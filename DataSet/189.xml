<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2010</year>
      <month>02</month>
      <day>28</day>
    </date>
    <link>http://www.silumina.lk/2010/02/28/_art.asp?fn=af1002283</link>
    <topic>ජේසම් පුතු නැති සොවින් අම්මා වැලපෙයි</topic>
    <author>කීර්ති මෙන්ඩිස්</author>
    <content>තුනෙන් දෙක ගන්ඩ පුළුවන්අම්මේ! තාත්තේ! මේ ගැනත් හිතන්නජේසම් පුතු නැති සොවින් අම්මා වැලපෙයිඒඉකුත් විසිතුන් වැනිදාය. වේලාව උදෑසන හතයි තිහට පමණය. වික්ටෝරියා සුපුරුදු පරිදි සිය දරුවාව පාසලට රැගෙන යෑම සඳහා උදේ ආහාරය සකසමින් සිටියාය. මෙහෙකාරිය හත් හැවිරිදි ජේසම්ගේ ඇඟපත සෝදමින් නාන කාමරයේ වූවාය.තවත් විනාඩි පහක් හයක් ගතවිය. නිවසේ උඩු මහලෙන් ඇසුණු කෙඳිරිලි හඬ වික්ටෝරියාට කිසියම් සැකයක් ගෙනාවේය. ඇයට හිතන්නටවත් වේලාවක් නොවිණි. පිහියක් අමෝරා ගත් පුද්ගලයකු ඇය වෙත කඩා පැන්නේය. ඇය මර ළතෝනි දුන්නාය. පිහි පහර දෙක තුනක් ඇගේ සිරුර පුරා එල්ල විය. ලේ පෙරාගෙන ඇය ඔහුගෙන් බේරී නිවෙසින් පිටතට දිව ගියාය. ඇගේ ළතෝනි හඬින් අවට පදිංචිකරුවෝ කලබල වූහ.වික්ටෝරියා සිය පුතු සමඟඒ වන විටත් පුංචි ජේසම් පාසලට රැගෙන යෑම සඳහා වෙනදාටත් එන ත්‍රීරෝද රිය නිවෙසට ළඟා වෙමින් තිබිණ. වික්ටෝරියා සිය ග්‍රහණයෙන් මිදී නිවෙසින් පිටතට පලා යෑමත් ඇගේ ළතෝනි හඬත් නිසා අපරාධකරුගේ බලාපොරොත්තු සුන්වුණා විය හැකි ය. ඇගේ කෑ ගැසීම නිසා අහල පහළ පිරිස් එතැනට එනු ඇතැයි ඔහු සිතන්නට ඇත. ඉලක්කය අතහැර දැමු ඔහු අඩියට දෙකට එතැනින් පලා යන්නට උත්සුක විය.එහෙත් මේ වන විටත් සියල්ල නිවෙසින් පිටත සිටි පුද්ගලයකුගේ නෙතට ලක්වෙමින් තිබිණ. ඒ එතැන සිටි ත්‍රිරෝද රියදුරාය. ඒ වන විටත් එතැනට පැමිණ සිටි කීප දෙනා ද නිවෙසින් පලා යන සැකකරු දුටුවහ.ලේ ගලන තුවාල සහිතව පිටත ඇද වැටුණු වික්ටෝරියා ඒ වන විටත් වේදනාවෙන් කෑ ගසමින් සිටියාය. නිවෙස ඇතුළත කිසියම් දෙයක් සිදුව ඇතැයි අසල්වාසින් සැක කළේ ඒ නිසාය. කෙනෙක් වහා මේ බව පොලිස් හදිසි ඇමතුම් අංශයේ 119 ට දැනුම් දුන්නේ ඔය අතරතුරය.“ගෑනු කෙනෙක්... ලේ පෙරාගෙන වැටිලා ඉන්නවා...” සිද්ධිය නාවල ගල්පොත්ත පාරේ නිවෙසක බව හදිසි ඇමතුම් අංශය දැනගත්තේය. වහා වැලිකඩ පොලිසිය දැනුවත් කෙරිණ. පොලිස් නිලධාරීහු සැණෙකින් එතැනට ළඟා වූහ. බරපතළ තත්ත්වයෙන් සිටි වික්ටෝරියා වහා රෝහල් ගත කෙරිණ. ඒ වන විට ඇයට කතාබහ කිරීමේ හැකියාව තිබිණ. එය මෙහි අගක් මුලක් පාදා ගැනීමට පොලිසියට මහත් රුකුළක් වූයේය.“මට... පිහියෙන් ඇන්නා... අනේ මගේ දරුවා... ඔයගොල්ලෝ එයා ගැන බලන්න...”වික්ටෝරියා පොලිස් නිලධාරීන්ට කීවාය. ඒ රෝහලට ගෙනයන අතරතුරය. අපරාධකරු කව්දැයි ඇය හෙළි කළාය. ඔහු කොළඹ බම්බලපිටියේ සුවිසල් මහල් නිවෙසක පදිංචිව සිටින බව ද ඈ පැවසුවාය.සිද්ධිය සැලවීමත් සමඟ ප්‍රදේශය බාර සහකාර පොලිස් අධිකාරි නිශාන්ත සොයිසා මහතා ද එතැනට පැමිණියේය. වහා සිද්ධිය පිළිබඳ පරීක්ෂණ ඇරැඹිණි. නිලධාරීහු මුළු නිවෙසම සෝදිසියට ලක් කළහ.පාසල් යන්නට සූදානමින් සිටි පුංචි ජේසම් ගේ සිරුර උඩු මහලට නගින තරප්පු පෙළ මත වැටී තිබිණ. ඔහුගේ යටිකය නිරුවත්ය. මුහුණ පුරා ලේ ගලා ගොසිනි. මුහුණට පිහි පහර කිහිපයක් එල්ල වී තිබිණ. අපරාධකරුගෙන් බේරි පලා යෑමට ඔහු උත්සාහයක් දරා ඇති බව පරීක්ෂණවලදී නිගමනය විය. තවදුරටත් විපරම් කිරීමේදී නිවෙසේ මෙහෙකාරිය උඩුමහලේ නාන කාමරයේ ඇදවැටී මියගොස් සිටියදී සොයාගත හැකි විය.“අපි හිතන විදියට මෙහෙකාරිය දරුවා සෝදමින් සිටියදී තමයි අපරාධකරු එතැනට ඇවිත් තියෙන්නේ... මෙහෙකාරියට පිහි පහර එල්ල වෙද්දී බියට පත්වූ දරුවා ඉන් බේරී තරප්පු පෙළ දිගේ පහළට අම්මා ළඟට දිව යන්න ඇති... ඒත් අපරාධකරු දරුවා පස්සෙන් ඇවිත් දරුවගේ මුහුණට පිහි පහර එල්ල කර දරුවා තරප්පු පෙළ මතම මරා දමා තිබෙන බව මූලික පරීක්ෂණවලදී පෙනී යනවා...” යැයි සහකාර පොලිස් අධිකාරිවරයා කීවේය.ඉන් නොනැවතුණු අපරාධකරු පහත මාලයේ දරුවාට ආහාර සකසමින් සිටි වික්ටෝරියා ඉලක්ක කරගෙන පහතට පැමිණ ඇත. ඇයට පිහි පහර එල්ල වූයේ ඉන් පසුවය.ගෙනැවිත් තිබූ පැට්‍රල් කෑන්සිද්ධිය වහා නුගේගොඩ කොට්ඨාස බාර පොලිස් අධිකාරී දේශබන්දු තෙන්නකෝන් මහතාට දැනුම් දෙනු ලැබිණ. පොලිස් අධිකාරිවරයාගේ උපදෙස් මත විමර්ශන ඇරැඹිණ. ඒ සමඟම ඇඟිලි සටහන් පරීක්ෂණ නිලධාරීන්, සොකෝ නිලධාරීන්, මෙන්ම නිල සුනඛයන් ද සිද්ධිය වූ ස්ථානයට ගෙනෙන ලැබිණ.මෙම ද්විත්ව ඝාතනය සිදුවූයේ නාවල ගල්පොත්ත පාරේ දෙමහල් නිවෙසකය. නිවෙසේ පදිංචිව සිට ඇත්තේ වික්ටෝරියාත් ඇගේ හත් හැවිරිදි ජේසම් පුතුත් පනස් හත් හැවිරිදි ඩේසි නමැති බලංගොඩ ප්‍රදේශයේ කාන්තාවකත් පමණි. ඇය නිවෙසේ මෙහෙකාරිය වූවාය. රෝහල් ගත කර සිටි වික්ටෝරියාගෙන් පොලිසිය ප්‍රශ්න කරන්නට වූයේ අපරාධකරු කව්දැයි ඔහු පදිංචිව සිටින්නේ කොතැනදැයි සොයා ගන්නටය. ඒ අනුව පොලිසිය බම්බලපිටියේ සුවිසල් මහල් නිවෙසක් සොයා ගියේය. නිවෙසේ දොර අගුළු දමා තිබිණ. පෙරදා රාත්‍රියේ සිට නිවෙසට ආගිය කෙනෙක් ද නොවීය.එසේ නම් අපරාධකරු කොහේ පැන යන්නට ඇති ද? පොලිසියේ ප්‍රශ්නය වූයේ එයය. තවදුරටත් තොරතුරු සොයද්දි අපරාධකරු ඊට දින දෙක තුනකට පෙර සිය බිරිය ද සමඟ අම්බලන්ගොඩ ප්‍රදේශයේ රැඳී සිට ඇතැයි හෙළි විය. වහා මේ බව පොලිස් අධිකාරිවරයාට දැනුම් දෙනු ලැබීය. ඒ සැණින් ක්‍රියාත්මක වූ ඔහු අම්බලන්ගොඩ පොලිසියට කළ දැනුම් දීමෙන් පසු අපරාධකරු සොයාගන්නට වෙහෙසුණ ද ඉන් පලක් නොවීය.අපරාධකරු සොයා ගත නොහැකි වුවද ඔහු හඳුනා ගැනීම නිසා විමර්ශන අත් නොහැරිණ. විමර්ශන කණ්ඩායම් ඒ පිළිබඳ දිගින් දිගටම වෙහෙසෙද්දී තවත් කණ්ඩායමක් ද්විත්ව ඝාතනයේ සුලමුල සොයාගන්නට වෙහෙසුණහ.ඒ වන විටත් ද්විත්ව ඝාතනයේ පශ්චාත් මරණ පරීක්ෂණ මෙන්ම මහේස්ත්‍රාත් පරීක්ෂණය ද පැවැත්වෙමින් තිබිණ.හත් හැවිරිදි ජේසම්ගේ වියෝව අසල්වාසීන්ට පවා දරා ගත නොහැකි විය. ජේසන් ඔවුන් අතර ද සුරතලයට හැදි වැඩුණු දරුවෙක් වූයේය. ඔහු කොළඹ ජාත්‍යන්තර පාසලක ඉගෙනුම ලබමින් සිටියේය. සිය මව විදේශීය කාන්තාවක වුවද පුංචි ජේසම් නිතරම බුදුන් වැන්දේය. මල් පහන් පූජා කළේය. උදෑසන පාසලට යන්නට මත්තෙන් මල් කඩා බුදුන්ට පූජා කිරීම ජේසම්ගේ සිරිත විය.රාත්‍රී නින්දට යන්නට පෙර ඔහු පිරිත් ඇසුවේය. ඒ සඳහා සීඩී තැටියක් ඔහුට ගෙනැවිත් දුන්නේ නිවෙසට පැමිණි තවත් පුද්ගලයෙකි. සහකාර පොලිස් අධිකාරිවරයා පවසන අන්දමට එම පුද්ගලයා හා වික්ටෝරියා අතර සමීප ඇසුරක් විය. ඔහු දරුවාට හා ඇයට අතදිග හැර මුදල් වියදම් කළේය. දරුවාට ද දැඩි ආදරයක් දැක්වීය. ශ්‍රී ලාංකිකයකු වූ ඔහු මෙම මහල් නිවෙසට අමුත්තෙක් ද නොවීය.රුපියල් පනස්දහසක මාසික කුලී මුදලක් මෙම නිවෙසට ගෙවනු ලැබුවේ ද ඔහු විසින් බව විමර්ශනවලදී හෙළි වී ඇත. පුංචි ජේසම් ඉගෙනීමට දක්ෂකම් පෑවේය. ඔහු මෑතකදී පාසලේ පැවැති තරගයකදී පළමුවැනියා විය. ඒ වෙනුවෙන් තමාට බයිසිකලයක් මිලදී ගෙන දෙන ලෙස ඉල්ලීමක් ද කළේය. තමාගේ පරණ බයිසිකලය අසල්වාසී තම දුප්පත් මිතුරාට දෙන ලෙස ද ඔහු මවට පවසා ඇත. ජේසම් ඒ තරම්ම නිහතමානී දරුවෙක් විය. ඔහුගේ මුහුණට පිහියෙන් ඇන කෲර ලෙස මරා දමා තිබීම කාටත් දරාගත නොහැකි විය.පරීක්ෂණ කටයුතු සඳහා වැල්ලම්පිටිය නව පොලිස් ස්ථානාධිපති පොලිස් පරීක්ෂක සමරනායක මහතා ද කැඳවා තිබිණ. නිවෙසේ අස්සක් මුල්ලක් නෑර පරීක්ෂා කළ විමර්ශන නිලධාරීන්ට පැට්‍රල් පුරවන ලද කෑන් දෙකක් සොයා ගැනීමට හැකි වූයේ මේ අතරතුරය. මෙතෙක් කරන ලද විමර්ශන වෙනත් පැත්තකට යොමු වූයේ ඉන් අනතුරුවය. නිවෙසේ සටහන්ව තිබූ ඇඟිලි සලකුණු කිහිපයක් ද ඇඟිලි සටහන් නිලධාරීන් විසින් සොයා ගනු ලැබිණ.“අපි මෙතෙක් කරන ලද විමර්ශන වලට අනුව පෙනී යන්නේ අපරාධකරු නිවෙසේ සිටි තිදෙනාම ඝාතනය කර පැට්‍රල් වක්කොට මුළු නිවෙසම ගිනි තබා පලා යෑමට සැලසුමක් තිබූ බවයි... පැට්‍රල් ගෙන එන්නට ඇත්තේ ඒ නිසා විය හැකියි... පිහි ඇනුම් කා වික්ටෝරියා නමැත්තිය නිවෙසින් පිටතට කෑගසා ගෙන පලා ගිය නිසා අපරාධකරු බියට පත්ව සැලසුම වෙනස් කරන්නට ඇතැයි” යනුවෙන් නුගේගොඩ කොට්ඨාස බාර පොලිස් අධිකාරි දේශබන්දු තෙන්නකෝන් මහතා අදහස් දැක්වූයේය.දිගින් දිගටම පරීක්ෂණ ක්‍රියාත්මක වෙද්දී විමර්ශන නිලධාරීහු තවත් ඔත්තුවක් පොලිස් අධිකාරිවරයා වෙත ලබාදී තිබිණ. ඒ අපරාධකරු රටින් පලා යාමට තැත් කිරීමට ඉඩ ඇති බවකි. වහා ක්‍රියාත්මක වූ පොලිස් අධිකාරිවරයා මේ බව කටුනායක පොලිසියට දැනුම් දීමත් සමඟ කඩිසර වූ ඔවුහු වහා ගුවන් තොටුපොළ වෙත ගොස් පරීක්ෂණ ආරම්භ කළහ.ද්විත්ව ඝාතනය සම්බන්ධයෙන් සැකපිට සොයමින් සිටි සැකකරු සිය බිරියත් සමඟ ඒ වන විටත් ගුවන් තොටුපොළට ඇතුළුව සිටියේය. පොලිස් නිලධාරීහු ඔවුන් ළඟට යනතුරුත් ඔවුන් මේ බව දැන නොසිටියහ. ඔවුන් සිතුවේ තමන්ට කිසිදු කරදරයකින් තොරව රටින් පලා යාමට හැකි වනු ඇති බවකි.නිලධාරීන් ඔවුන් අත්අඩංගුවට ගෙන වැලිකඩ පොලිසියට ගෙනාවා... ප්‍රහාරය එල්ල කළ සැණින් ඔවුන් කටුනායකට ගොස් එහි වූ ගුවන් ටිකට් පත් සමාගමකින් මාලදිවයිනට යෑමට ගුවන් ටිකට් පත් දෙකක් මිලදී ගෙන තිබෙනවා... ගුවන් යානය පිටත්වීමට නියමිතව තිබුණේ එදිනම සවස හයයි තිහට... අපරාධය සිදුකර බේරීම සඳහා තමයි උදේ අටවෙන කොටත් ඔවුන් ගුවන් තොටුපොළ ඇතුළු වී කිසිත් නොදත්තා සේ පර්යන්ත ගොඩනැගිල්ලේ මගීන් රැඳුණු කාමරයක රැඳී සිටියේ යැයි සහකාර පොලිස් අධිකාරිවරයා කියයි.නුගේගොඩ කොට්ඨාස බාර පොලිස් අධිකාරි දේශබන්දු තෙන්නකෝන්අල්ලාගත් සැකකරු සමඟ ඔහුගේ විදේශිය බිරිය ද අත්අඩංගුවට පත්විය. ඔවුන් වෙන් වෙන් කොට ප්‍රශ්න කිරීම ඇරැඹුණේ ද්විත්ව ඝාතනයේ සුලමුල සොයා ගැනීම සඳහාය.සහකාර පොලිස් අධිකාරිවරයා පවසන අන්දමට මේ පිටුපස ඇත්තේ සුරූපී විදේශීය යුක්රේන් කාන්තාව මෙරට ගණිකා ජාවාරමේ යෙදෙන ව්‍යාපාරයක ඇතුළු පැත්තකි. සැකකරු හා තුවාල ලත් විදේශීය කාන්තාව කලක් තිස්සේ හොඳින් ඇසුරු කර ඇති බවත් ව්‍යාපාර කටයුතුවලදී ඇතිවූ අමනාපකම් නිසා ඇය සැකකරු ආගමන විගමන දෙපාර්තමේන්තුවට කොටු කර දීමට උත්සාහ දරා ඇති බවක් ද පරීක්ෂණවලදී හෙළිවී තිබෙනවා... ව්‍යාජ ලෙස වීසා බලපත්‍රයක් හදාගෙන සැකකරු මෙරට රැඳී සිටින බව පෙන්වීම ඊට එක් හේතුවක් ලෙසත් පෙනෙන්නට තියෙනවා...”කෙසේ නමුත් ගණිකා ජාවාරම පිළිබඳ අප ළඟ බොහෝ තොරතුරු තිබෙනවා. දැනට දුරකථන ඇමතුම් රාශියක් විශ්ලේෂණයට ලක්කරමින් තියෙනවා. ඝාතන සිදුවූ අවස්ථාවලදී එතැනට පැමිණි සුරූපි කාන්තාවන් ගැන ද අපි තොරතුරු ලබාගෙන තියෙනවා. පරීක්ෂණ තවම අවසන් නැහැ...” සහකාර පොලිස් අධිකාරිවරයා කීය.සැකකරු මත්ද්‍රව්‍ය භාවිතයට ඇබ්බැහි වූවකු බව ද පොලිසිය කියයි. සැකකාර විදේශීය ජාතිකයාගේ බිරිය ද මීට හවුල් වී ඇතැයි පොලිසිය සැක කරයි. සැකකරු ප්‍රහාරය එල්ල කිරීමත් සමඟ ඔහුගේ බිරිය හිස් පැට්‍රල් කෑන් දෙකක් ද රැගෙන ත්‍රිවිලරයකින් නාවලට පැමිණ ඇති අතර අතරමඟදී ඊට පැට්‍රල් පුරවාගෙන අපරාධය සිදුවූ ස්ථානයේ සිටි සැමියාට එම කෑන් දෙක ගෙනැවිත් දී යළි පිටව ගොස් ඇති බවත් මෙතෙක් කරන ලද විමර්ශන අනුව සැකකරන බව සහකාර පොලිස් අධිකාරිවරයා කියයි.කෙසේ වෙතත් සැකකරුගෙන් දිගින් දිගටම කරන ප්‍රශ්න කිරීම්වලදී ඔහු මෙම ඝාතන ප්‍රතික්ෂේප කර ඇති බවත් පොලිසිය පවසයි. තමා මේ කිසිත් නොදන්නා බව ද ඔහු පොලිසියට ප්‍රකාශ කර තිබේ.“ඒ කිසිවක් අපි පිළිගන්නේ නැහැ... ඇසින් දුටු සාක්කි බාහිර සාක්කිවලට අමතරව ඇඟිලි සටහන් පවා අප සතුව තිබෙනවා... ඊට අමතරව අපි ඩීඑන්ඒ සාක්කිත් ලබාගැනීමට යුහුසුලු වෙනවා... ගිනිබත් කිරීමෙන් සාක්කි විනාශ කිරීම අපරාධකරුගේ සැලැසුම වෙන්නට පුළුවන්... ඒත් අපි විමර්ශන කටයුතු දිගින් දිගටම සිදු කරනවා...” සහකාර පොලිස් අධිකාරි සොයිසා මහතා කියයි.සිද්ධිය වී පැය තුනක් වැනි කෙටි කාලය ඇතුළත ද්විත්ව ඝාතනයේ සැකකරුවන් අල්ලා ගැනීමට හැකිවීම විමර්ශන නිලධාරීන්ගේ දක්ෂකම බව මේ පිළිබඳව කළ විමසීමකදී පොලිස් මාධ්‍ය ප්‍රකාශක පොලිස් අධිකාරී ප්‍රශාන්ත ජයකොඩි මහතා පැවසීය.සැකකරුවන් අධිකරණයට ඉදිරිපත් කොට රිමාන්ඩ් ගත කෙරුණ ද මහ විනාශයක් කරන්නට ගෙනැවිත් තිබු පැට්‍රල් කෑන් සොයා ගත්ත ද අපරාධය සිදුකිරීමට යොදාගත් පිහිය සොයා ගැනීමට පොලිසියට තවමත් හැකිවී නැත. එය සොයා ගැනීම විමර්ශනයේ ඉදිරි සාක්කිවලට මහත් ප්‍රයෝජනයක් වනු ඒකාන්තය.සැකකාර යුවළ හඳුනා ගැනීමේ පෙරෙට්ටුවකට ඉදිරිපත් කිරීම සඳහා රිමාන්ඩ් භාරයට පත්කරනු ලැබිණ. ඔවුන් සම්පූර්ණයෙන්ම ආවරණය කරන ලද රථයකින් පූර්ණ ආරක්ෂාව යටතේ ලබන මස 11 වනදා අධිකරණයට ඉදිරිපත් කරන ලෙස ද කොළඹ අතිරේක මහේස්ත්‍රාත් කුමාරි අබේරත්න මහත්මිය බන්ධනාගාර අධිකාරිවරයාට නියම කළාය. ඊට අමතරව ඔවුන්ට අවශ්‍ය නීතිඥ සහාය ලබා දෙන ලෙස ද මහේස්ත්‍රාත්වරිය රුසියානු තානාපති කාර්යාලයට වැඩිදුරටත් දැනුම් දුන්නාය.නුගේගොඩ කොට්ඨාස බාර පොලිස් අධිකාරි දේශබන්දු තෙන්නකෝන් මහතාගේ අධීක්ෂණය මත ප්‍රදේශය බාර හා අපරාධ මෙහෙයුම් හා විමර්ශන බාර සහකාර පොලිස් අධිකාරි නිශාන්ත සොයිසා මහතාගේ මෙහෙයවීමෙන් වැලිකඩ පොලිස් ස්ථානාධිපති ගාමිණි අපරාධ විමර්ශන අංශයේ සැරයන්වරුන් වන විජිතානන්ද, සමන් හා කොස්තාපල්වරුන් ධර්මසේන හා නන්දලාල් යන නිලධාරින් ඇතුළු කණ්ඩායමක් පරීක්ෂණවලට එක්වූහ.පොලිස් විමර්ශන ඇසුරින් සැකසිණි.කීර්ති මෙන්ඩිස්</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>28</day>
    </date>
    <link>http://www.silumina.lk/2010/02/28/_art.asp?fn=as1002281</link>
    <topic>වෙලාවක් කලාවක් නැතිව ගං දෑලට තනි රකින ලින්ටන්</topic>
    <author>ජයමිණි අත්තනායක</author>
    <content>වෙලාවක් කලාවක් නැතිව ගං දෑලට තනි රකින ලින්ටන්“පුතේ, නුඹ බුදුවෙයන්” කියා අම්මා මට කියලා තියෙනවාසිංහරාජ වනය පුරා චාරිකාවක්...ගල්ගුහාවේ සිටි අපට අලුතින් ගෙයක්ආශාවන් පසුපස නොදුවා දමනය වූ පුද්ගලයකු වන්නගුරු සේවයේ රසකතානෙළුම්විලගඟදිය පිරිමදිමින් ඔහු ඔරුව පැදයන්නේය. හිමිදිරියේ සිට රෑ දෙගොඩ හරි ජාමය වනතෙක් ම ඔහු ගත කරන්නේ මේ ගං පහස ලබමිනි. ඒ නිසාම ගඟෙන් තොර ජීවිතයක් ඔහුට නොමැති තරම්ය. ගතේ සිතේ දාහය නිවාලන්නට වරම් ලබන ඒ නිමේෂය පවා ඔහුට මහා මෙරක් තරම් අස්වැසිල්ලක් ගෙන එයි. එසැණින් ඔහු දිගු සුසුමක් හෙළමින් ළය සැහැල්ලු කර ගන්නේය.ගතවූයේ විනාඩියකි. “සූදාගම” ගං ඉහත්තාවෙන් ඇදී ආ “හූ හඬ” ඔහු සිත නොසන්සුන් කිරීමට සමත්විය.”අනේ නෝනෝ, සමාවෙන්න ඕනෑ, අපිට කතා කරන්නට ඉඩක් ලැබෙන්නේ නෑ වගෙයි”ඔහු එනතුරු දෑස් දල්වා බලාහුන් එගොඩ සෙනඟ දෙස නෙත් යවමින් තොටියා කියයි’”සිරියෝ පොඩ්ඩක් ඉන්ඩ, හෙට අනිද්දාම මේ ගඟ හරහා අපි පාලමක් දානවා. එතකොට හරි මට නිදහසක් ලැබේවි. මේ නෝනා මහත්තුරුන් ඒකට උදවු කරන්නයි ඇවිත් තියෙන්නේ”ඔහු උජාරුවෙන් පැවැසීය. රැස්ව සිටි සියල්ලන්ගේම දෑස් අප වෙතට යොමු විය.”ඈ බං ලින්ටන්, ඕක හැදෙනකොට අපි ජීවත්ව ඉඳියිද දන්නෑ”සෙනඟ අතර සිටි මහලු ගැහැනියක් එසේ පැවසුවාය.ගඟේ අසිරියඔවුන්ගේ අපේක්‍ෂාව, බලාපොරොත්තුව තවමත් ඉටුවී නොමැත. එය සිහිනයක් පමණක්ම වී ඇත. ඒ සිහිනය සැබෑ කරගන්නේ කවදාදැයි ඔව්හු ද නොදනිති.අප මේ රැඳී සිටින්නේ කොළඹ දිස්ත්‍රික්කයට අයත් කඩුවෙල මාර්ගයේ අතරුමැද පිහිටි “රණාල” තොටුපළේය. අප ඉදිරියෙන් සුන්දරව ගලා බසින්නේ කැලණි නදියයි. තොටුපළ අයිනේ රැස්ව එගොඩ මෙගොඩ බලා යෑමට උන් බොහෝ දෙනෙක් මේ ප්‍රදේශයේ අවට ජීවත් වන්නෝ වෙති. ඔවුන් අව්‍යාජය. අහිංසකය. ඔවුන් හෙළනා සුසුම් මේ ගංදිය පතුලේ කිමිදී, වැළපී එහිම මිය යයි. ඒවා කිසිවෙක් නොදනියි. ඒ කඳුළක, සුසුමක අරුත සොයා යන්නට කෙනෙක් ද නොමැත.අප රටේ ඔරු, පාරු ප්‍රවාහනය ඇරැඹුණේ මීට වසර සිය දහස් ගණනකට පෙරය. රණාල තොටුපොළද ඒ අයුරින් පැවත ආවකි. ඊට දීර්ඝ ඉතිහාසයක් ඇත්තේය. එදා සිට අද දක්වාම මේ ගම් ප්‍රදේශයේ ජනතාව ගඟ හරහා ගියේ මේ තොටුපොළෙනි. කොළඹට ආසන්න වුවත් ග්‍රාමීය සංවර්ධන දැවැන්ත වැඩසටහන් ලංකාව පුරා අද ක්‍රියාත්මක වුවද, මේ ස්ථානයට වගකිව යුතු බලධාරින්ගේ අවධානය යොමුවී නොමැති සැටියකි. ඒ වෙනුවෙන් ගෙවා දමන කාලය මෙන්ම ගමනේ කටුකබවද ඔව්හූ නිහඬවම විඳ දරා ගනිති.රණාල කැලණි ගං දෑල දෙපස වැඩී ඇති මහා රූස්ස, කැලෑ බිම් සහිත ලඳුයාය මේ ගං ප්‍රදේශය තව තවත් අලංකාර කරන්නේය. නාගරික පරිසරයෙන් මිදී හුදෙකලාවූ මේ ස්ථානයට පැමිණ, සැබෑ ප්‍රබෝධයක් වෙනසක් ළඟා කරගන්නට අප සමත් වුවද රණාල ප්‍රදේශවාසින්ට නම් එය එසේ නොවේ.මේ ගඟ ප්‍රදේශය හා තොටුපළ ඔහුට නම් හොඳින් පුරුදුය. තොටුපළට රැස්වන මිනිසුන්ට එගොඩ මෙගොඩ වීමට ක්‍රමයක් නොතිබූ බැවින් ඔහු මේ රැකියාවට අත ගසා ඇත. රණාල ඔහුගේ උපන් ගමය. ඔරු පදින්නට පෙළඹවූ ඒ වසර පහළොවක් තරම් වූ කාලය ඔහු විවිධ අත්දැකීම් ලැබීය. මිනිසුන් එගොඩ මෙගොඩ කරවීමෙන් ලබා ගන්නා සොච්චම් මුදලින් ඔහු සිය පවුල නඩත්තු කරනේය.”කැලණිය ගේ ලින්ටන්” (කේ. ලින්ටන්) කැලණි ගඟ හා සබැඳි ඔහුගේ නමේ මුල් අකුරින් ද කියැවුණේ ගඟටම සරිලන නාමයකි. ඔහු අද කාටත් හොඳ මිතුරෙකි. “ලින්ටන්” ගැන කාහටත් ඇත්තේ ගෞරවයකි. ඔහු මේ ප්‍රදේශය පුරා ජීවත්වූවන්ට ජීවිතය ජීවත් කරවන්නට අවැසි ශක්තිය ලබා දෙන යෝධ, ජවසම්න්න මිනිසෙකි’යි හැඟේ.ලින්ටන් තම බිරිය අයිරාංගනී සමඟඉසිඹුවක් ලද සැණින් ඔහු හබල ඔරු කොනේ රඳවා අප සමඟ කතාවට වැටුණේය. විටෙක ලින්ටන් තම සගයා වූ “ගඟබොඩගේ රූපසිංහට” හබල බාරදී ගඟේ එගොඩ මෙගොඩ යන්නන්ට උදවු කරමින් තවත් ඉසිඹුවක් ලබා ගත්තේය.”අපිත් යමු ගඟේ රවුමක්” ලින්ටන් අපට ද ආරාධනා කළේය. ඊළඟ වාරයේදී ගඟේ එගොඩට යෑමට සැදී පැහැදී සිටියවුන් අතරට අපිද එක් වූයෙමු. උඩ පනින මාළු ගඟ දියට වැටෙන ආකාරය අපූරුය. බට ගස් සිපගෙන හමා ආ සුළඟින් ගං දිය මත අලංකාර රැලි මැවිණ. ඒවා ක්ෂණයකින් විසිරී පැතිරී ගියේය. පොල්, පුවක් මෙන්ම ලී කැබැලිද ගං දියේ පහළට පාවී යයි. එහා ඉවුරු කොනේ ගැහැනු, පිරිමි එක්ව දිය බුං ගසනු පෙනේ.ලින්ටන් උන්නැහේ කොහොමද මේ ඔරු පදින්න පුහුණු වුණේ?”ඒක කියන්ඩ මතක නෑ නෝනෝ... මතක ඇති කාලේ ඉඳලම මේ රස්සාව කරනවා. මේ බලන්ඩකෝ මගේ අත්දෙක දිහා. ඒවාට කතා කරන්න පුළුවන් නම් කියාවි ඒ අතීතය. මේ අතේ කරගැට යන්නත් එක්කලා මම කරන්නේ උදේ, හවා රත් කරපු බේත් තෙලක් ගාන එක. එතකොට අතේ රුදාව කොහෙන් ගියාද නෑ.””ඒ දවස්වල මගේ තාත්තාත් මේ රස්සාව කොළා. කොලුගැටයා කාළේ මමත් ඒ දිහා බලාගෙන ඉඳලාම අත්දැකීම් ගත්තා. මගේ උපන් ගමත් මේ ප්‍රදේශයමයි. හිමිදිරියේ දෙක හමාරට අවදිවෙලා සීතලේම ගැහි ගැහී මේ තැනට එන්න යන්න මම පුරුදුවුණේ හුඟක් කල් ඉඳලා.උදේම බිස්නස් වැඩවලට යන අය වගේම කන්තෝරුවල වැඩට යන අයට කොළඹ බස් වලට නගින්න පුළුවන් වෙන්නේ මෙතැනින් එගොඩ වෙලා මහපාරට ගියොත් විතරයි. නැගිටපු ගමන්ම මට මතක් වෙන්නේ මේ ගඟ. මම උදහැනැක්කේ එන්නත් කලියෙනුයි මෙතැනට මිනිස්සු එක් රොක්වෙලා ඉන්නේ. අසනීපයක් හැදුණාම මා වෙනුවෙන් මේ යුතුකම ඉටු කරන්නේ මගේ මේ මිත්‍රයා රූපසිරි. එහෙමත් දවසක මිසක් දවස් තුන්සිය හැටපස් දවසේම මෙතැන තමා මම ඉන්නේ.බොහෝවිට රෑ දොගොඩ හරි ජාමයේ තමා මේ කටයුතු ඉවරවෙලා ගෙදර යන්නේ. සමහර දවස්වලට ගෙදර යන්නවත් වෙලාවක් නෑ. එහෙම වුණාම මගේ “අඹුව“ තමා රෑට කෑම ගෙනෙන්නේ. එහෙම වුණාම අර පැල්කොටයට (අත දිගුකර පෙන්වයි) ගිහින් වෙහෙස නිවා ගන්නවා.”මහා පොළවට බරක් නොවී, දෙපයින් නැගී සිටිමින් මේ කටයුත්ත සිදු කිරීම එක්තරා අභියෝගයක් වුවද ඔහු එන විදිහට සෑම තැනකදීම නොබියව මුහුණ දී කටයුතු කරන්නේය.ඔරුවට නැඟි ගැමියන් සමඟ ලින්ටන්”වැසි දවසට මේ ගඟ පිටාර ගලනවා. මුළු පළාතම මහ මුහුදක් වගෙයි. හිතාගන්න බැරි විදිහට ගඟේ සමහරතැන්වලින් උමඟක් වගේ ඉහළට වතුර දානවා. සැඩ පහරවල් වැඩියි. වාං දමනවා. එතකොට බියෙන්, සැකෙන් තමා අපි කල් ගෙවන්නේ. ගඟ ගලන වේගය වැඩි නිසා ඔරුව පදින්න හරිම අපහසුයි. හරිම ප්‍රවේශමෙන් තමා කටයුතු කරන්නේ.කරුමෙකට හෝ ඔරුව ජලකඳට යට වුණොත් එහා පැත්තෙන් තමා අපේ මිනී ගොඩ ගන්න වෙන්නේ. මට මතක විදිහට හරි දරුණු විදිහට මේ ගඟ කැළැඹුණේ 2004 වසරේ ආපු මහා වර්ෂාවට. මුළු ගඟම උතුරලා කැඩිලා බිඳිලා ගියා. ඒත් සන්තානම් දේව මෑණියන්ගේ පිහිටාධාරයෙන් කිසිවකුටවත් හානියක් වුණේ නෑ.ඒ කාලෙට කරන්නේ, ඔරුව ගහක බැඳලා ගෙවල්වලට වෙලා ඉන්න එකයි. අපේ ජීවිත හරිම දුක්බරයි නෝනෝ, මෙතැනින් එගොඩ මෙගොඩ යන එන හැමෝටම මොන රාජකාරිය තිබුණත් ඒ කාලෙට ඔක්කොම කටයුතු අත්හැරලා ගෙවල්වලට වෙලා ඉන්න සිදු වෙනවා. අසනීපයක් හැදුණත් මැරෙන් කල්ම විඳවන්න වෙනවා.”ඔරුව එහා මෙහා යන්න කීයක් ගන්නවද?”ගඟෙන් එගොඩ, මෙගොඩවීමට එක්කෙනෙකුගෙන් ගන්නේ රුපියල් දහයයි. පුංචි ඈයින්ට අය කරන්නේ නෑ. වෙලාවක්, කලාවක් නෑ. මේක හරිම අවදානම්, දුෂ්කර කටයුත්තක්. නිදි මරන අවස්ථා වැඩියි.හිතේ ගතේ හයිය තියෙන කල් විතරයි මේ රස්සාව කරන්න පුළුවන්. මේක නැති වුණොත් ජීවත් වෙන්නේ කොහොමද කියන එකත් ගැටලුවක්.ඒත් රස්සාව නැති වුණත් කමක් නෑ මේ ගඟ හරහා ඉක්මනින්ම පාලමක් හැදෙනව නම්. ඒකෙන් වෙන්නේ මේ ප්‍රදේශයේ මිනිසුන්ට සෙතක් යහපතක් වගේම විශාල පහසුවක්.” ලින්ටන් කියයි.ලින්ටන්ට තනි රකින එකම මිතුරා රූපසිරිලින්ටන්ගේ ඔරුවෙන් ගඟ දෙපැත්තේ පිහිටි පාසල්වලට ගොස් අධ්‍යාපනය ලැබ සමාජයේ තනතුරු නාම දරන බොහෝ දෙනෙක් මෙහි ජීවත් වෙති. එසේ ඔහුගේ පිහිට ලබාගත් මේ ගමේ විශාල පිරිසකි.”දේශපාලනඥයෝ ගැන අපිට තියෙන්නේ පුදුම කනගාටුවක්. හැම ඡන්ද කාලෙකටම ඔවුන් යනවා එනවා. මේ ගඟ හරහා පාලමක් ඉඳිකිරීමට පොරොන්දු වුණා. අද වන විට ඒක වචනෙට විතරක් සීමා වෙලා.”පාළුව, කාංසිය මකාගන්නට මෙන් නිරතුරුව ලින්ටන්ගේ මුවඟින් කවි, ගායනා ගිළිහේ. ඔරුවේ යන බොහෝ දෙනාට එය සතුටට කාරණාවක් වුවද, ඒ යටින් දිවෙන්නේ මිනිස් සන්තානගත ගැඹුරුම ශෝකාලාපයක් යැයි මට සිතේ.”ඔරු කඳ වාගේ – කැළඹුණු මුහුදේ ඔරු කඳ වාගේ අප තනි වූවා අපිට ලොවේ නෑ ඉර පායන්නේ හෝ... හෝ....කැලණි නදිය ඈත අතීතයේ සිටම භාණ්ඩ ප්‍රවාහනය කිරීමේ මාර්ගයක් වශයෙන් වැදගත් මෙහෙයක් ඉටු කර ඇති බව අපි දනිමු. විද්‍යාවේ, තාක්‍ෂණයේ සිදුවුණු විපර්යාසයන්ට අනුව, මේ කැලණි ගඟ හරහා ඉඳීවුණු තොටුපළවලින් ඔරු, පාරු ඉවත් වුවද රණාල – කැලණි නදියෙන් නම් තවමත් ඒවා ඉවත්වී නොමැත.රණාල යනු කැලණි ගඟ හා යාවුණු එක් සුන්දර ගැමි තොටුපළකි. එගොඩ ප්‍රදේශය මාපිටිගමය. තොටුපළට බැසීමට සකසා ඇත්තේ ලී කොටන් ආධාර කරගත් තාවකාලික පඩිපේළිය. ඒවාද ශක්තිමත් නැත. තද වර්ෂාවකින් පසුව එම පඩිපෙළ නැවත පිළිසකර කිරීමට සිදුව ඇත්තේ මහා වැසි දියට ඒවා ගසාගෙන යන බැවිනි.තොටුපළ අවට පිහිටි බිම් තීරයේ රාත්‍රී කාලයේ සැරිසරන්නෙකු වඩාත් අසීරුතාවයකට පත් වෙන්නේ, මේ ස්ථානයේ එකදු පහන් කණුවක්වත් සිටුවා නොමැති බැවිනි. මෙය බලධාරීන්ගේ නිසි අවධානය ලැබ සංවර්ධනයට ලක්විය යුතුම ස්ථානයක් බව රණාල වැසියෝ අවධාරණය කරති.ලින්ටන් ගේ ගිමන නිවන නාවාතැන් පොළරණාල තොටුපළ අයිති, දොම්පේ ප්‍රාදේශීය සභාවටය. ප්‍රාදේශීය සභාව අවුරුදු පතා ටෙන්ඩර් කැඳවන බවට ලින්ටන් අපව දැනුවත් කළේය. ඒ අනුව මේ තොටුපළ බද්ධට ගෙන ඇත්තේ ලින්ටන්ගේ පුත් කේ. නිශාන්ත කුමාරය. ඉන් පාඩුවක් කිසිවිටෙක ඔවුන්ට සිදු නොවීය. ලින්ටන්ගේ පුතුන් තිදෙනාද මේ රැකියාවට එකපයින්ම උදවු කරති.ඩී.ඒ. අයිරාංගනී ප්‍රේමලතා ලින්ටන්ගේ ප්‍රිය බිරියයි. ඇය මාපිටිගම උපන් කෙනෙකි. ඇයට ඔහු මුල්වරට හමුවී ඇත්තේ ද මේ තොටුපළේ සිටය. ඔවුන්ගේ හිතවත්කම දෙහදක් එකතු කිරීමට තරම් ප්‍රබල විය. දැන් ඔව්හූ දරුමුණුපුරන්ගේ සුරතල් බලති.හිරු බැස යෑමට ආසන්න මොහොතේ ගංදෑල මඳකට නිසලය. මළහිරුගේ රත් පැහැය ගං දියේත් අහසේත් තැවරී හාත්පසම නේක විසිතුරු රටා මවන්නට විය. රාත්‍රියට උරුම වූ අන්ධකාරය මිහිතලය ගිල ගනිද්දී අපි ඔවුන්ගෙන් සමුගෙන ආවෙමු. එහෙත් අපට මෙන් ඔහුට ඉවතට පියමැන ඒමට වරම් නැත. ඒ ඔහු වේලාවක්, කලාවක් නැතුව ජනතා සේවයට කැපවීමට සැදී පැහැදී සිටි නිසාය.කෙදිනක හෝ තම ජීවන මාර්ගය අහිමි වුවද ගඟ හරහා පාලක් ඉදිවෙනු දැකීම ඔහුගේ පරම ආශාවය. අපට සමුදී ඔහු අසල රැඳී හබල අතට ගත්තේ එහා ඉවුරේ රැඳී සිටි පිරිසට අතක් ඔසවා සංඥා කිරීමෙන් අනතුරුවය. සීතල සඳ එළිය රැඳි මේ ගං දෑලට ඔහු තව කොපමණ වේලාවක්, තනි රකිනු ඇත්දැයි මම නොදනිමි.ජයමිණි අත්තනායකඡායාරූප - සුදම් ගුණසිංහ</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>28</day>
    </date>
    <link>http://www.silumina.lk/2010/02/28/_art.asp?fn=as1002282</link>
    <topic>“පුතේ, නුඹ බුදුවෙයන්” කියා අම්මා මට කියලා තියෙනවා</topic>
    <author>සටහන - උපාලි සමරසිංහ</author>
    <content>වෙලාවක් කලාවක් නැතිව ගං දෑලට තනි රකින ලින්ටන්“පුතේ, නුඹ බුදුවෙයන්” කියා අම්මා මට කියලා තියෙනවාසිංහරාජ වනය පුරා චාරිකාවක්...ගල්ගුහාවේ සිටි අපට අලුතින් ගෙයක්ආශාවන් පසුපස නොදුවා දමනය වූ පුද්ගලයකු වන්නගුරු සේවයේ රසකතානෙළුම්විල“සාරාර්ථ ව්‍යාකරණයේ හැටියට අක්කා, අම්මා, අල්ලා, අන්නා යන වචන ලෝකයට ගියෙ සිංහළෙන්. සංස්කෘතෙන් මවට කීවෙ මාතෘ කියලයි. පාලියෙන් ඊට මාතා කීවා. අප ‘මව‘ කියනවා. අම්මා කියනවා. ‘මා’ කියන්නේ මව යන්නයි. ‘අම’මා’ කියන්නෙ – මිහිරින් දරුවන් මවන්නී කියන එකයි. ඒ.. කියන්නෙ අම්මා කියන්නේ ලෝකයට මිහිරි දරුවන් මවා දෙන්නී යන්නයි.”මගේ අම්මා විශේෂාංගය සඳහා මා අහුබුදුවන් හමුවූ මොහොතේ එතුමා මුලින්ම අප විශේෂාංගයේ අරුත කියා දුන්නේ එහෙමය. අපේ බස නැකැත, උරුමයෙහි හා ඉතිහාසයෙහි අද දිවමන් ජාතික ලකුණ අරිසෙන් අබුහුදුවන් යැයි කීම වරදක් නැත. ඔහු මහා කිවියෙකි. ඉතිහාසඥයෙකි. කුමරතුඟුවන්ගේ හෙළ ආරෙහි අවසන් පඬුවාය. පොත් සිය ගණනක් දැයට දායාද කළ ගත්කතුවරයෙකි. ගේය පද රචකයෙකි. ව්‍යාකරණඥයෙකි. මේ සියල්ලටමත් වඩා හෙතෙම තෙරුවන නිසි පරිදි පිළිපදින මිනිසෙකි. මේ අතුපතර විහිදා ගිය මහා වෘක්ෂයේ මුදුන් මුල එතුමා බිහිකළ දැඩි කළ මෑණියන්ය. අප ඒ මෑණියන් ගැන එතුමාගේ වදනින් ම අසමු.”මගෙ මෑණියන් ලැයිසොහාමි වතුගෙදර. පියා පොරෝනිස් දේවමනිමේන්ද්‍ර. බදු වතු සමාගමක් පවත්වාගෙන ගිය කෙනෙක්. කොග්ගල මළලගම ඉහළම ධනවත් පවුලක මා ඉපැදුණේ. මගෙ අයියා අමරසේන ආශුබෝධ. ලියුකේමියා රෝගයට දක්ෂ වෛද්‍යවරයෙක්. මඩොල්දූවේ ඔය දෑලේ හිඹුටු මාදං ඇඹිල්ල වන උයනේ මා හිතන්නේ මගේ ළමා දිවිය ගෙවුණේ. අපේ සීයා (අම්මගෙ තාත්තා) විජේසිරි නාරායන වෙද මුහන්දිරම්. ‘ලක්මිණි පහන’ පත්තරේ නිත්‍ය පාඨකයෙක්. මූදිල්ලගහවත්ත ගෙදර. ගේ බරාඳය තමයි මගේ පුංචි සිත මුලින්ම සිත්ගත්තේ. හැන්දෑ කාලයට මේ ගෙදර අල්ලාප සල්ලාපයෙන් පිරිලා.කොග්ගල සංඝතිස්ස හාමුදුරුවෝ මුහන්දිරම් සීයා (වතුගෙදර උපාසක නමින් හැඳින්වුණේ) සවස් කාලයට එකතුවෙලා නොයෙක් විෂයයන් ගැන කතා කරනවා. සකුබස, පාලිය, හෙළය අද යන ගමන් මඟ, සේනානායකවරුන් අමද්‍යප සටන, ධර්මපාලතුමාගේ සටන් ව්‍යාපාර, ලක්මිණි පහන පත්තරය මේවා තමයි විෂයයන්. මං ඉන්නෙ සීයාගේ ඔඩොක්කුවෙ. මගෙ පුංචි මනසත් මේ කතාවෙන් අවදිවෙනවා. අම්මා තමයි මාවත් ඒ කතා සරිත් සාගරය අතරට දාන්න පෙළැඹුවෙ.ඇය හැමවිටම බැලුවෙ මොනවා හරි හොඳ දෙයක් අපේ මනසට ඇතුළු කරවන්න. අපේ අම්මට කීවෙ ‘හිච්චි නංගි’ කියලයි. මට මතකයි ඇය මා පුංචි දවසෙ මාර්ටින් වික්‍රමසිංහ මහත්තයගෙ (කොග්ගල මහාප්‍රාඥයාගේ) සහෝදරියන්ගෙන් රේන්ද ගෙතීම ඉගෙනගත්තා. ඇය පසුකාලයක අතිදක්ෂ රේන්ද ගොතන්නියක් වුණා. අම්මා ළඟත් කවිකම තිබුණා. මට කවිකම ආවෙ ඇගෙන් හා ගමෙන් කීවොත් නිවැරැදියි. ගමේ ගැහැනු පිරිමි කවිය හොඳටම දැන හිටියා. අම්මාත් එහෙමයි.දවසක් ගමේ කඩයකින් හකුරු කෑල්ලක් මිලදී ගෙන උරණ වූ මිනිසෙක් කඩේ නැන්දට කවියක් කීවා. මාත් එය අසා සිටියා. අද වගේම මතකයි අම්මාත් මා ළඟින්ම හිටියා.අපේ ජින්තු නැන්දේ නුඹෙ මුහුණෙ නපුරූ තොලේ තැවරෙන්නට මදි ‘සල්ලියෙ’ හකුරූ අනේ මෙහෙම නොකරන් මට මිතුරූ කඩේ ගිනිගන්න වෙළඳාමකි නපුරූසල්ලියට ලැබුණු හකුරු කෑල්ල මදි බව කියමින් සරදම් කළ ඒ මිනිහාට එදිරිව කඩේ ගැහැනියද මෙහෙම කීවා.මල්ලියෙ ඔහොම නොකියන් නුඹෙ අක්කාට ’සල්ලියෙ’ හකුරු මදිනම් මේ තව ඊට සෙල්ලම් කරන්නට එන්නට එපා මට බල්ලා ලිහනවා පස්සෙන් එලවන්ටඅහුබුදුවන්ගේ මතකය පුදුම එළවන සුළුය. දැන් ඔහුට ශතවර්ෂයකට 10ක් අඩු වයසකි. ඒ කියන්නේ අවුරුදු 90කි. තම මෑණියන්ගේ දයාව, කරුණාව ගැන කියන ඔහු ශෝකවෙයි. එසේම තමන්ගේ ශෝකජනක අතීත සැමරුමක් ළඟ නතර වී එය නොකියා ඉන්නට වෙරදරයි. එහෙත් මම ඔබ වෙනුවෙන් එය අසමි. ඒ ඔහුගේ මෑණියන්ගෙ ඉවසීම හා මෙත් කරුණාව පෙන්වීමටය.මේ සිද්ධිය මා කියන්නෙ ඈ තුළ වූ දයා කරුණා ඉවසීම ගැන කියන්ටයි. මට එතකොට වයස 5යි. මල්ලිට අවුරුදු 3යි. මාර්ටින් වික්‍රමසිංහ මහත්මයා පොත්වල ලියපු අන්දන ගල්පරය අපේ ගෙවල් කිට්ටුවයි තිබුණෙ. මේ ගල්පරය පැත්තෙන් ඉඳහිට උමතු ගැහැනියක් එනවා. මේ කාන්තාවට කොලුකමට සමහර ළමයි කොලොප්පම් කරනවා. මාත් දවසක් ඈට ‘පොල්කොළ පිස්සී’ යැයි කීවා. ඇය මා පන්නා ආවා.මා දුවගෙන ගිහින් ගේ වටේ රවුමක් දිව්වත් ඇය මා ලුහුබැඳීම අත්ඇරියෙ නෑ. මා කෙසේ හෝ ගෙට පැන දොර වසා දැමුවා. මල්ලී හිටියෙ එළියෙ. පිස්සී මල්ලී අල්ලා ගත්තා. පස්සෙ වැඩිහිටියො කොහොම හරි මල්ලී පිස්සීගෙන් බේරාගන්නකොට ඇය දරුවාට බොහෝ හිරිහැර කරලා. මල්ලි ස්පිරිතාලෙ ගෙන ගියා. ඒත් දරුවා බේරගන්න බැරි වුණා. ඒත් මගෙ අම්මා මට සැර වැර කරලා කතා කළේවත් නෑ. ඇය හරිම බුද්ධිමත්. අපිටම ඒක දැනෙන්න ඉඩ හැරියා. අදත් ඒ මතක මට දුකක්.අහුබුදු මවගේ මංගල ඡායාරූපයෙන්......මට මුලින්ම අකුරු කියැව්වෙ වැලි පීල්ලෙ මයේ සීයා තමයි ගුරුවරයා. ඊට පස්සෙ මාව කතළුව රජයේ පාසලට දැම්මා. මේ කාලෙදි තමයි මල්ලිට ඒ කරදරය වුණෙත්. ඔහු ගේ ඇතුළෙ අඬනකොට මා කවි පද ගලපනවා. පුංචි පුතා, ගෙයි අඬතා, තනකිරි බොතා මේ විදියට. ඒත් මගෙ අම්මා කවරදාවත් සැලුණේ නෑ. ඇය තුළ මහා දිරිය ගැහැනියක් හිටියා. අම්මා පොත් කියවන්නේ ගෙදර කටයුතු සියල්ල අහවර කරලා රාත්‍රියට. පියදාස සිරිසේනගේ ඩබ්ලිව්.ඒ.සිල්වාගේ නවකතා ඇය කියවද්දි අපෙත් රස කුහුල වැටුණා. 1942 දි කොග්ගල කළපුවත් එක්කම ඒ හරියට සුද්දො ගුවන් කඳවුරකට ගත්තා. කොග්ගල ගුවන් පථය හැදුවෙ අපේ ගෙවල් කට්ටිය තිබුණු මායිමේ. මට මතකයි පැය ගණනකදි අපේ මහගෙවල් ඉවත් කළා.කරත්ත ගණනක් හාල් මිටි 80ක් විතර ගෙනයන්න බැරිව දාලා ආවා. එතැන් පටන් අපි හිටියෙ ‘උණවටුනෙ’. මා පන්තියෙ පළමුවැනියා වෙච්ච මුල්ව දවසෙ අම්මගෙ දෑසට කඳුළක් ආවා. ඇය සත 75කට කුඩයක් හා මේස් බැනියමක් තෑගි වශයෙන් දුන්නා. ඒ වෙලාවට අම්මා පොඩි අවවාදයක් කතන්දරයක් කියනවා. ‘පුතේ’, පුතා උපදින්න ඉන්න කාලේ මං පරගොඩ පන්සලට ගියා දානෙකට. සුදුපාට නයි පැටියෙක් බෝ රුක නඟින්න උත්සාහ කරලා තෙවිටක්ම වැටුණා. ඒත් නයි පැටියා කොහොම හරි තුන්වැනි වතාවෙ බෝරුක නැංගා. එදා මා දුටු ඒ දරු සිහිනය සැබැයි. නුඹ දහිරිය ගනින්. ධෛර්වන්ත දරුවෙක් ලැබෙන බව මට එදා සුබ පලයකින් කීවා.අලුත් අවුරුද්ද කියන්නෙ මුළුමනින්ම අම්මා මුල ඉඳලම සූදානම් වන මහා සංස්කෘතික මංගල්ලය. අම්මා කැවිලි පෙවිලි පටන් ගත්තෙ ‘කෝඳුරු කැවුම’ හදලා. මේ කෝඳුරු කැවුම හදලා එල්ලලයි ගමේ මිනිස්සු අවුරුද්දට කැවිලි පෙවිලි හදන්නෙ. මේ කැවිලි පෙවිලි කාලයක්ම තියෙන්නෙ දුම්මැස්සෙ. ඒ කාලෙ ශීතකරණ නැහැනෙ. ගමේ කුඹුරේ කුරුල්ලන්ට කන්න වෙනම කෑල්ලක් වෙන් කරනවා.ඒ පුරුදු අම්මා අපට උගැන්නුවෙ මුවින් කතා කරලා නොවේ. අදත් මා තනිවම කෑමක් බීමක් ගන්නෙ නැත්තෙ අම්මා උගැන්වූ ඒ හොඳ පුරුදු නිසයි. අම්මා මා කුඩා කාලෙ ඉඳන් කන්ට ආසා කරන කෑම හොඳින් මතකතියා ගන්නවා. ඒ කෑම නිට්ටඹුව ගුරු ඇබෑසියට යනතුරුත් විවාහ වෙලා ගෙදර ගියාමත් මට හදාදුන්නා. අහංගම සාරිපුත්තෙ ඉහළ කීඹිය විදුහලේ, නුවරඑළියේ මා ගුරුවරයකු වශයෙන් උගන්වන විටත් ඇය විවිධ කැවිලි පෙවිලි එවනවා. හාල්මැස්සන් කරවල උයලා වැටකොලු හදලා කෑම රසට හදන අම්මගෙ ඒ කෑම රස මට තවමත් දැනෙනවා. ඇය හාල් බැදලා උයලා දෙනවා. ඒ අමයුරු රසය මට තවම මතකයි.පුංචිකාලෙ වුණත් මා කළ දඟකම්වලට ඇය දඬුවම් කරලා නෑ. ඇළෙන් මාළු අල්ලගෙග කොළයක ඔතාගෙන ඇවිත් සඟවාගෙන ඇතිකරන පුරුද්දක් මට තිබුණා. දවසක් මේක අම්මා දුටුවා. “පුතා මාළුවා කොළවල ඔතාගෙන එන්න එපා. වතුරේම දාගෙන පොල්කටුවක තබාගෙන හරි එන්න. නැත්නම් සතාට හිංසාවක්. ඇය කීවෙ එහෙමයි. මට මතකයි අල්ලපු ගෙදර චන්ද්‍රරත්න විජේසිරි මහත්මයලගෙ ගෙදර මිදුලෙ කානේෂන් මල් පිපිලා තිබුණා. මට ආසා හිතිලා මේ ගහක් උගුල්ලාගෙන ආවා. තාත්තටයි අම්මටයි මේකත් අහුවුණා.ඒ අය මාව එක්කගෙන ඇවිත් ඒ උගුල්ලපු තැනම ඒක හිටවන්න කියලා වතුරත් දාලා කීවා පුතා කිසිදෙයක් එහෙම ගන්න එපා. මං ඒ මල් ගෙනැත් දෙන්නම් කියලා. මට කානේෂන් මල් ගෙනැත් දුන්නා. මං පොඩි කාලේ ඉඳන් පැණි කන්න ආසයි. දවසක් අම්මා දොර වහලා ගිය වෙලාවක මට යතුර අහුවුණා. වයස අවුරුදු 7 - 8 ක් ඇති. මා දොර ඇරගෙන කෙළින්ම ගිහින් බංකුවක් තියලා නැගලා කෙළින්ම පැණි මුලට දත ගැහුවා. පැණි ඉහින් කනින් බේරෙද්දි ඇතිවෙනකම් බීවා. අම්මා එනකොට මා මත්වෙලා. අන්තිමට පණු අමාරුවත් හැදුණා. දරුවන් කරන මේ වගේ වැරැදි දිහා අපේ අම්මා බැලුවේ බොහොම දයාවෙන්. ඒ නිසා අප ඒවා අත්හැරලා හැදුණා.අම්මා සතර පෝයට සිල්ගත්තෙ නැතිවුණත් පසළොස්වකට නම් සිල් ගන්නවාමයි. හැබැයි හරිම ප්‍රතිපත්තිගරුකයි. සිල් ගන්නවා නම් හරියට සිල් රකින්න ඕනෑ. ඒක තමයි අම්මගෙ ප්‍රතිපත්තිය. දවසක් දහවල් දානෙට ගෙනාපු කැවිලි ටිකක් එක් සිල් මෑණියක් දහවල් තුනට විතර ඉල්ලලා ගිලන්පස එක්ක වළඳන්න. අම්මා කියා තිබෙනවා විකාලා භෝජනා හොඳ නැහැ කියලා. ඒ මනුස්සයා කීවාලු නෑ උපාසකම්මෙ මං විකලා කන්නෙ නෑ. ගිලින්නම් කියලා. අම්මා මේවා අපට කීවෙ කාටවත් උපහාස අපහාස කරන්න නොවේ. හරි දේ කියාදෙන්නයි. අපේ ගෙවල්වල මස් නම් කෑවේ නෑ. මාළු නම් ආහාරයට ගත්තා.ඇය බොහොම පිරිසුදුවට අඳින්න කැමැති කෙනෙක්. මඟුල් ගෙදරකට වුණත් ඇන්දෙ සුදු සාරියක්. අපි හුරුලුවැල්ලෙන් ගෙනෙන මාළු ආදිය ලුණු දාලා සකස් කළේ අම්මා. කලිය්යන්, කකුළුවන් එහෙම ඇයට ජයට හදන්න පුළුවන්. ඒත් ඒවාට ගොඩාක් ප්‍රිය කළේ නෑ. දරුවන්ට අවශ්‍ය නිසා හදාදුන්නා. ජයමහ වෙල්ගල මහතා සමඟ හෙළ හුරුවට ගියාම මගේ ආරියසේන ආශුබෝධ නම අරිසෙන් අහුබුදු කියලා වෙනස් කළත් අම්මාගේ වෙනස්කමක් මට පෙනුණේ නෑ. බිරියක් ගන්නටත් ඇය අපට උපරිම නිදහස දුන්නා. අපෙ අම්මා අවුරුදු 67ක් පමණයි ජීවත්වුණේ.හොඳ සිහියෙන් පුටුවේ ඇවිත් වාඩිවෙලා විනාඩි ගණනකින් හෘදයාබාධයකින් මියගියා. මගෙ මවගෙ හොඳම ගුණාංගය තමයි අන් මත ඉවසීම. ඇය මට ‘පුතේ නුඹ බුදුවෙයන්’ කියලා තියෙනවා. ඒක මුලින්ම කීවෙ සිරීපාදේ ගල මුදුනට ඇය හරහට අරගෙන මළුවට ගිහින් වැන්දවූ දවසේයි. මා ඈ වෙනුවෙන් මව් ගුණ පිරිත රචනා කළා. කොච්චර කවි ගී ලිව්වත් මවිසින් කළ හොඳම රචනාව ඒකයි. මේක හැම ගෙදරම තිබිය යුතු පිරිතක්. මේ කවි පන්තියත් අම්මා ගැන මගේ හැඟුම් නිසි ආකාරව පළ කළා යැයි සිතෙනවා.මෙත් කරුණායෙන් දුක් හැම උසුලා ළ-මැද මිනිස් ගුණ සුදට පෙරා මට රසට පෙවූ අම්මානිදි මත එන තුරු ළඟින් තියාගෙන අවදි කරන සිත කතා කියා මට මුල් ගුරු වූ අම්මාරට දැය වෙනුවෙන් පුතකු ලබන්නට මවු බව පුද කළ විහාර දේවිය සිහි කරවන අම්මාසෙනෙහස උල්පත ගුණ දම් රන් කෙත ලබන තුරා අජ- රාමර සම්පත ඔබමයි මගෙ අම්මාසටහන - උපාලි සමරසිංහඡායා - විමල් කරුණාතිලකමවුගුණ පිරිත ඇසුරෙනිපැටි වියේ හිස රුදාවෙකින් මා පෙළීගත් හැම විට ම ඔසු තෙලින් ම - හිස ගෑ පිරිමැදීමෙන් රුදා පිසැදැමූවෙත් මගේ අම්මා ය.”හෙම්බිරිස්සා උණක් හෝ ඉතින් වැලඳුණොත් ඔසු බෙහෙත් කසායාදිය දෙමින් නිදිමරා මා සුවය සිය සුවය මෙන් තැකූයෙත් මගේ අම්මා ය.මා මගේ මනාළිය සමඟ ගෙට පැමිණි තමා හට දියණි කෙනකුන් ලැබූ සේ සිතා එ යුවතිය ළෙහි හොවා හිසද සිඹැ ආසිරිවාදයෙන් සැනැසූයේ අම්මා ය.මුල් ම මිනිපිරි රුවන උපන් දා අප පවා නොවිඳි වින්දනයකට සිත, ඒ දුව බහ තෝරමින් කියූ අම්මා වදන මුලින් ඇසූවෙත් මගේ අම්මා ය.සසර මහ සයුරු තැර, දකින තුරු නිවන් තෙර මවු සදිනි ඔබ ඇසුර සදා වා අම මිහිර!අප ගෙදර කිසිදිනෙක උස් හඬින් කතා කළ බවක් නම් මතක නැත. ගෙදර සාමයේ රන් කිරුළ මගෙ අම්මා ය.පවුලෙ සමඟිය පතා රෑ කෑම මේසයට හැමදෙනම වාඩිකොට ඇගේ පිළිසඳරින් ම කෑම මේසය තවත් රස කළෙත් අම්මා ය.මෙහෙකරුවකුට පවා උස් හඩින් ඔබ කතා කළ බවෙක් මා අසා නැති. අප හැදුණෙ එබඳු පරිසරයෙක යි. අප නිවෙසැ සාමයේ රන් කිරුළ අම්මා ය.පාසලින් ගෙදර එන මා කැමැති මාළු පිනි, රස බොජුන් වෙසෙසින් තනා දෙන්නෙත් ඒ කන හැටි බලා මට වඩා පිනායන්නෙත් මගෙ අම්මා ය.දුර බැහැර ගිය හොතින් මහ රැයේ වුවද මා දැන් එතියි සිත සිතා ගෙයි පහන් නිවා ම රෑ පහන් කරන්නේත් මගේ අම්මා ය.එ යාබද වත්තෙකින් සොරා උගුලා රැගත් මල් පැළය ගෙන අවුත් අප මිදුලෙ සිටුවනුව සැරැසෙත් ම, එ වළකා එම පැළය උරුම වත්තෙහි ම මා ලවා සිටුවාලමින් කඩෙන් ගෙන ආ කහමල් පැළ රැසක් මට තිළිණ කෙළෙත් මගෙ අම්මා ය.අයියා, නංගී ය, මා ය යන අප තිදෙනා කෙළි පිණිසවත් මුසා බසක් පැවැසුව හොතින්, දිය විතක් ගෙන අවුත් අපේ කටවල් දියෙන් සේදුවෙත් අම්මා ය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>28</day>
    </date>
    <link>http://www.silumina.lk/2010/02/28/_art.asp?fn=as1002283</link>
    <topic>සිංහරාජ වනය පුරා චාරිකාවක්...</topic>
    <author/>
    <content>වෙලාවක් කලාවක් නැතිව ගං දෑලට තනි රකින ලින්ටන්“පුතේ, නුඹ බුදුවෙයන්” කියා අම්මා මට කියලා තියෙනවාසිංහරාජ වනය පුරා චාරිකාවක්...ගල්ගුහාවේ සිටි අපට අලුතින් ගෙයක්ආශාවන් පසුපස නොදුවා දමනය වූ පුද්ගලයකු වන්නගුරු සේවයේ රසකතානෙළුම්විලමෑත ඉතිහාසයේ වැඩියෙන්ම අවධානයට පාත්‍ර වූ මාතෘකාවක් වන්නේ ‘පරිසරය සුරැකීම’ යි. “අපගේ පැවැත්ම රඳා පවතින්නේ පරිසරය රැකගැනීම මතයි” යන්න සඳහා විශේෂ අවධානය යොමු කළ එක්සත් ජාතීන්ගේ සංවිධානය, පරිසරය රැකගැනීම පිණිස ලෝක ප්‍රජාවගේ අවධානය යොමු කිරීමේ අරමුණ ඇතිව, 2010 වසර ‘ලෝක ජෛව විවිධත්ව වසර’ ලෙස ප්‍රකාශයට පත් කරන ලදී.පරිසරය රැකගැනීමේ වැදගත්කම මනාව වටහා ගත් ශ්‍රී ලංකා ටෙලිකොම් ආයතනය, 2010 වසර සඳහා වූ තම දින දර්ශනයෙහි ප්‍රධාන තේමාව වූ ‘හෙට වෙනුවෙන් උරුමය සුරකිමු’ යන්න යටතෙහි සිංහරාජ වනය තෝරාගනු ලැබීය. මෙහි ප්‍රධාන පරමාර්ථය නම්, පරිසරය රැකගැනීම පිළිබඳව ලාංකික ප්‍රජාව දැනුවත් කිරීමයි.1978 දී එක්සත් ජාතීන්ගේ සංවිධානය මඟින් ‘ජාත්‍යන්තර ජෛව ගෝලීය රක්ෂිතයක්’ ලෙස නම් කරන ලද සිංහරාජ වනය, යුනෙස්කෝව විසින් 1988 දී ‘ලෝක උරුම වනාන්තරයක්’ ලෙස නම් කරන ලදී. එය සතු ශ්‍රී ලංකාවටම ආවේණික වූ ජෛව විවිධත්වය එසේ නම් කිරීමට හේතු විය. තෙත් කළාපයෙහි නිරිත දිග ඉසව්වෙහි හෙක්ටයාර් 6000 ක් පුරා පැතිරී ඇති සිංහරාජ වනය, ශ්‍රී ලංකාවෙහි පිහිටි මිනිස් පහසින් නොකෙළෙසුන එකම වනයයි. තවද එය ලොව පවතින ‘තෙත් වර්ෂා වනාන්තර’ සුළු ප්‍රමාණයට ද අයත් වේ.මෙම වනය විවිධ සතුන්ගේ රජ දහනකි. ලංකාවටම ආවේණික වූ පක්ෂීන්ගෙන් 85% ක් පමණ ද, ක්ෂිරපායින්, උරගයින් හා සමණළයින්ගෙන් 50% ක් පමණ ද සිංහරාජ වනයෙහි දිවි ගෙවති. එමෙන්ම, විවිධ වර්ගයෙහි කෘමින් හා දුර්ලභ ගණයෙහි උභය ජීවින් ද එය සතුය. මෙම සත්ත්ව කොට්ඨාස කිහිපයක් ශ්‍රී ලංකා ටෙලිකොම් දින දර්ශනයෙහි නිරූපණය වේ. ඉන් කිහිප දෙනෙකු නම්: ‘කළු වඳුරා’, ‘වෙද ගොළු බෙල්ලා’, ‘යෝධ මකුළුවා’, ‘කැහිබෙල්ලා’, ‘ශ්‍රී ලංකා සිතැයියා’, ‘ශ්‍රී ලංකා කහ කන් කොණ්ඩයා’ හා ‘තෙත් කළාපීය උලමා’ යන්නන් ය. සිංහරාජ වනය විවිධ වර්ගයෙහි වෘක්ෂ හා පැළැටිවලින් ද පොහොසත්ය. එහි පවතින වෘක්ෂ වලින් 64% ක්ම ශ්‍රී ලංකාවට ආවේණික වේ. විවිධ වර්ගයෙහි ඖෂධ වර්ග ද වනය සතුය.සිංහරාජ වනයෙහි පිහිටි ‘බටු නා’, බිමට පහත් වූ තද රත් පැහැති පත්‍ර වලින් යුත් දර්ශනීය වෘක්ෂයකි. ‘බැදි දෙල්’ වෘක්ෂය, අවශ්‍යතා කිහිපයක් සඳහා ගැමියන් විසින් පාවිච්චි කරනු ලැබේ. එහි ගෙඩි රසවත් ආහාරයකි. ගසෙහි කඳ කොටස ධීවර කර්මාන්තය සඳහා වෙනත් අත්‍යවශ්‍ය කටයුතු සඳහා යොදා ගනී.දම් පැහැති පෙති සහිත මැද කොටස කහ පැහැති ‘බිනර’ මල් සැප්තැම්බර් මස සිට ඊළඟ වසරේ ජුනි මස දක්වා වූ කාල පරාසය තුළ දක්නට ලැබේ. එමෙන්ම, බාඳුරා වැල් හා විවිධ වර්ගයෙහි හතු වර්ග ද වනය විචිත්‍රවත් කරවයි. සිංහරාජ වනය තුළ මිනිසුන් සුළු පිරිසක් ද වාසය කරන බව ඇසුවොත් ඔබ පුදුමයට පත් වනු ඇත. ඔවුන් තම අවශ්‍යතා සපුරා ගන්නේ වනය ආශි‍්‍රතව ඇති ආහාර ද්‍රව්‍ය, කුළු බඩු, උණබම්බු හා වේවැල් වැනි ගස් වැල් උපයෝගී කර ගනිමිනි. වනය තුළ ඔවුන්ගේ සංචාරයන් පහසු කරගැනීම පිණිස එහි සියුම් අඩි පාරවල් සකසා ගෙන ඇත.අනවසර ගස් කැපීම්, මැණික් ගැරීම, අනවසර වගා මෙන්ම ගව පාලනය ද සිංහරාජ වනයට තර්ජනයක් ගෙන දෙයි. මෙම අනවසර ක්‍රියා වැළැක්වීමට පියවර ගැනීම අපගේ යුතුකමයි. ශ්‍රී ලංකා ටෙලිකොම් ආයතනය ද එය තම වගකීමක් ලෙස සලකයි. ‘හෙට වෙනුවෙන් උරුමය සුරකිමු’ තේමාව යටතේ ශ්‍රී ලංකා ටෙලිකොම් ආයතනය සිංහරාජ වනය රැකගැනීමේ වැඩසටහනක් ක්‍රියාවට නංවයි. වසර කිහිපයක සිට මෙම තේමාව යටතෙහි තම දින දර්ශන ඉදිරිපත් කිරීමට එම ආයතනය කටයුතු කර තිබේ.විවිධ මත්ස්‍ය වර්ග, ශ්‍රී ලංකාවට ආවේණික ඕකිඩ් වර්ග, ශ්‍රී ලංකාවේ වෙස් මුහුණු, අලංකාර ගොක්කොල සැරසිලි හා සමනළයින් ආදි තේමාවන් යටතේ පසුගිය වසර කිහිපය තුළ ඉදිරිපත් කරන ලද දින දර්ශන, හුදෙක් සාමාන්‍ය දින දර්ශන නොවන අතර මනා අධ්‍යාපනික වැදගත් කමකින් ද සමන්විත ඒවා වේ. එබැවින් එම දින දර්ශන ජනාදරයට පත්වී ඇත.කොළඹ විශ්ව විද්‍යාලයේ ජීව විද්‍යා අංශයට අනුබද්ධ ‘ශ්‍රී ලංකා ක්ෂේත්‍ර පක්ෂි විද්‍යා කවය’ සමඟ එක්වූ ශ්‍රී ලංකා ටෙලිකොම් ආයතනය, සිංහරාජ වනය ආශි‍්‍රතව පාසල් සිසුන් සඳහා වැඩ මුළු පවත්වාගෙන යයි.2006 වසර සිට මාසිකව පවත්වාගෙන යන මෙම වැඩ සටහන්, පරිසරයට ලබැඳි අනාගත පරපුරක් බිහි කරවීමට උර දෙයි. දිවයින පුරා පිහිටි පාසල් අතුරින් තෝරාගත් පාසලක සිසු සිසුවියන් 20 ක් හා ගුරුවර ගුරුවරියන් 5 දෙනෙක් එක් වැඩ මුළුවක් සඳහා සහභාගි වෙති.තුන් දිනක වැඩ මුළුවක් වන මෙය, දේශන, ක්ෂේත්‍ර චාරිකා, පර්යේෂණ, නිබන්ධන සැකසීම හා කණ්ඩායම් ක්‍රියාකාරකම්වලින් සමන්විත වේ.සිංහරාජ වනය ආශි‍්‍රතව 2010 දින දර්ශනය සකස් කිරීමේදී විශේෂඥ දැනුම ලබා දුන්නන් අතර ප්‍රධාන තැන හිමිවන්නේ ‘ශ්‍රී ලංකා ක්ෂේත්‍ර පක්ෂි විද්‍යා කවය’ හි උප සභාපති මහාචාර්ය සරත් කොටගම මහතාටයි.සිංහරාජ වනය ආශි‍්‍රතව වසර 35 ක පළපුරුද්දක් ඇති ඔහු, කොළඹ විශ්ව විද්‍යාලයේ පරිසර විද්‍යා අංශයෙහි මහාචාර්යවරයෙක් වේ. දින දර්ශනය සැකසීමේදී සම්පත් දායකත්වය ලබා දුන් අය අතර කොළඹ විශ්ව විද්‍යාලයේ උද්භිද විද්‍යා අංශයෙහි මහාචාර්ය නිමල් ගුණතිලක, මහාචාර්ය සවිත්‍රි ගුණතිලක, කොළඹ විශ්ව විද්‍යාලයේ ජීව විද්‍යා අංශයෙහි ආචාර්ය මයුරි විජේසිංහ හා කැලණිය විශ්ව විද්‍යාලයේ බාහිර කථිකාචාර්ය කැළුම් මනමේන්ද්‍ර ආරච්චි යන මහත්ම මහත්මීහු වෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>28</day>
    </date>
    <link>http://www.silumina.lk/2010/02/28/_art.asp?fn=as1002284</link>
    <topic>ගල්ගුහාවේ සිටි අපට අලුතින් ගෙයක්</topic>
    <author>ඉසවි</author>
    <content>වෙලාවක් කලාවක් නැතිව ගං දෑලට තනි රකින ලින්ටන්“පුතේ, නුඹ බුදුවෙයන්” කියා අම්මා මට කියලා තියෙනවාසිංහරාජ වනය පුරා චාරිකාවක්...ගල්ගුහාවේ සිටි අපට අලුතින් ගෙයක්ආශාවන් පසුපස නොදුවා දමනය වූ පුද්ගලයකු වන්නගුරු සේවයේ රසකතානෙළුම්විලයම් හොඳක් කරන්නට යන විට පැමිණෙන බාධක අපමණය. විටෙක පසුබෑව ද සියලු බාධක පසෙකලා අපි ඔවුන් වෙනුවෙන් ම පෙනී සිටියෙමු. සියල්ල සන්සුන් ය. පුංචි සිතේ සතුට නිම්හිම් නැත.“මට ගෙයක් ලැබෙනවා...”ඇය සතුටින් ඉපිලෙමින් අත්තිවාරම කපන්නට හතර කොන මායිම් සලකුණු කළ ලණු පොටවල් වටේ දුවයි. සියල්ල නොපෙනුණ ද ඔහු කටහඬවල් හඳුනා ගනිමින් තමන්ගේ අනාගතය සොඳුරු වනු ඇතැයි සිතා හිනැහෙන්නේ ය. තාත්තාගේත් දුවගේත් මුහුණුවල ඇති සතුට දකින අම්මාගේ නෙතේ නැඟුණේ තුටු කඳුළකි.මේ පුංචි පවුලේ අනාගතය සමෘද්ධිමත් කිරීමට එක්වූ සෑම සිත්වල ඇත්තේ පහන් හැඟුමකි. ඒ තමන් කරන්නට යන යහපත් කාර්යය පිළිබඳව යළි යළි මෙනෙහි කිරීම නිසා ය.කඳුළ, දුක පමණක් නොව ස්වභාව ධර්මයේ අනන්ත අප්‍රමාණ පීඩා විඳිමින් නාකොලගනේ ගල්ගුහාවක ජීවත් වන දරු පවුල පිළිබඳව ඉකුත් වසරේ දෙසැම්බර් 13 සිළුමිණ සිත්මල් යායෙන් අපි ඔබට කීවෙමු.හසරැල්ලක් නැති ඔවුන්ගේ පවුලට හසරැල්ලක් ගෙනෙන්නට, ඔවුන් සමෘද්ධිමත් කිරීමට අපි ඔබට ආරාධනය කළෙමු. ඔබ එය පිළිගත්තේ ය. රටේ විවිධ ප්‍රදේශවලින් බොහෝ අය අප ඇමතූහ.දරු පවුල හා දැඩිගම සමූහම ව්‍යාපාරයේ උපදේශිකා සේනානායක, ඇම්. පොඩිනිලමේ මහතාමහරගම දැඩිගම සමූහ ව්‍යාපාරය මේ අහිංසකයනට අංගසම්පූර්ණ නිවසක් සාදා දීමට ඉදිරිපත් වූහ.නිවසක් තනාදීමට ඔවුහු ඉදිරිපත් වුව ද ඉන් පසුව පැන නැඟී ප්‍රධාන ගැටලුව වූයේ නිවස සෑදීමට ඉඩමක් සොයා ගන්නේ කෙසේ ද යන්න ය. අපගේ ඇරයුම පරිදි මේ පවුලට ඉඩමක් ලබාදීමට ඇහැටුවැව ප්‍රාදේශීය ලේකම් කාර්යාලය ඉදිරිපත් වූයේ ය. එවකට ඇහැටුවැව ප්‍රාදේශීය ලේකම්ව සිටි ඩබ්ලිව්.එම්. විජේසිංහ මහතා රජයට අයත් ඉඩම් කොටසක් වෙන්කර දුන්නේ ය. ඉඩමේ නිවස තැනීමේ මූලික කටයුතු ආරම්භ කෙරුණේ ඉන්පසුව ය.පසුගිය දහ අට වැනිදා පෙරවරු 11.55 ට යෙදුණු සුබ මොහොතින් නිවස ඉදිකිරීම සඳහා මුල්ගල තැබුණේ ය. මහරගම දැඩිගම සමූහ ව්‍යාපාරයේ උපදේශක සේනානායක ඇම්. පොඩිනිලමේ මහතා විසින් මේ සුබ කටයුත්ත ආරම්භ කරන ලදී.මේ සත්කාර්යය පිළිබඳව අපට අදහස් දැක්වූ මහරගම දැඩිගම සමූහ ව්‍යාපාරයේ සභාපතිනි චන්ද්‍රානි ප්‍රේමසීලි දැඩිගම මහත්මිය. මේ අපේ ආයතනයෙන් බොහෝ සමාජ සේවා කටයුතු සිදු කරනු ලබනවා.සිළුමිණ පුවත්පතේ පළ වූ මෙම දරු පවුල පිළිබඳව ලිපිය දුටුවම මට ඔවුන් ගැන විශේෂයෙන් ම කුඩා දියණිය ගැන දුකක් ඇති වුණා. අපි ඒ නිසාමයි තීරණයකට ආවේ ඔවුන්ට නිවසක් සාදා දීමට. අප ව්‍යාපාරයේ නිර්මාතෘ ධර්මදාස දැඩිගම මහතා සිහිපත් කිරීමේ මූලික අරමුණ ඇතිව ඉක්මනින් ම මේ නිවස සාදා දීමට කටයුතු කරනවා. විශේෂයෙන් ම මා ‘සිළුමිණ’ පුවත්පතට ස්තුතිවන්ත වෙනවා. අපිට මේ වගේ සද්කාර්යයක් කර ගැනීමට අවස්ථාව ලබාදීම ගැන.ඇයගේ කරුණාව කැලයේ පිපී කැලයේ ම පරව යන්නට තිබූ මල් කැකුළියකට අනාගතය සොඳුරු කර ගැනීමට පාර පෙන්වන්ට සමත් විය. සියල්ල කඩිනමින් සිදුවන්නේ ය.ඇහැටුවැව වත්මන් ප්‍රාදේශීය ලේකම් ඩබ්ලිව්.ජී.ඩබ්ලිව්. වනසිංහ මහතා ද මේ කාර්යයේදී නොමඳ සහයක් ලබා දෙන්නේ ය.සභාපතිනි චන්ද්‍රානි ප්‍රේමසීලි දැඩිගම මහත්මියඑමෙන් ම ඇහැටුවැව ප්‍රාදේශීය ලේකම් කාර්යාලයේ ජනපද නිලධාරි එච්.එම්.ඩබ්ලිව්.කේ. හේරත්, සමාජ සේවා නිලධාරි ඊ.එම්. වික්‍රමසිංහ, අඹන්පොල පොලිසියේ ස්ථානාධිපති සමන් ගුණතිලක, අපරාධ අංශයේ ස්ථානාධිපති හේමචන්ද්‍ර යන මහත්වරු මෙන් ම ඇහැටුවැව ප්‍රාදේශීය ලේකම් කාර්යාලයේ සියලු නිලධාරි මහත්ම මහත්මීහු මේ සද්කාර්යය සඳහා නොමඳ සහයෝගයක් ලබාදෙන්නාහ.ජීවිතේ ප්‍රථම වතාවට තමන්ටම කියා ලැබෙන්නට යන නිවස පිළිබඳව ගුණතිලක මහතා කතා කරනුයේ සතුටු කඳුළු සලමිනි.“මට මේ කිසිම දෙයක් පේන්නේ නැහැ. ඒත් මම දන්නවා අපිට හොඳම දේ ලැබෙන බව. මගේ බිරියටයි, දරුවටයි මටයි සතුටින් ඉන්නට ලැබේවි කියන විශ්වාසය මට තිබෙනවා. අපි ගල්ගුහාවේ ජීවත් වෙන්නේ හරිම අමාරුවෙන්. අපේ දුක දැකලා ‘සිළුමිණ’ පත්තරයේ අයත් දැඩිගම එකේ නෝනත් කරන මේ පිංකම කවදාවත් අපට අමතක වෙන්නේ නැහැ.ගල්ගුහාවේ ඉන්නකොට මං කවදාවත් හිතුවේ නැහැ අපිට ගෙයක් ලැබේවි කියලා. අපි ගැන ‘සිළුමිණ පත්තරයේ ගියාට පස්සේ හුඟක් අය අපට උදව් කළා. ප්‍රාදේශීය ලේකම් කාර්යාලයේ වික්‍රමසිංහ මහත්තයයි, හේරත් මහත්තයයි නිතර නිතර මේ ගැන සොයා බැලුවා. තවමත් ඔවුන් අපි ගැන සොයා බලනවා. අලුතෙන් හැදෙන ගේ දකින්න මගෙ ඇස් දෙක පේනව නම් කොච්චර දෙයක් ද? ඔහු සුසුමක් හෙළමින් පවසන්නේ ය.නිවසට අත්තිවාරම් කැපූ දාගල් ගෙයි ගෙවූ දුෂ්කර ජීවිතවලට සැනසුමක් ලබාදීමේ අරමුණින් ඇරැඹි නිවස සෑදීම පිළිබඳව අදහස් දක්වන දැඩිගම සමූහ ව්‍යාපාරයේ උපදේශක සේනානායක එම්. පොඩි නිලමේ මහතා“අපේ සභාපතුමියගේ ධන පරිත්‍යාගයෙන් සෑදෙන මේ නිවස සිංහල අවුරුද්දට පෙර මොවුන්ට පරිත්‍යාග කිරීමයි අපේ අරමුණ. නිවස සඳහා වියදම රුපියල් ලක්ෂ නවයක් පමණ වනවා. සිළුමිණ පත්තරයේ මේ අය පිළිබඳව පළවුණාට පසුව අපි ඔවුන් බලන්න ගියා. ඒ අය ගෙවන දුෂ්කර ජීවිතය දැක්කාම ඇස් වලට කඳුළු මතුවුණා. විශේෂයෙන් ම දියණිය ගැන අවධානය යොමු කර තමයි නිවස ඉදි කිරීමට තීරණය කළේ.”කඩිනමින් ඉදිවෙන නිවසට සාලය, නිදන කාමර දෙකක්, මුළුතැන් ගෙය සහ වැසිකිළියක් අයත් ය. මේ නිවසට විදුලිය සහ ජලය ලබාදීම සඳහා කොට්ටාවේ ඉන්ද්‍රාණි ප්‍රේමතුංග මහත්මිය ඇතුළු පවුලේ සෑම ඉදිරිපත්ව සිටිති.ඔවුන්ගේ නිවාස සිහිනය කඩිනමින් සැබෑවන්නේ ය. ගල්ගුහාව තුළ ඔවුන් සන්තක කිසිදු දෙයක් නැත. ඇත්තේ ඉටිකොළ කැබලි සහ කැඩී බිඳී ගිය මැටි වලං කිහිපයක, ප්ලාස්ටික් පිඟන් දෙක තුනක් පමණි.ඔවුන්ගේ නව නිවස ට ගෙන යන්නට ඒවා නොසෑහේ. ඔවුන්ගේ පුංචි නිවසට, මුළුතැන්ගෙයට අවශ්‍ය දෑ ලබාදීමට ඔබටත් හැකිනම් එය කොතරම් අගේ ද? ඔබ සැමගේ හදවතේ නැඟෙන කරුණාවෙන් ඔවුන්ගේ සිත් සනසාලීමට අපි ඔබට ඇරයුම් කරන්නෙමු.විමසීම් සිළුමිණ කර්තෘ මණ්ඩලය 2429265ඉසවිඅනුරාධපුරය රුවන්වැලිසෑය අභියස දින 414 ක් තිස්සේ පැවැති දොළොස් මහේ පිරිත අද (28) පෙරවරුවේ අවසන් වෙයි.උතුරු මධ්‍යම පළාතේ ප්‍රධාන සංඝනායක ශාස්ත්‍රපති පණ්ඩිත අටමස්ථානාධිපති ආචාර්ය පල්ලේගම ශ්‍රී සිරි නිවාස නාහිමියන්ගේ අවවාද අනුශාසනා පරිදි රුවන්වැලි සෑය අභියස පැවැත්වූ රටට සාමය හා සමෘද්ධිය උදාවීමට මේ මහා පිරිත් පින්කම නිසා ඉමහත් ආශිර්වාදයක් ලැබුණු බව මහා සංඝරත්නයේ අදහසයි. මේ පිරිත් පින්කම 2009 ජනවාරි 10 වැනිදා ආරම්භ විය.විවිධ ප්‍රදේශවලින් වැඩම කළ ස්වාමින් වහන්සේ 5000 ක් දෙනා පැය 10,000 ක් පමණ පිරිත් දේශනා කළ බව පිරිතේ ප්‍රධාන පැවිදි අනුශාසක පල්ලේගම හේමරතන නාහිමියෝ සිළුමිණට පැවසූහ.අටමස්ථානාධිපති රාජකීය පණ්ඩිත පල්ලේගම සිරි නිවාස නාහිමියෝ මේ පිරිත් පිංකමේ ආනුභාවයෙන් රටට සාමය උදාවූ බවත් පිරිතේ ආශිර්වාදයෙන් රටේ ජනතාවට සහයෝගයෙන් තම අනාගත කටයුතු කරගෙන යෑමට සුදුසු වාතාවරණයක් ඇතිවූ බවත් පැවසූහ.පිරිත් පිංකමට සහාය දුන් සියලු දෙනාටම පිං අනුමෝදන් කරන බව ද අටමස්ථානාධිපති හිමියෝ පැවසූහ.පිරිත් පිංකම අවසන් වීම වෙනුවෙන් 3000 කට අධික මහා සංඝරත්නය උදෙසා පවත්වන මහා සංඝගත දක්ෂිණාව රාජ්‍ය අනුග්‍රහයෙන් පැවැත්වෙන බව සංවිධායක මණ්ඩලය පවසයි.අනුරාධපුරය රුවන්වැලිසෑය අභියස දින 414 ක් තිස්සේ පැවැති දොළොස් මහේ පිරිත අද (28) පෙරවරුවේ අවසන් වෙයි.උතුරු මධ්‍යම පළාතේ ප්‍රධාන සංඝනායක ශාස්ත්‍රපති පණ්ඩිත අටමස්ථානාධිපති ආචාර්ය පල්ලේගම ශ්‍රී සිරි නිවාස නාහිමියන්ගේ අවවාද අනුශාසනා පරිදි රුවන්වැලි සෑය අභියස පැවැත්වූ රටට සාමය හා සමෘද්ධිය උදාවීමට මේ මහා පිරිත් පින්කම නිසා ඉමහත් ආශිර්වාදයක් ලැබුණු බව මහා සංඝරත්නයේ අදහසයි. මේ පිරිත් පින්කම 2009 ජනවාරි 10 වැනිදා ආරම්භ විය.විවිධ ප්‍රදේශවලින් වැඩම කළ ස්වාමින් වහන්සේ 5000 ක් දෙනා පැය 10,000 ක් පමණ පිරිත් දේශනා කළ බව පිරිතේ ප්‍රධාන පැවිදි අනුශාසක පල්ලේගම හේමරතන නාහිමියෝ සිළුමිණට පැවසූහ.අටමස්ථානාධිපති රාජකීය පණ්ඩිත පල්ලේගම සිරි නිවාස නාහිමියෝ මේ පිරිත් පිංකමේ ආනුභාවයෙන් රටට සාමය උදාවූ බවත් පිරිතේ ආශිර්වාදයෙන් රටේ ජනතාවට සහයෝගයෙන් තම අනාගත කටයුතු කරගෙන යෑමට සුදුසු වාතාවරණයක් ඇතිවූ බවත් පැවසූහ.පිරිත් පිංකමට සහාය දුන් සියලු දෙනාටම පිං අනුමෝදන් කරන බව ද අටමස්ථානාධිපති හිමියෝ පැවසූහ.පිරිත් පිංකම අවසන් වීම වෙනුවෙන් 3000 කට අධික මහා සංඝරත්නය උදෙසා පවත්වන මහා සංඝගත දක්ෂිණාව රාජ්‍ය අනුග්‍රහයෙන් පැවැත්වෙන බව සංවිධායක මණ්ඩලය පවසයි.අස්ගිරි පාර්ශ්වයේ මහා නායක උඩුගම ශ්‍රී බුද්ධරක්ඛිත නාහිමි, උතුරු මධ්‍යම පළාතේ ප්‍රධාන සංඝනායක අටමස්ථානාධිපති පල්ලේගම ශ්‍රී සිරි නිවාස නාහිමි හා පිරිතේ ප්‍රධාන පැවිදි අනුශාසක පල්ලේගම හේමරතන නාහිමි ප්‍රමුඛ මහා සංඝරත්නය 2009 ජනවාරි 10 වැනිදා දොළොස්මහේ පිරිත ආරම්භ කළ අවස්ථාව ඡායාරූපයෙන් දැක්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>28</day>
    </date>
    <link>http://www.silumina.lk/2010/02/28/_art.asp?fn=as1002285</link>
    <topic>ආශාවන් පසුපස නොදුවා දමනය වූ පුද්ගලයකු වන්න</topic>
    <author>සාකච්ඡා කළේ -රමණී සුබසිංහ</author>
    <content>වෙලාවක් කලාවක් නැතිව ගං දෑලට තනි රකින ලින්ටන්“පුතේ, නුඹ බුදුවෙයන්” කියා අම්මා මට කියලා තියෙනවාසිංහරාජ වනය පුරා චාරිකාවක්...ගල්ගුහාවේ සිටි අපට අලුතින් ගෙයක්ආශාවන් පසුපස නොදුවා දමනය වූ පුද්ගලයකු වන්නගුරු සේවයේ රසකතානෙළුම්විලබුදුරජාණන් වහන්සේ සැවත් නුවර වැඩවසන සමයෙහි දිනක් දෙව්දත් තෙරුන් උදෙසා මෙසේ දේශනා කළහ.”අනික්කසාවෝ කාසාවං යෝ වත්තං පරිතහෙස්සතී අපේතෝධම සච්චේන සෝ කාසාව මරහතී”කුප්පියාවත්ත ජයශේඛරාරාම විහාරවාසීගෞරව ශාස්ත්‍රවේදීමාවරලේ භද්දිය හිමියම් පුද්ගලයෙක් සියලුම කෙලෙස් සහිත වේ ද, ඉන්ද්‍රිය දමනයකින් තොරවේ ද, වැරැදි වචන භාවිත කරන්නේ වේ ද, සත්‍ය වචන නොපවසන්නේ ද හෙතෙම කිසිලෙසකින්වත් සිවුරු දැරීමට සුදුසු නොවන්නේය. බුදුරජාණන් වහන්සේ මෙම ගාථාවෙන් අපූරු මඟ පෙන්වීමක් සිදුකොට ඇත්තාහ. ජීවිතයේ විවිධ අවස්ථා හි දී අපි කීර්ති ප්‍රශංසා ලබමු. නම්බු නාම වගේ ම පුද පූජා ලබන තත්ත්වයට පත්වෙමු. ගිහි පැවිදි කවරකුට වුවද ජීවිතයේ එක් අවස්ථාවක හෝ මෙම අවස්ථාවන්ට මුහුණ දීමට සිදුවේ.එහෙත් බුදුරජාණන් වහන්සේ අපට මෙසේ පෙන්වා දුන්හ. යමෙක් සමාජයෙහි පූජනීයත්වයට පත් වෙනවා නම්, පිදිය යුත්තකු බවට පත්වෙනවා නම් ඒ පුද්ගලයා අන් අයට වඩා කෙලෙස් සංසිඳුවාගත් පුද්ගලයකු විය යුතුය. සාමාන්‍ය පුද්ගලයන් සතුව තිබෙන්නා වූ දුර්වල ක්ලේශයන් ඔබ වෙත ද පවතීනම්, උසස් තනතුරක, පුද පූජා ලබමින් සිටියත් ඔබ එම තනතුරට සුදුසු පුද්ගලයකු නොවන්නේ ය. පුද පූජාවන්ට සුදුසු නොවන්නේ ය.මෙසේ සිතමු. ඔබ මවක් වීමට පුළුවන. පියෙක් වීමට පුළුවන. මේ නිසා ම ඔබ සමාජයේ මවුපියන් නොවන ස්ත්‍රී පුරුෂයන් අතර ගරු නාමයක් ලබන දෙපළක් බවට පත්වන්නේ ය. බුදු දහමේ දී ද මවුපියන් සුවිශේෂී ඇගයීමකට ලක්කර ඇති බව අපි දනිමු. බුදුරජාණන් වහන්සේ එක් අවස්ථාවක මවුපියන් මහා බ්‍රහ්මයාට සම කළහ. තවත් තැනෙක පූර්ව ආචාර්යවරුන් ලෙස පූජනීයත්වයට පත්කොට ඇත්තාහ. උතුම් ආර්ය මහා සංඝරත්නය වන්දනා කරන කල්හි භාවිත කරන ‘ආහුන්‍යෙය’ යන වදනින්, එනම් දුර ඉඳන් රැගෙනවිත් පූජාවට සුදුසු උතුමන් දෙදෙනකු වන බව පෙන්වා දී ඇත්තා හ.ගෞරවණීයත්වයට පත්වූ මාතෘත්වය සහ පීතෘත්වය දරා සිටින පුද්ගලයන් ඒ උතුම් පදවියට සුදුසු වන ලෙස සිතිවිලි ඇති කරගත යුතුය. සාමාන්‍ය ගෘහස්ත ස්ත්‍රියකට හෝ පුරුෂයකුට වඩා උසස් ආකාරයට සිත කය වචනය යන තුන් දොරෙහි ම යම් සංයමයක් ඇති කරගත යුතුය.එවැනි ගරු කටයුතු පූජනීය ජීවිතයක් ඔබ සතු නොවේ නම්, මවුපියන් ලෙස එවැනි පරමාදර්ශී බවක් ඔබ කෙරෙන් විද්‍යමාන නොවේ නම් ඔබ සම කළ හැකිවන්නේ අධික කෙලෙස් සහිතව සිවුරු දරා සිටින පුද්ගලයකුට ය. වටිනා සිවුරකින් සිරුර ආවරණය කළත් කෙලෙස්වලින් සිත පිරී පවතී නම් එවැනි පුද්ගලයා කෙරෙහි පූජනීය බවක් ඇති වන්නේ නැත.දෙව්දත් තෙරුන් ප්‍රකට වූයේ අධික කෙලෙස් පිරුණු පුද්ගලයකු ලෙසට ය. මේ නිසා කෙතරම් වටිනා සිවුරු පෙරවුවත් උන්වහන්සේ බුදුන් වහන්සේ ජීවමාන සමයෙහි පූජාවට සුදුසු පුද්ගලයකු බවට පත් නොවූයේ ය. සමාජයීය ඇගයීමට ලක් නොවුණේ ය.ඔබට කාරුණිකව සිහිපත් කරමි. ඔබ මවුපියන් යන උතුම් පදවියෙන් පිදුම් ලබනවා නම්,”බුද්ධෝ විය මාතා” ”බුද්ධෝ විය පිතා”බුදු පදවියට සමාන මවුපිය පදවිය ලබනවා නම් උතුම් ගුණ සතරකින් ඔබ පරිපූර්ණ විය යුතුªය. එනම් මෙත්තා, කරුණා, මුදිතා, උපේක්ෂා යන සිව් බඹ විහරණයන්ගෙන් පෝෂණය විය යුතුය. ඒ උතුම් ගුණ වර්ධනය කරගන්නට නිරතුරුව ඇප කැප විය යුතුය.යම් භික්ෂූන් වහන්සේ නමක් ගිහියකු විසින් ලබාදෙන චීවරයක් දරා සිටින්නේ නම් උන්වහන්සේ ගිහියාට වඩා ශීලයෙන් සහ ගුණයෙන්, හික්මීමෙන් යුතු කෙනෙකු බවට පත්විය යුතු ය. අධික කෙලෙස් සහිත, ආශාවන්ගෙන් පිරුණු පුද්ගලයකු චීවරයක් දරා සිටියේ වුවද හෙතෙම උතුම් භික්ෂූත්වයට සුදුසු නොවන්නේ ය.කෙලෙස්වලින් අන්තයට ගිය මිනිසුන් අතර අවම කෙලෙස් සහිත පුද්ගලයකු බවට පත්වීමට හෝ හැකියාව ලැබුණේ නම් නිසැකව ම ඔබ ගේ ජීවිතයට අන් අය අතර වැඩි වටිනාකමක් හිමිවනු ඇත. අප පූජනීයත්වයට පත්වූ පිරිසක් නම් අන්‍යයන්ට වඩා ඉන්ද්‍රියයන්හි යම් සංහිඳියාවක් පැවතීම අනිවාර්ය බව අවධානයට ගත යුතු ය. ඔබ වැඩිහිටියකු ලෙස මවුපියන් ලෙස පූජා ලබනවා විය හැකි ය. ගුරුවරයකු ලෙස භික්ෂූන්වහන්සේ නමක ලෙස පුද පූජා ලබනවා වීමට පුළුවන. කෙසේ, කවර පුද්ගලයකු ලෙසින් පූජාවට පත් වී සිටියත් අන් අයට වඩා ඔබ ඉන්ද්‍රීය දමනයකින් යුතු පුද්ගලයකු බවට පත්විය යුතු ම ය.ප්‍රධාන ඉන්ද්‍රියයන් පහක් අප සතු ය. එනම් ඇස, කන, නාසය, දිව, ශරීරය යන පංචේන්ද්‍රියයන් ය. මේ ඉන්ද්‍රියයන් හරහා නිරන්තරයෙන් ම රූප, ශබ්ද, ගන්ධ, රස සහ ස්පර්ශ යන අරමුණු ඇති වේ. පෘථග්ජන පුද්ගලයා නිරන්තරයෙන් ම එම අරමුණු සේවනය කිරීමට, ඇසුරු කිරීමට අපේක්ෂා කරයි. මෙසේ යම් පුද්ගලයෙක් ඇස අපේක්ෂා කරන සෑම රූපයක් ම ඇස හමුවට ගෙන ඒමට උත්සුක වනවා නම් ‘මම ඇස සංවර කරගත් පුද්ගලයෙකි’යි කීමට ඔහුට නොහැකි වනු ඇත. ඇසට රූප දැක්වීමේ දී කැමැති ම රූපය පෙන්වනවා වෙනුවට අවශ්‍යම දේ පමණක් දැකීමටත්, අනවශ්‍ය දේ වෙත ඇස යොමු නොකිරීමටත් ශක්තිය තිබෙනවා නම් ඔබ ඇස නමැති ඉන්ද්‍රිය සංවර කරගත් පුද්ගලයකු බවට පත්වනු නොඅනුමාන ය.කනට ශබ්ද, දිවට රස, නාසයට සුගන්ධය, ශරීරයට ස්පර්ශය යන අරමුණු ඒ ඒ ඉන්ද්‍රියයන් විසින් ඉල්ලන ප්‍රමාණයට ම, ඒ ඒ ඉන්ද්‍රියයන් ආශා කරන ආකාරයට ම ලබා නොදී, වින්දනය නොකර යම් පාලනයක් සහිතව ගනුදෙනු කරන්නට හැකිනම් ඔබ ඉන්ද්‍රිය පාලනය කරගත් පුද්ගලයකු බවට පත්වනු නියත ය.ඉන්ද්‍රිය දමනයකින් තොර වූ කල ඉන්ද්‍රිය පිනවීම සඳහා නීතියෙන් බැහැර ක්‍රම සොයා යෑමට අපට සිදුවේ. සදාචාර සම්පන්න නොවන ක්‍රමවේද සොයා යන්නටත් පෙළඹේ. එවන් පුද්ගලයාට කොතරම් වටිනා ආයතනයක, වටිනා ව්‍යාපාරයක, හිමිකරුවකු වීමට අවස්ථාව ලැබුණත් එය දියුණුව කරා ගෙන යෑමට හෝ දිගින් දිගට ම නොවැටී පවත්වාගෙන යෑමට අවකාශය නොලැබෙන්නේ ය. යම් ආයතනයක් ගොඩනැඟීමට, යම් ස්ථානයක දියුණුවක් ඇති කිරීමට, ප්‍රධානියකු, නායකයකු ලෙස ඔබ අනිවාර්යයෙන් ම පංචේන්ද්‍රිය පාලනය කරගත් පුද්ගලයකු බවට පත්විය යුතු ය. එසේ නොවුණේ නම් ධනය, බලය, කීර්තිය ලැබෙන ප්‍රමණයට ම අප අධ්‍යාත්මික පරිහානිය වෙත වැරැදි ක්‍රියාමාර්ග වෙත යොමුවීම වැළැක්විය නො හැකිය.ධනයත් සමඟ ලැබෙන බලය නිසා කාම මිථ්‍යාචාරය, සුරා පානය, ආදී වැරැදි ක්‍රියාවන් හි නිරතවන පුද්ගලයින් අප ජීවත්වන සමාජයේ සුලබ ය. දිගින් දිගට ම වැරැදි ලෙස පංචේන්ද්‍රියයන් පිනවන පුද්ගලයා තව තවත් අලුත් ආශාවන් පසුපස හඹා යනවා මිස තම අධ්‍යාත්මය ගොඩනඟා ගැනීම පිළිබඳ අවධානය යොමු නොකරන්නේ ය. ඔබ ගේ ජීවිතයට යම් ගෞරවණීය බවක් ලැබී තිබේ. එය රැක ගන්නට සිතනවා නම් කායික, වාචසික හා මානසික ක්‍රියාකාරකම් වඩාත් නිවැරැදි, හික්මීමක් සහිත ඒවා බවට පත් කර ගත යුතුය.සත්‍ය වචන කියන පුද්ගලයකු බවට පත්වීම ද ගරු කටයුතු චරිතයක දිගු කාලීන පැවැත්මට ඉතා ප්‍රයෝජනවත් වේ. විශේෂයෙන් ම බොරු කියන පුද්ගලයා වටිනා ඇඳුමින් පැළඳුමෙන් සැරසුණේ වුවද ඔහු ගේ අධ්‍යාත්මය අවලස්සනය. හිස් ය. මේ නිසා, ඔබ සමාජයේ යම් පූජනීය බවක් ලබන්නේ නම් බොරුවෙන් වැළකිය යුතුය. සාමාන්‍ය සමාජයේ බොරු කීම බරපතළ වරදක් ලෙස නොපිළිගැනුණ ද උතුම් වූ, උසස් වූ ශ්‍රේෂ්ඨ ජීවිත ගත කරන පුද්ගලයා කිසිකලෙකත් බොරු නොකිව යුතුªය. ඊට ප්‍රධාන හේතුවක් වේ. එවන් පුද්ගලයින් ගේ මුවින් පිටවන වචන බොහෝ පිරිසක් විසින් පිළිපදිමින් සිටින නිසා ය. ඒ ප්‍රකාශ මත විශ්වාසය තබා ජීවිතය සකසා ගනිමින් සිටින නිසා ය. ජීවිතය වෙනස් කරගනිමින් තිබෙන නිසාය.මේ නිසා සෑම මොහොතකම සත්‍ය වචන ප්‍රකාශ කිරීමට ඔබ අනිවාර්යයෙන් ම උත්සාහ කළ යුතු ය. උනන්දු විය යුතුය. ඔබ ප්‍රකාශ කරන්නේ ඉතා සුළු වචන ප්‍රමාණයක් විය හැකිය. ඒ සුළු ප්‍රමාණය හෝ සත්‍යම ප්‍රකාශ වීම වැදගත්ය. අරුත් සුන් වදන් දහස් ගණනකට වඩා අර්ථවත් එක ම වචනය උසස්වන බව පිළිගැනීම යි. මේ නිසා ඔබ අර්ථාන්විත වචන කතා කළ යුතුය. මුසාවාදයෙන් වැළකුණු පුද්ගලයකු ලෙස පවුලේ දීත්, ආයතනයේ දීත්, විහාරස්ථානයේදීත්, කටයුතු කරනවා නම් ඔබ ශ්‍රේෂ්ඨ පුද්ගලයකු වනු නො අනුමානය. ඔබට ගරු කරමින් ලැබුණු ඕනෑම ඇඳුමක් අඳින්නට එවිට ඔබ සුදුසුකම් ලබනු ඇත. එය චීවරයක් විය හැකි ය. වෙනත් ගරු කටයුතු ඇඳුමක් විය හැකිය. එය ඇඟලීමට ඔබ සුදුස්සකු බවට පත්වන්නේය.එහෙත් ඔබ හෝ මම තවමත් කෙලෙස් කහටවලින් පිරුණු අධ්‍යාත්මයක් සහිත නම්, කිසිදු ආකාරයක ඉන්ද්‍රිය දමනයක් නොවේ නම්, සත්‍යය වෙනුවට අසත්‍ය වූ, කටුක වූ වැරැදි ප්‍රකාශ ඉදිරිපත් කරන්නේ නම් උසස් පුද්ගලයකු ලෙස ගරු නාම ලැබීමට හෝ පුද පූජා ලැබීමට සුදුසු වන්නේ නැත. ඔබ ශ්‍රේෂ්ඨ වූ මාතෘත්වයට, පීතෘත්වයට සුදුසු නොවන්නේය. මේ නිසා මේ මොහොතේ පටන් ජීවිතය සකසා ගැනීමට, ආශාවන් පසුපස ම ලුහුබඳිනවා වෙනුවට දමනය වූ ඉඳුරන් ඇති පුද්ගලයකු බවට පත්වීමට උත්සාහ කළ යුතුය. ඔබ සමාජයේ ශ්‍රේෂ්ඨත්වයට පත්වන්නේ එවිටය. ඔබ ගේ ජීවිතය ජය ගත හැකි වන්නේ එවිටය.සාකච්ඡා කළේ -රමණී සුබසිංහ</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>28</day>
    </date>
    <link>http://www.silumina.lk/2010/02/28/_art.asp?fn=as1002286</link>
    <topic>ගුරු සේවයේ රසකතා</topic>
    <author/>
    <content>වෙලාවක් කලාවක් නැතිව ගං දෑලට තනි රකින ලින්ටන්“පුතේ, නුඹ බුදුවෙයන්” කියා අම්මා මට කියලා තියෙනවාසිංහරාජ වනය පුරා චාරිකාවක්...ගල්ගුහාවේ සිටි අපට අලුතින් ගෙයක්ආශාවන් පසුපස නොදුවා දමනය වූ පුද්ගලයකු වන්නගුරු සේවයේ රසකතානෙළුම්විල1977 ආණ්ඩු පෙරළියත් සමඟ ගුරුවරුන්ට උදා වූයේ සංක්‍රාන්ති සමයකි. දේශපාලන බලවතුන්ගේ ඕනෑ එපාකම් අනුව මැතිවරණයේදී තමන්ට පක්ෂපාතී නොවූ ගුරුවරුන් පළිගැනීමේ චේතනාවෙන් ඈත දුෂ්කර ප්‍රදේශවලට ස්ථාන මාරු කර යැවීම රට පුරාම දක්නට ලැබුණු ප්‍රවණතාවකි.මේ දේශපාලන දඬුවම් මාරුකිරීම් කොතෙක් අවිචාරශීලී වීද යත් මාරු වීම් ලිපි අනුව නව සේවා ස්ථානවල වැඩ බාරගෙන සතියෙන් දෙකෙන් නැවත, නැවතත් ඔවුන් වඩාත් දුෂ්කර පළාත්වලට ස්ථාන මාරු කරනු ලැබිණ. ඇතැම් ගුරුවරුන්ට ගමන් මල්ල ලිහා තැබීමටත් පෙර තවත් සේවා ස්ථානයකට මාරු වී යෑමට සිදුවිය. මේ සෙනසුරු මාරුව යටතේ දකුණු පළාතේ නැටුම් ගුරුවරයකු වූ පෑලිස් මහතාට වයඹ පළාතේ දුෂ්කර පාසලක් වූ නෙලිබෑව විදුහලට ස්ථාන මාරුවක් ලැබිණි.වාමවාදී ප්‍රතිපත්ති ගරුක ගුරුවරයකු වූ පෑලිස් මහතා කං කෙඳිරියකින් තොරව තමාට ලැබුණු ස්ථානමාරුව පිළිගෙන අදාළ විදුහලේ වැඩ බාරගෙන ඉගැන්වීම් කටයුතු ඇරැඹිණි. විදුහලේ නැටුම් විෂයය සඳහා වෙන් කළ පන්ති කාමරයක් නොවිණි. එකිනෙක ආසන්නයේ පිහිටි ශාලාවල අනෙක් පන්තිවලට බාධාවක් නොවන පරිදි කෙළවරේ වූ විවෘත කොටසක නැටුම් විෂය ඉගැන්වීමට පෑලිස් ගුරු මහතාට සිදු විය.දක්ෂ නැට්ටුවකු ද ශූර බෙර වාදකයකු ද වූ පෑලිස් ගුරු මහතා තම විෂයය ඉගැන්වූයේ අනෙක් පන්ති කාමර වල උගන්නා සිසුනට බාධාවක් නොවන පරිදි ඉතාම හෙමින් බෙරය තාලානුකූලව හඬවමිනි. හදිසියේ එක් දිනක ප්‍රදේශයේ දේශපාලන බලවතා මේ විදුහලට පැමිණියේ ය. අධ්‍යාපනය පිළිබඳව මෙලෝ හසරක දැනුමක් නොමැති, නිල බලයෙන් හිස උදුම්මා ගත් මේ දේශපාලකයා තමන්ගේ සට්ටබියකු වූ විදුහල්පතිවරයා ද සමඟ පන්ති කාමර නිරීක්ෂණය සඳහා විදුහල පුරා ඇවිද්දේ තම බලාධිපත්‍යය සියල්ලනට ප්‍රදර්ශනය වන පරිදි ය.නැටුම් උගන්වන පන්ති කාමරයට පැමිණි දේශපාලන බලවතා සිහින් හඬින් බෙරයෙන් තාල තබමින් වන්නමක් උගන්වමින් සිටි පෑලිස් මහතාට “අයිසේ, බෙරය ගහන්නේ ඔහොමද? ඕක සද්ද ඇතිව ගහනවා කෝ” යි අවඥා සහගතව පැවසීය.“හොඳමයි සර්” කියූ පෑලිස් මහතා තමාට හැකි ඉහළම ස්වරයෙන් බෙර පදයක් වාදනය කෙළේ ය.“ඔන්න ඔහොම නොවැ අයිසේ නැටුම් උගන්වන්න ඕනෑ” කියමින් දේශපාලකයා විදුහල්පතිවරයා ද සමඟ ආපසු කාර්යාලයට ගියේ ය.පසුදා සිට උදේ 8 පටන් පාසල හැරෙන වේලාව තෙක් ම නැටුම් කාමරයෙන් මහ හඬින් බෙර හඬ නිකුත් වන්නට විය. විදුහලේ කිසිම පන්තියක කිසිවක් ඉගැන්වීම කළ නොහැකි විය. කාර්යාලයේද කිසිදු රාජකාරියක් කළ නොහැකි විය. ගුරුවරුන්ට සිදු වූයේ කන් අඩි පැළෙන තරම් මහ හඬින් වාදනය වන බෙර ශබ්දයෙන් බේරීමට කන්වල ඇඟිලි ගසා ගැනීම පමණි. විදුහල්පතිවරයා මේ කරදරයෙන් බේරීමට පෑලිස් ගුරු මහතා වෙත පැමිණ කොතෙක් කරුණු කියා සිටිය ද ඔහුගේ පිළිතුර වූයේ“කතා කරන්න එපා සර්. මේක ඇමැති තුමාගේ ඕඩරේ” යනු ය.බැරිම තැන විදුහල්පතිවරයා මේ පිළිබඳව ප්‍රදේශයේ අධ්‍යාපන අධ්‍යක්ෂවරයාට ද පැමිණිලි කළේ ය.ප්‍රාදේශීය අධ්‍යාපන අධ්‍යක්ෂවරයා ද පැමිණිල්ල විභාග කිරීමට විදුහලට පැමිණියේ ය.කාරණය කල් තබාම දැන සිටි පෑලිස් ගුරු මහතා ඔහු පැමිණෙන විටම නැටුම් පාඩම ආරම්භ කළේ ය. අධ්‍යක්ෂවරයා පන්ති කාමරයට පැමිණියේ ද කන්වල ඇඟිලි ගසා ගෙනයි.අධ්‍යක්ෂවරයාගේ කැඳවීම අනුව විදුහල් කාර්යාලයට පැමිණි පෑලිස් මහතා දුන්නේ එකම උත්තරයකි.“කතා කරන්න එපා සර්. මේක ඇමැතිතුමාගෙ ඕඩරේ.”අවසානයේදී මීළඟ වර්ෂය මුලදීම තම ගම් පළාතේ පාසලකට ස්ථාන මාරුවක් ලබාදෙන බවට ස්ථිර පොරොන්දුවක් දී පෑලිස් ගුරු මහතාගේ බෙර වාදනය නතර කිරීමට ප්‍රාදේශීය අධ්‍යාපන අධ්‍යක්ෂවරයාට සිදුවිය.  වේපත්අංගේ ධර්මදාස වනසිංහ,වේපත්අංගේ, පාදෙණිය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>28</day>
    </date>
    <link>http://www.silumina.lk/2010/02/28/_art.asp?fn=as1002287</link>
    <topic>නෙළුම්විල</topic>
    <author/>
    <content>වෙලාවක් කලාවක් නැතිව ගං දෑලට තනි රකින ලින්ටන්“පුතේ, නුඹ බුදුවෙයන්” කියා අම්මා මට කියලා තියෙනවාසිංහරාජ වනය පුරා චාරිකාවක්...ගල්ගුහාවේ සිටි අපට අලුතින් ගෙයක්ආශාවන් පසුපස නොදුවා දමනය වූ පුද්ගලයකු වන්නගුරු සේවයේ රසකතානෙළුම්විලඇල්බෝවේ අයියා යනුවෙන් ද, ගල්කොටුවේ අයියා යනුවෙන් ද සෝමසිරි අයියා යනුවෙන් ද හැඳින්වෙන්නේ ඔහු ය. ඔහු වියපත් ය. වෙසෙන්නේ අමුපිටියේ පන්සල මායිමේ ය. දූ දරුවන් ගෙන් නිදහස් වී සිටින ඔහු ජීවිකාව ගෙවන්නේ ගොවිතැනිනි. හමුදා කෝප්‍රල් පුතු ගේ රණවිරු වේතනයෙන් අමුපිටියේ පාසල ඉදිරිපිට ඔහු විසින් තනන ලද මගී ආවරණයේ මෙසේ දැක්වෙයි.ගුණසිංහ හෙට්ටිආරච්චි”සැමට සෙවණ - පුතුට නිවන”සෝමසිරි අයියා හරකුන් දෙදෙනකු ඇති කළේය. මී ගවයන් වූ මොවුන් අතරින් එකියක් වැස්සියකි. අනෙකා ඇගේ පැටවා වන ළා සුදට හුරු මී වස්සෙකි.මී ගවයන් දෙදෙනා ඔහු ගේ කුඹුරු වතු පිටි සරුසාර කරගැනීමට දී ඇති සහයෝගය ඉමහත් ය. ඒ සිහිපත් වන විට මී ගවයන් දෙදෙනා කෙරෙහි ඔහු තුළ පහළ වන්නේ අනූපමේය දයාවකි. එහෙත් ඊයේ පෙරේදා සිට මී ගවයන් ඔහුගේ නෙත සිත කඳුළින් පුරවා ලයි.දිනක් දන්නා හඳුනන පුද්ගලයෙක් තකහනියක් ම සෝමසිරි අයියා හමුවන්නට ආයේය.’සෝමෙ අයියෙ, මට මගෙ රස්සාවත් එක්ක කුඹුරු වතුපිටි ටිකේ වැඩපළ කරගෙන යන්ඩ අමාරුයි. පිටින් හරක් කුලියට ගත්තම වියදම සැරයි. ඔය මී වැස්සියි, වස්සයි මට සාධාරණ ගාණකට විකුණල දාපං! මං උඹ වගේ ම උං හොඳින් රැකබලා ගන්නං’සෝමසිරි අයියා මේ යෝජනාව හිතට ගත්තේ දන්නා හඳුනන අයකු නැඟූ අව්‍යාජ අඳෙීනාවක් හැටියට ය. එහෙයින් ඔහු රුපියල් පනස් දහසක් වැනි අඩු මුදලකට මී ගවයන් දෙදෙනා විකුණා දැම්මේ ය.’හැබැයි උඹ මේ දෙන්නව මං රැක බලා ගත්ත වගේ ම බලාගනිං මලේ!’’බයවෙන්ඩ එපා! ඒකෙ ආය දෙකක් නෑ’ගවයන් දෙදෙනා නෙත් මානයෙන් නොපෙනී යන තුරු නොසැලී බලාසිටි සෝමසිරි අයියා ගේ දෑස කෙමෙන් බොඳ වී ගියේ ය. තමා ගවයන් දෙදෙනා විකුණා දැමුවේ හිතවතකුට කරන ලද උපකාරයක් වශයෙන් නොවේ දැයි හිතා ඔහු හිත හදාගත්තේ ය.දෙතුන් දිනකට පසු සෝමසිරි අයියා හරකුන් දෙදෙනා ගේ තත්ත්වය පිළිබඳව සොයා බැලුවේ ය. ඔහු ගේ හිස ගිනි ගත්තේ අර ‘ඊනියා හිතවතා’ ගවයන් දෙදෙනා ගමට දක්කාගෙන ගොස් නැති බව ආරංචි වූ විට ය.වහා ම ගැනුම්කරු සොයා ගිය ඔහුට කඩා පැන්නේ ය. අනතුරුව දෙදෙන බහින් බස් වූහ. ඉන්පසු මඟට පිළිපන් ඔහු එතැන් සිට ආරම්භ කළේ මී ගවයන් දෙදෙනා සොයා ගැනීමේ මෙහෙයුමකි.’මගෙ මී හරක් දෙන්න කොහෙ හරි ඉන්නව දැක්කද?’ ඔහු මඟ තොටේ හමුවන දන්නා හඳුනන අයගෙන් අහන්නට පටන් ගත්තේය.’මී වස්ස තාම පැටියා. ළා සුදට හුරුයි. අනේ දැක්කයි කියල නිච්චියක් නැද්ද?’ඔහුට සාර්ථක පිළිතුරක් නොලැබිණි.”අනේ ආරංචියක් ලැබුණොත් මට පණිවිඩයක් එවනවද?’මේ ව්‍යායාමය අත් නොහළ ඔහු දන්නා හඳුනන අය වෙසෙන පළාත්වලට ද පණිවිඩ යැව්වේ ය. එක පණිවිඩයක් හරියට ම හරි ගියේ ය.’අනේ මාමෙ, පන්විල මස් මුදලාලිගෙ වත්තෙ කරාබු ගහක අන්න වස්සයි වැස්සියි මසට බැඳල දාල තියනව! අනේ උං පණ බයේ ඈගිරි ගානව! ඉක්මනට ගිහිං බේරගනිං මාමෙ’ඒ ආරංචියෙන් උන්හිටි තැන් අමතක වූ සෝමසිරි අයියා වහ වහා පන්විල බලා ගියේ ය. ඔහු නියමිත තැනට යන විට වස්සා දිවි පුදා තිබිණි. ඔවුහු ඌ කැබැලි කරමින් සිටියහ.සෝමසිරි අයියාට කලන්තයක් ඇල්ලුවේය.තම හිමියා දුටු මී වැස්සිය වරපොට කඩාගෙන තප්පුලමින් සෝමසිරි අයියා වෙත දිව ආවා ය. අනතුරුව ඈඟිරි ගාමින් සෝමසිරි අයියා ගේ දෙපා මුල වැතිරුණා ය.මස්කාරයෝ වැස්සිය ඇදගෙන ගොස් යළි ගසේ බැන්දාහ. සෝමසිරි අයියා හිතට හයිය ගෙන මුදලාලි හමුවට ගියේ ය.’මොකද අයිය?’’වැස්සිව සල්ලි දීල ගන්ඩයි ආවෙ‘”තිස් දෙදහකට දෙන්නං. දෙන්නම ගත්තෙ හැටපන්දහකට”සෝමසිරි අයියා නියමිත මුදල ගෙවා වැස්සිය බේරාගෙන පාරට ආවේ ය. එතැන් සිට සැතපුම් පහළොවක පමණ දුරක් කැලෑ පාරවල් ඔස්සේ වැස්සිය දක්කාගෙන ඒමට දරුවෝ ද ඔහුට උපකාර කළහ.අවසානයේ මී වැස්සිය ගෙවත්තට දක්කාගෙන ආ සෝමසිරි අයියා වැස්සියගේ නළල පිරිමදිමින් මොහොතක් ඇය දෙස බලා සිටියේය. මී වැස්සිය තම හිමියා දෙස බලා සිටියේ බොඳව ගිය දෑසිනි.’ටිකක් ඉක්මන් කළා නං මගෙ දරුවවත් බේරගන්න තිබුණ නේද’ ඈ දෑසින් කියුවේ එබඳු දෙයක් විය යුතු යැයි සෝමසිරි අයියාට සිතිණ.  උඩිස්පත්තුවේ සුමනසිංහ වෙලගෙදර මහතා විසින් යොමු කරන ලද ලිපියක් ඇසුරිනි.  අපට අවශ්‍ය වූයේ කොළොන්නාවේ බුදු පිළිමය අසල දී බසයෙන් බැස ගැනීමට ය. එහෙත් වැස්සත්, අඳුරත් බසය තුළ පැවති තදබදයත් නිසා අපට බසින තැන වැරදුණි.අපි තෙමි තෙමී ආපසු සෑහෙන දුරක් එන්නට වීමු.කොළොන්නාවේ රේල් ගේට්ටුවට මෙහා තැන පොලිස් නිලධාරීහු පිරිසක් සිටියහ.‘අම්මලා මේ තෙමි තෙමි කොහෙද යන්නෙ?’ පොලිස් නිලධාරියෙක් ඇසුවේ ය.‘අනේ මහත්තයො, අපි මේ එන්නෙ ගාල්ලෙ ඉඳල. බහින තැන වැරදුණා.’ මගේ සොයුරිය කීවා ය.නිලධාරීහු අපට ත්‍රිරෝද රියක් සොයා දුන්හ.‘අම්මලාට මේකෙන් කරදරයක් නැතුව යා ගන්ඩ පුළුවනි. රෑ වෙන්න කලින් ගෙදර යන්ඩ!’ ඔවුහු අපට සමුදුන්හ.අපි ත්‍රිරෝද රියෙන් වැඩි වෙලාවක් යන්නට පෙර අප සොහොයුරාගේ නිවෙසට ආවෙමු.‘කීයද පුතේ ගාණ?’ අපි ත්‍රිරෝද රිය පදවා ගෙන ආ තරුණයා ගෙන් ඇසුවෙමු.‘සල්ලි ඕන් නෑ අම්මෙ’ ඔහු කීවේ ය.මෙබඳු උතුම් පුතුන් පොලිසියේත් ත්‍රිරෝද රියවලත් සේවාව කරන බව මම නොදනිමි.දරුවනේ, නුඹලාට යහපත සැලසේවා! නුඹලා හැදූ වැඩූ මාපියනට නිරෝගී සුව අත්වේවා!  අනන්‍යතාව සඟවා තැබීමට කැමැති මවක විසින් යොමු කරන ලද ලිපියක් ඇසුරිනි.  ව්‍යාව්‍යාපාරිකයකු වූ ඔහු විනෝදකාමියෙක් වූයේ ය. සේවක සේවිකාවෝ බොහෝ දෙනෙක් ඔහු යටතේ වැඩ කළහ.ඔහු සරණ බන්ධනයට පිවිසියේ ගුරුවරියක සමඟ ය. ඇය ද වැදගත් පවුලක කෙනෙක් වූවා ය.කෙසේ වුව ද මේ විවාහය වැඩි කල් ඵලදැරුවේ නැත.ඔහු ඇයට පිටුපෑවේය. ඇය කුඩා පුතු ද දියණිය ද සමඟ තනිවූවා ය.මේ ගුරුමාතාව වූ කලී අපූරු ආත්මශක්තියක් ඇති තැනැත්තියකි. ඇය දෙදරුවන් සෙනෙහසින් හදා වඩා ගනිමින් ඔවුන්ට හොඳින් ඉගැන්නුවා ය. දරු දෙදෙනා ලොකු මහත් වූහ.පුතු විදෙස් රටකට ගියේ ය. දුව මව මෙන් ම ගුරුකම තෝරා ගත්තා ය. අනතුරු ව විවා දිවියට ඇතුළු වූවා ය.ව්‍යාපාරයක් දීර්ගකාලීනව පවතින්නේ කලාතුරකිනි. අප පෙර කී ව්‍යාපාරිකයා ද කෙමෙන් බංකළොත් භාවය ලද්දේ ය.ඔහු වියපත් වූයේ රෝගියකු වශයෙනි. පිළිසරණ පතා ඥාති නිවෙසක වෙසෙන්නට ඔහුට සිදු විය.දිනක් ඔහු නිදි පැදුරේ ම මියගියේය.අපේ ජීවිතයේ පුදුම දේවල් ද සිදුවෙයි. බිලිඳු වියේ දී තමා අත හැර දා ගිය පියා මිය ගිය ආරංචිය දියණියට ලැබුණේ ය. ගැබිණියක ව සිටි ඇය පියා වෙනුවෙන් කඳුළු සලන්නට වූවාය.අනතුරුව නැඟී සිටි ඇය මව ද, සැමියා ද කැටුව මිය ගිය පියා සොයා පැමිණ අවසන් කටයුත්තේ වගකීම බාර ගත්තා ය. දේහය අවසන් බුහුමන් පිණිස ශාලාවක තැන්පත් කැරිණ. පාංශුකූලය සඳහා වඩමවන ලද ගමේ හාමුදුරුවෝ සියල්ල පිරිසිඳ දැන සිටියහ. උන්වහන්සේ විසින් දේශිත ධර්මය සංසාරයෙන් ගරාගන්නා ලද මිණිකැට අහුරක් සේ විය.සියල්ල අවසානයේ පෙට්ටියේ පියන වැසී ගියේය. ඒ මත දියණියගේ් කඳුළක් වැටිණ. ඒ කඳුළ අපට මෙබඳු දර්ශනයක් පහළ කළේය.’පියකු තම දියණියට යුතුකම් ඉටු නොකළ ද ඔහු වෙනුවෙන් ඇගේ හදවතෙහි හටගත් බැඳීම කිසිදා මැකී නොයන්නේය.’  නාවින්නේ, එම්.සුනිල් ශාන්ත මහතා විසින් යොමුකරන ලද ලිපියක් ඇසුරිනි.  හෝර්ටන් තැන්න ජාතික උද්‍යානය අති සුන්දර ය. දෙස් විදෙස් බොහෝ දෙනා එහි ඇදී එන්නේ ලෝකාන්තය නමැති සොඳුරු අගාධය නරඹනු පිණිස ය.මම හෝර්ටන් තැන්න ජාතික උද්‍යානයෙහි නිලධාරිනියක ලෙස ටික කලක සිට සේවාව කරමි. ඒ කාලය තුළ මා ලද අත්දැකීම් ඇසුරින් ජනතාවට කිව යුතු යමක් සටහන් කිරීම මගේ යුතුකමකි.මේ උද්‍යානය නැරඹීමට පැමිණෙන අයට එහි සුන්දරත්වය විඳීමට හිලව් වශයෙන් එහි පරිසරයට කිසියම් සේවාවක් ඉටු කිරීමට තිබේ. ඒ සේවාව නම් තමන් එහි රැඳි සිටින කෙටි කාලය තුළ එහි නැවුම් පරිසරයට යම් පමණකින් හෝ හානි වන කිසිවක් නොකිරීම ය.මා හිතන හැටියට මේ උද්‍යානයට අහිතකර දේවල් එනම්, පොලිතින්, දුම්වැටි, මත්පැන්, ක්‍රීඩා භාණ්ඩ රැගෙන එනවාට එහි සතා සීපාවා කැමැති නැත. මේ බව අප නිතර නිතර කියා සිටිය ද ඇතැම් අය එය නාසන ගාණ ය. තම අහර ටික කෙසේ හෝ පොලිතින් මල්ලකට දමා ගෙන යන්නට ඉඩ දෙන්නැ’යි ඔවුන් ඉල්ලා සිටින්නේ එනිසා ය. එහි තේරුම අහරින් හිස් වූ උරය මේ පරිසරයේ ම දමා ඒම නොවේ ද? අප හරස් වන්නේ එබැවිනි. අපට එරෙහිව ඇතැම් අය බලය පාවිච්චි කරන බව පෙනේ.හිතනු මැනවි. ඔබ සංචාරකයෙකි. අප පරිසරයේ ද, සතුන් ගේ ද ආරක්‍ෂකයන් ය. අපේ වගකීම විශාල ය. වනජීවී නිලධාරීන් තරම් දෝෂ දර්ශනයට ලක් වූ පිරිසක් මා දැක නොමැති තරම් ය. එහෙත් ඔවුන් උකටලී නොවී සිය සේවාව පවත්වා ගෙන යෑම පැසසිය යුතු ය.මා මේ ලියන ලිපිය ඇතැම් විට, ඇතැම් අය කියවන්නේ අකැමැත්තෙන් විය යුතු ය. මේ කතාවේ තේරුම ඒ අයට වැටහෙනු ඇත්තේ වනජීවී නිලධාරීන් අකර්මණ්‍ය වී සංචාරකයන් ගේ අතින් හෝර්ටන් තැන්නේ පරිසරය දූෂණය වූ කල ය.මේ කෙටි සටහන අවසන් කිරීමට පෙර ඔබට සියැටල් නමැති රතු ඉන්දියානු නායකයා අමෙරිකානු නායකයාට කළා යැයි පැවසෙන සුප්‍රකට කතාවෙන් කොටසක් මෙහි ලියා දක්වමි.”සිය දෙපා යට පිහිටි මහ පොළොවෙහි අප මුතුන්මිත්තන් ගේ සොහොන් අළු ශේෂ ව ඇති බව ඔබ ඔබ ගේ දරුවනට කියා දෙන්න! අප ගේ ඥාතීන් ගේ ජීවිතවලින් මහ පොළොව සරුසාර වී ඇති බව ඔබ ඔබේ දරුවනට කියා දෙන්න! එවිට ඔවුන් භූමියට ගරු කරනු ඇත. අප අප ගේ දරුවන්ට මහ පොළොව අපේ මාතාව බව කියා දුන් වග ඔබ ඔබ ගේ දරුවන්ට කියා දෙන්න. මිහිකතට සිදු වන කුමන හෝ අවාසනාවන්ත දෙයක් එහි දරුවන්ට ද සිදු වනු ඇත. මේ භූමිය දරුවන් විසින් කෙලෙසනු ලැබුවහොත් ඉන් සිදුවන්නේ ඔවුන් තමා කෙලෙසා ගැනීමක් බව සලකන්න. එක ම බලයකින් එක පවුලක සියලු දෙනා බැඳ තබන්නා සේ සියලු දේ එක ම හුයකින් බැඳී පවතී. මිහිකත මත ඇති ජීව ජාලයට මිනිසා කරන්නේ යම් දෙයක් ද එය ඔහු තමාට ද කර ගන්නා වග මතක තබා ගන්න!”අප ද එලෙස කටයුතු නොකළහොත් ලොව ජෛව විවිධත්ව උච්ච ස්ථාන 25 අතරට අප රට ද අයත්වීමේ සාඩම්බරය ගිළිහී යනු ඇත.  ඉඹුල්ගොඩ නිලූ මහේෂා කුලරත්න මෙනෙවිය විසින් යොමු කරන ලද ලිපියක් ඇසුරිනි.  මා ‘නෙළුම්විල’ට මේ ලිපිය ලියන්නේ මගේ දුක කියන්නට ය. ඒ දුක තේරුම් ගැනීමට සමත් උතුමකු මේ දෙරණේ සිටිනු ඇතැයි මට සිතේ.මම උසස් පෙළෙහි ඉගෙනුම ලබන ශිෂ්‍යාවක්මි. මගේ පවුලෙහි දැනට ඉතිරි ව සිටින්නේ මාපියනුත්, මාත් පමණි.ම’පියාට ස්ථිර රැකියාවක් නැත. ඔහු කුලී වැඩ කරන්නෙකි.අප වෙසෙන්නේ කුලී නිවෙසක ය. මා ඉපදී වසර දහ අටක් පමණ වෙයි. උපන් දා සිට ම මා ජීවත් වී ඇත්තේ කුලී නිවෙස්වල ය.මගේ මා පියන් ගම හැර දා නගරයට පැමිණ ඇත්තේ තම ඥාතීන් ගෙන් දිගින් දිගට ම සිදුවූ හිරිහැර කරදරවලින් මිදෙනු පිණිස ය. එදා මෙදා’තුර ජීවත්වීමට නිවෙසක් ඉල්ලා ඔහු විසින් ගෙන යන ලද නිහඬ සටන අද පවා නිමාවක් දැක නැත.ම’පියා ගේ වයස හැට පහක් පමණ වෙයි. ඔහු කරන්නේ බඩු පෙට්ටි කර ගැසීම ය. ඔහු දිනකට රුපියල් තුන්සියයක් පමණ උපයයි. එයින් සියල්ල කළ යුතුය. මා සාමාන්‍ය පෙළ ඉගෙන ගන්නා කාලයේ අධ්‍යාපන කටයුතු වෙනුවෙන් පවුලෙන් වෙන් වූ සහෝදරිය මට උදවු කළා ය. එහෙත් දැන් ඔවුන් ද ආර්ථික ගැටලුවලට මුහුණ දී සිටින බැවින් ඒ උදවු පවා නොලැබෙයි.මගේ පාසල් යෙහෙළියෝ ඇතැම් දිනවල මගේ නිවෙසට ඒමට හදති. මම නොයෙක් දේ කියා ඔවුන් මග හරිමි.මම ඔවුන් ගේ නිවෙස්වලට ගොස් ඇත්තෙමි. ඔවුන් ගේ නිවෙස් හා අප ගේ නිවෙස අතර වෙනස අහසට පොළොව මෙනි.ඇතැම් දිනවල පියා ගෙදර එන්නේ හිස් අතිනි. ආර්ථික මට්ටම කොපමණ පහත් අඩියක පැවතිය ද අප එක වේලක් හෝ කුසගින්නේ සිට නැත. ගෙදර හැදෙන බල්ලා පූසාවත් කුසගින්නේ තියා නැත. ‘බල්ලා පූසා වුණත් බඩගින්නේ නැතුව ඉන්නව නම් අපේ හිතටත් සතුටුයිනේ’ යි පියා කියයි.අපට තමන් ගේ ම කියා නිවෙසක ජීවත්වීමේ පින කවදා ලැබේ දැයි නොදනිමි. කුලී මුදල ගෙවීම පමා වූ විට නොයෙක් අවලාද අසන්නට සිදු වෙයි. කුලී නිවෙසක වෙසෙන විට නිවාස හිමිකරුවන් ඉදිරියේ මුහුණ දීමට සිදුවන දුඞඛදායක තත්ත්වය දන්නේ ඒ ගෙදර නිවැසියන් ම පමණි.මා අවට ලෝකයේ වෙසෙනෙ බොහෝ යෞවනියන් තුළ දක්නට ඇති විසිතුරු ලෝකය මා ඉදිරියේ නැත. මට දැනෙන්නේ පුදුම අසරණකමකි. මගේ එකම හීනය අපේ ම කියා නිවෙසක ජීවත්වීමයි.අනන්‍යතාව සඟවා තබන ලෙස ඉල්ලා සිටින කඩවත ප්‍රදේශයේ ශිෂ්‍යාවක විසින් යොමු කරන ලද ලිපියක් ඇසුරිනි.ඇයට උදවු කිරීමට කැමති කෙනකුට 2429265 දුරකථන අංකය ඔස්සේ නෙළුම්විල අමතා සේමාලි මහත්මිය ගෙන් ලිපිනය දැනගත හැකි ය.නෙළුම් විල, සිළුමිණ,ලේක්හවුස්, කොළඹ</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>28</day>
    </date>
    <link>http://www.silumina.lk/2010/02/28/_art.asp?fn=av1002281</link>
    <topic>මගේ බිරිය හඳුනාගත්තේ ‘සිළුමිණ’ මංගල යෝජනාවකින්</topic>
    <author>හේමාලි විජේරත්න ඡායාරූප – ගීත් ද මැල්</author>
    <content>මගේ බිරිය හඳුනාගත්තේ ‘සිළුමිණ’ මංගල යෝජනාවකින්මා දැනුවත්ව මට කටකතා හැදිලා නැහැඇය අද ඔබෙන් ජීවිතය යදින්නේ මතු දිනෙක ඔබ ජීවත් කරවන්නයිඑන්න අපිත් එක්ක එකතුවෙන්නහිල්ටන් සූපවේදින් සම්මාන දිනා...මුලින් තිබූ මිතුදම පසුව ආදරයට හැරුණාපිස්සු හැ‍ඳෙන සඳජනතාව වෙනුවෙන් සුර සැප අතහැරලා මහ පොළොවට බැස්සාඅපි ජීවත් වෙන්නෙ ආණ්ඩුවෙන් ලැබෙන රුපියල් දෙදහෙන්කැලණි ගං මිටියාවතේ ඉදි වූ තායිලන්තයේ ‘ක්වායි’ පාලමඉන්ටනෙට් ජෝක්ස්පණ තියෙන තුරු අපි තනි නොතනියට ඉන්නම් (රසදුන නව කථාව)පිච්චර් පිස්සාලොවම මවිත කර ගිනස් පොතට ගිය ටැලන්ට් ශ්‍රී ලංකාතරබාරුව මට්ටු කරන ‘ජල චිකිත්සාව’ Hydrotherapyලෝ ප්‍රකට කේශාලංකරණ විශේෂඥයෝ සන්සිල්ක්නිරෝගී දරු පරපුරක්T.B. භච්චන් පවුලේ සිහිනය බොඳ කරයිද?චිත්‍රපට නිෂ්පාදනයට පිවිසි ’සාරි මන්දීර් අධිපති’ සනත් රණවීරඔහු චතුර ලෙස භාෂා ත්‍රිත්වයකින් කතා කරයි. තමන්ගේ සේවකයන් බොහෝ දෙනා දෙමළ ජාතිකයන් බැවින් ඔහු ඔවුන් සමඟ කතා කරන්නේ දෙමළ බසිනි. තමන් වෙතට පැමිණෙන පාරිභෝගිකයන් වෙත සුහදශීලීව සිංහල හා ඉංග්‍රීසි බසින් අමතයි.ව්‍යාපාරික ලෝකයේ බොහෝ දෙනකු සමඟ ඉංග්‍රීසි බසින් අදහස් හුවමාරු කර ගනියි. මේ සියල්ලටම වඩා අප දුටු අපූරු දසුන වූයේ ඔහුගේ ආයතනයට ගොඩ වදින විටම මේ ආයතනයේ හිමිකරුගේ මුහුණ දැකීමට හැකිවන පරිදි ඔහු පසෙකින් සිටීමය.ඔහු රෙදිපිළි ව්‍යාපාරික ලෝකයේ ඉහළින්ම බැබළෙන නාමයක් ඇතිකරගත් ‘සාරි මන්දිර්’ අධිපති සනත් රණවීරය. ඔහු සමඟ ගතකළ හෝරා කිහිපය ඇතුළත අපට හැඟී ගියේ ව්‍යාපාරික ලෝකයට පිවිසෙන බොහෝ දෙනකුට මෙන්ම එදිනෙදා වෘත්තියක නියැලී ජීවත්වන්නන්ට ද ඔහුගේ ජීවන චරිතය බොහෝ ආදර්ශ සපයන්නක් බවකි.අද මෙරට සුපතළ ව්‍යාපාරික නාමයක් වන ‘සාරි මන්දීර්’ බිහිවීම අපූරු කතාවකි. මේ කතාවේ බොහෝ සුන්දර තැන් සේම දුක් ගැහැට විඳි තැන් ද අප්‍රමාණය. එහෙත් උත්සාහයත් ධෛර්යයත් අරපරිස්සමත් සමඟ ආ ගමනක සොඳුරු පියසටහන් මේ සමඟ වේ.’සාරි මන්දිර්’ යන්න ව්‍යාපාරික ස්ථානයක් වශයෙන් ලියාපදිංචි කර රෙදිපිළි ආනයනය සහ වෙළෙඳාම වෙනුවෙන් ස්ථාපිත කර ඇත්තේ 1990 වර්ෂයේදීය. එහි හිමිකරු සනත් රණවීර අද මේ තත්ත්වයට සිය ව්‍යාපාරය නඟා සිටුවීම වෙනුවෙන් බොහෝ කැප කිරීම් කළේය.සනත් කුඩාකළ පටන් ම කොළඹ හැදුණු වැඩුණු කෙනෙකි. සිවිල් ඉංජිනේරුවකු වූ පියාගේත්, ගෘහණියක වූ මවගේත් එකම බලාපොරොත්තුව වූයේ සිය පවුලට කුලුඳුලේ උපන් පුතු අධ්‍යාපනය පැත්තෙන් වඩ වඩාත් ඉහළට යනු දැකීමය. එහෙත් ඔවුන්ගේ වැඩිමල් පුතු සනත් ගේ දෛවය වෙනස් වූයේ අපූරු ආකාරයෙනි.”මම පුංචි කාලේ හැදුණේ වැඩුණේ කොළඹ වුණාට අපේ අම්ම තාත්තා තීරණය කළේ මට නේවාසික අධ්‍යාපනයක් ලබා දීමටයි. ඒ නිසා ඒ ගොල්ල මාව ගුරුතලාව ශාන්ත තෝමස් විද්‍යාලයට ඇතුළු කළා ඉගෙන ගන්න.අපේ පවුලෙ ඉන්නේ මමයි මල්ලියි විතරයි. අම්ම තාත්තගේ ලොකු බලාපොරොත්තුවක් තිබුණා ඉගෙනීම පැත්තෙන් ඉහළට යවන්න. ඒ වුණාට මගේ හිත ඉගෙනීම පැත්තට යොමු වුණේ නෑ.ඔය අතරතුරදි තමයි රෙදිපිළි ව්‍යාපාරයට සම්බන්ධ අපේ මාමා කෙනෙක් එක්ක මම නිතරම පිටකොටුවෙ කරක් ගහන්න පටන් ගත්තේ. දවසක් කට්ටියක් සාරි වැඩිපුර ප්‍රමාණයක් ඉල්ලුවා කුමක්දෝ උත්සවයකට.මම පිටකොටුවෙන් සාරි අරගෙන පොඩි ලාභයක් තියාගෙන අර කට්ටියට විකුණුවා. ඊට පස්සෙ දිගින් දිගටම මම රෙදිපිළි බ්‍රෝකර් කෙනෙක් විදියට කටයුතු කළා.විවිධ රෙදිපිළි ව්‍යාපාරිකයන් හඳුනාගත් සනත් දිගටම ඔවුන් සමඟ ගනුදෙනු කරත්දි .සිය වෙළෙඳාමේ කොටස්කරුවකු කරගන්නට පවා විශ්වාසයක් ගොඩනැඟුණා. තමන් ඉතිරි කරගත් ප්‍රාග් ධනයත් සමඟ බම්බලපිටිය වැල්ලවත්ත පැත්තට ආ සනත් රෙදිපිළි අලෙවි කිරීමේ ප්‍රදර්ශනාගාරයක් අරඹන්නට කටයුතු කළා.”මම රෙදිපිළි බ්‍රෝකර් කෙනෙක් විදියට තමයි මුලින්ම වැල්ලවත්තට ආවේ. වැල්ලවත්තට කිව්වට බම්බලපිටියට බස් එකේ තමයි මම එන්නේ. ඉතිරි ටික දුර සත පනහක් ඉතිරි කරගන්න ඕන නිසා වැල්ලවත්තට එනකම් පයින් එනවා.එහෙම තමයි මම මුදල් ඉතිරි කළේ. මම ලබපු හැම ලාභයක්ම මම වියදම් කළේ අර්ථවත් දේකට. පෞද්ගලික සුඛ විහරණය වෙනුවෙන් නොවෙයි.මම මේ රස්සාව කරනවට මුල් කාලේ අම්ම තාත්තා විරුද්ධ වුණා. විශේෂයෙන් පවුලේ වැඩිමලා විදියට. නමුත් අද ඒ අය මම ඉන්න තත්ත්වය ගැන සතුටු වෙනවා.1994 වර්ෂයේදී තමයි ‘සාරි මන්දිර්’ කියන නම මමම සොයාගෙන ගාලු පාරේ ප්‍රදර්ශනාගාරය විවෘත කළේ. ඒ වෙනකම් මම තැනක් නැතුව බිස්නස් කර කරයි හිටියේ. ඔය අතරතුරේම මම මට පදිංචි වෙන්න තැනකුත් වැල්ලවත්තෙන් ගත්තා. 1998 දී මේ ඉඩම අරගෙන ගේ හැදුවා.උත්සාහයෙන් ධෛර්යයෙන් ජීවිතේ බොහෝ දේ ජයගත් පසු තම ඉදිරි ජීවිතය ගෙනයන්නට සහකාරියක් සොයන්නට සනත් තීරණය කළේය. සාර්ථක ව්‍යාපාරික ජීවිතයක් සේම සාර්ථක පවුල් ජීවිතයක හිමිකම ලබා දෙන්නට ඇය ඔහු ළඟට ඒමද අපූරු කතාවකි. ඒ සඳහා සනත්ට උපකාරී වී ඇත්තේ අද ඔවුන් දෙදෙනා ගැන ලියවෙන මේ සිළුමිණ පුවත්පතමය.”1999 අවුරුද්දේ ‘සිළුමිණ’ පුවත්පතේ මංගල දැන්වීම් තීරයෙන් තමයි මට කුමාරිව හමුවුණේ. ඇයත් රෙදිපිළි කර්මාන්තය ගැන දන්න, රෙදිපිළි කර්මාන්තශාලාවක් හිමි තැනැත්තියක්. අප දෙන්නා 1999 දි විවාහ වුණා.දැන් අපිට දරුවන් දෙන්නෙක් ඉන්නවා. පුතා ලක්ෂිත රණවීර. ශාන්ත පීතර විද්‍යාලයේ ඉගෙන ගන්නවා. දුව දිනිති රණවීර විශාඛා විද්‍යාලයේ ඉගෙන ගන්නවා. මගේ ජීවිතේ කොයිතරම් කාර්ය බහුල වුණත් පළවැනි තැන ලැබෙන්නේ පවුලට.සනත් ගේ ජීවිතේ තවත් සුවිශේෂී සන්ධිස්ථානයක් වූයේ ඔහුටම අයිති ඉඩමක සයමහල් ප්‍රදර්ශනාගාරයක් ගොඩනඟා එහි ‘සාරි මන්දිර්’ පිහිටුවීමය. ’මේ නව ප්‍රදර්ශනාගාරය විවෘත කළේ 2008 සැප්තැම්බර් 14 වැනිදා.මේ ප්‍රදර්ශනාගාරය ගොඩනැගුවේ පාරිභෝගික අවශ්‍යතා අනුවයි. ලංකාවට තියෙන්නේ එකම එක ‘සාරි මන්දිර්’ ප්‍රදර්ශනාගාරයක් පමණයි. කොහෙවත් ශාඛා පිහිටුවලා නෑ. එහෙම බලාපොරොත්තුවකුත් නෑ. මම මගේ පාරිභෝගිකයන්ට හරියට ආදරේ කරනවා.ඒ නිසා මට මේ පාරිභෝගිකයින්ව දකින්න ඕන. ඒ හින්දයි මගේ ප්‍රදර්ශනාගාරයේ ඉදිරිපස මම නිතරම රැඳී ඉන්නේ. දැන් මේ ව්‍යාපාරයට මගේ එකම මල්ලි සුරේෂ් රණවීරත් සම්බන්ධ කරගෙන තිබෙනවා. ඔහු තමයි මෙහි කළමනාකාර අධ්‍යක්ෂවරයා.කාන්තා රෙදිපිළි තේරීම කියන්නෙත් එක්තරා ආකාරයක කලාවක්. ඒ කලාව මට පිහිටලා තිබෙනවා. ඉස්සර නම් සාරි තෝරන්නෙ මමම තමයි. දැන් බොහෝ වෙලාවට සාරි ගේන්න යන්නේ මගේ මල්ලි සුරේෂ්.ලංකාවේ බොහෝ ජනප්‍රිය පුද්ගලයන් වගේම සාමාන්‍ය මහජනතාවත් අපේ පාරිභෝගිකයෝ. මේ හැම කෙනෙකුටම වඩා හොඳ සේවයක් සැපයීම තමයි මගේ බලාපොරොත්තුව.අද වෙනකොට අපේ රටේ යුද බිය තුරන්වෙලා නිදහස් නිවහල් රටක් බවට පත්වෙලා තිබෙනවා. මේ තත්ත්වය ඇති කරන්න යුද්දෙට ගියේ අපේ රණවිරුවන්. අද අපි ව්‍යාපාර කරගෙන මේ විදියට නිදහසේ ඉන්නේ එදා ඔවුන් යුද්ධ කරපු නිසා.ඒ නිසා රණවිරුවන්ට කරන ගෞරවයක් වශයෙන් ‘සාරි මන්දිර්’ වෙතින් ඔවුන්ට විශේෂ වට්ටමකට රෙදි පිළි ලබා දෙන්නත් අපි අවස්ථාව සලසල තිබෙනවා.ලංකාවේ නම ගිය රෙදිපිළි ව්‍යාපාරිකයකු වශයෙන් සනත් අද බැබැළෙන්නේ ඔහු තුළ තිබුණ අධිෂ්ඨාන ශක්තියත් ධෛර්යයත් වගේම අරපිරිමැස්මෙන්. පුහු ආටෝප නැතුව කටයුතු කිරීම නිසයි.”මම පොළොවේ පය ගහල ඉන්න මිනිහෙක්. හැමවෙලේම මම කරන්නෙ මට කරන්න පුළුවන් දේ. මගේ දරුවන් දෙන්නම යන්නේ මගේ නිවස ළඟම තියන රජයේ පාසල් වලට. හදිස්සියේ බැරිකමක් වුණොත් පයින් හරි ළමයි දෙන්න ඉස්කෝලෙ යැව්වහැකි.මේ වන විට සනත් චිත්‍රපට සම නිෂ්පාදකවරයකු ලෙස කටයුතු කරනවා. ඒ ඉදිරියේදී ඔබට දක්නට හැකි බූඩී කීර්තිසේන ගේ ‘මාතා’ චිත්‍රපටයේ.තම උත්සාහයෙන්, කැපවීමෙන් උපයා ගත් දෙයින් දියුණුව රටට වැඩදායක යමක් කිරීමට ඉදිරියටත් බලාපොරොත්තු වන සනත් වැනි ව්‍යාපාරිකයකු ගේ ජීවිත සටහන සමාජයේ කොයි කාටත් ආදර්ශයක්.හේමාලි විජේරත්න ඡායාරූප – ගීත් ද මැල්</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>28</day>
    </date>
    <link>http://www.silumina.lk/2010/02/28/_art.asp?fn=av1002282</link>
    <topic>මා දැනුවත්ව මට කටකතා හැදිලා නැහැ</topic>
    <author>තුෂාරි වික්‍රමසිංහ ඡායාරූපය-ටෙනිසන් එදිරිසිංහ</author>
    <content>මගේ බිරිය හඳුනාගත්තේ ‘සිළුමිණ’ මංගල යෝජනාවකින්මා දැනුවත්ව මට කටකතා හැදිලා නැහැඇය අද ඔබෙන් ජීවිතය යදින්නේ මතු දිනෙක ඔබ ජීවත් කරවන්නයිඑන්න අපිත් එක්ක එකතුවෙන්නහිල්ටන් සූපවේදින් සම්මාන දිනා...මුලින් තිබූ මිතුදම පසුව ආදරයට හැරුණාපිස්සු හැ‍ඳෙන සඳජනතාව වෙනුවෙන් සුර සැප අතහැරලා මහ පොළොවට බැස්සාඅපි ජීවත් වෙන්නෙ ආණ්ඩුවෙන් ලැබෙන රුපියල් දෙදහෙන්කැලණි ගං මිටියාවතේ ඉදි වූ තායිලන්තයේ ‘ක්වායි’ පාලමඉන්ටනෙට් ජෝක්ස්පණ තියෙන තුරු අපි තනි නොතනියට ඉන්නම් (රසදුන නව කථාව)පිච්චර් පිස්සාලොවම මවිත කර ගිනස් පොතට ගිය ටැලන්ට් ශ්‍රී ලංකාතරබාරුව මට්ටු කරන ‘ජල චිකිත්සාව’ Hydrotherapyලෝ ප්‍රකට කේශාලංකරණ විශේෂඥයෝ සන්සිල්ක්නිරෝගී දරු පරපුරක්T.B. භච්චන් පවුලේ සිහිනය බොඳ කරයිද?තරුෂි පෙරේරාශ්‍රී ලාංකේය කලා ක්‍ෂේත්‍රයේ නැඟී එන තරු අතර තරුෂි පෙරේරාට හිමි වන්නේ සුවිශේෂී ස්ථානයක්. ඊ බ්‍රේන්, පිනිබර යාමය, හංසි, හිම කඳුළු, රිදී ඉට්ටංකරය වැනි ටෙලිනාට්‍ය හරහාත් මේ දිනවල ස්වර්ණවාහිනිය ඔස්සේ ඉදිරිපත් කෙරෙන ‘මෙගා ස්ටාර්’ රියැලිටි වැඩසටහන හරහාත් ඇගේ නම බොහෝ දෙනකුට හුරුපුරුදු වුණා. රංගනයට සහ ගායනයට දක්වන මෙකී දක්‍ෂතාව නිසාම තරුෂි පිළිබඳව රසික ජනතාව අතර වෙනදාට වඩා අද කතා බහට ලක්වෙලා. ‘රසඳුන’ සතුටු සාමිචිය සමඟ තරුෂි එක්වුණු සොඳුරු මොහොතයි මේ.කොහොමද මේ දවස්වල ඔබ ගෙවන ජීවිතය?ජීවිතය නම් කාර්ය බහුලයි. පසුගිය දිනෙක නවතම ටෙලි නාට්‍යයක රූගත කිරීම් පටන් ගත්තා. ඒ ‘සූරිය සුනෙර’ කියන ටෙලිනාට්‍යයේ. මෙය සමන් ප්‍රනාන්දු ගේ අධ්‍යක්‍ෂණයක්. තිර රචනය කේ.බී. හේරත් ගේ.එහි මොනවගේ චරිතයක් ද ඔබට ලැබී තිබෙන්නේ?මම රඟපාන්න ගොඩාක් ආසාවෙන් හිටපු චරිතයක් තමයි ලැබිලා තිබෙන්නේ. මීට පෙර මම රඟපෑ චරිතවලට තරමක් වෙනස් ආකාරයේ චරිතයක්. නීතිඥවරියකගේ චරිතයක් තමයි මම එහි රඟ දක්වන්නේ.ගැමි චරිතවලට කොටුවෙලා හිටපු මට මෙය වෙනස්ම ආකාරයක අත්දැකීමක් වගේම මගේ රසික ජනතාව අතර කතාබහට ලක්වෙන චරිතයක් බවටත් මෙය පත්වේවි කියා මම හිතනවා.’මෙගා ස්ටාර්’ වැඩසටහන හරහාත් ඔබ ගැන කතා බහට ලක්වෙනවා. මේ ගැන ඇත්තේ මොනවගේ හැඟීමක් ද?‘මෙගා ස්ටාර්’ වැඩසටහන හරහා මට ප්‍රේක්‍ෂකයින්ගෙන් නොහිතපු විදිහේ ප්‍රතිචාර ලැබෙනවා. ඔවුන් කිසිවෙක් දැනගෙන හිටියේ නැහැ මගේ ගායන හැකියාව ගැන. මේ වැඩසටහනට සහභාගි වෙන්න ලැබීම ගැන සතුටුයි.හුඟක් දෙනෙක් මාව උනන්දු කළා. රසික ජනතාව දුරකතන ඇමතුම්, ලිපි මඟින් මාව දිරිමත් කරනවා. ඔවුන්ගෙන් ලැබෙන අසීමිත ප්‍රතිචාර මත මම මේ වැඩසටහනේ ඉදිරියට යයි කියා විශ්වාසයක් තිබෙනවා.මේ වැඩසටහන හරහා ඔබට ලැබෙන විනිශ්චය ගැන සෑහීමකට පත්වෙනවාද?මම හිතන්නේ මෙතෙක් කල් මට ලැබුණු විනිශ්චයන් පිළිබඳව මට සෑහීමකට පත්වෙන්න පුළුවන්. විනිශ්චය මණ්ඩලයේ සිටින හැම දෙනාගේම අදහස් ඉතාම නිවැරැදියි.ඔවුන් අඩුපාඩු පෙන්වා දෙන්න තරමක් දුක හිතෙන දේ කිවුවත් මම හැමදේම තේරුම් අරගෙන මේ වැඩසටහනට සහභාගි වුණු නිසා මධ්‍යස්ථව සිටිමින් ඔවුන් ලබාදෙන විනිශ්චයන්වලට ගරු කරනවා.ඔබට සිනමා ක්‍ෂේත්‍රය තුළට පිවිසීමට තවමත් හැකියාවක් ලැබී නැහැ. ඇයි ඒ?ඇත්තටම සිනමාවට ආරාධනා ලැබුණා. නමුත් සමහර ඒවා මටත් නොදැනීම මට නොලැබී ගිය අවස්ථා තිබුණා. ඒ සඳහා මට ආරාධනා කර පසුව වෙනත් නිළියන් යොදාගෙන තිබුණා.තවත් ආරාධනා තිබුණා මම ඍජුවම එම සිනමා නිර්මාණවලට දායකවීම භාර නොගත් අවස්ථා. නමුත් ඉදිරියේදී හොඳ සිනමා නිර්මාණයකට දායක වීමට ලැබුණොත් එය ආසාවෙන් භාර ගන්නවා.කලා ක්‍ෂේත්‍රය පුරා පැතිරී යන කටකතා ඔබටත් එල්ල වුණාද?මා දැනුවත්ව මට කටකතා හැදිලා නැහැ. ක්‍ෂේත්‍රයට රූපය මුහුණ හුරුවෙන කොටම කටකතා කියන දේවල් හැදෙනවා. මම හිතන්නේ මෑතක තමයි කටකතා චරිත හානි වැඩි වැඩියෙන් සිදුවී තිබෙන්නේ. තරහට – ඊර්ෂ්‍යාවට වගේම තමන් විසින්ම කරගන්න චරිත හානි නිසාත් කටකතා ඇතිවීම මේ ක්‍ෂේත්‍රයේ වළක්වන්න බැහැ.ඔබේ විවාහය ළඟදීම සිදුවේවිද?තවම නම් මට පෙම්වතෙක් නැහැ. ඒත් අම්මල නම් විවාහයට කෙනෙක් සොයනවා දැන් කාලෙක ඉඳලම. විවාහය කියන දේ ආවට ගියාට කරන්න පුළුවන් දෙයක් නෙමෙයි.ඒත් මව්පියන් විවාහය ගැන කතා කරන කොට මම ඒ ගැන නොහිතා දවසින් දවස පස්සට දානවා කියලත් වෙලාවකට මට හිතෙනවා. අද සමාජයේ තියෙන තත්ත්වයත් එක්ක විවාහය කියන දේ හිතල බලල තීරණය කළ යුතු දෙයක්.මොකද ජීවිත කාලයටම එකට ඉන්න බලාගෙන විවාහ වෙන හින්දම විවාහය ගැන ඉතාම බුද්ධිමත්ව තීරණය කළ යුතුයි.ඔබේ අනාගත බලාපොරොත්තු මොනවාද?කලා ක්‍ෂේත්‍රයේ හොඳ ගමනක් ඉදිරියට යන්නට බලාපොරොත්තු වෙනවා. ඒ වගේම අර්ථවත් ගුණවත් තේරුමක් ඇති නිර්මාණවලට දායක වෙන්නත් බලාගෙන ඉන්නවා.තරුෂිගේ ලිපිනය සහ දුරකථන අංකය :-අංක 25/8, කොරනේලිස් මාවත, උඩහමුල්ල, නුගේගොඩ. – 077 5015578තුෂාරි වික්‍රමසිංහ ඡායාරූපය-ටෙනිසන් එදිරිසිංහ</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>28</day>
    </date>
    <link>http://www.silumina.lk/2010/02/28/_art.asp?fn=av1002283</link>
    <topic>ඇය අද ඔබෙන් ජීවිතය යදින්නේ මතු දිනෙක ඔබ ජීවත් කරවන්නයි</topic>
    <author>වසන්ත ජයසිංහ ආරච්චිගේ ඡායාරූප- විමල් කරුණාතිලක</author>
    <content>මගේ බිරිය හඳුනාගත්තේ ‘සිළුමිණ’ මංගල යෝජනාවකින්මා දැනුවත්ව මට කටකතා හැදිලා නැහැඇය අද ඔබෙන් ජීවිතය යදින්නේ මතු දිනෙක ඔබ ජීවත් කරවන්නයිඑන්න අපිත් එක්ක එකතුවෙන්නහිල්ටන් සූපවේදින් සම්මාන දිනා...මුලින් තිබූ මිතුදම පසුව ආදරයට හැරුණාපිස්සු හැ‍ඳෙන සඳජනතාව වෙනුවෙන් සුර සැප අතහැරලා මහ පොළොවට බැස්සාඅපි ජීවත් වෙන්නෙ ආණ්ඩුවෙන් ලැබෙන රුපියල් දෙදහෙන්කැලණි ගං මිටියාවතේ ඉදි වූ තායිලන්තයේ ‘ක්වායි’ පාලමඉන්ටනෙට් ජෝක්ස්පණ තියෙන තුරු අපි තනි නොතනියට ඉන්නම් (රසදුන නව කථාව)පිච්චර් පිස්සාලොවම මවිත කර ගිනස් පොතට ගිය ටැලන්ට් ශ්‍රී ලංකාතරබාරුව මට්ටු කරන ‘ජල චිකිත්සාව’ Hydrotherapyලෝ ප්‍රකට කේශාලංකරණ විශේෂඥයෝ සන්සිල්ක්නිරෝගී දරු පරපුරක්T.B. භච්චන් පවුලේ සිහිනය බොඳ කරයිද?ජීවිතේ කියන්නේ සතුට, දුක, වේදනාව, විරහව, ආදරය සියල්ල ලෙස එක්කර ගත්තත් සමහර විටක මේ ජීවිතේට එන ප්‍රශ්න වගේ ම ලෙඩ දුක් කරදරත් අප කාට කාටත් උරුම වුණු දෙයක් කියලා ඔබට දැනේවි. එහෙම වෙලාවට ඒ ලෙඩ දුක් දරා ගෙන අපි හැමෝම දුවගෙන යන්නේ පිළියමක් හොයාගෙන. ඒ කියන්නෙ වෛද්‍යවරයෙකු හොයාගෙන.ඔබ දැන් කියවගෙන යන ලිපිය මඳකට නතර කර මොහොතක් හිතන්න. ලෙඩක් දුකක් හැදුණු දවසක ඔබ අපි විඳපු වේදනාව දුක ඔබට මෙන් ම පවුලේ අයට මොන විදිහට දැනුණ ද කියලා ඔබට මතකද? නැතිනම් ඔබේ පවුලේ කෙනෙකුට.සමහර විටක ජීවිතේ අසීරුතම තැනකට ගොස් ආපසු එන්නත් ඔබට වාසනාව ලැබෙන්න ඇති. ඒත් දැන් ඔබ මොනතරම් සුවයකින් ඉන්නවද? නිදහසේ ඉන්නවද? ඒ ලැබූ සුවය නිසාම මේ ලිපිය බලන්න කියන්නත් ඔබට හැකියාව ලැබෙන්න ඇති. ටිකක් හිතන්න එහෙම වුණ ඔබේ ජීවිතයට බෙහෙත් පෙත්තක් හරි ලැබුණේ වෛද්‍යවරයකු ගෙන් නම් ඔබ තවමත් ඔවුන්ට පින් දෙනවා ඇති.ඔව් අද අපි ‘හදවතක වේදනාවේ’ හෙලිදරව්වෙන් කරන්නේ මෙතෙක් කලක් මා ඇස ගැටුණු සටහනන් කරපු කාරණාවන්ට වඩා වෙනස් ම දෙයක් ඔබට කියන්නයි. මේ කතාව ඇහුවාම ඔබට සිදුවෙනවා ඔබේ ජීවිතයට මොනයම් හෝ මොහොතක පිහිට වෙන්න සූදානම් වෙන අපේ රටේ රත්තරං දියණියක් වෙනුවෙන් දෑත දිගු කරන්න.තවමත් 24 වියෙහි පසුවන ඇය සුරනි අරේෂා නිලවීර.ඇරල්ඩ් නිලවීර වගේ ම රාණි අමදෝරු මේ ආදරණීය අම්මගෙයි තාත්තගෙයි එකම බලාපොරොත්තුව වුණේ යහපත්ව හැදූ රත්තරං දරුවන් මේ සමාජයට දායාද කරන්නයි.ආදරණීය දියණියන් දෙදෙනෙකුගෙන් එළිය වුණ මේ පවුල මාතර බෙලිඅත්ත ප්‍රදේශයේ ජීවත් වුණේ කාගේත් හොඳ හිත මැද්දෙයි.‘සුරනි අරේෂා නිලවීර’ මේ ආදරණීය පවුලේ වැඩිමල් දියණිය වගේ ම ඇගේ සොහොයුරියත් උපතින් ම විවිධ දක්ෂතා ජීවිතේට එකතු කරගෙනයි මේ පොළවේ පය තැබුවේ.ඒ නිසා ම මේ රත්තරං දරු පැටව් දෙන්නගේ ජීවිතේ සුවදායි කරන්න මේ අම්මයි තාත්තයි වෙලාවක් කලාවක් නැතුව ගන්නේ අපමණ වෙහෙසක්.ඒ නිසා ම ග්‍රාම නිලධාරියකු විදිහට වසර විස්සකට වැඩි කලක් සුරනිගේ තාත්තා සිය ශ්‍රමය කැප කළේ ගම රට වෙනුවෙන්. ඒත් ඒ පිය සෙනෙහසේ වාසනාව හිටි හැටියෙ මේ පවුලෙන් හොරා ගනීවියැයි කවුරුත් හීනෙකින්වත් හිතුවෙ නැහැ.“තාත්තා නැති වුණේ හදිසියේ ආව හාට් ඇටෑක් එකක් හින්දා. ඒත් තාත්තා නැති අඩුව අම්මා අපිට දැනෙන්න දුන්නේ නැහැ. අපිට හොඳින් ඉගැන්නුවා.මම මුලින් ම ඉගෙන ගත්තේ දික්වැල්ල කුමාරතුංග මුනිදාස විද්‍යාලයේ. ඊට පස්සේ සාමාන්‍ය පෙළ සියලුම විෂයන්වලට ඩී සාමාර්ථ අරගෙනයි උසස් පෙළට මාතර සුජාතා විද්‍යාලයට ආවේ.”මාතර සුජාතාවෙන් බිහිවූ දක්ෂ සිසුවියක ලෙස සුරනි විද්‍යා විෂයයන් ඔස්සේ දකුණු පළාතේ දෙවන තැනත් ලබාගෙනයි කොළඹ විශ්වවිද්‍යාලයේ වෛද්‍ය පීඨයට එන්නට වාසනාව උදාකර ගත්තේ.කෙදිනක හෝ ඔබට මෙන් ම ජීවිත දහස් ගණනක් ගොඩගන්න වෛද්‍යවරියක් වීමේ සිහිනයෙන් ඉන්න සුරනි අද සිවුවන වසර ඉගෙනුම ලබන වෛද්‍ය සිසුවියක්. එහෙත් මෙතුවක් පෑයූ වාසනාවේ හඳ වියකි ගොස් සුරනිගේ ජීවිතයට අමාවක උදාවෙන්න ගත්තේ සියලු සිතුම් පැතුම් එක තැන හිරකර දමමින්.“උසස් පෙළ කරන කාලේ ඉඳන්ම වමනේ යන එක, උණ ගතිය තිබුණා. ඒත් ඒක එතරම් හිතුවේ නැහැ. පුරුදු විදිහට බෙහෙත් ගත්තාම අඩුවෙලා ගියා. ඒත් වෛද්‍ය පීඨයට ආවට පස්සෙත් එහෙම අසනිප වුණු නිසා පරීක්ෂණ කිහිපයක් ම කළා.එතැනදියි දැනගත්තේ මගේ වම් වකුගඩුවේ පිළිකා තත්ත්වයක් තියෙනවා කියලා. ඊට පස්සෙ සැත්කමක් කරලා වකුගඩුව ඉවත් කළා. ඉන්පස්සේ සාමාන්‍ය විදිහට මම වැඩ කටයුතු කරගෙන ගියා. ඒත් පසුගිය අවුරුද්දේ අගෝස්තුවල නැවත පරීක්ෂණ කරද්දී දැනගත්තා ඒ පිළිකා තත්ත්වය අක්මාවට පැතිරිලා කියලා.”දිගට කතා කරගෙන ආ ඇය තුළ ගොඩනැගුණේ නිහඬතාවයක්. ඒ නිහඬතාවයට හරස් නොවුණ අපි සුරනිගේ අම්මා දෙසට හැරෙණ්නට වුණා.“පොඩි කාලේ ඉඳන් ම මේ දරුවෝ දෙන්නට කිසිම දුකක් අපි දුන්නේ නැහැ. මහත්තයා නැති වුණා කියලා ඒ අඩුව මම තිබ්බේ නැහැ. ඒත් අපි හිතුවේ නැහැ මේ තත්ත්වයට අපි ඇදගෙන වැටෙයි කියලා. අපිට පුළුවන් උපරිම දුර මේ දරුවන් යැව්වා. ඒත් මගේ දුවට...”තමන්ගේ දරුවා මෙවන් අසරණ තත්ත්වයට ඇද වැටුණම මොන අම්මට තාත්තට ද ඒ වේදනාව දරාගෙන ඉන්න පුළුවන්. මේ වනවිටත් ඒ අසරණකමේ ප්‍රපාතයේම ඉන්න මේ අම්මට වචන ගලපා ගන්න පුළුවන් වුණේ එපමණයි.ඉතුරු සියල්ල කඳුළු වැල් ලෙසින් ඇගේ දෑස්වලින් කඩා වැටෙන්න ගත්තා. “මගේ දුවලා ගොඩක් දක්ෂයි. එයාගේ නංගිත් දැන් විශ්ව විද්‍යාල සුදුසුකම් ලබලා ඉන්නේ. ඒත් මේ දරුවව හොඳ කරන්න ලොකු මුදලක් අපිට හොයන්න වෙලා.මේ වනවිටත් සුරනි වෙනුවෙන් මහරගම ජාතික පිළිකා රෝහලේ විශේෂඥ වෛද්‍ය ජයන්ත බලවර්ධන වෛද්‍යතුමන් වෛද්‍ය පරීක්ෂණ ගණනාවක් කරන්න පටන් අරන්. ඒත් මේ වනවිටත් අක්මාවට පැතිර ඇති පිළිකා තත්ත්වය පාලනය කරන්න දිනපතාම ඇයට බෙහෙත් ගන්නට සිදුවෙලා.ඒ බෙහෙත් පෙත්තක මිල රුපියල් විසි හත් දහස් නවසියයක් පමණ වන බව ඔබට කිවයුතුයි. ඒ එක් දවසකට ඇගේ බෙහෙත් පෙත්තක මිලයි. ඒ ලෙස අඛණ්ඩව මාස 6 ක් දක්වා මේ බෙහෙත ඇය ලබාගත යුතුමයි.සිය වෛද්‍ය පීඨයේ සහෝදර කැලගේ ශක්තියත් ඒ අතරම ඇයට ලැබුණු වෙනත් ආධාරත් මත සුරනිට මාස 3 ක් ම සෑහෙන්නට ඖෂධ ගැනීමේ හැකියාව උදා වුණා. එහෙත් තවත් රුපියල් ලක්ෂ විසි පහක් සුරනිගේ ජීවිතය වෙනුවෙන් හොයාගත යුතුම වෙනවා.“ඒ තරම් ලොකු මුදලක් හොයාගන්න අපට හැකියාවක් නැති තැනයි මේ විදිහට ‘හදවතක වේදනා’ තීරුවට අපි කියමු කියලා හිතුවේ. අම්මට රැකියාවක් නැහැ.අපි තුන් දෙනා ජීවත් වෙන්නේ තාත්ත වෙනුවෙන් ලැබෙන විශ්‍රාම වැටුපෙන්. මට දුර යන්න එන්න අමාරුයි. ඒ නිසා කොළඹ ආසන්නයේම අපි නැවතිලයි බෙහෙත් කරන්නේ.”සුරනි අනාගතයේ ඔබ ඉදිරියට එන්නට සූදානමින් ඉන්න වෛද්‍යවරියක්. මේ වනවිට ඇය ඉන්නේ සිවුවන වසරේ. අපි දන්නවා ඔබ කොතරම් පරිත්‍යාගශීලී ද කියා.ඔබට හෝ ඔබේ දරුවන්ට කෙදිනක හෝ සුරනිගේ දෑතින් බෙහෙත් පෙත්තක් ගන්නට ලැබෙනවා නම් ඒ ඔබ ඇයට දුන් ජීවිතය නිසයි.ඒ නිසාම මේ අසරණ ජීවිතයට හැකි පමණින් සරණක් වෙන්න ඔබට පුළුවන් නම් වෛද්‍යවරියක ලෙස ඇය ඔබ හමුවට එන එක වළක්වන්න කිසිඳු බලවේගයකට නොහැකි වේවි.ඒත් සුරනි දැන් ඉන්නේ තීරණාත්මක මොහොතක බව නැවත නැවතත් අපි ඔබට කියනවා. සත්තකින් ම ඇය ගුණ වගේ ම රුව ඇති දියණියක්. ජීවිතේට ලැබුණු අභියෝගය කොතරම් බර වැඩි වුණත් ඇය ඊට මුහුණ දෙන්න සූදානම්.“මම ඉපදුණු දා ඉඳලා මගේ අම්මාගෙන් තාත්තාගෙන් ගුරුවරුන් ගෙන් ගහකොළ සතා සිවුපාවාගෙන් සමාජයෙන් හුඟක් දේ ඉගෙන ගත්තා. ඒ ඉගෙන ගත්ත දේ ආපහු මේ සමාජයටම දෙන්න ඕන නිසයි මම කවදා හරි දොස්තරවරියක් වෙන්න හීන මැව්වේ. ඒ හීනය හැබැහින් දකින්න දැන් මම ඉන්නේ හුඟක් සමීප වෙලා.ඒත් මම දැන්නෑ ඇයි මට මෙහෙම වුණේ කියලා. දැන් මම බෙහෙත් ගන්න අතරම භාවනා කරනවා. මගේ අම්මගේ ඇස්වල කඳුළු දකින්න මම ආස නැහැ. මගේ තාත්තා කොහේ හෝ ඉඳලා දුක් වෙනවට මම කැමැති නැහැ. මගේ නංගී සතුටෙන් ඉන්නවා දකින්නයි මට ඕන. ඒ නිසයි පුළුවන් නම් මට මගේ ජීවිතය දෙන්න කියලා මම කියන්නේ.”අනාගතයේදී ජීවිත ගණාවක් බේරාගන්නට සූදානම්ව ඉන්න දයාබර වෛද්‍යවරියකගේ හැඟීම් දැන් ඔබට හුඟක් හොඳින් දැනෙනවා ඇති. මේ ජීවිතයට හැකි නම් තවත් ලක්ෂ 25 ක් එක්කර ඇයට ජීවිතය ලබාදිය හැක්කේ දයාබර ඔබට විතරමයි.ඇය වෙනුවෙන් ඔබේ දෑත් ඇයට දිගු කරන්න. නිරපරාදේ මේ දිනවල මහ මඟ තමන් ගැන කියන්නට විසිකර දමන මුදලින් සුළු මුදලක් හෝ සුරනි වෙනුවෙන් ලබාදෙන්නට කෙනෙකුට හිතුනොත් ඒ පින ඔහුට ලැබේවි. ආදරණීය මිනිසුනි හැකි පමණින් ඇයට ජීවිතය දෙන්න. එහෙම වුණොත් ඒක ලොකු පුණ්‍යකර්මයක්.දුරකතනය - 0716292088, 0772848167මහජන බැංකුව - දික්වැල්ල- 135 – 2 - 001 - 7 - 6168901බොරැල්ල කොමර්ෂල් බැංකුව - 8190033773වසන්ත ජයසිංහ ආරච්චිගේ ඡායාරූප- විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>28</day>
    </date>
    <link>http://www.silumina.lk/2010/02/28/_art.asp?fn=av1002284</link>
    <topic>එන්න අපිත් එක්ක එකතුවෙන්න</topic>
    <author>හේමාලි විජේරත්න ඡායාරූපයකුමාර ජයලත්</author>
    <content>මගේ බිරිය හඳුනාගත්තේ ‘සිළුමිණ’ මංගල යෝජනාවකින්මා දැනුවත්ව මට කටකතා හැදිලා නැහැඇය අද ඔබෙන් ජීවිතය යදින්නේ මතු දිනෙක ඔබ ජීවත් කරවන්නයිඑන්න අපිත් එක්ක එකතුවෙන්නහිල්ටන් සූපවේදින් සම්මාන දිනා...මුලින් තිබූ මිතුදම පසුව ආදරයට හැරුණාපිස්සු හැ‍ඳෙන සඳජනතාව වෙනුවෙන් සුර සැප අතහැරලා මහ පොළොවට බැස්සාඅපි ජීවත් වෙන්නෙ ආණ්ඩුවෙන් ලැබෙන රුපියල් දෙදහෙන්කැලණි ගං මිටියාවතේ ඉදි වූ තායිලන්තයේ ‘ක්වායි’ පාලමඉන්ටනෙට් ජෝක්ස්පණ තියෙන තුරු අපි තනි නොතනියට ඉන්නම් (රසදුන නව කථාව)පිච්චර් පිස්සාලොවම මවිත කර ගිනස් පොතට ගිය ටැලන්ට් ශ්‍රී ලංකාතරබාරුව මට්ටු කරන ‘ජල චිකිත්සාව’ Hydrotherapyලෝ ප්‍රකට කේශාලංකරණ විශේෂඥයෝ සන්සිල්ක්නිරෝගී දරු පරපුරක්T.B. භච්චන් පවුලේ සිහිනය බොඳ කරයිද?සේනක විජේසිංහ  සේනක විජේසිංහ පුංචි තිරයට පැමිණියේ සටන් අධ්‍යක්ෂවරයකු සේම රංගන ශිල්පියකු වශයෙන් ය. එදා පුංචි තිරයට අලුත් මුහුණක් වුණු සේනකව අපේ ප්‍රේක්ෂකයන් ආදරෙන් පිළිගත්තා. ඒ නිසාම තමයි ඔහුට මේ සා දුරක් කලා ක්‍ෂේත්‍රයේ ඉදිරියට ගමන් කිරීමට හැකියාව ලැබුණේ. කලාවට ඇති හැකියාව, දක්ෂතාව සේම ඔහුගේ ජීවිතේ තවත් පැතිකඩක් පසුගිය කාලය පුරාම අපි දුටුවා. ඒ සේනක විජේසිංහ ගේ දේශපාලන ජීවිතය. කලාව ඔහුගේ ජීවිතෙන් වෙන්කර තබන්නට ඇති නොහැකියාව සේම දේශපාලනය ද ඔහුගෙන් වෙන්කර තැබිය හැක්කක් නොවේ. පසුගිය කාලය පුරාම සේනකගේ වැඩි අවධානය යොමු වුණේ දේශපාලනය පැත්තට. මේ නිසාම කලකින් ඔහු කලා නිර්මාණයකින් ප්‍රේක්ෂකයන් හමුවට පැමිණියේ නැහැ. කලාව ගැනත් දේශපාලන ජීවිතේ ගැනත් කතාබහකට පසුගියදා අපි හමුවුණා.පසුගිය කාලෙම අපි ඔබ දැක්කේ දේශපාලන භූමිකාවක නිරතවන පුද්ගලයෙක් විදියට.ගරු ජනාධිපතිතුමාගේ ආරාධනයෙන් මධ්‍යම පළාත් සභා ඡන්දය වෙනුවෙන් අපේක්ෂකයකු වශයෙන් ඉදිරිපත් වුණා. කරුණු කීපයක් නිසා මට ජයග්‍රහණය කරන්න බැරිවුණා. මගේ ජීවිතේ අවුරුදු 25ට එහා කාලයක් මම කැප කළේ මාතෘ භූමිය බේරා ගැනීමේ දේශපාලන කටයුතු වෙනුවෙන්.ඒ නිසාම විවිධ කුමන්ත්‍රණ ක්‍රියාත්මක වුණු පසුගිය ජනාධිපතිවරණයේ දී ජනාධිපතිතුමාගේ පුත් නාමල් රාජපක්ෂ මහතා සමඟ එකතු වී ‘නිල් බලකාය’ සමඟ රට වටේම ගියා. ඒ නිසා තමයි මට කලා කටයුතුවලින් ඈත්වෙලා ඉන්න සිද්ධ වුණේ.ඔබට ‘නිල් බලකායට’ සම්බන්ධ වෙන්න හිතුණේ ඇයි?අපිට ලොකු ප්‍රශ්නයක් තිබුණා තරුණ කලාකරුවන් හැටියට. අප 2005 ජනාධිපතිවරණයේ දී එකට එකතු වී කටයුතු කළා. එදා ප්‍රධාන කථිකයන් අතර මමත් හිටියා.අපි රට වටේම ගියා ජනාධිපතිතුමා දිනවන්න. මගේ කතාව රූපවාහිනියේ ප්‍රවෘත්තිවලට පවා යොදාගත්තා. ඒ නිසා මට විරුද්ධවාදීන් පවා ඇතිවුණා.මාතෘ භූමියට ඇති ආදරය නිසා සහ ජනාධිපතිතුමාට ඇති ආදරය නිසා පසුගිය සබරගමුව ඡන්දය වෙලාවේ සහෝදර කලාකරුවන් 25ක් සමඟ මම රට වෙනුවෙන් ’කලාකරුවෝ ජාතික සංසදය’ නිර්මාණය කළා.අපි පසුගිය සියලුම ඡන්දවලදි ජනාධිපතිතුමා වෙනුවෙන් වැඩ කළා. මෙවර ජනාධිපතිවරණයේ දී අපේ සංගමය තීරණය කළා, නාමල් රාජපක්ෂ මහතා දියත්කළ ‘නිල් බලකාය’ මෙහෙයුම සමඟ එකතුවෙන්න.මෙවර මම කිසිදිනක දේශපාලනය නොකළ තරුණ කලාකරුවන් 65ට ආසන්න ප්‍රමාණයක් එකතු කර නිල් බලකාය සමඟ දිස්ත්‍රික්ක 21ක බිම් මට්ටමේ දේශපාලන සටනක නියැළුණා.ඒ අතරම ’mind for’  ආයතනයේ පල්ලියගුරු සහෝදරයාගේ ආරාධනය පරිදි පසු ගිය ටිකේ ඔබ සැම දැකපු රූපවාහිනී දැන්වීම් සඳහා කලාකරුවන් එකතු කරන්නට නිරෝෂන් ඉලේපෙරුමත් මමත් එක් වුණා.ඉදිරි බලාපොරොත්තු මොනවාද?මේ වෙනකොට අපේ සංගමය තීරණය කරලා තිබෙනවා, හම්බන්තොටින් දේශපාලනයට පිවිසෙන නාමල් රාජපක්ෂ මහතාට ඔහුගේ ජයග්‍රහණය සඳහා කලාකරුවන්ගේ උපරිම දායකත්වය ලබා දෙන්නට.එතැනදි පසුගිය මැතිවරණවලදී අපට හමුවන්නට නොහැකි වුණු වැඩ කරන්න අවස්ථාව නොලද මාතෘ භූමියට ආදරය කරන සියලුම කලාකරුවන්ගෙන් මම ඉල්ලා සිටින්නේ මේ සඳහා අපිත් එක්ක එකතු වෙන්න කියලා.මේ සියල්ල ඔබ කලාවත් අතහැරලා කරන්නේ කිසිවක් බලාපොරොත්තුවෙන් නොවෙයිද?මගේ දේශපාලන ජීවිතේ පටන් ගන්නේ 1987 දේශප්‍රේමී අරගලයත් එක්ක. එදා ඉඳන් අද වෙනකම් 75%ක් මගේ ලේවල තියෙන්නේ දේශපාලනය.මගේ දරු හතරදෙනාත් සමඟ මීට වඩා සැපවත් ජීවිතයක් ගතකරන්න තිබුණ දේශපාලනය නොකර හිටියා නම්. නමුත් මම පිල් දෙකක කකුල තියාගෙන දේශපාලනය කරන කෙනෙක් නොවේ.ජීවිතය ගැන ආසාවෙනුත් නොවේ. ඒ මගේ හැටි. සන්ධානය දිනවන සටනේ ඉඳන් අද වෙනකම් මම මේ රජය වෙනුවෙන් ජනාධිපතිතුමා වෙනුවෙන් කැපකිරීම් රාශියක් කළේ කිසිවක් බලාගෙන නොවෙයි.හැබැයි ඒ කැපකිරීම්වලට අවශ්‍ය සහ මම බලාපොරොත්තු වුණ අගය කිරීම් මට බොහෝ විට ලැබුණේ නෑ. ඒකට හේතුව මොකද කියලා මට තාමත් හිතාගන්න බෑ. මගේ ජීවිතේ පොදු ලක්ෂණය තමයි ගොඩාක් අය වෙනුවෙන් හොඳ කරන්න ගිහින් කවදාවත් හොඳක් අහන්න නොලැබීම.කලා කටයුතුවලට සම්බන්ධ වෙන්නේ නැත්ද?මේ ටිකේ කිසි දෙයක් කළේ නෑ. මගේ සටන් කලා පන්ති පැවැත්වූවෙත් නෑ. අපි කරගෙන ආපු දේශපාලන සටනේ අවසානය තිබෙන්නේ අප්‍රේල් 08දා. මගේ උපරිම කැපකිරීම නාමල් රාජපක්ෂ මහතා වෙනුවෙන් වෙන් කරන්න තීරණය කරලා ඉවරයි.අප්‍රේල් 08න් පසු අලුත් ශ්‍රී ලංකාවක් තුළම වැඩ පටන් ගන්නවා. මෑත ඉතිහාසයේ නොකෙරුණු ආකාරයේ චිත්‍රපටයක් කිරීමට මේ දිනවල සුනෙත් මාලිංග පිටපතක් ලියමින් ඉන්නවා. එය අධ්‍යක්ෂණය කරන්න බලාපොරොත්තුවෙන් ඉන්නවා. ඒ එක්කම රූපලාවණ්‍යය පිළිබඳ ව්‍යාපාරයක් කරන්නත් සැලසුම් කරගෙන සිටිනවා.ඔහොම යනකොට ඔබ කලාවෙන්ඈත් වෙයිද ?මම හිතන්නේ නෑ එහෙම වෙයි කියලා. මම කොහේ හිටියත් අවසාන අරමුණ සටන් කලාව සහ කලාව කියන තැන රැඳෙනවා.හේමාලි විජේරත්න ඡායාරූපයකුමාර ජයලත්</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>28</day>
    </date>
    <link>http://www.silumina.lk/2010/02/28/_art.asp?fn=av1002285</link>
    <topic>හිල්ටන් සූපවේදින් සම්මාන දිනා...</topic>
    <author>ඉනෝකා පෙරේරා බණ්ඩාර ඡායාරූප – ගීත් ද මැල්</author>
    <content>මගේ බිරිය හඳුනාගත්තේ ‘සිළුමිණ’ මංගල යෝජනාවකින්මා දැනුවත්ව මට කටකතා හැදිලා නැහැඇය අද ඔබෙන් ජීවිතය යදින්නේ මතු දිනෙක ඔබ ජීවත් කරවන්නයිඑන්න අපිත් එක්ක එකතුවෙන්නහිල්ටන් සූපවේදින් සම්මාන දිනා...මුලින් තිබූ මිතුදම පසුව ආදරයට හැරුණාපිස්සු හැ‍ඳෙන සඳජනතාව වෙනුවෙන් සුර සැප අතහැරලා මහ පොළොවට බැස්සාඅපි ජීවත් වෙන්නෙ ආණ්ඩුවෙන් ලැබෙන රුපියල් දෙදහෙන්කැලණි ගං මිටියාවතේ ඉදි වූ තායිලන්තයේ ‘ක්වායි’ පාලමඉන්ටනෙට් ජෝක්ස්පණ තියෙන තුරු අපි තනි නොතනියට ඉන්නම් (රසදුන නව කථාව)පිච්චර් පිස්සාලොවම මවිත කර ගිනස් පොතට ගිය ටැලන්ට් ශ්‍රී ලංකාතරබාරුව මට්ටු කරන ‘ජල චිකිත්සාව’ Hydrotherapyලෝ ප්‍රකට කේශාලංකරණ විශේෂඥයෝ සන්සිල්ක්නිරෝගී දරු පරපුරක්T.B. භච්චන් පවුලේ සිහිනය බොඳ කරයිද? විධායක සූපවේදි රොහාන්ප්‍රනාන්දුපුල්ලෙඅපේ රටේ සූපවේදින්ගේ මහා මංගල්‍යය, ‘කලිනරි ආර්ට් – 2010’ (culinary Art – 2010) පසුගියදා නිමා වුණේ උත්සවශ්‍රීයෙන්.දින හතරක්. තරු හෝටල් 121 ක්. ආහාර පාන 1650 ක් සමඟ සූපවේදින් 1100 ක් තරග බිමේ.එකකට එකක් දෙවැනි නැති රසයන්. ගුණ - සුවඳත් එයාකාරයටම. නෙතු පිනා යන සේ හැම දීසියක් ම හැඩවෙලා. කොටින්ම නා නා ප්‍රකාර කෑම – බීම මංගල්‍යයක්.වෙනද වගේම හිල්ටන් කණ්ඩායමට මේ තරගාවලියත් බොහොම සුවිශේෂී එකක්. ඒ, ජයග්‍රහණ රැසක් දිනා ගත් තරගාවලියක් වූ නිසා.තරගයේ වැඩිම රන් පදක්කම් ගණනාවක් දිනා ගත්තෙ ඔවුන්. රන් – රිදී - ලෝකඩ සියලු පදක්කම්වල එකතුව 51 ක්.සූපවේදි විරාජ් පෙරේරාවසරේ හොඳම සූපවේදියා හිල්ටන් කණ්ඩායමේ විරාජ් පෙරේරා. ලංකාවෙ සූපවේදී ඉතිහාසයෙ පළමු වතාවට, හොඳම ආධුනික සූපවේදියා සම්මානය යුවතියක් දිනා ගන්නව. ඈ හිල්ටන් හෝටලයේ රචිත්‍රි ප්‍රනාන්දුපුල්ලෙ.හොඳම ආහාර සංයෝජකයා, හොඳම බටර් කාවින් නිර්මාණය, හොඳම කේක් නිර්මාණය, හොඳම ආධුනික අතුරුපස නිර්මාණය, හොඳම මංගල කේක් නිර්මාණය, හොඳම ශ්‍රී ලාංකේය ආහාරපාන, කොක්ටේල්, බීර, කෝපි ඇතුළු අංශ ගණනාවක් කරා පැතිරුණු මේ ජයග්‍රහණය කැපවීමේ, පුහුණුවීමේ සහ සාමුහිකත්වයේ ප්‍රතිඵලයක් කියලයි විධායක සූපවේදී රොහාන් ප්‍රනාන්‍දු පුල්ලෙ කියන්නෙ.හිල්ටන් කණ්ඩායමේ නියමුවා විදියට රොහාන් සිය කණ්ඩායම පුහුණු කළේ ජයග්‍රහණයම ඉලක්ක කර ගෙන.එය කොතරම් සාර්ථක වීද යත් පදක්කම් 51 ක් දිනා හිල්ටන් කණ්ඩායම දැක්වූ සුවිශේෂී දක්‍ෂතාව නිසාම ‘හොඳම සූපවේදී කණ්ඩායම සහ හොඳම හෝටල් කණ්ඩායම’ යන අතිවිශිෂ්ට සම්මානය හිමිවුණෙත් ඔවුන්ට.ශ්‍රී ලංකා සූපවේදීන්ගේ සංගමයේ වසරක් හැර වසරක් පවත්වන ‘කලිනරි ආර්ට්’ තරගාවලිය අපේ රටේ ඇරැඹුණේ 1993 වසරෙ.එදා මෙදා තුර හොඳම ආධුනික සූපවේදියා ලෙස හිල්ටන් යුවතියක් සම්මානනීය වීම ඔවුන්ට තවත් සතුටක්. ඒ පිටුපස තියෙන්නෙ අපූරු කතාවක්.එසේ සම්මානනීය වූ රචිත්‍රි ප්‍රනාන්දුපුල්ලෙ, හිල්ටන්හි විධායක සූපවේදී රොහාන් ප්‍රනාන්දුපුල්ලේගේ එකම දියණී.සූපවේදි දමින්ද ද සිල්වාතාත්තත් දූත් එකම ක්‍ෂේත්‍රයේ.ක්‍ෂේත්‍රයට ආධුනික වුවත් ඇයට උවමනා වුණේ තරග කරන්න. තාරා මස්, හතු, රතු ගෝවා මිශ්‍ර කර හැදූ ඇපිටයිසර් එක, තේ සහ කෝපිවලින් හැදූ අතුරුපස, තස්මේනියානු සැමන් මාළුවගෙන් හැදූ ප්‍රධාන ආහාර වේලයි ඇගේ ජයග්‍රාහි ආහාර වට්ටෝරුව.”තරගෙට ඉදිරිපත් වෙන්න මට අවස්ථාව ලැබුණෙ මගේ බලවත් ඉල්ලීමට. තාත්තා වුණත් හිතුවෙ නැහැ මං තවම එහෙම මට්ටමකට සුදුසුයි කියල. ඒත් අනෙක් අය වගේම මාත් හුඟක් පුහුණු වුණා. මට ලොකු විශ්වාසයක් තිබුණා....”රචිත්‍රි ප්‍රනාන්දුපුල්ලෙරචිත්‍රි ඉගෙන ගත්තෙ කොළඹ ශාන්ත බ්‍රිජට් කන්‍යාරාමයෙ. අනාගතයෙ සූපවේදිනියක් වීමේ සිහිනය ගැන කියනකොට යෙහෙළියො අනන්තවත් ඇයට හිනා වුණා. ඒත් ඈ නෙවෙයි වෙනස් වුණේ.”ඒ අය හිතාගෙන ඉන්නෙ මේ රස්සාවට යන්නෙ මුකුත් කරගන්න බැරි අය කියල. ඒත් මේක බොහොම ‘කොලිෆයිඩ්’ රස්සාවක්. විශේෂයෙන් ජාත්‍යන්තර පිළිගැනීමට ලක්වන. මං මේ රස්සාවෙ සුවිශේෂිකම දැක්කෙ තාත්තගෙන්.පිටරට ගිහින් සම්මාන දිනනකොට, ඒවා එකිනෙක ගෙදර තැන්පත් වෙන කොට, තාත්තට තියෙන පිළිගැනීම දකින කොට සූපවේදියෙක් වෙන්න මං තව තවත් ආසා කළා. ඒත් අම්ම හිටියෙ අකැමැත්තෙන්. හැබැයි දැන් නම් අම්මට සතුටුයි...”පිරිමින් හා උරෙනුර ගැටී හෝටල් ක්‍ෂේත්‍රයෙ රැකියාවක් කරන එක අභියෝගයක් නෙවෙයි කියන්න 19 හැවිරිදි රචිත්‍රි අපේ රටේ යුවතියන්ට පූර්වාදර්ශ සපයනව.”මේ හෝටලයෙම මුළුතැන්ගෙවල් 14 ක් තියෙනව. මාස තුනෙන් තුනට මාරුවෙවී ඒ හැම එකකම වැඩ ඉගෙන ගන්න ඕනෙ. කොල්ලො සීයයකට සමහර වෙලාවට ඉන්නෙ කෙල්ලො පහක් විතර. මේ ක්‍ෂේත්‍රයට ගැහැනු ළමයි ආ යුතුයි.ජයග්‍රාහි බටර් මුහුර්තිය‘සීනියර් චෙෆ්ලගෙන්’ බැනුම් අහමින් අපි හුඟක් දේ ඉගෙන ගන්නව. දවසක ඉහළට යන්න මේ හැම අත්දැකීමක්ම අවශ්‍යයයි. මෙදා පාර අපි ආධුනික අය තුන් දෙනෙක් තරගෙට ගියා. ඒ ළහිරු ප්‍රනාන්දු සහ චාමර හෙට්ටිආරච්චි. ඒ දෙන්නටත් පදක්කම් ලැබුණා.මේ මගේ පළමු පියවර. මමත් දවසක විධායක සූපවේදි තනතුර දක්වා යනවා. ඒක මගේ හීනයක්...”මොන තරම් හොඳද. ඒ ගමන යන්න අපිත් ඇයට සුබ පතනව.රචිත්‍රි වගේම හොඳම සූපවේදියා වූ විරාජ් පෙරේරත් තම වෘත්තීය ජීවිතයේ ඉහළට යන්න උත්සාහ කරන්නෙ දැනුමින් පොහොසත්ව.මේ ඔහු තරගයකට ඉදිරිපත් වූ පළමු අවස්ථාව. පන්නිපිටිය ධර්මපාල විදුහලෙන් උගෙන, ලංකා හෝටල් පාසලින් පසුයි ඔහු වෘත්තීය සූපවේදයට පා තබන්නෙ.ජයග්‍රාහි කෑම ආදර්ශන කිහිපයක්සජීවි ඉවුම් – පිහුම් (Live cooking),බටහිර ක්‍රමයට හැදූ සලාද, සුප්, කෑම රුචිය ඇති කරවන ඇපිටයිසර් එකක්, ප්‍රධාන ආහාර වේලක් සහ අතුරුපසක් (5 course set Dinner menu), ඇපිටයිසර් වර්ග 06 ක් (මුහුදු මාළු, මුහුදු පැළෑටි, මාළු බිත්තර, තාරාමස්, මෝර වරල්වලින් හැදූ චීන සුප්) යන ඉසව් තුනෙන් දෙකකට ලබා ගත් ඉහළම ලකුණු මතයි ඔහු හොඳම සූපවේදියාට හිමි සම්මානය දිනා ගත්තෙ.”දිනනවට වඩා මට ඕනෙ වුණෙ තරගෙට සහභාගී වෙන්න. කෝස් එක කරන කාලෙවත් හෝටල් ක්‍ෂේත්‍රය ගැන මං ලොකුවට හිතුවෙ නැහැ. ඒත් මේ සම්මානෙ ලැබුණයින් පස්සෙ මට හරි ධෛර්යයක් හිතට ආවා. මීටත් වඩා හොඳ දේවල් කරන්න ඕනෙ කියල හිතුණා...”විරාජ් කියන්නෙ හිතේ උපන් අධිෂ්ඨානය ගැන.කේසර විදහා ගත් බටර් සිංහයෙක් වීදුරු තැටියක් මත හොඳහැටි දිගෑදීලා ලොකු කල්පනාවක. ඌ ඉදිරියෙන් ලොකු පින්තූර රාමුවක්. ගෝන්නු, මුවෝ, මී මින්නො බොහොම අහිංසකව මේ රාමුවෙ පෙළ ගැහිල.සිංහයා මේ කල්පනා කරන්නෙ තමන් මරාගෙන කාපු මේ අහිංසක සත්තු ගැන කියලයි, බටර් මුහුර්ති (Butter Sculputure) අංශයෙන් ’Best Artist’ රන් පදක්කම හිමි වූ මේ නිර්මාණයෙ අයිතිකරු දමින්ද ද සිල්වා කියන්නෙ.පණ ඇති සතුන් සේ පෙනෙන බොහොම සියුම්ව නෙළූ මේ සතුන් බටර්වලින් නිමැවූවා යැයි කොහොම කියන්නද?රන් සම්මානයේත් ඉහළම ලකුණු අතරට යන්නට මේ නිර්මාණයට හිමි වුණේ දමින්ද සතු ඒ නිර්මාණශීලි හැකියාව.හැම කෙනෙකු ගැනම නොලීවත්, චමක, විරාජ්, මහේන්ද්‍ර, අසංක, වසන්න, රොහාන්, චම්පික, ළහිරු, චාමර, දමින්ද, රචිත්‍රි, සුරම්‍යා, චමිල, මිෂෙල්, හර්ෂ, ජනක, රෙනාටා, කුමාරසිරි, රාජේෂ්, රුචිර, බුද්ධිනි, දිසානායක, සුජන්ති, තුෂාර, උපාලි, කුසුම්, සැන්ඩ්‍රා, අංජන, සහ ඩිලාන්, මේ තරගාවලියට මුහුණ දුන්නෙ සාමූහික හැඟීමෙන්.වටු බිත්තර ආප්ප, ඇඹුල් තියල් සොසේජස් වගේ අහල නුපුරුදු අලුත් කෑම රැසක් මෙවර හිල්ටන් කණ්ඩායම කලිනරි ආර්ට් තුළින් සූපවේදයට හඳුන්වා දුන්නෙ, ශ්‍රී ලාංකේය ආහාර වේලක් යුරෝපීය ක්‍රමයට පිළිගැන්විය හැකි නවීන ක්‍රම ගැන උදාහරණ සපයමින්.ලෝකයේ විශිෂ්ට සූපවේදින්ගෙන් සැදුම්ලත් ’club des chef des chefs’ සංගමයේ එකම ආසියාතික විධායක සූපවේදි නියෝජනය රොහාන් ප්‍රනාÁදු පුල්ලෙ වීමත් හිල්ටන් කණ්ඩායමට ආඩම්බරයක්.ඉනෝකා පෙරේරා බණ්ඩාර ඡායාරූප – ගීත් ද මැල්</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>28</day>
    </date>
    <link>http://www.silumina.lk/2010/02/28/_art.asp?fn=av1002286</link>
    <topic>මුලින් තිබූ මිතුදම පසුව ආදරයට හැරුණා</topic>
    <author>තුෂාරි වික්‍රමසිංහ ඡායාරූප - ටෙනිසන් එදිරිසිංහ</author>
    <content>මගේ බිරිය හඳුනාගත්තේ ‘සිළුමිණ’ මංගල යෝජනාවකින්මා දැනුවත්ව මට කටකතා හැදිලා නැහැඇය අද ඔබෙන් ජීවිතය යදින්නේ මතු දිනෙක ඔබ ජීවත් කරවන්නයිඑන්න අපිත් එක්ක එකතුවෙන්නහිල්ටන් සූපවේදින් සම්මාන දිනා...මුලින් තිබූ මිතුදම පසුව ආදරයට හැරුණාපිස්සු හැ‍ඳෙන සඳජනතාව වෙනුවෙන් සුර සැප අතහැරලා මහ පොළොවට බැස්සාඅපි ජීවත් වෙන්නෙ ආණ්ඩුවෙන් ලැබෙන රුපියල් දෙදහෙන්කැලණි ගං මිටියාවතේ ඉදි වූ තායිලන්තයේ ‘ක්වායි’ පාලමඉන්ටනෙට් ජෝක්ස්පණ තියෙන තුරු අපි තනි නොතනියට ඉන්නම් (රසදුන නව කථාව)පිච්චර් පිස්සාලොවම මවිත කර ගිනස් පොතට ගිය ටැලන්ට් ශ්‍රී ලංකාතරබාරුව මට්ටු කරන ‘ජල චිකිත්සාව’ Hydrotherapyලෝ ප්‍රකට කේශාලංකරණ විශේෂඥයෝ සන්සිල්ක්නිරෝගී දරු පරපුරක්T.B. භච්චන් පවුලේ සිහිනය බොඳ කරයිද?අමිල අබේසේකර මාර්තු 01 දා යුගදිවියට’ආමන්ත’ පුංචි තිරයේ ආදරණීය පෙම්වතායි. සැබෑ දිවියේ අමිල අබේසේකර වන ඔහු තම ජීවිතයේ සොඳුරුතම පැතුමක් ඉටුකර ගන්නට සමත්වෙලා. මේ දිනවල කාර්යබහුලවම ඒ වෙනුවෙන් ඔහු ලකලැහැස්ති වෙනවා. ශ්‍රී ලංකාවේ ජනප්‍රියතම ටෙලිනාට්‍යය වූ ‘පබා’ හි ආමන්ත එහෙමත් නැතිනම් ‘මස්සිනා මහත්තයා’ එළැඹෙන මාර්තු මස පළමුවැනි දින සැබෑ දිවියේ මනාලයකු වී මංගල මුදු පලඳන්නට නියමිතයි. මේ පිළිබඳව ඔහුට සුබ ප්‍රාර්ථනා කරන්නටත් ඔහුගේ දිවියේ සිදුවන මෙකී සොඳුරු වෙනස පිළිබඳ තොරතුරු දැනගන්නටත් අමිල සමඟ අපි කතා බහ කළා.ඉතිං අමිල ඔයාගේ ජීවිතයේ අලුත්ම වෙනසක් සිදුවන්නට යනවා. මේ ගැන තොරතුරු පළමුව අපි කතාබහ කරමුද?ලබන මාර්තු පළමුවැනිදා මම විවාහ වෙනවා. මේ දවස්වල මංගල්‍යයේ කටයුතු වෙනුවෙන් වෙහෙසෙනවා.ඔබේ අතගන්නා ඒ සොඳුරු මනාලිය ගැනත් තොරතුරු දැනගන්න ඔබේ රසිකයන් කැමැත්තෙන් ඇති?ඇගේ නම තේජා ගුණවර්ධන. ඇය සේවය කරන්නේ් ඩුබායිවල. එමිරේට්ස් ගුවන් සමාගමේ ජ්‍යෙෂ්ඨ ගුවන් සේවිකාවක ලෙස ඇය කටයුතු කරනවා.ඇය ඔබට මුණගැසුණේ කොහොමද?අපේ හමුවීම සිදුවුණේ මීට වසර හයකට පමණ ඉහත. මගේ හොඳම යෙහෙළියක් මාර්ගයෙන් තමයි ඇය මට හඳුනාගන්නට ලැබුණේ. තේජාත් මාත් අතර පළමුව ඇතිවුණේ මිත්‍රත්වයක්.මිතුරන් විදිහට අපි ඇසුරු කරන අතරතුර අපි එකිනෙකා පිළිබඳ ඉතාම හොඳ අවබෝධයක් ඇතිවුණා. මට ඇය ගැළපෙන බව හිතුණා.ඒ අනුව අපේ ආදර කතාව පටන් ගැනුණා. පසුව මේ ගැන දෙපාර්ශවයේම මව්පියන්ට කිව්වා. ඔවුන්ගේ පූර්ණ ආශිර්වාදය අපි දෙදෙනාට ලැබුණා.ඔබ දෙදෙනාගේ විවාහය තරමක් ප්‍රමාද වූ බව පැවසුවා. ඇයි ඒ?ඇත්තටම අපි දෙදෙනාම කාර්ය බහුල ජීවිත ගත කරන දෙන්නෙක්.ඉතින් ඒ කාර්යබහුලත්වයත් එක්ක ඉක්මනටම විවාහය සිදුකරන්න අපිට හැකිවුණේ නැහැ. කාල වේලාව අරගෙන විවාහ වෙන්න ලැබීම ගැන ඇත්තටම සතුටුයි.ඔබේ රංගන කටයුතුවලට ඇයගෙන් ලැබෙන සහයෝගය මොනවගේද?තේජාගෙන් ඉතාම හොඳ සහයෝගයක් ලැබෙනවා. ඇගෙන් මගේ කලා කටයුතුවලට කිසිම බාධාවක් එල්ලවන්නේ නැහැ.ඇගේ රැකියාවේ සියලුම රාජකාරිමය කටයුතු සිදුවන්නේ ඩුබායිවල. ඒ නිසා ඇය මාස 3කට 4කට වතාවක් තමයි ලංකාවට එන්නේ.අපි අතර පවතින අන්‍යොන්‍ය විශ්වාසයත් තේරුම් ගැනීමේ හැකියාවත් නිසාම කිසිම ගැටුමක් අප අතර සිදුවෙලා නැහැ. ඇය මට හොඳටම විශ්වාසයි. ඒවගේම තමයි ඇයටත් මා කෙරෙහි තිබෙන්නේ දැඩි විශ්වාසයක්.ඔබ දායක වුණු නවතම කලා නිර්මාණ මොනවාද?සුපුරුදු ලෙසම ‘පබා’ ටෙලිනාට්‍යයේ ආමන්තගේ චරිතයට රංගනයෙන් දායක වෙනවා. ඒ වගේම දෙරණ ඩ්‍රීම් ස්ටාර්ස් අවසන් මහා තරගය ලබන අප්‍රේල්වලදී පවත්වන්නට සැලසුම් කර තිබෙනවා.ඒ වෙනුවෙන් වෙහෙසෙනවා. ඒ වගේම චන්ද්‍රරත්න මාපිටිගම සහ සංජය ගුණවර්ධන කියන අධ්‍යක්ෂවරුන් දෙදෙනාගේ ටෙලිනාට්‍ය සඳහා ආරාධනා ලැබී තිබෙනවා. ඉදිරියේ දී ඒවාටත් රංගනයෙන් දායක වෙන්නට බලාපොරොත්තු වෙනවා.ඔබේ කලා ජීවිතයට ප්‍රේක්ෂකයන්ගෙන් ලැබෙන ප්‍රතිචාර මොනවගේද?වයස් භේදයකින් තොරව ප්‍රේක්ෂක ප්‍රතිචාර ලැබෙනවා. ඔවුන්ගේ ප්‍රතිචාර ඉතාමත් හොඳ මට්ටමක පවතිනවා.විවාහයෙන් පසුව ඔබ රට හැර යන බවක් පවසනවා. මේ කතාව සත්‍යද?ඇත්තටම නැහැ. එය බොරුවක්.ඔබේ අනාගත බලාපොරොත්තු ගැනත් කතා කරමුද?මගේ වයසත් එක්ක බලනකොට බොහෝ පිරිසකට වඩා මගේ ජීවිතයේ බොහොමයක් දේවල් මේ වෙනකොට මට ඉටුකර ගන්න හැකිවෙලා තිබෙනවා. මූලික දේවල් හැරුණු කොට තව සුළු සුළු වැඩකටයුතු කිහිපයක් සම්පූර්ණ කර ගන්නට මම හිතාගෙන ඉන්නවා. ඒ වගේම අලුත්ම කලා නිර්මාණවලටත් දායක වෙන්නත් බලාපොරොත්තුවක් තිබෙනවා.තුෂාරි වික්‍රමසිංහ ඡායාරූප - ටෙනිසන් එදිරිසිංහ</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>28</day>
    </date>
    <link>http://www.silumina.lk/2010/02/28/_art.asp?fn=av1002287</link>
    <topic>පිස්සු හැ‍ඳෙන සඳ</topic>
    <author>- එඩ්වඩ් චන්ද්‍රසිරි</author>
    <content>මගේ බිරිය හඳුනාගත්තේ ‘සිළුමිණ’ මංගල යෝජනාවකින්මා දැනුවත්ව මට කටකතා හැදිලා නැහැඇය අද ඔබෙන් ජීවිතය යදින්නේ මතු දිනෙක ඔබ ජීවත් කරවන්නයිඑන්න අපිත් එක්ක එකතුවෙන්නහිල්ටන් සූපවේදින් සම්මාන දිනා...මුලින් තිබූ මිතුදම පසුව ආදරයට හැරුණාපිස්සු හැ‍ඳෙන සඳජනතාව වෙනුවෙන් සුර සැප අතහැරලා මහ පොළොවට බැස්සාඅපි ජීවත් වෙන්නෙ ආණ්ඩුවෙන් ලැබෙන රුපියල් දෙදහෙන්කැලණි ගං මිටියාවතේ ඉදි වූ තායිලන්තයේ ‘ක්වායි’ පාලමඉන්ටනෙට් ජෝක්ස්පණ තියෙන තුරු අපි තනි නොතනියට ඉන්නම් (රසදුන නව කථාව)පිච්චර් පිස්සාලොවම මවිත කර ගිනස් පොතට ගිය ටැලන්ට් ශ්‍රී ලංකාතරබාරුව මට්ටු කරන ‘ජල චිකිත්සාව’ Hydrotherapyලෝ ප්‍රකට කේශාලංකරණ විශේෂඥයෝ සන්සිල්ක්නිරෝගී දරු පරපුරක්T.B. භච්චන් පවුලේ සිහිනය බොඳ කරයිද?සමාගමේ කළමනාකරු තම කාර්යාලයේ රැඳී සිටියේ එදිනම විදේශයකට යැවිය යුතු වූ වැදගත් ලිපියක් සකසමිනි. ඔහුගේ ලේකම්වරිය ද ඒ අසලම රැඳී සිටිමින් එම ලිපියට අමුණා යැවිය යුතු ලේඛනයක් යතුරු ලියනය කරමින් සිටියාය.දුරකථනය හදිසියේ නාද වන්නට වූයෙන් නැගිට ඒ වෙත ගොස්, එයට පිළිතුරු දුන් ලේකම්වරිය මඳකට රිසීවරයෙන් මෑත් වී කළමනාකරු අමතා මෙසේ කීවාය.”සර්... මෙන්න සර්ගෙ පොඩි දුව කියනවා තාත්තිට ෆෝන් එකෙන් කිස් එකක් දෙන්න ඕනැලු””මට මෙතනින් නැගිටින්න විධියක් නෑනෙ ඩල්සි. ඒක ඔයා ඉල්ල ගන්න. මට පස්සේ ඒක ඔයාගෙන් ගන්න බරියැ.” කළමනාකරු කීවේ තම කාරියේ නිරත වෙමින්මය.රෝගියා තම වාරය පැමිණි විට වෛද්‍යවරයා සමීපයේ වූ පුටුවේ වාඩි වී මෙසේ කියන්නට විය.”අනේ දොස්තර මහත්තයෝ, මට දැන් ටික දවසක ඉඳලා මහා අරුම පුදුම ලෙඩක් හැදිලා තියෙන්නේ. මේ කියන දේ මේ මතක නෑ. මේක මට මහා වධයක්. මගේ වැඩ කටයුතු හැම දෙයක්ම දැන් අවුල් වෙලා. අනේ මහත්තයට බුදු බව අත්වෙයි මොකක් හරි ප්‍රතිකාරයක් කරල මේ ලෙඩෙන් මාව නිදහස් කරලා දෙන්ඩ.”ඔහුගේ යාදින්න සාවධානව අසා සිටි වෛද්‍යවරයා රෝගියා ගෙන් මෙසේ ඇසීය.”දැන් කොච්චර කල් වෙනවද ඔය ලෙඩේ හැදිලා?””කොයි ලෙඩේ ද?” රෝගියා පෙරළා විමසීය.”කවුද චාන්දනී ඔයගොල්ලන්ගෙ ගෙදර මේ ජනෙල් වීදුරුව කැඩුවේ?” විජේසිංහ නෝනා ඇසුවේ චාන්දනීලාගේ් නිවස ඉදිරිපස ජනේලයක වීදුරුවක් බිඳී ගොස් ඇති බව දැකීමෙනි.”අපේ මහත්තයගෙ වැඩක් චාන්දනී කීවේ නෝක්කාඩුවට මෙනි.”ඒ ඇයි? මොනව කරන්න ගිහිල්ලද?” විජේසිංහ නෝනා යළිත් විමසුවේ පුදුමයෙනි.”මං එයාට කොස්සෙන් දමලා ගහනකොට ඒ මනුස්සයා එක පාරටම පහත් වුණානෙ.” චාන්දනි පිළිතුරු දුන්නේ ගේ ඇතුළට රවා බලමිනි.දැයට කිරුළ ප්‍රදර්ශන භූමියේදී දුමින්දට තම දියණිය ගේ මොන්ටිසෝරි ගුරුතුමිය අහම්බෙන් මුණ ගැසුණේ ය.ඔහු මදක් නැවතී ඇය හා කථාබහ කළේය.”කොහොමද ටීචර් අපේ දුව. හොඳට වැඩ කරනවද? දඟ කරන්නෙ හෙම නැද්ද?””එයා වැඩට දක්‍ෂයි. එච්චරම දඟත් නැහැ. හැබැයි තොරතෝංචියක් නැතුව කියවනවා. ඒ තරම් කථා කරන කවුරුවත් මම මගෙ ජීවිතේටම දැකලා නෑ.” ගුරුවරිය කියන්නට වූවාය.එය ඇසූ දුමින්ද සිනාසී මෙසේ කීවේය.”එහෙම නං ටීචර්ට තවම අපේ දුවගෙ අම්මව හම්බුවෙලා නැහැ.”- එඩ්වඩ් චන්ද්‍රසිරි</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>28</day>
    </date>
    <link>http://www.silumina.lk/2010/02/28/_art.asp?fn=av1002288</link>
    <topic>ජනතාව වෙනුවෙන් සුර සැප අතහැරලා මහ පොළොවට බැස්සා</topic>
    <author>හේමාලි විජේරත්න ඡායාරූප - ටෙනිසන් එදිරිසිංහ</author>
    <content>මගේ බිරිය හඳුනාගත්තේ ‘සිළුමිණ’ මංගල යෝජනාවකින්මා දැනුවත්ව මට කටකතා හැදිලා නැහැඇය අද ඔබෙන් ජීවිතය යදින්නේ මතු දිනෙක ඔබ ජීවත් කරවන්නයිඑන්න අපිත් එක්ක එකතුවෙන්නහිල්ටන් සූපවේදින් සම්මාන දිනා...මුලින් තිබූ මිතුදම පසුව ආදරයට හැරුණාපිස්සු හැ‍ඳෙන සඳජනතාව වෙනුවෙන් සුර සැප අතහැරලා මහ පොළොවට බැස්සාඅපි ජීවත් වෙන්නෙ ආණ්ඩුවෙන් ලැබෙන රුපියල් දෙදහෙන්කැලණි ගං මිටියාවතේ ඉදි වූ තායිලන්තයේ ‘ක්වායි’ පාලමඉන්ටනෙට් ජෝක්ස්පණ තියෙන තුරු අපි තනි නොතනියට ඉන්නම් (රසදුන නව කථාව)පිච්චර් පිස්සාලොවම මවිත කර ගිනස් පොතට ගිය ටැලන්ට් ශ්‍රී ලංකාතරබාරුව මට්ටු කරන ‘ජල චිකිත්සාව’ Hydrotherapyලෝ ප්‍රකට කේශාලංකරණ විශේෂඥයෝ සන්සිල්ක්නිරෝගී දරු පරපුරක්T.B. භච්චන් පවුලේ සිහිනය බොඳ කරයිද?ගීතා කුමාරසිංහඇය සිංහල සිනමාවේ වාසනාවන්තම නිළියයි. සුරූපී බවින් මෙන්ම හැකියාවෙන් දක්ෂතාවයෙන් පරිපූර්ණ වූ ඇය සිනමාවේ හිණිපෙත්තටම නැඟ අභිෂේක ලැබුවාය. මේ සුරූපී සුකොමල බව අතරින් උත්පත්තියේ සිටම ඈ තුළ නිදන්ගත වූ අසාධාරණයට එරෙහිව නැඟී සිටීම, අනුනට උපකාර කිරීම, දේශයට ඇති ආදරණීය බව ආදී වූ සුවිශේෂී ගුණාංග රැසක් ඇති බව නොරහසකි.අවස්ථානුකූලව අවදි වූ මේ සිතුවිලි නිසාවෙන් පසුගිය ජනාධිපතිවරණයේ දී මේ රටේ පැවැති කුරිරු යුද්ධය මුලිනුපුටා දැමීමට කටයුතු කළ ජනාධිපති මහින්ද රාජපක්ෂ මැතිඳුන්ගේ ජයග්‍රහණය වෙනුවෙන් සිය හඬ අවදිකරමින් රට වටා යන්නට ඇය ඉදිරිපත් වූවාය.සමාජයට ඉටුකළ හැකි මෙහෙවර අති මහත් බව තේරුම් ගැනීමෙන් පසුව මෙවර මහ මැතිවරණය වෙනුවෙන් ගාල්ල දිස්ත්‍රික්කයෙන් තරග කරමින් මැති සබයට පිවිසීමට අපේක්ෂාවෙන් සිටින ඇය ප්‍රවීණ සිනමා නිළි ගීතා කුමාරසිංහය. ඇගේ ඉදිරි දේශපාලන ජීවිතයත්, කලා ජීවිතයත් පිළිබඳ අප කළ සාකච්ඡාවකි මේ.ඔබ පසුගිය ජනාධිපතිවරණයේදී ජනාධිපති මහින්ද රාජපක්ෂ මැතිතුමා දිනවන්න වේදිකාවට නැග්ගා අපි දැක්කා. දැන් ඔබ ගාල්ල දිස්ත්‍රික්කයෙන් ඡන්ද අපේක්ෂිකාවක් ලෙසට මහ මැතිවරණයට තරග කරනවා. ඇත්තටම දේශපාලනයට පිවිසෙන්න තීරණය කළේ ඇයි?මටම ආවේණික වුණු දේශපාලන ක්‍රමයක් හැමදාම මට තිබුණා. සියුමැලි චරිත කරන නිළියක් විදියට රසිකයන් මා ගැන හිතුවට මම පිටුපස හැමදාමත් මට ආවේණික දේශපාලන දර්ශනයක් තිබුණ.ඒක තමයි මම අදහන ධර්මය. මම අවංකයි. යුක්තිගරුකයි. මම කවම කවදාවත් මගේ හිතට එකඟ නැති වැඩක් කරන්නේ නෑ. මගේ හෘද සාක්ෂියට එකඟව තමයි හැමදාම මම ජීවත්වුණේ මේ රටේ.මට පුළුවන් සැම වෙලාවකම මම කෙනෙකුට උදව්වක් කළා නම්, පක්ෂ දේශපානයට එන්න මගේ කිසිම බලාපොරොත්තුවක් නැතුව මම ඒ වගේ දේවල් මගේ මනුස්සකමට කළා නම් ඒ තමයි මට තිබුණු මගේ දේශපාලන ධර්මය. හුඟක් අය විශ්වාස කරන්නේ පක්ෂ දේශපාලනයට එන එක තමයි දේශපාලනය කියන්නේ කියලා.දේශපාලනයට එන්න කලින් කෙනෙකුගේ චරිත ස්වභාවය තමයි ඒ අය දේශපාලනය කරා යොමු කරන්නේ කියලා මම විශ්වාස කරනවා. මට; මටම ආවේණික වුණු විශේෂ චරිත ස්වභාවයක් තිබුණ. මම කාගේ හරි ප්‍රශ්නයක් වෙනුවෙන් ඕන වෙලාවක ඒකට මැදිහත් වෙලා වැඩ කටයුතු කරන්න සූදානම්. අනුන් වෙනුවෙන් කතාකරන්න පුළුවන්.අනුන්ගේ දුක දැකලා ඒ ප්‍රශ්න විසඳගන්න උදව් කරල තිබෙනවා. 16,000ට අධික පිරිසකට විශේෂයෙන් කාන්තාවන්ට ඇඟලුම් ක්ෂේත්‍රයේ රැකියා ලබාදීලා තිබෙනවා.මගේ උපන් ගමේ පන්සල් වෙහෙර විහාරවලට උදව් පදව් කරලා තිබෙනවා. ඒ කවදාවත් දේශපාලනයට එන අදහසින් නොවේ. මගේ මනුස්සකමට කරපු දේවල්. ඒ තමයි මා තුළ තිබුණු මුල්ම අදහස්.2005 වර්ෂයේදී මහින්ද රාජපක්ෂ ජනාධිපතිතුමා පොරොන්දුවක් දුන්නා මේ රටේ තිස් වසරකට අධික කාලයක් තිස්සේ තිබෙන යුද්ධය නිමා කරනවා කියලා.කිව්වා වගේම එතුමා ඒ පොරොන්දුව ඉෂ්ට කළා. ඒ නිසා මෙවර ජනාධිපතිවරණයේ දී මම මුලින් ම තීරණය කළා, කවුරු ඉල්ලුවත් මේ පාර දිනවිය යුත්තේ මහින්ද රාජපක්ෂ මැතිතුමන් කියලා.වසර ගණනාවකට පසු මේ රට එක්සේසත් කළ එකම නායකයා ඔහුයි. එතුමාගේ ප්‍රධාන වේදිකාවේ කථිකයෙකු විදියට මම ශ්‍රී ලංකාව පුරා ගියා. ඒ වෙලාවෙ තමයි මට ජනතාව අතරට බොහෝ සමීපවෙන්න පුළුවන් වුණේ. එතකොට මට තේරුණා ජනතාව මොනවද මේ ඉල්ලන්නේ කියලා.ඒක මට ලොකු අත්දැකීමක් වුණා. මම දකුණින් ආපු ගැහැනියක විදියට දකුණෙන් ආපු මහින්ද රාජපක්ෂ මැතිතුමන්ට උදව් කළා පමණක් නොව දකුණේ ජනතාවගේ ජනහඬ හඳුනා ගැනීමෙන් දේශපාලනයට එක්වුණා.අපි දන්න ගීතා කුමාරසිංහගේ ජීවිතේ පුරාම තිබුණේ කලාව. දේශපාලනය ගැන ඔබේ අත්දැකීම් මොනවද?මම 1977 දී ශ්‍රී ලංකා නිදහස් පක්ෂයේ සාමාජිකත්වය ලබාගත්තේ අහම්බෙන් වගේ. එවකට සිරිමාවෝ බණ්ඩාරනායක මැතිනියගේ සොහොයුරු වූ දොස්තර සීවලී රත්වත්තේ මැතිතුමාගේ ගෙදර මම නතර වී සිටියා.එතුමාගේ ගෙදරදී තමයි මම ප්‍රථම වතාවට ශ්‍රී ලංකා නිදහස් පක්ෂයේ සිරිමාවෝ බණ්ඩාරනායක මැතිනියත්, ඒ අයගේ පවුලේ උදවියත් දැකගන්නට හා මුණගැහෙන්නට ලැබුණේ.එදා මගේ කනට ඔවුන්ගේ දේශපාලන කතා ඇහුණා. ඒ වගේම පක්ෂයේ සාමාජිකත්වයත් ලැබුණා. නමුත් ඒ කාලේ ඒක ඒ තරම් සුවිශේෂී දෙයක් විදියට සැලකුවේ නෑ. මගේ ජනප්‍රියත්වයත් එක්ක අත්වැල් බැඳගත්තා මිසක්.ඔහොම ඉන්න අතරතුර තමයි මම විජය කුමාරතුංග සමඟ මගේ සිනමා ජීවිතේ ස්වර්ණමය යුගය කියන්න පුළුවන් කාලේ ගත කළේ. ඒ වෙනකොට විජය දේශපාලන භූ®මිකාවේ ඉහළම තැනක හිටියේ.විජයට හොඳ දේශපාලන දර්ශනයක් තිබුණා. ඔහු එක්ක එකට රඟපාපු මට පැය 24ක් දවසෙ ගෙවුණ නම් ඒ පැය 24න් පැය 12ක් ම ඔහු ගත කළේ දේශපාලනයත් සමඟ.දේශපානඥයින් සමඟ කතාබහ කරමින්. එවකට මම ළාබාල වියේ වුණත් මට තේරුම් ගන්න පුළුවන් වුණා, අපි ජනතාව වෙනුවෙන් සේවය කළ යුතුයි කියලා. කලාකරුවෙක් පමණක්ම නොවෙයි කියලා.මගේ හිතේ තිබුණු දේශපාලනය දෙවැනි වතාවටත් තැන්පත් වෙන්න ඇත්තේ එදා. ඊට පස්සේ ඇඟලුම් ක්ෂේත්‍රයට සම්බන්ධ කෙනෙක් විදියටත්, නිළියක් විදියටත්, ආර්.ප්‍රේමදාස ජනාධිපතිතුමා සමඟ ළඟින් කටයුතු කළා.ඊට පස්සෙ චන්ද්‍රිකා කුමාරතුංග මැතිනිය සමඟත් ළඟින් ආශ්‍රය කළා. අපේ සහෝදර සිනමා නළු විජය කුමාරතුංග ගේ දයාබර බිරිය හැටියට එතුමියට මම සහයෝගය දුන්නා.එතුමිය ගැන විශාල බලාපොරොත්තු රැසක් රටේ ජනතාවත්, කලාකරුවනුත් තියාගෙන හිටියා. එතුමියගෙන් ඇයද සිටි එකම බලාපොරොත්තුව වුණේ යුද්ධයෙන් රට බේරගෙන මේ රට එක් සේසත් කරාවි කියන බලාපොරොත්තුව.නමුත් ඒ බලාපොරොත්තුව අපිට බිඳගන්න සිද්ධවුණා. එතුමියගෙන් පසු මහින්ද රාජපක්ෂ මැතිතුමා ඉදිරිපත් කළ ‘මහින්ද චින්තනයට’ තිබුණු විශේෂ පැහැදීම නිසා මම තීරණය කළා එතුමාට සහයෝගය දෙන්න. කොටි ත්‍රස්තවාදය මේ රටින් නැති භංගස්ථාන කරන්න ලැබෙන අවසාන අවස්ථාව මේක කියලා මම විශ්වාස කළා.ඔබ තරග කරන්න සූදානම් වෙන්නේ ඔබ උපන් ප්‍රදේශයෙන්?මම කවදාවත් කොළඹින් හෝ වෙනත් ප්‍රදේශයකින් එන්න කැමැත්තක් නෑ. කොළඹ නොවේ පීඩිත ජනතාව ඉන්නේ මේ ගම්වල. ඊටත් වඩා මම උපන් ප්‍රදේශය බෙන්තර – ඇල්පිටිය. මම ඉස්කෝලෙ ගියේ ඇල්පිටිය ආනන්ද මහා විද්‍යාලයට.අනිත් පැත්තෙන් ගාල්ල සංඝමිත්තා බාලිකාවට. එතකොට මේ ප්‍රදේශයෙන් දොළොස් අවුරුද්දකට ශ්‍රී ලංකා නිදහස් පක්ෂයෙන් මන්ත්‍රීවරයෙක් සිටියේ නෑ. දොළොස් අවුරුද්දක් රාජ්‍ය බලය තියාගෙන බෙන්තර- ඇල්පිටිය ආසනයට මන්ත්‍රීවරයෙක් නොලැබීම ගැන මම අතිශයින්ම කනගාටු වෙනවා.තවත් අවුරුදු 06ක් අපේ ජනතාවට මන්ත්‍රීවරයෙක් නැතුව තියනවද කියන එක මට ප්‍රශ්නයක් වුණා. ඒ නිසා තමයි මම ගාල්ල දිස්ත්‍රික්කයෙන් තරග කරන්න ඉදිරිපත් වුණේ.අද ඔබ ඔබේ උපන් ගම් පළාතේ, ගාල්ල දිස්ත්‍රික්කය පුරාම සැරි සරනවා. මහජනයා අතර ගෙවුණු අත්දැකීම් මොනවද?සැරිසරනව නොවෙයි මම මගේ ගමේ පදිංචියට ගියා. එහෙන් ගෙයක් ගත්තා. මගේ මහගෙදර (බෙන්තර) කාර්යාලය කර ගත්තා. ඒ ජනතාව මට ආදරෙයි. ‘අපේ සම්පත’ කියලා ඒ අය මට කියන්නේ. තව අවුරුදු 100ට වත් නැවත මෙවැනි කෙනෙක් එන්නෙ නෑ කියල කියනවා.මම දන්න විදියට මගේ ශ්‍රේණියේ ඉන්න නළු නිළියන් අතරට දකුණු පළාතින් ඉන්නේ මම විතරයි. ඒකයි දකුණේ ජනතාවට, ගාලු දිස්ත්‍රික්කයට මාව වටින්නේ. ඒ වටිනාකම මට දැනෙන්නේ දැන් මම ගමේ පදිංචිවෙලා ඉන්න නිසා.ඒවගේ ආදරයක්, සෙනෙහසක් මට කොහෙන්වත් ලැබිලා නෑ. සමහර වෙලාවට මට කඳුළු එනවා. මම කවදහරි දවසක මේ අයට ප්‍රතිඋපකාර දැක්විය යුතුයි. ඒ සඳහා මට ලැබුණු හොඳම අවස්ථාව මේ තමයි.මම හොඳ කාන්තා හඬක් ලෝකයට අරන් යනවා. ඒක මගේ ස්ථිර අධිෂ්ඨානය. මට ලෝකයේ ඕනෑම තැනක අපේ පුංචි රට වෙනුවෙන් කතා කිරීමේ ආත්ම ශක්තිය, ධෛර්යය තිබෙනවා. මම තමයි පළමු වතාවට ගාලු දිස්ත්‍රික්කයෙන් තරග කරන එකම කාන්තාව.ඔබ කලාව තුළ නැඟිය හැකි ඉහළම හිණි පෙත්තට නැග්ග වගේ දේශපාලන ගමන තුළත් එවැනි බලාපොරොත්තු තියනවාද? ඔබ දිනාවි කියලා ඔබට විශ්වාසද?අනිවාර්යයෙන්ම මම මැති සබයට යනව කියන එක ගැන ඒකාන්ත විශ්වාසයක් දැනටමත් ඇවිල්ලා ඉවරයි. ඒ විශ්වාසය ඇතිකළේ ජනතාව. ගාලු දිස්ත්‍රික්කයට ආසන 10ක් තිබෙනවා.දුෂ්කර සිංහරාජ අඩවියට මායිම්ව බෙන්තර – ඇල්පිටිය, කරන්දෙණිය, හිනිදුම, බද්දේගම, හබරාදුව, අක්මීමන, ගාල්ල, රත්ගම, අම්බලන්ගොඩ, බලපිටිය.මේ ආසන ඇතුළත ගොවි ජනතාව විශාල වශයෙන් ඉන්නවා. රැකියා විරහිත උපාධිධාරීන් දහස් ගණනක්, පිටරට රැකියාවලට ගිහින් අප රටට විදේශ විනිමය ගෙනෙන කාන්තාවන් ලක්ෂ ගණනක්. මෙවැනි තත්ත්වයක් තුළ, මම හදාගෙන යන මගේ දර්ශනය තුළ මට කරන්න පුළුවන් දේ රාශියක් තිබෙනවා.විශේෂයෙන් දකුණේ අයගේ ප්‍රශ්න පාර්ලිමේන්තුව තුළ ප්‍රශ්න කරන එකම කෙනා වෙන්නේ මම. කට පියාගෙන පාර්ලිමේන්තුවට ගිහින් බත් එකක් කාල රු. 45,000ක් අරගෙන ඉන්න මට උවමනාවක් නෑ. ඊට වඩා පඩිගන්න සේවකයන් මගේ ළඟ ඉන්නවා.මම සුරපුරය අතහැර ජනතාව ළඟට ආවා. අද ඒ අය සමඟ ගැටීගෙන ඉන්නේ මාව විශ්වාස කරන්න. සත්තකින්ම ඇවිත් තියෙන්නේ ජනතා සේවයට. මගේ ළඟ බොරුව නෑ. බොරු කරලා නෑ. බොරුවෙන් ජීවත්වෙලා නෑ. අවංකයි. මගේ ජීවිතේ විවෘතයි.ඒ නිසා මට ලොකු විශ්වාසයක් තිබෙනවා. මම ගීතා කුමාරසිංහ කියන නිළිය, හොඳම නිළිය වුණා. ඒ වගේම හොඳම දේශපාලනඥයකු ලෙස දකුණේ ජනතාවට සේවය කරන්න අවස්ථාව ලැබෙයි කියලා.ඉදිරියේදී ගීතා කුමාරසිංහ කියන කලාකාරිණිය අපට අහිමිවෙයිද?නෑ එහෙම වෙන්නේ නෑ. මගේ නිළි ජීවිතේ ඉහළම හිණිපෙත්තට නැඟ හමාරයි. රංගනයේ උච්චතම ස්ථානයකට ආවට පසු ඒ කකුල පහළට තියන්න මට කිසිම උවමනාවක් නෑ.ඒකට හේතුව මට හොඳ ආර්ථික පසුබිමක් තිබුණ නිසා. ඒ නිසා මට හොඳ දේ තෝරා ගැනීමට මගේ හිත යොමු කළා. රඟපානව නම් මට මේ දැන් තිරගත වන චිත්‍රපටවලත් ඉන්න තිබුණා.දැනට රූගත කරන ඒවායෙත් ඉන්න තිබුණා. මම උදේ හවස රඟපාන කෙනෙක් නොවේ. දකින දකින එකට යන කෙනෙකුත් නොවේ. තෝරා බේරාගත් චිත්‍රපටවල රඟපායි. මැරෙනතුරු මට ඒක අතහරින්න උවමනාවක් නෑ. ජනතාව පිනවීම සඳහා ඒක මට ආයුධයක්. මට ඇති බලයත් ඒක. ආකර්ෂණයත් ඒක.මාව දකින කෙනෙක් මගේ අත අතගාන කෙනෙක් මේ ගීතා කුමාරසිංහ කියන නිළියටයි ආදරේ. ඒ නිසා මම ඔවුන්ගේ කෙනෙක් යැයි හඳුනා ගැනීම මට ඇති ලොකු වාසියක්.ඔබ මෙපමණ කලක් ජීවත්වුණේ කලාව ඇසුරේ. දේශපාලන ක්ෂේත්‍රය ඔබට කලාව තරම් සුන්දර තැනක් වෙයි කියලා හිතනවද?නෑ මම දන්නවා සුන්දර නෑ කියලා. නමුත් මම මීට අවුරුදු 20ට කලින් ආව නම් මම බයවේවි. දැන් ඒ සඳහා මට හොඳ සූදානමක් තියනවා. හොඳ ආත්ම ශක්තියක් තිබෙනවා. මඩ ප්‍රහාර දැන්මම මට දෙන්න පටන් අරන්.මඩ ප්‍රහාරවලින් මාව නෑව්වම මම බයවෙයි කියලා හිතන් ඇති. මම ඇවිත් ඉන්නේ මහත්මා දේශපාලනයට. ජනතාවට පරමාදර්ශී දේශපාලනයක් කරන්න. ඒ සඳහා හොඳම උදාහරණය හැටියට මම අරන් තියෙන්නේ අපේ රටේ ජනාධිපති මහින්ද රාජපක්ෂ මැතිතුමා.එතුමා එතුමාගේ කට කවදාවත් ඔය දේශපාලන වේදිකාවේ ඇරියේ නෑ කිසි කෙනෙකුට අපහසා කරන්න කිසිකෙනෙකුට දුෂ්ට චේතනාවෙන්. මටත් අවශ්‍ය ඒ වගේ දේශපාලනය කරන්න. මම අතිශයින්ම ජව සම්පන්නව ජීවත්වෙන කෙනෙක්. මට ඕන කාර්යශූරව වැඩ කරන්න. කාන්තා ප්‍රතිරූපයට හානියක් නොවන්නට වැඩ කරන්න.මඩවලට,කැපිලිවලට මම බයවෙන්නෙ නෑ. කැපිලි කෙටිලි මට ආව දවසෙ ඉඳලා පුරුදුයි. මට යම්තම් අවු. 16-17 කාලෙදි කලාවට ආවම කලාවේ පතාක යෝධයන් සමඟ උරෙන් උර ගැටෙන්න සිද්ධ වුණා. මම ගමෙන් ආපු කෙල්ලක්. දූවිල්ලෙන් ආවෙ මම. දූවිලි අතරින් ආව මිසක් මල් යහනාවකින් මම බැස්සෙ නෑ.ඒ කාලෙදිත් ඒ පතාක යෝධයන් මාව කපල දාන්න හදන හැම මොහොතකම ඒ සඳහා හොඳ සටනක් දෙන්න පුළුවන් වුණා. මම මා විසින් හදපු කෙනෙක් මිසක අනුන් විසින් හදපු කෙනෙක් නොවෙයි. මට ඒ සඳහා වාසනාව තිබුණා. දක්ෂකම තිබුණා. හොඳ හදක් තිබුණා. මගේ හිත තමයි මා මෙතනට පෙලඹෙව්වේ. ඒවා එකක්වත් බොරුවට අනිත් අය රවට්ටන්න හිතාගෙන කරපු දේවල් නොවෙයි.කොයි දේ කළත් හරියට කරන්න ඕන. හරියට කරන කෙනාට කවදාවත් වරදින්නේ නෑ. මම චිත්‍රපටයක් කළොත් හරියට කරනවා. චිත්‍රපට කරනකොට ගෙදර ගැන හිත හිත හිටියේ නෑ. හොඳම දෙයක් කරල, හොඳම නිළිය වෙලා තමයි පස්ස බැලුවෙ. දේශපාලනය කරන්නෙත් එහෙමයි.මම මේක කරන්නේ හෘදයංගමව. මට මේකෙන් ලබන්න කීර්තියක් නෑ. මේකෙන් ලබන්න ධනයක් නෑ. මට මේකෙන් මගේ පරපුර ඇතිකරගන්නත් ඕනි නෑ. මට ඒ සියල්ලම දෙවියන් විසින් ලබාදීල ඉවරයි. ඒ සියල්ලම උඩ ඉඳලා.ඒ සියල්ල බිමට දාලා මම ආපසු බිම් මට්ටමේ ඉඳලා දේශපාලනය කරනවා ජනතාව වෙනුවෙන්. බණ්ඩාරනායක මැතිතුමා කිව්වා වගේ ‘මිනිසාගේ පරම යුතුකම මිනිසාට සේවය කිරීම’ කියලා.ඒ ගැන හිතන්න කාලෙ ඇවිත්. අපි ජීවත්වෙන්නේ බොහොම ටික කාලයයි. මම ඒ ජීවිතෙන් අඩක් ගෙවලා ඉවරවුණු කෙනෙක්. ඉතුරු අඩ මට පුළුවන් වෙනවා ජනතාවට ලොකු සේවයක් කරලා සැනසිල්ලේ මගේ තාත්තගේ සොහොන තියෙන ගමේ ගිහිල්ලා මැරෙන්න.කලාකාරිනියක් වශයෙන් ඔබ මේ රටේ රසික ආදරය දිනාගත්තියක් සහ කලාවට අනූපමේය සේවයක් කළ තැනැත්තියක්. ඊට වඩා වැඩි සේවයක් දේශපාලනයෙන් ඔබට කළහැකියි කියලා විශ්වාස කරනවද?අනිවාර්යයෙන්ම ඔව්. මෙතෙක් දේශපාලනයට ගිය කලාකරුවන්ගෙන් සිද්ධ වුණු දේවල්වලට වඩා වැඩි විශේෂ යමක් කරන්න බලාපොරොත්තු වෙනවා. මම වැඩක් කරන්න ආපු කෙනෙක්.ජනාධිපතිතුමාගේ දර්ශනයට අනුව යෝජනා වුණු ව්‍යාපෘති රැසක් තියෙනවා. ඒ අයුරින් ගමේ මන්ත්‍රීවරියක හැටියට හොඳ සේවයක් කරන්න බලාපොරොත්තු වෙනවා.ඔබ දේශපාලනයට පිවිසීම ගැන ඔබේ පවුලේ අය සහ දියණිය තාරිකාගේ ප්‍රතිචාර මොනවාද?මගේ දියණිය විශ්වවිද්‍යාලයේ ඉගෙන ගන්න සිසුවියක්. මට මේ ළඟදි අතිශයින්ම කනගාටුදායක කතාවක් ඇහුණා. මගේ දුව ලංකාවේ ඉන්නව කියලා කවුද කියනවා ඇහුණා. ඇය දැක්ක කියලා. එයා ගැන වැරදි කතන්දර කිව්වා.මට කිව්වට කමක් නෑ. මගේ දුවට කිසිදෙයක් කියන්න එපා. එයා බොහොම අහිංසක ළමයෙක්. ඇය අ.පො.ස. සා.පෙළ වෙනකම් ලංකාවේ ඉගෙන ගත්තා. ඊට පස්සෙ ස්විට්සර්ලන්තයේ සෙන් ජෝන් විද්‍යාලයෙන් අ.පො.ස. උ.පෙළ කළා. දැන් විශ්වවිද්‍යාලයට ඇතුළත් වෙලා ඉන්නේ.මම හිතන්නෙ නෑ මගේ දුව ලංකාවේ කවුරුත් දැකල ඇති කියලා. එයා බොහොම හොඳින් ඉගෙන ගන්නවා. මුලින් නම් එයා වැඩි කැමැත්තක් තිබුණෙ නෑ. නමුත් මට එයාගේ හරි වචනය තවම ලබාගන්න ලැබුණේ නෑ. මගේ අම්මගේ සහ අනිත් සහෝදර සහෝදරියන්ගේ ආශිර්වාදය මට ලැබුණා.ඔබ කවදා හෝ දේශපාලනයට පිවිසෙන බවක් කෙදිනක හෝ ඔබේ හඳහනේ සඳහන්වී තිබුණද?ඇත්තටම දැන්නම් මට හඳහන් ගැන පුදුම විශ්වාසයක් තිබෙන්නේ. මම 2010 දීම දේශපාලනයට එනවා කියලත් එක් අයෙක් කියලා තිබුණා. ප්‍රවීණ ජනප්‍රිය ඡ්‍යොතිර්වේදීන් කිහිප දෙනෙක්ම ඒ බව සඳහන් කරලා තිබුණා.අවසාන වශයෙන් ගාලු දිස්ත්‍රික් ජනතාවට ඔබට මොනවද කියන්න තිබෙන්නේ?මම ආඩම්බර වෙනවා දකුණෙන් ආ ගැහැනියක් ලෙස තමුන්නාන්සේලා වෙනුවෙන් මම සුරසැප අතහැරලා මහපොළොවට බැස්සා. එකතුවෙන්න මගෙත් එක්ක. මගේ ආදර්ශ පාඨය ’සත්තකින්ම ඔබ වෙනුවෙන්’ මේ ගමන ආවේ මට කිසිම දෙයක් ලබන්න නොවෙයි.මම අනිවාර්යයෙන්ම මැති සබයට යන එක 100%ක් විශ්වාසයි. ඒ යන්නේ මහත්මා දේශපාලනය අරගෙන. ඉන්දියාවේ සෝනියා ගාන්ධි වගේ ගැහැනියක් තමයි මගේ පරමාදර්ශය.එතුමිය තමයි තමුන්ට ලැබුණ දේත් අනිත් අය වෙනුවෙන් පරිත්‍යාග කළේ. මේ අවස්ථාව ලබාදුන්නට අතිගරු ජනාධිපති මහින්ද රාජපක්ෂ මැතිතුමන්ට බෙහෙවින්ම ස්තුතියි.එතුමාට ඉවක් තියෙන්න ඇති මේ ගැහැනිය දකුණු පළාතට සේවයක් කරාවි කියලා. කවම කවදාවත් මම ඒ විශ්වාසය බිඳින්නේ නෑ. ඒ විශ්වාසය පෙරදැරි කරගෙන දිවි හිමියෙන් මම ඒ ජනතාව වෙනුවෙන් කටයුතු කරනවා.හේමාලි විජේරත්න ඡායාරූප - ටෙනිසන් එදිරිසිංහ</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>28</day>
    </date>
    <link>http://www.silumina.lk/2010/02/28/_art.asp?fn=av1002289</link>
    <topic>අපි ජීවත් වෙන්නෙ ආණ්ඩුවෙන් ලැබෙන රුපියල් දෙදහෙන්</topic>
    <author>චන්ද්‍ර ශ්‍රී සෝමසිරි ඡායාරූප - ගීත් ද මෙල්</author>
    <content>මගේ බිරිය හඳුනාගත්තේ ‘සිළුමිණ’ මංගල යෝජනාවකින්මා දැනුවත්ව මට කටකතා හැදිලා නැහැඇය අද ඔබෙන් ජීවිතය යදින්නේ මතු දිනෙක ඔබ ජීවත් කරවන්නයිඑන්න අපිත් එක්ක එකතුවෙන්නහිල්ටන් සූපවේදින් සම්මාන දිනා...මුලින් තිබූ මිතුදම පසුව ආදරයට හැරුණාපිස්සු හැ‍ඳෙන සඳජනතාව වෙනුවෙන් සුර සැප අතහැරලා මහ පොළොවට බැස්සාඅපි ජීවත් වෙන්නෙ ආණ්ඩුවෙන් ලැබෙන රුපියල් දෙදහෙන්කැලණි ගං මිටියාවතේ ඉදි වූ තායිලන්තයේ ‘ක්වායි’ පාලමඉන්ටනෙට් ජෝක්ස්පණ තියෙන තුරු අපි තනි නොතනියට ඉන්නම් (රසදුන නව කථාව)පිච්චර් පිස්සාලොවම මවිත කර ගිනස් පොතට ගිය ටැලන්ට් ශ්‍රී ලංකාතරබාරුව මට්ටු කරන ‘ජල චිකිත්සාව’ Hydrotherapyලෝ ප්‍රකට කේශාලංකරණ විශේෂඥයෝ සන්සිල්ක්නිරෝගී දරු පරපුරක්T.B. භච්චන් පවුලේ සිහිනය බොඳ කරයිද?හරූන් කුමාර් ලන්ත්‍රාවියපත් විඩාබර මුහුණේ සැඟවුණු මළානික දෑස ඔහුගේ අහිංසක බව මැනවින් කියා පෑවේ ය. මඳක් විවර වුණු ජනෙල් කවුළුවකින් එබිකම් කළ හිරු රැස් පොදක් ඔහුගේ වකගැසුුණු දෙකොපුල මත දුක්බර රූ රටා පෙළක් මැවී ය.මා පැමිණි වග හඬ නගා සනිටුහන් කළත් ඔහුගේ නිහඬ දැහැන නොබිඳිණි. කල්පනාවේ සිහින් නින්දකට බර වී උන් මේ අපූරු රසවතා මගේ පැමිණීම නිසා ම දෑස් හැරියේ තිගැස්සුණු මනසින් හා දයාර්ද්‍ර බැල්මකිනි.යහළුවන් අතරේ කොක් හඬලා සිනාසී විනෝදයෙන් ගෙවූ සෙල්ලක්කාර දිවියේ එක සළකුණකුදු අද ඔහුගෙන් දිස් නොවේ. සැබැවින්ම වියපත් බවට වඩා අදෘශෂ්‍යමාන හස්තයකින් ඔහුගේ මුළු දිවියම අඳුරු කර ඇතැයි මට හැඟිණි.අද ඔහුට කතා කරන්නට බැරි ය. කතා කරන්නට තැතනුවත් වදන් පිටනොවේ. සුහද බව පෙන්නා ඇඟෑලුම් පාන්නට සිතුවත් ඔහුගේ මුව ඊට දිරිය නොදෙයි.දසක පහකටත් වඩා වැඩි කාලයක් රසික සවන්පත් සැනසූ ඒ ආනන්දනීය මියුරු හඬ අද නිහඬ ය. ගී ගැයීමේ ආශාවක් උනන්දුවක් ඇතත් ඒ මියුරු හඬ අවදි කරන්නට ඔහුගේ දෙතොල අසමත් ය.වෛද්‍ය ප්‍රතිකාරයක පිහිට පැතුව ද ඒ සඳහා බර පැන දැරීමේ හැකියාවක් ද ඔහුට නැත. සුළු සැත්කමකින් කතා කිරීමේ අපහසුතාව සුව කළ හැකි බව වෛද්‍යවරුන් පවසා ඇතත් ඉන් එහා ඒ ගැන සිතන්නට ඔහුට බැරි ය. කල්පනාවක් නැත.ඔහු යුග ගණනාවක් ගීත ලෝලීන් පිනවූ ප්‍රවීණ ගායක හරූන් කුමාර් ලන්ත්‍රාය. එදා හරූන් ලන්ත්‍රා නො නැඟි ප්‍රසංග වේදිකාවක් නැති තරම් ය. ගායක නාමාවලියේ හරූන්ගේ නම ඇසෙන තුරු එදා ප්‍රසංගවල රැස් කකා උන් රසිකයෝ ඇඟිලි ගැනූහ. ආදරයේ කෝඩුකාරයෝ හරූන්ට වේදිකාවෙන් බසින්නට නොදී කොටුකර ගත්හ.කවුරු නැතත්දුක සැප බෙදා ගනිමින්...අතට ලැබෙන ‘තරම’ ලොකු පොඩි වුණත් හරූන් ඒ ගැන පැන්නුවේ නැත. ඔහුට ඕනෑ වුණේ තම රසිකයින්ගේ මනදොළ පිරවීමට ය. “දුප්පතාගේ ගායකයා” ගීතලෝලීන් වැඩි දෙනෙක් හරූන් වැළඳ ගත්හ. ඇතැම් ප්‍රසංග සංවිධායකයෝ ඒ අල්ල පනල්ලේ සොච්චමක් සාක්කුවේ දමා හරූන්ව බිලී බා ගත්හ.හිත හොඳ වැඩිකම නිසා ම තමන්ට බොහෝ දේ අහිමිවුණු බවත් වැරදුණු බවත් හරූන් මීට වසර ගණනාවකට කලින් පුවත්පතකට පවසා තිබෙනු මම ද කියවා ඇත්තෙමි.සෙල්ලක්කාර, විනෝකාමී ජීවිතය නිසා හරූන් බොහෝ විට වළේ වැටෙන බව එකල පත්තරවල පළවී තිබෙන දුටු සමහරෙක් හිතා මතාම ඔහුව රවට්ටා වළේ වැට්ටවූහ. සුපතළ කැසට් නිෂ්පාදකයින් කීප දෙනෙකු ම තමා අමාරුවේ දැමූ බව ඔහු මා සමඟ කලකට ඉහතදී පැවසීය.හරූන් හිත හොඳ ගායකයකු බව බොහෝ දෙනෙකු අතර පිළිගැනීමක් තිබුණි. ගීත රසිකයින් නිසා තමන් ජීවත්වන බව හරූන් හැමවිටම දැරූ අදහසයි.ඒ නිසා ම උස් පහත් කම් නොබලා ඔවුන් අතර විනෝදයෙන් කල් ගෙවීමට හරූන් වැඩි ඇල්මක් දැක්වීය.වරක් ලංකාවට පැමිණි භාරතීය ගායන ශිල්පී මොහොමඩ් රෆී හරූන්ගේ ගායන ලතාවත් කල්කිරියාවත් දැක කී අනාවැකිය පසු කාලයේ හරි ගිය හැටි හරූන් සිහිපත් කළේ මිතුරන් සමඟ මධුවිත තොල ගාමින් විනෝදයෙනි.අද හරූන්ගේ දුකට සැපට ඉන්නේ අතාරිත් ලන්ත්‍රා පමණි. ඇස් පෙනීමේ හීනතාවයෙන් පෙළෙන අතාරිත් තම සැමියාට දක්වන්නේ නොමඳ සෙනෙහසකි. හරූන් වෙනුවෙන් උත්තර දෙන්නේ ඇයයි.“කොහොමද දැන් ඔය දෙන්නා ජීවත් වෙන්නෙ?” මගේ ප්‍රශ්නයට ඈ දුන් උත්තරයෙන් මගේ දෑස ද තෙත බරිත විය.“ටවර් හෝල් පදනමෙන් ලැබෙන රුපියල් 2000 න් තමයි අපි දෙන්න සේරම කරගන්නෙ... නිවාස කුලී, වතුර බිල්, ලයිට් බිල්, ටෙලිෆෝන් බිල්, ආවාම තමයි අමාරු. ඉස්සර නම් මෙයාගෙ යාළුවො ටික ටික උදව් කළා. දැන් මෙයාට සින්දු කියන්න කතා කරන්න බැරි නිසා කවුරුවත් එන්නෙ යන්නෙ නෑ.ඒ කාලෙ වුණත් හුඟක් දෙනෙක් මෙයාව රැවැට්ටුවා. අපිට ජීවත්වෙන්න මාසික මුදලක් ලබාදෙන්න කියල ආණ්ඩුවට ලියුම් ලිව්වා.ඒත් ඒවට උත්තරයක් නෑ. මෙයාට කතා කරන්න බෑ. ඒක හොඳ කර ගන්න කවුරු හරි උදව් කරනව නම් සින්දු කියල හරි කීයක් හරි හොයාගන්න පුළුවන්.මගෙත් ඇස් දෙක පෙනෙන්නේ යාන්තම්. මං කොහොම හරි මොනව හරි උයලා මෙයාට වෙලාවට කන්න දෙනවා. මෙහෙම තමන්ගෙම කියල තැනක ඉන්න ලැබුණෙ සනත් ගුණතිලක මහත්තයට පිං සිද්ධ වෙන්න. අපිට ජීවත්වෙන්න කවුරු හරි උදව් කරනව නම් ඒක ලොකු පිනක්.හරූන් බිරිය කියාගෙන ගියේ එල්ලා හැළුණු උපැස් යුවළ අතරින් තෙත බරිත වූ දෑසම පිරිමදිමිනි.ඔවුන් දෙපොළ තම දුක කියාගන්නේ තමන්ට ම ය. හරූන්ට හොඳට ඒවා ඇසුණත් නෑසුනාක් මෙන් අහක බලා ගනී. ඒත් ඇගේ සෙනෙහස ඔහුට නොදැනෙනවා නොවේ.මියුරු හඬට ලද උපහාර සම්මාන...රටක් සැනසූ මධුර මනෝහර හඬ... මගෙ නාමලී..., සුළං කුරුල්ලෝ, ලොවේ සැමදා තණ්හා, ආනන්ද මේ රෑ, හදමල් පඳුරේ, මනු ඹ්වනය ලැබ, කිරි මුහුද කැළඹිලා. හඳපානේ මල් පිපුණා, ගංගාවේ නීල ජලේ වැනි හරූන්ගේ ජනප්‍රිය ගීත සත්සර හා මුසුවී අපේ මතකයේ දැනුදු නින්නාද වෙයි.1991 දී මුස්ලිම් සංස්කෘතික අමාත්‍යාංශයේ ‘මුෂික් හූරී’, සම්මානයෙනුත් 1993 දී කතෝලික සිනමා පර්ෂදයේ ප්‍රණාම සම්මානයෙනුත්, 1994 දී මාධ්‍යවේදී සහයෝගිතා පදනමේ උපහාර සම්මානයෙනුත්, 1947 - 1997 දේශීය සිනමාවේ ස්වර්ණ ජයන්තිය වෙනුවෙන් ජනාධිපති පුරෝගාමී සම්මානයෙනුත්, 1997 දී සිංහල සිනමාවට කළ විශිෂ්ට මෙහෙවර උදෙසා සරසවි සම්මානයෙනුත් 2003 දී සිංහල සංගීතයේ පෝෂණය උදෙසා ඉටු කළ සුවිශේෂී මෙහෙවර වෙනුවෙන්උපහාර සම්මානයකිනුත්, කලා භූෂණ සම්මා නයෙනුත් පිදුම් ලැබූ හරූන් ලන්ත්‍රා, ප්‍රවීණ ගායකයා අද කැලණියේ පොල්හේනවත්තේ පාළු නිවහනේ තම දයාබර බිරිය සමඟ ගෙවන්නේ දහසක් අග හිඟකම්වලින් පිරි දුක්බර දිවියකි.කොටින්ම හරූන් යුවළ ගෙවල් කුලී, වතුර බිල්, ලයිට් බිල්, ටෙලිෆෝන් බිල්, ගෙවමින් මාසයක් තුන් වේලම බඩ සරි කරගන්නේ ටවර් හෝල් රඟහල පදනමෙන් ලැබෙන රුපියල් 2000 ක මාසික දීමනාවෙනි.මෙවන් අසරණ කලාකරුවන් ජීවත් කරවීම සඳහා ක්‍රමවත් අරමුදලක් පිහිටුවන්නේ නම් ඒ සඳහා මේ හොඳම කාලය යයි මම සිතමි.චන්ද්‍ර ශ්‍රී සෝමසිරි ඡායාරූප - ගීත් ද මෙල්</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>28</day>
    </date>
    <link>http://www.silumina.lk/2010/02/28/_art.asp?fn=av10022810</link>
    <topic>කැලණි ගං මිටියාවතේ ඉදි වූ තායිලන්තයේ ‘ක්වායි’ පාලම</topic>
    <author>කුසුම්සිරි විජයවර්ධන</author>
    <content>මගේ බිරිය හඳුනාගත්තේ ‘සිළුමිණ’ මංගල යෝජනාවකින්මා දැනුවත්ව මට කටකතා හැදිලා නැහැඇය අද ඔබෙන් ජීවිතය යදින්නේ මතු දිනෙක ඔබ ජීවත් කරවන්නයිඑන්න අපිත් එක්ක එකතුවෙන්නහිල්ටන් සූපවේදින් සම්මාන දිනා...මුලින් තිබූ මිතුදම පසුව ආදරයට හැරුණාපිස්සු හැ‍ඳෙන සඳජනතාව වෙනුවෙන් සුර සැප අතහැරලා මහ පොළොවට බැස්සාඅපි ජීවත් වෙන්නෙ ආණ්ඩුවෙන් ලැබෙන රුපියල් දෙදහෙන්කැලණි ගං මිටියාවතේ ඉදි වූ තායිලන්තයේ ‘ක්වායි’ පාලමඉන්ටනෙට් ජෝක්ස්පණ තියෙන තුරු අපි තනි නොතනියට ඉන්නම් (රසදුන නව කථාව)පිච්චර් පිස්සාලොවම මවිත කර ගිනස් පොතට ගිය ටැලන්ට් ශ්‍රී ලංකාතරබාරුව මට්ටු කරන ‘ජල චිකිත්සාව’ Hydrotherapyලෝ ප්‍රකට කේශාලංකරණ විශේෂඥයෝ සන්සිල්ක්නිරෝගී දරු පරපුරක්T.B. භච්චන් පවුලේ සිහිනය බොඳ කරයිද?කිතුල්ගල නගරයේ සිට හැටන් දෙසට කි. මී. 2 ක් පමණ ගමන් කළ විට මාර්ගය අද්දර ඇති නාම පුවරුව ඔබ කැලණි නදිය දෙසට යොමු කරවයි. එතැනින් දකුණට හැරී අඩි පාරක් ඔස්සේ ගමන් කිරීමෙන් පසු අප පිවිසෙන්නේ පටු නිම්නයක පර්වත අතරින් ගලා යන කැලණි නදිය වෙතට ය.වන වදුලු, කඳුවැටි අතරින් වේගවත් ගමනක යෙදෙන කැලණි නදිය අප සිත් 1950 දශකය දක්වා අතීතයකට රැගෙන යාමට සමත් වෙයි. ඒ මෙම ස්ථානය මෙන් ම ශ්‍රී ලංකාව ද ලෝකය පුරා කතාබහකට ලක් වූ ‘ද බ්‍රිජ් ඔන් ද රිවර් ක්වායි’ සිනමා පටය මෙහි රූගත කෙරුණු වකවානුවයි. එහි ප්‍රධාන දර්ශන තලය වන දැවයෙන් කළ පාලම ඉදි කෙරුණේ මෙම ස්ථානයේ ය.අද එයට සාධක වශයෙන් දැකගත හැක්කේ ගං ඉවුර අද්දර පර්වතවල ඇති කොන්ක්‍රීට් සිදුරු කිහිපයක් පමණි. එහෙත් අදටත් දෙස් විදෙස් සංචාරකයන් බොහෝ දෙනෙක් මෙම ස්ථානයට පැමිණ තමා සිනමා පටයෙන් දුටු දර්ශන තලය සැබවින් දැක බලා ගැනීමට පෙළඹෙති. සිතින් අතීතයට ගොස් දෙවන ලෝක යුද සමයේ අමිහිරි සිදුවීමක් මතකයට නඟා ගනිති.අපූරු සිහිලැල් වටපිටාවක අප අතරමං වී ඇති සෙයක් හැඟී යයි. ඈතින් ඇටි කුකුළකුගේ බුකු බුකුව ඇසෙයි. කොස් ගසකට කොටමින් සිටි පොළොස් කොට්ටෝරුවකු ඉහළ යයි.ගඟ ගල් පර්වතවල වැදෙමින් දිය සුළි මවමින් ගලා බසින්නේ දියඇල්ලක හඬ මවමිනි. කිහිප දෙනකු එහා ඉවුර අද්දර ස්නානය කරනු පෙනේ. කිතුල්ගල අවට කැලණි නදිය ශ්‍රී ලංකාවට ආවේණික මත්ස්‍ය විශේෂ කිහිපයකටම වාසස්ථාන සපයයි. උඩ හදයා, නල හඳයා, කඳුකර අහිරාවා, දංකොළ පෙතියා, තල් කොස්සා, අශෝක පෙතියා ඒ අතර වෙති.අප සිටින ගං ඉවුර අද්දර ගල් තලාවකි. එයට සමාන්තරව එහා ඉවුරේ ද ගල් තලාවකි. ඒ මැදින් තරමක පටු විවරයකින් ගඟ ගලා බසී. ‘බ්‍රිජ් ඔන් ද රිවර් ක්වායි’ සිනමා පටයේ පාලම ඉදිකර තිබෙන්නේ මෙම ඉවුරු දෙක සම්බන්ධ කරමිනි.ලෝක ප්‍රකට වූ මෙම සම්භාව්‍ය චිත්‍රපටය නිෂ්පාදනය කළේ සෑම් ස්පයිගල් ය. ඔහු 1954 දී චිත්‍රපටයක මංගල දර්ශනය සඳහා ලන්ඩන් නගරයට පැමිණියේ ය. ඒ අතර ප්‍රංශ ගුවන් තොටුපළේ දී ඔහු කියවීම සඳහා යුද නවකතාවක් මිලදී ගත්තේ ය. ඒ දෙවන ලෝක යුද්ධය පසුබිම් කර ලියා තිබු පියරේ බොවුලේගේ ‘ද බ්‍රිජ් ඔන් ද රිවර් ක්වායි’ කෘතියයි.එහි ත්‍රාසය සහ එයින් විහිදෙන මිනිසුන්ගේ චිත්ත ධෛර්යය ඔහුගේ සිත තදින් ඇද ගති. ඒ නිසා සෑම් ආපසු එන ගමනේ දී එහි ලේඛකයා හමු වී චිත්‍රපටයක් නිපදවීමට අවශ්‍ය අයිතිය ලබා ගත්තේ ය.එහි තිර රචනය ලිවීමට කාර්ල් පෝමන්ට පැවරූ ඔහු අධ්‍යක්ෂණය සඳහා ආරාධනා කළේ ප්‍රකට හොලිවුඩ් අධ්‍යක්ෂවරයකු වූ ඩේවිඩ් ලීන්ට ය. ඔවුන්ට වඩාත් අභියෝගයකට මුහුණ පෑමට සිදු වූයේ ඉන් පසුව ය. ඒ චිත්‍රපටයට සුදුසු දර්ශන තලය සොයා ගැනීම යි.මෙහි කතාව දිව යන්නේ දෙවන ලෝක යුද්ධයේ දී ජපානයට යටත් වන බ්‍රිතාන්‍ය බල ඇණියක් වටා ය. එහි ප්‍රධානියා කර්නල් නිකල්සන් ය. ඔහුගේ බලඇණියට තායිලන්තය හරහා බුරුමයේ රැංගුන් නුවර දක්වා ඉදිකරන දුම්රිය මාර්ගයේ ක්වායි ගඟ හරහා විශාල දැව පාලමක් ඉදිකිරීමට බාර වේ.වන මැද අවම පහසුකම් යටතේ යුද සිරකරුවන් ලෙස මෙම පාලම ඉදිකිරීම ඉතා අපූරු අයුරින් නව කතාවේ නිරූපණය කර ඇත. කොන්ක්‍රීට් භාවිතයක් නොමැතිව ඉදිකරන එහි ප්‍රධාන අමුද්‍රව්‍ය වන්නේ දැව කඳන් ය. ඒ සඳහා අවශ්‍ය දැව අසල වනාන්තරයෙන් කපා ගනී.මේ අතර බ්‍රිතාන්‍යයෙන් එවන රහස් ඔත්තු කණ්ඩායමක් මේ පාලම පුපුරවා හැරීමට සැලසුම් සකස් කරයි. මෙම පාලම පිළිබඳව නවකතාවේ සඳහන් වන්නේ මෙලෙසිනි.“තමා සිටින ස්ථානයේ අඩි සිය ගණනක් පහළින් මහා වනාන්තරය වෙන් කරමින් ගඟ ගලා බසින ස්වභාවික මහා කපොල්ල මිනිසා විසින් කරන ලද ළා පැහැති නිර්මාණයකින් යා වී ඇත.තම සිතේ ඇඳී තිබූ පරිදි මෙය යන්තම් අටවන ලද පාලමක් නොවේ. මහා නිමාවකින් යුතුව අවසන් කොට ඇති මහා පාලම් කර්මාන්තයකි. පාලම ගොඩ නඟා ඇති කුලුනු ද, එමෙන්ම පාලමේ දුම්රිය පීලි අසලින් ම රථ වාහන සඳහා ඇති පුළුල් මං තීරුව ද ඔහුට මනා සේ පෙනිණි.” (ක්වායි ගඟේ පාලම, පරිවර්තනය: අභය හේවාවසම් 109 පිට)ඉහත අන්දමට විස්තර වන ක්වායි ගඟේ පාලම නවකතාවේ අදහසට සමාන වන අයුරින් පාලම ඉදිකිරීම අවශ්‍ය විය. ඒ සඳහා අධ්‍යක්ෂ ඩේවිඩ් ලීන්, නිෂ්පාදක සෑම් ස්පයිගල් සහ කැමරා අධ්‍යක්ෂ ජැක් හිල්ඩියට් ලොව වටා බොහෝ රටවල සංචාරය කළහ.එහෙත් තම කාර්යය සාර්ථක වූයේ නැත. මේ අතර කැරොල් රීඩ් වෙනත් චිත්‍රපටයකට දර්ශන තල සෙවීමට ලංකාවට පැමිණ කැලණි ගඟ ඔස්සේ ගමන් කළේය. එහි සුන්දරත්වය ඔහුගේ සිත අමන්දානන්දයට පත් කළ අතර ඒ ආරංචිය ඔස්සේ පැමිණි සෑම් ස්පයිගල් ද තම චිත්‍රපටයට කැලණි මිටියාවතේ කිතුල්ගල පෙදෙස තෝරා ගත්තේ ය.රබර්, තේ වතු යායන් සහ වනාන්තරවලින් සපිරි කිතුල්ගල කාර්යබහුල බවට පත් විය. චිත්‍රපටයේ පාලම කඩිනමින් ඉදි කෙරුණි. අඩි 425 ක් දිග මේ පාලම උසින් අඩි 90 ක් විය. ඒ සඳහා වැය වූ වියදම ඇ. ඩො. 250,000 කි.පාලම සඳහා අවශ්‍ය විශාල කදන් ලබාගත්තේ කිතුල්ගල අවට වනාන්තරවලිනි. එය ඉදිකිරීම සඳහා වඩු කාර්මිකයෝ සහ කම්කරුවෝ රැසක් සහභාගි වූහ. මේ නිසා අවට ගම්වැසියන් විශාල පිරිසකට තාවකාලික රැකියා ලැබුණි. එවකට මෙම දර්ශනය දැක බලා ගැනීමට විශාල වශයෙන් පිරිස් පැමිණි බව පැරැන්නෝ පවසති.පාලම ඔස්සේ දිවෙන දුම්රිය මාර්ගය සැතපුමක් දිගින් යුක්ත විය. පාලම ඔස්සේ වාෂ්ප දුම්රිය පැමිණ එය පාලමට ඇතුළු වන විට ම පුපුරවා හැරීමට නියමිත විය. එය රූගත කළේ කැමරා 6 කිනි. 1956 ඔක්තෝබර් මාසයේ රූගත කිරීම් ඇරැඹුණි.මෙසේ නිම වූ විනාඩි 161 ක් දිග චිත්‍රපටය 1957 ඔක්තෝබර් 2 දා මංගල දර්ශනය පැවැත්වීය. ඩොලර් මිලියන 3 ක් වැය කර තැනූ ‘බ්‍රිජ් ඔන් ද රිවර් ක්වායි’ චිත්‍රපටය ඩොලර් මිලියන 27.2 ක ආදායමක් ඉපයීමට සමත් විය.එපමණක් නොව විශිෂ්ට සිනමා කෘතියක් ලෙස ඇකඩමි සම්මාන 7 ක් ද හිමිකර ගත්තේ ය. හොඳම චිත්‍රපටය, හොඳම අධ්‍යක්ෂණය, හොඳම නළුවා, හොඳම තිර රචනය, හොඳම සංගීතය, හොඳම සංස්කරණය සහ හොඳම කැමරා අධ්‍යක්ෂණය යන අංශවලට එම සම්මාන හිමි විය.අදටත් මෙය ජනපි‍්‍රය චිත්‍රපටයකි. අප රටේ ඩීවීඩී සල්වලින් ද ඔබට පහසුවෙන් මෙම චිත්‍රපටය ලබාගෙන නැරැඹීමට පුළුවන.කුසුම්සිරි විජයවර්ධන</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>28</day>
    </date>
    <link>http://www.silumina.lk/2010/02/28/_art.asp?fn=av10022811</link>
    <topic>ඉන්ටනෙට් ජෝක්ස්</topic>
    <author>- බාසුර</author>
    <content>මගේ බිරිය හඳුනාගත්තේ ‘සිළුමිණ’ මංගල යෝජනාවකින්මා දැනුවත්ව මට කටකතා හැදිලා නැහැඇය අද ඔබෙන් ජීවිතය යදින්නේ මතු දිනෙක ඔබ ජීවත් කරවන්නයිඑන්න අපිත් එක්ක එකතුවෙන්නහිල්ටන් සූපවේදින් සම්මාන දිනා...මුලින් තිබූ මිතුදම පසුව ආදරයට හැරුණාපිස්සු හැ‍ඳෙන සඳජනතාව වෙනුවෙන් සුර සැප අතහැරලා මහ පොළොවට බැස්සාඅපි ජීවත් වෙන්නෙ ආණ්ඩුවෙන් ලැබෙන රුපියල් දෙදහෙන්කැලණි ගං මිටියාවතේ ඉදි වූ තායිලන්තයේ ‘ක්වායි’ පාලමඉන්ටනෙට් ජෝක්ස්පණ තියෙන තුරු අපි තනි නොතනියට ඉන්නම් (රසදුන නව කථාව)පිච්චර් පිස්සාලොවම මවිත කර ගිනස් පොතට ගිය ටැලන්ට් ශ්‍රී ලංකාතරබාරුව මට්ටු කරන ‘ජල චිකිත්සාව’ Hydrotherapyලෝ ප්‍රකට කේශාලංකරණ විශේෂඥයෝ සන්සිල්ක්නිරෝගී දරු පරපුරක්T.B. භච්චන් පවුලේ සිහිනය බොඳ කරයිද?අලුත විවාහ වූ යුවළක් ගම්බද ප්‍රදේශයක් ඔස්සේ ගමනක් යමින් සිටියහ. දෙදෙනා අතර හට ගත් මත ගැටුමක් නිසා එකිනෙකා සමඟ කතා නො කර සැතපුම් ගණනාවක් රිය ධාවනය කරමින් සිටි සැමියා හදිසියේ ම දුටුවේ පාර හරහා මාරුවෙන ඌරු රංචුවකි.”අර පාර පනින්නේ ඔයාලගේ නෑදෑයෝ කට්ටියක් නේද?” යැයි සැමියා බිරිඳ ගෙන් ඇසීය.”ඔව්... නේ මම කසාද බැන්දේ ඒ පවුලෙන් කෙනෙක් නේ” යි බිරිඳ ගණනකට නො ගෙන කීවාය.සිල්වියා - “අනේ ඩෝක්ටර් අපේ මහත්තයා ළඟදි ඉඳන් කියනවා, එයා නොදන්න දෙයක් නෑ. හරියට සැටලයිට් ඇන්ටෙනාවක් වගෙයි කියලා.”මනෝ වෛද්‍ය - “ආ මං ඒක සනීප කරලා දෙන්නං.”සිල්වියා - “අනේ එපා ඩොක්ටර්.”මනෝ වෛද්‍ය - “එහෙනං මොනවද කරන්න කියන්නේ.”සිල්වියා - “ඒ සැටලයිට් ඇන්ටෙනාව හින්දි ෆිල්ම්වලට ටියුන් කරලා දෙන්න.”සැමියා - “වස්තුවේ මං මැරුණොත් ඔයා ආපහු කසාද බඳිනවද?”බිරිඳ – “ඔයා දන්නවනේ මං තනියෙන් ඉන්න බය විත්තිය. ඉතිං ආපහු බඳින්නම වෙනවා.”සැමියා - “එතකොට මගේ කාරෙක එළවන්නත් අලුත් මහත්තයට දෙනව ද?”බිරිඳ – “ඔව් ඉතිං නොදී බැහැනේ.”සැමියා - “එතකොට මගේ හාන්සි පුටුව ඒකේ වාඩි වෙන්නත් දෙනවාද?”බිරිඳ – “ඔව්! එයා කැමැති නම් වාඩි වෙයි.”සැමියා - “මගේ රත්තරං අත් ඔරලෝසුවත් එයාට දෙනවද?”බිරිඳ – “ඔව් ඒකත් දෙන්න වෙනවා.”සැමියා - “එහෙනං මගේ ඇඳුම්? ඒවත් එයාට අඳින්න දෙනවාද?”බිරිඳ – “නෑ... එයා ඔයාට වඩා උසයි.”සැමියා - “යම් දවසක මම තව ගෑනු කෙනෙක් ආස්සරේ කරනවාය කියලා ඔයා දැන ගත්තොත් මොකද කරන්නේ?”බිරිඳ – “මම කොහොම හරි ඒ ගෑනු කෙනාව හොයා ගන්නවා.”සැමියා - “ඊට පස්සේ?”බිරිඳ – “ඒ ගෑනි පැනලා ආව පිස්සන් කොටුවට ආපහු ගෙනිහිං බාර දෙනවා.””ඔයා හැරීව දික්කසාද කළාට මොකද මම එයාව මාස හයෙන් ලක්‍ෂපතියෙක් කළා.”ඔව් මටත් ආරංචියි... ඒත් ඔයා දන්නවාද එයා මගෙන් දික්කසාද වෙන්න කලින් කෝටිපතියෙක්.”තරුණ පුතා - “තාත්තේ අපි‍්‍රකානු රටවල පිරිමි කසාද බඳිනතුරු දැන ගත්තේ නැහැලු තමන්ගේ බිරිඳ කවුද කියලා.”පියා - “අපි‍්‍රකානු රටවල විතරන් නොවෙයි පුතා හැම රටකම සැමියා බිරිඳව හඳුනා ගන්නේ කසාද බැන්ඳට පස්සේ තමයි.”- බාසුර</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>28</day>
    </date>
    <link>http://www.silumina.lk/2010/02/28/_art.asp?fn=av10022812</link>
    <topic>පණ තියෙන තුරු අපි තනි නොතනියට ඉන්නම්</topic>
    <author/>
    <content>මගේ බිරිය හඳුනාගත්තේ ‘සිළුමිණ’ මංගල යෝජනාවකින්මා දැනුවත්ව මට කටකතා හැදිලා නැහැඇය අද ඔබෙන් ජීවිතය යදින්නේ මතු දිනෙක ඔබ ජීවත් කරවන්නයිඑන්න අපිත් එක්ක එකතුවෙන්නහිල්ටන් සූපවේදින් සම්මාන දිනා...මුලින් තිබූ මිතුදම පසුව ආදරයට හැරුණාපිස්සු හැ‍ඳෙන සඳජනතාව වෙනුවෙන් සුර සැප අතහැරලා මහ පොළොවට බැස්සාඅපි ජීවත් වෙන්නෙ ආණ්ඩුවෙන් ලැබෙන රුපියල් දෙදහෙන්කැලණි ගං මිටියාවතේ ඉදි වූ තායිලන්තයේ ‘ක්වායි’ පාලමඉන්ටනෙට් ජෝක්ස්පණ තියෙන තුරු අපි තනි නොතනියට ඉන්නම් (රසදුන නව කථාව)පිච්චර් පිස්සාලොවම මවිත කර ගිනස් පොතට ගිය ටැලන්ට් ශ්‍රී ලංකාතරබාරුව මට්ටු කරන ‘ජල චිකිත්සාව’ Hydrotherapyලෝ ප්‍රකට කේශාලංකරණ විශේෂඥයෝ සන්සිල්ක්නිරෝගී දරු පරපුරක්T.B. භච්චන් පවුලේ සිහිනය බොඳ කරයිද?උදේ තේ මේසය මංගල සිරියක් ගෙන තිබුණි. කිරිබත්, කැවුම්, කෙසෙල්, ආස්මී... දීසි තබන්නට ඉඩක් නැති තරම් මේසයේ කැවිලි පෙවිලි පිරී ඉතිරී ගොසින්ය. සිහින් ස්වරයෙන් ඇසෙන සංගීත රාවයෙන් හා සොනේෂ් ගේ දඟකාර කටහඬින් මුළු ගෙයම පිරී ගොස් තිබුණි.කුසුමලතාගේ දෑත යන්ත්‍රයකටත් වඩා කඩිසරය. හීන් වේදනාවක් නැගී ආව ද තවත් කිහිප දෙනකුගේ සතුට වෙනුවෙන් එය පරිත්‍යාග කරන්නට කිසිදු අපහසුවක් නොමැත.“කෝ මේ සුරංගයි මුතුයි තාම නැහැනේ... ඔර්ලෝසුව දෙස බලමින් ඇය පැවසුවේ සිය ස්වාමියාට ඇසෙන්නටය.“ආ... මං හිතුවේ ඇවිල්ල කියල... උදෙන් එන්ඩ කියල කිව්ව නේද?”මහේෂ් කාමරයෙන් එළියට ආවේ ‘සොනේෂ් කරේ තබාගෙනය. සියල්ල අමතක කළ ද හදවතේ කොනක සදා සුව නොවෙන තුවාලයක් ඉතිරි වී ඇති බව ඔහු වටහා ගත්තේය.ගුණපාල ගිහින් බලපන් ළමයා, සුරංගයි මුතුයි මඟ එනවද කියලා...”කුසුමලතාගේ වචන ඇසෙන විටත් ගුණපාල මිදුලට පැන හමාරය.ඇය දෙගිඩියාවෙන් මොහොතක් ඒ දෙස බලා සිටියාය. දැරණියගල සිටින ඇගේ වැඩිමල් සොහොයුරිය ද පැමිණ සිටි නිසා සිත නිරවුල් කරගැනීම එතරම් ප්‍රශ්නයක් නොවීය.සොනේෂ් සමහර නිවාඩු කාල ගත කළේ ලොකු ආච්චි අම්මාගේ දැරණියගල වත්තේ නිසා ඔහු ද, ඇයව වඩාත් පි‍්‍රය කළේය.“එක අතකට මේ දේපළ යනකොට ගෙනියන්ඩ කියලද නංගියේ... මහේෂ්ට මේවා ඕන නැත්නම් කරන්න ඕන හොඳම වැඩේ එයා කියපු විදිහම තමයි...”කුසුමලතාගේ දෙනෙතේ නැඟුණ කඳුළු වියළි ගියේ සොයුරියගේ කතාවටය. කාමර හත අටකින් යුත් විශාල ඉපැරැණි නිවෙස? කුසුමලතාට තමා මෙහි මනමාලියක වී පැමිණි දින සිහිපත් විය. උජාරුවට සිටි නෑදැයින් බොහොමයක් අද පොළොවට මිහිදන් වී හමාරය.අලංකාරය කෙසේ වෙතත් ගාම්භීර බව නොනැසී පැවතුණ ද දැන් මේ ගෘහය තුළ සුබ ඵල දීම ද අඩුවී ඇති බව කුසුමලතාට දැනුණේ මහේෂ් එංගලන්තයට ගිය මුල් වකවානුවේදීය.ඔහුගේ සුරතල් බස් නිසා ආලෝකවත් වී තිබු නිවෙසේ ඇතිවූ පාළු බව දරා ගැනීමට ඇයට ඉතා අපහසු විය. හපන්ගම මහතා ද දැන් ඉතා සුළු දෙයකින් පවා සසල වනවා පමණක් නොව අසනීප තත්ත්වයට බරවී ඇත.“ඔච්චර හූල්ලන්නෙ හරියට මේවා පරම්පරාවෙන් උරුම වුණා වගෙනෙ... මාත් ඉන්නෙ තනියම. ඒකෙන් දෙකෙන් පංගුවත්, ඔයාට...”තමා මේ තරම් කම්පාවන්නේ නිවෙස අත්හැර දැමීමට නොවේ... ඒ හා මැකී වැළලී යන මහේෂ් තමා හා සැමියා අතර බැඳුණ සුවදායක අතීතය සිහිවීමෙන්ය. මේ හැම වැලි කැටයක් පුරා පුංචි දෙපා තබා දිව යමින් ඔහු තමා හා සැමියා පී‍්‍රතිමත් කළ අයුරු අත්හැර දැමීමට සිදුවන නිසාය.“මට කොහේවත් යන්න බැහැ නෝනා...”මේ පිළිබඳව පැවසූ විට සැමියා දුන් පිළිතුරින් පවා ඇය ශෝක වූවාය. ඒ වේදනාව මුසු කටහඬ ඔහුගේමදැයි කුසුමලතාට සැක සිතුණි. “අපි දෙන්න මේකේ තනියම ඉන්නෙ කොහොමද මහත්තයා? පුතා ආයෙ කවද ලංකාවට ඒවිද කව්ද දන්... නෙ...”ඉතිරි හරිය කියාගත නොහැකි ලෙස ඇයට ඉකි ගැසිණි. මහේෂ් නොමැතිව වසර අටක් තනිව ජීවත්වූ බවක්වත් නොදැනෙන්නට ‘පුංචි සොනෙෂ්’ ඔවුන්ගේ ලෝකයේ ජීවත්වී සිටියේය.සති අන්තය එනතුරු ඇඟිලි ගනිමින් සිට ඔහු හා දවසක් ගතකිරීමෙන් ලැබු අසීමිත සුවය මහේෂ්ගේ ළමා කාලය මෙන්ම සුන්දර විය. කරල් දෙකක් වන සේ බොකුටු කොණ්ඩය පිට හරහා ගොතා දමා අලුත් ගවුමක් ඇඳගත් මුතූ සුරංග හා කඩුල්ලෙන් පනිනු බලා සිටි මහේෂ්, දරුවා බිම තබා ඔහුට ඇය පෙන්වූවේය.“පුතා ඒ ඇන්ටි එක්ක යාළුවෙන්න. එයා හරිම හොඳයි. ඔයා පුංචි කාලේ බලාගත්තේ එයානේ...”මුතූ ගෙට ගොඩවී සොනේෂ් අත අඹ හා දිවුල් ගෙඩි කිහිපයක් දැමු බෑගය තබා ප්‍රවේසමෙන් හිස සිප ගත්තා ය. “මොනවද ඔය.. හා ඩාලිං ෂෝක් ආන්ටි නේද?”අර්මිලා එය වඩාත් අගය කරමින් මුතූගේ සිත සතුටු කළාය.ලියකියවිලි පිරවූ කවරයක් අතැ’තිව හපන්ගම ආලින්දයේ මේසය සමීපයේ වාඩිවිය. මුතූ හා සුරංග දෙස බලමින් ඔහු එතැන සිටි අමුත්තකුට යම් යම් දේ සෙමින් පවසන අයුරු මුතූ මෙන්ම සුරංග ද දුටුවේය.“හරි... රාහු කාලය පැන්නා... දැන් කවුරුත් මෙහාට එමු.”අප්පච්චිගේ උස් හඬට මහේෂ් පමණක් නොව සියලු දෙනාම සෙමින් සෙමින් ආලින්දයට ළං වූහ. සිදුවෙන්නට යන අපූරු කාරණය දැන නොසිටි නිසාදෝ මුතූ හා සුරංග වට පිට බැලුවේ කිසිවක් වටහා ගැනීමට උත්සාහ දරමින්ය. “මහත්තය... බේබි මහත්තයත් මේ ගැන විරුද්ධතාවක් නැද්ද? හොඳට හිතල බලල ගත්ත තීරණයක් නම් ප්‍රශ්නයක් නෑ?”නොතාරිස් මහතා ඔප්පු මිටිය පරීක්ෂා කරමින් මහේෂ්ගේ මුහුණ දෙස බලා සිටියේ පිළිතුරක් අපේක්ෂාවෙනි.“ඔව්... අප්පච්චි විතරක් ගත්ත තීරණයක් නෙවෙයි. මමත්... අම්මත්... ඔක්කොම කැමැතියි”කල්පනා කාරීව සවන් දී සිටි ඔහු තවත් මොන මොනවා හෝ දෙයක් පහත් හඬින් පැවසීය. මහේෂ් එය අනුමත නොකරන අයුරින් හිස සැලු අයුරු මුතූ හොඳින් බලා සිටියේය.“එහෙනම්... පිටිපස්සෙ රබර් කට්ටිය එහෙම පිටින්ම මුතූගෙ නමට ලියනවා...?”“ඔව්... එහෙම කරන්න. මගෙ නමට තියෙන දේපළවලින් හරියටම බාගයක් මුතූටයි සුරංගටයි සින්නක්කරම ලියන්න...” මුතූ දෙනෙත පියා ගත්ත ද හිස කැරකීම නවතා ගැනීමට නොහැකි විය. ඇය ....... ගොස් බිත්තියට අත ගසන විටම සුරංග ඇය වාරු කරගත්තාය.“අදහන්ඩ බැරිව යන්න ඇති...” කවුරු හෝ පැවසීය.අහිංසක දුප්පත් එකී...” චිත්‍රාට කඳුළක් නැගිණ. මුතූ සුරංග ගෙනා දිය පොදක් බීවේ පිපාසයෙනි. සුරංග දිය පොදකින් ඇගේ මුහුණ තෙමුවේය.හොඳයි නේද?”මහේෂ් පළමුවරට ඇගේ මුහුණ කෙළින් බැලුවේය. නිවෙස පිටිපස විශාල රබර් යාය හා මුතූ හා සුරංග දහදිය හෙළා පොහොර කළ හිස් ඉඩම් කොටස ද ඔවුන් දෙදෙනාගේ නමට ලියවිණ. ජීවිත කාලයටම කිසිවකුට අත නොපා සැපවත් ජීවිතයක් ගතකිරීමට ඔවුන්ට මග පෑදී තිබුණා.මේ කිසිවක් බලාපොරොත්තු නොවූවද යළි ජීවිතය ගොඩ නඟා ගත යුතුව තිබෙන බව මුතූට සිහිපත් විය. හඬමින් සියලු දෙනා ගේ ම දෙපා නැමද ඇය වේදනාව වසාගෙන සියල්ල බාරගත්තේ කළ යුතුව ඇති එකම දෙය එය නිසාය.“ලොකු මහත්තයයි, නෝනයි මෙහෙන් යන්ඩ එපා...” සුරංග ගේ කම්මුල් දිගේ ලොකු කඳුළු කැට දෙකක් බේරි උරහිස තෙමුවේය.“පණ තියෙනතුරු අපි තනි නොතනියට ඉන්නම්...” හපන්ගම මහතා ඔවුන් දෙස බැලුවේ නව ජීවයක් ලැබු පරිද්දෙනි. එකම ලේ...” ඔහු දිග සුසුමක් හෙළුවේය.යන්තම් අඳුර වැටෙන විට සියලු දෙනාම ගමනට සූදානම් වී සිටියහ. ගොළුවන් හා බිහිරන් ලෙසින් හැම කෙනකුම ඔහේ නිහඬව සිටියහ. ‘සොනේෂ්’ පමණක් වරින් වර ඒ නිහඬ බව බිඳ දැම්මේ උස් හඬින් යමක් ඉල්ලමින් හෝ කියමින්ය.ඈතින් දිස්වන ගුවන් තොටුපළේ විදුලි ආලෝකයෙන් ඔවුනොවුන්ගේ හැඩරුව හොඳින් දිස්වන විට කුසුමලතා ඉකි ගසා හඬමින් මහේෂ් වැළඳ ගත්තාය. අනතුරුව අර්මිලා සිපගත් ඕ සොනේෂ් ළයට තුරුළු කරගෙන ඇතිවන තුරු හැඬුවාය.වෙන්වීමේ හා සමුගැනීමේ මොහොත ළං වන විට මුතූගේ ළයේ දරු සෙනෙහස ගිනි ඇවිලෙමින් තිබුණි. එක් වරක් තම පුතුගේ මුවින් ‘අම්මා’ යැයි ඇමතුමක් ලබා ගැනීමේ ආශාවෙන් ඕ දණ ඔබා ‘සොනේෂ්’ තුරුළු කරගත්තාය.“පුතා... මගෙ... මගෙ පුතා...” ඒ හඬ සියවරක් හදවතින් හඬ නැගුව ද මුතූ මුව ගොළු කරගන්නට දැඩි උත්සාහයක යෙදුණාය.මහේෂ් මුතූගේ උරහිසින් අල්ලා නැගිටිවා ගත්තේ හඬා වැලපෙන හදවතින්ය. සිය උරුමය සම්පූර්ණයෙන්ම හෝ පරිත්‍යාග කළ ද මුතූගේ ‘ස්වර්ණ පූජාව‘ට අලගු තබන්නටවත් නොහැකි බව ඔහු ප්‍රථම වරට අවබෝධ කරගත්තේය.“අපි ආයෙත් ලංකාවට එනවා මුතූ. ඔයාට පුතාව බලන්න පුළුවන්... මට සමාව දෙනව නේද... මට සමාව දෙනව නේද මුතූ?”හඬමින් ඔහු දෙපා මුල වැඳ වැටුණ අසරණිය අර්මිලාගේ දෙකොපුල් මහත් ආදරයෙන් සිපගත්තාය.“මගෙ පුතා... බලාගන්න නෝනා...”අර්මිලාගේ නිර්මල දෑස් තුළ ලියවී තිබු අවංක පොරොන්දුවක සහතිකය මුතූ තේරුම් ගත්තාය. සොනේෂ්ගේ මොළකැටි අත් පොඩිවල පහස සෙමින් ඉවත් වන විට මුතූ සුරංගගේ සුරත තදින් වැළද ගත්තාය.අර්මිලාටත් මහේෂ්ටත් මැදිවී ඈතින් ඈතට යන සොනේෂ් ආපසු හැරී අත වැනුවේය. තමාගේ හදවත සිරුරෙන් වෙන්වී ඇදී යන බවක් මුතූට දැනුණ ද ඕ සියලු හැඟීම් මොහොතකට පාලනය කරගෙන තිබුණි.නිවි නිවී දිලිසෙන දහසක් විදුලි බුබුලු අතරේ දැඩි අඳුරක තනි වුවද... කාන්තිමත් නෙත් යුවළක ආලෝකයෙන් ඇය සෙනෙහස හඳුනාගත්තාය.“මුතූ... ආයෙත් අම්ම කෙනෙක් වෙන්න...” සුරංග සිය උණුසුම් දෙතොලින් ඇගේ කනට මිමිණුවේය.ස්වර්ණ පූජා අවසානයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>28</day>
    </date>
    <link>http://www.silumina.lk/2010/02/28/_art.asp?fn=av10022813</link>
    <topic>පිච්චර් පිස්සා</topic>
    <author>සු.මි.</author>
    <content>මගේ බිරිය හඳුනාගත්තේ ‘සිළුමිණ’ මංගල යෝජනාවකින්මා දැනුවත්ව මට කටකතා හැදිලා නැහැඇය අද ඔබෙන් ජීවිතය යදින්නේ මතු දිනෙක ඔබ ජීවත් කරවන්නයිඑන්න අපිත් එක්ක එකතුවෙන්නහිල්ටන් සූපවේදින් සම්මාන දිනා...මුලින් තිබූ මිතුදම පසුව ආදරයට හැරුණාපිස්සු හැ‍ඳෙන සඳජනතාව වෙනුවෙන් සුර සැප අතහැරලා මහ පොළොවට බැස්සාඅපි ජීවත් වෙන්නෙ ආණ්ඩුවෙන් ලැබෙන රුපියල් දෙදහෙන්කැලණි ගං මිටියාවතේ ඉදි වූ තායිලන්තයේ ‘ක්වායි’ පාලමඉන්ටනෙට් ජෝක්ස්පණ තියෙන තුරු අපි තනි නොතනියට ඉන්නම් (රසදුන නව කථාව)පිච්චර් පිස්සාලොවම මවිත කර ගිනස් පොතට ගිය ටැලන්ට් ශ්‍රී ලංකාතරබාරුව මට්ටු කරන ‘ජල චිකිත්සාව’ Hydrotherapyලෝ ප්‍රකට කේශාලංකරණ විශේෂඥයෝ සන්සිල්ක්නිරෝගී දරු පරපුරක්T.B. භච්චන් පවුලේ සිහිනය බොඳ කරයිද?මහාචාර්ය එදිරිවීර සරච්චන්ද්‍රයන්ගේ ’මළගිය ඇත්තෝ’ නවකතාව මෙවර අපොස (උසස් පෙළ) විභාගය සඳහා නිර්දිෂ්ට වීමත් සමඟම සිංහල සාහිත්‍යය තුළ ප්‍රවණතා දෙකක් මතුවී තිබෙනවා.එකක්, එම නිර්දේශ කිරීම අගතිගාමි ලෙස හෙළා දැකීම. අනික ‘මළගිය ඇත්තෝ’ නවකතාව අළලා ලියැවුණු විචාර පොත් කඩිමුඩියේ ලියා පළකිරීම.ගුණදාස අමරසේකර ප්‍රමුඛ කීපදෙනෙක්ම ‘මළගිය ඇත්තෝ’ නවකතාව උසස් පෙළ විභාගය සඳහා සුදුසු නැති බව ප්‍රසිද්ධියේම ප්‍රකාශ කර තිබෙනවා.’මළගිය ඇත්තෝ’ අළලා ලියැවුණු විචාර පොත් දෙකක් දැනටමත් වෙළෙඳ පොළට නිකුත්ව තිබෙනවා. එකක් ලියලා තියෙන්නේ සරත් විජේසූරිය. අනික ලියලා තියෙන්නේ සේපාල් අමරසිංහ.සරත් ගේ පොත මට තවම කියවන්ට නොලැබුණත් සේපාල් ගේ පොත නම් ඔහු එහි පිටපතක් මට එවා තිබූ නිසා කියෙව්වා. ඒ පොත නම් කරලා තියෙන්නේ ’මළගිය ඇත්තෝ’ විචාර විමංසනය කියායි.සේපාල් ගේ පොත අපොස (උසස් පෙළ) සිසුන්ට පමණක් නොවෙයි අද විශ්වවිද්‍යාලවල සාහිත්‍යය උගන්වන තරුණ කථිකාචාර්යවරුන්ටවත් දිරවගන්න බැරි තරමටම ශාස්ත්‍රීය බවින් අනූනයි. ‘මළගිය ඇත්තෝ’ නවකතාව ගැන මා මෙතෙක් කියවා ඇති හොඳම විචාරයත් එයයි.කොටින්ම එය සේපාල් මෙතෙක් ලියූ හොඳම ග්‍රන්ථය ලෙස ද මගේ නොමඳ සැලකිල්ල ලබනවා. නිෂ්පාදකවරුන්ගෙන් සල්ලි ඉල්ලගෙන ඔවුන්ගේ චිත්‍රපට ගැන ප්‍රචාරාත්මක පොත් ලියනවට වඩා මේ වගේ ශාස්ත්‍රීය වටිනාකමකින් යුතු පොතක් ලිවීම පෞද්ගලිකව ගත්තම සේපාල්ගේ පෞරුෂත්වයටත් ඉතා වැදගත්.එහෙත් තමන් තුළ තිබෙන අධි තක්සේරුව, අධි මමංකාරය නිසා සේපාල් විද්‍යාර්ථින් අතර හාස්‍යයට, උපහාසයට ගොදුරුවීම වළක්වන්ට බැහැ. ඔහු එක් තැනක මෙසේ කියා සිටිනවා.“වසර පනහක් පමණ තිස්සේ එවැනි සාවද්‍ය කියැවීමකට ලක්ව තිබූ මෙකී අරවින්ද තත්වය හෝ දෙවෙන්දොරා තත්වය මෙම විචාර කෘතිය ඔස්සේ ඉතාමත් බුද්ධි ප්‍රබෝධනීය අයුරින් ද, දාර්ශනික විලාසයකින් ද, ගෞරවනීය පිරිනැමීමකින් යුක්තවද, තවද අවශ්‍ය ඇගැයීම න්‍යායිකව පූර්ණය වීමෙන් ද ඉදිරිපත්ව ඇත.”තමන්ගේ පොතක් ගැන එහි කර්තෘවරයා වශයෙන් තමාම එසේ කියා සිටීම ඒ තරම්ම සදාචාරාත්මක නැහැ නොවේද?’මළගිය ඇත්තෝ විචාර විමංසනයේදි’ සේපාල් ගොඩනංවන ප්‍රවාද ඉතා වැදගත්. මේ නවකතාවේ දකින්ට ලැබෙන්නේ ප්ලෙටෝනියානු ප්‍රේමයක් බව ඔහු අවධාරණය කරනවා.ඒ සඳහා ඔහු ‘විරාගය’ වැනි සිංහල නවකතාවක් ගාර්සියා මාර්කේස්ගේ ‘ලව් ඉන් ද ටයිම් ඔෆ් කොලරා’ (‘කොලරා කාලේ ආලේ’) වැනි විදේශීය නවකතාවක් සංසන්දනාත්මකව ගෙන තම ප්‍රවාදය මනාව ඉදිරිපත් කරනවා.සේපාල් ගේ පොතෙන් සිදුවී ඇති එක් ප්‍රශංසනීය ක්‍රියාවක් වන්නේ ඔහු ‘මළගිය ඇත්තෝ’ ප්‍රමුඛ නවකතා ජපන් කාම කතා ලෙස මාර්ටින් වික්‍රමසිංහ දැක්වූ මතවාදය ඉඳුරා ප්‍රතික්ෂේප කරමින් එය තර්කානුකූලව බිඳ දැමීමයි.මා දන්නා තරමින් වික්‍රමසිංහයන්ගේ මෙකී දුර්ප්‍රවාදය සබුද්ධික ලෙස බිඳ දැමූ පුරෝගාමි අවස්ථාවක් වන්නේ මහාචාර්ය ආරිය රාජකරුණා 1970 මාර්තු මස 7 වැනි දින ‘සිළුමිණ’ පුවත්පතට ලියූ ‘ජපන් නවකතාව කොහෙත්ම බලපා නැහැ’ නම් වූ විචාරාත්මක ලිපියයි.ජපන් නවකතාව සුළු වශයෙන්වත් සිංහල නවකතාව කෙරෙහි බලපා නැති බව ජපන් භාෂාවත් ජපන් සාහිත්‍යයත් හඳුනන කෙනකු ලෙස තමාට කිවහැකි යැයි කියන මහාචාර්ය රාජකරුණා මෙය තරුණ නවකතාකරුවන්ට පහර ගැසීම සඳහා වික්‍රමසිංහ විසින් ගොතන ලද බොරුවක් බවද ඔහු එම ලිපියෙන් කියා තිබෙනවා.’මළගිය ඇත්තෝ’ ජපන් කාම කතාවක් ලෙස නම් කළ මාර්ටින් වික්‍රමසිංහ ඉන් නොනැවතී මේ නවකතාවේ එන ‘නොරිකෝ’ ගේෂා ස්ත්‍රියක ලෙසට ද එහිදී අර්ථකථනයකට ලක්කළ අයුරු අපට මතකයි. මාර්ටින් වික්‍රමසිංහ හා පේරාදෙණි ගුරුකුලයත් අතර ඇතිවූ මතවාදි ගැටුම හේතුවෙන් සිංහල සාහිත්‍යයට සිදුවූ හානිය අතිශය බරපතළයි.එකල සාහිත්‍ය ක්ෂේත්‍රයේ ඇතිවන්ට තිබූ ඉතා ඉහළ මට්ටමේ සාහිත්‍ය එළැඹුමක් වූ නවකතාවෙන් මිනිසුන් තම ආධ්‍යාත්මය හඹා යාම යන්න නොහිතූ අයුරින් ගබ්සා වූ බව සේපාල් ඉතා මැනවින් පෙන්වා දෙනවා.එපමණක් නොවෙයි මේ නිසා ලිංගිකත්වය ද විෂය කොටගෙන මනුෂ්‍ය ජීවිතයේ සැඟවුණු චේෂ්ටා, මනෝ විද්‍යාත්මකව ම විවරණය කළ වැදගත් නවකතා කීපයක් ම විචාරක්ෂියෙන් ගිලිහී ගියා.‘පාදඩයකුගෙන්’ (හේමරත්න ලියනආරච්චි) ‘පානෙන් අඳුරට’ (මඩවල එස්. රත්නායක) ‘මරණ තුනක් ඇති මිනිහෙක්’ හා ‘නිඹුල්ලු’ යන නවකතා දෙක (සිරිල් බී. පෙරේරා) එබඳු නවකතා කීපයක්. ’මළගිය ඇත්තෝ විචාර විමංසන’ ලියන්න සේපාල් විශාල වෙහෙසක් දරා පුළුල් හැදෑරීමක් කර තිබෙන ඉඳුරා පැහැදිලියි. මේ පොතත් එක්ක සේපාල්ට මං දෙකක් විවෘත වෙනවා.එක් මඟක ගියොත් (අර අධි මමංකාරය නැති කරගෙන) ඔහුට හොඳ සාහිත්‍ය කලා විචාරකයෙක් වෙන්න පුළුවන්. නැත්නම් අනිත් මාර්ගයේ ගියොත් ඔහුට සන්නස්ගල වගේ සාහිත්‍ය ටියුෂන් මාස්ටර් කෙනෙක් වෙන්න පුළුවන්. එහෙම කළොත් නම් හැබැයි කාටවත් කඩේ යන්නෙ නැතිව ඔහුට ජීවිතය ගැටගසා ගන්න හැකි වෙනවා. ඉතිං සේපාල් ඔබ යන්නේ මේ දෙකෙන් මොන පාරේ ද?සු.මි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>28</day>
    </date>
    <link>http://www.silumina.lk/2010/02/28/_art.asp?fn=av10022814</link>
    <topic>ලොවම මවිත කර ගිනස් පොතට ගිය ටැලන්ට් ශ්‍රී ලංකා</topic>
    <author/>
    <content>මගේ බිරිය හඳුනාගත්තේ ‘සිළුමිණ’ මංගල යෝජනාවකින්මා දැනුවත්ව මට කටකතා හැදිලා නැහැඇය අද ඔබෙන් ජීවිතය යදින්නේ මතු දිනෙක ඔබ ජීවත් කරවන්නයිඑන්න අපිත් එක්ක එකතුවෙන්නහිල්ටන් සූපවේදින් සම්මාන දිනා...මුලින් තිබූ මිතුදම පසුව ආදරයට හැරුණාපිස්සු හැ‍ඳෙන සඳජනතාව වෙනුවෙන් සුර සැප අතහැරලා මහ පොළොවට බැස්සාඅපි ජීවත් වෙන්නෙ ආණ්ඩුවෙන් ලැබෙන රුපියල් දෙදහෙන්කැලණි ගං මිටියාවතේ ඉදි වූ තායිලන්තයේ ‘ක්වායි’ පාලමඉන්ටනෙට් ජෝක්ස්පණ තියෙන තුරු අපි තනි නොතනියට ඉන්නම් (රසදුන නව කථාව)පිච්චර් පිස්සාලොවම මවිත කර ගිනස් පොතට ගිය ටැලන්ට් ශ්‍රී ලංකාතරබාරුව මට්ටු කරන ‘ජල චිකිත්සාව’ Hydrotherapyලෝ ප්‍රකට කේශාලංකරණ විශේෂඥයෝ සන්සිල්ක්නිරෝගී දරු පරපුරක්T.B. භච්චන් පවුලේ සිහිනය බොඳ කරයිද?වසන්ත ද සොයිසාටැලන්ට් ශ්‍රී ලංකා’ කෝටි දෙකකට ආසන්න ජනගහනයක් සිටින ශ්‍රී ලංකාවේ දක්‍ෂතා සපිරි-සුපිරි පුද්ගලයා තේරීම සඳහා ස්වර්ණවාහිනී නාලිකාව සංවිධානය කළ රියැලිටි වැඩසටහනයි.2009 වසරේ මාර්තු මස ආරම්භ කෙරුණු මෙම වැඩසටහන පසුගියදා නිමාවුණේ චිත්ත ශක්තියත්, ආධ්‍යාත්මික ශක්තියත්, ශාරීරික ශක්තියත් එක්තැන් කරමින් විස්මිත දස්කම් දැක්වූ අනුරාධපුරයේ ඇලෙක්සැන්ඩර් වසන්ත වික්‍රම ද සොයිසාට ටැලන්ට් ශ්‍රී ලංකා කිරුළ හිමිකර දෙමින්.ටැලන්ට් ශ්‍රී ලංකා’ වූදා පවුලේ අය සමඟමෙම තරගයට ඉදිරිපත් වන විටත් ලෝක වාර්තාවක් තබා තිබූ වසන්ත සොයිසා අවසන් තරගයේදී ලෝක වාර්තා 2 ක් පිහිටුවීමත් සමස්ත තරගය පුරාම ලෝක වාර්තා 9 ක් පිහිටුවමින් ගිනස් පොතට යාමත් විශේෂ සිදුවීමකි. අපි අසමු මේ විශ්මිත දස්කම් පිළිබඳව විස්තරාත්මකව.”1998 ජනවාරි 10 වැනිදා සුගතදාස ගෘහස්ත ක්‍රීඩාංගණයේදී උළුකැට 525 ක් ශරීරයේ ගසා කඩා දමා ලෝක වාර්තාවක් පිහිටුවීමට මට හැකිවුණා. ඊට පස්සෙ 2009 මාර්තු මාසයේ තමයි මම මේ වැඩසටහනට ඉදිරිපත් වුණේ.මුලින්ම මම කළේ කොන්ක්‍රීට් ලෑලි 12 ක් හිසෙන් ගසා කැඩීමයි. නෝර්වීජියානු ජාතික නේවි ලැරට් විසින් කොන්ක්‍රීට් ලෑලි 7 ක් හිසෙන් ගසා කඩා තැබූ වාර්තාව මෙයින් බිඳ දමන්න මට හැකිවුණා.ඉන්පස්සෙ තුන්වැනි වාර්තාව ලෙස අඟල් 2 ක් ඝණකම අඩි 6 ක් දිග ලී පොලු 29 ක් විනාඩියක් තුළදී ශරීරයෙන් ගසා කඩා දැමුවා.හතරවැනි වාර්තාව තමයි ඇණ ලෑල්ලක් මත වැතිරිලා කිලෝ ග්‍රෑම් 688 ක් බර කොන්ක්‍රීට් කුට්ටි තබා කුළුගෙඩි 3 කින් ගසා විනාඩියයි තත්පර 20 කදී කඩා දැමීම. මෙය ඕස්ට්‍රේලියන් ජාතික මාස්ටර් නීල් හාඩි කිලෝ 533 ක් කඩා තැබූ වාර්තාව බිඳ දැමීමක්.පස්වැනි වාර්තාව වුණේ තුර්කියානු ජාතික අලිබාසිටේප් කොන්ක්‍රීට් ලෑලි 33 ක් අත් මුෂ්ටි පහරින් කඩලා තබා තිබූ වාර්තාව කොන්ක්‍රීට් ලෑලි 35 කඩා දමලා බිඳ දැමීම.හයවැන්න තමයි ඇමරිකානු ජාතික ඩෑන් නෙදර්ලන්ඩ් කොන්ක්‍රීට් ටොන් එකක බරක් තනි අත් පහරකින් ගසා කඩා තැබූ වාර්තාව බිඳ දැමීම. මෙහිදී මට තනි අත් පහරකින් ටොන් එකයි කිලෝ 700 ක බරක් කඩන්න හැකිවුණා.මීළඟට මම පිහිටෙව්වේ ඩෑන් නෙදර්ලන්ඩ්ගේ මල්ලී චැට් නෙදර්ලන්ඩ් හොන්ඩරයක් බර අයිස් කුට්ටි 16 ක් අතින් ගසා කඩා තැබූ වාර්තාවයි. අයිස් කුට්ටි 20 ක් අතින් ගහලා කඩන්නට මට හැකි වුණා.තත්පර 54 ක කාලයකදී උළුකැට 104 ක් ශරීරයේ ගසා කඩා දමමින් නව ලෝක වාර්තාවක් පිහිටුවීම මගේ ඊළඟ වාර්තාවයි.අවසන් මහා තරගයේදී අඟල් 2 ක් ඝනකම අඩියක් පළල අඩි 5 ක්දිග කොන්ක්‍රීට් ලෑලි 37 ක් ගිනි තියල හිසෙන් ගසා කඩා දැමීමත්, ඇණ 522 ක ලෑල්ලක් මත දිගාවෙලා කළු ගල් කියුබ් කාලක් ශරීරය මත තබා කුළු ගෙඩියෙන් ගසා කඩා දැම්මා.මේ වගේ විස්මිත ක්‍රියාවන්ට යොමුවුණේ කොහොමද?මගේ ගම අනුරාධපුරය. අධ්‍යාපනය ලැබුවේ අනුරාධපුර වලිසිංහ මහා විද්‍යාලයෙන් සහ ශා. ජෝශප් විද්‍යාලයෙන්.ගිරිහාගම සහ කොඩිතුවක්කු යන ගුරුවරුන් දෙදෙනාගෙන් කරාටේ ක්‍රීඩාවට අත්පොත් තැබුවා. ඩී.ඒ. වෙල්ගම ගුරුවරයා යටතේ දිගටම ක්‍රීඩාව හැදෑරීමට පටන් ගත්තේ 1974 දී.ඉන්පස්සෙ ෂිහාන් ටී. නන්ද සිරිවර්ධන මහතා යටතේත් වර්තමානයේ ශිහාන් ආචාර්ය පියරත්න මුතුකුමාරණ මහතා යටතේ වැඩිදුරටත් කරාටේ හදාරනවා. දෙවැනි ශ්‍රේණියේ කළුපටි ධාරියෙක් වන අතර ෂින් කියෝ කුෂින් කායි කරාටේ සංගමයේ ශ්‍රී ලංකා ප්‍රධාන උපදේශකවරයකු ලෙස කටයුතු කරනවා.මේ ක්‍රීඩාවේ නියැලෙන අතරේ ලෝක පූජිත මාස්ටර් ඔයාමා ගේ වීර ක්‍රියා මගේ හිත තදින් පැහැර ගත්තා. ඔහු කුළු හරක් අඟක් අතින් ගසා කඩනවා. බෝතල් කටවල් එක පහරින් කඩනවා. ඒ වගේම මම ජීවත්වන පුරාණ රාජධානියේ ඇති ගල් කණු වැනි විශ්මිත නිර්මාණ දකිනවිට මට හිතුණා අපේ මුතුන් මිත්තන් මේ හැම දෙයක්ම කළේ ඔවුන්ගේ ශක්තියෙන්. ඔවුන් මිනිසුන් වුණත් පුදුම හිතෙන ශක්තියක්නේ තිබිලා තියෙන්නේ කියලා.ඒ නිසා මටත් හිතුණා මගේ ශක්තියෙන් යමක් කරන්න. ඒ සඳහා ආධ්‍යාත්මික ශක්තිය ක්‍රමයෙන් දියුණු කර ගත්තා.එහෙත් මේ තරම් හපන්කම් කළ හැකිද?මෙහි තිබෙන්නේ බලයන් කිහිපයක් එකම අරමුණකට එකවර මුදා හැරීමයි. ඒ කියන්නේ අපේ ශාරීරික ශක්තියයි, ආධ්‍යාත්මික ශක්තියයි, මානසික ශක්තියයි එකට එක්තැන් කර මුදා හැරීමයි.මෙය හරියට ආයුධයක් මුවහත් කරනවා වගේ වැඩක්. ශරීරයේ අවශ්‍ය අවයවය පදම් කරගන්න ඕන. විශේෂයෙන් ඔළුවෙන් පහරදීමේදී හිසේ නහර සම්බන්ධ නැති ස්ථානයක් සෙමින් සෙමින් පදම් කරන්න ඕන. හිස යන්තමින් හෝ යමක වේගයෙන් ගැටුණොත් කම්පනයට ලක්වෙනවා. හිස පුපුරා යනවා.මට මගේ හිස මේ ලෙස සකසා ගන්න වසර 10 ක් පමණ ගත වුණා.මේ වගේ භයානක ක්‍රියාවලදී සිදුවුණු අනතුරු තිබෙන්නට ඇති.මම කොන්ක්‍රීට් ලෑලි කඩන්නට කළ උත්සාහයන් දෙකක් අසාර්ථක වුණා. ඊට හේතුව ඒවා ගොඩ ගහද්දී ඇති වුණු තාක්‍ෂණික ප්‍රශ්නයි. උතුරු මැද මහ ඇමැති බර්ටි පේ‍්‍රමලාල් සහ දුමින්ද දිසානායක ඇමැතිතුමන්ලා දෙපළ මුල්‍ය අනුග්‍රහය සහ තාක්‍ෂණික උදව් ලබා දෙන්නට කටයුතු කළා.ඒ වගේම කිලෝ ග්‍රෑම් 688 බර කොන්ක්‍රීට් ශරීරය මත තබා කුළුගෙඩියෙන් ගහපු වෙලාවෙ එය දරාගන්න ගත්තු උත්සාහයේදී පෙනහල්ල ඉස්සෙන්නෙ නැතිව හුස්ම ගැනීම අමාරු වුණා. ඒත්, රට වෙනුවෙන් එය කොහොම හරි දරාගත්තා.ඔබේ පෞද්ගලික තොරතුරු ටිකකුත් දැන ගනිමු.මම විවාහකයි. බිරිය නිර්මලී යාපා. පුතා ගිසර ශෂිත් ශලිත ද සොයිසා. අවුරුදු 23 යි. ඔහු 1 ශ්‍රේණියේ කළු පටි ධාරියෙක්. දුව නියේෂා ශාමි දිල්ෂා ද සොයිසා. වයස 20 යි. ඇයත් කරාටේ කොළ පටි ශ්‍රේණියේ.පුතා තමයි මාව තරගයට යොමු කරල උනන්දු කළේ. දුව තමයි ගිනස් කමිටුව සමඟ සම්බන්ධ වෙලා ලෝක වාර්තා සම්බන්ධ ලිපි ලේඛන කටයුතු කරන්නෙ.බිරිය මාව ව්‍යාපාරික කටයුතු වලින් නිදහස් කරල මට මේ කටයුතු වලට උපරිමයෙන් දායකත්වය දෙනවා.මගේ මව සුජාතා මල්ලිකා වික්‍රමසිංහ. මට සහෝදර සහෝදරයින් 7 දෙනකු ඉන්නවා. මගේ වයස 12 දී පියා මිය ගියාට පස්සෙ මේ වගේ දෙයක් කරන්න හැකි විදිහට යෝධ බල යෝධ ශක්තිය දීලා හදා ගන්න අම්මා ගොඩක් වෙහෙස වුණා.ඔබේ මීළඟ බලාපොරොත්තුව.ඇමරිකන් ජාතික නෙදර්ලන්ඩ් විසින් පිහිටුවා ඇති ලෝක වාර්තා ගණන අභිබවා යමින් ලෝකයේ වැඩිම වාර්තා ලාභියා වීම තමයි මගේ බලාපොරොත්තුව. 2010 වසර අවසන් වීමට පෙර මේ වාර්තාව පිහිටුවීමට අධිෂ්ඨාන කරගෙන සිටිනවා.මේ සඳහා අතිගරු ජනාධිපතිතුමා මට උදව් කිරීමට පොරොන්දු වුණා. ඊට අමතරව මම වසර 8 ක් සේවය කළ ශ්‍රී ලංගමයේ ප්‍රචාරක කළමනාකාර ලක්‍ෂ්මන් රණසිංහ සහ ශ්‍රී ලංගම සභාපති ධම්මික හේවාපතිරණ මහතා මට උදව් කරනවා.මේ වගේ වාර්තා පිහිටුවන්න විශාල කැප කිරීමක් කරන්න ඕන. ඒ තුළින් රටට ලැබෙන ගෞරවය කීර්තිය විශාලයි. ඒත් රටෙන් යමක් ලැබෙන්නෙ නැති තරම්.ගිනස් වාර්තා ගැනත් සඳහන් කළොත්.අපේ රටේ වාර්තා පිහිටු වූ විට එය ගිනස් කමිටුවට ගිහින් අනුමත වෙන්න කාලයක් යනවා. මේ නිසා මගේ බලාපොරොත්තුව මීළඟ වාර්තා පිහිටුවීමේදී එංගලන්තයෙන් නියෝජිතයින් ගෙන්වා ගැනීමයි. ඒ සඳහා මිලියනයකට අධික වියදමක් යනවා.ඔබේ දැනුම රටට බෙදා දෙන්නට අදහසක් නැද්ද?මට අවශ්‍ය කරන්නේ ශ්‍රී ලංකාවේ හික්මීම ඇති, වැදගත් තරුණ පරපුරක් බිහි කරන්න. එතුළින් රටට යම් සේවයක් කරන්න. ඒ සඳහා මේ වන විට මට ලංගමයෙන් නාරාහේන්පිට ශාලිකා ශාලාව සහ ක්‍රීඩාපිටිය නොමිලේ ලබා දුන්නා. මේ නිසා කරාටේ ක්‍රීඩාව ඉගෙන ගෙන ඒ තුළින් හික්මීම ඇති කරගෙන රටට යම් වැඩක් කිරීමට කැමැති අයට එක්වෙන්න කියලා මම ආරාධනා කරනවා.395 11 C මුදිතා මාවත අනුරාධපුරලොවම මවිත කරමින් ගිනස් පොතට ගිය වසන්තගේ ලිපිනයයි. </content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>28</day>
    </date>
    <link>http://www.silumina.lk/2010/02/28/_art.asp?fn=av10022815</link>
    <topic>තරබාරුව මට්ටු කරන ‘ජල චිකිත්සාව’ Hydrotherapy</topic>
    <author>ගාමිණී සුසන්ත ඡායාරූප - ශාන් රූපස්සර</author>
    <content>මගේ බිරිය හඳුනාගත්තේ ‘සිළුමිණ’ මංගල යෝජනාවකින්මා දැනුවත්ව මට කටකතා හැදිලා නැහැඇය අද ඔබෙන් ජීවිතය යදින්නේ මතු දිනෙක ඔබ ජීවත් කරවන්නයිඑන්න අපිත් එක්ක එකතුවෙන්නහිල්ටන් සූපවේදින් සම්මාන දිනා...මුලින් තිබූ මිතුදම පසුව ආදරයට හැරුණාපිස්සු හැ‍ඳෙන සඳජනතාව වෙනුවෙන් සුර සැප අතහැරලා මහ පොළොවට බැස්සාඅපි ජීවත් වෙන්නෙ ආණ්ඩුවෙන් ලැබෙන රුපියල් දෙදහෙන්කැලණි ගං මිටියාවතේ ඉදි වූ තායිලන්තයේ ‘ක්වායි’ පාලමඉන්ටනෙට් ජෝක්ස්පණ තියෙන තුරු අපි තනි නොතනියට ඉන්නම් (රසදුන නව කථාව)පිච්චර් පිස්සාලොවම මවිත කර ගිනස් පොතට ගිය ටැලන්ට් ශ්‍රී ලංකාතරබාරුව මට්ටු කරන ‘ජල චිකිත්සාව’ Hydrotherapyලෝ ප්‍රකට කේශාලංකරණ විශේෂඥයෝ සන්සිල්ක්නිරෝගී දරු පරපුරක්T.B. භච්චන් පවුලේ සිහිනය බොඳ කරයිද?රෝගාබාධවලින් වැළකී නීරෝගී ජීවිතයක් ගෙවන්නේ කෙසේද? රෝගාබාධ වැළැඳුණහොත් ඒ සඳහා කළ යුත්තේ මොනවාද? යන කරුණු පිළිබඳව අප ‘සුවමඟ’ මඟින් ඔබව සතිපතා දැනුම්වත් කරනවා.අද අප ඔබව දැනුම්වත් කරන්නේ නීරෝගීව සුවෙන් සිටීමට උපයොගී කරගත හැකි ජල චිකිත්සාව (Hydrotherapy හයිඩ්‍රොතෙරපි) නම් ප්‍රතිකාර ක්‍රමය පිළිබඳවයි. දැන් මෙම ප්‍රතිකාර ක්‍රමය ලොව පුරා ඉතා ප්‍රචලිත ප්‍රතිකාර ක්‍රමයක් වුවත් ශ්‍රී ලංකාවට මෙය තවමත් ආධුනිකයි.එහෙත් මෙම ප්‍රතිකාර ක්‍රමයේ මූලධර්මය ගහකොළ සෙවණේ හැදුණු වැඩුණු ඇළේ දොළේ පැන නාන ශ්‍රී ලාංකිකයින් බහුතරයකට ඉතාම සමීපයි.අමිතා විජයපාල Hydrotherapistඅපේ පැරැන්නන් ඉතාම නීරෝගීව සිටි බවත් ඔවුන් දියවැඩියාව, අධි රුධිර පීඩනය, ආතරයිටීස් වැනි වර්තමානයේ ඉතා බහුල රෝගාබාධ නොතිබුණු බවත් බොහෝ විට බොහෝ තැන කියැවෙනවා.එමෙන්ම අතිධාවනකාරී ජීවන රටාවකට පුරුදු වර්තමානයේ බොහෝ දෙනෙකුට විවිධ රෝගාබාධ වැළඳී ඇති බවත් කියැවෙනවා. මෙය සත්‍ය කරුණක්. කය වෙහෙසා වැඩ කළ අපේ රටේ මිනිසුන් වැඩ කිරීමෙන් අනතුරුව ගඟේ ඇළේ දොළේ බැස දිය නෑමෙන් පසුව පිරිසිදු ආහාර වේලක් ගනු ලැබුවා.මෙයයි ඔවුන් නිරෝගීව සිටීමට හේතුව. ගලා යන දිය පහරකින් ස්නානය කරන විට ශරීරයට දැනෙන සනීපය, එම ජලපහර මෙන්ම දිය බුබුළු ද ශරීරයේ ගැටීම නිසා ශරීරයට ලැබෙන සම්බාහනය නිරෝගී ජීවිතයකට ඉතාම ප්‍රයෝජනවත් වූ බව දැන් හෙළිවී තිබෙනවා.එය ශරීරයට ලබාදෙන සත්කාරයක් වැනියි. ඇළේ දොළේ බැස ස්නානය කිරීමේ අවස්ථාව නොමැති වර්තමානයේ ජීවත්වන අයට දැන් එම සත්කාරය කෘත්‍රිමව ලබාගැනීමේ අවස්ථාව උදාවෙලා තිබෙනවා.ඒ; ජල චිකිත්සාව (Hydrotherapy) මඟින්. අද ‘සුවමඟ’ සඳහා ජල චිකිත්සාව පිළිබඳව අදහස් දක්වන්නේ වෘත්තීය ජලචිකිත්සකවරියක වන මිරිහාන අංක 35ඛ්, අමාෂා හයිඩ්‍රොතෙරපි ආයතනයේ අමිතා විජයපාල මහත්මියයි.ජලචිකිත්සාව (Hydrotherapy -හයිඩ්‍රොතෙරපි) යනු කුමක්ද?ජල චිකිත්සාව යනු ජලය මඟින් කරනු ලබන ප්‍රතිකාර ක්‍රමයක්. මෙහිදී නවීන තාක්ෂණික උපකරණ කීපයක් යොදා ගන්නවා. උණුසුම් ජලය පිරුණු බේසමක්, ජල බුබුළු ඇතිකරවන යන්ත්‍රයක්, විවිධ වර්ගයේ ස්වභාවික ගල් අල්ලා සකසන ලද ප්ලාස්ටික් පලසක්. එම උපකරණ කට්ටලයට අයත්. එම පලස අතුරා තිබෙන්නේ ජල බේසම පතුලේ.ප්‍රතිකාරය ලබාගන්නා තැනැත්තා හිඳගන්නේ එම පලස මතයි. ජල චිකිත්සාව හෙවත් හයිඩ්‍රොතෙරපි ප්‍රතිකාරය භෞත චිකිත්සාව වැනි චිකිත්සක ප්‍රතිකාර ක්‍රමයක්. යන්ත්‍රය ක්‍රියාත්මක කිරීමට පෙර ජල බේසමේ ඇති උණුසුම් ජලයට විවිධ ඖෂධීය තෙල් වර්ග එක්කරනවා.ප්‍රතිකාරය ලබන තැනැත්තා පෙළෙන ආබාධය අනුව, ඔහුගේ හෝ ඇයගේ ශරීරයේ ස්වභාවය අනුව යොදාගන්නා ඖෂධීය තෙල් වර්ගය වෙනස් වෙනවා. නියම අයුරින් ප්‍රතිඵලය ලැබීමට ජල බේසම තුළ ඉරියව් 6කින් සිටිය යුතුයි.මෙම ප්‍රතිකාරයට හුරුවන තෙක් විනාඩි 20ක් පමණ ප්‍රතිකාර ගැනීම ප්‍රමාණවත්. ඔහු එක ඉරියව්වක විනාඩි 3ක් පමණ සිටිය යුතුයි. එම ඉරියව්වල සිටින විට වේගවත් උණුසුම් ජල බුබුළු ශරීරය පුරා වදිනවා. එහිදී ශරීරයේ නිල ස්ථාන 329ක් පමණ උත්තේජනය වීමකට ලක්වෙනවා.””එය ශරීරයට ලැබෙන සම්බාහනයක් වැනි ක්‍රියාවක්. ජලබුබුළු වැදුණු ස්ථානය සම්බාහනය වී රුධිර ගමනාගමනය ඉතා හොඳින් සිදු වෙනවා. සාමාන්‍යයෙන් පළපුරුදු අයෙක් දිනකට විනාඩි 30ක් පමණ මෙම ප්‍රතිකාරය ලබාගැනීම ප්‍රමාණවත්.හොඳ ප්‍රතිඵල ලැබීමට සතියකට තුන්වරක්වත් මෙම ප්‍රතිකාරය ලබාගත යුතුයි. මෙම ප්‍රතිකාරය ලැබීමට පැය 2කට පෙර ආහාර ගැනීමෙන් වැළකී සිටීම වැදගත්. ප්‍රතිකාරය ලබාගැනීමට මොහොතකට පෙර උණුසුම් ජල වීදුරුවක් පානය කිරීම වැදගත්. අදාළ ඉරියව්වලින් නියමිත කාලය ප්‍රතිකාරය ලබාගත්විට කිලෝමීටර් 4ක් 5ක් පමණ දිවීමෙන් ඇතිවන වෙහෙසක් දැනෙනවා.එමෙන්ම ශරීරයෙන් කැලරි 300ක් 400ක් අතර ප්‍රමාණයක් දහනය වීමක් ද සිදුවෙනවා. විනාඩි 20ක් 30ක් පමණ ජල ප්‍රතිකාරය ගැනීමෙන් අනතුරුව තවත් විනාඩි දෙක තුනක් පමණ ජල බේසම තුළම නිසොල්මන්ව සිටීම වැදගත්.එමෙන්ම ප්‍රතිකාරයට ලක්වී පැය 2ක් පමණ ගතවනතෙක් කිසිදු ආහාරයක් නොගෙන සිටීමද වැදගත්. තරමක උණුසුම් ජල වීදුරුවක් පානය කිරීම සුදුසුයි. මෙම ප්‍රතිකාරයට ලක්වූ විට ශරීරයේ රෝම කූප අසල ඇති සිදුරු පිරිසිදු වී විවර වෙනවා. එනිසා ප්‍රතිකාරය ගෙන විනාඩි 20ක් පමණ ගත වන තෙක් අපිරිසිදු දූවිලි සහිත පරිසරයට නිරාවරණය නොවී සිටි යුතුයි.ඒ; විවර වී ඇති සමේ සියුම් සිදුරු තුළින් ශරීරය තුළට විෂබීජ ගමන් කළ හැකි නිසයි. මෙම ජල ප්‍රතිකාරය ලබාදීමට පෙර එම පුද්ගලයාගේ උස, බර, රුධිර පිඩනය වැනි විස්තර සොයා බලා ලේඛන ගත කරනවා.ජල චිකිත්සාව (හයිඩ්‍රොතෙරපි) මඟින් සුවකර ගත හැකි රෝගාබාධ මොනවාද?”විශේෂයන්ම අධිරුධිර පීඩනය, අඩු රුධිර පීඩනය, දියවැඩියාව, ඇදුම, ආතරයිටීස්, මළබද්ධය, කොඳු ඇට පෙළේ ආබාධ, පාදවල නහර ගැටගැසීම, ඉරුවාරදය, විවිධ ස්නායු ආබාධ, ආඝාතය, නින්ද නොයාම, විශේෂයෙන්ම කාන්තා ප්‍රජනන පද්ධතිය ආශ්‍රිතව ඇතිවන විවිධ ආබාධ සඳහා හයිඩ්‍රොතෙරපි ප්‍රතිකාරය මඟින් සුවයක් ලබාගත හැකියි.මෙහිදී අධි රුධිර පීඩනය, දියවැඩියාව, ආතරයිටිස් වැනි රෝගාබාධ සඳහා ඖෂධීය ප්‍රතිකාර ගන්නා අතරතුර හයිඩ්‍රොතෙරපි ප්‍රතිකාරවලට යොමුවීම වැදගත්. කලක් ගතවූ පසුව ඇතැම් රෝග සඳහා ඖෂධීය ප්‍රතිකාර අවශ්‍ය වන්නේ නෑ.දිනකට විනාඩි 20ක 30ක පමණ හයිඩ්‍රොතෙරපි ප්‍රතිකාරයකට යොමුවීමෙන් ශරීරයෙන් විශාල කැලරි ප්‍රමාණයක් දහනය කරගත හැකි නිසා ස්ථූලභාවය හෙවත් තරබාරුකම අඩුකර ගැනීමට මෙම ප්‍රතිකාර ක්‍රමය ඉතා ප්‍රයෝජනවත් බව දැන් හෙළිවී තිබෙනවා.””ශරීරය වෙහෙසා කරන ව්‍යායාමවලින් ප්‍රතිඵලයක් ජල ප්‍රතිකාරවලට ලක්වීමෙන් ද ලබාගත හැකි වීම විශේෂත්වයක්. විශේෂයෙන්ම කය වෙහෙසා කරන ව්‍යායාම මඟින් තරබාරුකම අඩුකර ගැනීමට අපහසුවෙන් වෙහෙසෙන පුද්ගලයින්ට ජලචිකිත්සාව ඉතා සුදුසු ප්‍රතිකාරයක්.මෙය ඉතාම ස්වභාවික ප්‍රතිකාර ක්‍රමයක් නිසා තරබාරු බව අඩුවීමේදී සම එල්ලා වැටීමක් සිදුවන්නේ නෑ. මෙහිදී මාංශපේශීන් සිහින් වීමක් සිදුවන නිසා ඉතා හොඳින් තරුණ පෙනුම ආරක්ෂා කරගැනීමේ අවස්ථාව ලැබෙනවා.රූපලාවණ්‍ය අංශයෙන් ද හයිඩ්‍රොතෙරපි ප්‍රතිකාර ක්‍රමය ඉතා ප්‍රයෝජනවත්. ඉතා නිරෝගී පෙනුමැති සමක් හිමිකර ගැනීමටත් තරුණ පෙනුමක් ළඟාකර ගැනීමටත් හැකිවීම ජලචිකිත්සක ප්‍රතිකාර ක්‍රමයේ විශේෂ ප්‍රතිලාභයක්.”මෙහිදී ඖෂධීය ද්‍රව්‍ය භාවිතා වෙනවාද?”ඔව්; ජල ප්‍රතිකාරය ලබාගන්නා බේසමේ ඇති මඳක් උණුසුම් ජලයට විවිධ ඇරෝමා තෙල් වර්ගත් ඇතැම් ලුණු වර්ගත් යොදා ගන්නවා. යොදාගන්නා ඇරෝමා තෙල් වර්ගය පුද්ගලයාගෙන් පුද්ගලයාට, රෝගයෙන් රෝගයට වෙනස් වෙනවා.මෙහිදී අධිරුධිර පීඩනයෙන් පෙළෙන පුද්ගලයින් සඳහා රෝස්මරි තෙල් ද, අස්ථි සහ මොළය උත්තේජනය කිරීම සඳහා පයින් ආරයිටිස් ද, සන්ධි ආබාධ සඳහා හේසීඩ් ද, මාංශපේශි තදවීම සඳහා ජුනිපර් ද, ඇදුම රෝගය සඳහා යුකැලිප්ටස් ද, මානසික ආතතිය සඳහා ලැවෙන්ඩර් තෙල් ද, සමේ ඇති විවිධ ආබාධ සඳහා කැමොමයිල් තෙල් ද භාවිතා කරනවා. මීට අමතරව සිවීඩ් සෝල්ට්, ලෙමන් සෝල්ට්, මෙලිස්සා සෝල්ට් වැනි ලුණු වර්ග ද භාවිතා කරනවා.ජල චිකිත්සාව ඕනෑම අයකුට සුදුසුද? මෙහි අතුරු ආබාධ තිබෙනවාද?”ඕනෑම වයසක ජීවත්වන ඕනෑම අයකුට මෙම ප්‍රතිකාරය ලබාගත හැකියි. රෝගී අයකුට මෙමඟින් රෝග සුවකර ගත හැකියි. නීරෝගී අයකුට තම නිරෝගී භාවය වැඩිදියුණු කරගත හැකියි.ගර්භණී මවකට පවා මෙම ප්‍රතිකාරය ලබාගැනීමේ හැකියාව තිබෙනවා. එයින් පැහැදිලි වෙනවා නේද, ජලචිකිත්සාව ඕනෑම අයකුට කළ හැකි බව. මෙම ප්‍රතිකාර ක්‍රමයෙන් කිසිදු අහිතකර ප්‍රතිඵලයක් අත්වන්නේ නෑ.සිහින් සිරුරක් ඇති අයකුට සිතෙන්නට පුළුවනි මෙම ප්‍රතිකාර කිරීම මඟින් තම ශරීරය තවත් සිහින් වේ යැයි කියා. එසේ සිදුවන්නේ නෑ. අප ජලචිකිත්සක ප්‍රතිකාරවලට යොමු විය යුත්තේ ජලචිකිත්සකවරයකුගේ (Hydrotherapist) අධීක්ෂණය යටතේ. කලක් ගතවූ පසුව තමන්ටම මෙය කරගත හැකියි.ගාමිණී සුසන්ත ඡායාරූප - ශාන් රූපස්සර</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>28</day>
    </date>
    <link>http://www.silumina.lk/2010/02/28/_art.asp?fn=av10022816</link>
    <topic>ලෝ ප්‍රකට කේශාලංකරණ විශේෂඥයෝ</topic>
    <author> සාගරිකා දිසානායක ජයසිංහ</author>
    <content>මගේ බිරිය හඳුනාගත්තේ ‘සිළුමිණ’ මංගල යෝජනාවකින්මා දැනුවත්ව මට කටකතා හැදිලා නැහැඇය අද ඔබෙන් ජීවිතය යදින්නේ මතු දිනෙක ඔබ ජීවත් කරවන්නයිඑන්න අපිත් එක්ක එකතුවෙන්නහිල්ටන් සූපවේදින් සම්මාන දිනා...මුලින් තිබූ මිතුදම පසුව ආදරයට හැරුණාපිස්සු හැ‍ඳෙන සඳජනතාව වෙනුවෙන් සුර සැප අතහැරලා මහ පොළොවට බැස්සාඅපි ජීවත් වෙන්නෙ ආණ්ඩුවෙන් ලැබෙන රුපියල් දෙදහෙන්කැලණි ගං මිටියාවතේ ඉදි වූ තායිලන්තයේ ‘ක්වායි’ පාලමඉන්ටනෙට් ජෝක්ස්පණ තියෙන තුරු අපි තනි නොතනියට ඉන්නම් (රසදුන නව කථාව)පිච්චර් පිස්සාලොවම මවිත කර ගිනස් පොතට ගිය ටැලන්ට් ශ්‍රී ලංකාතරබාරුව මට්ටු කරන ‘ජල චිකිත්සාව’ Hydrotherapyලෝ ප්‍රකට කේශාලංකරණ විශේෂඥයෝ සන්සිල්ක්නිරෝගී දරු පරපුරක්T.B. භච්චන් පවුලේ සිහිනය බොඳ කරයිද?අඩසිය වසකටත් වඩා ලාංකේය ලලනාවන් ගේ කේශාලංකාර වර්ධනයට ඉවහල් වූ සන්සිල්ක් ෂැම්පු දැන් ලෝ ප්‍රකට කේශාලංකාර ශිල්පීන් ගේ උපදෙස් මත නවතම නිෂ්පාදනයක් ලෙස ඉදිරිපත් කිරීමට යුනිලීවර් සමාගම කටයුතු කරයි.කේශාලංකාර ශිල්පයෙහි අග්‍රගණ්‍ය ශිල්පීන් හත් දෙනකු මේ නව නිෂ්පාදනය සඳහා සිය දායකත්වය සපයා තිබේ. පැරිසියේ උපත ලද ලෝ ප්‍රකට කේශාලංකාර ශිල්පී ජමාල් හමාඩි, ඇමෙරිකාවේ කායික හා චර්ම රෝග පිළිබඳ විශේෂඥ වෛද්‍යවරියක වන ෆ‍්‍රැන්සිස්කා ෆුස්කෝ, ලන්ඩනයේ කොණ්ඩ මොස්තර ශිල්පියකු වන ටොම් මෝ, වැනි ප්‍රවීණ කේශාලංකරණ ශිල්පීහු මේ අතර වෙති.ජමාල් ගේ උපදේශකත්වය මත සන්සිල්ක් බ්ලැක්ෂයින් ෂැම්පු නිෂ්පාදනය කොට තිබේ. දීප්තිමත් කළු පැහැයෙන් බබළන කල ශක්තිමත් කෙස් කලඹක් ලබා ගැනීම සඳහා අවශ්‍ය පදාර්ථ සියල්ලෙන් සන්සිල්ක් බ්ලැක්ෂයින් පොහොසත්ය.හිසකෙස් වර්ධනය සහ එහි ශක්තිමත් බව රැකගැනීම සඳහා ජමාල් විසින් ම හඳුනා ගනු ලැබු විශේෂිත ද්‍රව්‍ය යොදා නව සන්සිල්ක් බ්ලැක් ෂයින් ෂැම්පු නිපදවා ඇති අතර කාන්තිමත් කෙස් කලඹක් සඳහා මෙම ෂැම්පු වර්ගය යෝග්‍ය බව ජමාල් ගේ අදහසයි.අකලට හිසකෙස් ගැලවී යාමේ ගැටලුවට විසඳුම් ලබා දෙන්නේ වෛද්‍ය ෆ‍්‍රැන්සෙස්කා බ්‍රාසෝය. ලොව පුරා බිලියන ගණනක් කාන්තාවෝ මෙම හිසකෙස් ගැලවී යාමේ තත්ත්වයෙන් පීඩා විඳිති. නව සන්සිල්ක් හෙයාර් ෆෝල් සොලියුෂන් ආලේප කොට, හිස හොඳින් සම්බාහනය කොට සෝදා හැරීමෙන් අසාමාන්‍ය ලෙස හිසකෙස් ගැලවී යාම නතර වනු ඇතැයි යන්න ඇගේ මතයයි. හිසකෙස් ගැලවී යාමට මූලික හේතුව නිරෝගී හිස් කබලක් නොමැති වීමය.හිස් කබලෙහි සම ද මුහුණෙහි සමෙහි දිගුවක් බඳුය. එහෙයින් එයට හානි වන සේ කටයුතු නොකළ යුතුය. මුහුණ හා ශරීරයේ වෙනත් අවයව කෙරෙහි දක්වන සැලකිල්ලට හිස් කබලෙහි නිරෝගීභාවය කෙරෙහි ද යොමු කළ යුතුය. නිරෝගී කෙස් කලඹක පදනම නිරෝගී හිස්කබල වන බැවිනි.හිස සේදීමේදී මෘදු ෂැම්පු වර්ගයක් යොදා හිස් කබල හොඳින් සම්බාහනය කරමින් සෝදා හරින්න. තදින් ඇතිල්ලීමෙන් තව තවත් හිසකෙස් ගැලවී යනු ඇත. දෛනික ආහාර වේල සමබල විය යුතුය. අලුත් එළවුළු පලතුරු හා පලා වර්ග වැඩිපුර ආහාරයට ගත යුතුය.දිනකට වතුර ලීටර් දෙකක් වත් පානය කළ යුතුය. මානසික ආතතිය මැඩ පවත්වා ගැනීම නිරෝගී කෙස් කලඹක් ලබා ගැනීමට උපකාරී වේ. අසහනය, ප්‍රමාණවත් තරම් නින්දක් නොලැබීම ද කෙස් හැලීමට හේතු වන බව වෛද්‍ය ෆ‍්‍රැන්සෙස්කෝ පවසයි. සාමාන්‍යයෙන් දිනකට නිරෝගී පුද්ගලයකු ගේ වුවත් කෙස් ගස් 50 - 100 දක්වා ප්‍රමාණයක් ගැලවී යාම ස්වභාවිකය. ඊට වැඩි ප්‍රමාණයක් ගැලවී යන්නේ නම් එය වෛද්‍ය උපදෙස් පැතිය යුතු තත්ත්වයකි.නව සන්සිල්ක් හෙයාර් ෆෝල් සොලියුෂන්ස් ෂැම්පු අධික ලෙස හිසකේ ගැලවී යාම නතර කොට හිසකේ වර්ධනය කරයි. ශක්තිමත් නිරෝගී කෙස් කලඹක් ලබා ගැනීම සඳහා මෙම ෂැම්පු වර්ගය නොකඩවා සති 3 සිට 6 දක්වා ආලේප කළ යුතු බව වෛද්‍ය ෆ‍්‍රැන්සෙස්කා ගේ අදහසයි.ලන්ඩනයේ ප්‍රමුඛ පෙළේ කොණ්ඩා මෝස්තර ශිල්පියකු වන ටොම් මෝ උපදෙස් සපයනුයේ කැඩී බිඳී ගිය වියළි කෙස් කලඹක් නැවත නිරෝගී ශක්තිමත් කෙස් කලඹක් බවට පත්කරගැනීම සඳහාය.ඔහුගේ උපදෙස් මත සන්සිල්ක් ඩ්‍රයි හෙයාර් සොලියුෂන්ස් ෂැම්පු වර්ගය නිපදවා තිබේ. තද කළු පැහැ සුමුදු එමෙන්ම ශක්තිමත් කෙස් කලඹක් සඳහා ඩ්‍රයි හෙයාර් සොලියුෂන්ස් ෂැම්පු සුදුසු බව ටොම් මෝ පවසයි.නිරෝගී කෙස් ගසක් හා පළුදු වූ කෙස් ගසක් හඳුනා ගන්නේ කෙසේ ද යන පැනයට ටොම් දෙන පිළිතුර වන්නේ නිරෝගී කෙස් ගසක් ගලවා වතුරට දැමු විට එය දිය මත පාවේ නම් එය ‘නිරෝගී’ බවයි. කෙස් ගස ජලයෙහි ගිලෙයි නම් එවැනි හිස කේ සඳහා කිසියම් පිළියමක් අවශ්‍ය බවයි.හිසකේ පළුදු වීමෙන් වළක්වා ගැනීම සඳහා හිසකෙස්වල තෙතමනය රඳවා ගත යුතු බව ටොම් පවසයි. තෙතමනයෙන් හිසකේවල ප්‍රාණවත් බවත් ප්‍රෝටීන මගින් හිසකේවල ශක්තිමත් බවත් රැකගනී. නව සන්සිල්ක් ඩ්‍රයි හෙයාර් සොලියුෂන්ස් ෂැම්පුවල බයෝ කෙරොයින් ටී.එම්. අන්තර්ගත වන හෙයින් හානි වූ හිසකෙස් යළි ශක්තිමත් කොට ප්‍රාණවත් බවක් එක්කරයි.දෛනිකව ගන්නා ආහාර වේල සමබල විය යුතු බව ද ටොම් පවසයි. සමබල ආහාර වේලක් සමඟ ප්‍රමාණවත් තරම් විටමින් හා ප්‍රෝටීන ලබා ගත් විට නිරායාසයෙන් ම හිසකේ නිරෝගී වේ.හිස පීරිමේදී මෘදු දැති සහිත පනා හෝ බුරුසු භාවිත කළ යුතුය. රබර් පටි, තදින් හිසකේ බැඳ තබන පටි වර්ග භාවිත නොකළ යුතුය. ස්වභාවික තෙල් වර්ග ද ස්වල්ප වශයෙන් තවරා හිස සම්බාහනය කළ හැකිය. සාමාන්‍ය හිසකේවලට වඩා පළුදු වූ හිසකේ රැක බලා ගැනීමේදී ප්‍රවේශම් විය යුතුය. නෑමෙන් පසු ගණ තුවාවලින් බැඳීම්, තදින් ගැසීම් සුදුසු නැත.මෘදු තුවායකින් පිස තෙත මාත්තු කළ යුතුය. තෙත සහිත කෙස් පහසුවෙන් ගැලවී යන හෙයින් හොඳින් වියැළුණු පසු හිස පීරීම වඩාත් සුදුසුය. බයෝ කෙරටින් ටී.එම්. නම් සුවිශේෂි ද්‍රව්‍ය යොදා නිපදවන ලද නව ඩ්‍රයි හෙයා සොලියුෂන්ස් වියැළි පළුදු වූ කෙස් කලඹ යළි ප්‍රකෘති තත්ත්වයකට පත් කිරීමට වඩාත් සුදුසු යැයි ටොම් මෝ පවසයි. සාගරිකා දිසානායක ජයසිංහ</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>28</day>
    </date>
    <link>http://www.silumina.lk/2010/02/28/_art.asp?fn=av10022817</link>
    <topic>නිරෝගී දරු පරපුරක්</topic>
    <author/>
    <content>මගේ බිරිය හඳුනාගත්තේ ‘සිළුමිණ’ මංගල යෝජනාවකින්මා දැනුවත්ව මට කටකතා හැදිලා නැහැඇය අද ඔබෙන් ජීවිතය යදින්නේ මතු දිනෙක ඔබ ජීවත් කරවන්නයිඑන්න අපිත් එක්ක එකතුවෙන්නහිල්ටන් සූපවේදින් සම්මාන දිනා...මුලින් තිබූ මිතුදම පසුව ආදරයට හැරුණාපිස්සු හැ‍ඳෙන සඳජනතාව වෙනුවෙන් සුර සැප අතහැරලා මහ පොළොවට බැස්සාඅපි ජීවත් වෙන්නෙ ආණ්ඩුවෙන් ලැබෙන රුපියල් දෙදහෙන්කැලණි ගං මිටියාවතේ ඉදි වූ තායිලන්තයේ ‘ක්වායි’ පාලමඉන්ටනෙට් ජෝක්ස්පණ තියෙන තුරු අපි තනි නොතනියට ඉන්නම් (රසදුන නව කථාව)පිච්චර් පිස්සාලොවම මවිත කර ගිනස් පොතට ගිය ටැලන්ට් ශ්‍රී ලංකාතරබාරුව මට්ටු කරන ‘ජල චිකිත්සාව’ Hydrotherapyලෝ ප්‍රකට කේශාලංකරණ විශේෂඥයෝ සන්සිල්ක්නිරෝගී දරු පරපුරක්T.B. භච්චන් පවුලේ සිහිනය බොඳ කරයිද?මව්පියන්ගේ වගකීම වන්නේ ගුණ නුවණින් යුතු දරුවකු හෙට ලොවට දායාද කිරීමයි. මේ සඳහා දරුවා නිසි ලෙස පෝෂණය කිරීම ඉතා වැදගත් වේ. මේ පිළිබඳව විමසා බලන්නට අපි ආහාර හා පෝෂණ විශේෂඥ එන්.එම්.සංජය හෙට්ටිගෙදර මහතා මුණගැසුනෙමු. මෙහි කරුණු සැකසෙන්නේ ඔහු සමඟ කළ සංවාදය ඇසුරෙනි.”පෝෂ්‍යදායී ආහාර වේලක් ලබාදීම පමණක් දරුවන්ගේ පෝෂණයට ප්‍රමාණවත් නොවේ. දරුවකු කායිකව මානසිකව සහ සාමාජීය වශයෙන් පෝෂණය කිරීම මෙහි දී වැදගත් වෙයි. දරුවාට පෝෂණයෙන් පිරි ආහාර වේලක් ලබාදීම කායික, මානසික පෝෂණයට වැදගත්වෙයි.දරුවන්ගේ පෝෂණය ගැන සැලකීමේ දී සමබල ආහාර වේලක් ලබාදීම ඉතා වැදගත්ය. දරුවන්ගේ පෝෂණයට බොහෝ වැඩිහිටියන් මස්, මාළු, බිත්තර වැනි සත්ව ආහාර ලබාදීමට කටයුතු කරයි. නමුත් සමබල ආහාර වේලක සත්ත්ව ප්‍රෝටීන් පමණක් නොව විටමින් හා ඛනිජ ද්‍රව්‍ය ද අඩංගු විය යුතුය. මේ සඳහා ධාන්‍යමය ආහාර හා පලා වර්ග එක්කර ගැනීම වැදගත් වෙයි. මෙහි දී ස්වාභාවික ආහාර වලට මුල් තැන දීම වඩාත් යෝග්‍ය වේ.දරුවන්ගේ වයස් කාණ්ඩ අනුව ඔවුන්ගේ පෝෂණයට අවශ්‍ය ආහාර ලබාදීම වැදගත්ය. එය ප්‍රතිශක්තිය වර්ධනය කිරීමට ද උපකාරී වෙයි. එබඳු පෝෂ්‍යදායී ආහාර ලබාදීමේ වගකීම මවට මෙන්ම පාසලේ දී ගුරුවරයා වෙත ද පැවරේ.ළමා පරපුර ක්ෂණික ආහාරවලට වැඩි නැඹුරුවක් වර්තමානයේ දක්නට ලැබේ. වෙළෙඳ ප්‍රචාරක දැන්වීම් වැනි දේ මඟින් ඔවුහු මෙම වැරදි ආහාර පුරුදුවලට යොමුවෙති. නමුත් ක්ෂණික ආහාර මඟින් දරුවන්ට අවශ්‍ය නිසි පෝෂණය ලැබීම අපහසුය. ඒ නිසා ස්වාභාවික ආහාරවලට දරුවා හුරුකිරීම වැදගත්වේ.සමබල ආහාර වේලක් සඳහා දරුවා ආකර්ෂණය කිරීම ද මෙහිදී වැදගත් වේ. ආහාරවල ප්‍රියමනාප බව වැඩිකිරීම, ආහාරය විවිධ ලෙස සැකසීම වැනි දෑ මෙහි දී සිදුකළ හැකිය. ආහාරයේ ප්‍රමාණාත්මක බව මෙන් ම ගුණාත්මක බව පිළිබඳව ද මෙහි ලා සලකා බැලිය යුතු වෙයි.මව්වරුන්, වැඩිහිටියන් කාර්යබහුල වීම මත දරුවන්ට පෝෂ්‍යදායී ආහාරවේලක් ලබාගැනීමට ඇති අවස්ථාව අහිමි වෙයි. නමුත් කාලය නිසි සේ කළමනාකරණය කළ විට මෙය අපහසු කටයුත්තක් නොවේ.ඔබේ දරුවාට සමබල පෝෂණයක් සහිත ආහාර වේලක් ලබාදීමට සැලකිලිමත් වන්න. එය හෙට ලොව දිනනා ඔහුට සැබෑ ශක්තියක් වේවි!</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>28</day>
    </date>
    <link>http://www.silumina.lk/2010/02/28/_art.asp?fn=av10022818</link>
    <topic>T. B. භච්චන් පවුලේ සිහිනය බොඳ කරයිද?</topic>
    <author/>
    <content>මගේ බිරිය හඳුනාගත්තේ ‘සිළුමිණ’ මංගල යෝජනාවකින්මා දැනුවත්ව මට කටකතා හැදිලා නැහැඇය අද ඔබෙන් ජීවිතය යදින්නේ මතු දිනෙක ඔබ ජීවත් කරවන්නයිඑන්න අපිත් එක්ක එකතුවෙන්නහිල්ටන් සූපවේදින් සම්මාන දිනා...මුලින් තිබූ මිතුදම පසුව ආදරයට හැරුණාපිස්සු හැ‍ඳෙන සඳජනතාව වෙනුවෙන් සුර සැප අතහැරලා මහ පොළොවට බැස්සාඅපි ජීවත් වෙන්නෙ ආණ්ඩුවෙන් ලැබෙන රුපියල් දෙදහෙන්කැලණි ගං මිටියාවතේ ඉදි වූ තායිලන්තයේ ‘ක්වායි’ පාලමඉන්ටනෙට් ජෝක්ස්පණ තියෙන තුරු අපි තනි නොතනියට ඉන්නම් (රසදුන නව කථාව)පිච්චර් පිස්සාලොවම මවිත කර ගිනස් පොතට ගිය ටැලන්ට් ශ්‍රී ලංකාතරබාරුව මට්ටු කරන ‘ජල චිකිත්සාව’ Hydrotherapyලෝ ප්‍රකට කේශාලංකරණ විශේෂඥයෝ සන්සිල්ක්නිරෝගී දරු පරපුරක්T.B. භච්චන් පවුලේ සිහිනය බොඳ කරයිද?යොවුන් රසික රසිකාවියන්ගේ ආදරය නොඅඩුව ලබමින් සිටින බොලිවුඩ්පුරයේ රුවැත්තිය, ඓශ්වර්යා රායිට පසුගිය සති කිහිපයක කාලය සුබදායක වුණේ නැහැ. ඇය තදබල ලෙස අසනීපව සිටියා.මුලින්ම දැනගන්නට ලැබුණේ ඇය තදබල උණ රෝගයකින් පෙළෙමින් සිටින බවයි. නමුත් ඒ සමඟම ඇයට උදරාබාධයකුත් උගුරේ ආබාධයකුත් තිබුණු බවයි දැනගන්නට ලැබුණේ. මේ ගැන වැඩි විස්තර ඇයගේ මාමණ්ඩිය (අභිෂේක් ගේ පියා, අමිතාබ් භච්චන්) තම වෙබ් අඩවියෙහි මෙලෙස සටහන් කර තිබුණා....”ඓශ්වර්යාගෙ මුව තුළ ඉදිමුමක් තිබුණා. බෙල්ල දෙපැත්තත් ඒ වගේම ඉදිමිලා තිබුණා. ඒක හරිම පීඩාවක් බව අපිට තේරුණා. මේ නිසා ඓශ්වර්යාට වතුර ටිකක්වත් බොන්න බැරිවුණා.වතුරවත් බොන්න බැහැ කියන්නෙ කොයිතරම් අමාරුවක්ද? ඉක්මනින්ම වෛද්‍ය ප්‍රතිකාර ලැබිලා ප්‍රතිජීවක බෙහෙත් පෙති ගත්ත නිසා ඒ අපහසුවෙන් මිදෙන්න ඓශ්වර්යාට පුළුවන් වුණා. එයාගෙ මූණෙත් බිබිලි මතුවෙලා තිබුණා. මූණ ඉදිමිලාත් තිබුණා. දැන් නම් හොඳයි. බීම වර්ග විතරක් ගන්න පුළුවන්. ඒත් කෑම කන්න අපහසුයි. කතාකරන්න නම් ටිකක් අපහසුයි. ආයාසයෙන් තමයි, කතාකරන්නේ.”මේ අතර බොලිවුඩ් පුරයෙන්ම ලද වෙනත් ආරංචියකින් කියැවුණේ රසික රසිකාවියන්ගේ සිත් සසල කරවන ආරංචියක්.එහි සටහන්ව තිබුණේ ඓශ්වර්යාගේ උදරයෙහි හටගත් ක්ෂයරෝගී තත්ත්වයකට ඇයට ප්‍රතිකාර කෙරෙමින් පවතින බවයි. (ක්ෂය රෝගය පෙනහලුවලට පමණක් නොවෙයි සිරුරේ වෙනත් අවයවවලට ද වැළඳෙන්නට ඉඩ තිබෙන බවයි වෛද්‍යවරු ප්‍රකාශ කරන්නේ.)අමිතාබ් භච්චන් ද මෙම ආරංචිය සත්‍යයක් යැයි පවසා තිබෙනවා..” ක්ෂයරෝගය (TB) දුප්පත් අයට විතරක් නෙවෙයි, පොහොසත් අයටත් හැදෙන්න පුළුවන්. හුඟ දෙනෙක් හිතන්නෙ මේක දුප්පතුන්ගෙ ලෙඩක් කියලයි.ඒත් ඒක බොරුවක් බව දැන් අපිටත් තේරෙනවා.” අමිතාබ් එලෙස පවසද්දී භච්චන් පවුලෙහි හිතවත් කිහිප දෙනකු පැවසුවේ ඓශ්වර්යා මව් පදවිය ලබනු දකින්නට එම පවුලේ සියලු දෙනාම පැතූ පැතුමන් වියැකී යන්නට ඉඩ තිබෙන බවයි.”දැන් ඓශ්වර්යාගේ වයස අවුරුදු 36ක් වෙනවා. මේ ක්ෂයරෝග තත්ත්වය නිසා ඓශ්වර්යාට දරුවෙක් ලැබෙන්න තියෙන ඉඩකඩ නැතිවෙලා යයිද කියන සැකයක් තමයි දැන් තියෙන්නේ.වෛද්‍යවරුන් උනන්දු වෙන්නෙත් මේ අසනීපය සම්පූර්ණයෙන්ම සනීප කරගන්න පුළුවන් වුණත් ඓශ්වර්යාට දරු සම්පතක් ලබන්න පුළුවන්ද කියන කාරණය ගැනයි.” භච්චන්ලාගේ හිතවතෙක් මාධ්‍යවේදියකු සමඟ එලෙස පැවසුවා.ඓශ්වර්යා - අභිෂේක් දෙදෙනාගේම පැතුම ඉක්මනින්ම දරු සෙනෙහස ලැබීමයි. මේ දෙදෙනාගේත් භච්චන් පවුලේ සියලු දෙනාගේම විතරක් නොවෙයි, බොලිවුඩ්පුරයේ බොහෝ දෙනෙකුගේ පැතුමත් එයයි. මේ මොහොතේදී කවුරුත් ප්‍රාර්ථනා කරන්නේ ඊට කලින් ඓශ්වර්යාගේ අසනීපය සුව අතට යොමු වේවාය කියලයි.ජනප්‍රියත්වයේ කිරුළ දරමින් සිටින සායිෆ් අලිඛාන් පසුගිය සති කිහිපය තිස්සේ තරමක විවේකයෙන් කාලය ගතකළා. සායිෆ්ට චිත්‍රපටවල රඟපාන්නට කාලය මිඩංගු කරන්නට සිදුවුණේ නැති නිසයි ඔහුට මඳ අස්වැසිල්ලක් ලැබුණේ.සායිෆ්ට ලැබෙන චිත්‍රපට අඩුවෙලාදැයි ඔබට හිතේවි. අඩුවක් නම් දකින්න තියෙනවා. ඒ, ඔහුගේ ජනප්‍රියත්වයෙහි ඇතිවූ පහළ යෑමක් නිසා නොවෙයි. තමන් වෙත ලැබෙන චිත්‍රපට තෝරා බේරාගෙන පමණක් රඟපාන්නට සායිෆ් තීරණය කර ඇති නිසයි.සායිෆ්ගේ මේ තීරණයෙන් හැඟවෙන්නේ ජනප්‍රිය රැල්ලෙන් මිදී සම්භාව්‍ය මට්ටමේ චිත්‍රපටවලට දායකවීමේ කැමැත්තක් ඔහු තුළ මතුවී තිබෙන බවද?කොහොම වෙතත් සිනමා රසික පරපුරේ ආකර්ෂණය දිනාගත් මේ සුපිරි නළුවා පද්ම ශ්‍රී සම්මානයෙන් පිදුම් ලැබීමට සුදුසු තත්ත්වයක සිටින බවයි බොලිවුඩ්පුරයෙන් ලද ආරංචියකින් කියැවුණේ.මෙවැනි සම්මානයක් පිරිනැමෙන්නේ ප්‍රවීණත්වයෙන් අගතැන්පත් කලාකරුවකුට හෝ කලාකාරියකටයි. සායිෆ් එවැනි මට්ටමක සිටිනවාද නැද්ද කියන කාරණය මේ වන විට කාගේත් අවධානයට ලක්වෙලා.ඒ, ළඟදී පිරිනැමීමට නියමිත පද්ම ශ්‍රී සම්මානය ලැබීමට සුදුසුකම් තිබෙන සිනමා නළු නිළියන්ගේ ලැයිස්තුවට සායිෆ්ගේ නම ද ඇතුළත් වී තිබෙන බවයි.සායිෆ්, පද්ම ශ්‍රී සම්මාන යෝජිත ලැයිස්තුවේ සිටින බව දැනගත්ත පිරිසක් කෝපයට පත්වී ඇති බව මේ අතර ආරංචි වුණා. මෙලෙස කෝපවී ඇත්තේ ඉන්දියාවේ වෙසෙන බිෂ්නෝයි නම් වූ ජන කොටසයි.ඔවුන් සායිෆ්ට පද්ම ශ්‍රී සම්මානය පිරිනමනවාට දැඩි ලෙස විරුද්ධ වෙලා. ඊට හේතුව වී තිබෙන්නේ කවුරුත් දන්නා සිද්ධියක්. ඉන්දියාවේ වනගත ප්‍රදේශයකදී මීට අවුරුදු කිහිපයකට පෙර සල්මන් ඇතුළු පිරිසක් දුර්ලභ වර්ගයේ මුවකු දඩයම් කිරීමේ සිද්ධිය ඔබට මතක ඇති.මේ සත්ත්ව ඝාතනය සිදුවුණේ බිෂ්නෝයි ජනකොටස වෙසෙන වනගත ප්‍රදේශයක් ආසන්නයේ දී යි. මේ අකටයුත්තට සල්මන් සමඟ සායිෆ් ද හවුල් වූ බවයි පැවසෙන්නේ.නීතිය ඉදිරියේ වැරැදිකරුවකු වූ සල්මන් දැන් නිදහස්ව සිටින්නේ උසාවිය හමුවෙහි පවතින ඊට අදාළ නීතිමය කටයුතු නිමවන තුරුයි. අවසන් තීන්දුව කුමන ස්වරූපයක් ගනීවිදැයි කවුරුවත් දන්නේ නැහැ.මේ නිසා බිෂ්නෝයිවරුන් පවසන්නේ නීතිය ඉදිරියේදී නිදහස ලබන තුරු සායිෆ්ට පද්ම ශ්‍රීී සම්මානය පිරිනොනැමිය යුතු බවයි. නමුත් සායිෆ් මේ විරෝධය පිළිබඳව කිසිවක් පැවසුවේ නැහැ. ඔහු කතා කළේ පද්ම ශ්‍රී සම්මානය ලැබීමට තමන් තුළ ඇති සුදුසුකම් පිළිබඳවයි....”මගේ නමත් ඔය ලැයිස්තුවේ තියෙන බව දැනගත්ත සමහරු පුදුම වෙලාලු. හේතුව මම තවමත් තරුණ නළුවෙක් නිසා. මට වඩා සුදුසුකම් තියෙන කලාකරුවෝත් මේ ලැයිස්තුවේ ඉන්නවා. ඒ වුණත් මමත් පද්ම ශ්‍රී සම්මානය ලබන්න තරම් සුදුසු කෙනෙක්.” තිස්නව හැවිරිදි සායිෆ් කියා සිටියා.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>28</day>
    </date>
    <link>http://www.silumina.lk/2010/02/28/_art.asp?fn=ay1002281</link>
    <topic>මොන වේලාවකවත් හැට හතර මායම් පාවිච්චි කරන්න එපා</topic>
    <author>සාගරිකා දිසානායක ජයසිංහ</author>
    <content>මොන වේලාවකවත් හැට හතර මායම් පාවිච්චි කරන්න එපාඅපේක්ෂා කන්දට යන මොරගහකන්ද පාලම විවෘත වෙයිමහාචාර්ය තිලෝකසුන්දරී කාරියවසම්පුංචි කාලෙ තොරතුරු කියන්න මෙවර අප හා එක් වුණේ ප්‍රධාන පෙළේ අධ්‍යාපනඥවරියක්. උපාධිධාරී ගුරුවරියක ලෙසින් වෘත්තීය ජීවිතය අරඹා මෙරට අධ්‍යාපන ක්‍ෂෙත්‍රයෙහි හිණිපෙතටම ළඟා වූ ඇය මහාචාර්ය තිලෝක සුන්දරී කාරියවසම්.සුන්දර ළමා කාලෙකට උරුමකම් කී ඇගේ ජීවිත කතාවෙන් වත්මන් තරුණ පරපුරට, කාන්තාවන්ට වගේම වෘත්තීයවේදීනටත් ගත හැකි ආදර්ශ බොහෝය.අභියෝග ජයගැනීමෙහි ලා විශාල හැකියාවක් තිබූ දක්‍ෂ පරිපාලන නිලධාරිනියක ද වූ ඇගෙන් මෙරට සිසු පරපුරට ඉටු වූ මෙහෙය අපමණයි. ජීවිතේ ඈ ලැබූ ජයග්‍රහණ සියල්ල පසුපස වූ යෝධ ශක්තිය ඇගේ උගත් කාරුණික දෙමවුපියන්, ඒ වගේම පිරිපුන් බොදු වාතාවරණයක් තුළ වූ නිර්ව්‍යාජ ගැමි හැදියාව බවයි ඇගේ අදහස.වෘත්තීය ජීවිතයේ හිණිපෙතටම ළඟා වෙමින් ජයග්‍රහණ රැසකට උරුමකම් කී ඇගේ වතගොත පත්තර පිටුවකට ගොනුකළ නොහැකි තරම්. අද ජීවිතයේ අසූ එක් වැනි වියට එළැඹී සැඳෑ සුව විඳිමින් සිටින මහාචාර්යතුමියට ඇගේ ළමා කාලෙ සිහි කිරීමත් බොහොම පී‍්‍රතිමත් දෙයක් බවයි ඈ කියන්නේ.සියනෑ කෝරළේට අයත් ගම්පහ බැලුම්මහර යමක්කමක් තිබුණු බරසාර පවුලක දෙවැනි දියණිය ලෙසින් ඈ මෙලොව එළිය දුටුවේ නවසිය විසි නවයෙ ජුනි මාසෙ අට වැනිදා. පවුලට වාසනාවත් සතුටත් රැගෙන උපන් පින්වත් දූ කුමරියට ඇගේ පියා නම තිව්වේ “තිලෝක සුන්දරී” කියල. “තිලෝක සුන්දරී වනසිංහ” ඇගේ මුල් නම.ඇගේ පියා එවකට පන්නල මහා විද්‍යාලෙ හිටපු මුල් ගුරුතුමා ඩබ්ලියු.එස්. වනසිංහ. අම්මා පන්නල ගැහැණු පාසලේ මුල් ගුරුතුමී ඇම්. මාපා. තිලෝක සුන්දරී උපන්නේ බැලුම්මහර අම්මගේ මහ ගෙදර. ඈට වැඩිමල් අයියා. බාල මල්ලියි නංගිලා දෙන්නයි. බාල සහෝදර සහෝදරියො උපන්නෙ තිලෝක සුන්දරී ඉපදිලා වසර හත අටකට පස්සෙ.ඒ නිසාම අම්ම තාත්තගේ ආදරය හුරතළය වැඩිකලක් විඳින්න ඈට අවස්ථාව ලැබුණා. තිලෝක සුන්දරී පුංචිම කාලෙ හැදුණෙත් බැලුම්මහර මහ ගෙදර. අම්මගේ අම්මා - ගමේ අම්මා තමයි ඈ රැක බලා ගත්තෙ. මාලිගාතැන්නෙ අක්කර ගණනාවක් පුරා පැතිරුණු විශාල පොල්වත්තක් මැද කාලෙ හැටියට ජයට හදාපු සොල්දර ගෙදරක්. වත්ත පාමුලින් සුන්දර දිය දහරාවක් ගලා ගියා. තවත් පැත්තකින් වෙල් යාය. වෙලේ දුව පැන ඇවිදල වෙහෙසිලා ඇළේ පැනලා නාපු හැටි ඈට තවමත් මතකයි.තිලෝක සුන්දරීගේ තාත්තගේ ගම කෑරගල. ගමක් විදිහට තවමත් ඇගේ හිතේ ඇඳිලා තියෙන්නේ ඒ ගමේ සුන්දරත්වය. හංස සන්දේශේ කවියෙන් විස්තර කැරුණු ඒ ගම හැබෑවටම සුන්දරයි. සශ්‍රීකයි. ඒ වගේම ගමේ හිටපු ගැමියො හරිම අවංකයි. සුහදයි. තාත්තා හැමදාම ළමයින්ට කීවේ “සත් කෝරළේ මිනිස්සු හරිම අවංක ගුණ යහපත් මිනිස්සු” කියලයි. ඒ ගමට ගිහින් පැරණි ගැමියො බලල කතාබහ කරල එන්න යන්න තිලෝක සුන්දරී තවමත් කැමතියි.පන්නල ඉස්කෝලෙ ගුරු නිවාසෙට අම්මලා පුංචි දරුවොත් එක්ක ගියා. වැඩි කලක් හිටියෙ නෑ. හෝමාගම පිටිපන මහා විද්‍යාලෙට මාරු වෙලා ආව. තිලෝක සුන්දරීට අකුරු කියෙව්වෙ තාත්තා. නක්‍ෂත්‍රය ගැනත් තරමක අවබෝධයක් තිබුණු තාත්තා ඇගේ ඉදිරිය ගැන යමක් දැනගෙන හිටියා වගේ බොහෝ විට ඇගේ හිස අතගාල “දුවේ නුඹ කවදා හරි අධ්‍යාපන අධ්‍යක්‍ෂක වෙන්න ඕනෑ” කියල විවරණ දෙනවා. පුංචි කාලෙ ඈට ඒ ගැන තේරුමක් නෑ. ඒ කාලෙ අධ්‍යාපන ක්‍ෂෙත්‍රයේ ඉහළම තනතුර “අධ්‍යාපන අධ්‍යක්‍ෂක” තනතුර.තිලෝක සුන්දරී මුලින්ම ගියේ පිටිපන මහා විද්‍යාලෙට. ඒ නියම වයසට කලින්. ගුරු නිවාසෙ ඉඳලා අම්මා තාත්තා එක්කම පාසලට ගියා. ගුරු නිවාසේ පාර අද්දර. රාත්‍රියට කරත්ත බැඳගෙන පාර දිගේ කරත්ත කාරයො මිහිරි හඬින් කරත්ත කවි ගයමින් යනවා. ඒ හඬින් ඇහැරෙන පුංචි තිලෝක සුන්දරී නොනිදා කරත්ත කවි අහගෙන ඉන්නවා. ඒ මිහිරි නාදෙත් එක්කම ඈටත් නොදැනී ඇස් දෙක පියවෙනවා. අදටත් ඉඳහිට මහ රෑක නින්දෙන් ඇහැරෙන ඈට ඒ මිහිරි ගායනාවල ළයාන්විත ස්වරය ඇහෙන්නා වගේ දැනෙනවලු.තාත්තා හරිම කරුණාවන්තයි. අම්ම දරුවන්ට ආදරේ වුණත් බොහොම තද නීතිකාරි. තිලෝක සුන්දරී හුරතල් කරන්නෙ තාත්තා. “හැබැයි දුවේ කවදාවත් ගැහැනුන්ට තියෙන හැටහතරමායම් නම් උඹ පුරුදු වෙන්න එපා. මොනම වෙලාවකවත් ගැහැනුමායම් පාවිච්චි කරන්න එපා!” ඒ තාත්තාගේ අවවාදෙ. අදටත් ඈ අකුරටම පිළිපදිනවා.අම්මා ඈට උගන්වන්න තදින් වෙහෙසුණා. මල්ලියි නංගිලයි පොඩි නිසා අම්මගේ අත්හදා බැලීම්වලට හැම විටම ලක් වුණේ තිලෝක සුන්දරී. වයස අවුරුදු පහේ ඉඳන් අම්මත් එක්ක ඈ පෝයට සිල් සමාදන් වුණා. ඈට ගණිතය උගන්වනකොට “ඝණ අඩියට ඝණ අඟල් 1728” කියල උගන්වන්න අම්මා තිලෝක සුන්දරී ලවා මැටියෙන් ඝණ අඟලේ කැට හැදෙව්වා. වඩු බාස් කෙනෙක් ගෙන්නලා ලීයෙන් පුවරුවක් හදවල පුංචි දූ ලවා ඒ මැටි කැට පුවරුවෙහි තැන්පත් කෙරෙව්වා.පාසලට ඇතුල්වෙන වයස ආවම කොළඹ විසාකා විද්‍යාලයේ පළමු ශ්‍රේණියට තිලෝක සුන්දරීව ඇතුළත් කළා. වයස අවුරුදු පහේ ඉඳන්ම නේවාසිකාගාරෙ නැවැත්තුවා. පුංචි දැරියට වැඩියම දරා ගන්න බැරි වුණේ් හැම වැඩේම වේලාවට කළ යුතු වීමයි. සේරටම වඩා කිසිම බඩගින්නක් නැති වේලාවටත් කෑම කන්න සිදුවීම! නිවාඩු කාලෙට ඔවුන් කෑරගල තාත්තගේ ගමට හෝ බැලුම්මහර අම්මගේ ගමට ගියා. මුළු නිවාඩු කාලෙම ඇති තරම් සෙල්ලම් කරලා, නටලා, දඟලලා ගත කළේ පුදුම නිදහස් දිවියක්.තිලෝක සුන්දරී හතරෙ පන්තියට එන කොට දෙවැනි ලෝක යුද්දෙ ඇරැඹිලා. විසාකාව බණ්ඩාරවෙලට ගෙන ගියා. විසාකාවෙ හිටපු විදුහල්පතිනි ක්ලේරා මොට්වානි මහත්මිය තිලෝක සුන්දරී හිත තදින් ඇඳ බැඳ ගත් චරිතයක්. ඈ “අවවාදයට වඩා ආදර්ශය උතුම්” යන සංකල්පය සනාථ කළ කාන්තාවක්. ලෝක යුද්දෙ නිසා කොළඹ ආනන්ද විද්‍යාලෙ පන්නිපිටියට ගෙනාවා. තාත්තා තිලෝක සුන්දරීව විසාකාවෙන් අස්කරල ආනන්ද විද්‍යාලෙට ඇතුල් කළා. අයියත් සමඟ ඒ පාසලට ගියා. ආනන්දෙට ළමයි ඇතුළත් කළ නිසා අම්මා තාත්තත් මාරුවක් ඉල්ලුවා. ලැබුණේ නෑ.අම්ම තාත්තා රැකියාවට වඩා දරුවන්ගේ අධ්‍යාපනය වැදගත් කොට සැලකුවා. ගුරු සේවය නිම වෙන්නට වසර විස්සක් පමණ තියෙද්දි ඔවුන් කල් ඇතුව විශ්‍රාම ගියා. යුද භීෂණයෙන් පස්සෙ යළිත් ආනන්දෙ මරදානට ගෙනාවා. නංගිලාත් මල්ලිත් ආනන්දෙට ඇතුල් කළ මවුපියන් පුංචි බොරැල්ලෙ ට්‍රොස්කි පෙදෙසින් ඉඩම් කෑල්ලක් අරන් ගෙයක් හැදුවා. ඒ කාලෙ ඒක විශාල මඩ වගුරක්. අම්ම තාත්තට යමක් කමක් තිබූ නිසාම ඒ මඩ වගුර හොර කොට දාල ගොඩ කරලා ගෙයක් හදා ගත්තා. ආනන්දෙට පයින් යන දුර. අම්මා තාත්තා ගෙදර ඉඳන් දරුවන්ට උදව් කළා.තිලෝක සුන්දරීට අධ්‍යාපනය වගේම ගේ දොර වැඩපල, නැටුම් ගැයුම් සියල්ල උගන්වන්න අම්මාට ලොකු වුවමනාවක් තිබුණා. දරුවන්ට ඉංගී‍්‍රසි උගන්වන්න බර්ගර් ජාතික තරුණියක් ගෙදර නවත්වා ගත්තෙ පත්තරේ දැන්වීමක් දාලා. ඈ කෙලින්සන් මෙනෙවිය. ඈ සිංහල වචනයක් වත් දන්නෙ නැති නිසා තිලෝක සුන්දරීල බොහොම ඉක්මනින් ඉංගී‍්‍රසි හසුරුවන්න පුරුදු පුහුණු වුණා.ඈට නැටුම් ඉගැන්නුවේ පේ‍්‍රමකුමාර එපිටවෙල මහතා. වයලීන වාදනය ඉගැන්නුවෙ වින්සන්ට් පෙරේරා ගුරුතුමා. රබන් ගහන්න උගන්වන්න මහ උස මහත ගැමියෙක් අම්මා ගමෙන්ම ගෙන්නුවා. ඈට මතකයි බටහිර පන්නෙට උයන්න ඉගැන්නුවෙ ඩික්මන්ස් මහත්මිය. ගෙදරට මැෂින් ගෙනත් ගුරුවරියක් යොදවල මහන්නත් ඉගැන්නුවා. උයන්න නම් ඈ අදටත් කැමතියි. ඒත් ඈ අකමැතිම කාරණේ මහන එකයි.ගෑනු දැරියක් කතා බහ කරන හැටි, අඳින පළඳින හැටි, ඉඳගන්න හැටි විතරක් නොවෙයි ඇවිදින හැටි පවා අම්මා කියා දුන්නා. අදටත් ඈ උරහිස් හකුළා නොගෙනඔළුව කෙළින් තියාගෙන ඍජුව ගමන් කරන්නෙ එදා අම්මා දුන් අවවාදෙ අකුරටම පිළිපදිමින්. තාත්තා වගේ නොවෙයි වරද දුටු තැන අම්මා ගෙන් දඬුවම් ස්ථිරයි.තිලෝක සුන්දරී කීකරු දියණියක්. කොයි තරම් යොවුණන් ඈ ගැන උනන්දු වුණත් ඈ නොවෙයි ඒ මායිම් කළේ. අම්මා තාත්තගෙ වචනෙට පිටින් යන්න ඈ කවදාවත් උත්සාහ කළේ නෑ. තාත්ත හැට හතර මායම් එපා කිව්ව වගේ අම්මත් ඇගෙන් ඉල්ලීම් දෙකක් කළා. “ඒ කවදාවත් අත් නැති හැට්ට අඳින්න එපා. ඒ වගේම දේශපාලනේ කරන්න එපා!” යන ඉල්ලීම්.තිලෝක සුන්දරී හොඳටම දක්‍ෂ ගණිතයට. ඒත් ඒ කාලෙ ගණිත විෂයෙන් ලංකාවෙන්ම පළමුවැන්නා හිටියෙත් ඇගේ පන්තියේ. ඒ එස්.පී.පී. වික්‍රමසූරිය. ඔහු පසු කලෙක කැලණිය විශ්ව විද්‍යාලෙ ගණිතය පිළිබඳ මහාචාර්යවරයා බවට පත්වුණා. ඔවුන්ට ගණිතය ඉගැන්නුවේ එල්.ඩී.එම්. පෙරේරා ගුරුතුමා. වික්‍රමසූරිය පන්තියෙ හිටි නිසා තිලෝක සුන්දරීලා ගණිත විෂයෙන් තෑග්ග ගන්නට තරග කළේ නෑ. උසස් පෙළ සඳහා ඈ තෝරා ගත්තේ ගණිත විෂය ධාරාව. 1949 දි කොළඹ විශ්ව විද්‍යාලෙට ඈ තේරුණේ විශිෂ්ට සාමාර්ථයයක් ලබමින්. විශ්ව විද්‍යාලෙදි ඈ කලා කටයුතුවලට සහභාගී වුණා.මහාචාර්ය එලිසර් යටතේ නාට්‍ය හා රංගකලාව හැදෑරූ ඈ සුනේත්‍රා නාට්‍යයේ කේ.ඩී. පැන්ටලියන් නළුවා සමඟ සුනේත්‍රාගේ චරිතය රඟපෑවා. ඒ කාලෙ නාට්‍යවලට සංගීතය සැපැයූ ඇල්බට් පෙරේරා මාස්ටර් (අමරදේව සූරීන්) සමඟ “ශාන්ත මේ රෑ යාමේ මේ කුමුදුමලේ සිරියා” යන අදටත් ජනපි‍්‍රය ගීතය මුලින්ම ගැයුවේ ඇයයි.තිලෝක සුන්දරීගේ ජීවන ගීතයේ තනුව වයන්නට සහකරුවකු හමු වුණේත් සරසවි බිමේදිමයි. කලා කටයුතුවලට නිබඳ දායකත්වය දුන් තරුණ ජ්‍යෙෂ්ඨ ශිෂ්‍යයෙකු වූ ඔහු පියදාස කාරියවසම්. දර්ශනය හැදෑරූ මේ දක්‍ෂ තරුණයාගේ යෝජනාවට මවුපියන්ගේත් ආශිර්වාදය ලැබුණා. 1952 දී ඈ උපාධිය ලබා පිට වුණා. ගුරුවරියක ලෙස ප්‍රථම පත්වීම තමා උගත් විසාකා විද්‍යාලයටම ලැබුණා. 1953 පෙබරවාරි මාසෙ හතරවැනිදා පියදාසත් - තිලෝක සුන්දරීත් යුග දිවි ඇරැඹුවා.ඒ අවුරුද්දේම අවසානෙදි ඔවුන්ගේ කුළුඳුල් පුත්‍රයා විද්‍යා උපන්නා. දැන් ඔහු එංගලන්තයේ ආචාර්ය උපාධිය ලබා ඉන්ජිනේරුවරයෙකු ලෙස සේවය කරනවා. 1955 දී උපන් ශ්‍රී හරන් පුතා දැන් ස්කොට්ලන්තයේ ස්ටැත් අයි විශ්ව විද්‍යාලයේ ලිතෝ මුද්‍රණ ශිල්ප අංශයේ අධිපතිවරයා ලෙස කටයුතු කරනවා. 1960 දි උපන් මියුරුනිසා පියසුන්දරී දියණිය ඉලෙක්ටෝනික ඉන්ජිනේරුවරියක්.දරු තිදෙනාම විවාහ වෙලා. ඔවුන්ගේ දරුවෝ පුංචි කාලෙ හැදුණේ වැඩුණේත් ආත්තම්මාගේ සමීප ඇසුරේ. තිලෝක සුන්දරීට මිනිපිරියො පස් දෙනයි. එකම මුණුපුරයි. ඔවුන්ගෙන් පස් දෙනෙක්ම වෛද්‍යවරුන්. එක් කෙනෙක් නීති ක්‍ෂෙත්‍රයට පිවිසිලා. මහාචාර්යතුමිය අධ්‍යාපන විද්‍යාව පිළිබඳ පශ්චාත් උපාධිධාරිනියක්. මෙරට දරුවන්ගේ අධ්‍යාපන ක්‍රමය සකස් කරන්න ඇප කැපවුණු අධ්‍යාපනඥවරියක්. ඒ හැමටම වඩා ඈ ආදරණීය මවක්. සදාදරණීය මිත්තනියක්. ඇගේ මුණුපුරු මිනිපිරියෝ ලොවේ හොඳම අත්තම්මා ඇය බව නිතර පවසනවාලු.1958 දි ලංකා විශ්ව විද්‍යාලයෙන් අධ්‍යාපන මනෝ විද්‍යාව, අධ්‍යාපන මූලධර්‍ම හා සමාජ විද්‍යාව යන විෂයයන් ආශ්‍රයෙන් එම් ඒ උපාධිය ලබාගත් තිලෝක සුන්දරී 1966 දි ලන්ඩන් විශ්ව විද්‍යාලයෙන් පී.එච්.ඩී. උපාධිය ලබා ගත්තෙත් අධ්‍යාපන විද්‍යාවෙන්. 1968 දි යළිත් මවුබිමට පැමිණි ඈ ටික කාලයක් යනතුරු දරුවො බලාගෙන නිවසේ රැඳුණා. ඒ වෙනකොට ඇගේ සැමියා මොරටුවේ තක්සලා විද්‍යාලෙ විදුහල්පති. තක්සලාවෙ ක්‍රීඩා උත්සවය දා ඈත් ගියා ස්වාමියාත් සමඟ උත්සවේට. එදා ප්‍රධාන අමුත්තා හිටපු අධ්‍යාපන ඇමති දහනායක මහත්තයා. තිලෝක සුන්දරී දුටුවාම ඇහුව “මොකද දැන් කරන්නෙ?” කියලා. “මේ දවස්වල මොකවත් නෑ.” ඈ පිළිතුරු දුන්නා.”මං රස්සාවක් දෙන්නම්! ගාල්ල සංඝමිත්තාවෙ විදුහල්පතිකම බාර ගන්න. හෙට උදේම අධ්‍යාපන කන්තෝරුවට එන්න!” ඇමතිතුමා කීවා.දරුවො පුංචියි. ස්වාමියා කොළඹ. ගාල්ලට යන්නෙ කොහොමද? ඈ ඒ ඉල්ලීම ප්‍රත්ක්ෂේප කළා. ඒත් ඇමතිතුමා ඇගේ සැමියා සමඟ කසුකුසු ගෑවා. පසුදා උදේ ස්වාමියා ඈ ඇමතුවා. “තාත්තත් එක්ක ගොහින් පාසල බලල එන්න!” අම්ම නම් ඒ හැටි කැමති වුණේ නෑ. මහත්තයා ගේ ගම දකුණේ. ඈ පුතාල දෙන්නත් වාහනේට නංවා ගෙන මහත්තයගේ ඥාතියකු ගෙ ගෙදරට ගියා. එතැනින් පාසලට. 1958 අගෝස්තු 01 වැනිදා ඈ විදුහල්පති ධුරයේ වැඩ බාර ගත්තා. ඒ වන විට ඇයට වයස අවුරුදු 29 යි. “ලංකාවේ ලාබාලම විදුහල්පතිනිය” ලෙස ඇගේ නම පසුදා පුවත්පත්වල පළ වුණා.සංඝමිත්තාවට ගිය දවසෙම රාත්‍රියේ නේවාසිකාගාරේ මහ කලබැගෑනියක්. “හොස්ටල් එකට භූතයෙක් ඇවිත්!” ළමයි වගේම ගුරුවරියොත් භීතියෙන් කෑ ගහනවා. තිලෝක සුන්දරී විදුහල්පතිතුමිය කරුවලේම එළියට බැස්සා.කෑමවලට වැලි වැටිලා. ජනෙල්වලට ගල් ගහලා. ඈ බය නැතුව පිටිපස්සෙ දොරෙන් එළියට බැස්සා. ඇඟේ හැපෙනකල් භූතයා දන්නෙ නෑ. මුළුතැන්ගෙයි උයාපු මෙහෙකාරියයි ඒ භූතයා. ඒ රෑම ඈව සේවයෙන් පහ කළා. පසුවදාම අලුත් කුස්සි අම්මා කෙනෙක් හොයා ගත්තා. අලුත් විදුහල්පතිනිය වැඩ ඇරැඹුවේ එහෙම.1966 වන විට උසස් පෙළ ප්‍රතිඵලවලින් ලංකාවේ ප්‍රථම ස්ථානය දිනා ගන්නට ගාල්ලෙ සංඝමිත්තා බාලිකාවො සමත් වුණා. විසාකා විදුහලත් පැරදවූ නිසා “නංගී අක්කා පරදවයි” කියල පුවත්පත්වල ප්‍රධාන සිරස්තල පළ වුණා.තිලෝක සුන්දරී විදුහල්පතිනියට පැවරූ වගකීම ඉහටත් උඩින් ඉටුකළ නිසා දහනායක මහතාගේ පටන් හැම රජයකින්ම පත්වූ සෑම අධ්‍යාපන ඇමතිවරයකු ගේම උපරිම සහය ඈට ලැබුණා.1970 දි කොළඹ ආනන්ද බාලිකා විද්‍යාලයේ විදුහල්පතිධුරයට පත් වුණා. වසරක් පමණ සේවය කරන විට ඈට මාතර සහ තංගල්ල ප්‍රාදේශීය අධ්‍යාපන අධ්‍යක්‍ෂ ධුරයට පත්වූයේ ඒ තනතුරට පත්වූ ප්‍රථම කාන්තාව ලෙස. 1973 දි ගුරු අධ්‍යාපන අධ්‍යක්‍ෂ ධුරයට පත්වූ තිලෝක සුන්දරී එතෙක් වෙන්ව පැවති ප්‍රාථමික ගුරු අධ්‍යාපනය හා ද්විතීයික ගුරු අධ්‍යාපනය වශයෙන් වෙන්ව පැවති ක්‍රමය එකක් බවට පත් කරල ගුරු කාණ්ඩ දෙකෙහිම වේතනය එක මට්ටමකට ගෙන ආවා.1976 දි ගුරු විද්‍යාල අධ්‍යාපන අධ්‍යක්‍ෂ ධුරයට පත් වූ ඈ 1980 දි අධ්‍යාපන සැළසුම් ප්‍රතිපත්ති හා ව්‍යාපෘති අධ්‍යක්‍ෂ ධුරයට පත් වුණා. 1983 දි අධ්‍යාපන ප්‍රකාශන කොමසාරිස් ධුරයට පත්වූ ඈ 1989 දි අධ්‍යාපන අමාත්‍යාංශයේ නියෝජ්‍ය අධ්‍යාපන අධ්‍යක්‍ෂ ජනරාල් ධුරයට පත් වුණා. අනතුරුව අධ්‍යාපන, තොරතුරු හා මාධ්‍ය සහ සංස්කෘතික අමාත්‍යාංශවල අතිරේක ලේකම් ධුරයට පත්වූ ඈ 1992 දි ජාතික අධ්‍යාපන ආයතනයේ අධ්‍යක්‍ෂක තනතුරට පත් වුණා. මුල් කාලීන විදුහල්පතිවරයකු වූ ඇගේ පියා ගේ පරම පැතුම වූයේ ඈ මේ රටේ අධ්‍යාපන අධ්‍යක්‍ෂකවරිය වනු දැකීමයි. ඒ ඔහුගේ කාලයේ අධ්‍යාපන ක්‍ෂෙත්‍රයේ වූ ඉහළම තනතුර එය වූ නිසා. ඒත් තාත්තාගේ පැතුම ඉහටත් උඩින් ඉටු කරමින් ඈ මෙරට අධ්‍යාපන පරිපාලන ක්‍ෂෙත්‍රයේ හිනි පෙතටම ළඟා වීමට තරම් භාග්‍යවත් වූවා.ඉන්දියාවේ මදුරාසියේ එම් ජී රාමචන්ද්‍ර විශ්ව විද්‍යාලයේ එතෙර විශ්ව විද්‍යාලය මෙරට පිහිටුවා එහි මහාචාර්ය තනතුර තිලෝක සුන්දරීට පිරි නැමුවා. නිල වශයෙන් රාජ්‍ය සේවයෙන් විශ්‍රාම ගත් පසුවත් දිගු කාලයක් විවිධ තනතුරු දැරුවා. ඈ මෙරට අධ්‍යාපන ක්‍ෂෙත්‍රයට හා රටට ඉටුකරන ලද මෙහෙවර උදෙසා තෙවරක්ම ජනාධිපති සම්මානයෙන් පිදුම් ලැබුවා.සංස්කෘතික අමාත්‍යාංශයේ 1975 දි හොඳම ග්‍රන්ථයට හිමි සම්මානය ඈට හිමි වුණා. ජපන් රටේ පැවැත්වුණ ලෝකයේ හොඳම ළමා පොතට හිමිවන ත්‍යාගය ඇගේ තුන් යහළුවෝ කෘතියට ලැබුණා. මේ පොත ලෝකයේ භාෂාවන් දහයකට පරිවර්තනය කර තිබෙනවා.2007 දි මෙරට කාන්තා හා ළමා අභිවෘද්ධිය උදෙසා විශිෂ්ටතම මෙහෙවරක් ඉටු කළ කාන්තාවට හිමි ත්‍යාගයත් 1983 දි මෙරට අධ්‍යාපන ක්‍ෂෙත්‍රයේ විශිෂ්ටතම පුරවැසියා වෙනුවෙන් පිරිනැමූ ත්‍යාගයත් දිනා ගත්තේ ඇයයි.සාගරිකා දිසානායක ජයසිංහඡායාරූපය - විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>28</day>
    </date>
    <link>http://www.silumina.lk/2010/02/28/_art.asp?fn=ay1002282</link>
    <topic>අපේක්ෂා කන්දට යන මොරගහකන්ද පාලම විවෘත වෙයි</topic>
    <author>මොරගහකන්ද සංචාරයකින් පසු නිහාල් පී. අබේසිංහ</author>
    <content>මොන වේලාවකවත් හැට හතර මායම් පාවිච්චි කරන්න එපාඅපේක්ෂා කන්දට යන මොරගහකන්ද පාලම විවෘත වෙයිරුපියල් කෝටි 7000ක වියදමින් මෙරට ඉදිවන විශාලතම බහුකාර්ය යෝජනා ක්‍රමය වන මොරගහකන්ද කළුගඟ ව්‍යාපෘතියේ විශේෂ නිරීක්ෂණ චාරිකාවකට එක්වූ මහින්ද රාජපක්ෂ ජනාධිපතිතුමා අතින් ව්‍යාපෘතියේ ප්‍රථම අදියර යටතේ පාලම් 2ක්, නව නගරයක්, වැව් 4ක් අභ්‍යන්තර මාර්ග පද්ධතිය හා කළුගඟ ප්‍රදේශයේ ඉදි කළ නව නගර සංවර්ධන කටයුතු පසුගිය 23 වැනිදා ජනතා අයිතියට පැවරිණි. මේ ඒ පිළිබඳ සටහනකි.උතුරු මැද පළාත, නැඟෙනහිර පළාත කර්කශ බැවින් පීඩා විදිද්දී ඇළහැර අඹන් ගඟ ඔස්සේත් ලග්ගල කළු ගඟ ඔස්සේත් වසරකට ගලා එන අක්කර අඩි 1437000 ක ජල ප්‍රමාණයක් ඇළහැර අමුණ ඔස්සේ අංගමැඩිල්ලෙන් පහතට වැටෙන්නෙ ඒ ජල කඳින් කිසිම වැඩක් නොගෙනයි.මේ අතිවිශාල ජල ස්කන්ධයෙන් උතුරු මැද නැඟෙනහිර මධ්‍යම පළාත්වල සියලු වැව් අමුණු පුරවා පානීය ජල අවශ්‍යතාව ද සම්පූර්ණ කර, ඉඩම් අක්කර ලක්ෂ 2.5 ක් යල මහ තෙකන්නයේ අස්වැද්දීම මොරගහකන්ද කළුගඟ ව්‍යාපෘතියේ ප්‍රධාන අරමුණයි.මාතලේ, අනුරාධපුරය, ත්‍රිකුණාමලය, පොලොන්නරුව දිස්ත්‍රික්කවලට එක් දිනයක් සඳහා දැනට ලැබෙන පානීය ජල ප්‍රමාණය වන ඝන මීටර් 78816, මොරගහකන්ද - කළුගඟ ව්‍යාපෘතිය මගින් ඝන මීටර් 253310 දක්වා වැඩි කෙරේ.එමෙන් ම එම පළාත්වල මිරිදිය ජලාශවල මත්ස්‍ය අස්වැන්න වැඩි කිරීමට ද පියවර ගනු ලැබේ. ඊට මත්ස්‍ය පැටව් අලුතින් දමන අතර අලුතෙන් ඉදිකරන වැව් වල ද මසුන් ඇති කිරීම ආරම්භ කෙරේ. මීට අමතරව කෘෂිකාර්මික ද්විතියික නිපැයුම් සකස් කරන සුළු කර්මාන්ත හා ඊට අදාළ අලෙවි පහසුකම් ද ඇති කෙරේ.මොරගහකන්ද ව්‍යාපෘතියෙන් රජරට ගොවි ජනතාවට පමණක් වසරකට කෝටි 300 ක ප්‍රතිලාභ ලැබේ. මුළු ව්‍යාපෘතියෙන් වසරකට ලැබෙන ප්‍රතිලාභය රු. කෝටි 550 ක් පමණ බව ගණන් බලා ඇත. ඒ අනුව ව්‍යාපෘතියේ වියදම අවුරුදු 11 කින් පියවීමට අවස්ථාව ලැබේ.කූඹියන්ගන ඇළ - මොරගහකන්ද මාර්ගයේ ඉදිකිරීම්වසර 60 ක් තිස්සේ සාකච්ඡාවලට ඇස්තමේන්තුවලට පමණක් සීමා වූ මේ ව්‍යාපෘතිය මහින්ද චින්තනය යටතේ් මීට අවුරුදු 3 කට පෙර 2007 ජනවාරි 25 වැනිදා මහින්ද රාජපක්ෂ ජනාධිපතිතුමා අතින් ආරම්භ විය.මේ යටතේ ප්‍රධාන ලෙස මොරගහකන්ද ජලාශය කළුගඟ ජලාශය ඊට අදාළ වේලි 6 ක් ඉදිවේ. ඊට අමතරව තවත් ප්‍රධාන ඇළ මාර්ග පද්ධතියක් ද උමං මාර්ගයක් ද විදුලි බලාගාරයක් ද විශාල යටිතල පහසුකම් රැසක් ද මේ යටතේ ඉදිවේ.ප්‍රධානම ජලාශය වූ මොරගහකන්ද ජලාශය නිර්මාණය වන්නේ ඇළහැර පුරාණ අමුණට කිලෝමීටර් 2 ක් පමණ ඉහළ දී අඹන් ගඟ හරහා වේල්ලක් බැඳීමෙනි. එය ප්‍රධාන වේල්ලයි. ඊට අමතරව තවත් සදෑලි වේලි (උප වේලි) 2 ක් ද ඊට අනුබද්ධව ඉදිවේ. ඒ මහ ජලාශයේ එක්වන ජලය කඳු අතරින් ගලා යෑම වැළැක්වීමටයි. අඹන් ගඟ හරහා මේ වේල්ල ඉදිවෙන්නේ නාවුල ඇළහැර මාර්ගයේ 18 වැනි සැතපුම් කනුව ආසන්නයේ ය. අඹන් ගඟ හරහා ඉදිවන ප්‍රධාන වේල්ල උසින් මීටර් 65 ක් වන අතර දිග මීටර් 463 කි. මුදුණත පළල මීටර් 8 කි. මෙය සම්පූර්ණයෙන් ම කොන්ක්‍රීට් වේල්ලකි.ගල් පිරවීමෙන් තැනෙන මොරගහකන්ද අංක 1 සදෑලි වේල්ල උසින් මීටර් 42 ක් වන අතර දිගින් අඩි 361 කි. මුදුණත පළල මීටර් 8 කි.අංක 2 සදැලි වේල්ලේ උස මීටර් 21 කි. දිග මීටර් 374 ක් වේ. මුදුණත පළල මීටර් 7 කි. පස් පිරවීමෙන් මේ වේල්ල ඉදිකෙරේ. මෙහි කටයුතු දැන් අවසන් වෙමින් ඇත. එහි වැඩ කටයුතුවලින් සියයට 85 ක් අවසන් බව මොරගහකන්ද ව්‍යාපෘතියේ අධ්‍යක්ෂ ආර්.බී. තෙන්නකෝන් මහතා පවසයි. මෙහි වැඩ කටයුතු 2010 මැයි මාසයේ දී අවසන් කිරීමට නියමිත ය.වේලි ත්‍රිත්ත්වය මගින් නිර්මාණය වන මොරගහකන්ද ජලාශය මොරගහකන්දේ සිට නාවුල තෙක් විහිදෙන වර්ග කිලෝමීටර් 29.5 ක් දක්වා ප්‍රදේශයක් පුරා පවතිනු ඇත. මේ ජලාශයේ පූර්ණ ධාරිතාව අක්කර අඩි 463000 ක් ද එය පරාක්‍රම සමුද්‍රය මෙන් හතර ගුණයකටත් වඩා විශාල ය. එය විශාලත්වය අතින් මෙරට තෙවැනියට විශාල ජලාශය වනු ඇත.මෙම ප්‍රධාන වේල්ලට යාබදව ඉදිවන පිටවාන පළල අඩි 115 කි. උස මීටර් 95 කි. අරීය ගේට්ටු 5 කින් සමන්විත ය.අඹන්ගඟ හරහා ඉඳිකළ මොරගහකන්ද පාලමමොරගහකන්ද ප්‍රධාන වේල්ලට අනුබද්ධව ජල විදුලි බලාගාරයක් ද ස්ථාපිත කෙරේ. එහි බලය මෙගාවොට් 20 කි. ඒ මගින් නිපදවෙන විදුලි බලය නාඋල ඉදිවන විදුලි උප පොළක් මගින් ජාතික විදුලි බල පද්ධතියට ලැබේ.මොරගහකන්ද මගින් මධ්‍යම පළාතේ ඇති පිරිසුදු ජලය උතුරු මැද පළාතට පානීය ජලය ලෙස ලබාදෙයි. උතුරු මැද පළාතේ බහුලව ඇති ෆ්ලෝරයිඩ් ප්‍රශ්නයට හා වකුගඩු රෝගයට විසඳුමක් වනු ඇතැයි විශ්වාස කෙරේ.දුම්බර (නකලස්) කඳුවැටියෙන් ඇරඹී අඹන් ගඟට වැටෙන කළුගඟ හරහා වත්මන් පල්ලේගම නගරයට කිලෝ මීටර් 8 ක් පමණ උතුරු දෙසින් ප්‍රධාන වේල්ලක් ද නැඟෙනහිර දෙසින් සැදෑල වේලි 2 ක් ද ඉදිකිරීමෙන් කළුගඟ ජලාශය නිර්මාණය වෙයි.කළුගඟ ජලාශයේ ප්‍රධාන වේල්ල ගල් පිරවීමෙන් නිර්මාණය වනු ඇත. එය උසින් මීටර් 67 ක් වන අතර දිගින් මීටර් 546 කි. මුදුනත පළල මීටර් 08 කි. අංක 1 සැදෑල වේල්ල ගල් පිරවීමෙන් නිර්මාණය කෙරෙනු ඇත. එය දිගින් මීටර් 238 කි. උසින් මීටර් 47 කි. මුදනත පළල මීටර් 08 කි. උසින් මීටර් 8 ක් වන අංක 2 සැදෑල වේල්ල පස් පුරවා නිමා කෙරෙනු ඇත. එහි දිග මීටර් 65 කි. මුදුනත පළල මීටර් 06 කි.කළුගඟ ජලාශයේ පිටවාන පළලින් මීටර් 8.5 ක් ද උසින් මීටර් 7.8 ක් ද වන අරිය දොරටු 3 කින් සමන්විත වෙයි.කළුගඟ හරහා ඉදිකැරෙන ප්‍රධාන වේල්ලෙන් හා උප වේලි දෙකෙන් නිර්මාණය වන කළුගඟ ජලාශයේ පූර්ණ ධාරිතාවය අක්කර අඩි 216000. සක්‍රීය ධාරිතාවය අක්කර අඩි 170000 කි. මෙහි ප්‍රමාණය පරාක්‍රම සමුද්‍රය මෙන් දෙගුණයකි.කළුගඟ ජලාශය ඉදිකැරෙන්නේ ප්‍රධාන වශයෙන් මොරගහකන්ද ජලාශයේ ජල ධාරිතාව ප්‍රවර්ධනය කිරීමේ අරමුණෙනි. ඒ හැරුණු විට මොරගහකන්ද - කළුගඟ සංවර්ධන ව්‍යාපෘතිය යටතේ නැවත පදිංචි කිරීමේ වැඩසටහන සඳහා කළුගඟ දකුණු ඉවුර හා වම් ඉවුර ද සංවර්ධනය කෙරේ. මෙසේ සංවර්ධනය කෙරෙන හෙක්ටයාර් 7800 ක ප්‍රදේශයට අවශ්‍ය ජලය සැපයෙන්නේ ද කළුගඟ ජලාශයෙනි.කළුගඟ ජලාශයේ ජලය මොරගහකන්ද ජලාශය වෙත ගෙන යනු ලබන්නේ කළුගඟ ජලාශයේ සිට තැනෙන දිගින් කිලෝමීටර් 9 ක් වූ ඇළ මාර්ගයකින් හා දිගින් කිලෝ මීටර් 3 ක් වූ උමං මාර්ගයකින් කඹරාව ඔයට යොමු කිරීමෙනි.මාර්ග සංවර්ධන කටයුතු ද, පාලම් වැව් ඉදිකිරීම් ද දැන් නිම වෙමින් පවතී.ඒ අතර ප්‍රධාන වන්නේ මොරගහකන්දේදී අඹන් ගඟ හරහා ඉදිවූ මඟ පාලමයි. ව්‍යාපෘතියේ නියෝජ්‍ය අධ්‍යක්ෂ එන්.ජී. සෝමපාල මහතා පවසන පරිදි මේ පාලමේ දිග මීටර් 113 කි. පළල මීටර් 9.8 කි. රුපියල් ලක්ෂ 3080. වියදමකින් ඉදිවූ මේ පාලම 23 වැනිදා ජනාධිපතිතුමා අතින් ජනතා අයිතියට පැවරිනි.මේ පාලම මගින් මොරගහකන්ද හා පල්ලේගම මාර්ගය සම්බන්ධ වේ. එමඟින් මොරගහකන්ද ජලාශය නිසා ඉඩම් අහිමි වන ජනතාව අලුතින් පදිංචි කරවන කළුගඟ ජලාශය ආශ්‍රිත ලග්ගල ප්‍රදේශයට කිලෝමීටර් 9 ක් වැනි කෙටි දුරකින් ගමන් කිරීමට ඉඩකඩ සැලසේ.ඊට අමතරව ලග්ගල පල්ලේගම දී වැල්ලෙවෙල හා දාගාවිල ගම්මාන එක් කරමින් කළුගඟ හරහා කපුයාය ප්‍රදේශයේ ඉදිකළ නව පාලමක් ද එදිනම ජනතා අයිතියට පැවරිණි. එහි දිග මීටර් 67.5 කි. පළල මීටර් 9.5 ක වියදම රුපියල් ලක්ෂ 940 කි.වැල්ලෙවෙල මහවැලි කොට්ඨාස කළමනාකාර කාර්යාලයමොරගහකන්ද හා කළුගඟ ජලාශවලට යටවීම නිසාත් ඉදිකිරීම් නිසාත් දේපල නිවාස අහිමි වන්නන් ද නැවත පදිංචි කිරීම පිණිස වාරිමාර්ග පහසුකම් ඇති ඉඩම් ලබාදීමට මහවැලි සංවර්ධන අධිකාරියේ කටයුතු යොදමින් සිටී.මොරගහකන්ද ජලාශය නිසා නාවුල ප්‍රාදේශීය ලේකම් බල ප්‍රදේශයට අයත් ග්‍රාම නිලධාරි වසම් 12 ක පදිංචි වී සිටි පවුල් 1572 කට ද කළුගඟ ජලාශය නිසා තවත් පවුල් 797 කට ද තම නිජ බිම් අහිමිවේ.මාතලේ දිස්ත්‍රික්කය ඇතුළතම පදිංචිවීමට ඉන් වැඩි පිරිසක් කැමැත්ත පළකර ඇත. ඒ අනුව පවුල් 2000 ක් පමණ කළුගඟ දකුණු ඉවුරු ප්‍රදේශවල හා වම් ඉවුරේ හත්තොට අමුණ හා කන්දේපිටිවල වාරි යෝජනා ක්‍රම අතර ප්‍රදේශයේ නැවත පදිංචි කිරීමට කටයුතු යොදා තිබේ. මේ අයට වාරි පහසුකම් සහිත ඉඩම් අක්කර 1 1/2 ක් ද ගෙවත්ත සඳහා අක්කර භාගයක් ද ලැබේ. එලෙස ලබාදෙන ඉඩම් සඳහා අවශ්‍ය වාරි ජලය සැපයීමට නම් අලුතින් වැව් 12 ක් හා ඊට අදාළ ඇළ මාර්ග පද්ධතියක් ඉදිවේ. ඒ සඳහා වියදම රුපියල් කෝටි 21.2 කි. වැව් 4 ක් ඉදිකර අවසන් ය. ඒවා ද 23 වැනිදා සිට ජනතා අයිතියට පැවරිණි.නැවත පදිංචි කරන මේ කලාපය මහවැලි ‘එෆ්’ කලාපය ලෙස නම්කර තිබේ. මෙහි පදිංචි කරන ජනතාවගේ පොදු පහසුකම් ලබාදීම පිණිස මේ ප්‍රදේශය විධිමත් අයුරකින් සංවර්ධනය කෙරේ. ඒ අනුව එහි ප්‍රධානම නගරය වන්නේ දාගාවිලයි. එහි නම ලග්ගල නව නගරය ලෙසට වෙනස් කර ඇත.ව්‍යාපෘතියේ ප්‍රසම්පාදන ඉංජිනේරු විජය බස්නායක මහතා පවසන පරිදි මේ ප්‍රදේශයේ මහවැලි නේවාසික කළමනාකාර කාර්යාලයක් ද දැන් ඉදිවී තිබේ. ලග්ගල වැල්ලේවෙල ඉදිවී ඇති මේ කාර්යාලය හා අදාළ නිල නිවාස හා කාර්යාල ගොඩනැඟිලි ඉදිකිරීම් සඳහා රුපියල් ලක්ෂ 811 ක් වැයකර තිබේ. එම ගොඩනැඟිලි මෙන් ම වැව් 4 ක් ද ජනතා අයිතියට පත්වීම් ද 23 වැනිදා සිදුවිය.මේ ව්‍යාපෘතිය යටතේ කළුගඟ බල ප්‍රදේශයේ ප්‍රධාන නගර මධ්‍යස්ථානය ඉදිවන්නේ කළුගඟ ආශ්‍රිත ආගාවිල ප්‍රදේශයේය. එහි පාලනයට ප්‍රධාන නේවාසික කළමනාකාරවරයකු පත් කරනු ලැබේ. නව ඉදිකිරීම් කරන විට කළු ගඟ වම් ඉවුරේ වැල්ලෙවෙලත් දකුණු ඉවුරේ ලග්ගලත් ප්‍රධාන කොට්ඨාස මධ්‍යස්ථාන ලෙස සංවර්ධනය කෙරේ. ඒ යටතේ නව කොට්ඨාස කළමනාකරුවෝ ද පත් කෙරෙති. මේ යටතේ නව ග්‍රාමීය මධ්‍යස්ථාන 6 ක් ස්ථාපිත කෙරෙන බව ව්‍යාපෘති අධ්‍යක්ෂ තෙන්නකෝන් මහතා පවසයි.කළුගඟ වම් ඉවුරේ වැල්ලෙවෙල තෝරපිටිය මාඔය යන ග්‍රාමීය මධ්‍යස්ථාන ද (නව ගම්මාන ද) කළුගඟ දකුණු ඉවුරේ ලග්ගල ආගාවිල හා මැද උල්පත ප්‍රදේශවල නව ග්‍රාමීය මධ්‍යස්ථාන ද ඉදිවෙමින් පවතී. මේ එක් මධ්‍යස්ථානයක් සඳහා පහසුකම් සැලසීමට ලක්ෂ 80 බැගින් වෙන්කර තිබේ.මෙම සෑම මධ්‍යස්ථානයක් සඳහා ම රජයේ සියලු ආයතන පිහිටුවනු ලැබේ. පරිපාලන ව්‍යාපාරික බැංකු ආදී ආයතන ද මේ ග්‍රාමීය මධ්‍යස්ථානවල විවෘත කෙරේ. විදුලිය ජලය පාසල් තැපැල් පහසුකම් ද සපයනු ලැබේ.මීට අමතරව නාවුල - ඇළහැර මාර්ගයේ 7 වැනි කිලෝමීටර් කනුව ආසන්නයේ දඹන හන්දියේදී නව උප නගරයක් පිහිටුවනු ලැබේ.කළුගඟ ජලාශයට යට වීමට නියමිත පල්ලේගම නගරය වෙනුවට ලග්ගල නගරය රුපියල් මිලියන 103 ක විදයමින් ඉදිවේ. නව නගරයේ රෝහල, පාසල ප්‍රාදේශීය ලේකම් කාර්යාලය ද පොදු පහසුකම් සියල්ල ද සකස් කෙරේ. මේ ව්‍යාපෘතිය නිසා අවතැන්වූ පවුල්වලින් පවුල් 302 ක් පොලොන්නරුව මැදිරිගිරියේ පදිංචි වීමට කැමැත්ත පළ කර තිබේ.මොරගහකන්ද කළුගඟ සංවර්ධන ව්‍යාපෘතිය යටතේ සිදු කෙරෙන තවත් අතිශය වැදගත් කාර්යභාරයක් වන්නේ මැදිරිගිරිය (කවුඩුල්ල වම් ඉවුර) සංවර්ධනයයි. ඒ සඳහා රුපියල් කෝටි 1200 ක් වැයවේ. එයින් රුපියල් කෝටි 400 ක් මුල් අදියරේ දී වැය කෙරෙනු ඇත.මොරගහකන්ද අංක 2 සදෑලි වේල්ල ඉදිකරමින්දස වසරක් තුළ නිම කිරීමට සැලසුම් කොට ඇති මැදිරිගිරිය සංවර්ධන ව්‍යාපෘතිය යටතේ ගොවි පවුල් දොළොස් දහසක් පදිංචි කිරීමට නියමිත ය.මැදිරිගිරිය ජනාවාසකරණ වැඩසටහන යටතේ නැවත පදිංචි කැරෙන ගොවි පවුලක් සඳහා වාරිමාර්ග පහසුකම් සහිත කුඹුරු අක්කර එකහමාරක් හා ගෙවත්ත සඳහා අක්කර බාගයක් ද ලබාදෙනු ලැබේ. මෙම නව ජනාවාසයන්ට මාර්ග, අධ්‍යාපන, පානීය ජලය, සෞඛ්‍ය, රජයේ කාර්යාල, විදුලි දුරකථන ආදී සෑම පොදු පහසුකමක් ම සැපයීමට ද කටයුතු යොදා තිබේ.මැදිරිගිරියේ නව ගොවි බිම් සඳහා අවශ්‍ය වාරිමාර්ග ජල සම්පාදනයට වැව් 27 ක් ඉදිකෙරේ. මෙයින් වැව් දෙකක ඉදිකිරීම් දැනටමත් ආරම්භ කොට ඇත. මැදිරිගිරි සංවර්ධනයේ අතිශය වැදගත් අංගයක් වන්නේ බිසෝපුර නව නගරයයි. අමාත්‍ය මෛත්‍රිපාල සිරිසේන මහතා විසින් 2009 අගෝස්තු මස 23 දා බිසෝපුර නව නගරයේ ඉදිකිරීම් කටයුතු ආරම්භ කරන ලදී.මැදිරිගිරිය - ත්‍රිකුණාමලය යෝජිත නව අධිවේගී මාර්ගය ද බිසෝපුර ඔස්සේ ඉදිකෙරේ.මොරගහකන්ද හා කළුගඟ ජලාශයන්ට යටවීමට නියමිත මාර්ග වෙනුවෙන් නව මාර්ග පද්ධතියක් ඉදිකිරීමේ කටයුතු ශ්‍රී ලංකා මහවැලි අධිකාරිය මගින් ආරම්භ කරන ලද අතර, දැන් නිමවෙමින් පවතී.නාවුල - ඇලහැර මාර්ගයේ මොරගහකන්ද ජලාශයෙන් යටවීමට නියමිත මාර්ග කොටස වෙනුවෙන් ඉදිකැරෙන කූඹියන්ගන ඇළ - මොරගහකන්ද මාර්ගය මෙම මාර්ග සංවර්ධන කටයුතු අතර වැදගත් ස්ථානයක් ගනී. රුපියල් ලක්ෂ 720 ක වියදමින් කිලෝමීටර් 13.5 ක් දිගට ඉදිවන මේ නවීන මාර්ගයේ ඉදිකිරීම් බොහොමයක් මේ වනවිටත් අවසන් ය. මොරගහකන්දේදී අඹන් ගඟ හරහා ඉදිකැරෙන යෝධ පාලම ඇතුළු පාලම් 06 ක් ද, කුඩා පාලම් 30 ක් ද මේ මාර්ග ව්‍යාපෘතියට අයත් ය.පල්ලේගම - හෙට්ටිපොල මාර්ගයේ කළුගඟ ජලාශයෙන් යටවන කොටස වෙනුවට වැල්ලේවෙල සිට ගුරුවෙල දක්වා නව මාර්ගයක් ඉදිකිරීමේ කටයුතු ද ආරම්භ කොට තිබේ. දිගින් කිලෝමීටර් 10 ක් පමණ වන මෙම මාර්ග ව්‍යාපෘතිය යටතේ විශාල පාලම් 4 ක් හා කුඩා පාලම් 40 ක් ද ඉදිකිරීමට නියමිත ය. කළුගඟ වම් ඉවුර හා දකුණු ඉවුර යා කරමින් කළුගඟ හරහා ඉදිකරන යෝධ පාලම මේ පාලම් අතුරින් ප්‍රමුඛස්ථානයක් ගනී. මෙම මාර්ග ව්‍යාපෘතිය සඳහා අපේක්ෂිත වියදම රුපියල් මිලියන 711 කි.කළු ගඟ ජනාවාස ප්‍රදේශයේ ඉදිවී ඇති වැවක්ව්‍යාපෘතිය සඳහා ඇවැසි ගොඩනැගිලි රාශියක් ම මේ වනවිට තනා අවසන් ය.ප්‍රධාන කාර්යාලයය, පර්යේෂණාගාරය, ගබඩාව හා යාන්ත්‍රික වැඩපොළ මොරගහකන්දේ ඉදිකොට ඇත. කාර්ය මණ්ඩලය සඳහා නිවාස 30 කින් යුත් නිවාස යෝජනා ක්‍රමයක් හා ව්‍යාපෘති අධ්‍යක්ෂ නිල නිවාස නිමවා තිබේ. මෙම ගොඩනැගිලි සඳහා දැරූ වියදම රුපියල් මිලියන 162 කට ආසන්නය.මොරගහකන්ද කළුගඟ ජලාශ ව්‍යාපෘතිය යටතේ ක්‍රමවත් පරිසර සංරක්ෂණ වැඩසටහනක් ද ක්‍රියාත්මක කෙරේ.අඹන් ගඟ හා කළු ගඟ දෙදෑලෙන් ව්‍යාපෘති ප්‍රදේශයේ අන් සියලු ජල මාර්ග දෙපසත් වන වගා කිරීමට සැලසුම් කොට ඇත. ජල මාර්ගයේ සිට මීටර් 15 සිට මීටර් 30 දක්වා වන දුර ප්‍රමාණයක එසේ වන වගා කෙරෙන අතර එමගින් ජලාශයට රොන් මඩ එක්වීම අවම කිරීමට අපේක්්ෂා කෙරේ.මීට අමතරව දිගින් කිලෝමීටර් 66 වන මොරගහකන්ද ජලාශ ඉවුරේත් දිගින් කිලෝමීටර් 32 ක් වන කළුගඟ ජලාශ ඉවුරේත් උපරිම ජල මට්ටම සීමාවේ සිට මීටර් 100 ක් දක්වා වන ප්‍රදේශය දැඩි සංරක්ෂිත ප්‍රදේශයක් ලෙස ප්‍රකාශයට පත්කොට තිබේ.ව්‍යාපෘතිය පිළිබඳව ‘සිළුමිණ’ ට අදහස් දැක්වූ කෘෂිකර්ම සංවර්ධන හා ගොවිජන සේවා ඇමැති මෛත්‍රිපාල සිරිසේන මහතා පැවසුවේ මුළු ව්‍යාපෘතියේ සම්පූර්ණ පිරිවැය වූ රුපියල් කෝටි 7000 ක මුදල විදේශ අරමුදල් මගින් ලබාගැනීමට අවශ්‍ය සැලසුම් සකස් කර ඇති බවයි.මහවැලි සංවර්ධන අධිකාරිය මෙහෙයවන මේ යෝධ ව්‍යාපෘතිය ඉලක්ක කළ දින වකවානුවලට වඩා ඉක්මනින් අවසන් කිරීමට හැකිවනු ඇති බව ද ඇමැතිවරයා අපේක්ෂා කරයි.“මෙගා වොට් 20 ක විදුලි බලාගාරයක් ද මේ ව්‍යාපෘතිය මගින් ඉදිවෙනවා. මිරිදිය ධීවර කර්මාන්තය නගා සිටුවීමට ද යෝජිතයි. මෙහි නිපදවන කෘෂි ද්‍රව්‍ය සඳහා මිරිදිය ධීවර කටයුතු සඳහා අවශ්‍ය වෙළෙඳ පොළ සකස් කිරීම මෙන් ම ඊට අදාළ කර්මාන්ත ශාලා ඇති කිරීම් ද අප කරනවා.ව්‍යාපෘතියට අවශ්‍ය විදේශ ආධාර ලබාගැනීම සම්බන්ධයෙන් අපි රටවල් කිහිපයක් සමඟ එකඟත්වයකට ඇවිත් තිබෙනවා. මුල් අවුරුදු තුනේදී අපි මේක කළේ රටේ අරමුදල්වලින් 2007 මිලියන 500 ක් මීට වැය කළා. 2008 රු. මිලියන 1500 ක් 2009 දී මිලියන 3750 ක් වැය කළා.2009 වසරේ අවසාන බාගය වනවිට ක්වේට් රජය මගින් ඇමෙරිකන් ඩොලර් මිලියන 42 ක ප්‍රමාණයක් ලැබුණා. ඒ වගේ ම ජපානයේ ජයිකා අරමුදල මගින් මොරගහකන්ද ඉදිකිරීම පිළිබඳ සම්පූර්ණ වගකීම බාර අරගෙන තිබෙනවා. ඒ වගේ ම ඔපෙක් අරමුදල ඩොලර් මිලියන 16 ක් ද සෞදි අරාබිය ඩොලර් මිලියන 46 ක් ද අපට ලබාදෙන්නට එකඟ වී තිබෙනවා. ඔපෙක් අරමුදලින් මොරගහකන්ද කළුගඟ උමඟ හා ඇළ හදනවා. ඒ අනුව අපට ව්‍යාපෘතියට අවශ්‍ය රුපියල් කෝටි 7000 ක ප්‍රමාණයක් විදේශ රටවලින් එකඟත්වය පළ කර තිබෙනවා.කළු ගඟ ව්‍යාපෘතියේ කටයුතු 2013 වනවිට අවසන් වෙනවා. ඒ වගේ ම මොරගහකන්ද ව්‍යාපෘතියේ වැඩ කටයුතු අවසන් කිරීමට නියමිතව ඇත්තේ 2016 - 2017 කාලවලදී. නමුත් අපි බලාපොරොත්තු වෙනවා. ජපන් රජය හා ජයිකා ආයතනය සමඟ සාකච්ඡා කරලා ඊට අඩු කාලයකින් මේ ඉදිකිරීම් කටයුතු අවසන් කිරීමට” යැයි ද ඇමැතිවරයා කීය.මහින්ද රාජපක්ෂ ජනාධිපතිතුමා පසුගිය 23 වැනිදා ව්‍යාපෘතියේ මොරගහකන්ද පාලම ජනතා අයිතියට පත් කරමින් මේ මොරගහකන්ද සමුද්‍රයේ ඉදිකිරීම් පිළිබඳව සිය සතුට පළ කළේ ය.මොරගහකන්ද සංචාරයකින් පසු නිහාල් පී. අබේසිංහසේයාරූ -සුදම් ගුණසිංහ</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>28</day>
    </date>
    <link>http://www.silumina.lk/2010/02/28/_art.asp?fn=aj1002281</link>
    <topic>මන්චි ටිකිරි ශිෂ්‍යාධාර බන්ධනාගාර රැඳවියන්ගේ දරුදැරියන්ටත්</topic>
    <author/>
    <content>මන්චි ටිකිරි ශිෂ්‍යාධාර බන්ධනාගාර රැඳවියන්ගේ දරුදැරියන්ටත්ඊගල් රක්ෂණ සමාගම AVIVA NDB නමින්ඊසිස් ටෙක්නොලොජි සමාගමෙන් අධිධාරිතාවේ දත්ත ගබඩා උපකරණ‘යෙලෝ ලයින්’ යෝගට් කෝප්ප නිෂ්පාදන ධාරිතාව ඉහළටමෙරට එකලස් කළ පළමු ඩීසල් වෑන් රිය WTL HAICEආර්පිකෝ සුපර් සෙන්ටර් අලෙවිසල්වලින් ඉන්ධන ටැංකිය නොමිලේ පුරවාගන්නටෙලි නිර්මාණ ක්ෂේත්‍රයේ ප්‍රගමනයට කිංඩම් ඔෆ් රයිගම් අත දෙයිArchitect ප්‍රදර්ශනය විවෘත වූ දාමන්චි ටිකිරි ශිෂ්‍යාධාර වැඩසටහන යටතේ බන්ධනාගාර රැඳවියන්ගේ දූ දරුවන් පිරිසකට මෙවර ශිෂ්‍යත්ව පිරිනැමිණ. ඒ වෙනුවෙන් සංවිධානය කරන ලද උත්සවයක් ඉකුත්දා වැලිකඩ බන්ධනාගාරයේදී පැවැත්වුණු අතර ප්‍රධාන බන්ධනාගාර කොමසාරිස් ජෙනරාල් වී. ආර්. ද සිල්වා මහතා ප්‍රධාන ආරාධිතයා ලෙස සහභාගි විය. මෙහිදී අඩු ආදායම්ලාභී බන්ධනාගාර රැඳවියන්ගේ දරුවන්ට මන්චි ටිකිරි ශිෂ්‍යත්ව ප්‍රදානය කෙරිණ.‘මන්චි ටිකිරි ශිෂ්‍යාධාර වැඩසටහන හරහා පිළිසරණ අවශ්‍ය දරු දැරියන්ගේ අධ්‍යාපනය අඩපණ නොවී දිගටම කරගෙන යාමට අවශ්‍ය අධ්‍යාපන ආධාර ලබාදීමේ කර්තව්‍ය වඩාත් පුළුල් කිරීමේ අරමුණින් බන්ධනාගාර රැඳවියන්ගේ දරු දැරියන්ට ද ශිෂ්‍යත්ව ලබාදීමට හැකිවීම පිළිබඳව අපි ඉතාමත් සතුටු වෙනවා’ යැයි සිලෝන් බිස්කට්ස් සමාගමේ සමූහ අධ්‍යක්ෂ සහ අලෙවි හා වෙළෙඳ අංශ ප්‍රධානි නන්දන වික්‍රමගේ මහතා පැවැසීය.අඩු ආදායම්ලාභී පවුල්වල දරු දැරියන්ගේ අධ්‍යාපන කටයුතු ඉහළ නංවාලීමේ අරමුණින් වසර 10 කට ඉහතදී ආරම්භ කරන ලද මෙම මන්චි ටිකිරි ශිෂ්‍යාධාර ව්‍යාපෘතිය මඟින් මේ වන විට බන්ධනාගාර රැඳවියන්ගේ දරු දැරියන් ඇතුළු දහස් ගණන් දරු දැරියන් පිරිසකට අත්‍යවශ්‍ය අධ්‍යාපනික ආධාර ලබා දී තිබේ.සිලෝන් බිස්කට්ස් සමාගමේ ආයතනික සමාජ සත්කාර ව්‍යාපෘතීන් අතුරින් මෙම ව්‍යාපෘතිය ප්‍රමුඛතම ව්‍යාපෘතිය බවට පත්ව ඇත.බන්ධනාගාර රැඳවියෙකුගේ දරුවෙකු හට ප්‍රධාන බන්ධනාගාර කොමසාරිස් ජෙනරාල් වී. ආර්. ද සිල්වා මහතා මන්චි ටිකිරි ශිෂ්‍යාධාර පිරිනමන අයුරු. මන්චි සමාගමේ නියෝජ්‍ය අලෙවි කළමනාකාරිනී තේජා පීරිස් මහත්මිය දකුණු පසින් සිටී.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>28</day>
    </date>
    <link>http://www.silumina.lk/2010/02/28/_art.asp?fn=aj1002282</link>
    <topic>ඊගල් රක්ෂණ සමාගම AVIVA NDB නමින්</topic>
    <author/>
    <content>මන්චි ටිකිරි ශිෂ්‍යාධාර බන්ධනාගාර රැඳවියන්ගේ දරුදැරියන්ටත්ඊගල් රක්ෂණ සමාගම AVIVA NDB නමින්ඊසිස් ටෙක්නොලොජි සමාගමෙන් අධිධාරිතාවේ දත්ත ගබඩා උපකරණ‘යෙලෝ ලයින්’ යෝගට් කෝප්ප නිෂ්පාදන ධාරිතාව ඉහළටමෙරට එකලස් කළ පළමු ඩීසල් වෑන් රිය WTL HAICEආර්පිකෝ සුපර් සෙන්ටර් අලෙවිසල්වලින් ඉන්ධන ටැංකිය නොමිලේ පුරවාගන්නටෙලි නිර්මාණ ක්ෂේත්‍රයේ ප්‍රගමනයට කිංඩම් ඔෆ් රයිගම් අත දෙයිArchitect ප්‍රදර්ශනය විවෘත වූ දාඊගල් රක්ෂණ සමාගම AVIVA NDB රක්ෂණ සමාගම බවට පත්විය. ලොව ප්‍රබල රක්ෂණ දැවැන්තයකු වන අවීවා හි පරිණත බව සහ NDB හි මූල්‍යමය සවිමත් බව මුසු කරගනිමින් රක්ෂණ ක්ෂේත්‍රයේ ප්‍රමුඛ කාර්යභාරයක් ඉටුකිරීමට AVIVA NDBකැපවී ක්‍රියාකරනු ඇත.මේ පරිවර්තනය පිළිබඳව කරුණු පැහැදිලි කරමින් කළමනාකාර අධ්‍යක්ෂ දීපාල් සූරියආරච්චි මහතා මෙසේ පැවැසීය. “මෙම ප්‍රබල පියවර රටවල් 28ක මිලියන 50කට අධික ජනතාවක් වෙත සේවා සලසන ලොව පස්වන විශාලතම රක්ෂණ සමූහය වන අවීවා හි දර්ශනය වන ‘එකම අවීවා සමූහයක් බවට පත්වීම’ යථාර්ථයක් බවට පත්කිරීමේ වැදගත් කොටසක් වශයෙන් සැලකිය හැකියි. රක්ෂණ ක්ෂේත්‍රයේ අභිවෘද්ධිය උදෙසා මෙරට ප්‍රමුඛ මූල්‍ය සමූහ සමාගමක් වන NDB හි කැපවීම ද හේතුවෙන් මෙම පරිවර්තනය මඟින් සේවාලාභීන් වෙත විශිෂ්ට සේවාවක් සැලසෙනු නොඅනුමානයි.””මේ පරිවර්තනය හේතුවෙන් රක්ෂකයා වශයෙන් අප හා සේවාලාභීන් අතර පැවැති සමීප සබඳතාවයෙහි කිසිදු වෙනසක් සිදුවන්නේ නැහැ.මේ පරිවර්තනයෙහි ප්‍රතිඵලයක් වශයෙන් දැන් අපගේ සේවාලාභීනට ගෝලීය මට්ටමේ නව්‍ය රක්ෂණ සැලසුම් සහ සේවාවන් අත්විඳීමේ අවස්ථාව උදාවී තිබෙනවා.” යැයි ද ඒ මහතා කීය.වසර 2006 පෙබරවාරි මස සිට, අවීවා සහ NDB පිළිවෙළින් 51%ක සහ 41.15%ක කොටස් හිමිකාරිත්වයක් දරමින් ඊගල් හි ප්‍රධාන කොටස් කරුවන් වශයෙන් ක්‍රියාකරයි.AVIVA NDB හි සභාපති වන බිල් ලයිල් මහතා මෙසේ පැවැසීය.”පැහැදිලි ඉලක්ක සහිත සංවර්ධනීය ස්වරූපයක් දරන ශ්‍රී ලංකාව අවීවා වෙත වැදගත් ආසියානු වෙළෙඳපොළක්.මෙම පරිවර්තනය ඔස්සේ සෑම අතින්ම සාධනීය ප්‍රගතියක් අත්කරගත හැකි වනු ඇතැයි අපගේ විශ්වාසයයි. මෙහිදී නව ක්‍රමෝපායන් සකසා ඇත්තේ මෙසේ වෙනසකට ලක් වූ සමාගම කෙරෙහි ඵලදායක ලෙස බලපාන අයුරින්, රක්ෂණයේ ජාත්‍යන්තර දැවැන්තයෙකු වශයෙන් ශ්‍රී ලාංකික සේවාලාභීන් වෙත විශේෂිත සේවාවන් රැසක් පිනැමීමට අපේක්ෂා කරන අවීවා, එහි පළමු පියවර වශයෙන් රක්ෂණ අලෙවිකරුවන් ”Wealth Planners” නමින් ජීවිත හා සාමාන්‍ය රක්ෂණ අවශ්‍යතා සපුරාලන අතරතුර වත්කම් කළමනාකරණ කටයුතු සඳහා ද සේවාලාභීන් වෙත සහාය විය හැකි සුදුසුකම් ලත් වෘත්තිකයින් බවට පත් කිරීමට කටයුතු යොදා තිබෙනවා.” යනුවෙන් හෙතෙම වැඩිදුරටත් පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>28</day>
    </date>
    <link>http://www.silumina.lk/2010/02/28/_art.asp?fn=aj1002283</link>
    <topic>ඊසිස් ටෙක්නොලොජි සමාගමෙන් අධිධාරිතාවේ දත්ත ගබඩා උපකරණ</topic>
    <author/>
    <content>මන්චි ටිකිරි ශිෂ්‍යාධාර බන්ධනාගාර රැඳවියන්ගේ දරුදැරියන්ටත්ඊගල් රක්ෂණ සමාගම AVIVA NDB නමින්ඊසිස් ටෙක්නොලොජි සමාගමෙන් අධිධාරිතාවේ දත්ත ගබඩා උපකරණ‘යෙලෝ ලයින්’ යෝගට් කෝප්ප නිෂ්පාදන ධාරිතාව ඉහළටමෙරට එකලස් කළ පළමු ඩීසල් වෑන් රිය WTL HAICEආර්පිකෝ සුපර් සෙන්ටර් අලෙවිසල්වලින් ඉන්ධන ටැංකිය නොමිලේ පුරවාගන්නටෙලි නිර්මාණ ක්ෂේත්‍රයේ ප්‍රගමනයට කිංඩම් ඔෆ් රයිගම් අත දෙයිArchitect ප්‍රදර්ශනය විවෘත වූ දාශ්‍රී ලංකාවේ ප්‍රමුඛතම පරිගණක දෘඩාංග සැපයුම් සමාගමක් වන ඊසිස් ටෙක්නොලොජි සමාගම මගින් යුනිවර්සල් ටෙක් සමාගමේ නවතම නෝටච් එලීට් 2800 බාහිර දත්ත ගබඩා තාක්ෂණය සහ මයිඑක්සර්වර් 3600 පරිගණක පද්ධති සඳහා දත්ත ගබඩා තාක්ෂණය ශ්‍රී ලංකාවට හඳුන්වා දෙයි. මේ නව තාක්ෂණය ගිගා බයිට් 2000 ක ඉහළ ධාරිතාවයකින් යුක්ත වේ.ඊසිස් ටෙක්නොලොජි සමාගම ශ්‍රී ලංකාව තුළ සැපයුම්කරුවන් 1000 ක් පමණ හරහා පරිගණක නිෂ්පාදන 100 කට වඩා වැඩි ගණනක් බෙදා හරී.යුනිවර්සල් ටෙක් යනු ආසියාවේ බාහිර දත්ත ගබඩා උපකරණ සඳහා වන ප්‍රධානතම වෙළෙඳ නාමයකි. එමෙන්ම එය දැරිය හැකි මිලක් සහිත ගෘහස්ත සහ ව්‍යාපාරික කටයුතු සඳහා යොදා ගත හැකි අඛණ්ඩව දත්ත සඳහා ආරක්ෂාව සපයන දත්ත ගබඩා විසඳුමකි.මේ නව දත්ත ගබඩා උපකරණ හඳුන්වා දීම සඳහා පැවති උත්සවයකදී රිසිස් හෝල්ඩින්ස් සමාගමේ ප්‍රධාන විධායක ශෆ්රාස් හම්සාඩීන් මහතා මෙසේ පැවසීය. “මෙම දත්ත ගබඩා උපකරණ තුළ ඩබ්.ඩී. කාවියර්ගී‍්‍රන් සහ සැම්සුන් සමාගමේ ඉකෝගී‍්‍රන් දෘඩාංග යොදා ගනී. ඒවා විදුලි බලය පරිභෝජනය අඩු කරන අතර වඩාත් පරිසර හිතකාමි වේ. ඩබ්.ඩී. කාවියර්ගී‍්‍රන් දෘඩාංග ගී‍්‍රන් පවර් තාක්ෂණයෙන් සමන්විත වන අතර එය සම්මත දෘඩාංග වලට වඩා වොට් 4-5 ක ප්‍රමාණයකින් විදුලි බලය පිරිමැසීමට සමත් වන අතරම ක්‍රියාකාරිත්වය වඩා ස්ථාවරව පවත්වා ගනී.හම්සාඩීන් මහතා වැඩි දුරටත් පැවසුවේ මෙම උපකරණ දත්ත, ඡායාරූප මෙන්ම වෙනත් වටිනා ලියකියවිලි ආරක්ෂිතව ගබඩා කර තැබීම සඳහා හොඳම විසඳුම බවයි. එමෙන්ම එය පහසුවෙන් ගෙන යා හැකි වියදම් අඩු සහ ස්ථාන ගණනාවකදී පහසුවෙන් යොදා ගත හැකි විසඳුමක් බවද ඔහු පැවසීය.  ශෆ්රාස් හම්සාඩීන් සහ යුනිවර්සල් ටෙක් සමාගමේ උප සභාපති අශීෂ් කපාහි මහත්වරුන් නෝටච් හඳුන්වාදීමේ අවස්ථාවේදී.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>28</day>
    </date>
    <link>http://www.silumina.lk/2010/02/28/_art.asp?fn=aj1002284</link>
    <topic>‘යෙලෝ ලයින්’ යෝගට් කෝප්ප නිෂ්පාදන ධාරිතාව ඉහළට</topic>
    <author/>
    <content>මන්චි ටිකිරි ශිෂ්‍යාධාර බන්ධනාගාර රැඳවියන්ගේ දරුදැරියන්ටත්ඊගල් රක්ෂණ සමාගම AVIVA NDB නමින්ඊසිස් ටෙක්නොලොජි සමාගමෙන් අධිධාරිතාවේ දත්ත ගබඩා උපකරණ‘යෙලෝ ලයින්’ යෝගට් කෝප්ප නිෂ්පාදන ධාරිතාව ඉහළටමෙරට එකලස් කළ පළමු ඩීසල් වෑන් රිය WTL HAICEආර්පිකෝ සුපර් සෙන්ටර් අලෙවිසල්වලින් ඉන්ධන ටැංකිය නොමිලේ පුරවාගන්නටෙලි නිර්මාණ ක්ෂේත්‍රයේ ප්‍රගමනයට කිංඩම් ඔෆ් රයිගම් අත දෙයිArchitect ප්‍රදර්ශනය විවෘත වූ දා”යෙලෝ ලයින්” යෝගට් කෝප්ප නිෂ්පාදන ධාරිතාව, ඉදිරි සති දෙකතුන තුළ තුන් ගුණයකින් වැඩි කිරීමට හැකිවීමත් සමාගම, කිසිදු හිඟයකින් හෝ සීමාවකින් තොරව, “යෙලෝ ලයින්” නිෂ්පාදන නැවතත් මිලදී ගැනීමේ හැකියාව, යෝගට් හා වෙනත් ආහාර ද්‍රව්‍ය නිෂ්පාදකයින්ට උදා වනු ඇතැයි රත්මලාන ස්ටාර්ලයින් එන්ටප්‍රයිසර්ස් ආයතනය පවසයි.යෝගට් සඳහා අමතර ආරක්ෂාවක් ලබා දෙන “කෝ එක්ස්ටෲෂන්” තාක්ෂණයත්, අඩු නිෂ්පාදන වියදමකින් නිපදවීමට හැකි වන “තින්වොල් ෆෝමිං” නම් වූ අධි තාක්ෂණයත් එකට මුසු කොට, යෝගට් කෝප්ප, ඩ්‍රිංකිං කෝප්ප, බොල්ස් ආදිය “යෙලෝ ලයින්” ලේබලය යටතේ දේශීය වෙළඳපළට ඉදිරිපත් කිරීමට, ස්ටාර්ලයින් එන්ටප්‍රයිසර්ස් ආයතනය මීට මාස කිහිපයකට පෙර කටයුතු යොදා තිබිණි.යෝගට් විෂ බීජ වලින් ආරක්ෂා වන ආකාරයේ වූ “මල්ටි ලේයර්” අධි ආරක්ෂිත ඇසුරුම්, සාමාන්‍ය යෝගට් කෝප්පවල මිලට වඩා 16% ක අඩු මිලකට සැපයීමට හැකි වනු ඇති බවත්, ඒ අනුව සුළු හා මධ්‍යම පරිමාණ යෝගට් නිෂ්පාදකයින්ට නැවතත් සිය කර්මාන්තයෙන් සුපිරි ලාභ ලබන අයුරින් කර ගෙන යාමට හැකියාව අත්පත් වන බවත් ආයතනය පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>28</day>
    </date>
    <link>http://www.silumina.lk/2010/02/28/_art.asp?fn=aj1002285</link>
    <topic>මෙරට එකලස් කළ පළමු ඩීසල් වෑන් රිය WTL HAICE</topic>
    <author>ඡායාරූපය - විමල් කරුණාතිලක</author>
    <content>මන්චි ටිකිරි ශිෂ්‍යාධාර බන්ධනාගාර රැඳවියන්ගේ දරුදැරියන්ටත්ඊගල් රක්ෂණ සමාගම AVIVA NDB නමින්ඊසිස් ටෙක්නොලොජි සමාගමෙන් අධිධාරිතාවේ දත්ත ගබඩා උපකරණ‘යෙලෝ ලයින්’ යෝගට් කෝප්ප නිෂ්පාදන ධාරිතාව ඉහළටමෙරට එකලස් කළ පළමු ඩීසල් වෑන් රිය WTL HAICEආර්පිකෝ සුපර් සෙන්ටර් අලෙවිසල්වලින් ඉන්ධන ටැංකිය නොමිලේ පුරවාගන්නටෙලි නිර්මාණ ක්ෂේත්‍රයේ ප්‍රගමනයට කිංඩම් ඔෆ් රයිගම් අත දෙයිArchitect ප්‍රදර්ශනය විවෘත වූ දාමෙරට එකලස් කළ පළමු ඩීසල් වෑන් රිය WTL HAICE ඩීසල් වෑන් රථය පසුගියදා වෙළෙඳ පළට හඳුන්වා දුන්නේ ය.වැලිසර, WTL ඔටෝ මොබයිල් සමාගම විසින් නිෂ්පාදනය කර ඇති මෙම ඩීසල් වෑන් රථය නවීන ඩොල්පින් වෑන් රථයක සියලු අංගෝපාංගවලින් සමන්විත අතර ඊට අමතරව ද්විත්ව වායු සමීකරණ හා වෙල්වට් අසුන්වලින් ද සමන්විත ය.මෙය ආයෝජන ප්‍රවර්ධන මණ්ඩල ව්‍යාපෘතියකි.මේ HAICE වර්ගයේ ඩීසල් වෑන් රථය නවීනම වාහනයක් ලෙස වගකීම් සහිතව පාරිභෝගිකයන්ට හඳුන්වා දී ඇති බව සමාගම කියයි.ඩොල්පින් වාහනවල සියලු අමතර කොටස් මෙම වෑන් රථයට යෙදිය හැකි අතර ඊට අමතරව කොටස් සැපයීමට ඩබ්ලිව්.ටී.එල්. ඔටෝමොබයිල් සමාගම බලාපොරොත්තුවේ.WTL HAICE නමින් හඳුන්වා ඇති මේ නවීන ඩීසල් වෑන් රථය මඟී ආසන 15, ආසන 06 හෝ ආසන රහිත ඩිලිවරි වෑන් ආකාරයට ද මිලදී ගත හැකි බවට සමාගම කියයි.ශ්‍රී ලන්කන් ගුවන් සේවය ගුවනේදී මෙන් ම ගුවන් තොටුපළ පරිශ්‍රයේදී නව අත්දැකීමක් අත්කැර දෙමින් ගුවන් ගමන්වල නව වෙනසක් ඇති කිරීමට එකී ගුවන් සමාගමේ මොනරා ලාංඡනයේ චිත්තාකර්ෂණීය බව, උදාරත්වය සුරැකෙන පරිදි නව මුහුණුවරක් ලබාදී ඇත. මොනර පිහාටුවේ සියුම් වෛවර්ණ රටා උද්දීපනය වන ආකාරයට ඔසරියේ නව රටාව නිර්මාණය කැර ඇත.ශ්‍රී ලන්කන් ගුවන් සේවිකාවන් එම නව ලාංඡනය සහිත සාරිය ප්‍රදර්ශනය කළේ මෙසේ ය.ඡායාරූපය - විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>28</day>
    </date>
    <link>http://www.silumina.lk/2010/02/28/_art.asp?fn=aj1002286</link>
    <topic>ආර්පිකෝ සුපර් සෙන්ටර් අලෙවිසල්වලින් ඉන්ධන ටැංකිය නොමිලේ පුරවාගන්න</topic>
    <author>ඡායාරූපය - ගීත් ද මැල්</author>
    <content>මන්චි ටිකිරි ශිෂ්‍යාධාර බන්ධනාගාර රැඳවියන්ගේ දරුදැරියන්ටත්ඊගල් රක්ෂණ සමාගම AVIVA NDB නමින්ඊසිස් ටෙක්නොලොජි සමාගමෙන් අධිධාරිතාවේ දත්ත ගබඩා උපකරණ‘යෙලෝ ලයින්’ යෝගට් කෝප්ප නිෂ්පාදන ධාරිතාව ඉහළටමෙරට එකලස් කළ පළමු ඩීසල් වෑන් රිය WTL HAICEආර්පිකෝ සුපර් සෙන්ටර් අලෙවිසල්වලින් ඉන්ධන ටැංකිය නොමිලේ පුරවාගන්නටෙලි නිර්මාණ ක්ෂේත්‍රයේ ප්‍රගමනයට කිංඩම් ඔෆ් රයිගම් අත දෙයිArchitect ප්‍රදර්ශනය විවෘත වූ දාආර්පිකෝ සුපර්සෙන්ටර් තවත් වාසිදායක දීමනාවක් පාරිභෝගිකයනට ලබාදී තිබේ. රු. 2,500 කට වැඩියෙන් භාණ්ඩ මිලදී ගන්නා ඕනෑම පාරිභෝගිකයකු හට තම ඉන්ධන ටැංකිය සම්පූර්ණයෙන් පුරවාගැනීමට අවශ්‍ය ඉන්ධන නොමිලේ ලබාදීමට කටයුතු සලසා ඇත. මේ සුපිරි වාසිය අදින් අවසන් වෙයි.සතිපතා පැවැත්වෙන දිනුම් ඇදීමෙන් වාසනාවන්තයින් හා වාසනාවන්තියන් 100 දෙනෙකු තෝරාගනු ලැබිණි. එම ජයග්‍රාහකයින් හට ලබාදෙන වවුචර මගින් ඉන්ධනහල් වලින් ලීටර් 40 ක් දක්වා ඉන්ධන නොමිලේ ලබාගත හැකියි.ඩ්‍රීම් රෝන් බියුටි කොලේජ් හි ඩිප්ලෝමා ප්‍රදාන උත්සවය එන මස 2 වැනිදා බණ්ඩාරනායක සම්මන්ත්‍රණ ශාලාවේදී පැවැත්වේ.රත්මලාන, ගාල්ල, මීගමුව, කුරුණෑගල ශාඛාවලදී පාඨමාලා හැදෑරු 500 කට අධික සිසු සිසුවියෝ එදින ඩිප්ලෝමා ලබති.ඩ්‍රීම් රෝන් බියුටි කොලේජ් හි දක්ෂතම රූපලාවණ්‍ය ශිල්පින් හැඩගැන්වූ මනාලියන් දැක්මක් ද එදින පැවැත්වේ.කුවේට් රාජ්‍ය තුළ සංචාරක ආකර්ෂණය ඇති කිරීමට මිහින් ලංකා ප්‍රවර්ධන වැඩසටහනක් අරඹයි. ඒ අනුව කුවේට් ජාතික සංචාරකයන් 57 කින් යුත් කණ්ඩායමක් පසුගියදා මෙහි පැමිණියේය.සංචාරක ව්‍යාපාරය පුළුල් කිරීම පිණිස සිය ගමනාන්ත ඉලක්ක කොට එසේ ප්‍රවර්ධන වැඩසටහන් පැවැත්වීමට මිහින් ලංකා තීරණය කොට තිබේ.පාණදුර කෙසෙල්වත්ත නව ලංකා බැංකු ශාඛාව විවෘත කිරීමේ උත්සවයේ ප්‍රධාන ආරාධිතයා වූ නියෝජ්‍ය සාමාන්‍යාධිකාරි කුමුදුනී කුලතුංග මහත්මිය ගනුදෙනුකරුවකුගේ මුදල් තැන්පතුවක් බාරගත් අවස්ථාව. බස්නාහිර දකුණ සහකාර කළමනාකරු නිමල් ප්‍රනාන්දු හා පාණදුර ලංකා බැංකුවේ අධිශ්‍රේණි ශාඛාවේ කළමනාකරු බී. ආර්. කුලරත්න මහත්වරු ද මෙහි වෙති.ඡායාරූපය - ගීත් ද මැල්</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>28</day>
    </date>
    <link>http://www.silumina.lk/2010/02/28/_art.asp?fn=aj1002287</link>
    <topic>ටෙලි නිර්මාණ ක්ෂේත්‍රයේ ප්‍රගමනයට කිංඩම් ඔෆ් රයිගම් අත දෙයි</topic>
    <author>දයා. ඩී. ෆොන්සේකා</author>
    <content>මන්චි ටිකිරි ශිෂ්‍යාධාර බන්ධනාගාර රැඳවියන්ගේ දරුදැරියන්ටත්ඊගල් රක්ෂණ සමාගම AVIVA NDB නමින්ඊසිස් ටෙක්නොලොජි සමාගමෙන් අධිධාරිතාවේ දත්ත ගබඩා උපකරණ‘යෙලෝ ලයින්’ යෝගට් කෝප්ප නිෂ්පාදන ධාරිතාව ඉහළටමෙරට එකලස් කළ පළමු ඩීසල් වෑන් රිය WTL HAICEආර්පිකෝ සුපර් සෙන්ටර් අලෙවිසල්වලින් ඉන්ධන ටැංකිය නොමිලේ පුරවාගන්නටෙලි නිර්මාණ ක්ෂේත්‍රයේ ප්‍රගමනයට කිංඩම් ඔෆ් රයිගම් අත දෙයිArchitect ප්‍රදර්ශනය විවෘත වූ දාද කිංඩම් ඔෆ් රයිගම් සම්පත් දායකත්වයෙන් රයිගම් ටෙලි සම්මාන ලේකම් කාර්යාලය පවත්වන හය වැනි රයිගම් ටෙලි සම්මාන උලෙළ සඳහා කටයුතු ලහි ලහියේ සූදානම් වෙමින් පවතී.රයිගම් ටෙලි සම්මානයටම ආවේණික වූ ප්‍රතිපත්ති මාලාවක් තුළ ඉතා ස්වාධීන විමර්ශනයක යෙදෙමින් ටෙලි නිර්මාණකරුවන් හට නැවුම් අත්දැකීමක් ලබා දීමට හැකිවූ බව කිංඩම් ඔෆ් රයිගම් සභාපති ආචාර්ය රවි ලියනගේ මහතා කීය.2009 වසරේ විකාශය අවසන් කළ ටෙලි නිර්මාණ මෙවර රයිගම් සම්මාන සඳහා සලකා බැලේ. සම්මාන උලෙළ මැයි 07 වැනි දා සිකුරාදා ප්‍රදර්ශන සහ සම්මේලන මධ්‍යස්ථානයේදී පැවැත්වීමට නියමිතය.ටෙලි නිර්මාණකරුවන් සහ එම ක්ෂේත්‍රයේ ප්‍රගමනයට දායක වන ආයතන අගයමින් ඔවුනට සම්මාන පිරිනැමීම ටෙලි නාට්‍ය කලාවේ අනාගතය බාර ගැනීමට සිටින දෙවැනි පරම්පරාවේ ශිල්පීන්ට ඔවුන් ගමන් කළ යුතු හරි දිශාව දැක්වෙන ප්‍රදීපයක් දල්වා තැබීම මේ උත්සාහයේ අරමුණ බව ද ලියනගේ මහතා කීය.දයා. ඩී. ෆොන්සේකාඔඩෙල් 2010 සඳහා සිය ප්‍රථම නව ශාඛාව පාණදුර දී විවෘත කළේය.අංක 28/1, ජයතිලක මාවත, පාණදුර යන ස්ථානයේ පිහිටා ඇති ඔඩෙල් සතු 11 වැනි ශාඛාව වර්ග අඩි 11,270 කට වඩා වැඩි භූමි ප්‍රමාණයක පැතිරී ඇති අතර මහල් තුනකින් යුක්ත වේ. මෙම ශාඛාව සමාගම විසින් මෑතකදී විවෘත කරන ලද විශාලතම ශාඛාවද වේ. නව ශාඛාව ඔඩෙල් හි ප්‍රධාන අංශ වන පිරිමි, කාන්තා, ළමා, බැක්ස්ටේප්, ඩිලයිට් මෙන්ම ආහාර පාන වෙළඳකුටි වලින්ද සමන්විත වේ.පාණදුර ශාඛාවේ ප්‍රවේශයෙහි පිහිටි වර්ග අඩි 446 ක් පුරා විහිදුනු කුඩා ළමුන්ට සෙල්ලම් කිරීම සඳහා වූ ස්ථානය හා ශාඛාව ඉදිරිපිට ඇති චිත්‍රණ හා විශේෂ ආලෝකරණ විධි, නව ශාඛාවේ සුවිශේෂ ලක්ෂණ ලෙස හැඳින්විය හැකිය.මනා වාහන ගාල් කිරීමේ පහසුකම් වලින් හෙබි පානදුර ශාඛාව දිනපතා පෙරවරු 10.00 සිට පස්වරු 8.00 දක්වා විවෘතව පවතී.එටිසලාට් ජාත්‍යන්තර පාරිභෝගිකයන්ගේ සංඛ්‍යාව මිලියන 94ක් ඉක්මවා ඇත. ලොව වටා පිහිටි තම වෙළෙඳපොළ 18 තුළ විවිධ මෙහෙයුම් ආරම්භ කරමින් එය බිලියන 2 දක්වා ඉහළ නැංවීමට ද එටිසලාට් සමාගම බලාපොරොත්තු වේ. “අපගේ පාරිභෝගික සංඛ්‍යාවේ පැහැදිලි ප්‍රගතියක් පෙන්වා තිබෙනවා. එක්සත් අරාබි එමීර් රාජ්‍යයේ සහ ජාත්‍යන්තර ලෙස එයින් පිළිබිඹු වන්නේ පවත්වන ලද අපගේ විවිධ වූ ක්‍රියාකාරකම්වල සාර්ථකත්වයයි. මෙම ප්‍රමාණය මිලියන 100ක් බවට පත්වෙනවා නොඅනුමානයි” යැයි එටිසලාට් හි සභාපති මොහොමඩ් ඔම්රාන් පැවැසීය.පසුගිය වසර තුන තුළදී තම ආදායම වර්ධනය වීමේ හේතුවෙන් එටිසලාට් හි නව ක්‍රියාකාරකම් සහ අනෙකුත් මෙහෙයුම් ප්‍රසාරණය සඳහා අවශ්‍ය මුදල් සම්පාදනය කිරීමට හැකියාව ලැබී ඇත. එහි ප්‍රතිඵලයක් ලෙස හිඟ මූල්‍ය තත්වයන් මනා ලෙස හැසිරවීමට එටිසලාට් සමාගමට හැකි විය.එටිසලාට් සමාගමේ ක්‍රියාකාරිත්වයන් මෑතක සිට ශ්‍රී ලංකාවේ ද ක්‍රියාත්මක වේ. එහි පාරිභෝගිකයන් වන ව්‍යාපාරික, රාජ්‍ය සහ අනෙකුත් ටෙලිකොම් සමාගම් වෙත ජංගම, ස්ථාපිත දුරකථන, අන්තර්ජාල පහසුකම්, කේබල් ටීවී සියල්ල අන්තර්ගත අංග සම්පූර්ණ විදුලි සංදේශ සේවාවන් සහ විසඳුම් ලබා දේ.නව ආයෝජකයන් කර්මාන්ත ගැන්වීම සහ පවත්නා කර්මාන්ත ගැටලු හඳුනාගැනීමේ විශේෂ වැඩසටහනක් මාර්තු 12 වැනිදා කළුතර දිස්ත්‍රික් ලේකම් කාර්යාලයීය ශ්‍රවණාගාරයේ දී පැවැත්වේ.ලංකා කාර්මික සංවර්ධන මණ්ඩලීය කළුතර දිසා කාර්යාලය පවත්වන එම වැඩසටහනට සහභාගි වීමට බලාපොරොත්තු වන කළුතර දිසාවේ සුළු සහ මධ්‍ය පරිමාණ කර්මාන්තකරුවන් 034-2222601 දුරකථන අංකය ඇමැතීමෙන් වැඩි විස්තර ලබාගත හැකියි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>28</day>
    </date>
    <link>http://www.silumina.lk/2010/02/28/_art.asp?fn=aj1002288</link>
    <topic>Architect ප්‍රදර්ශනය විවෘත වූ දා</topic>
    <author>ඡායාරූපය - ගීත් ද මැල්</author>
    <content>මන්චි ටිකිරි ශිෂ්‍යාධාර බන්ධනාගාර රැඳවියන්ගේ දරුදැරියන්ටත්ඊගල් රක්ෂණ සමාගම AVIVA NDB නමින්ඊසිස් ටෙක්නොලොජි සමාගමෙන් අධිධාරිතාවේ දත්ත ගබඩා උපකරණ‘යෙලෝ ලයින්’ යෝගට් කෝප්ප නිෂ්පාදන ධාරිතාව ඉහළටමෙරට එකලස් කළ පළමු ඩීසල් වෑන් රිය WTL HAICEආර්පිකෝ සුපර් සෙන්ටර් අලෙවිසල්වලින් ඉන්ධන ටැංකිය නොමිලේ පුරවාගන්නටෙලි නිර්මාණ ක්ෂේත්‍රයේ ප්‍රගමනයට කිංඩම් ඔෆ් රයිගම් අත දෙයිArchitect ප්‍රදර්ශනය විවෘත වූ දානිවාස ඇමැති ගීතාංජන ගුණවර්ධන මහතා අතින් Architect 2010 ප්‍රදර්ශනය විවෘත වූ අවස්ථාව. ශ්‍රී ලංකා වරලත් වාස්තු විද්‍යාඥයන්ගේ සංගමයේ සභාපති චන්දන එදිරිසූරිය, පොදු රාජ්‍ය මණ්ඩලිය වාස්තු විද්‍යාඥයන්ගේ සංගමයේ සභාපති මුබාසර් හුසේන් මහත්වරු ද මෙහි වෙති.හලාවත පාර කොච්චිකඩේ සීමාසහිත රීගල් මෝටර්ස් පෞද්ගලික ආයතනය මඟින් චීනයෙන් ගෙන්වා බෙදාහරින ලොන්ෆෑන් අත් ට්‍රැක්ටර් වෙළෙඳපළට හඳුන්වා දීම නිමිත්තෙන් මාධ්‍ය හමුවක් නාරාහේන්පිට පුවත්පත් ආයතන ශ්‍රවණාගාරයේදී පසුගියදා පැවැත්විණි. අධ්‍යක්ෂ / සාමාන්‍යාධිකාරි වසන්ත ද අල්විස්, සභාපති හා කළමනාකාර අධ්‍යක්ෂ රන්ජන් ලියනගේ, වෙළෙඳ කළමනාකරු අමල් ලෙල්ටාන් හා අලෙවි කළමනාකරු හිරාන් හේවානායක මහත්වරු මෙහි වෙති.ඡායාරූපය - ගීත් ද මැල්බෑම් සමූහ ව්‍යාපාරයේ සේවක මහත්ම මහත්මීන්ගේ දරු දැරියන් එක්දහස් එකසිය දෙනෙකුට පාසල් උපකරණ සහ පොත් බෙදාදීමක් පසුගිය දා සිදු කෙරිණි. එහිදී බෑම් සමූහ ව්‍යාපරයේ අධිපති බී. ඒ. මහීපාල මහතා විසින් දැරියකට පොත් කට්ටලයක් පිරිනැමු අවස්ථාව.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>07</day>
    </date>
    <link>http://www.silumina.lk/2010/03/07/_art.asp?fn=aa1003071</link>
    <topic>එජාපයට ෆොන්සේකා තහනම්!</topic>
    <author/>
    <content>එජාපයට ෆොන්සේකා තහනම්!ෆොන්සේකාට එරෙහිව සාක්ෂි ගොනු කොට අවසන්‘ෆොන්සේකාට යුද අධිකරණය හොඳයි!’‘නම කැපුවේ මම නෙවෙයි’ ‘නඩු කියලා වන්දි ගන්නවා’විමල්ට සුබ උපන් දිනයක්!අපේ පෙළපොත් අන්තර්ජාතික ප්‍රමිතියටසන්ධානයේ ප්‍රචාරක රැළි ලබන සතියේ..විපක්ෂයේ ප්‍රචාරක රැළි රැසක්ශ්‍රීපති ගේ බිරිඳ සන්ධානයට‘බුද්ධි අංශ සාමාජිකයන් අත්අඩංගුවට ගත් පුවත බොරුවක්’උතුරු වසන්තයෙන් කෝටි 427 ක් වියදමින් මන්නාරමේ පාලම් - පාරවල් හදයිකැස්බෑව ආසන බල මණ්ඩල රැස්වීමේදී . . . .බාහිර හා අභ්‍යන්තර වියවුල් මැද අර්බුදයෙන් අර්බුදයට ගමන් කරන විපක්ෂය මෙරට මහ මැතිවරණ ඉතිහාසයේ දැවැන්තම පරාජයට මුහුණ දෙනු ඇතැයි දේශපාලන ආරංචි මාර්ග සඳහන් කරයි.මේ වන විට වාර්තා වන පරිදි එක්සත් ජාතික පක්ෂයේ ප්‍රධාන කල්ලි දෙකක් ක්‍රියාත්මක වන අතර ඔවුනොවුන් ගේ එදිරිවාදිකම් නිසා එජාපයේ මැතිවරණ ප්‍රචාරක හා සංවිධාන කටයුතු මුළුමණින් ම පාහේ අඩාල වී පවතී. විශ්‍රාමික ජෙනරාල් සරත් ෆොන්සේකාට එජාප ඡන්ද එකක්වත් ලබා නොදිය යුතු බවට රනිල් වික්‍රමසිංහ මහතා ඇතුළු ප්‍රබල පාර්ශ්ව දැඩි මතයක සිටිති. මංගල සමරවීර මහතා එජාපයට එක්වීමත් සමඟම ඔහුගේ ‘ම’ පාර්ශ්වය මුළුමණින් ම සී - සීකඩව ගිය අතර මේ වනවිට එජාපයේ මාතර දිස්ත්‍රික් අපේක්ෂක බුද්ධික පතිරණ හා මංගල සමරවීර මහතා අතර උණුසුම් තත්ත්වයක් හට ගෙන ඇත.මොනරාගල දිස්ත්‍රික්කයේ එජාප නාම යෝජනා පත්‍රයේ නමක් වෙනස් කිරීම සම්බන්ධයෙන් පවතින අර්බුදය තවදුරටත් උත්සන්න වෙමින් පවතින අතර මොනරාගල එජාප මැතිවරණ සංවිධාන කටයුතු බිඳ වැටි ඇත.ශ්‍රීපති සූරියආරච්චි මහතාගේ බිරිඳ වූ දිල්රුක්ෂි සූරියආරච්චි මහත්මිය එජාපයේ අපේක්ෂිකාවක් ලෙස ගම්පහ දිස්ත්‍රික්කයට තරග වදින අතර ඒ මහත්මිය ඉකුත්දා එජාපය අතහැර එක්සත් ජනතා නිදහස් සන්ධානයට එක්වීමට තීරණය කළා ය.ජනාධිපතිවරණයේදී එක්ව සිටි එ.ජා.ප - ජ.වි.පෙ, ටී. එන්.ඒ. වැනි දේශපාලන පක්ෂ සියල්ලම මේ වනවිට භේද භින්න වී එකිනෙකාට එරෙහිව තරග වදින අතර ජනාධිපතිවරණයේදී හංසයාට ලැබුණු ඡන්ද බෙදා ගැනීමට මේ පක්ෂ අතර හට ගෙන තිබෙන්නේ උග්‍ර සටනකි.විපක්ෂයේ ජනාධිපතිවරණ අපේක්ෂක විශ්‍රාමික ජෙනරාල් සරත් ෆොන්සේකා හා එජාප නායක රනිල් වික්‍රමසිංහ මහතා යන දෙදෙනාම කොළඹ දිස්ත්‍රික්කයෙන් තරග වදිති. වැඩිම මනාප ලබාගැනීමට රනිල් හා ෆොන්සේකා යන මහත්වරුන් අතර ද දැඩි තරගයක් හට ගෙන ඇති අතර ඒ නෝක්කාඩුකම් ඉදිරියේදී තවත් උග්‍ර වනු ඇති බවත් පැවසෙයි.කොළඹ දිස්ත්‍රික්කයෙන් විපක්ෂයට ලබා ගත හැකි වන්නේ ආසන 7කට අඩු ප්‍රමාණයක් යැයි උපකල්පනය කෙරෙන අතර එසේ වුවහොත්; එජාපයෙන් සිංහල ජාතිකයකු ලෙස පාර්ලිමේන්තුවට පත්වන්නේ රනිල් වික්‍රමසිංහ මහතා පමණක් බවත් පැවසෙයි.මේ යටතේ රවි කරුණානායක, වැනි එ.ජා.ප. මන්ත්‍රීවරුන් ගේ පාර්ලිමේන්තු ආසන රැක ගත නොහැකි තත්ත්වයක් උද්ගත වන බවත් පැවසෙයි. දැනට එකිනෙකට එරෙහිව සීතල යුද්ධයක නිරතව සිටින එ.ජා.ප., ජ.වි.පෙ. හා ටී.එන්.ඒ. සංවිධානයත්, සරත් ෆොන්සේකා මහතාගේ පාර්ශ්වයත් අතර පවතින මත ගැටුම් ඉදිරියේදී නොවැළැක්විය හැකි ලෙස ප්‍රසිද්ධියට පත්වීමත් ඒ අනුව ජනාධිපතිවරණයේ දී ෆොන්සේකාට ලැබුණු ඡන්ද ලක්ෂ 40 සියයට 30ක් පහළට වැටෙනු ඇති අතර ඉතිරි වන ඡන්ද ප්‍රමාණය එ.ජා.ප., ටී.එන්.ඒ. හා සරත් ෆොන්සේකා පාර්ශ්වය අතර බෙදී යෑමේ තත්ත්වය මත එක්සත් ජනතා නිදහස් සන්ධානය 2/3කට අධික විශිෂ්ට ජනවරමක් ලබාගන්නා බවත් එ.ජා.ප.ය ඇතුළු විපක්ෂය මෙරට මැතිවරණ ඉතිහාසයේ වාර්තාගත පරාජය වැළඳ ගන්නා බවටත් අනාවැකි පළවී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>07</day>
    </date>
    <link>http://www.silumina.lk/2010/03/07/_art.asp?fn=aa100307_1</link>
    <topic>ෆොන්සේකාට එරෙහිව සාක්ෂි ගොනු කොට අවසන්</topic>
    <author>දයා ඩී. ෆොන්සේකා</author>
    <content>එජාපයට ෆොන්සේකා තහනම්!ෆොන්සේකාට එරෙහිව සාක්ෂි ගොනු කොට අවසන්‘ෆොන්සේකාට යුද අධිකරණය හොඳයි!’‘නම කැපුවේ මම නෙවෙයි’ ‘නඩු කියලා වන්දි ගන්නවා’විමල්ට සුබ උපන් දිනයක්!අපේ පෙළපොත් අන්තර්ජාතික ප්‍රමිතියටසන්ධානයේ ප්‍රචාරක රැළි ලබන සතියේ..විපක්ෂයේ ප්‍රචාරක රැළි රැසක්ශ්‍රීපති ගේ බිරිඳ සන්ධානයට‘බුද්ධි අංශ සාමාජිකයන් අත්අඩංගුවට ගත් පුවත බොරුවක්’උතුරු වසන්තයෙන් කෝටි 427 ක් වියදමින් මන්නාරමේ පාලම් - පාරවල් හදයිකැස්බෑව ආසන බල මණ්ඩල රැස්වීමේදී . . . .දයා ඩී. ෆොන්සේකාඅත්අඩංගුවේ සිටින ජෙනරාල් සරත් ෆොන්සේකා මහතා පිළිබඳ මූලික සාක්ෂි සම්පින්ඩන වාර්තාව මේ වනවිට නිමකොට ඇති අතර එය මේ සතියේ දී යුද හමුදාපතිවරයා වෙත බාර දෙන බවත් ඉන් පසු යුද අධිකරණය වෙත ඒ මහතා පමුණුවන බවත් යුද හමුදා ප්‍රකාශක මේජර් ජෙනරාල් ප්‍රසාද් සමරසිංහ මහතා ජාතික ආරක්ෂාව පිළිබඳ මාධ්‍ය මධ්‍යස්ථානයේ පැවැති මාධ්‍ය හමුවකදී ඊයේ පැවැසීය.මෙහිදී අදහස් දැක්වූ ජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්ෂ ජනරාල් ලක්ෂ්මන් හුළුගල්ල මහතා ජෙනරාල්වරයාට යුද අධිකරණයේ ගොනු කොට ඇති නඩුවට අමතරව සිවිල් උසාවියේ ද නඩුවක් ගොනු කිරීමට ඉඩ ඇති අතර ඊට පදනම් වී ඇත්තේ ඒ මහතාගේ බෑණා වන ධනුන තිලකරත්නත් ඔහුගේ මව අශෝකා තිලකරත්න ඇතුළු ඥාතීන් විසින් විවිධ බැංකු සේප්පුවල තැන්පත් කර ඇති කෝටි ගණනක විදේශ මුදල් පිළිබඳව සැකකටයුතු ගනු දෙනු බව කීය.එය රටේ සාමාන්‍ය නීතිය අනුව ගොනු කරන නඩුවක් යැයි ද ඒ පිළිබඳව පරීක්ෂණ රහස් පොලිසිය විසින් මේ වනවිට පවත්වාගෙන යනු ලබන බව ද ඒ මහතා වැඩිදුරටත් පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>07</day>
    </date>
    <link>http://www.silumina.lk/2010/03/07/_art.asp?fn=aa1003072</link>
    <topic>‘ෆොන්සේකාට යුද අධිකරණය හොඳයි!’</topic>
    <author>දයා ඩී. පොන්සේකා</author>
    <content>එජාපයට ෆොන්සේකා තහනම්!ෆොන්සේකාට එරෙහිව සාක්ෂි ගොනු කොට අවසන්‘ෆොන්සේකාට යුද අධිකරණය හොඳයි!’‘නම කැපුවේ මම නෙවෙයි’ ‘නඩු කියලා වන්දි ගන්නවා’විමල්ට සුබ උපන් දිනයක්!අපේ පෙළපොත් අන්තර්ජාතික ප්‍රමිතියටසන්ධානයේ ප්‍රචාරක රැළි ලබන සතියේ..විපක්ෂයේ ප්‍රචාරක රැළි රැසක්ශ්‍රීපති ගේ බිරිඳ සන්ධානයට‘බුද්ධි අංශ සාමාජිකයන් අත්අඩංගුවට ගත් පුවත බොරුවක්’උතුරු වසන්තයෙන් කෝටි 427 ක් වියදමින් මන්නාරමේ පාලම් - පාරවල් හදයිකැස්බෑව ආසන බල මණ්ඩල රැස්වීමේදී . . . .ජනමත සමීක්ෂණයකින් කියයිදයා ඩී. පොන්සේකායුද හමුදා නීතිය අනුව අත්අඩංගුවට ගත් විශ්‍රාමික ජෙනරාල් සරත් ෆොන්සේකාට එරෙහිව යුද අධිකරණය ඉදිරියේ නඩු විභාග කළ යුතුද? නොඑසේ නම් නිදහස් කළ යුතුද? යනුවෙන් පවත්වන ලද අන්තර්ජාල ජනතා සමීක්ෂණයේදී සියයට 70ක ප්‍රතිශතයක් පවසා ඇත්තේ ෆොන්සේකා මහතාට එරෙහිව යුද අධිකරණය ඉදිරියේ නඩු විභාග කළ යුතු බවයි.ඔහු නිදහස් කළ යුතු බව පවසා තිබෙන්නේ සියයට 20කි. මේ ජනමත සමීක්ෂණය පවත්වනු ලැබුවේ සුප්‍රකට ඒෂියන් ට්‍රිබියුන් වෙබ් අඩවිය මඟිනි. ෆොන්සේකා මහතා නිදහස් කළ යුතු බව පවසා ඇත්තේ සීමිත පිරිසකි. මේ අන්තර්ජාල සමීක්ෂණය තවදුරටත් පැවැත්වෙයි.මේ අතර යුද හමුදා නීතිය යටතේ අත්අඩංගුවට ගත් සරත් ෆොන්සේකා මහතා නිදහස් කරන ලෙසට ශ්‍රේෂ්ඨාධිකරණයෙන් කැර තිබූ ඉල්ලීමක් ද ඉකුත් දා ප්‍රතික්ෂේප කෙරිණ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>07</day>
    </date>
    <link>http://www.silumina.lk/2010/03/07/_art.asp?fn=aa1003073</link>
    <topic>‘නම කැපුවේ මම නෙවෙයි’ ‘නඩු කියලා වන්දි ගන්නවා’</topic>
    <author>චන්දන බණ්ඩාර</author>
    <content>එජාපයට ෆොන්සේකා තහනම්!ෆොන්සේකාට එරෙහිව සාක්ෂි ගොනු කොට අවසන්‘ෆොන්සේකාට යුද අධිකරණය හොඳයි!’‘නම කැපුවේ මම නෙවෙයි’ ‘නඩු කියලා වන්දි ගන්නවා’විමල්ට සුබ උපන් දිනයක්!අපේ පෙළපොත් අන්තර්ජාතික ප්‍රමිතියටසන්ධානයේ ප්‍රචාරක රැළි ලබන සතියේ..විපක්ෂයේ ප්‍රචාරක රැළි රැසක්ශ්‍රීපති ගේ බිරිඳ සන්ධානයට‘බුද්ධි අංශ සාමාජිකයන් අත්අඩංගුවට ගත් පුවත බොරුවක්’උතුරු වසන්තයෙන් කෝටි 427 ක් වියදමින් මන්නාරමේ පාලම් - පාරවල් හදයිකැස්බෑව ආසන බල මණ්ඩල රැස්වීමේදී . . . .- රංජිත් මද්දුමබණ්ඩාරචන්දන බණ්ඩාරඑජාපය විසින් තමාට එරෙහිව කුමන්ත්‍රණයක් කි‍්‍රයාත්මක කැර ඇති බවත් තමාගේ කීර්තිනාමයට එජාපය සිදු කළ හානිය වෙනුවෙන් අධිකරණයට ගොස් එජාප නායකයන්ගෙන් වන්දි ලබා ගන්නා බවත් මොනරාගල දිස්ත්‍රික් හිටපු එජාප මන්ත්‍රී රංජිත් මද්දුමබණ්ඩාර මහතා ‘සිළුමිණ’ට ප්‍රකාශ කළේය.මොනරාගල දිස්ත්‍රික් නාමයෝජනා ලැයිස්තුවෙන් ඌව පළාත් සභා මන්ත්‍රී තිස්ස කුට්ටිආරච්චිගේ නම කපා දැමූයේ තමා නොවන බවත් එය සිරිකොත පක්ෂ මූලස්ථානයේදී කපා දමා තිබෙන්නේ එජාපයේ ප්‍රබලයකු බවටත් රංජිත් මද්දුමබණ්ඩාර හිටපු මන්ත්‍රීවරයා වැඩිදුරටත් කියා සිටියේය.එජාපයෙන් තමාට ලැබී තිබෙන්නේ රජ කාලයේ තීන්දුවක් බවත් තමා දැරූ සියලුම තනතුරුවලින් ඉවත් කැර ඇති බව දැනගන්නට තිබෙන බව ද හිටපු මන්ත්‍රීවරයා ප්‍රකාශ කෙළේය.තිස්ස කුට්ටිආරච්චිගේ නම කපා දැමු නියම පුද්ගලයා සොයා ගැනීමට හැකි නම් රහස් පොලිසියට බාර දෙන ලෙස තමා එජාප මහ ලේකම් තිස්ස අත්තනායක මහතාට අභියෝග කරන බව ද හිටපු මන්ත්‍රී රංජිත් මද්දුමබණ්ඩාර මහතා ප්‍රකාශ කෙළේය.රංජිත් මද්දුමබණ්ඩාර මහතා මෙවර මොනරාගල දිස්ත්‍රික්කයේ එජාප කණ්ඩායම් නායකයා ද වෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>07</day>
    </date>
    <link>http://www.silumina.lk/2010/03/07/_art.asp?fn=aa1003074</link>
    <topic>විමල්ට සුබ උපන් දිනයක්!</topic>
    <author/>
    <content>එජාපයට ෆොන්සේකා තහනම්!ෆොන්සේකාට එරෙහිව සාක්ෂි ගොනු කොට අවසන්‘ෆොන්සේකාට යුද අධිකරණය හොඳයි!’‘නම කැපුවේ මම නෙවෙයි’ ‘නඩු කියලා වන්දි ගන්නවා’විමල්ට සුබ උපන් දිනයක්!අපේ පෙළපොත් අන්තර්ජාතික ප්‍රමිතියටසන්ධානයේ ප්‍රචාරක රැළි ලබන සතියේ..විපක්ෂයේ ප්‍රචාරක රැළි රැසක්ශ්‍රීපති ගේ බිරිඳ සන්ධානයට‘බුද්ධි අංශ සාමාජිකයන් අත්අඩංගුවට ගත් පුවත බොරුවක්’උතුරු වසන්තයෙන් කෝටි 427 ක් වියදමින් මන්නාරමේ පාලම් - පාරවල් හදයිකැස්බෑව ආසන බල මණ්ඩල රැස්වීමේදී . . . .ජාතික නිදහස් පෙරමුණේ නායක විමල් වීරවංශ මහතා ගේ 40 වැනි උපන් දිනය අද (07) යෙදී තිබේ. මේ නිමිත්තෙන් අද කොළඹ දිස්ත්‍රික්කයේ ස්ථාන ගණනාවක සර්ව ආගමික වතාවත් හා බෝධි පූජා වැඩසටහන් රැසක් පැවැත්වෙන අතර අද සිට මසක කාලයක් පුරා ජය පිරිත් සජ්ජායනයක් පැවැත්වෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>07</day>
    </date>
    <link>http://www.silumina.lk/2010/03/07/_art.asp?fn=aa1003075</link>
    <topic>අපේ පෙළපොත් අන්තර්ජාතික ප්‍රමිතියට</topic>
    <author>සුභාෂිණී ජයරත්න</author>
    <content>එජාපයට ෆොන්සේකා තහනම්!ෆොන්සේකාට එරෙහිව සාක්ෂි ගොනු කොට අවසන්‘ෆොන්සේකාට යුද අධිකරණය හොඳයි!’‘නම කැපුවේ මම නෙවෙයි’ ‘නඩු කියලා වන්දි ගන්නවා’විමල්ට සුබ උපන් දිනයක්!අපේ පෙළපොත් අන්තර්ජාතික ප්‍රමිතියටසන්ධානයේ ප්‍රචාරක රැළි ලබන සතියේ..විපක්ෂයේ ප්‍රචාරක රැළි රැසක්ශ්‍රීපති ගේ බිරිඳ සන්ධානයට‘බුද්ධි අංශ සාමාජිකයන් අත්අඩංගුවට ගත් පුවත බොරුවක්’උතුරු වසන්තයෙන් කෝටි 427 ක් වියදමින් මන්නාරමේ පාලම් - පාරවල් හදයිකැස්බෑව ආසන බල මණ්ඩල රැස්වීමේදී . . . .සුභාෂිණී ජයරත්නලබන වසරේ සිට සියලුම පාසල් පෙළ පොත් අන්තර්ජාතික ප්‍රමිතියට මුද්‍රණය කිරීමට කටයුතු යොදා ඇතැයි අධ්‍යාපන ග්‍රන්ථ ප්‍රකාශන කොමසාරිස් ඩබ්.එම්.එන්.ජේ.පුෂ්පකුමාර මහතා සිළුමිණට පැවැසීය. මේ අනුව බරින් අඩු පෙළපොත් ලබාදීම සඳහා 2011 සිට පෙළපොත්හි විශාල වෙනස්කම් රැසක් සිදුකෙරේ.මෙතෙක් පෙළ පොත් මුද්‍රණයේදී සලකා බැලූයේ කොළවල ඝණත්වය(ට්ඉර්)පමණි. මෙවර රජයේ මුද්‍රණ නීතිගත සංස්ථාව හා අනිකුත් පාසල් පොත් මුද්‍රණ නියෝජිතයින්ගේ මූලිකත්වයෙන් පැවැති රැස්වීමේදී පෙළපොත් මුද්‍රණයේදී තවත් අන්තර්ජාතික ප්‍රමිතීන් 3ක් සැලකීමට තීරණය කෙරුණි.ඒ අනුව 2011 වසරේ සිට ඝණත්වය (GSM) අමතරව, කොළවල විනිවිද පෙනෙන සුළු බව අඩුකිරීම පෙනුම දියුණු කිරීම හා කඩදාසි ඉරී යෑම වැළැක්වීම යන කරුණු පිළිබඳව ද සැලකිලිමත් වෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>07</day>
    </date>
    <link>http://www.silumina.lk/2010/03/07/_art.asp?fn=aa1003076</link>
    <topic>සන්ධානයේ ප්‍රචාරක රැළි ලබන සතියේ..</topic>
    <author/>
    <content>එජාපයට ෆොන්සේකා තහනම්!ෆොන්සේකාට එරෙහිව සාක්ෂි ගොනු කොට අවසන්‘ෆොන්සේකාට යුද අධිකරණය හොඳයි!’‘නම කැපුවේ මම නෙවෙයි’ ‘නඩු කියලා වන්දි ගන්නවා’විමල්ට සුබ උපන් දිනයක්!අපේ පෙළපොත් අන්තර්ජාතික ප්‍රමිතියටසන්ධානයේ ප්‍රචාරක රැළි ලබන සතියේ..විපක්ෂයේ ප්‍රචාරක රැළි රැසක්ශ්‍රීපති ගේ බිරිඳ සන්ධානයට‘බුද්ධි අංශ සාමාජිකයන් අත්අඩංගුවට ගත් පුවත බොරුවක්’උතුරු වසන්තයෙන් කෝටි 427 ක් වියදමින් මන්නාරමේ පාලම් - පාරවල් හදයිකැස්බෑව ආසන බල මණ්ඩල රැස්වීමේදී . . . .එක්සත් ජනතා නිදහස් සන්ධානයේ ප්‍රචාරක රැස්වීම් ලබන සතියේ ආරම්භ කෙරෙයි. මේ අනුව සෑම පළාතක් සඳහා ම මහින්ද රාජපක්‍ෂ ජනාධිපතිතුමා ගේ ප්‍රධානත්වයෙන් මහජන රැළියක් බැගින් හා දිස්ත්‍රික් මට්ටමේ මහජන රැළි අගමැති රත්නසිරි වික්‍රමනායක මහතාගේ ප්‍රධානත්වයෙන් ද පැවැත්වෙනු ඇත. ප්‍රාදේශීය මට්ටමේ මහජන රැළි පැවැත්වෙන්නේ් ඒ ඒ දිස්ත්‍රික් බාර කණ්ඩායම් නායකයන් ගේ සහභාගීත්වයෙනි.මීට අමතරව ගෙයින් ගෙට ගොස් ඡන්දදායකයන් දැනුම්වත් කිරීමට පියවර ගෙන ඇති බවත් ශක්තිමත් පදනමකින් සන්ධානයේ මැතිවරණ ප්‍රචාරක ව්‍යාපාරය ආදර්ශමත් ලෙස ගෙන යෑමට පියවර ගෙන ඇති බවත් ශ්‍රී ලංකා නිදහස් පක්ෂයේ මහලේකම් මෛත්‍රිපාල සිරිසේන මහතා පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>07</day>
    </date>
    <link>http://www.silumina.lk/2010/03/07/_art.asp?fn=aa1003077</link>
    <topic>විපක්ෂයේ ප්‍රචාරක රැළි රැසක්</topic>
    <author/>
    <content>එජාපයට ෆොන්සේකා තහනම්!ෆොන්සේකාට එරෙහිව සාක්ෂි ගොනු කොට අවසන්‘ෆොන්සේකාට යුද අධිකරණය හොඳයි!’‘නම කැපුවේ මම නෙවෙයි’ ‘නඩු කියලා වන්දි ගන්නවා’විමල්ට සුබ උපන් දිනයක්!අපේ පෙළපොත් අන්තර්ජාතික ප්‍රමිතියටසන්ධානයේ ප්‍රචාරක රැළි ලබන සතියේ..විපක්ෂයේ ප්‍රචාරක රැළි රැසක්ශ්‍රීපති ගේ බිරිඳ සන්ධානයට‘බුද්ධි අංශ සාමාජිකයන් අත්අඩංගුවට ගත් පුවත බොරුවක්’උතුරු වසන්තයෙන් කෝටි 427 ක් වියදමින් මන්නාරමේ පාලම් - පාරවල් හදයිකැස්බෑව ආසන බල මණ්ඩල රැස්වීමේදී . . . .සුනිල් දයා අල්විස්මහමැතිවරණය ඉලක්ක කැර ගනිමින් විපක්ෂයේ මහජන රැළි ගණනාවක් පැවැත්වීමට කටයුතු යොදා ඇත.මහ මැතිවරණය වෙනුවෙන් තම ප්‍රතිපත්ති හා අරමුණ ද හෙළි කරමින් ජනතාව දැනුම්වත් කර විපක්ෂයේ පක්ෂ රාශියක එකමුතුව ලෙස පවතින එක්සත් ජාතික පෙරමුණ ද, ජෙනරාල් සරත් ෆොන්සේකා මහතාගේ නායකත්වයෙන් පිහිටුවා ගෙන තිබෙන ප්‍රජාතන්ත්‍රවාදී එක්සත් ජාතික සන්ධානය මගින් මේ රැස්වීම් දිස්ත්‍රික්ක 22 පුරාම පැවැත්වීමට පියවර ගෙන තිබේ.එක්සත් ජාතික පක්ෂයේත් එක්සත් ජාතික පෙරමුණේ නායක සහ විපක්ෂ නායක රනිල් වික්‍රමසිංහ මහතා ප්‍රමුඛ එ.ජා.ප. නායකයන් ද එජාපයේ රැස්වීම්වලට සහභාගි වනු ඇත.ප්‍රජාතන්ත්‍රවාදී එක්සත් ජාතික සන්ධානයේ රැස්වීම්වලට ජෙනරාල් සරත් ෆොන්සේකා මහතා වෙනුවෙන් අනෝමා ෆොන්සේකා මහත්මිය ජනතා විමුක්ති පෙරමුණේ ප්‍රජාතන්ත්‍රවාදී ජාතික සන්ධානයේ නායකයන් හා එයට සහයෝගය ලබාදෙන පක්ෂවල නායකයෝ සහ ක්‍රියාකාරීයෝ ද සහභාගි වෙති.මේ හැර මෙම මහ මැතිවරණයට තරග කරන අනිකුත් පක්ෂ ද ස්වාධීන කණ්ඩායම් තම පක්ෂ තරග කරන දිස්ත්‍රික්ක වෙනුවෙන් ප්‍රචාරක රැස්වීම් මෙන් ම කුඩා පරිමාණයේ රැස්වීම් ද සංවිධානය කර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>07</day>
    </date>
    <link>http://www.silumina.lk/2010/03/07/_art.asp?fn=aa1003078</link>
    <topic>ශ්‍රීපති ගේ බිරිඳ සන්ධානයට</topic>
    <author/>
    <content>එජාපයට ෆොන්සේකා තහනම්!ෆොන්සේකාට එරෙහිව සාක්ෂි ගොනු කොට අවසන්‘ෆොන්සේකාට යුද අධිකරණය හොඳයි!’‘නම කැපුවේ මම නෙවෙයි’ ‘නඩු කියලා වන්දි ගන්නවා’විමල්ට සුබ උපන් දිනයක්!අපේ පෙළපොත් අන්තර්ජාතික ප්‍රමිතියටසන්ධානයේ ප්‍රචාරක රැළි ලබන සතියේ..විපක්ෂයේ ප්‍රචාරක රැළි රැසක්ශ්‍රීපති ගේ බිරිඳ සන්ධානයට‘බුද්ධි අංශ සාමාජිකයන් අත්අඩංගුවට ගත් පුවත බොරුවක්’උතුරු වසන්තයෙන් කෝටි 427 ක් වියදමින් මන්නාරමේ පාලම් - පාරවල් හදයිකැස්බෑව ආසන බල මණ්ඩල රැස්වීමේදී . . . .හිටපු පාර්ලිමේන්තු මන්ත්‍රී හා ශි‍්‍රලනිප ‘ම’ – පාර්ශ්වයේ නියෝජ්‍ය නායක ශි‍්‍රපති සූරියආරච්චි මහතා ගේ බිරිඳ වූ දිල්රුක්ෂි සූරියආරච්චි මහත්මිය එක්සත් ජනතා නිදහස් සන්ධානයට සහාය පළ කිරීමට තීරණය කැර තිබේ.අරලියගහ මන්දිරයට පැමිණ මහින්ද රාජපක්‍ෂ ජනාධිපතිතුමා හමු වූ දිල්රුක්ෂි සූරියආරච්චි මහත්මිය මංගල සමරවීර මහතා ගේ වැඩ පිළිවෙළ පිළිබඳව තමා කළකිරී සිටින බැව් පවසා ඇත. එක්සත් ජාතික පක්‍ෂ නායකත්වයේ කිසිදු ස්ථාවර වැඩපිළිවෙළක් හා දර්ශනයක් නොමැති බැවිනුත්, දැනට රජය හා ජනාධිපතිතුමා ගෙන යන ශක්තිමත් වැඩපිළිවෙළට මෙසේ ස්වේච්ඡාවෙන් සහය දීමට තීරණය කළ බව ඇය සඳහන් කළාය. ශ්‍රීපති සූරියආරච්චි මහතා ජීවතුන් අතර සිටියදී ගොඩනැඟූ සංවිධාන ව්‍යුහය උපයෝගී කරගනිමින් ඉදිරි මහ මැතිවරණයේදී සන්ධානය ශක්තිමත් කිරීමට කටයුතු කරන බවද ඇය මෙහිදී වැඩිදුරටත් පැවසුවාය.දිල්රුක්ෂි සූරියආරච්චි මහත්මිය, ශ්‍රී ලංකා නිදහස් පක්‍ෂ ‘ම’ පාර්ශවයේ ගම්පහ දිස්ත්‍රික් නායිකාව වන අතර, 2010 පාර්ලිමේන්තු මැතිවරණයේ එක්සත් ජාතික පක්‍ෂ අපේක්‍ෂිකාවක් ද වන්නීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>07</day>
    </date>
    <link>http://www.silumina.lk/2010/03/07/_art.asp?fn=aa100307_2</link>
    <topic>‘බුද්ධි අංශ සාමාජිකයන් අත්අඩංගුවට ගත් පුවත බොරුවක්’</topic>
    <author/>
    <content>එජාපයට ෆොන්සේකා තහනම්!ෆොන්සේකාට එරෙහිව සාක්ෂි ගොනු කොට අවසන්‘ෆොන්සේකාට යුද අධිකරණය හොඳයි!’‘නම කැපුවේ මම නෙවෙයි’ ‘නඩු කියලා වන්දි ගන්නවා’විමල්ට සුබ උපන් දිනයක්!අපේ පෙළපොත් අන්තර්ජාතික ප්‍රමිතියටසන්ධානයේ ප්‍රචාරක රැළි ලබන සතියේ..විපක්ෂයේ ප්‍රචාරක රැළි රැසක්ශ්‍රීපති ගේ බිරිඳ සන්ධානයට‘බුද්ධි අංශ සාමාජිකයන් අත්අඩංගුවට ගත් පුවත බොරුවක්’උතුරු වසන්තයෙන් කෝටි 427 ක් වියදමින් මන්නාරමේ පාලම් - පාරවල් හදයිකැස්බෑව ආසන බල මණ්ඩල රැස්වීමේදී . . . .සන්ඩේ ලීඩර් කර්තෘ ලසන්ත වික්‍රමතුංග මහතාගේ ඝාතනය සම්බන්ධයෙන් රහස් පොලීසිය හිටපු යුද හමුදා බුද්ධි අංශ ප්‍රධානියා ගෙන් ප්‍රශ්න කළ බවට දිනපතා පුවත්පතක ඊයේ පළවූ පුවත මුළුමනින්ම අසත්‍ය බවත් ඒ සම්බන්ධයෙන් කිසිදු යුද හමුදා බුද්ධි අංශ සාමාජිකයකු අත් අඩංගුවට ගෙන නොමැති අතර එසේ අත් අඩංගුවට ගැනීමේ බලාපොරොත්තුවක් හෝ නොමැති බවත් ජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්ෂ ජනරාල් ලක්ෂ්මන් හුළුගල්ල මහතා පැවසීය.මෙවැනි අසත්‍ය පුවත් පළ කිරීමෙන් ත්‍රිවිධ හමුදාව හා පොලීසිය අතර අසමගිය ඇතිවීමට හේතු වන බව කී ඒ මහතා එම නිසා මෙවන් අසත්‍ය කටකතා සහ වැරැදි තොරතුරු වාර්තා කිරීමෙන් වළකින ලෙස මාධ්‍ය වලින් ඉල්ලා සිටින බව කීය.මෙහි දී අදහස් දැක්වූ යුද හමුදා මාධ්‍ය ප්‍රකාශක මේජර් ජනරාල් ප්‍රසාද් සමරසිංහ මහතා කියා සිටියේ ලසන්ත වික්‍රමතුංග මහතාගේ ඝාතනය සම්බන්ධයෙන් යුද හමුදා සාමාජිකයන් 17 දෙනකු අත් අඩංගුවට ගෙන ඉන් 11 දෙනකු ප්‍රශ්න කර ඔවුන් නැවතත් යුද හමුදා සේවයට නිදහස් කළ අතර 6 දෙනකු පමණක් රඳවා තවදුරටත් ප්‍රශ්න කරන බවත් ඔවුන් යුද හමුදා බුද්ධි අංශයේ සාමාජිකයින් නොවන බවත්ය.යුද හමුදා බුද්ධි බලකාය විශේෂයෙන් පසුගිය වසර හතර තුළ ත්‍රස්තවාදය නිමා කිරීමට කළ සේවය අපමණ බවත් මෙවැනි වැරැදි තොරතුරු පළ කිරීමෙන් ඔවුන්ගේ ගෞරවයට හානි වන බැවින් එවැනි තොරතුරු පළ කිරීමෙන් වළකින ලෙසත් මාධ්‍යයෙන් ඉල්ලා සිටියේය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>07</day>
    </date>
    <link>http://www.silumina.lk/2010/03/07/_art.asp?fn=aa1003079</link>
    <topic>උතුරු වසන්තයෙන් කෝටි 427 ක් වියදමින් මන්නාරමේ පාලම් - පාරවල් හදයි</topic>
    <author>නිහාල් පී. අබේසිංහ මන්නාරමේ සංචාරයකින් පසු</author>
    <content>එජාපයට ෆොන්සේකා තහනම්!ෆොන්සේකාට එරෙහිව සාක්ෂි ගොනු කොට අවසන්‘ෆොන්සේකාට යුද අධිකරණය හොඳයි!’‘නම කැපුවේ මම නෙවෙයි’ ‘නඩු කියලා වන්දි ගන්නවා’විමල්ට සුබ උපන් දිනයක්!අපේ පෙළපොත් අන්තර්ජාතික ප්‍රමිතියටසන්ධානයේ ප්‍රචාරක රැළි ලබන සතියේ..විපක්ෂයේ ප්‍රචාරක රැළි රැසක්ශ්‍රීපති ගේ බිරිඳ සන්ධානයට‘බුද්ධි අංශ සාමාජිකයන් අත්අඩංගුවට ගත් පුවත බොරුවක්’උතුරු වසන්තයෙන් කෝටි 427 ක් වියදමින් මන්නාරමේ පාලම් - පාරවල් හදයිකැස්බෑව ආසන බල මණ්ඩල රැස්වීමේදී . . . .නිහාල් පී. අබේසිංහ මන්නාරමේ සංචාරයකින් පසුඋතුරු වසන්තය යටතේ මන්නාරම දිස්ත්‍රික්කය ඇතුළත රුපියල් කෝටි 427 පමණ වටිනා මාර්ග - පාලම් ඉදිකර ඇතැයි මාර්ග සංවර්ධන අධිකාරිය පවසයි.මේ යටතේ රුපියල් කෝටි 246 ක වියදමින් ඉදිකළ මන්නාරම නව තල්ලඩි පාලමේ කටයුතු මේ වන විට සම්පූර්ණයෙන් අවසන් කර ඇතැයි පාලම් ව්‍යාපෘතිය බාර ඉංජිනේරු හා මාර්ග සංවර්ධන අධිකාරියේ වවුනියාව - මන්නාරම ප්‍රධාන ඉංජිනේරු ජොයිස් කෲස් මහතා සිළුමිණට කීය.නව මන්නාරම පාලමේ හා ඊට සම්බන්ධ පිවිසුම් මාර්ගවල සම්පූර්ණ දිග කිලෝමීටර් 3.6 කි. පාලමේ පළල මීටර් 14.5 කි. මෙය මන්නාරම නව සාම පාලම ලෙස හඳුන්වයි.මහින්ද රාජපක්ෂ ජනාධිපතිතුමාගේ උපදෙස් මත උතුරු වසන්තය භාර කාර්ය සාධක බළකායේ සභාපති බැසිල් රාජපක්ෂ මැතිතුමාගේ හා ආරක්ෂක ලේකම් ගෝඨාභය රාජපක්ෂ මැතිතුමාගේ පූර්ණ සහාය මත මාර්ග සංවර්ධන අධිකාරියේ සාමාන්‍යාධිකාරී ආර්. ඩබ්ලිව්. ආර්. පේ‍්‍රමසිරි මහතාගේ මෙහෙයවීම යටතේ මෙම පාලමේ වැඩ කටයුතු 2008 අගෝස්තු සිට 2010 පෙබරවාරි දක්වා ත්‍රස්තවාදී ප්‍රශ්න රැසක් මැද සිදු කළ බව මාර්ග සංවර්ධන අධිකාරියේ උතුරු නැගෙනහිර කලාපය බාර අධ්‍යක්ෂ මෝසස් මරියදාසන් මහතා පවසයි. ජපන් ජයිකා ආයතනය මේ සඳහා ආධාර කර තිබේ.පැරැණි පාලමේ වාහන දෙකක් මාරු වීම අපහසු බවත් නව පාලමේ වාහන 4 ක් වුවද මාරු විය හැකි බවත් ඉංජිනේරුවෝ කියති.මීට අමතරව මන්නාරම මුරුන්කන් සිට සිලාවතුර දක්වා කිලෝමීටර් 15.3 ක මාර්ගය ඉදිකිරීමට ද මාර්ග සංවර්ධන අධිකාරිය පියවර ගෙන ඇතැයි ඉංජිනේරු ජොයිස් කෲස් මහතා සිළුමිණට කීය. මේ සඳහා සම්පූර්ණ වියදම රුපියල් කෝටි 73.5 ක් විය. මේ කටයුතුවලින් සියයට 50 ක් පමණ අවසන් කර ඇති බව ද කෲස් මහතා කීය. මීට අමතරව මන්නාරම සිලාවතුර පාරේ අරවි ආර පාලමේ කටයුතු ද දැන් අවසන් වෙමින් පවතී. අරවි ආරු පාලමට සම්පූර්ණ වියදම රුපියල් කෝටි 40 කි.පාලමේ දිග මීටර් 240 කි. පළල මීටර් 7.35 කි. ඒ සමඟම උතුරු වසන්තය යටතේ ඉදිකළ මන්නාරම සිට තලෙයි මන්නාරම දක්වා කිලෝමීටර් 30 ක මාර්ගය ද දැන් සම්පූර්ණයෙන් කාපට් අතුරා නවීකරණය කර තිබේ. ඒ සඳහා සම්පූර්ණ වියදම කෝටි 60 කි. පාරේ පළල මීටර් 8 කි. මීට අමතරව ඒ-32 මාර්ගයේ කිලෝමීටර් 18 ක් දේශීය අරමුදල් මඟින් ඉදිකිරීමට ද කටයුතු යොදා ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>07</day>
    </date>
    <link>http://www.silumina.lk/2010/03/07/_art.asp?fn=aa10030710</link>
    <topic>කැස්බෑව ආසන බල මණ්ඩල රැස්වීමේදී  . . . .</topic>
    <author>ඡායාරූපය - කැස්බෑව සංචාරක ධර්මසිරි සුරවීර</author>
    <content>එජාපයට ෆොන්සේකා තහනම්!ෆොන්සේකාට එරෙහිව සාක්ෂි ගොනු කොට අවසන්‘ෆොන්සේකාට යුද අධිකරණය හොඳයි!’‘නම කැපුවේ මම නෙවෙයි’ ‘නඩු කියලා වන්දි ගන්නවා’විමල්ට සුබ උපන් දිනයක්!අපේ පෙළපොත් අන්තර්ජාතික ප්‍රමිතියටසන්ධානයේ ප්‍රචාරක රැළි ලබන සතියේ..විපක්ෂයේ ප්‍රචාරක රැළි රැසක්ශ්‍රීපති ගේ බිරිඳ සන්ධානයට‘බුද්ධි අංශ සාමාජිකයන් අත්අඩංගුවට ගත් පුවත බොරුවක්’උතුරු වසන්තයෙන් කෝටි 427 ක් වියදමින් මන්නාරමේ පාලම් - පාරවල් හදයිකැස්බෑව ආසන බල මණ්ඩල රැස්වීමේදී . . . .කැස්බෑව ශ්‍රී ලංකා නිදහස් පක්ෂ ප්‍රධාන සංවිධායක සහ ක්‍රීඩා හා පොදු විනෝදාත්මක කටයුතු ඇමැති ගාමිණි ලොකුගේ මහතාගේ නිවසෙහි පසුගියදා පැවැති කැස්බෑව ආසන බල මණ්ඩල රැස්වීමේදී ජනාධිපති මහින්ද රාජපක්ෂ මහතා වෙළෙද අලෙවි සංවර්ධන හා පාරිභෝගික කටයුතු පිළිබඳ ඇමැති බන්දුල ගුණවර්ධන මහතා සමඟ කිසියම් කතා බහක යෙදී සිටි අයුරු. ඇමැති ගාමිණි ලොකුගේ බස්නාහිර පළාත් සභාවේ සභා නායක සුනිල් ජයමිණි යන මහත්වරු ද මෙහි වෙති.ඡායාරූපය - කැස්බෑව සංචාරක ධර්මසිරි සුරවීර</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>07</day>
    </date>
    <link>http://www.silumina.lk/2010/03/07/_art.asp?fn=ab1003072</link>
    <topic>කෝ අර වෙබ් අඩවි?</topic>
    <author>කේ. සී. ජේ. රත්නායක</author>
    <content>කෝ අර වෙබ් අඩවි?ශක්තිමත් අත්තිවාරමක් තියෙනවා ගොඩනැගිල්ලක් හදන්න නියම ප්‍රමිතියේ ගඩොල් අවශ්‍යයිකෝලම් කොලමරනිල් මා දිහා බලනවාලු මට හරි සතුටුයිෆොන්සේකාට ඡන්ද පදනමක් නෑ“සත්‍යය පූජනීයයි”මේපුවත්පත් කලාවේ සාම්ප්‍රදායක ශීර්ෂ පාඨයයි. එහෙත් බොරුවම අවිය කොටගත් එක්තරා ජනමාධ්‍ය දුර්භාවිතයක් පසුගිය කාලයේදී දක්නට ලැබිණ. මෙහි මුල් තැන ගත්තේ කොළඹ රාජගිරියේ සහ එංගලන්යේ ලන්ඩන් නගරයේ සිට පවත්වාගෙන ගිය වෙඩ් අඩවි දෙකකි. චේතිය රජු ගෙන් වරම් ලබා චරිත ඝාතනය, බොරුව සහ මඩ යන ත්‍රිත්වය මත ක්‍රියාත්මක වූ ඔවුන්ට අද සිදුවී තිබෙන තත්ත්වය දකින විට හටගන්නේ හාස්‍යය මුසු අනුකම්පාවකි.ජනාධිපතිවරණ සමයේදී රේටිංස් අතින් ඉහළින්ම සිටි මේ වෙබ් අඩවි අද අන්ත පරිහානියකට පත්ව ඇත. දැන් කවුරුන් හෝ ඒ වෙබ් අඩවි වෙත පිවිසෙන්නේ ප්‍රවෘත්ති දැනගැනීමට නොව වෙන කරන්නටම දෙයක් නැති නම් පමණය. එක පිට එක බොරු මවන විට තමන් පිරිහෙන බව ඔවුහු පවා දැන සිටියහ. එසේ නම් දැන දැනම පිරිහුණේ ඇයි?එකම හේතුව මුදල් මලු බව දැන් හෙළිවෙමින් පවතී. ෆොන්සේකාගේ මැතිවරණ කාර්යාලයේ සටහන් අනුව මාස දෙකක් වැනි කෙටි කාලයකදී රුපියල් මිලියන 200කට අධික මුදලක් තෝරාගත් “ජනමාධ්‍යවේදීන්” හා “ජනමාධ්‍ය ආයතන” කිහිපයකට බෙදා දී ඇත. ෆොන්සේකා ජනාධිපතිවරණයෙන් පරාජයට පත් වුවද මේ ඊනියා මාධ්‍යවේදීන් කෙටි කාලයකදී මිලියන ගණන් මුදල් උපයා ඇත. ඒ අනුව ඔවුනට පූජනීය වී තිබෙන්නේ සත්‍යය නොව මුදල් ය.රසකතා රැසක්ලන්ඩනයේ සිට ක්‍රියාත්මක වන වෙබ් අඩවිය ගැන ඇති රසකතා ගණනාවකි. එහි සේවය කරන්නේ අපූරු මාධ්‍යවේදීන් පිරිසකි. මරණ තර්ජන ඇති බව කියමින් යුරෝපයට පැන ගැනීමට වීසා ලබාගත් මේ පුද්ගලයන් ගේ පැටිකිරිය තවමත් හරිහැටි අනාවරණය වී නැත. වසරකට පමණ ඉහත දී අලුත් සති අන්ත පුවත්පතක් ආරම්භ කෙරිණ. මෙහි කර්තෘකමට පත්කැර ගැනුණේ දැන් යුරෝපයට පැනගොස් සිටින පණ්ඩිතමානි ජනමාධ්‍ය ඔස්තාර් කෙනෙකි.එකී පුවත්පත ආණ්ඩු විරෝධී පුවත්පතක් නොවේ. එමඟින් ආණ්ඩුවට ඇතිවූ කිසිදු බලපෑමක් ද නැත. එහෙත් පුවත්පත පටන්ගත් සැටියේ ම වාගේ ඇතිවූ සිල්ලර ප්‍රශ්නයක් හේතු කොටගෙන කර්තෘට ඉල්ලා අස්වන්නට සිදුවිය. ඊළඟ සතියේදී “කර්තෘ” යුරෝපයට පැන ගත්තේ රාජ්‍ය නොවන සංවිධානයක අනුග්‍රහය මත ලබාගත් වීසා බලපත්‍රයකිනි. මේ පුද්ගලයා ලංකාවේ සිටියදීත් කුප්‍රකට එන්.ජී.ඕ. කිහිපයකින් මාසිකව රුපියල් ලක්ෂයකට අධික අනිසි මුදල් ඉපයීම් මාර්ගයකට හවුල් ව සිටියේය.ලන්ඩන් වෙබ් අඩවියේ සේවය කරන අනෙක් ශ්‍රී ලාංකික මාධ්‍යවේදීන් දෙතුන් දෙනා මේ පුද්ගලයාට වඩා අහිංසක නමුත් ඔවුන් යුරෝපයට පැනීමට වීසා ලබා ගත්තේ බොරු මරණ තර්ජන හේතු පාඨය යටතේය. මුදල් මගඩිවලින් ජනමාධ්‍ය ක්‍ෂේත්‍රයේ කීර්තිය කෙතරම් දුරට පළුදු වෙමින් තිබෙන්නේ ද යන බව පෙනී යන්නේ වෘත්තීය පත්‍ර කලාවේදීන්ගේ සංගමයට සිදුවී ඇති සන්තෑසිය දැකීමෙනි.සංගමයට ගිය කලක්පාර්ලිමේන්තු පනතකින් පිහිටවූ කීර්තිමත් හා ගෞරවනීය සංගමයක් වූ එම සංගමය පසු කාලයේදී එන්.ජී.ඕ. මුදලින් යැපෙන මාධ්‍ය සංදර්ශන කල්ලියකගේ ග්‍රහණයට නතුවිය. තමන් සේවය කරන ආයතනයට ගරහමින් එහි වැටුප්, දීමනා, වරප්‍රසාද සියල්ල රිසිසේ භුක්ති විඳිමින් ඊට අමතරව එන්.ජී.ඕ.වලින් මාසික දීමනා ලබමින් සුකුමාර ජීවිත ගත කළ ඔවුන් අලුත්ම කලාවක් ද හඳුන්වා දුන්නේය.කෙසේ හෝ මාධ්‍යවේදියකු ලෙස පෙනී සිටීම, කොටුවේ දුම්රියපොළ අසල විරෝධතා පුවරු රැගෙන රස්තියාදු වීම හා එන්.ජී.ඕ. කොන්ත්‍රාත් ඉටු කිරීම ඒ කලාවය. අද ඒ බොහෝ දෙනෙකු රටේත් නැත. ඔවුන් පසුපස ගිය ඇත්තෝ නන්නත්තාර වී සිටිති. අපි දේශපාලනඥයින් ගේ වත්කම් ගැන ප්‍රශ්න කරමු. එය නිවැරැදිය. එහෙත් මේ ඊනියා මාධ්‍යවේදීන් ගේ වත්කම් සොයන්නේ කවුද?තිත්ත ඇත්තනිදහස් මාධ්‍ය ව්‍යාපාරය ගැන අද අසන්නට වත් නැත. ඔවුන් නිදහසේ මුදල් හොරකම් කළ බව තිත්ත ඇත්තකි. දූෂණය තුරන් කරන්නේ නම් ජනමාධ්‍ය ලේබලය අලවාගෙන සිටින මේ චෞරයන්ගේ ජඩකම් ද කෙළවර කළ යුතුව ඇත. නමුත් අරුමය වන්නේ මේ වංචනිකයන් තමන්ම ගුරුවරුන් හා විශේෂඥයින් බවට පත්ව අනුන්ට ජනමාධ්‍ය කලාව ඉගැන්වීමට ඉදිරිපත් වීමය.රාජ්‍ය මාධ්‍ය පක්ෂග්‍රාහීව ක්‍රියා කළ බව ඇතැම්හු කියති. නමුත් ඔවුන් අමතක කළ දෙයක් ද ඇත. පරාජය හා ජ.වි.පෙ. තමන් ගේ කටයුතු ආවරණය කිරීමට රජයේ මාධ්‍යයන්ට ඉඩ නොදුන්නේය. එජාප සම්මේලනය වාර්තා කිරීමට ගිය අයි.ටී.එන්. මාධ්‍යවේදීන්ට සැලසුම් සහගතව පහර දුන් ඔවුන් කැමරා පවා කුඩු කෙළේය. ලේක්හවුස් පත්තරවලට ද විපක්ෂයේ කටයුතු ආවරණය කිරීමට ඉඩ නොලැබිණි.වීරයන් මෙන් රාජ්‍ය මාධ්‍ය එපා යැයි වහසි බස් දෙඩූ විපක්ෂය අද කියන්නේ රාජ්‍ය මාධ්‍ය පක්ෂග්‍රාහීව ක්‍රියා කළ බවයි. ඒ සමඟම කීවේ නිසි බලධරයකු පත් කළ යුතු බවයි.මේ අනුව රාජ්‍ය මාධ්‍යයට විපක්ෂයේ දේශපාලන කටයුතු වාර්තා කිරීමට ඉඩ නොලැබෙන අතර ආණ්ඩුවේ කටයුතු වාර්තා කිරීමට ද සීමා පැනවෙයි. මේ අනුව ඡන්ද කාලයේදී රජයේ මාධ්‍ය දෙපැත්තකින් සීමා වෙයි. තරගකාරී තත්ත්වයකදී ;මයින් උපරිම වාසිය ලබන්නේ පෞද්ගලික නාළිකාවලට පමණි. ඔවුන්ට ආණ්ඩුවේ මෙන්ම විපක්ෂයේ ද දේශපාලන කටයුතු රිසි ලෙස ආවරණය කිරීමට අවස්ථාව සැලසෙයි.මත භේදාත්මක “සිරස” රූපවාහිනිය ජනාධිපතිවරණ සමයේ දී ක්‍රියා කළ ආකාරය මෙයට කදිම නිදසුනකි. සමබරයි. අපක්ෂපාතයි කියූ “සිරසේ” ප්‍රවෘත්ති අධ්‍යක්ෂවරයා දැන් එජාපයෙන් මහ මැතිවරණයට තරග කරයි. අපක්ෂපාතීභාවය හොඳින් ම පෙනෙන්නේ දැන් ය. බුද්ධිකාලා සහ මනූෂලා ද “සිරසේ” සමබර ප්‍රවෘත්ති කලාවේ සිට එජාපයේ දේශපාලනයට පැමිණියෝ වෙති. දේශපාලනය කිරීමට කා හට වුවත් අයිතියක් ඇතිමුත් මාධ්‍යවේදීන් ලෙස ඔවුන් ගේ ලැදියාව තිබුණේ කවුරුත් වෙත ද යනු මෙයින් පෙනේ.රටේ මෙලෝ දෙයක් වෙන්නේ නැති බවට සිරස ඔස්සේ එජාපයේ දේශපාලකයන් කියද්දී රටේ සිදුවන සංවර්ධනය මහජනතාවට පෙන්වා දීම වරදක් වන්නේ කෙසේද? පක්ෂපාතීත්වයට වඩා මෙහි ඉස්මතු වන්නේ සමබරතාවයි. අපක්ෂපාතී යැයි කියන්නේ කලු චිත්‍ර මැවීමට ද?තවත් රහස් එළියටවිශ්‍රාමික ජෙනරාල් සරත් ෆොන්සේකාගේ අභිරහස් තවදුරටත් අනාවරණය වෙමින් පවතින්නේ රහස් පරීක්ෂක කතාවක් පරද්දෙනි. ඔහුගේ බෑණා: දනූන තිලකරත්න ගේ බැංකු ගිණුම් තව තවත් මතුවෙයි. ෆොන්සේකා ගේ පෞද්ගලික ලේකම් ලෙස ක්‍රියා කළ සේනක නම් පුද්ගලයා ලෝක හොරෙක් බවත් සාක්ෂි සහිතව හෙළි වෙයි. හයිකෝප් සමාගම් විධායක නිලධාරියා එම සැකකටයුතු ගනුදෙනු සහිත පරිගණක දෘඪාංග කල් ඇතුවම ගලවා ගෙන ගොස් තිබිණ.ඒ ගැන ප්‍රශ්න කරද්දී ඔහු රහස් පොලිසියට කීවේ පරිගණක දෘඪාංග නාවල ඇළට වීසි කළ බවයි. නාවික හමුදාවේ කිමිදුම්කරුවන් යොදවා ඇළ පරීක්ෂා කෙරිණ. එහෙත් සොයා ගත් දෙයක් නැත. රහස් පොලිසිය නැවත විත්තිකරු ගෙන් ප්‍රශ්න කළ විට පරිගණක දෘඪාංග සඟවා තිබූ තැනින් එළියට පැමිණියේ ය. සැඟවීමට දෙයක් නැති නම් පරිගණක දත්ත සැඟවූයේ ඇයි? මේවා මහජනතාව උනන්දුවෙන් බලා සිටින සිද්ධීන් ය. එහෙත් අපක්ෂපාතී සමබර ‘සිරසට’ ඒවා පෙනෙන්නේ ම නැත.2001 සිට 2004 දක්වා අගමැති රනිල් රජයේ මාධ්‍ය සමබරව පවත්වාගෙන ගිය ආකාරය අවනත කාට ද? විධායක ජනාධිපතිනියටවත් රජයේ හෝ පෞද්ගලික මාධ්‍ය ආයතනවලින් ප්‍රකාශයක් කළ නො හැකි විය. එපමණක් නොව මහ නායක හිමිවරුන් කළ ප්‍රකාශයක් පවා මාධ්‍ය මඟින් වාරණයට ලක් කෙළේ ය. ඒ රනිල් ම අද මහ සඟරුවන ගැන කතා කරන අතර මාධ්‍ය නිදහස ගැන ද නන් දොඩවයි.අපේක්ෂකයන් ගෙන් දින නැති ඉල්ලා අස්වීමේ ලිපි ලබාගෙන ප්‍රජාතන්ත්‍රවාදය ගැන කතා කරයි. තමන් ගේ මන්ත්‍රීවරුන් ගැනවත් විශ්වාස නොකරන වික්‍රමසිංහ මහතා ඇත්තටම විශ්වාස කරනුයේ කවුරුන් ද යනු තවමත් අභිරහසකි.විශ්‍රාමික උන්මාදයඑහෙත් මේ කාලයේදී විපක්ෂය දැඩි උනන්දුවක් දක්වන්නේ විශ්‍රාමිකයන් කෙරෙහිය. දින දාතම රහිතව දේශපාලනයෙන් විශ්‍රාම ලබා සිටි සෝමවංශ අමරසිංහ විශ්‍රාමික ජෙනරාල් සරත් ෆොන්සේකා දේශපාලනයට කැඳවාගෙන ඒමෙන් හටගත් විශ්‍රාමික උන්මාදය තවදුරටත් පැතිරෙමින් පවතී. විශ්‍රාමික අගවිනිසුරු සරත් එන්. සිල්වා මහතා දැන් එළිපිටම දේශපාලනයට පිවිස සිටින්නේ ජාතික ලැයිස්තු මන්ත්‍රීවරයකු වීමට ය.විශ්‍රාමික ජනාධිපතිනි චන්ද්‍රිකා කුමාරතුංග මහත්මියත් පසුගියදා නැවත දේශපාලන වේදිකාවට සම්ප්‍රාප්ත වූවා ය. හිටපු ටෙස්ට් ක්‍රිකට් නායක අර්ජුන රණතුංගයන් තවමත් දේශපාලනයේ යෙදී සිටී. මෙසේ බලාගෙන යන විට විපක්ෂයේ තවත් විශ්‍රාමික මුහුණු ගණනාවකි. මේ ඇයි යන්නට දේශපාලන හේතුවක් සොයාගත නොහැකි ය. එහෙත් මහජනතාවට හැඟෙන්නේ සමස්ත විපක්ෂයම විශ්‍රාමයට ගොස් ඇති බවයි.රනිල් වික්‍රමසිංහ මහතා ද දැන් දේශපාලන විශ්‍රාමිකයෙකි. මේ සියලු දෙනාම එකතු වෙමින් සිදු කරන්නේ විපක්ෂයේ තරුණ දේශපාලකයන් අනිවාර්ය නිවාඩු යැවීම ය. එජාපයේ දින රහිත ඉල්ලා අස්වීමේ ලිපිය ඒ මෙහෙයුම් ආරම්භයයි.විශ්‍රාමිකයෝ දේශපාලනය කරන අතර තරුණයෝ අනිවාර්ය නිවාඩු යවති. එහි සරල තේරුම නම් විපක්ෂය ඇන්ටික් එකක් බවට පත්වෙමින් දේශපාලන කටුගෙට යටින් සිටින බවයි.කේ. සී. ජේ. රත්නායක</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>07</day>
    </date>
    <link>http://www.silumina.lk/2010/03/07/_art.asp?fn=ab1003071</link>
    <topic>ශක්තිමත් අත්තිවාරමක් තියෙනවා ගොඩනැගිල්ලක් හදන්න නියම ප්‍රමිතියේ ගඩොල් අවශ්‍යයි</topic>
    <author>සාකච්ඡා කෙළේ සරත් පෙරේරා ඡායාරූප විමල් කරුණාතිලක</author>
    <content>කෝ අර වෙබ් අඩවි?ශක්තිමත් අත්තිවාරමක් තියෙනවා ගොඩනැගිල්ලක් හදන්න නියම ප්‍රමිතියේ ගඩොල් අවශ්‍යයිකෝලම් කොලමරනිල් මා දිහා බලනවාලු මට හරි සතුටුයිෆොන්සේකාට ඡන්ද පදනමක් නෑජ්‍යෙෂ්ඨ කථිකාචාර්ය ධම්ම දිසානායක* මේ ඉදිරි පාර්ලිමේන්තුවේ ගුණරුව හැඩරුව කුමක් විය යුතුද කියල මුලින්ම කිව්වොත්?දැන් අපි දේශපාලන ගොඩනැගිල්ලකට හරියට අත්තිවාරම දාලා තියනවා. වඩා නිවැරැදි නායකත්වය තෝරාගෙන තියනවා. දැන් මේ රටේ ජනතාව ඒ දාල තියන අත්තිවාරම උඩ ශක්තිමත් ගොඩනැගිල්ලක් හදන්න අවශ්‍ය ශක්තිමත් ගඩොල් හා අවශ්‍ය උපකරණ තෝරාගත යුතුයි. එතනදි දක්ෂ බාස් කෙනෙකු කරන පරිදි වැස්සට දියවී යන දඹුගල්, නොපිළිස්සුණ ගල් තෝරා ඉවත දැමීමට ජනතාව කටයුතු කළ යුතුයි.* මේ අවස්ථාවේ තමයි ජන සේවයේ යෙදුණ මැති ඇමැති පිරිසත් කෝවේ දමා මහජන පිරිපහදුවට ලක් වන්නේ?ඒක අනිවාර්යයෙන්ම ජනතාව කරනවා. මේ රටේ ජන විඥානය ඉතාම ඉහළයි. දැන් මෙතනදි අර ලක්‍ෂ 60 ඉක්මවා යන්න ඕන. මොකද අවශ්‍ය මිනිසුන් ඈත් කිරීම නෙවෙයි රට හදන වැඩපිළිවෙළට තවතවත් ජනතාව එකතු කර ගැනීම තමයි කරන්න ඕන. මේ හැල හැප්පීම් මැද්දේ ජනතාව කළ යුතු දේ කරාවි.* මේ වෙලාවේ පාර්ලිමේන්තු මැතිවරණයක් පැවැත්වීම ගැන කියන්නේ මොකක්ද?මේ පාර්ලිමේන්තු මැතිවරණය නියමිත මැතිවරණයක්. මොකද මේක පාර්ලිමේන්තුවේ කාලය අවසන් වීම නිසා පැවැත්වෙන මැතිවරණයක්. ඒත් ලංකාවේ ඡන්දදායකයන්ට දිගින් දිගටම මැතිවරණ පැවැත්වීම නිසා මැතිවරණ එපා වෙලා තියන ආතතිමය තත්ත්වයක් තියෙන්නේ. පළාත් සභා මැතිවරණවල සිට ජනාධිපතිවරණය දක්වා ඡන්ද එක දිගටම පැවැත්වීම නිසා ඡන්දදායකයාගේ ඡන්දය ගැන තියන උනන්දුව අඩුවෙයිද ඡන්ද ප්‍රතිශතය අඩුවෙයිද කියන සැකයකුත් යමෙකුට ඇතිවෙන්න පුළුවන්. පසුගිය ජනාධිපතිවරණයේදී ඇතැම් ආසන සංවිධායකයන් ක්‍රියාශීලී මට්ටමක නොපැවතීම නිසා මේ වගේ අපේක්ෂකයන්ට අපි මොකදට ඡන්දෙ දෙන්නේ කියන ආකල්පයෙනුත් ඇතැම් ඡන්ද දායකයන් ක්‍රියා කරන්න පුළුවන්.* මේ මැතිවරණයෙන් පසු පාර්ලිමේන්තු සංයුතියට කුමක් වේවිද?මේක දැන් දේශපාලන කතිකාවතේ කරුණු දක්වන ප්‍රධාන මාතෘකාවක් වෙලා. ආණ්ඩුව පැත්තෙන් කියන්නේ තුනෙන් දෙකේ පාර්ලිමේන්තු බලයක් තමන්ට අවශ්‍යයයි කියන එකයි. ආණ්ඩුව පැත්තෙන් මේ කරන ඉල්ලීම සාධාරණයි. මොකද අත්‍යවශ්‍ය ව්‍යවස්ථා සංශෝධන පවා පාර්ලිමේන්තුවේ තුනෙන් දෙකේ ඡන්ද බලය නොමැති නිසා ගෙන එන්නට නොහැකි වුණා. රට පැත්තෙන් ගත්තොත් මේ තර්කයෙන් යම් සාධාරණත්වයක් දකින්න පුළුවන්. මේ වෙනස්කම් රට ගැන හිතල කළ යුතුව තිබෙන ඒවා.මැතිවරණ ක්‍රමය සංශෝධනය වගේ දේවල් කරන්න බැරිව තිබෙනවා අවශ්‍ය ඡන්ද බලය නොලැබීමෙන්.* 2/3 බලය නොතිබුණත් මේ හුඟක් දේ වෙනස් කළ යුතු බව විපක්‍ෂයත් පිළිගන්නවනේ?වෙලා තියෙන්නේ ඔය තියන ආකල්පමය එකඟත්වය ක්‍රියාත්මක කරන්න යනකොට නොලැබීමනේ. ව්‍යවස්ථා සංශෝධන අවශ්‍යයයි. ඒ සඳහා කටයුතු කරන්න අනුමැතිය ගන්න නම් පාර්ලිමේන්තුවේ තුනෙන් දෙකේ බලය තියෙන්න ඕන කියන කතාව සාධාරණයි. අපි සිතන්න ඕන කාරණය වෙන්නේ ඔය වගේ විශේෂ බලයක් ආණ්ඩුවකට ඕන නැහැ පොදු එකඟතාවයකට එනව නම්.පටු අරමුණු මත ක්‍රියා කරන නිසා ජනතාව ගැන හිතලවත් මෙවැනි ජාතික එකඟත්වයකට නොඒම තුළ ආණ්ඩුව විශේෂ බලයක් ඉල්ලීමේ සාධාරණත්වයකුත් තියනවා. දැන් මැතිවරණ සංශෝධන නීති පාර්ලිමේන්තුවට ඉදිරිපත් කරල තිබුණත් ඒව නීති පොතට ගේන්න බැරිවෙලා.* වැඩි බලයක් දීම අනර්ථකාරී කියලයි විපක්ෂය කියන්නේ?බලය දූෂිතයි වැඩි බලය වැඩිය දූෂිතයි කියන ඇක්ටන් සාමි වරයාගේ ඉඟැන්වීම තමයි මෙතනදි පෙන්වාදී තියෙන්නේ. අතිවිශාල බලයක් තියන ජනාධිපතිධුරයත් සමඟ කේන්ද්‍රීය විශාල බලයක් සහිත පාර්ලිමේන්තුවක් ද ලබා ගැනීමෙන් අත්තනෝමතික ලෙස ආණ්ඩුව ක්‍රියා කරාවිය යන ඔවුන්ට අසාධාරණයක් විය හැකිය යන විශ්වාසයෙ විපක්ෂය ඉන්න බවයි පේන්නේ.විපක්ෂය විශාල අසංවිධානාත්මක තත්ත්වයක ඉන්නේ. ඔවුන් අද කෑලි කීපයකට කැඩිල විසිරිලා.* මේ වතාවේ ආණ්ඩුවට 2/3 ඉලක්කයට ළඟා විය හැකිද කියන ප්‍රශ්නයක් නගනවා?මේ තියන සමානුපාතික ඡන්ද ක්‍රමය අනුව කිසියම් පක්ෂයකට තුනෙන් දෙකේ ඡන්ද බලයක් ලබා ගැනීමට ළඟාවිය නොහැකි ඉලක්කයක් ලෙසයි තිබුණේ. හැබැයි මේ විපක්‍ෂයේ තියන අසංවිධානාත්මක විසුරුණ තත්ත්වයක් තුළත් දැනට තියන සමාජ පෙළ ගැස්ම අනුවත් ආණ්ඩුවට මේ ඉලක්කය කරා යන්න යම් ඉඩකඩක් විවර වෙලා තියන බවත් පේනවා. අර ජනාධිපතිවරණයේදී තිබුණ ඒකාබද්ධ විපක්‍ෂය ඒ මැතිවරණයෙන් ලැබූ පරාජයත් සමඟ කැඩිලා බිඳිලා විපක්ෂය බරපතල දුර්වල අඩියකට වැටිලා. මේ තත්ත්වය මීට කළින් මහා මැතිවරණවලදී දකින්න නොලැබුණ සුවිශේෂ සංයුක්ත තත්ත්වයක්.* අලුත් චරිත ඉදිරිපත් වීම ගැන කියන්නේ කුමක්ද?උගත් බුද්ධිමත් තරුණ පිරිස දේශපාලනයට ඒම විය යුත්තක්. ඒක දිගටම වෙලා තියනවා.සියලු පක්‍ෂවල ජාතික ලැයිස්තු ගත්තම හොඳින්ම පෙනී යන්නේ ජාතික ලැයිස්තු ක්‍රමය ගෙන ඒමේ මූලික අරමුණවත් හරිහැටි තේරුම් අරන් නොවේ කියල ඒ ලැයිස්තු ඉදිරිපත් කරල තියෙන්නේ. මේ ක්‍රමය හඳුන්වා දීමේ අරමුණ වුණේ පාර්ලිමේන්තුව නියෝජනය පුළුල් කරන්න රටේ ව්‍යවස්ථා සම්පාදන කටයුත්තට දක්ෂ උගත් බුද්ධිමත් පුද්ගලයන් ඉදිරිපත් කිරීමයි. නමුත් දේශපාලනය කියන්නේ කුමක්ද කියාවත් නොදන්න අයවත් බොහෝ පක්ෂවලින් ඉදිරිපත් කර තිබෙන බව පේනවා.දැන් මේ ලැයිස්තුවල දේශපාලනික නොවන දේශපාලනික ඥානය හැර වෙන ඥාන තියන අදේශපාලනික පුද්ගලයන් හා කණ්ඩායම් ඉදිරිපත් වෙනවා. මේ මැතිවරණයේදී මහා පතරංග ජාතක වගේ තියන ලැයිස්තු හරි හැටියට තෝරා බේරාගෙන රටේ වගකීම ඉටුකරන්න පුළුවන් පිරිසක් තෝරාගත යුතුයි. ඒ පිළිබඳව ජනතාව දැනුවත් විය යුතුයි.* රටේ සංවර්ධනයට නිසි නායකත්වයක් මඟපෙන්වීමක් කළ හැකි පිරිස් මන්ත්‍රීවරු ලෙස තෝරා පත්කර ගත යුතු බවයි ඔබ කියා සිටින්නේ...?දැන් බලන්න මේ පාර්ලිමේන්තුවේ ඉන්නවා 1977 ඉඳන් ඉන්න මන්ත්‍රීවරු. ඒ සමහරු ප්‍රමාණවත් ලෙස තම කටයුතු ඉටු කරල නැති බව හැන්සාඩ් වාර්තා අරන් බලහපුවහම සමහරු කතාකරපුව පිටු පහක්වත් නැහැ. පාර්ලිමේන්තුව කියන්නේ රට ගැන කතා කරන සාකච්ඡා කරන මණ්ඩපයක්. මේ වග කිව යුතු තැනට ගිහිල්ලා තමන්ගේ දායකත්වය දෙන්න බැරි නම් ඒක රටේ අවාසනාවක්. මං කියන්නේ මොන දේශපාලන පක්ෂයකට ඡන්දය දුන්නත් ව්‍යවස්ථා සම්පාදනයට ප්‍රමාණවත් දායකත්වයක් දක්වන්න පුළුවන් එම කටයුතු වලට ක්‍රියාශීලීව මැදිහත්වීමට හැකියාවක් ඇති මන්ත්‍රීවරුන්වයි තෝරා පත්කර යැවිය යුත්තේ.* පාර්ලිමේන්තුව තුළ විපක්ෂයටත් කාර්යභාරයක් තියනවා. ඒ ගැනත් කතා කළොත්?මා කියන්නේ කුමන පක්ෂයකට ඡන්දය දුන්නත් එම පක්ෂ තුළ ඉන්න හොඳ මන්ත්‍රීවරු පිරිසක් තෝරාගැනීම මහජනතාවගේ යුතුකම බවයි. මෙයින් මා අදහස් කරන්නේ රටේ අනාගතය ගැන, රටේ සංවර්ධනය ගැන දේශයේ ආරක්ෂාව ගැන ආදරයක් කැක්කුමක් ඇති පාර්ලිමේන්තුවේ කාර්යභාරය ඉටුකිරීමට ගුණාත්මකව දායකත්වයක් දැක්විය හැකි පිරිසක් තෝරාගත යුතුª බවයි.මා කියන්නේ මෙතන ව්‍යාකූලතාවක් තියනවා. මා කළිනුත් කිව්වා වගේ ප්‍රසිද්ධිය හා මුදල් වියදම් කිරීමේ හැකියාව තියන අයට මේ ක්‍රමය යටතේ තේරී පත්වීමට තියන හැකියාව වැඩියි. මෙතන තියන ප්‍රශ්නය තමයි අපි මේ පත්කරන්නේ රටේ අනාගතය ගැන තීරණ ගන්න ව්‍යවස්ථා සම්පාදකයන්නේ. ඒ නිසා එම වගකිවයුතු කටයුත්තට ප්‍රමාණවත් දායකත්වයක් දැක්විය හැකි පිරිසක් අපට ඕන. මේ අවුල මුල ඉඳලම පළාත් සභාවේ ඉඳලම තියනවා. දැන් විශාල පිරිසක් ඡන්දයට එනවා. මේ අය අතරින්නේ හොඳ පිරිසක් ජනතාවට තෝරාගන්න වෙන්නේ.* මේ රට ලැබුණ අවස්ථා අහිමිකර ගත් රටක් විදියටයි හඳුන්වන්න වෙන්නේ. වැරදි මාර්ගවල ගොස් රටක් ලෙස අපට අත්කරගත හැකිව තිබූ ප්‍රගතිය අත්කරගන්න බැරි වෙලා?අපට වැරදුණ බව ඇත්ත. ගමේ දියුණුවට වගේම රටේ දියුණුවටත් මඟපෙන්වන වගකිව යුතු පිරිසක්නේ අපි මේ තෝරාගන්න යන්නේ. අපිට 1948 ඉඳලම වැරදුණ තැන් අනන්තයි. 1956, 1970, 1977, 1994 අපට අවස්ථාව ලැබුණා. ආයෙත් දැන් අපට නිවැරැදි මාර්ගයට යන්න අවස්ථාවක් ලැබිල තියනවා. මෙතැනදි අපි නිවැරදි තීරණයක් නොගත්තොත් ඒ වැරදීම තව අවුරුදු සීයක් දෙසීයක් වුණත් ඉස්සරහට යන්න පුළුවන්. ඒ නිසා රට, පාර්ලිමේන්තුව වඩාත් මානුෂීය දිසාවකට ගෙනියන්න හැකියාවක් තිබෙන මන්ත්‍රීවරු පිරිසක් අප තෝරාගත යුතුයි.* දැන් යුද්ධයෙන් පසුව රට නිසි මං ගැන්වීම සඳහාත් මේ අලුත් පාර්ලිමේන්තුවට විශාල වගකීමක් පැවරෙනවා?රට යුද ජයග්‍රහණයෙන් පසු එල්ටීටීඊය පරාජය කිරීමෙන් පසුව රට පාලනයට පාර්ලිමේන්තුවක් තෝරාගන්න අවස්ථාව මේක. අවුරුදු තිහකට පසු මුළු රටේම බාධාවක් නැතිව මහා මැතිවරණයක් පැවැත්වෙන ප්‍රථම අවස්ථාවත් මේක වගේම දෙමළ ජනතාවටත් ත්‍රස්තවාදීන්ගේ බලපෑමක් නැතිව තම නිදහස් කැමැත්ත අනුව ඡන්දය පාවිච්චි කිරීමට අවස්ථාව ලැබෙන ඡන්දයක් මේක.යුද්ධයට දුන්න උත්තර අපට රටේ සංවර්ධනයට හා ප්‍රජාතන්ත්‍රවාදය වෙනුවෙන් දෙන්න බැහැනේ. යුද්ධය කියන්නේ එක්තරා විදියකට නොඑකඟතාවයක්. එකඟතාවයක් නැතිකම. සංවර්ධන හා ප්‍රජාතන්ත්‍රවාදය ශක්තිමත් කරන්න කළ යුත්තේ දේශපාලන හා සමාජ එකඟතාවයක්. දේශපාලන එකඟතා ඇතිවෙන්න ඕන පාර්ලිමේන්තුව තුළ.* අප සංවර්ධනය ගැන කතාකරනවා. සම්පත් ටික දෙනකුට අත්වන සංවර්ධනයක් ලෝකයේම තියෙන්නේ. අප යායුතු සංවර්ධන මොඩලය ගැනත් මේ වෙලාවේ අදහසක් දැක්වුවොත්?ලෝකයේ තවදුරටත් පිළිගත් ආර්ථික මොඩලය ලෙස පත්වෙනවට වඩා පත්කරල තියෙන්නේ යුරෝ කේන්ද්‍රීය කාර්මික ධනේශ්වර ආර්ථික ආකෘතිය. නමුත් මේක ලෝකයට අත්පත් කරලා දීල තියෙන්නේ සතුටුදායක තත්ත්වයක් නෙවෙයි. විනාශයක්.අද ලෝක දියුණුව කියන්නේ ටික දෙනකුගේ දියුණුව, ලෝකයේ සංවර්ධනය කියන්නේ ටික දෙනකුගේ සංවර්ධනය, ලෝකයේ තාක්ෂණයේ ප්‍රතිඵල බුක්ති විඳින්නේ ටික දෙනෙක්.රෝග නිවාරණ ප්‍රතිකාර පවා ටික දෙනකුට සීමා වෙනවා. දුප්පත් මිනිසුන්ට ඒ අයිතිය ලැබිල නැහැ. කොටින්ම බීමට වතුර නැතිව ලෝකයේ හැම තත්පර 26කටම දරුවෙක් මිය යනවා.නමුත් ලෝකයේ බීමට ඕනෑ තරම් වතුර තිබෙනවා. එහෙම නම් අප හිතන්න ඕන මීට එහා ගිය මානුෂීය සංවර්ධන ආකෘතියක් ගැන. අපේ පරිසරය හා මහපොළව අනාගත පරම්පරාවටත් සුරක්ෂිත කෙරෙන සංවර්ධන මොඩලයක් විය යුතුයි.මේ ගැන ලෝක කතිකාවතක් තියනවා. අප සංවර්ධනය පිළිබඳ මේ අලුත් ආරම්භයක් මේ ගන්න හදන්නේ.රටේ සම්පත් සුරකින හා ධනය සාධාරණ ලෙස බෙදීයන සංවර්ධන ආකෘතියකට එතනදි අප යා යුතුයි.එවැනි සංවර්ධන ආකෘතියක් එක පක්ෂයකට අයත් සංවර්ධන ආකෘතියක් නොව මුළු රටේම සංවර්ධන ආකෘතියක් වෙනවා. අනෙක් පැත්තෙන් එය ලෝක ආදර්ශයක් බවටත් පත්වෙනවා.සාකච්ඡා කෙළේ සරත් පෙරේරා ඡායාරූප විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>07</day>
    </date>
    <link>http://www.silumina.lk/2010/03/07/_art.asp?fn=ab1003074</link>
    <topic>රනිල් මා දිහා බලනවාලු මට හරි සතුටුයි</topic>
    <author>චන්දන බණ්ඩාර</author>
    <content>කෝ අර වෙබ් අඩවි?ශක්තිමත් අත්තිවාරමක් තියෙනවා ගොඩනැගිල්ලක් හදන්න නියම ප්‍රමිතියේ ගඩොල් අවශ්‍යයිකෝලම් කොලමරනිල් මා දිහා බලනවාලු මට හරි සතුටුයිෆොන්සේකාට ඡන්ද පදනමක් නෑ- ගීතා කියයිපසුගිය සතියේ ජනාධිපතිතුමා පූජ්‍ය ඇල්ලේ ගුණවංශ හිමියන් වැඩ වෙසෙන බෞද්ධාලෝක මාවතේ ධර්මායතන විහාරස්ථානයට පැමිණියේය. ජනාධිපතිතුමා එහි පැමිණ වන්දනාමාන කර අනතුරුව ඇල්ලේ හිමියන් බැහැ දුටුවේය. “අපේ හාමුදුරුවනේ මගෙන් ඔබවහන්සේට මොනවද ඕන.” ජනාධිපතිතුමා පූජ්‍ය ඇල්ලේ ගුණවංශ හිමියන්ගෙන් විමසා සිටියේය.”ජනාධිපතිතුමනි මට විශේෂයෙන් ඔබතුමාගෙන් කරගන්න දෙයක් නැහැ. මගේ හිතේ අදහසක් තිබෙනවා දුප්පත් ගම්මාන සංවර්ධනය කරන්න වැඩසටහන් හදලා කි‍්‍රයාත්මක කරන්න. දුෂ්කර ගම්මානවලට විදුලිය, ජලය, නිවාස සහ බස් සේවාවන් ලබා දෙන්න. ඔබතුමා ඒ වැඩසටහනට උදව් කරන්න” පූජ්‍ය ඇල්ලේ හිමියෝ ජනාධිපතිතුමාට කීහ.”ඔබවහන්සේගේ වැඩසටහනට මගේ පූර්ණ සහාය ලබා දෙනවා. ඔය වැඩසටහන වෙනත් අයකුට බාර දෙනවාට වඩා ඔබවහන්සේ මාත් එක්ක එකතුවෙලා ඔය වැඩේ කරන්න. දුෂ්කර ගම්මාන තුනක් ඔබ වහන්සේ තෝරා ගන්න.” ජනාධිපතිතුමා කියා සිටියේය.ඇල්ලේ හිමි - ජනපති හමුවක්”ජනාධිපතිතුමනි ඒ වැඩසටහන කරන්න මට වැටුප් හෝ වෙනත් පහසුකම් එපා. ඇත්තටම ඔබතුමාට දුප්පත් අහිංසක ගැමියෝ විශාල ඡන්ද ප්‍රමාණයක් ලබා දුන්නා. ඒ වෙනුවෙන් දෙයක් කරන්නයි මට ඕනේ” ඇල්ලේ ගුණවංශ හිමියෝ කීහ.ජනාධිපතිතුමා ඇල්ලේ ගුණවංශ හිමියන් සමඟ පැයක පමණ වේලාවක් රටේ දේශපාලන සහ සමාජයීය තොරතුරු ගැන කතාබහ කරමින් සිටියේය. එහිදී ඇල්ලේ ගුණවංශ හිමියෝ ජනාධිපතිතුමාට විශේෂ මතක් කිරීමක් ද කළහ. “ඊළඟ රජයේ වගකීම් බාර දෙනකොට ඔබතුමා වැඩ කරන්න පුළුවන් දක්ෂ නොකිලිටි උදවිය තෝරා ගත්තොත් වටිනවා.”ජනාධිපතිතුමා පසුගිය සතියේ වැඩි කාලයක් ගත කළේ හම්බන්තොට සහ අනුරාධපුරයේය. හම්බන්තොට ඡන්ද කටයුතු අවසන් වීමෙන් පසු ජනාධිපතිතුමා ගියේ අනුරාධපුර ජනපති මැදුර වෙතයි. ගිය සෙනසුරාදා අනුරාධපුර ජය ශ්‍රී මහා බෝධිය ඉදිරිපිටදී එ.ජ.නි.ස අපේක්ෂකයෝ සත්‍යග්‍රහයක නිරත විය. එමෙන්ම විශේෂ ප්‍රතිඥාවක් ද ඔවුහු ලබා දුන්හ. එම අවස්ථාවට සහභාගී වූ ජනාධිපතිතුමා ඉන්පසුව ගියේ රුවන්වැලි මහා සෑය අභියස පැවැති දොලොස්මහේ පිරිත් පිංකමට සහභාගි වීමටයි.පසුව සන්ධානයේ අපේක්ෂකයන් හමුවට විශේෂ යෝජනාවක් ඉදිරිපත් කිරීමට නියමිතව තිබිණි. එනම් ඉදිරි මැතිවරණයෙන් පසුව එ.ජ.නි.ස රජයේ ඇමැතිධුර 35 ට අඩු කිරීම සම්බන්ධවය. එම යෝජනාව අපේක්ෂකයන් හමුවට ඉදිරිපත් කළේ ඇමැති නිමල් සිරිපාල ද සිල්වායි. එය ස්ථිර කරනු ලැබුයේ ඇමැති සී.බී. රත්නායකය.ඉන් පසුව ජනාධිපතිතුමා නවම් පෝදා උදෑසන ධර්මදේශනා පිංකමට සහභාගී විය. ඒ අනුරාධපුර ජනපති මැදුරේදීය. රුවන්වැලි මහා සෑයේ සුණු පිරියම් කිරීමේ අවස්ථාවට ද දායක වූ ජනාධිපතිතුමා ඉන්පසුව ගියේ අභයගිරි චෛත්‍යයටයි. මධ්‍යම සංස්කෘතික අරමුදලේ නිලධාරීන් සමඟ අභයගිරි චෛත්‍ය ප්‍රතිසංස්කරණය ගැනද එහිදී ජනාධිපතිතුමා සාකච්ඡා කළේය.හම්බන්තොට කිරිබත් දන්සැල්ශ්‍රී ලංකා නිදහස් පක්ෂ මහජන පාර්ශවයේ නියෝජ්‍ය නායකයාව සිටි ශ්‍රීපති සූරියආරච්චි මහතාගේ බිරිඳ පසුගියදා ජනාධිපතිතුමා හමුවී එ.ජ.නි.ස සහාය ලබා දීමට තමා තීරණය කළ බව කියා සිටියාය. ඇය ගම්පහ ශ්‍රී.ල.නි.ප (ම) පාර්ශවයේ නායිකාව ලෙසද කටයුතු කළාය. ඊට අමතරව ඇය මෙවර ගම්පහ දිස්ත්‍රික් එ.ජා.ප අපේක්ෂිකාවක් ලෙස ද මහ මැතිවරණයට ඉදිරිපත්ව සිටී.”එක්සත් ජාතික පක්ෂයේ නායකත්වයේ කිසිම ප්‍රතිපත්තියක් නැහැ. එනිසා ජනාධිපතිතුමා ගෙනයන වැඩපිළිවෙළ ශක්තිමත් කිරීමට මගේ පූර්ණ දායකත්වය ලබා දෙනවා. ඒ සඳහා ශ්‍රීපති සූරියආරච්චි ගොඩනැඟූ සංවිධාන ව්‍යුහය හරහා කටයුතු කරනවා” දිල්රුක්ෂි සූරියආරච්චි මහත්මිය ජනාධිපතිතුමාට කියා සිටියාය.නාම යෝජනා බාරදීම අවසන් වූයේ ගිය 26 වෙනිදා ය. ඒ වෙන විට හම්බන්තොට දිස්ත්‍රික්කයේ නාම යෝජනා බාර දී තිබිණි. එදින ජනාධිපතිතුමා සිටියේ ද තංගල්ල ප්‍රදේශයේ ය. ඒ ඇමැති චමල් රාජපක්ෂ මහතා සහ නාමල් රාජපක්ෂ මහතා ඇතුළු හම්බන්තොට දිස්ත්‍රික්කයේ එ.ජා.නි.ස. කණ්ඩායමේ මැතිවරණ කටයුතු පිළිබඳව සොයා බලමිනි. නාම යෝජනා දුන් අවසන් දිනයේ නාමල් රාජපක්ෂ මහතා ආදර්ශවත් වැඩසටහන් රැසක් හම්බන්තොට දිසාවේ ක්‍රියාත්මක කැර තිබිණි.එනම් හම්බන්තොට දිසාවේ නගර ගම්දනව් පුරා කිරිබත් දන්සල් සහ වෙනත් සමාජ සේවා රැසක් සිදු කරමිනි. එම කටයුතු සොයා බැලීම සඳහා නාමල් රාජපක්ෂ මහතා තම මෝටර් රථයෙන් හම්බන්තොට දිසාව පුරා ගමන් කළේ ය.මේ අතරතුර කුරුණෑගල සිට තිස්සමහාරාමය වන්දනාවට පැමිණ සිටි නාමල් රාජපක්ෂ මහතාගේ මිතුරකු නාමල් රාජපක්ෂ මහතා ගමන් ගන්නා මෝටර් රථය හඳුනා ගෙන තිබිණි. හෙතෙම නාමල් රාජපක්ෂ ගමන් ගත් මෝටර් රථයට මග හරස් කොට මෝටර් රථය නවත්වා “හලෝ මචං නාමල් කොහේද යන්නේ” යැයි විමසා සිටියේ ය.මේ වනවිට නාමල් රාජපක්ෂ මහතා ගමන් ගත් මෝටර් රථයේ පිටුපස අසුනේ ජනාධිපතිතුමා ද සිටියේ ය. එහෙත් නාමල් රාජපක්ෂගේ මිතුරා ජනාධිපතිතුමා මෝටර් රථයේ සිටි බව හඳුනා ගත්තේ පසු ව ය. ඒ සමඟ ම හෙතෙම තරමක් තැති ගෙන සමාවෙන්න නාමල් ජනාධිපතිතුමා මම දැක්කේ නැහැ කීවේ ය.“කමක් නැහැ. තාත්තා මොනවත් හිතන්නේ නැහැ. ඉන්න මම ඔයා තාත්තට හඳුන්වා දෙන්නම්” නාමල් රාජපක්ෂ මහතා තම මිතුරාට කීවේ ය, ඉන්පසුව නාමල් රාජපක්ෂ මහතා තම මිතුරාව ජනාධිපතිතුමාට හඳුන්වා දුන්නේ ය. හෙතෙම කුරුණෑගල දිසාවේ තාරුණ්‍යයට හෙටක් සංවිධානයේ ප්‍රධාන පෙලේ නිලධාරියෙකු බව නාමල් ජනාධිපතිතුමාට තම මිතුරා හඳුන්වා දෙමින් කියා සිටියේ ය.මහා මැතිවරණයට ඉදිරිපත් වෙන එ.ජ.නි.ස අපේක්ෂකයන් සියලුම දෙනා ගිය සෙනසුරාදා අනුරාධපුර ජයශ්‍රී මහා බෝධිය අභියස දී ප්‍රතිඥාවක් ලබා දුන්නේ ය. එදින එම ප්‍රතිඥාව ලබාදීමට නියමිතව තිබුණේ සවස 4.45 ට පමණ ය. එදින ජනාධිපතිතුමාගේ ජ්‍යෙෂ්ඨ පුත් නාමල් රාජපක්ෂ මහතා සිටියේ අනුරාධපුර ජනපති මැදුරේ ය. ප්‍රතිඥාව ලබාදීමට පැය එක හමාරක් පමණ තිබියදී නාමල් රාජපක්ෂ මහතා අනුරාධපුර ජනපති මැදුරෙන් පිටත් වුණේ ය.තරුණ තරුණියෝ නාමල් වටකර ගනිතිඉන්පසුව නාමල් රාජපක්ෂ ආවේ රුවන්වැලි මහා සෑය වෙතය. එහි පැමිණ හෙතෙම මල් පහන් පූජා කළේ ය. ඒ සාමාන්‍ය ජනතාව සමඟ ය. බොහෝ තරුණ තරුණියෝ නාමල් රාජපක්ෂ වට කැරගෙන කථා බහ කළහ. පැයක් පමණ සාමාන්‍ය ජනතාව සමඟ සිටි නාමල් රාජපක්ෂ ඉන් අනතුරුව ජය ශ්‍රී මහා බෝධිය අභියස එ.ජ.නි.ස ප්‍රතිඥාව ලබා දීමේ ස්ථානයට ගියේ ය. එහි ගොස් සියලුම අපේක්ෂක අපේක්ෂිකාවන්ට පිටුපසින් සිට නාමල් රාජපක්ෂ මහතා ප්‍රතිඥාව ලබාදීමේ අවස්ථාවට එක් වීය.ගිය සතියේ හම්බන්තොට ප්‍රදේශයේ ඉංග්‍රීසි පාඨමාලාවක් හැදෑරූ තරුණ තරුණියන් පිරිසක් සඳහා සහතිකපත් ප්‍රධානය කිරීමේ උත්සවයක් පැවැත්විණි. එම ඉංග්‍රීසි පාඨමාලාව ඇරැඹීම සඳහා මූලිකත්වය ගෙන තිබුණේ නාමල් රාජපක්ෂ මහතා ය.එහිදී සිසුවියක විසින් නාමල් රාජපක්ෂ මහතාට කථාවක් සිදුකිරීමට ඇරැයුම් කළේ ඉංග්‍රීසි භාෂාවෙනි. “මට හිතෙන්නේ මටත් වඩා හොඳට මේ තරුණ තරුණියන්ට ඉංග්‍රීසි භාෂාව හසුරවන්න පුළුවන් කියලා. මොකද මට ආරාධනය කළ තරුණියගේ කථාවෙන් එය මැනවින් ඔප්පු වෙනවා. ඇත්තටම මට අද ගොඩක් සතුටුදායක දිනයක්. මට දැන් හිතෙනවා අනාගතයේ දී ඉංග්‍රීසි දැනුම තිබෙන ශ්‍රමිකයින් විදෙස් රටවලට හම්බන්තොටින් ලබා දෙන්න පුළුවන් වේවි” නාමල් රාජපක්ෂ මහතා කියා සිටියේ ය.මේ අතරතුර මේ දිනවල නාමල් රාජපක්ෂ මහතා අතිශයින් කාර්යබහුල වී තිබේ. ඒ ඔහුගේ මැතිවරණ කටයුතු නිසා ම නොවේ. රට පුරා මහා මැතිවරණයට ඉදිරිපත් වෙන තරුණ අපේක්ෂකයන්ගේ සහ මැති ඇමැතිවරුන් මැතිවරණ කටයුතුවලට සහභාගි වීමට සිදුවීම නිසා ය.ගිය බ්‍රහස්පතින්දා දහවල් දෙකට පමණ ප්‍රවීණ ඡ්‍යොතිෂවේදී සුමනදාස අබේගුණවර්ධන ගේ ගාල්ලේ පිහිටි නිවෙසට අමුත්තෙක් පැමිණියේ ය. ඒ ජනාධිපතිතුමා ය. ජනාධිපතිතුමා එහි ගියේ සුමනදාස අබේගුණවර්ධන නොසිතූ මොහොතක ය. ජනාධිපතිතුමා එහි ගොස් තිබුණේ ආරක්ෂක රැකවලුන් ද රහිතව ය. පැයක පමණ කාලයක් ජනාධිපතිතුමා ගාල්ලේ සුමනදාස අබේගුණවර්ධන ගේ නිවෙසේ සතුටු සාමීචියේ යෙදී සිටියේ ය. එහෙත් ජනාධිපතිතුමා දේශපාලනය ගැන හෝ ඡ්‍යොතිෂය ගැන කථා බහ නොකිරීම ද විශේෂත්වයක් විය.ජයසේකර අපොන්සුට ජනපතිගෙන් සුබ පැතුම්ප්‍රකට නාට්‍ය කරුවෙකු සහ රංගන ශිල්පියෙකු වන ජයසේකර අපොන්සුගේ උපන්දිනය යෙදී තිබුණේ පසුගියදා ය. එදින උදෑසන 5.45 ට පමණ ජනාධිපති ලේකම් කාර්යාලයෙන් ජයසේකර අපොන්සුට ඇමැතුමක් ලැබුණි. “මම මහින්ද රාජපක්ෂ ඔබතුමාට සුබ උපන් දිනයක්.මොනවද අලුත් තොරතුරු ජනාධිපතිතුමා විමසා සිටියේ ය. “ඇත්තටම ජනාධිපතිතුමනි, කථා කරන්නේ ඔබතුමා ද කියලා මට අදහාගන්නත් බැහැ. මට මෙච්චර කාලයක කිසිම රාජ්‍ය නායකයෙක් සුබ පතලා නැහැ. ඔබතුමාට මෙච්චර වැඩ තියෙද්දී මා ගැන සොයා බැලුවට ගොඩක් පින්” ජයසේකර අපොන්සු රංගන ශිල්පියා කියා සිටියේ ය.එ.ජා.ප. ය තුළ යළිත් වරක් මේ වනවිට ගැටුමක් නිර්මාණය වී තිබේ. ඒ මොනරාගල දිසා හිටපු එ.ජා.ප මන්ත්‍රී රංජිත් මද්දුම බණ්ඩාරගේ ක්‍රියාවන් හේතුවෙනි. මොනරාගල එ.ජා.ප නාම යෝජනා ලැයිස්තුවට ඇතුළත් කර තිබූ ඌව පළාත් සභා මන්ත්‍රී තිස්ස කුට්ටිආරච්චිගේ නම අවසන් මොහොතේදී ඉවත් කර තිබීම ගැටුම ඇතිවීමට හේතුව වී තිබේ. එ.ජා.ප මහලේකම් තිස්ස අත්තනායක එම සිදුවීම පිළිබඳව චෝදනා කැර තිබුණේ මොනරාගල දිසා එ. ජා.ප හිටපු මන්ත්‍රී රංජිත් මද්දුමබණ්ඩාරටයි.එහෙත් රංජිත් මද්දුම බණ්ඩාර මන්ත්‍රීවරයා පවසා තිබුණේ තිස්ස කුට්ටිආරච්චිගේ නම ටිපෙක්ස් කර තිබුණේ සිරිකොත දී ම බව ය. මොනරාගල දිසා එ.ජා.ප නාම යෝජනා ලැයිස්තුව හිටපු මන්ත්‍රී රංජිත් මද්දුම බණ්ඩාරට ලබාදී තිබුණේ සිරිකොත එ.ජා.ප මූලස්ථානයේ ලිපිකරුවකු විසින් බව ද වාර්තා වේ.මොනරාගල ගැටලුව ගැන එජාපය නොසන්සුන්පසුගිය කාලයේ එ.ජා.ප ප්‍රතිසංවිධාන කටයුතු කරන ලෙසත් සජිත් ප්‍රේමදාස එ. ජා.ප නියෝජ්‍ය නායකයා කරන ලෙසත් රංජිත් මද්දුම බණ්ඩාර එ.ජා.ප යේ හඬක් නැඟූ මන්ත්‍රීවරයෙකි. එම හේතුව නිසා පක්ෂය තමාගෙන් පලි ගැනීමට කුමන්ත්‍රණයක් කළ බවට රංජිත් මද්දුම බණ්ඩාර මන්ත්‍රීවරයා චෝදනා කැර තිබිණි.මේ අතරතුර එ.ජා.ප අභ්‍යන්තර ආරංචි මාර්ගයක් සඳහන් කළේ තිස්ස කුට්ටිආරච්චි ගේ නම ටිපෙක්ස් කර නාම යෝජනා ලැයිස්තුවෙන් ඉවත් කැර ඇත්තේ එ.ජා.ප මහලේකම්වරයා විසින් බවයි. නාම යෝජනා පත්‍රයට අස්සන් තැබීම සාමාන්‍යයෙන් සාමදාන විනිශ්චයකාරවරයකු ඉදිරියේ සිදු වුව ද තිස්ස කුට්ටිආරච්චි නාමයෝජනා පත්‍රයට අස්සන් තබා ඇත්තේ එ.ජා.ප නායක රනිල් වික්‍රමසිංහ ඉදිරියේ බවට වාර්තා වෙයි. එය නිත්‍යානුකූ®ල නොවන බව ද රංජිත් මද්දුම බණ්ඩාර මන්ත්‍රීවරයා ප්‍රකාශ කැර තිබිණි.ගිය සිකුරාදා එජාපය ද දිස්ත්‍රික්ක කීපයක් සඳහා නාම යෝජනා ලබා දුන්නේය. එජාප නායක රනිල් වික්‍රමසිංහ සහ මහ ලේකම් තිස්ස අත්තනායක එදින සිටියේ සිරිකොත පක්ෂ මූලස්ථානයේය. එජාප නායක රනිල් සහ තිස්ස එදින තම මන්ත්‍රීවරුන්ට කථා කරමින් නාම යෝජනා බාර දීම පිළිබඳව කරුණු විමසා සිටියහ.මේ අතරතුරදී මොනරාගල දිස්ත්‍රික්කයේ තිස්ස කුට්ටිආරච්චි එජාප මහ ලේකම් තිස්ස අත්තනායකගේ දුරකථනයට කථා කළේය. ඔහු එහිදී තම දුක්ගැනවිල්ලක් ඉදිරිපත් කරමින් කියා සිටියේ නාම යෝජනා ලැයිස්තුවෙන් තමන්ගේ නම කපා දමා ඇති බවය.“මම සිරිකොත පක්ෂ මූලස්ථානයේදී නාම යෝජනාවලට අස්සන් කළේ. දැන් රංජිත් මද්දුම බණ්ඩාර වෙනත් නමක් නාම යෝජනා ලැයිස්තුවට ඇතුළත් කරලා.” තිස්ස කුට්ටිආරච්චි එජාප මහ ලේකම්වරයාට කියා සිටියේය.ඒ මොහොතේම එජාප මහ ලේකම් තිස්ස රංජිත් මද්දුමබණ්ඩාරට කථා කළේය. එහෙත් ඒ වෙන විට මන්ත්‍රීවරයා සිය ජංගම දුරකථනය ක්‍රියා විරහිත කැර තිබිණි.ඉන් අනතුරුව එජාප මහ ලේකම් තිස්ස අත්තනායක කථා කළේ එජාප මොනරාගල දිස්ත්‍රික් කළමනාකරු සරත් ඩයස් හටය. එහිදී ඔහුට තිස්ස උපදෙස් දුන්නේ ඇතිවී තිබෙන අර්බුදය පිළිබඳව වහාම තමා දැනුම්වත් කරන ලෙසටය. ඉන් අනතුරුව මොනරාගල එජාප කළමනාකාරවරයා ඇතිවී තිබෙන අර්බුදය පිළිබඳව එජාප මහ ලේකම් තිස්ස අත්තනායක දැනුම්වත් කළේය.“අද සවස 4.00 ට විශේෂ සාකච්ඡාවක් තිබෙනවා. කරුටත් දැනුම් දෙන්න සාකච්ඡාවට එන්න කියලා.” එජාප නායක රනිල් එජාප මහ ලේකම් තිස්ස අත්තනායකට උපදෙස් දුන්නේය.ඒ අනුව එදින සවස 4.30 ට රනිල්, කරු, තිස්ස විශේෂ සාකච්ඡාවක් පැවැත්වූහ. “රජයේ ගැසට් පත්‍රයේ නාම යෝජනා ඇතුළත් වුණාට පස්සේ තමයි තිස්ස කුට්ටිආරච්චි පළාත් මන්ත්‍රීවරයාගේ ප්‍රශ්නයට ක්‍රියාමාර්ගයක් ගන්න පුළුවන් වෙන්නේ. අනිවාර්යයෙන්ම රංජිත් මද්දුමබණ්ඩාරට එරෙහිව විනයානුකූල පියවර ගත යුතුයි. නැතිනම් මේ තත්ත්වය ඉදිරියට වැරැදි පූර්වාදර්ශයක් වේවි.” එජාප නියෝජ්‍ය නායක කරු ජයසූරිය කියා සිටියේය.කැලණිය එජාප සමුළුවට ඇමැති මර්වින් එයිගිය ඉරිදා එජාපයේ කැලණිය එජාප බල මණ්ඩල රැස්වීම පැවැත්විණි. ඒ එජාප නියෝජ්‍ය නායක කරු ජයසූරිය සහ ගම්පහ දිස්ත්‍රික් හිටපු පාර්ලිමේන්තු මන්ත්‍රී සරත්චන්ද්‍ර රාජකරුණාගේ ප්‍රධානත්වයෙනි. එජාප බල මණ්ඩල රැස්වීම ආරම්භ වී සුළු මොහොතක් ගත වෙද්දි ශ්‍රීලනිප කැලණිය සංවිධායක ඇමැති මර්වින් සිල්වා එජාප බල මණ්ඩල රැස්වීමට පැමිණියේ කවුරුත් නොසිතූ ලෙසටය.ඒ වෙන විට එජාප බල මණ්ඩල රැස්වීමට පැමිණ සිටි පිරිස් ද තුෂ්නිම්භූත වූහ. නමුත් ඇමැති මර්වින් පැමිණ තිබුණේ නව එජාප කැලණිය සංවිධායක බෙවන් පෙරේරාට සුබ පැතීමටය. “කැලණියේ අලියාට දේශපාලනය කරන්න පුළුවන් හැබැයි හංසයාට බැහැ.” ඇමැති මර්වින් සිල්වා කියා සිටියේය.ඉන් අනතුරුව ඇමැති මර්වින් බෙවන් පෙරේරාට සහ හිටපු එජාප මන්ත්‍රී සරත්චන්ද්‍ර රාජකරුණාට ද සුබ පතා එජාප බල මණ්ඩල රැස්වීමෙන් පිටත්ව ගියේය.මහා මැතිවරණය සඳහා නාම යෝජනා බාර දීම අවසන් වූයේ ගිය සිකුරාදාය. එක්සත් ජනතා නිදහස් සන්ධානය ගිය සිකුරාදා වෙන විට දිස්ත්‍රික්ක කීපයක් සඳහා සිය නාම යෝජනා ලබා දීම අවසන් කැර තිබිණි. එහෙත් කෑගල්ල දිස්ත්‍රික්කය සඳහා එජනිස නාම යෝජනා බාර දුන්නේ ගිය සිකුරාදා දිනයේය.ඒ කෑගල්ල දිස්ත්‍රික් කණ්ඩායම් නායක ඇමැති අතාවුද සෙනෙවිරත්න සහ එජනිස කෑගල්ල දිස්ත්‍රික් කණ්ඩායම් උප නායක රංජිත් සියඹලාපිටියගේ ප්‍රධානත්වයෙනි. එම අවස්ථාවට සබරගමුව පළාත් මහ ඇමැති මහීපාල හේරත් ද එක්ව සිටියේය.කෑගල්ල කණ්ඩායමට ගගණ ඉංජිනේරුවෙක්එජනිස කෑගල්ල දිස්ත්‍රික් කණ්ඩායම නාම යෝජනා ලබා දීමට පෙර කෑගල්ල වෑවලදෙනිය විහාරස්ථානයට ගොස් ආගමික වතාවත්වල යෙදුණේය. මෙවර කෑගල්ල දිස්ත්‍රික් එජනිස කණ්ඩායමේ ළාබාලම අපේක්ෂකයා වන්නේ ගගණ ඉංජිනේරුවරයකු වෙන කනක හේරත්ය. වෑවලදෙණිය විහාරස්ථානයට අමතරව කෑගල්ල නගරයේ රෝමානු කතෝලික දේවස්ථානය සහ මුස්ලිම් පල්ලිය සහ හින්දු කෝවිලේ ද ආගමික වතාවත් සිදු කෙරිණි.නාම යෝජනා බාර දීමට නියමිතව තිබුණේ උදෑසන 10.30 ට පමණය. මේ නිසා ඇමැති අතාවුද සෙනෙවිරත්න සහ මහ ඇමැති මහිපාල හේරත් හින්දු කෝවිල වෙත ඉක්මනින්ම ගියහ. එහෙත් දේශපාලන කටයුතුවලට තවමත් ආගන්තුක සුසන්තිකා ජයසිංහ එම ස්ථානවලට පැමිණියේ තරමක් ප්‍රමාද වෙමිනි. මෙය දුටු මහ ඇමැති මහීපාල කීප වරක්ම ඔර්ලෝසුව බලමින් කියා සිටියේ දේශපාලන කටයුතුවලදී ප්‍රමාද නොවී වේලාවට වැඩ කිරීමේ අවශ්‍යතාවයයි.මේ අතරතුර ඒ අසල සිටි එක්තරා උසස් පොලිස් නිලධාරියකු සුසන්තිකා ජයසිංහට කීවේ “සුසන්තිකා අද මගේ කාර්යාලයට ඇවිත් හමුවෙන්න කියාය” පොලිස් නිලධාරියා උස් හඬින් සුසන්තිකාට කතා කරනු මහ ඇමැතිවරයා දුටුවේය.“එතුමිය රටට කීර්තියක් ගෙනාපු කාන්තාවක්. ඒ නිසා එතුමියට නම කියලා මීට පස්සේ කතා කරන්න එපා” පොලිස් නිලධාරියා පසෙකට කැඳවූ මහ ඇමැති මහීපාල අවවාද කළේය.සුසන්තිකා ජයසිංහ ආගමික වතාවත් නිම වීමෙන් පසුව නාම යෝජනා ලබා දී ආපසු ගියේ මහ ඇමැති මහීපාල සහ ඇමැති අතාවුද සෙනෙවිරත්නගේ දෙපා වැඳ ආශිර්වාද ලබා ගැනීමෙන් පසුවය.චම්පික රණවකට අමුතු ආරාධනයක්කොළඹ දිස්ත්‍රික්කය සඳහා එක්සත් ජනතා නිදහස් සන්ධානයේ අපේක්ෂකයෝ නාමයෝජනා ලබා දීමෙන් අනතුරුව ගියේ හුණුපිටිය ගංගාරාම විහාරස්ථානයටය. ඒ ආගමික වතාවත් සිදු කිරීම සඳහාය. එජනිස අපේක්ෂකයන්ට ආශිර්වාද කරමින් එහිදී පහන් පූජාවක් පැවැත්විණි.එහිදී පහන් දැල්වීමට ගංගාරාමයේ අස්සජි හිමියන් ආරාධනා කළේ ඇමැති චම්පික රණවකටය. එය ගංගාරාමයේ පොඩි හාමුදුරුවෝ ගලබොඩ ඥාණිස්සර හිමි දුටහ. “මම බලාගෙන හිටියේ පහන් දල්වන්න මුලින්ම අස්සජි හාමුදුරුවෝ කාටද ආරාධනා කරන්නේ කියලා චම්පික ඇමැතිතුමා තමයි වාසනාවන්තයා” ගලබොඩ ඥාණිස්සර හිමියෝ කීහ.බස්නාහිර පළාත් සභා මන්ත්‍රී මේජර් උඳුගොඩ පසුගියදා ඇමැති චම්පික රණවක සහ පළාත් ඇමැති උදය ගම්මන්පිල හමුවුණේය. ඒ ඇමැති චම්පිකට සතුටුදායක ආරංචියක් ද රැගෙනය. එනම් සේවා මුක්ත රණවිරු පෙරමුණ ඇමැති චම්පිකට සහයෝගය දැක්වීමට ඉදිරිපත්වූ පුවතය. “ඔබතුමාත් දිනේෂ් ඇමැතිතුමාත් හැමදාම කොටි පරදන්න ඕනැ කියන මතයේ හිටියා.ඒක රණවිරුවන්ට ලොකු ශක්තියක් වුණා. ඒකයි ඔබතුමාලා දෙපළට සහාය දක්වන්න අපි තීරණය කළේ.” සේවාමුක්ත රණවිරු පෙරමුණෙ අනුශාසක බස්නාහිර පළාත් මන්ත්‍රී මේජර් උඳුගොඩ කීවේය.බැංකු වෘත්තිය සමිති ඇමැති සියඹලාපිටියටගිය අඟහරුවාදා රාත්‍රියේ රාජ්‍ය බැංකු වෘත්තිය සමිති නායකයන් සහ සාමාජිකයෝ පිරිසක් ඇමැති රංජිත් සියඹලාපිටිය හමුවූහ. ඒ ඉදිරි මහ මැතිවරණයේදී ඇමැති සියඹලාපිටියට සහාය දැක්වීම සඳහාය. බැංකු වෘත්තිය සමිති නායකයකු වන එම්. ආර්. ෂා, ඩබ්ලිව්. පියදාස ඇතුළු බැංකු වෘත්තිය සමිති නායකයෝ සහ රාජ්‍ය බැංකුවල ඉහළ නිලධාරීහු පිරිසක් ද ඒ අතර වූහ.“සියඹලාපිටිය ඇමැතිතුමා සියයට සියයක්ම මනුස්සකම හඳුනාගත් නායකයෙක්. ඒ නිසයි අපි එතුමා වෙනුවෙන් පෙනී සිටින්නේ. මට හොඳටම විශ්වාසයි එතුමා මනාප 150,000 ක් අරගෙන පාර්ලිමේන්තුවට යනවා.” රාජ්‍ය බැංකු වෘත්තිය සමිති නායකයකු වෙන එම්. ආර්. ෂා එම හමුවේදී කියා සිටියේය.එම සුහද හමුවට ප්‍රාදේශීය මාධ්‍යවේදීහු පිරිසක් ද එක්ව සිටියහ. එක්තරා පෞද්ගලික රූපවාහිනී නාලිකාවක මාධ්‍යවේදියකු අපූරු කථාවක් කීවේය. “ඇමැතිතුමා අපිට හොඳට මතකයි 2001 දී පාර්ලිමේන්තු යනකොට හිටපු විදියම තමයි. කිසිම පෘෂ්ඨිමත් ගතියක් නැහැනේ.” ප්‍රාදේශීය මාධ්‍යවේදියාගේ කථාවට කාටත් සිනහ ගියේය. “ඔව් ඔබතුමා කියන්නේ ඇත්ත තමයි. මගේ ශරීර බර වෙනස් වෙලා නැහැ. මගේ බෙල්ල කඳ මහත් වෙලා නැහැ. මම එදා පාර්ලිමේන්තු යනකොට හිටියට සියඹලාපිටියම තමයි. මම අදත් හෙටත් හැමදාම සේවය කළේත් කරන්නේත් ජනතාවට.” ඇමැති සියඹලාපිටිය කියා සිටියේය.වජිරගේ ඥාතියෙක් සන්ධානයෙන් තරග බිමටගිය සතියේදී ගාල්ල දිස්ත්‍රික් එජාප සම්මේලනය පැවැත්විණි. ඒ එජාප මන්ත්‍රී වජිර අබේවර්ධනගේ උලහිටියේ පිහිටි නිවෙසේදීය. එහිදී එජාප නායක රනිල් වික්‍රමසිංහ මන්ත්‍රී වජිර ගැන රහසක් හෙළි කළේය. “අපේ වජිර මන්ත්‍රීතුමාගේ නැන්දම්මා කෙනෙක් තමයි ගීතා කුමාරසිංහ කියන අපේ ප්‍රසිද්ධ ජනපි‍්‍රය රංගන ශිල්පිනිය. දැන් මේ දෙන්නාම පක්ෂ දෙකකින් මහ මැතිවරණයට තරග කරනවා. ඥාතින් නිසා මේ දෙන්නා දේශපාලන වශයෙන් මොන වගේ සම්බන්ධකම් තියෙනවාද දන්නේ නැහැ.” එජාප නායක රනිල් කියා සිටියේ සියලු දෙනාම සිනහ ගස්වමිනි.එජාප නායක රනිල් එලෙස කියන විට එජාපයේ ගාලු දිසාවේ හිටපු මන්ත්‍රීවරයකු වජිරගේ කනට කර විමසා සිටියේ මොකද්ද තියෙන ඥාති සම්බන්ධය කියාය.” අපේ අම්මාගේ ගම බෙන්තර ගීතාගේ අම්මාගේ ගමත් බෙන්තර ඉතින් ඇත්තටම මට එතුමියට ඥාති සම්බන්ධයක් තියෙනවා.” එජාප මන්ත්‍රී වජිර කීවේය.මේ අතරතුර ගිය සතියේ ගාල්ලේ පැවැති රැස්වීමකදී එජාප නායක රනිල් ජනපි‍්‍රය නිළි ගීතා කුමාරසිංහ ගැන කථා කළේය. “මට ගීතාගේ කටවුට් දකින කොට මතක් වෙන්නේ මුතුකරුපන් චෙට්ටියාර්ලාගේ දැන්වීම්.” එජාප නායකයා කියා සිටියේය.එම කථාවට ගාල්ලේ පැවැති රැළියකදී ගීතා කුමාරසිංහ ගාලු දිසා එජනිස අපේක්ෂිකාවද අපූරු කථාවක් කීවාය. “එජාප නායක රනිල් මහත්තයා කාන්තාවන් දිහා ඇහැක් ඇරලා බලන කෙනෙක් නෙමෙයි. හැබැයි පහුගිය දිනයක එතුමා මා දිහා හොඳටම බලනවාලු. මම ඒ ගැන එතුමාට ස්තුති කරනවා.” ගීතා කුමාරසිංහ අපේක්ෂිකාව කියා සිටියේ සියලු දෙනා සිනහ ගස්වමිනි.විමල් වීරවංශ ගැන නාමල්ගෙන් සහතිකයක්ජාතික නිදහස් පෙරමුණේ නායක එක්සත් ජනතා නිදහස් සන්ධාන කොළඹ දිස්ත්‍රික් අපේක්ෂක විමල් වීරවංශ මහතාගේ කොට්ටාව, මාකුඹුරේ පිහිටි ප්‍රධාන මැතිවරණ මෙහෙයුම් මධ්‍යස්ථානයේ දී පසුගිය 01 වැනිදා සවස තරුණ නියෝජිත හමුවක් පැවැත්විණි. ඊට දෙදහසකට අධික තරුණ නියෝජිතයෝ පිරිසක් එක්ව සිටියහ. එම තරුණ නියෝජිත හමුවට විශේෂ ආරාධිතයෝ පිරිසක් ද ඇරයුම් ලැබ සිටියහ.ප්‍රධාන ආරාධිතයා ලෙස සහභාගි වූයේ ජනාධිපති පුත් “තාරුණ්‍යයට හෙටක්” සංවිධානයේ සභාපති, එක්සත් ජනතා නිදහස් සන්ධාන හම්බන්තොට දිස්ත්‍රික් අපේක්ෂක නාමල් රාජපක්ෂ මහතා ය. විශේෂ ආරාධිතයන් අතර ප්‍රවීණ රංගන ශිල්පී ජැක්සන් ඇන්තනී ද විය.“හිතවත් මන්ත්‍රීවරයකු ලෙස පමණක් නොවෙයි ජනාධිපතිතුමන් විමල් වීරවංශ ගැන හිතන්නේ. විමල් වීරවංශ තමන්ගේ පවුලේ සාමාජිකයකු ලෙසයි ජනාධිපතිතුමන් හිතන්නේ. ඒ වගේ ම විමල් වීරවංශ පාර්ලිමේන්තුව තුළ වැඩිම මනාපයෙන් නියෝජන වීම ජනාධිපතිතුමන්ට විශාල ශක්තියක්.” එහිදී අදහස් දැක්වූ නාමල් රාජපක්ෂ මහතා අනාවරණය කර සිටියේ ය.එහිදී අදහස් දැක්වූ ප්‍රවීණ රංගන ශිල්පී ජැක්සන් ඇන්තනී කියා සිටියේ “මවුබිමේ සැබෑ පංචායුද කුමාරයා විමල් වීරවංශ මැතිතුමායි, මෙවර මහ මැතිවරණයේදී විමල් වීරවංශ මැතිතුමා කොළඹ දිස්ත්‍රික්කයෙන් පළමු තැනට එන එක අනිවාර්යයයි. විමල් වීරවංශ මැතිතුමා දැනටමත් දිනලා ඉවරයි. අපට තියෙන්නේ ඔහුට තවත් ඉහළම ඔසවා තැබීමයි” ජැක්සන් ඇන්තනී කියා සිටියේ ය.එහිදී අදහස් දැක්වූ රෝහණ වීරසිංහයන් කියා සිටියේ “විමල් වීරවංශ අනාගත පරපුරට යහපත් රටක් නිර්මාණය කිරීම සඳහා කැප වුණු නායකයෙක්” බවය.“2004 දී විමල් වීරවංශ මහත්තයාට දීපු ඡන්දය අපතේ ගියේ නැත. ඒත් ජවිපෙ අනෙක් අපේක්ෂකයන්ට දුන්නු මනාප අපතේ ගියා. මේ පාරත් අපේ මනාප විමල් වීරවංශ මහත්තයාට ලැබෙනවා. අපේ රට කොටින්ගෙන් නිදහස් කර ගන්න කරපු සටනේදී ඔබතුමන්ලා මුල සිට අගට හරි තැන හරි විදිහට ඉඳගෙන කරපු සටන අපට අමතක කරන්න බැහැ. “මෙම අවස්ථාවට එක්ව සිටි මවක් පැවසුවේ ඉතා හැඟීම්බරව ය.චන්දන බණ්ඩාර</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>07</day>
    </date>
    <link>http://www.silumina.lk/2010/03/07/_art.asp?fn=ab1003075</link>
    <topic>ෆොන්සේකාට ඡන්ද පදනමක් නෑ</topic>
    <author>සාකච්ඡා කෙළේ සිසිර සී.විතානගේ</author>
    <content>කෝ අර වෙබ් අඩවි?ශක්තිමත් අත්තිවාරමක් තියෙනවා ගොඩනැගිල්ලක් හදන්න නියම ප්‍රමිතියේ ගඩොල් අවශ්‍යයිකෝලම් කොලමරනිල් මා දිහා බලනවාලු මට හරි සතුටුයිෆොන්සේකාට ඡන්ද පදනමක් නෑකුරුණෑගල දිස්ත්‍රික් එජාප අපේක්ෂක අකිල විරාජ් කාරියවසම්පසුගිය මහ මැතිවරණයෙන් මනාප ඡන්ද 83114ක් ලබාගත් කුරුණෑගල දිස්ත්‍රික්කයේ එක්සත් ජාතික පක්ෂයේ අපේක්ෂක වන අකිල විරාජ් කාරියවසම් වර්තමාන දේශපාලන ස්ථාවරය හා මහ මැතිවරණය සම්බන්ධව සිළුමිණ සමඟ කළ සාකච්ඡාවකි මේ.* ඔබේ පක්ෂය ඉදිරි දැක්මක් සහිතව දේශපාලන තීන්දු ගන්න පක්ෂයක් බව ඔබට විශ්වාසයක් තියෙනවාද?එ.ජා.ප.ය හැමදාමත් තීන්දු ගත්තේ කාලානුරූපීව යුගයේ අවශ්‍යතාව සහ රටේ අවශ්‍යතාව වෙනුවෙන්. පක්ෂයක් විදිහට ඒ වෙනුවෙන් බොහෝ කැපවීම් කරලා තියෙනවා. පසුගිය ජනාධිපතිවරණයේදීත් අපේ පක්ෂය අපේක්ෂකයෙක් ඉදිරිපත් නොකර පොදු විපක්ෂයේ අපේක්ෂකයාට සහයෝගය දුන්නේ යුගයේ අවශ්‍යතාවක් ලෙස සලකලා.ඉතිහාසය පුරාම ඉදිරි දැක්මක් ඇතිව වැඩකළ නිසයි 1977න් පසුව ආර්ථික පුනර්ජීවනය ඇති කිරීමටත් ගම්උදාව වැනි වැඩපිළිවෙළකට යාමටත් කර්මාන්තශාලා විශාල ප්‍රමාණයක් ඇතිකරමින් රැකියා අවස්ථා බිහිකිරීමටත් හැකිවුණේ. 2002 – 2003 කාලයේදී ක්‍රියාත්මක කළ ආර්ථික වැඩපිළිවෙළත් රට වෙනුවෙන් ගත් හොඳ දේශපාලන තීන්දුවක් බවයි මගේ අදහස.* පසුගිය ජනාධිපතිවරණයේ දී ඔබේ පක්ෂය ගත් ස්ථාවරය නිවැරැදියි කියලා ඔබ විශ්වාස කරනවාද?ඒ මොහොතේ ගත් තීන්දුව ඒ මොහොතට අනුව නිවැරැදියි. එවකට තිබූ රජයේ මර්දනකාරී වැඩ, දූෂණය, එකම පවුලක් රජවීම, මුදල් නාස්තිය මාධ්‍යවේදීන් පැහැරගෙන යෑම, G.S.P.+ සහනය අහිමිවීම වැනි ජාතික වශයෙන් බලපාන කරුණු රැසක් වෙනුවෙන් එකතු වී වැඩකිරීමට අපි තීරණය කළා.* නමුත් ඔබේ තීරණය ජනතාව පරාජයට පත්කළා නේද?මැතිවරණය මෙහය වූ ආකාරය ඉතාම වැරැදියි. රාජ්‍ය මාධ්‍ය අයුතු ලෙස යොදා ගනිමින් අරලියගහ මන්දිරයේ දන්සැල් ව්‍යාපාරයක් පවත්වමින් මැතිවරණ නීති උල්ලංඝනය කරමින් පැවැත්වූ මැතිවරණයක් ඒක. අපි මැතිවරණ පෙත්සමකට මේ වන විට ගිහින් තියෙනවා.මැතිවරණ දින රාත්‍රියේදී ඡන්ද ගණන් කරන ස්ථානවලින් අපිට පහරදීලා පළවා හැරියා. මට වෙඩි තැබුවත් අනූනවයෙන් බේරුණා.* ඔබ ප්‍රකාශ කරන්නේ සරත් ෆොන්සේකා ජයග්‍රහණය කළා කියලද?නෑ. මං පිළිගන්නේ නැත්තේ ලක්ෂ දහඅටක් තරම් වැඩි ඡන්ද ප්‍රමාණයකින් ජයග්‍රහණය කළ බව.* මෙතරම් විශාල ඡන්ද ප්‍රමාණයක වෙනසක් ඇති වෙන්නේ ඔබේ පෙරමුණ ආපසු ගමන් කළ නිසා නේද? 2005 දී ඔබේ පක්ෂයට තිබූ ලක්ෂ හතළිස්හතක ඡන්ද පදනම රැකගැනීමට සමත් වුණා නම් සහ අලුතින් ඡන්ද දායකයන් ලෙස ලියාපදිංචි වූ ලක්ෂ හතක් පමණ පිරිස දිනා ගැනීමට හැකි වුණා නම් මෙතරම් විශාල පරතරයක් ගැන කථා නොකර ඉන්න තිබුණා නේද?නෑ. අපේ එ.ජා.ප. ඡන්ද අඩුවුණා කියලා මම විශ්වාස කරන්නේ නෑ. මොකද? එ.ජා.ප. අපේක්ෂකයෙක් නෙමෙයිනේ ඉල්ලුවෙත්. මේ මැතිවරණයෙන් යාපනයේ ඡන්ද පාවිච්චි වීම රජය වැළැක්වූවා. කඳවුරු තුළ ජීවත් වන ජනතාවට ඡන්දය දාන්න ගමන් පහසුකම් දුන්නෙත් නෑ.* උතුරේ ඡන්ද ලක්ෂ පහක් ඔබ පාර්ශවයට ලැබෙන විට එක්සත් ජනතා නිදහස් සන්ධානයට ඡන්ද ලක්ෂ තුනකට වැඩි ප්‍රමාණයක් ලැබුණා නේද? එමෙන්ම ඔබේ පක්ෂය එදා සරත් ෆොන්සේකා පිළිබඳව විශාල ප්‍රතිරූපයක් සමාජය ඉදිරියේ නිර්මාණය කළා. තවමත් ඔබ ඒ ස්ථාවරයේ ඉන්නවද?අපේ පක්ෂය ජයග්‍රහණය කරවන්න සරත් ෆොන්සේකා අවශ්‍යත් නෑ. ගියවර පාර්ලිමේන්තුවෙන් ආසන අසූවක් ගත් අපි තමයි බහුතරය පෙන්නලා කථානායක පත් කළේ.නමුත්, ඔහු විජ්ජාවෙන් ජනතාව මුළාකරලා ගියා. මම අද ලැජ්ජ වෙනවා කථානායක පත් කරන්න මගේ ඡන්දය පාවිච්චි කළ එක ගැන. ෆොන්සේකා පිළිබඳව අපි තවමත් ඒ ස්ථාවරයේ ඉන්නේ. අපි උත්සහ කළා විවිධ තනතුරු දීලා ඔහු එ.ජා.ප.යට ගන්න. නමුත් අපිට වෙනම යන්න සිදුවුණා.* ෆොන්සේකා වෙනුවෙන් පාවිච්චි කළ ඡන්දය ගැනත් පසුකාලීනව ලැජ්ජ හිතෙයිද?(සිනාසෙයි) ආණ්ඩුව කොච්චර සුන්දර සිහින දැක්කත් අපි තමයි මෙවර පාර්ලිමේන්තුවේ බහුතර බලය අරගන්නේ. පසුගිය ආණ්ඩුවත් පෙරලන්න අපි අවස්ථා දෙකකදි උත්සාහ කොට අපේ මිනිස්සු අතින් පැත්තට පැනලා ඒක වැළැක්වුවා.* ඔබේ පක්ෂය සරත් ෆොන්සේකා හඳුන්වා දුන්නේ බලයට කෑදර නැති පුද්ගලයෙක් හැටියටයි. එනිසාම ඔහු ජනාධිපති ලෙස පත්වූ විගසම විධායක ජනාධිපති ධූරය අහෝසි කොට තමන්ගේ තටු කපා ගැනීමට සූදානම් බවත්, එ.ජා.ප.ය තමන්ගේ ඡන්ද දායකයන්ට ප්‍රකාශ කළා. නමුත්, මෙවර මහ මැතිවරණයට එක්සත් ජාතික පෙරමුණෙන් ඉදිරිපත් වීමට නම් එම පෙරමුණේ නායකත්වය සහ අගමැති ධූරය ඉල්ලා සිටීමට තරම් සරත් ෆොන්සේකා බලයට කෑදර පුද්ගලයෙක් වුණා නේද?එවැනි දේ ගැන මම දන්නේ නෑ.* නමුත් ජනමාධ්‍ය මඟින් දිගටම මේ බව තහවුරු කළා. කිසිවෙක් එය ප්‍රතික්ෂේප කළෙත් නෑ.ජ.වි.පෙ. ඔහුට දිගටම බලපෑම් කළා ඔවුන් සමඟ එකතු වෙන්න කියලා. ඔහුත් ජ.වි.පෙ. න් වියුක්තව අපි සමඟ එන්න එතරම් කැමැත්තක් තිබුණේ නෑ. ඒකයි ඔහු කුසලානයෙන් තරග කරන්නේ.* ඇයි ඔහු ඔබේ පක්ෂයේ ඉල්ලීම් ප්‍රතික්ෂේප කළේ?ඒක ඔහුගේ පෞද්ගලික තීරණයක්. නමුත් අපිත් ඔහු වෙනුවෙන් බොහෝ කැපවීම් කළා.* මෙයින් තහවුරු වෙන්නේ් සරත් ෆොන්සේකා කටයුතු කරමින් ඉන්නේ ජ.වි.පෙ.ට අවශ්‍ය විදිහට බවයි. ඔහු එ.ජා.ප.ය පිළිබඳව කිසිම තැකීමක් නෑ. ජනාධිපතිවරණයෙන් ෆොන්සේකා ජයග්‍රහණය කළා නම්, ඔහු එ.ජා.ප. යට අවශ්‍ය විදිහට කටයුතු නොකර ජ.වි.පෙ. මතයට අනුව වැඩකරන බවත්, නමුත් එ.ජා.ප. පාක්ෂිකයන් සරත් ෆොන්සේකාට ඡන්දය දුන්නේ ඔවුන්ගේ පක්ෂ ප්‍රතිපත්තිවලට අනුව වැඩකරයි කියන බලාපොරොත්තු ඇතිව. ඔබ ඇතුළු ඔබේ පක්ෂ නායකයන් පසුගිය ජනාධිපතිවරණයේදී පාක්ෂිකයන් රවටා අතරමං කරන තීන්දුවක් ගත් බවයි මෙයින් පැහැදිලි වෙන්නේ?ෆොන්සේකා දැන් කටයුතු කරන්නේ ජ.වි.පෙ. බලපෑමට අනුවයි. නමුත් ඔහු ජයග්‍රහණය කළා නම් අපි බහුතර බලයක් අරගෙන ආණ්ඩුව හදනවා.එහෙම වුණා නම් අපේ ආර්ථික ප්‍රතිපත්තිය තමයි ෆොන්සේකා ගෙනියන්නේ. හරියට 2002-2003 කාලයේ චන්ද්‍රිකා සමඟ කටයුතු කළ ආකාරයට තමයි අපි එතුමා සමඟත් කටයුතුª කරන්නේ. ඔහුට පක්ෂයක් හෝ කණ්ඩායමක් නෑ.* සරත් ෆොන්සේකා පිළිබඳව ඔබට තවමත් ඇත්තේ යහපත් ආකල්පයක් නම් කොළඹ දිස්ත්‍රික්කයෙන් තරග කරන රනිල් වික්‍රමසිංහ හා සරත් ෆෙන්සේකා අතරින් ජනතාව තෝරාගත යුත්තේ කවුද? මෙය ඔබේ පක්ෂය ජනතාවට දුන් උභතෝකෝටිකයක් නේද?සරත් ෆොන්සේකාට ආර්ථික වැඩපිළිවෙළක් නෑ. ඔහුට ආර්ථික හා දේශපාලන දැනුමක් ඇත්තෙත් නෑ. ඉතිං මොකටද? ජනතාව රනිල් වික්‍රමසිංහ මහත්තයා අතහැරලා සරත් ෆොන්සේකාව තෝරගන්නේ? රජය ගෙනියන්න වෙන්නෙත් බහුතරය දිනාගත් නායකයාටයි. ඒ තමයි රනිල් වික්‍රමසිංහ. ෆොන්සේකා ගත් ඡන්දවලින් ලක්ෂ හතළිහක්ම එ.ජා.ප. ඡන්ද. මෙවර ඒ සියල්ලම ලැබෙන්නේ අලියටයි.* නමුත් ෆොන්සේකා කියන්නේ මේ ඡන්ද සියල්ලම ඔහු නිසා ලැබුණු බවයි.ඔහු අපේක්ෂකයා නිසා ඔහුට තමයි ලැබුණේ. නමුත් අපි අපේක්ෂකයෙක් දැම්මා නම් ෆොන්සේකා ඡන්ද ලක්ෂ එකහමාරක් ගනියි. අපේ ඡන්ද පදනම නැතිව ෆොන්සේකා දේශපාලනය කරනවා කියන එක විහිළුවක්.* කොළඹ දිස්ත්‍රික්කය තුළ රනිල්, ෆොන්සේකා ගැටුම මොනවගේ වෙයිද?මේ අය ඡන්දය දෙන්නේ රනිල්ට. එදා දුන්නෙත් රනිල් ආණ්ඩුවක් හදයි කියලා තිබුණ විශ්වාසයට. අපිට ලොකු ඡන්ද පදනමක් තියෙනවා. ෆොන්සේකාට එහෙම පදනමක් නෑ.* මීට මාස එකහමාරකට උඩදී ෆොන්සේකාව දිනවන්න කියපු ඔබේ පක්ෂය දැන් ඔහු ප්‍රතික්ෂේප කරන්න කියන්නේ ඇයි?එයාට ඡන්දය දීලා වැඩක් තියෙනවද? ජනතාවගේ එකම අරමුණ එ.ජා.ප. ආණ්ඩුවක් හදන එක. ෆොන්සේකාට ඡන්දය දීම අපතේ යාමක්. මේ ආණ්ඩුව පෙරලන්න එයාට පුළුවන්ද? ෆොන්සේකාට ඡන්දය දීලා තමන්ගේ ඡන්දය ප්‍රතික්ෂේප කරගන්න ඡන්ද දායකයන් කැමති නෑ.* ෆොන්සේකාට ඡන්දය දීම අපතේ යාමක් බව ජනාධිපතිවරණයේදිත් එ.ජා.ප.යට තීරණය කරන්න තිබුණා නේද?ඒ මොහොතේ මුළු සමාජයේම ඉල්ලීමටයි අපි අවනත වුණේ.* මුළු සමාජයේම ඉල්ලීම එය නම් ඇයි ඔහු පරාජයට පත්වුණේ?ඒකට විවිධ හේතු බලපෑවා.* ඔබේ පක්ෂය නීතිය සහ යහපාලනය ගැන දිගටම කථා කළා. ෆොන්සේකා නිදහස් කරන්න කියලා උද්ඝෝෂණ කළා. නමුත් අධිකරණ කි‍්‍රයාවලියට මේ මොහොතේ අවශ්‍යව සිටින මහජන මුදල් වංචා කළ බවට චෝදනා ලබා ඇති ධනූන තිලකරත්න සඟවාගෙන නොසිට අධිකරණය හමුවට ඉදිරිපත් කළ යුතුයි කියලා එ.ජා.ප.ය උද්ඝෝෂණය නොකරන්නේ ඇයි?මේ රටේ නීතිය වල් වැදිලා. අපි ෆොන්සේකා නිදහස් කරන්න කියලා උද්ඝෝෂණය කරන කොටත් පොලිසියේ මර්දනය ක්‍රියාත්මක වුණා.* ධනූන තිලකරත්න අත්අඩංගුවට ගන්න කියලා උද්ඝෝෂණය කළොත් මර්දනය ක්‍රියාත්මක වන එකක් නෑ.ඔව්. මම තර්කයක් හැටියටයි එහෙම ප්‍රකාශ කළේ. වැරැදි කරලා තියෙනවා නම් ෆොන්සේකාට හෝ කාට වුණත් නීතිය ක්‍රියාත්මක විය යුතුයි.* ෆොන්සේකා වෙනුවෙන් පෙනී සිටින අනෝමා ෆොන්සේකා ඇතුළු පිරිසට ධනූන තිලකරත්න නීතිය හමුවට ඉදිරිපත් කිරීමේ සදාචාරාත්මක වගකීමක් තියෙනවා කියලා ඔබ පිළිගන්නවාද?ඔව්.සාකච්ඡා කෙළේ සිසිර සී.විතානගේ</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>07</day>
    </date>
    <link>http://www.silumina.lk/2010/03/07/_art.asp?fn=af1003072</link>
    <topic>අපේ ජනාධිපතිතුමා හමුවන්න සචින් තෙන්ඩුල්කාර් හදිසියේම ආවේ ඇයි</topic>
    <author>මහින්ද අබේසුන්දර</author>
    <content>අපේ ජනාධිපතිතුමා හමුවන්න සචින් තෙන්ඩුල්කාර් හදිසියේම ආවේ ඇයිඅළුයට සැඟවුණු දියවන්නා ඔය රංගනයසටන් බිමෙන් කාගේ කාගේත් කතාබලාගෙනයි ඔබේ දරුවා.....!මහ මැතිවරණ ප්‍රතිඵල කෙසේ විය හැකි ද?නය - 2010 පෙබරවාරි 24 වෙනිදාය. ස්ථානය ඉන්දියාවේ ග්වාලියෝ ප්‍රදේශයේ කපිතාන් රූප් සිං ක්‍රීඩාංගණයයි. දකුණු අපි‍්‍රකාව සහ ඉන්දියාව අතර දෙවන එක්දින ජාත්‍යන්තර තරගය ආරම්භ විය. සචින් තෙන්ඩුල්කාර් ආරම්භක පිතිකරු ලෙස පිටියට පිවිසෙද්දී සචින් ලෝක වාර්තාවක් පිහිටුවනු ඇතැයි ක්‍රිකට් ලෝලීන් නොව සචින්වත් සිතුවේ නැත.මීට පෙර තරගවලදී නම් ඔහුට කිසියම් ගැටලුවක් තිබුණි. එනම් දණිස් දෙකේ ආබාධයයි. එහෙත් පෙබරවාරි 24 දා කපිතාන් රූප් සිං පිටිය හරහා සචින් පන්දු 23 ක් හතරේ සීමාව ඉක්මවා යන්නට හැරියේය. උඩින් හයේ පහර තුනක් යැව්වේය. නොදැවී ලකුණු 200 ක් ලබාගත් ඔහු ලෝක වාර්තාවක් පිහිටුවූයේ ලෝකයේ එක්දින තරගයකදී ද්විත්ව ශතකයක් ලබා ගත් ප්‍රථම ක්‍රීඩකයා වශයෙනි.ලකුණු 200 නොදැවී ලබා ගැනීමට සචින් පන්දු 147 කට මුහුණ දුන්නේය. ගතවූ කාලය මිනිත්තු 226 කි. ආරම්භක පිතිකරු ලෙස පිටියට පිවිසි තෙන්දුල්කාර් ක්‍රීඩාලෝලීන්ගේ ඔල්වරසන් මැද ක්‍රීඩාගාරයට එමින් සිටියේය. ක්‍රිකට් තරගයේ විස්තර විචාරකයෙක් පිටිය මැදට දුව ගියේ රූපවාහිනී මයික්‍රෝපෝනය ද අතැතිවය.වාර්තාව ගැන කියූ දේ“ඔබගේ මෙම සුවිශේෂී වූ වාර්තාව පිහිටුවීම ගැන ඔබට හිතෙන්නේ මොනවාදැ”යි විස්තර විචාරකයා ප්‍රශ්න කළේය.සචින් මොහොතක් නතර විය. “miracle Doctor from Sri lanka helped me. I must thank him and the President of Sri lanka” සචින් ක්‍රිකට් විස්තර විචාරකයාට කීවේය.ඔහු එදා ඒ මොහොතේ සඳහන් කළ Miracle Doctor හමුවී තොරතුරු දැනගැනීමේ ආශාව අපට ඇතිවිය. එහෙත් කිසිදු තොරතුරක් ජනමාධ්‍ය මඟින් අනාවරණය නොවූ අතර ලෝක වාර්තාව පිහිටවූ තරගයට සති කීපයකට පෙර සචින් තෙන්දුල්කාර් ශ්‍රී ලංකාවට පැමිණි බවට කතාවක් පැතිර ගොස් තිබුණි. එම සංචාරයත් කපිතාන් රූප් සිං ක්‍රීඩාංගණයේ වාර්තාවත් අතර ඇති සබඳතාව ගැන විස්තර දැනගැනීමට අපට ක්‍රමයක් තිබුණේ නැත. ඒ නිසා එම සිද්ධිය අපි සිතින් බැහැර කළෙමු.චමුදිත කතා කරා2010 මාර්තු 03 වෙනිදා පස්වරුවේ අප මිත්‍ර චමුදිත සමරවික්‍රම අපට ජරකථනයෙන් කතා කළේය.“අයියේ ජනාධිපතිතුමාගේ පෞද්ගලික වෛද්‍යවරයාට දිනමිණ පත්‍රයේ මාධ්‍යවේදියෙක් මුණ ගැහෙන්න ඕනලු. මේ උදව්ව කරල දෙන්නකෝ. මං එයාට කියන්නම් ඔයාට කතා කරන්න කියලා.” චමුදිත කීවේය.විනාඩි පහළොවකින් මගේ ජංගම දුරකථනය නාද විය.“හෙට උදේ 8 ට විතර අපි කැමැතියි ඔබ මුණ ගැසෙන්න” රුවන් එදිරිසිංහ ලෙස හැඳින්වූ පුද්ගලයෙක් මට කීවේය.එදා උදේ 8 ට මම රුවන් එදිරිසිංහ හමුවූයේ මා ගමන් කළ වාහනයේ තොරතුරු ලබාදීමෙනි. හරියටම මමත් රුවන් එදිරිසිංහත් නිවසකට ගොඩ වූයෙමු.“ඩොක්ටර් මේ තමයි දිනමිණ කර්තෘ තුමා.” රුවන් එදිරිසිංහ නිවසේ සිටි හැඩිදැඩි එහෙත් පි‍්‍රය මනාප පුද්ගලයා හඳුන්වා දුන්නේය.“මම ඩොක්ටර් ඊලියන්” ඔහු කීවේය.“ඔව් ඔව් ඩොක්ටර් ඊලියන් ලින්සේ වයිට්. ජනාධිපතිතුමාගේ පෞද්ගලික වෛද්‍යවරයා” රුවන් ඉතිරිය සම්පූර්ණ කළේය. ඔහුට ආචාර කළ මම අසුනක හරිබරි ගැසී වාඩි වූයේ මහ රෑ දකින හීනයක් පරිද්දෙනි.“සචින් තෙන්දුල්කාර් ලෝක වාර්තාවක් තිබ්බේ මේ අයියාගෙන් ප්‍රතිකාර අරන්” රුවන් කීවේය. අයියා කීවේ ඩොක්ටර් වයිට්ටය.වෛද්‍ය ඊලියන්ගේ තොරතුරුවෛද්‍ය ඊලියන් ලින්සේ වයිට් හොඳ සිංහල භාෂාවෙන් කතාව පටන් ගත්තේය. ඔහුගේ නම සුදු පුද්ගලයකු හැඳින්වීමට තිබු එකක් වුවද ඩොක්ටර් ඊලියන් ශ්‍රී ලාංකිකයෙකි.අප මුණ ගැසී පැයක් පමණ කතා කරද්දී  Doctor White එකම එක ඉංගී‍්‍රසි වචනයක්වත් කතා කළේ නැත.ඔහුගේ කතාවට මිනිත්තුවක් දෙකක් සවන් දුන් මා දැන් සිටින්නේ 2010 පෙබරවාරි 24 දා ඉන්දියාවේ කපිතාන් රූප් සිං පිටියේදී සචින් තෙන්දුල්කාර් කී Miracle Doctor සමඟ බව දැනගත්තේය.“සචින්ගෙ දණිස් දෙකේ ආබාධයක් ගැන පැමිණිලි තිබුණා.ඇත්තම කියනවා නම් දණිස් දෙක ගෙවිලා.ලකුණු තිහ හතලිහක් ගහන කොට ඔහුට ලොකු වේදනාවක් දැනුණා. ඉතින් මම තමයි ඒකට ප්‍රතිකාර කළේ.” ඩොක්ටර් වයිට් කතාව පටන් ගත්තේ එසේය.සචින් ඉන්දියාවේය. ඔහුගේ බිරිඳ වෛද්‍යවරියකි.ඉංගී‍්‍රසි වෙදකම හදාරා ඇති දොස්තර බිරිඳගේ සැමියා වන සචින් දණිස් ආබාධයට ප්‍රතිකාර ගන්න ශ්‍රී ලංකාවට ගෙන්වා ගත් ඇදහිය නොහැකි කතාව දැනගැනීමට මට අවශ්‍ය විය.ඇදහිය නොහැකි කතාවක්“ජනාධිපති මහින්ද රාජපක්ෂ මැතිතුමා තමයි මේ සියලු දේටම මූලික වුණේ” දොස්තර මහතාගේ එම ප්‍රකාශයට කලින් ඔහු ජනාධිපතිතුමාගේ පෞද්ගලික වෛද්‍යවරයා ලෙස පත්වීමේ ඉතිහාස කතාව දැන ගැනීමට මට අවශ්‍ය විය.ඩොක්ටර් ඊලියන් වෛද්‍ය විද්‍යාව හැදැරුවේ ඉන්දියාවේදීය. ඉන්දියාව සෘෂිවරුන්ට ප්‍රසිද්ධය. හිමාල අඩවිය වටිනා ඖෂධ වලට ප්‍රසිද්ධය. වෙනත් අයට නැති අද්භූත නොව විශේෂිත වූ කිසියම් ආකර්ශනීය බලවේග ඉන්දීය සෘෂිවරුන්ට ලැබුණේ අහිංසක රෝගීන් සුවපත් කිරීමේ වරමත් සමඟය. දොස්තර ඊලියන් වයිට් ද සැඟවුණ බලවේගයක් ආශ්චර්යමත් ආශීර්වාදයක් ලබා ගත් සෘෂිවරයෙකි.ඔහුගේ දෑතට සිතට ඇතුල්වූ ඒ මහා බලවේගයත් කුමක් දැයි ප්‍රශ්න කළත් ඔහු මා සමඟ සිනාසුනා මිස සවිස්තර යමක් නොකියා ජනාධිපති මහින්ද රාජපක්ෂ මහතා මුණ ගැසුණ ආකාරයත් විවිධ රෝගාබාධවලට ලක්වී සිටින රෝගීන් දහස් ගණනක් ජනාධිපතිතුමාගේම උපදෙස් මත සුව කරන හැටිත් දොස්තර මහතා මෙසේ විස්තර කෙළේය.හැම පාලකයකුටම කිව්වා“මම මගේ මෙම වෛද්‍ය ක්‍රමය ගැන මේ රට පාලනය කළ සෑම පාලකයෙකුටම කීවා. ඔවුහු එයට සවන් දී කට කොනකින් සිනාසී නිහඬ වුණා. ඔවුන්ට මං කියන දේ තේරෙන්නට ඇතැයි සිතනවා. ඒත් පලක් වුණේ නෑ. මම මහින්ද රාජපක්ෂ ජනාධිපතිතුමාට මුණ ගැස්සෙව්වේ ජනපි‍්‍රය ගුවන් විදුලි නිවේදිකාවක් වන සුමනා නෙල්ලම්පිටිය දොස්තර මහතා කතාව ආරම්භ කළේය.වෙනත් අය වගේ නෙවෙයි ජනාධිපතිතුමා ඕනෑම දේකට සවන් දෙනවා. අපි කියන දේ එක කනකින් අහලා අනෙක් කනින් පිට කළේ නෑ. මං කියන කතාව ගැන එතුමා විවිධ ආකාරයෙන් පරීක්ෂා කර බැලුවා. මාගේ වෛද්‍ය ප්‍රතිකාර ක්‍රමය ගැන එතුමා ගවේෂණය කළා. එහි ප්‍රතිඵලයක් විදිහට තමයි එතුමාගේ උපදෙස් පරිදි රෝගීන් දහස් ගණන් නොමිලයේම සුවපත් කළේ.”යමක් කමක් ඇති අයගෙන්වත් මුදල් නොගන්නා ලෙස මහින්ද රාජපක්ෂ ජනාධිපතිතුමා දොස්තර වයිට්ට උපදෙස් දී තිබේ. රෝගවලට අවශ්‍ය ඖෂධ ගෙන්වන්නේ ඉන්දියාවේ හිමාල අඩවියේ සිටයි. ඒ සඳහා වැය කරන්නේ ජනාධිපති අරමුදලේ මුදල්ය.“ඉතින් සචින් මේ ප්‍රතිකාරවලට කැමති කරවා ගත්තේ කොහොම ද?” මම ඇසුවෙමි.ක්‍රීඩකයන්ට ප්‍රතිකාර කළා“අපේ ක්‍රිකට් ක්‍රීඩකයන්ගෙන් ශ්‍රී ලංකා පිලේ කීප දෙනෙකුගේම ආබාධ සුව කළේ මමයි. තිලාන් සමරවීර, අජන්ත මෙන්ඩිස්, මහේල් ජයවර්ධන සනත් ජයසූරිය, මුත්තයියා මුරලිදරන් ඒ පිරිස අතර ඉන්නවා. තිලාන් සමරවීර විශේෂයි. එයාට පකිස්ථාන ත්‍රස්ත ප්‍රහාරයේදී වැදුණ වෙඩි පහරකින් එයාගෙ දකුණු කලවේ අතක් ඔබන්නට තරම් විශාල සිදුරක් තිබුණා. ඔහු මං ළඟට එව්වේ ජනාධිපතිතුමායි.පැය දහඅටක් ප්‍රතිකාර කළා. මගේ ප්‍රතිකාරවලින් පස්සෙ එයා ප්ලාස්ටික් සැත්කමකට පෞද්ගලික රෝහලටත් ගෙන ගියා. සැත්කම කරන්න සූදානම් වෙච්ච දොස්තරලා තිලාන් තියටර් එකෙන් ආපසු එව්වා. හේතුව තමයි මගේ ප්‍රතිකාරවලින් එයාගේ කකුලේ සිදුර සවි වෙලා තිබීම.”කෙසේ හෝ බටහිර වෛද්‍ය විද්‍යාව හැදැරූ වෛද්‍යවරියකගේ සැමියා වන සචින් තෙන්දුල්කාර් අපේ ජනාධිපතිතුමාගේ පෞද්ගලික වෛද්‍යවරයා ළඟට ගෙන්වා ගැනීම ද ප්‍රශ්නයක් විය.“එයාව මේකට නම්මවා ගන්න ගොඩක් උදව් කළේ අපේ ක්‍රිකට් ක්‍රීඩකයන් තමයි. විශේෂයෙන් මුත්තයියා. එයාගේ බිරිඳත් ඉන්දියාවෙ කෙනෙක්. මම දන්නවා අපේ ජනාධිපතිතුමා ඉන්දියාවේ අගමැති මන්මෝහන් සිං මහත්තයත් දැනුවත් කරලයි තිබුණේ. එයාට අපේ ක්‍රීඩකයන් සහ ජනාධිපතිතුමා ඉහළ මට්ටමින් කරපු බලපෑම් හින්දා ඇවිත් මා මුණ ගැහෙන්න කැමති වෙන්න ඇති.” දොස්තර වයිට් කීවේය.සචින් තෙන්දුල්කාර් ශ්‍රී ලංකාවට පැමිණියේ මහින්ද රාජපක්ෂ මහතා ජනාධිපතිවරණ කටයුතුවල යෙදී සිටියදීය. සචින්ට ශ්‍රී ලංකාවට ඒමට විශේෂ ජෙට් යානයක් වෙන්කර ගෙන තිබුණි. එය පෞද්ගලික යානයකි. එය ලබා දුන්නේ ආසියාවේම ප්‍රථම පොහොසතා මෙන්ම ලෝකයේ තුන්වන ධනවතා ලෙස සැලැකෙන සුප්‍රකට රිලයන්ස් සමාගමේ අයිතිකරු වන මුකර්ජි අම්බාස්ය. ඔහුටත් අවශ්‍ය වී තිබුණේ මේ කියන අමුතු වෛද්‍ය හාස්කමේ ඇත්ත නැත්ත දැනගැනීමටය.තිලාන්ගේ කකුලේ සිදුරතිලාන් සමරවීරගේ කකුලේ සිදුර වැසූ හැටි ඔහු දුටුවේ නැත. අසා තිබුණි. ටී.එම්. ඩිල්ෂාන්ගේ කැඩුණ ඇඟිල්ල දින හතරකින් සුවපත් කළ බව දැනගෙන තිබුණි. කෙසේ හෝ සචින් තෙන්දුල්කාර් විශේෂ ජෙට් යානයකින් ශ්‍රී ලංකාවට පැමිණ ජනාධිපති මන්දිරයේදී දොස්තර වයිට් මුණ ගැසුණේය. හාස්කම් ඇති දොස්තර මහතා ද හමුවූයේය. මෙහි එන්නට කලින් ඔහු දහසකුත් එකක් ප්‍රශ්න අපේ ක්‍රිකට් ක්‍රීඩකයන්ගෙන් විමසා තිබුණි.බේත් බොන්න ඕන ද? කෝප්ප ගණන් බොන්න ඕන ද. ඕවා බොන්න පුළුවන් ද? පෙති කරල් ඉන්ජෙක්ෂන් වගේ ලේසි නැහැ නේද? ආදි ප්‍රශ්න රැසකි. සචින් ජනාධිපති මන්දිරයට ගියේය. ජනාධිපති ජනාධිපතිවරණ ප්‍රචාරක කටයුතු මඳකට නතර කොට සචින්ට බේත් කරන හැටි පෞද්ගලිකවම බලාගෙන සිටියේය. ප්‍රතිකාරයට ගතවූයේ පැය දෙකක් පමණි. දවල් කෑම කා සචින් යන්නට ගියේය. ඔහුගේ ලෝක වාර්තාවට උදව් කළ Miracle Doctor Dr. White ය.සචින්ගේ ලෝක වාර්තාවේ ගෞරවයෙන් සියයට 75 ක් අයිති අපේ ජනාධිපතිතුමාට. එතුමා තමයි පිහිට වුණේ. බෙහෙත් විශේෂ ගුවන් යානයකින් හිමාලයෙන් තමයි ගෙන්වා ගත්තේ.” දොස්තර වයිට් කීවේය.සචින් ලෝක වාර්තාව පිහිටුවූ මොහොතේ සුබ පැතු විශේෂ පුද්ගලයා වූයේ ද ජනාධිපතිතුමාය. සචින්ට බෙහෙත් කිරීමත් ඔහු සුවපත් කිරීමත් ජනාධිපතිතුමා රටට හෙළි කළේ නැත. හේතුව ඒ මඟින් විශේෂ දේශපාලන වාසියක් ගනු ඇතැයි ඇතැමුන් සිතන නිසාය.දොස්තර වයිට් තවත් රහසක් මෙහිදී හෙළි කළේය.“ජනාධිපතිතුමාගෙ උපදෙස් පරිදි වැඩිපුරම සුවපත් කළේ විපක්ෂයේ අයයි. එතුමාට පහර ගසන අයයි. මේ වෛද්‍ය ක්‍රමයට දේශපාලන භේදයක් නෑ. ලක්ෂ්මන් සෙනෙවිරත්න මන්ත්‍රීතුමාටත් වෙදකම් කළා. එතකොට සන්ඩේ ලීඩර් කර්තෘ තුමා ලසන්ත විකුමතුංග. එයාගේ ඔලුවේ ටියුචර් එකක් තිබුණා. ජනාධිපතිතුමාගේ උපදෙස් පරිදි එයා සනීප කළා. දෙන්නා හොඳටම යාලු වුණේ ඉන් පස්සේ. ලසන්තට වෙඩි තිබ්බේ ප්‍රතිකාර කරලා අවුරුද්දකට පස්සේ.” දොස්තර මහතා කීවේය.ඖෂධ ගැන පරීක්ෂණ කරලාදොස්තර මහතා ආවාට ගියාට රෝගීන්ට බෙහෙත් පොවන්නේ නැත. ඔහු සතු සියලු බෙහෙත් ජනාධිපතිතුමාගේ උපදෙස් පරිදි ඇමෙරිකාවට යවා පරීක්ෂණ පවත්වා තිබේ. සිරුරට කිසිදු හානියක් එම බෙහෙත්වලින් නැති බව ඇමෙරිකාව වාර්තා කර තිබුණි. එම වාර්තා සියල්ල දොස්තර වයිට් සතුය.දොස්තර යන්නට වඩා ඔහුට ගැලපෙන්නේ වෙද මහතා නැතිනම් ඊටත් එහා යමින් සෘෂිවරයා යන්නය. ඔහුගේ හදවත පිවිතුරුය. සිරුරේ නහර පුරා දුවන්නේ දයාව අනුකම්පාව කරුණාව මුසුවූ රුධිරය.ඒ නිසා වත කමල පිවිතුරු සිනහවකින් වර්ණවත් වී තිබේ.මේ සෘෂිවරයා දහස් ගණන් විවිධ රෝගීන් සුවපත් කර ඇත. ඒ ජනාධිපතිතුමාගේ ආශීර්වාදය මතය. තවත් ලක්ෂ ගණනක් පෝලිමේ සිටිති. ඒ අය ද සුවපත් කරනු ඇත. ජනතාව විවිධ ස්වරූපයෙන් සුවපත් කළ එකම රාජ්‍ය නායකයා මහින්ද රාජපක්ෂ මැතිතුමාය. ජනතාවගේ සිත පුරා තැන්පත් වී තිබුණු සැක බිය සංකා ඔහු ත්‍රස්තවාදයට බෙහෙත් දී සුවපත් කළේය. ආර්ථිකය යහපත් කොට ජනතාවගේ ජීවිත සුවපත් කරමින් සිටී. බුද්ධදාස රජතුමා මෙන් මාරාන්තික රෝගවලින් පෙළෙන සත්ත්වයෝ සුවපත් කරමින් සිටී.“දොස්තර මහත්තයාට බුදු බව අත්වෙන්න ඕන.” සෘෂිවරයාගේ අතින් හා බෙහෙතින් සුවපත් වූවෝ කියති.“අනේ අපේ රත්තරන් රජතුමාට ඉහෙන් බහින රෝගයක්වත් හැදෙන්න එපා” යයි සුවපත් වූවෝ ජනාධිපතිතුමා වෙනුවෙන් ප්‍රාර්ථනා කරති.මෙම සෘෂිවර වෛද්‍ය තුමා මුණ ගැස්වීමට මඟ පාදා දී සියල්ල සම්බන්ධීකරණය කළ රුවන් එදිරිසිංහ තරුණ මහතාට ගොඩක් ස්තුතියි!මහින්ද අබේසුන්දර</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>07</day>
    </date>
    <link>http://www.silumina.lk/2010/03/07/_art.asp?fn=af1003071</link>
    <topic>අළුයට සැඟවුණු දියවන්නා ඔය රංගනය</topic>
    <author/>
    <content>අපේ ජනාධිපතිතුමා හමුවන්න සචින් තෙන්ඩුල්කාර් හදිසියේම ආවේ ඇයිඅළුයට සැඟවුණු දියවන්නා ඔය රංගනයසටන් බිමෙන් කාගේ කාගේත් කතාබලාගෙනයි ඔබේ දරුවා.....!මහ මැතිවරණ ප්‍රතිඵල කෙසේ විය හැකි ද?අග විනිසුරුගේ ජීවන චර්යාවට අදාළ අධම ස්වරූපය පෙන්නුම් කරන සිද්ධියක් ජූලි 7 වැනිදා හිමිදිරියේ අසන්නට ලැබුණි. මේ පුවත මුලින් අසන්නට ලැබුණේ කටකතාවක ස්වරූපයෙනි. එය රාවයට පමණක් නො ව සියලුම ජනමාධ්‍ය ආයතනවලට ද අසන්නට ලැබුණු කථාවක් විය.පෙරදින රාත්‍රී දියවන්නා ඔය මාර්ගයේ පාළු තැනක නවතා තිබූ මෝටර් රථයක් පොලිසිය විසින් පරීක්ෂා කිරීමේදී අඩ නිරුවතින් සිටින ජෝඩුවක් ඔවුන්ට අසුවී තිබෙන අතර, වැඩිදුර පරීක්ෂා කිරීමේදී අඩ නිරුවතින් සිටි පිරිමියා අග විනිසුරුවරයා බව හෙළිදරව් වී තිබේ.මෙම කටකතාවට අලුත් වටිනාකමක් ලබාදෙන අග විනිසුරුගේ නිවේදනයක් එදින විද්‍යුත් ජනමාධ්‍ය මඟින් ප්‍රසිද්ධ කොට තිබුණි. එම නිවේදනය පළවී තිබුණේ අග විනිසුරුවරයා පොලිස්පතිවරයාට ලියා යවන පැමිණිල්ලක ස්වරූපයෙනි.පොලිස් සෝදිසියතමා පසුගිය 6 වැනිදා රාත්‍රියේ නතර කර තිබූ වාහනයක සිටියදී පොලිස් සෝදිසියට ලක්වී ඇති බව කියන කතාවක් ගැන පුද්ගලයින් කිහිපදෙනකු විසින් තමාගෙන් දුරකතනයෙන් කරුණු විමසූ බවත්, මේ කතාව ශ්‍රේෂ්ඨාධිකරණය ඉදිරියේ ඇති නඩු කිහිපයකට සම්බන්ධ පිරිසක් තමා අපකීර්තියට පත් කිරීමේ අදහසින් අරඹා ඇති ව්‍යාපාරයක් බව ප්‍රකාශ කරමින් ඒ ගැන විශේෂ පොලිස් පරීක්ෂණයක් සිදුකරන ලෙස අග විනිසුරුවරයා මෙම ලිඛිත පැමිණිල්ල මඟින් පොලිස්පතිවරයාගෙන් ඉල්ලා තිබුණි.එම පැමිණිල්ලේ මෙසේ ද සඳහන් විය.”වාර්තා කර තැබීම සඳහා මම මේ බව සඳහන් කරමි. වැඩ කරන සෑම දිනකම මම රාත්‍රී 8 වන තුරු කාර්යාලයේ ගත කරමි. ඊයේ තත්ත්වය එයම වූ අතර, පුද්ගලයෝ කිහිප දෙනෙක්ම සාකච්ඡා සඳහා පැමිණියහ. මා කාර්යාලයෙන් පිටව ගිය වේලාව ආරක්ෂක අංශ සනාථ කරනවා ඇත. එදින නිවසට යන අතරතුර භාණ්ඩ කිහිපයක් මිලයට ගත් මම රාත්‍රී 9ට නිවසට පැමිණියෙමි.මේ කාරණය නාරාහේන්පිට පොලිසිය මඟින් සනාථ කරනවා ඇත. මට ආරක්ෂාව සපයන්නේ ඔවුන්ය. ඉකුත් රාත්‍රියේදී මම නිවසින් පිටව නොගියෙමි. මා විසින් පරිහරණය කරන ලද මෝටර් රථ දෙකම නිවසේ තිබූ අතර, නාරාහේන්පිට පොලිසිය ඒ බව ද සනාථ කරනවා ඇත.මුළු රාත්‍රිය පුරාම මා නිවසේ ගත කළ බව ද නාරාහේන්පිට පොලිසිය සනාථ කරනවා ඇත. ඉහත කරුණු මත මෙම කාරණය සම්බන්ධයෙන් පරීක්ෂණයක් පවත්වන ලෙස මම ඔබෙන් ඉල්ලා සිටිමි. තලංගම පොලිසිය හෝ වෙනත් කිසිදු පොලිසියක නිලධාරියකු මේ වන විට මේ කාරණය සම්බන්ධයෙන් මා අමතා නැති බව ද කීමට කැමැත්තෙමි. සාක්ෂි නොමැතිව මෙවැනි තොරතුරු මුදාහැරීම අසාධාරණයකි.එදින විද්‍යුත් ජනමාධ්‍ය මඟින් අග විනිසුරුගේ මෙම පැමිණිල්ලට ප්‍රසිද්ධියක් ලබාදීමෙන් පසුව සිද්ධියේ ඇත්ත නැත්ත සොයා බලන තැනකට යන්නට අපට සිදුවිය.එහිදී සොයා ගනු ලැබූ කරුණු සමහරක් මෙසේය.පාර්ලිමේන්තුව අසළ දියවන්නා ඔය වට රවුම් මාර්ගය වාහනවලින් එන පෙම්වතුන්ගේ ජනප්‍රිය තිප්පොළකි. සමහර සංවිධානාත්මක මංකොල්ලකරුවන් මෙසේ එන ජෝඩු මංකොල්ලකෑම හේතු කොටගෙන මේ කලාපය පොලිසියේ විශේෂ අවධානයට යොමු වූ කලාපයක් විය.හැඳුනුම්පත් පරීක්ෂාවක්6 වැනිදා රාත්‍රියේ තලංගම පොලිසියේ කොස්තාපල්වරු හතර දෙනෙකු පා පැදිවලින් මුර සංචාරයේ යෙදී සිටියදී නාගහමුල්ල ප්‍රදේශයේ අඳුරු පාළු තැනක නවතා තිබෙන මෝටර් රථයක් දැක තිබේ. එම වාහනය තුළ පෙම්වතුන් ජෝඩුවක් සිටිනවා යැයි සිතා නවතා තිබූ මෝටර් රථයට ඉදිරියට යා නොහැකි ලෙස ඔවුන් පැමිණි පාපැදිවලින් දෙකක් මෝටර් රථය ඉදිරියේ වාහනයට හරස් වන ලෙස බිම දිගා කොට වාහනය සෝදිසි කිරීමට ඔවුන් උත්සාහ කර තිබේ.වාහනය තුළ වයසට ගිය පිරිමි පුද්ගලයෙකු ද තරුණ කාන්තාවක් ද සිටියේය. දෙදෙනාම සිටියේ අඩ නිරුවතිනි. වාහනය තුළ සිටි දෙදෙනාගෙන් ඔවුන්ගේ හැඳුනුම්පත් ඉල්ලා සිටිය ද ඔවුන් හැඳුනුම්පත් දුන්නේ නැත.මේ අතර මිරිහාන පොලිස් අණ දෙන තොරතුරු කොට්ඨාසයේ ප්‍රධාන පොලිස් පරීක්ෂකවරයා සිය මෝටර් සයිකලයෙන් සිය රාජකාරි ස්ථානයට යමින් සිටියදී නතර කොට තිබෙන වාහනයක් වටකොට ගෙන සිටින පොලිස් කණ්ඩායම දැක ඔවුන්ට සහාය පිණිස ඒ ස්ථානයට ගියේය. ඔහු නවතා තිබුණු මෝටර් රථය තුළට එළිය වැටෙන ආකාරයට තම මෝටර් සයිකලයේ ඉදිරි ලාම්පු දල්වා මෝටර් රථය ඉදිරියෙන් සිය මෝටර් සයිකලය නවතාගෙන සිටියේය.ඒ වන විට මෝටර් රථය තුළ සිටින කාන්තාව සිය හැඳුනුම්පත පොලිස් නිලධාරීන්ගේ පරීක්ෂාවට ලබාදී තිබුණු අතර, ඉන්පසු ඔවුන් එහි සිටි පිරිමි පුද්ගලයාගේ හැඳුනුම්පත ලබාගැනීමට උත්සාහ දරමින් සිටියේය.මෝටර් රථය තුළ සිටින පිරිමි පුද්ගලයා අග විනිසුරු සරත් නන්ද සිල්වා බව මෝටර් රථය තුළට එල්ල වී තිබුණු සිය මෝටර් සයිකල් ලාම්පු එළියෙන් හඳුනාගත් ප්‍රධාන පොලිස් පරීක්ෂකවරයා පොලිස් කණ්ඩායමේ සිටි කෙනෙකු තමා වෙත කැඳවා මෝටර් රථය තුළ සිටින්නේ අග විනිසුරු සරත් නන්ද සිල්වා මහතා බව ප්‍රකාශ කොට නිසි ගෞරවයෙන් යුතුව ඔහුගේ අනන්‍යතාව විමසන ලෙස ඔහුට උපදෙස් දුන්නේය.ඉන්පසු කරන ලද කරුණු විමසීමකදී මෝටර් රථය තුළ සිටි පිරිමි පුද්ගලයා තමා සරත් නන්ද සිල්වා බව ප්‍රකාශ කොට තිබේ. ඉන්පසු ප්‍රධාන පොලිස් පරීක්ෂකවරයා මෝටර් රථය වෙත ගොස් අග විනිසුරු සරන් නන්ද සිල්වාට සිය අනන්‍යතාව ප්‍රශ්න කරන්නට සිදුවීම ගැන සිය කනගාටුව පළකර තිබේ. ඉන්පසු අනෙක් පොලිස් නිලධාරීන් ද මෝටර් රථය ඉදිරියේ හරස් කොට තිබූ පාපැදි දෙක ඉවත් කොට වාහනයේ සිටි අයට ආචාර කොට ඔවුන්ට එම ස්ථානයෙන් බැහැරවීමට ඉඩදී තිබේ.ආරක්ෂාවට පොලිස් සටහනක්ඉන්පසු තලංගම පොලිසියේ පොලිස් නිලධාරීන් තමන්ගේ ආරක්ෂාව සඳහා සිය සංචාරක පොලිස් පොතේ සිද්ධිය සටහන් කොට ඊට ප්‍රධාන පොලිස් පරීක්ෂකගේ ද අනු අත්සනක් ලබා ගත්තේය.ප්‍රධාන පොලිස් පරීක්ෂකවරයා ද තමන්ගේ රාජකාරි ස්ථානයට වාර්තා කළ වහාම අදාළ සිද්ධිය පිළිබඳව දෛනික තොරතුරු පොතේ සටහන් කළේය.එම සටහන මෙසේය.මා උ/ප්‍ර පො.ප. වීරසේන විතානගේ පරිගණක අංශයෙහි රාජකාරි කටයුතු සඳහා ස්ථානයට ඒමට මම මගේ ජයවඩනගම පෞද්ගලික නිවසින් පිටත්ව දියවන්නා මාර්ගය ඔස්සේ නාගහමුල්ල ප්‍රදේශයෙන් ප්‍රධාන මාර්ගයට යතුරු පැදිය ගමන් කරවමින් සිටි අවස්ථාවේදී දැඩි අන්ධකාරය පැවැති මෙම දියවන්නා මාර්ගයේ පාපැදිවලින් පැමිණි පොලිස් නිලධාරීන් පිරිසක් කළු වර්ණ මෝටර් රථයක් දැඩි අපහසුතාවයකින් පරීක්ෂා කරනු දුටු බැවින් මා එම මාර්ගයේ දකුණු පසට වන්නට එම රථය ඉදිරියෙන් මාගේ යතුරු පැදිය නවතා එම පොලිස් නිලධාරීන්ට රථය පරීක්ෂා කිරීමට පහසු වන පරිදි මාගේ යතුරු පැදියෙන් ඉදිරි ප්‍රධාන ලාම්පුව දල්වා තබමින් උපකාර වූ අතර, එම රථයේ සිටි තරුණ කාන්තාවගෙන් දැඩි අපහසුතාවකින් පොලිස් නිලධාරියකු හැඳුනුම්පත ලබාගත් අතර, එම රථයේ වම්පස අසුනේ සිටි මහලු වයසැති ටයි පටියක් පැළඳි පුද්ගලයා විසින් ඔහුගේ අනන්‍යතාව ඉදිරිපත් කිරීම සඳහා කිසිදු හැඳුනුම්පතක් ලබා නොදීම නිසා එම නිලධාරීන් දැඩි අපහසුතාවකට ලක්ව ප්‍රශ්න කිරීමේදී දැඩි කෝපයෙන් මෙම පුද්ගලයා තමන් සරත් නන්ද සිල්වා බව දැනුම් දීමෙන් පසුව එම රථය පොලිස් නිලධාරීන් විසින් පරීක්ෂා කිරීම නවතා නිදහස් කළ අතර, ඉහත පරීක්ෂා කිරීම සඳහා සහභාගි වූ නිලධාරීන් වන තලංගම පොලිස් ස්ථානයේ පො.කො.32054 පුෂ්පකුමාර, පො.කො. 36010 විජේරත්න, උ.පො.කො. 25043 සේනාරත්න, උ.පො.කො.25332 ලක්සිරි නිලධාරීන් සම්බන්ධ වූ අතර, ඉහත සෝදිසි කළ අංක WP JA8720 කාර් රථය අංක 25/07 හයිලෙවල් පාර, කිරුළපණ, කොළඹ 06 ලිපිනයෙහි පදිංචිකාරිය විසින් පදවන ලද අතර, වම්පස අසුනෙහි සරත් නන්ද සිල්වා මහතා පමණක් රථයේ සිටි අතර, මෙම රථය පැය 21.00ට පමණ මාගේ දර්ශනයට ඉහත නිලධාරීන් සමඟ දක්නට ලැබිණ. ඉහත කරුණ සම්බන්ධව මා එම නිලධාරීන්ගේ ඉල්ලීම පරිදි ඔවුන්ගේ සාක්කු සටහන් පොත් අත්සන් කරන ලදී. මා එම ස්ථානයට මාගේ යතුරුපැදි අංක GY5179 ධාවන අංක 24442 පරිදි වාර්තා කරමි... අත්සන් කළේ උ/ප්‍ර පො.ප.වීරසේනපසුදින උදේ පොලිස්පති අණදෙන තොරතුරු කොට්ඨාසයේ නියෝජ්‍ය අධ්‍යක්ෂ සහකාර පොලිස් අධිකාරි ධර්මසිරි කරුණාරත්න මෙම සටහන කියවා එය රටේ අගවිනිසුරු පිළිබඳව ලියැවී ඇති සටහනක් වන නිසා එය කොට්ඨාස භාර අධ්‍යක්ෂ ලක්ෂ්මන් කලුආරච්චි වෙත ඉදිරිපත් කරන ලදුව ඔහු එම සටහනින් පිටපතක් නියෝජ්‍ය පොලිස්පති මහින්ද බාලසූරිය වෙත යවා තිබේ. නියෝජ්‍ය පොලිස්පතිවරයා එහි පිටපතක් පොලිස්පතිවරයා වෙත යවන ලදුව පොලිස්පතිවරයා ඒ පිළිබඳ වැඩි විස්තර තලංගම පොලිසියෙන්ම ලබාගැනීමෙන් පසු ඒ බව ජනාධිපතිනිය වෙතත්, අගමැති මහින්ද රාජපක්ෂ මහතා වෙතත් දැනුම් දී තිබේ.කාන්තාව කවුද?මෙම තොරතුරු පදනම් කොටගත් සිද්ධියේ විස්තර රාවය හා සන්ඩේ ලීඩර් පුවත්පතේ ජූලි 11 වැනිදා කලාපයේ පළවිය. එහෙත් පුවත්පත් දෙකටම විසඳාගත නොහැකි මූලික ගැටලුවක් ඉතිරි වී තිබුණි. එනම් අගවිනිසුරු සමඟ මේ සිද්ධියට සම්බන්ධ කාන්තාව කව්ද යන ප්‍රශ්නයයි. කාන්තාවගේ ලිපිනය ප්‍රධාන පොලිස් පරීක්ෂක වීරසිංහගේ දෛනික තොරතුරු සටහන් පොතේ 25/07, හයිලෙවල් පාර, කොළඹ 06 වශයෙන් සඳහන් වී තිබුණ ද එවැනි අංකයක් සහිත නිවසක් එහි නොවීය.දෛනික තොරතුරු පොතේ සටහනට ඇතුළත් වාහන අංක ද නිවැරැදි නොවීය. එහි සඳහන්ව තිබූ WP JA8720 යන අංක යටතේ ලියාපදිංචි කොට තිබුණේ මෝටර් සයිකලයෙකි. එහි අයිතිකරු වූයේ මිහින්තලේ බාලසූරියගේ රනිල් ප්‍රභාත් වීරසූරිය නමැත්තෙකි.සන්ඩේ ලීඩර් කර්තෘගේ ලසන්ත වික්‍රමතුංගගේ මතය වූයේ තොරතුරු සටහන් පොතේ එන වැරැදි තොරතුරු නිසා සිද්ධිය මින් ඔබ්බට ඉදිරියට ගෙන යාමේ හැකියාවක් නැති බවය. සිද්ධිය ගැන මින් ඔබ්බට කිසිවක් නොලියන ලෙස අගවිනිසුරු ඔහු වෙත නීතිපති දෙපාර්තමේන්තුවේ නිලධාරියකු මඟින් දැනුම් දීමක් කර තිබෙන බවද ඔහු කියා සිටියේය.ලසන්තට එරෙහිව අල්ලස් හෝ දූෂණ විමර්ශන කොමිසම පිළිබඳව ලසන්ත ලියන ලද වාර්තා කිහිපයක් නිසා එම වාර්තාවලින් කොමිසමට අපහාසයක් සිදුවී ඇති බව තීරණය කොට කොමිසම ඒ බව ශ්‍රේෂ්ඨාධිකරණය වෙත දැනුම් දී තිබුණි. දියවන්නා ඔය සිද්ධිය හාරා අවුස්සා වැඩිදුරට ලියන තැනකට ගියහොත් අග විනිසුරුවරයා ලසන්තට එරෙහිව අල්ලස් හෝ දූෂණ විමර්ශන කොමිසමේ දැනුම් දීම මත දඬුවම් කරන තැනකට යා හැකි බව නීතිපති දෙපාර්තමේන්තුවේ මිත්‍රයා ලසන්තට අනතුරු අඟවා තිබුණි. ලසන්ත එම අනතුරු ඇඟවීමෙන් යම් තරමකට කැළඹී සිටි බවද පෙනෙන්නට තිබුණි.සිද්ධිය ගැන කරුණු සොයා වාර්තා කිරීම අත්හරින තැනකට යෑමේ හැකියාවක් මට නොවීය. ඒ බව මම ලසන්තට ද කීවෙමි.මේ සිද්ධියට සම්බන්ධ කාන්තාව කව්ද යන මූලික ප්‍රශ්නය විසඳා ගැනීමට නම් පොලිස් සටහන් පොතේ ඇති ඇගේ ලිපිනය හා ඇය ගමන් ගත් වාහනයේ අංකය වැරදුණේ කෙසේද යන ප්‍රශ්නයට පිළිතුරු සොයාගත යුතුව තිබුණි.පොලිස් සටහන් පොතේ එන නිවසේ අංකය වැඩිදුර විශ්ලේෂණය කිරීමේදී 15/07 අංකය නිවැරැදි නොවන බවත්, එය 15/7 හෝ 150/7 විය යුතුª බවත්, ඇල ඉර වැරදි තැනක සටහන් වී තිබෙන බව ද පෙනී ගියේය. 15/07 වෙනුවට 150/7 යන අංකය කිරුළපන හයිලෙවල් පාරේ නිවසක් තිබෙන බවත් එම නිවසේ සිටින පුද්ගලයාගේ දියණිය නීතිඥවරියක් බව හා ඇය අගවිනිසුරුගේ සමීප හිතවතියක් බව ද සොයාගත හැකිවිය.ශ්‍රී ලංකා නීතිඥ සංගමය 2000 වසර සඳහා පළකර තිබෙන නීතිඥ නාමලේඛනය පරීක්ෂා කිරීමේදී එම නීතිඥවරියගේ ලිපිනය ලෙස සඳහන් කොට ඇත්තේ ද ඉහත ලිපිනයයි. විවාහයට පෙර ඇගේ නම චාමින්ද්‍රි දේශානි සමරනායක වන අතර විවාහයෙන් පසු ඇගේ නම චාමින්ද්‍රි දේශානි සපරමාදුය. ඇය පාවිච්චි කරන රථය ගැන කරුණු සෙවීමේදී ඇය පාවිච්චි කරන්නේ ද පොලිසිය කියන ආකාරයේම හුන්ඩායි වර්ගයේ ජීප් මාදිලියේ මෝටර් රථයක් බවත්, එහි අංකය WP JA 8720 නො ව, WP JA 8762 බව සොයා ගත හැකි විය. ඇය සේවය කළේ UNDP ය විසින් පවත්වාගෙන ගිය පාර්ලිමේන්තු ව්‍යාපෘතියක සහකාර නීති නිලධාරිනිය ලෙසය. මාසික වැටුප රුපියල් 60,000 කි.ෆෙ‍්‍රඩ්රිකාගේ ලිපියඇගේ නම ප්‍රසිද්ධ කිරීමට පෙර ඇයට මේ සිද්ධිය ගැන කියන්න තිබෙන්නේ කුමක්ද යන්න ගැන දැන ගැනීමේ අදහසින් ඇගේ 0777687196 දරන ජංගම දුරකතනයට කතා කරන්නට උත්සාහ කළත්, කිසි විටෙකත් ඇය දුරකතනයට පිළිතුරු දුන්නේ නැත. එහෙත් සන්ඩේ ලීඩර් පුවත්පතේ ෆෙ‍්‍රඩ්රිකා ජෑන්ස් ඇයට කතා කරන්නට සමත්ව තිබුණි. ෆ්‍රෙඩ්රිකා ඇයගෙන් අසා තිබෙන ප්‍රශ්න හා ඇය ඒවාට දී තිබුණු පිළිතුරු මෙසේය.ඔබ කොතරම් හොඳින් අග විනිසුරුවරයා දන්නේ ද? ඔහු පවුලේ සමීප මිතුරෙකි. ඔහු මාගේ ස්වාමිපුරුෂයාගේ ද සමීප මිතුරෙකි.මෙම මට්ටමෙන් ඔබ කොපමණ කාලයක සිට ඔහු දැන සිටියේද? පසුගිය වසර කිහිපයක් තිස්සේ.WP JA 5762 අංකයෙන් ඔබට මෝටර් රථයක් තිබෙනවා ද? ඔව්. ඒත් පොලිස් සටහන්වල ඇති අංකය එය නොවේ.එය ඔබ කොහොමද දන්නේ? පසුගිය සතියේ මම ඔබේ ලිපිය කියෙව්වා. එහි සඳහන් අංකය මගේ වාහනයේ අංකය නොවේ.150/7, හයිලෙවල් පාර, කිරුළපන යන ලිපිනය ඔබ දන්නවාද? ඔව්. මාගේ අම්මා ඉන්නේ ඒ ලිපිනයේ. මාගේ දෙමාපියන් වෙන් වෙලා. අම්මා ඒ ලිපිනයේ ජීවත් වෙනවා.මේ ලිපිනයේ ඔබ ජීවත් වී තිබෙනවාද? ඔව්. විවාහයට පෙර.දැන් කොහේද ජීවත් වන්නේ?අංක.... පැපිලියාන පාර, දෙහිවල.ජූලි 06 වැනිදා රාත්‍රී පොලිස් සෝදිසියට ලක්වූ වාහනයේ ඔබ සමඟ සිටි පිරිමි පුද්ගලයා ඔබේ ස්වාමි පුරුෂයා නොවෙයි නේද? නිසැකවම ඇය මා නොවේ. එදින මා 4.30 ට ගෙදර ආවා. ඉන්පසු මා ගෙදරින් පිටවුණේ නැහැ. ඊට මාගේ ස්වාමි පුරුෂයා සාක්ෂි දරනවා.6 වැනි අඟහරුවාදා ඔබ වැඩ කරන පාර්ලිමේන්තු කාර්යාලයෙන් ඔබ පිටවූයේ කුමන වේලාවටද?මම පිටවූයේ සවස 4.00 ට නිවසට එන්නට පැය භාගයකට පමණ කාලයක් ගතවූවා. ඉන්පසු මා නිවසින් පිටවුණේ නැහැ. මට එරෙහිව ඉදිරිපත් කර තිබෙන අපවාද කිසිම පදනමක් නැති බොරු. මා මෙම සිද්ධියට ඉලක්ක කොටගෙන ඇත්තේ ඇයිද කියලා තේරුම් ගන්න අමාරුයි.ඔබ කවදා හෝ අධිකරණ සේවයට අයදුම් කර තිබෙනවාද? නැහැ. මම කවදාවත් අයදුම් කරලා නැහැ.දැන් ඔබ කරන රක්ෂාව ලබාගැනීමට අග විනිසුරු කවර ආකාරයකින් හෝ ආධාර කර තිබෙනවාද?රැකියාව ලැබීමට අග විනිසුරුවරයා කිසිම සම්බන්ධයක් නැහැ. මම කලින් මැතිවරණ ක්‍රමය ප්‍රතිසංස්කරණය කිරීම සඳහා පත් කරන ලද තේරීම් කාරක සභාවේ පර්යේෂණ සහකාරියක් ලෙස ක්‍රියා කළා. පාර්ලිමේන්තුව විසුරුවා හැරීමෙන් පසුව පුවත්පත්වල පළවී තිබුණු දැන්වීමක් අනුව අයදුම් කොට පාර්ලිමේන්තුවේ නවීකරණය, ප්‍රජාතන්ත්‍රවාදය හා සංවර්ධනය පිළිබඳ ව්‍යාපෘතියක නීති සහකාරියක් ලෙස තෝරාගනු ලැබුවා. ඒ සඳහා වන සම්මුඛ පරීක්ෂණය පවත්වන ලද්දේ පාර්ලිමේන්තුවේ නියෝජ්‍ය සහකාර ලේකම් ධම්මික දිසානායක හා යූඑන්පීයට සම්බන්ධ කිහිප දෙනෙකු විසිනි.නතර කර තිබියදී පොලිසිය විසින් සෝදිසියට ලක් කළ වාහනයේ සිටි කාන්තාව ඔබ නොවේද? ඔබේ පැරණි ලිපිනයත්, ඔබේ වාහන අංකයත් පොලිස් සටහන් පොතේ සටහන් වී තිබෙනවා.එම සටහනේ මගේ වාහන අංකය සටහන් වී නැත.තලංගම පොලිස් නිලධාරීන් තබා ඇති සටහන්වල ඔබේ අංකය සටහන් වෙනවා. ඒ ගැන ඔබ දන්නේ ද?නැහැ. කොහොම වුණත් මාගේ ස්වාමි පුරුෂයාට කතා කරන්න. මම එදා රාත්‍රියේ නිවසේ සිටි බව එවිට ඔහු සහතික කරාවි. ඇගේ ස්වාමි පුරුෂයාගෙන් අසන ලද ප්‍රශ්න හා ඔහු ඊට දෙන ලද පිළිතුරු මෙසේය.ජූලි 06 වැනි අඟහරුවාදා ඔබ වැඩ ඇරී ගෙදර ආවේ කුමන වේලාවටද? සවස 5 ටඉන්පසු ඔබ එදා සම්පූර්ණ සවස ගෙදර ගත කළාද? නැහැ. මම තේ කෝප්පයක් පානය කොට මගේ පන්තිවලට ගියා. මා ගෙදර එන විටත් නැවත ගෙදර යන විටත් මාගේ බිරිඳ ගෙදර සිටියා. නිශ්චිතවම කියනවා නම් ඒ සවස ඈ මුළුමණින්ම සිටියේ නිවසේය. මා ඒ බව දන්නේ මා ඇයට විටින් විට දුරකතනයෙන් කතා කළ නිසාය.ඔබේ පන්ති අවසන් වී නැවත නිවසට පැමිණියේ කොයි වේලාවේද? රාත්‍රී 8.30 ත් 8.45 ත් අතර ඉන්පසු ඇය හෝ ඔබ හෝ නිවසින් පිටවී ගියා ද? නෑ. එදා මුළු රාත්‍රියම අප දෙදෙනා ගෙදර සිටියා.ඇය එදින රාත්‍රී 10 ට, 11 ට හා 12 ට ඔබ සමඟ සිටියාද? ඔව්.ඔබ කොපමණ ප්‍රමාණයකට අග විනිසුරු දන්නවාද? ඔහු මගේ පියාගේ ඥාති සහෝදරයෙකි. මගේ හා ඔහුගේ පවුලේ අය ඒකාබද්ධව කටානේ පන්සලක් ද ගොඩනගා තිබේ.එහෙම නම් ඔබ ඔබේ ළමා කාලයේ සිටම ඔහු දන්නවා. ඔව්. ඒත් අපි සමීප වුණේ හුඟාක් මෑතකදී. ඔහු මගේ සේම මගේ බිරිඳගේ ද සමීප මිතුරකු වෙනවා.ඔබ අග විනිසුරුගේ සහකාරිය වන දමයන්ති ජයසේකර හමුවී තිබෙනවාද? නැහැ කවදාවත් නැහැ.දුරකතන සංවාදමේ දෙදෙනාම එදින රාත්‍රියේ එකම ගෙදර සිටි බවට කියන කතාව සත්‍යයක් නොවන බව ඒ දෙදෙනාගේ (එනම් චාමින්ද්‍රි පරිහරණය කළ අංක 077687191 දරන ජංගම දුරකතනයෙන් හා ඇගේ ස්වාමි පුරුෂයා පරිහරණය කරන 0777744464 දරන ජංගම දුරකතනයේ දුරකතන බිල්පත් පරීක්ෂා කිරීමේදී පෙනී ගියේය. එදින රාත්‍රී 10 ට ඇය ඇගේ දුරකතනයෙන් ස්වාමි පුරුෂයාගේ දුරකතනයට කතා කර තිබෙන අතර, දෙදෙනා සිටියේ එකම නිවසක නම් ජංගම දුරකතනවලින් කතා කරගැනීමේ අවශ්‍යතාවක් තිබිය නොහැකිය.ඇය සිය ජංගම දුරකතනයෙන් අගවිනිසුරුගේ අංක 0712219245 දරන ජංගම දුරකතනයට කතා කර තිබුණු අවස්ථාවන් මෙසේය.ජුලි 05 සවස 5.20 ටසිද්ධිය සිදුවූ දින රාත්‍රී 7.40 ටඉන්පසු එදිනම රාත්‍රී 9.50 ට.පොලිස් වාර්තා අනුව ඇය අග විනිසුරු සමඟ සිටියදී පොලිස් පරීක්ෂාවට ලක්වී ඇත්තේ රාත්‍රී 8.45 ටය. පොලිසිය ඔවුන්ට එම ස්ථානයෙන් ඉවත්වීමට ඉඩදී තිබෙන්නේ රාත්‍රී 9.00 ට පමණය. 9.50 ට දී තිබෙන දුරකතන පණිවුඩයෙන් පෙනෙන්නේ වැඩේ ගැස්සී ගෙදර ගිය පසු ද කතා කර තිබෙන බවය. පසුදින එනම් අග විනිසුරුවරයාට සිද්ධිය පිළිබඳ ප්‍රසිද්ධ පැමිණිල්ලක් කිරීමට සිදුවූ දින (ජූලි 07) ඇය 1.40 ත් 2.40 ත් අතර කාලය තුළ අග විනිසුරුවරයාට කතා කර තිබුණු වාර ගණන 06 කි. ඊට අතිරේකව එදින දහවල් 2.40 ට ද ඇගේ ජංගම දුරකතනයෙන් අග විනිසුරුවරයාගේ අංක 2437526 දරන දුරකතනයට එක වරක් කතා කර තිබුණි.මෙම අපූරු කාන්තාව රඟපාමින් සිටියේ අග විනිසුරුගේ අනියම් බිරිඳකගේ චරිතය පමණක් නොවේ; අග විනිසුරුවරයා කරන සටකපට දේශපාලන ගනුදෙනුවලදී ඔහු ඇය අතරමැදියෙකු ලෙස යොදා ගෙන තිබුණි.පාර්ලිමේන්තුවේ කටයුතුවලට අදාළව මෙම කාන්තාව පිළිබඳව හෙළිදරව් වී තිබුණු අපූරු සිද්ධියක් මෙසේය.රහස්‍ය සිද්ධියක්ජනාධිපතිනිය පාර්ලිමේන්තුව විසුරුවා හැරීමට පෙර දින කතානායකවරයාගේ ප්‍රධානත්වයෙන් එක්සත් ජාතීන්ගේ සංවර්ධන අරමුදල පාර්ලිමේන්තුව සඳහා පවත්වාගෙන යමින් තිබූ ව්‍යාපෘතිය පිළිබඳව සාකච්ඡාවක් පවත්වා තිබේ. මෙම සාකච්ඡාවට පාර්ලිමේන්තුවේ මහ ලේකම්වරයා ඇතුළු ප්‍රධාන නිලධාරීන් ද යූඑන්ඩීපී ව්‍යාපෘතියට අනුයුක්ත පුද්ගලයින් ද එම සංවිධානයේ විදේශීය නියෝජිතයකු ද සහභාගි වි තිබේ.මෙම සාකච්ඡාවට මෙම කාන්තාව ද සහභාගි වී තිබෙන අතර, එහිදී ඇය කතානායකවරයා, අග විනිසුරුවරයා හා පාර්ලිමේන්තු ලේකම්වරිය පමණක් දන්නා රහස්‍ය සිද්ධියක් එහිදී කතානායකවරයාගෙන් ප්‍රශ්න කර තිබේ. එය කතානායකවරයාගේ සේ ම යූඑන්ඩීපී විදේශ නියෝජිතයාගේ ද විශ්මයට හේ්තුවී තිබේ. ඇය එහිදී කතානායකවරයාගෙන් ප්‍රශ්න කර ඇත්තේ ජනාධිපතිනියගේ දෙවැනි දිවුරුම් දීම පිළිබඳව කතානායකවරයා අගවිනිසුරුවරයාගෙන් ලිඛිතව කර තිබුණු රහස්‍ය කරුණු විමසීමක් පිළිබඳවය.එවැනි කරුණක් ඇයට දැන ගැනීමේ හැකියාවන් නොතිබුණු අතර, අගවිනිසුරුවරයාට තිබුණු ළඟ සම්බන්ධය නිසා පමණක් දැනගත හැකිව තිබුණු කරුණක් විය. මේ ගැන මා හිටපු කතානායක ජෝෂප් මයිකල් පෙරේරා මහතාගෙන් දුරකතනයෙන් ප්‍රශ්න කළ විට මා මෙම කරුණු දැනගත්තේ කෙසේදැයි මාගෙන් ප්‍රශ්න කරමින් කියා සිටියේ එවැනි සිද්ධියක් එම සාකච්ඡාවේදී සිදුවූ බවය.එපමණක් නොව, පාර්ලිමේන්තුව අණ පනත්වලට අදාළව ශ්‍රේෂ්ඨාධිකරණය දෙන තීන්දු පාර්ලිමේන්තුවට ගෙනවිත් භාරදී ඇත්තේ ද ඇයයි. පිළිගත් පාර්ලිමේන්තු සම්ප්‍රදායන්ට අනුව එවැන්නක් සිදුවිය නොහැකිය. ශ්‍රේෂ්ඨාධිකරණයේ එවැනි තීන්දු ශ්‍රේෂ්ඨාධිකරණයේ නිසි නිලධාරියෙකු විසින් රහස්‍ය වාර්තාවක් ලෙස පාර්ලිමේන්තු මහ ලේකම්වරයාට බාරදිය යුතුය.රාත්‍රී කාලයේදී දියවන්නා ඔය ප්‍රදේශයේදී අග විනිසුරුවරයා අඩ නිරුවතින් කාන්තාවක් සමඟ සිටියදී පොලිස් සෝදිසියට ලක්ව ඇති බව දැන ගත්විට එස්.බී. දිසානායක දුරකතනයෙන් මා අමතා කතා කළේය. ඒ අවස්ථාවේ සී.ජේ. සමඟ සිටි කාන්තාව කවරෙක් දැයි ඔහු මගෙන් අසා සිටියේය. සී.ජේ. ඔබ සමඟ කරන ගනුදෙනුවලදී අතරමැදියකු ලෙස යොදා ගත් කාන්තාවම බව මම කී විට එස්.බී. විශ්මයෙන් මෙන් මගෙන් ‘ඒ ශාමින්ද්‍රි’ දැයි පෙරළා මගෙන් ප්‍රශ්න කළේය. එහිදී සිනාසෙමින් ඔහුට ඔව් කීමට මට සිදුවිය.වික්ටර් අයිවන් “නොනිමි අරගලය” පොතෙන් උපුටා ගන්නා ලදී</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>07</day>
    </date>
    <link>http://www.silumina.lk/2010/03/07/_art.asp?fn=af1003073</link>
    <topic>සටන් බිමෙන් කාගේ කාගේත් කතා</topic>
    <author>සකස් කළේ බුද්ධිකා බ්‍රාහ්මණගේ</author>
    <content>අපේ ජනාධිපතිතුමා හමුවන්න සචින් තෙන්ඩුල්කාර් හදිසියේම ආවේ ඇයිඅළුයට සැඟවුණු දියවන්නා ඔය රංගනයසටන් බිමෙන් කාගේ කාගේත් කතාබලාගෙනයි ඔබේ දරුවා.....!මහ මැතිවරණ ප්‍රතිඵල කෙසේ විය හැකි ද?උගත් පිරිසක්මැති සබයට යවන්නපාරිසරික හා ස්වභාවික සම්පත් ඇමැතිපාඨලී චම්පික රණවක මහතාඅපි ඉදිරිපත් කළ ධර්ම රාජ්‍ය සංකල්පය නිසා ත්‍රස්තවාදය විනාශ වෙලා, බෞද්ධයින්ට නාගදීපය වඳින්ට සේරුවාවිල වඳින්ට හැකියාව ලැබිලා තියනවා. ධර්මරාජ්‍ය පිළිබඳ අදහස මුලින්ම ඉදිරිපත් කළේ මිහිඳුමහ රහතන් වහන්සේයි.මේ සංකල්පය නිසා රට ෆෙඩරල් කිරීම වැළකිලා තියනවා. නවලිබරල් වාදය වෙනුවට ජාතික මතය ලංකා දේශපාලනයේ මහා සම්මතය බවට පත්වී තිබෙනවා. මේවා ලැබුණේ ජාතික හෙළ උරුමයේ ප්‍රතිපත්ති නිසයි.රට ආසියාවේ ආශ්චර්යය බවට පත්කිරීම අපේ අරමුණයි. මේ සඳහා ඉංජිනේරු වෛද්‍ය වැනි ක්‍ෂේත්‍රවල වෘත්තීයමය පිරිස පාර්ලිමේන්තුවට යැවිය යුතුයි. ජපානය, ඉන්දියාව, කොරියාව ඉදිරියට ගියේ වෘත්තියවේදීන්ගේ් මඟ පෙන්වීම යටතේ. ඒ නිසා 2020 දී රට ආසියාවේ ආශ්චර්යය බවට පත් කිරීමට උගත් වියත් වැදගත් පාර්ලිමේන්තුවක් අවශ්‍යයි. පෝස්ටර් මත්පැන් කටවුට් රතිඤ්ඤා රැලි වලට නොරැවටී දරුවන් වෙනුවෙන් සාර්ථක රටක් බිහි කිරීම සඳහා උගත් පිරිසක් පාර්ලිමේන්තුවට යවා සුබ අනාගතයක් උදාකර ගන්නා ලෙස මම ජනතාවගෙන් ඉල්ලා සිටිනවා.පක්ෂය හැර නොයන බවට දිවුරුම් ප්‍රකාශන ගත යුතුයිඑක්සත් ජාතික පක්ෂ නියෝජ්‍ය මහලේකම් ලක්ෂ්මන් සෙනෙවිරත්නඑක්සත් ජාතික පක්ෂය කියන්නේ මේ රටේ තියන ලොකුම දේශපාලන පක්ෂය. එක්සත් ජාතික පක්ෂයට ජනතා විමුක්ති පෙරමුණ යෝජනා කරන ලකුණ යටතේ තරග කරන්න බෑ. අපි ජනාධිපතිවරණයේදී අලියා අතහැර හංසයාට මාරු වුණේ බොහොම අමාරුවෙන් ඒ දේ හැමදාම කරන්න බෑ අලියා කියන්නෙ එක්සත් ජාතික පක්ෂයේ අනන්‍යතාව.ජනාධිපතිවරණයට පෙර අපි තීන්දුවක් අරගෙන තිබුණා ජනාධිපතිවරණයෙන් පසු අපේ ගමන වෙනම යන්න. ඒ වගේම මතකයිනේ ගිය පාර වෙච්ච දේ. එක්සත් ජාතික පාක්ෂිකයන්ගේ ඡන්ද අරගෙන පාර්ලිමේන්තු ආපු කී දෙනෙක් ආණ්ඩුවට පැනලා ඇමැතිකම් ගත්තද. මේක වළක්වා ගත යුතුයි. ඒ නිසා තමයි පක්ෂය හැර නොයන බවට දිවුරුම් ප්‍රකාශ ගත යුතුයි කියල කියන්නේ.හම්බන්තොට කිසිම එජාප මන්ත්‍රිවරයෙක් පක්ෂය දාලා ගියේ නැහැඑක්සත් ජාතික පක්‍ෂයේ හම්බන්තොට දිස්ත්‍රික් සංවිධායක සජිත් ප්‍රේමදාස මහතාඑළඹෙන මහා මැතිවරණයේදී එක්සත් ජාතික පක්‍ෂයේ ආණ්ඩුවක් පිහිටුවීමේ පළමු වෙඩිමුරය දැල් වෙන්නේ ගිරුවාපත්තුවෙන්. මෙවර මැතිවරණයේදී අපි අලියා ලකුණින් තරගකොට අලියා ජයග්‍රහණය කරනවා.එක්සත් ජාතික පක්‍ෂයෙන් තරග කරන මන්ත්‍රිවරුන් පක්‍ෂය අතහැර යාම පිළිබඳව කතාවන් පවතිනවා. මෙවර මා පාර්ලිමේන්තුවට පත්වුවහොත් පක්‍ෂය අතහැර නොයන බවට මගේම අත් අකුරින් ලියූ ලිපියක් සියලුම පාක්‍ෂිකයන් ඉදිරියේ පක්‍ෂ නායක රනිල් වික්‍රමසිංහ මහතාට බාර දෙනවා. එක්සත් ජාතික පක්‍ෂයෙන් තරග කළ හම්බන්තොට දිස්ත්‍රික්කයේ කිසිදු පාර්ලිමේන්තු හෝ පළාත් සභා මන්ත්‍රීවරයෙකු පක්‍ෂය මාරු නොකළ බව මතක තබා ගත යුතුයි. අපි ඒ පිළිබඳව සිහිකරන්නේ ඉතා ආඩම්බරයෙනුයි. පාක්‍ෂිකයන් දිවි හිමියෙන් එක්සත් ජාතික පක්‍ෂයට ඡන්දය දෙන්නේ පෞද්ගලික වාසිතකා පක්‍ෂය මාරු කරන්න නෙමෙයි.එජාපයේ සහ ජවිපෙනියම නාය යාම ඡන්දෙට පසුවයිකොළඹ දිස්ත්‍රික් එ.ජ.නි.ස. අපේක්ෂක දුමින්ද සිල්වාදිගින් දිගටම නාය යමින් තිබෙන එක්සත් ජාතික පක්ෂයේ සහ ජනතා විමුක්ති පෙරමුණේ නියම නාය යාම බලාගත හැකි වන්නේ මෙවර මහ මැතිවරණයෙන් පසුවයි. නියම විපක්ෂයක් කියන්නේ ආණ්ඩුව කරන හැම දේටම විරුද්ධ වන විපක්ෂයක් නෙවෙයි.ආණ්ඩුව කරන හොඳ වැඩ වලට සහාය වෙමින් රජය හරිමග අරගෙන යන විකල්ප ආණ්ඩුවකටයි නියම විපක්ෂය කියලා කියන්නේ. හැම දේටම විරුද්ධ වන පෞද්ගලික න්‍යාය පත්‍රවලට ක්‍රියාත්මක වන ලෝකයේ කොහේවත් නැති විදිහෙ විපක්ෂයක් තමයි මේ රටේ තියෙන්නේ. අපි දැනටමත් දන්නවා ඡන්දයෙන් පසු එක්සත් ජාතික පක්ෂයේ සහ ජනතා විමුක්ති පෙරමුණේ ප්‍රබලයින් පිරිසක් ඡන්දයෙන් පසු ආණ්ඩුවට එක්වෙන්න කතා කරලා තියනවා. අපි කියන්නේ විපක්ෂයේ සියලු පාක්ෂිකයන්ට ජනාධිපතිතුමා සමඟ එකතුවෙන්න කියලයි.අපි අනිත් අයත් එක්කගහගන්න යන්නෙ නැහැමාතර දිස්ත්‍රික් එක්සත් ජාතික පක්‍ෂ අපේක්‍ෂකසාගල රත්නායකපොදු සතුරා කවුද යන්න අපි හඳුනාගෙන තියනවා. අපි තරග කරන්නේ අපේ ඡන්ද පදනම ආරක්‍ෂා කරගෙන. මේ මැතිවරණ ජයග්‍රහණයෙන් පසුව විපක්‍ෂයේ පක්‍ෂ සමඟ එකතු වී රට වෙනුවෙන් වැඩ කරන්නත් අපි සූදානම්.ජනරාල් ෆොන්සේකා වෙන පක්‍ෂයකින් ඉදිරිපත් වුණා. අපි ඒ අයත් සමඟ ගහමරාගන්න යන්නේ නෑ.රුහුණේ තියන සම්පත් වලින් රුහුණ ගොඩගන්න පුළුවන්. ඒත් අපේ සම්පත් ප්‍රයෝජනයට ගන්නේ නෑ. ඒවා ගසා කනවා. තරුණ තරුණියන්ට රැකියා නෑ. ඒ අය කොළඹ පැමිණ දුක් විඳිනා තත්ත්වයට පත්වී තිබෙනවා. මේ නිසා රුහුණේ් ආර්ථිකය ගොඩනගා ඔවුන්ගේ ජීවිත සාර්ථක කිරීම වෙනුවෙන් අප පෙරමුණ ගත යුතු වෙනවා. ඒ වගේම මේ දිස්ත්‍රික්කයේ ජනතාවත් ජීවනෝපාය දියුණුකළ යුතු වෙනවා.තුනෙන් දෙකක බලයක් සමග සංවර්ධනය තවත් වැඩි කරමුදිගාමඩුල්ල එක්සත් ජනතා නිදහස් සන්ධාන අපේක්‍ෂක සරත් වීරසේකර මහතාමට දේශපාලනයට එන්න කියලා ජනාධිපතිතුමාගෙන් ආරාධනයක් ලැබුණා. එසේම දිගාමඩුල්ල දිස්ත්‍රික්කයේ මා කළ සේවාව ඇගයීමටත් මෙය හොඳ අවස්ථාවක් වේවි. මම දේශපාලනයට අලුත්. ඒ නිසා දිගාමඩුල්ල දිස්ත්‍රික්කය පුරාම ජනතාව වෙත ගොස් හමුවී සාකච්ඡා කිරීමයි මගේ අරමුණ.දිගාමඩුල්ල ජනතාවට බලපාන ප්‍රධාන ගැටලු අතර ජල ප්‍රශ්නය ප්‍රධානයි. ඒ ගැන දැඩි අවධානයක් යොමුකිරීමට මා බලාපොරොත්තු වෙනවා. මා සිවිල් ආරක්‍ෂක කමිටුවේ සිටියදී රජයෙන් කිසිදු ප්‍රතිපාදනයක් නොමැතිවත් දේශපාලන බලයක් නැතිව වැව් ඉදිකළා. දෙහි අත්තකණ්ඩිය වැනි ප්‍රදේශවල අනවසර ඉඩම් බලපත්‍ර ගැටලුව විසඳුවා. දිගාමඩුල්ල දිස්ත්‍රික්කයේ විරැකියාව ප්‍රබලයි. ඒවා විසඳුම් සෙවිය යුතුයි.ප්‍රදේශයේ ගොවි ජනතාවට බලපාන ගැටලු රැසක්ම තිබෙනවා. වී මිලදී ගැනීමේ යාන්ත්‍රණයේ ඇති ගැටලු ඉන් ප්‍රධානයි. ගොවි ජනතාවට සහ අදාළ නිලධාරීන් රැස්කර අපි සාකච්ඡා කළා. වී වලට සාධාරණ මිලක් ලබාදීම අපේ අරමුණයි. රජයේ නිලධාරීන් ඊට අවශ්‍ය සම්පූර්ණ සහාය මට ලබා දෙනවා.අතීතයේ සිට දිගාමඩුල්ල දිස්ත්‍රික්කයේ හොඳ සංවර්ධනයක් තිබුණා. යුද්ධයේ ආදීනව නිසා ඒ තත්ත්වය විනාශ වුණා. මහින්ද රාජපක්‍ෂ ජනාධිපතිතුමා මේ රට බේරාගත්තා. එක්සේසත් කළා. එදා හයවන පරාක්‍රමබාහු රට එක්සේසත් කළාට පස්සේ මෙරට සංස්කෘතික, ආගමික, ආර්ථික පුනරුදය ඇතිවුණා. නැවතත් එවන් කාලයක් උදාවී තිබෙනවා. මේක නිකම් කරන්න අමාරුයි. තුනෙන් දෙකක බලයත් සමඟ ඒ සංවර්ධනය අපට ළඟාකර ගත හැකියි.සකස් කළේ බුද්ධිකා බ්‍රාහ්මණගේ</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>07</day>
    </date>
    <link>http://www.silumina.lk/2010/03/07/_art.asp?fn=af1003074</link>
    <topic>බලාගෙනයි ඔබේ දරුවා.....!</topic>
    <author>සුමේධා නවරත්න</author>
    <content>අපේ ජනාධිපතිතුමා හමුවන්න සචින් තෙන්ඩුල්කාර් හදිසියේම ආවේ ඇයිඅළුයට සැඟවුණු දියවන්නා ඔය රංගනයසටන් බිමෙන් කාගේ කාගේත් කතාබලාගෙනයි ඔබේ දරුවා.....!මහ මැතිවරණ ප්‍රතිඵල කෙසේ විය හැකි ද?අනාරක්ෂිත ළිඳකට වැටුණ සය හැවිරිදි දැරියක බේරාගන්නට ඇගේ සහෝදරයා හා ඔහුගේ මිතුරා සමත් වූ බව කියැවුණ පුවතක් පසුගියදා වාර්තා වුණි. වාර්තා වූ අන්දමට නැඟණිය වැටුණ මොහොතේ ම ඇගේ සහෝදරයා ද ළිඳට පැනීමට උත්සාහ කර ඇත. ඔහු වළක්වා ඉණිමඟ දිගේ ළිඳට බැසීමට උපදෙස් දී ඇත්තේ ඔහුගේ මිතුරාය.මිතුරා උපදෙස් නුදුන්නා නම් තම නැඟණිය බේරා ගැනීමට ඔහු අනිවාර්යයෙන් ම ළිඳට පනිනු ඇත. ඉන් සිදුවන්නේ අහිංසක ළමා ජීවිත දෙකක් ම අනාරක්ෂිත ළිඳට බිලි වීමය. වාසනාවකට, කලබල වී ළිඳට පනින්නට හැදූ මිතුරා වළක්වා ඉණිමඟ දිගේ ළිඳට බැස සහෝදරියව බේරා ගැනීමට බුද්ධිමත් වූ යහළුවා නිසා ඔවුන් දෙදෙනාගේ්ම ජීවිත බේරිණි.මේ කථා පුවත ඇසූ තෙල් සංස්ථාවේ නියෝජ්‍ය සාමාන්‍යාධිකාරිවරයකු වන සිරිල් සුදුවැල්ල මහතා අනාරක්ෂිත ළිඳ, ආරක්ෂිත ලෙස ගොඩනඟා දීමට තීරණය කළ බවද පසු දිනෙක වාර්තා විය. දරු දෙදෙනාගේ වීර ක්‍රියාව අගය කිරීමට ද දැරියගේ පවුලේ අඟහිඟකම් නිසාවෙන් ඊට උපකාරයක් ලෙස ද ඔහු මේ තීරණය ගත් බව දැනගත හැකි විය. එය අගය කළ යුතු ක්‍රියාවකි.එහෙත් ගැටලුව එතැනින් අවසන් වන්නේ නැත. අනාරක්ෂිත ළිඳකට වැටුණ පළමු හා අවසාන දැරිය ඇය වන්නේ නැත. මීට සති දෙක තුනකට පෙර ද දරුවකු අනාරක්ෂිත ළිඳකට වැටී මියගිය බව වාර්තා විය. දරුවා ඊට පෙර දෙවතාවක් ළිඳට වැටී බේරාගෙන තිබූ අතර තෙවන වර ඔහු බේරාගැනීමට කිසිවකු සමත් වූයේ නැත.මේ අනාරක්ෂිත ළිං පවතින්නේ නැති බැරිකම නිසාම ද? දරුවන්ගේ ජීවිත ගැන නොසිතන්නේ නැති බැරිකම නිසාම ද? අඩුම තරමින් කුඩා දරුවන් සිටින නිවසක අනාරක්ෂිත ළිං වටා ලී ඉණි වැටක් හෝ සිටුවන්නට බැරිකමක් මේ මවුපියන්ට තිබෙන්නට නොහැකිය. කෙතරම් අඟහිඟකම් තිබුණ ද, නූගත් වුවද දරුවන්ගේ ආරක්ෂාව ගැන නොසිතා ඉන්නට මවුපියන්ට පුළුවන්කමක් නැත. මෙවැනි අනාරක්ෂිත ළිංවල වැටී මිය යන දරුවන් ගැන වරින් වර වාර්තා වේ. ඉදිරියටත් එවැනි අවාසනාවන්ත සිදුවීම්වලට ඉඩ නොතැබීම මවුපියන්ගේ වගකීමය.ඉහත සිදුවීමේ දැරියගේ නිවසේ අනාරක්ෂිත ළිඳ සාදා දීමට එකඟ වූ සුදුවැල්ල මහතා අවසානයේ දී මෙවැනි ප්‍රකාශයක් ද කර තිබුණි. එනම් වගකිවයුත්තන් මෙවැනි ළිං පිළිසකර කර දීමට කටයුතු කළ යුතු බවය. ඒ ප්‍රකාශයේ වරදක් නැත.නමුත්, රටේ දරුවන් ගැන සිතන වගකීම් දරන ආයතන මෙරට තිබේ නම් පමණි. එවැනි වගකීම් දරන බලධාරීන් සිටී නම් පමණි. අඩුම තරමේ මහජනතාවට විශේෂයෙන්ම දිළිඳු ජනතාව වෙසෙන ප්‍රදේශවල සෞඛ්‍ය ප්‍රවාහන අධ්‍යාපන යනාදී මූලික පහසුකම් නොහොත් අවම පහසුකම්වත් හෝ සලසන නිලධාරීන් සිටී නම් පමණි. එහෙත් තවමත් එවැනි ප්‍රාථමික පහසුකම් හෝ නොලැබෙන, ගෙඟන් එතෙරවීමට පාලමක් පවා නැති ජනතාව ඕනෑතරම් මේ රටේ සිටිති.අනෙක් අතට සියල්ල වගකිවයුත්තන් ම ඉටුකර දෙනතෙක් බලා සිටීම ද මවුපියන්ගේ වගකීම නොවන්නේ ය. හැකි උපරිම ලෙස සිය දරුවන්ගේ ආරක්ෂාව, වගකීම් ඉටු කිරීමට මවුපියන් වෙහෙස ගත යුතුය.රිජ්වේ ආර්යා ළමා රෝහලේ අධ්‍යක්ෂ වෛද්‍ය මහානාම රාජමන්ත්‍රී මහතා පවසා සිටියේ බොහෝ අනතුරු සිදුවන්නේ මවුපියන් දුරදිග නොබලා කල්පනාකාරීව කටයුතු නොකරන නිසා බවය.”දරුවන් උණු වතුරට පිළිස්සීම බොහෝ වෙලාවට සිදුවෙන හදිසි අනතුරක්. මවුවරුන් දරුවන් නෑවීමට හෝ සේදීමට බේසමට උණුවතුර දැමීමෙන් පසුයි ඇල්වතුර ගෙන ඒමට යන්නෙ. වතුරට ආස කරන දරුවා අම්මා ඒමට කලින් වතුරට බහිනවා. මොහොතක් බුද්ධිමත්ව කල්පනා කළා නම් දරුවා ඒ විදියට උණුවතුරට පිළිස්සෙන්නෙ නෑ.අඩුම තරමේ ඇල්වතුර ටික මුලින් දමලා ඊළඟට උණුවතුර ටික කලවම් කරන්න තරම් හිතන්නවත් අම්මලා ඥානවන්ත වෙන්නෙ නැහැ. නිවැරැදි ක්‍රමය නම් දරුවා වතුර බේසම ළඟට රැගෙන ආ යුත්තේ සියල්ල සූදානම් කිරීමෙන් පසුවයි. එහෙම වුණාම දරුවාට අනතුරක් නැහැ. මේ උණුවතුරට පිළිස්සීමෙන් දරුවන් දරුණු තුවාල ලබා රෝහලට ගෙනෙන අවස්ථා එමටයි. මීට වඩා අම්මලා තාත්තලා දරුවො ගැන හිතන්න ඕනෙ.”වෛද්‍ය රාජමන්ත්‍රී මහතා පවසන්නේ එවැන්නකි. උණු වතුරට පිළිස්සීම වගේම වතුර බේසමක් ළඟ දරුවකු තනිකර යාමත් ඉතා භයංකර තත්ත්වයකි. වරක් මව දරුවා වතුර බේසම ළඟ තනිකර ඬවස ඇතුළට ගියේ තුවායක් රැගෙන ඒමට වැනි විනාඩියක කාර්යයක් සඳහායි. අවාසනාවකට ඇය ආපසු එනවිට දරුවා වතුර බේසමේ මිය ගොස් තිබුණි. වතුර බේසම තුළට මුනින් අතට වැටී සිටි දරුවාට නැවත නැඟිට ගන්නට නොහැකි ව මිය ගොසිනි.කුඩා දරුවන්, පිහි කතුරුවලින් සෙල්ලම් කිරීමට ද දක්වන්නේ ප්‍රියතාවයකි. ඔවුන් පිහි, කතුරු අතට ගත්විට කලබල නොකර උපක්‍රමශීලීව එය දරුවන්ගෙන් ඉල්ලා ගැනීමට තරම් මවුපියන් ඥානවන්ත විය යුතුය. දරුවන්ගේ අත්වල එවැනි යමක් දුටු විට බොහෝ විට මවුපියන්, වැඩිහිටියන් කලබල වේ. එවිට ඔවුන් දරුවන්ගෙන් එය ලබාගැනීමට යන්නේ ද කලබලයෙනි. එය දීමට අකමැති වෙන දරුවා වැඩිහිටියාගේ කලබලය නිසාම ඇතැම් විට අනතුරට පත්වෙයි.වරක් දැරියක අත තිබුණ පිහිය ඇගේ මිත්තණිය ඉල්ලා සිටියේ කලබලයෙනි. මිත්තණියට වඩා කලබල වූ දැරිය පිහිය රැගෙන දිව ගියාය. පය පැකිලී ඇය ඇද වැටුණේ අත තිබූ පිහිය මතටමය. දැරිය බරපතළ තුවාල ලැබුවාය. කලබල නොවී එය ඉල්ලා ගැනීමට මිත්තණිය සමත් වූවා නම් දැරිය තුවාල ලබන්නේ නැත.නෑමට ගොස් දියේ ගිලී මිය යන දරුවන් ගැන ද නිරන්තරයෙන් අසන්නට ලැබේ. පාසල්, අමතර පංති යන බවට පවසන තරුණ දරුවෝ වැවේ මුහුදේ නෑමට යති. එවැනි තරුණ දරුවන් ගැන නිරන්තරයෙන් අවධානයෙන් සිටීම ද ඒ පිළිබඳ දරුවන් කුඩා කළ සිට දැනුම්වත් කර තිබීම ද මවුපියන්ගේ වගකීමකි.අනෙක් අතට අදාළ වගකිව යුතු ආයතන අනතුරු සහිත ජල ප්‍රදේශ පිළිබඳ දැන්වීම් පුවරු ප්‍රදර්ශනය කළ යුතුය. එවැනි දැන්වීම් පුවරු ගලවා දමන වෙළෙන්දන් හා සමාජ පිලිළයන් නීතිය හමුවට ගෙන ඔවුන්ට දැඩි දඬුවම් පැමිණ විය යුත්තේ ඔවුන් කරනුයේ මිනිස් ඝාතනයකට උපකාරී වන වරදක් නිසාය. සිය වෙළඳාම් කරගනු වස් එවැනි පුවරු ගලවා දැමීම ඇතැම් වෙළෙන්දන්ගේ නොහොබිනා ක්‍රියාවකි.එබැවින් ඔවුන්ට දැඩි දඬුවම් දීම මෙන් ම ස්ථාවර අනතුරු හැඟවීමේ පුවරු අදාළ අනතුරු සහිත ජල ප්‍රදේශවල සවි කළ යුතුය. ජාතික රෝහලේ හදිසි අනතුරු අංශයේ නියෝජ්‍ය අධ්‍යක්ෂ ප්‍රසාද් ආරියවංශ මහතා පවසා සිටියේ දරුවන් වැටීමෙන් හා රිය අනතුරුවලින් ද බොහෝ විට අනතුරට ලක්වෙන බවය. කුඩා දරුවන් හැම විටම ක්‍රියාශීලිය.“අලියන්ට ළමයින්ට නලියන්නමයි හිත” යනුවෙන් කුමාරතුංග මුනිදාස මහතා ලියා තිබුණේ එබැවිනි. දුවන පනින දරුවෝ කඳු හෙල්, ගස්, ජනෙල උඩ මෙන් ම වහළ උඩ ද නගින්නට මැලි නොවෙති. එබැවින් දරුවන්ගේ පසු පසම ඇස් ගසා සිටින්නට වැඩිහිටියෝ වගබලා ගත යුතුය.මෑතකදී වයස හත අටක පිරිමි දරුවකු මිය ගියේ මේසය උඩට නැග ඊටත් උඩක තිබූ යමක් ගන්නට ගිය නිසාවෙනි.රිය අනතුරු දරුවන් ආබාධිත තත්ත්වයට පමණක් නොව ජීවිතයම බිලි ගන්නා අවාසනාවන්ත තත්ත්වයකි. මීට සති දෙකකට ඉහතදී සීදුව ප්‍රදේශයේ පාසල් දැරියක කන්ටේනර් රථයකට යට වී එතැනම මිය ගියේ පාර මාරුවන්නට ගොසිනි. අවාසනාවන්ත ම තත්ත්වය වන්නේ දැරියගේ වැඩි ආරක්ෂාවට මව්පියන් ඇය පාසල් යැව්වේ පාසල් වෑන් රථයක වීමයි. දැරියගේ නිවස පිහිටා තිබුණේ වෑන් රථය ගමන් ගත් පසට විරුද්ධ පැත්තේය.මාර්ගය අසලම ඇගේ නිවස පිහිටා තිබුණත් එතැනට සිය රථය හරවා ගැනීම රියැදුරු කරදරයක් කොට සැලකුවේය. ඔහු කළේ ඔහුගේ පහසුවට යන මඟම දරුවා දමා යාමය. නිවසට යෑමට ඇය පාර මාරු වූයේ තනිවමය. වැඩිහිටියකුටත් පාර මාරුවීම අසීරු යුගයක වයස දහයක දොළහක දැරියකට පාර මාරුවීම කෙතරම් අනතුරුදායක ද යන්න අමුතුවෙන් කිය යුතු නැත. මහ පාරේ වෑන්, කාර්, බස් රථ ආදි සියලු රථ සේම කන්ටේනර් රථ ද ඉදිරියට ඇදී යන්නේ තරගයකට මෙනි. ඒ තරගයේදී ජීවිතවලට ඇත්තේ අඩු ලංසුවකි.එබැවින් මහ මඟ යවන දරුවන් ගැන මව්පියන් මීට වඩා වගකීමෙන් කටයුතු කළ යුතුය. දහස් ගණන් මිල ගෙවන පාසල් වෑන් රථ රියැදුරුට තම දරුවා නිවස අසලටම ගෙනවිත් ඇරලිය යුතු බවට මව්පියන් රියැදුරුට නියෝග කළ යුතුව තිබුණි. රයැදුරුගේ පහසුවට වඩා සිය දැරියගේ ආරක්ෂාව ගැන මව්පියන් මීට වඩා සිතිය යුතුව තිබිණි. මිල මුදලටම යට වුණ මේ රියැදුරන්ට ඔවුන්ගේ පහසුව හා ආර්ථික වාසිය ගැන සිතීම දරුවකුගේ ආරක්ෂාව ගැන සිතනවාට වඩා වැදගත්ය. එබැවින් තම දරුවන්ගේ ආරක්ෂාව ගැන යන්තමින් සිතා සෑහීමකට පත්වීමට මව්පියන්ට නොහැකිය.මාර්ගයක ගමන් ගන්නා රියැදුරන් අතින් මෙන් ම පදිකයන් අතින් ද මාර්ග නීති උල්ලංඝනය වීම අද බහුලව දකින්නට ලැබෙන්නකි. එබැවින් මව්පියන් මෙන්ම විශේෂයෙන් පාසල් මට්ටමෙන් ද මාර්ග නීතිරීති ගැන හා සිය පරිස්සම ගැන දරුවන් දැනුවත් කළ යුතුය. රථවාහන පොලිසිය මේ වන විටත් මාර්ග නීති රීති හා ඒවා කඩ කිරීමෙන් සිදුවෙන අනතුරු ගැන පාසල් මට්ටමින් දරුවන් දැනුවත් කරයි.මේ දැනුවත් කිරීම තව දුරටත් ක්‍රමානුකූල ලෙස හා දරුවන්ගේ සිත් තුළට කා වදින අන්දමට කළ යුතුය. දරුවන්ගේ ආරක්ෂාව ගැන නිරන්තරයෙන් ඇස් ගසා සිටින ලෙස අපි ඔබට කියමු. එහෙත් දරුවන්ගේ සියලු ක්‍රියාකාරකම් අනතුරු වෙන හේතුවෙන් නවතා දමන්නට යැයි අපි කිසි විටෙක නොකියමු. කතුරකින් පිහියකින් යමක් කපන්නට දරුවා ඉගෙන ගත යුතුය. පාර තනිව මාරු වන්නට එහි ගමන් කරන්නට දරුවා පුරුදු විය යුතුය.ගස් නගින්නට, පීනන්නට මෙන් ම දුවන්න, පනින්න, නගින්න දරුවා පුරුදු පුහුණු විය යුතුය. ගින්දර, ගෑස්, විදුලිය ගැන දරුවා උගත යුතුය. එහෙත් ඒ සෑම අවස්ථාවකම ඊට අදාළ “ප්‍රවේශම” ගැන දරුවා දැනුවත් කළ යුතුය. ඒ ගැන නොතේරෙන සමයේ දී දරුවා ගැන “ඇහැ ගසාගෙන” සිටීම වැඩිහිටියාගේ පූර්ණ වගකීමය. එසේ නොමැතිව යමක් වූවාට පසු ළයෙහි අත් ගසා වැළපීමෙන් දරුවාට වූ අනතුර ආපස්සට හරවා ගත නොහැකිය.සුමේධා නවරත්න</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>07</day>
    </date>
    <link>http://www.silumina.lk/2010/03/07/_art.asp?fn=af1003075</link>
    <topic>මහ මැතිවරණ ප්‍රතිඵල කෙසේ විය හැකි ද?</topic>
    <author>චු. අබේනාරායණ පන්නිපිටිය</author>
    <content>අපේ ජනාධිපතිතුමා හමුවන්න සචින් තෙන්ඩුල්කාර් හදිසියේම ආවේ ඇයිඅළුයට සැඟවුණු දියවන්නා ඔය රංගනයසටන් බිමෙන් කාගේ කාගේත් කතාබලාගෙනයි ඔබේ දරුවා.....!මහ මැතිවරණ ප්‍රතිඵල කෙසේ විය හැකි ද?ජනාධිපතිවරණය අවසන් වී සති කීපයක් ගෙවී ඇත. මහා මැතිවරණයේ උණුසුම දවසින් දවස වැඩි වෙයි. ඉකුත් ජනාධිපතිවරණ මහ මැතිවරණ සහ පළාත් සභා මැතිවරණ ප්‍රතිඵල ඇසුරෙන් ඉදිරි මහ මැතිවරණයේ ප්‍රතිඵල කෙසේ විය හැකි දැ’යි විමසා බැලීම වටී.පසුගිය ජනාධිපතිවරණයේදී මහින්ද රාජපක්ෂ ජනාධිපතිතුමා වැඩි ඡන්ද 1842749 කින් අතිවිශිෂ්ට ජයග්‍රහණයක් ලබා ඇත. එහිදී මහින්ද රාජපක්ෂ ජනාධිපතිතුමා ඡන්ද 6015934 ක් ලබාගත් අතර සරත් ෆොන්සේකාට ලබාගත හැකි වූයේ ඡන්ද 4173185 ක් පමණි. ඇතැම් අය විවිධ තර්ක ඉදිරිපත් කළත් යථාර්ථය එයයි.මීට ඉහත ජනාධිපතිවරණ 05 ක් පවත්වා තිබේ. ඒවා යේ දී ප්‍රධාන අපේක්ෂකයින් ලබා ඇති ඡන්ද ප්‍රතිඵල මෙසේ ය.1982 - 10 - 20 ජනාධිපතිවරණයජේ.ආර්. ජයවර්ධන මහතා (එ.ජා.ප) 3450811හෙක්ටර් කොබ්බෑකඩුව මහතා (ශ්‍රී.ල.නි.ප) 2548438රෝහණ විජේවීර මහතා (ජ.වි.පෙ) 2734281988 - 12 - 19 ජනාධිපතිවරණයආර්. ප්‍රේමදාස මහතා (එ.ජා.ප.) 2569199සිරිමා බණ්ඩාරනායක මිය (ශ්‍රී.ල.නි.ප) 2289860ඔසී අබේගුණසේකර මයා (ශ්‍රී.ල.ම.ප) 2357191994 - 11 - 09 ජනාධිපතිවරණයචන්ද්‍රිකා කුමාරතුංග මිය (පො.එ.පෙ) 4709205ශ්‍රීමනි දිසානායක මිය (එ.ජා.ප) 27152831999 - 12 - 21 ජනාධිපතිවරණයචන්ද්‍රිකා කුමාරතුංග මිය (පො.එ.ප) 4312157රනිල් වික්‍රමසිංහ මහතා (එ.ජා.ප) 3602748නන්දන ගුණතිලක මහතා (ජ.වි.පෙ) 3441732005 - 11 - 17 ජනාධිපතිවරණයමහින්ද රාජපක්ෂ මහතා (එ.ජ.නි.ස) 4887152රනිල් වික්‍රමසිංහ මහතා (එ.ජා.ප) 47063661982 සහ 1999 වසරවල පැවති ජනාධිපතිවරණවලදී ජනතා විමුක්ති පෙරමුණ තම පක්ෂයේ අපේක්ෂකයකු තරගයට ඉදිරිපත් කරන ලද නමුත් 2005 ජනාධිපතිවරණයේ දී එසේ නො කොට මහින්ද රාජපක්ෂ මහතාට මුළු වැර යොදා සහාය දක්වන ලදී.එහෙත් පසුගිය පළාත් සභා මැතිවරණවලදී ජනතා විමුක්ති පෙරමුණ සන්ධානයෙන් ඉවත් වී වෙන ම තරග කරන ලදී. එම පළාත් සභා මැතිවරණවල දී එ.ජා.ප යත්, එක්සත් ජනතා නිදහස් සන්ධානයත්, ජනතා විමුක්ති පෙරමුණත් වෙන් වෙන් ව තරග කරන ලදී.එහිදී එ.ජා.ප සහ ජ.වි.පෙ ලබාගෙන ඇති ඡන්ද ප්‍රමාණය බෙහෙවින් පහත වැටී තිබේ. ජ.වි.පෙ ඡන්ද පදනම දෙදරා ගොස් ඇත.එක්සත් ජාතික පක්ෂය එම පළාත් සභා මැතිවරණවල දී සෑම දිස්ත්‍රික්කයකින් ම 2005 ජනාධිපතිවරණයේදී රනිල් වික්‍රමසිංහ මහතා ලබාගත් ඡන්ද ප්‍රමාණයට වඩා අඩු ඡන්ද සංඛ්‍යාවක් ලබා ඇත.කොළඹ, ගම්පහ, කළුතර, මහනුවර, නුවරඑළිය, බදුල්ල සහ කුරුණෑගල යන දිස්ත්‍රික්කවලින් එක් දිස්ත්‍රික්කයකින් ඡන්ද ලක්ෂයකට වඩා අඩුවී තිබේ.ගම්පහ, කළුතර, කුරුණෑගල යන දිස්ත්‍රික්කවලදී එ.ජා.ප ය හා ජ.වි.පෙ යන පක්ෂ දෙක ම ලබාගත් ඡන්දවල එකතුව ගත්ත ද එය එ.ජ.නි. සන්ධානය ඒ ඒ දිස්ත්‍රික්කවලින් ගත් ඡන්ද ප්‍රමාණයට වඩා ලක්ෂ දෙකකට අධික ප්‍රමාණයකින් අඩු වී තිබේ.එහෙත් 2010 ජනාධිපතිවරණයේදී සරත් ෆොන්සේකා මහතා 2008/ 2009 පළාත් සභා මැතිවරණවලදි එ.ජා.ප. ය ගත් ඡන්ද ප්‍රමාණයට වඩා විශාල ඡන්ද සංඛ්‍යාවක් ලබාගෙන තිබේ. එහෙත් හෙතෙම 2005 දී රනිල් වික්‍රමසිංහ මහතා ලබාගත් ඡන්ද ප්‍රමාණයට වඩා වැඩි ඡන්ද ප්‍රමාණයක් ලබාගෙන තිබෙන්නේ මඩකළපුව දිස්ත්‍රික්කයෙන් පමණි.2005 ජනාධිපතිවරණයේදී රනිල් වික්‍රමසිංහ මහතා මහින්ද රාජපක්ෂ මහතාට වඩා කොළඹ, (35196), මහනුවර (71478), නුවරඑළිය (150878), බදුල්ල (33848), පුත්තලම (8598), දිගාමඩුල්ල (36869), මඩකලපුව (92778) හා ත්‍රිකුණාමලය (36517) යන දිස්ත්‍රික්ක අටෙන් වැඩි ඡන්ද ප්‍රමාණයක් ලබාගෙන ඉදිරියෙන් සිටියේ ය. එම දිස්ත්‍රික්ක අටෙන් ඔහු මහින්ද රාජපක්ෂ මහතාට වඩා ලබා ඇති ඡන්ද සංඛ්‍යාව 466162 කි.එමෙන් ම 2005 ජනාධිපතිවරණයේදී මහින්ද රාජපක්ෂ මහතා ගම්පහ (114934), කළුතර (75650), ගාල්ල (107913), මාතර (113574), හම්බන්තොට (90206), මාතලේ (9343) මොනරාගල (33850), අනුරාධපුරය (48084), පොළොන්නරුව (13357), රත්නපුරය (41422), කෑගල්ල (15701) කුරුණෑගල (49748) යන දිස්ත්‍රික්ක දොළහෙන් රනිල් වික්‍රමසිංහ මහතාට වඩා වැඩි ඡන්ද 713832 ක් ලබා තිබිණ.2005 ජනාධිපතිවරණයේදී මහින්ද රාජපක්ෂ මහතා ලැබූ ඡන්ද ප්‍රමාණයට වඩා 2008/ 2009 පළාත් සභා මැතිවරණවලදී එක්සත් ජනතා නිදහස් සන්ධානය (ජ.වි.පෙ නැතිව) ගම්පහ, කළුතර, ගාල්ල, මහනුවර, මාතලේ, නුවරඑළිය, බදුල්ල, මොනරාගල සහ කුරුණෑගල යන දිස්ත්‍රික්කවලින් වැඩි ඡන්ද ප්‍රමාණයක් ලබා තිබිණ.එහෙත් තරග කළ සියලුම දිස්ත්‍රික්කවලින් 2005 ජනාධිපතිවරණයේදී රනිල් වික්‍රමසිංහ මහතා ලද ඡන්ද ප්‍රමාණයවත් 2008/ 2009 පළාත් සභා මැතිවරණවලදී ලබා ගැනීමට එක්සත් ජාතික පක්ෂයට නොහැකි විය. ඒ සියලුම දිස්ත්‍රික්කවල එ.ජා.ප ය සහ ජ.වි.පෙ ලද ඡන්ද එකතු කළ ද සන්ධානය ගත් ඡන්ද ප්‍රමාණයට සමීප වන්නට වත් නොහැකි විය.නුවරඑළිය, දිගාමඩුල්ල, මඩකළපුව, ත්‍රිකුණාමලය, යාපනය සහ වන්නි යන දිස්ත්‍රික්කවලින් සරත් ෆොන්සේකා මහතා මහින්ද රාජපක්ෂ මහතාට වඩා ඡන්ද ලබාගෙන ඇතත් අනෙක් සියලුම දිස්ත්‍රික්ක විශාල වැඩි ඡන්ද ප්‍රමාණයකින් ජය ගැනීමට මහින්ද රාජපක්ෂ මහතා සමත් විය. ගම්පහ දිස්ත්‍රික්කයෙන් එය 284210 කි. කුරුණෑගලින් 255190 කි.කළුතරින් 180755 කි. ගාල්ලෙන් 175338 කි.ඉකුත් පළාත් සභා මැතිවරණවල දී එක්සත් ජාතික පාක්ෂිකයින් ඡන්දය පාවිච්චි කිරීමට රජය දැක්වූ සමත්කම හා රාජපක්ෂ මහතාගේ අභීත හා සෘජු නායකත්වය නිසා සන්ධාන රජය කෙරෙහි ඇති වූ ජනතා ප්‍රසාදය හා පිබිදීම එයට බලපෑවේ ය.එය එසේ වුව ද ඉකුත් පළාත් සභා මැතිවරණවල දී ඡන්දය පාවිච්චි නො කළ බොහෝ එ.ජා.ප. පාක්ෂිකයින් 2010 ජනාධිපතිවරණයේදී ඡන්දය පාවිච්චි කර ඇති බව පෙනේ.2005 ජනාධිපතිවරණයේදී උතුරේ ජනයාට තම ඡන්දය පාවිච්චි කිරීමට ප්‍රභාකරන් ඉඩ දුන්නේ නැත.යුද බිය පහව ගියත් 2010 දී උතුරේ ඡන්දය පාවිච්චි කර ඇත්තේ ඡන්දදායකයින්ගෙන් 25% ක තරම් වූ පිරිසකි. තිස් වසරක යුද්ධය නිසා බොහෝ දේ අහිමි ව තිබූ හෙයින් යහපත් මානසික තත්ත්වයක් ඔවුන් තුළ නො පැවතීමත්, ජනතාව අතරට හොඳ සන්නිවේදන ක්‍රියාවලියක් පිවිසී නොතිබීමත් එයට හේතු වන්නට ඇතැයි සිතිය හැකිය. කෙසේ වුවද 25% ක තරම් පිරිසක් හෝ ඡන්දය පාවිච්චි කර තිබීම පැසසිය යුත්තකි.ඡන්දය දුන් උතුරේ සහ නැඟෙනහිර (දෙමළ හා මුස්ලිම්) බහුතරයක ගේ කැමැත්ත පළවී තිබුණේ සරත් ෆොන්සේකා මහතාට ය.ජනාධිපතිවරණයට දින කීපයකට කලින් ද්‍රවිඩ සන්ධානයේ ආර්. සම්බන්ධන් මහතා හා සරත් ෆොන්සේකා මහතා ඇතුළු විපක්ෂයේ නායකයින් ඇති කරගෙන තිබූ එකඟතාවය යම් තරමකින් එයට බලපාන්නට ඇත.බොහෝ දුරට දෙමළ හා මුස්ලිම් ප්‍රජාවගේ බහුතරයක් වෙනත් වාමාංශික පක්ෂවලට වඩා එජාපයට සමීපව සිටීම තවත් හේතුවක් ලෙස දැක්විය හැකිය.යාපනය දිස්ත්‍රික්කයෙන් මහින්ද රාජපක්ෂ මහතා ඉදිරියෙන් සිටියේ කයිට්ස් මැතිවරණ කොට්ඨාසයේ පමණි. 1952 දී එය කොමියුනිස්ට් පක්ෂයට හිමිව තිබිණ. 2005 ජනාධිපතිවරණයේදී ද මහින්ද රාජපක්ෂ මහතාට එහිදී වැඩි ඡන්ද 41 ක් ලැබී තිබිණ. අමාත්‍ය ඩග්ලස් දේවානන්ද මහතා ගේ බලකොටුවක් වන්නේ ද කයිට්ස් ප්‍රදේශයයි.අනෙක් සියලුම දිස්ත්‍රික්කවලින් සරත් ෆොන්සේකා මහතා ලබාගෙන ඇත්තේ 2005 දී රනිල් වික්‍රමසිංහ මහතා ගත් ප්‍රමාණයට වඩා අඩු ඡන්ද ප්‍රමාණයකි.මේ සමඟ ඇති සංඛ්‍යා ලේඛන වාර්තාවේ 2004 මහ මැතිවරණයේදී එක්සත් ජනතා නිදහස් සන්ධානය (ජවිපෙ සමඟ) සහ එක්සත් ජාතික පෙරමුණ දිස්ත්‍රික් මට්ටමෙන් ලබාගෙන ඇති ඡන්ද ප්‍රමාණයත් 2005 ජනාධිපතිවරණයේදී (ජවිපෙ සහාය ඇතිව) මහින්ද රාජපක්ෂ මහතා ලබාගෙන ඇති ඡන්ද ප්‍රමාණය සහ රනිල් වික්‍රමසිංහ මහතා ලබාගෙන ඇති ඡන්ද ප්‍රමාණයත්, පසුගිය 2008/2009 පළාත් සභා මැතිවරණවල දී එක්සත් ජනතා නිදහස් සන්ධානය, එක්සත් ජාතික පක්ෂය හා ජනතා විමුක්ති පෙරමුණ ලබාගෙන ඇති ඡන්ද ප්‍රමාණය වෙන වෙනමත්, එජාපෙ සහ ජවිපෙ ලබාගෙන ඇති ඡන්දවල එකතුවත් 2010 ජනාධිපතිවරණයේ දී මහින්ද රාජපක්ෂ ජනාධිපතිතුමා සහ සරත් ෆොන්සේකා මහතා ලබා ඇති ඡන්ද ප්‍රමාණයත් දැක්වෙයි.දෙස් විදෙස් බලපෑම්වලට යට නො වී එඩිතර ව හා සෘජු ලෙස ක්‍රියා කරමින් තිස් වසරකට අධික කාලයක් තිස්සේ රටට සාපයක් ව පැවති එල්ටීටීඊ කුරිරු ත්‍රස්තවාදය මහින්ද රාජපක්ෂ මහතා ගේ අභීත හා සෘජු නායකත්වය නිසා අවසන් කිරීමට හැකි වීමත් ඒ තුළින් ප්‍රභාකරන් ඇතුළු එල්ටීටීඊයේ මුල් පෙළේ සහ දෙවැනි පෙළේ නායකයින් විනාශ කිරීමත් නිසා එතුමා කෙරෙහි ජනතාවගේ ගෞරවය, ආදරය හා ආකර්ෂණය වැඩි විය.එමෙන් ම මහින්ද රාජපක්ෂ මහතා 2005 දී විශාල බහුතරයකින් ජනාධිපති ලෙස පත් නොවුණත් දවසින් දවස තම පෞරුෂය වර්ධනය කර ගත්තේ ය. සමාජයේ විවිධ කොටස් සමීප කර ගත්තේ ය. අවස්ථාවට උචිත ලෙස අර්ථවත් අයුරින් අලුත් යමක් ඉදිරිපත් කරමින් ජනතාවට තේරෙන බාසාවෙන් කථා කෙළේ ය. බලවත් විදේශ රටවල් විවිධ බලපෑම්, කෙනෙහිලිකම් කළත් ඒවාට නො බිය ව මුහුණ දී, පසු නො බා, තම අරමුණ ඔස්සේ තීරණ ගත්තේ ය. ගැමි සුවඳ හඳුනන, ගැමියාට සමීප සාමාන්‍ය මිනිසකු මෙන් ජනතාව අතර ගැවසුණේ ය.ප්‍රායෝගික දේශපාලනඥයකු වූ එතුමා දවසින් දවස ජනපි‍්‍රය වීම නොවැළැක්විය හැකි විය. ඉකුත් ජනාධිපතිවරණයේ දී අති මහත් බහුතරයක් දෙනා මහින්ද රාජපක්ෂ මහතාට ඡන්දය දුන්නේ ඒ නිසා ය.තව නොබෝ දිනකින්, (අපේ‍්‍රල් මාසයේ) ඊළඟ මහ මැතිවරණය පැවැත්වෙයි. එය ද පැවැත්වෙන්නේ ජේ. ආර්. ජයවර්ධන මහතා හඳුන්වා දුන් ව්‍යවස්ථාව අනුව අනුපාත ක්‍රමයට ය.මහින්ද රාජපක්ෂ ජනාධිපතිතුමාගේ ජනපි‍්‍රයතාව මත, ඉකුත් මහ මැතිවරණයට වඩා බහුතර මන්ත්‍රී සංඛ්‍යාවකින් එක්සත් ජනතා නිදහස් සන්ධානය මෙම මැතිවරණයෙන් ද ජයගන්නා බව පැහැදිලි ය. වෙනම තරග කිරීමෙන් ජනතා විමුක්ති පෙරමුණ තවත් අසරණ වනු ඇත.චු. අබේනාරායණ පන්නිපිටිය</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>07</day>
    </date>
    <link>http://www.silumina.lk/2010/03/07/_art.asp?fn=as1003071</link>
    <topic>නව යුගයක් කරා යන ගමනට කාන්තාව ද දායක කර ගනිමු</topic>
    <author>සංලාපය – ජයමිණි අත්තනායක</author>
    <content>නව යුගයක් කරා යන ගමනට කාන්තාව ද දායක කර ගනිමුමං මැරෙන්න ගිහින් ගොඩ ආවෙ අම්මාගෙ අසීමිත ආදරය නිසයිනෙළුම් විලගුරු සේවයේ රසකතාමිනිත්තුවක කතාවක්-මහාචාර්ය කුසුමා කරුණාරත්නකාලයාගේ ඇවෑමෙන් විද්‍යාවේ හා තාක්‍ෂණයේ දියුණුවත් සමඟ සන්නිවේදනයේ ප්‍රගමනය ද එකතුවීමෙන් ගැහැනිය ද මිනිසා තරම්ම ඥාණවන්ත වූද දක්ෂතාවලින් පරිපූර්ණ වූවාද පමණක් නොව ඇතැම් අංශවලින් පිරිමියාටත් වඩා ශක්ති සම්පන්න වූ පුද්ගල කොට්ඨාසයක් බව තහවුරු වී ඇත.ගැහැනිය සතුව පවතින දරා ගැනීමේ ශක්තිය ජීව විද්‍යාත්මක මෙන්ම ඇය වෙත පැවරී ඇති කාර්යභාරය අනුව ද වඩාත් ප්‍රකට වේ. බුදු දහම අනුව ස්ත්‍රිය හා පුරුෂයා වෙන වෙනම හඳුන්වා දී ඇතත් ඉන් එක කොටසකුදු අනිත් පක්ෂයට වඩා උසස් ලෙස සඳහන් කර නොමැත.පැරැණි සමාජවල පැවැති ආකල්ප සමඟ සසඳන විට වර්තමාන සමාජයේ කාන්තාව පිරිමින් සමඟ කරට කර සිටිමින් සමාජ සංවර්ධනයෙහිලා මහඟු දායකත්වයක් සපයන පිරිසක් බව අවිවාදයෙන් පිළිගැනෙන්නකි.එකල පුරුෂ පක්ෂයට පමණක් සීමාවූ විවිධ වෘත්තීන්හි අද යෙදෙමින් නූතන කාන්තාව ඒ බව නිසි පරිදි සනාත කර ඇත. සහජයෙන් ලැබෙන ඥාණවන්ත භාවය අතින් හෝ විවිධ ක්ෂේත්‍රයන්හි හා විවිධ කාර්යයන්හි පුරුෂ පක්ෂයට සරිලන සේ කුසලතා ප්‍රදර්ශනය කිරීම අතින්ද අද කාන්තාව සමාජයේ ඉදිරියටම ගොස් ඇත.සම්ප්‍රදායික ආකල්ප අනුව ගැහැනියකට පැවරී ඇති කාර්යය කොටස්ද නොපිරිහෙළා ඉටුකරන අතරම විවිධ මට්ටමේ රැකියාවන්හිද නිරත වෙමින් දෙආකාර භූමිකාවන්හි සාර්ථක ලෙස නියැළී සිටින කාන්තාවෝ අද බහුල වෙති.එමඟින් මුලින්ම තම පවුලේ අනාගත දියුණුව සඳහා ද ඒ සමඟම පොදුවේ රටේ සංවර්ධනය උදෙසා ද ඔවුන් අතින් ඉටුවන මෙහෙවර අනභිභවනීය බව පැවසීමට අපි මැළිවිය යුතු නොවන්නෙමු.අප දැන් පා තබා සිටින්නේ සංවර්ධන දශකයක් වෙතය. රටක පාලන තන්ත්‍රයෙහි ප්‍රබල හා ස්ථාවර නායකත්වයක් මත එම රටෙහි සංවර්ධනය පිළිබඳව බලාපොරොත්තු තැබිය හැකිය.දැන් අප රටට අවශ්‍ය වෙන්නේ අප රටේ ජනතාවට සුඛිත මුදිත ලෙස සිය දිවි පෙවෙත ගෙනයෑමට අවශ්‍ය සංවර්ධනයයි. අප රට සතුව පවතින දේශීය සම්පත්වල මෙන්ම අපේ බුද්ධිමත් කාන්තාවගේ ශක්තිය ද එක් කරමින් රට සමෘද්ධියට ගෙනයෑම අද ප්‍රමුඛතම වගකීම වෙයි.කාන්තාව යනු දියණිය, බිරිය සහ මව යන මෙකී අවස්ථා කීපයේදීම සිය පවුලට ප්‍රබල ශක්තියක් වන තැනැත්තියයි. පවුලේ දියණියක්, අනාගත බිරියක් හා මවක් වීමට අවශ්‍ය වන පන්නරය ඇය ලබන්නේ තම මව වෙතිනි. එවැනි දියණියක් යහපත් කතුන් ලෙස පමණක් නොව පවුලටත්, සමාජයටත් එහි සංවර්ධනයටත් වැඩදායි ප්‍රබල මෙහෙයක් ඉටු කිරීමට පුරුදු පුහුණු කරවීම මවකගේ කාර්යය භාරයවේ.මවක විසින් දියණියක වෙත සිදුකළ හැකි බලපෑම තරම් අන් කවර බලපෑමක් හෝ ප්‍රබල නොවනු ඇත. එවැනි දියණියන් අනාගත මවුවරුන් වන දිනයේදී අප රට තුළ ජනතාව මානසික, අධ්‍යාත්මික හා ගුණාත්මක සංවර්ධනයකට භාග්‍ය ලබා සිටිනු ඇත.ගැහැනිය සතුව පවතින ශක්තියට එක්කර ගත හැකි කැපවීම, අවංක බව මෙන්ම සියල්ල කළමනාකරණය කර ගැනීම, පිළිවෙළට හා සැලසුම් සහගතව කටයුතු කිරීම යන කරුණු ද දැනටත් වඩා වැඩි අවධානයට ලක්වන්නේ නම් අප පිවිස සිටින සංවර්ධන දශකයේදී කාන්තා සවිය, කාන්තා බලය සමඟ කාන්තා දායකත්වය උපරිම ලෙස ප්‍රයෝජනයට ගතහැකි වන අතර බැටකමින් සිටි ශ්‍රී ලංකාවාසී අහිංසක ජනතාවට දැන් නිවී සැනසිල්ලේ ජීවත්වීමට අවස්ථාව හා සුදුසු පරිසරයක් සකස් වී ඇත.-සුනේත්‍රා රාජකරුණානායකගෙවුණු විසිපස් වසරකට වඩා කාලයක සිට සිදු කළ නිරීක්‍ෂණ හා අපට හැඟෙන පරිදි ඊට අදළ විසඳුම් යෝජනා කීපයක් කාන්තා දිනය සමරනා මේ අවස්ථාවේ සඳහන් කිරීමට මා සතුටුයි.කාන්තාවන්ගේ කියැවීමේ රුචිය වැඩි දියුණු කොට ඔවුන් තුළ ආකල්පමය වෙනසක් ඇති කරවීම හා කාන්තා සංවර්ධන මධ්‍යස්ථාන ඇති කිරීම මා ඉදිරිපත් කරන යෝජනාය.ඒ නිසා ත්‍රීරෝද රථයක හෝ ඒ සඳහා නිර්මිත විශේෂ වාහනයක හෝ ස්ත්‍රීන් විසින්ම පවත්වාගෙන යනු ලබන ජංගම පුස්තකාල සේවාවක් පවත්වා ගැනීමට මා යෝජනා කරන්නේ ඒ නිසයි.කාන්තාව බුද්ධියෙන්, දැනුමෙන් සවිබල ගැන්විය යුතුයි. ඔවුන් විවිධ විෂයන් පිළිබඳව දැනුම්වත් විය යුතුයි යන ආකල්පමය වෙනසක් ඇති කිරීමට සියලු ජනමාධ්‍ය අතර සුහද එකඟතාවක් ඇතිකර ගත යුතුව ඇත.කාන්තා සංවර්ධන මධ්‍යස්ථාන ඇති කිරීම මා යෝජනා කරන දෙවැන්නය. එහිදී ඊට අනුබද්ධව කාන්තා හා ළමා පුස්තකාලද පිහිටුවීම අවධානයට ;යාමුකළ යුතු කාරණාවකි.චිත්‍ර ශිල්පය, කැමරා ශිල්පය, නිර්මාණ සාහිත්‍ය, සිනමා හා සාහිත්‍ය පමණක් නොවේ නීති ආධාර සේවාවන් මෙන්ම කාන්තාවන්ගේ මානසික ඒකාග්‍රතාවය හා සංවර්ධනය නඟා සිටුවීමේ පහසුකම් ඇති කරවීමය. එහිදී කැමති අයට භාවනා කිරීමට අවශ්‍ය පහසුකම් සහිත ස්ථාන හා ඒ සඳහා ක්‍රියාශීලී, පි‍්‍රයමනාප ස්ථාන තෝරාගත යුතුය.පෞද්ගලික අංශයේ ආයතන මෙන් මැනවින් පවත්වාගෙන යා හැකි වෘත්තීය මට්ටමින් කටයුතු කරන එවන් කැපවූ පිරිසක් තෝරාගෙන අවශ්‍ය මුල්‍ය ප්‍රතිපාදන වෙන් කළ යුත්තේ අවම පොලි, බැංකු ණයක් ලෙසයි. එහෙත් නියාමක මධ්‍යස්ථාන පරිශ්‍ර, රජයෙන් ලබාදිය යුතු යැයි හැඟේ.එහි සාර්ථක අසාර්ථකත්වය නිරීක්‍ෂණය කරමින් ක්‍රමයෙන් එය ව්‍යාප්ත කළ යුතුය. මා යෝජනා කරන්නේ එවන් ආරම්භක මධ්‍යස්ථාන තුනක් පමණයි. ඒවා ඉඳිවිය යුත්තේ, වවුනියාව, යාපනය හා අනුරාධපුර යන ස්ථානවලයි. එම ස්ථාන තුනට සම්බන්ධීකරණය වන වැඩසටහන් දියත් කරමින් ඒවායේ නඩත්තුව සඳහා කාන්තාවන්ම යොදා ගැනීමය. එහිදී නිර්මාංශ ආපනශාලා, පොත් සාප්පු හා එම ප්‍රදේශවල වෙසෙන කාන්තා නිෂ්පාදන අලෙවිහලක් ද ඉහළ ප්‍රමිතියකට පවත්වාගෙන යා හැකිව තිබේ.-අනුල ද සිල්වාමේ සමාජයේ දරුවන් පිළිබඳව කතා කිරීමේදී මවකගේ සුවිශේෂී කාර්ය භාරය කරුණු ගණනාවක් ඔස්සේ වැදගත්වේ.සමාජය හා පවුල තුළ ඇයට හිමිවිය යුතු ගරුත්වය අවධානයට ලක් කිරීමේදී ඒ පවුල් සංස්ථාව සදාචාරාත්මකව ගෙනයෑමේදී මවට හිමිවන ස්ථානය සුවිශේෂිවේ.මවු පදවිය ලබා දුන්නීය, ගෙදර බුදුන් අම්මාය කියා එදා සිට අද දක්වාම මේ ඇගේ අභිමානය, ගෞරවය, ඉහළ තලයක රැඳී තිබුණද මා දකින්නේ මේ දේ ඇයට ලැබුණු ආභරණයක් පමණක් ලෙසයි. අපට දැකගත හැක්කේ සමාජයේදී කොතරම් ඉහළ තලයකට පත්වුවද, ඇය තවමත් ගේ දොර සියලු කටයුතුවල බර තනිව කරමත පටවාගෙන වහලියක් ලෙස කටයුතු කරන අන්දමය.අධ්‍යාපනය අතින් වුවද උපාධි ඉහළ සහතික සම්මාන හිමි කරගත්තද ඇය තවදුරටත් වහලියක් ලෙස කටයුතු කරන ආකාරය හා දෙවැනි ගණයේ පුරවැසියෙකු ලෙස කටයුතු කරන ආකාරයයි. අඩු පෝෂණයක් ලබන කිසිවෙකුගේ සැලකිල්ලෙන් බැහැරවූ කාන්තාවක් ලෙස ඇය පීඩනයට හසුවේ.මේ අද බොහෝ පවුල් ආශි‍්‍රතව කළ නිරීක්‍ෂණ වාර්තාවලින් ලබාගත් සත්‍යයයි. ඇය ගේ තුළ විඳීන දුක් කරදර එමටය. ගෘහස්ත වැඩකටයුතු සියල්ලම කරමත තනිවම පැටවීම නිසා තනිවී ඇත. පිරිමි පාර්ශ්වයෙන් එල්ලවන අසාධාරණයන් සැලකිල්ලට ගැනීමේදී අඹුසැමි සබඳතා අඩුවීම හා ඒ තුළින් පැන නැඟෙන්නාවූ ගැටලු සංකීර්ණවීම නිසා බොහෝ බිරින්දෑවරුන් පවුල් හැරයන අවස්ථාද දැකිය හැකිය. එසේ නැතහොත් අනියම් සබඳතාවලට පැටළුණු අවස්ථා ද දැකිය හැකිය.චිත්‍රපට අධ්‍යක්‍ෂිකා සුමිත්‍රා පීරිස්චිත්‍රපට අධ්‍යක්‍ෂිකාවක් ලෙස මා නිර්මාණය කළ බොහෝ චිත්‍රපට ස්ත්‍රිය කේÁද්‍ර කොටගත් බවත් ඒ තුළින් ඈ මුහුණ දුන් විවිධාකාර ජීවන ගැටළු, අරගල, දුක්ඛ දෝමනස්සයන්, විවිධ තලයන් හා මානයන් ඔස්සේ ප්‍රේක්‍ෂකයාට ඉදිරිපත් කළ බවත් සඳහන් කරනු කැමැත්තෙමි. ඒ චිත්‍රපටවල එන සෑම කාන්තා චරිතයකටම විවිධ හේතු සාධක මත මම පි‍්‍රය කරමි. දියණියක, මවක, බිරියක, මිත්තණියක ලෙසින් ගොඩනැඟුණ මානව සබඳතා, යථාර්ථවාදීව මෙන්ම හෘද්‍යාංගමව විවරණය කිරීමට හැකිවූ බව මම විශ්වාස කරමි.කාන්තාව යනු මුළු මහත් සමාජය ඒකාලෝක කොට නායකත්වයක් ලබා දීමට හැකි බව මම එහිදී තරයේම ප්‍රේක්‍ෂකයාට ඒත්තු ගැන්වූයෙමි. ඒ නිසාම කාන්තාව හා බැඳි ගැටලු අභියෝග මෙන්ම විවේචනයන් කෙරෙහිද මගේ සිත ඇදී ගියේ නිරතුරුවය.ගැහැනු ළමයි, ගඟ අද්දර, සක්මන් මළුව, යහළු යෙහෙළි, සාගර ජලය, ලොකු දුව වැනි චිත්‍රපට තුළින් කාන්තාවන්ට යහපත් ජීවිතයක් ගත කිරීමේ පණිවුඩය හෘද්‍යාංගම අවබෝධ කොට දුනිමි.කාන්තාවකගේ නිරුවත හෝ සුන්දරත්වය, අඟපසඟ අලෙවි කිරීම වෙනුවට මා කළේ ඔවුන්ගේ සෞභාග්‍ය වෙනුවෙන් ප්‍රේක්‍ෂක මනසහි ගැඹුරින් සංවාද ඇති කිරීමට පෙළඹවීමය.එහෙත් ඒ තුළ සිනමාකාරිණියක් හැටියට යම්කිසි දේශයක් පාලනය කරන්නට නොදැනුවත්ම මා පෙළැඹී ඇතැයි සිතේ.අල්ලස් හෝ දූෂණ විමර්ශන කොමිසන් සභාවේඅධ්‍යක්‍ෂ ජනරාල් නීතිඥ ලක්ෂ්මි ජයවික්‍රමඅද සමාජයේ්දී බොහෝවිට කාන්තාවන්ට මුහුණදීමට සිදුවන ප්‍රධාන ප්‍රචණ්ඩ ක්‍රියාව වන්නේ ලිංගික අතරවරයි. නමුත් මේ අපරාධවලට මුල පිරිමි පාර්ශ්වයයි. ඒත් නිතරම සමාජය වරද පටවන්නේ කාන්තාවටය.බොහෝවිට මේ අවස්ථාවන්ට කාන්තාවන් මුහුණ දෙන්නේ නිවැරැදි තීක්‍ෂණ නුවණින් යුතුව සමාජයේදී කටයුතු නොකිරීම හේතුවෙනි. සැලසුම් සහගතව ඔවුන් ඊට ආරක්‍ෂක පියවර ගත යුතුව ඇත.ලිංගික අපචාර පමණක් නොව කාන්තාවන්ට මුහුණ දීමට සිදුවන අනෙකුත් සියලු දූෂිත ක්‍රියා අවම කර ගැනීමට උත්සුක විය යුතුය.කාන්තාවන් නීතිය ඉදිරියට ඒමට කවදත් අකමැතිය. එසේ නම් ඔවුන්ට නීතිය ඉදිරියට ඒමට පෙර ඔවුන් ආරක්‍ෂා විය යුතුය. ඒ ආරක්‍ෂා කර ගැනීමේ, මඟ පෙන්වීමේ සංවිධානාත්මක වැඩපිළිවෙළක් රජය විසින් හෝ රටපුරා ගොඩනැඟිය යුතුව ඇත.සෞභාග්‍ය දශකයේදී සියලු සංවර්ධන ක්‍රියාවලින්හිදී ඇගේ ගැටලු හඳුනා ගනිමින් ඒවා නිරාකරණය කර ගැනීමට ක්‍රියාත්මක වනු දැකීම මගේ ප්‍රාර්ථනාවයි.  ශ්‍රී ලංකා කාන්තා කාර්යාංශයේ අධ්‍යක්ෂිකා ප්‍රදීපා සේරසිංහමෙරට ජනගහනයෙන් සියයට 52 කටත් වැඩි කාන්තාවන්ගේ ආර්ථික ශක්තිය නඟා සිටුවීම සඳහා ව්‍යාපෘති තුළින් තවදුරටත් ක්‍රියාත්මක කිරීමට වගබලා ගත යුතුය.අද අපේ තරුණ පෙළ අතර අධ්‍යාපන කටයුතු නිම කිරීමෙන් පසු රජයේ හෝ පෞද්ගලික ආයතනයක රැකියා අපේක්‍ෂා කරන අය දැකගත හැකි වන අතර, තමා උගත් විෂය ක්ෂේත්‍රයන්ට අදාළ රැකියා සොයා යෑමේදී විශේෂයෙන් තරුණ කාන්තාවන්ට එම දැනුමට අමතරව වෙනත් වෙනස් කුසලතා එක්කර ගතහොත් රැකියා ලබා ගැනීමේ ඉඩ ප්‍රස්ථා පුළුල් වනු ඇත.වර්තමානයේ අතිශයින් වැදගත්වන ඉංගී‍්‍රසි භාෂා ඥාණය මෙන්ම පරිගණක දැනුමද ලබා ගැනීමට යොමුවුවහොත් වඩ වඩා පහසුවෙන් රැකියා හිමිකර ගැනීමට මෙන්ම රටේ සංවර්ධනයට දායකවීමට පුළුවන.වත්මන් සමාජය තුළ විවිධාකාරයේ ස්වයං රැකියාවල නිරතවෙමින් රටේ සංවර්ධනයට මහඟු දායකත්වයක් ලබාදෙන කාන්තාවෝ බහුල වෙති.සංවර්ධන දශකයේදී කාන්තාවකගෙන් ලැබෙන දායකත්වය පිළිබඳව වර්තමාන තත්ත්වය සොයා බලා ඒ වෙනුවෙන් ඔවුන් ඇගැයීම රජය සතු යුතුකමකි.-යමුනා මාලනී පෙරේරා”සෞභාග්‍යය” යන වචනයේ පරිසමාප්ත අර්ථය තුළ කාන්තාව අනිවාර්යයෙන්ම සිටියි. සමාජයක, පවුලක යහ පැවැත්ම තුළින් ඇති වන්නේ රටක සෞභාග්‍යයයි. පවුලක සෞභාග්‍ය කේÁද්‍රගතවී ඇත්තේ කාන්තාව වටාය.කාන්තාව මවක් නිසා සමාජය මැවෙන්නේ ඈගෙනුයි. පීතෘ මූලික සමාජයක වුවද පවුලේ මෙන්ම ගෙදර දොරේ දරුවන්ගේ කටයුතු මෙන්ම ගෙදර ආහාරපාන කළමනාකරණ කටයුතු සිදුවන්නේ ද ඇගේ අතිනි.කාන්තාව වෙනුවෙන් දිනයක් වෙන්කොට තිබුණත්, මා සිතන්නේ වසරේ තුන්සිය හැටපස් දවසේම කාන්තාව කතාබහට ලක්වන සුවිශේෂි චරිතයකි.සකල මනුෂ්‍ය වර්ගයාගේ අධ්‍යාත්මික සෞභාග්‍ය උදෙසා මෙහෙයවුණු සිද්ධාර්ත චරිතයට දිරියක් වුණේ් ඒ යශෝදරා නම් කාන්තා චරිතයයි.නූතන කාන්තාවගේ චර්යා රටා මෙන්ම කුටුම්භය තුළ ඇගේ කාර්ය භාරය ඔබට හොඳින් වටහා ගත හැකිවේ.මේ නූතන යුගයේ කාන්තාවගේ් දෛනික දිවි පෙවෙතයි. මේ හැරුණු කොට කාන්තාවගේ බාල කාලය, බාලිකා සමය හා එම කාලයේදී ඇගේ ඉගෙනීමට එරෙහි අභියෝග ගැනද නොයෙක් විටදී ගීතයන් මඟින් මම ශ්‍රාවකයාට ළංවූයෙමි.ඉඳින් රටක සෞභාග්‍ය, ගමක සෞභාග්‍ය, පවුලක සෞභාග්‍ය හා ඒ සියල්ලටම යටින් සිටින්නේ් කාන්තාව බව කිව යුතුද? ඒ ශි‍්‍රයා කාන්තාවගෙන් තොරව සෞභාග්‍යය ගැන අපට කතා කළ හැකිද?මෙවර ජාත්‍යන්තර කාන්තා දිනයේ තේමාව වන්නේ “සමාන අයිතීන් - සමාන අවස්ථා සැම දෙනගේ ප්‍රගතිය සැලසීම” යන්නය.එහිදී ස්ත්‍රීන් සම්බන්ධයෙන් වලංගු වන නීති හා ඔවුන්ගේ් සුරක්‍ෂිත භාවය නැවත නැවතත් මතුකොට දැක්විණි. කතාබහට ලක්විණි.මින් අදහස් වූයේ කාන්තාවන්ට මනුෂ්‍යන් වශයෙන් ජීවත් වීමට අත්‍යවශ්‍යම මානව අයිතීන් හා ප්‍රජාතන්ත්‍රවාදී නිදහස භුක්ති විඳීමේ අයිතිය වැඩිදුරටත් තහවුරු කිරීමේ අරමුණ ඇතිවය.එහිදී ජීවත්වීමේදී කාන්තාවකට අවශ්‍ය සියලුම හිමිකම් ඉන් අදහස් කෙරේ. එක්සත් ජාතිනගේ සංවිධානයේ මෙන්ම ශ්‍රී ලංකා ආණ්ඩුක්‍රම ව්‍යවස්ථාවේ ද කාන්තාවන්ගේ මේ අයිතීන් සුරක්‍ෂිත කිරීම හා ඊට අදාළ කාර්ය භාරයන්ද නොඅඩුව ප්‍රකාශ කෙරුණි. එමෙන්ම වෙනත් ව්‍යවස්ථා අණ පනත්වලින්ද පරිපාලන ප්‍රතිපත්ති මඟින්ද කාන්තා අයිතීන් පිළිබඳව මනාව අවධානය යොමු විය.එහෙත් එම අයිතීන් පිළිබඳව නීති ක්‍රියාත්මක වීමේ ප්‍රයෝගික නොවීම ඒ හමුවේ ඇති බාධකයන්ය. එසේ නම් කාන්තා අයිතීන් පිළිබඳව හා ඊට එහා ගත යුතු ක්‍රියාමාර්ග ගැන තවදුරටත් කතා කළ යුතුද?ගැටලු මතුවී ඇත්තේ සංකල්ප හා භාවිතය අතර පවතින අති විශාල පරතරයෙහිය. කාන්තා අයිතීන් සුරැකීම පිළිබඳව ජාතික ව්‍යුහයක මූලික අංග කිහිපයක් පවතින මුත් එම කාර්ය භාරය ඉටු කිරීම සඳහා පැවරුණු නිලධාරි බලය හා සේවය මනා ලෙස සුසංයෝග වී නැත.ගැටලුව ඇත්තේ එතැනයි. එසේ නම් කාන්තා ඔබ කළ හැක්කේ, කළ යුත්තේ කුමක්දැයි අවබෝධකොට ගත යුතුව ඇත.සංලාපය – ජයමිණි අත්තනායක</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>07</day>
    </date>
    <link>http://www.silumina.lk/2010/03/07/_art.asp?fn=as1003072</link>
    <topic>මං මැරෙන්න ගිහින් ගොඩ ආවෙ අම්මාගෙ අසීමිත ආදරය නිසයි</topic>
    <author>සටහන - උපාලි සමරසිංහ</author>
    <content>නව යුගයක් කරා යන ගමනට කාන්තාව ද දායක කර ගනිමුමං මැරෙන්න ගිහින් ගොඩ ආවෙ අම්මාගෙ අසීමිත ආදරය නිසයිනෙළුම් විලගුරු සේවයේ රසකතාමිනිත්තුවක කතාවක්- නිවේදක වසන්ත රෝහණඒ 70 දශකයේ මුල් කාර්තුවේ දිනයක් විය. වික්ටර් රත්නායකයන්ගේ සංගීත ප්‍රසංගය නමෝ විත්තියෙන් ආරම්භ කිරීමට කටයුතු පිළියෙල වී තිබිණ. එම අමයුරු ප්‍රසංගයට සුදුසු නමක් යෝජනා කිරීමට විවිධ විද්වතුන් රොද බැඳ සිටියදි සප්ත ස්වරයේ මුල් ස්වරය ‘ස’ යන්න ඊට වඩාත් සුදුසු බව චින්තන ජයසේන කීය.එම ‘ස’ ප්‍රසංගය රට පුරා ගම් දනව් සිසාරා සැරි සරද්දි පුංචි කොලු ගැටයකු වූ වසන්ත රෝහණ ද කීප වරක් ම මේ ප්‍රසංගය නැරැඹුවේ තම පරමාදර්ශී එක් ගුරු දේව නිවේදකයකු වූ පේ‍්‍රමකීර්ති ද අල්විස් එය රස බසින් පෝෂණය කරන ආකාරය නැවත නැවත දැක ගැනීමට ය. තම මවගේ ඉහළ යාගොඩ නිවෙසේ වහලයට නැඟ ගත් කොලු ගැටයා පොල්කටු මයික්‍රපෝනයට මයියොකු දණ්ඩක් ගසා ඈත පෙනෙන වෙල් යායට ඇසෙන සේ ඒ හඬ ප්‍රතිරාව කළේය.එසේ වසන්ත පැමිණි ගමන හා ඒ හඬ අද පුරා වසර 20 කට නොඅඩු කාලයක් තිස්සේ ගුවන් විදුලියෙන් රූපවාහිනියෙන් අපට ඇසෙයි. තමා පුංචි දවසේ මන් මත් කළ ඒ ‘ස’ ප්‍රසංගය අද රස බසින් පෝෂණය කරන්නේ වසන්ත ය. එමතු ද නොව කපුගේ හා මාලිනි එක්ව කළ ‘දම් පාටින් බැස යන ලා සඳ’ ප්‍රසංගය ද මෙහෙයැවූයේ වසන්ත ය. අද ජගත් වික්‍රමසිංහගේ ‘සරසවිසර’ අමරසිරි පීරිස්ගේ ‘කන්‍යාවි’ වික්ටර් රත්නායකයන්ගේ ‘ස’ ප්‍රසංගවල නිත්‍ය නිවේදකයා ද වසන්ත ය. රූපවාහිනියේ හා ගුවන්විදුලියේ හරබර වැඩසටහන් ගණනාවක් අදත් ඔහු මෙහෙයවයි.වසන්ත කුඩා අවදියේදීබස නොමරා රස නොමරා ඉදිරිපත් කිරීම වසන්තගේ නිවේදන ආඛ්‍යානයයි. මේ අපූරු හෘදයාංගම නිවේදකයා නිවේදක නමින් පෙනී සිටින ගිරා පෝතකයනට වඩා ගෞරවනීය වන්නේ ද එනිසාය. කලටි නිවේදකයකු නොව ගෞරවනීය නිවේදකයකු බිහි කළ ඒ අපූරු අම්මා අද ඔබට මුණ ගැස්වීම මගේ අරමුණය. මේ වසන්ත අප හා සරල කටවහරින් එක්වූ අන්දමයි.මගේ අම්මා වචනයේ පරිසමාප්තයෙන්ම ගමේ කිරි අම්මා කෙනෙක්. සාමාන්‍යයෙන් කිරි අම්මාවරුන් අව්‍යාජයි. අහිංසකයි. දයාර්දයි. කෙනෙකුගේ දුක කඳුළ වෙනුවෙන් ළතෙත් වන හදවතක් තියෙන්නේ. මගේ අම්මාත් එහෙමයි. ඇය පුරාජේරුවට කැමැති නෑ. අම්මගෙ නම සුරියආරච්චිලාගේ ගර්ලින් පෙරේරා. දැන් අවුරුදු 75 ක් වෙනවා. තාත්තා සමූපකාරිකයෙක්. අම්මා වෙද පරම්පරාවකින් පැවැත එන්නේ.ඒ නිසා වෙදකම වගේ ම හෙදකම ගැනත් ඇය හරිම උනන්දුයි. පොඩි ළමයින් බලා කියා ගන්නා හදා ගන්න අපූරු වෙද හාමිනේ කෙනෙක්. ඖෂධ සංයෝජකවරියක් හැටියටත් කාලයක් රජයේ රෝහලේ වැඩ කළා අපට මතකයි. දරුවන්ගේ මනස හොඳින් තේරුම් ගෙන ඔවුන්ගේ පෞරුෂ්‍යය ගොඩනංවන්න අපේ අම්මා ඇත්තටම ගැමි නුවණින් ක්‍රියා කළා කියලා හිතෙනවා. තාත්තා කනාවෙල මුදියන්සේලාගේ ජයසිංහ.එයත් සමූපකාරයක වැඩ කළාට දේශපාලනයෙන් පිරිපුන් ඔළුවක් තිබුණා. මටත් අයියටත් නංගිටත් පුංචි කාලේ පටන් සාමාන්‍ය දේශපාලන දැනුමක් බෙදා දුන්නා. ලංකාවේ සමසමාජ දේශපාලන නායකයන් ගැන විශේෂයෙන් විවියන්, කොල්වින්, එස්. ඒ වික්‍රමසිංහ, එන්. එම්. වැනි නායකයින් ගැන අපේ කුහුල වැඩි කළේ තාත්තා. සාමාන්‍යයෙන් අපේ පුංචි කාලෙ හරිම සුන්දර කළේ අම්මා. අපට යම් බඳු නිදහසක් දුන්නා. හැබැයි! සවස පහ වෙනකොට ගෙදර නම් ඉන්ඩ ඕනෑ.අපේ ගෙවල් ළඟම තිබෙන කටුපැලැල්ල ගලේ ගල් අන්නාසි කකා ඇවිදලා, වෙලේ නියරේ කුඹුරේ, ඇළේ දොළේ තරමක් හෝ ඇවිදින්න අම්මා යම්බඳු නිදහසක් දුන්නේ අපට අපේකම උගන්වන්න. ගැමි රටාව, ඒ ඇවතුම් පැවතුම් උගන්වන්න. ඒ කාලෙ අම්මලා අඳයට ගත්තු කුඹුරක් අපට තිබුණා. අපි ඒවායේ සකලයන් හඹන්න (කුරුල්ලන් එළවන්න) ගිය ගමන හරිම ආස්වාදජනකයි. තමන්ට ගෙදරට අවශ්‍ය තම්පලා ටික මයියොකු, අල බතල මිරිස්, මේ හැම දේම ඇය ගෙදර වටපිටාවේ වවා ගත්තා. ජීවිතයේ සුන්දර බව මතු කරන්න මල් වවන්න අම්මා අපට කියා දුන්නා.මටත් අයියටත් නංගිටත් වෙනම රෝස පඳුරු තුනක් අම්මා වෙන් කරලා දුන්නා. එක් එක්කෙනා මේ පඳුරුවලට සාත්තු කරන හැටි ඇය ආසාවෙන් බලා හිටියා. ඇය තුළ කිසියම් සෞන්දර්යවාදී ගැහැනියක් ද හිටියා. ගම්පහට හොඳ මට්ටමේ චිත්‍රපටියක් ආවාම ඇය අපත් කැටුව පියාටත් කියලා චිත්‍රපටි බලන්න යනවා. ඒත් චිත්‍රපටිය හොඳ නැත්නම් තාත්තා හැමදාම හිටියෙ එළියෙ. මගෙ අම්මා හැම දරුවකුටම ආදරය කළත් ඒ ආදරයෙන් කිසියම් විශේෂයක් මට තියෙනවා කියලා මගේ සහෝදර සහෝදරියන් කියනවා.ඒ මා මරණයේ දොරකඩට ගිහින් ආපසු මෙලොව ආපු නිසා කියලයි ඒ අය වැඩිදුරටත් කියන්නෙ. අවුරුදු 4 - 5 කාලේ මට වමනයක් හැදිලා තියෙනවා. නොනවත්වාම හැදුණු මේ වමනය නවත්වන්න අම්මා මොන තරම් දේ කළත් හරි ගිහින් නෑ. මගේ ඇස් උඩ ගිහින් කලන්තය හැදිලා වගෙයි ඉඳලා තියෙන්නෙ. මගෙ අම්මා තවත් දරුවෙක් ලැබෙන්න ඉන්දැද්දි (ඒ කියන්නේ මගෙ නංගි) මාවත් උස්සගෙන දොස්තරවරුන් හොයා ගෙන දුවලා තාත්තා වැඩ කරන සමුපකාරෙ දක්වාම.මගේ ඇඟ සීතල වෙලා ප්‍රාණය නිරුද්ධ වෙච්ච බවයි පෙනෙන්ට තිබිලා තියෙන්නෙ. දරුවාට නියම ප්‍රතිකාරය නියම දොස්තරගෙන් ලැබුණාට පස්සෙ මං ආයිත් ප්‍රකෘතියට පත්වෙන්ඩ අරන්. මේක චකලා අම්මා උණු කඳුළක් හෙළලා මාව තුරුල් කරගත්තා මතකයි. අම්මා පිළිබඳ කරුණාබර මුල්ම මතකය ඒ විදියටයි මට තියෙන්නෙ. එහෙම නැතිවෙන්ඩ ගිය මා ආයිත් අම්මා ළඟට ආවම ඒ මතකය නිසා මට ළෙන්ගතුකම වැඩිවෙන්න ඇති.පුංචි කාලේ ඉඳන් මා නිවේදන කටයුතුවලට ආසයි. අම්මත් මේ ගැන ආඩම්බරයි. ඇය මා නිතරම උනන්දු කළා. බලපු චිත්‍රපටයක කෑලි හරි නාට්‍යයක කොටස් හරි, අහපු කතාවක හරි කොටස් මා එසේ පුනරුච්චායනය කරන කොට ඇය අසීමිත සතුටක් වින්දා. ඇත්තටම ඇය තමයි මගේ හඬ පෞරුෂයේ මුල්ම ගුරුතුමිය.මා මයියොකු දණ්ඩකට පොල් කටුවක් වගේ දෙයක් ගහගෙන මයික්‍රපෝනය සකස් කර ගත්තා. ටිකක් හයියෙන් කතා කරන්න ඕනෑ නිසා වහලට නැග ගත්තා. දැන් සෙනඟත් ඉන්න ඕනැනෙ. නංගි තමයි සෙනඟට ගත්තෙ. ඉතින්! මං ගුවන් විදුලියෙ ප්‍රවෘත්ති විතරක් නොවෙයි සංගීත වැඩ සටහන් නිවේදනය කරනවා. අම්මත් හොරෙන් ඇවිත් බලනවා. පසු කාලයක ඇය ළඟ කඩේකට ගිය වෙලාවක ඒ කඩේ අය “ආ පුතා මේ ගුවන්විදුලියේ දැන් එනවුන්ස් කරන්නේ” කියා කියලා තිබෙනවා. ඇයට මගේ අතීතය මතක් වෙලා ඇඬුම් ඇවිත්. ඇය මුලින්ම අපව ගෙන ගියෙ ගමේ ස්කෝලෙට.ඇයට අප තුන්දෙනාම පොඩි කාලෙම ලොකු ස්කෝලවලට දාන්න වුවමනාව තිබුණෙ නෑ. මුලින්ම ඇයට අවශ්‍ය වුණේ අපට ගමේ දරුවන් ලෙස අත්දැකීම් ලබා ගැනීමට ඉඩ දෙන්නයි.ඊට පස්සෙ නගරයට යා යුතු කාලෙ ආවම නගරයට මුදා හරින්නයි අවශ්‍ය වුණේ. මේ අනුව අයියාව නිට්ටඹුවටත් මාව ගම්පහ බණ්ඩාරනායක විදුහලටත් දැම්මා. නංගිවත් එහෙමයි. ඒ අනුව නිසි වයසෙදි නිසි අත්දැකීම් ලබා දෙන්න ඇය පරිස්සම් වුණා. ගමේ හා නගරයේ දෙකටම අනුව ජීවත්විය හැකි පරිසරයක් අපට ආවේ අම්මා නිසයි. අපි ගඟක ඇළක දොළක පීනන්න ආසයි. ඒත් යන්ඩ විදියක් නෑ. අම්මාට ආරංචි වෙනවා. මේ හැම තැනම අම්මගෙ කිරි අම්මා දානෙට යන කට්ටිය ඉන්නවා. එක්කෝ ගනේමුල්ලෙ කෙටවලට යන්ඩ ඕනැ. නැත්නම් අත්තනගලු ඔයේ පීනන්න ඕනෑ. ඒත් ගෙදරට ආරංචි වුණාම අම්මගෙ හිත නරක් වෙන නිසාත් සමහරවිට ගුටි කන්න වෙන නිසාත් පීනන අදහස නම් ඉටු කෙරුණා අඩුයි.මං මුලින්ම ගුවන්විදුලියට සම්බන්ධ වුණේ හඩ්සන් සමරසිංහ මහතා මුලින්ම ගුවන්විදුලියෙ සභාපති කාලෙමයි. ඒ කාලෙ එල්ටීටීඊය බලවත්ම කාලෙ. බෝම්බයක් හරි වෙනත් පිපිරීමක් වූ ගමන් එතැනට ගිහින් විස්තර කථනය කිරිමයි මට තිබුණෙ. පිටකොටුව බෝම්බය මහ බැංකු බෝම්බය මරදාන, ටොරින්ටන් (රාජ්‍ය පරිපාලනය ඉදිරිපිට) එලිෆන්ට් හවුස්, පිත්තල හන්දියේ බෝම්බය, නුගේගොඩ මංසන්ධියේ, ශ්‍රී මහා බෝධිය ළඟ, දළදා මාලිගය අසල, කැබිතිගොල්ලෑව, රාජගිරිය ආයුර්වේදය වටරවුම ළඟ බෝම්බය, මෙවැනි අනන්තවත් පිපිරීම් වාර්තා කරන්ට ගියේ මමයි.ඒ වෙලාවට අම්මා කලබල වෙයි කියලා මා අම්මට නොකීවත් අයියට කියනවා. අයියත් වෘත්තියෙන් ස්වාධීන රූපවාහිනී සේවයේ කැමරාකරුවෙක් විදියට සේවය කරන්නේ. අම්මා අනිවාර්යයෙන්ම ප්‍රවෘත්ති බලනවා. ඒ වගේම අහනවා. සමහර විට දැනගෙන මට අවවාද කරනවා නැවත එහෙම කරන්න එපා කියලා.ඇය සිංහල චිත්‍රපටි වගේ ම රූපවාහිනී හින්දි චිත්‍රපටි බලන්නත් රුසියක්. හැබැයි! වවා ගත් බත බුලත බෙදා හදාගෙන කන්ට උගන්නපු අපේ සංස්කෘතිය විනාශ කරන, අපට ආගන්තුක සංස්කෘතියක් ගොඩ බාන ඉන්දියානු ටෙලිනාට්‍ය නම් බලන්නෙ නෑ. එදා ඉඳන්ම බලන්නෙ අපේ ටෙලිනාට්‍ය. අනෙක දරුවන්ට අපේ දේ උගන්වන සම්ප්‍රදාය මිස දරුවන් “ස්ටාර්” කරන සංස්කෘතියට ඈ විරුද්ධයි. ඇගේ සත්ත්ව කරුණාව ද අන්තිම ඉහළයි. කාගේවත් පිළිසරණක් නැතිව පාරෙ වැටිලා ඉන්න බැල්ලියකට ඇයගේ ඇඟේ තුවාලයක හිටි පනුවො ඉවත් කරලා බෙහෙත් දාලා මේ ළඟදිත් ඇය උතුම් පින්කමක් කළා. දැන් ඒ බැල්ලි ඇවිදගෙන යනවා. ඒක දැකලා අහිංසකව සතුටු වෙන්න පුළුවන් හදක් ඇයට තියෙනවා.මේ ලෝකෙ අම්මට ආදරය කරන දරුවන්ට ඇය පුදුමාකාර ආදරයක් දක්වන්නෙ. මා දුටු දෙයක් තමයි ඇය සිරිමා බණ්ඩාරනායක මැතිනියට අසීමිතිව ආදරය කළ කෙනෙක්. ඒ ඇයි! කියලා අප ඇහුවොත් ඇය නිසැකව දුන් පිළිතුර ‘එයා නියම අම්මා කෙනෙක්’ කියලා විතරයි. සතර පෝයට සින් නොගත්තත් මගේ අම්මා පසළොස්වකට නම් අනිවාර්යයෙන්ම සිල් ගන්නවා.පේ‍්‍රමදාස ජනපතිතුමාගේ කාලයේ පටන් මහින්ද රාජපක්ෂ ජනපතිතුමන් දක්වා ම මා දේශපාලන වේදිකා අමතනවා. අම්මා මේ දිහා බලන්නේ උපේක්ෂාවෙන්. මේ රටේ යුද්ධයෙන් දමිළ සිංහල තරුණයෝ මිය යන විට ඒ ගැන අවංකවම කම්පා වුණු කෙනෙක් අපේ අම්මා. ඇයට වර්ග කුල ගෝත්‍ර ආගම් බේද නෑ. ‘මේ මැරෙන්නෙ අපේ රටේ දරුවො’ ඇය එහෙම වෙලාවට කම්පාවෙන් කීවෙ එහෙමයි. මං පලාලි සේවයේ වැඩ කරන කාලෙ තරුණයො 70 -80 මළසිරුරු පොලිතින් උර වල දාලා කොළඹ ගෙනෙන කොට මටත් මහා කම්පාවක් ඇතිවුණා.මේ මැරෙන්නෙ අපේ රටේ තරුණ සම්පත නේද! කියලා. ඇත්තටම ඒ දයාව කරුණාව මට පෙව්වෙ අම්මගෙ කරුණාබර හදවතයි. මං ඒවා ඇවිත් ගෙදර කතා කරනවටවත් අම්මා කැමැති නෑ. යාල්දේවි මෙහෙයුම තිබුණු කාලෙ තමයි මේවා වැඩියෙන්ම දැක්කේ. නීලන් තිරුචෙල්වම් වගෙ දෙමළ නායකයො ගැන වාර්තා කරන කොටත් අම්මා සිටියෙ ඒ කම්පාවෙන්. රාජගිරියේ බෝම්බ සිද්ධියේදී මා විස්තර කථනය කරන්න ඉන්න කොට එක පාරට සෙනඟ දුවන්න පටන් ගත්තා. මාව ඇදගෙන වැටුණා.අතපය ‘බැන්ඩේජ්’ දාගෙන මං එදා ගෙදර ආවෙ. ඒ එනකොට අම්මා තාත්තගෙ දානය සකස් කරමින් හිටියෙ. එදා නම් අම්මා ගොඩාක් දුක් වුණා. අපේ තාත්තා තරමක විනෝදකාමියෙක්. ඒත් අම්මයි තාත්තයි හරිම ආදරයෙන් සමගියෙන් ඛ්ඹ්ටියා. තාත්තා නැතිවුණ වෙලාවෙ අම්මා බොහොම කම්පා වුණා. ඒත් අවශ්‍ය තැනදි ශක්තිමත්ව ඊට මුහුණ දෙන්න ශක්තිය හැමදාම එයාට තිබුණා. බිරිඳක් තෝරා ගන්නා විටත් අපට උපරීම නිදහස දුන්නා නංගිටත් ඒ නිදහස දුන්නා. ඒත් දෙන්නාට දෙන්නා අවබෝධයෙන් ජීවත්විය යුතු ය යන අවවාදය ඇය නිතරම කීවා. මගේ නෝනා පිළියන්දල රෝහලේ වෛද්‍ය අධිකාරිණිය.මගේ අම්මා අද අවුරුදු 75 ක් වෙලත් නිරෝගීව ඉන්නේ නෝනාගේ සොයා බැලීම් නිසයි. වෙද පරම්පරාවකින් ආපු ඇය මා වෛද්‍යවරියක් හා සරණ යාම හරිම සතුටකින් ඉවසුවෙ. ඇය හරිම ඉහළ රසඥතාවකින් පිරිපුන් මවක්. ඒක මා කියන්නේ පැරැණි චිත්‍රපටිවලට වගේම ඇය හින්දි චිත්‍රපටිත් බලනවා. විජය කුමාරතුංගට ගාමිණි ෆොන්සේකාට. ඊටත් ඉස්සෙල්ලා පේ‍්‍රම් ජයන්ත්ට ස්ටැන්ලි පෙරේරාට කැමැති වගේම අද පරපුරේ ශාරුක් ඛාන් අමීර් ඛාන්ටත් අම්මා කැමැතියි. ඒ නිසා වැඩිහිටි තරුණ පරම්පරා ගැටුම අම්මගෙ ලෝකෙ නෑ. මගෙ දූ පැටියා එක්කත් ඇයට හොඳින් ගැළැපී ජීවත්වන්න පුළුවන්.අප පිළිසඳරේ යෙදෙන විටත් ඒ දයාර්ද මව අප වෙනුවෙන් බත බුලත පවා සකස් කළාය. දරුවාට කෙතරම් දේ තිබුණත්, තමා සතු දේ ලබාදීම ඇගේ අරමුණය. වත්තේ ඇති පොල් ගෙඩි කීපයක් හෝ කොළඹ වෙසෙන තම දරුවාට ලබාදීම ඒ අම්මාගේ වෑයම විය. මම ඒ අම්මා සමඟ තරමක් දොඩමළු විමි.“මගේ දරුවන් ගැන මට ආඩම්බරයි. පුංචි කාලෙ ඉඳන් වසන්ත ගමනක් යාවි කියලා මට හිතුණා. රූපවාහිනියෙන් හරි ගුවන් විදුලියෙන් හරි ඒ හඬ ඇහෙන කොට මට හිතෙන්නෙ මේ කතා කරන්නෙ එදා වහල උඩ පෙරහුරු කරපු පුංචි කොල්ලා නේද’ කියලයි. මගේ පුතා කාන්තාවන්ට හරියට ගරු කරනවා. ඒක හරිම වැදගත්. එදා විජය කුමාරතුංගට නැක්සලයිට් චෝදනා දාලා හිර කළාම චන්ද්‍රිකා මැතිනිය අනන්තවත් දුක් වින්දා. විජයත් එහෙමයි.මං මුලින්ම ගැහැනියක් හැටියට එදා කම්පා වුණා. මගේ දරුවන්ට මා එදා සිට උගැන්වුවෙ කාටවත් කරදරයක් නොකැර කාන්තාවන්ට ගෞරව කරලා ජීවත් වෙන්නයි. ඒ දරුවන් ඒ ගමන්මඟේ යන එක ගැන මං හරි ආඩම්බරයෙන් ඉන්නෙ. මා අනෙත් දරුවන්ට කියන්නෙත් තමන්ගෙ සහෝදරියට මවට හොඳින් සලකන්න. කවරදාවත් ඔබට වරදින්නේ නෑ.ඔහුට ඇත්තටම වසන්තය උදා කළේ ඒ මවම මිස අන් කවරෙක්දැයි මේ ලිපිය නිමා කරන මොහොතේත් මට සිතේ.සටහන - උපාලි සමරසිංහඡායා - විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>07</day>
    </date>
    <link>http://www.silumina.lk/2010/03/07/_art.asp?fn=as1003073</link>
    <topic>නෙළුම් විල</topic>
    <author/>
    <content>නව යුගයක් කරා යන ගමනට කාන්තාව ද දායක කර ගනිමුමං මැරෙන්න ගිහින් ගොඩ ආවෙ අම්මාගෙ අසීමිත ආදරය නිසයිනෙළුම් විලගුරු සේවයේ රසකතාමිනිත්තුවක කතාවක්ගුණසිංහ හෙට්ටිආරච්චිඔබේ දෑසින් ඔබ දකින දේ පරම සත්‍යය යැයි ඔබ විශ්වාස කරනු ඇත. ඒ අනුව ඔබ යම් තීරණවලට ද එළඹෙනු ඇත. එපමණක් නොව, ඒ තීරණ නිවැරැදි යැයි ඔබ තර්ක කරනු ද ඇත.මම ඊට හරස් නොවෙමි.එහෙත් ඒ සම්බන්ධයෙන් මට මෙබඳු කතාවක් කීමට තිබේ.එවක මා ඉගෙන ගනිමින් සිටියේ නවවැනි ශ්‍රේණියේ ය.පාසල ඇරී ගෙදර ආ දිනක් සවස මම සෙස්සන් හා මිදුලේ සෙල්ලම් කරමින් සිටියෙමි.’පුතේ, කඩේ දුවල වරෙං!’ අම්මා ආයාචනා කළාය.මා ඇඳගෙන සිටි කොට කලිසම් කෑල්ලේ දූවිලි තැවරී තිබිණි. ඒ පිටින් කඩේ යෑම හරි නැතැ’යි සිතූ මම වෙනත් කලිසමක් සොයන්නට වීමි. අම්මා මගේ කලිසම් සියල්ල සෝදා වේලෙන්නට දා තිබිණ.මට අයියා ගේ සරමක් අසු විය. එය තැනින් තැන ඉරී ඇති බව දැනගත්තේ ඇඳගත් පසුය. නැවත වහා සෙල්ලමට ද ආ යුතු වූයෙන් සරම කැසපට ගසා ගතිමි. එවිට එහි ඉරී තිබූ තැන් වැසිණ. කැසපට ද නොගැලවෙන්නට තද ගැටයක් ගසා ගත් මම කඩේ යන්නට පාරට දිව ගියෙමි.පාර දිගේ දුව යන මා නෙත් ගැටුණේ අප පාසලේ මුල්ගුරුතුමාගේ රුවය. එතුමා මා ඉදිරියට එමින් සිටියේ ය. මම රත්වීමි.”දැන් මොකද කරන්නෙ? සරම කැහැපට ගහගෙන ලොකු මහත්තය ඉස්සරහට යන්ඩ බෑනේ. සරම පාත දාන්ඩත් බෑ හිල් පේනව.” මගේ හිස ද අවුල් විය.මගේ යටි හිත එවෙලාවේ මගේ පිහිටට ආයේය.”හිමාල, කාර් එකක් එලවන විදිහට කෙළින්ම දුවල යන්ඩ! එතකොට ඔයාට ලොකුª මහත්තය නොදැක්ක ගානට කඩේට දුවගන්ඩ පුළුවනි”මගේ යටි හිත කී රහස එයයි.ඒ සමඟම මම හිතින් මවාගත් කාරයේ සුක්කානම පියවි දෑතින් කරකවමින් ‘බ්රූම්’ ගාගෙන පියෑඹීමි.පසුදා උදෑසන පාසල් රැස්වීමේ දී මුල් ගුරුතුමා කළ කතාවේ තේමාව වූයේ ‘සිසුන් ගුරුවරුනට ගරු නොකිරීම’ය.ඔහු මගේ නම නොකීවේය. එහෙත් තමා ඉදිරියට කැසපට කවාගෙන ගරුසරුවකින් තොරව ආ ළමයකු ගැන ඔහු දිගින් දිගටම කීවේය. ඒ මා බව දැන සිටියේ ඔහුත්, මාත් පමණි.මුල් ගුරුතුමාගේ දිගු දොස් දෙසුමෙන් පසු රැස්වීම විසිරිණි.සියල්ල නොවළහා මුල් ගුරුතුමාට පැහැදිළි කළ යුතු යැයි සිතූ මම පන්තියට නොගොස් නැවතුණෙමි.’දුවපිය පන්තියට!’ ඔහු ගිගුරුවේය. මට ඉබේම දිවැවිණි.එතැන් පටන් මට පාසලේ දී ලැබුවේ නරක දසාවකි. ඇතැම් ගුරුවරු ද මා කොන් කරන්නට පටන් ගත්හ.පාසල් යෑමට බැරි බව මම ම’පියාට කීමි. ඔහු බැරෑරුම් ව මට සවන් දුන්නේය.’ඉස්කෝලෙ නොගිහිල්ල බෑනෙ පුතේ. ඕව ගණන් ගන්නෙ නැතුව පුරුදු විදියට ඉස්කෝලෙ යන්ඩ!’ තාත්තා දයාවෙන් ඉල්ලා සිටියේය. මම කීකරු වීමි.ගෙවී ගියේ මාස දෙක තුනකි. මුල්ගුරුතුමාට එරෙහිව ඉහළට පෙත්සමක් යවා ඇති බව ආරංචි විය.ඒ පෙත්සම ලියා ඇත්තේ මගේ අත් අකුරින් බව මුල්ගුරුතුමා කියා තිබුණෙන් මම බියවීමි.එය මුළාවකි. ඊට මගේ කිසිදු සම්බන්ධයක් නොවීය. එය ලියා තිබුණේ මගේ අත් අකුරින් නොවන බව ඇතැම් ගුරුවරුන් ද කියා තිබිණ.එහෙත් මට ලැබුණේ ගැරහිලි හා අවමන් ය.මම පාසල් යෑමට හොර කළෙමි. ම’පියා මුල් ගුරුතුමන් හා කළ සාකච්ඡාව ද අසාර්ථක විය.මම පාසල් ගමන අත් හළෙමි. ම’පියා දහසක් දේ කියමින් මා පාසල් යවන්නට උත්සාහ ගත්තේය. ඔහුගේ දුක්මුසු මුහුණ මගේ ළය තෙත් කළේය. එනිසා ම මම යළි පාසල් යෑමට තීන්දු කළෙමි.මට සිදුවූ මදිපුංචිකම් අඩුවක් නොවීය. ඇතැම් ගුරුවරු මා ලියූ අභ්‍යාස නොබැලූහ. සමහරු මා දෙස පවා නොබැලූහ.’අනේ තාත්තෙ, මට නං දැං කොහොමටවත් ඉස්කෝලෙ යන්ඩ බෑ’’සමහර ගුරුවරු පුතාගෙ අභ්‍යාස වැඩවල හරි වැරදි නොබැලුවට, සමහරු මූණ දිහාවත් නොබැලුවට කමක් නෑ පුතේ. පුතා ඉස්කෝලෙ යන්ඩ. ගිහිං ඒගොල්ලො කියන දේවල් අහගෙන ඉඳල ඉගෙන ගන්ඩ’ම’පියා ගේ් වදන් අතරින් ආත්ම විශ්වාසය උරාගත් මම සියලු අපහාසයනට මුහුණ දෙමින් පාසල් ගියෙමි.අදාළ වර්ෂයේ ඒ පාසලේ සාමාන්‍ය පෙළින් සමත් වූයේ මා පමණි.එතැන් සිට තවත් දශක ගණනාවක් ගෙවී ගිය තැන මගේ දියණිය උසස් පෙළ හදාරමින් සිටියා ය.දිනක් මම මගේ කතාව ඇයට කීමි.කතාව අවසානයේ ඇය හඬා වැටුණා ය.එදා සිය පියා වෙනුවෙන් හඬා වැටුණු ඇය අද රජයේ වෛද්‍යවරියක වී සිය පියා වෙනුවෙන් සිනාසෙන්නීය.මේ සියල්ල මෙසේ හොඳින් අවසන් වූයේ සියලු බාධක හිරිහැර, දුක්කම්කටොලු ඉවසා තම එල්ලය වෙත යන ලෙස ම’පියා මා දිරිමත් කළ බැවිනි. ඒ මඟෙහි ගිය මම මගේ මාපියන්ට ද සැනසීම ලබා දී මගේ දරුවන්ට ද සැනසීම ලබා දුනිමි.ඉතින් මේ කතාව නිමවන්නට පෙර, ඔබ නැවතත් මේ ලිපියේ ආරම්භය වෙත අවධානය යොමු කරනු ඇතැයි සිතමි.දෑසින් දකින හැම දෙය ම පරම සත්‍යය නොවිය හැකි ය. එහෙයින් තීරණ ගත යුත්තේ කරුණු හොඳින් සොයා බලා ය.  මොනරාගල, කලාප අධ්‍යාපන කාර්යාලයයේ හිමාල මුතුකුමාර මහතා විසින් යොමු කරන ලද ලිපියක් ඇසුරිනි.ම'පියා කොළඹ ජාතික රෝහලේ හදිසි අනතුරු ඒකකයේ හැත්තෑ දෙවැනි වාට්ටුවට ඇතුළත් කරන ලදී.ඔහු එහි ඇතුළත් කරන විට සිටියේ අසාධ්‍ය තත්ත්වයේය. එහෙත් දැන් ඉක්මන් සුවය ලබමින් සිටියි.මීට ප්‍රධාන හේතුව ලෙස මා දකින්නේ වෙදකම කෙරෙහි වෛද්‍යවරුන් ගේ ඇති කැපවීම හා හෙදකම කෙරෙහි හෙද හෙදියන්ගේ ඇති කැපවීමයි.මෙහි කාර්ය මණ්ඩලය ප්‍රතිකාර කිරීමට අමතර සද්ක්‍රියාවන්හි ද නිරත වෙයි. රෝගීන් ගේ සුවදුක් සොයා බැලීම, ඔවුන් සමඟ හැකි හැම අවස්ථාවේ දී ම සතුටු සාමීචියේ යෙදීම, ඥාතීන් දැනුවත් කිරීම, කාත් කවුරුවත් නැති රෝගීනට අහර සපයාදීම ඒ අතර වෙයි.නිතර මේ අත්දැකීම විඳින ම’සිතෙහි ජාතික රෝහලේ කාර්ය මණ්ඩලය ගැන මහත් ගෞරවයක් හටගෙන තිබේ. මට ඔවුන් පෙනෙන්නේ ජාතියේ පිනට පහළ වූ අය හැටියට ය.මහත්වරුනි, නෝනාවරුනි ඔබට යහපත සැලසේවා!  ජාතික රූපවාහිනියේ තුෂාර ජයමාන්න මහතා විසින් යොමු කරන ලද ලිපියක් ඇසුරිනි.මාගේ දියණියට ඉංගිරිසි ගුරුවරියක වීමේ සිහිනයක් තිබිණ.අදාළ විභාගයෙන් සමත් වූ ඇය විද්‍යාපීඨයට ඇතුළත් වූවාය.එසේ වුව ද නේවාසිකාගාරයට ඇතුළු වූ දිනයේ ම ඇගේ සිහිනය බිඳ වැටිණි. එදිනම ඇය ආපසු ආවාය. විද්‍යාපීඨයට නොඑන බව ඊළඟ සතිය ඇතුළත ඇය එහි බලධාරිත්වයට ලියා යැව්වාය.කලක් ගත විය.දියණියගේ සහතිකවල මුල් පිටපත් ලබාගැනීමට අවශ්‍ය විය. ඒවා තිබුණේ විද්‍යාපීඨයේ ය. එහෙයින් අපි එහි ගොස් විදුහල්පතිනිය හමුවීමු.’දුවේ දැන් ඔයා මොකද කරන්නෙ?’ ඇය මගේ දියණිය ගෙන් විමසුවාය.’මැඩම්, දැන් මම රැකියාවක් කරන අතරම බාහිර උපාධියට ඉගෙන ගන්නවා’ දියණිය පිළිතුරු දුන්නා ය.’ඔයා හොඳට ඉගෙන ගෙන උපාධිය අවසන් කරල මෙහාට ආවොත් ඉංගිරිසි ගුරුවරියක් වෙන්නත් පුළුවන්. හොඳින් ඉගෙන ගන්න. උගත් දේ කවදාවත් නැතිවෙන්නෙ නෑ.’ විදුහල්පතිනිය කීවා ය.අනතුරුව ඇය දියණිය ගේ සහතික මුල් පිටපත් අසවල් තැනින් ලබා ගන්නැයි දන්වා එතැන ප්‍රධානයා අමතන ලද ලිපිය ද අප අතට පත් කළාය.ඔහු මා දියණියට දැක්වූ ප්‍රතිචාරය මෙසේය.’ඔයාල ඇවිත් මේක දාල යනව. තවත් කෙනෙකුට තියන තැන නැති කරනව. මම හරිම අකමැතියි මේ වැඩේට. ඇයි එන්නෙ නෑ කියල දැන්නුවෙ නැත්තෙ?’’සතියක් ඇතුළත දැන්නුවා. මේ තියෙන්නෙ ඒ ලිපියෙ පිටපත’ මා දියණිය පෙන්වූවාය.’ආ... ඔය ලියුම් ඇවිල්ල ද කවුද දන්නෙ?’ ඔහු කීවේය.කෙසේ නමුත් උදෑසන එහි ගිය අපට සවස තුන පමණ වන විට සහතිකවල මුල් පිටපත් ලබාගැනීමට හැකි විය.අප මේ ලියුම ලියන්නේ විදුහල්පතිනියගේ ගුණ කියන්නත්, අනෙක් මහත්මයාගේ නුගුණ කියන්නත් නොවේ. එකම ආයතනයක කටයුතු කරන වගකිව යුතු තනතුරු දරන දෙදෙනකු සමාජ සම්බන්ධතා පවත්වන ආකාරය කෙසේ දැයි කියනු පිණිස ය.මින් වඩාත් යහපත් දේ කුමක් දැයි ඒ අය ම තීන්දු කරනු ඇත.  අනන්‍යතාව සඟවා සිටීමට කැමැති මාතාවක විසින් යොමු කරන ලද ලිපියක් ඇසුරිනි.මෙවර මා කතරගම වන්දනාවේ ගියේ අවුරුදු කිහිපයකට පසුව ය.ආපසු එනු පිණිස ලංගම බසයකට ගොඩ වීමි. රියැදුරු අසුන පැත්තේ ඇති තෙවැනි අසුනේ වාඩි වීමි. සතියේ දිනයක් නිසා දෝ එතරම් සෙනඟක් ද නොවී ය.එය රත්නපුර හරහා කොළඹ එන බසයකි.මේ අතර දෙමළෙන් කතා කරමින් පිරිසක් ඉදිරි දොරින් ඇතුළු වී අසුන් ගත්හ. මා සිටි අසුනට ඉදිරි අසුනේ ද, මා සිටි අසුනේ ද ඉන් තරුණියෝ දෙදෙනෙක් වාඩි වූ හ.’කොහාටද යන්නෙ?’ කොන්දොස්තර මහතා පැමිණ තරුණියන් ගෙන් ඇසුවේ ය.ඔවුහු දෙමළ බසින් කොළඹට ප්‍රවේශ පත් ඉල්ලා සිටියහ.බසය පිටත් විය.ඔවුහු සියලු දෙනා දෙමළෙන් කතා කරමින් උසුළු විසුළු කර ගනිමින් ආහ.මට ද යාන්තම් දෙමළ කතා කළ හැකි ය.මම අසල සිටි තරුණිය ගෙන් ප්‍රශ්නයක් ඇසුවෙමි.’ඔයා කොහෙද?’’යාපනේ තමයි පදිංචිය’’ඉගෙන ගන්නව ද?’’ඔව්, උසස් පෙළ කලා අංශයෙන්මේ සැරේ විභාගෙ කරනවා’’මෙහෙ ආවෙ?’’කතරගම වඳින්න! ජීවිතේ පළමු වැනි වතාවට තමයි මේ ආවෙ. හොඳට වැඳගත්ත. අපි හිතුවට වඩා මෙහෙ සාමකාමී පරිසරයක් තියනවනෙ.’’සිංහල ජනතාව කොහොම ද?’’සිංහල මිනිස්සු හුඟක් හොඳයි’’තාත්ත මොකද කරන්නෙ?’’ධීවර කර්මාන්තෙ යෙදිල ඉන්නව.’’යාපනේ පැත්ත කොහොම ද?’’හුඟක් හොඳයි? ඇගේ සතුට මුහුණින් ද පළ විය.’දැන් ඔයා ඉගෙන ගෙන මොනවද කරන්න බලාපොරොත්තු වෙන්නෙ?’’රජයේ රැකියාවක් තමයි’බසය රත්නපුරයට ළඟා වන විට මගීන් ගෙන් පිරී තිබිණ.බසය කුරුවිට හමුදා කඳවුර අසල නතර කැරිණ. එතැනින් නැගුණ වැඩි දෙනා හමුදා සාමාජිකයෝ වූහ.රියැදුරු අසුන පිටුපස අසුනේ් හිඳ සිටි දෙමළ තරුණිය නැගිට අසල හිටගෙන සිටි අයකුට අමතා අසුන පිරිනැමුවා ය. එතැනට ළඟා වූයේ ආබාධිත සෙබළෙකි. ඔහු අපහසුවෙන් අසුනට බර වෙද්දී දෙමළ තරුණිය අත්වාරුව සිය’තට ගත්තා ය.මේ දුටු මගේ පපුව ‘හෝස්’ ගා දා ගියේ ය.අනතුරුව අත් වාරුව සෙබළාට දුන් තරුණිය ඇයට පිටුපසින් හිඳ සිටි අනෙක් තරුණිය අසලට පැමිණ අවිස්සාවේල්ල දක්වා හිටගෙන ආවා ය.භාෂාව නොදන්නා කමින් අදහස් හුවමාරු කර ගැනීමට බැරි මේ දෙමළ තරුණිය ගේ් හදවත තීරණාත්මක යුද්ධයක කොටස්කරුවකු වූ නන්නාඳුනන සිංහල සෙබළකුට ආසනය පිරිනැමීමට තරම් මුදු මොළොක් වූයේ කෙසේ ද? සියලු බෙදීම් මැඬ ගෙන පතළ වූ උතුම් මිනිස්කම උතුරා ගලා ගියා ද?  අවිස්සාවේල්ලේ, පුවක්පිටියේ, චිත්ත සමාධි ප්‍රතිකාර සායනයේ මනෝ චිකිත්සක සාම විනිසුරු විමලරත්න රාජකරුණා මහතා විසින් යොමු කරන ලද ලිපියක් ඇසුරිනි.නෑගෙදරක දුන් දනකට හවුල් වනු පිණිස මා ගියේ යතුරු පැදියෙනි. කටයුතු නිමවා ආපසු ආයේ ද එපරිද්දෙනි.ගමන් බෑගය මග වැටී ඇති බව දැනුණේ පසුව ය.හැඳුනුම්පත, රියැදුරු බලපත්‍රය මෙන් ම මුදල් පසුම්බිය ද එහි වූයෙන් මට දැනුණේ මහත් දුකෙකි.මේ ගැන මම ඇල්පිටිය පොලිසියට පැමිණිල්ලක් කළෙමි.දිනක් පොලිසියේ මහත්මයෙක් අප නිවෙසට ආයේ ය.මාගේ් නැති වූ බෑගය වැලිපැන්න පොලිසියට ලැබී ඇති බව දැන් වූ ඔහු එහි ගොස් එය ලබා ගන්නැයි කීවේ ය.වැලිපැන්න පොලිසියේ දී මට මගේ බෑගය ලැබිණ. එහි වූ සියල්ල ද ඒ අයුරින් ම විය.වලගෙදර, දිද්දූවේ එම්.ඒ. ලීලාරත්න නමැති මහතකු මගේ බෑගය අහුලා පොලිසියට ලබා දී ඇති බව ද පොලිසියෙන් දැන ගන්නට ලැබිණ.ඇල්පිටියේ සහ වැලිපැන්නේ පොලිසිවල නිලධාරි මහත්වරුනි, දිද්දූවේ ලීලාරත්න මහතාණනි, ඔබ වන් මිනිසුන් වාසනාවන්!ඔබ හැමට යහපත සැලසේවා!  ඕපාත, ගනේගොඩ ටී.වී. චන්ද්‍රා පියසීලි මහත්මිය විසින් යොමු කරන ලද ලිපියක් ඇසුරිනි.නෙළුම් විල, සිළුමිණ, ලේක්හවුස්, කොළඹ</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>07</day>
    </date>
    <link>http://www.silumina.lk/2010/03/07/_art.asp?fn=as1003074</link>
    <topic>ගුරු සේවයේ රසකතා</topic>
    <author>විශ්‍රාමලත් විදුහල්පතිබණ්ඩාරගම පුල්ලපෙරුම ගෝනපල හන්දිය</author>
    <content>නව යුගයක් කරා යන ගමනට කාන්තාව ද දායක කර ගනිමුමං මැරෙන්න ගිහින් ගොඩ ආවෙ අම්මාගෙ අසීමිත ආදරය නිසයිනෙළුම් විලගුරු සේවයේ රසකතාමිනිත්තුවක කතාවක්අම්පාරේ අති දුෂ්කර ප්‍රදේශයක පිහිටි පාසලකට වසර මැද භාගයේදී දයාරත්න නමැති තරුණයෙක් ගුරු පත්වීමක් ලැබ පැමිණියේය. ඔහු එම දිස්ත්‍රික්කයේ ම වෙනත් ප්‍රදේශයක පදිංචිකරුවෙකි. දයාරත්න වැඩ බාර ගැනීමට පැමිණියේ සිය මව ද සමඟය.’අනේ ලොකු මහත්තයො මේ මගෙ කොල්ලා හොඳට බලා ගන්නැ’යි කියමින් ඇය සිය පුතු විදුහල්පතිතුමාට පැවරීය.මෙම පාසලේ සේවය කළ අනෙක් ගුරුවරු වැඩි දෙනා දිවයිනේ සතරදිග් භාගයෙන් පැමිණි අය වූහ. ඒ සැමටම පාසලේ නවාතැන් පහසුකම් තිබිණ.දයාරත්නට ද ගුරු නිවාසයක නවාතැන් ලැබිණ. ඔහු ද ළමා මේස හතරක් එකට තබා සිය සයනය සකස් කර ගත්තේය. තම අඩුමකුඩුම අඩංගු ‘සූට් කේස් එක’ අසල පුටුවක් මත තබා නේවාසිකයෙක් බවට පත් වූයේය.එම සතියේ සිකුරාදා සවස ඔහු ගමට පිටත්ව ගියේය. ඔහු ගිය පසු එම කාමරයට ගිය වෙනත් ගුරුවරයෙක් සිය සහෝදර ගුරුවරයකු අමතා,”මෙන්න විමලේ අර අලුත් හාදයා සූට්කේස් එකට ඉබ්බෙක් එහෙම දාල ගිහිං තියෙන්නේ” යැයි පැවසීය.”ඉරිදා ආපහු ආවාම අපි මිනිහට මේ ගැන කියමු.””මල්ලි මෙහෙ හොරු කවුරුවත් නැහැ. ඔය සූට්කේස්වලට ඉබ්බො ගෙම්බො දාන්න ඕන නැහැ” නවක ගුරුවරයාට අනෙක් ගුරුවරු පැවසූහ.ඊළඟ සිකුරාදා ද ඔහු ගමේ ගියේය. ඉබ්බා ඉවත්ව ගොස් නැත.එහෙමම එල්ලී සිටී. ඉරිදා ආපසු පැමිණි දයාරත්න එළිමහනේ ලී කොටයක් මත වාඩි වී බර කල්පනාවකය.”මොකද මල්ලි බර කල්පනාවක” කණ්ඩායමේ වැඩිහිටි ගුරුවරයා වන විමලදාස ඇසීය.”මගෙ සූට්කේස් එක කවුරුහරි ඇරල තියෙනව“”කොහොමද එහෙම කියන්නෙ?””මේ බලන්න” ඔහු එහි පියන ඔසවා පෙන්වීය.සැබෑවකි. හිස් ගම් බෝතල, රට හුණු කෑලි, පරණ ප්‍රශ්න පත්‍ර, වැනි ලට්ට ලොට්ට එහි පුරවා තිබිණ.”ඕකනෙ අපේ කට්ටිය ඔයාට කිව්වෙ බෑග් වලට ඉබ්බො දාන්න එපා කියල”තුන්වැනි සිකුරාදා ද ඔහු ගමේ ගියේය.”මේ වැඩේ හරි යන්නෙ නැහැ. ඉබ්බො පැටවු ගහලනෙ. මේ යකා අනිත් පැත්තටත් ඉබ්බෙක් දාල තියෙන්නෙ” කීර්ති තම සගයකුට පැවසීය.ඉරිදා සවස දයාරත්න ආපසු ආවේය. එදින ද ඔහු බර කල්පනාවකය.”ඇයි මල්ලි මොකද්ද ප්‍රශ්නෙ” විමලදාස ඇසීය.”විමලදාස මහත්තය යංකො පෙන්නන්න”දයාරත්න මුරට නතර කර ගිය ඉබ්බන් දෙදෙනාට අමතරව වඩාත් ශක්තිමත් ඉබ්බෙක් ද ඔහුගේ සූට්කේස් එකේ එල්ලී සිටියේය.”මේ ලොකු ඉබ්බ හන්ද දැන් මේක මටත් අරින්න බැහැනෙ” ඔහු කනගාටුවෙන් කීය.”හරි හරි මල්ලි බය නැතුව ඉන්නකො””මෙන්න ඔය ලොකු ඉබ්බගෙ යතුර. ඉතින් ඇර ගන්නවා” යි පවසමින් අයෙක් ඔහු දෙසට යතුරක් විසි කළහ.ඉබ්බෝ කාමරය හැර දා ගියහ.විශ්‍රාමලත් විදුහල්පතිබණ්ඩාරගම පුල්ලපෙරුම ගෝනපල හන්දිය</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>07</day>
    </date>
    <link>http://www.silumina.lk/2010/03/07/_art.asp?fn=as1003075</link>
    <topic>මිනිත්තුවක කතාවක්</topic>
    <author>ප්‍රේමදාස රොඩ්රිගෝ කළුතර</author>
    <content>නව යුගයක් කරා යන ගමනට කාන්තාව ද දායක කර ගනිමුමං මැරෙන්න ගිහින් ගොඩ ආවෙ අම්මාගෙ අසීමිත ආදරය නිසයිනෙළුම් විලගුරු සේවයේ රසකතාමිනිත්තුවක කතාවක්ඔහුට තිබුණේ එක් අතකි. සිය අත අහිමි වීම ගැන ඔහු සිටියේ මහත් වූ වේදනාවකිනි. නිරතුරුවම ඔහු සිය මිතුරන්ට මේ ගැන කියා පෑවේය.එක් දිනක් අත් දෙකම නැති පුද්ගලයෙක් පාරේ ගියේ නට - නටා ය. මෙය ඔහුගේ මිතුරෝ දුටහ. ඔවුහු අතක් නැතිව දුක් වන සිය මිතුරාට මෙය පෙන්වීමට සූදානම් වූහ. අත් දෙකම නැතත් මෙම පුද්ගලයා සිනාසී නටමින් පාරේ යන අයුරු සිය මිතුරාට පෙන්වූයේ දුක නැති කිරීමට ය.අනතුරුව දෑතම නැති ඔහුගෙන් මිතුරෝ ප්‍රශ්න කළහ.“තමුසේ අත් දෙකම නැතත් බොහොම සතුටින් ඉන්න වග පේනවා. ඒත් අපේ යාළුවට එක අතයි නැත්තේ. එයා හැම තිස්සෙම ඉන්නේ දුකෙන්, තමුසෙ නම් එහෙම නෑ. නට - නටා සිනා සිසී පාරේ යන්නේ.”ඔහු මෙයට පිළිතුරු දුන්නේ ය.“තමුසෙලට පිස්සු ද? මගේ පිටේ හත්පොළ කන කූඹියෙක් ගිහිල්ලා, කනවා. මට ඉන්න බෑ. දනවා, මං මේ ඌ ගන්න දඟලනවා.”ප්‍රේමදාස රොඩ්රිගෝ කළුතරතව්තිසා දෙව්ලොවට නවක දෙවියෙක් පහළ විය. එම දෙව්පුතු සාදරයෙන් පිළිගත් පැරැණි දෙවිවරු, තව්තිසාවට ඒමට තරම් ඔහු කළ පින කුමක්දැයි විමසූහ. නව දෙව් පුතු මෙසේ පිළිතුරු දුන්නේ ය.“අනේ! මම බිලී බෑමෙන් ජීවත්වුණු පව් කාරයෙක්. මගේ අඹ යාළුවෙක් හිටියා, එයා කළෙත් බිලී බෑම. අපි දෙන්නා පුන් පොහෝ දාක මාළු අල්ලන්න පිටත් වුණා. මගේ යාළුවා “බොලං! අද පාළොස්සක නේද? පාසලේ හොඳ බණක් කියනවා. යමුද අපි බණ අහන්නැයි යෝජනා කළා. අනේ! මට බැහැ. උඹ පලයන්! “මම අදත් බිලී බානවා.” ඔහු බණ අහන්න ගියා. මම බිලී පිත්ත දියට දාගන මෙහෙම කල්පනා කළා. ඇත්තට මගේ යාළුවානං දැන් අගේට බණ අහනව ඇති. මගේ පව්කාර කමට අදත් බිලී බානවා. මෙහෙම මම ධර්මය ගැනම කල්පනා කළා.මගේ යාළුවා බණ ගැන හිත යොදන්නේ නැතිව, මෙහෙම හිත හිත උන්නා.”“අනේ මං වගේ මෝඩයෙක්. යාළුවා නං දැන් මාළු ගොඩක් අල්ලගන ඇති. මගේ ගොන් කමට තමා පන්සල් ආවෙ.“එදා හැන්දෑවෙ තමා සුනාමිය ආවෙ. පැල්පත් පිටින් ම අපි දෙන්න මූදට බිලි වුණා. ධර්මශාලාවෙ ඉඳගනත් ‘බිලී බෑම’ ගැන ම හිතපු මගේ යාළුවා අපායෙ උපන්නා. බිලී පිත්ත අතේ තියාගනත් ධර්මය ගැනම සිත යොමු කළ මම දිවිය ලෝකෙ උපන්නා.අමරදාස දූවගේ වීදාගම</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>07</day>
    </date>
    <link>http://www.silumina.lk/2010/03/07/_art.asp?fn=av1003071</link>
    <topic>රියැලිටි වැඩසටහන් නිසා නවකයන් අතරමං වෙනවා</topic>
    <author>හේමාලි විජේරත්න</author>
    <content>රියැලිටි වැඩසටහන් නිසා නවකයන් අතරමං වෙනවාඅපෝන්සුගේ උපන්දිනය දා සුවිශේෂ සුබ පැතුමක්හදවතේ සිදුර හදවතින් වසමුඉන්ටර්නෙට් ජෝක්ස්අමිල-තේජා අතිනත ගත්දාළමා ලොවේ අලුත්ම උන්මාදය Ben 10පුවත් කෙටියෙන්මිල්ටන් ගැන කලාකරුවන්ගේ අදහස්පිස්සු හැදෙන සඳකඳුළු සිත්තම්ඔබ පැමිණී ඔබම ගියා නැවතුණු තැන අපි ඉන්නම්.....යළි ඉපදුණු විල්පත්තුවතාත්තා නැති වෙන්න කලින් මා දිහා බලාගෙන හුඟාක් හැඬුවාමියුරු ගීතාවලියක සුන්දර ආත්මයරවීගේ උපන්දිනය අපි සමරන්නේ ලංකාවේඅළුකෙසෙල් ආහාරයට ගැනීමෙන් ලිංගික දුබලතා ඇතිවෙන්නේ නැහැපිතිකරණයේ සුපිරි බලය සචින්අමිතාබ්ගෙන් පුවත්පතකට දොස්පුරා වසර 25 ක් පමණ ශ්‍රාවක සිත් පහන් කළ ගායන ශිල්පිනියක ලෙසත් ගුවන්විදුලිය, රූපවාහිනිය හරහා රසිකයන් ආමන්ත්‍රණය කළ නිවේදිකාව ලෙසත් චරිතා පි‍්‍රයදර්ශනි පීරිස් හඳුන්වා දිය හැකිය.මෙසේ පටන් ගෙන ඇගේ දීර්ඝ කාලීන කලා ජීවිතයේ සුවිශේෂි තැන් සඳහන් කළ හේතු පාඨයකින් ඇය සම්මානයට පාත්‍ර කොට තිබුණේ පසුගිය MACO සම්මාන උළෙලේ මැකෝ සම්මානයට හිමිකාරියක කරමිනි.කලාවට ඇගෙන් වූ අනූපමේය මෙහෙවර පිළිබඳ සඳහන් කිරීමේදී හෙට (08) එළඹෙන ජාත්‍යන්තර කාන්තා දිනය ද ඇය පිළිබඳ සිහිපත් කරන්නට සිදු වන දිනයකි. එයට සුවිශේෂි හේතුව වන්නේ ගායිකාවන් සිය දෙනකු එකතු කොට කාන්තාවන් වෙනුවෙන් ගීතයක් නිර්මාණය කරන්නට වගකීම කරට ගත්තී ඈ නිසාවෙනි. අදටත් ඔබ අසන මේ ගීතය තවමත් කනට නුහුරු නැතුව ඇති.‘දල්වාලමු අපි එක ඉටි පහනක් සියලු ළඳුන් නාමෙන් ලෝකය දෝතින් ගෙන කිරි පොවනා සියලු මවුන් නාමෙන්...’පුෂ්පා රම්ලිනි රචනා කළ මෙම ගීතය සඳහා සංගීතය නිර්මාණය කරනු ලැබ ඇත්තේත් චරිතා විසින්මයි. කලකින් ඇගේ කලා දිවිය පිළිබඳවත්, පෞද්ගලික ජීවිතේ පිළිබඳවත් කතා බහකට අපි ගොඩ වැදුණා ඇගේ නිවහනට. අපි පටන් ගත්තේ හෙටට යෙදෙන කාන්තා දිනය වෙනුවෙන් ඇය නිර්මාණය කළ ගීතයේ ඉතිහාසයෙන්.“මේ ගීතය නිර්මාණය වුණේ 1998 වර්ෂයේදී. කැපවීම් රාශියකින්, ආදරෙන්, ආසාවෙන් කරපු ගීතයක් මේක. මගේ අදහසකට අනුව නිර්මාණය වුණත් මේ සඳහා ගායන ශිල්පිනියන් සිය දෙනෙකුත්, ගීත රචිකාව වන පුෂ්පාත් මාත් එක්ක එකතු වුණා. මෙහෙම ගීතයක් කරන්න ඕන කියන අදහස කලක පටන් තිබුණත් ඒ සඳහා බර පැන දරන්න කෙනෙක් හිටියේ නෑ. ඒ වගකීම සම්පූර්ණයෙන්ම ගත්තේ කාන්තාව හා මාධ්‍ය සාමුහිකයයි.ගායිකාවක වශයෙන් පුරා වසර 25 කට අධික කාලයක් තිස්සේ ක්ෂේත්‍රයේ රැඳී සිටියත් චරිතා කිසි දිනක නිර්මාණත් සමඟ තරගකාරිව දිව ගිය අයකු නොවූවාය. ඒ නිසාම නිර්මාණ රාශියක් ඈ සතු නොවූවත් මෙතෙක් ඈ ඉදිරිපත් කළ අතලොස්ස ඇගේ අනන්‍යතාව පවසා සිටී. “මෑත කාලයේ ක්ෂේත්‍රයට ආපු අයට වගේ තරගකාරී ස්වරූපයකින් නොවෙයි අපි ක්ෂේත්‍රයට ආවේ. එකිනෙකා පරයමින් නිර්මාණ ඉදිරිපත් කිරීමේ තරගයක් තිබුණෙත් නෑ.හොඳට හිතල බලලා කල් යල් බලලා සමාජයට වැඩ දායක නිර්මාණ බිහි කිරීමේ උනන්දුව තමයි මට තිබුණේ. නිර්මාණ ගත්තොත් 50 - 60 වැඩිය නැතුව ඇති. මම අවුරුදු 16 - 17 කාලෙදි තමයි මේ ක්ෂේත්‍රයට ආවේ. ඒ ඒ වයසට නිසි දේවල් ඒ කාලෙදි කළා. නිර්මාණ වෙනුවෙන්ම කාලය ගත කළෙත් නෑ. විවාහ වුණා. දරුවෝ හැදුවා. සමාජ වැඩ කළා. හැමදේම කළා.ඒ කාලේ ඉඳලම ගායිකාවක් විදියට මගේ හිතේ තිබුණේ චරිතා පි‍්‍රයදර්ශනී කියන අනන්‍යතාව හඳුනාගන්න ගීත 05 ක් තිබුණත් ඇති කියලයි. ඒ අනන්‍යතාව මට ගොඩ නඟා ගන්න පුළුවන් වුණා. සංයුක්ත තැටි වශයෙන් වුණත් ‘අහස් ගැබේ’ සහ ‘සල්මල් යාය’ විතරයි කරල තියෙන්නේ. ‘සල්මල් යාය’ කරලත් දැන් අවුරුදු 06 ක් වෙනවා. අපි එහෙම පස්සෙන් පන්නගෙන නිර්මාණ කළේ නෑ කියලා අවැඩක් සිදුවෙලත් නෑ. එදා ඉඳල අද වෙනකම්ම අපිත් මේ ක්ෂේත්‍රයේ ඉන්නවා.අද වන විට රියැලිටි වැඩ සටහන් හරහා ගායක ගායිකාවන් බිහි වෙන එක ජනපි‍්‍රය දෙයක් වෙලා. සංගීත විශාරද වරියක්, ප්‍රවීණ ගායිකාවක් හැටියට ඒ ගැන ඔබේ මතය කුමක් ද?රියැලිටි වැඩ සටහන් කියන ඒවා ඉස්සරත් තිබුණා. හැබැයි ඔය දැන් තිබෙන ආකාරයේ වැඩසටහන් නම් නොවෙයි ඒවා. ‘පිබිදෙන ගායක පරපුර’, ‘තුරුණු ශක්ති’ වගේ වැඩසටහන් හරහාත් කළේ හොඳ ගායක ගායිකාවන් බිහි කරපු එක තමයි. දැන් නූතන ලෝකයත් එක්ක ඒවා වෙනස් වෙලා. නමුත් අපේ රටේ තිබෙන එකම වැරැද්ද ඒ රියැලිටි වැඩ සටහන් ඒ ආකාරයෙන්ම අපට ගැනීමයි. පිටරටින් එන හැමදේම අපි ඒ විදියටම ගත යුතු නෑ. අපට කියලා වෙන්වුණු සංස්කෘතියක්, අනන්‍යතාවයක්, ආගමක්, දහමක් තිබෙනවා. තවමත් අපි ජීවත්වෙන්නේ ඒ රාමුව ඇතුළේ. ඒ ආකාරයටම ඒ දේවල් වැළඳ ගැනීම නිසා අපේ දරුවන් සමහර වෙලාවට නොමඟ යනවා.මේ වැඩසටහන් හරහා ඉතාම දක්ෂ හැකියාවන් සපිරි ආධුනික පිරිසක් බිහිවෙනවා. මම නෑ කියන්නේ නෑ. නමුත් සමහර වෙලාවට මම දැකපු දෙයක් තමයි තරගය ඉවර වෙනකොට ඒ අයගේ කටහඬ විනාශ වෙලා. ඒ අයට ගායනයට වැඩිය උනන්දු වෙන්න වෙලා තිබෙන්නේ එස්එම්එස් පොරයට හා නර්තනය ඉගෙන ගන්න. නමුත් ගායකයකුට හෝ ගායිකාවකට වඩාත් වැදගත් වෙන්නේ තමුන්ගේ හඬ. ඒක ප්‍රවේසම් කරගෙන වැඩි දියුණු කර ගන්න තමයි වැඩියෙන් උත්සාහ ගන්න ඕන.අනිත් පැත්තෙන් මේ අය ජයග්‍රහණය කරාම ලොකු කුසලානයක්, ගෙවල් දොරවල්, යාන වාහන ඔක්කොම දෙනවා. ඒකෙන් වෙන්නේ මේ අය නන්නත්තාර වෙන එක. ක්‍රමයෙන් ලැබෙන්න ඕන දේවල් ඔක්කොම එකපාර දෙනවා. එතකොට වටිනාකමක් දන්නේ නෑ. විඳින්න දන්නෙ නෑ.මෙවැනි වැඩසටහන් විනිශ්චය සඳහා ඔබට ආරාධනා ලැබුණේ නැත්ද?පසුගිය දිනයක මම සහභාගි වුණා ශ්‍රී ලන්කන් ලයිෆ් වැඩ සටහනට. දීර්ඝව නොවෙයි එක් දිනකට. මම මගේ විනිශ්චය දෙන්න පටන් ගත්තෙ එස්එම්එස්වලට විරුද්ධයි කියන ප්‍රකාශය කරලමයි. එස්එම්එස්වලින් හොඳ ගායකයෙක් හෝ ගායිකාවක් තෝරන්න බෑ. හැබැයි ජනපි‍්‍රය ගායකයෙක් හෝ ගායිකාවක් තේරිය හැකියි. ජනපි‍්‍රය දේ හොඳ වෙන්නෙත් නෑ. හොඳම දේ ජනපි‍්‍රය වෙන්නෙත් නෑ.නිර්මාණ ජීවිතය සඳහා ඔබේ සැමියා එඩ්වඩ් ඔබව උනන්දු කරවන්නේ නැත්ද?උනන්දු නොකරනවා නොවෙයි. නමුත් එඩ්වඩ්ට වැඩි ඉඩක් දීලා මම නිහඬ වෙලා තිබෙනවා. එඩ්වඩ් ගේ හැම නිර්මාණයක් වෙනුවෙන්ම ඔහුව උනන්දු කරන්න සිද්ධවෙලා තිබෙන්නේ මට. අනිත් පැත්තෙන් බිරිඳක් මවක් හැටියට ගෙදර දොර ප්‍රශ්නවලට, දරුවන්ගේ කටයුතුවලටත් මට මැදිහත් වෙන්න වෙනවා.ඔබේ දරුවන් දෙන්නත් මේ වන විටත් කලාවට සම්බන්ධ නේද?ඔව් ඒ දෙදෙනා අධ්‍යාපනයට වගේම කලාවටත් දක්ෂයි. දෙදෙනාම ලයිසියම් ජාත්‍යන්තර පාසලේ ඉගෙන ගන්නවා. දුව ටෙලිනාට්‍ය හා චිත්‍රපට කිහිපයකටම සම්බන්ධ වුණා. සංගීතය පැත්තටත් දෙන්නම උනන්දුයි. ඒ දෙන්නා දොස්තරවරුන් ඉංජිනේරුවන් විය යුතුම කියලා දෙයක් නෑ. කැමැති අංශයකින් ඉදිරියට යන්න නිදහස දීලා තිබෙනවා. නමුත් තමන් හදාරන දේ හරියට ශාස්ත්‍රානුකූලව ඉගෙන ගත යුතුයි කියලා තමයි කියලා තිබෙන්නේ.ගායිකාවක, නිවේදිකාවක සේම පෞද්ගලික ජීවිතේ මවක, ගෘහණියක, බිරිඳක වශයෙන් ද සිය යුතුකම් කොටස නිසි අයුරින් ඉටු කරමින්ද, සමාජයේ සියලු පොදු කටයුතු වෙනුවෙන් ද පෙනී සිටිමින් කාර්ය බහුල ජීවිතයක් ගෙන ගියත් චරිතා සිය අධ්‍යාපන කටයුතු වෙනුවෙන් වැය කරන කාලය ද කිසි විටෙකත් අඩු කරන්නේ නැත. ඇය පසුගියදා ශ්‍රී ජයවර්ධනපුර විශ්ව විද්‍යාලයෙන් ලේඛකත්ව හා සන්නිවේදන ඩිප්ලෝමාව ද හිමි කර ගන්නීය. ඒ අතරම ඇය මේ දිනවල එඩ්වඩ් ගේ ‘මාරම්බරී’ ගීත ප්‍රසංගය රට වටා ගෙන යාමේ සැලසුමේ ප්‍රධාන සංවිධායකවරිය වශයෙන් ද කටයුතු කරන්නීය.හේමාලි විජේරත්නඡායාරූපය - දුෂ්මන්ත මායාදුන්න</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>07</day>
    </date>
    <link>http://www.silumina.lk/2010/03/07/_art.asp?fn=av1003072</link>
    <topic>අපෝන්සුගේ උපන්දිනය දා සුවිශේෂ සුබ පැතුමක්</topic>
    <author>තුෂාරි</author>
    <content>රියැලිටි වැඩසටහන් නිසා නවකයන් අතරමං වෙනවාඅපෝන්සුගේ උපන්දිනය දා සුවිශේෂ සුබ පැතුමක්හදවතේ සිදුර හදවතින් වසමුඉන්ටර්නෙට් ජෝක්ස්අමිල-තේජා අතිනත ගත්දාළමා ලොවේ අලුත්ම උන්මාදය Ben 10පුවත් කෙටියෙන්මිල්ටන් ගැන කලාකරුවන්ගේ අදහස්පිස්සු හැදෙන සඳකඳුළු සිත්තම්ඔබ පැමිණී ඔබම ගියා නැවතුණු තැන අපි ඉන්නම්.....යළි ඉපදුණු විල්පත්තුවතාත්තා නැති වෙන්න කලින් මා දිහා බලාගෙන හුඟාක් හැඬුවාමියුරු ගීතාවලියක සුන්දර ආත්මයරවීගේ උපන්දිනය අපි සමරන්නේ ලංකාවේඅළුකෙසෙල් ආහාරයට ගැනීමෙන් ලිංගික දුබලතා ඇතිවෙන්නේ නැහැපිතිකරණයේ සුපිරි බලය සචින්අමිතාබ්ගෙන් පුවත්පතකට දොස්ජයසේකර අපෝන්සු මෙරට සිටින දක්‍ෂ ජනපි‍්‍රය කලාකරුවෙක්. පසුගිය දිනෙක ඔහුගේ උපන්දිනය යෙදී තිබුණා. උපන්දිනය දා උදෑසනම ජයසේකර අපෝන්සු මවිතයට පත් කරමින් එක් සුවිශේෂී උපන් දින සුබ පැතුමක් දුරකතනය ඔස්සේ ලැබුණා. මේ පිළිබඳව අපේ මේ ආදරණීය කලාකරුවා ඉන්නේ ඉහවහා ගිය සතුටකින්. නොහිතපු දිනෙක නොහිතපු විදිහට නොහිතපු වෙලාවක ලැබුණු මේ ඇමැතුම ගැන අපි ජයසේකර අපෝන්සුගෙන්ම අසා දැන ගනිමු.”පසුගිය දිනෙක මගේ උපන්දිනය යෙදී තිබුණා. එදා උදෑසනම මම නොහිතපු විදිහට මගේ උපන් දිනයට සුබපැතුම් එක් කරමින් මට කතා කළේ මෙරට පළමු පුරවැසියා. ඒ අතිගරු ජනාධිපති මහින්ද රාජපක්‍ෂ මැතිතුමායි. මගේ ජීවිතේ පළමුවතාවට තමයි උපන් දිනයකට රටේ රාජ්‍ය නායකයෙක් මේ ආකාරයට සුබ පැතුම් එක් කළේ. ඇත්තටම අපේ ජනාධිපතිතුමා තුළ පවතින උතුම් ගතිගුණ, සාරධර්ම, නිහතමානී බව මෙයින් ඔප්පු වෙනවා.ඒ වගේම එතුමා තුළ කලාකරුවන්ට මොන තරම් ආදරයක් තියනවාද කලාකරුවන් ගැන මොනතරම් හිතනවාද මොනතරම් සැලකිල්ලෙන් කටයුතු කරනවාද කියන දෙයත් මෙයින් පැහැදිලි වෙනවා. මෙවන් රාජ්‍ය නායකයෙක් කලාකරුවන් විදිහටත් සාමාන්‍ය ජනතාව විදිහටත් අපට ලැබීම ගැන අනේක වාරයක් මම දෙවියන්ට පින් දෙනවා. මගේ ජීවිතේ මම වඩාත්ම සතුටු වූ දවස මගේ ජීවිතේ මා සැමරූ සුවිශේෂීම උපන්දිනේ මෙයයි කියලයි මට හිතෙන්නේ. මේ මොහොතේ අතිගරු ජනාධිපතිතුමාට මම හදපත්ලෙන්ම ස්තූතිවන්ත වෙනවා. මගේ උපන්දිනේට සුබපතා මට ආශිර්වාද කිරීම පිළිබඳව. එතුමාට ජයෙන් ජය වේවායි කියා මම ද පෙරළා ප්‍රාර්ථනා කරනවා.” ජයසේකර අපෝන්සු මෙම සුවිශේෂී ඇමතුම පිළිබඳව ඉහවහා ගිය සතුටෙන් අප සමඟ පැවැසුවේ එලෙසයි.තුෂාරි</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>07</day>
    </date>
    <link>http://www.silumina.lk/2010/03/07/_art.asp?fn=av1003073</link>
    <topic>හදවතේ සිදුර හදවතින් වසමු</topic>
    <author>වසන්ත ජයසිංහ ආරච්චිගේ</author>
    <content>රියැලිටි වැඩසටහන් නිසා නවකයන් අතරමං වෙනවාඅපෝන්සුගේ උපන්දිනය දා සුවිශේෂ සුබ පැතුමක්හදවතේ සිදුර හදවතින් වසමුඉන්ටර්නෙට් ජෝක්ස්අමිල-තේජා අතිනත ගත්දාළමා ලොවේ අලුත්ම උන්මාදය Ben 10පුවත් කෙටියෙන්මිල්ටන් ගැන කලාකරුවන්ගේ අදහස්පිස්සු හැදෙන සඳකඳුළු සිත්තම්ඔබ පැමිණී ඔබම ගියා නැවතුණු තැන අපි ඉන්නම්.....යළි ඉපදුණු විල්පත්තුවතාත්තා නැති වෙන්න කලින් මා දිහා බලාගෙන හුඟාක් හැඬුවාමියුරු ගීතාවලියක සුන්දර ආත්මයරවීගේ උපන්දිනය අපි සමරන්නේ ලංකාවේඅළුකෙසෙල් ආහාරයට ගැනීමෙන් ලිංගික දුබලතා ඇතිවෙන්නේ නැහැපිතිකරණයේ සුපිරි බලය සචින්අමිතාබ්ගෙන් පුවත්පතකට දොස්ඒ පසුගිය අවුරුද්දේ බක්මාසේ අලුත් අවුරුදු සිරිය අපි කවුරු කවුරුත් විඳින කාලයයි. සතා සිව්පාවා ගහකොළ විතරක් නෙමෙයි අවට පරිසරයත් ඒ වසන්ත සැණකෙළියට කල් ඇතුවම සූදානම් වෙනවා. ඒ සතුට ජාති ආගම් කුල භේදයක් නැතුව හිත්වලට එකතු වෙනකොට ඒක හුඟක් ම විජේරත්නටයි ප්‍රියානිටයි දැනෙන්න ගත්තා. ඒ තවත් නොබෝ දිනකින් තම පුංචි කැදැල්ලට ආදරණීය බලාපොරොත්තුවක් එකතුවෙන්න පෙරමඟ බලාහිටිය නිසයි.ඩී.එම්. විජේරත්න බණ්ඩාරත්, එස්. ප්‍රියානි අත්තනායකත් මීට වසර කිහිපයකට පෙර එකම වහලක් යටට ආවේ දහසකුත් බලාපොරොත්තු රැසක් කරපින්නාගෙනයි. ඒ බලාපොරොත්තු ඉහළ දමමින් රත්තරන් දියණියකගේ ආදරය ලබන්න මේ අම්මයි තාත්තයි වාසනාවන්ත වුණා. ඩී.එම්. කාවින්ද්‍යා තත්සරණි මේ පවුලට එකතු වුණ වැඩිමහල් දියණියයි.රැකියාවක් විදිහට ඒ වෙනකොටත් විජේරත්න නියැලිලා හිටියේ පොලිස් සේවයේ කොස්තාපල්වරයකු විදිහට. ඒ නිසා ම අනාගතය ගැන දහසකුත් බලාපොරොත්තු මේ පුංචි දියණිය සමඟ ගොඩනඟන්න මේ අම්මයි තාත්තයි හීන මැව්වා. ඒත් ඒ හීනවල සුන්දරත්වය විඳින්න තවත් ඒ හැටි කාලයක් මේ පවුලට බලා ඉන්න සිදුවුණේ නැත්තේ කාගේත් ආශිර්වාද මැද කාවින්ද්‍යා දියණියට පුංචි නංගියෙකුත් මේ පවුලට එකතු වුණ නිසයි.හරියටම කොවුල් නාද මැද රබන් සුරල් වැයෙන හඩින් බක්මහේ අසිරියත් එක්ක අවුරුදු තිළිණයක් විදිහට නවෝද්‍යා මෙත්සරණි දියණිය පවුලට එකතු වුණේ අලුත් අවුරුදු සිරිය හිතේ හැටියට විඳින්න අවස්ථාව සලසා දෙමින්.ඒ 2009 අප්‍රේල් මාසේ 18 දා. දියණියන් දෙදෙනෙකුගේ ආදරයෙන් පෝෂණය වෙන මේ පුංචි පවුලේ බලාපොරොත්තු රැසක් ගොඩනැඟෙන විට එක්තරා මොහොතක අන්ධකාර සෙවණැල්ලක් මේ පවුලට වැටෙන්න ගත්තා.නො. 56, පෙතියාගොඩ, ගම්පහ පදිංචි විජේරත්නගෙත් ප්‍රියානිගෙත් අලුත් අවුරුදු තිළිණය නවෝද්‍යා මෙත්සරණි දියණිය වෙනුවෙනුයි මෙවර ‘හදවතක වේදනාවේ’ හෙළිදරව්ව වෙන් කරන්න අපි තීරණය කළේ. අද වෙනකොට මාස 10 ක් වයැසැකි මේ පුංචි මල් කැකුළ උපන් බරවත් නොමැතිව පවුලේ හැමෝගෙම ආදරයට මැදි වුණත් මේ පුංචි දියණියගේ හදවත කාටත් හොරාම ලෙඩවෙන්න පටන් අරන් තිබුණා.“අපි මුලින් ම දැක්කේ දුවට නවතින්නේ නැති කැස්සක් ඇති වුණ එක. ඒ එක්කම එයා අඬන්න ගන්නවා. කිරි ටිකවත් පොවාගන්න බැහැ. ඒ වෙනකොට දුවට මාස හතරක් විතර ඇති. පස්සේ අපි දුවව එක්කරගෙන ගියා ඉස්පිරිතාලේට. එතනදි දුවව බැලුවේ හෘද රෝග පිළිබඳ විශේෂඥ වයි.කේ.එම්. ලෆී කියන දොස්තර මහත්තයා. පස්සේ දුවව පරීක්ෂා කරලා බලලයි කිව්වේ දුවගේ හදවතේ සිදුරක් තියෙනවා කියලා.”හෘදය වස්තුව තුළ ඇති විශාල සිදුර නිසා ම අද මේ පුංචි දියණිය හුස්ම ගන්නෙ අමාරුවෙන් වගේ ම දිගටම එන කැස්ස නිසා සිරුරෙන් පුංචි වුණත් ඇය ඒ නිසා ම ලොකු වේදනාවකුත් විඳිනවා. ඒ සඳහා රැයක් දවාලක් නැතුව කළ හැකි එක ම දේ හෙම්බත්වන තුරු ම අඬන එක විතරමයි. ඒත් මොන අම්මට තාත්තට ද තමන්ගේ දරුවා වේදනාවෙන් දඟලන එක වගේ ම දරාගන්න බැරුව කෑගසන එක බලා ඉන්න පුළුවන්. ඒත් අවාසනාවන්ත විදිහට ඒ සියලු දේට සැබෑ ලෙසට මුහුණ දෙන්නට මේ අම්මටයි තාත්තටයි අක්කටයි සිද්ධ වෙලා තියෙන බව ඔබට කිව යුතුයි.“මේක අපේ කරුමේ වෙන්න ඇති මහත්තයෝ. දුවගේ හෘද වස්තුවේ කපාටය මැද මේ සිදුර ඇතිවෙලා තියෙන්නේ. දැන් මේ තත්ත්වය හොඳ කරන්න නම් සැත්කමක් කරන්න ඕන කියලා කියනවා. ඒ සඳහා රුපියල් හාර ලක්ෂ හැත්තෑ පන්දහසක මුදලක් හොයා ගන්න අපට සිද්ධ වෙලා තියෙනවා. ඒත් මට දැන් හරි හමන් රැකියාවක් නැහැ. ඒ නිසා අපි ගොඩක් අසරණ වෙලා ඉන්නේ. කොහොම හරි මගේ දුවව සනීපකරගන්න ඕන මහත්තයෝ.”එකෝ පරීක්ෂණ වාර්තාවේ ඡායාරූපසමහර විටක ජීවිතේ අපි හැමෝටම විවිධාකාර ප්‍රශ්නවලට මුහුණපාන්න සිද්ධ වෙනවා. ඒ වෙලාවට ඒ දේවල් දරාගන්න බැරි විදිහට ජීවිතවලට ගලා එන්නත් පුළුවන්. ඒත් ඒ සියලු දේ ආශිර්වාදයක් කරගන්න මිනිසුන් මේ සමාජයේ ඕන තරම් ඉන්නවා. මා මුලින් ඔබට කිව්වා විජේරත්න පොලිස් කොස්තාපල්වරයකු ලෙස සේවය කරමින් සිටි බව.ඒත් මේ පුංචි දියණිය නවෝද්‍යා මෙලොව එළිය දකින්නට සූදානම් වන මොහොතේ විජේරත්න ප්‍රියානි ළඟින් ම ඉන්නට කල්පනා කළා. ඒත් රාජකාරිය තුළ තම වගකීම නිසියාකාරව ඉටු නොවුණා යැයි වරදට දියණිය ඉපදී පසුවදා ම වැඩ තහනමකට විජේරත්න මුහුණ දුන්නා. ඒත් මෙහි හරි වැරැද්ද හොයා බලන්න අපි උත්සාහ කරන්නේ නැත්තේ එය විජේරත්න වගේ ම සිය රාජකාරි ස්ථානයටත් අදාළ කාරණාවක් නිසා.“එතනින් පස්සේ මම මුහුණ දුන්නේ ලොකු අර්බුදයකට මහත්තයෝ. ප්‍රශ්න පිට ප්‍රශ්න එන්න ගත්තා. මම මේ ඉඩම් කෑල්ල ගත්තේ බැංකු ණයක් අරගෙන. ඒ වගේ ම මගේ පුංචි දුවට මේ වගේ රෝගයක් තියෙනවා කියලා දැනගත්තම අපි තවත් අසරණ වුණා. මේ වගේ ලොකු මුදලක් හොයාගන්න බැරි තත්ත්වයට අපි වැටිලා ඉන්නේ.”මේ වෙනකොට විජේරත්න ජීවිතේ ගැටගසා ගන්න වගේ ම මේ පුංචි පවුල රකින්නත් ඒ අතරම රත්තරන් දියණිය වෙනුවෙන් බේත් හේත් හොයා දෙන්නත් විඳින්නේ අපමණ දුකක් විතරමයි. ගිනි කාෂ්ඨක අව්වේ බයිසිකලේ බැඳගත් පෙට්ටියක තේ කොළ පැකට් අහුරා මහ මඟ කඩවලට දමා ජීවිතේ ගෙන යෑමයි අද විජේරත්නගේ එකම රැකියාව.“ඒ විදිහට හරි අපිට ජීවත් වෙන්න පුළුවන්. ඒත් දුව සනීප කරගන්නයි දැන් මට ඕන මහත්තයෝ. ජනාධිපති අරමුදලින් රුපියල් එක්ලක්ෂ හතළිස් දහසක මුදලක් දෙන්න පොරොන්දු වෙලා තියෙනවා. ඉතිරි මුදල් ටික හොයා ගන්නයි දැන් ඕන. තිබුණ හැම දේම දැන් නැතිවෙලා තියෙන්නේ. ඒත් දුවගේ බෙහෙත් වලටත් මාසයකට ලොකු මුදලක් හොයාගන්න ඕන.”ජීවිතේ ඔහු එක් මොහොතක පොලිස් කොස්තාපල් වරයකු ලෙස සේවය කළත් අද ඔහු අන්ත අසරණ විදිහට අගාධයට ඇද වැටී ඇති බව අප තේරුම් ගත්තේ දෑස්වලට එකතු වුණ කඳුළු වැල් නිසයි. තවමත් 34 වැනි වියේ පසුවන විජේරත්නත් තම ආදරණීය බිරියත් මේ පුංචි පැටවු දෙන්නා වෙනුවෙන් හීන ගොඩක් මැව්වා.ඒත් නොසිතූ මොහොතක තම බාල දියණිය මුහුණදුන් මේ ඛේදවාචකය නිසා අද ඒ හීන වියැකී යන්නට පටන් අරන්. ඒත් මේ මොහොතේ මේ අසරණ පවුලට ඔබේ දෑත්වල ශක්තිය අවශ්‍යම මොහොතකයි ඔවුන් ඔබ දෙස බලා සිටින්නේ. පින් සිත් ඇති දයාබර ඔබට මේ රත්තරන් දියණිය වෙනුවෙන් හැකි පමණින් සරණක් වෙන්න පුළුවන් නම් හෙට දවසේ ඇය හුරතල් දියණියක් විදිහට තම පවුලේ හීන හැබෑ කරාවි. ඒ වගේ ම විජේරත්නගෙත් ප්‍රියානිගෙත්, කාවින්ද්‍යා දියණියගෙත් නවෝද්‍යා දියණිය ගෙත් ජීවිතවලට නැවත වතාවක් ආලෝකය ගලා ඒවි. එහෙම වුණොත් ඒක ලොකු පිනක් නේද?දුරකතනය - 0776 - 602641වසන්ත ජයසිංහ ආරච්චිගේ</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>07</day>
    </date>
    <link>http://www.silumina.lk/2010/03/07/_art.asp?fn=av1003074</link>
    <topic>ඉන්ටර්නෙට් ජෝක්ස්</topic>
    <author>බාසුර</author>
    <content>රියැලිටි වැඩසටහන් නිසා නවකයන් අතරමං වෙනවාඅපෝන්සුගේ උපන්දිනය දා සුවිශේෂ සුබ පැතුමක්හදවතේ සිදුර හදවතින් වසමුඉන්ටර්නෙට් ජෝක්ස්අමිල-තේජා අතිනත ගත්දාළමා ලොවේ අලුත්ම උන්මාදය Ben 10පුවත් කෙටියෙන්මිල්ටන් ගැන කලාකරුවන්ගේ අදහස්පිස්සු හැදෙන සඳකඳුළු සිත්තම්ඔබ පැමිණී ඔබම ගියා නැවතුණු තැන අපි ඉන්නම්.....යළි ඉපදුණු විල්පත්තුවතාත්තා නැති වෙන්න කලින් මා දිහා බලාගෙන හුඟාක් හැඬුවාමියුරු ගීතාවලියක සුන්දර ආත්මයරවීගේ උපන්දිනය අපි සමරන්නේ ලංකාවේඅළුකෙසෙල් ආහාරයට ගැනීමෙන් ලිංගික දුබලතා ඇතිවෙන්නේ නැහැපිතිකරණයේ සුපිරි බලය සචින්අමිතාබ්ගෙන් පුවත්පතකට දොස්සැමියා අලුත් ම මෝටර් රථයක් මිලට ගත්තේ ය. රථය රැගෙන වෙළෙඳපළට යෑමට ඔහු ගේ බිරිඳට වූයේ බලවත් ආසාවකි. එහෙත් බිරිඳ අලුත් ම මෝටර් රථය ධාවනය කිරීම පිළිබඳව සැමියා කිසිදු කැමැත්තක් නො දැක්වීය. දිනක් බිරිඳ සුපුරුදු ලෙස ම ඇගේ ඉල්ලීම ඉදිරිපත් කළාය.බිරිඳ - “අනේ මට අද වත් කාර් එක ඩ්‍රයිව් කරන්න දෙන්න කෝ”සැමියා - “බෑ... මම සැරයක් කිව්වා නේ”බිරිඳ - “ඔයාට මාවද ලොකු කාර් එක ද ලොකු?”සැමියා - “මට කවදත් ලොකු වුණේ ඔයා නේ”බිරිඳ - “එහෙනං ඇයි මට කාර් එක නො දෙන්නේ?”සැමියා - “... ඔයාට තියෙන ආදරේ නිසා. බලන්න ඔයා කාර් එක එළවන්න ගිහිං ඇක්සිඩන්ට් එකක් වුණොත් මොකද වෙන්නේ?”බිරිඳ - ඒක තමයි මම කිව්වේ ඔයාට මට වඩා ලොකු කාර් එකයි කියලා”සැමියා - “නෑ.. නෑ.. ඇක්සිඩන්ට් එකක් වුණොත් පොලීසිය ඔයාගේ ඩ්‍රයිවින් ලයිෂන් අරගෙන ඒ විස්තර පොලිස් පොතේ ලියා ගන්නවා. ඊට පස්සේ ඒ විස්තරේ පත්තරේටත් වැටෙනවා නේ.බිරිඳ - “ඉතිං?”සැමියා - “ඉතිං කියන්නේ.. ඔයාට තේරෙන්නේ නැද්ද.. එතකොට ඔයා ගේ නියම වයස හැමෝම දැන ගන්නවනේ..”බිරිඳ - “අනේ ඩාලිං ඔයා නං මට ඇත්තටම ආදරේ බව අද හොඳටම දැන ගත්තා”සැමියා අලුත් ම මෝටර් රථය හා බිරිඳ ගේ ආදරය යන දෙකම රැක ගත්තේ එසේ ය.  දුර ගමනක් යමින් සිටි චාලී අතරමඟ රිය නතර කෙළේ ඉන්ධන පුරවා ගැනීමට ය. ඒ අතර ඔහු ගේ බිරිඳ නැන්සි ඉන්ධන පිරවුම් හළේ වූ වෙළෙඳසලකට ගියාය. රිය පණ ගන්වා ගත් චාලී වේගයෙන් එය ධාවනය කරමින් සැතපුම් කිහිපයක් ඉදිරියට ගමන් කෙළේය.මේ අතර ඔහු පසුපසින් හඹා ආ පොලිස් මුර සංචාරක රථයක් මඟ අවහිර වන සේ නතර කෙළේ ය. ඉන් බැස ගත් පොලිස් නිලධාරියෙක් චාලී සමීපයට පැමිණියේ ය.පොලිස් නිලධාරියා - මහත්තයා දන්නැද්ද ඔයා ගේ නෝනාව පෙට්‍රල් ෂෙඩ් එකේ දාලා ඇවිත් තියෙන බව.චාලී - දෙයියන්ට ස්තූති වෙච්චාවේ. ඒත් මං හිතුවා උන් හිටි ගමන් මගේ කන් බීරි වුණේ කොහොමද කියලා.  බිරිඳ - “ඔයාව කසාද බැන්ඳ මම මෝඩියක්”සැමියා - “ඔව් මටත් ඕක ඒ දවස්වල තේරුණේ නෑ”  ව්‍යාපාරික කටයුත්තකට චීනයට ගොස් සිටි සිංහල තරුණයෙක් ටියෙන්මෙන් චතුරශ්‍රයේ ඇවිදීමට ගියේය. මේ අතර ඔහු වෙතට චීන තරුණියක් පැමිණියා ය.”ඔයා ශ්‍රී ලංකාවෙන් ද?” යි ඇය ඇසුවාය.”ඔව්! මොකක්ද මගෙන් ඔබට කෙරෙන්න ඕනේ...” යි තරුණයා ආඩම්බරයෙන් ප්‍රශ්න කෙළේය.”ඔයා සිංහල ද?” තරුණිය ඇසුවාය.”අපොයි ඔව් මම හොඳ සිංහලයෙක්!” යි තරුණයා කීවේ ය.”අපොයි එහෙනං වැඩක් නෑ. මම මේ සිංහල ඉගෙන ගන්න පුළුවන් කෙනෙකුවයි හොයන්නේ” යි කී තරුණිය පසු නො බලා යන්නට ගියා ය.බාසුර</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>07</day>
    </date>
    <link>http://www.silumina.lk/2010/03/07/_art.asp?fn=av1003075</link>
    <topic>අමිල-තේජා අතිනත ගත් දා</topic>
    <author>තුෂාරි</author>
    <content>රියැලිටි වැඩසටහන් නිසා නවකයන් අතරමං වෙනවාඅපෝන්සුගේ උපන්දිනය දා සුවිශේෂ සුබ පැතුමක්හදවතේ සිදුර හදවතින් වසමුඉන්ටර්නෙට් ජෝක්ස්අමිල-තේජා අතිනත ගත්දාළමා ලොවේ අලුත්ම උන්මාදය Ben 10පුවත් කෙටියෙන්මිල්ටන් ගැන කලාකරුවන්ගේ අදහස්පිස්සු හැදෙන සඳකඳුළු සිත්තම්ඔබ පැමිණී ඔබම ගියා නැවතුණු තැන අපි ඉන්නම්.....යළි ඉපදුණු විල්පත්තුවතාත්තා නැති වෙන්න කලින් මා දිහා බලාගෙන හුඟාක් හැඬුවාමියුරු ගීතාවලියක සුන්දර ආත්මයරවීගේ උපන්දිනය අපි සමරන්නේ ලංකාවේඅළුකෙසෙල් ආහාරයට ගැනීමෙන් ලිංගික දුබලතා ඇතිවෙන්නේ නැහැපිතිකරණයේ සුපිරි බලය සචින්අමිතාබ්ගෙන් පුවත්පතකට දොස්මුදු මාරු කරමින්‘පබා’ හි ආමන්ත සැබෑ දිවියේ අමිල අබේසේකර ගේ විවාහ මංගලෝත්සවය පසුගිය පළමුවැනිදා කොළඹ ගලදාරී හෝටලයේදී අලංකාරවත් ලෙසත් චාම් බවින් යුතුවත් පැවැත්වුණා. අමිලගේත් – ඔහු අතගත් මනාලිය තේජා ජයවර්ධනගේත් විවාහ උත්සවය සාම්ප්‍රදායික ඉන්දියානු මංගල උත්සවයක සිරි අසිරිය විදහා පෑවා. තේජා සාම්ප්‍රදායික සුන්දර ඉන්දියානු මනාලියක ලෙසත්, අමිල ඉන්දියානු මනාලයකු ලෙස කුර්තා ඇඳුමිනුත් හැඩවී සිටියේ මංගල උළෙලට අපූර්වත්වයක් එක්කරමින්.තේජා පහතරට මනාලියක ලෙස සුන්දරව හැඩගැන්වුණේ ප්‍රවීණ රූපලාවණ්‍ය ශිල්පී ධනංජය බණ්ඩාර ගේ සුරතින්. සෙකන්ඩ් චාන්ස් ආයතනය මඟින් තේජාගේ මල්කලඹ අලංකාර ලෙස සකසා තිබුණා. මනාල යුවළගේත් ඔවුන්ගේ දෙවන මනාලයන් සහ මනාලියන්ගේත් මංගල ඇඳුම් ආභරණ නිර්මාණය වුණේ රූපලාවණ්‍ය ශිල්පී ධනංජය බණ්ඩාර ගේ උපදෙස් මත වැල්ලවත්ත සාරි මන්දීර් වෙතින්. මංගල උත්සවයේ නිල ඡායාරූප ශිල්පියා ලෙස කටයුතු කළේ ප්‍රවීණ ඡායාරූප ශිල්පී ඉන්දික මල්ලවආරච්චියි. තේජාගේ යෙහෙළියන් ලෙස නදීෂා හේමමාලිත්, ක්‍රිෂානි අලංකිත් අමිල ගේ යහළුවන් ලෙස සුරාජ් මාපාත්, චාමර කපුගෙදරත් හැඩවී සිටියා.තුෂාරිඅමිලටත් - තේජාටත් සුබ මංගලම්!මනාල යුවළගේ යහළුවන් හා යෙහෙළියන් සමඟ සව්දිය පුරමින්නිරෝෂා විරාජිනි යුවළ, රෝහණ බෝගොඩ සහ කීර්ති පැස්කුවල් නව යුවළ සමඟ රොෂාන් - චතුරිකා යුවළ සමඟබුද්ධික කුලසේකර හා රන්ජන් රාමනායක සුබ පත්න ඇවිත් රොබින් ප්‍රනාන්දු මනාල යුවළ සමඟ</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>07</day>
    </date>
    <link>http://www.silumina.lk/2010/03/07/_art.asp?fn=av1003076</link>
    <topic>ළමා ලොවේ අලුත්ම උන්මාදය Ben 10</topic>
    <author>කේ. සී. ජේ.</author>
    <content>රියැලිටි වැඩසටහන් නිසා නවකයන් අතරමං වෙනවාඅපෝන්සුගේ උපන්දිනය දා සුවිශේෂ සුබ පැතුමක්හදවතේ සිදුර හදවතින් වසමුඉන්ටර්නෙට් ජෝක්ස්අමිල-තේජා අතිනත ගත්දාළමා ලොවේ අලුත්ම උන්මාදය Ben 10පුවත් කෙටියෙන්මිල්ටන් ගැන කලාකරුවන්ගේ අදහස්පිස්සු හැදෙන සඳකඳුළු සිත්තම්ඔබ පැමිණී ඔබම ගියා නැවතුණු තැන අපි ඉන්නම්.....යළි ඉපදුණු විල්පත්තුවතාත්තා නැති වෙන්න කලින් මා දිහා බලාගෙන හුඟාක් හැඬුවාමියුරු ගීතාවලියක සුන්දර ආත්මයරවීගේ උපන්දිනය අපි සමරන්නේ ලංකාවේඅළුකෙසෙල් ආහාරයට ගැනීමෙන් ලිංගික දුබලතා ඇතිවෙන්නේ නැහැපිතිකරණයේ සුපිරි බලය සචින්අමිතාබ්ගෙන් පුවත්පතකට දොස්ගිම්හානයේ උණුසුම් සති අන්තයක එකිනෙකට නොපෑහෙන තුන්දෙනෙක් විනෝද ගමනක් ගියා. බෙන්ජමින් ටෙනිසන්; දඟකාර කොලු පැංචෙක්. ඕනෑම දෙයක් අත පත ගා බැලීම බෙන්ජමින් ගේ සහජ පුරුද්දක්. එයා ගේ සීයා; මැක්ස්වෙල් හැම වෙලාවෙම බෙන්ජමින්ට අවවාද කළා; “හැම ඉලව්වකටම අත නොදා ළමයෙක් වගේ හිටපන්” කියලා. ඒත් ළමයි කියන්නේ ම වුවමනා එකටයි එපා එකටයි හොම්බ දාන අපූරු සත්ත්ව කොට්ඨාසයක් බව මැක්ස්වෙල් සීයාට අමතක වෙලයි තිබුණේ. තවත් ඥාති සහෝදරයෙක් වුණ ගැන්ඩොලියන් අර දෙන්නටම වඩා වෙනස් පුද්ගලයෙක්. ගමන පටන් ගත්ත වෙලාවේ ඉඳලම ගැන්ඩොලියන් කළේ නෝක්කාඩු මතු කිරීමයි.සීයාගේ චුරු චුරුවයි... ගැන්ඩොලියන්ගේ මුණු මුණුවයි නිසා බෙන්ජමින්ට ගමන එපා වෙලයි තිබුණේ. ඒ දෙන්නට ඕනෑ නැටුමක් නටාගන්න කියලා බෙන්ජමින් කැලේට රිංගුවා. හරියටම මෙන්න මේ වෙලාවේ අපේ ලෝකයට ඉහළින් අභ්‍යවකාශයේ මහා ගිනිකෙළි සංදර්ශනයක් පැවැත්වෙමින් තිබුණා. පිටසක්වළ ජීවීන්ගේ යානා දෙකක් මරාගෙන මැරෙන සටනක නිරතව සිටිය නිසයි ඒ ආලෝකය මතු වුණේ. අවසානයේ දී එක් යානයක් මුළුමනින්ම විනාශ වුණා. ඒත් මේ සටන අපේ ලෝකයේ කාගේවත් ඇහැට වැටුණේ නෑ. පුදුමයි නේද? විනාශ වුණ පිටසක්වළ යානයේ තිබුණු එක්තරා වස්තුවක් අපේ පොළොව දිහාට ඇදිලා ආවා. මේ අතර බෙන්ජමින් ගස් ගොමු අතරේ අරමුණක් නැතිව රිංගමින් හිටියා.”ඔරලෝසුවක්!””නෑ වෙන්න බෑ මේ කැලේට කොහේද ඔරලෝසු”තම දෙනෙතට ගැටුණු අපූරු උපකරණයක් දිහා බලාගෙන බෙන්ජමින් කල්පනා කළා. මේ අද්භූත වස්තුව මොකක්දැයි සිතමින් ඔහු ඒ ළඟටම ගියා. ඔරලෝසුවක් වගෙයි ඒත් ඔරලෝසුවක්මත් නෙවෙයි. “මොන ඉලව්වක්ද මේ?” සිතමින් ඔහු අර උපකරණයට නිය පිටින් පොඩි තට්ටුවක් දැම්මා. වෙනසක් නෑ. අතට අරගෙන හරවලා බලන්න ඕනෑය කියලා හිතුවා විතරයි, සිද්ධ වුණේ පුදුම දෙයක්! අර අද්භූත ඔරලෝසුව පොළොවෙන් උඩට ඉස්සිලා බෙන්ජමින් ගේ මැණික්කටුව වටා එතුණා. තත්පරයෙන් 10න් පංගුවක්, හිතාගන්න බැරි කාලයකදී මොකක්ද වුණේ කියලා බෙන්ජමින්ට අදහා ගන්නවත් බෑ.අද්භූත ඔරලෝසුව ගලවලා වීසි කරන්න ඔහු මාර යුද්ධයක් කළා. ම්හු.. හෙළවෙන්නේ වත් නෑ. අද්භූත ඔරලෝසුව ඔහු ගේ ඇඟේම කොටසක් වෙලා. ගලවන්න බෑ. නමුත් ඔහු ඔරලෝසුව අතපත ගාන කොට සිද්ධ වෙන්න ගත්තේ තවත් පුදුම දෙයක්. අහසේ පාවෙන්න ගත්තා එක වෙලාවක. තවත් වෙලාවක පොළොව හාරගෙනයන්නත් පුළුවන් වුණා. මේ වගේ අද්භූත විකාර ගොඩකට මුහුණපාන්න බෙන්ජමින්ට සිදුවුණා. ... කොහොමත් මේ කාලයේ වැඩිහිටියන්ට වඩා අලුත් අරුමෝසම් ඉලෙක්ට්‍රොනික උපකරණ හසුරුවන්නට ළමයින්ට තියෙන්නේ උපන්ගෙයි හැකියාවක්. අපේ සමහර වැඩිහිටියන් පරිගණක භාවිත කරනවා. ජංගම දුරකථනයත් ඒ වගෙයි. ස්වයංක්‍රීය දුරස්ථපාලකයෙන් රූපවාහිනිය හසුරුවනවා.හැබැයි සුළු වරදක් වුණොත් ඒක හදාගන්න අර වැඩිහිටියන්ට බෑ. ලැජ්ජයි තමයි. මේ ඉලෙක්ට්‍රොනික යුගයේදී වැඩිහිටියන් අතදරුවන් ගානට වැටිලා. නමුත් ළමයි තත්පරයෙන් දෙකෙන් අර ඉලෙක්ට්‍රොනික උපකරණ නිට්ටාවටම හසුරුවන්න දැනගන්නවා. රූපවාහිනියේ චැනල් ටියුන් කරන්න තාත්තට බෑ. ඒත් මොන්ටිසෝරිවත් නොගිය පොඩි - පැංචියන් හරි අපූරුවට රිමෝට් කන්ට්‍රෝලයෙන් වැඩ ගන්නවා.ඒකයි කිව්වේ මේ ඉලෙක්ට්‍රානික යුගයේදී වැඩිහිටියන් අතදරුවන් බවට පත් වෙත්දී පොඩි පැංචන් ‘එක්ස්පර්ට්ලා’ බවට පත් වෙලාය කියලා. කොහොම නමුත් අපේ බෙන්ජමින්ගේ අතටම අහුවෙලා තිබුණෙත් එසේ මෙසේ උපකරණයක් නෙවෙයි. ඉලෙක්ට්‍රොනික හා ජීව විද්‍යාත්මක දියුණුවේ මහිමය පෙන්වන උපකරණයක්! ඒකට කියන්නේ ඔම්නිට්‍රික්ස් (Omnitrix) කියන උපකරණය පෘථිවිවාසී මහා විද්‍යාඥයින්ට තවම සිහිනයක් විතරයි. නමුත් ඒ උපකරණය දැන් බෙන්ජමින්ගේ අතටම ලැබිලා.පොඩි පොඩි අලකලංචිවලට මුහුණ දෙන්න වුණත් මේ ඔම්නිට්‍රික්ස් එක හරියටම ක්‍රියාකරවන්නේ කොහොමද කියලා බෙන්ජමින් ඉගෙන ගත්තා. ඒ අනුව බෙන්ජමින්ට හැකියාව ලැබුණා එකිනෙකට වෙනස් හැකියාවන්, බලයන් හා ශක්තීන් තියෙන පිටසක්වළ ජීවීන් 10ක් තමාට රිසි පරිදි හසුරුවන්න.සිද්ධ වෙන්නේ ඒ ඒ පිටසක්වළ ජීවීන්ගේ ක්‍රියා කෞශල්‍යයන් බෙන්ජමින් ගේ සිරුරට ආරෝපණය වීමයි. කෙටියෙන්ම කිව්වොත් D.N.A. රටාව පවා සැණෙකින් වෙනස් කරන්න පුළුවන්! ළමයෙක් වුණත් බෙන්ජමින් කල්පනා කළා මේක නම් සෙල්ලම් බඩුවක් නෙවෙයි කියලා. ලෝකයේ නපුරට හා නපුරන්ට යස පාඩමක් උගන්වන්න ඕනෑය කියලත් ඔහු හිතුවා. එතැන් සිට බෙන්ජමින් පැංචා වීරයෙක් වෙනවා. ත්‍රාසජනක සටන් - මෙතෙක් නො ඇසූ විද්‍යාත්මක සංකල්ප හා සහජ කුතුහලය මැද බෙන්ජමින් හරි අපූරු ලෝකයක් ගොඩනැඟුවා. ඒ තමයි Ben 10. බෙන්ටෙන් කියන්නේ ඇනිමේෂන් කාටූන් චිත්‍රපට මාලාවක්. තවත් විදිහකට කිව්වොත් ලෝකයේ අලුත් ම උන්මාදය තමයි Ben 10.ඇමෙරිකාව් සිහින කර්මාන්තයට අලුත්ම අත්දැකීමක් ලබාදෙන්න පුරෝගාමී වුණේ – ඩන්කන් රොන්ලිව්, ජෝ කැසේ, ජෝකෙලී සහ ස්ටීවන් සීගල් කියන නිර්මාණකරුවන් හතර දෙනායි. Ben 10 මුල් කථාංගය විකාශය කෙරුණේ 2005 දෙසැම්බර් 27දායි. දෙවැනි කථාංගය 2006 ජනවාරි 13 දා විකාශ කෙරුණා. බෙන්ජමින් ගේ පිටසක්වළ සේනාව යනුවෙන් විරුදාවලී ලැබූ Ben 10 හිතාගන්න බැරි තරමට ලෝකය පුරා ජනප්‍රිය වෙන්න ගත්තා. හැරී පොටර් අද කැලේ. බෙන් ටෙන් කරළියේ. ලෝකයේ හැටි එහෙම තමයි. එක උන්මාදයක් සුව වෙන්නේ තවත් උන්මාදයකින්.හැරී පොටර් විකිනුණේ DVD  සහ පොත් හැටියටයි. ඒත් බෙන් ටෙන් අද පුළුවන් හැම විදිහටම විකිණෙනවා. අන්තර්ජාලය බෙන් ටෙන් පාරාදීසයක්. පරිගණක ක්‍රීඩා, වීඩියෝ, බෙන්ටෙන් තේමා ගීතය, බෙන්ටෙන් ප්‍රහේලිකා, බෙන්ටෙන් මිතුරු හවුල් කෙළවරක් නෑ. අනිත් පැත්තෙන් වෙළෙඳපොළේ බෙන්ටෙන් භාණ්ඩ පිරිලා. තවමත් දකින්න නැත්තේ බෙන්ටෙන් මිනීපෙට්ටි විතරයි. පෑන් - පැන්සල් - මකන කෑලි, පොත් බෑග්, වතුර බෝතල්, සපත්තු, කමිස, ටීෂර්ට්, නානා මාදිලියේ සෙල්ලම් බඩු, ඔරලෝසු, ස්ටිකර්, උණු උණුවේ විකිණෙනවා.ඇමෙරිකාවෙන් පටන් ගත් Ben 10 වෙළෙඳ රැල්ල යුරෝපය, මැද පෙරදිග හරහා දැන් ආසියාවටත් පැතිරෙන්න අරගෙන. බෙන්ටෙන් නම දරන භාණ්ඩයක් තමා සන්තක කර ගන්න අද හැම ළමයෙක් ම වගේ ආසයි. බෙන්ටෙන් පෑනක් වත් නැත්නම් ඒක පොඩි අඩුවක් හැටියටයි ඔවුන් දකින්නේ. ඔබ අන්තර්ජාලයට ගිහින් ඕඥද 10 වචනය ඔස්සේ කැරකිලා බැලුවොත් හිතාගන්න පුළුවන් මේ උන්මාදයේ තරම. කොයිතරම් ආස වුණත් මේ රැළිවලට යටවෙන්න ළමයින්ට ඉඩ දෙනවද කියන කාරණය නම් තරමක් මතභේදාත්මකයි. ඒ වගේම කාලයෙන් කාලයට එන රැළිවලින් ළමයින් වහං කරලා තියාගන්න පුළුවන්ද කියන කාරණයත් විවෘත ප්‍රශ්නයක්.ඕඥද 10 කාටුන් චිත්‍රපටය ළමයින් මෙන් ම වැඩිහිටියන් අතරත් ජනප්‍රියයි. Omnitrix උපකරණයෙන් කතා කෙරෙන්නේ ඉහළම පෙළේ ජෛව විද්යුත් සංකලනයක් පිළිබඳවයි. මේවා තාම මැජික්. අනිත් පැත්තෙන් ත්‍රාසය හා කුතුහලය පැත්තෙන් ගත්තත් බෙන්ටෙන් අපූරු කාටුන් නිර්මාණයක්. ඒ ඔක්කොම හරි. හැබැයි හැබෑ ලෝකයේ ජීවත්වෙන ළමයින් කාටුන් චරිත බවට පත් වෙන්න හැරීම නම් තරමක ප්‍රශ්නයක්. වෙළෙන්දන්ට වුවමනා හැටියට අපේ ළමයි නැටවෙයිද?කේ. සී. ජේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>07</day>
    </date>
    <link>http://www.silumina.lk/2010/03/07/_art.asp?fn=av1003077</link>
    <topic>පුවත් කෙටියෙන්</topic>
    <author/>
    <content>රියැලිටි වැඩසටහන් නිසා නවකයන් අතරමං වෙනවාඅපෝන්සුගේ උපන්දිනය දා සුවිශේෂ සුබ පැතුමක්හදවතේ සිදුර හදවතින් වසමුඉන්ටර්නෙට් ජෝක්ස්අමිල-තේජා අතිනත ගත්දාළමා ලොවේ අලුත්ම උන්මාදය Ben 10පුවත් කෙටියෙන්මිල්ටන් ගැන කලාකරුවන්ගේ අදහස්පිස්සු හැදෙන සඳකඳුළු සිත්තම්ඔබ පැමිණී ඔබම ගියා නැවතුණු තැන අපි ඉන්නම්.....යළි ඉපදුණු විල්පත්තුවතාත්තා නැති වෙන්න කලින් මා දිහා බලාගෙන හුඟාක් හැඬුවාමියුරු ගීතාවලියක සුන්දර ආත්මයරවීගේ උපන්දිනය අපි සමරන්නේ ලංකාවේඅළුකෙසෙල් ආහාරයට ගැනීමෙන් ලිංගික දුබලතා ඇතිවෙන්නේ නැහැපිතිකරණයේ සුපිරි බලය සචින්අමිතාබ්ගෙන් පුවත්පතකට දොස්ජ්‍යෙෂ්ඨ මහාචාර්ය සුනිල් ආරියරත්න විසින් සම්පාදනය කරන ලද ’ශ්‍රී ජයවර්ධනපුර විශ්වවිද්‍යාලයීය වෘත්තාන්තය’ (රූපමය අතීතාවලෝකනය) නම් වූ ශාස්ත්‍රීය කෘතිය පසුගියදා එළිදුටුවේය. මෙය පළවී ඇත්තේ ශ්‍රී ජයවර්ධනපුර විශ්වවිද්‍යාලයයේ ස්වර්ණ ජයන්තිය නිමිත්තෙනි. පරිච්ඡේද දොළහකින් ද, උපග්‍රන්ථ දෙකකින් ද සමන්විත මේ ග්‍රන්ථයට ඓතිහාසික වශයෙන් ඉතා වටිනා ඡායාරූප රැසක් ද ඇතුළත්ය. ‘ශ්‍රී ජයවර්ධනපුර විශ්වවිද්‍යාලයීය වෘත්තාන්තය’ මරදානේ එස්.ගොඩගේ සහ සහෝදරයන්ගේ ප්‍රකාශනයකි.දොස්තර ජිවරංග ගුණසේකර ඉදිරිපත් කරන ‘චායා’ ඡායාරූප දැක්ම අද (7) දින ද කොළඹ ලයනල් වෙන්ඩ්ට් රංග ශාලාවේදී පැවැත්වෙයි. මේ ප්‍රදර්ශනයට ඡායාරූප 50 ක් පමණ ඇතුළත් වෙයි.ජනපි‍්‍රය නළුවකු වන බුද්ධික රඹුක්වැල්ල පේදුරුතුඩුවේ සිට තිස්සමහාරාමය දක්වා දෑතට මාංචු දමා දෙපයින් පමණක් මෝටර් රියක් කි. මී. 800 ක දුරක් පදවා ලෝක වාර්තාවක් තැබීමට මේ මස 18, 19, 20 යන දිනවල සූදානම් වේ. බුද්ධික මීට පෙර මෝටර් රථයක් කි. මී. 101 ක ධාවන ප්‍රමාණයෙන් පසුපසට ධාවනය කර වාර්තාවක් තැබුවේය. බුද්ධිකගේ නව ලෝක වාර්තාවට අනුග්‍රහය දක්වන්නේ ‘තාරුණ්‍යයට හෙටක්’ සංවිධානයේ සභාපති නාමල් රාජපක්ෂ මහතාය.ප්‍රකට කවියකු, ගීත රචකයකු හා කලා විචාරකයකු වන සමන්ත හේරත් විසින් රචිත ‘සන්නිවේදන අධ්‍යයන ඉතිහාසය’ ‘ගෝලීකරණය සංස්කෘතිය හා සන්නිවේදනය’, ‘විල්බර් ශ්‍රාම්: සන්නිවේදන අධ්‍යයනයෙහි පීතෘවරයා’ යන සන්නිවේදන විෂයක ශාස්ත්‍රීය ග්‍රන්ථය හා ‘ගීත විචාර සංහිතා’, ‘ගීත සංගීත සංකතිකා’ යන සාහිත්‍ය විචාර ග්‍රන්ථ ඇතුළත් ග්‍රන්ථ පහක් රසික ජනයා වෙත පිරිනැමෙන, ඒ පිළිබඳ දොරට වැඩීමේ උලෙළ මේ මස 17 වැනිදා ප.ව. 3.30 ට ශ්‍රී ලංකා පදනම් ආයතනයේදී පැවැත්වේ.සම්භාවනීය කලාකරුවන් හා විද්වතුන්ගේ සහභාගිත්වයෙන් පැවැත්වෙන මේ උලෙළේ දී මහාචාර්ය තිස්ස කාරියවසම්, මහාචාර්ය කාලෝ ෆොන්සේකා සහ ප්‍රවීණ මාධ්‍යවේදී මොහාන් සමරනායක යන විද්වත්හු දේශන පවත්වති.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>07</day>
    </date>
    <link>http://www.silumina.lk/2010/03/07/_art.asp?fn=av1003078</link>
    <topic>මිල්ටන් ගැන කලාකරුවන්ගේ අදහස්</topic>
    <author/>
    <content>රියැලිටි වැඩසටහන් නිසා නවකයන් අතරමං වෙනවාඅපෝන්සුගේ උපන්දිනය දා සුවිශේෂ සුබ පැතුමක්හදවතේ සිදුර හදවතින් වසමුඉන්ටර්නෙට් ජෝක්ස්අමිල-තේජා අතිනත ගත්දාළමා ලොවේ අලුත්ම උන්මාදය Ben 10පුවත් කෙටියෙන්මිල්ටන් ගැන කලාකරුවන්ගේ අදහස්පිස්සු හැදෙන සඳකඳුළු සිත්තම්ඔබ පැමිණී ඔබම ගියා නැවතුණු තැන අපි ඉන්නම්.....යළි ඉපදුණු විල්පත්තුවතාත්තා නැති වෙන්න කලින් මා දිහා බලාගෙන හුඟාක් හැඬුවාමියුරු ගීතාවලියක සුන්දර ආත්මයරවීගේ උපන්දිනය අපි සමරන්නේ ලංකාවේඅළුකෙසෙල් ආහාරයට ගැනීමෙන් ලිංගික දුබලතා ඇතිවෙන්නේ නැහැපිතිකරණයේ සුපිරි බලය සචින්අමිතාබ්ගෙන් පුවත්පතකට දොස්පවුල හා දරුවන් වෙනුවෙන්වෙහෙසුණාප්‍රියා සූරියසේන“මම සංගීත ක්ෂේත්‍රයට පිවිසෙන්නට වසර දෙක තුනකට පෙරාතුව තමයි මිල්ටන් මල්ලවආරච්චි කියන අසහාය ගායකයා සංගීත ක්ෂේත්‍රයට පිවිසුණේ. ඒ 1970 දශකය ආරම්භය. මිල්ටන්ව මට හඳුනා ගන්නට ලැබුණේ සංගීත සංදර්ශනවලදී... එක්තරා සංගීත සංදර්ශනයක දී මිල්ටන් මගේ ගීතයක් අහලා මට සුබ පතන්න පැමිණියා.ඔහු මට සුබපතා “ඔයාගෙ ගීත හොඳයි. ලස්සනයි, කට හඬත් හොඳයි ඉදිරියට යන්න පුළුවන් කියලා” කිව්වා. මම දකින විදිහට මිල්ටන් මල්ලවාරච්චි කියන ගායකයා ඉතාම නිහතමානී ගතිගුණ තිබුණු පුද්ගලයෙක්. ඔහු ඔහුගේ පවුල, දරුවන් වෙනුවෙන් වෙහෙසුණා. යුතුකම් ඉටු කළා. ඒ වගේ ම ඔහුගේ පවුලත් මගේ පවුලත් අතර තිබුණෙ දැඩි මිත්‍රත්ත්වයක්.අදටත් මගේ දරුවන් සහ මිල්ටන් ගේ දරුවන් අතර ඒ මිතුදම පවතිනවා. ඔහු මට සිටි සුහද මිතුරෙක්. ඇත්තටම මිල්ටන් කියන්නේ අපේ රටේ හිටිය වටිනා කලාකාරයෙක්. ඔහු කිසිවිටකත් මුදල් නැති නාස්ති කළේ නැහැ. තැනකට ගියහම වුණත් ඔහුගේ හැසිරීම් රටාව ඉතාම ඉහළයි. ගායන දිවියේ දී මට හමුවූ සුවිශේෂී මිතුරන් අතරින් අයෙක් විදිහට මිල්ටන් මල්ලවආරච්චි කියන ආදරනීය ගායකයාට හඳුන්වන්න පුළුවන්.සරල, චාම් ජීවිතයක්ගත කළානිහාල් නෙල්සන්මිල්ටන් කියන්නෙ මාත් එක්ක එදා ඉඳලම එකම විදිහට වෙනස් නොවී සුහදව සිටි මිතුරෙක්. මම සින්දු කියන්න පටන් ගත්තෙ 60 දශකයේ දී. මිල්ටන් මට අවුරුදු 10 කට පමණ පසු ඒ කියන්නේ 70 දශකයේ දී පමණ ගීත ගායනා ක්ෂේත්‍රයට යොමුවන්නේ.මිල්ටන්ව මම හඳුනාගත්තේ සංගීත සංදර්ශනවලදීයි. එයා ඇවිත් අපිත් එක්ක සම්බන්ධ වුණා. එතැනින් පසු අපේ ආශ්‍රය නියම සුහද මිතුරන් බවට පත් වුණා. ඔහු මිය යන තෙක් ම අපි අතර දැඩි මිත්‍රත්වයක් තිබුණා. සරල චාම් ජීවිතයක් ගත කරපු පුද්ගලයෙක් ඔහු. විහිළු තහළු කරමින් ජීවිතේ රස වින්ද කෙනෙක්. තමා හම්බ කරන මිල මුදල් ඉතාම අර මිල්ටන්ට ක්ෂේත්‍රයේ සතුරන් හිටියේ නැහැ. ඔහුත් කාටවත් කරදරයක් හිරිහැරයක් නොවන පරිදි කටයුතු කරපු සුහද මිතුරෙක්. ඒ වගේ ම හොඳ මනුෂ්‍යයෙක්, රටට සේවයක් කරපු අමරණීය කලාකරුවෙක් කියා මට කියන්නට පුළුවන්.මට හමුවූ විශිෂ්ටතම මිතුරෙක්වෝල්ටර් ප්‍රනාන්දුඑම්.එස්. ප්‍රනාන්දු මගේ වැඩිමහල් සහෝදරයා. ඔහු වරක් නවලෝකෙ සංගීත සංදර්ශනයක් සංවිධානය කළා. මමත් එයට සහභාගි වුණා. ඒ නිවේදකයෙක් විදිහට. මගේ සහෝදරයා මට කිව්වා නවලෝකෙ එක්කෙනෙකුත් සින්දු දෙකක් කියන්න වේදිකාවට නඟිනවා. ඔහුව රසික ජනතාවට හඳුන්වා දෙන්න කියලා. පස්සෙ මම ඒ පුද්ගලයාව වේදිකාවට හඳුන්වලා දුන්නා. නමුත් මට ඔහු ගැන වැඩි මතකයක් තිබ්බෙ නැහැ. ඔහු හින්දි සින්දු 2 ක් කියල වේදිකාවෙන් බහින්න හදනකොට රසික ජනතාව කෑගහන්න ගත්තා තවත් සින්දු කියන්න කියලා. ඒ අනුව ඔහු හින්දි ගීත 4 ක් ම ගායනා කළා.කොහොම හරි විහාරමහාදේවි එකේ සංගීත ප්‍රසංගයක් තිබුණා. මමත් එයට සහභාගි වුණා. කරුණාරත්න අබේසේකර තමයි එහි නිවේදන කටයුතු කළේ. මම දැක්කා එදා නවලෝක ප්‍රසංගයේදී මම වේදිකාවට ගෙන ආපු තරුණයාත් පැමිණ සිටිනවා. මිල්ටන් මල්ලවආරච්චි කියන නම ඒ වෙනකොට මම අහල තිබුණත් රූපයෙන් ඔහුව හඳුනගෙන හිටියෙ නැහැ. එවිටම කරු අයියා මිල්ටන්ව වේදිකාවට කැදෙව්වා. බලනකොට මිල්ටන් කියන්නේ නවලෝකෙ ප්‍රසංගයේදී මට හමුවූ ඒ තරුණ ගායකයා.එතැන් සිට ඔහුත් මාත් අතර දැඩි මිතුදමක් ඇති වුණා. මිල්ටන් හුඟාක් මට උදව් කළා.මගේ නිවෙස හදන කොට ඒ කාලෙ මට රුපියල් හත්දාස් පන්සියයක පමණ මුදලක් අවශ්‍ය වුණා බඩු වගයක් මිල දී ගන්න. ඒ අවස්ථාවේ මිල්ටන් ඇවිත් මට ඒ මුදල ලබාදුන්නා. ඒ වගේ ශ්‍රේෂ්ඨ ගතිගුණ මිල්ටන්ට තිබුණා. මගේ 45 වසක් පමණ වන සංගීත ජීවිතයෙන් මට හමු වූ විශිෂ්ටතම මිතුරන් අතරින් කෙනෙක් තමයි මිල්ටන් මල්ලවආරච්චි.පණ වුණත් දෙනමිතුරෙක් මිල්ටන්වර්නන් පෙරේරාමිල්ටන් මම හඳුනන්නේ ඔහු ගායන ක්ෂේත්‍රයට පිවිසෙන්නටත් පෙර සිට. මොකද අපි දෙන්නම පදිංචි වෙලා හිටියේ පිටකෝට්ටේ. පාසල් ගියේ ආනන්ද ශාස්ත්‍රාලයට. අපේ තරුණ අවධියේ තරුණයන් වේට්ස් කරන්න ආසා කළා. අපිත් කොන්ක්‍රීට්වලින් ඒ උපකරණ හදාගෙන ව්‍යායාම් කළා. මිල්ටනුත් අපිත් එක්ක හිටියා. මිල්ටන් ඒ කාලෙ ඉඳලම හින්දි ගීත ගායනා කරනවා. පැරැණි ඩොලැක්කියක් ගහමින් මොහොමඩ් රාෆි ගේ ගීත ගායනයට මිල්ටන් ආසා කළා. මේ ගායන හැකියාව දැක්ක ‘ලා සිලනියන්ස්’ බෑන්ඩ් එකේ නායක නොයෙල් රණසිංහ මහත්මයා මිල්ටන්ව එයට සම්බන්ධ කරගත්තා. මෙහෙම ඉන්න අතරෙ මිල්ටන් ගමේ මඟුල් ගෙවල්වල සින්දු කිව්වා.පසුව තැටිගත කිරීමක් කරන්න සරසවි ශබ්දාගාරයට ගිය අවස්ථාවේ මිල්ටන් ගේ ගායන හැකියාව දැකපු පැට්රික් කොරේරා මිල්ටන් ගේ ගීත 4 ක් තැටි ගත කරන්න කටයුතු කළා. ඔරුවක පාවෙන..., මධු මල ලෙස... වගේ ගීත 4 ක් තැටිගත කළා. දවසින් ඒ ගීත රසිකයින් අතර ජනප්‍රිය වුණා. ඒ ජනප්‍රියත්වය අදටත් එහෙමමයි. හොඳ හදවතක් තිබුණු කලාකරුවෙක් තමයි මිල්ටන් මල්ලවආරච්චි. ඔහු තමන්ගෙ මිතුරන්ට පණ වුණත් දෙන හිතවතෙක්.මේ වගේ අසහාය ගායකයකු ගැන මාධ්‍ය මඟින් හෝ රසිකයන් අතර මේ වගේ ඔහු ගැන මතකය අවධි කරන එක ගැන අපිට ආඩම්බරයක්.ලොකු පොඩි කාටත්එක වගේ සැලකුවාඉන්ද්‍රානි පෙරේරාමිල්ටන් මල්ලවආරච්චි මම හඳුනාගත්තේ ඔහු එතරම්ම ජනප්‍රිය නැති කාලෙක. ඔහු ඔහුගේ පළමු සංගීත තැටිය කරපු වෙලාවේ එහි පිටපතක් මටත් ගෙනැවිත් දුන්නා. මට මතකයි මමයි නංගියි මුළු දවසම ඒ ගීත ඇහුවා. එතරම්ම ලස්සනයි. ඒ සින්දු ලංකාවෙම ජනප්‍රිය වුණා. ඔහු ලංකාවේ නොම්බර එකේ ගායකයකු බවට පත් වුණා. ඔහු හුඟක් ගායනා කළේ ප්‍රේම ගීත. තරුණ තරුණියන් අතර ඒවා බොහොම ජනප්‍රියයි. මිල්ටන්ගේ පෞද්ගලික ජීවිතය ගත්තොත් ඔහු ඉතාම හොඳ පවුල් ජීවිතයක් ගත කළා. ඔහුගේ දරුවන් හොඳම පාසල්වලට යවා ඉගැන්නුවා. වෙන ගායකයෙක් මිය ගියාම ඔහුගේ පවුලේ උදවිය බොහෝ අසරණ වෙනවා.නමුත් මිල්ටන් තමන්ගේ පවුලේ අයට ඔහු නැහැයි කියලා කාටවත් අතපාන්න ඉඩ තිබ්බේ නැහැ. ඔහු තමන්ගේ බිරිඳට, දරුවන්ට යමක් ඉතුරු කළා. සමාජයේ වැදගත් විදිහට දිවිගෙවන්න මඟ සැලසුවා. ඒ තරමට ඔහු අනාගතය ගැන කල්පනාකාරීව වැඩ කළ පුද්ගලයෙක්. ඉතාම මිහිරි හඬක් තිබූ දක්ෂ ගායකයෙක්. ඒ වගේ ම අපි රෑ සංගීත සංදර්ශනවලට ගිහින් එනකොට ඔහු ඉතා මිහිරිව පිරිත් කියනවා. අහන් ඉන්න ආසයි. ඉතාම නිහතමානී ලොකු පොඩි කාටත් එකවගේ සැලකූ උතුම් මිනිසෙක් මිල්ටන් මල්ලවආරච්චි කියන්නේ.”සංගීත ක්ෂේත්‍රයට ආවේ‘ලා සිලනියන්ස්’ හරහානොයෙල් රණසිංහඅපි පදිංචිව හිටියේ පිටකෝට්ටේ. මිල්ටන් මල්ලවආරච්චි මාත් එක්ක තමයි ගායනා ක්ෂේත්‍රයට අවතීර්ණ වුණේ. ඒ මම ආරම්භ කරපු ‘ලා සිලනියන්ස්’ සංගීත කණ්ඩායම හරහා. මිල්ටන්ට ඉතා ලස්සන කටහඬක් තිබුණා. ඔහුට හොඳින් හින්දි සින්දු කියන්න පුළුවන්කම තිබුණා. මේ නිසා මම ඔහුට ආරාධනා කළා අපිත් එක්ක එකතු වෙලා සින්දු කියන්න එන්න කැමැති නැත්ද කියලා. ඔහු මගේ ආරාධනාවට අනුව අපිත් එක්ක එකතු වුණා. කොහොම හරි අපේ බෑන්ඩ් එකේ පටිගත කිරීමක් සරසවි ශබ්දාගාරයේ තිබුණා. එහිදී සින්දු 4 ක් පටිගත කළා.‘දහදුක විඳලා’, ‘තරුණ ජීවිතේ අපේ’, ‘හොයියා හෝයියා’ වැනි ගීත හතරක් පටිගත කළා. එහිදී ‘හොයියා හෝයියා...’ ගීතය පැය තුනක් පටිගත කරන්න වුණා. මගේ උගුර බැරැන්ඩි වුණා. එයින් මිල්ටන්ට අවස්ථාව උදා වුණා ඒ ගීතයේ කොටසක් ගායනා කරන්නට, අපේ ගීත අහගෙන හිටියා ඒ කාලෙ ජනප්‍රිය සංගීත අධ්‍යක්ෂකවරුන් කීප දෙනෙක්ම ෆැට්රික් කොරේරා මහත්මයා මිල්ටන් ගේ කට හඬ අහලා සන්තෝෂ වෙලා මිල්ටන් ගේ ගීත හතරක් පටිගත කළා. ඒවා ඉතා ජනප්‍රිය වුණා. පසුව ලංකාවේ අංක එකේ ගායකයෙක් බවට මිල්ටන්ට පත්වන්නට අවස්ථාව ලැබුණා.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>07</day>
    </date>
    <link>http://www.silumina.lk/2010/03/07/_art.asp?fn=av1003079</link>
    <topic>පිස්සු හැදෙන සඳ</topic>
    <author>එඩිවඩි චන්දුසිරි</author>
    <content>රියැලිටි වැඩසටහන් නිසා නවකයන් අතරමං වෙනවාඅපෝන්සුගේ උපන්දිනය දා සුවිශේෂ සුබ පැතුමක්හදවතේ සිදුර හදවතින් වසමුඉන්ටර්නෙට් ජෝක්ස්අමිල-තේජා අතිනත ගත්දාළමා ලොවේ අලුත්ම උන්මාදය Ben 10පුවත් කෙටියෙන්මිල්ටන් ගැන කලාකරුවන්ගේ අදහස්පිස්සු හැදෙන සඳකඳුළු සිත්තම්ඔබ පැමිණී ඔබම ගියා නැවතුණු තැන අපි ඉන්නම්.....යළි ඉපදුණු විල්පත්තුවතාත්තා නැති වෙන්න කලින් මා දිහා බලාගෙන හුඟාක් හැඬුවාමියුරු ගීතාවලියක සුන්දර ආත්මයරවීගේ උපන්දිනය අපි සමරන්නේ ලංකාවේඅළුකෙසෙල් ආහාරයට ගැනීමෙන් ලිංගික දුබලතා ඇතිවෙන්නේ නැහැපිතිකරණයේ සුපිරි බලය සචින්අමිතාබ්ගෙන් පුවත්පතකට දොස්එය චිත්‍රපට ජවනිකාවක් රූ ගැන්වෙන අවස්ථාවකි. ආධුනික, රූමත් නිළිය කැඳවූ අධ්‍යක්‍ෂවරයා රූපගත කිරීමට නියමිත ජවනිකාව ඇයට පැහැදිලි කරන්නට විය.”ඔයා මල් වත්තේ බංකුවක වාඩිවෙලා පොතක් බල බල ඉන්නකොට ‘විලන්’ ඇවිත් ඔයාගෙ අත්දෙක බැඳලා ඔයාට බලහත්කාරකමක් කරනවා.””කවුද විලන්, මෙයාද?” ආධුනික නිළිය ඇසුවේ ඒ අසල සිටි පැහැපත්, හැඩිදැඩි තරුණයකු දෙස බලමිනි.”ඔව්, මෙයා තමයි.” අධ්‍යක්‍ෂවරයා පැවසීය.”ඉතින් මගෙ අත් දෙක බඳින්නේ මොකටද?” නිළිය ඇසුවාය.  පාර අයිනේ නැවතී කතා කරමින් සිටි තරුණ යුවළක් කුලී රථයක් නවත්වා එයට ගොඩ නැඟුණේ ය. තරුණ යුවළගේ් මඟ පෙන්වීමට අනුව ටික දුරක් ඉදිරියට ගිය රථය එක්වරම නැවතුණි.”මොකද නැවැත්තුවේ?” තරුණිය රියැදුරාගෙන් ඇසුවේය.”ඇයි නෝනා කිව්වේ, ‘ඔය ඇති, ඔතනින් නවත්තන්න.’ කියලා.” රියැදුරා පිළිතුරු දුන්නේය.”තමුසෙ යනවා. ඒ කිව්වේ තමුසෙට නෙමෙයි.” තරුණිය, තරුණයා දෙස රවා බලමින් කීවාය.  තරගයකට සහභාගී වූ සියලු තරුණයන් පරදවා ජයගත් හැටපස් හැවිරිදි තැනැත්තකු වෙත ළංවූ රූපවාහිනී නිවේදකයකු මෙසේ විමසීය.’වයස අවුරුදු හැට පහේදි මේ වගෙ තරගයකින් ප්‍රථම ස්ථානය දිනීම සුවිශේෂී ජයග්‍රහණයක් නේද?මහල්ලා නිවේදකයා දෙස සෝපාහාසී සිනාවක් පා මෙසේ කීය.’ඕක මොකක්ද? අපේ තාත්තාට අවුරුදු අසූවක් වෙනවා. එයත් එක්ක දුවලා දිනන්ඩ මේ පළාතේ කිසිම ධාවන ශූරයෙකුට බැරිවුණා.’”හරිම පුදුමයි! මේ වගේ වෙලාවක ඔබේ පියාත් මෙතන හිටියානං කොයිතරම් හොඳද?’ නිවේදකයා කීවේය.’අද නම් එයාට එන්න විදියක් නැහැ. මොකද අපේ සීයා අද කසාද බඳිනවා..’ යනුවෙන් මහල්ලා පැවසූ විට නිවේදකයා පුදුමයට පත්වී මෙසේ කීවේය.’හරි පුදුම පවුලක්නෙ. ඔබ අවුරුදු හැටපහේදි පිහිනුම් තරගයේ පළමුවැනියා වෙනවා. තාත්තා අසූවෙදි දුවලා දිනනවා. සීයා අද කසාද බඳිනවා..’’වරදවලා තේරුම් ගන්න එපා. සීයගෙ ඕනෑකමටම නෙමෙයි එයා බඳින්නේ. එයාට බඳින්න වෙලා..’ මුණුපුරා ලැජ්ජාවෙන් පිළිතුරු දුන්නේය.  නියෝජ්‍ය කොමසාරිස් කරුණාසේන මහතා තම කාර්යාල සේවක තුසිත තම කාමරයට කැඳවා මෙසේ ඇසීය.”තමුසෙ ඊයේ අයියා මැරුණයි කියල වරුවක නිවාඩුවක් ගත්තනෙ. තමුසෙ මට බොරු කරල චිත්‍රපටියක් බලන්න ගියා නේද? මම දැක්කා තමුසෙ හෝල් එකේ වාඩිවෙලා ඉන්නවා.””ඒක බොරුවක් නෙවෙයි සර්. ඒ චිත්‍රපටයේ ප්‍රධාන නළුවගෙන් හොඳටම ගුටිකාලා මැරෙන්නේ මගෙ අයියනෙ සර්.” තුසිත තම උපැස් යුවළ මඳක් සකස් කරමින් පිළිතුරු දුන්නේය.එඩිවඩි චන්දුසිරි</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>07</day>
    </date>
    <link>http://www.silumina.lk/2010/03/07/_art.asp?fn=av10030713</link>
    <topic>ඔබ පැමිණී ඔබම ගියා නැවතුණු තැන අපි ඉන්නම්.....</topic>
    <author> සුනිල් මිහිඳුකුල</author>
    <content>රියැලිටි වැඩසටහන් නිසා නවකයන් අතරමං වෙනවාඅපෝන්සුගේ උපන්දිනය දා සුවිශේෂ සුබ පැතුමක්හදවතේ සිදුර හදවතින් වසමුඉන්ටර්නෙට් ජෝක්ස්අමිල-තේජා අතිනත ගත්දාළමා ලොවේ අලුත්ම උන්මාදය Ben 10පුවත් කෙටියෙන්මිල්ටන් ගැන කලාකරුවන්ගේ අදහස්පිස්සු හැදෙන සඳකඳුළු සිත්තම්ඔබ පැමිණී ඔබම ගියා නැවතුණු තැන අපි ඉන්නම්.....යළි ඉපදුණු විල්පත්තුවතාත්තා නැති වෙන්න කලින් මා දිහා බලාගෙන හුඟාක් හැඬුවාමියුරු ගීතාවලියක සුන්දර ආත්මයරවීගේ උපන්දිනය අපි සමරන්නේ ලංකාවේඅළුකෙසෙල් ආහාරයට ගැනීමෙන් ලිංගික දුබලතා ඇතිවෙන්නේ නැහැපිතිකරණයේ සුපිරි බලය සචින්අමිතාබ්ගෙන් පුවත්පතකට දොස්ඒ හැටේ දශකයේ අග භාගයයි. පෞද්ගලිකව ගත් විට මා ළමා වියත් – තරුණ වියත් අතර ගෙවූ රාස්සිගෙ අව්ව වන් වූ යුගයයි. වෙනත් විදියකට කියන්නේ නම් භද්‍ර යෞවනයේ අතිශය චමත්කාරජනක කාල පරිච්ඡේදයයි.කරුණාසේන ජයලත්ගේ ‘ගොළු හදවත’ නවකතාව හත් අට වතාවක් කියවා ‘ආදරය’ නම් වූ හැඟීම්බර සංකල්පනාවෙන් භාවමය ජීවිතය විචිත්‍රව තිබියදී උතුරා යන ජීවයෙන් යුතු අලුත් තරුණ කටහඬක් ගුවන් විදුලියේ වෙළෙඳ සේවය ඔස්සේ අපට ඇසුණේය.”මධුමල ලෙස මුදු මගේ පි‍්‍රයාදර මිහිරාවිය වෙතටයි! ඔබ සිහිකර කර ඔබට ලියන එක මට ඇති එක සතුටයි”මා නියෝජනය කළ භද්‍ර යෞවනයේ සිටි පරම්පරාව ඒ මධුරතර කටහඬ විසින් දැඩිව ග්‍රහණය කර ගන්නා ලදී. මා මිල්ටන් මල්ලවආරච්චි මුලින්ම හඳුනා ගත්තේ ඒ ආකාරයටය.එදා මෙදා තුර මා අමන්දානන්දයට පත්කළ ප්‍රේම ගීතය “මධුමල” යි. පසුගිය දිනෙක එක්තරා පෞද්ගලික ගුවන්විදුලි සේවාවක් මගේ පි‍්‍රයතම ගීතය කුමක්දැයි විමසුවේය. මා කීවේ ‘මධුමල’ ගීතය බවය. එතරම් මා හද සතපවා ලූ මා හද සනසා ලූ ගීයක් තවත් නොමැත. මා අසා ඇති පරිදි මිල්ටන්ගේ ද පි‍්‍රයතම ගීතය වූයේ මෙයයි.කරුණාරත්න අබේසේකරගේ කෝමළත්වයෙන් යුතු පද සංකල්පනාවට අමයුරු තනුවක් නිර්මාණය කර තිබුණේ මොහොමඩ් සාලිය.මිල්ටන් මුලින්ම හර්බට් රංජිත් පීරිස්ගේ් නායකත්වයෙන් යුතු ‘ශාක්‍යයන්ස්’ සංගීත කණ්ඩායමටත් නොයෙල් බී. පෙරේරාගේ ‘ලා සිලනියන්ස්’ සංගීත කණ්ඩායමටත් සම්බන්ධව සිටියේය. ලා සිලනියන්ස් හී ‘හෝයියා හෝයියා’, ‘දහදුක විඳලා දරු හදලා’ යන ගීවල සහාය ගායනය මිල්ටන් ගෙනි.’පිලිප්ස්’ ලේබලය යටතේ තැටියට නැඟුණු මිල්ටන්ගේ මුල්ම ගීත හතර වූයේ ‘ඔරුවක පාවෙන’, ‘මංගලේ නෙත් මංගලේ’, ‘රන්කූඩුව ඔබ සෑදු’, ‘සංසාර සෙවණැල්ල’ ය. කරුණාරත්න අබේසේකර එම ගී හතරම ලියා තිබූ අතර මොහොමඩ් සාලි ඒවා ගී තනු යොදා සංගීතවත් කර තිබිණි.මිල්ටන් ගේ තවත් අපූර්ව ගීත රැසක් ඒ සමයේදීම හෝ ඊට තදාසන්නව අපට ඇසුණේය. කරුණාරත්න අබේසේකර ලියූ ‘පායා ආ සඳ’, ‘ගමනේ් ගිම් නිවූ එදා’, ‘ලොව සැතපෙන යාමේ’, ‘ඈත එපිට දුර ආකාසේ’, ‘මා නෙත් කැදැල්ලේ’, ‘සිතුම් පැතුම් පොදි ආදරේ’, කේ.ඩී.කේ. ධර්මවර්ධන ලියූ ‘සිහිනෙන් ඔබ මට’, ‘මා හා එදා පිය සාදයේ’, ‘මඟතොට දී හමුවෙද්දී’, ‘ඔබ වෙනුවෙන් මා’, ‘ප්‍රේමකීර්ති ද අල්විස් ලියූ ‘එදා රෑ ගුවන් තොටුපොළේ දී මා’, ‘අවසර නැත මට ඔබෙ අත ගන්නට’ වැනි ගීත මේ අවස්ථාවේදී මා සිහියට නැගෙන්නේ නිතැතිනි. මා කලින් ද කී පරිදි කරුණාසේන ජයලත්ගෙ පෙම් කතා කියවා ජීවිතයට අලුත් අත්දැකීමක් වූ ‘ආදරය’ තවදුරටත් කාල්පනිකව විඳගත්තේ මිල්ටන්ගේ ළයාන්විත ගී හඬෙනි. කොටින්ම කිවහොත් අපේ පරම්පරාවේ එක්තරා භාව ප්‍රකාශකයකු වූයේ මිල්ටන් යැයි කීම අතිශයෝක්තියක් කර නොගත යුත්තකි.මිල්ටන් පුතු සමඟප්‍රේම විරහ ගී තුළින් මිල්ටන් හෙළි කළේ ස්වකීය වැලපෙන ආධ්‍යාත්මයම බව අපට පසක් වූයේ වයසින් තරමක් වැඩෙද්දීය. මා අසා ඇති පරිදි මිල්ටන් එක්තරා වෙළෙඳ ආයතනයක සේවය කරද්දී එම ආයතනයේ හිමිකරුගේ දියණිය හා පෙමින් බැඳි ඇත. නමුත් චේතනා කෙතරම් පරිශුද්ධ වූවත් පෙම් සටන පරදින අවස්ථා ද ජීවිතයේ ඉඳහිට දක්නා ලැබේ. ඔවුන්ගේ ආදරයේ දුෂ්ටයා වූයේ පන්ති භේදයයි. මිල්ටන් අතමිට හිඟ තරුණයෙක් වූයේය. ඇය සදළුතලේ විසූ කුමාරිකාවකි. ඇයට මිල්ටන් හා අතිනත ගන්ට ඇගේ දෙමව්පියෝ ඉඩ නොතැබූහ.අවසර නැත මට ඔබෙ අත ගන්නට බැමි බැඳ ඇත ලොව සතර දෙසේ එනමුදු උපදින හැම භවයකදිම මතු ඔබ හිමිකර ගනිමි ළඳේමිල්ටන් මේ ගීයට නගන්නේ තමාගේ හඬා වැටෙන ආධ්‍යාත්මය නොවන්නේද?මිල්ටන් ගේ ආදරණීය බිරිඳ ස්වර්ණා මේ ප්‍රේම සම්බන්ධය පිළිබඳ කතා පුවත තරයේ ප්‍රතික්‍ෂේප කරයි. ඇය වරක් ‘බිරිඳ’ පුවත්පතට මෙසේ කියා තිබුණේය. “තරුණ කාලෙදි එයා කාටහරි මට කලින් ප්‍රේම කරලා ඒක විනාශ වෙලා තියෙන්න ඇති.” (බිරිඳ 1994 සැප්තැම්බර් 26 කලාපය)අප ඉහත සඳහන් කළේ අප ද අසා ඇති කතාවක් විනා එම කතාවේ සත්‍ය අසත්‍යතාව පිළිබඳ අපට සාක්‍ෂි දෙත නොහැකිය.කෙසේ වෙතත් මිල්ටන් 1973 දී ස්වර්ණා මාලති හා විවාහ වූයේය. නමුත් අවසන් හුස්ම පොද හෙළන තුරුම ඔහුගේ සිතේ මනෝරම්‍ය බිතුසිතුවමක් සේ රැඳුණේ කුලුදුල් පෙම්වතියගේ ඡායාව යැයි මට සිතේ. මිල්ටන් අසීමිත ලෙස මධුවිතට ඇබ්බැහි වූයේය. ඔහු අකාලයේ මිය යන්නට හේතුවක් වූ බව මා අසා ඇත. ඔහුගේ ජීවිතය දවා අළු කළේ විෂම සමාජ ක්‍රමයේ වරදක් වන දුෂ්ට පන්ති භේදය නොවන්නේද? මුදල් පමණක් ජීවිතය කොට තැකූ ගතානුගතික ධන හිමි පන්තිය නොවන්නේද?”ඔබ පැමිණි ඔබම ගියා නැවතුණු තැන මම ඉන්නම් මගෙ සහයෝගය පතන වෙලාවට කොහෙ සිට හෝ යළි එන්නම්”මිල්ටන් ඒ නැවතුණු තැන සිට මිය යන තෙක්ම විරහ ගී ගැයුවේය. එය ඔහුගේ වැලපෙන ආත්මයේ ළසෝ ගීතය වූයේය.මිල්ටන් තම බිරිය ස්වර්ණා වෙනුවෙන්ද ගීතයක් ගායනා කර ඇත. ඒ ‘ඈත එපිට දුර ආකාසේ’ ගීතයයි.’ඈත එපිට දුර ආකාසේ වලාකුළුවලින් රිදී – වලා එබිලා ඇදී ස්වර්ණ වර්ණ තරුවක් දිලිසේ’මෙරට කැසට් ගීත කලාවේ සමාරම්භකයා මිල්ටන් ය. ලංකාවේ මුල්ම කැසට්පටය වන්නේ විජය රාමනායක ‘තරංගා’ ලේබලය යටතේ නිර්මාණය කළ ‘එනි ටයිම් එනි වෙයාර්’ ය. ඊට මිල්ටන්ගේ ගීත 12 ක් ඇතුළත් වූයේය. පසුව ‘සඳෙන් එහා’ නමින් නැවත නිෂ්පාදනය වූයේ ද එම කැසට් පටයයි.මිල්ටන් ජීවිතක්‍ෂයට පත් වූයේ අධික බීමත්කමෙන් යැයි කීම එක අතකට අර්ධ සත්‍යයකි. එනම් එහි සියයට පනහක් ඇත්තය. සියයට පනහක් බොරුය. ඔහු කාලයක් එක දිගටම සිහි නැතිවෙන තුරුම බිව්වේය. ඒ බව ඔහුගේ බිරිඳ ස්වර්ණා පිළිගනී.”එයා බීපු තරම ගැන නම් කියන්න බැහැ. බීම කොයි තරම් ද කියනවා නම් අවුරුදු හතරක්ම ඉස්පිරිතාලේ හිටියා.” (බිරිඳ පුවත්පත – 1994 සැප්තැම්බර් 26 කලාපය)කෙසේ වෙතත් මිල්ටන් තම ජීවිත කාලයේ අවසාන භාගයේ එයින් වැළකී සිටියේය. ඒ වෛද්‍ය උපදෙස් මතය. ඔහුගේ ලේවල සීනි අඩු වැඩි වීම් (බ්ලඩ් ෂුගර්) තිබූ බැවින් ඔහු බීමට කෙතරම් ඇබ්බැහි වූවත් අකැමැත්තෙන් හෝ තමාට අතීතය මඳකට හෝ අමතක කර වූ මත්පැනින් වියුක්ත වූයේය.මිල්ටන්ගේ ගීත ගාම්භීරාර්ථයන්ගෙන් තොර හුදු බොළඳ ප්‍රේම විරහාලාප බව සැබෑය. එහෙත් අනුරතිය තුළ කිසියම් ප්‍රමාණයක බොළඳ බවත් උද්ධරණය නොවන්නේද? ළපටි පෙම්කතා - මෝරපු පෙම් කතා කියා දෙවර්ගයක් සාහිත්‍ය කලාවේ නොමැති බව වරක් මා හා කියා සිටියේ කෘතහස්ත ලේඛක සෝමවීර සේනානායකයන්ය. කෙසේ වෙතත් වයසින් වියපත්ව සිටියත් පෞද්ගලිකව මම ද ඒ බොළඳත්වයට කැමැත්තෙමි.මිල්ටන් විවාහ වූ දා – වමේ සිට කේ.ඩී.කේ. ධර්මවර්ධන, බණ්ඩාර කේ. විජේතුංග, වික්ටර් රත්නායක, සුජාතා අත්තනායක, එම්.එස්. ප්‍රනාන්දු, ජේ.ඒ. මිල්ටන් පෙරේරා.අපට ජීවිතාභිරමණය කිරීමට ඒ බොළඳත්වයත් අවශ්‍යය. “නැත ලොවේ අන් රසඳුනා ආදරේ සුව සුවදෙනා” යැයි මහඇදුරු සරච්චන්ද්‍රයෝ ‘සිංහබාහු’ නාටකයේදී සුප්පාදේවි ලවා ප්‍රකාශමාන කරති. ඒ සුවදෙන ප්‍රේමයෙන් හද ඔකඳ කරවන්නේ පුංචි පහේ බොළඳත්වයකුත් ඊට මුසුවූ කල්හිය.ආදරය සම්බන්ධයෙන් ගත් කල්හි මිල්ටන් වැඩි වශයෙන්ම වස්තු විෂයය කර ගත්තේ අපේ භාවමය ජීවිතය දැදුරු කරවන විරහවත් අත්දැකීම්ය. උදාහරණ වශයෙන් ගී ඛණ්ඩ දෙකක් පමණක් මෙහිලා බහාලමි.මුලදි වුණේ මුළාවයි වැරැදීම මා අතේමයි නොසැලී බලා එදා මෙන් හිඳිමී ඔබේම නාමෙන්***මතකේ තිබේද ඒ යුගේ මාගේ චේතනා වැටහෙන්නේ බැන්ද ආදරේ සෝක වේදනා ඝන අන්ධකාරයේ පාළුවේ කිමිදුණා තනිවූයේ ඔබ නොවේ මා පවා තනිවුණාප්‍රේමය විෂයෙහි එබඳු සංවේදනා විඳ ඇති ප්‍රේමාතුරයන්ට මෙවන් ගී ඔවුන්ගේ භාවමය ජීවිතයට ගෙන එන්නේ වේදනාබර මිහිරියාවක් නොවන්නේද?පෞද්ගලිකව ගත් විට මගේ පි‍්‍රයතම ගායකයා වන්නේ එච්.ආර්. ජෝතිපාලය. ජෝති වැනි ගායකයකු අපේ රටේ නොඉපදුණා නම් මගේ පි‍්‍රයතම ගායකයා වන්නේ මිල්ටන් ය. මිල්ටන් ගේ කටහඬට සුනිල් ශාන්ත වැනි දැවැන්ත ගායකයන්, සංගීතඥයන් ද පවා පි‍්‍රය කළ බව සමහර විට ඇතමුන් නොදන්නා කරුණක් විය හැකිය.සුනිල් ශාන්තයන්ට වරක් ගුවන් විදුලි කාර්යාලයේ දී මිල්ටන්ගේ ගීතයක් අසන්ට ලැබිණි. ඔහු එම අවස්ථාවේ එතැන සිටි ගායක ෆීලික්ස් ඇන්ටන් මෙසේ කියා ඇත. “මම හරි කැමැතියි මේ මනුස්සයාගෙ සින්දුවලට. මෙයා සින්දු කියන්නෙ හදවතින්. හරියට ජිම් රිව්ස් වගෙ.මිල්ටන්ගේ ගීත බොහොමයක් තනු නිර්මාණය කොට සංගීතවත් කළේ මොහොමඩ් සාලි, එම්.කේ. රොක්සාමි, පැට්රික් දෙනිපිටිය හා ක්ලැරන්ස් විජේවර්ධනය. ප්‍රේමය පිළිබඳ රසාලිප්ත සංකල්පනාවන්ට වඩාත් තීව්‍ර කරවන්නා වූ අභිරම්‍යවත් නාද රටාවන් මෙම ගීතවලට උපයුක්ත කොට ගැනිණි. “මධුමල ලෙස මුදු මගේ පි‍්‍රයාදර මිහිරාවිය වෙතටයි” ගීතය අරන් බලන්න.ඒ සඳහා මොහොමඩ් සාලි භාවිතා කොට ගත් තනුව ගීතයේ ව්‍යාංගාරුත් තව තවත් කුළුගන්වන සුලු කමනීය එකකි. මිල්ටන්ගේ ගීත කිසිවක් හින්දි ගී තනු අනුකරණ නොවීම ද විශේෂත්වයකි. හින්දි චිත්‍රපට සංගීතයේ දැවැන්ත බලපෑම විශේෂයෙන් නෞෂාඩ් අලිගෙ බලපෑම එවක මෙරට සංගීත ක්‍ෂේත්‍රයේ දැඩිව පැතිර පවතිද්දී ඒ රැල්ල ස්වතන්ත්‍ර මඟකට යොමු කිරීමට වික්ටර්, සනත් මෙන්ම මිල්ටන් ද නිර්මාණශීලීව දායාද වූ බව කිවයුත්තේ ඔවුන්ට කෘතඥතා පූර්වකවය.මිල්ටන් ගේ මියුරු ගී හඬට වශීකෘත වූයේ හුදෙක් අපේ පරම්පරාව පමණක් නොවේ.ඇතැම් විට එදා පෙම්වතුන් වූ අපේ පරපුරේ අය පසුව විවාහ වී දරුමල්ලන් ද ලද කල්හි යොවුන් වියේ පෙම්වතුන් වූ ඒ දරුමල්ලන්ද මිල්ටන්ගේ ළයාන්විත ගී ඇසුවේ මහත් සේ ආශක්තවය. ඔවුන්ගේ ජීවිත ද රංජනය කිරීමට මිල්ටන්ගේ ගී සමත් වූයේය.මිල්ටන් මිය ගියේ නවලෝක රෝහලේය. ඔහු තරුණ වියේදී රැකියාවක යෙදුණේ නවලෝක සමූහ ව්‍යාපාරයේය. එම ව්‍යාපාර සමූහයටම අයත් රෝහලක ඔහු අවසන් හුස්ම හෙළීම දෛවෝපගත සිදුවීමකි. මිල්ටන් රෝහලේ සිටියදීම ඔහුට අනේකවිධ ආකාරයෙන් සහයෝගය දුන් නවලෝක සමූහ ව්‍යාපාරයේ ජයන්ත ධර්මදාස හා මාලිනී කරුණාරත්න යන අය මිල්ටන්ගේ බිරිඳ ස්වර්ණා සිහිපත් කර ඇත්තේ කෘතවේදීවය.මීට දොළොස් වසරකට ඉහත මාර්තු මාසයේ එක්තරා ශෝකාකූල වූ දිනයකට (10 වැනිදා) මගේ කල්පනා ලොව ඇදී යයි. බොරැල්ල කනත්තට උඩින් මදටිය පැහැ ගත් අහස් කුසේ අඳුරු වැහි වලාවක් රැඳී තිබිණි. ඒ මිල්ටන් අපෙන් සදහටම සමුගත්දාය. මැදි වියේ පසුවන නමුත් තවමත් නොවියැකී ගිය සුන්දරත්වයෙන් යුතු සුදුවත හැඳි කතක් මගේ නෙත ගැටිණි. ඈ අත තිබූ රතු ඇන්තූරියම් මල දෑසින් ගිලිහුණු කඳුළු බිඳුවකින් මඳක් තෙත්ව තිබිණි.ඈ කවුරුන් විය හැකි ද? මිල්ටන්ට මේ භවයේ දී අත්පත් කර ගත නොහැකි වූ පරෙවි රැජිනය නොවිය හැකිද ඒ? මා සිතේ නැඟුණේ එවන් වූ ප්‍රශ්නාර්ථයකි.විශේෂ ස්තූතිය ‘ෆාස්ට් ඇඩ්’ අධිපති ප්‍රේම් දිසානායක මහතාට. සුනිල් මිහිඳුකුලඈත එ පිට දුර ආකාසේවලාකුළුවලින් රිදී - බලා එබිලා ඇදීස්වර්ණ වර්ණ තරුවක් දිලිසේ මගෙ දෑසේ ආලෝකේ දීලාඋතුරාවි ඒ රශ්මි මාලාපුරවන්න මේ පාළු ජීවේ -පායන්න රන් තාරකාවේ  රෑ මෙන් ම දහවල් මුළුල්ලේඒ තරුව හිනැහී නිදැල්ලේමගෙ ජීවිතේ මල් කැදැල්ලේදිලිසේවි නො නිවී තුරුල්ලේ  පද - කරුණාරත්න අබේසේකරසංගීතය - මොහොමඩ් සාලීලොව සැතපෙන යාමේඔබේ සෙනෙහස අවදි වෙවීමගෙ දෙසවනට කියයිපෙර නොඇසුව මිහිරි කවි  සිතුවම් ඇඳ සිහින පොතේමී පුරවා පැතුම් විතේසලු පොරවා සිසිල ගතේඔබ පියඹා යයි...//සිහින සුවැති සිතුවිල්ලේමහද හොවා නැළවිල්ලේඅහස සදා සැනැසිල්ලේඔබ පියඹා යයි... පදය - කරුණාරත්න අබේසේකරතනුව - මර්වින් පෙරේරා ඔබ වෙනුවෙන් මා ගැයූ ගී පෙරදායළි ඔබ සවනේ නොරැඳී නොගැටීසුළඟේ මිලින වුණාවේ...දවනු දැනේ සිසි කිරණ පවා...  සිසිල නොදේ මඳ පවන පවා...ඔය මුව පියුමේ තොල්පෙති අතරේඔහුගේ නම රැඳුණාවේ...  ඔබ වෙනුවෙන්...  සුවඳ දැනේ ඔබෙ උදය හවාකඳුළු නැගේ මට රැයද දිවාඔබ මුව පියුමේ තොල් පෙති අතරේඔහුගේ නම රැඳුණාවේ...  ඔබ වෙනුවෙන්...  පද - කේ. ඩී. කේ. ධර්මවර්ධනතනුව - සෝමපාල රත්නායකමංගලේ නෙත් මංගලේහංස දේනුවෙ පෙම් විලේපීනා පීනා රැල් තුරුල්ලේපාවෙනූ සිතු සේ ජලේ//මංගලේ නෙත් මංගලේසීතලේ ගැහෙනා හදේ මේඋණුසුමේ සුව දී මවානිසසලේ රැඳෙනු සිනා සීනො පියඹා උදයේ හවාදෑසෙ බැල්මයිනීල කැල්මයි//මත් කරයි තවුසා පවා//  මංගලේ නෙත් මංගලේ...  ආදරේ නමැති පොතේ හිමුල් පිටේ රූපේ ඔබයිඒ පොතේ ලියවී තිබෙන්නේමා හිතේ ආශා තමයිකියනු ළං වීබලමු ළං වීනැකත පෑහෙනවා සුබයි//මංගලේ නෙත් මංගලේ...  පද රචනය - කරුණාරත්න අබේසේකරසංගීතය - මොහොමඩ් සාලිපියාපත් සලා මම ඔබ සොයා එමි රැයේනවාතැන මගේ ඔබෙ හද තුළයි සොඳුරියේ//  මල් ගොමු පිස එන මද නල අතරමඟක දීමා එන මඟ වළකන්නට බලා උනි රැඳී//දසත සැරිසරා සෙව්වෙමි ගුවන් තල අරානො දැක ඔබෙ රුව සෝකය නැඟෙයි හද පුරා  පියාපත් සලා...  සෙවණ ලදිමි තුරු ගොමුවල එය නො වෙයි සුවේගිමන නිවන මහද අරණ තුරුල ඔබ පි‍්‍රයේ//වෙහෙස නොම බලා සොයනෙමි සසර සැරි සරාසිහින ලොවක දී හෝ ඔබ එන්න මා කරාපියාපත් සලා...  පද රචනය - සිරි කුලරත්නසංගීතය - එම්. කේ. රොක්සාමිගමනේ ගිම් නිවූ එදා සැනසුම් පවන් සලාඔබ මා දවයි දිවා රෑ හද සෝ සුසුම් හෙළා//  මතකේ තිබේ ද ඒ යුගේ මාගෙ චේතනාවැටහෙන්නෙ බැන්ද ආදරේ සෝක වේදනාගන අන්ධකාරයේ පාළුවේ කිමිදුණාතනි වූයෙ ඔබ නො වේ මා පවා තනි වුණා  ගමනේ ගිම් නිවූ එදා...  ඔබ මංමුළා වෙලා ගියා පෙම් පහන් නිවාඅහිතක් හිතන්නෙ නැහැ පි‍්‍රයේ සිහිනෙකින් පවාඅද ඔබගෙ ජීවිතේ කතරකී වාලුකාහිනැහෙන්න යළි දිලී දෛවයේ තාරකා  ගමනේ ගිම් නිවූ එදා...  පද රචනය - කරුණාරත්න අබේසේකරසංගීතය - එම්. කේ. රොක්සාමිමා නෙත් කැදැල්ලේසැතපීලා නිදැල්ලේදැවටී රන් දැලේහද පුරා සැනසීලාආයෙත් ඉගිල්ලී පියඹාලා පිපාසෙන්නො තළා මල් කැලේ රොන් සොයාලා...රොන් සොයා...  බඹර තුඩු හා නැතී - කුමුදු මලකින් පෙතීගෙනෙමි දුර ඈත විලකින් නෙළා//ඒ මැද ඔබෙ යහන සාදන්නෙ නාදල්ලෙනුයිසුවඳ උරා...  මා නෙත් කැදැල්ලේ...  අරුණ පිනි බිංදුවයි - පියුමෙ මකරන්දයයිහොවමි මේ කුලක කලතා නිවා//මින් මතු කිසිදාක යන්නෙහි දහද රන් ලෙනේ...පහන නිවා...  මා නෙත් කැදැල්ලේ...  පද රචනය - කරුණාරත්න අබේසේකරතනු නිර්මාණය - මර්වින් පෙරේරාසංගීතය - වික්ටර් රත්නායකසංසාර සෙවණැල්ල ලෙස ආ පතාලාසුංගාර රස දෙන්න කලතා පෙරාලා කලතා පෙරාලා//  ආදර නදියේ ගිලි ගිලි පිරියේ//පීනා පීනා යමු පෙම්බරියේ//රළ පාර ඉවසන්න සැපත ඉදිරියේ සැපත ඉදිරියේ  සංසාර සෙවණැල්ල...  මා මඳ සුළඟයි ඔබ මුදු සුවඳයි//පෑහී පෑහී එකට හමා යයි//හද මාගෙ පිළිගන්න එය ඔබගේ ම යි එය ඔබගේ ම යිසංසාර සෙවණැල්ල...  පද රචනය - කරුණාරත්න අබේසේකරසංගීතය - මොහොමඩ් සාලි</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>07</day>
    </date>
    <link>http://www.silumina.lk/2010/03/07/_art.asp?fn=av10030714</link>
    <topic>යළි ඉපදුණු විල්පත්තුව</topic>
    <author>නිහාල් පී.අබේසිංහ</author>
    <content>රියැලිටි වැඩසටහන් නිසා නවකයන් අතරමං වෙනවාඅපෝන්සුගේ උපන්දිනය දා සුවිශේෂ සුබ පැතුමක්හදවතේ සිදුර හදවතින් වසමුඉන්ටර්නෙට් ජෝක්ස්අමිල-තේජා අතිනත ගත්දාළමා ලොවේ අලුත්ම උන්මාදය Ben 10පුවත් කෙටියෙන්මිල්ටන් ගැන කලාකරුවන්ගේ අදහස්පිස්සු හැදෙන සඳකඳුළු සිත්තම්ඔබ පැමිණී ඔබම ගියා නැවතුණු තැන අපි ඉන්නම්.....යළි ඉපදුණු විල්පත්තුවතාත්තා නැති වෙන්න කලින් මා දිහා බලාගෙන හුඟාක් හැඬුවාමියුරු ගීතාවලියක සුන්දර ආත්මයරවීගේ උපන්දිනය අපි සමරන්නේ ලංකාවේඅළුකෙසෙල් ආහාරයට ගැනීමෙන් ලිංගික දුබලතා ඇතිවෙන්නේ නැහැපිතිකරණයේ සුපිරි බලය සචින්අමිතාබ්ගෙන් පුවත්පතකට දොස්මේ කෑදැත්තෝ යුවළ වන උයනේ සෞන්දර්ය තවත් වඩවතිමේ අප සිටින්නේ අපේ රටේ විශාලතම ජාතික වනෝද්‍යානයේයි. විල්ලු 40ක් ඇති මෙරට එකම ජාතික උද්‍යානය වන මෙහි ශාක විශේෂ 624ක් මෙන්ම සත්ව විශේෂ 370ක් වාර්තා වී තිබෙනවා.මෙරට දිවියන් බහුලම වන උද්‍යානය මෙයයි. ලංකාවේ උසම කුරුල්ලා වන මහ කොකාද ලංකාවේ විශාලතම ජලජ පක්ෂියා වන බහුරු මානාවා ද මෙහිදී දකින්නට පුළුවන්. අපේ සිංහල ජාතියේ ආරම්භය සනිටුහන් කරමින් විජය රජු මේ රටට පැමිණියේ ද මේ වන උයන හරහායි.මරට වනජීවී සංරක්ෂණය පිළිබඳ වංශ කතාවේද මේ වන උයනේ නාමය සුවිශේෂ ලෙස කියැවෙනවා. ඒ අන් කිසිවක් නිසා නොවේ, වනජීවී සම්පත් සුරැකීමට තම රාජකාරිය කරමින් සිටියදී දිවි පිදූ වැඩිම වනජීවී නිලධාරීන් පිරිස සිටියේ ද මේ වන උයනේ නිසාය. ඒ පිරිස වන ජීවී නිලධාරීන් 40ක්. ඉන් වැඩි දෙනෙක් දිවි පිදුවේ එල්.ටී.ටී.ඊ. ත්‍රස්ත ප්‍රහාර නිසායි.අපේ ප්‍රථම රජු විජය - කුවේණි සිටි මාලිගාවල ගල් කණු, පුරාණ විහාරාරාම 65ක පුරාවිද්‍යාත්මක නටඹුන් සමඟ තවත් පුරාවිද්‍යාත්මක ලෙස වැදගත් ස්ථාන රැසක් මෙහි තිබෙනවා.අවට දක්නට ඇත්තේ වියළි කලාපයට ආවේණික වූ වනාන්තරයි. අවටින් හමන්නේ ගත සිත දෙකම සිසිල් කරන මදනලයි. මේ සන්ධ්‍යා කාලයේ ඒ වනාන්තරයෙන් ඇසෙන්නේ අරුම පුදුම විදිහේ කුරුලු කූජනයන්ය. අවට නිශ්ශබ්දතාව සමනය කරමින් තුන්පත් රෑනක් අඩ අඳුරේ මේ දෙසට එන බවක් ද අපට පෙනෙනවා.මේ අප අටුවා ටීකා කිව්වේ පසුගියදා, පාරිසරික හා ස්වභාවික සම්පත් ඇමැති පාඨලී චම්පික රණවක මහතා අතින් යළි විවෘත කෙරුණු විල්පත්තුව ජාතික වනෝද්‍යානය පිළිබඳවයි.විල්පත්තුව ජාතික උද්‍යානය 1938 පෙබරවාරි 25 වැනිදා ජාතික වනෝද්‍යානයක් ලෙස ප්‍රකාශයට පත්කර තිබෙනවා. එහි වර්ග ප්‍රමාණය හෙක්ටයාර 131667.1ක්. අක්කරවලින් බැලුවොත් අක්කර ලක්ෂ 3කට වැඩියි.1985 න් පසුව කොටි ත්‍රස්තවාදීන් නිසා විල්පත්තුව වන උයන බැලීමට යන්න එන්න අපේ ජනතාවටත් පිටරට අයටත් හරියට අවස්ථාව ලැබුණේ නැහැ. 2002 – 2003 දී තරමක් මෙය බැලීමට අවස්ථාව ලැබුණත් 1985 සිට 2007 වකවානුවේදී වනජීවී නිලධාරීන් 40ක් පමණ මේ වනය සුරැකීමට ගොස් කොටි ත්‍රස්තවාදීන් අතින් මරණයට පත්වුණා. එහි මුල්ම ප්‍රහාරය එල්ල වුණේ 1985 දි. එදා මෙහි සිටි සේවකයන් 24 එකට පෙළගස්වා එල්.ටී.ටී.ඊය විසින් මරා දමනු ලැබුවා.ඒ අනුව 1985 සිට ම දෙස් විදෙස් සංචාරකයන්ට අපේ ලොකුම ජාතික උද්‍යානය බැලීමට හරියට අවස්ථාවක් ලැබුණේ නැහැ. නමුත් මහින්ද රාජපක්ෂ ජනාධිපතිතුමා කොටි ත්‍රස්තවාදය පරදවා රටම එක සේසත් කිරීමේ ප්‍රතිඵලයක් ලෙස මේ සුන්දර වන උයනේ අක්කර ලක්ෂ 3 පුරාම ගොස් එය නැරඹීමට ඔබට දැන් අවස්ථාව ලැබී තිබෙනවා.මේ යළි විවෘත කිරීමේ උත්සවයේදී ඇමැතිවරයා අවධාරණය කළේ දැන් මේ රට සියලු ජාතික වනෝද්‍යාන ජනතාවට නැරඹීම සඳහා විවෘත වී ඇති බවයි.මෙරට විශාලතම ජාතික වන උයන විල්පත්තුව පාරිසරික හා ස්වභාවික සම්පත් ඇමැති පාඨලී චම්පික රණවක මහතා අතින් විවෘත වූ අවස්ථාවමෙහිදී අපට හමුවූ වනජීවී සංරක්ෂණ දෙපාර්තමේන්තුවේ වයඹ පළාත් වනජීවී නියෝජ්‍ය අධ්‍යක්ෂ වයි.පී.ජී.කරුණාරත්න මහතා පැවැසුවේ පෙරවරු 6 සිට සවස 6 දක්වා විල්පත්තුව ජාතික උද්‍යානය මහජනතාවට විවෘත වී පවතින බවයි. “ඉදිරියේදී ත්‍රස්තවාදී ප්‍රහාර නිසා අබලන් වී ඇති තලවිල, මහවිල, කොක්මොටේ, පැනිකෑවිල යන ස්ථානවල පිහිටි බංගලා ප්‍රතිසංස්කරණය කර ජනතාවට මේ බංගලාවල නැවතීමේ පහසුකම් ලබාදෙනවා. කෙසේ වුවත් මෙහි මහාමාර්ග සියල්ල දැන් ප්‍රතිසංස්කරණය කර ආරක්ෂාව තහවුරු කරලයි තියෙන්නේ. ඉදිරි මාස 2 – 3 තුළදී වන උයන ඇතුළත සියලු පහසුකම් ලබාදීමට කටයුතු කරනවා.’ වයි.පී.ජී.කරුණාරත්න මහතා පැවැසීය.කොළඹ සිට මීගමුව හලාවත පුත්තලම හරහා අනුරාධපුර මාර්ගයේ පැමිණ විල්පත්තු හන්දියෙන් හැරී කිලෝමීටර් 8ක් ඔබ්බෙන් පිහිටි හුනුවිලගම පිහිටි විල්පත්තු ජාතික වනෝද්‍යානයේ උද්‍යාන පිවිසුම් කාර්යාලයට පැමිණිය හැකිය. කොළඹ සිට දුර කිලෝමීටර් 185කි. මීට අමතරව කොළඹ, වරකාපොළ, කුරුණෑගල, ගල්ගමුව සහ පුත්තලම හරහා ද හුනුවිලගමට පැමිණීමට පුළුවන්.මේ වන උයන අනුරාධපුර පුත්තලම මන්නාරම යන දිස්ත්‍රික්කවලට මායිම්ව හා වයඹ – උතුරු මුහුදු වෙරළට යාබදව පිහිටා තිබෙනවා.විල්පත්තුවට ඒ නම ලැබී ඇත්තේ එහි ඇති විල්ලු 40 නිසයි. මේ විල්ලු මේ ජාතික උද්‍යානයට ආවේණික සුවිශේෂ දෙයක්. මෙහි ඇති ප්‍රධාන විල්ලු ගණන 27ක්. වනාන්තරයේ සිටින සතුන් වැඩිපුරම මේ විල්ලු අසල ගැවසෙනවා. විල්ලු අතරින් කාලිවිල්ලුව පුරා විද්‍යාත්මක අතින් වැදගත් එකක්. කුවේණි හා විජය සිටි රජ මාලිගාව පිහිටා තිබී ඇත්තේ මේ විල්ලුව අසලයි. එහි ගල් කුලුනු තවමත් තිබෙනවා. එම මාලිගාවට පිරිසුදු මිරිදිය ලබාගත්තේ මේ විල්ලුවෙන් බව පැවසෙනවා. මේ ස්ථානයට විල්පත්තු ප්‍රධාන වනජීවී කාර්යාලයේ සිට කිලෝමීටර් 40ක් දුරයි. මේ විල්ලුවේ ජලය අදත් ඉතා පිරිසුදු ලෙස පවතිනවා.මේ විල්ලු එක එක ප්‍රමාණයෙන් තිබෙනවා. සමහර ඒවා අපේ වැව්වලටත් වඩා විශාලයි. විල්පත්තුව වනජීවී අඩවි ආරක්ෂක කේ.බී.දසනායක මහතා පවසන පරිදි විල්ලු අතරින් කොක්කාරිය හා ලුනුවිල කරදිය විල්ලු ඒ අතර ප්‍රධාන වෙනවා. දෙමටවිලේ ඇත්තේ කිවුල් දියයි. මීට අමතරව තවත් ප්‍රධාන මිරිදිය විල්ලු 24ක් ද තිබෙනවා.කුදිරමලේ තුඩුවමේ සියලු විල්ලුවලින් විශාලතම එක කොක්කාරිය විල්ලුවයි. එය මුහුදු මට්ටමේ සිට අඩි 250ක් ඉහළින් ද මුහුදේ සිට සැතපුම් 10ක් රට ඇතුළතට වන්නට ද පිහිටා තිබෙනවා. මෙහි ජලය වසරේ දින 365 පුරාම පවතින බවයි වනජීවී නිලධාරීන් පවසන්නේ.මේ ජාතික උද්‍යානයේ සත්ව හා ශාක පරපුර ද බහුලයි. ජෛව විවිධත්වය ඉහළ මට්ටමක පවතිනවා. මෙහි වියළි කලාපීය කාෂ්ඨක ශාක වැඩියෙන් තිබෙනවා. පලු, වීර, දිවුල්, බුරුත, කොහොඹ, කකුල්කටු හා තම්මැන්න ආදී ගස් මෙහි බහුලව දකින්න පුළුවන්. වනාන්තර කටුපඳුරු සහිත ලඳු කැලෑ, ගංගාධාර වනාන්තර තෘණ භූ®මි හා කඩොලාන වැනි පරිසර පද්ධති මෙහි වැඩියෙන් දකින්න පුළුවන්. ශාක විශේෂ 624කට අධිකව මෙහි ඇතැයි පර්යේෂණ මඟින් පවසනවා. ඉන් විශේෂ 27ක් අපේ රටට ආවේණිකයි.විල්ලු සහිත පරිසරය නිසා සත්ත්ව පරපුරට ජලය ප්‍රශ්නයක් ඇති වෙන්නේ නැහැ. දිවියන් බහුලව මෙහි සිටින අතර මෙරට දිගම හා විශාලතම දිවියන් මෙහි දකින්නට ලැබී ඇති බව උද්‍යානයේ වනජීවී නිලධාරීන් පවසනවා.අප මුලින් පැවසූ පරිදි ශ්‍රී ලංකාවේ විශාලතම ජලජ පක්ෂියා වන බහුරු මානාවා නම් පක්ෂියා ද ලංකාවේ උසම පක්ෂියා වන අඩි 4 1/2ක් උස මහ කොකාද මෙහි සිටිනවා.ඊට අමතරව අළු කෑඳැත්තා, වලිකුකුළා, මල් කොට්ටෝරුවා, මුදුන් බෝර දෙමලිච්චා, ඇඹල කොකා, කළපු කිරලා, සුදු දෑතුඩුවා, කළු රාජාලියා, සර්ප රාජාලියා, සිළු රාජාලියා, ලබු ගිරවා, කොළ පරවියා, පොරව කෑඳැත්තා, වැනි ඉතා විරල පක්ෂි විශේෂ ද 86ක් දැකගන්න පුළුවන් බව මේ පිළිබඳව අධ්‍යයන කළ අය පවසනවා.අලි පරපුර ද මෙහි බහුලය. මේ ජාතික වන උයන විවෘත කිරීමෙන් පසු තබ්බෝව හා ගල්ගමුව ප්‍රදේශවල අලි - මිනිස් ගැටුමට ලක්වී ඇති අලි ඇතුන් මෙම ස්ථානයට ගෙන ඒමට සැලසුම් කර තිබෙනවා.විල්පත්තුව උද්‍යාන පාලන වීරසිංහ මහතා පවසන පරිදි තිත් මුවන්, ගෝනුන්, මීහරකුන් මෙහි වැඩිපුර දකින්නට පුළුවන්. විල්පත්තුව බටහිර මායිමේ මුහුදු තීරුවේ දාර කැස්බෑවන් සහ මුහුදු ඌරන් ද දකින්නට ලැබෙනවා. අලුත්ම පර්යේෂණ අනුව මෙහි සිටින සත්ව විශේෂ ගණන 370ක්.ඉන් විශේෂ 21ක් අපේ රටට ආවේණිකයි.මේ ජාතික උයන ඇතුළත සිංහල ජාතියේ ආරම්භය සනිටුහන් කරන පුරාවිද්‍යා සාධක බහුලව තිබෙන බව පසුගිය වසර කීපය තිස්සේ විල්පත්තුව පිළිබඳ අධ්‍යයනය කළ ලෝක සංරක්ෂණ සංගමයේ (IUCN) ජෛව විවිධත්ව සම්බන්ධීකාරක හා පර්යේෂණ නිලධාරි විමුක්ති වීරතුංග මහතා පවසනවා. විජය කුමාරයා මෙරටට ගොඩ බට තම්මැන්නා වෙරළ තීරය පිහිටා ඇත්තේ විල්පත්තුවේ බටහිර වෙරළ තීරුවෙයි. එය කුදිරමලේ ලෙසයි හඳුන්වන්නේ. සාලිය කුමාරයා අශෝකමාලා සමඟ විසූ සුවිශේෂී ස්ථානයක් ද මෙහි තිබෙනවා. එය වරදගොඩ ගල් බැඳි තීරයයි.මොනරාවිල්පත්තුවේ වැඩියෙන්ම පුරාවිද්‍යාත්මක සාධක බහුලව තිබෙන්නේ එහි බටහිර මායිමට වන්නට ඇති පොම්පරිප්පුව ප්‍රදේශයේයි.මේ පිළිබඳව වසර ගණනාවක් තිස්සේ පර්යේෂණ කළ ලෝක සංරක්ෂණ සංගමයේ ජෛව විවිධත්ව සම්බන්ධීකාරක විමුක්ති වීරතුංග මහතා පැවසුවේ විල්පත්තුව ජාතික උද්‍යානය පිහිටා තිබෙන්නේ මීට අවුරුදු ලක්ෂ 120කට පෙර මුහුදින් ඉහළට එසවුණු කොරල් පර සහිත මුහුදු තීරයක බවයි. මෙහි නාග පෙන සහිත විරල බුදු පිළිමයක් සොයාගෙන තිබෙනවා. ඒවා ලංකාවේම ඇත්තේ හතරයි.අපේ පරණ මුතුන් මිත්තන් පාවිච්චි කළ දේවල්වල පොසිල සාධක මෙහිදී අප සොයා ගත්තා. එහි වයස අවුරුදු ලක්ෂ 120ක් වෙනවා. කුදිරමලේ ප්‍රදේශයේත් මේ පුරාවිද්‍යාත්මක සාධක බහුලයි. අවුරුදු 200කට පමණ පෙර මුහුදු පතුලේ මැරුණු සතුන්ගේ කොටස් අද පොම්පරිප්පු ප්‍රදේශයේ දකින්නට පුළුවන්.”පොම්පරිප්පුව කියන ප්‍රදේශයේ මිනිසුන් 12000ක ගේ පමණ සුසාන භූ®මියක් තිබෙනවා. ඒ පිළිබඳව දයාන් හෝකි නම් එක්සත් ජනපදයේ පර්යේෂණ නිලධාරිනියක් පර්යේෂණ කළා. ඒ අනුව අනාවරණය වී තිබෙනවා විල්පත්තුවේ පොම්පරිප්පුව ප්‍රදේශයේ සිටි මිනිසුන් දකුණු ඉන්දියාවේ මොහොන්දෝජාරෝ හරප්පා ඉපැරැණි ශිෂ්ටාචාරයට සෘජුවම සම්බන්ධයි කියලා. ඒ අනුව අපි උතුරු ඉන්දියාවට වඩා දකුණු ඉන්දියාවට වැඩිපුර සම්බන්ධයක් තිබෙනවා. අලුත්ම අධ්‍යයන අනුව විහාරාරාම 68ක් මේ විල්පත්තුවේ කැලයෙන් වැසී පවතිනවා. මෙහි තවත් ශිලාලේඛන පුරාවිද්‍යාත්මක ලෙස වැදගත් වූ ස්ථාන රැසක් වනයෙන් වැසී තිබෙන බව පවසන පර්යේෂක විමුක්ති වීරතුංග ඒවා සුරැකීමට විධිමත් ක්‍රමයක් අනුගමනය කළ යුතු බව පෙන්වා දෙනවා.විල්ලු මෙතරම් තිබෙන මෙරට එකම ජාතික වන උයන මෙයයි. මේ විල්ලුවලට පිටතින් වතුර යන්නෙත් නැහැ. විල්ලුවල ජලය පිටතට යන්නෙත් නැහැ. වැසි ජලය මේවාට කෙළින්ම එකතු වෙනවා. විල්ලු නිසා වනාන්තරයේ ජෛව විවිධත්වය ඉහළ නැංවී තිබෙනවා.මේ වන උයනේ කළ පර්යේෂණවලදී සුවිශේෂ පරිසර පද්ධති 13ක් මේ වන උයනේ තිබෙන බව හඳුනාගෙන ඇතැයි පර්යේෂක විමුක්ති වීරතුංග පවසනවා.මේ අනුව මෙහි ඇති සමහර සම්පත් නැතිවුණොත් ඒවා මුළු ලෝකයෙන්ම නැතිවෙන්න පුළුවන්. ඒ ඒවා මුළු ලෝකයෙන්ම දැනට තිබෙන්නේ මේ වන උයනේ නිසයි.වන උයන විවෘත කිරීමට සහභාගි වූ පාඨලී චම්පික රණවක මහතා පැවසුවේ විල්පත්තුව මුදාගැනීමට අපේ රණවිරුවන් පසුගිය කාලයේ කළ මෙහෙය ඉතා අගය කරන බවයි. රටේ සියලුම උද්‍යාන අද ‘සීල්’ කරලා තියෙන්නේ. ඒවාට අත තියන්න කාටවත් බැහැ. දැන් යුද්ධය අවසන්. රට නිදහස්. මේ රට පුරා දැන් කාගෙවත් බලපෑම්වලට ලක්නොවී රටේ සෞන්දර්ය නැරඹීමට හැමටම අවස්ථාව තිබෙනවා යැයි ද ඇමැතිවරයා කීවේ අභිමානයෙනි.කෙසේ වුවත් මේ විල්පත්තුව ජාතික වන උයන සුරැකීමට රටේ සැවෝම අවධානයෙන් සිටිය යුතු බවද කිව යුතුයි.විල්පත්තු සංචාරයකින් පසුනිහාල් පී.අබේසිංහසේයාරූ - සුදම් ගුණසිංහසමන්ත වික්‍රමරත්නඒ.එස්.ටී.ප්‍රනාන්දු</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>07</day>
    </date>
    <link>http://www.silumina.lk/2010/03/07/_art.asp?fn=av10030715</link>
    <topic>තාත්තා නැති වෙන්න කලින් මා දිහා බලාගෙන හුඟාක් හැඬුවා</topic>
    <author>හේමාලි විජේරත්න</author>
    <content>රියැලිටි වැඩසටහන් නිසා නවකයන් අතරමං වෙනවාඅපෝන්සුගේ උපන්දිනය දා සුවිශේෂ සුබ පැතුමක්හදවතේ සිදුර හදවතින් වසමුඉන්ටර්නෙට් ජෝක්ස්අමිල-තේජා අතිනත ගත්දාළමා ලොවේ අලුත්ම උන්මාදය Ben 10පුවත් කෙටියෙන්මිල්ටන් ගැන කලාකරුවන්ගේ අදහස්පිස්සු හැදෙන සඳකඳුළු සිත්තම්ඔබ පැමිණී ඔබම ගියා නැවතුණු තැන අපි ඉන්නම්.....යළි ඉපදුණු විල්පත්තුවතාත්තා නැති වෙන්න කලින් මා දිහා බලාගෙන හුඟාක් හැඬුවාමියුරු ගීතාවලියක සුන්දර ආත්මයරවීගේ උපන්දිනය අපි සමරන්නේ ලංකාවේඅළුකෙසෙල් ආහාරයට ගැනීමෙන් ලිංගික දුබලතා ඇතිවෙන්නේ නැහැපිතිකරණයේ සුපිරි බලය සචින්අමිතාබ්ගෙන් පුවත්පතකට දොස්මිල්ටන් ගේ ආදරණීය දියණියහර්ෂණී මල්ලවආරච්චිහෙමින් සැරේ පා නඟනා දුවේ හර්ෂණි සිනා සිසී දඟකරනා දුවේ හර්ෂණී.......මිල්ටන් මල්ලවාරච්චි ගායනා කළ මේ ගීතය අදටත් බෙහෙවින් ජනප්‍රියයි. ඔහු එදා මේ ගීතය ගායනා කළේ ඔහුගේ දෙවැනි දියණිය හර්ෂණී වෙනුවෙන්. අද ඇය විවාහ වී දරු සුරතල් බලන කාන්තාවක්.මිල්ටන් මියගොස් පුරා වසර 12ක් ගෙවෙන මේ මොහොතේ අපේ කතාබහට සිය පියාගේ ආදරණීය මතක එක්කරන්නට හර්ෂණී මල්ලවආරච්චි එකතු කරගත්තා.“තාත්තා ගත කරපු අවිවේකි ජීවිතේ නිසා අපේ පස්සෙන්ම ඉඳගෙන අපේ දේවල් කරන්න ඉඩක් නැති වුණත්, දරුවන්ගේ හැම දෙයක් ගැනම ඉතාම උනන්දුවෙන් ඔහු හොයලා බැලුවා. ගෙදර වගකීම් ඔක්කොම පැවරුණේ අම්මට. ඒ වුණාට ඒ වගකීම් කරන්න සියලු පහසුකම් අම්මට තාත්තා සලසලා තිබුණා.සංගීත සංදර්ශනයක් නැතිනම් තාත්තා වැඩිපුරම කැමැති වුණේ ගෙදර ඉන්න. ගෙදර හිටියත් තාත්තා වැඩියෙන් කතා බහ කරන කෙනෙක් නොවෙයි. හරිම නිශ්ශබ්දයි. විශේෂයෙන්ම කරන්නේ රූපවාහිනිය නරඹන එක තමයි. ඊට අමතරව ක්‍රිකට් මැච් තිබුණොත් බලනවා. කොච්චර සින්දු කියපු කෙනෙක් වුණත් ඔහු ගෙදරදි නිකමටවත් සින්දු අහපු හෝ කියපු කෙනෙක් නොවෙයි. ඇහුවොත් අහන්නේ පැරණිම හින්දි ගීතයක් විතරයි. මිමුණුවොත් මුමුණන්නේ පැරණි හින්දි ගීතයක් විතරයි.තාත්තා නිතරම ගෙදර ඉන්න කැමැති වුණු කෙනෙක්. එයාගේ ලෝකේ වුණේ බිරිඳ, දරුවන් සහ පවුල. තාත්තා විවාහ වුණාට පස්සේ සංගීත සංදර්ශනවලටත් ගියේ අම්මත් එක්ක. අපිට මතකයි අපි ලැබුණට පස්සේ ක්ලැරන්ස් අංකල්ලා කට්ටියම එක්ක එකට සංගීත සංදර්ශනවලට ගියා.ඒ යනකොට අපි සංගීත සංදර්ශනේ තිබෙන තැන ළඟම තියන හෝටලයට බස්සලා තාත්තා සින්දු කියලා එනවා. මට මතක ඇති කාලෙක පටන් තාත්තා තනියම කොහෙවත් ගියේ නෑ. වැඩිය එළියට පහළියට තනියම යන්න කැමැති නොවුණේ ආඩම්බරකමකට නොවෙයි.තාත්තාගේ නිහඬ බව වගේම ඔහු වැඩි කලබලයක් නැති කෙනෙක්. අපි හතර දෙනා පුංචි කාලේ රණ්ඩු සරුවල් කළත් තාත්තා ටික දවසක් ඉවසීමෙන් බලන් ඉන්නවා. ටික දවසක් බලල තමයි දඬුවම් දෙන්නෙත්. අයියා රනිල් තමයි වැඩියෙන්ම දඟ. එයා තමයි වැඩියෙන්ම තාත්තගෙන් දඬුවම් විඳලා ඇත්තේ.දරුවන් හතර දෙනාටම තාත්තා එක වගේ ආදරේ කළා. අපිට කිසි අඩුපාඩුවක් තිබ්බෙ නෑ. තාත්තා කවදාවත් පිටරට ගියේ නැතිවුණාට අපිව පිටරට යැව්වා. තාත්තා නැති වෙනකොට මල්ලිට අවු. 16 යි. එයාට තමයි අපි වින්ද හැම සැප සම්පතක්ම ටිකක් හරි අඩුවුණේ. රනිල් අයියයි, මමයි, නදීජා නංගියි, තාරක මල්ලියි අම්මයි තාත්තයි එක්ක ඒ ගතකරපු ජීවිතේ හරිම සුන්දරයි. ඒක කවදාවත් අපට අමතක කරන්න බැරිවේවි.තාත්තා නැතිවෙනකොට අපි කවුරුවත් විවාහ වෙලා හිටියේ නෑ. අයියටයි මටයි දෙන්නටම පේ‍්‍රම සම්බන්ධතා තිබුණා. තාත්තා ඒ අයව ගෙන්නලා කතා බහ කරලා තිබුණේ. ඒ අතරේ තමයි තාත්තා අසනීප වුණේ. ඒ කාලේ එයාට උවමනාව තිබුණා මගේ විවාහය ඉක්මනට කරන්න. නමුත් ඒකට හැකියාව ලැබුණේ නෑ.තාත්තයි - අම්මයි දෙන්නා විවාහ වුණේ පේ‍්‍රම සම්බන්ධතාවයකින්. මිය යන තුරුම ඒ දෙන්නා හරිම ආදරෙන් ජීවත් වුණා. අපේ අම්මාට ගෙදර වගකීම් ගොඩාක් තිබුණා. දරුවන් හතර දෙනෙක් එක්ක ලොකු වගකීමක්. අම්මා ඒවා ඉවසීමෙන් කරගෙන හිටියා. තාත්තගේ ජීවිතේට අපේ අම්මා ලොකු ශක්තියක් වුණා.අසනීප වුණු කාලෙවත් තාත්තා ළඟින් අම්මා හෙළවුණේවත් නෑ. ධ්ඛ්උ එකේ ඉන්දැද්දිත් ළඟ හිටියා. ඒ වගේම තාත්තා නැතිවෙලා අවුරුදු 12 ක් ගිහිල්ලත් එදා තාත්තා ඉන්නවටත් වැඩිය අද අපේ අම්ම ගැනත් අපි ගැනත් හොයලා බලන කෙනෙක් ඉන්නවා. ඒ ජයන්ත ධර්මදාස මහතාත්, එතුමාගේ අක්කා වන මාලිනි කරුණාරත්න ඇන්ටිත්. එදා වගේම මාලිනි ඇන්ටි අපේ අම්ම ළඟින්ම ඉන්නවා. අදටත් අම්මා ලංකාවට ආවම මාලිනි ඇන්ටිත් එක්ක ඉන්නේ.තාත්තා කිසි දවසක කනගාටුවෙන් හිටිය කෙනෙක් නොවෙයි. ආගම දහමට බොහොම ළැදිව හිටපු කෙනෙක්. උදේට මල් පූජා කරලා බුදුන් වැඳලා එයාගේ අම්මගේ ඡායාරූපයට වැඳලා තමයි දවස පටන් ගත්තේ. මොනම හේතුවකටවත් එයාට අම්මට වඳින එක අමතක වුණේ නෑ. ඒ ගුණ දහම් ඔක්කොම අපි පුරුදු වුණේ අපේ තාත්තගෙන්. තාත්තගේ අම්මා සිහි කරලා හැම මාසෙකම අපේ ගෙදර දානයක් දුන්නා. අවුරුදු විසි ගණනක් ගියාට පස්සෙ දවසක් සෝම හාමුදුරුවෝ කිව්වා ‘මිල්ටන් අවුරුද්දකට සැරයක් දානයක් දුන්නම ඇති.මාසයක් ගානේ ඔය වැඩේ කරන්න එපා කියලා. ඊට පස්සෙ තමයි අවුරුද්දකට වතාවක් දානයක් දෙන්න පටන් ගත්තේ. අද අපිත් හැම අවුරුද්දකම තාත්තා සිහි කරලා දානයක් දෙනවා.මගේ හිතේ අදටත් තාත්තගේ මතකය අවසන් ඡායාව විදියට රැඳිලා තියෙන්නේ තාත්තා ඉස්පිරිතාලේ ඉන්න දවසක. ඒ කියන්නේ මිය යන්න දවසකට ඉහතදී හවස 5.00 ට විතර මට කතා කළා. එතකොට තාත්තට කතා කරන්න අපහසුයි. උගුරට බටයක් දාලා තිබුණේ. මම ළඟට ගියාම තාත්තා අඬ අඬා මගේ දිහා බලන් හිටියා. මම ජීවිතේටම තාත්තා අඬනව දැක්කේ එදායි. එදා පාන්දර 6.00 ට තාත්තා නැති වුණා.තාත්තගේ දුව හැටියට මට මේ වෙලාවේ මේ ටිකත් කියන්න ඕන. අපේ තාත්තගේ දරුවන් හැටිය ඉපදෙන්න අපි හතර දෙනාම වාසනාවන්තයෝ. ඒත් තාත්තා එක්ක බොහෝ කාලයක් ජීවත්වෙන්න ඒ ආදරේ විඳගන්න නොලැබුණ එක අපේ අවාසනාව. නමුත් තාත්තා එක්ක ගත කරපු ඒ සුන්දර අතීතය අපි මිය යන තෙක්ම හැමදාම අලුත් වෙවී අපේ හදවත්වල තිබේවි. හැම ආත්මයකම තාත්තගේ ඒ ආදරය සෙනෙහස විඳින්න, ඔහු අපේම තාත්තා වෙන්න ඕන.හේමාලි විජේරත්නඡායාරූපය - විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>07</day>
    </date>
    <link>http://www.silumina.lk/2010/03/07/_art.asp?fn=av10030716</link>
    <topic>මියුරු ගීතාවලියක සුන්දර ආත්මය</topic>
    <author>සු. මි.</author>
    <content>රියැලිටි වැඩසටහන් නිසා නවකයන් අතරමං වෙනවාඅපෝන්සුගේ උපන්දිනය දා සුවිශේෂ සුබ පැතුමක්හදවතේ සිදුර හදවතින් වසමුඉන්ටර්නෙට් ජෝක්ස්අමිල-තේජා අතිනත ගත්දාළමා ලොවේ අලුත්ම උන්මාදය Ben 10පුවත් කෙටියෙන්මිල්ටන් ගැන කලාකරුවන්ගේ අදහස්පිස්සු හැදෙන සඳකඳුළු සිත්තම්ඔබ පැමිණී ඔබම ගියා නැවතුණු තැන අපි ඉන්නම්.....යළි ඉපදුණු විල්පත්තුවතාත්තා නැති වෙන්න කලින් මා දිහා බලාගෙන හුඟාක් හැඬුවාමියුරු ගීතාවලියක සුන්දර ආත්මයරවීගේ උපන්දිනය අපි සමරන්නේ ලංකාවේඅළුකෙසෙල් ආහාරයට ගැනීමෙන් ලිංගික දුබලතා ඇතිවෙන්නේ නැහැපිතිකරණයේ සුපිරි බලය සචින්අමිතාබ්ගෙන් පුවත්පතකට දොස්එක්තරා යුගයකදී හින්දි චිත්‍රපට හා ගීත ලෝලයන් වූ අප සවන් සනහාලමින්, අප හදවත් නළවාලමින් ගීතනු රැසක් නිර්මාණය කළ අමරණීය සංගීතවේදියා අද මේ මොහොතේ අප රටේ සිටී. ඔහු ඉදිරිපත් කරන දැවැන්ත සංගීත ප්‍රසංගය අද කොළඹ සුගතදාස ගෘහස්ථ ක්‍රීඩාංගණයේදී ශ්‍රී ලාංකේය රසිකයන් උදෙසා නොමිලේ පැවැත්වෙයි. ඔහු රවි ශංකර් ශර්මාය. අප කවුරුත් ඔහු හඳුනන්නේ ‘රවි’ යන කෙටි ආදර නාමයෙනි.මගේ මතකය මගේ ළමා විය තෙක් දිවයයි. මා එක්තරා ළමා ගීයක් ගායනා කරමින් ගේ වටේ ඔබ මොබ දිවූ ආකාරය මා සිහියට නැඟේ.අශ්වයා ගෝන් ටික් ටික් ටික් ඔන්න යාළූ හාවන් අල්ලා ගන්නට යන්න යමංඑම ගීතය ඇතුළත් වුණේ ‘මගේ පුතා’ නමින් සිංහල දෙබස් කැවූ ‘චිරග් කහාන් රොෂ්නි කහන්’ නම් වූ හින්දි චිත්‍රපටයේය. මීනා කුමාරි ඉහත ගීය ගයමින් තම කුඩා පුතු හා සුරතල් පාන රූප රාමු මා මනසේ තවමත් රැඳී පවතී.’මගේ පුතා’ චිත්‍රපටයට ඇතුළත් වුණු අනික් ගීත මගේ සැමරුම් පොතින් ගිලිහී ගොස් නැත. ‘දෙවියනි ඔබ මැවු ලොව පුදුමයි – පහන ළඟයි ආලෝකෙ දුරයි’, ‘නිවි නිවි දිලිසී තරු ඒ – ඒ අහසේහි ආයේ’ වැනි රසාලිප්ත ගීවලින් අදටත් අපි රසාස්වාදයක් නොවිඳින්නෙමුද?’මගේ පුතා’ චිත්‍රපටයේ සංගීතය රවි ශන්කර් ශර්මා ගේය.රවි ගැන මේ කෙටි වින්දනාත්මක සටහන ලියද්දී මට තවත් සිනමා රූපරාමු කීපයක් මනස් තිරයේ මැවී පෙනේ. සුනිල් දත්, මාලා සිංග් සමඟ ප්‍රේමාවනද්ධ ගීයක් ගයයි.’ඉන් හවා ඕ මේං’ ඉන් තිසා ඕ මේං’හින්දි වචන මා දන්නේ නැත. එහෙත් එය රම්‍යතර නිර්මාණයක් ලෙස ඇගැයීමට එහි එන වචනාර්ථ දැන සිටීම අත්‍යවශ්‍යමසාධකයක් යැයි මම නොසිතමි. ගීතය යනු සාහිත්‍ය නිර්මාණයකටත් වඩා සංගීත කෘතියක් වන බැවිනි. කෙසේ වෙතත් මේ ගීතයේ තනුව පසුව සිංහල චිත්‍රපටයක ආ ගීයකින් ද අපට අසන්නට ලැබිණි.’මධුර යාමේ සුවදෙ සාමේ සිනහවීලා එන්න රෑ මේ’මුල් ගීතය ඇතුළත් වූයේ ‘ගුම්රාහ්’ චිත්‍රපටයටය.නින්ද නේන රාත්‍රියේ මේ පාළු කාන්සියේ පායා අරුන්දතී තරුවෙන් එන්න කාන්තියේඅපේ සදාදරණීය ගායක එච්.ආර්.ජෝතිපාල ගයන එම ගීතයේ මුල් ගීතය ඇතුළත් වූයේ ‘චෞන්ද්විකා චාන්ද්’ චිත්‍රපටයටය. ගුරුදත් හා වහීඩා රෙහ්මාන් එම ගීතය ගයමින් උන්මාදනීය ප්‍රේමාදරයක යෙදී සිටි හැටි මොනතරම් චමත්කාරජනකද? එය අසන, දකින අප සිත් සහෘද්භාවයෙන් ඔකඳ නොවන්නේද? මෙම චිත්‍රපටයේ සංගීතය ද රවිගේය.රවී තරුණ වියේදී’හම්රාස් මගේ භාවානුස්මෘතියේ තැන්පත්ව ඇති තවත් සිනමාපටයකි. සුනිල් දත් හා (මගේ මතකයේ හැටියට) මුම්ටාස් ආදරබර ගීයක් ගයති. සුනිල් දත් වෙනුවෙන් පසුබිමින් ගීය ගයන්නේ මහේන්ද්‍ර කපූර්ය.’තුම් මගර් සාථ දේ නේ කෝ වාදා කරෝමම හින්දි වචන නොදනිමි. එහෙත් ඒ ගීතය අප තුළ මොනතරම් රසෝද්දීපනයක් ඇති කරයිද යන්න සලකා බලනු වටී. මේ ගීතය ඇසුරෙන් තැනුණු සිංහල ගීය මා දෙසවනට ඇදී එයි.’රත්තරන් පෙම් පුරාණේ සිතුවම් මකා යන්න මගෙ අන්ධ නෙත් තාම නොපෙනේ ළඳේ’හම්රාස්’ චිත්‍රපටයේ සංගීතය ද රවිගේය. එපමණක් නොවේ. ඔබ අප එදා මෙදා තුර ඇසූ එහි මිහිරියාව විඳි අමියුරු ගී රැසක නිර්මාතෘවරයා ඔහුය. (මේ සමඟ ඇති ගී ලැයිස්තුව බලන්න)රාජ් කපූර්, මීනා කුමාරි සහ රවීමා නිවැරැදි නම් රවි මුලින් ම සංගීතය සැපැයුවේ ‘වචන්’ (1955) චිත්‍රපටයටය. එහි ගීතා බාලි කුඩා දරුවකු හා සුරතල් පාමින් ගීයක් ගයයි.’චන්දා මාමා දුර්කේ’ඒ ගීය සිංහලෙන් මෙසේ ගැයෙයි.චන්ද්‍රා කාන්ති සාගරේ ගිලිලා නාමී ආදරේමේ චිත්‍රපටයෙන් රවි සංගීතඥයකු ලෙස කොයිතරම් ජනප්‍රිය වීද කිවහොත් ඔහුගේ මුම්බායි හි ශාන්ත කෲස් (බටහිර) ‘මිරාභාග්’ කොලනියේ පිහිටි නිවෙස නම් කර ඇත්තේ ද ‘වචන්’ කියාය.ඉන්පසු ඔහු දේවේන්ද්‍ර ගොඑල් ගේ ‘චිරන්ග් කහාන් රොෂ්නි කහාන්’ චිත්‍රපටයට සංගීතය සැපයුවේය. දේවේන්ද්‍ර ගොඑල්ගේ චිත්‍රපට කීපයකම සංගීතඥයා වූයේ රවිය. ‘ඒක් සාල්’, ‘නර්සි භාගත්’, ‘ප්‍යාර් කා සාගර්’, ‘දෝර් කී අවාස්’, ‘ඒක් පූල් දෝ මාලි’ ඉන් කීපයකි. මේ වන විට රවි චිත්‍රපට 200කට පමණ සංගීතය සපයා ඇත. (මෙහි ඇති සටහන බලන්න)රවි චිත්‍රපට සංගීතය උදෙසා සිවු වතාවක් ෆිල්ම් ෆෙයාර් සම්මාන දිනා ඇත. ඒ ‘ඝරානා’ (1961), ‘කන්ධාන්’ (1965), ‘සර්ගම්’ (1993) හා ‘පරිනායම්’ (1995) වැනි චිත්‍රපටවලටය. ඉන් මුල් චිත්‍රපට දෙක හින්දි ය. ඉතිරි චිත්‍රපට දෙක මලයාලම්ය.ලතා මංගේෂ්කාර්, ආශා බෝස්ලේ හොඳම ගායිකාවන් ලෙස රවිගේ සංගීතය යටතේ ගැයූ ගී සඳහා ෆිල්ම් ෆෙයාර් සම්මාන හිමිකරගෙන ඇත. ලතා හොඳම ගායිකාව වූයේ ‘කන්ධාන්’ චිත්‍රපටයට ගැයූ ‘තුම් හී මෙරේ මන්දිර්’ ගීතය වෙනුවෙනි. ඔබ එම චිත්‍රපට නරඹා ඇත්නම් නූටාන් තම ආබාධිත සැමියා සුනිල් දත් සනසමින් එම ගීතය ගයන සංවේදනාපූර්වක අවස්ථාව සිහිපත් වනු නොඅනුමානය. එම ගීතයෙන් කියැවෙන්නේ මෙවැන්නකි.ඔබ මගේ මන්දිරයයි ඔබ මගේ පූජාවයි ඔබ මගේ දේවතාවයිආශා බෝස්ලේ හොඳම ගායිකාව ලෙස ‘ෆිල්ම් ෆෙයාර්’ සම්මානය දිනාගත්තේ ‘දස්ලක්’ චිත්‍රපටයට ගැයූ ‘ගරිබොන් කී සුනෝ’ ගීතය වෙනුවෙනි.රවි සංගීතවත් කළ ‘සර්ගම්’ නමැති මලයාලම් චිත්‍රපටයේ ආ ගීත ද අතිශය ජනප්‍රිය වූයේය. එහි ගී තැටි ද වාර්තා ගත ආදායමක් උපයා ඇත. මෙම චිත්‍රපටය කේරල සිනමාශාලාවල දින 215ක් එක දිගට තිරගත විණි. එහි වාණිජ සාර්ථකත්වයට ප්‍රබලම සාධකය වූයේ රවිගේසංගීතයයි. මේ වන විට රවි මලයාලම් චිත්‍රපට 14කට සංගීතය නිර්මාණය කර ඇත. එහෙත් විස්මයට කරුණක් වන්නේ ඔහු මලයාලම් බස නොදැන සිටීමය.හින්දි, මලයාලම් හැරුණුකොට රවි තෙළිඟු, කන්නඩ, පන්ජාබ්, ගුජරාටි යන භාෂාවෙන් තැනුණු චිත්‍රපටවලටද සංගීතය සපයා ඇත.ඉන්දියාවේ දේශාභිමානී ගීත ගත්තත්, ළමා ගීත ගත්තත් ඉන් වඩාත්ම ජනප්‍රිය නිර්මාණවලට හිමිකම් කියන්නේ රවිය. පණ්ඩිත් ජවහර්ලාල් නේරු ගේ අනුස්මරණ ගීතය ද මොහුගේ නිර්මාණයකි.’වචන්’ චිත්‍රපටයට රවි නිර්මාණය කළ ‘චන්දා මාමා දූර්කේ’, ‘ඒක්පුල් දෝ මාලි’ චිත්‍රපටයට නිර්මාණය කළ ‘තුජේ සුරජ් කහුං’ (සිංහල ගීතය ‘තරු පායන රැයේ තරින්දා’) වැනි ගීත ඔහුගේ සුප්‍රකට ළමා ගී තනු දෙකකි.හින්දු විවාහ උත්සවවලදී අනිවාර්යයෙන්ම ගැයෙන ගී අතර ඉතාමත්ම ජනප්‍රිට ගී රවිගේ නිර්මාණය.’ආජ් මෙරේ යාර් කී ෂාඩි හායි’ඉන් එක් ගීයකි. මේ තවත් ගීතයකි.බාබුල් කී ඩුඒයින් ලෙටි ජා’රවිගේ ගී නිර්මාණවල සුවිශේෂත්වය වන්නේ ඒ හැම ගීතයක් ම මනෝරංජනීය ගුණයෙන් යුක්ත වීමය.’ෆිල්ම් ෆෙයාර්’ සම්මාන හැරුණු කොට රවි තවත් සම්මාන රැසක් තම සංගීත නිර්මාණ උදෙසා හිමිකරගෙන ඇත.1999 දී එංගලන්තයේ ‘චැනල් 4’ රූපවාහිනී සේවාව රවිගේ සංගීත වැඩසටහන් 6ක් සති 6ක් තිස්සේ ඉදිරිපත් කළේය. එය ඉන්දීය සංගීතඥයකු ලද ඉහළම ජයග්‍රහණයක් ලෙස සැලකෙයි.රවී මේ වනවිට රටවල් රැසක සංගීත ප්‍රසංග පවත්වා ඇත. ඒ; ඇමෙරිකාව, එංගලන්තය, කැනඩාව, ජපානය, හොංකොං, සිංගප්පූරුව, තායිලන්තය, මලයාසියාව, පකිස්තානය, එක්සත් අරාබි එමීර් රාජ්‍යය, මුරුසි දිවයින වැනි රටවල ය.ජීව දත්තයන්ට අනුව රවි මෙලොව එළිය දුටුවේ 1926 මාර්තු මස 3 වැනි දිනය. (අද ඔහුගේ වයස අවුරුදු 84කි) ඔහු උපන්නේ දිල්ලියේ හර්යානාවල උසස් බ්‍රාහ්මණ පවුලකය.ඔබ ඔබේ ජීවිත කාලයෙන් එක් දවසක් හෝ රවි ශන්කර් ශර්මා තනු නිර්මාණය කළ ගීතයක් අසා ඇතුවාට සැකයක් නැත. ඒ ගී අසා ඔබේ සිත්සතන් විචිත්‍ර රසාවේශයෙන් පිරවුණාට සැක නැත. එසේ නම් ඔහුගේ මේ සජීවී ප්‍රසංගය නොමිලේ නැරඹීමට ඔබ අද කොළඹ සුගතදාස ගෘහස්ථ ක්‍රීඩාංගණයට පැමිණෙනු නොඅනුමානය. දයාබර සහෘදය! මෙවැන් වූ සුවිශිෂ්ට අත්දැකීමක් ඔබේ ජීවිතයට විඳගත හැකි එකම සහ අවසාන අවස්ථාව මෙය වනු ඇත. ඉතිං ඒ දුර්ලභ අවස්ථාව ඔබ නිකරුණේ අහිමිකර ගන්නවාද?සු. මි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>07</day>
    </date>
    <link>http://www.silumina.lk/2010/03/07/_art.asp?fn=av10030717</link>
    <topic>රවීගේ උපන්දිනය අපි සමරන්නේ ලංකාවේ</topic>
    <author>හේමාලි</author>
    <content>රියැලිටි වැඩසටහන් නිසා නවකයන් අතරමං වෙනවාඅපෝන්සුගේ උපන්දිනය දා සුවිශේෂ සුබ පැතුමක්හදවතේ සිදුර හදවතින් වසමුඉන්ටර්නෙට් ජෝක්ස්අමිල-තේජා අතිනත ගත්දාළමා ලොවේ අලුත්ම උන්මාදය Ben 10පුවත් කෙටියෙන්මිල්ටන් ගැන කලාකරුවන්ගේ අදහස්පිස්සු හැදෙන සඳකඳුළු සිත්තම්ඔබ පැමිණී ඔබම ගියා නැවතුණු තැන අපි ඉන්නම්.....යළි ඉපදුණු විල්පත්තුවතාත්තා නැති වෙන්න කලින් මා දිහා බලාගෙන හුඟාක් හැඬුවාමියුරු ගීතාවලියක සුන්දර ආත්මයරවීගේ උපන්දිනය අපි සමරන්නේ ලංකාවේඅළුකෙසෙල් ආහාරයට ගැනීමෙන් ලිංගික දුබලතා ඇතිවෙන්නේ නැහැපිතිකරණයේ සුපිරි බලය සචින්අමිතාබ්ගෙන් පුවත්පතකට දොස්පැරණි හින්දි චිත්‍රපට හා ගීත රසික සමාජයේ නිර්මාතෘ පි‍්‍රයන්ත ගමගේ භාරත දේශයත් ශ්‍රී ලංකාවත් අතර ඇත්තේ ඉපැරණි, සුහදශීලී, සොඳුරු ඥාතිත්වයකි. භාෂා ගණනාවකින් අදහස් හුවමාරු කර ගන්නා ඉන්දියාවේ භාවිත වන භාෂා අතරින් හින්දි භාෂාවට ඇත්තේ සුවිශේෂිත්වයකි. අපූරු ගීතාත්මක බසක් වන හින්දි භාෂාව සේම හින්දි ගීත ද ඉන්දියාවේ සමීපතම හිතවතුන් වන ශි‍්‍ර ලංකාවට ද සුවිශේෂීය. විශේෂයෙන් ම උත්තර භාරතීය සංගීතය, හින්දි චිත්‍රපට, චිත්‍රපට ගී ආදිය ශ්‍රී ලාංකේය ප්‍රේක්ෂක භවතුන් වෙත සමීප ඥාතිත්වයක් දක්වයි.මේ ඥාති සබඳතාව තවදුරටත් තහවුරු කරලමින් අපේ රටේ වෙසෙන හින්දි චිත්‍රපට ගීත පි‍්‍රය කරන රසික රසිකාවන් වෙනුවෙන් ඇරඹූ අපූරු රසික සමාජයක් පිළිබඳව කියන්නයි මේ පිවිසුම. එය ’පැරණි හින්දි චිත්‍රපට හා ගීත රසික සමාජය’ යි.2001 වසරේ එක්තරා දිනයක ඇරඹුණු මේ රසික සමාජය අදවන විට පුරා වසර 9 ක් පැරණි හින්දි චිත්‍රපට ගීත සංරක්ෂණය කිරීම, විවිධ ප්‍රසංග පැවැත්වීම, පොත් පත් මුද්‍රණය ආදී නොයෙක් කර්තව්‍යයන්හි නිරත වෙමින් ඒවා පි‍්‍රය කරන්නන් වෙනුවෙන් සුවිශාල කාර්ය භාරයක් ඉටු කරයි.මෙම රසික සමාජයේ නිර්මාතෘවරයා වන්නේ පි‍්‍රයන්ත ගමගේයි.’ඇත්තටම මෙම රසික සමාජයේ ආරම්භය සිද්ධ වෙන්නේ 2001 වසරේ එක්තරා දිනයක දුර්ලභ පැරණි හින්දි ගීත විශාල ප්‍රමාණයක එකතුවක් තිබුණු සමන් කුමාර ගුණවර්ධන මහතාත් මමත් සරණ ගුප්ත වීරසිංහ මහතාගේ් නිවසට ගොස් එහිදී සිදුවුන කතාබහක ප්‍රතිඵලයක් වශයෙන්. මූලික සාකච්ඡාවකින් පසු 2001 සැප්තැම්බර් 02 දා අපගේ හිතවතුන් 50 කුගෙන් පමණ සමන්විතව රැස්වීමක් පන්නිපිටියේ දෙල්ගහවත්තේ සරණගුප්ත වීරසිංහ මහතාගේ නිවසේ පවත්වන්නට යෙදුණා.එදා අපේ රසික සමාජයේ සභාපති ලෙස ප්‍රවීණ හින්දි භාෂා ගුරුවරයෙකු වූ සරණගුප්ත වීරසිංහ මහතාත් ලේකම් ලෙස හින්දි භාෂාව මැනවින් හදාළ ශ්‍යාමා ඉන්දුමතී රණතුංග මෙනවියත් පත් වුණා. අනුශාසක මණ්ඩලය සඳහා එවකට මා ළඟින් ඇසුරු කළ ජනපි‍්‍රය ගායක සිසිර සේනාරත්න, ඩීමන් ආනන්ද, සිරි කහවල, රංජිත් එදිරිසිංහ, බලංගොඩ සරත් මධූ සහ සමන් කුමාර ගුණවර්ධන පත්කර ගත්තා. මට ප්‍රධාන සංවිධායක තනතුර ලැබුණා.ඊට පස්සේ අපේ රසික රසිකාවියන් දැනුම්වත් කරන්න ‘දිවයින’ පුවත්පතේ මේ පිළිබඳ ලිපියක් පළ කළා. ඒකෙන් පස්සෙ මේ පිළිබඳ උනන්දුවක් දක්වන රසික රසිකාවන් 2002 වසරේදි කොළඹ මහජන පුස්තකාලයට ගෙන්නල පළමුවැනි රැස්වීම පැවැත්වූවා. 400 ට අධික පැරණි හින්දි ගීත ලෝලී රසික පිරිසක් එදින පැමිණ සිටියා. ඊට පස්සෙ දිගින් දිගටම දුරකථන ඇමතුම්, ලිපි ආදිය මාර්ගයෙන් අපේ රසික සමාජයට හොඳ ප්‍රතිචාර ලැබුණා. ඒ වගේම පැරණි හින්දි ගීත ඇතුළත් ප්‍රසංග පවත්වන ලෙසත් අපට ආරාධනා ලැබුණා. ඊට පස්සෙ අපි කොළඹ මහජන පුස්තකාල ශ්‍රවණාගාරයේදී එවැනි ප්‍රසංග කීපයක් ම පැවැත්වූවා.2003 වසරේදි අපේ සභාපති පදවියට උපාලි මද්දුම බණ්ඩාර මහතාත්, ලේකම් ධුරයට දොස්තර රසික පෙරේරා මහතාත්, ඩීමන් ආනන්ද මහතා වෙනුවට අනුශාසක මණ්ඩලයට අමරා වික්‍රමසිංහ මහත්මියත් පත්කර ගත්තා. 2004 වසරේ දී ගම්පහ දිස්ත්‍රික්කයේ රසික රසිකාවියන් වෙනුවෙන් අපේ රසික සමාජයේ ශාඛාවක් කඩවත දී ආරම්භ කළා. දැනට ලංකාවේ පවතින විශාලම සාමාජික සංඛ්‍යාවක් සිටින රසික සමාජය මෙය බව පි‍්‍රයන්ත මහතා අප සමඟ පැවසුවා. මේ වන විට එහි 3000 ට අධික රසික පිරිසක් සිටින බවත් පැවසුවා.පි‍්‍රයන්ත ගමගේ ගාල්ලේ ඉමදූවේ උපන් අයකු වන අතර ඔහු කුඩා කල පටන් ම චිත්‍රපට ගීත පි‍්‍රය කළ කෙනෙක් විය. සිංහල චිත්‍රපට ගීතයන්හි මූලකෘති (ඔරිජිනල්) හින්දි ගීත ඇසීමෙන් ඒ පිළිබඳ උනන්දු වූ ඔහු පසුව මෙවැනි රසික සමාජයක් අරඹන්නට සිත් වී තිබිණ. පි‍්‍රයන්ත වෘත්තියෙන් පිරිවෙන් ගුරුවරයෙකි.ප්‍රියන්ත පවසන පරිදි මෙම රසික සමාජය වෙන් වෙන්නේ් 1930 සිට 1975 දක්වා වන පැරණි හින්දි ගීත වෙනුවෙනි. ඒ සමඟම මෙහි තවත් සුවිශේෂිත්වයක් වනුයේ මෙහි සාමාජික සාමාජිකාවන් ගෙන් කිසිදු සාමාජික මුදලක් අය නොකිරීමයි. “ගීත් මාධූරී” නමින් හින්දි ගීත සහ එහි අර්ථය සහ ඡායාරූප ඇතුළත් සඟරාවක් ද මෙම සමාජය මඟින් නිකුත් කෙරිණ. මේ වෙනකොට එවැනි සඟරා කලාප 05 ක් එළි දක්වා ඇත.”2005 වර්ෂයේදී භාරතයේ මහා ගායන ශිල්පී මොහම්මද් රෆී වෙනුවෙන් දැවැන්ත සංගීතමය උපහාර ප්‍රසංගයක් පැවැත්වූවා. ඒ උපහාර උළෙලේදී තමයි ගීත් මධුරි – 1 ග්‍රන්ථය එළි දැක්වූයේ. ඊට පසු අපි ලුම්බිණි රඟහලේදී මුකේෂ් උපහාර ගී ප්‍රසංගයක් පැවැත්වූවා. ඒ අතරම අපේ රසික සමාජයේ ශාඛාවක් මහනුවරදී ආරම්භ කළා.මේ ආකාරයට දිනෙන් දින දියුණුවට පත්වුණු අපේ රසික සමාජයේ වර්තමාන අනුශාසක මණ්ඩලය විදියට සිසිර සේනාරත්න, ඩී.වී.ජේ. හරිස්චන්ද්‍ර, සිරි කහවල, ටී.එම්. සංඝදාස, රංජිත් එදිරිසිංහ, ජයන්ත අරවින්ද, සරත් මධූ, සමන් කුමාර ගුණවර්ධන, අමරා වික්‍රමසිංහ, නිහාල් ඩයස් තල්දූව, උපාලි රාජපක්ෂ ආදිනුත්, සභාපති ලෙස ජේ. නිමල් එම්. ද සොයිසාත්, ලේකම් ලෙස සරණපාල ජයසූරියත් භාණ්ඩාගාරික ලෙස සිනෙත් බැද්දගේත් උපසභාපති ලෙස අජිත් ප්‍රේමලාල් සහ උපලේකම් ලෙස රෝහණ වික්‍රම සිරිවර්ධනත් කටයුතු කරනවා.මේ වෙනකොට අපි ප්‍රසංග 19 ක් රසික සමාජයෙන් පවත්වලා තිබෙනවා. අද (07) දා ප.ව. 2.00 ට සුගතදාස ගෘහස්ථ ක්‍රීඩාංගණයේදි අපි ප්‍රසංගයක් පවත්වන්න සියලු කටයුතු සූදානම් කරලා තිබෙනවා. මෙවර අපේ රසික සමාජයත් සමඟ ඒ සඳහා සංස්කෘතික කටයුතු හා ජාතික උරුමයන් පිළිබඳ අමාත්‍යාංශයත් අත්වැල් බැඳගන්නවා. මෙවර අපේ ප්‍රසංගයේ ප්‍රධාන ආරාධිත අමුත්තා වෙන්නේ ඔබේ මතකයේ සදාතනිකව ළැගුම්ගත් ‘මධුර යාමේ’, ‘රත්තරං පෙම් පුරාණේ’, ‘නින්ද නේන රාත්‍රියේ’, ‘මම දෙවිඳුනි දොවොලට ආවේ’ ආදී සුමියුරු සිංහල ගීත රැසක මුල් හින්දි ගීතයන්හි සංගීත නිර්මාපකයා වූ රවි (රවි ශංකර් ශර්මා) නම් වූ සංගීතවේදියායි. තවත් සුවිශේෂි සිද්ධියක් වනුයේ එම සංගීතඥයා ගේ් 83 වැනි උපන්දිනය ලංකාවේදී සැමරීමට බලාපොරොත්තු වීමයි.සම්පූර්ණයෙන් ම නොමිලේ පැවැත්වෙන මෙම සංගීත ප්‍රසංගය සඳහා විශාල වියදමක් වැය වන අතර ඒ සඳහා අපට අනුග්‍රහය දක්වන්නේ අපේ රසික සමාජයේ සාමාජිකාවක්ව සිට මිය ගිය පද්මිණී රාජපක්ෂ මහත්මියගේ් දයාබර ස්වාමියා වන උපාලි රාජපක්ෂ මහතායි.හින්දි ගීත පි‍්‍රය කරන තවත් බොහෝ රසිත පිරිස් තවත් දිවයින පුරා රැඳී සිටින්නට පුළුවන. ඒ හැමෝටම මේ සඳහා එක්වන්නට ද අවස්ථාව ඇත. 93/30, ප්‍රගති පුර, මාදිවෙල, කෝට්ටේ ලිපිනයෙන් වැඩිදුර විස්තර විමසිය හැකිය.හේමාලි</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>07</day>
    </date>
    <link>http://www.silumina.lk/2010/03/07/_art.asp?fn=av10030718</link>
    <topic>අළුකෙසෙල් ආහාරයට ගැනීමෙන් ලිංගික දුබලතා ඇතිවෙන්නේ නැහැ</topic>
    <author>ගාමිණී සුසන්ත</author>
    <content>රියැලිටි වැඩසටහන් නිසා නවකයන් අතරමං වෙනවාඅපෝන්සුගේ උපන්දිනය දා සුවිශේෂ සුබ පැතුමක්හදවතේ සිදුර හදවතින් වසමුඉන්ටර්නෙට් ජෝක්ස්අමිල-තේජා අතිනත ගත්දාළමා ලොවේ අලුත්ම උන්මාදය Ben 10පුවත් කෙටියෙන්මිල්ටන් ගැන කලාකරුවන්ගේ අදහස්පිස්සු හැදෙන සඳකඳුළු සිත්තම්ඔබ පැමිණී ඔබම ගියා නැවතුණු තැන අපි ඉන්නම්.....යළි ඉපදුණු විල්පත්තුවතාත්තා නැති වෙන්න කලින් මා දිහා බලාගෙන හුඟාක් හැඬුවාමියුරු ගීතාවලියක සුන්දර ආත්මයරවීගේ උපන්දිනය අපි සමරන්නේ ලංකාවේඅළුකෙසෙල් ආහාරයට ගැනීමෙන් ලිංගික දුබලතා ඇතිවෙන්නේ නැහැපිතිකරණයේ සුපිරි බලය සචින්අමිතාබ්ගෙන් පුවත්පතකට දොස්අප ගන්නා විවිධ වූ ආහාරවලින් අපගේ ශරීරයට ලැබෙන්නේ විවිධ වූ ප්‍රතිඵල. ඇතැම් ආහාර උෂ්ණ ආහාර ලෙසත් ඇතැම් ආහාර ශීතල ආහාර ලෙසත් ඇතැම් ඒවා සෙම වඩන ආහාර ලෙසත් හඳුන්වනවා. අප ගන්නා විවිධ වූ ආහාරවලින් අපගේ ශරීරයට වන බලපෑම පිළිබඳව ආයුර්වේදයේ දැක්වෙන මතය පිළිබඳවයි ‘සුවමඟෙන්’ තුළින් අද කරුණු සොයා බලන්නේ. ඒ සඳහා අදහස් දක්වන්නේ ආයුර්වේද විශේෂඥ වෛද්‍ය උපාලි පිලපිටිය මහතායි.අප ගන්නා ආහාර ශරීරයට බලපාන්නේ කෙසේද?අප ගන්නා ආහාරවලින් රස, ගුණ, වීර්ය, විපාක ප්‍රභාව යන ගුණ පෙන්නුම් කෙරෙන බව ආයුර්වේදයේ සඳහන් වෙනවා. මෙයින් ’රස’ පිළිබඳව දැක්වීමේදී මධුර, අම්ල, ලවන, කටු, තිත්ත, කෂාය යනුවෙන් රස වර්ග 6ක් (ෂඩ් රස) ඇති බවත් ආයුර්වේදයේ දැක්වෙනවා. ගුණ පිළිබඳව සඳහන් කිරීමේදී ගුණ විස්සක් (20) පිළිබඳව සඳහන් වෙනවා. ආහාරවල මීළඟ ලක්ෂණය වන වීර්ය ලෙස දැක්වෙන්නේ කිසියම් ආහාරයක් ගත් විට එය ශරීරයේ ක්‍රියාකරන ආකාරයයි.ආහාරයක ශීත, උෂ්ණ බව සඳහන් වන්නේ වීර්ය ලෙස හැඳින්වෙන ලක්ෂණය යටතේ. අප කිසියම් ආහාරයක් කෑමට ගත් පසුව එය ශරීරයට අවශෝෂණය කරගෙන එමඟින් ශරීරය තුළ විවිධ දේ සිදුකරනු ලබනවා. විපාක ලෙස හැඳින්වෙන්නේ එයයි. එමෙන්ම සිදු කළ හැකි විශේෂ ගුණය හැඳින්වෙන්නේ ප්‍රභාව ලෙසයි. ආයුර්වේදයේ දැක්වෙන ආකාරයට ආහාරවල ප්‍රධාන ලක්ෂණ පහ (5) අතරින් ’වීර්ය’ නම් ලක්ෂණය පිළිබඳව සාමාන්‍ය ජනතාව දැන සිටීම ඉතා වැදගත්.විශේෂඥ ආයුර්වේද වෛද්‍යඋපාලි පිලපිටියආහාරයක වීර්ය ගුණය ශීත වීර්ය සහ උෂ්ණ වීර්ය ලෙස ප්‍රධාන කොටස් දෙකකට බෙදෙනවා. ශීත වීර්ය උපදවන ආහාර ශීත ආහාර ලෙසත් උෂ්ණ වීර්ය උපදවන ආහාර උෂ්ණ ආහාර ලෙසත් හැඳින්වීමටයි බොහෝ දෙනෙක් පුරුදු වී සිටින්නේ.ආයුර්වේදයේ එන ප්‍රධානතම කරුණක් වන්නේ අපගේ ශරීරයේ වාතය, පිත, සෙම (කප) ලෙස හැඳින්වෙන තුන් දොස් කිපීමෙන් විවිධ රෝග හටගන්නා බවයි. සෙම වඩන ආහාර ලෙස කිරි, කිරිබත්, මුදවන ලද කිරි, යෝගට්, තැඹිලි, මාළු, කෙසෙල් වර්ග, බිත්තර වැනි ආයුර්වේදයේ දැක්වෙනවා. මෙම ආහාර ගැනීම නිසාත් වැඩියෙන් ආහාර ගැනීම නිසාත් ව්‍යායාම නොකර සිටීම නිසාත් බොහෝ වේලාවක් එකම ස්ථානයක හිඳගෙන සිටින නිසාත් ශරීරයේ සෙම ස්වභාවය වැඩිවෙනවා.ධාන්‍ය වර්ග වැඩියෙන් ආහාරයට ගැනීම ශරීරයේ සෙම වැඩි කරන අතරම ශරීරයේ වාතයත් වැඩිකිරීමට හේතු වෙනවා. විශේෂයෙන් කඩල, කොල්ලු, කව්පි වැනි ධාන්‍ය වාතය වැඩි කරන ආහාරයි. මිරිස්, කෙලවල්ලන් මාළු, බලමාළු වැනි ආහාර ගැනීම ශරීරයේ පිත ස්වභාවය වැඩිවීමට හේතුවක්.අප සැමවිටම ආහාර ගත යුත්තේ ශරීරයේ වාතය, පිත, කප (සෙම) නොකිපෙන ආකාරයෙන්. යම් යම් ආහාර ගත යුතු දිනයන් ද දිනයේ සුදුසු වේලාවන් ද ආයුර්වේදයේ දැක්වෙනවා. ආයුර්වේදයේ දැක්වෙන ආකාරයට අප ගන්නා ආහාර අපගේ මනසේ ස්වභාවය වෙනස්වීමටත් බලපානවා. සත්ව, සමත්, රජස් යනුවෙන් මනසේ තත්ත්ව 3ක් තිබෙනවා. සත්ව ගුණය යනු කරුණාව, මෛත්‍රිය, ඊර්ෂ්‍යාවෙන් තොරවීම වැනි ලක්ෂණ. කිරි, එළඟි තෙල්, ගොටු කොළ, ලුණුවිල වැනි ආහාර සත්ව ගුණය වැඩි කරන ආහාර. මනසේ පවතින තවත් ගුණයක් වන්නේ රජස් ස්වභාවයයි. රාගය, ඊර්ෂ්‍යාව, ක්‍රෝධය වැනි ගති ලක්ෂණ මෙයට අයත්. මස්, මාළු, මත්පැන්, සුදුලූනු වැනි ආහාරවලින් මනසේ රජස් ස්වභාවය වැඩිවෙනවා. මනසේ ඊළඟ ලක්ෂණය වන්නේ සමත් ගුණයයි.මෙය සෙමට අයත් ගුණයයි. ශරීරයේ සෙම ස්වභාවය වැඩි පුද්ගලයින් වෙතින් පෙන්නුම් කෙරෙන ගති ලක්ෂණ කීපයක් තිබෙනවා. නිද්‍රාශීලී බව, අලසකම, කය වෙහෙසා වැඩ කිරීමට ඇති අකැමැත්ත, යමක් පිළිබඳව සිතීමට පවා ඇති අකැමැත්ත එම ගති ලක්ෂණ. බිත්තර ශරීරයේ අලස ස්වභාවය වර්ධනය කිරීමට සමත් ආහාරයක්. එළඟි තෙල් තේ හැන්දක් පමණ දිනපතා බත් සමඟ මුසු කොට හෝ ආහාරයට ගැනීම ඉතා සුදුසුයි. එමඟින් මනසේ පිබිදීමක් ඇතිවී අලස ස්වභාවය පහව යනවා. එළඟි තෙල් ආහාර හොඳින් දිරවීමට ද උපකාරී වන ආහාරයක්. එළඟි තෙල් තේ හැන්දක් පමණ දිනපතා ආහාරයට ගැනීම කොලොස්ටරෝල් මේදය වැඩිවීමට හේතුවක් වන්නේ නෑ.ආයුර්වේදයේ දැක්වෙන ආකාරයට මොළය, හෘදයවස්තුව, වකුගඩු වැනි ශරීරයේ ප්‍රධාන අවයවයන් ආරක්ෂා වන අයුරිනුයි අප ආහාර පාන ලබාගත යුත්තේ.එළකිරි පානය ශරීරයට හිතකරද?එළකිරිවල තිබෙන ගුණය පිළිබඳව ආයුර්වේදයේ විශේෂයෙන් සඳහන් වෙනවා. එළකිරිවලින් සාදාගන්නා පස්ගෝරස නීරෝගී ජීවිතයකට ඉතා ප්‍රයෝජනවත් ආහාරයි. ඉන්දියාවේ සෑම පුද්ගලයකු ම පාහේ දිනකට දියරකිරි බෝතල් දෙකක් පමණ පානය කරන බව පැවසෙනවා. කිරි පානය කරන ඕනෑම අයකුට සෙම වැඩිවෙනවා යයි කීම වැරදි මතයක්. අවේලාවේ කිරි පානය කිරීමත් සීතල කිරි පානය කිරීමත් ශරීරයේ සෙම ස්වභාවය යම් පමණකට වැඩි පුද්ගලයින් කිරි පානය කිරීමත් සෙම වැඩිවීමට හේතුවෙනවා. කිරිවලට යම් යම් ද්‍රව්‍ය එක්කරගෙන හොඳින් රත්කරගෙන පානය කිරීමෙන් කිරි පානය නිසා සෙම ඇතිවීම වළකා ගත හැකියි.වියළි ඉඟුරු කුඩු ස්වල්පයක් හෝ වියලා කුඩු කරගන්නා ලද කලාඳුරු ස්වල්පයක් කිරි වීදුරුවකට එක්කර ගැනීම මඟින් කිරි පානයෙන් සෙම වැඩිවීම වළක්වා ගත හැකියි. කිරිවලට අධික ලෙස සීනි එක් කිරීමෙන් ද සෙම වැඩිවෙනවා. සාමාන්‍යයෙන් දියර කිරිවල සීනි යම් ප්‍රමාණයක් අඩංගුයි. කිරිවල ස්වභාවිකවම අඩංගු එම සීනි ප්‍රමාණයට හුරුවීම කිරි බීමෙන් සෙම ඇතිවීම වළක්වා ගැනීමට තවත් එක් පියවරක්. අපේ රටේ වැඩිපුරම පිටිකිරි ලෙස විකිණීමට තිබෙන්නේ යොදය සාරය ඉවත් කර කෘත්‍රිමව යම් යම් ද්‍රව්‍ය දැමූ පිටි කිරි. එම පිටි කිරි පානයට වඩා දියර කිරි පානය ඉතාම ප්‍රයෝජනවත්.හෘදයට ගුණදෙන ආහාර මොනවාද?ගොරකා, සියඹලා, පැණි දොඩම්, ඇඹුල් දොඩම්, නාරං වැනි පැඟිරි වර්ග, කාමරංගා, අඹ, ඇඹරැල්ලා, දෙළුම් හෘද රෝග නැති කරන ප්‍රධාන ආහාරයි. එමෙන්ම මොළයේ වර්ධනයට කිරි, ගිතෙල්, ගොටුකොළ, අලවර්ග ආදිය ආහාරයට ගැනීම ඉතාම සුදුසුයි. වකුගඩු නියමාකාරයෙන් ක්‍රියාත්මක වීම සඳහා උපකාරී වන ආහාර වර්ග ලෙස කැකිරි, වට්ටක්කා, පිපිඤ්ඤා, සියඹලා, කොමඩු, රාබු වැනි ආහාර වැඩියෙන් ගැනීම සුදුසුයි. මෙම ආහාර වකුගඩු පිරිසිදු කිරීමේ සහ වකුගඩුවලින් කෙරෙන කාර්ය පහසු කිරීමේ ගුණයෙන් අනූනයි. එමෙන්ම එම ආහාරවලින් වකුගඩුවල මෙන්ම මුත්‍රාශයේ ද ගල් ඇතිවීම වළක්වනවා.වර්තමානයේ බොහෝ දෙනෙක් පානයට පුරුදුවී සිටින කෘත්‍රිම බීම වර්ග පිළිකා කාරක ගුණයෙන් යුක්ත බව හෙළිවී තිබෙනවා. පිළිකා ඇතිවීමෙන් වැළකී සිටීමට ඉතා ගුණ ආහාර වර්ග ලෙස කතුරුමුරුංගා කොළ, අන්නාසි, මයියොක්කා වැනි විවිධ අල වර්ග, කෙසෙල්මුව, කෙසෙල්බඩ, කොහිල වැනි කෙඳි සහිත ආහාර නිතර කෑමට ගැනීම ඉතාම සුදුසුයි. මෙහිදී නෙළුම් අල ද ඉතාම සුදුසු ආහාරයක් වුවත් වී වගාවට යොදන කෘෂි රසායන වැව්වල ඇති නෙළුම් අලවලට ද එක්වීම නිසා ඇතැම් නෙළුම් අලවල විෂ ද්‍රව්‍ය තිබෙනවා. මෙය මඟහරවා ගැනීමට නෙළුම් ගෙවත්තේ කුඩා පොකුණුවල වවාගන්නේ නම් ඉතා සුදුසුයි.කෙසෙල් ආහාරයට ගැනීමෙන් සෙම වැඩිවෙනවාද?ඇඹුල් කෙසෙල් වැඩියෙන් ආහාරයට ගත් විට ඇදුම, පීනස, කුෂ්ඨ රෝග වර්ධනය වෙනවා. එසේ වන්නේ එම රෝග ශරීරයේ නිදන්ගත වී ඇත්නම් පමණයි. එම රෝග නොමැති පුද්ගලයන්ට ඇඹුල් කෙසෙල් ආහාරයට ගැනීම ඉතාම ප්‍රයෝජනවත්. ඇඹුල් කෙසෙල් සවස් වරුවේ ආහාරයට ගත්විට ශරීරයේ සෙම වැඩිවෙනවා. සෑම කෙසෙල් වර්ගයකම සීනි තිබෙනවා. ඇම්බුං, කෝලිකුට්ටු වැනි කෙසෙල් වර්ගවල සීනි බහුලයි. එමනිසා දියවැඩියා රෝගීන් හට එම කෙසෙල් වර්ග දෙක නුසුදුසුයි. ඇඹුල් කෙසෙල්, සීනි කෙසෙල්, ලංකාවේ ආනමාලු වැනි කෙසෙල් වර්ග දියවැඩියා රෝගීන්ට සුදුසුයි.නේත්‍රපලම් කෙසෙල් ඉතා හොඳ වාජීකරණ පලතුරක්. එමෙන්ම කුඩා ළමයින්ගේ වර්ධනයට ද නේත්‍රපලම් ආහාරයට ගැනීම සුදුසුයි. ශරීරයේ විෂ නැසීමේ ගුණය කෙසෙල්වල අඩංගුයි. අළුකෙසෙල් ආහාරයට ගැනීමෙන් ලිංගික ශක්තිය දුර්වල වන බවට මතයක් තිබුණත් ආයුර්වේදයේ ඒ බව සඳහන් වන්නේ නෑ. ලිංගික ශක්තිය වර්ධනය කරන ආහාර ලෙස කිරි, මුදවන ලද කිරි, වැල් පෙනෙල, එළඟි තෙල් වැනි ආහාර සුදුසු බවයි ආයුර්වේදයේ දැක්වෙන්නේ. වැල් පෙනෙල කැඳ ලෙසත් මැල්ලුම් ලෙසත් ආහාරයට ගත හැකියි. වැල් පෙනෙල අධි රුධිර පීඩනය අඩු කිරීමටත් මලබද්ධය නැති කිරීමටත් උපකාරී වන අගනා ඖෂධීය ආහාරයක්.හැකි සෑම පුද්ගලයකුම උදෑසන කොළකැඳ කෝප්පයක් පානය කිරීම ඉතාම වැදගත්. එමෙන්ම දවාලට හෝ රාත්‍රියට තැම්බුම් හොද්දක් පානය කිරීම සුදුසුයි. තැම්බුම් හොද්දේ තිබෙන ගොරකා මඟින් කොලොස්ටරෝල් මේදය අඩු කරන අතර එහි අඩංගු අබ, කුරුඳු පොතු, සේර, කරපිංචා, සුදුලූනු වැනි ද්‍රව්‍ය හෘදය රෝගවලින් ආරක්ෂා කරනවා. ආයුර්වේදයේ ආහාර ගන්නා ආකාරය සහ සුදුසු ස්ථාන පිළිබඳව ද දක්වා තිබෙනවා.ආයුර්වේදයේ දැක්වෙන්නේ පිරිසිදු ස්ථානයක මල් ආදිය තබාගෙන කතා නොකර ආහාර ගත යුතු බවයි. රූපවාහිනිය නරඹමින් ආහාර ගැනීම ඉතා නුසුදුසු ක්‍රියාවක්. එමෙන්ම ආහාර හොඳින් සපා කෑමත් වැදගත්. එය ආහාර ජීර්ණයට උපකාර වන අතර මුහුණේ මාංශපේශී එල්ලා වැටීමෙන් තොරවී ශක්තිමත් වීමට ද හේතු වෙනවා.ආහාර පිළිබඳව තවත් ඉතා වැදගත් අදහසක් ආයුර්වේදයේ දැක්වෙනවා. ඒ; දියර කිරි සහ පලතුරු ද, දියර කිරි සහ මස් ද, දියර කිරි සහ මාළු එකට ආහාරයට නොගත යුතු බවයි. ඒවා විරුද්ධ ආහාර. එලෙස විරුද්ධ ආහාර ගැනීම දද, කුෂ්ඨ, පොතු කබර වැනි රෝගාබාධ ඇතිවීමට හේතු වන බවත් ආයුර්වේදයේ දැක්වෙනවා. එහෙත් මුදවන ලද කිරි ඉහත ආහාර සමඟ ගැනීමේ වරදක් නෑ.ගාමිණී සුසන්ත</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>07</day>
    </date>
    <link>http://www.silumina.lk/2010/03/07/_art.asp?fn=av10030719</link>
    <topic>පිතිකරණයේ සුපිරි බලය සචින්</topic>
    <author>ඉඳුනිල් වීරරත්න</author>
    <content>රියැලිටි වැඩසටහන් නිසා නවකයන් අතරමං වෙනවාඅපෝන්සුගේ උපන්දිනය දා සුවිශේෂ සුබ පැතුමක්හදවතේ සිදුර හදවතින් වසමුඉන්ටර්නෙට් ජෝක්ස්අමිල-තේජා අතිනත ගත්දාළමා ලොවේ අලුත්ම උන්මාදය Ben 10පුවත් කෙටියෙන්මිල්ටන් ගැන කලාකරුවන්ගේ අදහස්පිස්සු හැදෙන සඳකඳුළු සිත්තම්ඔබ පැමිණී ඔබම ගියා නැවතුණු තැන අපි ඉන්නම්.....යළි ඉපදුණු විල්පත්තුවතාත්තා නැති වෙන්න කලින් මා දිහා බලාගෙන හුඟාක් හැඬුවාමියුරු ගීතාවලියක සුන්දර ආත්මයරවීගේ උපන්දිනය අපි සමරන්නේ ලංකාවේඅළුකෙසෙල් ආහාරයට ගැනීමෙන් ලිංගික දුබලතා ඇතිවෙන්නේ නැහැපිතිකරණයේ සුපිරි බලය සචින්අමිතාබ්ගෙන් පුවත්පතකට දොස්බටහිර ජාතීන් ලෝකයට තිළිණ කළ ක්‍රිකට් ක්‍රීඩාව හඳුන්වන්නේ මහත්වරුන්ගේ ක්‍රීඩාව නමින්. වේගයෙන් ලොව පුරා ප්‍රචලිත වූ මහත්වරුන්ගේ ක්‍රීඩාව ඉන්දියාව, පාකිස්ථානය සහ ශ්‍රී ලංකාව වැනි ආසියාතික රටවල ද ක්‍රමයෙන් ජනප්‍රිය වුණේ සුද්දන්ගේ බලපෑම නිසා.අතීතයේ පැවැති තරගවලදී බටහිර රටවල ක්‍රීඩකයන් ආසියානු රටවල ක්‍රීඩකයින්ට ක්‍රිකට් එපා වන තරමට බැටදුන් අතර අපේ රටවලට එරෙහිව වාර්තා පිට වාර්තා තබා තිබුණා.එහෙත් අද වන විට මේ සියල්ල උඩු යටිකුරු වෙලා. ලෝකයේ මෙතෙක් පහළ වූ විශිෂ්ටතම පන්දු යවන්නා අපේ මේ පුංචි දිවයිනෙන් බිහිවූ මුරලි බව අපට ආඩම්බරයෙන් ලියන්නට හැකියාව තිබෙනවා.මුරලි පිහිටුවා තිබෙන ටෙස්ට් සහ එක් දින වැඩිම කඩුලු ලබා ගැනීමේ වාර්තාව බිඳ දමන්නට තබා ඒ අහලකටවත් එන්නට තව සියවසක් යනතුරු පවා කිසියම් ක්‍රීඩකයකුට හැකිවෙතැයි සිතීමට පවා අපහසුයි.අපේ අද මේ සූදානම ඒ ගැන කතාකරන්නට නොවේ. පන්දු යැවීමෙන් මුරලි මේ හපන්කම කරද්දී වැඩිම ටෙස්ට් සහ එක් දින ලකුණු ලබා ගනිමින් ලොව අංක එකේ ස්ථානය හිමිකර ගෙන ඇත්තේ අපේ අසල්වැසි ඉන්දියාවේ සචින්.1973 අප්‍රේල් 24 වැනිදා උපන් සචින්, ලොව පහළ වූ සෑම රටකම ක්‍රීඩකයන් අතරින් ටෙස්ට් සහ එක් දින තරගවල වැඩිම ලකුණු ලබාගත් ක්‍රීඩකයා වෙනවා.වයස අවුරුදු 16දී, 1989 නොවැම්බර් 15 – 20 දක්වා පාකිස්ථානයට එරෙහිව පැවැති ටෙස්ට් තරගයේදී, ටෙස්ට් වරම් ලැබූ සචින් 2000 වසරේදී ජාත්‍යන්තර ටෙස්ට් ශතක 50 ලැබූ එකම පිතිකරුවා ලෙසින් වාර්තා පොතට එක්වුණා. 2008 වසරේ බ්‍රයන් ලාරා අභිබවා යමින් ටෙස්ට් ලකුණු 12,200 ඉක්මවමින් වාර්තා ගතවුණු ඔහු මේ වන විට ලබා ඇති ලකුණු ගණනින් 13447ක්.1989 දෙසැම්බර් 18 පාකිස්ථානයට එරෙහිව ගුජරන්මාලාහිදී එක් දින වරම් ලැබුවේ ලොව ළාබාලම එක් දින ක්‍රීඩකයා ලෙස වාර්තා පොතට එක්වෙමින්. සිය මංගල එක් දින තරගයේදී වකාර් යූනුස් ගේ පන්දුවකට වසීම් අක්‍රම් අතට උඩ පන්දුවක් ලබාදෙමින් ලකුණු නොලබාම දැවීගියා. සචින්, මේ වන විට ලොව වැඩිම එක් දින ලකුණු ලාභියා ද වෙයි.එහිදී මේ දක්වා තරග 442 කදී ඉනිම 431ක් ක්‍රීඩා කරමින් ලකුණු 17598ක් රැස් කරමින් ලොව වැඩිම එක් දින ලකුණු ලාභියා වාර්තාවට හිමිකම් කියයි.86.26ක් වැනි ඉතා ඉහළ පහරදීමේ වේගයක් රඳවා ගැනීමට සමත්ව ඇති සචින් මේ වන විට ශතක 46ක්, අර්ධ ශතක 93කට හිමිකම් කියයි. ඔහු මෙතෙක් එල්ල කර ඇති හතරේ පහර සංඛ්‍යාව 1927 වන අතර හයේ පහර ගණන 185ක්.අද මේ සටහන තැබෙන්නේ පසුගියදා තැබුණු සචින්ගේ තවත් අතිවිශිෂ්ට ඉනිමක් නිසා.පසුගිය පෙබරවාරි 24 වැනිදා වේලියර් හි කැප්ටන් රූප්සිංහ ක්‍රීඩාංගණයේ දී දකුණු අප්‍රිකාවට එරෙහිව පැවැති තරගයේදී සචින් මේ වාර්තාව පිහිටුවා තිබුණා. එම තරගයේදී ආරම්භක පිතිකරුවා ලෙස පිටියට පිවිස මිනිත්තු 226ක් කඩුල්ලේ රැඳෙමින්, පන්දු 147කට මුහුණ දී හතරේ පහර 25ක් සහ හයේ පහර 3ක් සමඟින් නොදැවී ලබාගත් ලකුණු ගණන 200ක්.මෙය වාර්තාවක් වන්නේ ලොව එක්දින ක්‍රිකට් පිටියේ ලකුණු 200ක් ලබාගත් පළමුවැනියා සචින් නිසා. මීට පෙර සිම්බාබ්වේ පිලේ චාල්ස් කවෙන්ට්‍රි සහ පාකිස්ථානයේ සහීඩ් අන්වර් ලකුණු 194 බැගින් ලබා පිහිටුවා තිබූ ලෝක වාර්තාව පසුකර ගිය සචින් ලකුණු 200ක් ලබාගත්තේ ප්‍රබලම දකුණු අප්‍රිකානු පිලට එරෙහිව වීම විශේෂත්වයක්.1997 පාකිස්ථාන් ජාතික සහීඩ් අන්වර් ඉන්දියාවට එරෙහිව ලබාගත් ලකුණු 194 හි වාර්තාව 2009 වසරේදී සිම්බාබ්වේ පිලේ චාල්ස් කවෙන්ටි‍්‍ර විසින් බංග්ලාදේශයට එරෙහිව ලකුණු 194ක් ලබා ගනිමින් සමකළා. සචින් බිඳ දැමුවේ මේ දෙදෙනාගේ වාර්තාව වන අතර එම ඉනිම ඔහුගේ විශිෂ්ටතම එක් දින ඉනිමයි.මෙහිදී ඉන්දීය නායක දෝනි සමඟ එක්ව 4 වැනි විකට්ටුව සඳහා පන්දු 54කදී ලකුණු 100ක් ලබාගැනීමත් වාර්තාවක්.සිය ක්‍රිකට් දිවියේ 20 වැනි වසර පසු කළ ලොව පහළ වූ දක්ෂතම පිතිකරුවාට, දක්ෂතම ක්‍රීඩකයාට, අපේ අසල්වැසි විශිෂ්ටයාට ශ්‍රී ලංකා ක්‍රිකට් ලෝලීන්ගේ සුබ පැතුම්.!ඉඳුනිල් වීරරත්නප්‍රවීණ නාට්‍යකරුවකු වන සුගත් සමරකෝන් ප්‍රථම වතාවට නවකතාවක් ලියා පළ කර ඇත. ඔහු එය නම් කර ඇත්තේ ‘පතොක් මල් සිහිනයක්’ කියා ය. එය පසුගියදා එළිදුටුවේය.දැනට ඕස්ට්‍රේලියාවේ පදිංචිව සිටින තරංග දන්දෙණිය ලියා නිෂ්පාදනය කරන ‘රාසිං දෙයියෝ’ වේදිකා නාට්‍යයේ මුහුරත් උළෙල පසුගියදා පැවැත්විණි.දැනට ඕස්ට්‍රේලියාවේම පදිංචිව සිටින භානුක මනෝරත්න, රුක්මාල් නිරෝෂ් ප්‍රමුඛ නළු නිළියන් පිරිසක් මෙහි රඟන අතර තරුපති මුණසිංහ සංගීතය සපයයි. ‘රාසිං දෙයියෝ’ ජුලි මසදි මෙල්බර්න් නුවර රංගගත කිරීමට නියමිතය.2010 වසරේ සිග්නිස් (ඕසීඅයිසී උන්ඩා) උත්තමාචාර උළෙල සඳහා 2008 / 2009 වර්ෂයන්හි ටෙලි නාට්‍ය භාර ගැනෙන බව එම සංවිධානය පුවත්පත් නිවේදනයක් නිකුත් කරමින් කියා සිටී. මේ සඳහා භාර ගැනෙන්නේ කොටස් 52 කට නොවැඩි ටෙලි නාට්‍ය පමණි.වැඩි විස්තර පහත ලිපිනයෙන් ලබාගත හැකිය. සිග්නිස් කාර්යාලය, අංක 19, බැල්කම් පෙදෙස, කොටා පාර, බොරැල්ල.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>07</day>
    </date>
    <link>http://www.silumina.lk/2010/03/07/_art.asp?fn=av10030720</link>
    <topic>අමිතාබ්ගෙන් පුවත්පතකට දොස්</topic>
    <author>සුජීව තේවහෙට්ටිගේ</author>
    <content>රියැලිටි වැඩසටහන් නිසා නවකයන් අතරමං වෙනවාඅපෝන්සුගේ උපන්දිනය දා සුවිශේෂ සුබ පැතුමක්හදවතේ සිදුර හදවතින් වසමුඉන්ටර්නෙට් ජෝක්ස්අමිල-තේජා අතිනත ගත්දාළමා ලොවේ අලුත්ම උන්මාදය Ben 10පුවත් කෙටියෙන්මිල්ටන් ගැන කලාකරුවන්ගේ අදහස්පිස්සු හැදෙන සඳකඳුළු සිත්තම්ඔබ පැමිණී ඔබම ගියා නැවතුණු තැන අපි ඉන්නම්.....යළි ඉපදුණු විල්පත්තුවතාත්තා නැති වෙන්න කලින් මා දිහා බලාගෙන හුඟාක් හැඬුවාමියුරු ගීතාවලියක සුන්දර ආත්මයරවීගේ උපන්දිනය අපි සමරන්නේ ලංකාවේඅළුකෙසෙල් ආහාරයට ගැනීමෙන් ලිංගික දුබලතා ඇතිවෙන්නේ නැහැපිතිකරණයේ සුපිරි බලය සචින්අමිතාබ්ගෙන් පුවත්පතකට දොස්බොලිවුඩ්පුරයේ නිළි රැජන ඓශ්වර්යා රායි පිළිබඳ දුක්බර පුවතක් පසුගිය සතියේ මේ තීරයෙහි සටහන් වූ බව ඔබට මතක ඇති. මුම්බායි නගරයේ පළවූ මුද්‍රිත මෙන්ම විද්යුත් මාධ්‍ය කිහිපයක්ම මුලින්ම ප්‍රකාශ කළේ ඓශ්වර්යා රායි තදබල උණ රෝගයකින් පෙළෙන බවයි.එම පුවත පළවී දින දෙක තුනකින් දැනගන්නට ලැබුණේ වෙනස් ආරංචියක්. ඓශ්වර්යාට තදබල උදරාබාධයක් වැළඳී ඇති බවයි ඒ ආරංචියෙන් කියැවුණේ.මේ අතර බොලිවුඩ් පුරයේ වෙබ් අඩවියක තවත් පුවතක් පළවී තිබුණා. එයින් කියැවුණේ ඓශ්වර්යාගේ උදරයේ හටගත් ක්ෂයරෝගී තත්ත්වයක් හේතුවෙන් ඇය රෝහල්ගතව ප්‍රතිකාර ලබමින් සිටින බවයි.මෙම රෝගී තත්ත්වය නිසා අනාගතයේදී ඇයට මවක වීමේ භාග්‍යය උදා නොවන බව වෛද්‍යවරුන් පැවසූ බවත් එහි සටහන්වී තිබුණා. ඒ විතරක් නොවෙයි. ඓශ්වර්යාට වැළඳී තිබෙන මෙම රෝගී තත්ත්වය පිළිබඳව ඇයගේ මාමණ්ඩිය වන අමිතාබ් භච්චන් තම වෙබ් අඩවියෙහි ද කෙටි සටහනක් තබා තිබෙන බව පුවත්පත්වලින් පෙන්වා දී තිබුණා.මෙවැනි කරුණු මුලින්ම හෙළි කර තිබුණේ ඉන්දියාවේ පළවන ‘මුම්බායි මිරර්’ පුවත්පතයි. පසුගිය සතියේ අමිතාබ් භච්චන් මේ පුවත්පතට දොස් නඟා තිබුණා.තම ලේලිය වන ඓශ්වර්යාට වැළඳී තිබෙන උදර ක්ෂයරෝගය නිසා ඇයට මව් පදවිය ලැබීමේ වාසනාව අහිමි වී ඇතැයි ‘මුම්බායි මිරර්’ පුවත්පතෙහි පළවූ ප්‍රවෘත්තිය අසත්‍යයක් බවයි අමිතාබ් පැවසුවේ. මෙම ප්‍රවෘත්තිය නිසා තම පවුලට විශාල සිත් තැවුලක් සහ හානියක් සිදුවී ඇති බවයි, අමිතාබ් චෝදනා කර තිබෙන්නේ.එම නිසා එම වැරදි සහගත ප්‍රවෘත්තිය වහාම ඉල්ලා අස්කර ගන්නැයි අමිතාබ් ’මුම්බායි මිරර්’ පුවත්පතින් ඉල්ලීමක් කර තිබෙනවා. මේ හේතුවෙන් දැඩි ලෙස කනස්සල්ලට පත්ව සිටින ඓශ්වර්යාගෙන් වහාම සමාව අයැද සිටින ලෙසද ඔහු ඉල්ලා සිටිනවා.ඓශ්වර්යා ද මෙම පුවත්පතට ලිපියක් ලියමින් දැනුම් දී ඇත්තේ වැරදි ප්‍රවෘත්තිය පිළිබඳව තමන්ගෙන් සමාව අයදින ලෙසයි. කෙසේ වුවත් පසුගිය සති කිහිපය තුළ අසනීපව සිටි ඓශ්වර්යා ප්‍රසිද්ධ උත්සවවලට සහභාගි නොවූ බව නම් සත්‍යයක්.  දවසින් දවස රූමත් බව මතු කරගන්නා යුවතියක් බොලිවුඩ්පුරයේ සිටිනවා. ඇය තමයි, සුරූපී නිළි කරීනා කපූර්. අද බොලිවුඩ් සිනමා රසික රසිකාවියන් කරීනා - සායිෆ් පෙම් යුවළ ගැන මොහොතක් කතා කළොත් ඊළඟට ඔවුන්ගේ කතා බහ ඇදී යන්නේ කරීනා දෙසටයි. ඇයගේ රූප සම්පත්තිය ගැනයි. අද දුටුවාට වඩා නැවුම් සුන්දරත්වයක් හෙට ඇය තුළින් මතුවන නිසයි මේ කවුරුත්, ඇයගේ රුව ගැන කතා කරන්නට නිතැතින්ම පෙලඹෙන්නේ.කරීනා මේ තරම් ලස්සන වෙන්නේ ඇයි? ඒ, ඇය ආහාර ගන්නා රටාව නිසයි. ඇයට මේ වෙනුවෙන් විශේෂඥ උපදෙස් ලැබෙනවා. ඇයට උපදෙස් දෙන්නේ පෝෂණ විශේෂඥවරියක වන රුජුතා දිවේකර්. මේ විශේෂඥවරියගේ උපදෙස් අනුව ආහාරගත්ත නිසා තමන්ගේ සිරුර තරබාරු බවින් මිදී සිහින් වූ බවයි කරීනා පවසන්නේ.එය ඇත්තක්. මෑතකදී තිරගත වූ ’ටශාන්’, ‘කම්බක්ට්ඉෂ්ක්’ වැනි චිත්‍රපටවල ඇය නිරූපණය කළ චරිත තුළින් ඇයගේ සිහින් සිරුරෙහි සුන්දරත්වය කැපී පෙනුණ බවයි සිනමා විචාරකයන් පවසන්නේ.චිත්‍රපටවල රඟපාද්දී විතරක් නොවෙයි මුම්බායි නගරයේදී පැවැත්වුණු ඇතැම් මෝස්තර නිරූපණ අවස්ථාවන්ට සහභාගිවීමේදීත් කරීනාගේ සිහින් සිරුර කාගේත් ආකර්ෂණයට ලක්වුණා. මෑතකදී පැවැත්වුණු එවැනි මෝස්තර නිරූපණයකදී ඇය හැඳ සිටි කළු පැහැති නාන ඇඳුම බොහෝ දෙනෙකුගේ අවධානයටත් ප්‍රශංසාවටත් ලක්වුණා.මෙවැනි නානාප්‍රකාර මෝස්තර සහ ඉරියව් නිරූපණය කරන නිසා කරීනාගෙන් ඈත්වන ප්‍රේක්ෂක පිරිසට වඩා ඇයට ළං වන ප්‍රේක්ෂක පිරිස වැඩි බවයි සිනමා විචාරකයන් පවසන්නේ. මේ හේතුව නිසා සෙසු ජනප්‍රිය නිළියන්ට වඩා වැඩි ඉල්ලුමක් බොලිවුඩ් චිත්‍රපට වෙතින් කරීනාට ලැබෙන බවත් ඔවුන් පවසනවා.ඔබ හිතන්නේ දුටුවන් නෙත් සිත් පැහැර ගන්නා රුවක් කරීනාට ලැබී තිබෙන්නේ ඇය ඉතා අඩුවෙන් ආහාර ගන්නා නිසාය කියලද? නැහැ. ඔබේ සිතුවිල්ල වැරදියි. කරීනා කොයිම වෙලාවකවත් බඩගින්නේ නම් ඉන්නේ නැහැ. ඒ ගැන වැඩි විස්තර අපි කරීනාගෙන් අහමු.... ”මගේ හිතවත් අය වගේම රසික රසිකාවියනුත් පුදුමයෙන් වගේ මගෙන් ඔය ගැන අහනවා.ඒ අය හිතන්නේ මම ප්‍රධාන ආහාර වේලකදි දොඩම් වගේ පලතුරු ජාතියක් විතරක් කනවා කියලයි. මම එහෙම කරන්නෙ නැහැ. සාමාන්‍ය කෙනෙක් විදිහට කෑම කනවා. අනෙක් අය වගේ මමත් පීසා, පැස්ටා චොකලට් වගේ දේවලුත් කනවා. නිතරම නෙමෙයි කොහේ හරි උත්සවයකට ගියාම ඔය දේවල් කනවා.කොහොම වෙතත් මගේ ආහාර උපදේශිකාවගේ උපදෙස් අනුව තමයි මම කෑම බීම තෝරාගන්නේ. ආහාර පාලනයක් තියෙන්න ඕනෙ කියලයි මගේ උපදේශිකාව කියන්නේ. මේ හැරුණාම සූර්ය නමස්කාරයත් මගේ අතින් ඉටුවෙනවා”. කරීනා පසුගියදා ඉන්දීය විද්යුත් මාධ්‍යයකටයි මේ වගතුග හෙළිකර තිබුණේ.කරීනා මස් මාංශ කිසිවක් අනුභව කරන්නේ නැහැ. ඇය නිර්මාංශාහාර ප්‍රතිපත්තියකට එළඹුණේ මීට අවුරුදු පහකට කළින්. නමුත්, ඇයගේ පෙම්වතා සායිෆ් නම් මස් මාළු අනුභවය අත්හැරලා නැහැ.”දවල් කෑමට, රෑ කෑමට ගියාම සායිෆ්ට ඕනෙ නම් එළුවෙක් වුණත් කන්න පුළුවන්.එයා ඒ විදිහට මස් මාළු කන කොට ඒ මේසෙම අනිත් පුටුවෙ ඉඳගෙන මගේ කෑම මට ඕනෑ විදිහට කන්න මට පුළුවන්. මගේ අක්කා (කරිස්මා) කැමැති මාළු වලටයි. මම හිතන්නෙ අක්කාටත් ලස්සන සිහින් සිරුරක් තියෙනවා. මගේ අම්මා (බබිතා) රම්වලට කැමැතියි. තාත්තා නම් (රන්ධීර් කපූර්) එළවළු කියල කියන්නෙ මොනවද කියලවත් දන්නෙ නැතුව ඇති.සුජීව තේවහෙට්ටිගේ</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>07</day>
    </date>
    <link>http://www.silumina.lk/2010/03/07/_art.asp?fn=ay1003071</link>
    <topic>එකම විදුහලේ අවුරුදු 22ක්ම විදුහල්පති ධුරය දැරුවා</topic>
    <author>සාගරිකා දිසානායක ජයසිංහ</author>
    <content>එකම විදුහලේ අවුරුදු 22ක්ම විදුහල්පති ධුරය දැරුවාවයඹ වැව් 40ක් ජලයෙන් පුරවයිඅද අපේ කතා නායිකාව කෑගල්ල බාලිකා විද්‍යාලයේ හිටපු විදුහල්පතිනි රූපා මාලේවන. උපාධි උපගුරුවරියක ලෙස සේවය අරඹා කෑගලු බාලිකාවේ ගුරුවරියක, අංශ ප්‍රධාන, නියෝජ්‍ය විදුහල්පති යන තනතුරු දරා අවසානයේ විදුහල්පතිනිය ලෙස පුරා වසර විසි දෙකක් සේවය කොට විශ්‍රාම ලබා සිටින රූපා මාලේවන මහත්මිය සිය අතීත තොරතුරු පවසන්නට අප හා සතුටින් එක් වුණා.මාලවන විතානගේ රූපලතා මාලවන ළදැරිය මෙළොව එළිය දුටුවෙ නව සිය හතළිස් දෙකේ ජනවාරි මාසෙ එකොළොස් වැනිදා ඉංගිරිය රෝහලේදී. එවකට විදුහල්පතිවරයෙකු වූ ඇගේ පියා සේවය කළේ ගිලීමලේ පාසලේ. ඔහු මාලවන විතානගේ දොන් අමරපාල. ගමේ දුප්පත් දරු දැරියන් වෙනුවෙන් විශාල වැඩකොටසක් ඉටු කළ විදුහල්පතිවරයෙක්. අම්මාත් ගුරුවරියක්.පසු කලෙක ඈ කඳන්ගොඩ බාලිකා විද්‍යාලයේ විදුහල්පතිනිය ලෙස සේවය කළා. රූපා පවුලේ බාලම දියණී. ඈට වැඩිමල් අක්කයි අයියයි. මවුපියන් ගුරුවරු නිසා ඈ පුංචිම කාලේ ඉඳලම හැදුණේ අධ්‍යාපනික වටාපිටාවක. අම්මා තාත්තා හුඟක් බල නොකළත් ඉබේම පොතපත කියවන, කරුණු විමසන පරිසරයක් ඈට තිබුණා. රූපට අකුරු කියෙව්වේ තාත්තා. ඈ මුලින් ම ගියේ වැලිමලුව රජයේ පාසලට. අම්මා තාත්තා ඒ පාසලේ ඉගැන්නූ නිසා පුංචි රූපත් අම්ම එක්කම පාසලට ගියේ නිසි වයසට කලින්. අදට ඉංග්‍රීසි මාධ්‍යයෙන් අධ්‍යාපනය ලබා දෙන්න පහේ පන්තියේදී ඈ ඇතුළු කළා රත්නපුරේ ෆර්ගසන් බාලිකාවට.එවකට හිටි විදුහල්පතිනිය ඉංග්‍රීසි ජාතික බෲක් මහත්මිය. ඇය ඉතාම දක්ෂ ඍජු චරිතයක්. පාසලේ දැරියන්ට නියම විනයානුකූල අධ්‍යාපනයක් ලබා දෙන්න ඈ වෙහෙසුණා. රූපා පාසල් වැඩට වගේ ම අමතර වැඩටත් දක්ෂයි. සංගීතය, නැටුම්, නාට්‍ය වගේ ම ක්‍රීඩා ක්ෂේත්‍රයෙන් ඈ විශේෂ දස්කම් පෑවා. නෙට්බෝල් කණ්ඩායමේ නායිකාවක් නිවාස හා ශිෂ්‍ය නායිකාවක්. අධ්‍යාපන හා විෂය බාහිර කටයුතු සඳහා කණිෂ්ට ශූරතාව දිනාගන්ටත් ඈට හැකි වුණා.රූපා සාමාන්‍ය පෙළ විභාගෙට ලියනකොට ඇගේ වයස අවුරුදු දාහතරයි. ඒ ඈ අඩු වයසෙන් පාසල් ගියා වගේ ම තුනේ පන්තියේදී ද්විත්ව සාමාර්ථයක් ලැබූ නිසයි.රූපගේ අක්කා ඈට වඩා වසර අටක් වැඩිමහල්. ඒ වෙනකොට අක්කා නුගේගොඩ ශාන්ත ජෝන් බාලිකාවේ ඉගැන්නුවා. උසස් පෙළ කරන්න අක්ක රූපා ශාන්ත ජෝන් බාලිකාවට ඇතුළත් කරගත්තා. සිංහල පාලි, ලංකා ඉතිහාසය සහ දේශපාලන විද්‍යාව අද උසස් පෙළ හැදෑරූ විෂයයක්. නුගේගොඩදිත් ඈ දැල්පන්දු ක්‍රීඩා කළා.1958 දී උසස් පෙළ සමත්වෙලා පේරාදෙණිය විශ්ව විද්‍යාලෙට ඇතුළත් වුණා. ඒ නවසිය පනස් නවයේ මැයි මාසෙ. ඒ කාලෙ අද වගේ රැග් කළේ නෑ. හිනා යන අහිංසක විහිළුවක් තහළුවක් කළා මිසක් හිරිහැර කළේ නෑ. සිංහල පාලි හා බෞද්ධ දර්ශනය ඈ තෝරාගත් විෂයයන්. ඇගේ සමකාලිකයන් අතර අමරහේවා මද්දුම, නෙවිල් පියදිගම සහ සුචරිත ගම්ලත් වැනි විද්‍යාර්ථීන් සිටියා.මහාචාර්ය ඩබ්ලියු. එස්. කරුණාරත්න, මහාචාර්ය ඩී. හෙට්ටිආරච්චි, මහාචාර්ය එදිරිවීර සරච්චන්ද්‍ර, ආචාර්ය රම්මණ්ඩල වැනි ප්‍රවීණාචාර්යවරුන් ගෙන් ඈ ශිල්ප ලබාගත්තා. විශ්ව විද්‍යාලෙදිත් අධ්‍යාපනය වගේ ම විෂය බාහිර කටයුතුවලට ඈ ක්‍රියාකාරීව කටයුතු කළා. ජවන හා පිටියේ ක්‍රීඩා කළා. 1961 දී ශිෂ්‍ය ඡන්දයෙන් සංඝමිත්තා ශාලාවේ සභාපතිධූරයට පත් වුණා. ඒ වගේ ම 1961 - 62 වසරේ මහා ශිෂ්‍ය සංගමයේ උප සභාපතිනිය ලෙස කටයුතු කළා.සිංහල සංගමයේ උප සභාපතිනිය වශයෙන් ද කටයුතු කළ ඈ බෞද්ධ සහෝදර සංගමය, ලේඛක සංගමය හා ගාන්ධර්ව සභාවේ ද විවිධ තනතුරු දැරුවා. මොනතරම් බාහිර වැඩ කළත් ඒ කාලෙ ළමයි ඉගෙනුමට මුල් තැනක් දුන්නා. බාහිර වැඩ කළ එකේ ප්‍රයෝජනේ ලැබුණෙ පසු කාලෙක පාසලක් බාර ගෙන වැඩ කරන විටයි. මගේ දැනුමත් හැකියාවත් හැමවිටම මම පාසලේ සිසුවියන්ගේ යහපත සඳහා යෙදෙව්වා” විශ්‍රාමලත් විදුහල්පතිනිය පවසනවා.1962 දී ඈ විශ්වවිද්‍යාලයෙන් උපාධිය ලබා පිටවුණා. සති දෙකක්වත් ගෙදර හිටියෙ නෑ. විදුලි පුවතක් මගින් ඈට ගුරුපත්වීමක් ලැබුණා. කලවාන මහා විද්‍යාලෙට. 1962 මැයි මාසෙ දෙවැනිදා සිට 1963 මැයි අග වෙනතුරු ඈ කලවාන මහා විද්‍යාලෙ ඉගැන්නුවා. උසස් පෙළ ශිෂ්‍යයන්ට පාලි හා බෞද්ධ සංස්කෘතිය. දුෂ්කර ගැමි පාසලක් වුණාට සිසුන් බොහෝ ම උද්‍යෝගිමත්. ඉතාම ඉහළින් ගුරුවරුන්ට සැළකුවා. ඒ වෙනවිට අම්මා කඳන්ගොඩ බාලිකාවෙ විදුහල්පතිනිය ලෙස සේවය කරනවා.1960 දී රූපගේ පියාත් අක්කාත් මෙලොවින් සමුගත්තේ හදිසියේ අසනීප වෙලා. 1963 දී රූපා කුරුවිට මහා විද්‍යාලෙට පත්ව ගියා. 1964 දී අම්මා විශ්‍රාම ගියා. කෑගල්ලේ රංවල ගෙයක් හදලා අම්මා සමඟ පදිංචියට ආවා. 1965 ජනවාරි දහ අටවැනිදා කෑගලු බාලිකාවේ උපගුරුවරියක ලෙස සේවයට එක් වුණා. ඒ වනවිට පාසලේ විදුහල්පතිධූරය දැරුවේ එහි ආරම්භක විදුහල්පතිනි අනුලා උදලාගම මහත්මිය. ඇගේ ඍජු ප්‍රතිපත්ති හා පරිපාලන ක්‍රියා පිළිවෙළ රූපාට පසු කලෙක ආදර්ශයක් වුණා. ඒ වෙනකොට ශිෂ්‍යාවන් 1800 ක් පමණ ඉගෙනුම ලැබූ කෑගලු බාලිකාව පළමු ශ්‍රේණියේ පාසලක්.උසස් පෙළ සිසුන්ට සිංහල, සහ බෞද්ධ සංස්කෘතිය ඉගැන්නුවා. හොඳ ප්‍රතිඵල ලබාදෙන්න ඈ සමත් වුණා. රූපා යුගදිවි ඇරැඹුවේ නවසිය හැට හයේදී ඒ යෝජිත විවාහයක්. ගම්පළ ප්‍රදේශයේ උපාධිධාරි ගුරුවරයකු වූ ඔහු හේමකීර්ති ලියනගේ. පසු කලෙක දවස පත්තරේ උපකතුවරයකු මෙන්ම අධ්‍යාපන නිලධාරියකු ලෙස ද කටයුතු කළ ඔහු ප්‍රකට ගත්කතුවරයෙක්. ඔවුන්ගේ වැඩිමල් පුතා සුධීර පවුලට එකතු වුණේ 1970 දී. අද ඔහු ජෝන් කීල්ස් සමාගමේ සේවය කරනවා.1972 දී දියණිය සමීරා උපන්නා. ඈ උපාධිධාරී ගුරුවරියක් ලෙස ගම්පහ තක්ෂිලා විද්‍යාලයේ සේවය කරනවා. 1979 දි උපන් පුතා චමිල ව්‍යාපාරික කටයුතුවල නියැලී සිටිනවා. ඔවුන්ගේ පවුලේ විශේෂත්වයක් තියෙනවා. ඒ කුමන විෂයක් හෝ අලලා පවුලේ හැම සාමාජිකයකුම පොතක් ප්‍රකාශයට පත් කොට තිබීමයි. රූපාගේ මවුපියන්ගෙන් ඈ ලැබූ අධ්‍යාපනික පරිසරය හා ආභාසයත් සැමියාගේ අධ්‍යාපනික පරිසරයත් නිතැතින්ම ඔවුන් පොත පත ලේඛනයට යොමු කරලා.1968-69 වසරවල රූපා පේරාදෙණිය විශ්ව විද්‍යාලයෙන් අධ්‍යාපන පශ්චාත් උපාධි ඩිප්ලෝමාව ලබා ගත්තා. යළිත් බාලිකාවටම සේවයට පැමිණියා. 1970 දී උදලාගම මහත්මිය විදුහල්පති ධුරයෙන් විශ්‍රාම ගත්තා. ඉන් පසු පත්ව ආවේ මුතුනායක මහත්මිය. නියෝජ්‍ය විදුහල්පතිනිය ලෙස කටයුතු කළ ශීලා රත්නායක මෙනෙවිය කෑගලු කන්‍යාරාමයේ විදුහල්පතිනිය ලෙස පත්ව ගිය පසු රූපා විදුහලේ නියෝජ්‍ය විදුහල්පති ධුරයට පත් වුණා. පුරා වසර දහයක් එම තනතුරේ කටයුතු කළ ඈ 1980 දී විදුහල්පතිධුරයට පත්වුණා.ඈට පෙර විදුහල්පතිධූරය දැරූ විදුහල්පතිනියන් පාසල උසස් මට්ටමකට රැගෙනවිත් තිබුණා. ඈට අමුතුවෙන් හදන්න දෙයක් තිබුණේ නෑ. ඈ කළේ පාසල ඒ තත්ත්වයෙන් තවත් ඉදිරියට රැගෙන යාමයි. හුරුපුරුදු සහෝදර ගුරු මණ්ඩලයෙන් ඈට ඒ සඳහා උපරීම සහාය ලැබුණා. පාසලේ විනය අධ්‍යාපනය මෙන්ම විෂය බාහිර ක්‍රියාකාරකම් සම සමව ඉදිරියට ගේන්නට ඔවුන් සමත් වුණා. අධ්‍යාපනය නංවන්නට නම් ගුරුවරුන් ගේ දැනුම වර්ධනය විය යුතු බව ඈ කවදත් ඇදැහූ කරුණක්. තම තමන්ගේ විෂය දැනුම පුළුල් කර ගන්නට අවශ්‍ය පුහුණු පාඨමාලාවලට, සහභාගි වෙන්නටත්, විභාගවලට පෙනී සිටින්නටත් ආචාර්ය මණ්ඩලයට අවස්ථා උදා කර දුන්නා. ඈ ලැබූ අධ්‍යාපන හා පුහුණු පළපුරුදුකම් ශිෂ්‍යාවන්ගේ නුවණැස පාදන්නට කැප කළා.විදුහල්පතිධූරයේ බලය විමධ්‍යගත කළා. අංශ ප්‍රධානීන්ට ශිෂ්‍ය නායිකාවන්ට වගකීම් පැවරුවා. ඒ ඒ අංශයේ සංවර්ධනය කර ගැනීම ඔවුන්ටම බාර කළා. අංශවල තරගකාරී බව මඟින් විදුහල සංවර්ධනය කරා යොමු කළා. සෞන්දර්ය අධ්‍යාපනය, බෞද්ධ කටයුතු, සාහිත්‍ය තරග, ක්‍රීඩා අංශයේ විශාල අභිවෘද්ධියක් ඇති කළා. ප්‍රථම වරට පාසලට කාන්තා ක්‍රිකට් කණ්ඩායමක් පිහිටුවා කෑගලු කන්‍යාරාමය සමඟ අන්තර් පාසල් සුහද ක්‍රිකට් තරගාවලියක් පැවැත්වූවා.1997 දී සමස්ත ලංකා නැටුම් ශූරතාව, සංගීත ශූරතාව, මලල ක්‍රීඩා ශූරතාව, දැල්පන්දු ශූරතාව දිනා ගත් කෑගලු බාලිකාවෝ 1997 - 98 වසරවල සමස්ත ලංකා පාපැදි ධාවන ශූරතාවත් 1997 වසරේ සමස්ත ලංකා කැරම් ශූරතාවත් දිනා ගත්තා. පාසලේ වොලිබෝල්, ක්‍රිකට්, චෙස් ක්‍රීඩා කණ්ඩායම් ශූරතාවන් දිනු අවස්ථා බොහොමයි. පාසලේ දස්කම් පෙන්වූ විට විදුහල්පතිතුමියට අධ්‍යාපන අමාත්‍යාංශයේ සහාය උපරීමයෙන් ලැබුණා. කිසිම රජයකින් ඇගේ ඉල්ලීමක් ඉවත දැම්මේ නෑ.1995 දී පාසලට යාබදව පැවැති බුද්දෙනිගල වලව්ව සහ ඉඩම රජය මඟින් ලබා ගත් විදුහල්පතිනිය වලව්ව නවීකරණය කොට ශිෂ්‍ය නේවාසිකාගාරය තව දුරටත් පුළුල් කළා. ආදි ශිෂ්‍ය සංගමයත් පාසල් සංවර්ධන සමිතියත් ක්‍රියාකාරී කොට විවිධ ප්‍රදර්ශන සැණකෙළි හා සන්දර්ශන පවත්වා අරමුදල් තර කළා. ඒ මුදල්වලින් පාසලට බස් රථයක් හා වෑන් රථයක් ගත්තා. එතෙක් අඩුපාඩුවක්ව පැවැති විදුහල්පති නිල නිවාසය තැනුවත් විදුහල්පතිනිය එහි පදිංචියට ගියේ නෑ.පාසලේ පරිසර අලංකරණය ගැන ඈ වෙහෙසුණා. පාසලේ සමූපකාරයෙන් ලත් ප්‍රතිලාභවලින් ඒ සඳහා ස්ථිර නව ගොඩනැඟිල්ලක්, තැනෙව්වා. කෘෂි විද්‍යාගාරයක් සහිත කෘෂිකර්ම ඒකකයක්, පුස්තකාලයක් පන්ති කාමර සහිත මහල් ගොඩනැගිලි කිහිපයක්ම පාසලට අලුතින් ලබා ගන්නට විදුහල්පතිනිය සමත් වුණා. ගොඩනැගිලි සියල්ලම රජයේ ආධාරයෙන් ලබා ගන්නට සමත් වූ විදුහල්පතිතුමියගේ අදහස පාසලක භෞතික සම්පත් සංවර්ධනයෙන් වැඩි බරක් රජය මඟින් දැරිය යුතු බවයි.‘අධ්‍යාපනික අංශයෙන් බාලිකාවන් 90% වැඩි ප්‍රතිඵල පෙන්වූ ගුරුවරුන් ඇගයීමට ලක් කොට ඔවුන් දිරිමත් කිරීම සඳහා වාර්ෂිකව තෑගි පිරිනැමුවා. ඉන් ගුරුවරුන් අතරත් විශාල උද්‍යෝගයක් ඇති වුණා. සෑම රජයෙන්ම ලැබූ ආධාර උපකාර නිසා මාලේවන විදුහල්පතිනියට පාසලට පෙරදිග, අපරදිග, කනිෂ්ඨ ජ්‍යෙෂ්ඨ හා ශිෂ්‍ය භට කණ්ඩායම් සඳහා වෙන වෙනම තූර්ය වාදන කණ්ඩායම් හයක්ම හදන්නට හැකි වුණා.උසස් පෙළ විද්‍යා වාණිජ්‍ය කලා යන විෂය ධාරාවන් තුනෙන් වසරකට ශිෂ්‍යාවන් පනහක් පමණ විශ්ව විද්‍යාලවලට තේරුණා. 1991 මාර්තු 15 වැනිදා කෑගලු බාලිකාව ලංකාවේ විසි හත් වැනි ජාතික පාසල බවට පත් වුණේ පහසුවෙන්ම ඉලක්ක සියල්ල සපුරාලමින්.1996 දී රූපා මාලේවන විදුහල්පතිනිය වැඩිදුර පුහුණුවක් සඳහා නවදිල්ලියට ගියා. ඒ වසරේදීම ඈට අධ්‍යාපන පරිපාලන සේවයේ ප්‍රථම පන්තිය හිමි වුණේ සබරගමුව පළාතේ ඒ තත්ත්වයට ළඟා වූ ප්‍රථම විදුහල්පතිනිය ලෙසයි. එමෙන්ම ඈ විදුහල්පති විශිෂ්ට සේවා සම්මානයෙන් පිදුම් ලැබුවෙත් 1996 වසරේදීමයි.වසර හතළිහක ගුරු සේවාවෙන් පුරා වසර තිස් හතක්ම ඈ සේවය කළේ කෑගලු බාලිකාවේ. එයිනුත් වසර විසි දෙකක් අඛණ්ඩව ඈ එහි විදුහල්පතිධුරය දැරුවා. සිය සේවා කාලය පුරාම සිය ශක්ති ප්‍රමාණයෙන් පාසලේත් සිසු දැරියන්ගේත් අභිවෘද්ධිය උදෙසා ඇප කැප වූ ඈ 2002 දී සේවයෙන් විශ්‍රාම ලැබූයේ තමාගේ රාජකාරිය අවංකව උපරීමයෙන්ම ඉටු කළා ය යන තෘප්තිමත් හැඟීමෙන්.ආදි ශිෂ්‍යාවන් කෘතවේදීව දුන් ත්‍යාගය ඈ පිළිගත්තත් මවුපියන් එක්ව පිරිනැමු මුදල් ත්‍යාගය ඈ යළිත් පාසලට බාර දුන්නෙ සරසවි වරම් ලද සිසුවියන්ගේ යහපත වෙනුවෙන්.විශ්‍රාම යන්නට පෙර සිටම ශාස්ත්‍රීය විෂයානුබද්ධ පොත පත හා ලේඛන ලිවීමෙහි නියැළුණු ඈ විශ්‍රාම ගත් පසුව පොත් පත් ලේඛනයට යොමු වෙලා. ළමා කතා, නාට්‍ය, පරිවර්තන, ශාස්ත්‍රීය හා විචාර පොත් රැසක්ම ඈ පළ කොට තිබෙනවා.ඈ ලියූ ළමා කතා පොත් දෙකක් ජපන් බසට පරිවර්තනය කොට තිබෙනවා. සැමියා පොත් පත් ලියා පළ කරනවා. ජීවිතේ කිසි දිනෙක මුදල් අයකර ඉගැන්වීමක් නොකළ ඈ ගෙවුණු අතීතය මෙනෙහි කරන්නේ අතිශය තෘප්තිමත් හැඟීමකින්.සාගරිකා දිසානායක ජයසිංහඡායාරූපය - විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>07</day>
    </date>
    <link>http://www.silumina.lk/2010/03/07/_art.asp?fn=ay1003072</link>
    <topic>වයඹ වැව් 40ක් ජලයෙන් පුරවයි</topic>
    <author>දැදුරු ඔය සංචාරයකින් පසු</author>
    <content>එකම විදුහලේ අවුරුදු 22ක්ම විදුහල්පති ධුරය දැරුවාවයඹ වැව් 40ක් ජලයෙන් පුරවයිදැදුරු ඔය ව්‍යාපෘතිය වයඹ පළාතේ සියයට 55 ක් පුරා පැතිර යන වයඹ පළාතේ ඉදිවෙන විශාලතම බහුකාර්ය යෝජනා ක්‍රමයයි.ව්‍යාපෘතියේ ප්‍රධාන අරමුණු 3 කි. ඉන් ප්‍රධානම අරමුණ වන්නේ වාරියපොළ පුත්තලම ආණමඩුව නිකවැරටිය බිංගිරිය යාපහුව ප්‍රදේශවල ගොඩ මඩ ඉඩම් අක්කර 50000 ක් යල මහ අස්වැද්දීමට අවශ්‍ය ජලය ලබාදීමයි. මෙගා වොට් 1.5 ක කුඩා විදුලි බලාගාරයක් ද මෙහි ඉදිවේ.වයඹ පළාතේ පුත්තලම, වාරියපොළ, මහව, නිකවැරටිය අඹන්පොළ ගල්ගමුව ප්‍රදේශවලට දිනකට ඝන මීටර් 40000 ක් පිරිසුදු පානීය ජලය ලබාදීමත් මේ ව්‍යාපෘතියේ තවත් අරමුණකි.දැදුරු ඔය ව්‍යාපෘතියේ වම් සොරොව්වමහින්ද චින්තනය යටතේ ක්‍රියාත්මක මේ ව්‍යාපෘතිය මඟින් වයඹ පළාතේ පුද්ගලයන් ලක්ෂ හතකට පමණ විවිධ සෙත සැලසේ. ඒ අයගේ ආර්ථික ප්‍රවර්ධනයට ද කෘෂිකර්ම කටයුතු විද්‍යාත්මකව දියුණු කිරීමට ද හැකියාව ලැබේ.දැදුරු ඔය ව්‍යාපෘතියේ ප්‍රධාන අධ්‍යක්ෂ ඩබ්ලිව්. එල්. එච්. එම්. ටී. බණ්ඩාර මහතා පවසන්නේ වයඹ පළාතේ ප්‍රධාන ජල මූලාශ්‍ර දෙක වූ දැදුරු ඔය හා මී ඔය මගින් වසරකට ජලය ඝන මීටර් දස ලක්ෂ 1640 ක් කිසිම වැඩක් නොගෙන මහ මුහුදට එක් කරන බවයි. ඒ ප්‍රමාණයත් කිඹුල්වානා ඔය ඔස්සේ එන ජලයත් එකට එකතු කර ජලාශයක් සාදා එම ජලය වයඹ පළාතේ සරු බිම් වසරේ දින 365 දීම අස්වැද්දීමට ක්‍රමානුකූලව ලබාදීම මෙහිදී සිදු කරනු ලැබේ.මේ ව්‍යාපෘතියේ ප්‍රධානම අංගය වේල්ලයි. එය ඉදිවන්නේ වාරියපොළ මැතිවරණ කොට්ඨාසයේ වේරහැර යාය කටුවන්නාව නම් ග්‍රාම නිලධාරී වසම් ඇතුළතයි.“වේල්ල බදින්නේ මී ඔය දැදුරු ඔය හා කිඹුල්වානා ඔය එකට එකතු වන තුන්මෝදර කියන තැනයි.වේල්ල කිලෝමීටර් 2.5 ක් දිගයි. උපරීම උස මීටර් 17 ක්. ඉහළ මට්ටමේ පළල මීටර් 6 යි. මෙය ඉදිවන්නේ පස් වේල්ලක් විදියටයි. ජල කාන්දු වීම වැළැක්වීමට වේල්ල මධ්‍යයේ විශාල සිලින්ඩරාකාර කිරිමැටි ආරක්ෂක තීරුවක් දමා තිබෙනවා. වේල්ලේ වැඩවලින් දැන් සියයට 40 ක් ඉවරයි. වැඩ අවසන් වූ පසු වේල්ලේ යටි පැත්තේ සුවිශේෂි තණකොළ වර්ගයක් වවනවා. යටි පැත්තේ පහළ මට්ටමේ මීටර් 1800 ක් දිගට කළුගල් අල්ලා ජල පෙරණයක් සකස් කරනවා එහි වැඩ සියයට 50 ක් ඉවරයි. මේ සියල්ල කරන්නේ වේල්ලේ ඇතුළත සුළු ජල ප්‍රමාණයක් හෝ එකතු වීම වළක්වා ගැනීමටයි” බණ්ඩාර මහතා කීය.වාරියපොළ - යාපහුව යා කරමින් දැදුරු ඔය හරහා ඉදිකළ නව පාලමවේල්ල ඉදිකිරීමට පස් කියුබ් ලක්ෂ 12 ක් පමණ අවශ්‍ය වේ. මෙම වේල්ල ඉදිකිරීම් අවසන් වීමත් සමඟම ජලාශය ද සකස් කෙරේ. ජලාශයේ ජල රැලි වේල්ලේ වැදි වේල්ලට බලපෑම් කිරීම අඩු කිරීමට වේල්ලේ ජලාශය පැත්තේ කළුගල් අතුරා රළ පනාවක් ද සකස් කරනු ලැබේ.ව්‍යාපෘතියේ සම අධ්‍යක්ෂ සුනිල් පෙරේරා මහතා පවසන පරිදි දැදුරු ඔය මහ ජලාශය අක්කර 5000 ක් පුරා පැතිර යන අක්කර අඩි 60000 ක් දරාගත හැකි ජලාශයකි.මෙම ජලාශය වාරියපොළ, ගනේවත්ත, මහව, මාස්පොත යන ප්‍රාදේශීය ලේකම් බළ ප්‍රදේශවල ග්‍රාම නිලධාරී වසම් 16 ක් පුරා පැතිරේ. එහි සියලු පදිංචිකරුවන්ට විකල්ප ඉඩම් හා වන්දි ලබාදීමට කටයුතු කර තිබේ.මේ ජලාශයේ එකතු වන ජලය බෙදා දෙන්නේ වම් සොරොව්ව, දකුණු සොරොව්ව හා මැද ඉදිවන පිටවාන මඟිනි.මෙම පිටවාන අරිය ගේට්ටු 8 කින් සමන්විතය. ඉන් එකක් මීටර් 8.5 ක් පළලය. මීටර් 8 ක් උසය.මෙම ගේට්ටු නිපදවීමට රජයේ කර්මාන්ත ශාලාවට බාර දී තිබේ.පිටවානේ පාදම අඩි 200 ප්‍රදේශයක ඉදිවෙයි. එහි පාදම සකස් කරන අයුරු අපි දුටුවෙමු. පිටවාන මඟින් තත්පරයකට ඝන අඩි 200 ක ජල ප්‍රමාණයක් මුලින්ම විදුලි බලාගාරයට යවනු ලබනවා. පසුව ඉන් මෙගා වොට් 1.5 ක් විදුලි බලයක් නිපදවනවා. ඒ ජලය ඊට පසු දැදුරු ඔයටම මුදා හරිනු ලබනවා. ඒ පහළ ප්‍රදේශවල සිටින ජලජ ජීවින්ගේ හා පැළැටිවල ප්‍රයෝජනය පිණිසයි. අවසානයේ මේ ජලය මාගල්ල වාරි ව්‍යාපෘතියට ලැබෙනවා. සම අධ්‍යක්ෂ සුනිල් පෙරේරා මහතා පැහැදිලි කර දුන්නේය. වම් සොරොව්වේ ඉදිවීමට ඇත්තේ ජල මෙහෙයුම් කුළුණේ ඉහළ කොටස පමණි.නියෝජ්‍ය වාරිමාර්ග අධ්‍යක්ෂ (ව්‍යාපෘති සැලැසුම්) එච්. ජී. එම්. කුලසිංහ මෙනෙවිය පැවැසුවේ වම් ඉවුරේ සොරොව්ව මඟින් පිටවන ජලය ගෙන යාමට කිලෝමීටර් 45 ක් දිග ඇළක් ඉදිවන බවයි.වම් ඉවුරු ඇළ ඉදිවී ඇති අයුරුමෙම ඇළ වාරියපොළ, නිකවැරටිය, පඬුවස්නුවර, කොබෙයිගනේ, බිංගිරිය ප්‍රදේශ පුරා පැතිර යන අතර එහි සියලු වැව් හා වගා බිම් මේ ජලයෙන් පෝෂණය කරයි. නෙල්ලිය වැව, කඹුරුපිටිය වැව, කොනත්ත වැව, වදුරස්ස වැව, රඹුක්කන් වැව, රඹුක්කන් ඔය, මහ වැව, තෙන්නකෝන් වැව, කොබෙයිගනේ වැව, කුඩා ඔය, මඩුල්ලේ වැව, දැලයිමුල්ල වැව යන වැව් මේ වම් ඉවුරු ඇළෙන් පෝෂණය වෙයි. අවසානයේ කොළමුණු ඔයට ද මේ නව දැදුරු ඔය ජලාශයේ ජලය ලැබේ. වම් ඉවුරු ඇළ දැනට 75% ක් කපා අවසන් වී ඇත.1985 දී ඉගිනිමිටිය ජලාශය ඉදිවූවත් මී ඔය නිම්නයේ ජලය අඩුකම නිසා ඒ ව්‍යාපෘතිය අසාර්ථක විය. එසේ අසාර්ථක වුණු ඉගිනිමිටිය ජලාශ යෝජනා ක්‍රමයට මෙන්ම ඒ අසල ඇති රදවිබැඳි ඇල්ල වාරි ව්‍යාපෘතියටත් ජලය ලබාදී නව පණක් ලබාදීම දැදුරු ඔය ව්‍යාපෘතියේ තවත් අරමුණකි.ව්‍යාපෘතියේ නේවාසික ඉංජිනේරු එස්. කේ. හේවාගම මහතා පවසන පරිදි වේල්ලේ දකුණු කෙළවරේ ඉදිවන සොරොව්ව මඟින් එන ජලය දකුණු ඉවුර ඇළ ඔස්සේ ඉගිනිමිටිය දක්වා ගෙන ඒමට සැලැසුම් කර තිබේ.දකුණු ඉවුරු ඇළ කිලෝමීටර් 33 ක් දිගය. එහි පතුල අඩි 33 ක් පළලය. “මේ ඇළ මඟින් තබ්බෝව වැව, මහ වැව, අඹගස් වැව, කිරිඳිගොල්ල වැව, රන්දෙණිගම වැව, කුඩා හුණුගොල්ල වැව, හිදෝගම වැව, මහ හුණුගොල්ල වැව, උඩ ගිරිල්ල වැව, මීවැල්ලැව වැව, විරප්පුලිය වැව, යකඩ පොත වැව, සප්රංගල වැව යන වැව් පෝෂණය කරනු ලැබේ.මහව, කොටවෙහෙර ඉගිනිමිටිය ජලාශවලට ජලය ලැබෙන දකුණු ඉවුර ඇළ මඟින් අඩු ගණනේ වගා බිම් අක්කර 25000 කට පමණ ජලය ලබාදීමට යෝජිතය.පිටවාන සකස් කරමින්වාරිමාර්ග හා ජල කළමනාකරණ අමාත්‍යාංශයේ ලේකම් අයිවන් ද සිල්වා හා වාරිමාර්ග අධ්‍යක්ෂ ජනරාල් එච්. පී. එස්. සෝමසිරි මහත්වරු මෙම ව්‍යාපෘතියේ වැඩ කටයුතුවලට පූර්ණ සහාය ලබා දෙති.2002 ඇස්තමේන්තු අනුව ව්‍යාපෘතියේ සම්පූර්ණ වියදම රුපියල් කෝටි 625 කි. මෙහි සියලුම වැඩ කරන්නේ වාරිමාර්ග දෙපාර්තමේන්තුවේ ඉංජිනේරුවන්ගේ වාරිමාර්ග හා ජල කළමනාකරණ අමාත්‍යාංශය හා වාරිමාර්ග දෙපාර්තමේන්තුවේ මෙහෙයවීම ඇතිවය. ව්‍යාපෘතියට පිටරට ඉංජිනේරු උපදෙස් නැත.වේල්ලේ ඉතිරි ඉදිකිරීමේ කටයුතු සඳහා පස් ඇතිරීම, පස් තැලීම ආදි කටයුතු හා පිටවාන ඉදිකිරීම දැන් වේගවත්ව සිදු කෙරේ. යන්ත්‍ර සූත්‍ර 100 ක් පමණ ඒ සඳහා උපයෝගී කර ගනී. පස් වල තත්ත්වය පරීක්ෂා කිරීම පස් පරීක්ෂක වරුන් අතින් නිරන්තරයෙන්ම සිදුවෙයි.ඒ සමඟම වේල්ලේ ජල පෙරණයේ කටයුත්ත ද වේගවත්ව සිදු කෙරේ. ඒ සඳහා වැලි ඝන මීටර් 40000 ක් අවශ්‍ය වේ. මේ වේල්ල ඉදිකරන ස්ථානයේම හා ඒ අසල ප්‍රදේශයේදී දැදුරු ඔයේ රජ සමයේ තිබුණු පැරැණි වාරි වේල්ලක නටබුන් ද හමුවී තිබේ. සුකරජ්ජ, කොට්ටබැද්ද යන ස්ථානවල එම පැරැණි වාරි නිර්මිත හමු වී ඇත.මේ ව්‍යාපෘතිය යටතේ ප්‍රදේශයේ යටිතල පහසුකම් රැසක් සංවර්ධනය කිරීමට පියවර ගෙන ඇත. ඒ අනුව වම් ඉවුර ඇළ දෙපස මෙන්ම දකුණු ඉවුර ඇළ දෙපස ද මාර්ග ඉදිවේ. වාරියපොළ හා හිරියාල මැතිවරණ කොට්ඨාස යා කරමින් මීටර් 200 ක් පමණ දිගට පාලමක් ද ඉදිකර තිබේ. ඒ සඳහා රුපියල් ලක්ෂ 150 ක් වැයවී තිබේ. බර වාහන පවා යා හැකි අයුරින් අඩි 15 ක් පමණ පළලට දැදුරු ඔය හරහා ඉදිකර ඇති මේ පාලම ව්‍යාපෘතියේ ඉදිකිරීම් කටයුතුවලට ද ඉමහත් පිටුබලයක් වී තිබේ.බුල්ඩෝසර යන්ත්‍ර මඟින් වේල්ලේ කොටසක ඉදිකිරීම්ඉඩම් අහිමි වන සියලු දෙනාට හිටියාට වඩා හොඳ ජීවන තත්ත්වයක් යටතේ ජීවත්වීමට අවස්ථාව සලසා තිබේ. ඔවුන්ට විකල්ප ඉඩම් ලබාදී තිබේ. ඒ අයට මෙතෙක් වන්දි ලෙස රුපියල් ලක්ෂ 4000 ක පමණ මුදලක් ලබා දී ඇත. ඒ අයට ඊට අමතරව නිවාසයක් ඉදිකර ගැනීමට රුපියල් 160000 ක් ලබා දී තිබේ.දැදුරු ඔය ව්‍යාපෘතිය නිසා ඉඩම් අහිමි වූ බොහෝ දෙනෙක් පැවසුවේ, ප්‍රදේශයට සෙත සදන ජාතික ව්‍යාපෘතියක් ලෙස සලකා තම ඉඩම් ව්‍යාපෘතියට ලබා දුන් බවයි.සමහර නිලධාරීන්ගේ ප්‍රමාද නිසා ඉඩම් ලබාදීමේ කටයුතු මන්දගාමීව සිදුවන බව ද ඉඩම් අහිමි වූ සමහරු අප සමඟ පැවසූහ.ව්‍යාපෘතියේ වැඩ කටයුතු නැරැඹීමට පාසල් සිසු සිසුවියෝ මේ දිනවල දිනපතාම වාගේ පැමිණෙති.අප එහි යන විට එහි පැමිණි කණ්ඩායමක ප්‍රධානියා වූයේ වාරියපොළ පැන්නිතව සුහද සණස සමිතියේ උප සභාපති කේ. ඩී. පේ‍්‍රමදාස මහතායි.දැදුරු ඔය වේල්ලේ කොටසක් ඉදිකර අවසන් වී ඇති අයුරුදැදුරු ඔය ව්‍යාපෘතියේ අධ්‍යක්ෂ ඩබ්.එල්.එච්.එම්.පී. බණ්ඩාර, සම අධ්‍යක්‍ෂ බී.ඒ.එස්.එස්. පෙරේරා හා ව්‍යාපෘති නේවාසික ඉංජිනේරු එස්.කේ. හේවාගම යන මහත්වරු සමඟ නියෝජ්‍ය වාරිමාර්ග අධ්‍යක්‍ෂ (ව්‍යාපෘති සැලසුම්) එච්.ජී.එම්. කුලසිංහ මෙනෙවිය ව්‍යාපෘති භූමියේදී.“වාරියපොළ හිරියාල, නිකවැරටිය බිංගිරිය ප්‍රදේශවල ගොවි ජනතාවට 1960 ඉඳන්ම මේ ව්‍යාපෘතිය සිහිනයක් වෙලා තිබුණේ. අද ඒ සිහිනය සැබෑ වෙලා. අපිට වගේම වයඹ පළාතේම සැමටම ආඩම්බරයක්.මේ වැඩ කටයුතු බලලා රටේ සිදුවන සංවර්ධනය ගැන අවබෝධයක් ලබා ගන්නා ලෙසත් මම සියලු දෙනාගෙන්ම ඉල්ලා සිටිනවා. පේ‍්‍රමදාස මහතා එසේ කියයි.ව්‍යාපෘති සම අධ්‍යක්ෂ සුනිල් පෙරේරා මහතා පවසන පරිදි මේ ව්‍යාපෘතියේ තවත් සෙතක් වන්නේ මේ ජලාශය ඉදිකිරීම මඟින් පහළ නාත්තන්ඩිය වාරියපොළ ප්‍රදේශවල හා ඔය අවට ප්‍රදේශවල නොවැම්බර් දෙසැම්බර් මාසවල ඇතිවන ගංවතුර ද වැළැකී යාමයි.මහින්ද චින්තනය යටතේ ක්‍රියාත්මක දැදුරු ඔය ව්‍යාපෘතිය අඩු ගණනේ වයඹ අක්කර 50000 කට යල මහ දෙකන්නයේ දියවර සපයන, ලොකු කුඩා වැව් හා ඇළ මාර්ග 156 ක් පෝෂණය කරන පවුල් ලක්ෂයකට පානිය ජලය දෙන රටටම සෙත සදන ව්‍යාපෘතියකි. මේ අනුව අඩුම වශයෙන් මේ මඟින් වයඹ පළාතේ පවුල් ලක්ෂ 7 කට අධික ගණනකට සෙත සැලැසේ.මේ දැදුරු ඔය වාරි ව්‍යාපෘතිය නැරැඹීමට පාසල් සිසු දරුවන්ට අවස්ථාව වාරිමාර්ග දෙපාර්තමේන්තුව මඟින් සලසා ඇත. ඒ අනුව කොළඹ 7 වාරිමාර්ග දෙපාර්තමේන්තුවට හෝ කුරුණෑගල මහනුවර පාරේ පිහිටි දැදුරු ඔය ව්‍යාපෘති කාර්යාලයට (දුරකථනය 0372220914) ලිපියක් ඉදිරිපත් කර අවසර ලබා ගත හැකිය.දැදුරු ඔය සංචාරයකින් පසුනිහාල් පී. අබේසිංහසේයාරූ - සුදම් ගුණසිංහ</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>07</day>
    </date>
    <link>http://www.silumina.lk/2010/03/07/_art.asp?fn=aj1003071</link>
    <topic>ශ්‍රී ලංකා ටෙලිකොම් අලෙවි නියෝජිතයන්ට සම්මාන</topic>
    <author/>
    <content>ශ්‍රී ලංකා ටෙලිකොම් අලෙවි නියෝජිතයන්ට සම්මානඑටිසලාට් දැන් ශ්‍රී ලංකාවේශ්‍රී ලංකා රක්ෂණ සංස්ථාවෙන් තරුණ පරපුරට රැකියා අවස්ථාසොෆ්ට්ලොජික් ආයතනික ගනුදෙනුකරුවන්ට ජනශක්ති ජංගම දුරකථන රක්ෂණයක්ලංකා හොස්පිට්ල්ස් පියයුරු සායනයක්‘වීල් මාස්ටර්ස්’ වවුනියාවේශිල්ප සභාවේ අලෙවි ගම්මානය බත්තරමුල්ලේ ඇරේHSBC Advance ගනුදෙනුකරුවන්ට ලොව පුරා ව්‍යාප්ත බැංකු සේවාශ්‍රී ලංකා ටෙලිකොම් සමාගමේ 2009 අලෙවි නියෝජිත හමුව වෝටර්ස් එජ් හිදී පසුගියදා පැවැත්විණි.මේ අවස්ථාවට ශ්‍රී ලංකා ටෙලිකොම් සමාගමේ අලෙවි සහ බෙදා හැරීමේ නියෝජිතයන් රැසක් සහභාගි වූ අතර 2009 වසර තුළ ඔවුන් විසින් ප්‍රදර්ශනය කළ කාර්යසාධනය අනුව මෙම හමුවේදී ඔවුහු ඇගැයීමට පාත්‍ර වූහ. ශ්‍රී ලංකා ටෙලිකොම් සමාගමේ SLT Passport, sltnet prepaid සහ SLT Citylink CDMA යන පෙරගෙවුම් කාඩ්පත් අලෙවියේ යෙදෙන අලෙවි සහ බෙදාහැරීමේ නියෝජිතයන් ඇගයීමට පාත්‍ර කිරීම මෙහි අරමුණ විය. මීට අමතරව ගිවිසුම් අලුත් කිරීම, පසුගිය වර්ෂවල මෙහෙයුම් කටයුතු විමර්ශනය සහ පවත්නා වසර වෙනුවෙන් අලෙවි සැලසුම් සකස් කිරීම ආදි ක්‍රියාකාරකම් ද මෙම හමුවේදී සිදු විය.මෙහිදී සියලුම පෙරගෙවුම් කාඩ්පත්වලින් විශිෂ්ටතම අලෙවියක් පෙන්නුම් කළ, ජයග්‍රාහකයන් තිදෙනෙක් තෝරා සම්මානයට පාත්‍ර කෙරිණි.එහිදී විශිෂ්ටතම අලෙවි නියෝජිතයා ලෙස ප්‍රථම ස්ථානය හිමි කරගන්නා ලද්දේ එස්.ටී. ඩිස්ට්‍රිබියුටර්ස් පුද්ගලික සමාගමේ ඒ.ආර්. කාසම් මහතා ය.එස්.ටී. ඩිස්ට්‍රිබියුටර්ස් පුද්ගලික සමාගමේ ඒ.ආර්. කාසම් මහතා තමන්ට හිමි සම්මානය ශ්‍රී ලංකා ටෙලිකොම් සමාගමේ සභාපතිනි ලේෂා ද සිල්වා, චන්ද්‍රසේන මහත්මිය අතින් ලබාගත් අවස්ථාව.ෂේන් සෙලියුලර්හි ඩබ්.ජී.එස්.පී. සිරිවර්ධන මහතා දෙවන ස්ථානය හිමි කරගත් අතර තෙවැනි ස්ථානය විජය ඩිස්ට්‍රිබියුටර්ස් පුද්ගලික සමාගමේ එම්.ආර්.ඒ. පෙරේරා මහතාට හිමි විය.මෙරට දුරකථන පෙරගෙවුම් කාඩ්පත් අංශයේ තියුණු තරගකාරිත්වයක් පැවතිය ද සිය පෙරගෙවුම් කාඩ්පත් සමඟ ස්ථාවර වර්ධනයක් පෙන්නුම් කිරීමට ශ්‍රී ලංකා ටෙලිකොම් සමාගමට හැකි විය.2008 වසරට සාපේක්ෂව බලන විට සමාගම විසින් කැපී පෙනෙන ප්‍රතිශතයකින් ක්‍රමික වර්ධනයක් පෙන්නුම් කර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>07</day>
    </date>
    <link>http://www.silumina.lk/2010/03/07/_art.asp?fn=aj1003072</link>
    <topic>එටිසලාට් දැන් ශ්‍රී ලංකාවේ</topic>
    <author/>
    <content>ශ්‍රී ලංකා ටෙලිකොම් අලෙවි නියෝජිතයන්ට සම්මානඑටිසලාට් දැන් ශ්‍රී ලංකාවේශ්‍රී ලංකා රක්ෂණ සංස්ථාවෙන් තරුණ පරපුරට රැකියා අවස්ථාසොෆ්ට්ලොජික් ආයතනික ගනුදෙනුකරුවන්ට ජනශක්ති ජංගම දුරකථන රක්ෂණයක්ලංකා හොස්පිට්ල්ස් පියයුරු සායනයක්‘වීල් මාස්ටර්ස්’ වවුනියාවේශිල්ප සභාවේ අලෙවි ගම්මානය බත්තරමුල්ලේ ඇරේHSBC Advance ගනුදෙනුකරුවන්ට ලොව පුරා ව්‍යාප්ත බැංකු සේවාඑටිසලාට් ලංකා ප්‍රධාන විධායක නිලධාරි දුමින්ද්‍ර රත්නායක සහ එටිසලාට් ප්‍රධාන වෙළෙඳ නිලධාරි එස්සා අල් හඩාඩ් එටිසලාට් ලාංඡනය හඳුන්වා දුන් අවස්ථාව. ඡායාරූපය - සාලිය රූපසිංහසුපිරි තාක්ෂණය නව්‍යකරණය හා නව පාරිභෝගික පිරිසක් සමඟ මහද්වීප 3 ක විශේෂඥ ඥානය හා අත්දැකිම් ද කැටිව ශ්‍රී ලංකා ආර්ථික වෙළෙඳපොළට නව අරුණලු රැගෙන එමින් එක්සත් අරාබි එමීර් රාජ්‍යයේ ප්‍රධාන ටෙලිකොම් ජාලය වන එටිසලාට්, මෙරට මෙහෙයුම් අරඹති. සන්නිවේදන තොරතුරු හා සේවා අංශයන්හි නවීන හා විප්ලවීය අංගයන් වැළඳ ගනිමින් ඒ වෙත ළඟාවීමට මෙරට පාරිභෝගිකයන්ට අවස්ථාව උදාකර දීමට උරදෙන ප්‍රථම ජංගම දුරකථන සේවා සැපයුම්කරු බවට එටිසලාට් පත්වේ.සියලුම පාරිභෝගිකයන්ට ඕනෑම ස්ථානයක සිට සිත් ගන්නා සුලු මිලකට සෙසු ජංගම දුරකථන සේවාවන් වෙත ළඟාවීමට පහසුකම් ලබාදීමට එටිසලාට් පියවරගෙන ඇත.“ෆයිනැන්ෂල් ටයිම්ස්” සඟරාවට අනුව ධනවාදී වෙළෙඳපොළ තුළ ක්‍රියාත්මක වන ලොව ප්‍රමුඛතම සමාගම් 500 අතර ‘එක් ලොවක් කරා’ යන්න තේමා කර ගනිමින් ක්‍රියාත්මක වන එටිසලාට් සමාගම එහි 140 වන ස්ථානය හිමිකර ගෙන ඇත. “මැද පෙරදිග සඟරාව“ ට අනුව ප්‍රාග්ධනය හා ආදායම් මට්ටමින් මැදපෙරදිග 6 වන විශාලතම සමාගම බවට එටිසලාට් පත් වී ඇත. 1976 වසරේ සිට එක්සත් අරාබි එමීර් රාජ්‍යයේ ටෙලිකොම් ව්‍යාපාරය හා සම්බන්ධව සිටින එටිසලාට් සමාගම නවීන ටෙලිකොම් යටිතල පහසුකම් සහිත නව්‍යකරණයට ලක් වූ ක්‍රියාකරුවෙකු ලෙස බටහිර අප්‍රිකාව, ඊජිප්තුව, සවුදි අරාබිය සහ ඉන්දියාව, පකිස්ථානය, ඇෆ්ගනිස්ථානය, ඉන්දුනීසියාව සහ ශශ්‍රී ලංකාව වැනි ආසියාතික රටවලට ද තම සේවාවන් ව්‍යාප්ත කර ඇත.මේ වනවිට එටිසලාට් සමාගම රටවල් 18 ක් පුරා මිලියන සියයක ග්‍රාහකයන් ප්‍රමාණයක් වාර්තා කර ඇත. 2009 වර්ෂයේදී 5% ක හා 6% ක වර්ධනයක් පෙන්නුම් කරමින් එටිසලාට් සමාගම පිළිවෙළින් UAE බිලියන 30.831 ක වාර්ෂික ශුද්ධ ආදායමක් හා UAE බිලියන 8.836 ක ශුද්ධ ලාබයක් ද වාර්තා කරන ලදී.“දැන් අප ජාත්‍යන්තර දුරකථන ජාලයක කොටස්කරුවන්, ඒ හරහා ලෝකයේ ප්‍රධානතම විදුලි සංදේශ ක්‍රියාකරුවන් හා සම්බන්ධ වීමේ අප දැක්ම සාර්ථක වී තිබෙනවා.දිගුකාලීන වර්ධන හා ප්‍රතිලාභ සමබරව පවත්වාගෙන යෑමේ වගකීම හා එහි දැඩි අවශ්‍යතාව එටිසලාට් ලංකා කළමනාකරණ අංශය හඳුනාගෙන තිබෙනවා.එටිසලාට් ශ්‍රී ලංකා සමාගමේ ප්‍රධාන විධායක නිලධාරි දුමින්ද රත්නායක මහතා කියයි.ටීගෝ පෞද්ගලික ආයතනයේ කළමනාකරණ මණ්ඩලය හා සහයකයන් ඇතුළු දක්ෂ හා විශේෂ ප්‍රාගුණයෙන් සමන්විත කණ්ඩායම නොවෙනස්ව එටිසලාට් ලංකා හා සම්බන්ධ වේ. </content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>07</day>
    </date>
    <link>http://www.silumina.lk/2010/03/07/_art.asp?fn=aj1003073</link>
    <topic>ශ්‍රී ලංකා රක්ෂණ සංස්ථාවෙන් තරුණ පරපුරට රැකියා අවස්ථා</topic>
    <author/>
    <content>ශ්‍රී ලංකා ටෙලිකොම් අලෙවි නියෝජිතයන්ට සම්මානඑටිසලාට් දැන් ශ්‍රී ලංකාවේශ්‍රී ලංකා රක්ෂණ සංස්ථාවෙන් තරුණ පරපුරට රැකියා අවස්ථාසොෆ්ට්ලොජික් ආයතනික ගනුදෙනුකරුවන්ට ජනශක්ති ජංගම දුරකථන රක්ෂණයක්ලංකා හොස්පිට්ල්ස් පියයුරු සායනයක්‘වීල් මාස්ටර්ස්’ වවුනියාවේශිල්ප සභාවේ අලෙවි ගම්මානය බත්තරමුල්ලේ ඇරේHSBC Advance ගනුදෙනුකරුවන්ට ලොව පුරා ව්‍යාප්ත බැංකු සේවා“දැයට කිරුළ” ජාතික ප්‍රදර්ශනයේ ශ්‍රී ලංකා රක්ෂණ සංස්ථාව තම ප්‍රදර්ශන කුටියේ ක්‍රියාත්මක වූ රක්ෂණ උපදේශක රැකියා අවස්ථා ලබා දීමේ කවුළුව ප්‍රදර්ශනය නැරැඹීමට පැමිණි ලක්ෂ සංඛ්‍යාත තරුණ තරුණියන්ගේ ඉමහත් ප්‍රසාදයට ලක් වූ බව සංස්ථාව පවසයි.ශ්‍රී ලංකා රක්ෂණ සංස්ථාවේ කළමනාකාර අධ්‍යක්ෂ ආචාර්ය නාලක ගොඩහේවා මහතා අදහස් දක්වමින් කියා සිටියේ රජයේ මේ ජාතික කර්තව්‍යය සාර්ථක කරගැනීම සඳහා තරුණ පරපුරට අතදීමක් වශයෙන් නව රැකියා අවස්ථා ලබාදීමේ වැඩපිළිවෙළක් ක්‍රියාත්මක කළ බවත්, මෙසේ රක්ෂණ උපදේශක රැකියා ලබාගෙන දිරිමත්ව කටයුතු කරන තරුණ තරුණියන්ට අසීමිත ආදායමක් උපයා ගෙන නිසැකවම විශිෂ්ට දියුණුවක් ලබා ගත හැකි බවත් ගොඩහේවා මහතා වැඩිදුරටත් පැවසීය.සංවර්ධනය වන රටකට රක්ෂණයේ ඇති වැදගත්කම හා නව රක්ෂණ සැලසුම් යෝජනා ක්‍රම පිළිබඳව මහජනතාව දැනුවත් කිරීමේ වැඩසටහන් ප්‍රදර්ශන කුටිය තුළ සංවිධානය කොට තිබිණි. එමෙන්ම මෙම ජාතික ප්‍රදර්ශනය නැරැඹීමට පැමිණෙන ලක්ෂ සංඛ්‍යාත පාසල් ශිෂ්‍ය ශිෂ්‍යාවන්ට රක්ෂණයේ වැදගත්කම වටහා දී ඔවුන් දිරිමත් කිරීම සඳහා කෙටි රචනා තරගයක් පවත්වා ඔවුන්ට කුසලතා සහතික සහ ත්‍යාග පිරිනැමීමට සංස්ථාව විධිවිධාන යොදා තිබිණි.අඩ සියවසකට ආසන්න කාලයක සිට රක්ෂණයේ මහගෙදර වූ ශ්‍රී ලංකා රක්ෂණ සංස්ථා ප්‍රධාන කාර්යාලයේ අනුරුවට සමාන ප්‍රදර්ශන කුටියක් මෙම “දැයට කිරුළ” ප්‍රදර්ශන භූමියේ ඉදිකර තිබීම සුවිශේෂී වූ සිද්ධියක් විය. ප්‍රදර්ශනය ජනාධිපතිතුමන් විවෘත කළ දිනයේ සිටම අතුරු සිදුරු නොමැතිව ලක්ෂ සංඛ්‍යාත මහජනතාව මෙම ප්‍රදර්ශන කුටියට පිවිස ඇත.දේශයේ අභිවෘද්ධිය වෙනුවෙන් තම දැනුම හා ශ්‍රමය කැප කරන වෘත්තීයවේදීන් සඳහා ද ප්‍රථමවරට “ගෞරව“ නමින් පරිපූර්ණ රක්ෂණාවරණයක් හඳුන්වා දීම ද එදින සිදු කෙරිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>07</day>
    </date>
    <link>http://www.silumina.lk/2010/03/07/_art.asp?fn=aj1003074</link>
    <topic>සොෆ්ට්ලොජික් ආයතනික ගනුදෙනුකරුවන්ට ජනශක්ති ජංගම දුරකථන රක්ෂණයක්</topic>
    <author/>
    <content>ශ්‍රී ලංකා ටෙලිකොම් අලෙවි නියෝජිතයන්ට සම්මානඑටිසලාට් දැන් ශ්‍රී ලංකාවේශ්‍රී ලංකා රක්ෂණ සංස්ථාවෙන් තරුණ පරපුරට රැකියා අවස්ථාසොෆ්ට්ලොජික් ආයතනික ගනුදෙනුකරුවන්ට ජනශක්ති ජංගම දුරකථන රක්ෂණයක්ලංකා හොස්පිට්ල්ස් පියයුරු සායනයක්‘වීල් මාස්ටර්ස්’ වවුනියාවේශිල්ප සභාවේ අලෙවි ගම්මානය බත්තරමුල්ලේ ඇරේHSBC Advance ගනුදෙනුකරුවන්ට ලොව පුරා ව්‍යාප්ත බැංකු සේවාජනශක්ති ඉන්ෂුවරන්ස් සොෆ්ට්ලොජික් ආයතනික ගනුදෙනුකරුවන් සඳහා පුළුල් ජංගම දුරකථන රක්ෂණ ආවරණයක් සැපයීමට නොකියා අලෙවි නියෝජිත සොෆ්ට්ලොජික් කමියුනිකේෂන් සමාගම සමඟ එක්විය.ශ්‍රී ලංකාවේ ජංගම දුරකථන කර්මාන්තය පසුගිය වසර කීපය තුළ සැලකිය යුතු වර්ධනයක් දැක්වීමට සමත්ව ඇති අතර වත්මන් සංඛ්‍යාලේඛන වලට අනුව රට පුරා භාවිතාවන ජංගම දුරකථන සංඛ්‍යාව මිලියන 12 ද ඉක්මවයි. ජනශක්ති ජංගම දුරකථන රක්ෂණ ආවරණය හදිසි අනතුරුවලින් සිදුවන හානි, ජලයෙන් සිදුවන හානි, සොරා ගැනීම්වලට ලක්වීම් ආදී දේවලට අමතරව ගින්නෙන්, අකුණු ගැසීම්වලින්, ස්වභාවික විපත් වලින් ආදී බොහෝ ආකාරවලින් සිදුවන හානි ද ආවරණය කෙරෙන ජංගම දුරකථන සඳහා වන අංග සම්පූර්ණ රක්ෂණ ආවරණයකි. මෙහි මූලික ආවරණය ආරවුල් හා ගැටුම්, ත්‍රස්තවාදී ක්‍රියා, අනවසර ඇමතුම් ආදී අවස්ථා දක්වා ද ව්‍යාප්ත කළ හැකි ය.  ජනශක්ති ඉන්ෂුවරන්ස් කළමනාකාර අධ්‍යක්ෂ ප්‍රකාශ් ෂාෆ්ටර් මහතා සහ සොෆ්ට්ලොජික් කමියුනිකේෂන් පුද්ගලික සමාගමේ ප්‍රධාන විධායක නිලධාරි සමන්ත රාජපක්ෂ මහතා ගිවිසුමට අදාළ ලියකියවිලි හුවමාරු කරගත් අවස්ථාව. ජනශක්ති අලෙවි අංශ ප්‍රධානී පැඩී වීරසේකර, වෙළෙඳ සහ අලෙවි සාමාන්‍යාධිකාරි රවි ලියනගේ, සාමාන්‍ය අලෙවි - නියෝජ්‍ය සාමාන්‍යාධිකාරි ග්‍රැහැම් ලැබ්‍රෝයි, සොෆ්ට්ලොජික් කමියුනිකේෂන් පුද්ගලික සමාගමේ ආයතනික අලෙවි කළමනාකාර අසංග වරුසවිතාරණ සහ ජනශක්ති දිස්ත්‍රික් අලෙවි කළමනාකාර මෙත්සිරි වික්‍රමසූරිය මහත්වරු ද මෙහි වෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>07</day>
    </date>
    <link>http://www.silumina.lk/2010/03/07/_art.asp?fn=aj1003075</link>
    <topic>ලංකා හොස්පිට්ල්ස් පියයුරු සායනයක්</topic>
    <author>සාගරිකා දිසානායක ජයසිංහ</author>
    <content>ශ්‍රී ලංකා ටෙලිකොම් අලෙවි නියෝජිතයන්ට සම්මානඑටිසලාට් දැන් ශ්‍රී ලංකාවේශ්‍රී ලංකා රක්ෂණ සංස්ථාවෙන් තරුණ පරපුරට රැකියා අවස්ථාසොෆ්ට්ලොජික් ආයතනික ගනුදෙනුකරුවන්ට ජනශක්ති ජංගම දුරකථන රක්ෂණයක්ලංකා හොස්පිට්ල්ස් පියයුරු සායනයක්‘වීල් මාස්ටර්ස්’ වවුනියාවේශිල්ප සභාවේ අලෙවි ගම්මානය බත්තරමුල්ලේ ඇරේHSBC Advance ගනුදෙනුකරුවන්ට ලොව පුරා ව්‍යාප්ත බැංකු සේවාසාගරිකා දිසානායක ජයසිංහනාරාහේන්පිට ලංකා හොස්පිට්ල්ස් හි නවීනතම පියයුරු සායනය දැන් විවෘතව තිබේ. පියයුරු පිළිකා කල්තියා හඳුනා ගැනීම සඳහා අවශ්‍ය මූලික තිර පරීක්ෂණ, මැමෝග්‍රැපි පරීක්ෂණ හා අවශ්‍ය නම් ඉඳිකටු පරීක්ෂණ ද එවේලේ ම පවත්වා එවේලේම හෝ දිනක් දෙකක් වැනි සුළු කාලයක් ඇතුළත රෝග විනිශ්චය ලබාදීම සඳහා අවශ්‍ය සියලු ම නවීන පහසුකම් විශේෂඥ වෛද්‍ය හා හෙද සේවා යන සියල්ල එකම වහලක් යටදී මෙම සායනය මගින් සැපයෙන බව ලංකා හොස්පිට්ල්ස්හි ප්‍රධාන විධායක නිලධාරි ලකිත් පීරිස් මහතා පැවැසීය. මෙම සායනය භාරව කටයුතු කරන්නේ ප්‍රවීණ පිළිකා ශල්‍ය වෛද්‍යවරයකු වන විශේෂඥ ශල්‍ය වෛද්‍ය නියෝමාල් පෙරේරා මහතා ය.මේ මස අට වැනිදාට යෙදෙන ලෝක කාන්තා දිනය නිමිත්තෙන් මෙම සායනය මගින් කාන්තාවන්ට නොමිලේ පියයුරු පරික්ෂා කරගැනීමට අවස්ථාව සලසා ඇතැයි රෝහලේ වෛද්‍ය සේවා අධ්‍යක්ෂ විශේෂඥ වෛද්‍ය කරඳගොඩ මහතා කීය.ශ්‍රී ලංකා ඉන්ෂුවරන්ස් සමාගම විසින් ලංකා හොස්පිට්ල්ස්හි කොටස් 54% ක් මිලදී ගැනීමත් සමඟ ම එහි සේවා වඩාත් ජනහිතකාමී ආකාරයෙන් පවත්වාගෙන යාමට පාලක මණ්ඩලය කටයුතු කරන බව කී ලකිත් පීරිස් මහතා රෝහලෙහි අරමුණ ශ්‍රී ලංකාවේ හොඳම සහ දකුණු ආසියාවේ හොඳම වෛද්‍ය සේවා සැපැයුම් ආයතනය බවට ලංකා රෝහල පත් කිරීම බව පැවසීය.විශේෂඥ වෛද්‍ය නියෝමාල් පෙරේරා ප්‍රධාන විධායක ලලිත් පීරිස් වෛද්‍ය අධ්‍යක්ෂ වෛද්‍ය කරඳගොඩ මහත්වරුන් මාධ්‍ය හමුව අමතමින්. ඡායාරූපය - විමල් කරුණාතිලක ග්ලැක්සෝස්මිත්ක්ලයින් (GSK) සමාගම නොදියුණු රටවල මහජන සෞඛ්‍යය නඟා සිටුවීමට ගන්නා වැඩපිළිවෙළ යටතේ මැලේරියාව ඇතුළු එම රටවල පවතින එහෙත් නොසලකා හරින ලද රෝග සඳහා නව ඖෂධ සොයා ගැනීමට පර්යේෂණ කරන විද්‍යාඥයින්ට සහාය දීමට ඇමරිකානු ඩොලර් මිලියන 8 ක් වැය කිරීමට තීරණය කර ඇත.පසුගිය මාස 12 තුළ සමාගමේ පර්යේෂකයන් සංයෝග මිලියන දෙකකටත් වඩා ප්‍රමාණයක් පිළිබඳව පර්යේෂණ සිදුකර ඇති අතර එයින් සංයෝග 13,500 මැලේරියාවට එරෙහිව ක්‍රියා කිරීමට හැකියාව ඇති බවට සොයා ගෙන ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>07</day>
    </date>
    <link>http://www.silumina.lk/2010/03/07/_art.asp?fn=aj1003076</link>
    <topic>‘වීල් මාස්ටර්ස්’ වවුනියාවේ</topic>
    <author/>
    <content>ශ්‍රී ලංකා ටෙලිකොම් අලෙවි නියෝජිතයන්ට සම්මානඑටිසලාට් දැන් ශ්‍රී ලංකාවේශ්‍රී ලංකා රක්ෂණ සංස්ථාවෙන් තරුණ පරපුරට රැකියා අවස්ථාසොෆ්ට්ලොජික් ආයතනික ගනුදෙනුකරුවන්ට ජනශක්ති ජංගම දුරකථන රක්ෂණයක්ලංකා හොස්පිට්ල්ස් පියයුරු සායනයක්‘වීල් මාස්ටර්ස්’ වවුනියාවේශිල්ප සභාවේ අලෙවි ගම්මානය බත්තරමුල්ලේ ඇරේHSBC Advance ගනුදෙනුකරුවන්ට ලොව පුරා ව්‍යාප්ත බැංකු සේවාඅනුරාධපුරයේ පී.එස්. පියතිලක සහ පුත්‍රයෝ පෞද්ගලික සමාගමට අනුබද්ධව, වාහන වීල් එලයිමන්ට් සහ ලිහිසි තෙල් මාරු කිරීමේ සේවා මධ්‍යස්ථානයක් ‘වීල් මාස්ටර්’ නමින්, ඒ - 9 මාර්ගයේ වවුනියාව නගරයේ පසුගියදා විවෘත කෙරිණි. ‘වීල් මාස්ටර්ස්” හි විශේෂත්වය වන්නේ වවුනියාව නගරයේ ප්‍රථම වතාවට එකම වහලක් යටින් වාහන සත්කාර සේවා ෂශාල ප්‍රමාණයක් නියම ප්‍රමිතියට අනුව සාධාරණ මිලකට ලබා ගැනීමට පුළුවන් වීමයි.පී.එස්. පියතිලක සහ පුත්‍රයෝ පෞද්ගලික සමාගමේ කළමනාකාර අධ්‍යක්ෂ අමල් පියතිලක මහතා පවසන අන්දමට ‘වීල් මාස්ටර්ස්’ සේවා මධ්‍යස්ථානයෙන් වීල් එලයිමන්ට් කිරීම, ඒටීඑෆ් ඔයිල් ස්වයංක්‍රීයව මාරු කිරීම, සියලුම වර්ගයේ ලිහිසි තෙල් සහ ෆිල්ටර් වර්ග මාරු කිරීම සහ අලෙවි කිරීම, වෙළෙඳ වාහන සඳහා යෝග්‍යතා සහතික සහ තක්සේරු සහතික නිකුත් කිරීම ඇතුළු සේවා විශාල ප්‍රමාණයක් ලබාගත හැකි ය.  සිංගප්පූර් එයාර්ලයින්ස් මගින් කොළඹ - සිංගප්පූරුව දක්වා දැනට පවත්වාගෙන යනු ලබන සතියකට වාර ගණන 5 ක් වූ සේවාව මේ 28 වැනි දින සිට දිනපතා පවත්වයි. දිනපතා අලුයම 1 ට කොළඹින් පිටත් වෙයි.වැඩි විස්තර www.singaporeair.com.lk වෙබ් අඩවියෙන් හෝ ගුවන් ගමන් නියෝජිතයා ගෙන් ලබාගත හැකියි.  අපරාධ පරීක්ෂණ දෙපාර්තමේන්තුවේ වාණිජ අපරාධ විමර්ශන ඒකකයේ නිලධාරීන් පිරිසක් ව්‍යාජ MAPED ලිපි ද්‍රව්‍ය විශාල තොගයක් කොළඹ කොටුවේ වෙළෙඳ සලක තිබී අත්අඩංගුවට ගෙන ඇත.අපරාධ පරීක්ෂණ දෙපාර්තමේන්තුවේ නිලධාරින් අත්අඩංගුවට ගත් ව්‍යාජ MAPED ලිපි ද්‍රව්‍ය අතර පැන්සල් පෙට්ටි, පාට පැන්සල් පෙට්ටි සහ කවකටු පෙට්ටි ද ඇතුළත් විය.MAPED සමාගමේ නිලධාරියෙකු පැවසුවේ එම ව්‍යාජ නිෂ්පාදන තත්ත්වයෙන් ඉතාම බාල බවත් නියම MAPED නිෂ්පාදන දරුවන්ගේ භාවිතයට සුදුසු වන පරිදි ආරක්ෂිත මිනුම්දඬු වලට යටත්ව නිපදවන ඒවා වන බවත් ය.මෙම ව්‍යාජ නිෂ්පාදන ළඟ තබා ගත් වෙළෙඳ සලේ හිමිකරු ද අත්අඩංගුවට ගත් අතර පසුව ඇප පිට මුදා හැර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>07</day>
    </date>
    <link>http://www.silumina.lk/2010/03/07/_art.asp?fn=aj1003077</link>
    <topic>ශිල්ප සභාවේ අලෙවි ගම්මානය බත්තරමුල්ලේ ඇරේ</topic>
    <author/>
    <content>ශ්‍රී ලංකා ටෙලිකොම් අලෙවි නියෝජිතයන්ට සම්මානඑටිසලාට් දැන් ශ්‍රී ලංකාවේශ්‍රී ලංකා රක්ෂණ සංස්ථාවෙන් තරුණ පරපුරට රැකියා අවස්ථාසොෆ්ට්ලොජික් ආයතනික ගනුදෙනුකරුවන්ට ජනශක්ති ජංගම දුරකථන රක්ෂණයක්ලංකා හොස්පිට්ල්ස් පියයුරු සායනයක්‘වීල් මාස්ටර්ස්’ වවුනියාවේශිල්ප සභාවේ අලෙවි ගම්මානය බත්තරමුල්ලේ ඇරේHSBC Advance ගනුදෙනුකරුවන්ට ලොව පුරා ව්‍යාප්ත බැංකු සේවාසංචාරක අමාත්‍යංශය සහ ග්‍රාමීය කර්මාන්ත හා ස්වයං රැකියා ප්‍රවර්ධන අමාත්‍යංශයේ අනුග්‍රහයෙන් ජාතික ශිල්ප සභාව විසින් බත්තරමුල්ල ජනකලා ;ක්න්ද්‍ර පරිශ්‍රයේ ඉදිකරන ලද කුටි 30 කින් සමන්විත ‘ශිල්ප අලෙවි ගම්මානය’ පසුගියදා විවෘත කෙරිණි.හස්ත කර්මාන්ත ශිල්පීන් සඳහා අලෙවි අවස්ථා ලබාදීම මඟින් ඔවුන්ගේ සුබසාධනය වැඩි දියුණු කිරීම මෙහි මූලික අරමුණ වන බව මෙම අලෙවි ගම්මානය ඉදිකිරීමේ සංකල්පයේ නිර්මාතෘ, ජාතික ශිල්ප සභාවේ සභාපති බුද්ධි කීර්තිසේන මහතා කියයි. හස්ත කර්මාන්ත ශිල්පීන් මුහුණ පා සිටින ගැටලු රැසකට එයින් පිළියම් ලැබෙන අතර, එහිදී විශේෂයෙන්ම අතරමැදියන්ගෙන් තොරව තම නිෂ්පාදන අලෙවි කරගත හැකිවීම, අත්කම් නිෂ්පාදන සඳහා නිත්‍ය වෙළෙඳ පොළක් ගොඩනැඟීම ප්‍රධාන වේ.එක් එක් පළාතට ආවේණික අත්කම් නිෂ්පාදන එකම ස්ථානයකින් මිලදී ගත හැකිවීමත්, සතියක් පාසා විවිධ නිෂ්පාදකයන් වෙතින් තරගකාරිත්වයකින් යුතුව උසස් තත්ත්වයේ නිමි භාණ්ඩ මිලදී ගත හැකිවීමත් පාරිභෝගිකයා ලබන වාසියකි.මෙහිදී එක් කුටියක් එක් ශිල්පියකු සඳහා සතියක කාලයකට පමණක් වෙන් වන අතර, අලෙවි කුටි සතියේ සෑම දිනකම පෙ.ව. 9.00 සිට රාත්‍රී 7.00 දක්වා විවෘතව පවතී. ජාතික ශිල්ප සභාවේ ලියාපදිංචි ඕනෑම හස්ත කර්මාන්ත ශිල්පියෙකුට මෙහි අලෙවි කුටි වෙන්කර ගත හැකිය.  ආයෝජන මණ්ඩලයේ සභාපති ධම්මික පෙරේරා මහතා, එක්සත් රාජධානියේ ඔක්ස්ෆර්ඩ් විශ්ව විද්‍යාලයේ ඔක්ස්ෆර්ඩ් සංගම් දේශනයේදී ‘බිහිවෙමින් පවතින ආර්ථිකය හමුවේ පවතින වර්තමාන සහ අනාගත අභියෝග‘ යන මැයෙන් පැවැත්වූ දේශනයේදී ශ්‍රී ලංකාව හමුවේ පවතින අනාගත අභියෝග පිළිබඳ පැහැදිලි කළේය.ශ්‍රී ලංකාවේ තත්ත්වය පිළිබඳව පැහැදිලි කරමින් ඒ මහතා ත්‍රස්තවාදය, සුනාමි ඛේදවාචකය, ඛණිජ තෙල් ආශි‍්‍රත ගැටලුව සහ වත්මන් මූල්‍ය අර්බුදය යන කරුණු හේතුවෙන් අතීතයේදී ආර්ථිකව මුහුණ පෑ අභියෝගයන් විමසුමට ලක් කළේය. සිය දේශනයේදී පෙරේරා මහතා අතීතය පිළිබඳව විමර්ශනාත්මක දෘෂ්ටියකින් යුතුව ශ්‍රී ලංකාවේ අනාගත ස්වරූපය පිළිබඳ යථාර්ථවාදී විග්‍රහයක් ඉදිරිපත් කළේය.ශ්‍රී ලාංකිකයින්ගේ සුබවාදී බව, දරා ගැනීමේ හැකියාව සහ ඉවසීම යන ගුණාංගයන් පිළිබඳව ප්‍රශංසා මුඛයෙන් අදහස් දක්වන ලද පෙරේරා මහතා පැවසූයේ යුද්ධය නිම කරමින් ජාතියේ සෞභාග්‍යය උදෙසා ජනාධිපති මහින්ද රාජපක්ෂ මැතිතුමන් විසින් ඉටු කරනු ලබන විශිෂ්ට කාර්යභාරය හේතුවෙන් ශ්‍රී ලංකාව අනාගත ආර්ථික වර්ධනයේ දොරටුව අභිමුවට පැමිණ ඇති බවයි.  මාර්තු කලාපයේ පමණක් නොව ලෝකයේ විශාලතම කේෂාලංකරණ තරගය Organisation Mondiale Coiffure (OMC) ඒෂියා කප් විවෘත 2010 ශූරතාවය, අද (7) සහ හෙට (8) කොළඹ සිනමන් ග්‍රෑන්ඩ් හෝටලයේදී පැවැත්වේ.ශ්‍රී ලංකා කොණ්ඩා මෝස්තර සහ රූපලාවණ්‍ය ශිල්පීන්ගේ සංගමය සංවිධානය කරන මේ ශූරතාවලියට ලෝකයේ ප්‍රමුඛ පෙළේ රූපලාවණ්‍ය ශිල්පීහු සහභාගි වෙති. ජපානය, දකුණු කොරියාව, පිලිපීනය, ඉන්දියාව, චීනය, හොංකොං, සිංගප්පූරුව, තායිලන්තය, පාකිස්ථානය, ඉන්දුනීසියාව හා මැලේසියාව ඇතුළු රටවල් 15 කට වැඩි සංඛ්‍යාවක ඔවුන්ගේ කණ්ඩායම් මෙම කාර්යයට සහභාගි වෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>07</day>
    </date>
    <link>http://www.silumina.lk/2010/03/07/_art.asp?fn=aj1003078 	</link>
    <topic>HSBC Advance ගනුදෙනුකරුවන්ට ලොව පුරා ව්‍යාප්ත බැංකු සේවා</topic>
    <author/>
    <content>ශ්‍රී ලංකා ටෙලිකොම් අලෙවි නියෝජිතයන්ට සම්මානඑටිසලාට් දැන් ශ්‍රී ලංකාවේශ්‍රී ලංකා රක්ෂණ සංස්ථාවෙන් තරුණ පරපුරට රැකියා අවස්ථාසොෆ්ට්ලොජික් ආයතනික ගනුදෙනුකරුවන්ට ජනශක්ති ජංගම දුරකථන රක්ෂණයක්ලංකා හොස්පිට්ල්ස් පියයුරු සායනයක්‘වීල් මාස්ටර්ස්’ වවුනියාවේශිල්ප සභාවේ අලෙවි ගම්මානය බත්තරමුල්ලේ ඇරේHSBC Advance ගනුදෙනුකරුවන්ට ලොව පුරා ව්‍යාප්ත බැංකු සේවාHSBC Advance සේවාව පිළිබඳ මාධ්‍ය දැනුවත් කිරීමේ අවස්ථාවට එක්වූ ජේ. කේ. මාකර්ටින් හි ප්‍රධාන විධායක නිලධාරී චරිත සුබසිංහ, එච්එස්බීසී ප්‍රධාන විධායක නිලධාරී (ශ්‍රී ලංකා හා මාලදිවයින) නිත් නිකොලයි පෞද්ගලික මූල්‍ය සේවා අංශ ප්‍රධානි සරිට් විජේකෝන් හා එච්එස්බීසී හි අංශ ප්‍රධානි නිශාන්ත බැස්ටියන් මහත්වරු. ඡායාරූපය සාලිය රූපසිංහමධ්‍යම පංතියේ ගනුදෙනුකරුවන් සඳහා HSBC බැංකුව නව සේවාවක් හඳුන්වා දෙයි. දිනෙන් දින දියුණු වන ගනුදෙනුකරුවන්ට වඩාත් හොඳ අනාගතයක් උදා කර දෙමින් “HSBC Advance” සරල, මෙන්ම කාර්යක්ෂම බැංකු සේවාවක් පිරිනමයි. හොංකොං, තායිවානය සහ ඉන්දුනිසියාවට පසුව HSBC ගනුදෙනුකරුවන් සඳහා මෙම විශිෂ්ට සේවාව හඳුන්වා දුන් හතරවෙනි ආසියානු රට ශ්‍රී ලංකාවයි.HSBC ශ්‍රී ලංකා ආයතනයේ පුද්ගලික මූල්‍ය සේවා අංශ ප්‍රධානී සරිට් විජේකෝන් මහතා මෙසේ කියයි. “HSBC Advance” වෙතින් අපගේ ගනුදෙනුකරුවන්ට ඉහළතම මූල්‍ය නිදහසක් ලබා දෙන අතර ඔවුන්ගේ අනාගත අපේක්ෂාවන් ළඟා කර ගැනීම සඳහා මනා පසුබිමක් සකස් කර දෙනවා. ජංගම සහ ඉතිරිකිරීමේ ගිණුම්, තැන්පතු, ආයෝජන, රක්ෂණ සහ ක්‍රෙඩිට් කාඩ් යනාදිය ඇතුළු සියලුම බැංකු සේවාවන් එකට එක් කළ සමෝධානික බැංකු සේවාවක් හරහා නව අත්දැකීමක් “HSBC Advance” පිරිනමන බව ද ඒ මහතා කීය.  ගොරකාවල ගුණ කැටිකර නිපදවා ඇති ෆැඩ්නා ෂේප් අප් ටී විශේෂ තේ පැන් වර්ගය ශ්‍රී ලංකා වෙළෙඳපොළට හඳුන්වා දී තිබේ.“නවීන වෛද්‍ය පර්යේෂණවලට අනුව ගොරකා ආහාර රුචිය අඩු කරන අතර ආහාර පාලනයට උදව් වෙනවා.එහි ඇති සංඝටක නිසා කුසගින්න ඇතිවීම පාලනය කිරීමක් සිදුවන නිසා නිරායාසයෙන්ම ආහාර පාලනයක් ද සිදු වෙනවා.ඒ නිසා නිතර නිතර ආහාර ගන්නට සිදුවීම පාලනය වී අනවශ්‍ය තරබාරුව මට්ටු කර ගැනීමට හැකි වෙනවා යැයි ෆැඩ්නා ටී නිපදවන ෆුඩ් ඇන්ඩ් නේචර් සමාගම කියයි.තේ බෑග් ලෙස වෙළෙඳ පළේ ඇති ෆැඩ්නා ටී පීච් රසයෙන් යුක්තය. සිරුරට අහිතකර කෘත්‍රිම රසකාරක කිසිවක් නැති සියයට සියයක් ස්වභාවික නිෂ්පාදනයක් බව ද සමාගම කියයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>07</day>
    </date>
    <link>http://www.silumina.lk/2010/03/07/_art.asp?fn=aw1003071</link>
    <topic>අපේ තාත්තා කොහේ හරි ඇති...</topic>
    <author>ටෙක්ලා පද්මිණි කාරියවසම්</author>
    <content>අපේ තාත්තා කොහේ හරි ඇති...සුසිලෝ! අපි පණ බේරාගෙන මෙතැනින් යන්න යමුදිගින් දිගටම බොරු කියමින් අහිංසක ලෙස මදෙස බලා සිනාසෙන දඩබ්බර පෙනුමෙන් යුත් යෞවනයෙකුට හසු වූ මම වෙහෙසට පත්වී සිටියෙමි.”දැන් පුතා යන්න. පුතා කීව ඔක්කොම බොරු ටික ඔන්න මම ලියාගත්තා.” යි මම කාණු ගැට්ටෙන් නැඟිට ගතිමි.කොල්ලා පුදුම වී මදෙස බලා සිටියේය. දෑසින් විශ්මය වියැකී යාමට පෙරම මුව විවරකර ඔහු,”ඔයා කොහොමද දන්නේ මම බොරු කීවා කියලා...”මම සිනාසෙමින් ඔහු මඟහැර යාමට සැරසුනෙමි. දඩබ්බරකම් පසෙක ලූ දරුවා මගේ අතින් අල්ලා ගත්තේය.”මම ඔයාට ඇත්ත කියන්නම්.””මට එපා. දැන් වැඩක් නෑ...” කී මම යාමට සැරසුනෙමි.”අනේ මම ඇත්ත කියන්නම්. මම හිතුවේ ඔයත් නරකයි කියලා. ඔයා හොඳයි.””ඔයත් හොඳ ළමයෙක් තමයි.””මම? මම හොඳයි? මම හොඳ ළමයෙකුත් නෙමේ. ඒත් අපේ ඉස්කෝලෙ ගුරුවරුන් කීවේ “මම හොඳයි” ඒ නිසා ඉස්කෝලෙ එන්න කියලා. ඒත් මට යන්න වුණේ නැහැ.එතකොට අපේ අම්මා රට. මිස් දන්නෑ මම මෝන්ටිසෝරි ගිය ගමන්ම තමයි අම්මා රට ගියේ. එතකොට මට අවුරුදු 5 යිලු. මම හිටියේ අම්මගේ තාත්තායි අම්මයි ළඟ. අපේ සීයා ගල් කැඩුවා.ආච්චි ගෙදර හිටියේ. මම ඉස්කෝලේ යාලුවන්ගේ ගෙවල්වල යනවා. මම යනකොට යාලුවො ඉස්කෝලෙ ගිහින්. යාලුවන්ගේ අම්මලා මට කීවෙත් මම හරි හොඳ ළමයෙක් කියලා. ඒ අම්මලාත් කීවේ මට ඉස්කෝලෙ යන්න කියලා තමයි. ඉස්කෝලෙ යනකොට මම පන්තියේ අග පැත්තෙන් දෙවෙනියා තුන්වෙනියා වෙනවා.මිස් දන්නවද අපේ තාත්තා ගොයම් තෙල් බීලා මැරිලාලු. මම හිතන්නේ ඒක බොරුවක්. තාත්තා කොහේ හරි ඉන්නවා. මට ඒක දැනගන්න ඕන. ඒත් විදිහක් නෑනේ. අපේ ලොකු අම්මා මා එක්ක හරිම තරහයි. මහප්පා නම් මට ආදරෙයි. අපේ අම්මා ලොකු අම්මලා ගේ ගෙදර යන්නේ නැහැ. ඒ වුණාට මහප්පා අපේ ගෙදර එනවා අම්මයි මායි බලලා යන්න. එහෙම එනවට අපේ ආච්චියි සීයයි කැමති නැහැ.අනේ මිස් ඔයා යනවද? මම මේ ඇත්තමයි......”කී දරුවා මදෙස බලා ගෙන නැවතුණේය.”නැහැ මම ඔයා කියන දේ අහගෙන ඉන්නේ අපි හෙවනකට යමු....” කී මම ඔහුගේ රිදුනු හදවත සුවපත් කළෙමි.”මට අපේ අම්මා එක්ක තරහත් යනවා මිස්. මම එයාට කියලා තියෙන්නේ මාව බලන්න එන්නත් එපා කියලා. අම්මා විතරක් ගෙදර ඉන්දැද්දි අල්ලපු ගෙදර මාමා එනවා. එයා අපේ ගේ දිහා බලාන ඉන්න හැටියට මම කැමතිම නැහැ. මම ඒ මාමට එන්න එපා කීවා කියලා ඒ මාමා මා එක්ක තරහයි. අම්මා මට ඒකට බැන්නේ නැහැ. ඒත් මම දන්නවා අම්මා මං එහෙම කියපු එකට මා එක්ක අමනාපයි කියලා.”ඇඟ පුරාම කාබන් පෑනකින් සම සිදුරුකොට නානා රූප පච්ච කොටාගෙන කලිසමට උඩින් පාටපාට රෙදි පටිවලින් මැසූ සායක් ඇඳගෙන අලුත් මෝස්තරයකට හැඩට සැරසී සිටි තරුණයාගේ ගෙල තඹ කම්බි අමුණා කළ මාලයකින් ද අම්මාගෙන් ලද තිළිණයක් වූ පංචායුදයකින් ද හැඩවී තිබිණි.බැලූ බැල්මට වගකට ගත නොහැකි දඩබ්බරයකු ලෙස පෙනෙන මේ කොළුවා තුළ ඇත්තම දරුවකු සැඟවී සිටිනු මට පෙණිනි. පෙනුමින් මෝස්තරයෙන් කතාබහ කරන හසුරුවන බසින් දරුවකුගේ හැසිරීම හෝ චරිතය නිරූපණය නොවේ.”මිස් දන්නවද? මට අවුරුදු 13 දී මෝටර් සයිකල් පදින්න පුළුවන් කොල්ලෙක්...””මම කිරි අම්මයි අත්තයි ළඟ ඉන්දැද්දි ඉස්කෝලේ 7 ට වෙනකම්ම ගියා.””අම්මා රට ඉඳලා ඇවිත් මාව කිරි අම්මලගේ ගෙදරින් අරං ගිහින් ලොකු අම්මාගේ් ගෙදර නැවැත්තුවා. මං කීවේ මහප්පා මාව හොඳට බලා ගත්තා. අම්මා ආයේ රට ගිහින් අපිට ගෙයක් හදන්න කියලා ලොකු අම්මලට සල්ලි එව්වා. ඒ සල්ලිවලින් ලොකු අම්මලා බයිසිකල් ගත්තා. කඩයක් දැම්මා. අපේ ගේ හැදුවේ නැහැ. ඉඩමක් ගත්තෙත් නැහැ. මගේ ඉස්කෝලේ යාමත් නතර කළා. ඒත් මහප්පා අම්මට කියලා තිබුණේ මාව ඉස්කෝලේ යවනවා කියලයි.මම ආත්තලයි ගෙදර ගිය දවසක කිරිඅත්තා අම්මාට කෝල්එකක් අරන් දුන්නා. මම අම්මට ඇත්ත කීවා. අත්තා අම්මට බැන්නා. “ලොකුකමට දරුවා ගෙනිච්චා මෙතන හිටිය නම් ඉගෙන ගන්නවා කියලා.” අම්මා අත්තට සල්ලි එවලා මාව ඉස්කෝලේ යවන්න කීවා. ආයේ එහේ ඉස්කෝලෙ ගියා අටේ පන්තියෙදි ගෙදර නැවතුණා. අම්මා එවපු සල්ලිවලින් අත්තා අපිට ගෙයක් හැදුවා. අම්මා එනකොට පාට ගාන්න විතරයි ඉතුරුවෙලා තිබුණේ.මෙහේ් එන්න ඉස්සර මම වෙන ළමා නිවාසෙක හිටියා. ඒකට දැම්මේ ලොකු අම්මා දඟවැඩ කරනවා ඉස්කෝලෙ යන්නෙ නැහැ කියලා. ඒත් මහප්පා මාව එහෙන් අරගත්තා.ඊට පස්සේ ආයේ ආච්චිලෑ ගෙදර යන්න විදිහක් නැතිව ඉන්න කොට අල්ලපු ගෙදර බයිසිකලේ හොරකම් කරන් තමයි ගියේ. ඒ වරදට ආයෙත් මාව ළමා නිවාසෙකට දැම්මා. එහෙන් බේරගෙන අත්තා මට අත්තගේ් බයිසිකලෙ දුන්නා. අත්තගෙ බයිසිකලේ පරණ එකක්. මම මළ ගෙදරකට ගිහින් බයිසිකලයක් අරන් අත්තගේ බයිසිකලේ එතන තියලා ගියා. ටිකක් දුර යද්දී ඒ බයිසිකලේ බ්‍රේක් කැඩුණා. මගේ ගාව කැමරාවක් තිබුණා. ඒක රුපියල් 200 විකුණලා බයිසිකලේ හදාගත්තා. රුපියල් 50 ක කෑවා. අත්තලගේ ගෙදර යනකොට බයිසිකලේ අයිති අය ආයේ මාව අල්ල ගත්තා. එයාලා මාව පොලිසියට අල්ලා දුන්නා. නඩු දාන්නෙ නැතිව එයාලා මාව මහප්පට බාර දුන්නා.””ෂාඞ නියමයි නේ. ඔයා මාර හොරෙක්නේ...”කොලුවා ලජ්ජාවෙන් ඇඹරෙන්නට විය. ‘අනේ නෑ මිස් මට ඒවා තියාගන්න ඕන වුණේ නැහැ. මට හැම තිස්සෙම ආච්චිලයි ගෙදර යන්න ඕන වුණා. ඉතින් යන්න විදිහක් නැති නිසා තමයි බයිසිකලේ ගත්තේ.”ඊට පස්සේ මට ආයෙත් පොලිසියෙන් අත්තගේ බයිසිකලේ දුන්නා. ඒක තමයි ඊට පස්සේ මම පැද්දේ. බයිසිකලයක් නැතිව කොල්ලෙක්ගෙන් වැඩක් තියෙනවද?”මේ යෞවනයා මගෙන් විමසයි. ඔහුගේ සිත නොරිඳවා දිය යුතු පිළිතුරක් සොයන්නට අපහසු විය. “කොල්ලකුට බයිසිකලයක් තිබුණට කමක් නැහැ. ඒත් බයිසිකලයක් ඕනම නෑ.” යි ඔහුට කීමට මට අවශ්‍ය වුවද ඒ මුහුණ බලාගෙන එසේ කීමට මගේ සිත මට ඉඩ නොදුන්නේය.අම්මාත් ළඟ නැතිව තාත්තෙක් දකින්නේ නැතිව තම දිවියේ ළමාවිය ද යොවුන් වියද ගෙවා දමමින් සිටින මේ දරුවාට එවැන්නක් කීමට මගේ සිත නොපෙළඹිණි. ලොකු අම්මාගේ් අනාදරය භුක්ති විඳිමින් හෝ රහසේ මහප්පාගේ ආදරය විඳි මේ යෞවනයාට ඒ ආදරය ද අහිමි වී ගියේ අම්මා එතෙර සිට පැමිණි පසුවය. රැකවරණයක් නොලැබ තැන තැන ඇවිදිමින් කාලය ගෙවා දැමීම නිසාදෝ දිනුකගේ සිතිවිලි සමවයසේ තරුණයකු ගේ සිතිවිලි හා සම නොවේ. පසළොස් වියැති යෞවනයෙකු ගේ සොඳුරු පියකරු සිතිවිලි ඔහුගේ සිතෙහි නැත. ළපටි බොළඳ මුදු වදන් කීමට ඔහු ආශා කළ ද ඔහු හා කෙළිලොල් කතාබහට ආදරණීය මවක් හෝ පියෙක් ළඟ නැත.”ඔය ඇඟපුරා ඇඳගෙන තියෙන රූප ටික මකාගන්න””අය්යෝ ඒවා දැන් මකන්න බැහැ. මම දන්නේ නැතිවනේ මේවා ඇඳ ගත්තේ. මට දැන් තේරෙනවා ඒවා කැතයි. හොඳ ළමයකුට හරි යන්නෙ නැහැ කියලා.”දිනුක සිදුවී ඇති වරද තෝරාගෙන සිටී. පච්ච කෙටීම කලාවකි. ඒත් ලංකාවේ එම කලාව ප්‍රචලිතව පැවැතුණේ නැත. ශ්‍රී ලාංකික සමාජයේ පච්ච කොටාගත් පුද්ගලයින් රස්තියාදු කාරයන් මැරයන් ලෙස සැලැකූ අවදියක් තිබිණි. වර්තමානයේ පච්ච කලාව පාසල් දරුවන් අතරට ද ගොස් තිබේ.රැඳවුම් නිවෙසේ අලුත් සර් කියන්නේ රූපවාහිනිය මඟින් සිරුර පුරා පච්ච කොටාගත් ජනපි‍්‍රය පුද්ගලයන් නිරතුරුව පෙන්වීම නිසා තරුණ හා යෞවන පිරිස් අතර පච්ච කෙටීම උන්මාදයක් ලෙස පැතිර ගොස් ඇති බවයි. කොපමණ කීවද දරුවන් එහි ඇතිවන වේදනාව නොසලකමින් තමන් රූපවාහිනියේ දකින පුද්ගලයන් මෙන් රූප ඇඳ ගැනීමට උත්සාහ දරනු දක්නට ලැබෙන බව ඔහු කියයි. මෙසේ ඇඳ ගන්නා සිතුවම් මැකී නොයාම නිසා යොවුන් වියේ නොදැන කරන කටයුත්තක් හේතුවෙන් අනාගතයේදී ඔවුන්ට පීඩාවට පත් වන්නට සිදුවෙයි.”ඉතින් දැන් මොකද මෙහෙට වෙලා කරන්නේ””කොම්පියුටර් සෙල්ලම් කරනවා. මම එළියට ගිහින් ජොබ් එකක් හොයා ගන්නවා. මම මේසන් වැඩත් ඉගෙන ගන්නවනේ. අධ්‍යාපන පාටියෙන් ඉගෙන ගන්නවා. මෙහේ ආ එක හොඳට ගියා. නැත්නම් මම ඉවරයි.””ඇයි, මොකද මෙහේ ආවේ.””මම මෝට සයිකලයක් හොරකම් කළා. කොහෙද පදින්න ලැබුණෙත් නැහැ.””මොකද වුණේ....?””අපි සංගීත සංදර්ශනයක් බලන්න ගියා. යාලුවොයි මමයි. එයාලා ඉක්මනට ගෙදර ගියා. අත්තගේ බයිසිකලෙන් ගියේ. හොඳටම රෑ වෙලා එළිවෙන්න ළංවෙලා තිබුණා. මට බයිසිකලේ පදින්න කම්මැලි හිතුණා. එනිසා මම එතන තියෙන මෝටර් සයිකලයක් අරං ආවා. ඒ එද්දි බයිසිකලේ නතර වුණා. ලොකු කට්ටියක් ඇවිත් ඇහුවා මොකද කියලා. එයාලට තේරුණා මම හොරෙන් අරන් යන විත්තිය. බයිසිකලේ ස්ටාට් වුණේ නැහැනේ. මම දන්නෑ. අයිතිකාරයා ඒකේ පැට්‍රල් කරාමේ වහලා තිබිලා. එයාලා මට ගහලා අත් බැඳලා පොලිසියට බාර දුන්නා. ඒක නිසා තමයි මෙහේ ආවේ...””ඉතිං දැං හොඳයි ද?”මම කොළුවාට සමච්චල් කළෙමි.”අපොයි ඔව්. හොඳයි. ඇත්තටම මිස් මම මෙහේ ආ එක හොඳයි. මම දැන් දන්නවා කවදාවත් අනුන්ගේ දෙයක් හොරෙන් අරන් වැඩක් නැහැ කියලා. මම ගෙදර ගියාම බයිසිකලයක් ගන්නවා ජොබ් එකකට ගිහින් සල්ලි හොයාගෙන. එතකොට ඒක මගේ නෙ නේද?”මම ඔහු හා සිනා සුනෙමි. ඔහු ගේ දෑසෙහි වූ බලාපොරොත්තු ප්‍රාර්ථනා එසේම ඉටු වෙනවා නම් කොපමණ හොඳ ද?”මට අම්මත් එක්ක තරහ යනවා. අම්මනං කියන්නේ රත්තරන් පුතේ තරහ ගන්න එපා කියලා.”සෑම දරුවකුටම සතුටුදායක පී‍්‍රතිමත් දිවියක් හිමිවිය යුතුය. අප කුඩාකළ භුක්තිවිඳි නිදහස, සතුට, පී‍්‍රතිය, සැනසිල්ල දිනුකට පමණක් නොව මෙලොව වෙසෙන සෑම දරුවකුටම උරුම විය යුතුය. ඒ සඳහා කැපවීමෙන් කටයුතු කළ යුත්තේ වැඩිහිටියන් ය. දරුවන්ගේ් සුන්දර ලෝකය අසුන්දර වන්නේ වැඩිහිටියන් තම සතුට, පී‍්‍රතිය හා නිදහස සොයා ක්‍රියා කරනු ලබන වැරැදි පිළිවෙළ හේතුවෙනි. වැඩිහිටියන් ලෙස අපි අපේ දරුවන් වෙනුවෙන් කැපකිරීමක් කළ යුතු වෙමු.ටෙක්ලා පද්මිණි කාරියවසම්</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>07</day>
    </date>
    <link>http://www.silumina.lk/2010/03/07/_art.asp?fn=aw1003072</link>
    <topic>සුසිලෝ! අපි පණ බේරාගෙන මෙතැනින් යන්න යමු</topic>
    <author>මතුගම මහින්ද විජේතිලක</author>
    <content>අපේ තාත්තා කොහේ හරි ඇති...සුසිලෝ! අපි පණ බේරාගෙන මෙතැනින් යන්න යමුපුද්ගලයකු මිනිසකු ලෙස ජීවත්ව සිටියදී මමය මාගේ යැයි සිතා සිටි පුද්ගල අනන්‍යතාව මේ ජීවිතයෙන් කෙළවර නොවේ. ඔහු හෝ ඇය ජීවත්ව සිටියදී සිදු කරනු ලැබූ සියලු කායික, වාචිික හා චෛතසික ක්‍රියාකාරකම් මේ පුද්ගල අනන්‍යතාවය හෙවත් සම්මුති ආත්මය සමඟ සම්බන්ධකම් පවත්වමින් අවස්ථාව ලද සැණින් විපාක දීමට සූදානම්ව පවතී. එසේ ම අනුන් විසින් තමන්ට කරන ලද හොඳ නොහොඳ දෙක පිළිබඳ මතක සටහන් ද පවතී.මේ පුද්ගල අනන්‍යතාවය මෙම ජීවිතයෙන් අවසන් නොවන බවත් මරණින් මතුවට ද විවිධ ආකාරවල ජීවිත ගත කිරීමට ඇති බවත් පිළිගන්නා කෙනෙකුට තමන් විසින් පූර්ව ජාතීන් හි කරන ලද කර්මයන් ගේ විපාකයන් භුක්කි විඳීමට බොහෝ විට අවස්ථාව එළැඹේ. අප ජීවත්වන මේ වර්තමාන ජීවිතයෙන් පුද්ගල අනන්‍යතාව අවසන් වෙතැයි උගන්වන කිසි ම ආගම දහමක් ලෝතයේ නැත. මරණින් මතු එක සදාකාලික ජීවිතයක් ඇතැයි උගන්වන ආගම් ද කෙළවරක් නැතිව, සීමාවක් නැතිව දිගින් දිගට උපදිමින් මැරෙමින් යන බව උගන්වන බුදු දහම හා හින්දු ආගම, ජෛන ආගම වැනි ආගම් ද ඇත.බුදු දහමේ හැටියට පුද්ගලයාගේ සිත තුළ තමා සතුටු කිරීමේ ඕනෑකම පවතිනා තුරු ම නැවත නැවත ඉපැදීම සිදු වෙයි. මේ ගමන නතර කළ හැක්කේ තමන් සතුටු කැර ගැනීමේ ආශාව, උවමනාව, යථාර්ථවාදීව නිසරු දෙයක් බව වටහා ගෙන අත්හළ දවසට ය. බුදු දහමට අනුවත්, හින්දු ආගම් හා ජෛන ආගමට අනුවත් පුද්ගලයා මේ ජීවිතයෙන් පසුව ලබන ජීවිත අනන්ත ය. මේ පුද්ගලයා විසින් පෙර ජීවිතවල හා මේ ජීවිතයේ පසුගිය කාල පරිච්ඡේදය තුළ සිදු කරනු ලැබූ ක්‍රියාවන්හි විපාක භුක්ති විඳීමට සිදුවන අවස්ථා අපමණ ය.මේ මහා විශ්වයේ ඉතා කුඩා ඒකකයක් වූ මිනිසා විසින් කරනු ලබන, කියනු ලබන දේ පමණක් නොව සිතනු ලබන දේ පවා මේ විශ්වයට රහසක් නොවේ. ධනයෙන් හෝ බලයෙන් ඒ කිසිවක් අහෝසි කළ නොහැක්කේ කවුරු නැතත් යටත් පිරිසෙයින් තමන් ගේ සිත සිදුවූ දේ දන්නා නිසා ය. ඒ නිසා තමන් ගේ මරණ මංචකයේදී මතුවන චුති චිත්තය ඊළඟ ප්‍රතිසන්ධිය සිදු කරන විට පුද්ගලයා සුගතිගාමී හෝ අගතිගාමීවීමේ කර්ම බලවේගය තමන් පසු පස එන සෙවණැල්ල සේ, ගොනා පසු පස එන කරත්තය සේ අත් නොහැර ම පවතින බව සිතා ගත යුතු ය. මේ එවැනි සිද්ධියකි.පියසේන මුදලාලිගේ කුරුඳු ඉඩම ඔහුට හොඳ ආදායමක් ලබා දුන්නේ ය. එක්තරා කාලයක දී ඔහුට ඒ ඉඩමට යන්නට සිත් නොදුන්නේ ය. ඉඳ හිට හෝ එහි ගිය ද ඔහු ඒ ඉඩමෙන් පිට වූයේ උණක් හෝ අඩු තරමින් හිසරදයවත් වැළඳීමෙනි. ඔහුට මේ ඉඩම විකුණා දමන්නට වුවමනා විය. උත්සාහ කළ ද ඉඩම විකුණා ගන්නට නොහැකි විය. ඒ ඉඩමේ කටයුතු බලා කියාගත් අය ද කුරුඳු තලන්නට පිටින් එන අය ද නතර වී සිටි කාමර කීපයකින් යුත් තරමක් විශාල ගෙයක් ද මේ ඉඩමේ තිබිණ. අන්තිමේ පියසේන මුදලාලි මේ නිවසත් ඉඩමත් ආරණ්‍යවාසී නාහිමි නමකට දුන්නේ ය.නායක හාමුදුරුවෝ තමන් ගේ ශිෂ්‍ය ස්වාමීන් වහන්සේ නමක් තවත් අතවැසි ස්වාමීන් වහන්සේ කීප නමක් හා තරුණ ආවතේවකරුවකු ද එහි යැවූහ. මාස දෙකක් පමණ ගත වන විට එහි භාරකාරත්වය ගෙන ආ හාමුදුරුවෝ අසනීප වන්නට වූ අතර උන්වහන්සේ ආපසු කලින් සිටි ආරණ්‍යයට ම වැඩ ම කළහ.ඒ වෙනුවට වෙනත් ශිෂ්‍ය නමක් එවූහ. උන් වහන්සේ ද මාස දෙකකට වඩා එහි වැඩ සිටියේ නැත. අවුරුද්දක් ගත වනවිට මෙසේ හාමුදුරුවරු හතර පස් නමක් ම භාරකාරත්වය අතහැර ආපසු වැඩම කළහ. මෙසේ කිසි කෙනකු එහි නොරඳනා තත්ත්වය ගැන කල්පනා කළ නායක හාමුදුරුවෝ කලින් හාමුදුරුවරුන්ට වඩා අත්දැකීම් ඇති ඔරොත්තුදීමේ ශක්තිය ඇති නාගිත හාමුදුරුවන් එහි යැවූහ.නාගිත හාමුදුරුවෝ මේ ආරාමයට වැඩම කළේ කෙසේ හෝ මේ උවදුරු ජයගන්නා අධිෂ්ඨානයෙනි. රාත්‍රි බුද්ධ වන්දනාවේ දී පිරිසක් සමඟ ආරක්ෂා පිරිත් සූත්‍ර සජ්ක්‍ධායනය කළහ. පළමු දින රාත්‍රියේ ම වළල්ලක් දැමූ අතකින් නාගිත හාමුදුරුවන් ඇඳෙන් බිමට ඇද දැමුවා ය. උන් වහන්සේ යළිත් කාමරයේ බුදු පහනක් දල්වා සැතපුණාහ. දෙවැනි දිනයේ වසා තිබූ ජනේලයේ පියන ඇර ඒ තුළින් දැමූ අතකින් නාගිත හාමුදුරුවන් ගේ කකුළෙන් ඇද්දේ ය. සතියක් පමණ මේ විවිධාකාර හිරිහැර ඉවසා බැරිම තැන තමන් දන්නා හඳුනන ඇදුරෙකු ගෙන්වා මේ විස්තරය පැවසූහ. ඔහු ගෝණාපීනුවල චන්ද්‍රදාස ෆොන්සේකා (ගුරු) මහතා ය.එදින රාත්‍රි සුපුරුදු වතාවත්වලින් පසු කවුරුත් නින්දට ගියහ. ෆොන්සේකා නිදා ගත්තේ ආරාමයේ ආවතේව කරන තරුණයා (සුනන්ද) නිදන කාමරයේ ම ය. නාගිත හාමුදුරුවන්ට නින්දක් නැත. අදත් කළුවරේ තමන් වහන්සේ ගේ කකුළෙන් කොයි මොහොතේ අදී දැයි විමසිල්ලෙන් නින්දත් නොනින්දත් අතර සිටියහ.හිටි හැටියේ ම සුනන්ද යටි ගිරියෙන් කෑ ගැසුවේ ය. ආරාමයේ සිටි සියලු දෙනා ම සුනන්දත් ගුරුන් සිටි කාමරයට දුව ගියහ. සුනන්ද නිදි පැදුරේ ම අසිහියෙන් හඬන්නට විය. ඛ්ාමුදුරුවරු පිරිත් කියන්නට සූදානම් වූහ. සුනන්ද බොහෝම රෞද්‍ර විලාසයකින් නැගිට පැදුරේ හිඳගෙන වෙව්ලන්නට විය. යළිත් හඬන්නට විය.“කවුද මේ? කවුද මේ? හඬන්නේ?” ගුරු ඇසී ය.“අඬන්නෙ නැතුව පුළුවන් ද? දෙයියනේ මගේ ස්ථානෙට හාමුදුරුවරු ඇවිත් මං අකැමැති දේ කරන කරන කොට කබල්ලෑයගෙ ලෙනේ ඉත්තෑවො රිංගා ගන්නා වගේ මට මහා හිරිහැරයක්.” සුනන්ද භූතාවේෂයෙන් කියයි.“ඉතින් ඔය උත්තර දුන්නේ අහපු දේට නොවෙයිනෙ? මේ ළමයගෙ ඇඟට රිංගගෙන ඉන්නේ කවුද කියලයි ඇහුවෙ?”“මම මෙයාගෙ ඇඟට රිංග ගෙන හිටියෙ නෑ. මෙච්චර දවසක් මම නිදහසේ හිටියා. කලින් ආපු අයව පන්නා ගත්තා. මේ හාමුදුරුවන්ව නම් පන්න ගන්න අමාරු වගෙයි. ඒක නිසයි මේ ළමයගෙ ඇඟට ඇවිත් කතා කරන්න හිතුවෙ.”“හොඳයි, හොඳයි. ඒ ඔක්කොම හරි ඒත් තවම මේ කවුද කියලා කීවෙ නැහැනෙ.” ගුරු යළිත් අවධාරණය කළේ ය.“මම... ද? මම... ද? මාව මෙතනින් පන්නන්නෙ නෑ නේද? මේ හාමුදුරුවරුන් මෙතනින් යවලා මට නිදහසේ මේ ස්ථානෙ ඉන්න දෙනවැයි කියලා පොරොන්දු වෙනවා නම් මගේ නම කියනවා.“එහෙම නීති රීතිවලට යටත් වෙන්න බැහැ. හැබැයි වෙන පොරොන්දුවක් නම් වෙන්න පුළුවන්. තමුන් ඔය ඉන්න දුක්ඛිත ආත්මෙන් අනුන්ට හිරිහැර කරමින්, අතින් කකුළෙන් අදිමින් අඬ අ¼ඞා දුක් විඳින ආත්මෙන් මුදවලා, පින් අනුමෝදන් කරලා ඔය ආත්මය උසස් කරලා දෙවියන් අතරට ගිහින් දිව්‍ය සැප විඳින්න, පිනට දහමට සම්බන්ධ වෙලා බුදු ගුණ බලයෙන් සුවපත් කරන්න නම් පුළුවන්.” යළිත් ගුරු කීවේය.“ඈ... අනේ, ඇත්තම ද? ඔය සහතිකම ද? එහෙනම් ඕනෑ දෙයක් කියන්න බැරියැ. මහත්තයෝ මං සුසිලා. මමයි මගේ මනුස්සයා ගුණපාලයි දෙන්නා මේ ඉඩමේ වැඩට ආවා. මුදලාලි මගේ දිහා බලලා මේ ගෙදර නවතින්නත් දුන්නා. මට ඒ වෙලාවෙමත් තේරුණා. මුදලාලිගෙ අදහස අපටත් ඉන්න හිටින්න තැනක් නැති නිසා අපි නතර වෙලා මේ ඉඩමෙ වැඩ කළා. ගුණපාල කුරුඳු තැලුවා. මුදලාලි අපට හොඳට සැලකුවා.ඉතින් මහත්තයෝ දිනපතාම උදේ හවස කුරුඳු තළන අය ගෙ ළඟ, ඒ අය අඳින ඇඳුම් වල පුදුම ගඳක් දැනෙනවා. මට ඒ ගඳ උහුලන්න හරිම අමාරුයි. සමහරුන්ට නම් ඒවා පුරුදුයි. ගුණපාල කොයි තරම් හොඳට නෑවත් ඒ ගඳ එනවා. මේ අතරෙ මුදලාලි සැන් පවුඩර් ගහල එනවා. ජැන්ඩියට ඇඳලා.. සමහරදාට මුදලාලි ඉඩමට ඇවිත් එයා ආපු බයිසිකලය ගුණපාලට දීලා“ගුණපාල අර කඩේ තියෙන පෝර මිටි ටික අරන් වරෙන්” කියලා පිටත් කරනවා. කඩේට මේ ඉඩමෙ ඉඳලා හැතැප්මක් විතර දුරයි. මේ අතරෙ මුදලාලිගෙ විහිළු තහළු දුර දිග ගිහින් සම්බන්ධයක් ඇති වුණා.“මාස දෙක තුනක් යන කොට ගුණපාලටත් ඉව වැටුණා. මාත් එක්ක රණ්ඩු කළා. මම මේ ගැන මුදලාලිට කිව්වා. දවසක් මුදලාලි ඉඩමට එනකොට ගුණපාල මාත් එක්ක රණ්ඩු කරමින් හිටියා. ගුණපාල මට ගහනවා දැකලා මුදලාලි පොල්ලක් අරගෙන ගුණපාලට ගැහුවා. ගුණපාල දුවනකම්ම ගැහැව්වා. “එහෙනම් මගේ ගෑනිව උඹ ම තියා ගනින්” කියලා ගුණපාල ඉඩමෙන් පිටවෙලා ගියා ගියා මයි ආයෙත් ආවේ නෑ. අනේ ඒ අහිංසකයා දැන් කොහේ ඉන්නවද දන්නේ නෑ” යි යළිත් අඬන්නට විය.දැන් ආරාමයේ සිටින සියලු ම දෙනා සුනන්ද වටා එක් වී මේ පුදුම කතාව අසා ගෙන සිටිති. ගුරු යළිත් ප්‍රශ්න කරන්නට විය.“සුසිලා! දැන් ඔය හැම දෙයක් ම සිද්ධ වෙලා ඉවරයි. අඬලා වැළපිලා වැඩක් නැහැ. ඉතුරු ටිකත් කියන්න. අපි ඔයාට උදව් කරනවා.”“ඔව්, ඉතින් මහත්තයෝ; ගුණපාල ගියාට පස්සෙ මුදලාලි දවල්ට නිතර නිතර එන්න පටන් ගත්තා. මට ඕනෑ කරන හැම දෙයක් ම ලබාදුන්නා. ඒත් මම කිව්වා මට මෙතන තනියම ඉන්න බැහැ කියලා. මේ අතරෙ මට දරුවෙක් ලැබෙන්නත් හිටියා. මුදලාලි මගේ තනියට නාගේෂ් කියලා දෙමළ මිනිහෙක් එව්වා. මේ දෙමළ මිනිහත් ටික දවසකින් මා එක්ක යාළුවෙන්න ආවා. මං අකැමැති වුණා. මූ දවසක් බීගෙන ආවා මං ළඟට. මම කීවා මං මුදලාලිට කියනවා කියලා.මූ හිනා වුණා. හිනාවෙලා කිව්වා මුදලාලි මට උඹව කසාද බන්දලා දෙනවා කියලා කිව්වා කියා. මම මන්නය අතට අරගෙන කිව්වා “බොරු කියන්න එපා යකෝ! උඹ තව එක අඩියක් ඉස්සරහට ආවොත් කපලා මරනවා” කියලා. මූ බය වුණා. මේ අතරෙ මුදලාලිගෙයි මගෙයි සම්බන්ධය මුදලාලිගෙ නෝනටත් ආරංචි වෙලා ගෙදර රණ්ඩු වෙන්න පටන් අරන්. මුදලාලි මගේ කුසේ ඉන්න දරුවව විනාශ කරන්න මට කතා කළා. මම ඒකට විරුද්ධ වුණා.මේ අතරෙ නාගේෂ් කන්නලව් කරන්න හිටියා. “අනේ; සුසිලා මං ඔයාට ආදරෙයි. අපි බඳිමු. මුදලාලි උදව් කරනවා කියලා කිව්වා” කියලා. මම නාගේෂ්ට ගහන්න හදලා කාමරේට ගිහින් දොර වසා ගත්තා. ඊට පහුව දා නාගේෂ් ආයෙත් මට කිව්වා “සුසිලා උඹට ලොකු කරදරයක් වෙනවා. මං උඹට ආදරෙයි. අපි මුදලාලිට හොරෙන් මෙහෙන් යමු” කියලා. මම එදා හොඳට ම කේන්ති ගිහින්” දෙමළෝ මං තෝව කපලා පොලිසි යනවා” කියලා කීවා. නාගේෂ් බය වුණා.ඊට පහුවදා හැන්දෑවෙ නාගේෂ් හොඳට ම බීලා ආවා. මා දිහා බලාගෙන ඉඳලා ඇඬුවා. “සුසිලා මං උඹට ආදරේ හින්දයි මේ කියන්නේ. උඹයි මමයි පණ බේරා ගෙන මෙතනින් පැනලා යමං. නැත්නම් උඹත් අමාරුවෙ මමත් අමාරුවෙ. මං උඹව බාර ගන්න කැමැතියි. මට උඹ ගැන දුකයි. මේ අන්තිම වතාවට කියන්නේ. මුදලාලි උඹව මරන්න කියලා මට රුපියල් 25000 ක් දෙන්න පොරොන්දු වුණා. බලපං ඇඩ්වාන්ස් එකට රුපියල් 10000 ක් දුන්නා.අපි මේකත් අරගෙන හෙට එළිවෙන්න කලින් මෙහෙන් පැනලා යමං. මට උවමනා නම් මේ 10000 අරගෙන කොහේ හරි යන්න පුළුවන්. ඒත් මං උඹට ආදරෙයි කියලා එක පාරට මාව බදා ගත්තා. අපි දෙන්නම බිම පෙරළුණා. නාගේෂ් මට බලහත්කාරකම් කරන්න හදන කොට මං කිව්වා “හිටපං මං පොලිසි යනවා” කියලා උගේ නහය විකුවා. අන්තිමේ ඌ මගේ බෙල්ල හිර කළා. මට එච්චරයි මතක.“ඉතින් මං දැන් බලාගෙන ඉන්නෙ මුදලාලි මේ ගෙදරට එනකං. මුදලාලිවත් මගේ ලෝකෙට අරගෙන යන්න. හැබැයි මට බලය තියෙන්නෙ රෑට විතරයි. මුදලාලි රෑට ඉඩමට එන්නේ නෑ. ඒක නිසා මුදලාලිව මරාගන්න කං මම මෙතන ඉන්න ඕනෑ” යි යළිත් අඬන්නට විය.“සුසිලා; දැන් තමුන් මහා දුගතියක ඉපදිලා දුක් විඳිනවා මදිවට වෛර ගින්නෙනුත් දැවෙනවා. වෛරයෙන් වෛරය සංසිඳෙන්නේ නෑ. අපි දානයක් දීලා ඔයාට පිං දෙන්නම්. ඒ පිං අරගෙන ජය ශ්‍රී මහා බෝධීන් වහන්සේ ළඟට ගිහින් තේවාවට දායක වෙලා මෛත්‍රි බුදුන් දැක නිවන් දකින්න අධිෂ්ඨාන කරන්නැ” යි ගුරු කීවේ ය.මේ විස්තර අනුව නාගේෂ් සුසිලා ගේ ගෙල මිරිකා මරා දමා ඒ රාත්‍රියේ ම පලාගොස් තිබුණි. නාගේෂ්ගේ ගමක් රටක් නොදැන හිටි බැවින් ඔහු අල්ලා ගත නොහැකි වී ඇත. සුසිලා ගැබිණියකව සිටි බැවින් පියසේන මුදලාලිව ද සැක කළ නමුත් ඔහු ලක්ෂ ගණනක් වියදම් කොට නීතියෙන් බේරී සිටියේ ය.පසු දා රාත්‍රි මුදලාලිව ද ආරාමයට ගෙන්වා ගත්හ. නැවතත් සුනන්ද ප්‍රලය කරවා සුසිලා ගෙන් මුදලාලි සමාවගෙන ඇය වෙනුවෙන් විශාල දානයක් දෙන්නට පොරොන්දු විය. හාමුදුරුවරුන් ලවා භූත දෝෂ ඉවත් කරවා කපටි කමෙන් නැවත ඉඩම ආපසු ගන්නට බලා සිටින බව ද සුසිලා ගේ ආත්මය අනාවරණය කළා ය. බියපත් වූ මුදලාලි පසුදින ම නොතාරිස් කෙනෙකු ළඟ ඔප්පු ලියා ඉඩම නායක හාමුදුරුවන්ට නීතියෙන් ම අයිති කැර දුන්නේ ය. සතියක් ඇතුළත ඒ ආරාමය අලුත්වැඩියා කොට විශාල සාංඝික දානයක් දී සුසිලාට පිං අනුමෝදන් කරන්නට යෙදුණි.මතුගම මහින්ද විජේතිලක</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>14</day>
    </date>
    <link>http://www.silumina.lk/2010/03/14/_art.asp?fn=aa1003141</link>
    <topic>ශ්‍රී ලංකාවට ඇඟිලි ගසන්න එපා!</topic>
    <author>දයා ඩි.ෆොන්සේකා</author>
    <content>ශ්‍රී ලංකාවට ඇඟිලි ගසන්න එපා!ශ්‍රී ලංකාව ආසියාවේ ආශ්චර්යය කිරීමට ශක්තිමත් පාර්ලිමේන්තු බලයක් ඕනෑබැසිල්ගේ ආදර්ශයට අපිත් සහාය වෙමුජ.වි.පෙ. ජනතාව මුලාකරන වෑයමක‘සහෝදරත්වයෙන් මිත්‍රත්වයෙන් මේ උතුම් දිනය සමරමු!’වරායෙන් අලුත් රැකියා ලක්ෂ දෙකක්මහ කන්නයේ වී ගන්න රජයෙන් කෝටි 400ක්සංචාරය වැඩිවෙයි ඩොලර් ඉල්ලම් පෑදෙයිකසුරිගේ ‘කළු දෝංකාරය’ ආරක්ෂක ලේකම් අතටමහවේලි 80ක් පිළිසකර කරන වේලි ව්‍යාපෘතියේ වැඩ දඹුල්ලෙන් ඇරැඹේගලේවෙල, දඹුල්ල, හම්බන්තොට නවීන ගබඩා තුනක්‘මංගල දේශපාලනයේ භූමිදානය අප්‍රේල් 08’උපදේශක මණ්ඩල යෝජනාව නොකළ යුතුව තිබූ දෙයක්නොබැඳි සමුළු සභාපති එ.ජා. මහ ලේකම්ට කියයිදයා ඩි.ෆොන්සේකාශ්‍රී ලංකාවේ අභ්‍යන්තර කටයුතුවලට මැදිහත්වීම සඳහා එක්සත් ජාතීන්ගේ සංවිධානයේ මහ ලේකම් බෑන් කී මූන් මහතා නොකළ යුතු දෙයක් සිදුකැර ඇති බවත් එම ක්‍රියාවට බලවත් විරෝධය පළ කරන බවත් නොබැඳි ජාතීන්ගේ සංවිධානයේ සභාපතිවරයා අවධාරණය කරයි.එම සංවිධානයේ සභාපති මජීඩ් ඒ.අබ්දලාසින් මහතා එ.ජා. මහ ලේකම්ට යැවූ ලිපියේ සඳහන් කැර තිබෙන්නේ ශ්‍රී ලංකාවේ අභ්‍යන්තර කටයුතුවලට අත පෙවීමට කිසිදු බාහිර පාර්ශ්වයකට අයිතියක් නැති බවයි.නොබැඳි ජාතීන්ගේ සංවිධානයේ සභාපතිවරයා මේ අදහස් පළ කැර ඇත්තේ ශ්‍රී ලංකාවේ මානව හිමිකම් තත්ත්වය සොයා බැලීම සඳහා උපදේශක මණ්ඩලයක් පත්කළ යුතු බවට එ.ජා. මහලේකම්වරයා කළ යෝජනාවට ප්‍රතිචාර දක්වමිනි.නොබැඳි ජාතීන්ගේ සංවිධානය රටවල් 124කින් සමන්විත වන අතර එය ලොව පිළිගත් හා පුළුල් අන්තර්ජාතික සංවිධානයක් වන අතර ශ්‍රී ලංකාව එහි මුල් පෙළේ සාමාජික රටකි. මහින්ද රාජපක්ෂ ජනාධිපතිතුමා ශ්‍රී ලංකාව සම්බන්ධයෙන් සියලු වගකීම් මැනැවින් ඉටු කරමින් සිටින බවත් එහෙයින් ශ්‍රී ලංකාව පිළිබඳව සොයා බැලීමට විදේශ පුද්ගලයන් පත්කිරීම අයෝග්‍ය බවත් නොබැඳි සමුළු සභාපතිවරයා යැවූ ලිපියේ සඳහන් වෙයි.ආරක්ෂක මණ්ඩලයට හෝ එ.ජා. මහ මණ්ඩලයට හෝ මානව හිමිකම් කවුන්සිලයට හෝ ශ්‍රී ලංකාව මානව හිමිකම් කඩකරන බවට චෝදනා කළ නොහැකි බවත්, මේ ලිපියෙන් අවධාරණය කැර ඇත.එක්සත් ජාතීන්ගේ ප්‍රඥප්තියේ ඍධ්ධ් වන පරිච්ඡේදය අනුව යම් රටක රාජ්‍ය නායකයාගේ කැඳවීමෙන් තොරව එ.ජා. සංවිධානයට යම් රටක අභ්‍යන්තර කටයුතුවලට මැදිහත් විය නොහැකි බව පෙන්වා දී ඇති, නොබැඳි සමුළු සභාපතිවරයා; දැඩි ලෙස අවධාරණය කැර ඇත්තේ ශ්‍රී ලංකාවට එරෙහි අනවශ්‍ය අතපෙවීම් හෙළා දකින බවයි.මේ අතර විශේෂ ප්‍රවෘත්ති සාකච්ඡාවක් කැඳවූ ඇමැති මහින්ද සමරසිංහ මහතා ඉකුත් සිකුරාදා පෙන්වා දුන්නේ; ශ්‍රී ලංකාවට නිරතුරුව එ.ජා. සංවිධානයේ, නොබැඳි සංවිධානයේ රටවලින් තුනෙන් දෙකක සහයෝගයක් පවතින බවත් ය. ඉදිරි මහ මැතිවරණයේදී එ.ජ.නි.ස. 2/3ක බලයක් ලබන බවටත් හෙතෙම අනාවැකි පළ කෙළේය.මහින්ද රාජපක්ෂ ජනාධිපතිතුමා ශ්‍රී ලංකාවේ අභ්‍යන්තර කටයුතු මෙන්ම අන්තර්ජාතික කටයුතුª ද මැනැවින් කළමනාකරණය කරන බවත් නොබැඳි ජාතීන්ගේ සංවිධානය හා අනෙකුත් රටවල් වෙතින් ශ්‍රී ලංකාවට ශක්තිමත් සහයෝගයක් හිමි කැර ගැනීම ශ්‍රී ලංකාව අන්තර්ජාතික තලයේ දී ලබාගත් තවත් විශිෂ්ට ජයග්‍රහණයක් ලෙස ද සැලකෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>14</day>
    </date>
    <link>http://www.silumina.lk/2010/03/14/_art.asp?fn=aa1003145</link>
    <topic>ශ්‍රී ලංකාව ආසියාවේ ආශ්චර්යය කිරීමට ශක්තිමත් පාර්ලිමේන්තු බලයක් ඕනෑ</topic>
    <author>සුනිල් දයා අල්විස්</author>
    <content>ශ්‍රී ලංකාවට ඇඟිලි ගසන්න එපා!ශ්‍රී ලංකාව ආසියාවේ ආශ්චර්යය කිරීමට ශක්තිමත් පාර්ලිමේන්තු බලයක් ඕනෑබැසිල්ගේ ආදර්ශයට අපිත් සහාය වෙමුජ.වි.පෙ. ජනතාව මුලාකරන වෑයමක‘සහෝදරත්වයෙන් මිත්‍රත්වයෙන් මේ උතුම් දිනය සමරමු!’වරායෙන් අලුත් රැකියා ලක්ෂ දෙකක්මහ කන්නයේ වී ගන්න රජයෙන් කෝටි 400ක්සංචාරය වැඩිවෙයි ඩොලර් ඉල්ලම් පෑදෙයිකසුරිගේ ‘කළු දෝංකාරය’ ආරක්ෂක ලේකම් අතටමහවේලි 80ක් පිළිසකර කරන වේලි ව්‍යාපෘතියේ වැඩ දඹුල්ලෙන් ඇරැඹේගලේවෙල, දඹුල්ල, හම්බන්තොට නවීන ගබඩා තුනක්‘මංගල දේශපාලනයේ භූමිදානය අප්‍රේල් 08’-ජනපතිසුනිල් දයා අල්විස්ශ්‍රී ලංකාව ආසියාවේ ආශ්චර්යය බවට පත්කැර ගැනීමට නම් ශක්තිමත් පාර්ලිමේන්තුවක් අවශ්‍ය යැයි මහින්ද රාජපක්ෂ ජනාධිපතිතුමා අවධාරණය කරයි.ජනාධිපතිතුමා මෙසේ සඳහන් කෙළේ; මහින්ද චින්තන ඉදිරි දැක්ම පිළිබඳව වෘත්තීය සමිති නියෝජිතයන් දැනුම්වත් කිරීම සඳහා පැවැති විශේෂ හමුවකදීය. කොළඹ සුගතදාස ගෘහස්ථ ක්‍රීඩාංගණයේ පැවැති මේ විශේෂ සමුළුව අමතමින් ජනාධිපතිතුමා මෙසේද පැවැසීය.මහින්ද චින්තනයට පදනම වැටුණේ “තථාවාදී යථාකාරී – යථාවාදී තථාකාරී” කියන බුදු බණ පදයෙන්. කියන දේ කරනවා. ඒ වගේම කරන දේ කියනවා. ඒ පදනමේ පිහිටපු නිසා අපි මහින්ද චින්තනය ඡන්දෙන් පස්සේ අමතක කළේ නෑ. මහින්ද චින්තනය ක්‍රියාත්මක කරන්න පුළුවන්කමක් නැහැ කියලයි 2005 දී කිව්වේ. මට මතකයි අපි පොහොර මිටිය රු. 350ට දෙනවයි කිව්වහම පොහොර මිටිය රු. 350ට දෙන්න නම් ඇලඩින්ගේ පුදුම පහන තියෙන්න ඕනෑ කියලා එක්සත් ජාතික පක්ෂ නායකයෝ කිව්වා. මට මතකයි 2005ට කලින් මේ රටේ ඒකීය රාජ්‍ය හීනයක් වෙලා තිබුණා. ත්‍රස්තවාදය ආරම්භ වුණාට පස්සේ ඒකීය රාජ්‍ය කියන වචනය ඇතුල් කළේ මහින්ද චින්තනයට විතරයි. අපි ඒකීය රාජ්‍යයක් ගොඩ නඟනවයි කියලා කිව්වහම එදා හිටපු බොහොම දෙනෙක් ඔලුවේ අත තියාගත්තා.මහින්ද චින්තනය අධිරාජ්‍යවාදයට යටත් කිරීමට, ආක්‍රමණයට, බලපෑම් වලට, සූරාකෑමට, දුරාචාරයට විරුද්ධයි. ඒ වෙනුවට නිදහස, ගෞරවනීය සාමය, ආර්ථික සංවර්ධනය මහින්ද චින්තනයෙන් ගෙන එනවා. නිවුණු සැනසුණු රටක් බවට මේ රට පත් කරනවා.මිත්‍රවරුනි, මේ රටේ වැඩ කරන ජනතාව මහින්ද චින්තනය ක්‍රියාත්මක කිරීම නිසා අපි ගැන අති විශාල විශ්වාසයක් තියලා තියෙනවා. පසුගිය ජනාධිපතිවරණයේදී රුපියල් 10,000 කින් වැටුප් වැඩි කරනවයි කියලා සමහරු ප්‍රතිඥාවක් දුන්නා. මම කිව්වා මට දෙන්න පුළුවන් රුපියල් 2500 යයි කියලා. මේ රටේ වැඩ කරන ජනතාව රු. 10,000 ට රැවටෙන්නේ නැතිව රු. 2500 ගැන වගේ ම රට ගැන විශ්වාසය තිබ්බා.අපේ රටේ වැඩ කරන ජනතාව වෙනුවෙන් පෙනී හිටපු ඒ අයට අයිතිවාසිකම් ලබා දීපු වමේ ව්‍යාපාර ඉන්නේ අපිත් එක්ක. ඒකෙන් ඒ අය ගේ ශක්තිය වගේ ම විශ්වාසය අප වෙත තිබෙන බව පේනවා. ඒ නිසා මේ රටේ වැඩ කරන ජනතාව රවටන්න බැරි බව මතක තියා ගන්න ඕනෑ. වැඩ කරන ජනතාව මේ රටේ දේශපාලනඥයෝ වගේ පටුවට හිතන්නේ නෑ. වැඩ කරන ජනතාවට උවමනා කරන්නේ තමන්ගේ රට දියුණු කර ගන්න. තමන්ගේ දරුවන්ගේ අනාගතය ගොඩ නගා ගන්න.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>14</day>
    </date>
    <link>http://www.silumina.lk/2010/03/14/_art.asp?fn=aa1003142</link>
    <topic>බැසිල්ගේ ආදර්ශයට අපිත් සහාය වෙමු</topic>
    <author>චන්දන බණ්ඩාර</author>
    <content>ශ්‍රී ලංකාවට ඇඟිලි ගසන්න එපා!ශ්‍රී ලංකාව ආසියාවේ ආශ්චර්යය කිරීමට ශක්තිමත් පාර්ලිමේන්තු බලයක් ඕනෑබැසිල්ගේ ආදර්ශයට අපිත් සහාය වෙමුජ.වි.පෙ. ජනතාව මුලාකරන වෑයමක‘සහෝදරත්වයෙන් මිත්‍රත්වයෙන් මේ උතුම් දිනය සමරමු!’වරායෙන් අලුත් රැකියා ලක්ෂ දෙකක්මහ කන්නයේ වී ගන්න රජයෙන් කෝටි 400ක්සංචාරය වැඩිවෙයි ඩොලර් ඉල්ලම් පෑදෙයිකසුරිගේ ‘කළු දෝංකාරය’ ආරක්ෂක ලේකම් අතටමහවේලි 80ක් පිළිසකර කරන වේලි ව්‍යාපෘතියේ වැඩ දඹුල්ලෙන් ඇරැඹේගලේවෙල, දඹුල්ල, හම්බන්තොට නවීන ගබඩා තුනක්‘මංගල දේශපාලනයේ භූමිදානය අප්‍රේල් 08’- කරු ජයසූරියචන්දන බණ්ඩාරගම්පහ දිස්ත්‍රික්කයේ මැතිවරණ කටයුතු ප්‍රචණ්ඩත්වයෙන් තොරව සිදු කැර රටට ආදර්ශයක් ලබාදීමට එ.ජ.නි.ස. කණ්ඩායම් නායක බැසිල් රාජපක්ෂ මහතා ගන්නා උත්සාහයට ගම්පහ සියලුම එ.ජා.ප. පාක්ෂිකයන් සහ අපේක්ෂකයන් සහයෝගය ලබා දිය යුතු බව එ.ජා.ප. නියෝජ්‍ය නායක කරු ජයසූරිය මහතා ගම්පහ දිසා එ.ජා.ප. අපේක්ෂකයන්ට උපදෙස් ලබා දෙමින් ප්‍රකාශ කෙළේය. එ.ජා.ප. නායක රනිල් වික්‍රමසිංහ මහතා සිරිකොත මූලස්ථානයට ගම්පහ දිසාවේ එ.ජා.ප. අපේක්ෂකයන් සියලුදෙනා ඉකුත් දා කැඳවා තිබිණි.එම අවස්ථාවේදී එ.ජා.ප. නියෝජ්‍ය නායක කරු ජයසූරිය මහතා එ.ජා.ප. අපේක්ෂකයන්ට එම උපදේශය ලබා දුන්නේය. රටේ සියලුම එ.ජා.ප. අපේක්ෂකයින් සහ පාක්ෂිකයින් ඉදිරි මහා මැතිවරණයේදී සාමකාමීව මැතිවරණ කටයුතු සිදුකිරීමේ අවශ්‍යතාව එහිදී එ.ජා.ප. නියෝජ්‍ය නායකයා වැඩිදුරටත් පෙන්වා දුන්නේය. එ.ජා.ප. නායක රනිල් වික්‍රමසිංහ සහ එ.ජා.ප. මහ ලේකම් තිස්ස අත්තනායක යන මහත්වරු ද එම හමුවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>14</day>
    </date>
    <link>http://www.silumina.lk/2010/03/14/_art.asp?fn=aa10031412</link>
    <topic>ජ.වි.පෙ. ජනතාව මුලාකරන වෑයමක</topic>
    <author>සුනිල් දයා අල්විස්</author>
    <content>ශ්‍රී ලංකාවට ඇඟිලි ගසන්න එපා!ශ්‍රී ලංකාව ආසියාවේ ආශ්චර්යය කිරීමට ශක්තිමත් පාර්ලිමේන්තු බලයක් ඕනෑබැසිල්ගේ ආදර්ශයට අපිත් සහාය වෙමුජ.වි.පෙ. ජනතාව මුලාකරන වෑයමක‘සහෝදරත්වයෙන් මිත්‍රත්වයෙන් මේ උතුම් දිනය සමරමු!’වරායෙන් අලුත් රැකියා ලක්ෂ දෙකක්මහ කන්නයේ වී ගන්න රජයෙන් කෝටි 400ක්සංචාරය වැඩිවෙයි ඩොලර් ඉල්ලම් පෑදෙයිකසුරිගේ ‘කළු දෝංකාරය’ ආරක්ෂක ලේකම් අතටමහවේලි 80ක් පිළිසකර කරන වේලි ව්‍යාපෘතියේ වැඩ දඹුල්ලෙන් ඇරැඹේගලේවෙල, දඹුල්ල, හම්බන්තොට නවීන ගබඩා තුනක්‘මංගල දේශපාලනයේ භූමිදානය අප්‍රේල් 08’-ඇමැති මහින්ද සමරසිංහසුනිල් දයා අල්විස්එක්සත් ජාතීන්ගේ සංවිධානයේ මහ ලේකම් බෑන් කී මූන් මහතා ශ්‍රී ලංකාව සම්බන්ධයෙන් කර ඇති යෝජනාව ගැන ජනතා විමුක්ති පෙරමුණේ ප්‍රධාන ලේකම් ප්‍රවෘත්ති සාකච්ඡාවකදී කර ඇති ප්‍රකාශය දේශපාලනමය වාසියක් ලබාගැනීමේ අරමුණින් ජනතාව නොමඟ යවන්නට දරන උත්සාහයක් බව ආපදා කළමනාකරණ හා මානව හිමිකම් ඇමැති මහින්ද සමරසිංහ මහතා පවසයි.එක්සත් ජාතීන්ගේ මහලේකම් වරයාගේ යෝජනාවේ ශ්‍රී ලංකාව සම්බන්ධයෙන් ජ.වි.පෙ. මතුකර පෙන්වා දෙන කරුණු කිසිවක් සඳහන්ව නැති බව ඇමැතිවරයා පෙන්වා දුන්නේය. කමිටු පත්කරන්න අපේ රටට කිසිදු අවශ්‍යතාවක් නොමැති බවත් එවැනි කරුණු සම්බන්ධයෙන් සොයාබැලීම සඳහා කමිටු පත්කරන්නට අවශ්‍ය නම් ඒ සඳහා විශේෂඥයෝ මෙරට සිටින බවත් ඇමැතිවරයා කීය.වැඩිදුරටත් කරුණු දක්වමින් ඇමැතිවරයා මෙසේද පැවැසීය.ජාත්‍යන්තරය පත්කරන කමිටු ගැන අපට විශ්වාසයක් තියන්න බැහැ. ඔවුන් කටයුතු කරන්නේ ඔවුන්ගේ අවශ්‍යතා හා අරමුණු වෙනුවෙන්. එවැනි කමිටු අපක්ෂපාතී නැහැ. එ.ජා. මහලේකම් අපේ ජනාධිපතිතුමාට කතාකර මේ සම්බන්ධයෙන් කරුණු දැක්වූ අවස්ථාවේදී අපේ ජනාධිපතිතුමා පැහැදිළිවම කියා තිබෙන්නේ පිටරටින් කමිටු පත් කර අපේ රටට එවන්නට කිසිදු අවශ්‍යතාවක් නොමැති බවයි.මහ ලේකම්තුමා ශ්‍රීී ලංකාව සම්බන්ධයෙන් මේ ප්‍රශ්නයට අත පෙවීමට මැදිහත්වීම ගැන නොබැඳි ජාතීන්ගේ සාමාජික සමුළුව ද ලිපියක් යවමින් විරෝධය පළ කර තිබෙනවා. නොබැඳි සමුළුවට සාමාජික රටවල් 124ක් අයත් වන අතර එ.ජා. සංවිධානය සාමාජික රටවලට වඩා තුනෙන් දෙකක සංඛ්‍යාවක් එයට අයත් වෙනවා.අපේ රණවිරුවෝ අන්තර්ජාතික නීතිරීති උල්ලංඝණය කර නැති බවත් විදේශ රටවල අවශ්‍යතා මත කටයුතු කිරීමට කිසිදු අවශ්‍යතාවක් නැති බවද සමරසිංහ මහතා පෙන්වා දුන්නේය.මේ අතර එක්සත් ජාතීන්ගේ මහ ලේකම් බෑන් කී මූන් මහතා ශ්‍රී ලංකාවට කණ්ඩායමක් එවීමට යෝජනා කරන්නේ එම සංවිධානය හා මහින්ද රාජපක්ෂ ජනාධිපතිතුමා අතර අස්සන් කළ ලියවිල්ලක එකඟතාවක් මත යැයි ජනතා විමුක්ති පෙරමුණ විසින් කරන ලද ප්‍රකාශය අමූලික බොරුවක් බැව් විදේශ ඇමැති රෝහිත බෝගොල්ලාගම මහතා පවසයි.මහින්ද රාජපක්ෂ ජනාධිපතිතුමා ශ්‍රී ලංකාවේ ස්වෛරී භාවයට හානි වන කිසිදු එකඟතාවකට අස්සන් කැර නැති අතර එවැන්නක් තිබේ නම් ප්‍රසිද්ධ කරන ලෙසට අභියෝග කරන්නේ යැයි ද ඇමැතිවරයා පැවැසීය.දේශපාලන වශයෙන් අන්ත පරිහානියකට පත්ව සිටින ජනතා විමුක්ති පෙරමුණ අද මහජනතාව මුලා කරවන ප්‍රකාශ සිදුකිරීම පිළිබඳව දැඩි විරෝධය පළ කළ ඇමැතිවරයා ජනතා විමුක්ති පෙරමුණ අද රටට එරෙහි විදේශ බලවේගවල සුරතලකු වී ඇති බවත් එ.ජා. මහලේකම් ගේ යෝජනාවට අනියමින් සහාය දෙන ප්‍රකාශ ජ.වි.පෙ. විසින් සිදු කරනු ලබන්නේ ඒ අනුව බවත් පෙන්වා දුන්නේය. සාමූහික වගකීම දැරීම සම්බන්ධයෙන් මහින්ද රාජපක්ෂ ජනාධිපතිතුමා සතුව ශ්‍රීී ලාංකීය ක්‍රමවේදයක් පවතින බවත් මානව හිමිකම් සුරක්ෂිත කිරීම සම්බන්ධයෙන් කවර හෝ විදේශ ආයතනයක් ශ්‍රී ලංකාවට බලපෑම් නොකළ යුතු බවද ඇමැතිවරයා සඳහන් කෙළේය.මේ මැතිවරණ සමයේ ජ.වි.පෙ. පරාජය දැකීමෙන් වියරුවට පත්ව අමූලික අසත්‍ය ප්‍රකාශ කරමින් මහජනතාව නොමඟ යැවීමට ගන්නා උත්සාහය තරයේ හෙළා දකින බවද එය රටට කරන ද්‍රෝහීකමක් බවද ඇමැතිවරයා වැඩිදුරටත් පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>14</day>
    </date>
    <link>http://www.silumina.lk/2010/03/14/_art.asp?fn=aa1003143</link>
    <topic>‘සහෝදරත්වයෙන් මිත්‍රත්වයෙන් මේ උතුම් දිනය සමරමු!’</topic>
    <author/>
    <content>ශ්‍රී ලංකාවට ඇඟිලි ගසන්න එපා!ශ්‍රී ලංකාව ආසියාවේ ආශ්චර්යය කිරීමට ශක්තිමත් පාර්ලිමේන්තු බලයක් ඕනෑබැසිල්ගේ ආදර්ශයට අපිත් සහාය වෙමුජ.වි.පෙ. ජනතාව මුලාකරන වෑයමක‘සහෝදරත්වයෙන් මිත්‍රත්වයෙන් මේ උතුම් දිනය සමරමු!’වරායෙන් අලුත් රැකියා ලක්ෂ දෙකක්මහ කන්නයේ වී ගන්න රජයෙන් කෝටි 400ක්සංචාරය වැඩිවෙයි ඩොලර් ඉල්ලම් පෑදෙයිකසුරිගේ ‘කළු දෝංකාරය’ ආරක්ෂක ලේකම් අතටමහවේලි 80ක් පිළිසකර කරන වේලි ව්‍යාපෘතියේ වැඩ දඹුල්ලෙන් ඇරැඹේගලේවෙල, දඹුල්ල, හම්බන්තොට නවීන ගබඩා තුනක්‘මංගල දේශපාලනයේ භූමිදානය අප්‍රේල් 08’- ජනපතිශ්‍රී ලංකාවේ හින්දු බැතිමතුන්ට මෙවර මහා ශිව රාත්‍රිය සුවිශේෂ වන්නේ යැයි මහින්ද රාජපක්ෂ ජනාධිපතිතුමා සඳහන් කරයි. එතුමන් මෙසේ පවසන්නේ මාර්තු 13 දාට යෙදුණු මහා ශිව රාත්‍රි දිනය නිමිත්තෙන් පණිවුඩයක් නිකුත් කරමිනි.වසර ගණනාවක් පුරා සිය ජීවිතවලට තර්ජනයක්ව පැවැති ත්‍රස්තවාදය අවසන්ව ඇති බවත් අද හින්දු බැතිමතුන්ට බියෙන් හා තර්ජනවලින් තොරව සහෝදරත්වයෙන් හා මිත්‍රත්වයෙන් මේ උතුම් දිනය සැමරීමට අවස්ථාව උදාවී ඇති බවත් ජනාධිපති තුමා සඳහන් කරයි. එම පණිවුඩයේ මෙසේද සඳහන් වේ.ශිව දෙවියන්ට භක්තිය දැක්වීමට පවත්වනු ලබන මහා ශිව රාත්‍රිය ශිව - පාර්වතී විවාහය හා ආදි කල්පිත මැවීමේ හා සංරක්ෂණයේ නර්තනය රඟ දැක් වූ බවට විශ්වාස කෙරෙන දිනය සිහිගන්වයි.ලොව පුරා වෙසෙන හින්දු බැතිමත්හු උපවාස කරමින්, රාත්‍රිය පුරා නිදිවරා දේවස්ථානවල ශිව දෙවියන්ට පුද පූජා පවත්වමින්, පහන් දල්වමින් හා දේව ස්ත්‍රෝත්‍ර ගායනා කරමින් මෙය උත්සවාකාරයෙන් පවත්වති.මෙම භක්ති පූජාවන්හි අරමුණ අවිද්‍යාව දුරුකර ඥාන ගවේෂණයෙහි නිරතවීමත්, කාම තෘෂ්ණාව, ක්‍රෝධය, තණ්හාව, මාත්සර්යය සහ වෛරය ආදී පාපී ප්‍රවණතා මැඬපවත්වා ගැනීමත් එමෙන්ම ශිව පූජාව හින්දු බැතිමතුන්ට සහ හින්දු සමාජයට සාමය හා සමඟිය සෙවීමේ ද මාධ්‍යයකි. ලෝකයේ ශ්‍රේෂ්ඨ ආගම්වලින් එකක් වන හින්දු ධර්මය මිනිසාට ශ්‍රද්ධාවෙහි සමගියෙහි සහ සුසංයෝගයෙහි වැදගත්කම උගන්වයි. අපේ රටේ හින්දු ලබ්ධිකයෝ ඔවුන්ගේ ආගමට අනුව යමින් දීර්ඝ කාලයක් අන්‍යාගමිකයින් සමඟ එකමුතුව ජීවත් වූ අතර තවදුරටත් එසේම වෙසෙති.ශ්‍රී ලංකාවේ සියලුම හින්දු බැතිමතුනට මහා ශිව රාත්‍රියේ ආශිර්වාදය ලැබේවායි ද, වඩා හොඳ හෙටක් පිළිබඳ ඔවුන්ගේ යාඥා හා සියලු බලාපොරොත්තු ඉටු වේවායි ද මම ප්‍රාර්ථනා කරමි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>14</day>
    </date>
    <link>http://www.silumina.lk/2010/03/14/_art.asp?fn=aa1003144</link>
    <topic>වරායෙන් අලුත් රැකියා ලක්ෂ දෙකක්</topic>
    <author>සුභාෂිණී ජයරත්න</author>
    <content>ශ්‍රී ලංකාවට ඇඟිලි ගසන්න එපා!ශ්‍රී ලංකාව ආසියාවේ ආශ්චර්යය කිරීමට ශක්තිමත් පාර්ලිමේන්තු බලයක් ඕනෑබැසිල්ගේ ආදර්ශයට අපිත් සහාය වෙමුජ.වි.පෙ. ජනතාව මුලාකරන වෑයමක‘සහෝදරත්වයෙන් මිත්‍රත්වයෙන් මේ උතුම් දිනය සමරමු!’වරායෙන් අලුත් රැකියා ලක්ෂ දෙකක්මහ කන්නයේ වී ගන්න රජයෙන් කෝටි 400ක්සංචාරය වැඩිවෙයි ඩොලර් ඉල්ලම් පෑදෙයිකසුරිගේ ‘කළු දෝංකාරය’ ආරක්ෂක ලේකම් අතටමහවේලි 80ක් පිළිසකර කරන වේලි ව්‍යාපෘතියේ වැඩ දඹුල්ලෙන් ඇරැඹේගලේවෙල, දඹුල්ල, හම්බන්තොට නවීන ගබඩා තුනක්‘මංගල දේශපාලනයේ භූමිදානය අප්‍රේල් 08’සුභාෂිණී ජයරත්නහම්බන්තොට වරායේ පළමු අදියරේ වැඩ කටයුතු අපේක්ෂිත කාලයට වඩා මාස 10 කට පෙර අවසන් කිරීමටත් මේ වසරේ නොවැම්බර් මස වන විට මෙහෙයුම් කටයුතු ආරම්භ කිරීමටත් හැකිවන බව වරාය අධිකාරියේ සභාපති ආචාර්ය පි‍්‍රයත් බන්දු වික්‍රම මහතා පවසයි.මේ වනවිට දකුණු කොළඹ, හම්බන්තොට, ගාල්ල, ඕළුවිල්, ත්‍රිකුණාමල හා කන්කසන්තුරේ යන වරාය සංවර්ධන කටයුතු ආරම්භ වී ඇති අතර 2006 සිට 2012 වසර දක්වා පමණක් මේ වරාය සංවර්ධනය මඟින් ඩොලර් බිලියන 1.7 ක මුදලක් රටට ආයෝජනය කිරීමට හැකිවෙයි. මේ මඟින් ඉදිරි පස් වසරේදී ඍජු රැකියා අවම වශයෙන් 25,000 ක්ද, වක්‍ර රැකියා ලක්‍ෂ 2 ක්ද ලැබෙතැයි අපේක්ෂා කෙරේ.මීට අමතරව මත්තල ඉදිකැරෙන දෙවැනි අන්තර්ජාතික ගුවන් තොටුපළේ වැඩ කටයුතු මේ වනවිට ආරම්භ කැර ඇති අතර 2012 වසර වන විට මුල්ම යානය ගුවන්ගත කිරීමට ද අපේක්‍ෂිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>14</day>
    </date>
    <link>http://www.silumina.lk/2010/03/14/_art.asp?fn=aa1003146</link>
    <topic>මහ කන්නයේ වී ගන්න රජයෙන් කෝටි 400ක්</topic>
    <author>නිහාල් පී.අබේසිංහ</author>
    <content>ශ්‍රී ලංකාවට ඇඟිලි ගසන්න එපා!ශ්‍රී ලංකාව ආසියාවේ ආශ්චර්යය කිරීමට ශක්තිමත් පාර්ලිමේන්තු බලයක් ඕනෑබැසිල්ගේ ආදර්ශයට අපිත් සහාය වෙමුජ.වි.පෙ. ජනතාව මුලාකරන වෑයමක‘සහෝදරත්වයෙන් මිත්‍රත්වයෙන් මේ උතුම් දිනය සමරමු!’වරායෙන් අලුත් රැකියා ලක්ෂ දෙකක්මහ කන්නයේ වී ගන්න රජයෙන් කෝටි 400ක්සංචාරය වැඩිවෙයි ඩොලර් ඉල්ලම් පෑදෙයිකසුරිගේ ‘කළු දෝංකාරය’ ආරක්ෂක ලේකම් අතටමහවේලි 80ක් පිළිසකර කරන වේලි ව්‍යාපෘතියේ වැඩ දඹුල්ලෙන් ඇරැඹේගලේවෙල, දඹුල්ල, හම්බන්තොට නවීන ගබඩා තුනක්‘මංගල දේශපාලනයේ භූමිදානය අප්‍රේල් 08’නිහාල් පී.අබේසිංහමෙවර මහ කන්නයේ වී අස්වැන්න මිලදී ගැනීම පිණිස රුපියල් කෝටි 400කට වැඩි මුදලක් රජය විසින් වෙන්කර තිබෙන බව කෘෂිකර්ම සංවර්ධන හා ගොවිජන සේවා ඇමැති මෛත්‍රීපාල සිරිසේන මහතා පවසයි.ඒ අනුව වී අලෙවි මණ්ඩලය මඟින් නියමිත ප්‍රමිතියේ වී මෙට්‍රික් ටොන් 140000ක් මිලදී ගැනීමට රජය නව වැඩපිළිවෙළක් ක්‍රියාවට නංවා ඇත. ගොවිජන සේවා සංවර්ධන දෙපාර්තමේන්තුව ද මේ සඳහා පූර්ණ උදව් උපකාර දක්වයි. මේ යටතේ සම්බා වී කිලෝවක් රුපියල් 30කටත් නාඩු වී කිලෝවක් රුපියල් 28කටත් මිලදී ගන්නා බවත් ඒ සඳහා ගබඩා පහසුකම් හා මානව සම්පත් තමන් සතුව ඇති බවත් වී අලෙවි මණ්ඩලයේ සභාපති ආර්.එම්.පී.ජයසිංහ මහතා කීය.ඒ අනුව මීට වඩා අඩු මුදලට වී විකිණීමේ අවශ්‍යතාවක් නැති බවද වී අලෙවි මණ්ඩලය පවසයි. දැනටමත් වී අලෙවි මණ්ඩලය සතුව වී ගබඩා අවශ්‍ය තරම් ඇති බවත් මිලදී ගැනීම් දැනටමත් ආරම්භ වී ඇති බවත් වී අලෙවි මණ්ඩලයේ සභාපති ජයසිංහ මහතා සිළුමිණට කීය. අම්පාර මඩකලපුව දිස්ත්‍රික්කවලින් වී මෙට්‍රික් ටොන් 2000ක් දැනටමත් මිලදී ගෙන ඇත.මණ්ඩලයේ ගබඩාවලට වී අලෙවි කිරීම කෙළින්ම ගොවියාට සිදුකළ හැකි අතර මීට අමතරව විවිධ සේවා සමූපකාර සමිති ප්‍රාදේශික මඟින්, ගොවි සංවිධාන මඟින්, බලයලත් නියෝජිතයන් මඟින් ගොවීන්ගෙන් වී මිලදී ගන්නා බවත් ජයසිංහ මහතා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>14</day>
    </date>
    <link>http://www.silumina.lk/2010/03/14/_art.asp?fn=aa1003147</link>
    <topic>සංචාරය වැඩිවෙයි ඩොලර් ඉල්ලම් පෑදෙයි</topic>
    <author>සාගරිකා දිසානායක</author>
    <content>ශ්‍රී ලංකාවට ඇඟිලි ගසන්න එපා!ශ්‍රී ලංකාව ආසියාවේ ආශ්චර්යය කිරීමට ශක්තිමත් පාර්ලිමේන්තු බලයක් ඕනෑබැසිල්ගේ ආදර්ශයට අපිත් සහාය වෙමුජ.වි.පෙ. ජනතාව මුලාකරන වෑයමක‘සහෝදරත්වයෙන් මිත්‍රත්වයෙන් මේ උතුම් දිනය සමරමු!’වරායෙන් අලුත් රැකියා ලක්ෂ දෙකක්මහ කන්නයේ වී ගන්න රජයෙන් කෝටි 400ක්සංචාරය වැඩිවෙයි ඩොලර් ඉල්ලම් පෑදෙයිකසුරිගේ ‘කළු දෝංකාරය’ ආරක්ෂක ලේකම් අතටමහවේලි 80ක් පිළිසකර කරන වේලි ව්‍යාපෘතියේ වැඩ දඹුල්ලෙන් ඇරැඹේගලේවෙල, දඹුල්ල, හම්බන්තොට නවීන ගබඩා තුනක්‘මංගල දේශපාලනයේ භූමිදානය අප්‍රේල් 08’සාගරිකා දිසානායකමෙරට සංචාරක කර්මාන්තයේ දීප්තිමත්ම යුගය ආරම්භ වී ඇතැයි අන්තර්ජාතික සංචාරක වාර්තා මඟින් අනාවරණය වෙයි. ඒ අනුව 2010 පෙබරවාරි මාසයේදී ශ්‍රී ලංකාවට සංචාරකයින් පැමිණීම සියයට 48කින් ඉහළ ගොස් ඇත.මෙය 2009 වසර හා සැසඳීමේදී ඉතාම ඉහළ වර්ධනයක් ලෙස සැලකෙයි. මේ තත්ත්වය ශ්‍රීී ලංකාවට විදේශ විනිමය ගලන උල්පතක් වනු ඇතැයි ද අපේක්ෂා කෙරේ.එංගලන්තය, ප්‍රංසය, ඉතාලිය, ජර්මනිය, ඩෙන්මාර්කය, නෙදර්ලන්තය, පින්ලන්තය, වැනි යුරෝපීය රටවලින් හා ඉන්දියාව, චීනය, ජපානය, සිංගප්පූරුව වැනි ආසියානු රටවලින්ද විශාල වශයෙන් ශ්‍රී ලංකාවට සංචාරකයන් ඇදී එති. ඉන්දියාවෙන් පමණක් ශ්‍රී ලංකාවට පැමිණෙන සංචාරකයින් සංඛ්‍යාව සියයට 94කින් වර්ධනය වී ඇත.සංචාරක අමාත්‍යාංශයේ ලේකම් ජෝර්ජ් මයිකල් මහතා පෙන්වා දෙන පරිදි ශ්‍රී ලංකාව සංචාරය සඳහා සුදුසු රටක් නොවන බවට ඇතැම් විදේශ රටවල් විසින් පණවා තිබූ උපදේශාත්මක තත්ත්වයන් වෙනස් වී ඇති අතර ඉදිරියේදී ශ්‍රී ලංකාවට පැමිණෙන විදේශ සංචාරක සංඛ්‍යාව තවදුරටත් ඉහළ යනු ඇතැයි විශ්වාස කෙරේ.මේ හිතකර තත්ත්වය රැක ගනිමින් එය වර්ධනය කැර ගැනීම සඳහා රජය විසින් පියවර ගණනාවක් ගෙන ඇති අතර සංචාරකයන්ගේ ආරක්ෂාව ඒ අතරින් ප්‍රමුඛ වෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>14</day>
    </date>
    <link>http://www.silumina.lk/2010/03/14/_art.asp?fn=aa1003148</link>
    <topic>කසුරිගේ ‘කළු දෝංකාරය’ ආරක්ෂක ලේකම් අතට</topic>
    <author/>
    <content>ශ්‍රී ලංකාවට ඇඟිලි ගසන්න එපා!ශ්‍රී ලංකාව ආසියාවේ ආශ්චර්යය කිරීමට ශක්තිමත් පාර්ලිමේන්තු බලයක් ඕනෑබැසිල්ගේ ආදර්ශයට අපිත් සහාය වෙමුජ.වි.පෙ. ජනතාව මුලාකරන වෑයමක‘සහෝදරත්වයෙන් මිත්‍රත්වයෙන් මේ උතුම් දිනය සමරමු!’වරායෙන් අලුත් රැකියා ලක්ෂ දෙකක්මහ කන්නයේ වී ගන්න රජයෙන් කෝටි 400ක්සංචාරය වැඩිවෙයි ඩොලර් ඉල්ලම් පෑදෙයිකසුරිගේ ‘කළු දෝංකාරය’ ආරක්ෂක ලේකම් අතටමහවේලි 80ක් පිළිසකර කරන වේලි ව්‍යාපෘතියේ වැඩ දඹුල්ලෙන් ඇරැඹේගලේවෙල, දඹුල්ල, හම්බන්තොට නවීන ගබඩා තුනක්‘මංගල දේශපාලනයේ භූමිදානය අප්‍රේල් 08’කරුණාදාස සූරියආරච්චි විසින් රචිත “කළු දෝංකාරය” නවතම කෘතිය පසුගියදා ආරක්‍ෂක ලේකම් ගෝඨාභය රාජපක්‍ෂ මහතා වෙත පිළිගන්වන ලදී. කොටි ත්‍රස්තවාදය නිසා අනේකවිධ පීඩාවලට ලක්වී විනාශ වී ගිය කිලිනොච්චියේ දෙමළ පවුලක් පසුබිම් කොටගෙන නිර්මාණය වී ඇති අනුවේදනීය නවකතාවක් වන කළු දෝංකාරය කොටි හමුදාවට බලෙන් පැහැරගෙන යන දෙමළ යුවතියන්ගේ ඛේදවාචකය විදහා දක්වන්නකි.ජාතික ආරක්‍ෂාව පිළිබඳ මාධ්‍ය මධ්‍යස්ථානයේ අධ්‍යක්‍ෂ ජනරාල් ලක්‍ෂමන් හුළුගල්ලේ, ආරක්‍ෂක අමාත්‍යාංශයේ අතිරේක ලේකම් බී.කේ.යූ.ඊ. වික්‍රමසිංහ හා කෘතියේ ප්‍රකාශක දයාවංශ ජයකොඩි මහතා ද ඡායාරූපයේ වෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>14</day>
    </date>
    <link>http://www.silumina.lk/2010/03/14/_art.asp?fn=aa1003149</link>
    <topic>මහවේලි 80ක් පිළිසකර කරන වේලි ව්‍යාපෘතියේ වැඩ දඹුල්ලෙන් ඇරැඹේ</topic>
    <author>නිහාල් පී. අබේසිංහ</author>
    <content>ශ්‍රී ලංකාවට ඇඟිලි ගසන්න එපා!ශ්‍රී ලංකාව ආසියාවේ ආශ්චර්යය කිරීමට ශක්තිමත් පාර්ලිමේන්තු බලයක් ඕනෑබැසිල්ගේ ආදර්ශයට අපිත් සහාය වෙමුජ.වි.පෙ. ජනතාව මුලාකරන වෑයමක‘සහෝදරත්වයෙන් මිත්‍රත්වයෙන් මේ උතුම් දිනය සමරමු!’වරායෙන් අලුත් රැකියා ලක්ෂ දෙකක්මහ කන්නයේ වී ගන්න රජයෙන් කෝටි 400ක්සංචාරය වැඩිවෙයි ඩොලර් ඉල්ලම් පෑදෙයිකසුරිගේ ‘කළු දෝංකාරය’ ආරක්ෂක ලේකම් අතටමහවේලි 80ක් පිළිසකර කරන වේලි ව්‍යාපෘතියේ වැඩ දඹුල්ලෙන් ඇරැඹේගලේවෙල, දඹුල්ල, හම්බන්තොට නවීන ගබඩා තුනක්‘මංගල දේශපාලනයේ භූමිදානය අප්‍රේල් 08’නිහාල් පී. අබේසිංහරුපියල් කෝටි 776 ක වියදමින් ක්‍රියාත්මක කරන වේලි ආරක්ෂක හා ජල සම්පත් සැලසුම්කරන ව්‍යාපෘතිය මගින් මෙරට සුවිශේෂ මහවේලි 80 ක් පමණ පිළිසකර කිරීමට පියවර ගෙන ඇත. දැනටමත් එහි ප්‍රථම අදියරේ ප්‍රථම පියවර ලෙස රුපියල් ලක්ෂ 640 ක වියදමින් දඹුලු ඔය ජලාශයේ වේල්ල අලුත්වැඩියාව ආරම්භ කර ඇතැයි ව්‍යාපෘතියේ අධ්‍යක්ෂ ඉංජිනේරු සුධර්ම ඇලකන්ද මහතා ‘සිළුමිණ’ ට කීය.මීළඟට කණ්ඩලම වැවේ වේල්ලේ පිළිසකර කටයුතු ආරම්භ කරන බවත් මේ වේලි 80 ක් පිළිසකර කිරීමේ සම්පූර්ණ ව්‍යාපෘතිය 2013 හි අවසන් කිරීමට යෝජිත බවත් සුධර්ම ඇළකන්ද මහතා පැවසීය.ඇමැති මෛත්‍රිපාල සිරිසේන මහතාගේ උපදෙස් පරිදි ක්‍රියාත්මක කරන මේ ව්‍යාපෘතිය යටතේ ප්‍රථම අදියරේ මෙරට ඉතා පැරැණි ඉක්මනින් පිළිසකර විය යුතු වේලි 32 ක් මනාව පිළිසකර කර එහි වේලි ආරක්ෂණ හා මෙහෙයුම්’ කාර්යක්ෂමතාව වැඩි දියුණු කෙරේ. මීට අමතරව තවත් වැව් හා හැරවුම් වේලි හතළිස් අටක් ආශ්‍රිතව ද මෙම ආරක්ෂණ වැඩපිළිවෙළ ක්‍රියාත්මක කෙරේ.ව්‍යාපෘතිය යටතේ දඹුලු ඔය, කණ්ඩලම වෙන්ඩ්‍රායන්, තිස්සවැව, නුවරවැව, නාච්චදූවවැව. හුරුළුවැව, කන්තලේ වැව, තබ්බෝව වැව, ඉඟිනිමිටිය වැව, කලා වැව, ගිරිතලේ වැව, මින්නේරිය වැව, කවුඩුල්ලවැව, මාදුරුඔය ජලාශය, නාලන්දාව, බෝවතැන්න, පොල්ගොල්ල, වික්ටෝරියා, රන්දෙනිගල, රන්ටැඹේ, කලටුවාව, ලක්ෂපාන, හෝර්ටන් කාසල්රි, චන්ද්‍රිකා වැව, රිදියාගම වැව, ආදී වැව් වල වේලි පිළිසකර කිරීම ආරක්ෂණ කටයුතු වැඩි දියුණු කිරීම ආරම්භ කෙරේ.මේ ව්‍යාපෘතිය යටතේ වේලි ආරක්ෂණය හා මෙහෙයුම් කාර්යක්ෂමතාව වැඩි දියුණු කිරීම ජල මිනුම් දත්ත පද්ධති වැඩි දියුණු කිරීම හා බහු ආංශික ජල සම්පත් කළමනාකරණ ක්‍රියාවලියක් සැලසුම් කිරීම සිදු කෙරේ.මීට අමතරව සේනානායක සමුද්‍රය, සමනළවැව, පොල්ගොල්ල උමග, මිණිපේ අන්තර් නිම්න ඇළ වික්ටෝරියා වේල්ල, සම්බන්ධ තත්ත්ව අධීක්ෂණය කොට අවශ්‍ය පිළිසකර කටයුතු පිළිබඳව නිර්දේශ ඉදිරිපත් කිරීම ද මෙහිදී සිදු කෙරෙන බව ව්‍යාපෘතියේ ජ්‍යෙෂ්ඨ වැඩසටහන් නිලධාරි බන්දුල සිරිමල් මහතා ‘සිළුමිණ’ ට කීය.දඹුලුඔය ජලාශයේ වැඩකටයුතු ප්‍රතිසංස්කරණය කිරීම යටතේ එහි වේල්ලේ දෙපස සම්පූර්ණයෙන් ශුද්ධකර මහ ගස් සුපරික්ෂාකාරීව ගලවා පසුව මුළු වේල්ලටම පස් හා බොරළු දමා යළි කළුගල් තට්ටුවක් ඇල්ලීම් සිදු කරනු ලබන බව ශ්‍රී ලංකා මහවැලි අධිකාරියේ අධ්‍යක්ෂ (ගංගා ද්‍රෝණි හා ජලාශ) එම්.එම්. පද්මසිරි මහතා පවසයි. දඹුලු ඔය ව්‍යාපෘති ඉංජිනේරු චින්තක ජයනාත් දිසානායක මහතා පැවසුවේ දඹුලුඔය ජලාශයෙන් කුඹුරු අක්කර 6000 ක් පමණ අස්වැද්දෙන බවය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>14</day>
    </date>
    <link>http://www.silumina.lk/2010/03/14/_art.asp?fn=aa10031410</link>
    <topic>ගලේවෙල, දඹුල්ල, හම්බන්තොට නවීන ගබඩා තුනක්</topic>
    <author/>
    <content>ශ්‍රී ලංකාවට ඇඟිලි ගසන්න එපා!ශ්‍රී ලංකාව ආසියාවේ ආශ්චර්යය කිරීමට ශක්තිමත් පාර්ලිමේන්තු බලයක් ඕනෑබැසිල්ගේ ආදර්ශයට අපිත් සහාය වෙමුජ.වි.පෙ. ජනතාව මුලාකරන වෑයමක‘සහෝදරත්වයෙන් මිත්‍රත්වයෙන් මේ උතුම් දිනය සමරමු!’වරායෙන් අලුත් රැකියා ලක්ෂ දෙකක්මහ කන්නයේ වී ගන්න රජයෙන් කෝටි 400ක්සංචාරය වැඩිවෙයි ඩොලර් ඉල්ලම් පෑදෙයිකසුරිගේ ‘කළු දෝංකාරය’ ආරක්ෂක ලේකම් අතටමහවේලි 80ක් පිළිසකර කරන වේලි ව්‍යාපෘතියේ වැඩ දඹුල්ලෙන් ඇරැඹේගලේවෙල, දඹුල්ල, හම්බන්තොට නවීන ගබඩා තුනක්‘මංගල දේශපාලනයේ භූමිදානය අප්‍රේල් 08’ශ්‍රී ලංකාවේ ආහාර නිසි පරිදි ගබඩා කර තබා ගැනීම සඳහා නවීන පහසුකම්වලින් සමන්විත ගබඩා සංකීර්ණ තුනක් ගලේවෙල, හම්බන්තොට හා දඹුල්ල ඉදිකිරීම සඳහා නාගරික සංවර්ධන හා පූජා භූ®මි සංවර්ධන අමාත්‍ය දිනේෂ් ගුණවර්ධන මහතා ඉදිරිපත් කළ කැබිනට් පත්‍රිකාව සඳහා අනුමැතිය ලැබී තිබේ.මෙම ගබඩා ඉදිකිරීමේ යෝජනාව පිළිබඳව මුදල් හා ක්‍රම සම්පාදන අමාත්‍යංශයේ ක්‍රම සම්පාදන දෙපාර්තමේන්තුව ගැඹුරින් සලකා බලා මෙම ගබඩා ඉදිකිරීම් අවශ්‍යතාව තදින්ම අවධාරණය කර ඇති අතර මහ බැංකුව ද මෙහි යෝග්‍යතාව මැනැවින් අවධාරණය කොට තිබේ.අමාත්‍ය දිනේෂ් ගුණවර්ධන මහතා ස්පාඤ්ඤයෙන් BBVA බැංකුව සමඟ සාකච්ඡා කොට ස්පාඤ්ඤ අපනයන සේවා පහසුකම් යටතේ මේ සඳහා දිගු කාලීන සහන ණය අනුමත කරගෙන ඇත. මේ අනුව හම්බන්තොට, ගලේවෙල හා දඹුල්ල නවීන ගබඩා සංකීර්ණ තුනක් වෙනුවෙන් යූරෝ මිලියන 47ක් ශ්‍රී ලංකාවට ලැබීමට නියමිතය. ඒ අනුව ඉදිරියේදී මෙම ගබඩා සංකීර්ණ තුනේ වැඩ ආරම්භ කරන බවද, දිනේෂ් ගුණවර්ධන මහතා ප්‍රකාශ කරයි. මේ සඳහා වන අවබෝධතා ගිවිසුම ලබන 18 වන දින අමාත්‍යවරයා ස්පාඤ්ඤය සමඟ අස්සන් කරයි.හම්බන්තොට ගබඩා සංකීර්ණයේ ප්‍රධාන වශයෙන් මාළු ගබඩා කරන අතර ඊට අතිරේකව එළවළු හා පළතුරු ගබඩා කිරීමේ පහසුකම් ඇත. එසේම මෙහි මාළු ඇසුරුම් කිරීමට ගනු ලබන අයිස් පලතුරු නිෂ්පාදනය කිරීමේ නවීන යන්ත්‍රාගාරයක් ඉදිකෙරේ. එහි දිනකට අයිස් ටොන් 1200ක් නිපදවා මාළු වෙළඳාමේ යෙදෙන්නන්ට ලබාදේ. මේ නිසා ධීවර කර්මාන්තයට මේ දක්වා නොතිබූ පහසුකම් රැසක් ලැබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>14</day>
    </date>
    <link>http://www.silumina.lk/2010/03/14/_art.asp?fn=aa10031411</link>
    <topic>‘මංගල දේශපාලනයේ භූමිදානය අප්‍රේල් 08’</topic>
    <author>ටී. ජී. ටී. ලක්ෂ්මන් ශී‍්‍ර.ල.නි.ප. ‘ම’ පාර්ශ්වයේ හිටපු කොළඔ දිස්ත්‍රික් ක්‍රියාකාරී කමිටු සංව්ධායක</author>
    <content>ශ්‍රී ලංකාවට ඇඟිලි ගසන්න එපා!ශ්‍රී ලංකාව ආසියාවේ ආශ්චර්යය කිරීමට ශක්තිමත් පාර්ලිමේන්තු බලයක් ඕනෑබැසිල්ගේ ආදර්ශයට අපිත් සහාය වෙමුජ.වි.පෙ. ජනතාව මුලාකරන වෑයමක‘සහෝදරත්වයෙන් මිත්‍රත්වයෙන් මේ උතුම් දිනය සමරමු!’වරායෙන් අලුත් රැකියා ලක්ෂ දෙකක්මහ කන්නයේ වී ගන්න රජයෙන් කෝටි 400ක්සංචාරය වැඩිවෙයි ඩොලර් ඉල්ලම් පෑදෙයිකසුරිගේ ‘කළු දෝංකාරය’ ආරක්ෂක ලේකම් අතටමහවේලි 80ක් පිළිසකර කරන වේලි ව්‍යාපෘතියේ වැඩ දඹුල්ලෙන් ඇරැඹේගලේවෙල, දඹුල්ල, හම්බන්තොට නවීන ගබඩා තුනක්‘මංගල දේශපාලනයේ භූමිදානය අප්‍රේල් 08’ශ්‍රී ලංකා නිදහස් පක්ෂයේ නිර්මාතෘ එස්.ඩබ්.ආර්.ඩී. බණ්ඩාරනායක ශ්‍රීමතාණන් දායාද කළ අත සළකුණ විනාශ කරපු එක්සත් ජාතික පක්ෂයේ අලියා විනාශ කිරීමට කුමන්ත්‍රණය කළ ජනතා විමුක්ති පෙරමුණේ සීනුව නැති කර ජේ.වී.පී. එක නන්නත්තාර කරමින් ජනරාල් සරත් ෆොන්සේකා මහතා දේශපාලන මඩ ගොහොරුවකට ඇද දැමූ මංගල සමරවීර මහතා ද අද නන්නත්තාර වී ඇත.ඔහු ගොඩනැඟූ “මා” පාර්ශ්වය ද අද ඔහු සමඟ නැත. “මා” පාර්ශ්වයේ සියලු කොටස් මේ වනවිට ගරු ජනාධිපතිතුමා සමඟ අත්වැල් බැඳගැනීමට ඒකරාශි වී ඇත. එහෙත් කුහක දේශපාලන ප්‍රතිපත්තිය වෙනස් නොකරමින් දේශපාලන නායකත්ව උන්මාදයකින් පෙලෙන මංගල සමරවීර මහතා ඔහුගේ තරම තේරුම් නොගැනීම පුදුමයට කරුණකි.නමුත් මාතර දිස්ත්‍රික් නායකත්වයට සුදුසු එක්සත් ජාතික පක්ෂයට විශාල කැපවීම් කළ උගත් බුද්ධිමත් බුද්ධික පතිරණ වැනි තරුණ දේශපාලන නායකයින් අමතක කිරීමට තරම් මාතර එක්සත් ජාතික පාක්ෂිකයින් ගුණමකු නොවෙනු ඇත. මෙනිසා මංගල සමරවීර මහා දේශපාලන ගමනේ භූ®මිදාන කටයුතු පක්ෂ භේද පාට භේදවලින් තොරව මාතර ජනතාවගේ සහභාගිත්වයෙන් අප්‍රේල් 08 දිනට සිදු කරනු ඇත.ටී. ජී. ටී. ලක්ෂ්මන් ශී‍්‍ර.ල.නි.ප. ‘ම’ පාර්ශ්වයේ හිටපු කොළඔ දිස්ත්‍රික් ක්‍රියාකාරී කමිටු සංව්ධායක</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>14</day>
    </date>
    <link>http://www.silumina.lk/2010/03/14/_art.asp?fn=ab1003144</link>
    <topic>බැසිල් එන තෙක් ගම්පහ බලා සිටියේය</topic>
    <author>- ගම්පහ පුරවැසියෙක්</author>
    <content>බැසිල් එන තෙක් ගම්පහ බලා සිටියේයබැසිල් මහත්තයා ආවේ මෙහෙමයි !එදා පාර්ලිමේන්තුව පුංචියි..... ඒත් සුන්දරයිරනිල් ගේ පිරිසිදු මාළුපාන්තුනෙන් දෙක ලැබෙන හැටි...එකිනෙකාට මඩ ගහගන්ඩ එපාබැසිල් මහත්තයා එන තෙක් ගම්පහ බලා සිටියේය. ගම්පහ නගරය පමණක් නොව ගම්පහ දිස්ත්‍රික්කයම බලා සිටියේය. ගම්පහ දිස්ත්‍රික්කයේ පොදු ජනතාව පමණක් නොව මහා මාර්ග, පාලම්, කඩවීදි, බස් නැවතුම් පොළවල්, පාසල්, ආරෝග්‍යශාලා මේ සියල්ල ගම්පහට බැසිල් මහත්තයා එනතෙක් බලා සිටියේය.වල ගොඩැලි සහිත ගුරුපාර කොන්ක්‍රිට් වෙන්නට බලා සිටියේ ය. ගම්පහ නගරයේ ඇති ගුවන් පාලම වසර ගණනාවක් තිස්සේ වැස්සට තෙමෙමින් අව්වට වේලෙමින් බලා සිටියේ විවෘත වෙන්නට ය. කැලණිය, ගුවන් පාලම ලැසි ගමනින් ගොඩ නැගෙද්දී ගම්පහ ගුවන්පාලම හැදුණේ ඉබිගමනිනි.කැලණිය ගුවන් පාලම දවස් හැට ගණනකින් නිමැවී වාර්තාවක් ද තැබුවේය. ගම්පහ ගුවන් පාලම ඒ දෙස බලා වැඩිම කාලයක් ගිය ගුවන් පාලම ලෙසින් ඉකි ගසමින් ඉතිහාස ගත වේදෝයි බලා සිටියේය.බැසිල් මහත්තයාට ගම්පහ දිස්ත්‍රික් නායකත්වය ලැබී ඇති බවත් උතුරු වසන්තයේ සහ නැඟෙනහිර නවෝදයේ වැඩ කටයුතු අතරතුරදී දවසක ගම්පහ බලන්නට එන බවත් ගුවන් පාලමට ආරංචි විය. ඒ වන විටත් වැඩ අවසාන වී නොතිබුණු පාලමට පොඩි සිනාවක් ගියේය. නුදුරු දිනකදී නගරයේ තදබදය අවසන් කරමින් දුම්රිය මාර්ගය හරහා වාහන එහා මෙහා කරන්නට තමන්ටත් හැකිවන බව ගුවන් පාලම දැන සිටියේ ය.”මල්ලී උතුරු වසන්තයයි, නැඟෙනහිර නවෝදයයි උදා කරපු බැසිල් මහත්තයට මේක ඒ හැටි කජ්ජක් නෙමෙයි”ගම්පහ ගුවන් පාලම, කැලණිය ගුවන් පාලමට කොඳුරා කීවේය. බැසිල් මහත්තයා ගම්පහට එන ආරංචියට ගුවන් පාලම අවසන් විය. හදිසියේම ජනාධිපති මහින්ද රාජපක්‍ෂ මැතිතුමා කුකුළා අතින් අරගෙන ගම්පහට ආවේය. පාලම හරහා ඇවිදගෙන ගියේය. මෙතෙක් කල් ඉබ් ගමනින් හැදුණු පාලම උඩින් අධිවේගයෙන් වාහන එහා මෙහා යන්නට වීය. ඒ ගම්පහ නවෝදයේ ආරම්භය විය.උතුරු වසන්තය එසේ උදාවෙද්දී නැඟෙනහිර නවෝදයද එසේ උදාවෙද්දී දැන් ගම්පහ වසන්තය ආරම්භ වී ඇත.බැසිල් මහත්තයා ගම්පහ නගරය හරහා වරක් දෙවරක් එහාට මෙහාට ගියේය. හම්බන්තොට මාර්ග සංවර්ධනය හා සංසන්දනය කරනවිට ගම්පහ මාර්ග පද්ධතිය ගන්ඩම දෙයක් නැති බව බැසිල් මහත්තයාට වැටහෙන්නට මහා ලොකු වෙලාවක් ගියේ නැත.”ඇයි මේ මාර්ග සංවර්ධනය වෙන්නෙ නැත්තෙ?”බැසිල් මහත්තයා, බලධාරින්ගෙන් හෝ මිනිසුන්ගෙන් නොව මහා මාර්ගවලින් ඇසුවේය.”සමහරු කියන්නෙ අපි අයිති පළාත් සභාවට කියල. සමහරු කියන්නෙ නගර සභාවට කියල. සමහරු කියන්නෙ මාර්ග සංවර්ධන අධිකාරියට කියල. එක එක්කෙනා ඔහොම දේවල් කිය කියා ඉන්නව... අපි එකම තැනක... හැම තැනම තුවාල... බේත් කරන කෙනෙක් නෑ... ඉඳල හිටල පුංචි ප්ලාස්ටර් කෑල්ලක් දෙකක් අලවනව විතරයි”මහා මාර්ග පද්ධතිය එක හඬින් බැසිල් මහත්තයාට කියා සිටියේය. බැසිල් මහත්තයා ගම්පහ නගරයේ මහා මාර්ග පද්ධතිය දෙසට බැල්මක් හෙලුවේය.මොහොතකට පාරවල් වැසුණේ ය. බැරියර් වැටුණේය. මහා යන්ත්‍ර සූත්‍ර ආවේය. කස කාරයෝ මෙන් ම වැඩකාරයෝ ද පැමිණියහ. වැඩ පටන් ගත්හ. දවස් දෙක තුනක් යනවිට ගම්පහ නගර මාර්ග පද්ධතිය කාපට් වී අවසානය. දැන් තුවාල නැත. වාහන උඩගොස් බිම වැටෙන්නේ නැත. පයින් යන උදවියගේ කකුල් ගල්වල හැපී තුවාලවන්නේ නැත.දවස් තුන හතරකින් ගම්පහ නගරයට නොපැමිණි අවට ජනතාව අවශ්‍යතාවලට ගම්පහට පැමිණියහ.”කෝ ගම්පහ?””ගම්පහ නෑ...””මේ වෙන නගරයක්””විශ්ව කර්මයෙක් ඇවිල්ල ද?”මිනිස්සු ඇසූහ.”නෑ... බැසිල් මහත්තය ඇවිත්” මහාමාර්ග පද්ධතිය මිනිස්සුන්ට කීවේය.”ඔව්... ගම්පහට බැසිල් මහත්තයා ඇවිත්... ගම්පහ නගරයට පමණක් නොව ගම්පහ දිස්ත්‍රික්කයටම බැසිල් මහත්තයා ඇවිත්.පසුගිය කාලයේ ගම්පහට ජවසම්පන්න නායකත්වයක් තිබුණේ නැත. එහෙත් කලකට පෙර එවැනි නායකත්වයක් තිබුණේය.ඩී.ඇස්. සේනානායක මීරිගම සිටියේය. ඒ බෝතලේ වලව්වේය. බණ්ඩාරනායක මහත්තයා, සිරිමාවෝ මැතිනිය, චÁද්‍රිකා නෝනා අත්තනගල්ලේ සිටියහ. ඒ හොරගොල්ල වලව්වේය. ඒ සියල්ලෝම ජාතික නායකයෝය. අගමැතිවරුය. මැතිනිය ලෝකයේ ප්‍රථම අගමැතිනියයි. චන්‍ද්‍රිකා ශ්‍රී ලංකාවේ පළමු ජනාධිපතිවරියයි. තවත් ජනාධිපතිවරියක් බිහිවන ලකුණු පෙනෙන තෙක් මානයේවත් නැත.මේ සියලු දෙනාම ගම්පහ දිස්ත්‍රික්කයේ සිට ශ්‍රී ලංකාවේ දේශපාලනයට නායකත්වයක් දුන් නමුත් ගම්පහ දිස්ත්‍රික්කයේ සංවර්ධනයට නායකත්වයක් නොදුන් බව හදවතට එකඟව පිළිගත යුතුව ඇත.වෙළෙඳ කලාප කිහිපයක් ම ගොඩ නැඟුණු බව ඇත්තය. තැනින් තැන තවත් එවැනි ව්‍යාපෘති කිහිපයක් ඇතිවූ බව ඇත්තය. එහෙත් ගම්පහ දිස්ත්‍රික්කය මලක් මෙන් එක පොකුරට පිපුණේ නැත. ගම්පහ දිස්ත්‍රික්කය සංවර්ධනය කරා ගියේ නම් ඒ ඉබි ගමනිනි. විශේෂයෙන් ගම්පහ නගරය ආබාධිත ඉබ්බකු මෙන් ගමන් ගත්තේ ය. මෙය ජාතික සංවර්ධන ක්‍රියාවලියත් සමඟ කෙසේවත් සමගාමී වූයේ නැත.මුළු ගම්පහ දිස්ත්‍රික්කයම ඒකකයක් වශයෙන් ගෙන එහි සම්පත් සහ අනන්‍යතා ලක්‍ෂණ හඳුනා ගනිමින් ක්‍රියාත්මක වූ පොදු සංවර්ධන සැලැස්මක් අපට නම් දකින්නට ලැබුණේ නැහැ.ගම්පහ දිස්ත්‍රික්කය හරහා කැලණි ගඟද අත්තනගලු ඔය ද මුහුදට ගලා බසී. කැලණි ගඟ බොහෝවිට මතක් වන්නේ ඉඳහිට ගලන ගංවතුර නිසාය. අත්තනගලු ඔය ගැන එහෙම අවධානයක්වත් නැත.මේ සම්පත් දෙකම ගම්පහ දිස්ත්‍රික් සංවර්ධන ව්‍යාපෘතියක කොටස් බවට පත්වී ඇති බවක් පෙනෙන්නට නැත.එක් එක් මැතිවරණ ආසනවලට යම් යම් වැඩ කොටස් සිදුවී ඇති බව ඇත්තය. එහෙත් උතුරට වසන්තය මෙන් නැඟෙනහිරට නවෝදය මෙන් ගම්පහට ද පුළුල් සංවර්ධන සැලැස්මක් අවශ්‍යයය.එවැනි “මෙගා වැඩකට” අතගසන්නට ශ්‍රී ලංකාවේ සිටින දක්‍ෂතම පුද්ගලයා ගම්පහට පැමිණ සිටී. ගම්පහ දිස්ත්‍රික්කයේ සුක්කානම අතට ගෙන ඇත.ගම්පහට දේශපාලන නායකත්වයක් පමණක් නොව සංවර්ධනයේ නායකත්වයක් ද ලැබෙනු නොඅනුමානය.වැඩිහිටි පරම්පරාවට නොලැබුණු ගම්පහක් බාල පරම්පරාවට ලැබෙනු නිසැකය.ඉදින් ගම්පහ දිස්ත්‍රික්කයේ වැසියන් වශයෙන් අප කළ යුත්තේ කුමක් ද?ගම්පහ දිස්ත්‍රික්කයේ පෙර වාසනාවකට මෙහි පැමිණි මේ ජවසම්පන්න චරිතයට අපට දිය හැකි උපරිම ශක්තිය සහ අත් උදව්ව ලබා දීමයි.ගම්පහට විත් දැනටමත් ගම්පහ දිස්ත්‍රික්කයේ හැම ආසනයකටම යමින් අඩු පාඩුකම් පිළිබඳ සොයා බැලූ එකම දිස්ත්‍රික් නායකයා බැසිල් මහත්තයාය.දිස්ත්‍රික්කයක් වශයෙන් මෙය සංවර්ධනය කළ යුතුය යන ආකල්පය ඇති කරගත් එකම දේශපාලන නායකයා ඔහුය.ශ්‍රී ලංකාව ආසියාවේ ඓශ්චර්යය බවට පත්වන විට ගම්පහ දිස්ත්‍රික්කය ශ්‍රී ලංකාවේ ඓශ්චර්යය බවට පත්කරමියි යන හඬ නැංවූ ගම්පහ දේශපාලන නායකයා ඔහුය.බැසිල් මහත්තයා කයිවාරුකාරයකු නොවේ. වැඩ කාරයෙකි. “වැඩකාරයාට බොරු බැහැ... බොරු කාරයාට වැඩ බැහැ” යනුවෙන් අපේ ජනවහරේ එක්තරා කියමනක් ඇත.දැන් බොරු නැති වැඩ කාරයකුට ගම්පහ නායකත්වය ලැබී ඇත. ගම්පහ දිස්ත්‍රික්කයේ වැසියන් වන අපේ යුතුකම වන්නේ බැසිල් මහත්තයාට උපරිම සහයෝගය දීමයි.මහින්ද මහත්තයා ශ්‍රී ලංකාව ආසියාවේ ඓශ්චර්යය බවට පත්කරන මොහොතේ ම බැසිල් මහත්තයා ගම්පහ ශ්‍රී ලංකාවේ ඓශ්චර්යය බවට පත්කරනු ඇත. ඒ ගැන සැකක් නැත. ගම්පහ දිස්ත්‍රික් ජනතාවට සුබ අනාගතයක් උදාවනු නියතය. නිසැකය.- ගම්පහ පුරවැසියෙක්</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>14</day>
    </date>
    <link>http://www.silumina.lk/2010/03/14/_art.asp?fn=ab1003145</link>
    <topic>බැසිල් මහත්තයා ආවේ මෙහෙමයි !</topic>
    <author>අමරසිංහ කුඩගල්ආර</author>
    <content>බැසිල් එන තෙක් ගම්පහ බලා සිටියේයබැසිල් මහත්තයා ආවේ මෙහෙමයි !එදා පාර්ලිමේන්තුව පුංචියි..... ඒත් සුන්දරයිරනිල් ගේ පිරිසිදු මාළුපාන්තුනෙන් දෙක ලැබෙන හැටි...එකිනෙකාට මඩ ගහගන්ඩ එපාපීඩනයට මර්දනයට හා දිළිඳු කමට එරෙහිව නැගී සිටි රුසියානු සමාජ විප්ලවයේ පසුතල නිර්මාණ කරුවකු වූ මහා ලේඛක නිකොලෝයි ඔස්ත්‍රොවස්කි කියන පරිදි වානේ පන්නරය ලබන්නේ රත්වීමෙන් තැලීමෙන් හා සිසිල් වීමෙනි.කර්කශ පොළොවේ උණුසුමින් මයින හමෙන් එන සුළඟින් උණුසුම ලබා දැල්වෙන ගින්නෙන් ගිනියම් ව කිණිහිරය මත වැතිර හිරවී කම්මල් බාස්ගේ දැවැන්ත කුළුගෙඩි පහරින් තැලෙමින් වානේ පන්නරය ලබා මුවහත් ආයුධයක් වන හැටි කුඩා කලදී අපි ද අත් දැක ඇත්තෙමු. කැති උදලු පොරෝ හා පිහි ආදිය හැදෙන කම්මල් බාස්ගෙන් ලැබෙන වානේ පන්නරය සිහි ගන්වමින් ඔස්ත්‍රොවස්කි කියන්නේ සමාජ ප්‍රගමණයට ගාමක බලවේගයක් වන මිනිසුන් අතුරින් යුග පුරුෂයින් බිහිවන ආකාරයයි.බැසිල් රාජපක්ෂ මැතිතුමා මෙළොව එළිය දකින්නටත් පෙර සිය ආදරණීය සෙනෙහෙබර මා පිය දෙපළ ලබන අත්දැකීම් ද එතුමා ගේ ජානගත උරුමයන් බවට පත්වන්නේය. ජාතික නිදහස් අරගලය පන්නරය ලබා අලුත් දේශයක අරුණළු වැටෙන යුගයේ එකී ක්‍රියාකාරකම් අත්විඳින්න ඩී.ඒ.ටත් එම මැතිනියටත් වාසනාව ලැබෙන්නේය.බැසිල් මැතිතුමාගේ අනාගත ගමන් මඟ හා එයට අනුගත ක්‍රියාකාරකම් පෝෂණය වන්නේ මේ වටපිටාව හා සාධනීය පරිසරය තුළය.නවනිර්මාණ කුසලතා ඇති වෙනත් අය නොදකින සැබෑ ලෙස අනාගතය දකින පරිපාලනයේ හා කළමනාකරණයේ විශිෂ්ට වූ අපූර්ව මිනිසා බිහිවන්නේ එසේය.බිළිඳු වියේ දීම ගෙදර දොර වටපිටාව පිරීයන්නේ දුගී බවින් නූගත් කමෙන් හා සමාජ අසාධාරණයෙන් පීඩා වින්ද ද අව්‍යාජ සුන්දර ගැමි ගැහැනුන් හා මිනිසුන් ය. ආදරණීය කොල්ලන් කුරුට්ටන් ය. පියාගේ ගජ මිතුරන් වූ අගමැති මැති ඇමති ප්‍රභූ පිරිස් ද ගැටලු විසඳා ගන්නට එන, සහන සොයා එන ප්‍රදේශවාසීන් ද තරාතිරම නොබලා පියාගේ සහ මවගේ ගරුත්වයට පාත්‍රවන හැටිත් එහිදී පළවෙන කෘතවේදීත්වයත් බැසිල් ට අපූර්ව අත්දැකීම් විය.නව සමාජයමහින්ද අයියාගේ එඩිතර කමත් වහා ඉදිරිපත්වෙන දිරිමත් කමත් කාර්යශූර බවත් චමල් අයියාගේ නිවුණු සාවධාන තැන්පත් බවත් විවේක බුද්ධියෙන් බලන බැල්මත් චන්ද්‍ර අයියාගේ අපේක්ෂා සහගත බවත් ගෝඨාභය අයියාගේ තීක්ෂණ බුද්ධියෙන් යුතු ක්‍රියාකාරිත්වයත් අතරට මැදිව ජයන්ති අක්කාගේ කාරුණික බවත් ප්‍රීති හා ගාන්ධිනි නංගිලාගේ හා ඩඩ්ලි මල්ලිගේ සහයෝගයත් තම ගමන් මඟ පෝෂණය කළ බලවේගයෝ ය.එසේ ආත්මය පෝෂණය ලබද්දී කය වැඩීගියේ, පස්ගෝ රසයෙන් වත්තෙන් හා වටපිටාවෙන් ලැබුණ පලාපල්ලවයන්ගෙන් හා ගොවි බිමෙන් ලැබුණ අලුත් එළවලු ආදියෙන් හා කෙතෙන් ලැබුණු බතින්ය. ආත්මය සුන්දර ගැමියකුගේය. කළමනාකරණය හා නායකත්වය ජාත්‍යන්තරවාදීය.බණ්ඩාරනායක ඇමතිතුමා සමඟ පදවි පූජාවෙන් ජනතාව අතරට පැමිණ නව සමාජයක් බිහිකිරීමට කැප වූ ක්‍රියාත්මක දේශපාලන ක්‍රියාවලිය මේ පරිසරය තව තවත් පෝෂණය කළේය. 1956 ශ්‍රී ලාංකේය ගමන් මඟ ජනතාවාදී මාවතකට පැමිණි වකවානුවයි. බහ තෝරන වියේදීම ආශ්වාදය ලබන්නේ මේ පරිසරයෙනි.පියාගේ මවගේ කාර්ය බහුලත්වය වඩ වඩාත් ජනතා සේවයට කැපවීම උගෙනීමට තිබූ පාඩම්ය. ඉඩම් ඉල්ලා සිටින ජනතාවට ඒවා ලබා දෙන්නට වතුර ඉල්ලන ගොවීන්ට ඒවා ලබාදෙන්නට ආදී දහසකුත් දේට වෙහෙසෙන පියාගේ කටයුතු ඔහු දිරිමත් කළේය. චන්ද්‍රිකා වැවට මුල්ගල තැබීමට පැමිණි අගමැති මැති ඇමති ප්‍රභූ ජනයා සමඟ ප්‍රදේශයේ ජනතාව ද නිවෙසට එක්වී කිරිබත් කැවුම් කා ප්‍රීති ප්‍රමෝදයට පත් වූ හැටි ඔහු ගේ සිත කම්පනයට පත් කළේය.වානේ බඳු ගත සිතට පළමු කුළුගෙඩි පහර තදින් වදින්නේ 1956 රජය 1959 බණ්ඩාරනායක ඝාතනයත් සමඟ ඇද වැටීමේ සිද්ධියෙනි. භාරකාර ආණ්ඩුවේ කැබිනට් ඇමැති ධූරයක් අගමැති දහනායක මැතිතුමා විසින් තම පියාට බාර කරන ලදී. එය බාර නොගෙනම අහෝසි වී යන්නට ඉඩ හරියි. දැඩි වෙහෙසීමෙන් කැපවීමෙන් බිහිකළ මහජන එක්සත් පෙරමුණ ආණ්ඩුව බිඳ වැටුණි.ශ්‍රීී ලංකා නිදහස් පක්ෂය ලෙස එක් පාර්ශ්වයකින් ද මහජන එක්සත් පෙරමුණ නමින් තව පාර්ශ්වයකින් ද 1956 බලවේගය ජනතා ආණ්ඩුවේ ක්‍රියාකාරීන් වෙන්ව ආණ්ඩු බලය සඳහා මැතිවරණ සටනට පිවිසි, ඩී.ඒ. සිය ඥාති පුත්‍ර ලක්ෂ්මන් රාජපක්ෂයන් ගේද ඉල්ලීම පරිදි මහජන එක්සත් පෙරමුණ පාර්ශ්වයෙන් තරගයට පිවිසෙන බව දැනගත් මහින්ද අයියා එයට උරණ වී රාත්‍රි කෑම ද නොගෙන නින්දට ගිය බව දැනගත් බැසිල් කම්පාවට පත්විය.මහින්ද අයියා කී පරිදිම පියා පරාද විය. දින 33කට සීමා වූ ආණ්ඩුව පැරදී යාමෙන් පැවැති මැතිවරණයේදීම මහින්ද අයියාගේ මතයට එකඟව සිය පියා ගත් තීරණයෙන් පියා ජය ගත්තේය. ලෝක වාර්තාවක් බිහිකරමින් පළමු අගමැතිනිය වූ සිරිමා බණ්ඩාරනායක ආණ්ඩුවේ තනතුරු පියාට හිමි විය. රත් වූ වානේ තැලී සිසිල් වූවේ එසේය. එය පන්නරය ලැබීමකි.කුමන්ත්‍රණය1964 දී පාර්ලිමේන්තු කුමන්ත්‍රණයකින් රජය බිඳ වැටුණි. 1965 පැවැති මැතිවරණයෙන් එජාපය ආණ්ඩුව පිහිටුවීය. පියා ද පැරදුණ මන්ත්‍රීවරයකු විය. ජයගත් ආණ්ඩුවේ මන්ත්‍රීවරයාට වඩා පැරදුණ මන්ත්‍රී වූ පියා සොයා විසඳුම් පතා එන ජනතාවගේ අඩුවක් නොවීය. ඉදිරියට මූණ දෙමින් පිරිහී නොගිය දිරියෙන් යුතුව කටයුතු කරන පියාගේ චර්යාව තම දිවියට මහඟු පෝෂණයක් විය.ලොකුම කුළුගෙඩි ප්‍රහාරය වැදුණේ 1967 දී සිය පියාගේ දිවංගත වීමෙනි. ජනතාවගේ සුභසිද්ධිය වෙනුවෙන් කටයුතු කරන්නට ඉදිරිපත් වූ පියා දේශපාලනය නිසාම පරම්පරාවෙන් හිමිව තිබූ ඉඩ කඩම් ද අහිමි කරගෙන තිබුණි. ගමන් බිමන් යෑමට තිබුණ මෝටර් රථය ද ණය ගෙවීමට විකුණා දමා ය.ගෙදර ආදායම වූයේ උප පොලිස් පරීක්ෂකයකු වූ චමල් අයියාගේ වැටුප පමණි. පියාගේ අභාවයෙන් පසු එළැඹුණ මැතිවරණයේදී චමල් අයියාට පක්ෂයෙන් හා ජනතාවගෙන් ලැබුණු ආරාධනය පසෙක ලා අනාගතයට සුදුසු සොයුරු මහින්දට පරිත්‍යාග කෙරුණි. බාලම සහෝදරිය ද විවාහ වනතුරු දේශපාලනයට නොයමියි චමල් අයියා සිය කැමැත්තෙන් ම පරිත්‍යාගය සහතික කළේය.තම පියාගේ පටන් මහින්ද අයියාගේ දේශපාලනයේදී මැතිවරණ කොට්ඨාසය වූයේ බෙලිඅත්තයි. එහෙත් තම පවුලේ නිජබිම හා පදිංචිය මුල්ගිරිගල වීම නිසා එහි ජනතාවගේ ද ජනාදරයට පාත්‍ර විය.1970 මැතිවරණයේදී විදුදය සරසවි මිතුරු නඩය ද පිරිවරාගෙන ජනතා ආශිර්වාදයෙන් මහින්ද අයියා ලාබාලම මන්ත්‍රීවරයා ලෙස පාර්ලිමේන්තු ගියේය.බැසිල් මහතා ආනන්දයෙන් ප්‍රඥාවට යන ගමන ඇරඹුවේ කොළඹ ආනන්ද විද්‍යාලයෙනි. බෞද්ධ ප්‍රබෝධයේත් ජාතික නවෝදයේත් නිදහස් අරගලයේත් තෝතැන්නක් වූ ආනන්ද විද්‍යාලයෙන් පාසල් දිවිය පෝෂණය කරගත්තේ ය. තමා බලන්නට පියා සමඟ එන මතුගම දයා ටී.පැස්කුවල් මන්ත්‍රීවරයා ඇතුළු පියාගේ මිතුරන්ගේ ගෞරව ආදරයට තමාත් තම පාසල් සගයනුත් ලක්විය. ගුරුවරුන්ගේ විශේෂ අවධානයකින් හා පාසල් නායකත්වයකින් වැඩෙන්නට අවැසි පරිසරය සැකසී තිබුණේ එසේය.බලවේගයමහින්ද අයියාගේ පාර්ලිමේන්තු යෑමත් සමඟ අයියාගේ කටයුතු සාර්ථක කර ගැනීමට ලාබාල වියේ සිටම පියාගේ කටයුතු සඳහා ද දායක වී මෙතෙක් ලබාගත් සියලු අත්දැකීම් උගත්කම් හා බුද්ධිය මෙහෙයවා කටයුතු කිරීම ආරම්භ කෙරුණි. තිරය පිටුපස අදෘෂ්‍යමාන බලවේගය බවට ඔහු පත්විය.* තම හැකියාව දක්ෂතාව හා කටයුතු මෙහෙයවීමේ ප්‍රවීණතාව විදහා දක්වන්නට ආරම්භක පිය සටහන තබන්නේ තංගල්ලේ නගර සභාවේ විශේෂ ;කාමසාරිස් තනතුරේ වගකීම් භාර ගැනීමත් සමඟය.* ඒ අතරම බෙලිඅත්ත විවිධ සේවා සමූපකාර සමිති සංගමයේ සභාපති තනතුර භාර ගනිමින් පෙන් වූ කුසලතාවන්ය. මහින්ද අයියා හම්බන්තොට දිස්ත්‍රික් දේශපාලන අධිකාරියේ හා දිස්ත්‍රික් සංවර්ධන සභාවේ ප්‍රධානියා වූ විට තමා අයෝමය ශක්තියක් වෙමින් සංවර්ධන ක්‍රියාවලිය මෙහෙයවීමට දුන් දායකත්වය අග්‍රගණ්‍ය විය. සංවර්ධන සැලසුම් සකස් කිරීමේ දී එය අනාගත ආයෝජනයක් සේ සලකා කටයුතු කළේය. උපාය මාර්ගික ප්‍රවේශයන් ද එහි විය. රු. ලක්ෂ 15කින් සැලසුම් කළ යුතු යම් කාර්යයක් වෙතොත් එය ඊටත් වඩා පුළුල් කොට ලක්ෂ 50 පමණ සැලසුමක් සකස් කොට ආරම්භ කිරීම ඔහුගේ දැක්මයි. අනෙකුත් අයගේ අසාර්ථක සැලසුම් නිසා ඉතිරිව රජයට ආපසු යන මුදල් කන්දරාවක් ඇති බව අධ්‍යයන කරන ඔහු ඒවායින් ද තම සැලසුමේ වැඩ ඉටුකිරීමට තරම් සංවර්ධන සැලසුමේදී ඔහු දක්ෂ විය.ප්‍රතිචාරපසුවිපරම් කිරීම දිරිමත් කිරීම නිලධාරීන්ගේ හා ජනතාවගේ ප්‍රතිචාර හා ක්‍රියාත්මක වීම් පිළිබඳ මනා අධ්‍යයනයකින් කටයුතු මෙහෙයවීම මොහුටම විශේෂිත වූ ක්‍රමවේදයකි. එක් නිලධාරියකු යොදා ඔහු කෙරේ පමණක් විශ්වාසය නොතබා අනුප්‍රාප්තිකයකු ද යොදා එම කාර්ය වඩාත් ඵලදායී වන ලෙස සැලසුම ක්‍රියාත්මක කිරීම තවත් සැලසුම් උපක්‍රමයකි. බොරු වාර්තා හෝ බොරු මවා පෙන්වීම් කිරීමට නොහැකි වන ආකාරයේ මනා අධ්‍යයනයක් හා අධීක්ෂණයක් ලබාදීම විශිෂ්ට ප්‍රතිඵල ගෙන දෙන්නකි. එය ඔහුගේ ක්‍රමවේදයයි.දේශපාලන ක්‍රියාකාරිත්වයට පිවිසෙන්නේ ගමේ පක්ෂ ශාඛාව සංවිධානය කිරීමෙනි. ඉන්පසු ආසන බලමණ්ඩලයේ ද දිස්ත්‍රික් බලමණ්ඩලයේද තනතුරු දරමින් සංවිධාන කටයුතු මෙහෙයවයි. තරුණ සමිති සංවිධානයේ දිස්ත්‍රික් නායකයා මෙන්ම සමස්ත ලංකා ප්‍රධාන ලේකම් වශයෙන් පත්වන්නේ ද ඔහුය. මේ ගමන ඔහු කෙළවර කරන්නේ පක්ෂයේ උපලේකම් තනතුර හිමි කරගනිමින් මධ්‍යම කාරක සභාවට පිවිසෙමින්ය.1977 මැතිවරණයේදී මුල්කිරිගල අසුනට තරග කරන ඔහු මුළු දිවයිනේම තම පක්ෂය ජයග්‍රහණය කරන ආසන ගණන 08 පමණට වැටෙන විටත් දිස්ත්‍රික්කයෙන් අඩුම සංඛ්‍යාවෙන් පරදින්නේ ඔහුය. ඒ ආධුනික තරුණයකු ලෙසය. මේ වන විට තම දේශපාලනික හා ආයතනික මට්ටමින් වැඩියෙන් ම දායක වී සිටියේ බෙලිඅත්ත මැතිවරණ බල ප්‍රදේශයේ ය.සිය ඥාති සහෝදර ජෝර්ජ් රාජපක්ෂ මැතිතුමා හදිසියේ 1976 දිවංගතවීමෙන් පසු එතුමාගේ සහෝදර ලක්ෂ්මන් රාජපක්ෂ කෙටි කලකට මන්ත්‍රීවීමත් නිසා හා විවිධ හේතූන් නිසාත් ජනතා ප්‍රසාදය දිනාගැනීමට නොහැකි වූ ආණ්ඩුවක නියෝජිතයා වෙමින් අඩු ඡන්ද සංඛ්‍යාවකින් පරාජය වීමත් ජයග්‍රහණයකි. මුල්කිරිගල ප්‍රධාන ඡන්ද මධ්‍යස්ථාන කලාප 42හි පක්ෂ ශාඛා පමණක් මෙතුමාගේ අධීක්ෂණයෙන් 10ක් පිහිටුවා ක්‍රියාත්මක කිරීමට සමත් වී තිබුණි.සංවර්ධනය, පරිපාලනය හා දේශපාලනය යන අංශ වල විශිෂ්ට ලක්ෂණ පෙන්වමින් කටයුතු කළ ඔහු වෘත්තීමය වශයෙන් ද දක්වා ඇත්තේ විශිෂ්ට පරිචයකි.කළමනාකාරිත්වයයෝධ සංවර්ධනයක් වූ බහු කාර්ය මහවැලි යෝජනා ක්‍රමයේ ප්‍රධාන භූමිකාව ඉටුකරන ලද්දේ බැසිල් මැතිතුමාගේ මැදිහත් වීමෙන්ය. ට්‍රෝඩා ස්කැන්සා වැනි ජපන් හා අන්තර්ජාතික ඉදිකිරීම් සමාගම් වල ඉංජිනේරුමය හා පරිපාලන කාර්යයන්හි ද විශේෂඥ වෘත්තිකයින් හා නිලධාරීන් ද මෙහෙයවමින් කරන ලද කළමනාකරණ කාර්ය භාරය ද අති ප්‍රශංසනීය වේ.තම විෂය පථයට නොගැණ ද තමන් හදාරා ඇති විශේෂඥ විෂයකදී වුව මෙහෙය වීම හා උපදෙස් දීම මනා අධ්‍යයනයකින් හා කළමනාකාරිත්වයකින් ප්‍රතිඵල දැක්වීමට දක්වා ඇත්තේ විශේෂිත ක්ෂේත්‍ර හරහා ය.මේ සියල්ලේදීම කාලයෙන් උපරීම ප්‍රයෝජන ගැනීමට කාල කළමනාකරණයත් සම්පත් හා සම්පත් දායකයින් නිසි පරිදි නිසි ආකාරයට යොදා ගැනීමත් ඇදහිය නොහැකි මට්ටමේ විශිෂ්ට ගුණයෙන් යුක්තය.බැසිල් මැතිතුමා සැලසුම් සකස් කරන්නේ කෙටි කාලයට වඩා දුර දක්නා නුවණින් වසර හෝ දශක කීපයක ඉදිරියක් බලාගෙනය.මහින්ද අයියා අනාගත ජනාධිපති කරවීමට ඔහු සැලසුම සකස් කරන්නේ 1988 වර්ෂයටත් පෙරාතුවමය. රාජ්‍ය හා ත්‍රස්ත කල්ලි මඟින් භීෂණය වපුරා තිබූ 1988 - 89 මැතිවරණයේ දී මහින්ද අයියා හා චමල් අයියා ජයග්‍රහණය කිරීමත් ඒ සමඟ අනාගත සැලසුම් සකස් කිරීමත් මෙහිදී ලිඛිත සාක්ෂි සමඟ ඔප්පු කිරීමට මා සමත් ව සිටීම ද භාග්‍යයකි.1989.03.04දා පෙරවරු 9.00 ට ජනාධිපති උපදේශක සුනිමල් ප්‍රනාන්දු මහතාගේ “ඉරෙඩ්” නම් ආයතනයේ හෝර්ටන් පෙදෙසේ කාර්යාලයේ දී ක්‍රියාකාරීන් 13 දෙනෙකුගෙන් සමන්විත ආරම්භක රැස්වීමේ වාර්තා සටහන් කරගන්නා ලද්දේ මා විසිනි. රැස්වීමේ අරමුණ පැහැදිලි කරමින් බැසිල් මැතිතුමා කීවේ ජාතික නායකයා වශයෙන් මහින්ද මැතිතුමා ගොඩනැඟෙමින් ක්‍රියා කිරීමත් චමල් මැතිතුමා දිස්ත්‍රික් නායකයා වශයෙන් ගොඩනැඟෙමින් කාර්ය භාරයන් ඉටුකිරීමත් කළ යුතු බව කියා සිටියේ කරුණු අවධාරණය කරමිනි.එදා ඒ කමිටුවේ සිටි සියලු දෙනාම අද සමාජ වගකීම් ඉහළින්ම දරමින් සේවය කරන්නවුන්ය. ඒ අතුරින් විලී ගමගේ, කේ. එම්. ඒ ගොඩවත්ත, ටී. ජයසිංහ, සුනිමල් ප්‍රනාන්දු, ජස්ටින් දිසානායක හා ධර්මන් වික්‍රමරත්න ආදීන් දැක්විය හැකිය.ජනාධිපති තුමාගේ ක්‍රියාකාරකම් අවශ්‍ය සැලසුම් හා දැක්ම නිර්මාණය කිරීමේ මහ මොළකාරයා ලෙස එදා සිට අද දක්වා ම බැසිල් රාජපක්ෂ මහතා දැක්විය හැකිය. එමෙන් ම ඒවා මහින්ද අයියාගේ උපදෙස් හා මඟපෙන්වීමෙන් පොහොසත් ය.මහා ව්‍යසනයක්ව සමාජ පිළිලයක්ව ඓතිහාසික ඛේදවාචකයක් වූ කුරිරු ද්‍රවිඩ ඊළාම් ත්‍රස්තවාදය තුරන් කරන මානුෂික මෙහෙයුම ජනාධිපති සේනාධිනායක මහින්ද රාජපක්ෂ මැතිතුමාගේ නායකත්වයෙන් ගෝඨාභය රාජපක්ෂ මැතිතුමාගේ අධීක්ෂණයෙන් හා මෙහෙයවීමෙන් කරගෙන යද්දීම අනාගතයේ දී ජාතික හා අන්තර්ජාතික වශයෙන් මුහුණ දීමට සිදුවන ඛේදනීය හා ගැටලුකාරී වාතාවරණය උදා නොවීමට අවශ්‍ය පරිසරය සකස් කිරීමේ සැලසුම් සකස් කර ක්‍රියාත්මක කිරීම ජාතික වැදගත් කමකින් යුතු ක්‍රියාකාරීත්වයකි.අන්තර්ජාතික අත්දැකීම් අධ්‍යයනය කර ලද ශික්ෂණයෙන් යුද්ධයකින් පසු ජනිත විය හැකි අයහපත් පරිසරය ජය ගැනීම එතුමාගේ අභිප්‍රාය විය. යුද්ධයට සම්බන්ධ පාර්ශ්ව කරුවන් හැර වෙනත් අයට පය බිම තැබීමටත් නොහැකි ප්‍රදේශ කරා ඒ කාලයේදීම ගොස් ජනතාවගේ මූලික අවශ්‍යතා සැපයීම මොහුගේ මුල්ම සැලසුම විය.යුද්ධයේදී විනාශ වන භෞතික දේ එනම් නිවාස, ගොඩනැගිලි කාර්යාල, වෙළෙඳ සල්, ගොවිබිම්, ජලය, විදුලිය, මංමාවත් ආදි සියල්ල සකස් කර යටිතල පහසුකම් සැපයීමේ සංවර්ධන මූලික ක්‍රියාදාමයන් සමඟ ජනතාව අනාථ නොවී ජීවත් කර වීමට ක්‍රියාමාර්ග ගැනීමට කරන ලද සැලසුම අනාගතය දකින නායකයකුගේය.ජනාධිපති තුමාගේ අරමුණට එකඟව ගෝඨාභය මැතිතුමා යුද්ධය මානුෂික මෙහෙයුමක් කරද්දී එයට සමගාමී සංවර්ධනය හා පීඩාවට පත් ජනතාවට සහන සැලසීමේ ක්‍රියාවලියට අතගැසුවේ බැසිල් මැතිතුමාය.ඒවා සියල්ල නැඟෙනහිර නවෝදය හා උතුරු වසන්තය වශයෙන් ප්‍රසිද්ධියට පත්විය. කොටි බෙදුම්වාදී ත්‍රස්තවාදයට හිතකරව අන්තර්ජාතික මට්ටමෙන් ගොඩනැඟී තිබු දේශයට අහිතකර වූ විදේශීය රාජ්‍ය තාන්ත්‍රික මතය හා මතවාදයන් සමනය කරමින් කරන ලද කළමනාකරණය විශ්මය දනවන සුළුය.ආසියාවේ බලවත් රාජ්‍ය වූ මහා භාරතයේ මතය ඓතිහාසික මිතුරු සබඳතා ඉදිරියට ගනිමින් පෞද්ගලික සබඳතා හා බැඳීම් උපයෝගී කරගනිමින් ජනාධිපතිතුමාගේ විශේෂ දූත කණ්ඩායමේ නායකත්වය දරමින් රාජ්‍ය ආරක්ෂක ලේකම් ගෝඨාභය රාජපක්ෂ මැතිතුමාගේ හා ජනාධිපති ලේකම් ලලිත් වීරතුංග මැතිතුමා සහයෝගයෙන් මහා භාරතය ශ්‍රී ලංකාවට වාසි සහගත ස්ථාවරයකට පත්කර ගැනීම මෙහිදී විශේෂ වේ.එමෙන්ම ජනාධිපතිතුමා වෙනුවෙන් බටහිර රාජ්‍යවල විරෝධතා සමනය කරගැනීමට ගත් ක්‍රියාමාර්ගයන් ද ඉතා අගනේය. සතුරු බලවේග එකට එක්කාසු වී එක පෙරමුණකට එක්වීම වළකා ලමින් ඒවා වෙන් වෙන්ව දිනා ගැනීම සඳහා ජනාධිපති තුමාට ලබා දුන් මෙහෙය ජාතියේ ප්‍රණාමයට ලක්විය යුතුය.නායකත්වයදේශපාලන බලවේග හා පුද්ගලයින් දිනා ගැනීම හා ආර්ථික කළමනාකරණය සමාජ බලවේග කළමනාකරණය රාජ්‍ය නිලධාරීන් බුද්ධිමතුන් විශේෂඥ වෘත්තිකයන් සමඟ සබඳතා ගොඩ නගා ගනිමින් මානව සම්පත නිසි පරිදි කළමනාකරණය අනාගත දැක්මක් සහිත සැලසුම් කළමනාකරණය තොරතුරු ලබාගැනීම සන්නිවේදනය, සම්බන්ධීකරණය ආදි නොයෙකුත් අංශ කෙරේ දැක්වූ සජීවී ප්‍රතිඵල දායී විශිෂ්ට ගණයේ නායකත්ව ලක්ෂණ වලින් බැසිල් මැතිතුමා සන්නද්ධ වී ඇත.මේ සියල්ල සංවර්ධන හා කළමනාකාර සගයින්ගෙන් පිරුණ ජාතික හමුදාවක් හා මෙහෙයුමක් සේ දියත් කරද්දි තම පවුල හා පවුල් ජීවිතය ද නිසියාකාරව කිසිම අඩුවක් නැතුව කළමනාකරණය කළේය. තම දරුවන්ට ඉහළම අධ්‍යාපනය ලබාදීමත් වැඩිමල් දියණියගේ හිතැඟි ඉටුකරමින් මහා භාරතයේ රාජකීය පවුලක සාමාජිකාවක වීමට ආශිර්වාද කිරීමත් දයාබර පියකුගේ වගකීම ඉටුකිරීමකි. එම දරුවන් දැනටමත් ආසියාවේ ප්‍රමුඛ පෙළේ තරුණ උගතුන් හා විද්‍යාර්ථින් බවට පත් වී ඇත.මේ සියලු කටයුතු වලදී තම ආදරණීය බිරිඳ නීතිඥ පුෂ්පා රාජපක්ෂ මැතිනියගෙන් ලැබුණ ආශිර්වාදය දිරිගැන්වීම හා සහයෝගය අනභිභවනීය වේ.මේ සියලු ඓතිහාසික අත්දැකීම් ක්‍රියාකාරකම් කුසලතා හා හපන්කම් සියල්ල කැටිකොට ගම්පහ දිස්ත්‍රික්කය ආසියාවේ ආශ්චර්යයේ ප්‍රධාන සන්ධිස්ථානය කරන්නට ජනාධිපතිතුමාගේ පූර්ණ ආශිර්වාදයෙන් බැසිල් රාජපක්ෂ මැතිතුමා සමත් වන්නේය.ගම්පහ නිතැතින්ම ශ්‍රී ලංකාවේ දිදුලන ප්‍රමුඛ ප්‍රදේශය වන්නේය.අමරසිංහ කුඩගල්ආර</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>14</day>
    </date>
    <link>http://www.silumina.lk/2010/03/14/_art.asp?fn=ab1003146</link>
    <topic>එදා පාර්ලිමේන්තුව පුංචියි..... ඒත් සුන්දරයි</topic>
    <author>සාකච්ඡා කෙළේ සුභාෂිණි ජයරත්න</author>
    <content>බැසිල් එන තෙක් ගම්පහ බලා සිටියේයබැසිල් මහත්තයා ආවේ මෙහෙමයි !එදා පාර්ලිමේන්තුව පුංචියි..... ඒත් සුන්දරයිරනිල් ගේ පිරිසිදු මාළුපාන්තුනෙන් දෙක ලැබෙන හැටි...එකිනෙකාට මඩ ගහගන්ඩ එපාසිය දේශපාලන දිවියේ බොහෝ අභියෝගයන්ට නොසැළී මුහුණ දුන් ඔහු දේශපාලන දිවියේ 50 වසර සම්පූර්ණ කිරීමට සැරසෙයි. විටෙක ඇමැතිවරයෙක් ලෙසත් තවත් විටක අගමැතිවරයකු ලෙසත් දේශපාලන ජීවිතයේ විවිධ ප්‍රශ්නවලට මුහුණ දුන් ඔහු අගමැති රත්නසිරි වික්‍රමනායක මහතාය.1933 මැයි 05 වැනිදා උපත ලද වික්‍රමනායක මහතා මිල්ලෑව ප්‍රාථමික විද්‍යාලයෙන් මූලික අධ්‍යාපනය ලබා පන්නිපිටිය ධර්මපාල සහ කොළඹ ආනන්ද විද්‍යාලවලින් අධ්‍යාපනය හැදෑරීය. බොහෝ මැති ඇමැතිවරුන් බිහි කළ ආනන්ද විද්‍යාලයෙන් අගමැති පුටුවට ආ පළමු වැනියා ද වික්‍රමනායක මහතා ය. එක්සත් රාජධානියේ ලන්ඩන් නුවර, ලින්කන්ස් ඉන් නීති පීඨයෙන් ඔහු අධ්‍යාපනය ලද්දේ නීතිවේදියකු වීමේ අනාගත බලාපොරොත්තුව පෙරදැරි කර ගෙන ය. වැඩිදුර අධ්‍යාපනය ලැබීමේ අපේක්ෂාවෙන් පසු වූ ඔහුට දේශපාලනයට අවතීර්ණ වීමේ ආශාවක් නොවීය.රත්නසිරි වික්‍රමනායක මහතාගේ සොහොයුරු මුනිදාස වික්‍රමනායක මහතා මේ වන විට හොරණ ආසනයේ ක්‍රියාශීලි දේශපාලනඥයෙක් විය. 1959 වසරේදී රත්නසිරි වික්‍රමනායක මහගෙදරට අභාග්‍ය සම්පන්න වසරක් විය. ඒ ක්‍රියාකාරී දේශපාලනයට අවතීර්ණව සිටි සිය සොහොයුරු මුනිදාස වික්‍රමනායක මහතාගේ හදිසි අභාවයයි. එම මරණය පවුලට මෙන්ම ගමට ද බලවත් පාඩුවක් විය. ගමේ උගත්හු, එතුමාට ආදරය කළ මහජනතාව, හිමිවරු මේ අඩුව පිරිමහ ගන්නට කෙනෙක් සෙවූයේ මේ අතර ය.“... මරණයේ වැඩ කටයුතු කරන අතර හැමෝම කතා වුණේ මේ අඩුව පුරවන ආකාරය ගැනය.මරණය වේලාවේ ස්වාමීන් වහන්සේලා වගේම හැම දෙනාම දැක්කේ මාවයි. හැමෝම කිව්වා රත්නසිරි මහත්තයට තමයි මේ අඩුව පුරවන්න පුළුවන් කියලා. දේශපාලනයට එන්න බලාපොරොත්තුවක් නොතිබුණත් අන්තිමට හැමෝගෙම ඉල්ලීමට මට අවනත වෙන්න සිදුවුණා.සහෝදරයාගේ අභාවයෙන් ඇතිවූ හිස්තැන පුරවන්නට ආ මේ තරුණයා දේශපාලන ජීවිතයේ මෙවන් දිගු ගමනක් එතැයි එදා කවුරුවත් සිතුවේ නැත.මෙලෙස අහම්බෙන් 1960 දී දේශපාලනයට එක්වූ ඔහු මාර්තු මාසයේ පැවැති පාර්ලිමේන්තු මහ මැතිවරණයට මහජන එක්සත් පෙරමුණෙන් හොරණ ආසනයට තරග කොට ජය ගත්තේය.තරුණ රත්නසිරි මන්ත්‍රීවරයා දේශපාලන බිමේ පතාක යෝධයකුව සිටි හිටපු මුදල් ඇමැතිවරයකු වූ එජාපයේ ඇම්. ඩී. එච්. ජයවර්ධන මහතා පරාජය කරන්නට පළමු සටනේදීම සමත් විය.ඩඩ්ලි සේනානායක ආණ්ඩුවේ රාජාසන කතාවට පක්ෂව ඡන්දය දෙන්නට ම.එ.පෙ. ගත් තීරණයට එකඟ නොවූ හෙතෙම එම පක්ෂයෙන් ඉල්ලා අස්වූයේය. මේ කාලය වන විට දේශපාලනමය වශයෙන් ඔහුට ගත හැකි ස්ථාවර කිහිපයක් විය. ඉන් එකක් වූයේ කිසිම දේශපාලන පක්ෂයකට නොබැඳී ස්වාධීනව තරග කිරීමයි. අනෙක කිසිම දේශපාලන පක්ෂයකට නොබැඳී නිශ්ශබ්දව සිටීමයි. ශ්‍රී ලංකා නිදහස් පක්ෂය ඔහුට යෝජනාවක් කළත් කල් යල් බලා එයට එකඟ නොවූ ඔහු ස්වාධීනව තරග කෙළේය.1960 ජූලි මාසයේ වූ මහා මැතිවරණයට මෙසේ ස්වාධීනව තරග කළ තරුණ වික්‍රමනායක මහතා එම අසුන ජය ගත් අතර 1962 දී ශ්‍රී ලංකා නිදහස් පක්ෂයට බැඳුණේය. 1965 හා 1970 මැතිවරණ දෙකේදීම නොකඩවා හොරණ ආසනය ජය ගත් ඔහු 70 සමගි පෙරමුණු ආණ්ඩුවේ අධිකරණ නියෝජ්‍ය ඇමැතිවරයා විය. තමා පසුපස හඹා ආ බොහෝ අභියෝග පා දූවිල්ලක් තරම් නොසැලකු ඔහු දිගින් දිගටම දේශපාලන මාවතේ ඉදිරියට ගියේය. 1976 දී ඔහු වැවිලි කර්මාන්ත හා අධිකරණ අමාත්‍ය දුරය හෙබවීය.1977 දී දේශපාලන සෝදා පාළුවට හසුවූවන් අතර මෙම තරුණ අමාත්‍යවරයා ද විය. 1977 දී ශ්‍රී ලංකා නිදහස් පක්ෂයේ පරාජයෙන් පසු පක්ෂය නැවත ගොඩනැංවීමේ ප්‍රතිසංවිධාන කටයුත්තට උර දෙන්නට වූයේ මේ ඇමැතිවරයාටය. ඔහු ශ්‍රී ලංකා නිදහස් පක්ෂයේ මහලේකම් පදවියට පත්වන්නේ එහි ප්‍රතිඵලයක් වශයෙනි.බොහෝ ගැහැට, අභියෝග තමා පසුපස ආව ද තමන්ට විඳිය හැකි දරුණුම ආකාරයේ අභියෝග විඳින්නට සිදුවූයේ මේ කාලයේදීය. විටෙක බණ්ඩාරනායක මැතිනියගේ ප්‍රජා අයිතිය අහෝසි කිරීමට විරුද්ධව කටයුතු කිරීම නිසා සිර භාරයට පත්වීමටත් නඩු වලටත් ලක්විය. පක්ෂයේ විවිධ මත ගැටුම්, එවක රජයේ, බලපෑම් පක්ෂයේ මහලේකම් ලෙස තමන් ගෙන යන ගමනේදී පක්ෂය වෙනුවෙන් නිවැරැදි තීන්දු ගන්නටත්, පක්ෂය වෙනුවෙන් මෙතෙක් නොවිඳි අභියෝග බාර ගැනීමටත් ඔහුට සිදුවිය.දේශපාලනයේ කටුක කාල පරිච්ඡේදය ටිකෙන් ටික දුරු විය. කාලය ටිකෙන් ටික ගෙවී ගොස් අඳුරු සමයට ආලෝකයක් එක්විය. වසර 10 ක පමණ කාලයක් ක්‍රියාකාරී දේශපාලනයෙන් ඈත්වී සිටි හෙතෙම නැවතත් දේශපාලන පොරපිටියට එක්වූයේ 1993 වසරේදීය. චන්ද්‍රිකා බණ්ඩාරනායක කුමාරතුංග මහත්මිය ශ්‍රී ලංකා මහජන පක්ෂයෙන් කැඩී බහුජන නිදහස් පෙරමුණ පිහිටවූ පසුව එතුමියගේ ඉල්ලීමකට රත්නසිරි වික්‍රමනායක මහතා යළිත් ක්‍රියාකාරී දේශපාලනයට අවතීර්ණ විය. පසුව එතුමිය සමඟ යළිත් ශ්‍රීලනිපයට එක්විය.යළිත් යහපත් කාලයක් උදාවිය. 1994 මහ මැතිවරණයේදී පොඑපෙ වෙනුවෙන් තරග කර කළුතර දිසාවෙන් වැඩිම මනාප ගණනක් ලබා පොඑපෙ රජයේ රාජ්‍ය පරිපාලන ස්වදේශ කටයුතු, වැවිලි කර්මාන්ත හා පාර්ලිමේන්තු කටයුතු අමාත්‍යවරයා විය.වැවිලි කර්මාන්තය පණ පෙවූ මේ යුගය අතිශයින්ම ගොවි ජනතාවගේම පෙරළිකාර යුගයක් විය. ඒ මන්ද යත් මෙවකට වැවිලි කර්මාන්ත ධුරය හෙබවූ රත්නසිරි වික්‍රමනායක මහතා ද හොරණ කලාපයේ සුන්දර ගැමියෙක්, විටෙක ගොවියෙක් ද වීමයි.“... මම වැවිලි ගැන විශේෂ උනන්දුවක් දැක්වූවා. අපිට ඉඩකඩම් ඇති තරම් තිබුණා. ඒවා අපේ තාත්තා අපිට හම්බු කර දුන් ඒවා. අපි කවමදාවත් දේශපාලනයෙන් හම්බු කළේ නැහැ. මම කිසිම වෙලාවක නිකම් ඉන්නේ නැහැ. දේශපාලන වැඩ කටයුතු අතරේ අමතර වෙලාවල් හදාගෙන ගොවි ජනතාවත් එක්ක එකතු වෙලා ගැමි ජීවිතයේ අලුත් අත්දැකීම් විඳ ගන්නවා...”ඔහු සිය සුන්දර අතීතය සිය ගැමි ජීවිතයේ අත්දැකීම් එලෙස මෙනෙහි කරයි.මෙතුමා නිසා වැවිලි ජීවිතයට පණ ලැබුවාක් සේ හොරණ පළාතේ ගොවි ජීවිතයට ද නව පණක් ලැබුණි. එතුමා වැවිලි කර්මාන්ත ඇමැතිවරයා ලෙස ආරම්භ කළ “තේ ශක්ති වැඩපිළිවෙළ” අදත් බොහෝ දෙනා සිහිපත් කරන්නේ හද පිරි බැතියෙනි. තේ ශක්ති වැඩපිළිවෙළ බොහෝ දෙනාට විශාල සෙතක් වූවා සේම එය සමස්ත තේ කර්මාන්තය නඟා සිටුවන්නට ද ප්‍රබල අත්වැලක් විය. මරණයකදී, මඟුලකදී මෙන්ම හදිසි අනතුරකදී ඔවුනට මේ මඟින් පිහිටක් ලැබුණු වාර අනන්තය, අප්‍රමාණය. කළුතර දිස්ත්‍රික්කයේ පමණක් 45,000 ක පිරිසක් මේ ආධාර ලැබ ගත්හ.මේ නිසා තේ කර්මාන්තය විශාල ලෙස ඔහුගේ අවදියේ පිබිදීමට පත්වූ අතර විශාල පිරිසකට ලාබ ගැනීමේ අවකාශය ද උදාවිය. කුඩා තේ වතු කර්මාන්ත ශාලා 17 ක් ලංකාව පුරාම ආරම්භ වූ අතර එමඟින් විශාල සෙතක් සැලසීය.පොල් කර්මාන්තය මෙන්ම රබර් වගාවට ද මෙවන් වූ වැඩ පිළිවෙළක් නඟා සිටුවන්නට එතුමා උත්සාහ කළ වාර අනන්තය. ගොවි ජනතාවගේ ජීවනාලිය වූ මේ ප්‍රධාන අපනයන භෝග තුළින් රට සමෘද්ධිමත් දේශයක් කරන්නට රත්නසිරි වික්‍රමනායක මහතා එදා සිය ජීවිතයෙන් වැඩි කොටසක් කැප කළේ ය.අධිකරණ අමාත්‍යවරයා ලෙස ද වික්‍රමනායක මහතා තවත් පියවර රැසක්, පහසුකම් රැසක් මහජනතාවට ලබා දුන්නේය. යම් ගැටලුවකදී උසාවි නොගොස් විසඳා ගන්නා සමථ මණ්ඩල ඇති කළේ ද මෙතුමාගේ උත්සාහයෙනි.2000 වසරේ අගෝස්තු මාසය රත්නසිරි වික්‍රමනායක මහතාට තවත් සුවිශේෂි මාසයක් විය. එකල අගමැති තනතුර හෙබවූ කෘතහස්ත නයිකාවක වන සිරිමාවෝ බණ්ඩාරනායක මැතිනියගේ අයහපත් සෞඛ්‍ය තත්ත්වය වැනි හිස්වූ අගමැති පුටුවට පත්වූයේ රත්නසිරි වික්‍රමනායක මහතාය. රත්නසිරි වික්‍රමනායක මහතා නව අගමැතිවරයා ලෙස පත්කිරීම පිළිබඳව මේ කාලයේ ප්‍රවීණ දේශපාලන විචාරකයින් කියා සිටියේ ළඟ එන මැතිවරණ ව්‍යාපාරය මෙහෙයවීම සඳහා අවශ්‍ය ශූර නායකයකු නොමැති වීමේ අඩුව පිරිමැසීම සඳහා එවක ජනාධිපතිනි චන්ද්‍රිකා බණ්ඩාරනායක කුමාරතුංග මහත්මිය මේ පියවර ගත් බවයි. ඒ අනුව ඔහුට අහම්බෙන් 10 වන පාර්ලිමේන්තුවේ අගමැතිවරයා ලෙස දිවුරුම් දෙන්නට සිදුවූයේ වගකීම් සම්භාරයක් කරට ගනිමිනි.“... බණ්ඩාරනායක මැතිනිය සෞඛ්‍ය හේතු මත ඉල්ලා අස්වුණා. එවිට චන්ද්‍රිකා මැතිනිය මගෙන් ඉල්ලීමක් කළා මෙම තනතුර බාර ගන්න. ඒකට සුවිශේෂි හේතුන් තිබුණා. ඒ අවදියේ මම පක්ෂයේ පරණ පළපුරුදු දේශපාලනඥයෙක්. ඒ වන විට ඇමැතිකම් කිහිපයක්ම දරා සිටි නිසා මෙය මට අලුත් දෙයක් වුණේ නැහැ. මම කිසිම බරක් නොදැනි මේ වගකීම බාර ගත්තා...”මේ වන විට රාජ්‍ය පරිපාලන, ස්වදේශ කටයුතු, වැවිලි කර්මාන්ත, අධිකරණ යන ක්ෂේත්‍රවල ඇමැති තනතුරු මෙන්ම පාර්ලිමේන්තු සභා නායක තනතුර ද දැරූ ඔහුට අගමැති තනතුර දැරීම කිසිසේත් ගැටලුවක් නොවීය. ඕනැම අභියෝගයකට මුහුණ දීමේ හැකියාව එදත් අදත් ඔහු තුළ ඇත. මහින්ද රාජපක්ෂ ජනාධිපතිතුමාගේ රජය යටතේ ද ඔහු අගමැති තනතුර දරන්නේ ඔහුගේ මේ සුවිශේෂි දක්ෂතාව නිසාය.වැඩි කාලයක් ඔහුගේ ජීවිතය ගෙවුනේ පාර්ලිමේන්තුවේය. අදටත් වඩා එදා පාර්ලිමේන්තු ජීවිතය රත්නසිරි වික්‍රමනායක මහතාගේ ජීවිතයට බෙහෙවින් සමීපය. පාර්ලිමේන්තුවේ කොතරම් වාද විවාද කර ගත්තත් දහවල් කෑම මේසයේදී පක්ෂ විපක්ෂ සැවෝම ඔහුගේ ගජ යහළුවෝය. කෑම මේසය පිරී යන්නේ සතුටු සිනා බස්වලිනි. අද ඒ ජීවිතය ඔහුට එක් මිහිරි අතීතයක් වී හමාරය.“අද පාර්ලිමේන්තුවත් එදා පාර්ලිමේන්තුවත් අතර ලොකු වෙනසක් තියෙනවා. අද හරියට එය හෝටලයක් වගේ. අද ජනාධිපති ලේකම් කාර්යාලය තමයි එදා පාර්ලිමේන්තුව. හරිම පොඩි තැනක්. 96 දෙනයි එදා හිටියේ. හරිම සුහදවයි හිටියේ. පොඩි කෑම කාමරයක් තිබුණේ. අපි එදා පාර්ලිමේන්තුවේ එකිනෙකාට විරුද්ධව මොනවා කතා කළත් කෑම කාමරයට ගියාම සුහදව හිටියා. එදා අගමැතිව සිටි ඩඩ්ලි සේනානායක මහතා දවල්ටත් අපිත් එක්ක වාඩිවෙලා ආහාර ගත්තා.අපි විනෝදයෙන් ඒ කාලය ගත කළා වගේ ම පක්ෂ භේදයෙන් තොරව සුහදව හිටියා. මට තාම ඒ අතීතය මතකයි... අද මේ තත්ත්වය නෑනේ. ඒ තත්ත්වය නැතිවුණේ අලුත් ගොඩනැගිල්ලට ආවට පස්සේ. අද පාර්ලිමේන්තුව හරි විශාලයි. හදිසියට කෙනෙක් හමුවෙන්න බැහැ...”ඒ මිහිරි අතීතය ඔහුට තවමත් රසවත්ය. පාර්ලිමේන්තුවෙන් එදා ඔහු ලද පන්නරය අද ඔහුගේ ජීවිතය ජයගෙන ඇත. ඒ ඔහුගේ පාර්ලිමේන්තු කතායි. රත්නසිරි වික්‍රමනායක මහතාගේ පාර්ලිමේන්තු කතා සුවිශේෂිය. කියන්නට තියෙන දේ කෙලින්ම කියයි. ඔහු කියන දේ ගැන ඔහු තුළ ඇත්තේ දැඩි විශ්වාසයකි.“... ඕනැම කෙනකුට ආත්ම ශක්තියක් තියෙන්න ඕනැ තම මතය නොපැකිලව කියන්න. මම හැමදාම මගේ මතය නොපැකිල කිව්වා. කවුරුත් තරහ වුණාය කාගෙවත් හිත රිදුණාය කියලා හිතන්න ඕන නැහැ. බණ්ඩාරනායක මැතිනියගේ ප්‍රජා අයිතිවාසිකම් තහනමට ලක් කළ වෙලාවේ මම මගේ අදහස කෙලින්ම කිව්වා. එතුමිය වරදක් කර තිබුණත් තම ප්‍රතිවාදියා දුර්වල කිරීම යුතුකමක් නොමේ කියලා මම සෘජුව කිව්වා...”ත්‍රස්තවාදයට එරෙහි වීම තමාගේ මරණ වරෙන්තුව ලබා ගැනීමක් වුවද එය තුට්ටුවකටත් මායිම් නොකළ රත්නසිරි වික්‍රමනායක මහතා ත්‍රස්තවාදය නිර්දය ලෙස විවේචනය කෙළේය. ප්‍රභාකරන්ට පහර ගසමින් සාම කාක්කන්ගේ යටිකූට්ටු වැඩ අභීත වාග් මාලාවකින් රටට හෙලි කළේය. ත්‍රස්තවාදයට හා ප්‍රජාතන්ත්‍රවාදයට එකට පැවැතිය නොහැකි බව කී එතුමා සතුරා දන්නේ තුවක්කුවේ භාෂාව නම් එයින් ම පිළිතුරු දිය යුතු බව නොබියව ප්‍රකාශ කෙළේය.“... මම ත්‍රස්තවාදයට විරුද්ධව තදින්ම කතා කළා. කවමදාවත් ජාතිවාදි වුණේ නැහැ. පාර්ලිමේන්තුවේදිත්, හැම තැනමදීත් මේ දේ කෙලින්ම කිව්වා. මගේත් දෙමළ මිතුරන් සිටියා. නමුත් මම ඒ කාටවත් පක්ෂ වුණේ නැහැ. එකහෙලාම ත්‍රස්තවාදයට විරුද්ධ වුණා.ත්‍රස්තවාදයට විරුද්ධව සටන් කරනවා මිස සාකච්ඡා මාර්ගයෙන් කළ නොහැකි බව මම එදා පුන පුනා කිව්වා. අද මම සතුටු වෙනවා මම එදා කී දේ ගැන...”රත්නසිරි වික්‍රමනායක මහතාගේ නම ද කොටි ඝාතන ලැයිස්තුවේ ඉහළින්ම තිබුණ ද ඒ සියල්ල තුට්ටුවකටවත් මායිම් නොකළ ඔහු රට ජාතියේ ස්වාධීනත්වය උදෙසා තමන්ගෙන් විය යුතු මෙහෙවර නොපැකිලව ඉටු කෙරීය.වික්‍රමනායක මහතාගේ ජීවිතයේ වූ තවත් සුවිශේෂි අංශයකි, කලට වේලාවට වැඩ කිරීම. ඔහුගේ මේ පුරුද්ද කොතරම් කාර්යබහුල වුවද වෙනසක් නොවීය. සමහර විට තමා සහභාගි වීමට තිබු උත්සවයකට ඔහු පැමිණෙන්නේ නියම වේලාවටත් කලිනි. දැඩි ලෙස කාර්යබහුල චරිතවල මෙවන් ලක්ෂණ ඉතා විරලය. මේ නිසා ඔහු තැනකට යන්නේ නම් අදාළ පුද්ගලයින් නියමිත වේලාවටත් කලින් පැමිණීමේ පුරුද්දක් විය. මෙය සාර්ථක දේශපාලන ජීවිතයක වටිනා අංගයක් විය.දැන් රට යන අත ගැන එතුමා තුළ ඇත්තේ ඉතා සුබවාදී ආකල්පයකි.මහින්ද රාජපක්ෂ ජනාධිපතිතුමා යටතේ දැන් රට ඉතා හොඳ මාවතක ගමන් කරනවා. වසර 50 ක කාලයක ආවේ හෙමින් ගමනක් දැන් තමයි ගමන වේගවත් වුණේ. අපි හැමදාම කළේ රස්සා හොයාගෙන විවිධ උදවිය පසුපස යන එක. අද මිනිස්සු පස්සේ රස්සාවල් යාමයි සිදුවන්නේ. ජනතාව අපි ගාවට එන්න හොඳ නැහැ. ජනතාව ගාවට අපි යා යුතුයි...”මාර්තු 19 දා එතුමා සිය දේශපාලන දිවියේ 50 වසර සමරයි. මේ එතුමා සිය 50 වසර ගැන පවසද්දි අවසානයට පැවසු හැඟුම්බර අදහස් කිහිපයකි.“... හොරණ ජනතාව මා හමුවෙලා කිව්වා මට උපහාර පවත්වන්න ඕනැ කියලා. මම කිව්වා, මට ඒ උපහාර එපා. මේ තත්ත්වයට මා ගෙනාවේ මගේ ජනතාවයි. ඒ නිසා ඒ ජනතාවට උපහාර කරන්න කියා...”සාකච්ඡා කෙළේ සුභාෂිණි ජයරත්න</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>14</day>
    </date>
    <link>http://www.silumina.lk/2010/03/14/_art.asp?fn=ab1003141</link>
    <topic>රනිල් ගේ පිරිසිදු මාළුපාන්</topic>
    <author/>
    <content>බැසිල් එන තෙක් ගම්පහ බලා සිටියේයබැසිල් මහත්තයා ආවේ මෙහෙමයි !එදා පාර්ලිමේන්තුව පුංචියි..... ඒත් සුන්දරයිරනිල් ගේ පිරිසිදු මාළුපාන්තුනෙන් දෙක ලැබෙන හැටි...එකිනෙකාට මඩ ගහගන්ඩ එපාරනිල් දක්‍ෂ දේශපාලකයකු නොවුණත් හොඳ බිස්නස් කාරයෙකි. එහෙත් ඔහු සුපර් මාර්කට් සයිස් බිස්නස් කාරයකු නොවේ. තල්ලු කරත්ත සයිස් බිස්නස් කාරයෙකි.බොහෝ කලකට පෙර ඔහු චුවින්ගම් වික්කේය.”චුවින් ගම්... චුවින් ගම්... ඇලෙන ඒවා.. ඇලෙන ඒවා...”රනිල් තල්ලු කරත්තය ළඟ සිට උගුර රිදෙන තෙක් කෑ ගෑවේය. එහෙත් තල්ලේ අලවාගන්ඩ කැමති කොල්ලන් කුරුට්ටන් දෙතුන් දෙනෙක් මිසක වැදගත් කෙනෙක් චුවින්ගම් ගන්නට ආවේ නැත.චුවින්ගම් බිස්නස් එක නග්ගලා ගැනීමේ උපක්‍රමයක් වශයෙන් රනිල් තමන්ම තමන්ගෙන් ම චුවින්ගම් එකක් මිලට ගෙන තමාගේ ම කටට දමා ගත්තේය. එය කෙළින්ම ගොස් තල්ලේ ඇලුනේය. ඒක තවමත් එහෙමම ඇලිලා තිබෙනවාය.”ඒකද අර අර විදියට කතා කොරන්නෙ?”නොසන්ඩාල කොලුවෙක් එහෙම ඇසුවේය. කොහොම කොහොම හරි චුවින්ගම් බිස්නස් එක අල්ලලා ගියේ නැත.”ඕක හරියන්නෙ නෑ... ඔය කොහොල්ලැ පෙති විකුණන්ඩ බෑ... දැන් අන්න කොල්ලො කොහොල්ලැ සීනිත් එක්ක කන්ඩ පටන් අරගෙන...””බැරිද ඔය කොහොල්ලැ ගස් කපල දාන්ඩ””කොහොල්ලැ ගස් කිව්වෙ?””නෑ ඔය කොහොල්ලැ හැදෙන ගස්””කොස් ගස්.. කොස් ගස්...””ඒක තමයි කොස් කියන්නෙ කොහොල්ලෑස් ගස් කියන එකනෙ... කෙටි කරල තමයි ගමේ මිනිස්සු පාවිච්චි කරන්නෙ... ඒ වුණාට ටවුමෙ මිනිස්සු එහෙම කෙටි කරන්නෙ නෑ... දිගට තමයි පාවිච්චි කරන්නෙ.. කොහොල්ලැස් ගස්... “හොල්ල” කපල දාලා...”රනිල් භාෂා විග්‍රහයක් දෙන්නට පටන් ගත්තේය. ගමේ කට්ටිය හොල්මන් වෙලාය.”බුලත්විට කඩයක් දාගත්ත නම් ඔයිට වඩා හොඳයි.. රට දුංකලත් එක්ක.. මඩ පුවක් විටක් දුන්න නම් තොල් දෙක රතුපාට වෙලා යන්ඩ... මෙන්න බිස්නස්...””චැහ්.. මට ඔය බුලත් අල්ලන්නෙම නෑනෙ... කොල පාට වෙනව නම් කමක් නෑ... තොල් වුණත් කොලපාටට තියෙන්ඩ ඕනෑ..””ඒක තමයි ලෙඩේ... මට හුණු කන්ඩම බෑ කට හම යනවා.. දුංකොල කන්ඩ බෑ මත්වෙලා කැරකිල්ල හැදෙනවා...””අපටත් එහෙමත් හිතුණා... සමහරවෙලාවට කට හමගිහිල්ල වගේ තමයි කතා කොරන්නෙ... අර පස් දුන් කෝරලේ ගැන එහෙම කිව්වෙ හොඳ රට දුංකලයක් කාපු වෙලාවක වෙන්ඩ ඇති”සුබතේරිස් ගොයියා ඉඳල ඉඳලා කීවේය. ඔහු අලුගුත්තේරු කතා කියන්ඩ රුසියෙකි. චුවින්ගම් බිස්නස් එක අතින් පාඩු විය. ඊට පසු ඔහු ජීවත් වෙන්ඩ ක්‍රමයක් නැති හින්දා බ්‍රේස්ලට් බිස්නස් එක පටන් ගත්තේය.එක එක සැම්පලයේ බ්‍රේස්ලට් එල්ලා ගත් පුංචි කරත්තේ කැරකෙන රෝද උඩින් පදික වේදිකාවේ එහාට මෙහාට තල්ලු කරගෙන රනිල් පුතා ගියේය.”බ්‍රේස්ලට්... බ්‍රේස්ලට්...”එතකොටම නළු සයිස් පොරක් දුවගෙන ආවේය. බැලින්නම් දයාසිරිය.”අංකල් රිදී පාට බ්‍රේස්ලට්””ඒ මොකද රිදී පාට?””මං රිදී පාටට කැමැතියි””හා හා එහෙනම් පුතාටත් යමක් කමක් තේරෙනවා... දැන් මේකත් අරගෙන පඬුවස් නුවර යනවද?””නෑ.. අංකල් මේ දවස්වල ඩියුටි කොළඹ.. මෙගා ඩියුටික්...”දයාසිරි දිව්වේය. දිව්වා දිව්වාම ය. බ්‍රේස්ලට් බිස්නස් එකද හරි ගියේ නැත.”බ්‍රේස්ලට් බිස්නස් එකට වඩා හොඳයි බ්‍රෙසියර් බිස්නස් එක කෙරුව නම්...””චැහ්.. මගෙ නෑනෙ ඒ බිස්නස්... පාඩු වුණත් මේක හොඳයි”බ්‍රේස්ලට් බිස්නස් එකද හරි ගියේ නැත. කරන්ඩම දෙයක් නැති තැන මතුගම පැත්තට ගොස් පස් බිස්නස් එකක් පටන් ගත්තේය.”කොහෙන්ද අප්පා මෙච්චර පස්?”තිස්ස ඇසුවේය.”පස්දුන් කෝරලයෙන්””මොකටද මෙච්චර පස්””දැන් මං පස් බිස්නස්””හැබැයි අංකල් අලුත්කූරු කෝරලේ පැත්තෙ ගියානම් අලුත් ම කූරු බිස්නස් එකක් පටන්ගන්ඩ තිබුණා”අකිල පුතා කට දැම්මේය.”ඒ කොහොමද?””රටට ම අලුත් ම කූරු සපයන්නෙ ඒ පැත්තෙන්නෙ”අකිල පුතාගේ කීම අසන්නට ගොස් අලුත් කූරු බිස්නස් එකත් පස් බිස්නස් එකත් දෙකම නැති වී රනිල් අංකල් ඔහේ බලාගත්තු අතේ බලාගෙන සිටියේය.”ඔහොම බලාගෙන ඉඳල හරියන්නෙ නෑ... මොකක් හරි බිස්නස් එකක් පටන් ගන්ඩ”මාළු පාන් බිස්නස් එක පටන් ගත්තේ ඒ විදියට ය.මාළු පාන් කරත්තේ කැරකෙන රෝද උඩින් පදික වේදිකාව මත තල්ලු කරගෙන යන රනිල් අංකල් මේ දවස්වල හැමතැනම දකින්නට පුළුවන.”මාළු පාන්... මාළු පාන්... ඊයෙ මූදෙ.. අද පාන් එකේ... මාළු පාන්.. මාළු පාන්...”පුංචි කරත්තේ පදික වේදිකාවේ ඈතට ම ගියේය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>14</day>
    </date>
    <link>http://www.silumina.lk/2010/03/14/_art.asp?fn=ab1003142</link>
    <topic>තුනෙන් දෙක ලැබෙන හැටි...</topic>
    <author>තෙල්දෙනියේ පාලිත වත්තේගම</author>
    <content>බැසිල් එන තෙක් ගම්පහ බලා සිටියේයබැසිල් මහත්තයා ආවේ මෙහෙමයි !එදා පාර්ලිමේන්තුව පුංචියි..... ඒත් සුන්දරයිරනිල් ගේ පිරිසිදු මාළුපාන්තුනෙන් දෙක ලැබෙන හැටි...එකිනෙකාට මඩ ගහගන්ඩ එපාරටට ශාපයක් වී ඇති ආණ්ඩුක්‍රම ව්‍යවස්ථාව සංශෝධනය කිරීමටත් මව්බිම ශීඝ්‍ර සංවර්ධනයක් කරා යොමු කිරීමටත් ඒ තුළින් ආසියාවේ ආශ්චර්යය බවට ශ්‍රී ලංකාව පත් කිරීමත් ජනාධිපති මහින්ද රාජපක්ෂ මැතිතුමාගේ අරමුණ වී ඇත. මේ සඳහා පාර්ලිමේන්තු 2/3 ක බලයක් නැතහොත් මන්ත්‍රී ධුර 150 ක් ලබා දෙන ලෙස ආණ්ඩු පක්ෂය ඉල්ලයි. එජාපය ප්‍රධාන විරුද්ධ පක්ෂය කියන්නේ 2/3 ක් නොදෙන ලෙසයි. මෙයින් ගම්‍ය වන්නේ විරුද්ධ පක්ෂය පරාජය භාර ගන්නා අතරම ආණ්ඩු පක්ෂය 2/3 කරා ළඟා වී ඇති බවකි.මම අනාවැකි කීමට හෝ මැතිවරණ ප්‍රතිඵල නිවැරැදිව කීමට තරම් විශාරදයකු නොවෙමි. නමුත් 1960 ගණන්වල සිට මැතිවරණ කටයුතු. අපේක්ෂකයින්ගෙන් පක්ෂ නායකයින්ගේත් ක්‍රියාදාමයක් හා ඡන්ද දායකයින්ගේ ප්‍රතිචාර තුළින් ලැබෙන ප්‍රතිඵලත් විමර්ශනය කරන්නෙක්මි. ඒ තුළින් මැතිවරණ ප්‍රතිඵලය 95% ක් තරම් නිවැරැදිව කීමට හැකියාව ලැබී ඇත. ඒ අනුව 2010 පාර්ලිමේන්තු මැතිවරණ ප්‍රතිඵලය පහත සඳහන් පරිදි සිදුවීම ඒකාන්ත ය.විරුද්ධ පක්ෂ ඡන්ද පදනමපසුගිය පළාත් සභා මැතිවරණයේ සිට විරුද්ධ පක්ෂයේ ඡන්ද පදනම නාය යාමකට ලක් වී ඇත. නාගරික සිවිල් සමාජය අභිබවා ග්‍රාමීය සිවිල් සමාජය ඉදිරියට ඒමටත් බුද්ධිමතුන් රජය සමඟ එකතු වීමත් මෙහි තීරණාත්මක සාධකය වී ඇත. එසේම මැදමුලන නායකත්වය ජනතාවගේ මුදුන් මල්කඩ වීම ද එක් හේතුවකි.පාර්ලිමේන්තු මැතිවරණයකදී මන්ත්‍රී ධුර බෙදන ආකාරය ගැන අවබෝධයක් ලබා ගත යුතු ය. දිස්ත්‍රික්කයක මන්ත්‍රී ධුරයක් ලබා ගැනීමට නම් වලංගු ඡන්ද සංඛ්‍යාවෙන් 5% ක් ලබාගෙන මූලික සුදුසුකම තරග වදින පක්ෂය හෝ කණ්ඩායම ලබා ගත යුතු ය. එම 5% ලබාගන්නා පක්ෂ හා කණ්ඩායම්වල ඡන්ද එකතුව අදාළ ඡන්ද සංඛ්‍යාව ලෙස සලකනු ලබයි. වැඩියෙන් ඡන්ද ගත් පක්ෂයට හෝ කණ්ඩායමට ප්‍රසාද ආසනයක් ලැබේ.ඉන්පසු ඉතිරි ආසන සංඛ්‍යාවෙන් අදාළ ඡන්ද සංඛ්‍යාව බෙදනු ලැබේ. එහිදී ලැබෙන උත්තරය නැතිනම් ගණන සම්ප්‍රයුක්ත ඡන්ද සංඛ්‍යාව ලෙස ගැනේ. නැතහොත් මන්ත්‍රී ධුරයක් සඳහා අවශ්‍ය ඡන්ද ප්‍රමාණය යනුවෙන් ද නම් කළ හැකිය. මේ ක්‍රමය මත මන්ත්‍රී ධුර 196 ක් ද සමස්ත ප්‍රතිඵලයේ ප්‍රතිශතය මත මන්ත්‍රී ධුර 29 ක් ද වශයෙන් පාර්ලිමේන්තුව මන්ත්‍රී ධුර 225 කින් සමන්විත වේ. ;මයින් 2/3 යනු මන්ත්‍රී ධුර 150 කි.ආසන 15 කින් සමන්විත කොළඹ දිස්ත්‍රික්කයට මන්ත්‍රී ධුර 19 ක් මෙවර හිමිව ඇත. නාගරික ප්‍රදේශ ජනාධිපති මහින්ද රාජපක්ෂ මැතිතුමා පරාජය වෙද්දී හෝමාගම, කැස්බෑව වැනි ග්‍රාමීය හා අර්ධ නාගරික ප්‍රදේශ ජයගත්තේ අති විශාල ඡන්ද ප්‍රමාණයක් ලබා ගනිමිනි. පසුගිය ජනාධිපතිවරණයේදී ජනාධිපතිතුමා 614740 ක් ඡන්ද ලබා ගනිද්දී සරත් ෆොන්සේකා මහතා ලබාගත්තේ ඡන්ද 533022 කි. මේ අනුව කොළඹ දිස්ත්‍රික්කයේ මන්ත්‍රී ධුරයක් සඳහා සම්ප්‍රයුක්ත ඡන්ද සංඛ්‍යාව වන්නේ 63765 කි. ගණනය කිරීමේදී ප්‍රසාද ආසනය සහිතව එජනිසට ආසන 11 ක් ද විරුද්ධ පක්ෂයට ආසන 08 ක් ද ලැබේ.ජවිපෙ, එජප නොපෙනෙන යුද්ධයන්, පළාත් සභාවේදීවත් ජයගන්නට බැරි අපේක්ෂකයින් විරුද්ධ පක්ෂයෙන් තරග කිරිමත්, විශාල පක්ෂ ගණනක් හා කණ්ඩායම් තරග කිරීමත් එජනිසට ලැබුණු ආශිර්වාදයකි. 5% ගැනීමට නොහැකි වීම මත ඡන්ද විශාල ප්‍රමාණයක් අපතේ යයි. මේ නිසා සම්ප්‍රයුක්ත ඡන්ද ප්‍රමාණය මද වශයෙන් හෝ අඩුවේ. ඒ අනුව කොළඹින් එජනිසට ප්‍රසාද ආසනය සමඟ ආසන 13 ක් ලැබේ. විරුද්ධ පක්ෂයට ලැබෙන්නේ 06 කි.ගම්පහට ආසන 18 ක්2004 දී මන්ත්‍රී ධුර 17 ක්ව තිබූ ගම්පහ දිස්ත්‍රික්කයට මෙදා මන්ත්‍රී ධුර 18 ක් හිමි වේ. ජනාධිපතිවරණය ප්‍රතිඵලය අනුව සම්ප්‍රයුක්ත ඡන්ද සංඛ්‍යාව ලෙස 67837 ක් ගණන් ගැනේ. ඒ අනුව එජනිසට ප්‍රසාද මන්ත්‍රී ධුරය සමඟ 12 ක් ද විරුද්ධ පක්ෂයට 6 ක් ද වෙන් වේ. බැසිල් රාජපක්ෂ මහතාගේ පැමිණීමත් සමඟ ගම්පහ දිස්ත්‍රික්කය නව ජවයකින් සංවිධානය වේ. මෙම ආකර්ෂණිය නායකයා වටා මුළු මහත් ගම්පහ දිස්ත්‍රික්කයම ඒකරාශී වෙමින් පවතින්නේ විරුද්ධ පාක්ෂිකයින් බුරුතු පිටින් වැල නොකැඩි පැමිණීමෙනි. මේ නිසා ගම්පහින් බුලතට 14 ක් ලැබීම වළක්වාලීමට කිසිඳු ජගතෙකුට නොහැකි වනු ඇත.මන්ත්‍රී ධුර 10 කින් සමන්විත කළුතර දිස්ත්‍රික්කය ජනාධිපතිතුමා ජයගත්තේ වැඩි ඡන්ද 180755 කිනි.මෙම දිස්ත්‍රික්කයේ සම්ප්‍රයුක්ත ඡන්ද සංඛ්‍යාව වන්නේ 71597 කි. ඒ අනුව රජයට 7 ක් හා විරුද්ධ පක්ෂයට 3 ක් වශයෙන් වේ. කුසලානය ඡන්ද 50000 ඉක්මවා ගියහොත් අලියාට සිදුවන පාඩුව අති මහත් ය. වාමාංශික, ප්‍රගතිශීලි ඉතා දක්ෂ අපේක්ෂකයින් හමුවේ විරුද්ධ පක්ෂයට මන්ත්‍රී ධුර 02 කින් සෑහීමකට පත්වීමට සිදුවනු ඇත.තරුණ ජවයජනාධිපතිවරණ ප්‍රතිඵල අනුව මහනුවර දිස්ත්‍රික්කයේ සම්ප්‍රයුක්ත ඡන්ද සංඛ්‍යාව 66921 කි. ඒ අනුව එජනිසට 7 ක් හා විරුද්ධ පක්ෂයට 5 ක් වශයෙන් මන්ත්‍රී ධුර ලැබේ. මනෝ ගනේෂන් හා හකීම්ගේ සම්ප්‍රාප්තියත්, තිස්ස ජාතික ලැයිස්තුවට යාමත් අලි කුසලාන ගැටුමත්, කාදර්, හලීම් රාජරත්නම්ගේ ඇතුළේ යුද්ධයත්, එජනිසට සැඟවුණු වාසනාවකි.එස්.බී., කෙහෙළිය, අමුණුගම, මහින්දානන්ද වැනි ජ්‍යෙෂ්ඨයින්ගේ සංවිධානාත්මක දක්ෂතාවය හා ලොහාන් දිළුම් මුස්තාපල් වැනි තරුණයින්ගේ ජවය හමුවේ විරුද්ධ පක්ෂයට මන්ත්‍රී ධුර 4 ක් ලබාගෙන නිහඬවීම හැර වෙන යමක් කළ නොහැකිය.නුවරඑළිය දිස්ත්‍රික්කයේ පළාත් සභා ඡන්ද ප්‍රතිඵලය ජනාධිපතිවරණයේදී නොසිතූ පරිදි වෙනස් විය. පාර්ලිමේන්තු මැතිවරණයේදී වන්නේ් ද එවන් වෙනස් වීමකි. වැඩි ඡන්ද 29000 කින් හංසයා දිනුවත් මෙදා අලි කුසලාන ගැටුම උග්‍ර වී ඇත. මෙහි ප්‍රතිඵලය වන්නේ එජනිසට මන්ත්‍රී ධුර 4 ක් හිමිවීමත් ය. කඳුරට ජනතා පෙරමුණේ නායකයාගේ අකල් මරණය හා වලපනේ ආසනයේ බහුතර එජාප පිරිසක් සන්ධානයට එකතු වීමත් මෙම ප්‍රතිඵලයත් වෙනස් කිරීමට හේතු වනු ඇත. එම සාධකය අනාගතයට බාර කරමි. කෙසේ වෙතත් බුලතට 4 ක් ලැබීම ස්ථිරය.මාතලේ, පොළොන්නරුව, මොනරාගල යන දිස්ත්‍රික්ක 3 ම මන්ත්‍රී ධුර 5 බැගින් නියෝජනය වන කොට්ඨාස වේ. පළාත් සභා සහ ජනාධිපති මැතිවරණ ප්‍රතිඵල මත මෙම දිස්ත්‍රික්ක තුනේම බලය එජනිසට ලැබුණු අතර මන්ත්‍රී ධුර 4 බැගින් අනිවාර්යයෙන්ම හිමි වේ. එජාප ජවිපෙ ගැටුමත් ජනක බණ්ඩාර තෙන්නකෝන්, මෛත්‍රීපාල සිරිසේන යන ජ්‍යෙෂ්ඨ ඇමැතිවරුන්ගේ සංවිධානයත් ඌව මහ ඇමැතිතුමාගේ සංවිධානයත් මෙයට හේතු සාධක වන අතර මොනරාගල එජාප ගැටුම මෙම ප්‍රතිඵල සනාථ වීමේ පෙර සලකුණුය.අනුරපුර එජාප - ජවිපෙ ගැටුමඅනුරාධපුර දිස්ත්‍රික්කයට මෙදා මන්ත්‍රී ධුර 9 ක් වෙන් වී ඇත. මහින්ද රාජපක්ෂ මැතිතුමාට 298448 ක් ඡන්ද ලැබෙද්දී ෆොන්සේකා මහතාට ලැබුණේ ඡන්ද 143761 කි. මේ අනුව සම්ප්‍රයුක්ත සංඛ්‍යාව වන්නේ ඡන්ද 55276 ක්ය. එම දත්ත මත ගණනය කරද්දී එජනිසයට ප්‍රසාද ආසනය සමඟ මන්ත්‍රී ධුර 6 ක් හිමි වේ. විරුද්ධ පක්ෂයට 03 කි.නමුත් අනුරාධපුර දිස්ත්‍රික්කයේ එජාප, ජවිපෙ ගැටුම සුළු පටු නොවේ. එජාපෙන් හා ජවිපෙන් එජනිසට එන ප්‍රමාණය ද සුළු පටු නොවේ. මේ හේතු මත එජනිසට ප්‍රසාද මන්ත්‍රී ධුරය සමඟ 7 ක් ලැබීම ඒකාන්තය. මේ ප්‍රතිඵලය සනාථ වීම සඳහා එජනිසයට ඡන්ද 11142 ක් එකතුවීම හෝ කුසලානය ඡන්ද 20000 ක් ඉක්මවා ගැනීමත් හේතු සාධක වනු ඇත.පුත්තලම රත්නපුර බදුල්ල යන දිස්ත්‍රික්කවල පසුගිය මැතිවරණවල ප්‍රතිඵල මත ගණනය කරද්දී එජනිසයට පිළිවෙළින් 5-7-5 වශයෙන් ද විරුද්ධ පක්ෂයට 3 බැගින් ද මන්ත්‍රී ධුර ලැබෙන බවත් පෙනේ. මෙම දිස්ත්‍රික් තුනේම එජාප ජවිපෙ ගැටුමත් එජනිසයට අලුතින් එක්වීමත් ප්‍රතිඵල වෙනස් කිරීමට ප්‍රබල හේතුවක් වී ඇත.කුසලාන මෙම දිස්ත්‍රික්ක තුනේදීම 5% ක් ගෙන මූලික සුදුසුකම ලබා ගත හොත් සම්ප්‍රයුක්ත ඡන්ද සංඛ්‍යාව තරමක් අඩු වේ. එහි වාසිය ද එජනිසයට ලැබේ. එවිට මෙම දිස්ත්‍රික්ක තුනේම මන්ත්‍රී ධුර 1 බැගින් එජනිසයට ලැබේ. ප්‍රතිඵලය වන්නේ පුත්තලම හා බදුල්ලට එජනිසයෙන් 6 බැගිනුත් රත්නපුරයට 8 කුත් ලැබීමයි.කුරුණෑගල දිස්ත්‍රික්කයේ මන්ත්‍රී ධුර ප්‍රමාණය 16 - 15 වී ඇත. මෙහිදී පසුගිය ජනාධිපතිවරණ ප්‍රතිඵල හා පළාත් සභා ප්‍රතිඵල මත ගණනය කිරීමේදී එජනිසට 11 ක් ද විරුද්ධ පක්ෂයට 4 ක් ද වේ. කුසලාන ඡන්ද 45000 ක් ඉක්මවා ගතහොත් එජාපයේ මන්ත්‍රී ධුර ගණන අඩුවේ. එම අඩුවීමේ වාසිය එජනිසයට හිමි වේ. අලි කුසලාන බෙදීම “ම” පාර්ශවය දියවීම එජනිස වටා එජාප ජවිපෙ ඡන්ද දායකයින් බුරුතු පිටින් එක්වීම පැහැදිලි වෙනසකට හේතු වේ. ප්‍රතිඵලය එජනිසට 12 ක් ලැබීමයි.කෑගල්ලේ ඉහළ ජනවරමක්කෑගල්ලේ දිස්ත්‍රික්කයේ ප්‍රතිඵලය මොන සූත්‍රයෙන් ගණනය කළත් එජනිසට 7 ක් හා විරුද්ධ පක්ෂයට 2 ක් වශයෙන් මන්ත්‍රී ධුර හිමි වනු ඇත. වෘත්තිකයින් විශාල වශයෙන් එජනිස වටා ඒකරාශි වීමත් ජවිපෙ තුනට බෙදීමත් එජාපයේ දුර්වල සංවිධානයත් රුක්මන් සේනානායක ජාතික ලැයිස්තුවට යාමත් එජනිස තරුණ ජවයෙන් සංවිධාන කටයුතු මෙහෙයවීමත් මත එජනිසයට මන්ත්‍රී ධුර 7 ක් ලැබෙද්දී එජාපයට 2 ක් හෝ එජාපයට හා ජවිපෙට 01 බැගින් බෙදා ගැනීමට සිදුවනු ඇත.ගාල්ල හා මාතර දිස්ත්‍රික්ක දෙකේ පසුගිය ඡන්ද දෙකේ ප්‍රතිඵල විශ්ලේෂණය කිරීමේදී විශාල වෙනසක් දක්නට නොලැබේ. මාතරින් එජනිසට 6 ක් හා විරුද්ධ පක්ෂයට 2 ක් ද ගාල්ලෙන් එජනිසට 7 ක් හා විරුද්ධ පක්ෂයට 3 ක් ද වශයෙන් මන්ත්‍රී ධුර ලැබෙනු ඇත.හම්බන්තොට දිස්ත්‍රික්කයේ ජනාධිපතිවරණ ප්‍රතිඵල අනුව සම්ප්‍රයුක්ත ඡන්ද සංඛ්‍යාව 55371 කි. පළාත් සභා මැතිවරණයේදී ජවිපෙ 31734 ක් ගනිද්දී එජාපය 62391 ක් ගත්තේය. ජනාධිපතිවරණයේදී හංසයාට ලැබුණේ 105336 කි. මෙයින් මනාව පැහැදිලි වන්නේ එජාපය හා ජවිපෙ වෙනම ඉල්ලද්දී සම්ප්‍රයුක්ත ඡන්ද සංඛ්‍යාව ඉක්මවා යන්නේ එක් පක්ෂයක් පමණක් බවය. ඒ නිසා විරුද්ධ පක්ෂයට එක් ආසනයක් පමණක් ලැබෙන බව ප්‍රත්‍යක්ෂ වේ.විශේෂත්වය වන්නේ අලියාට ඉදිරියෙන් බැරි වෙලාවත් කුසලානය ගමන් කළ හොත් හම්බන්තොටින් අලියා කපෝති වන බවයි. එජනිසට මන්ත්‍රී ධුර 6 ක් ලැබෙද්දී ඉතිරි වන එක් මන්ත්‍රී ධුරයට කුසලාන හා අලියා පොර බඳනු ඇත.නැඟෙනහිර ජයග්‍රහණයදිගාමඩුල්ල, ත්‍රිකුණාමලය, මඩකලපුව යන දිස්ත්‍රික්ක 3 ම ජනාධිපතිවරණයේදී මහින්ද රාජපක්ෂ මැතිතුමා පරාජය වූ අතර පළාත් සභා මැතිවරණයේදී එජනිස ජයග්‍රහණය කළේය. ටීඑන්ඒ හා ටීඑන්වීපී පක්ෂත් ඇතුළු කණ්ඩායම් රාශියක් ඡන්ද ඉල්ලති. නැගෙනහිර සංවර්ධන කටයුතු මුල් කරගත් මැතිවරණ ව්‍යාපාරයක එජනිස කණ්ඩායම් නිරත වීමත් මුස්ලිම් කොංග්‍රසයේ බෙදීම හා පලා යාම නිසාත් එජනිස මෙම දිස්ත්‍රික්ක 03 ම ජය ගනු ඇත. මේ අනුව ප්‍රසාද මන්ත්‍රී ධුර සහිතව දිගාමඩුල්ල 4 ට 3 ක් වශයෙන් ද ත්‍රිකුණාමලය 2 ට 2 ක් වශයෙන් ද මඩකලපුව 03 ට 02 ක් වශයෙන් ද බෙදී යනු ඇත.වන්නි හා යාපනය යන දිස්ත්‍රික්ක වල තොරතුරු මෙතෙක් ලැබී ඇත්තේ මඳ වශයෙනි. කිෂොර්, ඩග්ලස් දේවානන්ද යන හිටපු මන්ත්‍රීවරු එජනිස යටතේ තරග කිරීමත් ද්‍රවිඩ සංවිධාන හා පක්ෂ විශාල වශයෙන් තරග කිරීමත් මත මෙම දිස්ත්‍රික්ක දෙකෙන්ම ආසන දෙක බැගින් එජනිසට ලැබෙනු ඇත.සමස්ත ප්‍රතිඵලය අනුව රජයට ජාතික ලැයිස්තුවෙන් මන්ත්‍රී ධුර 20 ක් ද විරුද්ධ පක්ෂයට 09 ක් ද ලැබීම ස්ථිරය.තෙල්දෙනියේ පාලිත වත්තේගම</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>14</day>
    </date>
    <link>http://www.silumina.lk/2010/03/14/_art.asp?fn=ab1003143</link>
    <topic>එකිනෙකාට මඩ ගහගන්ඩ එපා</topic>
    <author>චන්දන බණ්ඩාර</author>
    <content>බැසිල් එන තෙක් ගම්පහ බලා සිටියේයබැසිල් මහත්තයා ආවේ මෙහෙමයි !එදා පාර්ලිමේන්තුව පුංචියි..... ඒත් සුන්දරයිරනිල් ගේ පිරිසිදු මාළුපාන්තුනෙන් දෙක ලැබෙන හැටි...එකිනෙකාට මඩ ගහගන්ඩ එපාජනපති, අපේක්ෂකයන්ට කියයිජනාධිපතිතුමාගේ ප්‍රධානත්වයෙන් ගිය සතියේ කැබිනට් මණ්ඩලය රැස්විය. කැබිනට් රැස්වීම ආරම්භයේදීම අදහස් දැක්වූයේ ඇමැති බන්දුල ගුණවර්ධන ය. “ජනාධිපතිවරණයේදී ජනාධිපතිතුමාට ලංකාවේ වැඩිම ඡන්ද ප්‍රමාණය ලබා දුන්නේ හෝමාගම ආසනයෙන් හෝමාගමින් ඡන්ද 81000 ලබාදුන්නා” ඇමැති බන්දුල ගුණවර්ධන අදහස් දක්වන්නට පටන් ගත්තේ ය.ඒ නිසා තමයි මම හෝමාගමට මගේ පෞද්ගලික වියදමින් තෑග්ගක් ලබා දෙන්න යන්නේ, ලංකාවේ හොඳම ක්‍රීඩාංගණය හෝමාගම දැන් ඉදිවෙමින් පවතිනවා. මේ ක්‍රීඩාංගණය බන්දුලට මගෙන් ලැබෙන තෑග්ගක්” ජනාධිපතිතුමා කීවේය.“ඒක නම් ලොකු දෙයක් තමයි. අපේ ආසනයේ ජනතාවත් ක්‍රීඩාංගණය ඉදිවීම ගැන ගොඩක් සතුටු වෙනවා. ඒ වගේ ම සර්, මගේ ලොකු උවමනාවක් තියෙනවා හෝමාගමට ජාතික පාසලක් ලබාගන්න. මේකට මම මහපොළ භාර අරමුදලින් ලක්ෂ 300 ක් වෙන් කර ගත්තා. හැබැයි මේකට හොඳ ඉඩමක් හොයාගන්න ඕනෑ” ඇමැති බන්දුල ගුණවර්ධන තම බලාපොරොත්තුව ජනාධිපතිතුමාට හෙළි කළේ ය.ඒ අනුව හෝමාගම මාහේන වත්තෙන් අක්කර 15 ක ප්‍රමාණයක් ජාතික පාසලට වෙන් කිරීමට තිබෙන සූදානම පිළිබඳව ඇමැති දිනේෂ් ගුණවර්ධන කැබිනට් මණ්ඩලයට දැනුම්වත් කෙළේ ය.අනතුරුව කැබිනට් මණ්ඩලයට අදහස් දැක්වූයේ ඇමැති පාඨලී චම්පික රණවක ය. “සර් හෝමාගමට ජාතික පාසලක අවශ්‍යතාවය තිබෙනවා. හංවැල්ල රාජසිංහ ජාතික පාසලත් පන්නිපිටිය ධර්මපාල ජාතික පාසලත් අතර ලක්ෂ 150 ක් විතර ජීවත් වෙනවා. නමුත් ඒ අතර ජනතාවගේ දරුවන්ට ජාතික පාසලක් නැහැ. නව ජාතික පාසල ඇති කළොත් ජනතාවට ලොකු සහනයක් ලැබේවි” ඇමැති චම්පික ජනාධිපතිතුමාට කීවේ ය.“කොහොම හරි මේ වැඩෙන් බන්දුලට විතරක් නෙමෙයි චම්පිකටයි දිනේෂ්ටයි මනාප ලැබේවි” ජනාධිපතිතුමා කීවේය. “ආ එතකොට ෆවුසිට මේකෙන් මනාපයක් ලැබෙන්නේ නැද්ද? එයාට මොකද වෙන්නේ” ජනාධිපතිතුමා විහිළුවට මෙන් ඇමැති බන්දුල දෙස බලමින් ඇසුවේ ය.අපේ රට කාගෙවත් කොලණියක් නොවේමේ අතර ගිය සතියේ විදේශ කටයුතු අමාත්‍යංශයේ ලේකම්වරයා සහ ජනාධිපති ලේකම්වරයා ජනාධිපතිතුමාට විශේෂ ප්‍රවෘත්තියක් දන්වා සිටියහ. එනම් එක්සත් ජාතීන්ගේ සංවිධානයේ මහ ලේකම් බෑන් කීන් මුන් ශ්‍රී ලංකාවේ මානව හිමිකම් පිළිබඳව සොයා බැලීමට විශේෂ උපදේශකයන් කීප දෙනෙක් පත් කිරිමට සූදානමක් පවතින බව ය. ඒ ගැන ද ජනාධිපතිතුමා කැබිනට් මණ්ඩලයේදී කීවේය.“මේ රට කාගේවත් කොළනියක් නෙමෙයි කියලා මම ඒ කාලයේ දී විදේශ රටවල ප්‍රධානීන් ට කිව්වා. අපිට අපේ රටේ ප්‍රශ්න විසදාගන්න පුළුවන් කියලා මම අදත් කියනවා” ජනාධිපතිතුමා කැබිනට් මණ්ඩලය හමුවේ අවධාරණය කළේ ය.“මම ඔය සිදුවීම දැනගන්න ලැබුණු වහාම එක්සත් ජාතීන් ගේ සංවිධානයේ මහලේකම්තුමාට දුරකථනයෙන් කතා කළා. කිසිදු සාධාරණ නොවන නීතියට එකඟ නොවන දෙයක් ක්‍රියාත්මක කිරීම අසාධාරණ බව මම අවධාරණය කළා. අපි අන්තර්ජාතික ප්‍රජාවට ආදර්ශයක් ලබා දුන්නා. ලෝකයටම පිළිලයක් වෙලා තිබුණ ලංකාවේ කොටි ත්‍රස්තවාදය පරාජයට පත් කළා. ඒ නිසා කාටවත් අපේ රටට එරෙහි වෙන්ඩ හේතුවක් නැහැ.ලෝක ප්‍රජාවට තියෙන්නේ අපි ආදර්ශයට අරගෙන ලෝක ත්‍රස්තවාදයට විරුද්ධව වැඩ කරන්න. එක්සත් ජාතීන්ගේ සංවිධානය උපදේශකයෝ ලංකාව වෙනුවෙන් පත් කරන්න යාම හරහා අපේ රටේ ස්වෛරී භාවයට හානියක් වෙනවා කියලා මම එක්සත් ජාතීන්ගේ සංවිධානයේ මහලේකම්තුමා දැනුවත් කරමින් කියා සිටියා. ජනාධිපතිතුමා පැහැදිලි කළේ ය.එක්සත් ජනතා නිදහස් සන්ධානයේ ගම්පහ දිසා අපේක්ෂක කණ්ඩායමේ නායක ජනාධිපති ජ්‍යෙෂ්ඨ උපදේශක හිටපු පාර්ලිමේන්තු මන්ත්‍රී බැසිල් රාජපක්ෂ මහතා ගිය සතියේ ගම්පහ ප්‍රධාන කාර්යාලයට ගම්පහ දිසා සියලුම අපේක්ෂකයන් කැඳවූයේ ය.“අපි මෙවර මහා මැතිවරණයේදී මුළු රටටම ආදර්ශයක් දෙන්ඩ ඕන. කා කොටා ගන්නේ නැති මැතිවරණයක් බවට මේ මැතිවරණය පත් කරගත යුතු වෙනවා. මම ඉතා ම කැමැත්තෙන් ඔබතුමාලාගෙන් මේ ඉල්ලීම කරන්නේ. අනෙක මම තනිවම පත්තරවල දැන්වීමක්වත් දාන්නේ නැහැ. මගේ දැන්වීමේ ඔයාලගේ මුහුණ සහ අංකය දාලා දැන්වීම පළ කරන්නේ. තමුන්නාන්සේලා කැම්පේන් එක කරන කොට කැමැතිනම් මගේ පිංතූරයක් පොඩියට දාලා මැතිවරණ ව්‍යාපාරය කරගෙන යන්න. මම ඒ ගැන මොනවත් කියන්නේ නැහැ. “ජනාධිපති ජ්‍යෙෂ්ඨ උපදේශක බැසිල් රාජපක්ෂ මහතා ගම්පහ දිසා අපේක්ෂකයන් හමුවේ කියා සිටියේ ය.ඉන් අනතුරුව බැසිල් රාජපක්ෂ මහතාට එ.ජ.නි.ස දිස්ත්‍රික් කණ්ඩායම් නායකයන් දෙදෙනෙකු අරලියගහ මැදුරේ දී මුණ ගැසිණි.“සර්ගේ අලුත් සංකල්පය නිසා අපේ දිස්ත්‍රික්කවල අපේක්ෂකයොත් කියනවා සර් වගේ අපේ කැම්පේන් එක කරන්න කියලා. කණ්ඩායම් නායකයාගේ දැන්වීම්වල අපේක්ෂක කණ්ඩායමේ මුහුණයි අංකයි දාන්න කියලා කියනවා” දිස්ත්‍රික් නායකයෝ දෙදෙනා බැසිල් රාජපක්ෂ මහතාට කීහ.“මට ඕනෑ අපේ රට ආසියාවේ ආශ්චර්ය කරන කොට ගම්පහ එහි කේන්ද්‍රස්ථානය කරන්න. ඒ නිසා මම මගේ ඉලක්කය තේරුම් අරගෙන ඉන්නේ. ඒ සඳහා මනාපවලට අපි කවුරුත් අමනාප නොවී සිටිය යුතුමයි. මම ඒ අයටත් කියලා තියෙන්නේ මම මගේ පින්තූ®ර දාලා තනිවම කැම්පේන් එක කරනවාට වඩා හැමෝම එක්ක කැම්පේන් එක කිරීම ඉතා ම වටිනවා කියලා” බැසිල් රාජපක්ෂ මහතා දිස්ත්‍රික් අපේක්ෂක කණ්ඩායම් නායකයන් හමුවේ කීවේ ය.මේ අතරතුර ගිය සතියේ කොළඹ දිස්ත්‍රික් එ.ජ.නි.ස කණ්ඩායම් අපේක්ෂකයෝ සියලු දෙනාම ගිය සතියේ ජනාධිපතිතුමා විසින් අරලියගහ මැදුරට කැඳවනු ලැබූහ. එහිදී ජනාධිපතිතුමා කොළඹ දිස්ත්‍රික් අපේක්ෂකයන්හට උපදෙස් කීපයක් ද ලබා දුන්නේ ය.“අපි හොඳ අපේක්ෂක කණ්ඩායමක් කොළඹ දිසාවට ඉදිරිපත් කර තිබෙනවා. ඒ නිසා එකිනෙකා අනවශ්‍ය චෝදනා කර ගන්ඩ එපා. අනවශ්‍ය මඩ ගැහීම් එකිනෙකාට කරගන්ඩත් එපා. හැමෝම සමගියෙන් වැඩ කරන්ඩ. ජනතාව කලකිරීමට පත්වෙන වැඩ නොකර ඉන්න වග බලා ගන්න. මිනිස්සුන්ගේ හිත් දිනාගෙන මනාප ගන්ඩ වග බලාගන්ඩ. සන්ධානයේ විවිධ පක්ෂ තිබෙනවා. හැබැයි මේ වේලාවේ හැමෝම පක්ෂවලට වෙන්ව එක එක ප්‍රතිපත්ති අනුව වැඩ කරන්න බැහැ. හැමෝම සමගියෙන් ජනතාවට සමීපව වැඩකරගෙන යන්ඩ ජනාධිපතිතුමා කොළඹ දිසාවේ අපේක්ෂකයන් හමුවේ කියා සිටියේ ය.ඉන් පසුව ජනාධිපතිතුමා කොළඹ දිසාවේ එක් එක් අපේක්ෂකයා ළඟට පැමිණ පෞද්ගලිකව මැතිවරණ ව්‍යාපාරයේ යෙදෙනු ආකාරය විමසා සිටියේ ය. මෙරට කීර්තිමත් මහාචාර්යවරයකු වන මැන්දිස් රෝහණධීරගේ පුත්‍රයා ද මෙවර කොළඹ දිසාවෙන් එ.ජ.නි.ස යටතේ තරග බිමට පිවිස සිටී. ජනාධිපතිතුමා ඔහු ළඟට ද පැමිණියේ ය. “කොහොමද හරිගුප්ත කැම්පේන් එක. මහාචාර්යතුමාගේ කීර්ති නාමයත් ඔබතුමාට තියෙනවානේ. ඒ නිසා හොඳට වැඩ ටික කරගෙන යන්න” ජනාධිපතිතුමා හරිගුප්ත රෝහණධීරට කියා සිටියේ ය.“ශ්‍රී ලංකා නිදහස් පක්ෂයේ අයට විතරක් මනාපය දෙන්න කියලත්, ඇතැම් අය ඉල්ලනවා. ආණ්ඩුව රකින්න පෙරමුණ ගන්න කොට, ශ්‍රීලනිප ජානිපෙ කියලා බැලුවද?” ජාතික නිදහස් පෙරමුණේ නායක එක්සත් ජනතා නිදහස් සන්ධාන කොළඹ දිස්ත්‍රික් අපේක්ෂක විමල් වීරවංශ කියා සිටියේ ය.“අපි ඡන්දෙ ඉල්ලන්නේ මෛත්‍රිගේ පක්ෂයෙන් නෙවෙයි නේද? අපි ඡන්දෙ ඉල්ලන්නේ සුසිල්ගේ පක්ෂයෙන් නේද?” ජනාධිපතිතුමන් එහිදී ප්‍රශ්න කර සිටියේ තමන් අසල සිටි ශ්‍රීලනිප පාලක ලේකම්වරයා ගෙනි.“ඔබතුමාට ප්‍රශ්න ඇති වෙලා නැහැ නේද?” සුසිල් ප්‍රේමජයන්ත ඇමැතිවරයා විමල් වීරවංශ ගෙන් විමසා සිටියේ ය.“මොනම අපේක්ෂකයකුට වුණත් එහෙම ප්‍රශ්න ඇති වෙන එක වැරැදියි නේද? ඒ නිසයි මම මේ ප්‍රශ්නය මතු කරන්නේ” විමල් ඊට පිළිතුරු දුන්නේ ය.“ඔරිජිනල් ශ්‍රීලනිප අය හොයන එක වැරැදියි. අපේ පක්ෂයේ නිර්මාතෘ එස්.ඩබ්.ආර්.ඩී. බණ්ඩාරනායක මැතිතුමන් එක්සත් ජාතික පක්ෂයේ ඉඳලා ඇවිල්ලා තමයි පසු කාලෙක ශ්‍රීලනිපය හැදුවේ” ජනාධිපතිතුමන් ද සඳහන් කළේ ය.මනාප පොර නවත්වන්නතුනෙන් දෙකේ බලය ඕනෑමෙවර එ.ජ.නි.ස යටතේ කොළඹ දිස්ත්‍රික්කයට තරග වදින ජාතික හෙළ උරුමයේ අපේක්ෂක ඇමැති පාඨලී චම්පික වෙනුවෙන් ගිය සතියේ අවිස්සාවේල්ල අරුක්වත්ත ගමේ රැස්වීමක් සංවිධානය කැර තිබිණි. ඒ ශ්‍රී ලංකා කොමියුනිස්ට් පක්ෂයේ නියෝජිතයකු වෙන සීතාවක ප්‍රාදේශීය සභාවේ හිටපු සභාපතිවරයකු වූ චන්ද්‍රසිරි ගමගේය. ඇමැති චම්පික රණවකගේ මැතිවරණ ජයග්‍රහණය වෙනුවෙන් පැවැති එම රැස්වීමේදී ගමගේ මහතා පිළිගැනීමේ කතාව සිදු කළේය.”මම මේ රැස්වීමට ආරාධනා කරන්න මේ ප්‍රදේශයේ ගෙයින් ගෙට ගියා. එහෙම යන අතරතුරේදී මට හමුවුණා සරසවියට යන්න වරම් ලබාපු දියණියක්. ඇය ගිය වසරේ දේවි බාලිකා විද්‍යාලයෙන් උසස් පෙළ සමත්වෙලා විශ්වවිද්‍යාලයට තේරුණ දියණියක්.ඇගේ නම කෞෂල්‍යා පෙරේරා. ඒ දුවටත් මම චම්පික ඇමැතිතුමාගේ රැස්වීම ගැන කිව්වා. ඇය මට චම්පික ඇමැතිතුමා ගැන විස්තරයක් කිව්වා. ඇගේ පාසලේ දේශනයකට චම්පික ඇමැතිතුමා ගිය වසරේදී ගිහින් තිබුණා.” සීතාවක ප්‍රාදේශීය සභාවේ හිටපු සභාපති චන්ද්‍රසිරි ගමගේ සිය කතාව ආරම්භ කළේ වැදගත් තොරතුරක් හෙළි කිරීමටය.”එතුමා පාසලට ගිහින් තිබුණේ කාලගුණික විපර්යාස ගැන දේශනයක් කරන්න. හැබැයි පාසලේ සිසු සිසුවියෝ එතුමාගෙන් පරිසරය, ඉතිහාසය, යුද්ධය, දේශපාලනය, ආර්ථික විද්‍යාව ගැන ප්‍රශ්න අහලා තිබුණා. එතුමා ඒ හැම දේටම චතුර විදියට උත්තර දීලා තිබුණා. ඒ විශ්වවිද්‍යාල වරම් ලබාපු දියණිය මට කිව්වා ඉතාම වැදගත් කතාවක්. සිංගප්පූරුව, කොරියාව, ජපානය වගේ රටවල් දියුණු වුණේ ඒ රටවල්වල රාජ්‍ය පාලනය උගතුන්ට බාරදුන්න නිසා.ඇමැති චම්පික රණවකඒ නිසා චම්පික ඇමැතිතුමා වගේ උගතුන් පාර්ලිමේන්තුවේ සිටිය යුතුයි කියලා ඇය කිව්වා. ඇත්තටම අපේ රටේ ජනතාවට මේක ඉතා හොඳ පණිවුඩයක්. උගතුන් බුද්ධිමතුන් පාර්ලිමේන්තුවට එවන්ඩ කියන පණිවුඩය සීතාවක ප්‍රාදේශීය සභාවේ හිටපු සභාපතිවරයා කියා සිටියේ රැස්ව සිටි සිය ගණනක මහජනතාවගේ අත්පොළසන් හඬ මැදය. ගිය සතියේදී කෑගල්ල දිස්ත්‍රික් එ.ජ.නි.ස කණ්ඩායම් උප නායක ඇමැති රංජිත් සියඹලාපිටියගේ මැතිවරණ කාර්යාල කීපයකට කිසියම් පිරිසක් විසින් අලාභහානි සිදු කර තිබිණි.ඒ සමඟම ඇමැතිවරයාගේ සම්බන්ධීකරණ ලේකම්වරයකුට ද පහරදී තිබිණි. ගිය අඟහරුවාදා ඇමැති සියඹලාපිටිය රුවන්වැල්ල පිහිටි නිවෙසට පැමිණියේ අලුයම 3.00 ට පමණය.ඒ සමඟම ඇමැතිවරයාගේ පුද්ගලික ලේකම් ජනත් ප්‍රනාන්දු ඇමැති සියඹලාපිටියට දන්වා සිටියේ ඇමැතිවරයාගේ මැතිවරණ කාර්යාල කීපයකට කිසියම් පිරිසක් පහරදී ආධාරකරුවන් පිරිසකට තුවාල සිදුකර ඇති බවයි.එදින උදෑසන 6.30 පමණ වන විට ඇමැති සියඹලාපිටිය කෑගල්ල මහ රෝහලට ගොස් තුවාල ලැබූ සිය ආධාරකරුවන් ගැන සොයා බැලීය. ඉන් අනතුරුව ඇමැති සියඹලාපිටිය ගියේ රඹුක්කන ප්‍රදේශයේ පැවැති රැස්වීමකටය. “මේ සියඹලාපිටිය යන ගමන කාටවත් නවත්වන්න බැහැ. මට හැම දෙයක් ගැනම තේරුම්ගන්න හොඳ ඉවක් තියෙනවා. මට සෙල්සියස් අංශක හැටට විතර රත්වෙන්නත් පුළුවන්. ඒ වගේම සෙල්සියස් අංශක බින්දුවට ශීතල වෙන්ඩත් පුළුවන්. දැන් සමහරු මගේ කාර්යාලවලට ගහනවා. මම මුළු රටේම ජනතාවගෙන් ඉල්ලනවා මේ මනාප පොරය නවත්වන්ඩ ආණ්ඩුවට තුනෙන් දෙකේ බලය ලබා දෙන්ඩ කියලා. එතකොට අපට මේ දුක්ඛිත තත්ත්වයෙන් මිදෙන්ඩ පුළුවන්” ඇමැති සියඹලාපිටිය කියා සිටියේය.රාජපක්ෂලා බොරු කියන්නේ නෑපාර්ලිමේන්තුව විසුරවා හැර තිබියදී ගිය අඟහරුවාදා යළිත් වරක් හදිසි නීතිය දීර්ඝ කිරීම සඳහා පාර්ලිමේන්තුව රැස්වීය. ජනාධිපති බලතල යටතේ රටේ හදිසි අවශ්‍යතාව මත පාර්ලිමේන්තු සැසිය පැවැත්විණ. එහිදී හදිසි නීතිය මසකින් දීර්ඝ කිරීමේ යෝජනාව වැඩි ඡන්දයෙන් සම්මත විය.හදිසි නීතිය දීර්ඝ කිරීමේ ඡන්ද විමසීමෙන් පසුව මැති ඇමැතිවරු පිරිසක් ජනාධිපතිතුමාගේ පාර්ලිමේන්තු කටයුතු ලේකම් කුමාරසිරි හෙට්ටිගේ ගේ කාර්යාලයට සුපුරුදු පරිදි පැමිණියහ. ඇමැති වරුන් වන දි.මු. ජයරත්න, මහින්ද යාපා අබේවර්ධන, පවිත්‍රා වන්නිආරච්චි, සුමේධා ජයසේන, ඒ.එම්.එම්. ෆවුසි, රෝහිත බෝගොල්ලාගම, රෝහිත අබේගුණවර්ධන සහ මන්ත්‍රී විමල් වීරවංශ සහ දෙමළ ජාතික සන්ධානයේ මන්ත්‍රීවරියක වූ මෙවර එ.ජා.නි.ස යෙන් තරඟ වදින තංගේෂ්වරී යන මැති ඇමැතිවරු ඒ අතර වූහ.මේ අතර දෙමළ ජාතික සන්ධානයේ හිටපු මන්ත්‍රී තංගේෂ්වරී බෑගයෙන් කොළ කීපයක් ගෙන කීවේ “මේ වැඩ ටික මට කොහොම හරි කරගන්න ඕනෑ කියා යි. මට නම් ඔබතුමියගේ ඉල්ලීම් ඉටු කරන්න බැහැ. අපේ බැසිල් රාජපක්ෂ මහත්තයා ඉන්නවා එතුමාට මේ ඉල්ලීම් ඉදිරිපත් කරන්න” හෙට්ටිගේ ලේකම්වරයා කීවේය.ඉන් අනතුරුව තංගේෂ්වරී මන්ත්‍රීවරිය ගියේ ජනාධිපති ජ්‍යෙෂ්ඨ උපදේශක පාර්ලිමේන්තු මන්ත්‍රී බැසිල් රාජපක්ෂ ගේ නිල කාමරයට ය. ඒ හෙට්ටිගේ ලේකම්වරයා ද සමඟ යි. “මන්ත්‍රී තුමිය මේ ඉල්ලීම් ඉටු කරලා දෙන්නම්. ඊට පෙර ඔබතුමිය ඡන්දය දිනන්න. ඔබතුමියගේ ජනතාවට කියන්න රජයෙන් කළ යුතු වැඩ කොටස කරන්න ඔබතුමියගේ කණ්ඩායම ජයග්‍රහණය කරවා පාර්ලිමේන්තුවට යවන්න කියලා. එතකොට තමයි ඒ ප්‍රදේශවල ජනතාවගේ ප්‍රශ්න පාර්ලිමේන්තුවට ඉදිරිපත් කරන්න ඉඩ ලැබෙන්නේ” බැසිල් රාජපක්ෂ කියා සිටියේ ය.“හෙට්ටිගේ ඔයත් මඩකලපුවේ මැතිවරණ ව්‍යාපාරයට එකතු වෙලා වැඩ කරන්න. ඒ ප්‍රදේශයේ ජනතාවගේ පොරොන්දු ඉටු කරන බව කියන්න” බැසිල් රාජපක්ෂ හෙට්ටිගේ ලේකම්වරයාට උපදෙස් දුන්නේ ය.“රාජපක්ෂලා දෙමළ ජනතාවට බොරු කියන්නේ නැහැ” බැසිල් රාජපක්ෂ තංගේෂ්වරී මන්ත්‍රීවරියට කියද්දී ඇය කියා සිටියේ දෙමළ ජනතාව දැන් එය හොඳින් තේරුම් ගෙන සිටින බව ය.මේ අතරතුර හෙට්ටිගේ ලේකම්වරයාගේ කාමරයේ සිටි ඇමැතිවරයෙක් ඇමැති සුමේධා ජයසේනට විහිළුවක් කළේ ය. “සුමේධා අක්කා හරිම වාසනාවන්තයි. මොනරාගල එ.ජා.ප නාම යෝජනා ලැයිස්තුව ප්‍රතික්ෂේප වුණොත් නිතරගයෙන් ම වගේ සටනක් නැතිව දිනන්න පුළුවන් වේවි.” ඇමැතිවරයා කීවේ ය. “සුමේධා එ.ජා.ප මන්ත්‍රී රංජිත් මද්දුම බණ්ඩාරලාගේ කණ්ඩායමට විරුද්ධව ගුරුකමක්වත් කළා ද” ඇමැති දි.මු. ජයරත්න විමසා සිටියේ ය. “අනේ මම නම් ඕවට කිසිම සම්බන්ධයක් නැහැ” ඇමැති සුමේධා ජයසේන කීවේ සිනා සෙමිනි.ගිය අඟහරුවාදා ආණ්ඩු පක්ෂයේ කණ්ඩායම් රැස්වීම පැවැතියේ පාර්ලිමේන්තුවේදී ය. ඒ රත්නසිරි වික්‍රමනායක අගමැතිතුමාගේ ප්‍රධානත්වයෙනි. මෙවර ආණ්ඩු පක්ෂයේ කණ්ඩායම් රැස්වීමට දෙමළ ජාතික සන්ධානයේ මන්ත්‍රී සිවනාදන් කිෂුර් මන්ත්‍රීවරයා ද එක්ව සිටියේ ය. කිෂුර් මන්ත්‍රීවරයාගේ පැමිණීම දුටු අගමැතිතුමා කියා සිටියේ “අපේ අලුත් සාමාජිකයා ආදරයෙන් පිළිගන්නා බවයි ඒ සමඟම ආණ්ඩු පක්ෂයේ මන්ත්‍රීවරු අත්පොළසන් දී කිෂුර් මන්ත්‍රීවරයා පිළිගත්තේ ය.බැසිල්ගේ ආදර්ශයටඑජාප සහායගිය සිකුරාදා එ.ජා.ප මූලස්ථානය සිරිකොතදී එ.ජා.ප ගම්පහ දිස්ත්‍රික් අපේක්ෂකයන්ගේ හමුවක් පැවැත්විණි. ඒ එ.ජා.ප නායක රනිල් වික්‍රමසිංහගේ ප්‍රධානත්වයෙනි. එ.ජා.ප නියෝජ්‍ය නායක කරූ ජයසූරිය සහ එ.ජා.ප මහලේකම් තිස්ස අත්තනායක ද ඊට එක්ව සිටිය.”මේ සියලු දෙනාට මහා මැතිවරණයේදී ගම්පහ දිසාව ජය ගැනීමේ අභියෝගය තිබෙනවා. ඒ නිසා මනාප පොරයට යන්න එපා. සමහරුන් මනාපවලට අමනාප වෙලා කියලා දැනගන්න ලැබුණා.” එ.ජා.ප නායක රනිල් ගම්පහ දිසා අපේක්ෂකයින් හමුවේ අවධාරණ කළේය.එජාප නියෝජ්‍ය නායක කරු ජයසූරිය”බැසිල් රාජපක්ෂ මහතා ගම්පහ දිසාවේ ප්‍රචණ්ඩත්වයෙන් තොරව රටට ආදර්ශයක් දෙන්න සූදානම් වෙනවා. ඒ නිසා එ.ජා.ප කණ්ඩායම විදියට අපිත් ඒ සඳහා උපරිම සහයෝගය ලබා දෙමු.” එ.ජා.ප නියෝජ්‍ය නායක සහ ගම්පහ දිසා අපේක්ෂක කරූ ජයසූරිය කියා සිටියේය.”අපේ නියෝජ්‍ය නායකතුමා ගම්පහ දිසාවෙන් ඉහළින්ම තියන්න එ.ජා.ප පාක්ෂිකයෝ වගබලා ගන්ඩ ඕන. ඒ වගේම හැම අපේක්ෂකයෙක් ම එතුමාට සහාය ලබා දිය යුතුයි.” එ.ජා.ප මහලේකම් තිස්ස අත්තනායක ගම්පහ දිසා අපේක්ෂකයන්ට කියා සිටියේය.ගිය සිකුරාදා සවස එ.ජා.ප කෑගල්ල දිසා සමුළුව පැවැත්විණි. එය සංවිධානය කැර තිබුණේ කෑගල්ල දිස්ත්‍රික් එ.ජා.ප නායක කබීර් හෂීම් විසිනි. එ.ජා.ප නායක රනිල්, මහලේකම් තිස්ස සහ එ.ජා.ප උපසභාපති ඉමිටියාස් බාකීර් මාකාර් ද එම සමුළුවට එක්ව සිටියහ.කෑගල්ල එ.ජා.ප සමුළුව අවසන් කැර එ.ජා.ප නායක රනිල් ගියේ මහනුවරටය. මහනුවර එ.ජා.ප හිටපු සභාපති මලික් සමරවික්‍රමගේ නිවෙසේ එ.ජා.ප නායකයා එදින නවාතැන් ගත්තේය.එ.ජා.ප මහනුවර සහ මාතලේ දිසා සමුළු පැවැතියේ ගිය සෙනසුරාදාය. එම සමුළු දෙක අවසන්ව එ.ජා.ප නායකයා ගියේ නුවරඑළියටය. ඊට පසුදින එ.ජා.ප නුවරඑළි දිසා සමුළුව පැවැත්විණි. ඒ බණ්ඩාරවෙල නගර ශාලාවේදීය. එය සංවිධානය කැර තිබුණේ් නුවරඑළිය නගරාධිපති චන්දන කරුණාරත්නය.ජනතාවට සේවය කරනවාගිය සතියේ අරලියගහ මන්දිරයේදී එ.ජ.නි.ස කොළඹ දිස්ත්‍රික් අපේක්ෂකයන් පිරිස ජනාධිපතිතුමා හමුවූ අවස්ථාවේ දෙහිවල ශ්‍රී.ල.නි.ප සංවිධායක ධනසිරි අමරතුංග විශේෂ ඉල්ලීමක් කළේය. “සර් ජනාධිපතිවරණයේදී ඔබතුමා දෙහිවල ආසනයට ආවේ නැති නිසා මහා මැතිවරණයේදී දෙහිවල ආසනයේ රැස්වීමකට ඔබතුමා ආවොත් වටිනවා.” ධනසිරි අමරතුංග සිය ඉල්ලීම ඉදිරිපත් කළේය.”දෙහිවල මහජන රැස්වීමකට එන්න වෙලාව ගැන ප්‍රශ්නයක් තියෙන්නේ. ඔබතුමාගේ ගෙදර දෙහිවල ආසන බල මණ්ඩලය රැස් කරන්න මම එන්නම්” ජනාධිපතිතුමා එම හමුවේදී ධනසිරි අමරතුංගට කීවේය.මේ අතර ගිය සතියේදී ධනසිරි අමරතුංග කොළඹ දිස්ත්‍රික්කයේ සිය ප්‍රචාරක කටයුතු සිදු කරද්දී අමුතුම ආකාරයේ ප්‍රකාශ කිහිපයක් කැර තිබිණි. “මම පාර්ලිමේන්තුවට යන්නේ ජනාධිපතිතුමා වෙනුවෙන් බව ඇත්ත. මට බොරු කියන්ඩ ඕනැ නෑ. ඒ වගේම මම ජනතාව වෙනුවෙනුත් උපරිමයෙන් සේවය කරනවා. මගේ පෞද්ගලික ධනයෙන් හරි ජනතාවට සේවය කරනවා” දෙහිවල ශ්‍රී.ල.නි.ප සංවිධායකයා කියා තිබිණි.මහ ඡන්දයේ තීරණාත්මකබලවේගය කාන්තාවෝජාතික නිදහස් පෙරමුණේ නායක, එක්සත් ජනතා නිදහස් සන්ධාන කොළඹ දිස්ත්‍රික් අපේක්ෂක විමල් වීරවංශගේ ප්‍රධාන මැතිවරණ මෙහෙයුම් කාර්යාලයට පසුගියදා කොළඹ දිසාවේ කාන්තාවෝ 1500 කට අධික පිරිසක් එක්ව සිටියහ. ඒ පසුගිය 08 වැනිදාට යෙදී තිබූ ජගත් කාන්තා දිනය වෙනුවෙන් පැවැති රැස්වීමකට ය.“පසුගිය ජනාධිපතිවරණයේදී කොටි පරදා ලැබූ ජය ආපස්සට හරවන කුමන්ත්‍රණයක් දියත් වුණා. ඒක හොඳින් ම තේරුම් ගත්ත පිරිස තමයි මේ රටේ කාන්තාවන්. ඔවුන් ජනාධිපතිවරණය දවසේ දෙවියන්ට, බුදුන්ට පහන තියලා, එදා උදයේ ම ඡන්ද පොළට ගියා. එහෙම ගිහිල්ලා තමන්ගේ වටිනා ඡන්දය පාවිච්චි කරලා ඒ භයානක කුමන්ත්‍රණය පරදවන්න කටයුතු කළා. මෙවර මහ මැතිවරණයේදීත් රට හදන ජනතා නියෝජිතයන් පිරිසක් පාර්ලිමේන්තුවට යැවීමේ දී තීරණාත්මක බලවේගය වෙන්නෙත් මේ රෙටි කාන්තාවෝ.” එහිදී විමල් වීරවංශ පැවසුවේ රැස්ව සිටි කාන්තා නියෝජිතවරියන්ගේ ප්‍රීති ඝෝෂා මධ්‍යයේ ය.විමල් වීරවංශ මහතාගේ 40 වැනි උපන් දිනය යෙදී තිබුණේ පසුගිය 07 වැනිදාටය. එදින උදෑසන 10 ට ජාතික නිදහස් පෙරමුණේ විශේෂ මාධ්‍ය හමුවක් ශ්‍රී ලංකා හෝටල් පාසල් ශ්‍රවණාගාරයේදී පැවැත්විණි. එහිදී විමල් වීරවංශ සුපුරුදු පරිදි මාධ්‍ය හමුව අවසන් කළේ “පොඩි සංග්‍රහයක් තියෙනවා. භුක්ති විඳලා යන්න” යනුවෙන් පැමිණ සිටි මාධ්‍යවේදීන් ගෙන් ඉල්ලා සිටිමිනි.විමල් වීරවංශ උපන්දිනය වෙනුවෙන් ඔහුගේ කෝට්ටේ, මාකුඹුරේ පිහිටි ප්‍රධාන මැතිවරණ මෙහෙයුම් මධ්‍යස්ථානයේදී පක්ෂ ක්‍රියාකාරීන් සඳහා විශේෂ උපන් දින සාදයක් පැවැත්විණි. 500 කට අධික පිරිසක් සහභාගි වූ එම අවස්ථාවට ශෂී වීරවංශ මහත්මිය ද එක්ව සිටියා ය.“අපි මැතිවරණ සටනක නිරතව සිටියත්, මනාප ලබා ගැනීමේ තරගයක නියැලී සිටියත් මේ සියල්ල මගින් අපි සිදු කරන්නේ “ජාතික සටනක්.” මේ මව් බිමට සැබෑ නිදහස ගෙන එන සටනක්” එහිදී විමල් වීරවංශ කීවේය.රනිල් කෘෂි කර්මාන්තයටකළ සේවයක් නැහැමහා මැතිවරණය නිසා රටේ මැතිවරණ උණුසුම දිනෙන් දින වැඩිවෙමින් පවතී. ගිය සතියේ පොළොන්නරුවේ පැවැති ජන හමුවකදී ශ්‍රී.ල.නි.ප මහලේකම් ඇමැති මෛත්‍රීපාල සිරිසේන ජනතාවට මතක් කර දුන්නේ එ.ජා.ප ය ගොවි ජනතාවට කළ කෙණෙහිලිකම් ගැනයි.”කෘෂි කර්මාන්තය ගැන හෝ ගොවි ජනතාව ගැන කථා කිරීමට එක්සත් ජාතික පක්ෂයට හෝ ජනතා විමුක්ති පෙරමුණට අයිතියක් නැහැ. ඩී.එස්. සේනානායක, ඩඩ්ලි සේනානායක යුගයේ කෘෂි කර්මාන්තයට විශාල සේවයක් සිදු වුණා. හැබැයි රනිල් වික්‍රමසිංහ යුගයේ කෘෂි කර්මාන්තයට සිදුවූ සෙතක් නැහැ. එ.ජා.ප ය කෘෂි කර්මාන්තයට අදාළ සම්පත් රැසක් විනාශ කළා. වී අලෙවි මණ්ඩලයට අයත් ප්‍රධාන ගබඩා සියල්ලම විකුණා දැම්මේ එ.ජා.ප ය. ඒ වගේම රටට බත සැපයූ වී මෝල් රැසක්ම එ.ජා.ප ය විකුණා දැම්මා.” ඇමැති මෛත්‍රීපාල ජනතාවට මතක් කැර සිටියේය.මේ අතර ඇමැති දිනේෂ් ගුණවර්ධන ද ගිය සතියේ කොළඹදී පැවැති ජන රැළියකදී අපූරු කථාවක් කළේය. “මෙවර මහා මැතිවරණයෙන් එක්සත් ජනතා නිදහස් සන්ධානය විශිෂ්ට ජයග්‍රහණයක් ලබන විට එ.ජා.ප ය සහ ජ.වි.පෙ දේශපාලන අනාථයන් බවට පත් වෙනවා. අපේ ඉදිරි රජය යටතේ මේ රටේ මහා සංවර්ධන සංග්‍රාමය වේගවත් කරනවා. අපි මේ වනවිටත් ජනතාවට සහන රැසක් ලබා දී තිබෙනවා. නාගරික නිවාස අරුණෝදය වැඩසටහනින් කොළඹ, කොළොන්නාව, මොරටුව, දෙහිවල, රත්මලාන සහ කෝට්ටේ ආදි නගරවල අස්ථිර නිවාසවල ජීවත් වූ ජනතාව 6000 කට පමණ ස්ථිර නිවාස ලබාදී තිබෙනවා.” ඇමැති දිනේෂ් ගුණවර්ධන කියා සිටියේය.එ.ජ.නි.ස කොළඹ දිස්ත්‍රික් අපේක්ෂක ආර්. දුමින්ද සිල්වා කොළඹ දිස්ත්‍රික්කයේ තරුණ ජනපි‍්‍රය අපේක්ෂකයෙකි. ඔහුගේ මැතිවරණ මෙහෙයුම් කාර්යාලය ගිය සතියේ පැලවත්ත ප්‍රදේශයේදී විවෘත විය. “එ.ජා.ප නායකතුමා කියනවා එ.ජ.නි.ස යට තුනෙන් දෙකේ බලය දෙන්න එපා කියලා. ඒ කථාවෙන්ම තේරෙන්නේ් අපිට තුනෙන් දෙකේ බලය ලැබෙනවා කියලා. අපි කොළඹ දිසාවෙන් පාර්ලිමේන්තුවට තුනෙන් දෙකේ බලය අරගෙන මෙවර පෙන්වනවා” ආර්. දුමින්ද සිල්වා එ.ජා.ප යට අභියෝගයක් ඉදිරිපත් කළේය.හම්බන්තොට එජනිස අපේක්ෂක නාමල් රාජපක්ෂමේ වනවිට කොළඹ දිස්ත්‍රික්කයේ අපේක්ෂකයෝ බොහෝ දෙනෙක් සිය මැතිවරණ මෙහෙයුම් කාර්යාල ආරම්භ කරමින් සිටිති.ගිය සතියේදී එ.ජ.නි.ස කොළඹ දිස්ත්‍රික් අපේක්ෂක තිලංග සුමතිපාල සිය මැතිවරණ මෙහෙයුම් කාර්යාලය පුංචි බොරැල්ලේදී ආරම්භ කළේය. ඒ රත්නසිරි වික්‍රමනායක අගමැතිතුමාගේ ප්‍රධානත්වයෙනි. එදින තිලංග සුමතිපාල තමාගේ ඉදිරි සංවර්ධන වැඩසටහන කොළඹ ආශ්චර්ය නමින් ප්‍රතිපත්ති ප්‍රකාශයක් ජනාධිපතිතුමාට පිළිගැන්වූයේය.ගිය සතියේදි එ.ජ.නි.ස හම්බන්තොට දිස්ත්‍රික් අපේක්ෂක නාමල් රාජපක්ෂ පෞද්ගලික රූපවාහිනී නාලිකාවක සම්මුඛ සාකච්ඡාවකට එක්ව සිටියේය. එහිදී නාමල් රාජපක්ෂ සිය දේශපාලන ගමන්මග සහ ඉදිරි ඉලක්ක ගැන පැහැදිලි කළේය. “මගේ මුල්ම අරමුණ පාර්ලිමේන්තුවට තේරී පත්වීම.මගේ පියා ජනාධිපතිතුමා වීම නිසා ඇත්ත වශයෙන්ම සමහරු මා දිහා වැරැදි කෝණවලිින් බලනවා වෙන්ඩ පුළුවන්. මට අවශ්‍ය ජනතාව සමඟ එක්ව රට දියුණු කරන්න. විශේෂයෙන්ම හම්බන්තොට ජනතාවට සේවයක් කරන්න මගේ ලොකු බලාපොරොත්තුවක් තිබුණා.” නාමල් රාජපක්ෂ කියා සිටියේය.චන්දන බණ්ඩාර</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>14</day>
    </date>
    <link>http://www.silumina.lk/2010/03/14/_art.asp?fn=af1003141</link>
    <topic>විදෙස් අත පෙවීමකට කිසිම ඉඩක් නොතැබිය යුතුයි</topic>
    <author>සාකච්ඡා කෙළේ සරත් පෙරේරා</author>
    <content>විදෙස් අත පෙවීමකට කිසිම ඉඩක් නොතැබිය යුතුයිඑන්නත් සුළුකොට තකන්න එපා!ඇඟලුම් සේවිකාවන් දෙදෙනකු පසුපස පැන්නූ අනංගයා වස බොයිශිව දෙවියන් පි‍්‍රය කරන ශිව රාත්‍රීනීතිඥ ගෝමින් දයාසිරිඑක්සත් ජාතීන්ගේ සංවිධානය දෙබිඩි පිළිවෙතක් ගෙනයාම කනගාටුවට කරුණක් බවද ත්‍රස්තවාදය ලෝකයෙන් තුරන් කළ හැකි බවට ලෝක ආදර්ශයක් සැපයූ ශ්‍රී ලංකාවට හෝ එහි නායකයාට විරුද්ධව කිසිදු ජගතෙකුට ක්‍රියා කළ නොහැකි බවද නීතිඥ ගෝමින් දයාසිරි මහතා පවසයි.සිළුමිණ සමඟ සම්මුඛ සාකච්ඡාවකට එක්වෙමින් දයාසිරි මහතා මේ ප්‍රකාශය කළේය.එහිදී ඇසූ ප්‍රශ්න කීපයක් හා ඒවාට දයාසිරි මහතා දුන් පිළිතුරු මෙසේය.* එක්සත් ජාතීන්ගේ මහලේකම් ලංකාවේ මානුෂික අයිතිවාසිකම් කඩවීම් ගැන විශේෂඥ මණ්ඩලයක් පත්කිරීමට ගන්නා උත්සාහය අපේ ජනාධිපතිතුමා විසින් එකහෙළාම ප්‍රතික්ෂේප කර තිබෙනවා. මේ ජාත්‍යන්තර අතපෙවීම ගැන ඔබ කියන්නේ කුමක්ද?මෙයට ඉඩ නොදිය යුතුයි. මේක ටිකක් විස්තරාත්මකව කතාකළ යුත්තක්.යුද්ධය ජයග්‍රාහී මාවතේ ගමන් කරන අවස්ථාවේ එම ක්‍රියාවලිය දුබල කිරීමට නැතිනම් අඩාල කිරීමට ව්‍යායාමයක යෙදී සිටි එල්.ටී.ටී.ඊ.යට හිතවත් විදේශගත දෙමළ ප්‍රජාව නොයෙකුත් බටහිර ජාතීන් හා සමහර ජාත්‍යන්තර එන්.ජී.ඕ. සංවිධාන ක්‍රියාත්මක වූ බව අප කාටත් රහසක් නොවෙයි.නමුත් එම කාර්යය ඔවුන්ට සාර්ථකව ඉටු කිරීමට කිසිදු ඉඩක් නොලැබුණ බවත් අපි හොඳාකාරව දන්නවා. එදා අසාර්ථක වූ මේ බලවේග යුද්ධය අපේ හමුදා විසින් සාර්ථකව නිමා කිරීමෙන් පසුව අර ඇන්දේ අර ලෝකයටම ආදර්ශයක් දෙමින් නියම සාර්ථකත්වයක් දිනාගත් අපේ හමුදාව මානසික වශයෙන් දුර්වල කිරීමටත් අප ලබාගත් ජයග්‍රහණ යුද අපරාධ මධ්‍යයෙන් ලබාගත් ඒවා බවට අබූත චෝදනා නඟා එම අනගි ජයග්‍රහණ ලෝකයා ඉදිරියේ හෑල්ලුවට ලක් කිරීමටයි.මේ සඳහා ඔවුන් ජාත්‍යන්තර තලයේ නොයෙක් ආකාරයෙන් ක්‍රියාත්මක වුණා. එක් අවස්ථාවක ඇමෙරිකානු රාජ්‍ය ලේකම් හිලරි ක්ලින්ටන් මහත්මිය මාර්ගයෙන් හමුදාව ස්ත්‍රී දූෂණවල යෙදුණ බවට ද, චැනල් 4 රූපවාහිනී ආයතනයේ ප්‍රදර්ශනය කළ රූප පුවරු හරහා අසරණයන්ට වධහිංසා කළ බවට ද චෝදනා නැඟුවත් එය ඔප්පු කිරීමට නොහැකි වූයේ සාක්ෂි නොමැතිවීම නිසයි.නමුත් හිටපු හමුදාපති ජෙනරාල් සරත් ෆොන්සේකා මහතා විසින් කරනු ලබන ප්‍රකාශ හරහා ශ්‍රී ලංකාවට සතුරුව සිටින මේ බලවේගවලට නව ගැම්මක් ලබාගැනීමට හැකිවුණා. සරත් ෆොන්සේකා මහතාගේ ක්‍රියාකලාපය එක් අතකින් ඓතිහාසික වාර්තාවක් වන්නේ ලෝකයේ ප්‍රථම වරට හිටපු හමුදාපතිවරයකුම තම හමුදාව සම්බන්ධයෙන් කරුණු හෙළිකිරීමට ජාත්‍යන්තර අධිකරණයට යෑමට ලෑස්ති බව කියා සිටීමයි. මෙම අවාසනාවන්ත ප්‍රකාශයේ ප්‍රතිඵලය වන්නේ නැවත වරක් කොටින්ට අප හමුදාවන්ට විරුද්ධව චෝදනා නැඟීමට අවස්ථාවක් ලැබීමයි.මෙහිදී සැලකිය යුත්තේ එම කර්තව්‍යය බාරගත් සුදු ජාතික බටහිර රටවලදී අතිවිශාල දෙමළ ජනතාවකට ඡන්ද බලය ලැබීම නිසා එම ඡන්ද ගරාගැනීමට ගන්නා උත්සාහයන්ය.විශේෂයෙන්ම එංගලන්තයේ කම්කරු පක්ෂය අද එරට මැතිවරණයට ඉදිරිපත් වන්නේ බෙලහීන තත්ත්වයක සිටය. ඔවුන් දෙමළ ජාතිකයන්ගේ ඡන්ද ලබාගැනීම පිණිස ශ්‍රී ලංකාවට පහර ගැසීමට උත්සාහයන් ගනිමින් සිටී. මෙම උසිගැන්වීම්වල ප්‍රතිඵලය ලෙස එක්සත් ජාතීන්ගේ සංවිධානයේ මහ ලේකම් බැන් කී මූන් හා එක්සත් ජාතීන්ගේ මානුෂික අයිතිවාසිකම් කොමිසමේ ප්‍රධානී නවාවි පිල්ලේ අප හමුදාව යුද අධිකරණ වෙත ගෙනයාමට මාර්ගය සකස් කිරීමට ගන්නා උත්සාහයක් ලෙසයි මෙය සැලකිය හැක්කේ.* ප්‍රජාතන්ත්‍රවාදී ආණ්ඩුවක් ත්‍රස්තවාදීන් අවි බලයෙන් යටපත් කළ යුතුමයි. සාම සාකච්ඡාවලට නොඑන අවස්ථාවක එය වඩාත් යුක්තිසහගත වෙනවා?ඔව්. පුදුම සහගත කරුණ නම් ලෝකයේ සිටි භයානකම ත්‍රස්තවාදී සංවිධානයක් සම්පූර්ණයෙන් පරාජය කර එසේ කළ හැකි බවට ලෝකයටම ශ්‍රී ලංකාව ආදර්ශයක් දී තිබිය දීත් එයට ලෝකය පුරා ජනතාවගේ ප්‍රසාදය පළ වී තිබියදීත් මෙවැනි අත පෙවීම් නැවත කිරීමට ගන්නා උත්සාහයයි.සත්තකින්ම අපට වඩා බලවත් යුරෝපා ජාතිකයන්ට හෝ ඇමෙරිකාවට ඉටු කළ නොහැකි වූ කාර්යයක් අඩු සම්පත් ප්‍රමාණයක් සහිත ඉතාමත් කාර්යශූර හමුදාවක් මඟින් ලබාගැනීමෙන් ඇත්ත වශයෙන් ම අප ලෝකයෙන්ම ලබාගෙන ඇත්තේ අති විශාල ප්‍රසාදයක්. ම්ලේච්ඡ ත්‍රස්තවාදයෙන් ලොව පුරාම ජනතාව බැටකමින් සිටින අවස්ථාවක අපේ හමුදාව මේ ලබාගත් ජයග්‍රහණය පිළිබඳව ලෝක ජනතාව පසුවන්නේ අතිවිශාල ප්‍රසාදයකින් යුතුව බවත් පැවසිය යුතුමයි. මොකද ත්‍රස්තවාදයෙන් තවදුරටත් බැට කෑමට ලෝකයේ කිසිදු තැනක ජනතාව සූදානම් නැහැ.* අදත් ඇෆ්ගනිස්ථානයේ ඉරාකයේ බෝම්බ පුපුරනවා. ත්‍රස්තවාදීන් ඉන්නවා. ශ්‍රී ලංකාවට පමණයි මේ නූල් බෝලය හරියට ලෙහාගන්න පුළුවන් වුණේ?ඇත්තටම ඇමෙරිකාව හා බටහිර රටවල් ලෝකයේ නවීනතම යුද උපකරණ යොදවා දසදහස් ගණන් භටයන් යොදවා ඩොලර් කෝටි ප්‍රකෝටි ගණන් වියදම් කරමින් කරනු ලැබූ යුද්ධයකින් අප වැනි ජයග්‍රහණයක් ලබා ගැනීමට නොහැකිවීම ගැන ඔවුන් අප සමඟ අමනාපයෙන් පසුවනවා දැයි සැක කිරීමට සිදුවෙයි.මේ බලවේග මේ උත්සාහ කරන්නේ අපේ හමුදාවට යුද අපරාධ කළ බවට බොරු චෝදනා නඟා ඔවුන් අවතක්සේරු කර දුර්වල කිරීමට බව අප හොඳින්ම තේරුම් ගත යුතුයි. අද ඉතාම දුර්වලව පවතින විදේශගත දෙමළ ප්‍රජාව මේ කටයුත්ත කෙසේ හෝ ඉටු කිරීමට බාරගෙන තිබෙනවා. එයට අප කෙසේවත් අසු නොවිය යුතු අතර කිසිදු ඉඩක් ද නොදිය යුතුයි.දැන් සාම සංවිධානවලට යුද්ධය ජයගන්න බැරි බව කී අයට කාර්යභාරයක් නැතිවෙලා. ඔවුහුත් මේ කුමන්ත්‍රණයට ඉන්න පුළුවන්?අප කවුරුත් දන්නා කරුණක් තමයි යුද්ධය මෙරට පැවැති අවදියේ ඊනියා සාමදූතයන් ලෙස පෙනී සිටි එන්.ජී.ඕ. සංවිධානවල පැවැත්මට අතිවිශාල විදේශ මුදල් සම්භාරයක් මෙරටට ගලා ආ බව. ජගත් විශ්ලේෂකයන්ගේ මතය වන්නේ විදේශ එන්.ජී.ඕ. සංවිධානවල සිටින විදේශිකයන් එදා ක්‍රියාත්මක වූ ඇමෙරිකානු රහස් ඔත්තු සංවිධානය වූ සීඅයිඒ සංවිධානය බාරගත් වගකීම් දැන් කරගෙන යන බවයි. ඒ සඳහා ඔවුන්ට විශාල මුදල් පොදි ලැබේ.* එක්සත් ජාතීන්ට තම ප්‍රඥප්තිවලින් පිට යන්න බැහැ නේද?ඇත්ත. මෙහිදී වැදගත් කරුණක් වශයෙන් මා දකින්නේ එක්සත් ජාතීන්ගේ සංවිධානය විසින් ගෙන යන දෙබිඩි වැඩපිළිවෙළයි. දැන් බලන්න ග්‍රෝන් නැමැති නියමුවන් රහිත ගුවන් යානා යොදවා ඇමෙරිකාව විසින් ඇෆ්ගනිස්තානයේ ගෙන යන වගකීම් රහිත ගුවන් ප්‍රහාර මඟින් සිදුවන්නේ තලිබාන් ත්‍රස්තවාදීන් ඝාතනයක් නොව විශාල වශයෙන් ඇෆ්ගනිස්තාන, පාකිස්ථාන, සිවිල් ජනතාව මරණයට පත්කිරීමයි.මේ වගකීම් රහිත ගුවන් ප්‍රහාර සම්බන්ධයෙන් මේ දෙරටේම විශාල මහජන විරෝධයක් ගොඩනැඟෙමින් පවතිනවා. එම ජනතාව මේ සම්බන්ධයෙන් කෙළින්ම ඇමෙරිකානු සේනාංකවලට දෝෂාරෝපණය කරමින් සිටිනවා. කෝ එක්සත් ජාතීන්ගේ සංවිධානය.ඇත්තටම පාකිස්ථානයෙන් ඇෆ්ගනිස්ථානයේ, ඉරාකයේ හා මැද පෙරදිග ඇතිවන ඝාතන සම්බන්ධයෙන් එක්සත් ජාතීන්ගේ සංවිධානය මෙවැනි ක්‍රියාමාර්ගයක් අනුගමනය කරන්නේ නැහැ.ඔවුන්ට අවශ්‍ය වී ඇත්තේ මෙරට මධ්‍යම රජය ත්‍රස්තවාදීන්ගේ බලය බිඳ උතුර නැඟෙනහිර ස්ථාපිත කළ සාමය නිදහස හමුදාව දුර්වල කිරීමෙන් කඩාකප්පල් කර දැමීම දැයි විමසා බැලීම වටී.* ලෝක අත්දැකීමෙන්ම බටහිර රටවල් සාමයට අත දෙනවා ද ත්‍රස්තවාදයට උඩගෙඩි දෙනවා ද කියන ප්‍රශ්නයක් තියනව නේද?බලන්න ලෝකයේ වැඩිම මානුෂික අයිතිවාසිකම් උල්ලංඝනය වන රාජ්‍ය ලෙස චෝදනා ලබා ඇත්තේ උස්බෙකිස්තානයයි. එරට බ්‍රිතාන්‍ය තානාපති මොරිෂ් මහතා මෙම මානුෂික අයිතිවාසිකම් උල්ලංඝණය වීම් සම්බන්ධයෙන් බ්‍රිතාන්‍ය රජය දැනුම්වත් කළත් කිසිම පියවරක් ගත්තේ නැහැ. ඒ වෙනුවට මේ අපූරු ප්‍රජාතන්ත්‍රවාදීන් කළේ මානුෂික අයිතිවාසිකම් කඩවන බවට අර චෝදනා ගෙනා මොරිෂ් මහතාව තානාපති ධූරයෙන් පහකර දැමීමයි.ලෝකයේ සිටි දරුණුම ත්‍රස්තවාදී නායකයා වශයෙන් සලකන පොල්පොට් කාම්බෝජයෙන් පලවා හැර තායිලන්තයේ කැලෑවලට පලාගොස් සිටියදීත් එක්සත් ජාතීන්ගේ සංවිධානය පිළිගත්තේ එරට අර අලුත පිහිටවූ ආණ්ඩුව නොව පොල්පොට්ය. මෑත කාලයේ වැඩිම මානුෂික අයිතිවාසිකම් උල්ලංඝණය කළ උස්බෙකිස්ථානයට විරුද්ධව ද එක්සත් ජාතීන්ගේ සංවිධානය ගත් පියවරක් නැත.එසේම අතිවිශාල සංඛ්‍යාවක් මනුෂ්‍ය ඝාතන කර විශාල ප්‍රමාණයෙන් මිනිස් අයිතිවාසිකම් කඩකළ චිලී දේශයේ පිනෝෂේට විරුද්ධවද ඔය එක්සත් ජාතීන්ගේ සංවිධානය කිසිම පියවරක් ගත්තේ නැහැ.මේ කරුණු කාරණා අනුව සාධාරණ හා යුක්ති සහගත මිනුම් කෝදුවක් අනුව එක්සත් ජාතීන්ගේ සංවිධානය තම තීරණ නොගන්නා බවට එම සංවිධානයට විරුද්ධව ලෝකයේ සතර වටෙන්ම චෝදනා නැගෙනවා.එම සංවිධානය හැම විටම වාගේ ක්‍රියා කරනුයේ ඔවුන්ගේ පැවැත්මට විශාල මුදල් සම්භාරයක් ලබාදෙන ඇමරිකාවේ අවශ්‍යතා අනුව බව පැහැදිලියි.* ඇමරිකාවට බැරි දේනෙ ලංකාව කෙරුවේ?ඇමරිකාව ඇතුළු මෙම සුදු බටහිර රටවල් මෙතෙක් කල් කෝටි ප්‍රකෝටි ගණනින් මුදල් වියදම් කරමින් ගෙන ගිය ලෝක ත්‍රස්තවාදය තුරන් කිරීමේ ව්‍යාපාරය කිසිදු අයුරකින් සාර්ථකවී නැහැ.එය එසේ තිබියදී කෙටි කාලයක් තුළ ශ්‍රී ලංකාව ප්‍රජාතන්ත්‍රවාදී සෛවරීය රාජ්‍යයක් ලෙසත් තවත් පැත්තකින් මේ බලගතු රටවල් හා සසඳන කළ සාපේක්ෂව ආර්ථික වශයෙන් ශක්තිමත් නොවූ රටක් ලෙසත් විශාල යුද ශක්තියක් නොවූ රටක් ලෙසත් ත්‍රස්තවාදය මුලිනුපුටා දැමීමේ කර්තව්‍යය ඉටු කළේ කෙසේද යන්න මේ රටවලට ප්‍රහේලිකාවක් වී තිබෙනවා.මේ නිසා අද ඔවුන්ට ශ්‍රී ලංකාව ගැන ඇත්තේ බලගතු ඊර්ෂ්‍යා සහගත හැඟීමක්.මෙහිදී තේරුම් ගැනීමට දුෂ්කර කරුණ වන්නේ මේ රටවල් ජාත්‍යන්තර ත්‍රස්තවාදය තුරන් කිරීමට බාහිරව සටන් කළත් අභ්‍යන්තරව එසේ කරන ඇමරිකාවට දණ්ඩ නමස්කාර නොකරන රටවලට විරුද්ධව ක්‍රියා කිරීමයි. ඇත්තෙන්ම ප්‍රජාතන්ත්‍රවාදය මිනිස් අයිතිවාසිකම් ගැන ලෝකයට දේශනා කරන මේ රටවල් ත්‍රස්තවාදයට විරුද්ධව යුද්ධ කළ අවස්ථාවල ඒ සම්බන්ධයෙන් ඔවුන් ගත් ක්‍රියා කලාපය ඉතා අමානුෂික වන අතර මීට හොඳම උදාහරණ සපයන්නේ ඉරාකයෙන් හා ඇප්ගනිස්තානයයි.නමුත් ශ්‍රී ලංකාව වැනි ස්වාධීන රාජ්‍යයන් ත්‍රස්තවාදයට විරුද්ධව ක්‍රියාමාර්ග ගැනීමේදී ඔවුන් සෑම විටම උත්සාහ කරන්නේ සිවිල් ජනතාවට යම් හානියක් සිදුවූ අවස්ථාවක් වේ නම් එයට විශාල ප්‍රසිද්ධියක් දී ජනතාව බිය කර එම රටේ රජය දුර්වල කර ත්‍රස්තවාදය යුද්ධයෙන් ජයගත නොහැකි බවට වැදිබණ දෙසමින් සාමකාමී සාකච්ඡාවලට යොමුවන ලෙස පවසමින් තම අභිප්‍රායන් ඉටුකර ගැනීමටයි.මේ බටහිර රටවල උගුලට ශශ්‍රී ලංකා ජනාධිපති මහින්ද රාජපක්ෂ මහතා කෙසේවත් හසුකර ගැනීමට මේ රටවලට නොහැකිවීම ඇත්තෙන්ම මේ රටේත් ජනතාවගේත් වාසනාවක්. මේ බටහිර උගුලට හසුනොවී අද ලෝකයේ ත්‍රස්තවාදය තම රටෙන් තුරන් කළ එකම රට ශ්‍රී ලංකාව බවත් එකම නායකයා ශ්‍රී ලංකා ජනාධිපති මහින්ද රාජපක්‍ෂ මහතා බවත් මුළු ලෝකයටම ඔප්පු කර හමාරයි.* එල්ටීටීඊ ය විනාශ කළ නොහැකි බවයි ජගත් ත්‍රස්ත විමර්ශකයන් කිව්වේ. ඒ කතාව අද බොරු වෙලා?ඔව්... අපේ හමුදා නිමා කළේ ලෝකයේ භූමියක් සහිතව ගුවන් හමුදාවක්, නාවික හමුදාවක් හා ප්‍රබල සන්නිවේදන උපකරණ අත ඇතිව ප්‍රබල ලෙස සංවිධානගත වූ ත්‍රස්තවාදී සංවිධානයක්. මීට ප්‍රථම ලෝකයෙන් ත්‍රස්තවාදී සංවිධානයක් තුරන් කිරීම ගැන වාර්තා වන්නේ ‘සයිනින් පාත්’ නැතිනම් ‘දිලිසෙන මාර්ගය’ නැමැති පීරු රටේ ත්‍රස්තවාදී සංවිධානයයි.* හිටපු අගවිනිසුරුවරයා කළ ප්‍රකාශයක් ගැනත් ඔබ කළින් කතා කරන විට සඳහන් කළා...?ඔව්. මෙහිදී ශ්‍රී ලංකාවට විරුද්ධව යෑමට කල්ලි ගැසී සිටින විදේශ එන්ජීඕ සංවිධානවලට මහා ශක්තියක් වී ඇත්තේ සරත් ෆොන්සේකා මහතා ගෙන ගිය ක්‍රියා කලාපයත් ෆොන්සේකාව ශුද්ධ කිරීමට සරත් එන් සිල්වා හිටපු අග විනිසුරුවරයා කළ ප්‍රකාශයත්. හිටපු අගවිනිසුරුවරයා සරත් ෆොන්සේකා මහතා සිරගත කිරීම සම්බන්ධයෙන් කළ ප්‍රකාශවලින් මෙරට අධිකරණ පද්ධතියම හෑල්ලු කිරීමට තැත් කර තිබෙනවා. මා පැහැදිලිවම කියන්නේ මෙවැනි දේශපාලන විවේචනයක් හිටපු අගවිනිසුරුවරයා කිරීම අධිකරණයට හානියක් හා රටට විපතක් බවයි. ශ්‍රී ලංකාවට පසමිතුරු ජාත්‍යන්තරය ශක්තිමත් කිරීමක් මෙයින් සිදුවෙනවා.ඇත්ත වශයෙන් ම යම් ආකාරයකට රටක මානුෂික අයිතිවාසිකම් උල්ලංඝණයක් සිදුවන්නේ නම් එවැන්නක් ගැන විභාග කළ යුත්තේ එරට අභ්‍යන්තරයේ ඇති අධිකරණය හෝ අභ්‍යන්තර බලතල ඇති කොමිසමක් මගින්.* ඔබ කියන විදියෙන් මානුෂික අයිතිවාසිකම් කඩවීම් ගැන පරීක්ෂණ කෙරී තිබෙනවා.මෙයට පෙරත් ජාත්‍යන්තරයෙන් මෙවැනි චෝදනා එල්ල වූ අවස්ථාවල ජනාධිපති විශේෂ කොමිසමක් මඟින් මූතූර් හි ස්වේච්ඡා සංවිධානයක 17 දෙනකු ඝාතනය හා සෙන්චෝලේ ළමා නිවාසයක ඝාතන චෝදනා ගැන විදේශිකයන් ඉදිරියේ පරීක්‍ෂා කර තිබෙනවා.නමුත් පූර්ණ පරීක්‍ෂණයකින් පසුව මෙම පරීක්ෂණවලින් ශ්‍රී ලංකා හමුදා සම්පූර්ණයෙන්ම නිදහස් කෙරුණ අතර ඒවාට වග කිව යුත්තේ එල්ටීටීඊ සංවිධානය බව කරුණු හෙළිදරව් වුණා.එදා මේ සිද්ධි ඇතිවූ අවස්ථාවල අද මෙන් ජාත්‍යන්තර විවේචනයට ලක්වීමට ශ්‍රී ලංකාවට සිදුවූ අතර කොමිසන් වාර්තාවලින් පසුව සතුරු ජාත්‍යන්තර බලවේගවලට නිහඬ වීමට සිදුවුණා.* අප ස්වාධීන මානව අයිතිවාසිකම් විමර්ශන කොමිසමකුත් ස්ථාපිත කළ රටක්?අප රටේ මානුෂික අයිතිවාසිකම් සම්බන්ධයෙන් අපේ තියන දුර්වලතාවක් නම් ඒ සම්බන්ධව ක්‍රියා කිරීමට පිහිටුවා ඇති මානව අයිතිවාසිකම් කොමිසම තම කටයුතු නිසි ලෙස ඉටු නොකිරීමයි. මානුෂික අයිතිවාසිකම් කඩවීම් ගැන පැමිණිලි ලැබුණ විට ඒ සම්බන්ධයෙන් අවශ්‍ය පියවර ගන්නේ නම් එය රටට විශාල සෙතක්. අද එවැනි සක්‍රීය සේවයක් සිදුවිය යුතු තැන්වල ස්ථානගතව සිටින්නේ වැඩි හරියක් මහලු මඩම්වලට යැවිය යුතු පිරිස්ය. අපගේ මානුෂික අයිතිවාසිකම් කොමිසම මීට වඩා ක්‍රියාකාරී වන්නේ නම් විදේශවලින් නඟන මෙවැනි චෝදනාවලට ඔවුන්ටම පිළිතුරු දිය හැකියි.රජය මේ ආයතනවලට නව ජීවනය දී අවශ්‍ය බලය දී ඔවුන් නැවත පණ ගැන්වීමෙන් මෙවැනි චෝදනා අවම කළ හැකියි. අමතක නොකළ යුතු කරුණක් වන්නේ කොටි ත්‍රස්තවාදීන් සිවිල් ජනතාවට පහර දුන්නේ ඉතාම ම්ලේච්ඡ ආකාරයට බවයි. එවැනි ත්‍රස්තවාදයක් හමාර කළ අවස්ථාවේ හැම යුද්ධයකදී මෙන්ම මානුෂික අයිතිවාසිකම් සම්බන්ධ සුළු සුළු දෝෂ ඇතිවිය හැකි අතර එවැන්නක් මුළුමනින් වැළැක්වීම ඉතා දුෂ්කරයි.අද වුවද ඇමරිකාවේ පිහිටි ගුන්ටානාබෝ හා අබුඩ්‍රහිම් නැමැති වධකාගාරවල රටින් රටට ත්‍රස්තවාදීන් හොර රහසේ ගෙනයාමේ ක්‍රියා මාර්ගය මඟින් ත්‍රස්තවාදීන් යැයි සිතන පිරිස් ඇමරිකාවේ අධිකරණ ප්‍රදේශයෙන් ඉවත් කර පිටතට ගෙන ගොස් ඔවුන්ට වධහිංසා කර පාපොච්චාරණ ලබාගෙන රහස් කරුණු හෙළිකර ගන්නවා.* මෙවැනි චෝදනා නැගෙන අවස්ථාවක ජනතාවගේ යුතුකම කුමක් විය යුතුය කියලද ඔබ කල්පනා කරන්නේ?යුද්ධය කෙරෙන අවස්ථාවේ මේ රටේ තිබුණ මහා එකඟත්වය සියලු දේශපාලන පක්‍ෂවල දේශ හිතෛෂී බලවේගවල එකතුව මේ විදේශ කුමන්ත්‍රණ ජය ගැනීම සඳහා අද මේ රටට අවශ්‍ය මොහොතක් මේ. මේ එකඟත්වය අවශ්‍ය වන්නේ රට රකින හමුදා රැකීමට රට ජය මාවතට ගෙන යාමට හා හමුදා ජයග්‍රහණ සහතික කිරීමටයි. ඒ සඳහා සියලු දෙනා එකට එකතු විය යුතුයි.සාකච්ඡා කෙළේ සරත් පෙරේරා</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>14</day>
    </date>
    <link>http://www.silumina.lk/2010/03/14/_art.asp?fn=af1003144</link>
    <topic>එන්නත් සුළුකොට තකන්න එපා!</topic>
    <author>සුමේධා නවරත්න</author>
    <content>විදෙස් අත පෙවීමකට කිසිම ඉඩක් නොතැබිය යුතුයිඑන්නත් සුළුකොට තකන්න එපා!ඇඟලුම් සේවිකාවන් දෙදෙනකු පසුපස පැන්නූ අනංගයා වස බොයිශිව දෙවියන් පි‍්‍රය කරන ශිව රාත්‍රීප්‍රතිශක්තිකරණය සීයට අසූවකික් පහත වැටී ඇති බවට ඇතැම් මාධ්‍යවලින් වාර්තා වී තිබුණි. රුබෙල්ලා එන්නත අසාත්මික වී දැරියන් දෙදෙනකු මිය යාම හා සෞඛ්‍ය ක්ෂේත්‍රයේ වූ ඇතැම් සිද්ධීන් හේතු කොට ගෙන මේ තත්ත්වය උද්ගත වී ඇති බවට රාවයක් ද පැතිරිණි.තත්ත්වය එසේ නම් එය කිසිසේත් ම අනුමත කළ හැකි දෙයක් නොවන්නේය. මක්නිසාද යත් සීයට අසූවකින් ප්‍රතිශක්තිකරණය පහත බැසීම යනු අදාළ රෝග හේතු කොට ගෙන දරුවන් රෝගී තත්ත්වයන්ට මෙන්ම අවාසනාවන්ත ලෙස මරණයට ගොදුරු වීමට ඇති ඉඩකඩ ඉහළ යාමයි. එබැවින් මෙහි සත්‍යතාවයක් ද ඇත් ද යන්න ගැන සහ ඒ වෙනුවෙන් කළ යුත්තේ කුමක්ද යන්න ගැන සිළුමිණ විමසා සිටියේ වසංගත රෝග විද්‍යා අංශයෙනි.වසංගත වේද විශේෂඥ වෛද්‍ය සුදත් පීරිස් මහතා ප්‍රකාශ කර සිටියේ කිසිසේත්ම ප්‍රතිශක්තිකරණය සීයට අසූවකින් පහත වැටී නැති බවය. නිසි පරිදි ප්‍රතිශක්තිකරණය දරුවන් වෙනුවෙන් සිදුවෙන බවත් රුබෙල්ලා එන්නත ලබාදීම පමණක් මේ වනවිට නවතා ඇති බවත් ඔහු පැවසීය.මේ පිළිබඳ වැඩිදුරටත් අදහස් දක්වමින් වෛද්‍ය පීරිස් මහතා පවසා සිටියේ වෛද්‍ය විද්‍යාව මිනිස් සංහතිය වෙනුවෙන් කර ඇති උසස්ම සේවය වන්නේ ප්‍රතිශක්තිකරණ එන්නත් සොයාගැනීම බවයි. පසුගිය සියවස ඇතුළත මිනිස් ලෙඩ රෝග නිසා සිදුවූ මරණ සංඛ්‍යාව සීයට පනහකට අධිකය.වෛද්‍ය විද්‍යාව විසින් සොයා ගනු ලැබූ ඉතාමත් කාර්යක්ෂම අඩු වියදම් සහිත වූ මේ ප්‍රතිශක්තිකරණ තාක්ෂණය හේතුවෙන් එලෙස විනාශ වූ සීයට පනහකට අධික ජීවිත සංඛ්‍යාව රැක ගැනීමට හැකි විය.ලොව පළමු ප්‍රතිශක්තිකරණ එන්නත බ්‍රිතාන්‍ය ජාතික එඩ්වඩ් ජෙනර් මහතා විසින් සොයා ගනු ලැබුවේ 1798 දීය. වසූරිය රෝගය සඳහා මේ එන්නත සොයා ගන්නා විට වසරකට ලොව පුරා මිලියන විස්සක ජනතාවක් මිය යමින් සිටියහ. එහෙත් ලෝක සෞඛ්‍ය සංවිධානයේ මූලිකත්වයෙන් හා අන්තර්ජාතික සහයෝගිතාව මත ලොව සියලුම පුද්ගලයන්ට මේ එන්නත ලබාදීමට කටයුතු යෙදිණි. වසරක් පාසා මිය ගිය මිලියන විස්සක් වූ ජනතාවගේ ජීවිත 1977 වන විට සම්පූර්ණයන්ම ඉතිරි කර දීමට මේ එන්නත සමත් විය.පෝලියෝ එන්නත සොයා ගැනීමට පෙර වසරකට මිලියන දෙකක් පමණ වූ ජනතාව අංගවිකලභාවයට හා මරණයට ගොදුරු විය. එහෙත් මේ වන විට එය සංඛ්‍යාත්මක වශයෙන් වසරකට දාහක් දක්වා වූ ප්‍රමාණයකට අඩු කර ගැනීමට හැකිව තිබේ.දැනට පෝලියෝ රෝගයෙන් පීඩා විඳින රටවල් ඇත්තේ හතරක් පමණි. ඉන්දියාව, පාකිස්තානය, ඇෆ්ගනිස්ථානය හා නයිජීරියාව ඒ රටවල් හතරයි. මේ රටවල ඇති යුද තත්ත්වයන් හේතුකොට ගෙන ඇතැම් ප්‍රදේශවල ප්‍රතිශක්තිකරණ වැඩසටහන ක්‍රියාත්මක කිරීමට නොහැකි වීම ඊට හේතු වී ඇත.සරම්ප රෝගය ද ඊට දෙවැනි වන්නේ නැත. සරම්ප එන්නත සොයා ගැනීමට පෙර ලොව පුරා වසරකට හමුවූ රෝගී සංඛ්‍යාව මිලියන එකසිය තිස්පහක්. ඉන් මිලියන හයක් ම මරණයට ගොදුරු විය. මේ වන විට මිලියන හයක් වූ මරණ සංඛ්‍යාව ලක්ෂය දක්වා අඩු කර ගැනීමට හැකියාව ලැබී ඇත. ලංකාවේ මේ තත්ත්වය ශූන්‍යව තිබීම අපට මහත් සතුටට හේතුවකි.කක්කල්කැස්ස, ගලපටලය, පිටගැස්ම වැනි රෝග වැළැක්වීමට පෙර එක් එක් රෝගයට වසරකට මිලියනයකට අධික සංඛ්‍යාවක් ලොව පුරා මරණයට පත්වූහ.මේ වන විට බෝවන රෝග එනම් ඩෙංගු, මී උණ, නිව්මෝනියාව යනාදී රෝග හැත්තෑවක් ඇති අතර ඉන් තිස් දෙකකටම ප්‍රතිශක්තිකරණ සොයාගෙන තිබේ. මේ අතරින් ලංකාවේ බහුලව දක්නට ලැබෙන මාරාන්තික රෝග දහයකට රජය, ජාතික ප්‍රතිශක්තිකරණ වැඩසටහන යටතේ එන්නත් ලබාදෙයි.දරුවකුට උපතේ දී ලබාදෙන ‘බීසීජී’ එන්නත පසුව පිළිවෙළින් මාස දෙක, මාස හතර, මාස හය, මාස නවය, අවුරුද්ද, අවුරුදු තුන, අවුරුදු පහ , අවුරුදු දොළහ සහ දහතුන යන වයස් කාණ්ඩ සම්පූර්ණ වූ විටදී ප්‍රතිශක්ති එන්නත් ලබා දෙයි.මේ එන්නත් දෙනු ලබන්නේ ක්ෂයරෝගය, කක්කල්කැස්ස, ගලපටලය, පිටගැස්ම, පෝලියෝ හෙපටයිටිස් බී, සරම්ප, ජැපනීස් එන්සෙපලයිටීස්, රුබෙල්ලා, ඩිප්තීරියා යන මාරාන්තික රෝග සඳහායි. ඉහත වයස් කාණ්ඩවලදී අවශ්‍ය ප්‍රතිශක්තිකරණය මාත්‍රා ලෙස ලබා දෙයි. ජීවිත කාලයටම බලපාන ලෙස ශරීරයේ මේ ප්‍රතිශක්තිකරණය තිබෙන්නට නම් නියමිත මාත්‍රා ගණන ලබාගත යුතුමය. පිටගැස්ම සඳහා නියමිත මාත්‍රා හය නිසි ලෙස ලබාගත් දරුවකුට වැඩිහිටියකු වූ පසු වරින් වර පිටගැස්ම එන්නත ලබාදිය යුතු නොවේ.එහෙත් ඒ බව ප්‍රත්‍යක්ෂ කරගැනීම සඳහා මාත්‍රා දුන් බවට සටහන් කර ඇති ළදරු වර්ධක සටහන ජීවිත කාලය පුරාම තබා ගත යුතු වැදගත් ලියවිල්ලකි. ”හරියට එය උප්පැන්නය වගේම ළඟ තබාගත යුතු ලියවිල්ලක්” යැයි අපට පැවසුවේ වෛද්‍ය පීරිස් මහතා ය.පසුගිය දශකය ප්‍රතිශක්තිකරණ වැඩපිළිවෙළ ඉතා හොඳින් ක්‍රියාත්මක වූ බවට සාක්ෂි දරයි. පෝලියෝ, ගලපටලය, නව ජන්ම පිටගැස්ම, සරම්ප, සහජ රුබෙල්ලා රෝගීන් හෝ වාර්තා නොවන තත්ත්වයට පාලනය වී තිබීම ඊට නිදසුන්ය. එමෙන්ම අනෙක් රෝගීන් වාර්තා වීමද ඉතා පහළ මට්ටමකට පත්ව ඇත.ජාතික ප්‍රතිශක්තිකරණ වැඩසටහන ක්‍රියාත්මකවීමට පෙර වසරකට ලංකාවේ වාර්තා වූ රෝගී සංඛ්‍යාව හා මරණ සංඛ්‍යාව දළ වශයෙන් පනස් දහසකට අධිකය. මේ එන්නත් නවතා දැමීම යනු නැවත පනස් දහසකට අධික පිරිසක් මරණයට ගොදුරු වීමට දොර විවර කිරීමකි.සැබැවින්ම මේ ප්‍රතිශක්තිකරණයෙන් විශ්වාස කළ නොහැකි මට්ටමේ යහපත් ප්‍රතිඵල ලැබී ඇත. එය තේරුම්ගත් ඇමෙරිකාව තම දරුවන්ට එන්නත් තිස් දෙකෙන් පහළොවක්ම නොමිලයේ ලබා දීමට කටයුතු කර ඇත.මේ එන්නත්වලින් යම්කිසි ආකාරයකට අතුරු ආබාධ ඇති විය හැකිද? පහුගිය දිනවල රුබෙල්ලා එන්නත දැඩි ලෙස අසාත්මික වූ දැරියන් දෙදෙනාගේ මරණයෙන් පසු බොහෝ දෙනකු හට පැන නැඟුණ ප්‍රශ්නය එයයි.යම් විදියකින් එවැනි අතුරු ආබාධ සිදුවිය හැකියි. එහෙත් ඒ ඉතා කලාතුරකින්. මේ අතුරු ආබාධ සිදුවීම ද ආකාර තුනකින් සිදුවේ.යම්කිසි අයුරකින් එන්නත නිසාම හෝ එහි සංඝටකයක් නිසා අතුරු ආබාධ ඇතිවීමට පුළුවන.දෙවන අතුරු ආබාධ වර්ගය එන්නතට කිසිම සම්බන්ධයක් නැතිව ඇතිවිය හැකි ආබාධයි. එනම් එන්නත ලබාදීමට සමගාමීව ඇතිවෙන වෙනත් රෝගී තත්ත්වයන් එන්නත ලබා ගැනීමෙන් සුළු වේලාවකට පසුව මතුවීමයි. එහිදී දරුවා මියයන්නේ එම රෝගයෙන් වුවද මවුපියන් සිතනුයේ එන්නත නිසා එවැන්නක් සිදු වූ බවකි. එබැවින් හරියටම මරණයට හෝ රෝග ලක්ෂණවලට හේතු නොසොයා, එන්නත පිට වරද පැටවීම සෙසු මවුපියන් ද නොමඟ යැවීමකි.1946 වන විට ලංකාවේ දරුවෝ දාහකට එකසිය හතළිහක් මිය ගියහ. එහෙත් ප්‍රතිශක්තිකරණ වැඩසටහන් නව සෞඛ්‍ය ආරක්ෂණ ක්‍රම ක්‍රියාත්මක වීම මව්වරුන් ඒ පිළිබඳ විශ්වාසය තැබීම යනාදී කරුණු හේතුවෙන් දිනකට දරුවන් දාහකට දහය දක්වා මරණ සංඛ්‍යාව අඩු කර ගැනීමට හැකියාව ලැබී ඇත. මේ දරුවන් වයස අවුරුද්දකට අඩු දරුවන්ය.ඒ දරුවන් බොහෝවිට උපතින්ම රෝගාබාධවලට ලක්වූ දරුවන්ය. ඒ හැරුණු විට එන්නත් ලබා නොදෙන සහ එන්නත් නොමැති ලෙඩ රෝගවලින් මිය යයි. මොළේ උණ, මී උණ, ඩෙංගු, නිව්මෝනියාව වැනි රෝග ද දරුවන්ගේ මරණවලට හේතු වී ඇත. එමනිසා එන්නත ලබාදීමෙන් සුළු වේලාවකට පසුව මතුවෙන මෙවැනි රෝග තත්ත්වයන්ගෙන් දරුවන් මියයාම එන්නතේ වරදකින් සිදු වන්නේ නැත.එන්නත ලබා දෙන ක්‍රම වේදයේ යම් අඩුපාඩුවක් තිබීම අතුරු ආබාධ ඇතිවන තුන්වන ක්‍රමයයි. එනම් නියමිත මාත්‍රාව, නියමිත ස්ථානය, එන්නත වෙනුවට වෙනත් ඖෂධයක් ලබාදීම යනාදී වැරදීම් එන්නත් ලබාදීමේ ක්‍රමයේ ඇති අඩුපාඩුය. මෙවැනි අඩුපාඩු හේතුවෙන් සිදුවන මරණ එන්නත් නිසා සිදුවන මරණ ලෙස හැඳින්විය නොහැකිය. එහිදී ඉතා වැදගත්ම දේ වන්නේ කිසි ලෙසකින් හෝ නොවරදින ලෙසට ක්‍රමවේදය නිවැරදිව පිළිපැදීමයි.පසුගිය දිනවල රුබෙල්ලා එන්නත නිසා මියගිය දියණියන් දෙදෙනාගේ මරණවලට මින් බලපෑවේ කුමන හේතුවක්ද? සෞඛ්‍ය ඇමැතිවරයා විසින් පත්කළ කමිටු වාර්තාවේ කටයුතු මේ වන විට අවසන් වී ඇත. එහි පවසා ඇත්තේ් දැරියන් දෙදෙනාට මේ එන්නත දැඩි ලෙස අසාත්මික වී ඇති බවයි.ඒ වාර්තාවට අනුව මේ දැරියන් ඇතැම් ආහාරවලට එනම් මස්, කිරි වැනි ආහාර විශේෂයන්වලට ද දැඩි ලෙස අසාත්මිකතාවයන් පෙන්නුම් කළ දැරියන්ය. එලෙස ආහාර හා ඖෂධ සඳහා අසාත්මිකතාවන් පෙන්වන දරුවන් මේ එන්නත් ලබාදීමේදී දැඩි අසාත්මිකතාවයන්ට ලක් විය හැකියි.එසේ නම් එක් මවක් දැරියගේ මේ අසාත්මිකතාව0 ගැන දැනුම්වත් කර අදාළ බලධාරීන් වෙත ලිපියක් ද එවා තිබුණි. මෙවැනි අසාත්මිකතා ඇති දරවන්ට එන්නත දැඩි ලෙස අසාත්මිකතා දක්වන බව එම එන්නත් ලබා දුන් සෞඛ්‍ය නිලධරයා දැන නොසිටියේ ද යන්න ප්‍රශ්නයකි. වෛද්‍ය විද්‍යාව තහවුරු කරගෙන ඇති යම් නියමයන්ට පරිබාහිරව කටයුතු කිරීමට යාමෙන් වන්දි ගෙවීමට සිදුවන්නේ අහිංසක දරුවන්ටය. එහිදී නම් කිසිසේත්ම මවගේ ලිපිය නොසලකා හැරීම සාධාරණීය කළ නොහැකිය.කෙසේ වෙතත් කමිටු වාර්තාව පවසන්නේ රුබෙල්ලා එන්නතේ ප්‍රමිතියේ හෝ නිෂ්පාදනයේ කිසිදු වැරැද්දක් නොමැති බවය.පසුගිය දිනවල එන්නත්වල අපද්‍රව්‍ය තිබූ බවට යම් යම් වාර්තා පළවුණි. ඇත්තටම මේ අපද්‍රව්‍ය තිබුණේ එන්නත් වලද?”එන්නත” යන වදන භාවිතා වන්නේ ප්‍රතිශක්තිකරණයට පමණයි. රෝගීන්ට ලබාදෙන සෙසු “ඉන්ජෙක්ෂන්” සඳහා යෙදිය යුතු නිවැරැදි නාමය “නික්ෂේපණ” යන්නයි. අපද්‍රව්‍ය තිබුණේ එම නික්ෂේපණවලයි. එහෙත් මාධ්‍ය සඳහන් කර තිබුණේ අපද්‍රව්‍ය එන්නත්වල තිබූ බවක්. එන්නතක හෝ වේවා නික්ෂේපණයක හෝ වේවා කිසිදු විටෙක අපද්‍රව්‍ය තිබිය නොහැකියි. මේ සියලු ඖෂධ වර්ග ලබාදෙන්නේ මිනිසකුගේ දිවි ගැලවීමට මිස තවදුරටත් අසාධ්‍ය කිරීමට නොවීම ඊට හේතුවයි. එබැවින් එවැනි අතපසුවීම් හෝ වැරදීම් සුළුකොට තැකිය නොහැකිය.කෙසේ වුවද ප්‍රතිශක්තිකරණ එන්නත් යනු මාරාන්තික රෝගවලින් දරුවන්ගේ ජීවිත ආරක්ෂා කර දෙන වෛද්‍ය විද්‍යාවේ ඉතා යහපත් ම සොයා ගැනීමකි. එහිදී යම් කිසි විදියකින් අතපසුවීමකින් හෝ කිසියම් අඩුපාඩුවකින් හෝ යම්කිසි අවාසනාවන්ත සිදුවීමක් සිදු නොවීමට වගකිව යුත්තෝ වගබලාගත යුත්තාහ. එමෙන්ම සිදුවූ එක් අවාසනාවන්ත සිදුවීමක් නිසා එන්නත් ප්‍රතික්ෂේප කැරදැමිම ද කිසිසේත්ම අනුමත කළ නොහැකිය.මක්නිසාදයත් මේ එන්නත් ජීවිත රැකදීමට ප්‍රත්‍යක්ෂ වූ ඖෂධ වන බැවිනි. වෛද්‍ය සුදත් පීරිස් මහතා පවසන්නේ නිරෝගී දරුවන් වෙනුවෙන් ලබා දෙන මේ එන්නත් පරීක්ෂාවකින් තොරව කිසිවිටෙක බෙදා නොහරින බවය. මෙම එන්නත් ලෝක සෞඛ්‍ය සංවිධානයේ මෙන්ම මෙරටට ආනයනය කිරීමේදී හා බෙදා හැරීමේදී විධිමත් ප්‍රමිති පරීක්ෂණයකට ලක් කරන බවද ඒ මහතා වැඩි දුරටත් ප්‍රකාශ කළේය.ජාතික ප්‍රතිශක්තිකරණ වැඩසටහන ආරම්භවීමට පෙර මේ මාරාන්තික රෝගවලින් වසරකට මිය යන සංඛ්‍යාව පනස්දහසකට අධික විය. වැඩසටහන ආරම්භවීමෙන් පසුව මේ මාරාන්තික රෝගවලින් මියන සංඛ්‍යා ශූන්‍ය කරගැනීමට අපට හැකිවිය.යම් විදියකට මේ ප්‍රතිශක්තිකරණ ලබා නොදුනහොත් නැවත රෝගී වන හා මියයන සංඛ්‍යාව පනස්දහසකට අධික වන්නේය. මන්දයත් මාරාන්තික වූ ඒ සියලු රෝග විෂබීජ අප ජීවත්වන පරිසරයේ තිබෙන බැවිනි. එබැවින් ප්‍රතිශක්තිකරණ එන්නත ගැන කිසිවිටෙක සුළුවෙන් තැකීමට අපට හැකියාවක් නැත.සුමේධා නවරත්න</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>14</day>
    </date>
    <link>http://www.silumina.lk/2010/03/14/_art.asp?fn=af1003146</link>
    <topic>ඇඟලුම් සේවිකාවන් දෙදෙනකු පසුපස පැන්නූ අනංගයා වස බොයි</topic>
    <author>කීර්ති මෙන්ඩිස් පිංතූර – දුෂ්මන්ත මායාදුන්න</author>
    <content>විදෙස් අත පෙවීමකට කිසිම ඉඩක් නොතැබිය යුතුයිඑන්නත් සුළුකොට තකන්න එපා!ඇඟලුම් සේවිකාවන් දෙදෙනකු පසුපස පැන්නූ අනංගයා වස බොයිශිව දෙවියන් පි‍්‍රය කරන ශිව රාත්‍රීමහරගම නගරය එදාද වෙනදා මෙන් ජනාකීර්ණව පැවතිණි. වේලාව උදෑසන හත පසුවී තිබූ බැවින් පාසල් දරුවන් මෙන්ම කොළඹ දෙසට ඇදී එන වාහන පෙළ නිසාදෝ නගරයේ තරමක තදබදයක් විය. එහේමහේ යමින් හණි හනික රැකියාවට දිවයන පිරිස් නිසා උදෑසන මහරගම නගරය කඩිගුලක් ඇවිස්සුනාක් මෙන් වූයේය.ගතවූයේ නිමේෂයකි. මරළතෝනි හඬින් කව්රුත් කලබලයට පත්වූහ. පිහියක් අමෝරා ගත් පුද්ගලයකු පසුපස දිවයන කිහිප දෙනකු ඈතින් දිස්විණි.”එන්න එපා ළඟට...” උල් පිහිය අමෝරා ගත් ඔහු කෑගසමින් කුමක්දෝ මුවට ළංකර ගන්නට උත්සාහ දරනු පෙනේ. එකා දෙන්නා එතැනට ළංවෙද්දි ඊට යාර දෙතුන් සියයක ඈතින් තරුණියක වැටී සිටිනු දක්නට ලැබිණි.”ඔව්... හදිසි ඇමතුම් අංශය තමයි... කොහේද ඔය සිද්ධිය... පමුණුව පාරේද... හරි... අපි දැන්ම මහරගම පොලිසියට මේ බව දැනුම් දෙන්නම්...””119” අංකයට කිසිවකු දුන් දුරකථන ඇමතුමත් සමඟ සිද්ධිය පිළිබඳ පරීක්‍ෂණ පැවරුණේ් අපරාධ විමර්ශන අංශය වෙතය. පොලිස් පරීක්‍ෂක රණබාහු ඒ මොහොතේ වැඩ බලන ස්ථානාධිපතිවරයා ලෙස රාජකාරි කළේය.”මම ඒ මොහොතේම මගේ නිලධාරින් කණ්ඩායමත් එක්ක සිද්ධිය වුණු තැනට ගියා. ඒ වනවිටත් එතැන සෙනඟ පිරිලා ඔවුන් ඈත්කරල බැලුවාම තරුණ ගැහැනු ළමයෙක් උඩුබැලි අතට බිම වැටිලා හිටියා. නිල්පාට මල්සහිත ගවුමක් කළුපාට ටීෂර්ට් එකක් ඇය හැඳ හිටියා. හිසට වැදුණු පහරකින් ඇගේ මුළු හිස පෙදෙසම ලේවලින් නැහැවිලා තිබුණා. අධික ලෙස රුධිරය වහනය වුණා... ඒත් ඇය මිය ගිහින් තිබුණේ නැහැ. අතපය සෙලෙව්වා.. ඇඟේ රස්නය තිබුණා.. මම වහාම ඇය රෝහලට යැවීමට පියවර ගත්තා...”නිලධාරිහු ඒ අවට පිරික්සූහ. තියුණු මන්නා පිහියක් එතැන වැටී තිබිණ. එය සෙ.මි. 18 ක් දිගය. ඒ අසලම කෑම පෙට්ටි දෙකකි.”අපිට පස්සේ දැනගන්න ලැබුණා මියගිය තරුණිය උදේටයි දවාලටයි කන්නට කෑම දෙකක් දිනපතා බෝඩිමෙන් උයාගෙන යන බව...”පොලිස් පරීක්‍ෂක රණබාහුගේ ඊළඟ පියවර වූයේ ඒ වනවිටත් දෙතුන් දෙනකු විසින් අල්ලා ගනු ලැබ සිටි පුද්ගලයා වෙත යෑමය. ඔහුගේ උඩුකය නිරාවරණය වී ඇත. මුවෙන් සෙම ගලමින් තිබුණේය.”සර්.. මූ තමයි අර කෙල්ලට මන්නෙන් කෙටුවේ... මන්නේ අරගෙන දුවගෙන යනකොට අපි අල්ලාගන්න හැදුවා. එතකොටම වස කුප්පියක් අරගෙන කටේ හලා ගත්තා...” එතැන සිටි එකෙක් කීවේය. වස බීවද ඔහු මියගොස් නොමැති බව තේරුම්ගත් නිලධාරිහු වහා ඔහු රෝහල්ගත කළහ.”කවුද මේක ඇහින් දැක්කේ...”පොලිස් පරීක්‍ෂක රණබාහු විමසුවේය.”සර් අපි දැක්කා... මේ ගෑනු ළමයාත් එක්ක මේ මනුස්සයා පාරේ නතරවෙලා මොනවද කතාකර කර හිටියා. එකපාරටම...”ැසින් දුටු සාක්කි දෙක තුනක් සොයා ගැනීමට ඒ වනවිටත් රණබාහු සමත් වූයේය.”සර් මේ කෙල්ලගේ් අයිඩෙන්ටිය... ඒකත් එතැන වැටිලා තිබුණා...”නිලධාරිහු තවදුරටත් ඒ ගැන විමසිලිමත් වූහ. ඇය ඊට නුදුරින් පිහිටි ඇඟළුම් කර්මාන්ත ශාලාවක සේවිකාවකි. පරකඩුව පෙදෙසේ පදිංචිකාරියකි. ඇය පවුලේ වැඩිමහල් දරුවා ද වූවාය. පමුණුව පාරේ බෝඩිමක තවත් තරුණියන් කිහිපදෙනෙකු සමඟ නතරව රැකියාවට ගිය ඇය අවිවාහකය.”අපි වහාම මේ ලිපිනයට දැනුම් දුන්නා.. වහාම පොලිසියට පැමිණෙන ලෙස.. ඒ වගේම වස බිව් පුද්ගලයා සතුව තිබූ මුදල් පසුම්බිය සොයාගෙන එහි වූ හැඳුනුම්පතට අනුව ඔහුගේ නිවෙසට දැනුම් දුන්නා.”තවදුරටත් ඇය ගැන විපරම් කරන්නට අපි ඇය සේවය කරන ඇඟළුම් කම්හලට ගියා. ඇය සමඟ සේවයට පැමිණෙන තවත් තරුණියන් කිහිප දෙනෙකුගෙන් ද අපි ප්‍රශ්න කළා. ඒ අනුව අපිට දැනගන්නට ලැබුණා තවත් මිතුරියන් දෙදෙනකු සමඟ ඇය රැකියාවට එමින් සිටියදී සැකකාර තැනැත්තා අතරමගදී ඇය හමුවී කතා කර ඇති බව. සිය මිතුරියන්ට යන්නට කියා ඇය ඔහු සමඟ කතා බස් කරමින් සිටියදී කිසියම් බහින්බස්වීමක් ඇතිවී තිබෙන බවට තොරතුරු ලැබුණා.එහි ප්‍රතිඵලය තමයි ඇයට මන්න පහර එල්ලවීම...” පොලිස් පරීක්‍ෂක රණබාහු පරීක්‍ෂණවල ප්‍රගතිය එසේ පැහැදිලි කළේය. ඒ අතරතුර රෝහලට ඇතුළත් කළ තරුණිය මියගිය බවට පොලිස් පරීක්‍ෂකවරයාට දැනගන්නට හැකිවිය.සිදුවීම වහාම මහරගම පොලිස් ස්ථානාධිපති නිරෝෂන රූපසිංහ මහතා වෙත දැනුම් දුන්නේය. ඉන්පසුව කොට්ඨාශ බාර පොලිස් අධිකාරි දේශබන්දු තෙන්නකෝන් මහතා දැනුවත් කෙරිණ. පොලිස් අධිකාරිවරයාගෙන් ලැබුණු උපදෙස් මත නැවත පරීක්‍ෂණ ආරම්භ කෙරිණ. සිද්ධියේ අගමුල සොයා ගැනීමට ඒ වනවිටත් ජීවතුන්අතර සිටි සැකකරුගෙන් ප්‍රකාශයක් ලබා ගැනීමට පොලිස් නිලධාරිහු දැඩි උත්සාහයක නිරත වූහ. එහෙත් සැකකරු කතා කර ගත නොහැකි තත්ත්වයක පසුවීම නිසා ඒ ප්‍රයත්නය ව්‍යර්ථ විය.”ඔය අතරතුර තමයි අපේ දැනුම්දීමට අනුව මියගිය තරුණියගේ පියා පොලීසියට ආවේ...” ඒ අනුව පොලිස් නිලධාරියෙක් මියගිය තරුණියගේ පියාගේ ප්‍රකාශය සටහන් කර ගත්තේය. ඔහු කුලීවැඩ කරමින් ජීවත් වෙන්නෙකි.මහරගම පොලිස් ස්ථානාධිපති නිරෝෂන රූපසිංහ”මගේ දුවට ප්‍රේම සම්බන්ධයක් තියෙනවා කියලා මම දන්නවා. දුව මට ඇවිත් කිව්වා...” ඒ ළමයා සිංහල අවුරුද්දට ගෙදරට එක්කගෙන එන බවත් කියලා තිබුණා..””ඒත් පස්සේ මේ මනුස්සයා බැඳපු කෙනෙක් කියලා දුව දැනගෙන තිබුණා. ගිය ඉරිදා මම දුවව බලන්න බෝඩිමට ගියා. එදා මට කිව්වා තාත්තේ එයා බැඳපු කෙනෙක්.. ඒ නිසා මම ඒ සම්බන්ධය නතර කළා කියලා...”හැඬූ කඳුළෙන් යුතුව සිය දියණිය ගැන පවසමින් වැළපෙන පියා දුටු කාගේත් දෙනෙතට කඳුළු ඉනුවේය.”ඔය අතරතුර තමයි සැකකරුගේ නිවෙසට කරන ලද දැනුම්දීමට අනුව තවත් කාන්තාවක් පොලිසියට ආවේ.” පොලිස් පරීක්‍ෂකවරයා කීවේය.ඇය තිස් දෙහැවිරිදි දෙදරු මවකි. ඇයද ඇඟළුම් සේවිකාවකි. අම්පාර ප්‍රදේශයේ පදිංචි කාරියක වන ඇය සිය දරුවන් හා සැමියා සමඟ කොළඹට නුදුරු තැනක ජීවත් වන්නියකි.සර්.. මේ මගේ මහත්තයා...””අපිට දරුවෝ දෙන්නෙක් ඉන්නවා... එයා බ්ලොක් ගල් කපලා තමයි ජීවත් වුණේ..”ඇයගෙන් පොලිසිය ප්‍රශ්න කරන්නට විය. ඒ අනුව ප්‍රකාශයක් ද සටහන් කර ගැනිණ. අපි මීට අවුරුදු දොළහකට කලින් විවාහ වුණා. මවුපියන්ගේ කැමැත්ත අනුව තමයි ඒ දේ වුණෙත්.. ඒත්.. සර්..”ඇය කුමක්දෝ වසන් කිරීමට තැත් කරන බවක් ගැන පොලිස් නිලධාරීනට සැකයක් ඇති විය.”එයා.. මීට කලිනුත් මෙහෙම සිද්ධියක් කර ගත්තා...””එයාට ඔය වගේම ගැහැනු ළමයෙන් මරපු එකකට උසාවියේ නඩුවක් තියෙනා... සර්...”පොලිස් පරීක්‍ෂකවරයා සෙසු නිලධාරින්ගේ මුහුණු දෙස බැලුවේය. ඔවුන්ද සිය කාර්යය නතර කොට ඇය දෙස බලා සිටියහ.”ඔව්.. කියන්න.. මොකක්ද ඒක.. අපි දන්නේ නැහැනේ...””මම කියන්නම් සර්. ඒ මීට අවුරුදු හයකට කලින් බියගම පැත්තේ ගැහැනු ළමයෙක් ඔය වගේම යාළු වෙලා ඒ ළමයාව මැරුවා කියලා පොලිසිය අල්ලගෙන ගිහින් මාස නවයක්ම හිරේ හිටියා සර්...”පොලිස් පරීක්‍ෂක අශෝක රණබාහු”මේකා එහෙනම් “මෙන්ටල්” කාරයෙක්ද...”පොලිස් පරීක්‍ෂකවරයාට කියැවිණි. පරීක්‍ෂණ තවත් පැත්තකට යොමුවිය. වහා මේ සම්බන්ධව පොලිස් ස්ථානාධිපතිවරයා දැනුවත් කෙරිණ. ප්‍රධාන පොලිස් පරීක්‍ෂක රූපසිංහ වහා කි‍්‍රයාත්මක විය. බියගම පොලිසියට කළ විමසීම අනුව සිද්ධිය අනාවරණය විය. එවකට බියගම පොලිස් ස්ථානාධිපතිවරයා ලෙස කටයුතු කළේද තමා බව ඔහුගේ මතකයට ආවේය.”ඔව්.. ඔව්.. මට මතකයි. ඔය ගෑනු ළමයා සාරියකින් ද කොහේද බෙල්ල හිරකරලා මරලා තිබුණා...”තවදුරටත් මේ පිළිබඳව සොයා බැලීමේදී ඒ පිළිබඳ නඩු විභාගය පසුගිය වසරේ නොවැම්බර් 27 වැනිදා කැඳවා ඇති බවත් නැවත විභාගය අගෝස්තු මසට යෙදී ඇති බවත් සොයා ගැනිණ.සැකකරුගේ බිරිය ඇය දන්නා සෙසු දේවල් ද පොලිස් පරීක්‍ෂකවරයා ඉදිරියේ නොසඟවා කීවේය.”මැරුණු ගෑනු ළමයාත් එක්ක තියෙන සම්බන්ධය මං දැනගත්තෙ සර් එයාගේ හෑන්ඩ් ෆෝන් එකට ආපු කෝල් එකකින්.. අන්තිමට අපි අතටම අල්ල ගත්තා සර් ඒකත්...”එයද අමුතුම කතාවකි. සිය පුරුෂයාට ලැබුණු දුරකථන ඇමතුම පසුපස ඉව අල්ලමින් සිටි බිරිය දිනක් සැමියා සේවය සඳහා නික්මගිය පසු ඔහුගේ මවද සමඟින් හොර රහසේ ඔහු පිටුපස ගමන් කොට සැඟවී සිටියහ.”මේ තරුණියත් සමඟ හෝමාගම පැත්තේ හෝටලයක ඉඳලා එළියට එනකොටම මේ ගෑනුකෙනා එතැනට කඩා වැදිලා. එතන ආරවුලක් ඇතිවෙලා. එතකොට තමයි ඒ ගැහැනු ළමයා දැනගෙන තියෙන්නෙත් තමන්ගේ පෙම්වතා දරු දෙන්නෙකුගේ පියෙක් කියලා.. එදා ඉඳන් ඒ ගෑනු ළමයා මෙයා ප්‍රතික්ෂේප කරලා තියෙනවා. සම්බන්ධය නතර කරලා තියෙනවා. ඒත් මිනිහා ඒකට කැමැතිවෙලා නැහැ. පස්සෙන් ඇවිත් ඇවිත් මේ ළමයාට කරදර කරලා තියෙනවා. එදා මිනිහා ගෙදරින් ඇවිත් තියෙන්නෙත් මහරගම කැලයක් සුද්ධ කරන්න තියෙනවා කියලා ගෙදර තිබුණු මන්න පිහියත් අරගෙන.. මන්න පිහිය ගෙදරදී හොඳට මුවහත් තියලාත් තමයි අරගෙන ඇවිත් තියෙන්නේ...”එදා ගිය මිනිහා දවස් දෙකක්ම ගෙදර ආවේ නැති නිසා ඔහුගේ බිරිය නවගමුව පොලිසියට ගිහින් ස්වාමි පුරුෂයා නැහැයි කියලා පැමිණිලි කරලා තියෙනවා. පස්සේ තමයි මේ සිදුවීම දැනගත්තේ. අන්තිමේදී එක මිනිමැරුමක් පස්සේ යනකොට තවත් මිනිමැරුමක් ගැන තොරතුරු හෙළිවුණා... යැයි පොලිස් පරීක්‍ෂකවරයා සිදුවීම පිළිබඳ තොරතුරු හෙළි කළේය.කොට්ඨාශ බාර පොලිස් අධිකාරි දේශබන්දු තෙන්නකෝන් මහතාගේ උපදෙස් මත මහරගම පොලිස් ස්ථානාධිපති නිරෝෂන රූපසිංහ මහතාගේ අධීක්‍ෂණය මත අපරාධ විමර්ශන අංශයේ වැඩබලන ස්ථානාධිපති අශෝක රණබාහු, සැරයන් ගුණතිලක (25755) ජයන්ත (240403) හා කොස්තාපල්වරුන් වූ පැරකුම් (56841) කරුණාරත්න (74254) හා ලක්මාල් (7306) යන නිලධාරිහු මේ පිළිබඳ පරීක්‍ෂණවලට එක්වූහ.කීර්ති මෙන්ඩිස් පිංතූර – දුෂ්මන්ත මායාදුන්න</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>14</day>
    </date>
    <link>http://www.silumina.lk/2010/03/14/_art.asp?fn=af1003147</link>
    <topic>ශිව දෙවියන් පි‍්‍රය කරන ශිව රාත්‍රී</topic>
    <author>ශාස්ත්‍රපති දෙමළ පණ්ඩිත් මඩුළුගිරි විජේරත්න</author>
    <content>විදෙස් අත පෙවීමකට කිසිම ඉඩක් නොතැබිය යුතුයිඑන්නත් සුළුකොට තකන්න එපා!ඇඟලුම් සේවිකාවන් දෙදෙනකු පසුපස පැන්නූ අනංගයා වස බොයිශිව දෙවියන් පි‍්‍රය කරන ශිව රාත්‍රීලෝකයේ හින්දු බැතිමතුන්ගේ ඉතා වැදගත් දිනයක් ලෙස මහා සිවරාත්‍රි දිනය සැලකේ. බෞද්ධයන්ට වෙසක් දිනය වැදගත් වන්නාසේ ලෝකයේ හින්දුන්ට සිවරාත්‍රී දිනය වැදගත් වේ. මන්ද සිව දෙවියෝ පි‍්‍රය කරන රාත්‍රිය සිව රාත්‍රිය බැවිනි. සිව රාත්‍රිය බිහිවූ ආකාරය පිළිබඳව හින්දු පුරාණයේ මෙන්ම ඍග් වේදයේද කීප තැනකම සඳහන් වේ.ඍග් වේදය වර්ෂ තුන්දාස් පන්සියකට පෙර ලියැවුණු කෘතියකි. යජුර් වේදය, සාම වේදය, අතර්වන් වේදය වැනි ග්‍රන්ථ ඊට පසුව ලියැවිණි. මෙම කෘති මැනවින් පරිශීලනය කළහොත් එවකට තිබූ සමාජ වටපිටාව පමණක් නොව ඇදහිලි ක්‍රමද විශ්වාස ආදිය ද බ්‍රාහ්මණ ධර්මය ද අපට ඉගෙන ගත හැක.සිවරාත්‍රී දිනය එළැඹෙන්නේ සෑම අවුරුද්දකම නවම් මාසයේදීය. හින්දුන්ගේ විශ්වාසය වන්නේ සිව දෙවියා සියලුම ජීවරාශීවල උත්පත්තියේ පියා බවයි. සිව දෙවියන්ට හැඩයක් නොමැති අතර වරෙක හිරුගේ කිරණයක් හෝ ලපයක් ලෙස ද සලකනු ලබති. මේ නිසා මේ විශ්වකර්ම දෙවියාට පුද පූජා පවත්වන දිනය හින්දුන්ට ඉතා වැදගති.සිව දෙවි පවුලේ ප්‍රධාන වශයෙන් සිව දෙවියන් ද උමයංගනාව නොහොත් පාර්වතී දේවියද, වැඩිමහල් පුතු හැටියට ඝනපති නොහොත් පුල්ලයාර දෙවියන් ද බාල පුත්කුමරා හැටියට මුරුගන් දෙවියා නොහොත් කතරගම දෙවියන්ද සලකති.අප සම්මා සම්බුදු පියාණන් වහන්සේ මධ්‍යම රාත්‍රියේදී දෙවිවරුන්ට ධර්ම දේශනා කර තිබේ. එය නොයෙක් සූත්‍ර ධර්මවලින් ඔප්පුවේ. උදාහරණයක් හැටියට මහා මංගල සූත්‍රය දේශනා කර ඇත්තේද දෙවියන්ටය.හින්දු දර්ශනයේ මහා භූත ගැන සඳහන් වේ. ඒවා දෙකට බෙදා ඇත. අවාන්දරප් පිරලියම් මහා ජරලියම් වේ. ජලයෙන් අවාන්දජරලියම් ගින්නෙන් මහා ජරලියම් ද නිර්මාණය වේ.මහාබ්‍රහ්ම ගේ අවසාන කාලයේදී සියලුම ජීවීන් සිව දෙවියන් ළඟට ගියහ. එයට හේතුව වශයෙන් ඍග් වේදය කියන්නේ සියලුම ජීවීන් මවන්නේ මහාබ්‍රහ්ම නිසාය. බ්‍රහ්මට මෙම ජීවීන් මැවීමේ බලය ලබා දුන්නේ සිව දෙවියන්ය. මහා බ්‍රහ්මට අවසාන කාලයේදී මැවීමේ ශක්තිය නැතිවී ගිය බැවින් සියලුම ජීවීන් සිව දෙවියන් ළඟට ගිය බවයි සිව පුරාණයේ ඛ්යන්නේ. එම බලය නැවත ඇති වූයේද නැත. මේ නිසා ලෝකයේ කිසිදු ජීවියෙකු උපත ලැබුවේ නැත. එමනිසා “උමයංගනාව“ සිව දෙවියන්ගේ බිරිය සිවදෙවියන්ට පූජා පැවැත්වූවාය.මේ නිසා නැවතත් මහා බ්‍රහ්මට මැවීමේ බලය ලැබිණි. එම අවස්ථාවේදී දේවිය මෙසේ කීවාය. “එම් පෙරුමානේ තේවරීරේ අඩියේන් පූජිත්තමයාල් ඉව්රාත්‍රි සිවරාත්‍රි” මෙහි අදහස වන්නේ මාගේ දෙවියිනි මා හදවතින් ම ඔබට වන්දනා මාන කළ බැවින් මෙම රාත්‍රිය ‘සිවරාත්‍රිය’ යනුවෙන් නම් කරම් යැයි යන්නය. මෙම රාත්‍රියේදී උපවාසයේ හිද සිව දෙවියන්ට පුද පූජා පවත්වන අයට මෙලොවදීත් පරලොවදීත් නොයෙක් සැප සම්පත් ලබා දෙන්නට සිව දෙවියන්ට ඉල්ලීමක් කළාය.මහ සමුද්‍රයක් බදු කරුණා නිධාන වූ සිව දෙවියන් එය අනුමත කරමින් මෙම දිනයේ දී තමන්ට පූජා පවත්වන සියලුම ජීවීන්ට නොයෙක් වරප්ප්‍රසාද සහ සැප සම්පත් ලබා දෙන බව ආශිර්වාද කළාය. මෙම පුරා වෘත කතාව නිසා ඈත අතීතයේ සිට මෙදින නොයෙක් පුද පූජා පැවැත්වීමට හින්දුහු අමතක නොකරති. (මෙම කතාව සිව පුරාණයෙන් උපුටා ගැනිණි.)තවත් හින්දු දේවකතාවක මෙසේ සඳහන් වේ. එක්තරා සමයක මහා විශ්ණු හා මහා බ්‍රහ්ම අතර තරගයක් ඇතිවිය. එනම් ලෝකයේ මහා බලවතා කවුරුද යන්න පිළිබඳවයි. මම මේ ලෝකයේ සියලුම ජීවරාශින් මවම්. මමයි බලවතා යැයි ඔහු කීවේය. එවිට විශ්ණු කීවේ “මේ ලෝකයට එළිය දෙන්නේ් මමයි. එළිය නැතිනම් කිසිවක් කරන්න බැහැ. එමනිසා මමයි බලවතා” දෙදෙනාගේ තරගය පිළිබඳ දැනගත් සිව දෙවියෝ ඔවුන්ගේ අග්ඥාණය දුරු කරවීම සඳහා තමාව මුණ ගැසෙන ලෙස ඔවුනට සූය¸ කඳම්බයක් මඟින් නියම කළේය.එවිට ඔවුන් දෙදෙනාම සිව දෙවියන් ඉදිරියෙහි පෙනී සිටියෝය. එහිදී සිව දෙවියෝ ඔවුනට කීවේ මේ සූය¸ කදම්බයේ අගමුල සොයන කෙනා “පරමාදි” නොහොත් සියල්ලටම බලවතා බවය. එම මොහොතේම මහා බ්‍රහ්ම හංස වේෂයෙනුත් විශ්ණු ඌරෙකුගේ වේශයෙනුත් අගමුල සෙවීම සඳහා පිටත්වූහ. වර්ෂ දාහක් ගතවිය. එහෙත් ඔවුනට අගමුල සොයා ගැනීමට නොහැකි විය. ඊට පසු ඔවුන් දෙදෙනාම සිව දෙවියන් ඉදිරියේ පෙනී සිටියහ.සිව දෙවියන් බැහැ දුටු ඔවුහු සිව දෙවියන් ඉදිරියේ මෙසේ කීහ. එයි ඍග්වේදයේ සඳහන් වන්නේ මෙසේය.”අපේ දේවයිනි! අපි ඔබතුමාගේ කිරණයෙහි අග මුල නොදුටුවෙමු. සියලුම ජීවීන්ට මෑණියන් වන්නේ ඔබ වහන්සේය. පියාණෝද ඔබ වහන්සේය. මවන්නේද ඔබමය. සියලු දෙය දකින්නේද ඔබමය. සියලුම දෙයට සවන් දෙන්නේ ඔබමය. සියලුම කාරණා කරවන්නේද ඔබමය. සියලුම දෙනාට වැඩිමහළු වූයේද නුඹමය. සියලුම දෙයට උසස් වන්නේ නුඹය. මෙය කවුරු චනගන්නේද ඔහු “සිවසායුච්චිය” (මෝක්ෂය) නමැති පදවිය ලබා ගන්නේ යැයි ඔවුහූ කීහ.එසේ යාච්ඤා කළ ඔවුන් ඉදිරියේ සිව දෙවියෝ ලිංග ස්වරූපයෙන් පෙනී සිටියහ. මෙම ආලෝක කදම්බය ලිංගයක් බවට පත්වීම නිසා එය ලිංග කෝවය බවට පත්විය. ඊටපසු විෂ්ණු සහ බ්‍රහ්ම දෙදෙනාම මෙසේ කීහ.ඔබ වහන්සේ අපට දෘෂ්‍යමාන වූ මෙම රාත්‍රිය සිව රාත්‍රිය යැයි නම් කළහ. මෙම දිනයේදී උපවාසයේ සිට සිව දෙවියන්ට පූජා පැවැත්වීම තුළින් නොයෙක් දේ ලබාදිය යුතු බව විෂ්ණු හා බ්‍රහ්ම සිව දෙවියන්ගෙන් ඉල්ලූහ. මෙම දිනයත්, බ්‍රහ්මට මැවීමේ ශක්තිය ලැබුණු දිනයත් එකම දිනයක් බව හින්දූහු විශ්වාස කරති. මෙම පුවත සිව රාත්‍රිය ඇතිවීම උදෙසා දෙවැනි කරුණ ලෙස සැලකේ.මේ නිසා හින්දු බැතිමත්හු මෙම දිනයේදී සිව දෙවියන් උදෙසා විශේෂ පුද පූජා විදි කරවීමට උත්සහා කරති. එම විශ්වාසයෙන් පරිපූර්ණ වීමට යත්ත දරති. මේ නිසා ශ්‍රී ලංකාවේ පමණක් නොව ලොව සියලුම හින්දු දේවස්ථානවල සිව දෙවියන් උදෙසා නොයෙක් පුද පූජා හා නොයෙක් උපවාසයන් සිදුකරනු ලබති.සිව උපවාසයෙදී තව කෙනෙකුගේ ආධාරය උපකාරය නොමැතිව විමුක්තිය ලබාගත නොහැකි බව අවධාරණය කෙරෙයි.මහා සිවරාත්‍රී දිනයේදී සිව බැතිමත්හු තම ආත්ම භාවය සකස් කර ගැනීමට රැය පුරාම නිදිවර්ජිතව නොයෙක් පුණ්‍ය කර්මවල යෙදෙති. මෙසේ පුණ්‍ය කර්මවල යෙදෙන්නේ උපවාසයේ හිඳිමින්මය. මෙම උපවාසය නිසා බොහෝ බැතිමත්හු එදින මධ්‍යම රාත්‍රියේදී සිව දෙවි පූජාව කර අවසානයේදී ආහාර අනුභව කිරීම සිරිතක් කර ගනිති.තවද වත්මනෙහි කෝවිල්වල සිව රාත්‍රිය සැමරීමට බැතිමත්හු නොයෙක් නැටුම් ගැයුම් වැයුම් සහ සිව පුරාණයේ එන කතා පුවත් රඟ දක්වති.ඒවා “කූත්තු” නමින් හැඳින්වේ. මේ නිසා එම සමාජයේ සමඟිය සමාදානය ඇතිවී සන්සුන් සමාජයක් බිහිවීමට සිව රාත්‍රිය වැදගත් වේ.ශාස්ත්‍රපති දෙමළ පණ්ඩිත් මඩුළුගිරි විජේරත්න</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>14</day>
    </date>
    <link>http://www.silumina.lk/2010/03/14/_art.asp?fn=as1003141</link>
    <topic>අඩුම වයසින් රාජකාරියට පත්වූ කොරනෙල් රාලහාමි</topic>
    <author>ඉනෝකා සමරවික්‍රම</author>
    <content>අඩුම වයසින් රාජකාරියට පත්වූ කොරනෙල් රාලහාමිමගේ ඇස් ඉතාම ලස්සනයි අම්මා හැමදාම කීවෙ එහෙමයිනැති වූ දරු සොවින් වනපෙතේ සරනා යක්කුරුලු ආත්මයනෙළුම් විලඇතැම් පුද්ගල හැසිරීම් අනුව ඔවුන් සර්පයන්දැයි සැක සිතෙනවාසංරක්ෂණයට ලක් නොවුණු ලංකාවේ මහතම ගස!අද මෙන් නොව මීට වසර ගණනකට පෙර ‘මරණ පරීක්ෂක’ තනතුරට ගම් මට්ටමින් මෙන් ම සමස්ත සමාජයෙන් ම විශේෂ සැලකිලි සම්මාන ගෞරව ලැබිණි. එවකට ලංකාවේ ළාබාලම මරණ පරීක්ෂක ලෙස පත්වූ අයකු පිළිබඳව ඉකුත් දා අපට දැනගන්නට ලැබිණි.“ඔහු තමයි දැනට ඉන්න වයෝවෘද්ධම මරණ පරීක්ෂකවරයා” ඔහු පිළිබඳව තොරතුරු කී අම්බලන්තොට පී. රණවීර මහතා අපට වැඩිදුරටත් පැවැසීය.කඩුගන්නාව කන්ද නැඟ දන්තුරේ පාරේ මද දුරක් ගොස් වල්ගොමුව ගොඩවරකාපිටිය පාරේ ගිය විට වරකාපිටිය වලව්ව හමුවේ.පැරැණි වලව්වක තේජස එලෙසින් ම පවත්වාගෙන යමින් අලුත්වැඩියා කරන ලද වලව්වේ ඉදිරිපස හාන්සි පුටුවේ වාඩි වී විජේකෝන් කොරනල් රාළහාමි අප එන පෙරමඟ බලා සිටියේය.“ආයුබෝවන්”හිටපු මරණ පරීක්ෂක අනූපස් වියැති කුඩා බණ්ඩා විජේකෝන්ඔහු සහ දරු පිරිස අප ගෙට කැඳවූහ.“අප්පච්චිට දැන් අවුරුදු අනූපහයි.”බාලදියණිය ඉන්ද්‍රාකුමාරි පැවැසුවා ය.එතකොට මේ ඉන්නේ විජේකෝන් මහතාගේ සහෝදරයෙක් ද? ඔහු පසෙක සිටි අයෙකු පෙන්වා අපි විමසුවෙමු.“නෑ... ඒ අපේ ලොකු අයියා එයාට දැන් අවුරුදු හැත්තෑවක් වෙනවා.”අප වලව්ව සිසාරා බැලුවෙමු. මෙහි අප සොයා ආවාට වඩා තොරතුරු ඇති සැටියෙකි.එක්දහස් අටසිය ගණන්වල අගභාගයට ගැනෙන ආලේඛ්‍ය රූප ඊට එක් සාධකයක් විය.“මගෙ නම වාසල කුලඋතුම් විජේකෝන් මුදියන්සේලාගේ කුඩා බණ්ඩා විජේකෝන්. මට හොඳටම මතකයි පත්වීම ලැබුණ දිනය. ඒ තමයි එක්දහස් නමසිය හතළිහේ අපේ‍්‍රල් මාසේ විසි හතර. එතකොට මගෙ වයස අවුරුදු විසි පහයි. කසාද බැඳලා මාස අටයි. මරණ පරීක්ෂක තනතුර සඳහා පරීක්ෂණය තිබුණේ රටේ මහත්තයා ගාව. ඒ පරීක්ෂණයට හැට අට දෙනෙක් ගියා. නුවර දිස්ත්‍රික්කයෙන් හැට අටදෙනාගෙන් එකොළහක් තේරුණා. රටේ මහත්තයා මිනිත්තු හතළිස් පහක් මා එක්ක කතා කළා.ඔහු ටික වෙලාවකින් මට විරුද්ධව එවපු පෙත්සම් තුනක් පෙන්නුවා. ඒවායේ තිබුණේ මගේ අප්පච්චිත් මරණ පරීක්ෂක. ඒ නිසා මට ඒ තනතුර දෙන්න එපා කියලා. මගෙ අප්පච්චි තමයි මේ පළාතේ පළමුවෙනි මරණ පරීක්ෂක. රටේ මහත්තයා ඒ කිසිවක් ගණන් නොගෙන මාව තෝරාගත්තා. මට ලැබුණ බල ප්‍රදේශය තමයි දන්තුරේ වල්ගොමුව ගොඩවරකාපිටිය ප්‍රදේශය. ඉස් ඉස්සෙල්ලම ගියේ ගමේ මරණයකට. ඒක සාමාන්‍ය මරණයක්. ඒ කාලේ මේ අද වාගේ මිනීමැරුම් එහෙම තිබුණේ නැහැ.වැඩිමහල් පුතු හා දැනට මරණ පරීක්ෂක නිලය දරන බාල පුතු භාරත සමඟ“පටන් ගන්න කාලේ එක මරණ පරීක්ෂණයකට ගාස්තුව වුණේ රුපියල් 2.50 යි. ඊට පස්සේ රුපියල් 5, රුපියල් හතයි පනහ, රුපියල් දහය ආදි වශයෙන් වැඩි වුණා. මේ වෙනකොට නම් රුපියල් තුන් සීයක් දක්වා ගාණ වැඩි වෙලා තියෙනවා. මේ තනතුරට ඒ කාලේ ගමේ උසාවියෙ වගේ ම මඟ තොටදී හොඳ පිළිගැනීමක්” තියෙනවා.ඔහු මරණ පරීක්ෂක තනතුරේ සිටින කාලයේ පමණක් නොව අද ද ගමේ පිළිගැනීමට ලක් වූ අයෙකි. කුඩා බණ්ඩා විජේකෝන් මහතා මූලික අධ්‍යාපනය ලැබුවේ කටුගස්තොට ශාන්ත තෝමස් විද්‍යාලයේ ය. ඉන්පසුව කඩුගන්නාව ඉංග්‍රීසි පාසලේ ද ඉගෙන ගත්තේ ය.“ඒ කාලේ පත්වීම ලැබූ දා ඉඳලම එක් දහස් නමසිය හැත්තෑ තුන වෙනකම්ම ඉංග්‍රීසි මාධ්‍යයෙන් තමයි රාජකාරිය කළේ. දැන් නම් එහෙම නැහැ. සිංහලෙන් තමයි ඒ කටයුතු කරන්නේ. විජේකෝන් කොරනල් රාලහාමිට ජීවිතයේ සැබෑ කරගන්නට සිහිනයක් ඇත. ඒ යම් දවසක තම මුණුපුරා ද මරණ පරීක්ෂකවරයකු ලෙස කටයුතු කරනු දැකීම ය.“මගේ අප්පච්චි ඒ කියන්නේ වාසලකුලඋතුම් විජේකෝන් මුදියන්සේලාගේ කිරිබණ්ඩා විජේකෝන් කෝරලේ මහත්තයා හැටියටත් මරණ පරීක්ෂක හැටියටත් කටයුතු කරලා තියෙනවා. අප්පච්චි කෝරළේ මහත්තයා හැටියට පත්වෙන්න කලින් මේ පළාතේ වරින් වර කෝරලේ මහත්තුරු හතර දෙනෙක් ඉඳල තියෙනවා. අප්පච්චිගේ අප්පච්චිත් මරණ පරීක්ෂක තනතුරේ ඉඳලා තියෙනවා. දැන් මයෙ බාල පුතා භාරත පද්මසිරි විජේකෝන් මරණ පරීක්ෂක හැටියට කටයුතු කරනවා. මට ඕන ඔහුගේ පුතාත් මරණ පරීක්ෂක වෙනවා දකින්නයි.”1901 දී නිකුත් කර ඇති පත්වීම් ලිපිපරම්පරා හතරක් තිස්සේ ඉදිරියට ගෙන ආ මරණ පරීක්ෂක තනතුර ඔහු සලකන්නේ ජනතාවට සේවය කිරීමට තමන් ලද මහඟු අවස්ථාවක් හැටියටය.“මේ තියෙන්නේ මගේ අප්පච්චිට කෝරාල හා පොලිස් මුලාදෑනි කෙනෙක් හැටියට පත් කරන වෙලාවේ දුන්න පත්වීම් ලිපිය. මේක දීලා තියෙන්නේ එක්දහස් නමසිය එකේ. මේ අනිත් එක. ඒකේ සඳහන් වෙලා තියෙන්නේ අප්පච්චිව කඳු පළාත කෝරලේට සමාදාන මූලාදෑනියෙක් සහ පොලිස් මුලාදෑනියෙක් ලෙස පත් කරපු බව. එය නිකුත් කරලා තියෙන්නේ 1901 ඔක්තෝබර් තිස් වැනිදා.කුඩා බණ්ඩා විජේකෝන් මහතාගේ ඇස් පෙනීම මෙන් ම මතක ශක්තිය ද නිරවුල් ය. ඔහු එකින් එක අතීත සිදුවීම් පෙළ ගස්වන්නේ ය. නීතිය අකුරට ඉටු කළ ඔහු බිරියට හොඳ ස්වාමි පුරුෂයකු මෙන් ම දරුවන්ට ආදර්ශවත් පියෙකු ද වූයේ ය.“මට මතකයි ඉස්කෝලේ ගිහිල්ලා එනකොට අපේ මිදුලේ සුළු සුළු වැරදි කරපු අයව දඬු කදේ ගහලා ඉන්නවා. අප්පච්චි උදේ ම පිටත් වුණාම ගම වටේ ඇවිදලා හවසට ගෙදර එන්නේ. අම්මා කරන දේ දඬු කඳේ ගහලා ඉන්න අයව ඒකෙන් අයින් කරලා කන්න බොන්න දීලා ආයෙ අප්පච්චි එන වෙලාවට දඬු කෙඳ් ගහලා තියෙනවා. අප්පච්චි ඇවිත් අහනවා උඹලා කාල ද ඉන්නේ කියලා. කාලා නැත්නම් ගිහින් කාපල්ලා කියලා දඬු කදෙන් ගලවලා ආයේ වැරැදි කරන්න එපා කියලා යවනවා. මගෙ අම්මා ඉතාම කාරුණිකයි. අප්පච්චි නීතිය අකුරට කළේ. ඔහු සාධාරණයි.මිනිස්සුන්ට අකටයුතු කම් කළේ නැහැ. මම ඔහු ආදර්ශයට ගත්තා. මම අවුරුදු අසූපහ වෙනතුරුම මරණ පරීක්ෂක තනතුරේ වැඩ බැලුවා. ඊට පස්සේ තමයි පුතා ඒ තනතුරට පත්වුණේ. මගේ බිරියත් ඉතාම කාරුණික තැනැත්තියක්. අපෙ අම්මා ලෙඩ ගානේ ඉන්නකොට අම්මට ඕන වුණා ඇය මැරෙන්න කලින් මට කසාදයක් කරලා දෙන්න. අපි මනමාලි බලන්න ගියා. එයා හරිම ලස්සනයි. දිග කොණ්ඩයක් තිබුණා. අපිට ඔක්කොම දරුවෝ එකොළහයි. ඇය මීට කලකට පෙර මිය ගියා. වරකාවුල වලව්වේ රාජකරුණා හේරත් මුදියන්සේලා ගේ නන්දාවතී වරකාවුල බිරිය ගැන සිහිපත් කරන විට විජේකෝන් කොරනෙල් රාලහාමිගේ දෑසින් කඳුළු වැටේ. ඔහුට වචන පටලැවී යයි.“අම්මයි අප්පච්චියි හරි එකමුතුවෙන් හිටියේ. අප්පච්චි රාජකාරියෙන් අයින් වුණාට පස්සේ ගෙදරමයි හිටියේ. අම්මට උදව් කරනවා. අපිට මතකයි අම්මා මැරෙන තුරුම අප්පච්චිට බත් එක බෙදලා වහලා තියලා තමයි අපිට කන්න දෙන්නේ. අම්මට දිග කොණ්ඩයක් තිබුණා. පැදුරක් එළලා ඒ පැදුරේ දාලා තමයි කොණ්ඩේ පීරන්නේ. අපේ පවුලේ වැඩිමල් අබේනාග විජේකෝන් අයියා. ඔහු මිල්ටරි පොලිසියේ හිටියේ. අයියලා හතර දෙනාට පස්සේ තමයි අක්කා. ඇය විසංසිලි විජේකෝන්. ඒ අක්කා තමයි දැන් පවුලට ම අම්මා වගේ ඉන්නේ. අයියල දෙන්නෙක් මැරණා. බාලම අයියා තමයි දැන් මරණ පරීක්ෂක තනතුර දරන්නේ” ඉන්ද්‍රාකුමාරි පවසන්නීය.කුඩා බණ්ඩා විජේකෝන් යුවළ“තාත්තා මේ රාජකාරිය අවුරුදු හැට එකක් කෙරුවා. තාත්තට ඕනෑකම තිබුණා මාව ඔහුගෙන් පස්සේ මරණ පරීක්ෂක වෙනවා දකින්න. මම දකින්නේ මේ තනතුර අපේ පවුලට නම්බුවක් හැටියට. මම පොලිසියේ අවුරුදු දාහතක් හිටියා. නමුත් අප්පච්චිගෙ ආශාව ඉටුකරන්න ඒකෙන් අයින් වෙලා ගෙදර ආවා. මරණ පරීක්ෂක හැටියට පත්වෙලා මුල් ම එකට යද්දී මම අප්පච්චිට දණගහලා වැන්ද? එතකොට අප්පච්චි මට දුන්න අවවාදය තමයි.රාජකාරිය ඉවරවෙනතුරු ඒ කියන්නේ වාර්තාව ලියලා දීලා ඒ කටයුතු ඉවර කරන තුරු ඥාතියෙක්ගෙන් වත් තේ එකක් බොන්න එපා කියලා. අප්පච්චි ඒක දකින්නෙත් අල්ලසක් හැටියට. සමහර විට යාළුවෝ ඥාතීන් තරහා වෙනවත් ඇති. ඒත් මම අප්පච්චිගෙ අවවාදෙ අකුරටම පිළිපදිනවා. දැන් නම් ඉස්සර වගෙ නෙමෙයිනේ.රාත්‍රියෙත් යන්න වෙනවනේ. හදිස්සියකට කාගෙ හරි දේකට වාහනයකින් ගියොත් ඇරෙන්න නැති බැරි අයට බැරි බර පටවලා රාජකාරියේ මුවාවෙන් මම සැපපහසුව සොයන්නෙ නම් නැහැ. අපේ පරම්පරාවට මේ තනතුර ලැබිලා දැන් අවුරුදු එකසිය දහයක් විතර වෙනවා. මගෙන් පස්සේ මගෙ බාල පුතාත් මේ තනතුර ඉදිරියට ගෙන යාවි කියන බලාපොරොත්තුව මට තිබෙනවා.”භාරත පද්මසිරි විජේකෝන් රාලහාමිට ඇත්තේ ඒ බලාපොරොත්තුවයි. ශ්‍රී ලංකා පොලිසියේ අපරාධ පරීක්ෂණ දෙපාර්තමේන්තුතවේ හා විශේෂ කාර්ය බලකායේ සේවය කළ ඔහු දන්තුර මහ විද්‍යාලයේ හා මහනුවර ධර්මරාජ විද්‍යාලයේ ඉගෙනුම ලැබුවේ ය. ඔහු විවාහ ව සිටින්නේ සීතා කුමාරි රත්නායක සමඟ ය.තම සහෝදර සහෝදරියන්ගේ ඔවුන් ගේ දරුවන්ගේ හා අප්පච්චිගේ දුක සැප බලමින් වරකාපිටිය වලව්වට වී හිඳින අෙබිනාග ට පවුලේ අතීතය හොඳින් මතකය.විජේකෝන්ගේ පියාවිජේකෝන්ගේ මව“මට මතකයි අපෙ අම්මා ඒ දවස්වල තියනවා. අම්මගෙ අම්මා කිව්වලු උඹට ඉස්සෙල්ලම ලැබෙන්නේ පුතෙක්. ඒ පුතා ඉපදිලා අඬන කොටම මම මැරෙනවා කියලා. ඒ කියලා තියෙන්නේ මං ගැන. මම ඉපදිලා අඩන කොට ම ආච්චි අම්මා මැරුණලු. අවුරුදු විසි තුනෙන් මම හමුදා පොලිසියට බැදුණේ. මේ වලව්වේ ඉස්සර වී පුරෝලා තියෙනවා ගොයම් කපන කාලෙට. ගොඩමඩ ඉඩම් තිබුණා. වලව්ව ගරා වැටෙන්න නොදී අලුත් කරගෙන යනවා. හුඟක් අය අප්පච්චිවයි මාවයි එකට දැක්කම සහෝදරයෝ කියලා හිතනවා.”අබේනාග පවසන්නේ හිනැහෙමිනි.අනූපස් වැනි වියෙහි පසුවන විජේකෝන් කොරනල් රාලහාමි ජීවිතේ පුරුදු පුහුණු කළ දෑ බොහෝ ය. ඒ අතර කැපී පෙනෙන පුරුදු කිහිපයකි.ඔහු නාන්නට ගිය විට හරියටම නාන්නේ වතුර බාල්දි පනහක් පමණි. උදෑසනම බුදුන් වඳී. උදේට දවල්ට හා රාත්‍රියට වසර ගණනාවක් තිස්සේ පුරුදු කාල වේලාවට ආහාර ගනී. මත්ද්‍රව්‍ය භාවිතා කර නැති ඔහු තම ජීවිතයේ සෞඛ්‍ය තත්ත්වය පිරිහී නොයෑමට ඒවා හේතු සාධක ලෙස දකී.සියවස් ගණනාවක් පැරැණි පවුලකින් පැවත එන මරණ පරීක්ෂක තනතුරේ වර්තමානයේ කටයුතු කරන භාරත සමස්තලංකා මරණ පරීක්ෂක වරුන්ගේ සංගමයේ උපලේකම් ලෙස ද කටයුතු කරන්නේ ය.ඉනෝකා සමරවික්‍රමඡායාරූප - විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>14</day>
    </date>
    <link>http://www.silumina.lk/2010/03/14/_art.asp?fn=as1003142</link>
    <topic>මගේ ඇස් ඉතාම ලස්සනයි අම්මා හැමදාම කීවෙ එහෙමයි</topic>
    <author>සටහන - උපාලි සමරසිංහ</author>
    <content>අඩුම වයසින් රාජකාරියට පත්වූ කොරනෙල් රාලහාමිමගේ ඇස් ඉතාම ලස්සනයි අම්මා හැමදාම කීවෙ එහෙමයිනැති වූ දරු සොවින් වනපෙතේ සරනා යක්කුරුලු ආත්මයනෙළුම් විලඇතැම් පුද්ගල හැසිරීම් අනුව ඔවුන් සර්පයන්දැයි සැක සිතෙනවාසංරක්ෂණයට ලක් නොවුණු ලංකාවේ මහතම ගස!සබීතා පෙරේරා මෙරට සිංහල සිනමාවේ අතිශය ජනපි‍්‍රය නමකි. ස්ටැන්ලි පෙරේරා හා ගර්ලි ගුණවර්ධන යන නළු නිළි යුවළගේ දියණියක ලෙස සිනමාවේ ඈ පැමිණි ගමන එතරම් ආස්වාදජනක නොවේ. නළු නිළි යුවළකගේ දුවක ලෙස නිළි වරම ලැබුවද ඇයට තරම් බාධක කම්කටොළු, ගල්, මුල්, කටකතා තිබුණු නිළියක් අපේ කාලයේ සිටියාදැයි සැක සිතෙන තරම්ය. නැඟී එන නිළිය, නවක නිළිය, ජනපි‍්‍රය නිළිය, හොඳම නිළිය යන සරසවි සම්මාන පුද ලද සබීතා ජනපති සම්මානයෙන් ද පුද ලැබුවාය. එමතු ද නොව ඇය විදෙස් චිත්‍රපට 17 ක රඟපෑ නිළියකි. ලංකාවේ හා පාකිස්ථානයේ යන දෙරටේ එකවර ජනපි‍්‍රය නිළිය කිරුළ ලැබු එකම නිළිය ඇයයි. ඒ සබීතා දැන් මා අබිමුව හිඳී. තම ආදරණීය මෑණියන් පිළිබඳ ඇය මෙසේ මතකය අවදි කරන්නීය.මගෙ අම්මා ගර්ලි ග්‍රේස් ගුණවර්ධන. ගල්කිස්ස ඇගෙ ගම. තාත්තා ස්ටැන්ලි පෙරේරා වෘත්තිය නළුවෙක්. වෙන්නප්පුව තාත්තගෙ ගම් පළාත. අම්මත් මුල් කාලෙ ටිකක් රඟපාලා තියෙනවා. අපේ පවුලෙ ගැහැනු ළමයිම හතර දෙනයි. මං තමයි තුන්වැන්නී. මා හිතන්නේ මගෙ ළමා කාලය ඉතාම සුන්දරයි. අම්මා වෘත්තිය නිළියක් වශයෙන් ඉදිරියට යන්ට තිබු අවස්ථාව නැති කැර ගත්තෙ අපව ලොකු මහත් කරන්න. දයාබර මවක් වෙන්නමයි. මාත් අක්කලා දෙන්නත් පුංචි නංගීත් රටට වැඩදායක පුරවැසියන් කරන්න හා සැමියා වෙනුවෙන් දයාබර ගෘහණියක් වශයෙන් ජීවත් වන්න ඇය තීන්දු කරන්න ඇති.මට මතකයි නංගි ලැබෙන කොට මං අවුරුදු 9 ක ළමයෙක්. කොටින්ම මං ඒ වන විටත් චිත්‍රපටි කැමරාවකට මුහුණ දීලාත් ඉවරයි. ඒ කාලෙ අපෙ ගල්කිස්සෙ ගෙදරට චිත්‍රපටි නළුවො, නිළියො, කැමරා අධ්‍යක්ෂවරුන්, අධ්‍යක්ෂවරුන් නිතරම එනවා. මේ අතර අම්මට ලොකු හීනයක් තිබුණා. තමන්ට කරගන්ට බැරිවුණු වෘත්තිය නිළි තත්ත්වය තමන්ගෙ දුවකට හරි ලබා දෙන්න. ඇත්තටම එතකොට මට වයස 3 යි. මං තාත්තගෙම දුව හැටියට ‘හතර කේන්දරේ’ චිත්‍රපටියෙ රඟපෑවා. ඊළඟට අම්මගෙම දුව හැටියට ‘ඉවසන දනා’ චිත්‍රපටියෙ රඟපෑවා. මේක තමයි මගෙ කලාවේ තිඹිරි ගෙය.මුලින්ම අම්මගෙ වුවමනාවට රඟපෑවත් ටිකින් ටික ලොකු වෙන කොට නිළියකට සමාජයෙ ලැබෙන ගෞරවය වටිනාකම තේරුම් අරන් මටත් රඟපාන්න හිතුණා. ඒත් තාත්තා එතරම් කැමැත්තක් මුල් කාලෙ දැක්වූවෙ නෑ. එයා හිතුවෙ ඒකෙන් මගෙ අධ්‍යාපනය කඩාකප්පල් කර ගනිවි කියලයි. මං මොන්ටොසෝරියෙ ඉඳන් 1 - 2 ශ්‍රේණි දක්වා ගියේ විශාඛා විද්‍යාලයයට.තාත්තා හරිම අවිවේකී චරිතයක්. ඒ නිසා ගෙදර කටයුතු සියල්ලම කළේ අම්මා. මෙහෙකාරියන් හිටියත් දරුවන්ගෙ වැඩ තමාම කළේ නැත්නම් අම්මට හරිම හිතට අමාරුයි. ඒ නිසා ඇයම අපේ වැඩ බොහොමයක් කළා. අම්මා බල්ලො ඇති කරන්ඩ ආසා නිසා ගෙදර බල්ලො හත අටක් හිටියා. ඒ අය නාවන්න කවන්න පොවන්න මේ නිසාම අපත් පුරුදු වුණා. මේ හරහා සතකු වෙනුවෙන් හරි උණුවන හදවතක් වගේ ම සංවේදී සිතුම් පැතුම් අප තුළ ජනිත වුණැයි සිතන්න පුළුවන්.මෙහෙම ඉන්න ගමන් අපෙ ආච්චි (තාත්තගෙ අම්මා) විතරක් වෙන්නප්පුවෙ මහ ගෙදර ඉන්නා බව කියමින් තාත්තා තරමක් වික්සෝප වෙන්න ගත්තා. එතකොට තාත්තයි අම්මයි කතා කරලා පුදුමාකාර තීන්දුවක් ගත්තා. ඒ තමයි ගල්කිස්සෙ ගෙවල් වහල දාලා වෙන්නප්පුවට යන්න. හැබැයි! ඒ වෙලාවෙ එහෙ යන්න ටිකක් හිතට අමාරු වුණත් ඒ ගැමි පරිසරය තරම් මගේ ළමා කාලය පෝෂණය කළ තැනක් තවත් නෑ.අද මගේ දරුවාට වයස 9 යි. එයාගෙ ලෝකය තාක්ෂණික කොම්පියුටර් ලෝකයක්. තාප්පවලින් වට කරපු ගෙවල්වල සුරසැප වින්දත් මොකට ද? කියලා හිතෙනවා අපේ අම්මයි තාත්තයි අපට ප්‍රදානය කළ ඒ සුන්දර ළමා ලෝකය සිහිවනකොට. තාත්තලගෙ මහගෙදර විශාල පොල් වත්තක් මැද පිහිටලා තිබුණෙ. අඹ ගස් කජු ගස් මේ වතුවල පිරිලා තිබුණා. එහා වත්තෙ කොහු බත් හදන පොල් ලෙලි පල් කරන වළක් තිබුණා. පාසල් ඇරිලා ආපු ගමන් මාත් අක්කලාත් මේ පොල් ලෙලි වළේ බැහැලා නටනවා. පීනනවා. අම්මගෙන් ආච්චිගෙන් ලොකු තහංචියක් නෑ. ඒත් අපි ගැන ඇස් තියාන ඉන්නවා. කරදරයක් කරගනී කියලා. ආච්චිගෙ කොයි වෙලාවෙත් හැන්ද අතේ. රස කැවිලි හදන්න හරිම සූරයි. නිතරම අතුරුපස කැවිල්ලක් අම්මා හදනවා.දවාලට මා හිටියෙ වත්තෙ පේර ගස් උඩ. අඹ උදේට අහුලලා අසුරා තබලා තමයි ස්කෝලෙ යන්නෙ. හවසට ආවම මේවා කපාගෙන කන ගමන් හිතුණොත් ආච්චාරු දානවා. කොහොම හරි බත් කන්ට බැරි තරම් අපේ කටවල් වණ වෙනවා. සමහර විට ඌෂ්ණයට කකුල්වල තුවාල පිරිලා. ඒත් අපේ අම්මා හරිම කරුණාබරයි. එයා කාටත් කීවෙ ළමා කාලය එහෙම තමයි. වැඩිහිටියන් වුණාම වගකීම් වැඩියි. සැහැල්ලුවෙන් ඉන්න ඕනැ කාලයේ තමන්ගෙ වත්තෙ මේවා කළාට කමක් නෑ. හැබැයි! ලෙඩ දුක් නම් හදාගන්න එපා කියලයි. මා හිතන්නේ අපේ අම්මා නගරයේ හැදුණා වැඩුණාට ගැමි ගැහැනියකගේ ප්‍රායෝගික ඥානය ඇයට තිබුණා. ඇය දරුවන්ගේ නිර්මාණාත්මක දේ අගය කළා. පෞරුෂ්‍යය වැඩෙන්න ඉඩ දුන්නා. තහංචියෙන් ඒවා විනාශ වෙන බව ඇදහූවා.ඇළ, දොළ, මහ මුහුද, ඔරු පාරු මේවා සියල්ලම අපට අමුතු දේ නොවේ. වෙන්නප්පුව අවට පරිසරය මේ සියල්ලෙන්ම පොහොසත්. ගල්කිස්සෙන් ගියාට පස්සෙ අම්මා මාව පාසල් යැව්වෙ වෙන්නප්පුවෙ ශුද්ධ වූ පවුලෙ කන්‍යාරාමයට. හැබැයි! තාත්තා හා ආච්චි කතෝලික වුණාට අම්මා බෞද්ධ. ඒ නිසා අපට කතෝලික ආගමත් බෞද්ධාගමත් එකවර ඉගෙන ගන්න ලැබුණා. මං දහම් පාසල් ගියෙ දුම්මලදෙණියේ පන්සලට. ඒ දහම් පාසලින් තමයි මට බුද්ධාගම ඉගෙන ගන්න අවස්ථාව සැලසුණේ. ඒක කළේ අම්මා. හැබැයි! අපට නත්තල් විතරක් නොවේ වෙසක් පොසොන්, මේ හැම දේම තිබුණා. ඒ නිසා ආගම් බේද නැති සාමකාමී ජීවන රටාවක් අප තුළ පැළපදියම් වුණා කියලා හිතෙනවා. දැන් ටිකින් ටික මට අවුරුදු 13 විතර වෙනකොට තාත්තා ‘ටොම් පචයා’ කියලා විකට චිත්‍රපටයක් නිර්මාණය කළා.මේකෙ රූපගත කිරීම් බලන්න අපි කවුරුත් ගියා. අපෙ අම්මගෙ ප්‍රධාන විනෝදාංශය චිත්‍රපටි බැලීම. පවුලෙ කවුරුත් එක්කයි චිත්‍රපටි බලන්න යන්නෙ. වෙන්නප්පුවෙ “ෂැම්රොක්” සිනමා එකට අලුත් චිත්‍රපටියක් ආවොත් එදාට අම්මා අපිත් එක්ක ගිහින් ඇති. දවසක් අපේ ගෙදර ආපු රෝලන්ඩ් ප්‍රනාන්දු හා සෑම පෙරේරා යන මහත්වරුන් ජේ. සෙල්වරත්නම් මහත්මයාට මා ගැන කියා තිබෙනවා. එතුමා දවසක් අපේ ගෙදර ආවා. තාත්තගෙන් ඇහුවා මාව චිත්‍රපටියකට ගන්නවාට අකමැති ද කියලා. තාත්ත නම් කීවෙ අධ්‍යාපනය කරලා ඉවර වෙනකම් මොකුත් කරන්න කැමැති නෑ කියලයි. ඒත් අම්මා ඉදිරිපත් වෙලා කීවා දරුවාගෙ අධ්‍යාපනය කරගන්න පුළුවන්. මේ චිත්‍රපටයෙ රඟපාන්න ඉඩ දෙමු කියලා. කොහොමහරි මං ‘සබීතා’ මගෙ පළමුවැනි චිත්‍රපටයෙ රඟපෑවෙ මට අවුරුදු 14 කදි විතර.එය තිරගත වන විට මට අවුරුදු 15 ක් විතර. චිත්‍රපටිය තිරගත වීමත් එක්කම මට විශාල ජනපි‍්‍රයත්වයක් ආවා. ඒත් මං පාසල් ගියා. සරසවිය පත්තරේ බන්දු එස්. කොඩිකාර ඡායාරූප ශිල්පියා මගේ කවරයේ ඡායාරූපයක් සරසවියේ දැම්මා. සුනිල් හොරේෂස් තමයි ලීවෙ. මා අපොස සාමාන්‍ය පෙළ සමත් වුණා. උසස් පෙළ කරලා විශ්ව විද්‍යාල අධ්‍යාපනයක් ලැබුවානම් කොච්චර හොඳ ද කියලා අද හිතෙනවා. ඒත් සබීතා තිරගත වෙලා තාත්තා හදපු ‘සඳා’ චිත්‍රපටයෙ රඟපෑවාට පස්සෙ මට චිත්‍රපට ගලාගෙන එන්න ගත්තා. අම්මාට තමයි ඉතින්! වැඩියෙන්ම සතුටු. ඊළඟට අම්මා මුළු ජීවිත කාලයම ගත කළේ මාව රැකගෙන ‘ෆීල්ඩ්’ එකේ යන්න. හස්ති වියරුව, ආදර ගීතය, සක්විති සුවය මේ විදියට චිත්‍රපට එනකොට මගේ පළමු විචාරිකාව වුණේ අම්මා. ඇය රංගනය අධ්‍යයනය කළ යුතු විෂයයක් බව ඇගේ කතාවෙන් මට නිතරම ඉඟි කළා. ඒ නිසා මා පොත පත කියවන්න පටන් ගත්තා. ඇගේ මඟපෙන්වීම අනුව ලෝකයේ උසස් චිත්‍රපටි බලන්න ගත්තා. ගාමිණි ෆොන්සේකා, විජය කුමාරතුංග අපේ සිනමා ලෝකයේ මහා ප්‍රතිරූප. රුක්මණි, මාලිනි ගැනත් ඒ වගේම ගෞරවයක් අපට තිබුණා.කවරදාවත් ඒ අය සමඟ රඟපාන්න මට ලැබේය කියලා මා හිතුවෙ නෑ. ඒත් ‘සක්විති සුවයෙ’ ගාමිණි සමඟ රඟපාන්නත් විජය සමඟ චිත්‍රපටි පහක් පමණ රඟපාන්නත් අවස්ථාව ලැබුණා. මේ සියල්ලම අම්මගෙ මෙහෙයැවීමෙන් මා ගිය ගමනෙ ප්‍රතිඵල. පොඩි විජේ, සුජාතා, චායා, චිත්‍රපටවලින් පස්සෙ මට අහඹු ලෙස පාකිස්ථාන් හා ශ්‍රී ලංකා හවුල් චිත්‍රපටය ‘සදාකල් රැඳේවා’ රඟපාන්න ලැබුණා.එතැනින් පස්සෙ මට පාකිස්ථානයෙත් ජනපි‍්‍රයත්වයක් ලැබුණා. මේ හැම විදේශ ගමනක්ම මා ගියෙ අම්මත් එක්ක. ඇය තමයි මගේ සියලු අඩුපාඩුකම් සොයා බැලුවෙ. මේ විදියට චිත්‍රපටි 17 ක් මං රඟපෑවා. පාකිස්ථානයෙන් ජනපි‍්‍රය නිළි සම්මානය ලැබුණා. මේ කාලෙ මේක දරාගන්න බැරි පිරිසක් මා කවරදාවත් නොසිතපු ආකාරයේ දේවල් කළා. ඒ වෙලාවෙ මගෙ හයියට හිටියෙ අම්මා විතරයි. පාකිස්ථානය මත්ද්‍රව්‍ය ගැන ප්‍රසිද්ධ රටක් බව පසු කාලයකයි මා දැනගත්තෙත්. මා ඒ රටින් මෙරටට මත්ද්‍රව්‍ය ගෙන එනවා ය කියා චෝදනාවයි මට ආවෙ.මේක අහපු වෙලාවෙ මේ රටේ මේ තරම් සාහසික මිනිස්සු ඉන්නවාද කියලා මට හිතුණා. කොටින්ම මේ ගැන හිතලා මගෙ අම්මා අසනීප වුණා. මාව බලා කියා ගන්න හිටි අම්මව මට බලාකියාගන්න වුණා. එක් වරක් මා රඟපාන විට (පාකිස්ථානයේ දී) එතැනට ඒ රටේ ආදායම් බදු නිලධාරීන් ආවා. ඒ මට ආදායම් බදු ගෙවන්න කියන්න. යම්තම් ඒකෙන් බේරුණා. මට විශාල ආදායමක් ඒ හරහා ආවා. මටත් මගේ අම්මටත් හෝටල කාමර, ගුවන් ටිකට් පත් මේවාත් එක්ක තමයි ඒ චිත්‍රපටිවලට ඇරියුම් ආවෙ. ඉතින්! මාව මානසිකව වට්ටන්න මේ විදියේ අමූලික බොරු හදලා කටකතා ප්‍රචාරය වුණා.ජෝ, ස්ටැන්ලි ගර්ලි සමඟ පුංචි සබීතා මංගල දැක්මකදීඑක් වරක් මා ලංකාවට එන විට මත්ද්‍රව්‍ය නිවාරණ අංශයේ නිලධාරිණියෝ පැනලා මා සමඟ පැමිණි සියලු දෙනා හා මා ඉතාම පහත් මට්ටමින් සෝදිසි කළා. අන්තිමේ ඒ අය කීවා මා මත්කුඩු රැගෙන එන බවට ඒ අයට දුරකථන ඇමැතුමක් ආවා එනිසයි එහෙම වුණේ. ඒ ගැන සමාවන්න කියලා. මේ සිද්ධිවලින් මගේ ආත්මයට තුවාල වුණා කියලා හිතෙනවා. මගේ අම්මා බොහොම ධෛර්යයෙන් මාව ඉදිරියට ගෙන ගියා. ඇත්තටම මං සියදිවි නසා ගත්තා කියලත් රාවයක් ගියා. මාව බලන්න යාළුවො ගෙදරට ආවා මේ කටකතා නිසා.ඒත් නිළියකට මේ වගේ කටකතා හැදෙනවා. අපි ශක්තිමත්ව ජීවිතයට මුහුණ දෙන්න ඕනෑ කියලා මාව දිරිමත් කළේ අම්මා. මේ කටකතා හමුදාව මට එරෙහිව මෙහෙම ක්‍රියාත්මක වුණේ ඇයි? කියලා මට අදත් හිතාගන්ඩ බෑ. අනුන්ගේ දෙයක් උදුරා ගන්න, අසාධාරණව හම්බ කරන්න. අපේ අම්මා කවරදාවත් අපට උගැන්වුවෙ නෑ. ඇය ඒවාට විරුද්ධ හොඳ සංස්කෘතික වටිනාකම් තිබෙන බෞද්ධ මවක්. මේ කටකතා සියල්ලම නැති වී ගියේ ලේක්හවුසියේ එදා හිටපු සභාපති ආර්. බෝධිනාගොඩ මහත්මයා නිසයි. ඉවසන්න බැරිම තැන මං දවසක් ලේක්හවුසියෙ සභාපති රණපාල බෝධිනාගොඩ මැතිතුමා හමුවී කම්පාවෙන් මේ විස්තරය කීවා. ඊළඟ දවසේ පත්තරවල මුල් පිටුවෙම මගේ ප්‍රකාශය පළ කළේ එතුමා. ඊට පස්සෙ ඒ බොරු කටකතා වැසුණා. අම්මා තමයි ඒ උපක්‍රමයත් මට කීවෙ.ඒ කාලෙ මට තියෙන්නෙ බළල් ඇස් කියලා හැම තැනම කතන්දරයක් ගියා. අම්මා කීවෙ මගේ ඇස් වෙනස්. හැබැයි! ඒවා සුන්දරයි නුඹ කලබල වෙන්ට එපා කියලයි. චිත්‍රපටි කළුසුදු භාවිතාවෙන් වර්ණයට මාරුවන විට ක්ෂේත්‍රයේ සමහරුන් කීවා සබීතා ඉවරයි - බළල් ඇස් වර්ණයට ගැළපෙන්නෙ නෑ කියලා. ඒත් ඒ ඇස්වල වෙනස අම්මා කිව්වා වගේම මගේ ජීවිතයට ගෙන දුන්නෙ ආලෝකයක්. මං ‘නොම්මර 17’ ‘තණ්හා ආශා’ විජයත් එක්ක ප්‍රධාන නිළිය ලෙස රඟපෑවේ වර්ණයෙන්.අද වන විට නිළියො ඇස්වලට ‘කලර් ලෙන්ස්’ පාවිච්චි කරනවා. අද මේ රටේ නිළියො බොහොමයක් පෙනී සිටින්නේ තමන්ගේම ඇස්වලින් නොවේ. කෘත්‍රිම ඇස් දාගෙනයි. මට ඒ වගේ ප්‍රශ්නයක් තිබුණෙ නෑ.මගේ අම්මා කීවෙ සබීතාගේ ලස්සනම මේ ඇස් කියලයි. ඒ නිසා මට කවරදාවත් ඇස් ප්‍රශ්නයක් තිබුණෙත් නෑ.මාත් එක්ක ලෝකෙ රටවල් 20 කට වඩා අම්මා ගමන් කරලා තියෙනවා. එයාට කොහොම කළත් ඒ ණය ගෙවන්න බෑ. මගේ ජීවිතය වාණිජ පැත්තට විතරක් නොවේ කලාත්මක සිනමාවට ගෙන ආවෙත් අම්මා. ඇය දෙවැනි ගමන, මංගල තෑග්ග, සිසිල ගිනි ගනී, සඳ යහනට, විරාගය වැනි චිත්‍රපටිවල රංගනයට මාව පෙළැඹුවෙ වාණිජ සිනමාව විතරක් නොවේ කලාත්මක සිනමාවත් ජයගන්න දුවෙ කියලයි. ඒ නිසා මට නැගී එන නිළිය, නවක නිළිය, ජනපි‍්‍රය නිළිය, හොඳම නිළිය යන සම්මාන සියල්ලම ලැබුණා. මා සැබෑ කරගත්තේ මගේ සිහිනය විතරක් නොවේ. මගෙ අම්මා දරු සෙනෙහසින් අත් හැර දමපු ඒ අම්මාගේ සිහින ලෝකයයි.ඒත් මගේ ජීවිතයේ හොඳම රංගනය උකහා ගත්තේ තිස්ස අබේසේකර මහත්මයා කියලයි අම්මා කියන්නේ. විරාගයේ ‘බතී’ චරිතයට මාව හරිගස්සා ගත්තේ ‘පිටගම්කාරයෝ’ ටෙලි නාට්‍යයේ චරිතයට මාව ගොඩනැඟුවෙ එතුමා කියලයි මගෙත් අම්මගෙත් විශ්වාසය. මගේ ජීවිතය චිත්‍රපටි අතර දිගින් දිගට ගලාගෙන යනකොට අම්මා කිව්වා ගැහැනියක් වුණාම විවාහයක් වෙන්නත් ඕනෑ කියලා. ඒ අනුවයි මා විවාහයට ගියේ. හැබැයි! ටිකක් ප්‍රමාද වෙලා වගෙයි. නැත්නම් අද මට ලොකු පුතෙක් ඉන්ඩ ඕනෑ. අද මගේ අම්මට අවුරුදු 67 ක් වුණා. අම්මගෙ ජීවිතය සතුටින් තියන්න දරුවගෙ ජීවිතය සතුටින් තියන්න තමයි මං දැන් ජීවිතය ගත කරන්නෙ.සබීත ඉකුත් දිනවල කතාබහට ලක්වූ ‘අබා’ චිත්‍රපටයේ උන්මාද චිත්‍රාව වූවාය. ඒ උන්මාද චිත්‍රාව තවමත් 80 දශකයේ මෙන් සුරූපීය. හුරුබුහුටිය. ඇය එක්ටැම් ගෙයින් බැස අපේ සිනමාව නැවත දිග් විජය කරන්නේ කවරදාදැයි මම සිතමි.සටහන - උපාලි සමරසිංහඡායා - විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>14</day>
    </date>
    <link>http://www.silumina.lk/2010/03/14/_art.asp?fn=as1003143</link>
    <topic>නැති වූ දරු සොවින් වනපෙතේ සරනා යක්කුරුලු ආත්මය</topic>
    <author/>
    <content>අඩුම වයසින් රාජකාරියට පත්වූ කොරනෙල් රාලහාමිමගේ ඇස් ඉතාම ලස්සනයි අම්මා හැමදාම කීවෙ එහෙමයිනැති වූ දරු සොවින් වනපෙතේ සරනා යක්කුරුලු ආත්මයනෙළුම් විලඇතැම් පුද්ගල හැසිරීම් අනුව ඔවුන් සර්පයන්දැයි සැක සිතෙනවාසංරක්ෂණයට ලක් නොවුණු ලංකාවේ මහතම ගස!වැව් තෙරට ඔබ්බෙන් පිහිටි ළඳු පදෙසින් ගීතවත් සිවුරුවම් හඬක් නැගේ. මම ඒ හඬ පිළිබඳව විපරම් කළෙමි. දුරුත්තේ හීතල අහවර කරමින් රජයන හිරුකැන් මිලිනව යනු දැක, ඒ බැව් ශෝකී ගී තනුවකට නඟා ගයන වන පුතු කව් ද?... අතු - ඉතිති නග්න වූ කටු පිල ගසක මුදුන් අතු අගිස්සෙහි හිඳ විරහ ගී කියමින් හිරු අස්තගත වීම දෙස බලා හිඳිනුයේ විහඟ පෝතකයෙකි. වනාතෙන් වර නැගෙන වළි කුකුළු, හබන් කුකුළු, පොල්කිචි, දෙමළිචි, බට්ටිචි, පිළලිචි ආදි නේක විද පක්ෂීන් ගේ පසුබිම් ගී ගායනා අතරේ ගෝනකු ගේ ‘ටං’ ගෑම කෙසේ නම් මුහු කරන්ට ද?මම ගෝන ‘ටං’ ගෑම දෙස හැරී බැලුයෙමී. වනාතෙන් මතු වූ අඟ ගෝනෙක් එක් වනම නතර ව හිඳිමින් අවට විපරමක යෙදේ. රජකුට ඔටුන්නක් හා සම, තමන් ගේ විසල් අං තට්ටුව ප්‍රදර්ශනය කරමින්ම හේ වැව්තෙර වටා විපරම් බැලුම් හෙළයි. ඒ තම එදිරිවාදියා ගේ සපැමිණීමට කාලය එළැඹ ඇති බැව් හොඳින්ම දන්නා බැවිනි. වැව වටාම ප්‍රදේශය සුරක්ෂිත බැව් පසක් කර ගත් අනතුරුව රාජකීය ලීලාවෙන් සිව් පා කුර තදින් පොළවේ ගටමින් දියවර කරා ළං වී සිය සා පවස නිවා ගනිත්ම...,වනාතෙන් එක් වරම නැඟි රුදුරු ‘දිවි’ ගෙරවුම, ගෝනා ගේ දිය බීම එතෙකින්ම හමාර කිරීමට සමත් විය. හේ වහ, වහා වැව් තෙරින් මෑත් ව වනාතට වැදිණි. රාත්‍රීයේදී තම වසමේ හක්කලන් කරනා ‘තල්ගහදිගන දිවියා’ ගේ තරම කෙබඳුදැ’යි වන වාසීහු හොඳාකාරවම දනිති.දිරා ගිය වීර කොටයක් මතට වී බැස යන හිරු ගේ සුන්දරත්වය විඳිමින්ම පසු වූ ‘කලූ’ දිවි ගෙරවුමින් තම දැහැන බිඳ ගත් හැඩයි.“මහත්තයෝ කොටියා නේද?...”හේ මගෙන් අසයි. මම මදක් ඔහු දෙස බැලීමී. කොටය මත හිඳ සිටින කලූත්, කළුවර සළු පිළි පොරවා ගැනීමට තතනන වනාතත්, මළ හිරු රැසින් බබළන රන් දියවරත් එකාත්මිකව පරිසරයට අනුගතව ඇත්තා සේය.“ඔව් කලූ... ‘තල්ගහදිගන දිවියා’ වැවට බහින්ට එන හැඩයි.”රාත්‍රිය වන පෙතට අඬ ගසයි.සවස් කරේදී වැව් තෙර පැවැති මිහිරියාව සිත් සේ විඳගත් ‘කලූ’, තල්ගහදිගන සංචාරක නිවහන දෙසට ඇදෙනු මම බලා සිටියෙමී. ඒ මීට මොහොතකට පෙර දී එක් කළ දර කොටන්වලට ගිනිලා කදිම ගිනි මැලයක් දල්වන අටියෙනි. සැබැවින්ම රාත්‍රිය තුළදී වන පෙතේ ගෙවනා ජීවිතය තුළ රජයන පාළුව, තනිකම මකා ලනු වස් දල්වන ගිනි මැලයෙන් මනා පිටුවහළක් ලැබෙතැ’යි මා සඳහන් කළහොත්, ඔබ ද එයට එකඟ වනු නියත ය.වැව ඉහත්තාව දෙසින් සඳ නැග එනු පෙනේ. මම ද ගිනි මැලය අභියස වූ කොටයක් මත හිඳ ගතිමී. ගිනි මැලය බුර, බුරා නැඟෙ යි. ස්වකීය බලය එක් තැන් කර ගනිමින් නිකුත් කරන ආලෝක පූංජය හමුයේ එළිය වුණු කවාකාර වපසරිය විනා ඉන් ඔබ දිස්වනුයේ කාල වර්ණ බහු රූප ඡායා මාත්‍රයෝ ය. ගිනි මැලය අභියස පැදුර එළා ගත් මම බැඳී දෑත් මත හිස තබා ගනිමින් සැතපුණෙමි.“හූ... හූහූ... හූහූ... හූ... හූහූ... හිහ්... හිහ්... හුහ්... හුහ්... කැහැඞ ක්හැඞ හූහී...”අපගේ කූඩාරම අභියස යෝධ පලු ගස මුදුනතින් වර නැඟි එකී අව්‍යක්ත රාවයට මා තිගැස්සිණ. ගිනි මැලය අභියස ඇණ බා හිඳ සිටි කලූ ද ක්ෂණිකව ඉන් මෑත් වී මා අභියසට පැමිණියේය. අතැති විදුලි පන්දම පලු ගස මුදුනට එල්ල කළේ ය. ගසෙහි අත්තක ලැග සිටි විසල් බකමූණෙක්, විදුලි පන්දමට දෙනෙත් පාමින්, තටු විහිදා ගෙන, කට අයා ගෙන රකුස් බැල්මක් හෙළයි.“මහත්තයෝ ‘යක් කුරුල්ලා’ නේද?” බිය පත් ‘කලූ’ මගෙන් අසයි.අත්තටු විහිදා ගත් බස්සා වල්ග පෙඳි විහිදා ගනිමින් ම නර්තනශීලීව අත්ත මත ඔබමොබ පනිමින් පෙරට වඩා සිහින්, නමුදු තීව්‍ර බිහිසුණු ‘හූ’ හඬක් යළිඳු නැඟුවේ ය. එය ද අහවර වූයේ රළු කැස්සකිනි. වට පිටාවේ රජයන ගන අඳුර හා සමඟ ‘යක් කුරුලු අඳෙීනාව‘ මුහු වූ කල නිර්මාණය වූ වට පිටාව කෙලෙසක නම් විස්තර කරම් ද?“යමු නේද කූඩාරමට” කූඩාරමට වැදෙමින්ම කලූ පවස යි. මම ද ඔහු පසු පස යමින් කූඩාරමට ඇතුළු වීමී. අප කූඩාරමට වදින්නාහාම යළිදු යක් කුරුලු අඳෙීනාව පලු ගස මුදුනින් වර නැඟිණි. ඒ හා සමඟ බොහෝ ඈතින් වැවේ එගොඩ ඉහත්තාව දෙසින් ද ගැඹුරු ‘හූ’ තැබීමක් ඇසිණි. එයට පිළිවදන් නගමින් අප ඉසව්වේ හුන් යක් කුරුල්ලා ‘බස’, ‘බස’ සරින් තම දිගු අත් තටු සලමින් කූඩාරමට ඉහළින් ඉගිළ ගියේ ය.කූඩාරමේ මුදුන් කණුවේ එල්ලා ඇති ලන්තෑරුම් එළියෙන්, කලූ ගේ මුහුණේ රැඳී ඇති භීතියේ ලකුණු කදිමට පෙනේ.වන ගත දිවියේ භයංකරත්වයේ ප්‍රතිමූර්තියක් බඳු ‘යක් කුරුල්ලා’ ගේ අඳෙීනාව වනයට ආගන්තුක අයට බිය ගෙන දෙයි. නමුදු එකී හඬ වනයට සුපුරුදුය. ‘යක් කුරුල්ලා’ වශයෙන් වන නම පටබැඳි මෙකී පක්ෂියා සාමාන්‍ය ව්‍යවහාරයේදී හඳුන්වනු ලබනුයේ ‘උලමා’ වශයෙනි. කුරුලු ලොවේ දී ‘උකුසුබකමූණා’ වශයෙන් ද හඳුන් වන මෙකී පක්ෂියා, ‘මාමුහුණු’ කුලයට අයත් මෙරට ලොකුම කුරුල්ලා ද වෙයි. ‘ගෙල මිරිකීමේ දී කාන්තාවක් නගනා මර ළතෝනි හඬ’ට බොහෝ සේ සමාන කමක් පානා අඳෙීනාව ඇසීමට හැකි වනුයේ බොහෝ විට රැයක දී ය. දහවල් කාලයේ වනයේ අඳුර රජයන තැනක ලැග සිට රාත්‍රී සමයේ දී වනය පුරා පියා සරයි. බියකරු විලාපය වැඩිමනත්ම තීව්‍ර සේ නගනුයේ අභිජනන සමයේදී ය. අපේ‍්‍රල් සහ මැයි අතැර තුර මාස ‘උලලේනීය’ ගේ ප්‍රකට විලාපය වනපෙතේ නින්නාද වන සමය වශයෙන් හැඳින්විය හැකි ය.වනය පුරා සක්මන් කරන යක්ෂ සමූහයක් එකට එක් වී නඟන හූ හඬක් හා සම වූ හූවක් නංවන උලමාට ‘යක් කුරුල්ලා’ ය යන නම පටබැඳීම සැබැවින්ම යෝග්‍ය ය.“උළමා ගම්මානයක් කිට්ටුවෙන් හැඬූ දා ට පහුදා ගමේ මළ ගමක් සිදු වෙනවා ය කියලා කතාවක් තියෙනවා...” කූඩාරමේ හිඳිනා කලූ අස යි.“එහෙම ද? මේ කැලය මැද නිසාත්, ළඟ පාතක ගමක් නැති නිසාත්. ඒ ගැන බය වෙන්ට ඕනෙ නෑ...”සැබැවින්ම උලමා හා බැඳි ජනප්‍රවාද ගත කතාන්තර බොහොමයක් වනය ඇසුරේ ගම්මානයන්හි අදටත් රැව් දෙයි. මෙහිදී මාගේ මතකයට නැඟෙනුයේ මේ හා සම්බන්ධයෙන් පෙර දිනක ඇසූ කතාන්තරයකි. ඒ කතාව මෙසේය.සහෝදර පේ‍්‍රමයෙන් කල් ගෙවූ වැදි අයිය, මලෝ දෙදෙනෙක් තම මව හා සමඟ ගල් ලෙනක දිවි ගෙවූහ. මේ සහෝදරයන් දෙදෙනා දඩයමේ පටන් සියලුම එදිනෙදා කටයුතු කළේ එකටම ය.මේ අයුරින් ජීවත් වන අතරේ මලයා දිනක් වැදි කෙල්ලක සහේට ගෙන ගල්ලෙනට කැටුව ආයේ ය. මෙසේ මෙම වැදි සේර ගල්ලෙනේ ජීවත් වන අතරේ වැදි අයියණ්ඩියට තම මලයා ගේ බිරිය පිළිබඳව සිතක් ඇති විය. දිනක් වැදි අයියණ්ඩිය තම මලයා හට දඩයමේ යාම සඳහා අඬ ගැසුවේ ය.“අඩා වරෙන් යන්ට වඳුරකු වත් බා ගන්ට. අර අලි කටු වළට ඔබ්බේ මියැදුණු නුගේ ළඟින් මම යද්දින් මී කෙල්ලන්ගේ ගුමු, ගුමුවක් මට ඇහුණා. යමින් ගමනේ විපරම් කරගෙනම යමන්නේ...”පොරොවක්, දුනු හී තලත් රැගෙන අයිය මලෝ දඩයම් පාරේ යන්නට වූහ. යනින් ගමනේ ම මී වදයේ අයිරු සොය, සොයා ගිය මොවුන් හට ගස් බෙණයක වූ මී වදය හමු විය. එය ද කොටා ගෙන යළිඳු වඳුරු මසක් සො යනු රිසියෙන් ඔබ - මොබ හක්කලන් කරන අතරේ වඳුරු සේරක ගේ බුකු, බුකුවක් සවනත වැකිණි. එකී අයිරු ඔස්සේ යත්ම වඳුරන් ගස් අතු, ඉති මත පනිමින් කෙලිනු මොවුන් ගේ නෙත ගැටිණි. එකී ගස පාමුලට ගිය අයියා, මලෝ අතැති දුනු, හී අමෝරමින් වඳුරන්ට ඉලක්කය අල්ල, අල්ලා හී මුදා හැරියහ. නමුදු ඉන් පලක් නොවිණි. වූයේ වඳුරන් තව තවත් ගසෙහි ඉහළ අතු - ඉතිති මතට නැඟ වැදි අයියා, මලයන් හට දත නියවීම සහ විරිත්තීම ය.“අඩා ඔහොම හිටු. මම ගහට බඩ ගාලා වඳුරු ගෙඩියෙක් තැරි ගහ ගන්ට...” මලයා තම දුන්නද කරේ රුවා ගෙන, හීයක් දතින් හපා ගෙන ගසට බඩ ගා වඳුරකු හට මෑනීමට වෙහෙසුනි.ගස යටට වී බලා සිටි වැදි අයියණ්ඩිය ගේ සිතට මෙවේලෙහි පවිටු සිතිවිල්ලක් ඇති විය. එනම් තම මලයා ගේ රූමත් බිරිය තමනට හිමි කර ගන්නා අදහස ය. වැද්දා ගේ සිතේ කලක සිට සැඟව තිබූ අදහසක් ක්‍රියාත්මක විය.තම දුනු දියේ ඊයක් රුවා ගත් වැදි අයියණ්ඩිය මලයාගේ පපු කැනැත්ත අරා ඊය මුදා හැරියේ ය. වැදි සිරිතට අනුව එක් කුස උපන් සහෝදරයන් දෙදෙනා ගෙන් එක් අයකු මිය ගිය කල, මිය ගිය අයගේ බිරිය අනෙක් සහෝදරයාට අයිති වෙයි. අනතුරුව මරා ගත් වඳුරාත්, කඩා ගත් මීයත් කඳක් බැඳගත් වැදි අයියණ්ඩිය, මිය ගිය මලයා ගේ සැළැඟිල්ලක් ද කපා ගෙන තම බුලත් පයියේ දමා ගෙන පෙරළා වැදි ලෙන බලා පිටත් විය.රැගෙන ආ කද මලයාගේ බිරියට බාර දුන් හේ එය පිළියෙල කරන සේ ඇයට පවරා එතෙක් තම බුලත් මල්ලෙන් ගත් විටක් ඒදන්නට විය. හුනු දුංකොළ සහ බුලත් පදමට මිශ්‍ර වූ බැව් පසක් කරමින් රත් කෙල පාරක් මුවින් ගිලිහෙත්ම, ඔහු සමීපයට පැමිණි මව, මලයාගේ ප්‍රමාදය පිළිබඳව විමසුවාය.“ඌ එයි අපේ අම්මා... කොලොන් කොටේ ළඟ දී මීයක ඉවක් දැනිලා ඌ ඒ ඹට ගෑටුවා වෙද?...”නමුදු රාත්‍රී බතට ද තම පොඩි පුතු නායේය. එබැවින් මව ලොකු පුතා පිළිබඳව විමසිලීමත් විය. ඔහු තම බුලත් පයිය පිළිබඳව වෙනදාටත් වඩා සැලකිලිමත් වන බවක් මවට වැටහිණි. ලොකු පුතා අභියසට ගිය ඇය...“බං විටක් වත් කොටා බාන්ට දියකෝ...” ලොකු පුතු ඇමතී ය. කල්පනාවක නිමග්නව සිටි වැද්දා එක්වනම තම මව වෙතට බුලත් පයිය පයේය.ඉනික්බිතිව මව බුලත් පයිය අවුස්සන ලදින් එහි තිබී සුළැඟිල්ල හමු විය. එය හොඳින් පිරික්සූ ඇයට මෙය තම පොඩි පුතුගේ බව වටහා ගත හැකි විය.ලොකු පුතු ගේ හැසිරීම සහ සිදු වී ඇති විපත්තිය වටහා ගත් ඇය, පොඩි පුතු ගේ සුළැඟිල්ල ගෙන දරු දුක වාවා ගනු බැරිව ඇඟිල් හිසෙහි ගසා ගෙන “අනේ මයේ පුතා කෝ” යි ළතෝනී තබමින් රාත්‍රී අන්ධකාරය රජයන වන පෙතට දිව ගියේ ලූ.ඉඳින් එදවස පටන් ඇගේ මිය ගිය ආත්මය ‘යක් කුරුල්ලකු’ බවට පත් වී රාත්‍රී අඳුර රජයන වනගතේ දී නැති වුණු පුතු සොයමින්, ළතෝනී ගසන බවට වන ගත ගැමියෝ විශ්වාස කරති.උලමාගේ හිසෙහි ඇති පිහාටු ගොමුව එදවස මෙකී අතීත සිද්ධිය යළි, යළිත් සිහිපත් කරවයි.මෙකි පක්ෂියා හා සබැඳුණු තවත් ගැමි කතාන්තරයකට අනුව දඩ මසක් රැගෙන සුරා මතින් නිවසට පැමිණි ගැමියෙක් තම බිරියට එකී මස පිසීමට අණ කර, යළිත් සුරා පානයේ නිරතව සිට ඇත. බිරිය දඩ මස ඇතිළියක බාහා තබා, එය පිසීමට අවැසි අඩු, වැඩිය රැගෙන ඒම සඳහා ගෙතුළට ගොස් සිටි අතරේ, දඩ මස යම් සතකු විසින් ඩැහැගෙන ගොස් ඇත. සුරා මතින් පසුවන තම සැමියාට මෙය කෙසේ පවසම්දෝ’යි බියෙන් පසු වූ ඇය, කුමක් සිදු වූවත් එය විඳ දරා ගිනිමැ’යි සිතා, එකී සිද්දිය තම සැමියාට පවසා ඇත.සිදු වූයේ ඇය ද නොසිතූවකී. “එයට කම් නැතැ’යි” පැවසූ සැමියා, එවැනීම වූ මස් කුට්ටියක් යළිත් රැගෙන එමැ’යි පවසා නිවසින් බැහැර වී ඇත. මද වේලාවකට පසුව නිවෙසට පැමිණී හේ අලුත් මස් කුට්ටියක් බිරියට පෙන්නා, “උඹ මේකත් අහක දාවී යැ”යි සැර කොට “මම ම මෙය පිස ගනිමැ” යි පවසා හණික මස් ව්‍යාංජනය පිස ඇත.“ඉඳින් බත් බෙදපන්නැ” යි බිරියට අණ කළෙන් තම සැමියාට බත් සහ මස් බෙදා, තවත් පිඟානකට බත් බෙදා තම සිඟිති පුතු කොයි දැ’යි විමසන ලදින්, පුතු නොසිටියෙන් සැමියාගෙන් ඒ ගැන විමසුවාය. පිළිතුර වූයේ රැවුම් - ගෙරැවුම් ය.ස්වාමියා දෙවනුව මස් රැගෙන එමැ’යි පිටවූ මොහොතේ සිටම තම පුතු දක්නට නොවූ බව ඇයට සිහිපත් වූයේ නිතැතිනි. ස්වාමියා එවිගස මස් කුට්ටියක් රැගෙන ආයේ කෙසේ ද යන්න සහ ස්වාමියා ගේ සැක සහිත හැසිරීම පිළිබඳව ද ඇය සිත බියට පත්විය.විපත්තියක් පිළිබඳ යටි සිත අනතුරු ඇඟවූයේය. වහා මස් හට්ටිය කරා ගිය ඇය, එය පිරික්සන ලදින් මස් හට්ටියේ මස් අතර තිබී තම සිඟිති පුතු ගේ ඇඟිලි කොටසක් හමු විය.නැගී ආ දරු දුක වාවා ගත නොහූ ඈ මස් හට්ටිය පිරික්සූ හැන්දේ මිටින් හිස් හිල් වන සේ ඇන ගෙන “අනේ මයේ පුතා කෝ... යි” කෑ ගසමින් මියෙන තෙක් සැමත දිව ගිය බව පුරාණ ගැමි කතාවකින් කිය වේ. ඒ මව උල ලේනියකු (උලමකු) බවට පත් වී නැති වූ සිඟිති පුතු ගේ ආත්මය සොය සොයා සරන බව ගැමියන් ගේ විශ්වාසය යි.ඉදිරියේ එළැඹෙනුයේ ‘යක් කුරුල්ලන් ගේ’ වසත් සමයයි. එබැවින් උන්ගේ විලාප ආගන්තුක නොවූ වන පෙත් නිහඬවම අසා සිටිනු ඇත. ඒ හඬ මිනිසුන්ට අමිහිරි නමුදු වනයට මිහිරි ය.  සඳමල් රශ්මී ශ්‍රී බුද්ධිකවනජීවී නීයාමකහෝර්ටන්තැන්න ජාතික වනෝද්‍යානය</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>14</day>
    </date>
    <link>http://www.silumina.lk/2010/03/14/_art.asp?fn=as1003144</link>
    <topic>නෙළුම් විල</topic>
    <author/>
    <content>අඩුම වයසින් රාජකාරියට පත්වූ කොරනෙල් රාලහාමිමගේ ඇස් ඉතාම ලස්සනයි අම්මා හැමදාම කීවෙ එහෙමයිනැති වූ දරු සොවින් වනපෙතේ සරනා යක්කුරුලු ආත්මයනෙළුම් විලඇතැම් පුද්ගල හැසිරීම් අනුව ඔවුන් සර්පයන්දැයි සැක සිතෙනවාසංරක්ෂණයට ලක් නොවුණු ලංකාවේ මහතම ගස!ජනාධිපතිවරණයට පසු දින අපි කළුතර සිට හික්කඩුව බලා ගමන් කරමින් සිටියෙමු. ඉඳුරුවේ දී අනපේක්ෂිත ලෙස වාහනය ක්‍රියා විරහිත විය.ගුණසිංහ හෙට්ටිආරච්චිඅපි මහ මඟ තනිවීමු. අවට ගෙවල් දොරවල් ද නොවී ය. රෑ බෝවීමට ආසන්නව තිබිණ. වැහි අඳුරක් ද විය.පිළිසරණක් සොයද්දී යාබද තැනෙක කෙනකු දර කොටයක් පළමින් සිටිනු දුටුවෙමු.අප වෙත ආ ඔහු සිය බයිසිකලය මා සැමියාට දී දුරක පිහිටි ගරාජය වෙත ගොස් උදවුවක් ලබා ගන්නැ’යි කීවේ ය.මා සැමියා බයිසිකලයේ නැගී නොපෙනී ගියේ ය. එහෙත් වැඩි වේලාවක් ගත වන්නට පෙර ඔහු ආපසු ආයේ බලාපොරොත්තු බිඳ ගෙන ය.“අන්තිම ඡන්ද ප්‍රතිඵලෙත් අහන්න තියන හින්ද එන්න බෑ කියනව“ ඔහු කීවේ ය.ගරාජ හිමියා ගේ ඒ ප්‍රතිචාරයෙන් අපි වඩාත් දුකට පත්වීමු.අත දරුවා ද සමඟ මහ මග තනි වීමට සිදුවේ දැයි මම මහත් භීතියට පත් වීමි.පිරිමියකුට සිටියේ මා සැමියා පමණක් බැවින් අප තනිවම දා යෑමට ඔහුට ද නොහැකි විය.අපේ ම වර්ගයේ වාහනයක් ගාලු දෙසට ගමන් කරමින් තිබුණේ මේ අවස්ථාවේ දී ය.මා සැමියා ඊට අත පෑවේ ය.වාහනය නැවතිණ. ඉන් බැස ගත් දෙපළ අප වෙත ආහ. මා සැමියා අපට වූ ඇබැද්දිය ඔවුනට කීවේ ය.අප පසුව දැන ගත් ආකාරයට මින් අයකු ගුරු භවතෙකි. දෙවැන්නා ඔහු ගේ ගෝලයා ය.ගුරුභවතා සිය ජංගම දුරකථනයෙන් යම් තැනැත්තකු අමතා අප වෙනුවෙන් උදවු ඉල්ලා සිටියේ ය.අමුත්තා අපට උදවු වීමට කැමැත්ත දැක්වූ සේ ය.අනතුරුව ඒ දෙදෙනා අප වාහනය සමඟ හෙමිහිට ගමන් කොට අපේක්ෂා කළ තැනට ආහ.ඩිපෝ සේවකයකු වූ ඒ තැනැත්තා ද නොමිලේ ම අපේ රිය පිළිසකර කර දුන්නේ ය.කිසි දින දැක නැති අප වෙනුවෙන් ශ්‍රමයත්, කාලයත් වැය කළ මේ අය මට නම් පේන්නේ දෙව්වරුන් හැටියට ය.මහ මඟ තනිවී අසරණව සිටි අපට පිහිට වූ අලුත්ගම විදුහලේ විශ්‍රාමික ගුරු හෙන්රි දිසානායක මහතාණනි, ඔහු ගේ ශිෂ්‍ය සුරංග මහතාණනි, අම්බලන්ගොඩ ලංගම ඩිපෝවේ රොසිලෙනෝරා මහතාණනි, මුල දී අපට බයිසිකලය දී පිහිට වූ මහතාණනි ඔබ හැමට යහපත සැලසේවා!  ගෝනාපීනුවල සුසිලා ගුරුගේ මහත්මිය විසින් යොමු කරන ලද ලිපියක් ඇසුරිනි.  මම හැමදාම දරු දෙදෙනා පාසල් කැඳවාගෙන යමි. ඒ ජාත්‍යන්තර පාසල පිහිටියේ පිළියන්දල ප්‍රදේශයේ ය. අනතුරුව හෝමාගම ප්‍රදේශයේ පිහිටි අප නිවෙස බලා ආපසු එමි. යෑමටත්, ඊමටත් දෙපැයක් ගතවෙයි.පාසල ඇරුණ විට ද එසේ ම ගොස් දරුවන් කැඳවාගෙන එමි. ඊට ද දෙපැයක් ගත වේ.මට මහත් වෙහෙසක් දැනිණ.වෙහෙස අඩුකර ගැනීමට නම් මා පාසල අසල රැඳී සිට පාසල ඇරුණු පසු දරුවන් කැටුව ගෙදර ආ යුතු ය.මම සුදුසු තැනක් සොයන්නට වීමි.අවසානයේ මට ඒ ලෝකය හමු විය. මා බඳු ම තවත් මවුවරු විසි දෙනෙක් ඒ වනවිටත් එහි රැඳී සිටියහ.මේ මවුවරුන් ගේ ලෝකය පිහිටියේ පාසල අසල කුඩා තේ කඩයක් සහිත නිවෙස පිහිටි වත්තේ ඉදිරිපස කොටසේ ය.මෙහි හිමිකාර යුවළ වැඩිහිටි මාපියෝ ය. අපට එහි රැඳී සිටීමට ඔවුන් ඉඩ සලසා ඇත්තේ සද්භාවයෙනි.මේ විසි ගණනට පානීය ජල අවශ්‍යතා ඇතිවෙයි. වැසිකිලි පහසුකම් වුවමනා වෙයි. ඔවුහු ඒ පහසුකම් ද කැමැත්තෙන් ම සලසා දෙති.මේ මාපිය යුවළ ආදර්ශවත් ය. ඔවුන් ගෙදර දොරේ, පුංචි කඩයේ හා වත්තේ පිටියේ වැඩකටයුතු කරගන්නේ අපූරු සහයෝගයකිනි.තරුණ මවුවරුන් වන අපට මේ දෙදෙනා දෙන ආදර්ශය විශාල ය.ඇතැම් විට දරුවෙක් හදිසියේ රෝගී වෙයි. එවිට අසරණ වන අප ගේ පිහිටට එන්නේ ද මේ යුවළයි.ඉකුත් වසර පුරා අපි පාසල ඇරෙන තුරු ඔවුන් ගේ සෙවණේ විසුවෙමු. මතු ද අපට ඔවුන් ගේ පිළිසරණ ලැබෙනු ඇත.දයාබර මවුනි, පියාණනි, ඔබ දෙපළට යහපත සැලසේවා!  හෝමාගම නදී තරංගා පෙරේරා මහත්මිය විසින් යොමු කරන ලද ලිපියක් ඇසුරිනි.  මාගේ එක ම සොහොයුරා දශක තුනක පමණ කාලයක සිට ජීවත් වූයේ අයහපත් මානසික මට්ටමිනි.මාපියන් මිය ගිය පසු ඔහු රැකබලා ගැනීමේ වගකීම පැවරුණේ මට ය.ඔහු ජීවත් වූයේ තමා සතු දේපළවලින් ලද ආදායමිනි. ඔහු ගේ රෝගී තත්ත්වය වැරදි ලෙස පාවිච්චි කළ ඇතැම් අය ඔහු ගේ දේපළ අඩු මුදලට මිල දී ගන්නට සූදානම් වූහ. මේ නිසා ඔහු ගේ මානසික මට්ටම තවත් අවුල් වූයේ ය.සහෝදරයකු ලෙස මට මෙය දැරිය නොහැකි විය. මම ඔහු කැඳවා ගෙන ගොස් මානසික රෝහලේ දෙවියකු බඳු වෛද්‍යවරයකුට බාර කළෙමි.මේ දෙවියා මගේ සොහොයුරා හොඳින් තේරුම් ගෙන ඔහු ගේ මානසික තත්ත්වය නිවැරදි කරන්නට සෙසු වෛද්‍යවරුන් හා කාර්ය මණ්ඩලය සමඟ මහත් වෙහෙසක් ගත්තේ ය. ඔවුන් ඒ වෙනුවෙන් ගත් මහන්සිය වසර 55 ක් වූ මට තදින් ම දැනේ.මා සොහොයුරා සුවපත් කිරීමෙන් නොනැවතුණ මේ දෙවියා මා සොයුරා ගේ දේපොළ ආරක්ෂා කර දීම වෙනුවෙන් උසාවි ද ගියේ ය. ඔහු ඒ සියල්ල කළේ සද්භාවයෙනි. අබමල් රොණක දෙයක් නො ගත්තේ ය.අංගොඩ මානසික රෝහලේ මනෝ වෛද්‍ය විශේෂඥ ජයාන් මෙන්ඩිස් උතුමනි, ඔබ වැනි රාජ්‍ය සේවකයන් රටට ආඩම්බරයකි. ඔබ ඇතුළු සැමට යහපත සැලසේවා!අද මා සොයුරා සුවබර දිවියක් ගත කරයි. ඉකුත් කාලය පුරා ඒ වෙනුවෙන් මහත් කැපවීමෙන් උදවු උපකාර කළ මා බිරිය, දරුවන්, නෑ හිත මිතුරන් මෙන් ම රංජන් සුවඳරත්න නීතිඥ මහතාට සහ ශලනි හේරත් නීතිඥ මෙණෙවියට තුති පුදමි.  නුගේගොඩ, පාගොඩ, දේවාල පාරේ, මහිලාල් රත්නායක මහතා විසින් යොමු කරන ලද ලිපියක් ඇසුරිනි.  නව වසරේ පළමු වැනි ශ්‍රේණියට ඇතුළත් වන දරුවන් පිළිගැනීමේ උත්සවයකට සහභාගිවීම සඳහා අධ්‍යාපන කලාපයේ විදුහලකට ගියෙමි.කුඩා දරුවන් ගේ නෙත්-සිත් ඇද බැඳගැනීම සඳහා නැටුම් අංග කිහිපයක්ම ඉදිරිපත් කර තිබිණ. ඒ අතරතුර පැමිණ සිටි අමුත්තන් ගේ දේශන කිහිපයක් ද විය.ආරාධිත අමුත්තකු ලෙස පැමිණ සිටි කතෝලික පියතුමා සිය කෙටි දේශනයේ දී පැවසූ කරුණු කිහිපයක් කුඩා දරුවන් ගේ මෙන් ම අප ගේ ද සිත් පැහැර ගත්තේ ය.”දුවේ! පුතේ! ඔයාලා දැකලා තියෙනවද පූස් අම්මයි, වඳුරු අම්මයි පැටව් අරගෙන යන විදිහ? පූස් අම්මා පැටිය ගේ බෙල්ල කටින් අල්ලගෙන ගිහින් තැනක තියනවා. එතන හොඳ නැහැ, ආරක්ෂාව නැහැ කියලා හිතුණොත් තව තැනකට අරගෙන යනවා. ඒ විදියට තැනින් තැනට පැටියා කටින් අරන් යනකොට පුංචි පැටියත් අම්මට කීකරුවෙලා ගුලිවෙලා පාඩුවේ ඉන්නවා.වඳුරු අම්මා පැටියා අරගෙන යන්නේ ඊට වඩා වෙනස් විදියකට. පැටියා අම්ම ගේ ඇඟ එයා ගේ අත්, කකුල්වලින් තද කරලා අල්ලගෙන ඉන්නවා. අම්මා ගහෙන් ගහට, අත්තෙන් අත්තට පැන පැන පැටියා ආරක්ෂා කරගන්නවා. වඳුරු පැටියට තමයි තමන් ගේ අත්වල ශක්තියෙන් රැඳිලා ඉන්න වෙන්නේ.’’අද අපේ සමහර අම්මලා තාත්තලත් පූස් අම්මලා වගේ. පුංචි දරුවෝ අරගෙන එක පාසලකට යනවා. එතැන හොඳ නැත්නම් තවත් පාසලකට ඇතුළත් කරනවා. පන්තිය හොඳ නැත්නම් තවත් පන්තියකට දාගන්න උත්සාහ කරනවා. ඔය විදියට දරුවා එතැනින් මෙතැනට, මෙතැනින් එතැනට මාරු කර කර යනවා. දරුවන් අම්මලා ගේ අත අල්ලගෙන එහාට - මෙහාට යනවා.නමුත් දරුවනේ, වෙන්න වුවමනා වඳුරු අම්මලාගේ ක්‍රමයයි. දරුවාට තමයි වගකීම තියෙන්නේ කොහොම හරි හැමදේම දරාගෙන තමන් ගේ ම උත්සාහයෙන් ජීවත් වෙන්න. වඳුරු අම්මා මාර්ගය පෙන්වනවා. නමුත් පැටියා තමන් ගේ ශක්තියෙන් බිම නොවැටී ජීවත් වෙන්න ඉගෙන ගන්නවා.”පියතුමා ගේ දේශනයේ හරය අප සමාජයේ මාපියන් බොහෝ දෙනකුට හිතන්නට යමක් ඉතිරි කර තිබේ. පියතුමනි, ඔබ ගේ වදන් ඒ උත්සව අවස්ථාවේ සිටි දරු පැටවුන් ගේ මාපියන්ට පමණක් නො ව සමාජයට ම අගනා පණිවුඩයකැ’යි සිතමි.  කැලණියේ ධර්මාලෝක මාවතේ නයනා දීප්ති ගුණරත්න මෙනෙවිය විසින් යොමු කරන ලද ලිපියක් ඇසුරිනි.  උසස් පෙළ ලියා අවසන් කර, ආබාධ ඇති දරුවන් වෙනුවෙන් පෙර පාසලක් පවත්වාගෙන යන තරුණියක්මි. වයස අවුරුදු 21ක් වුව ද මට ඇත්තේ අවුරුදු 16ක පමණ පෙනුමකි. ගෙදර සියල්ලන් ගේ ආදරය හා රැකවරණය මැද ජීවත් වන මා මාපියන් හෝ වැඩිහිටියකු නොමැති ව ගෙයින් පිට යන්නේ නැත.එදින යොදා ගන්නා ලද වැඩසටහනක් වෙනුවෙන් මා කොළඹ යා යුතු විය. එහෙයින් එදින ජීවිතයේ පළමු වතාවට මම කොළඹ ආවෙමි.මා එසේ පැමිණියේ මගේ ඥාති සොහොයුරකු මා නියමිත ස්ථානයට කැඳවා ගෙන යන්නට පැමිණෙන බවට පොරොන්දු වූ හෙයිනි. ඔහු ඒ පොරොන්දුව මගේ මාපියනට දී තිබිණි. ඔහු මගේ අනාගතය බාර ගැනීමට අපේක්ෂාවෙන් සිටින බැවින් කවුරුත් ඔහු කෙරේ විශ්වාසය තබා තිබිණි.ඔහු කී ස්ථානයට වී මම ඔහු බලාපොරොත්තුවෙන් සිටියෙමි. ඔහු පැමිණෙන තුරු බලා සිටි වේලාව දිගු ය. සැලකිය යුතු වේලාවක් උත්සාහ කිරීමෙන් පසු මට ඔහු ගේ දුරකථන අංකයට කතා කළ හැකි විය. ඔහු මට කීවේ බසයක නැඟී පිටකොටුවට යන ලෙස ය.ජංගම දුරකථනය විසන්ධි කළ මම ඔහු කී පරිදි බසයකට නැගුණෙමි. මා සිටියේ බලවත් තැතිගැන්මක බැවින් බසින ස්ථානය පවා සිතාගැනීම මට අපහසු විය. කොන්දොස්තර මහතා නොකීවා නම් මා වෙනත් කොහේ දෝ යනු ඇත.පිටකොටුවට වී මා බලා සිටිය ද ඔහු ආවේ නැත. මහා ජනකායක් මැද මම හදවතින් හඬා වැටෙන්නට වීමි.මට දැනුණේ පුදුම අසරණ බවකි. මම සෑහෙන වේලාවක් හඬන්නට ඇත.පුදුමයකි. ඒ ආගන්තුක තරුණ හඬ ඇසුණේ එවිට ය.’නංගි, ඇයි ඔයා අතරමං වෙලාද?’මම කඳුළු පිසදා ගෙන මේ ආගන්තුක තරුණයා දෙස බැලුවෙමි. ඔහු අනුකම්පාවෙන් මදෙස බලා සිටියේ ය.’ඔයාට මොකක් හරි ප්‍රශ්නයක් තියනව කියල මට තේරුණා. ඒකයි මට හිතුණෙ ඔයාට කතාකරන්න ඕනැයි කියල. ඔයාට මොකක්හරි කෙරෙන්න ඕනැද? කියන්න! මං ඔයාට ඒක කරන්නම්’මට ඔහු පෙනුණේ දෙවියකු සේ ය.මම හඬා වැටෙමින් මගේ අසරණ තත්ත්වය ඔහුට කීමි.’බයවෙන්න එපා! මං ඔයාව ඔයා කියන තැනකට ඇරලන්නං’මා කියා සිටියේ මට වහාම ගෙදර යා යුතු බවය.සද්භාවයෙන් ම ඊට එකඟ වූ ඔහු මා පරිස්සමින් පාර මාරු කරවාගෙන මා සමඟ අදාළ බසය සොයන්නට වූයේ ය. බසයක් සොයා ගැනීමට සැලකිය යුතු වේලාවක් ගත වූයේ ය. අවසානයේ දී බසය හමු විය.මා බසයට නැංවූ ඔහු මා එහි අසුනක ද හිඳුවා මගේ හිතට ශක්තිය දුන්නේ ය.’බයවෙන්න එපා නංගි. මං ඔයාව ගෙදරට ඇරලවනව. ඔයා කිසි දේකට බයවෙන්න එපා! ජීවිතේදි අපිට නොයෙක් ප්‍රශ්න එනව. අපි ඒවට මුහුණ දීල ජීවිතේ ජයගන්න ඕනෑ.’ඒ වනවිට මගේ බිය පහවී, මම යථා තත්ත්වයට පත්ව සිටියෙමි.’දැන් මට ආපහු යන්න පුළුවන් අයියෙ, අයිය කරදර වෙන්න එපා! මං මේ බස් එකේ ම දිගටම යන්නං’’එහෙමනං ගැටලුවක් නෑ. මාත් මේ සහතිකයක් ගන්න කැම්පස් එකට යන ගමන්. කොහොම වුණත් මං ඔයා යනකං එළියට වෙලා බලාගෙන ඉන්නං’මට ඔහු පෙනුණේ දේව දූතයකු ලෙස ය. මට ඔහු කෙරේ ඇතිවූයේ ලොකු ගෞරවයකි. නන්නාඳුනන ලෝකයක තනි වී භීතියෙන් හඬමින් සිටි මා ඉන් මුදා ගත් දෙවියා ඔහු ය. මෙබඳු පුද්ගලයන් ගේ දෙපා නැමදිය යුතු ය.මම වහා ම නැගිට ඔහු ගේ දෙපා වැන්දෙමි.’ඔයා වගෙ නංගිල දෙන්නෙක් මටත් ඉන්නවා. ඔයා ගිය ආත්මෙ මගෙ නංගියෙක් වෙලා මට උදවු කරන්න ඇති. ඒක වෙන්න ඇති මට අද ඔයාට උදවු කරන්න හිතුණේ.’බසය පණගැන්වෙද්දී ඔහු සමුගෙන ඉන් පිටතට බැස්සේය.’බයවෙන්න එපා!’ ඒ ඔහු මට දුන් උපදේශයයි. බසය පිටත්වන තුරු ඔහු පිටත රැඳී සිට මට සමු දුන්නේ ය.මෙබඳු වටිනා පුත් රුවනක් ශ්‍රී ලාංකික සමාජයට දායාද කළ මාපියනි ඔබ දෙපළට සැනසිල්ල ලැබේවා!කැලණි සරසවියේ කළමනාකරණ අධ්‍යයන අංශයේ ඉගෙනුම ලබන අතරම රත්මලානේ පෞද්ගලික ආයතනයක රැකියාව කරන මහනුවර පදිංචි සොහොයුරාණනි, (තරුණයා ගේ අනන්‍යතාව හෙළිකර ඇතත් එය පළ නොකැරේ) ඔබට මා පමණක් නොව මගේ මාපියන් ද ණයගැතිය.අප හැමගේ ආශිර්වාදය මෙන්ම මෙය කියවන ශ්‍රී ලාංකික ජනතාව ගේ ද ගෞරවය ලැබ ඔබ යෙහෙන් වැජඹේවා! උපදින හැම ආත්මයේ ම ඔබ මට රැකවරණ සලසන මගේ ආදරණීය සොයුරාණ වේවා!  අනන්‍යතාව සඟවා සිටීමට කැමති අලුත්ගම පෙදෙසෙහි තරුණියක විසින් යොමු කරන ලද ලිපියක් ඇසුරෙනි.නෙළුම් විල, සිළුමිණ, ලේක්හවුස්, කොළඹ</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>14</day>
    </date>
    <link>http://www.silumina.lk/2010/03/14/_art.asp?fn=as1003145</link>
    <topic>ඇතැම් පුද්ගල හැසිරීම් අනුව ඔවුන් සර්පයන්දැයි සැක සිතෙනවා</topic>
    <author>සාකච්ඡා කළේ -රමණී සුබසිංහ</author>
    <content>අඩුම වයසින් රාජකාරියට පත්වූ කොරනෙල් රාලහාමිමගේ ඇස් ඉතාම ලස්සනයි අම්මා හැමදාම කීවෙ එහෙමයිනැති වූ දරු සොවින් වනපෙතේ සරනා යක්කුරුලු ආත්මයනෙළුම් විලඇතැම් පුද්ගල හැසිරීම් අනුව ඔවුන් සර්පයන්දැයි සැක සිතෙනවාසංරක්ෂණයට ලක් නොවුණු ලංකාවේ මහතම ගස!අනාදිමත් කාලයක සිට මේ පෘථිවි තලයෙහි දැකගත හැකි සත්ත්ව කොට්ඨාශ අතර තිරිසන් අපායෙහි උපන් සත්ත්වයන් ද දැකගත හැකි ය. ඒ අතරින් සර්පයින් යන වචනය ඇසූ සැණින් අප සිතෙහි තැති ගැන්මක්, පිළිකුලක් ඇතිවීම ස්වභාවික ය. ලොව විවිධ සත්ත්ව කොටස් ජීවත්වූයේ නමුදු සෑම සර්පයෙක් ම එක සමාන වූ විෂ සහිත ස්වභාවයකින් යුතු නොවන්නේ ය. එහෙත් සර්පයින් පිළිබඳ වූ පොදු සංකල්පය නිසා කවර සර්පයකු දුටුවේ වුව ද මිනිසා බියට පත්වීම, පිළිකුල් සහගතව හැසිරීම අපට දැකගත හැකි ය.ඇතැම් මිනිසුන් ගේ හැසිරීම් දකින කළ ‘මේ මිනිහා සර්පයෙක් වගේ’ යැයි කියන අවස්ථා ද සමාජයේ කොතෙකුත් ඇත. සැබැවින් ම මිනිසා සර්පයකුට සම කළ හැකි ද යන්න අපගේ අවධානය යොමු විය යුතු කරුණකි. සූත්‍ර පිටකයේ අංගුත්තර නිකායේ ආසි විෂ සූත්‍රය දෙස බලමු. සර්ප විෂට සම කළ හැකි විෂ සහිත පුද්ගලයන් මේ සමාජයේ සිටිනා බව එහිදී තිලෝගුරු බුදුරජාණන් වහන්සේ පෙන්වා දී ඇත්තාහ. ‘සර්පයින් වගේ මිනිසුන්’ යන වැකිය ජන සමාජයෙහි ප්‍රචලිත වීමට මෙම සූත්‍ර දේශනාව ද යම්තාක් දුරකට ඉවහල් වන්නට ඇත.කුප්පියාවත්ත ජයශේඛරාරාම විහාරවාසීගෞරව ශාස්ත්‍රවේදීමාවරලේ භද්දිය හිමිබුදුරජාණන් වහන්සේ ඉතා නිරවුල්ව සර්පයින් වර්ග හතරක් පිළිබඳ හඳුන්වා දී ඇත්තා හ. එනම් දෂ්ඨ කළ විගසම විෂ සහිත, එහෙත් දිගින් දිගටම විෂ නැති සර්පයින් ය. දෂ්ඨ කළ සැණින් විෂ නොවූ එහෙත් පසුව විෂ ඇතිවන සර්පයින් ය. දෂ්ඨ කළ මොහොතේත් ඉන් පසුවත් දිගින් දිගටම පවත්නා විෂ සහිත සර්පයින් ය. දෂ්ඨ කළ විගස ද විෂ නොවූ, දිගින් දිගටම පවත්නා විෂ ද නොවූ සර්පයින් ය.එහෙත් මේ සිව් ආකාරයක විෂවලින් යුතු සර්පයින් පිළිබඳ පෘථග්ජන මිනිසා කරුණු අවබෝධ කොට තිබෙන්නේ ඉතා ස්වල්ප වශයෙනි.මේ නිසා ඕනෑම සර්පයකු දුටු විගස මරා දමන්නට පවා පෙළඹෙන අවස්ථාවන් අපට කොතෙකුත් දැකගත හැකි ය. විශේෂයෙන් ම වියළි කලාපීය ගොවිතැන ආශ්‍රිත ජීවිත ගත කරන පුද්ගලයින්ගෙන් ‘ඔබ මේ වනවිට සර්පයින් කී දෙනෙක් මරා තිබේ දැ’යි විමසුවේ නම්, එය ගණන් කිරීමට පවා අපහසු යැයි පවසන අවස්ථා කොතෙකුත් ඇත. ඇතැම් පාසල් දරුවන් පවා එවැනි කාර්යයන් හි නිරතවන බව අපි දැක ඇත්තෙමු.මිනිසා මේ සියලු පාපයන් සිදු කරන්නේ සර්පයින් පිළිබඳ වූ විධිමත් අවබෝධයක් නොවන නිසා ය. මේ සතුන් තම පරිසරයෙහි ජීවත්වීම ඇතැම් විට තමන් ගේ භවභෝග ආරක්ෂා කර ගැනීම උදෙසා සොබාදහම විසින් ම කරනු ලැබූ නිර්මාණයක් බව තේරුම් ගන්නට බොහෝවිට මිනිසා පෙළඹෙන්නේ නැත.බුදු දහම මත පදනම් වී එසේ සර්පයින් පිළිබඳ නිරවුල් අවබෝධයක් ජනසමාජයට ලබා දීමට හැකි වුවහොත්, ඔවුන් ප්‍රාණඝාතය නම් වූ අකුසල කර්මයෙන් වළකා ගැනීමටත්, අහිංසක සත්ත්ව ජීවිත ආරක්ෂා කරගන්නටත් එය විශාල පිටුවහලක් වනු නො අනුමානය.ලොව ජීවත්වන මේ සිව් ආකාර සර්පයන්ට සමාන කළ හැකි පුද්ගලයන් සතර දෙනෙක් ද මේ සමාජයේ විද්‍යමාන වන බව බුදුරජාණන් වහන්සේ පෙන්වා දී ඇත්තාහ.“ඒව මේව කෝ භික්කවේ චත්තාරෝ මේ ආසි විසූපමා පුග්ගලා සන්තෝ සං විජ්ජමාන ලෝකස්මිං”මහණෙනි, ආසි විසූපම වූ පුද්ගලයෝ සතර දෙනෙක් මේ ලොව විද්‍යමාන ය.“ආඝත විසෝන ඝෝර විසෝ” ඒ මොහොතෙහි පැමිණි විෂ ඇති, එහෙත් දිගින් දිගටම වූ විෂ නැති, දරුණු වූ විෂ නැති සර්පයන් බඳු පුද්ගලයින් ය.“ඝෝර විසෝන ආඝත විසෝ”ඒ මොහොතේ දරුණු විෂ නැති, එහෙත් පවත්නා වූ දරුණු විෂ ඇති සර්පයින් වැනි පුද්ගලයින් ය. ඒ මොහොතේත් විෂ ඇති, දිගින් දිගටම පවත්නා වූත් විස ඇති සර්පයින් හා සමාන විෂ සහිත පුද්ගලයින් ද වේ. සිව් වැනි පුද්ගලයා නම් ඒ මොහොතේ ද විෂ නොවූ ඉන්පසුව ද විෂ නොවූ තැනැත්තා ය.බුදුරජාණන් වහන්සේ විසින් මේ ආකාරයට පුද්ගලයා සර්පයකුට උපමා කරනු ලබන්නේ මිනිස් සන්තානයෙහි පවතින්නා වූ එක්තරා සිතිවිල්ලක් පාදක කර ගනිමිනි. එනම් ක්‍රෝධය නම් වූ සිතිවිල්ල ය. පුද්ගලයා ගේ ඉන්ද්‍රිය පහට ගෝචර වන්නා වූ රූප, ශබ්ද, ගන්ධ, රස, ස්පර්ශ යන අරමුණු කෙරෙහි සමහර අවස්ථාවන්හි අකැමැත්තක් ඇති වීම ස්වභාවික ය. මෙකී අකැමැත්ත නිසා මිනිසා ලබන වින්දනය දුක්ඛ වේදනා ලෙස පෙන්වා දීමට පුළුවන. දුක්ඛ වේදනා විඳින්නා වූ පුද්ගලයා එකී වේදනාවත් ඇති කරනු ලැබූ අරමුණු පිළිබඳ තාවකාලික වූ හඳුනා ගැනීමක්, සලකුණක් තම සන්තානයෙහි සටහන් කර ගැනීම නිසැකයෙන් ම සිදුවන්නකි.මෙසේ සංඥාව ඇති වූ පසු වරින් වර, එකී අරමුණු හමුවන සෑම මොහොතකම ඒ පිළිබඳ අකැමැත්තෙන් මෙනෙහි කිරීමට යාම නිසා ද්වේෂය හට ගනී. මේ නිසා ද්වේෂය, ක්‍රෝධය වැනි සිතිවිලිවල මූලස්ථානය, පුද්ගල සන්තානයෙහි පැන නඟින්නා වූ දුක් සහිත දේ ද, අප්‍රිය දේ ද ඇතිවන්නා වූ අකැමැත්ත නම් වූ සිතිවිල්ල බව අප මෙහි දී පළමුව වටහා ගත යුතු ය.මෙම ක්‍රෝධය සමඟ සිදු කරන්නා වූ ගනු දෙනුවේ ස්වරූපය මත පුද්ගලයා ඉහත සඳහන් විෂ සහිත සර්පයකුට සමාන වන බව බුදුරජාණන් වහන්සේ පෙන්වා දී ඇත්තා හ. යම් කෙනෙක් නිරායාසයෙන් කෝපයට පත්වූයේ වුව ද, ඒ කෝපය, ද්වේෂය දිවා රාත්‍රි මුළුල්ලේ දිගින් දිගට ම නොපවතී නම් එවැනි පුද්ගලයා උපමා කර දක්වන්නේ පැමිණි විෂ ඇතියේ වුව ද පවත්නා විෂ නොවූ සර්පයකුට ය.මෙය ඉතා වැදගත් මඟ පෙන්වීමකි. ඇතැම් විට ඔබ නිරන්තරයෙන් කෝපයට පත්වන පුද්ගලයෙක් වීමට පුළුවන. එහෙත් මේ ක්‍රෝධ සහගත සිතිවිලි ඔබ කෙරෙහි දිගින් දිගටම නොපවතිනවා වීමට ද පුළුවන. එසේ නම් ඔබ සම කළ හැකි වන්නේ පළමුව හඳුන්වා දුන් සර්ප කුලයට ය. එහෙත් ඔබ අමතක නොකළ යුතු කරුණක් වේ. ඒ මොහොතේ පවා ක්‍රෝධය, ද්වේශය පවත්වා ගැනීම ඔබ ගේ සසර ගමන දිගු කරන එක් පාපී ක්‍රියාකාරකමකට හෝ එය මූලස්ථානයක් විය හැකි බව ය.ඒ මොහොතේ විෂ නැති එහෙත් පසුව දිගින් දිගට ම පවත්නා වූ විෂ සහිත පුද්ගලයන් ද වේ. එවැනි තැනැත්තා හඳුනා ගන්නේ කෙසේ ද? ඇතැම් පුද්ගලයන් නිරන්තරයෙන් කිපෙන බවක් දක්නට නොලැබේ. එහෙත් ඔවුන් ගේ කෝපය අභ්‍යන්තරිකව දිගින් දිගටම වර්ධනය වේ. මේ නිසා ලුහුබැඳගෙන එන ක්‍රෝධ සිතිවිලි එවන් පුද්ගලයින් සතු වේ. මේ ආකාරයට පැමිණි විෂ නැති වුව ද පවත්නා විෂ ඇති පුද්ගලයන් අප සමාජයේ කොතෙකුත් දැකගත හැකි ය. ඔබ එවැනි ස්වරූපයකින් යුතු පුද්ගලයකු නම් කළ යුතු වන්නේ කුමක්ද? පළමුව එකී දුර්ගුණය හඳුනා ගැනීමට සමත් වීම ය.නිරන්තරයෙන් කෝපයට පත් වී වචන හෝ ක්‍රියාකාරකම් මගින් ඔබ ප්‍රතිචාර නොදක්වන්නේ වීමට පුළුවන. එහෙත් දිගින් දිගටම ඇතුළාන්තයෙන් මෙකී වෛරී සිතිවිලි සමඟ, ක්‍රෝධ සහගත සිතිවිලි සමඟ ගමන් කිරිම නිසා, ක්‍රෝධයෙන් දවස ගෙවා දැමීම නිසා ඔබ මෙලොව මෙන් ම පරලොව ජීවිතයට ද විශාල හානියක් සිදුකර ගනී. යම් පුද්ගලයෙක් තම සිත ඇතිවන්නා වූ ක්‍රෝධය ඒ මොහොතේ පිට නොකර, දිගින් දිගටම පවත්වා ගෙන සිටින අතර, සඟවා තබාගෙන ක්‍රෝධයෙන් මිරිකෙමින් සිටින අතර මිය ගියේ නම්, එකී ද්වේශී සිතිවිල්ල, ඔහුගේ ඊළඟ බව ය ද අතිශයින් ම දුක්ඛිත කරනු නො අනුමානය. මේ නිසා ඔබ ඒ මොහොතේ විෂ නැති, පසුව විෂ ඇති සර්පයකු ගේ ගණයට පත් නොවී ඔබ ගේ ජීවිතය, අධ්‍යාත්මය, ක්‍රෝධය සහගත සිතිවිලිවලින් නිදහස් කර ගැනීමට කටයුතු කළ යුතු ය.තෙවැනි පුද්ගලයා නම් ඒ මොහොතේත් විෂ සහිත, පසුවත් දිගින් දිගටම පවත්නා වූ විෂ සහිත තැනැත්තා ය. එවැනි පුද්ගලයා අදාළ වූ සෑම ක්‍රියාකාරකමක දී ම කෝපයට පත්වේ. නිරතුරුව ම ද්වේශ සහගතව, මුලා වූ සිතින් කායික වාචසික ක්‍රියාවන් හි නිරත වේ.ඒ ද්වේශ සහගත සිතිවිලි ඔහු ගේ සන්තානයෙ හි පවත්නා බැවින් මෙලොව ජීවිතය අසාර්ථක කර ගනී. පරලොව ජීවිතය ද දුක්ඛිත එකක් ම බවට පත්කර ගනී. මේ නිසා බුදු දහම අනුව යමින් මේ මනෝභාවයන්ගෙන් නිදහස් වීමට ඔබ නිරතුරුව ම උත්සාහ කළ යුතු ය.සිව් වැනි සර්පකුලය නම් ඒ මොහොතේ ද විෂ නොවූ, පවත්නා විෂ ද නොවූ කුලයයි. එවැනි සර්පයින්ට උපමා කළ හැකි පුද්ගලයින් ද මේ සමාජයේ ජීවත්වන බව බුදුරජාණන් වහන්සේ පෙන්වා දී ඇත්තා හ. ඔබ අවබෝධ කරගත යුතු වන්නේ කුමක්ද? ලොව සිව් ආකාරයක සර්පයින් සිටිනවා සේ ම ඒ සර්පයින් සිව් දෙනාට සම කළ හැකි මිනිසුන් ද වෙසෙන බව ය. ඔබ කළ යුතු වන්නේ කුමක්ද?? පළමුව තමා හඳුනා ගැනීම ය. ඔබ හා වෙසෙන අන් පුද්ගලයන් කවර සර්ප කුලයකට අයත් දැයි විමසා බලන්නට පෙර ඔබ අයිති වන්නේ කවර සර්ප කුලයකට ද යන්න හඳුනා ගත යුතු ය.බුදුරජාණන් වහන්සේ ගේ ධර්මය අනුව යන ඔබ, මේ ලොව අප කැමැති වූත්, අකැමැති වූත් සියලුම ගොඩනැගීම්, සංස්කාරයන් අනිත්‍ය ස්වභාවයෙන් යුතු බව හොඳින් අවබෝධ කොට ඇත.‘සබ්බේ සංඛාරා අනිච්චාතී’යම් පුද්ගලයෙක්, සියලුම සංස්කාරයන් අනිත්‍ය යැයි අවබෝධ කොට ගන්නේ ද, ඒ පිළිබඳ ඉතා හොඳින් පුහුණුවක් ලබන්නේ ද එහිදී ඔහු සාර්ථක පුද්ගලයෙක් වන්නේ යැයි, පරලෝක ජීවිතය ද යහපත් කර ගන්නේ යැයි බුදුරජාණන් වහන්සේ දේශනා කොට ඇත්තාහ.ඒ කුමක් නිසා ද? යම් පුද්ගලයකුට තමා ජීවත්වන ලෝකය දෙස අනිත්‍ය, දුක්ඛ, අනාත්ම ලෙස බලන්නට හැකි වූයේ නම් ඔහුට කැමැත්ත සහ අකැමැත්ත අතර වෙනෙසක් නොපෙනෙන්නේ ය. කැමැත්ත සහ අකැමැත්ත අතර වෙනසක් නො දකින්නා වූ පුද්ගලයා ද්වේශය හා රාගය දක්වා ගමන් නොකරන්නේ ය. නිරායාශයෙන් ම එයින් වළකින්නේ ය. තමන් සර්පයකු බඳු විෂ සහිත, විෂ කුරු පුද්ගලයකු බවට පත්වීම වළකා ගැනීමට නම් අනිත්‍ය පිළිබඳ ගැඹුරු වැටහීමක් ඇති කර ගත යුතුම ය.මෙසේ අප විසින් මේ සාංසාරික ජීවිතයේදී ඇති කරගන්නා වූ අවබෝධයත් නිසා සමාජයේ යහපත් පුද්ගලයින් ලෙස ජීවත්වීමට අවස්ථාව උදාවේ. සාංසාරික ගමන වඩාත් නිවැරැදි කරගන්නට හැකි වේ. මෙය බෞද්ධයා විසින් නිරතුරුව සිහිපත් කළ යුතු කරුණකි.සාකච්ඡා කළේ -රමණී සුබසිංහ</content>
  </post></root>