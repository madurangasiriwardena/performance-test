<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2011</year>
      <month>05</month>
      <day>24</day>
    </date>
    <link>http://www.dinamina.lk/2011/05/24/_art.asp?fn=n1105247</link>
    <topic>මුහුදු සීමා උල්ලංඝනය කළ ශ්‍රී ලාංකික ධීවරයෝ 31ක් ඉන්දීය අත්අඩංගුවේ</topic>
    <author>බුද්ධිකා ඉඹුලාන</author>
    <content>නියමිත මුහුදු සීමාව උල්ලංඝනය කරමින් ඉන්දීය මුහුදු සීමාවට ඇතුළු වු ශ්‍රී ලාංකික ධීවරයන් 21 දෙනකු තමිල්නාඩු මුහුදු තීරයේදී එම වෙරළ ආරක්ෂක බලධාරීන් අත්අඩංගුවට ගෙන තිබේ.පසුගිය 16 දා දෙවුන්දරින් මුහුදු ගිය නිරංජලා, තේජනා-2, ප්‍රියාන් -4 සහ කුඩාවැල්ලෙන් මුහුදු ගිය කළණි ධීවර යාත්‍රාවේ සිටි ධීවරයන් මෙසේ අත්අඩංගුවට පත්වී ඇත. මෙම ධීවර පිරිසට පෙර පසුගිය අප්‍රේල් 24 දා සහ මැයි මස 03 දා දෙවුන්දරින් මුහුදු ගිය ජුග්ගයා මධු සහ දුෂාන්ත පුතා ධීවර යාත්‍රා දෙකෙහි වූ ධීවරයන් 10 දෙනකුද මේ වන විට චෙන්නායිහි රඳවා සිටී.චෙන්නායිහි රඳවා සිටින මෙම ධීවරයන් 31 දෙනාම කඩිනමින් නිදහස් කර ගැනීමට අවශ්‍ය කටයුතු සම්පාදනය කරන ලෙස ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා ධීවර දෙපාර්තමේන්තුවට උපදෙස් ලබා දී ඇත.ඒ අනුව ධීවර දෙපාර්තමේන්තුව විදේශ කටයුතු අමාත්‍යංශය හරහා ඉන්දීය මහ කොමසාරිස් කාර්යාලයට මෙම ධීවරයන් පිළිබඳව දන්වා තිබේ. දිගින් දිගටම විදෙස් රටවල මුහුදු සීමාවන් උල්ලංඝනය කරමින් ශ්‍රී ලාංකික ධීවරයන් මෙසේ නීති විරෝධි ධීවර කටයුතුවල යෙදීම දෙරටේම සුහදතාවයට බාධාවක් වන බැවින් මෙම නීති විරෝධී කටයුතුවලින් වැලකී සිටින්නැයි තමන් ධීවර කාර්මිකයන්ට තරයේ අවවාද කරන බව ධීවර ඇමැති වෛද්‍ය රාජිත සේනාරත්න මහතා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>24</day>
    </date>
    <link>http://www.dinamina.lk/2011/05/24/_art.asp?fn=n11052413</link>
    <topic>චින්තන්ටත්තහනම් උත්තේජක චෝදනා</topic>
    <author>ප්‍රින්ස් ගුණසේකර</author>
    <content>පොදු රාජ්‍ය මණ්ඩලයීය ක්‍රීඩා රන් පදක්කම් දිනා සිටි බර ඉසිලීමේ සූර චින්තන ගීතාල් විදානගේට තහනම් උත්තේජන චෝදනා එල්ල වී ඇත.පසුගිය අපේ‍්‍රල් 13දා චීනයේ පැවැති ආසියානු බර ඉසිලීමේ සූරතාවලියේ දී චින්තන ගීතාල් විදානගේ තහනම් උත්තේජන භාවිත කර ඇති බවට ඔහුගෙන් ලබාගත් මූත්‍රා නියැඳියකින් තහවුරු වී ඇතැයි ජාත්‍යන්තර බර ඉසිලීමේ සම්මේලනය ශ්‍රී ලංකාවට දන්වා එවා තිබේ.ජාතික තහනම් උත්තේජන ආයතනයේ ප්‍රධානී විශේෂඥ වෛද්‍ය ගීතාංජන මෙන්ඩිස් මහතාගේ ප්‍රධානත්වයෙන් ඊයේ ක්‍රීඩා වෛද්‍ය ඒකකයේ පැවැති මූලික පරීක්ෂණයකදී ක්‍රීඩකයා පවසා ඇත්තේ තරගාවලියට පෙර අතිරේක පෝෂණයක් ගත් බවත් එය තහනම් උත්තේජකයක් බව තමා දැන නොසිටි බවත් ය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>24</day>
    </date>
    <link>http://www.dinamina.lk/2011/05/24/_art.asp?fn=n11052414</link>
    <topic>වනයෙන් අලි පැටවුන් අල්ලාඇති කිරීමේ ජාවාරමක්</topic>
    <author>තෙන්නකෝන් කුලසේකර</author>
    <content>වනාන්තර වලින් අලි පැටවුන් අල්ලා හීලෑ ඇතින්නියන් විසින් ප්‍රසූත කළ පැටවුන් ලෙස ඇති දැඩි කිරීමේ ජාවාරමක් පිළිබඳ කරුණු අනාවරණය වී ඇත.හීලෑ අලි ඇතුන් ඇති කරන්නන් කීප දෙනකු මෙම ජාවාරමට සම්බන්ධ වී ඇති බවට තොරතුරු අනාවරණය වී ඇති බව පවසන වනජීවි අමාත්‍යවරයා කූඨ ව්‍යාපාරිකයන් වනාන්තරවලට ගොස් අලි පැටවුන් අල්ලා මෙම හොර ජාවාරම සිදුකරන බවත් හීලෑ ඇතින්නියන්ගේ ඩී.එන්.ඒ. ජාන ලබාගෙන ඉදිරි පරීක්ෂණ කටයුතු සිදුකර නීතිය තදින්ම ක්‍රියාත්මක කරන ලෙසත් ඇමැතිවරයා වනජීවි අධ්‍යක්ෂ ජනරාල්වරයාට දැනුම් දී ඇත. මෙම ජාවාරම මැඩපැවැත්වීම සඳහා තමන් දන්නා තොරතුරු තමා වෙත හෝ වන ජීවි අධ්‍යක්ෂ ජනරාල්වරයා වෙත දැනුම් දෙන ලෙස අමාත්‍යවරයා මහජනතාවගෙන් ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>24</day>
    </date>
    <link>http://www.dinamina.lk/2011/05/24/_art.asp?fn=n11052415</link>
    <topic>විජයග්‍රහණයේ පෙළපාළියටරණවිරුවෝ 8278ක්</topic>
    <author>චන්ද්‍රිකා පෙරේරා සහ භක්ති ධර්මප්‍රිය මෙන්ඩිස්</author>
    <content>ගාලුමුවදොර පිටියේ දී පැවැත්වීමට නියමිත විජයග්‍රහණයේ පෙළපාළිය වෙනුවෙන් ත්‍රිවිධ හමුදා, පොලිස්, විශේෂ කාර්ය බළකා හා සිවිල් ආරක්ෂක බළකා රණවිරුවෝ 8278ක් පෙරහුරුවේ යෙදෙති.ත්‍රස්තවාදය පරාජය කළ විජයග්‍රහණයේ දෙවැනි සැමරුම වෙනුවෙන් ලබන 27 දා පැවැත්වෙන විජයග්‍රහණයේ පෙළපාළිය එදින උදෑසන ජනාධිපති මහින්ද රාජපක්ෂ මහතාගේ ප්‍රධානත්වයෙන් පැවැත්වේ.සටනට එක්වූ ත්‍රිවිධ හමුදා පැරෂුට් ශූරයින්ගේ ත්‍රාසජනක ක්‍රියා නිරූපණය සමඟ තාක්ෂණික මෙවලම් හා විවිධ බර අවි ප්‍රදර්ශනය ද එහි දී සිදුකෙරේ. ඒ අතර මුහුදේ නාවික යාත්‍රා ප්‍රදර්ශනය කෙරෙන අතර ගුවනේ ප්‍රහාරක යානා ප්‍රදර්ශනය කෙරේ.විජයග්‍රහණයේ පෙළපාළියේ ප්‍රධාන අණදෙන නිලධාරි ලෙස මේජර් ජෙනරාල් නන්දන උඩවත්ත මහතා කටයුතු කරන අතර දෙවැනි අණදෙන්නා ලෙස බ්‍රිගේඩියර් ඒ. එල්. එස්. කේ. පෙරේරා කටයුතු කරයි. පෙළපාළිය සඳහා යුද හමුදාවේ 5197 ක් ද නාවික හා ගුවන් හමුදා සෙබළුන් 2040 ක් ද පොලිසිය, විශේෂ කාර්ය බළකාය හා සිවිල් ආරක්ෂක දෙපාර්තමේන්තු විරුවන් 1020 ක් ද සහභාගි වෙති. එදින සවස ශ්‍රී ජයවර්ධනපුර කෝට්ටේ රණවිරු ස්මාරකය අභියස දී මියගිය රණවිරුවන්ට ජාතියේ උත්තමාචාරය පුද කෙරේ. සේනාධිනායක ජනාධිපති මහින්ද රාජපක්ෂ මහතාගේ ප්‍රධානත්වයෙන් එම පූජෝත්සවය ද පැවැත්වේ.දැය වෙනුවෙන් දිවි පුද කළ ශරීරාංග කැප කළ හා දැනට ක්‍රියාන්විතයේ යෙදෙන රණවිරුවන් සැමරීම වෙනුවෙන් මැයි 19 දා සිට ජූනි 19 දා දක්වා මාසයක කාලය තුළ රට පුරා සමරු උළෙල පැවැත්වීමට කටයුතු කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>24</day>
    </date>
    <link>http://www.dinamina.lk/2011/05/24/_art.asp?fn=n11052416</link>
    <topic>ජාතික අධ්‍යාපන ආයතනයෙන් ප්‍රකාශන මිලදී ගැනීමට වැඩපිළිවෙළක් නැහැ</topic>
    <author>දයා පෙරේරා</author>
    <content>මහරගම ජාතික අධ්‍යාපන ආයතනයෙන් ගුරු අධ්‍යාපනයට අදාළ ප්‍රකාශන මිලදී ගැනීම සඳහා නිසි වැඩපිළිවෙළක් නැතැයි ගුරුවරු මැසිවිලි නගති. යම් ප්‍රකාශනයක් මිලදී ගැනීමට නම් ජාතික අධ්‍යාපන ආයතන පරිශ්‍රයේ පිහිටි ලංකා බැංකු ශාඛාවට මුදල් ගෙවා රිසිට් පත ආයතනයේ ප්‍රකාශන ගබඩාවට ඉදිරිපත් කළ යුතුව ඇතැයි ද එය කාලය කා දමන අවිධිමත් ක්‍රමයකැයි ද ඔවුහු කියති.සෙනසුරාදා හා ඉරිදා දිනවලදී අධ්‍යාපන කටයුතු සඳහා පැමිණෙන විශාල පිරිසකට ඒ දිනවල ලංකා බැංකු ශාඛාව වසා තිබෙන බැවින්කිසිදු ප්‍රකාශනයක් ලබා ගැනීමට බැරි බවත් ඔවුහු වැඩිදුරටත් පවසති. සතියේ දිනවල පවා බැංකු ගනුදෙනු අවසන් වන වේලාවෙන් පසු පොත් මිලදී ගැනීමට හැකියාවක් නැතැයි ද කියති..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>24</day>
    </date>
    <link>http://www.dinamina.lk/2011/05/24/_art.asp?fn=n11052417</link>
    <topic>ත්‍රි’මලේ පැරැණි වරාය හා බළකොටුවලෝක උරුම ලැයිස්තුවට</topic>
    <author>ත්‍රිකුණාමලය විශේෂ ඒ. ටී. එම්. ගුණානන්ද</author>
    <content>ත්‍රිකුණාමලය ඉපැරණි වරාය හෙවත් කළු වරාය (Black Bay) හා බළ කොටුව ලෝක උරුමයක් ලෙස ප්‍රකාශයට පත් කිරීමට මූලික කටයුතු මේ දිනවල සම්පාදනය වෙමින් පවතින බව පුරා විද්‍යා දෙපාර්තමේන්තුව කියයි.මේ සම්බන්ධයෙන් වන යෝජනාව මේ වසරේ එක්සත් ජාතින්ගේ අධ්‍යාපනික හා සංස්කෘතික සංවිධානය හෙවත් යුනෙස්කෝ වට ඉදිරිපත් කරන බව පුරාවිද්‍යා අධ්‍යක්‍ෂ ජනරාල් ආචාර්ය සෙනරත් බණ්ඩාර දිසානායක මහතා පැවසීය.ලොව දෙවැනි විශාල ස්වභාවික වරාය ලෙස හැඳින්වෙන ත්‍රිකුණාමල වරායට යාබදව පිහිටි මෙම කළු වරාය හා බල කොටුව ඒකාබද්ධ කර ලෝක උරුම ලැයිස්තුවට ඇතුලත් කිරීමට ලබන වසරේ සිදු කෙරේ. ඒ සඳහා වන මූලික කටයුතු සම්පාදනය කර අදාල යෝජනාව මේ වසර තුළ යුනෙස්කෝ සංවිධානයට ඉදිරිපත් කළ යුතු බව අධ්‍යක්‍ෂ ජනරාල්වරයා පැවැසීය.මෙම ස්ථාන දෙක ලෝක උරුම ලැයිස්තුවට ඇතුළත් කිරීම තුළින් එම ස්ථාන විදේශීය සංචාරකයන්ගේ ආකර්ශනයට ලක්වන බවත් ඒ තුළින්නැගෙනහිර පළාතට වැඩි සංචාරක පිරිසක් ආගමනය වනු ඇති බවත් ත්‍රිකුණාමලය පුරාවිද්‍යා නිලධාරී එල්. ඩී. රංජිත් සැම්සන් මහතා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>24</day>
    </date>
    <link>http://www.dinamina.lk/2011/05/24/_art.asp?fn=n11052410</link>
    <topic>ගිනි කෙළි බිලිගත්පුංචි සුරතලිය අවින්ද්‍යා</topic>
    <author>කොටදෙණියාව සමූහ එම්. පී. කුමාර සහ මිනුවන්ගොඩ සමූහ සිරිසේන අත්තනායක</author>
    <content>සතුට දෝරේ ගැලූ මංගල උළෙලේ අවසානයට නැකත උදා වෙමින් පැවතිණි. මංගල යුවළ සිය ජීවිතයේ උපරිම සතුට සොයා කැදැල්ලකට පියාඹන්නට සූදානම්ය. කවුරුත් ඒ යුවළ දෙස බලා සිටියේ හද පිරි සතුටිනි. යුවළ පිටත්වන බවට සංඥා කරමින් දැල්වූ රතිඤ්ඥා හඬ ගුවනට මුසු වෙද්දී මනාලියගේ මව මේ යුවළ ඉදිරියට ගෙනා සුදුමල් සහිත වතුර වීදුරුව මනාලියගේ තොල ගෑවා පමණි. ඒ අසලම මේ දසුන් බලමින් මිත්තණියගේ සාරි පොටේ එල්ලී සිටි පුංචි සුරතල් අවින්ද්‍යා දැරිය ලේ විළක් මැද ඇද වැටුණේ පළාතම ගිගිරුම් දුන් මහ හඬක් සමගිනි.පස් හැවිරිදි පුංචි අවින්ද්‍යා තත්සරණි වීරසූරිය මිනුවන්ගොඩ උන්නාරුවේ සමන් බණ්ඩාර වීරසුරිය (33) මහතාගේ හා සිතාරා ජීවනී අල්විස් (31) මහත්මියගේ එකම දරුවාය. ඇය පසුගිය ජනවාරියේ පීල්ලවත්ත ඩේවිඩ් සිල්වා කනිටු විදුහලට ඇතුළත් කළේ මේ මවුපියන් මහත් බලාපොරොත්තු ඇතිවය.සමන් බණ්ඩාරගේ සොයුරියගේ දියණියකගේ මංගල උත්සවය පසුගිය 19 වැනිදා මීගමුව කුරණ ජනජයගම දී පැවැත්විණි. වසර පහකුත් මාස පහක් වයසැති මේ දියණිය සිය නැන්දණියගේ නිවෙසේ මංගල උත්සවයට යන්නට පෙරුම් පිරුවේ පෙරදා පටන්ය. ඇගේ බලාපොරොත්තු මල් ඵල ගන්වමින් පියා මව හා මිත්තණිය සමඟ ඇය ඊට සහභාගී වූවාය. මේ මංගල්ල්‍යය වෙනුවෙන්ම සැකැසූ අලූත් ඇඳුමින් අවින්ද්‍යා හැඩවී සිටියාය. මංගල දිනයේ පියාටත් මවටත් විවිධ කටයුතු පැවරී තිබීම කවදත් මිත්තණිය හා ගත කරන්නට කැමති ඇයට මහත් සතුටක් වූයෙන් හැම විටම මිත්තණිය වූ අමිතා ද සිල්වා ගුණවර්ධන (66) මහත්මියගේ අතේ මෙන්ම සාරි පොටේද එල්ලී ඈ එහෙ මෙහේ ගියාය.නැකත් විදි සියල්ල සිදු විය. දිවා භෝජනයෙන් පසුව පස්වරු 3.35 ට යෙදුණු සුබ මොහොත වෙන් වූයේ මනාල යුවළ මධුසමය සඳහා පිටවන්නටය. ආච්චියේ අපිත් යමු මනමාලි බලන්න කියූ අවින්ද්‍යා මිත්තණියගේ අතින් ඇද ගෙන ඒ අසලට ගොස් මනාලියගේ ඇඳුම අතපත ගාමින් කල් ගත කළේ සොහොයුරු පේ‍්‍රමයෙන් යුතුවය. ඇයට අක්කාගෙන් වෙන්වීමද දරා ගන්නට බැරි තරම් දුකක් වී තිබිණි.මනාලියගේ මව මේ යුවළට පෙරමඟ සළකුණු පෙන්වූයේ දිවිය වාසනාවන්ත කරන අදහස ඇතිවය. යුවළ පිටත් වෙන මොහොත උදා වූ බව ගමට රටට කියන්නට සැරසී සිටි හිතවතා වෙඩි වැළට ගිනි තිබ්බේ තම කාරිය අවසන් කරන්නටය. බට්ටන් හා රතිඤ්ඤා කරල් එකින් එක පුපුරා ගියේ මහ හඬ නංවමිනි.යුවළ කාරයට ගොඩ වෙන්නට පියවර මනිද්දී එක්වරම විසිවී ආ බට්ටෙක් අවින්ද්‍යාගේ පපුවේ වැදුණේ බෝම්බයක් පිපිරුණා හා සමාන හඬක් සහිතවය. මේ හඬ දරා ගත නොහැකි වූ මිත්තණිය අත් දෙකින් දෙකන් වසා ගෙන කෑගැසුවේ ශබ්දය කුමක්දැයි තේරුම් ගත නොහැකිවය. මේ අතරේ බිම ඇද වැටුනු දැරිය කිසිවකු ඔසවාගෙන දුවනවා දුටු මිත්තණිය යළි විලාප දුන්නේ සිදුවන කිසිත් සිතා ගන්නට බැරිවය. මනාල යුවළ පිටත්වීම ප්‍රමාද විය. මෙතෙක් සිනාවෙන් පිරුණු මුව කමල් දෑස් සොවින් බරවෙන්ට විය. දැරිය ඔසවා ගත් අය නතර වූයේ මීගමුව රෝහලේය. මේ අතර මෙසේම බට්ටන් පුපුරද්දී විසි වූ කැබැල්ලක් ඇසකට වැදුණුු දැරියක ද රෝහල් ගත කෙරිණි.ගතවූයේ මොහොතකි. වෛද්‍යවරුන් පුංචි අවින්ද්‍යාගේ ජීවිතය බේරා ගන්නට ඈ වටා රොක්වුවත් ඇය ඒ සමඟම ජීවිතය අනියතය යන්න සිහිපත් කරමින් අවසන් ගමන් ගියාය.මේ අතර සිද්ධිය පිළිබඳ පරීක්ෂණ ඇරඹිණි. බට්ටන් දැල් වූ ස්ථානයේ සිට දැරිය සිටි ස්ථානයට දුර මීටර් දහ නවය හමාරක් තිබූ බව හෙළි විය. එතරම් දුරක් විසිවී යන්නටත් මරණීය තුවාල සිදු වන්නටත් හේතුව ඒවාට නියමිත ප්‍රමාණයට වඩා පුපුරණ ද්‍රව්‍ය යොදා තිබීම බවද අනාවරණය විය.මෙසේ සියල්ල මෙසේ සිදු වෙද්දී පුංචි අවින්ද්‍යා සිය නිවෙසට ආයේ යළි නොනැගිටින නින්දට වැටී සයනය කරමිනි. ඇගේ පැමිණීම සමඟ මෙතෙක් කල් ඈ හා ගමේ පැවැති සිරියාව මැකී ගියේ කාගේත් සුසුම් හඬ වාතලයට මුසු වෙද්දීය. මිනුවන්ගොඩ කටුනායක පාරේ කුරුස කණුවේ සිට ඇගේ නිවෙස දක්වාම අඩියෙන් අඩිය පුංචි අවින්ද්‍යාගේ රුව සහිත තොරණ බැනර් ඉදිකෙරුණේ පුංචි ඇගේ සුකොමළ බව කියැවෙන පුංචි නිසදැස් සමඟිනි.එකම දියණියගේ වියොවින් මුසපත් වූ සිතාරා කිසිත් නොදෙඩුවේ ඒ තරමටම කම්පිතව සිටි නිසාය. ඇගේ පියා සමන් අප හා දොඩමින් පැවසුවේ මගේ දරුවා මට නැති වුණා.මේ වගේ සිදුවීම් ඉදිරියට වෙන්න ඉඩ නොතබා කටයුතු කරන ලෙස ජනාධිපතිතුමන් ඇතුළු රජයෙන් කරන එකම ඉල්ලීම බවයි.මීගමුව කුරණේ මඟුල් ගෙදරක පත්තු කළ රතිඤ්ඤාවලින් තුවාල ලබා මිනුවන්ගොඩ පදිංචි පස් හැවිරිදි අවින්ද්‍යා තත්සරණී වීරසූරිය දියණිය මෙලොවින් සමුගත්තාය. මේ ඛේදනීය සිද්ධිය සම්බන්ධයෙන් සෞඛ්‍ය ක්ෂේත්‍රයේ නිලධාරීන් කිහිපදෙනකු ගෙන් ලබාගත් අදහස් කිහිපයක් පහත දැක්වේ.කොළඹ ජාතික රෝහලේ වෛද්‍ය හෙක්ටර් වීරසිංහ මහතා-රතිඤ්ඤා පිපිරීම නිසා කුඩා දරුවකු මියයාම සිදුවන්නේ කලාතුරකින්. මෙසේ ජීවිතයක් අහිමිවීම අවාසනාවන්ත සිදුවීමක්. රතිඤ්ඤා භාවිතා කිරීම පිළිබඳව ජනතාවට නැවත සිතා බැලීමක් මේ සිදුවීම හරහා සිදු කළ යුතුයි. සාමාන්‍ය උත්සවවලට මෙවැනි අධි බලැති රතිඤ්ඤා භාවිත කිරීම ගැන අනිවාර්යයෙන්ම සිතිය යුතුයි.අධි බලැති රතිඤ්ඤා උත්සවවලට භාවිත කරන්නේ නම් ඒ ගැන දැනුවත් කමකින් යුතුව භාවිත කළ යුතුයි. එසේ නැත්නම් උත්සවවලදී මෙවැනි අධිබලැති රතිඤ්ඤා භාවිත කිරීම තහනම් කිරීම පිළිබඳව බලධාරීන් සිතා බැලිය යුතුයි.රිජ්වේ ආර්යා ළමා රෝහලේ අධ්‍යක්ෂ වෛද්‍ය රත්නසිරි හේවගේ මහතා-මේ මරණය සිදු නොවිය යුතු මරණයක්. තුන්හුලස් වැනි රතිඤ්ඤා අධිබලැති රතිඤ්ඤා ලෙස අප නම් කරනවා.මේ මරණයත් සමඟ ගිනිකෙළි පිළිබඳව නැවත සිතා බැලීමට ජනතාවට අවස්ථාව ලැබෙනවා. ප්‍රමිතියකට අනුව මේ රතිඤ්ඤා නිෂ්පාදනය කරන්නේ නම් මෙවැනි මරණ සිදුවන්නේ නැහැ. විශේෂයෙන්ම සෙනඟ ගැවසෙන ස්ථානවල රතිඤ්ඤා හෝ වෙනත් ගිනිකෙළි සෙල්ලම් පැවැත්වීම අවබෝධයෙන් යුතුව සිතා බැලිය යුතුයි. ඇතැම් උත්සවලදී සෙනඟ ගැවසෙන ස්ථානවල මල්වෙඩි වැනි ගිනිකෙළි සංදර්ශන පවත්වනවා. එහෙත් කිසිම කෙනකුට ඉන් හානියක් සිදු වන්නේ නෑ. ඒවා ප්‍රමිතියට අනුව නිෂ්පාදය කර තිබීම හානි නොවීමට හේතුවයි. ප්‍රමිතියට අනුව නිෂ්පාදනය නොකරන රතිඤ්ඤා වෙළෙඳපොළේ අලෙවි කරන්නේද කියලා සොයා බලා ඒවා තහනම් කිරීමට දැන් කාලය එළැඹ තිබෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>24</day>
    </date>
    <link>http://www.dinamina.lk/2011/05/24/_art.asp?fn=n11052411</link>
    <topic>පිරිමි වෙසින් අනඟ රැඟුම් පෑදංකොටුවේ කතක් දැලේ</topic>
    <author/>
    <content>පිරිමි වෙසින් පැමිණි කාන්තාව ඇසුරු කරන බවට සැක කෙරෙන කාන්තාවක් දංකොටුව පොලිසිය විසින් ඊයේ (23 දා) අත්අඩංගුවට ගෙන තිබේ.දංකොටුව මෝරුක්කුලිය (Morukkuliya) ප්‍රදේශයේ නිවෙසක සැඟ වී සිටියදී මේ පිරිමි වෙස්ගත් කාන්තාව අත්අඩංගුවට ගෙන තිබේ. මේ නිවෙසේ සිටි තවත් පුද්ගලයෙක්ද පොලිසිය අත්අඩංගුවට ගෙන ඇත.පිරිමි වෙස් ගත් බව කියන කාන්තාව විසින් වසරක පමණ කාලයක් තිස්සේ දංකොටුව බුජ්ජම්පොළ (Bujjampola)  විජයගම ජනපදයේ කාන්තාවක් ඇසුරු කර තිබේ. ඇසුරු කර ටික කාලයකට පසු මේ පුද්ගලයා ගැන ඇයගේ මවුපියන් විසින් සැක සිතීම හේතුවෙන් මේ ඇසුර නවත්වන ලෙස දියණියගෙන් ඉල්ලා තිබේ. පිරිමි වෙස් ගත් කාන්තාවටද බැන වැදී සම්බන්ධය නතර කරන ලෙස කියා සිටියත් එම ඇසුර නවත්වා නොමැත. මේ හේතුවෙන් දියණියගේ මව විසින් 2011.05.16 දින දංකොටුව පොලිසියේ පැමිණිල්ලක් ද කර තිබේ. මෙසේ මවුපිය විරුද්ධත්වය තිබියද ඉකුත් 22 දා සවස පිරිමි වෙස්ගත් කාන්තාව තවත් පිරිමි පුද්ගලයෙක් සමඟ යතුරු පැදියකින් පැමිණ එම කාන්තාව පැහැර ගෙන ගොස් තිබේ. මෙම පැහැර ගැනීම සම්බන්ධව කළ පැමිණිල්ලකට අනුව දංකොටුව පොලිසි මගින් පරිශ්‍රමයක් යොදා මෙම පිිරිමි වෙස් ගත් කාන්තාව හා යතුරු පැදියෙන් පැමිණි පුද්ගලයා අත්අඩංගුවට ගෙන තිබේ.මේ පිරිමි වෙස් ගන්නා කාන්තාව පිරිමි ඇඳුම් ඇඳ සමාජයේ හැසිරෙන අතර මෙසේ කාන්තාවන් රැසක් ඇසුරු කර ඇති බව පොලිස් පරීක්ෂණවලින් හෙළි වී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>24</day>
    </date>
    <link>http://www.dinamina.lk/2011/05/24/_art.asp?fn=n11052412</link>
    <topic>පුද්ගලයකුට වෙඩි තැබූ ප්‍රභූ ආරක්ෂකයාට ඇප</topic>
    <author>සමන්ති වීරසේකර</author>
    <content>සංගීත සංදර්ශනයක් අතරතුර පුද්ගලයකුට වෙඩිතබා තුවාල කිරීමේ සිද්ධියක් සම්බන්ධයෙන්, අත්අඩංගුවට ගෙන සිටි සැකකරුවන ප්‍රභූ® ආරක්ෂක අංශයේ පොලිස් සැරයන්වරයකු රුපියල් ලක්ෂ දෙකක ශරීර ඇප මත මුදා හරින ලෙස මහනුවර මහේස්ත්‍රාත් එස්. යූ. බී. කරල්ලියද්ද මහතා නියෝග කෙළේය.නුගවෙල වතුවල පැවැති සංගීත සංදර්ශනයේදී සිදුවූ මේ සිද්ධියෙන් තුවාල ලැබූයේ, නුගවෙල පදිංචි රුවන් කුමාර ජයතුංග (26) නැමැත්තාය.වසර 2011 අප්‍රේල් මස 15 වැනි දින රාත්‍රියේ සිදුවූ මෙම සිද්ධිය සම්බන්ධයෙන්, ප්‍රභූ ආරක්ෂක අංශයේ පොලිස් සැරයන් ඒ. එම්. සුනිල් කුමාර යන අය කටුගස්තොට පොලිසිය මගින් අත්අඩංගුවට ගනු ලැබීය.විත්තිකරු වෙනුවෙන් පෙනී සිටි නීතිඥ විජය වික්‍රමරත්න මහතා අධිකරණය හමුවේ ප්‍රකාශ කොට සිටියේ, සංගීත සංදර්ශනය නැරඹීම සඳහා පැමිණ සිටි මන්ත්‍රීවරයකුට කිසියම් පිරිසක් පහර දීමට උත්සාහ කළ අවස්ථාවේ, මේ සිද්ධිය සිදුව ඇති බවයි. එහිදී කිසියම් පුද්ගලයකු සැකකරු අත තිබූ පිස්තෝලය උදුරා ගැනීමට තැත්කැර ඇත. අහම්බයෙන් තුවක්කුව පත්තු වී පුද්ගලයා තුවාල ලබා ඇති බවත්, තුවාලකරු හා සැකකරු අතර කිසිදු දැනහැදුනුම්කමක් නොමැති වීමත්, එබැවින් නඩු විභාගයට පදනම් වූ සාක්ෂි නොමැති වීමත් හේතුවෙන් ඇප ඉල්ලා සිටින බව වික්‍රමරත්න මහතා ප්‍රකාශ කෙළේය.සියලු කරුණු සලකා බලා මහේස්ත්‍රාත්වරයා විත්තිකරුට ඇප නියම කෙළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>24</day>
    </date>
    <link>http://www.dinamina.lk/2011/05/24/_art.asp?fn=r1105241</link>
    <topic>වෙදකමයි හෙදකමයි එක් කොටඅසරණ රෝගීන් සුවපත් කරනහාලි ඇළ වෙද නෝනා</topic>
    <author>ආනන්ද හපුගොඩ බණ්ඩාරවෙල සමූහ</author>
    <content>අත් ගුණය හිත් ගුණය සමග ඖෂධ ගුණය මුසුකර කරන සිංහල වෙදකමින් දහසක් රෝගීන් විස්මිත අයුරින් සුවපත් කළ ආයුර්වේද වෛද්‍යවරියක් හාලිඇළදී අපට හමු විය.හාලිඇළ ප්‍රාදේශීය ලේකම් කාර්යාලය ඉදිරිපිට කුඩා ඉඩකඩක පිහිටා ඇති සුවජීව ආයුර්වේද බෙහෙත් ශාලාව මෙම ජීවක වරියගේ ප්‍රතිකාර මධ්‍යස්ථානයයි. ඇය නමින් ඩබ්. ඇම්. ලලිතා රංජනී කුමාරිය.ඇය උපන්නේ හැදුනේ වැඩුනේ බණ්ඩාරවෙල හීල්ඔය ප්‍රදේශයේය. පියා ගමේ වෙද මහත්තයා විය. අත් බෙහෙත් මගින් රෝගීන් සුවපත් කළේය. ඒ අනුව යමින් ලලිතා රංජනී කුමාරිත් ආයුර්වේද ක්‍රමයට කුඩා කළ සිටම ඇලුම් කළාය. පියාගේ ප්‍රතිකාර ක්‍රම අනුගමනය කරමින් ඇය පාසල් යාළුවන්ට ප්‍රතිකාර කළාය. ආයුර්වේද පැළෑටි පිළිබඳ අධ්‍යයනය කළාය. හීල්ඔය ශ්‍රී සුමංගල විදුහලේ අධ්‍යාපනයෙන් පසු රංජනී කුමාරි උඩුවර ශ්‍රී සුධර්මාවාස වෛද්‍ය පීඨයේ ආරම්භක සාමාජිකාවක වූවාය.දියතලාව ආයුර්වේද රෝහලේ පුහුණු වෛද්‍යවරියක් ලෙස වසරක සේවා කාලයක් සම්පූර්ණ කළ ඇය ලියාපදිංචි සහතිකය ලබා ගත්තේ 1997 දීය.පාරම්පරික දැනුමත් අධ්‍යාපනික දැනුමත් ප්‍රායෝගික දැනුමත් නිසා මෙම වෛද්‍යවරිය විශේෂ දක්ෂතාවකින් යුක්තය.හාලිඇළ නැණවතී කුලතුංග මහත්මිය - මං ගැස්ට්‍රයිටීස් වලට රෝහලින් බේත් ගත්තා. ලෙඩේ හරි ගියේ නෑ. බඩේ තුවාල හැදිල ඇවිදින්න බැරිව ගියා. ඉන් පස්සෙ මේ වෙද නෝනාගෙන් බේත් ගත්තා. දැන් සම්පූර්ණයෙන්ම සුවයි. හොඳින් වැඩ පල කරගෙන ඉන්නවා.සුගත් ජයදේව මහතා - ගසකින් වැටිලා කොඳු නාරටියෙ ඇදීමක් වුණා. මේ වෛද්‍ය තුමියගෙන් මාස දෙකක් පමණ ප්‍රතිකාර ගත්තා. ඉංග්‍රීසි බේත් කළේම නෑ. දැන් හොඳයි.මාලා මංගලිකා මහත්මිය - මේ වෙද නෝනාගේ පුදුම අත් ගුණයක් තියෙන්නෙ. හිත්ගුණය ඊට වැඩියි. ඖෂධ ගුණයත් ගත්තම ඕනෑම ලෙඩෙක් නිකම්ම සනීප වෙනවා. මට නම් ඛ්ඹ්නා වුණත් සනීපයක් දැනෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>24</day>
    </date>
    <link>http://www.dinamina.lk/2011/05/24/_art.asp?fn=r1105242</link>
    <topic>ඉපැරැණි ගල් තලාවක පිහිටිකුලියාපිටිය අස්සැද්දුමනිධන්ගල ආරණ්‍යය</topic>
    <author>පඬුවස්නුවර මධ්‍යම සමූහ යු. ඒ. පේ‍්‍රමදාස</author>
    <content>කාලයත් සමග ගල්තලාවට යටවී ගිය ඉපැරැණි නිධන්ගල ආරණ්‍යය අක්කර හතරක් පමණ වූ ගල් තලාවක පිහිටි ගල්කුලක් මත පිහටා ඇත.ගම් රැසකට දිස්වෙන පරිදි පිහිටා ඇති මෙම විහාරස්ථානය IIවන පරාක්‍රමබාහු රජ දවස ඉදි කළ එකක් බව ජනප්‍රවාදයේ එයි. කලින් කල ආරණ්‍ය වාසීව භික්ෂූන් වහන්සේ මෙම විහාරස්ථානය භාවිතා කළ බවත් නිධන් හොරුන්ගෙන් බේරීමට නොහැකිව මෙම ස්ථානය අතහැර ගිය බවත් ජනප්‍රවාදයේ එන කතාවකි.වර්තමාන දායක සභාවේ සභාපති ඒ. එම්. චන්ද්‍රසේන මහතා අප සමග පැවසුවේ මෑත භාගයේදීත් නිධන් හොරුන් ගෙන් බේරීමට නොහැකිව මෙතන විහාරයක් ප්‍රදේශවාසීන් විසින් ඉදි කරන ලද බවයි. එය අපේ මුතුන් මිත්තන් විසින් ඉදි කරන ලදී. දැන් මෙම විහාරස්ථානය කුලියාපිටිය ඇසැද්දුම සංඝ පරම්පරාවට අයිති විහාරයක් ලෙස සංවර්ධනය වෙමින් පවතී. දීගල්ල සුමිත්ත නායක ස්වාමීන් වහන්සේ විහාරාධිපති වහන්සේ වන අතර ඇත්නරුවේ විමලධම්ම හිමියෝ නේවාසිකව වැඩ වාසය කරති.උන් වහන්සේ පවසන්නේ මෙම ස්ථානයේ පැරැණි විහාරයක නටබුන් තිබුණු බවත් මෙහි නිධන් ඇතැයි විශ්වාස කරන ස්ථානවල විහාර මන්දිරය හා චෛත්‍ය ඉදි කර ඇති බවත්ය. මෙම ගල්පරය මත රමණීය පොකුණක් ඇත. එය දැන් වල්බිහිවී ඇත. ගල්කෙමිය නමින් හඳුන්වන කුඩා දිය වලක් විහාරයටත් චෛත්‍යයටත් අතර පිහිටා ඇත.මෙම පොකුණේ කිසි දිනක ජලය හිඳෙන්නේ නැත. මෙම ගල්පොත්ත මත ඉතා පැරණි බෝධීන් වහන්සේ නිරුපද්‍රිත වැඩේ. එය ආශ්චර්යක් බව ප්‍රදේශවාසීහු පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>24</day>
    </date>
    <link>http://www.dinamina.lk/2011/05/24/_art.asp?fn=r1105243</link>
    <topic>පාලින්දනුවර වැඩි පිරිසකටඉඩම් වලට ඔප්පු නෑ</topic>
    <author>පාලින්ද නුවර විශේෂ මාකෙහෙලියේ සේන</author>
    <content>පාලින්ද නුවර ප්‍රාදේශීය ලේකම් කොට්ඨාසයේ පදිංචි විශාල ජනතාවකට සිය ඉඩම්වලට නීත්‍යානුකූල අයිතියක් නොමැති හේතුවෙන් ගැටලු පැන නැගී ඇතැයි ප්‍රදේශවාසීහු වැසිවිලි නඟති.වසර 30 - 50 කටත් වඩා දීර්ඝ කාලයක් මුළුල්ලේ පාරම්පරිකව භුක්ති විඳගන සිටින මේ ජනතාවට ලබාදී තිබෙන බලපත්‍ර ඉඩම්වල ස්ථිර භෝගයක් දමන්න ගියාම අඩවි වන නිලධාරීන් පැමිණ තහංචි පනවන බවත් කියන ඔව්හු මේ ඉඩම්වලට නීත්‍යානුකූල ඔප්පු ලබාදෙන්නැයි අදාළ බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>24</day>
    </date>
    <link>http://www.dinamina.lk/2011/05/24/_art.asp?fn=r1105244</link>
    <topic>හතරවෙනි ශ්‍රේණියට ගුරුවරයෙක් නෑ</topic>
    <author>ජා ඇළ මධ්‍යම ලෙස්ලි පෙරේරා</author>
    <content>මීගමුව කළඑළිය ප්‍රාථමික පාසලේ 4 වෙනි පන්තියට 2011 ජනවාරි මාසයේ සිට මේ දක්වා පන්තිභාර ගුරුවරයකු නැති නිසා එම පන්තියේ දරුවෝ මෙන්ම මවුපියෝද අපහසුවට පත්වී සිටිති.ඒ ගැන මවුපියෝ මෙසේ කීහ.ප්‍රියංක පුෂ්පකුමාරදස අවුරුදු ගුරු මාරුවත් සමග කළඑළිය ප්‍රාථමික පාසලේ ගුරුවරයා වෙනත් පාසලකට මාරුවීමක් ලැබ ගියාට එම පුරප්පාඩුවට වෙනත් ගුරුවරයකු මේ දක්වා පාසලට පැමිණ නෑ. විදුහල්පතිවරයා මුණගැසී අප මේ ගැන ප්‍රශ්න කිරීමේදී ජනවාරි 11 වෙනිදා ගුරුවරයකු කලාප කාර්යාලයෙන් එව්ව බවට සාක්ෂි දරන ලිපියක් පෙන්නුවා.දැන් දරුවන්ගේ පන්තියට ගුරුවරයකු නැතිව මාස 5 ක්. මෙහෙම කාලය නිකම්ම ගෙවී ගියාම ලබන වසරේ මේ දරුවන් 5 ශිෂ්‍යත්වයට පෙනී සිටින්නේ කෙසේද ?.දැන් බොහෝ දුරට දරුවන්ගේ පාසලේ වැඩ අතපසු වෙලා. මේක දරුවන්ගේ අධ්‍යාපනයට කරන ජාතික අපරාධයක්.නිශාන්ති පෙරේරාදරුවා වෙනත් පාසලකට දාන්න තරම් ආර්ථික තත්ත්වයක් අපට නැහැ. රටේ අනාගතය භාර ගන්න ඉන්න දරුවන්ට මේ වගේ අපරාධ සිදු කරන්නේ ඇයි ?.මේ සම්බන්ධ අප පාසලේ විදුහල්පතිවරයා මුණ ගැසී කරුණු විමසීමේදී ඔහු නිසි පිළිතුරක් දීම මග ඇරිය. ඒ නිසා කළඑළිය පාසල් සංවර්ධන සමිතියේ ලේකම්වරිය වන මල්කාන්ති කල්දේරා මහත්මිය මෙසේ කීවාය.මේ පාසලට යන දරුවන් ඉතාම අසරණයි. නැති බැරි මව්පියන්ගෙ දරුවෝ තමයි මේ පාසලට යන්නෙ. ගමේ පාසල මෙයාකාරයෙන් වැසී යනවාට ඇතැමුන් කැමතියි. නමුත් මේ පාසල රැක ගත යුතු පාසලක්. ඒ උදෙසා පෞද්ගලිකව පාසල දියුණු කරන්න ඕනෑ දේවලුත් අපි කළා.අපි අපේ ගමේ පාසල උදෙස මෙපමණ කැපවීම් කරද්දි වගකිවයුතු අදාළ බලධාරීන් මේ පාසලට කුඩම්මාගේ සැලකිලි දැක්වීම ගැන කනගාටු වෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>24</day>
    </date>
    <link>http://www.dinamina.lk/2011/05/24/_art.asp?fn=r1105245</link>
    <topic>ඉංගිරියේ වැඩිහිටි යුවළකටනව නිවෙසක්</topic>
    <author>ඉංගිරිය මධ්‍යම සමූහ ප්‍රියදර්ශනී කහවල</author>
    <content>හරිහැටි නිවෙසක් නැතිව ඉංගිරිය අක්කර විස්ස ප්‍රදේශයේ විසූ වැඩිහිටි යුවළකට නව නිවෙසක් තනා පරිත්‍යාග කිරීම පසුගියදා සිදු වුණි. ඉංගිරිය බටහිර වැඩිහිටි කමිටුව මගින් එම සද්කාර්ය ඉටු කරන ලදී.නිවසේ හිමිකරුවන් වූයේ කේ. එල්. සුමනදාස මහතා සහ ඩී. එම්. සොපියා මහත්මියයි. ඉංගිරිය බටහිර වැඩිහිටි කමිටුවේ භාණ්ඩාගාරික හැරියට් ගුණසේකර මහත්මිය මේ නිවස තැනීමේ කටයුතු පිළිබඳව සොයා බලමින් දිවා රෑ වෙහෙස වී කටයුතු කළාය.හොරණ ප්‍රාදේශීය සභාවේ සභාපති යාමිත් චන්දන හතුරුසිංහ මහතා සහ උප සභාපති අශෝක රණතුංග මහත්වරුද ප්‍රදේශවාසී දානපතියන්ද ව්‍යාපාරික ප්‍රජාවද මේ සඳහා අනුග්‍රහ දක්වා ඇත.නව නිවසේ පීත්ත පටිය ගෙහිමි යුවළ විසින් කපා එය විවෘත කරද්දී නිවසේ දොරගුළු ඇරුණේ ඉංගිරිය සහකාර ප්‍රාදේශීය ලේකම් සමන්තිකා පී. ලියනගේ මහත්මියගේ අතිනි. විවෘත වූ නව නිවසේ කිරි උතුරවද්දී දොඹගස්කන්ද ශ්‍රී පූර්වාරාම විහාරස්ථානයේ කලුවාගල ධම්මික හිමියොි් පිරිත් සජ්ඣායනය කරමින් ආශිර්වාද පැතූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>24</day>
    </date>
    <link>http://www.dinamina.lk/2011/05/24/_art.asp?fn=s1105241</link>
    <topic>ජගත් බරඉසිලීමේ සංගමයෙන් චින්තනට එරෙහිව පරීක්ෂණ</topic>
    <author>ප්‍රින්ස් ගුණසේකර</author>
    <content>ආසියානු බර ඉසිලීමේ සූරතාවලියේ දී තහනම් උත්තේජන භාවිතාකර තරග වැදුනේ යැයි චෝදනා ලැබ සිටින බර ඉසිලීමේ සුර චින්තන ගීතාල් විදානගේට එරෙහිව ජාත්‍යන්තර බර ඉසිලීමේ සම්මේලනයෙන් පරීක්ෂණයක් ආරම්භ කර ඇත.එම තරගාවලියට සහභාගිවූ චින්තන ගීතාල් විදානගෙන් ලබාගත් මුතා සාම්පලය පරීක්ෂා කිරීමේදී “මීතයිල් මෙක්සාමේමයින්” (METHYL MEXAMAMINE ) නම් වූ තහනම් ඖෂධ සංඝටක ඇති බවට තහවුරුවී ඇත. මෙය ලෝක තහනම් උත්තේජන පාලක සභාව මගින් තහනම් කරන ලද ඖෂධයක් බැවින් චෝදනාවට එරෙහිව පරීක්ෂණ ආරම්භ කිරීමට ජාත්‍යන්තර බර ඉසිලීමේ සම්මේලනය තීරණය කර තිබේ.චින්තන ගීතාල් විදානගේ 2006 මෙල්බෝන් පොදු රාජ්‍ය මණ්ඩලීය ක්‍රීඩා උළෙලේදී රන් පදක්කමක් හා 2010 නවදිල්ලි පොදු රාජ්‍ය මණ්ඩලීය ක්‍රීඩා උළෙලේදී රිදී පදක්කමක් දිනා ශ්‍රී ලංකාවට කීර්තිය ගෙනදුන් ක්‍රීඩකයෙකි. එයට අමතරව දකුණු ආසියානු ක්‍රීඩා තරගාවලියේදී රන් පදක්කම් දිනා ගැනීමට ද ඔහු සමත් විය.ආසියානු බර ඉසිලීමේ සූරතාවලියේ දී තහනම් උත්තේජන ගත්බවට නැගී ඇති චෝදනාව ජාතික තහනම් උත්තේජන කමිටුවට ලැබීමෙන් අනතුරුව ඊයේ මූලික පරීක්ෂණයක් ආරම්භ කිරීමට ක්‍රීඩා වෛද්‍ය ඒකකයේ ප්‍රධානී විශේෂඥ වෛද්‍ය ගීතාංජන මෙන්ඩිස් මහතා පියවර ගෙන ඇත.මේ පරීක්ෂණයට ක්‍රීඩකයා කැඳවා චෝදනාව භාරදී කරුණු විමසා ඇති අතර එහිදී පවසා ඇත්තේ ආසියානු බර ඉසිලීමේ සූරතාවලියට යෑමට පෙර පෞද්ගලික වෛද්‍යවරයෙකු ගෙන් අතිරේක පෝෂණ ඖෂධ ලබාගත් බවය. එහෙත් එහි තහනම් උත්තේජන ඖෂධ සංඝටක අඩංගු බව දැන නොසිටිබව චින්තන ගීතාල් විදානගේ ජාතික තහනම් උත්තේජන කමිටුවට ප්‍රකාශ කර ඇත.තරගාවලියේදී ලබාගත් මුත්‍රා ‘ඒ’ සාම්පලයෙන් නැගුණු චෝදනාව ක්‍රීඩකයා ප්‍රතික්ෂේප කළහොත් ‘බී’ සාම්පලය පරීක්ෂා කිරීමට අවසරය හිමිවනු ඇත. ඒ සඳහා වැයවන මුදල් ශ්‍රී ලංකා බර ඉසිලීමේ සංගමය හෝ ක්‍රීඩකයා විසින් දැරිය යුතුවේ.මේ පිළිබඳ ක්‍රීඩා වෛද්‍ය ඒකකයේ හා ජාතික තහනම් උත්තේජන කමිටු ප්‍රධානී විශේෂඥ වෛද්‍ය ගීතාංජන මෙන්ඩිස් මහතාගෙන් කළ විමසුමකදී සඳහන් කළේ ක්‍රීඩක ක්‍රීඩිකාවන් පෞද්ගලික වෛද්‍යවරුන් හමුවී ඖෂධ ගැනීමෙන් මෙවැනි භයානක ප්‍රතිඵල අත්වන බවය.ජාතික හා ජාත්‍යන්තර තලයේ සියලුම ක්‍රීඩක ක්‍රීඩිකාවන්ට නොමිලේ ඖෂධ හා ප්‍රතිකාර ලබාදීමට ක්‍රීඩා අමාත්‍යාංශයෙන් ක්‍රීඩා වෛද්‍ය ඒකකයක් පවත්වාගෙන යද්දී පෞද්ගලික වෛද්‍යවරුන් හමුවීම පුදුම සහගත බව ඒ මහතා පැවැසීය.මෙයට පෙර පොදු රාජ්‍ය මණ්ඩලීය ක්‍රීඩා උළෙලේ දී රන් පදක්කමක් දිනාගත් බොක්සිං ක්‍රීඩක මංජු වන්නිආරච්චිට තරග තහනමක් පැනවීය. එම ඉරණමද අත්වූයේ පෞද්ගලික වෛද්‍යවරයෙකුගෙන් ලබාගත් එන්නතක තහනම් ඖෂධ සංඝටක අඩංගුවීමෙනි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>24</day>
    </date>
    <link>http://www.dinamina.lk/2011/05/24/_art.asp?fn=s1105242</link>
    <topic>එංගලන්ත ටෙස්ට් පිල නම් කරයි</topic>
    <author/>
    <content>ශ්‍රී ලංකාව සහ එංගලන්තය අතර 26 දා ඇරැඹෙන පළමු ටෙස්ට් තරගය සඳහා සහභාගි වන එංගලන්ත කණ්ඩායම පසුගියදා නම් කරනු ලැබීය. ඇන්ඩෲ ස්ටුවුස්ගේ නායකත්වයෙන් යුත් 12 දෙනකුගෙන් සමන්විත එංගලන්ත පිල මෙසේය. ඇන්ඩෲ ස්ටුවුස් (නායක) ඇලිස්ටෙයාර් කුක්, ජොනතන් ට්‍රොට්, කෙවින් පීටර්සන්, ඉයන් බෙල්, ඔයින් මෝගන්, මැට් ප්‍රියර් (කඩුලු රකින්නා) ස්ටුවර්ට් බ්‍රෝඩ්, ග්‍රෙහැම් ස්වාන්, ක්‍රිස් ට්‍රිම්ලට්, ජේම්ස් ඇන්ඩර්සන් සහ ස්ටීවන් ෆින්.</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>24</day>
    </date>
    <link>http://www.dinamina.lk/2011/05/24/_art.asp?fn=s1105243</link>
    <topic>යටවත්ත ක්‍රීඩා සූරතාව දිමුතු ට</topic>
    <author>මාතලේ දිසා විශේෂ</author>
    <content>යටවත්ත ප්‍රාදේශීය ලේකම් කොට්ඨාස ක්‍රීඩා උළෙලේ දී සමස්ත ක්‍රීීඩා සූරතාව ලකුණු 81ක් ලැබූ දිවිල්ල දිමුතු ක්‍රීඩා සමාජයට හිමි විය. අනු සූරතාව ලකුණු 34ක් ලැබූ අළුත්ගම ක්‍රීඩා සමාජය විසින් දිනා ගත්තේය. මෙම ක්‍රීඩා උළෙල පසුගියදා යටවත්ත ඩන්කන් ක්‍රීඩාංගණයේදී පැවැත්විණි. මෙහිදී තරගාවලියේ දක්‍ෂතම ක්‍රීඩකයන් ලෙස ඩ්‍රැගන් ක්‍රීඩා සමාජයේ පී. ජී. වසන්ත කුමාර සහ මලියදේව ක්‍රීඩා සමාජයේ කේ. එම්. ජයතුංග සම්මාන ලැබූහ. දක්‍ෂතම ක්‍රීඩිකාව වූයේ දිමුතු ක්‍රීඩා සමාජයේ එන්. ඒ. එස්. එන්. රාජපක්‍ෂයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>24</day>
    </date>
    <link>http://www.dinamina.lk/2011/05/24/_art.asp?fn=s1105244</link>
    <topic>බැංගලෝර්-චෙන්නායි තීරණාත්මක ගැටුම අද</topic>
    <author/>
    <content>අයි. පී. එල්. තරගාවලියේ අවසන් පූර්ව වටයේ නව ප්ලේ ඕෆ් (Play Off) ක්‍රමවේදය අනුව ප්‍රසාද ලකුණු සටහනේ පෙරමුණේ පසුවන බැංග්ලෝර් පිල හා දෙවැනි ස්ථානයේ පසුවන චෙන්නායි පිල අතර තරගය අද (24) පැවැත්වේ. මේ තරගයේ ජයග්‍රාහකයන් 28 දා පැවැත්වෙන අවසන් මහා තරගයට සුදුසුකම් ලබා ගනු ඇත.ප්‍රසාද ලකුණු සටහනේ තුන්වැනි ස්ථානයේ පසුවන මුම්බායි පිල හා සිවුවැනි ස්ථානයේ පසුවන කල්කටා පිල අතර තරගය හෙට (25) පැවැත්වේ. එම තරගයෙන් ජය ලබා ගන්නා කණ්ඩායම සහ අද තරගයෙන් පරාජය වන කණ්ඩායම අතර තරගය 27 දා පැවැත්වෙන අතර ඉන් ජය ලබා ගන්නා කණ්ඩායම 28 දා අවසන් මහ තරගයට සුදුසුකම් ලබා ගනු ඇත.මුම්බායි පිලට කඩුලු 5ක ජයක්මුම්බායි සහ කල්කටා කණ්ඩායම් අතර පැවැති අයි. පී. එල්. පළමු වටයේ අවසන් තරගයේ අවසන් පන්දුවේදී මුම්බායි පිලේ අම්බති රායිදු විසින් එල්ල කරනු ලැබූ හයේ පහර හේතුවෙන් කඩුලු 5 ක ජයක් අත්කර ගැනීමට මුම්බායි පිල සමත් විය.පළමුව පන්දුවට පහරදුන් කල්කටා පිල ලැබූ ලකුණු 175 හඹා ගිය මුම්බායි පිලට ඉනිමේ අවසන් ඕවරයේදී ජයග්‍රහණය සඳහා ලකුණු 21 ක් අවශ්‍යව තිබිණි.නමුත් මුම්බායි පිලේ ජේම්ස් ෆ‍්‍රැන්ක්ලීන්, ලක්‍ෂමිපති බාලාජි විසින් යවනු ලැබූ එම ඕවරයේ පළමු පන්දු 5 ට ලකුණු 17 ක් රැස් කළ අතර අවසන් පන්දුවට රායිදු හයේ පහරක් එල්ල කරමින් ජයග්‍රහණය තම පිලට ලබා දුන්නේය.ෆ‍්‍රැන්ක්ලින් පන්දු 23 කදී නොදැවී ලකුණු 45 ක් රැස් කළේය.කල්කටා පිල – 175 / 7 (ඕවර 20) ජැක් කලීස් 59, යුසූෆ් පතාන් 36 එම්. තිවාරි 35මුම්බායි පිල – 178 / 5 (ඕවර 20) ජේම්ස් ෆ‍්‍රැන්ක්ලීන් නොදැවී 45, සචින් තෙන්ඩුල්කාර් 38, හර්බජන් සිං 30.</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>24</day>
    </date>
    <link>http://www.dinamina.lk/2011/05/24/_art.asp?fn=s1105245</link>
    <topic>වාස්-මහරුෆ් දස්කම් දක්වති</topic>
    <author/>
    <content>චමින්ද වාස්ගේ විශිෂ්ට තුන් කොන් ඉරියව් දස්කම් හේතුවෙන් එංගලන්ත ප්‍රාන්ත ක්‍රිකට් තරගවාරයේ ක්ලයිඩෙස්ඩේල් බැංකු කුසලාන ඕවර 40 අන්තර් ප්‍රාන්ත තරගාවලියේ ස්කොට්ලන්තය සමඟ පැවැති තරගයෙන් කඩුලු 4 ක ජයක් ලබා ගැනීමට නොදම්ප්ටන්ෂයර් ප්‍රාන්ත පිල සමත් විය.පළමුව පන්දුවට පහරදුන් ස්කොට්ලන්ත පිල ඕවර 40 අවසානයේ කඩුලු 5කට ලකුණු 200 ක් ලබා ගත්තේය.පි‍්‍රස්ටන් මොම්සන් නොදැවී ලකුණු 81 ක් රැස් කළ අතර චමින්ද වාස් ලකුණු 37කට කඩුලු 3ක් දවාලීය. පිළිතුරු ඉනිම ක්‍රීඩා කළ නොදැම්ප්ටන්ෂයර් පිල ඕවර 39.1 ක්ද කඩුලු 6 කට ලකුණු 201 ක් ලබා ගනිමින් තරගයේ ජය අත් කර ගත්තේය.චමින්ද වාස් පන්දු 88 කට මුහුණ දී හතරේ පහර 6 ක් සහ හයේ පහරක් සමඟ ලකුණු 68 ක් ලබා ගැනීමට සමත් විය.මේ අතර පළමු පෙළ ප්‍රාන්ත සිවු දින ක්‍රීඩා සූරතාවලියේ යෝක්ෂයර් පිල සමඟ තරග වැදුණු ලැන්කෂයර් පිලට කඩුලු 6 ක ජවයක් හිමි කර ගැනීමට ෆර්වේස් මහරුෆ් තුන් ඉරියව් දස්කම් ඉවහල් විය.ඔහු යෝක්ෂයර් පළමු ඉනිමේ කඩුලු 4ක් දවාලූ අතර පිත්තෙන් දස්කම් දක්වමින් පළමු රැස්වීමේදී ලකුණු 34 ක්ද දෙවැනි ඉනිමේදී නොදැවී ලකුණු 31 ක්ද රැස් කිරීමට සමත් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>24</day>
    </date>
    <link>http://www.dinamina.lk/2011/05/24/_art.asp?fn=s1105246</link>
    <topic>දෙවැනි ටෙස්ට් තරගයේපාකිස්තානය ඉදිරියෙන්</topic>
    <author/>
    <content>සංචාරක පාකිස්තානු ක්‍රිකට් පිල සහ බටහිර ඉන්දීය ක්‍රිකට් පිල අතර පැවැත්වෙන දෙවැනි ටෙස්ට් තරගයේ තුන්වැනි දිනය අවසන් වනවිට සිය දෙවැනි ඉනිම ක්‍රීඩා කරන පාකිස්තානය කඩුලු 3 ක් දැවී ලකුණු 202 ක් රැස කරගෙන සිටියේ ය.විශිෂ්ට පිති හරඹයක නිරත වෙමින් තවුෆීක් උමාර් නොදැවී ලකුණු 97 ක් රැස් කළ අතර අසාර් අලි ලකුණ 53 ක් ලබා ගත්තේ ය.පාකිස්තානය පළමු ඉනිමට රැස් කළ ලකුණු 272 ට පිළිතුරු වශයෙන් බටහිර ඉන්දීය කොදෙව් පිල සිය පළමු ඉනිමට රැස් කළේ ලකුණු 223 ක් පමණි. මේ අනුව පාකිස්තානය කඩුලු 7 ක් අතැතිව ලකුණු 251 ක් ඉදිරියෙන් සිටියි.පාකිස්තානය පළමු ඉනිම - 272 අසාර් අලි 67, තන්වීර් අහමඩ් 57, උමර් අක්මාල් 56(රවී රාම්පෝල් 68/3, දෙවේන්ද්‍ර බිෂී 80/3) සහ දෙවැනි ඉනිම - 202/3 - තවුෆීක් අහමඩ් නොදැවී 97, අසාර් අලි 53 කොදෙව් පිල පළමු ඉනිම - 223 - මාලන් සැමුවෙල්ස් 57 (මොහොම්මඩ් හෆීස් 23/3, සයීඩ් අජ්මාල් 56/3).</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>24</day>
    </date>
    <link>http://www.dinamina.lk/2011/05/24/_art.asp?fn=s1105247</link>
    <topic>දිස්ත්‍රික් මට්ටමින් ක්‍රීඩා කඳවුරු පිහිටුවීමට යයි</topic>
    <author/>
    <content>ජාත්‍යන්තර මට්ටමෙන් ශ්‍රී ලංකාවට ක්‍රීඩා ජයග්‍රහණ අත්පත් කර ගැනීමේ අරමුණින් තෝරා ගත් ක්‍රීඩා 12 ක් මුල් කරගෙන ජාතික සංචිතවලට ගම්බඳ දක්ෂ ක්‍රීඩක ක්‍රීඩිකාවන් ඇතුළත් කර ගැනීම සඳහා දිස්ත්‍රික්කයන් මට්ටමෙන් ක්‍රීඩා කුසලතා හඳුනා ගැනීමේ කඳවුරු දිවයින පුරා පැවැත්වීමට ක්‍රීඩා අමාත්‍යාංශය පියවර ගන්නා බව ක්‍රීඩා අමාත්‍ය, මහින්දානන්ද අලුත්ගමගේ මහතා පවසයි.මෙරට ක්‍රීඩාව පෝෂණය කිරීමට වැඩි දායකත්වයක් ලබා දෙන ගම්බඳ දක්ෂ ක්‍රීඩක ක්‍රීඩිකාවන් ජාතික තලයට ගෙන ඒමට මෙන්ම දෙවන පෙළ ක්‍රීඩා සංචිතයන් පවත්වා ගෙන යමින් ක්‍රීඩාව ශක්තිමත් ලෙස සංවර්ධනය කිරීම සඳහා දිවයිනේ සෑම දිස්ත්‍රික්කයක්ම ඉලක්ක කර ගෙන ක්‍රීඩා කුසලතා පුහුණු කඳවුරු 25 ක් පැවැත්වීමට ක්‍රීඩා අමාත්‍යාංශය කටයුතු යොදා ඇති අතර, ඉන් පළමු ක්‍රීඩා කුසලතා කඳවුරු මාතර දිස්ත්‍රික්කයෙන් ඇරැඹෙන බව ක්‍රීඩා ඇමැතිවරයා පැවසීය.ක්‍රිකට්, පාපන්දු, රගර්, මලල ක්‍රීඩා , කරාටේ, හොකී, ජිම්නාස්ටික්, නෙට්බෝල් , බැඩ්මින්ටන්, බොක්සිං, බර ඉසිලීම, වූෂූ යන ක්‍රීඩාවන් ඉලක්ක කරගෙන මෙම කුසලතා කඳවුරු පැවැත්වෙන අතර, දිස්ත්‍රික් මට්ටමින් තෝරා ගනු ලබන ක්‍රීඩක, ක්‍රීඩිකාවන් ජාතික සංචිතවලට ඇතුළත් කර ගැනීම දක්වා පුහුණුවීම් අඛණ්ඩව කිරීමට අවශ්‍ය පහසුකම් සැලසීමට ක්‍රීඩා අමාත්‍යාංශය සැලසුම් කර තිබේ.ක්‍රීඩා සංවර්ධන දෙපාර්තමේන්තුව යටතේ සිටින පුහුණුකරුවන්, ක්‍රීඩා නිලධාරීන් හා දිස්ත්‍රික් ක්‍රීඩා සම්බන්ධීකරණ නිලධාරීන්ගේ අධීක්ෂණය යටතේ පුහුණු කරන මෙම ක්‍රීඩක ක්‍රීඩිකාවන්ගේ දක්ෂතා ඇගයීමේ ක්‍රමවත් වැඩපිළිවෙළක්ද ඇතුළත් කර ඇත.2018 දී ශ්‍රී ලංකාවේ පැවැත්වීමට අපේක්ෂිත පොදු රාජ්‍ය මණ්ඩලීය ක්‍රීඩා උළෙලේදී ශ්‍රී ලංකාවට පදක්කම් රාශියක් දිනා ගැනීම සඳහා ඉලක්ක ගත ක්‍රීඩා සංවර්ධන ව්‍යාපෘතියේ මූලික වැඩපිළිවෙළ ක්‍රීඩා කුසලතා කඳවුරු මඟින් සාර්ථක වනු ඇතැයි ක්‍රීඩා අමාත්‍යාංශය විශ්වාසය පළ කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>24</day>
    </date>
    <link>http://www.dinamina.lk/2011/05/24/_art.asp?fn=s1105248</link>
    <topic>ආම්ස්ට්‍රෝං පිළිබඳ හෙළිදරව්වක්</topic>
    <author/>
    <content>ප්‍රංශ සවාරිය 7 වරක් ජයගත් ලාන්ස් ආම්ස්ට්‍රෝංගේ තහවුරු වූ තහනම් උත්තේජන පරීක්ෂණයකින් ඔහු ආවරණය කිරීමට ලෝක පාපැදි සම්මේලනය කටයුතු කළ බව ආම්ස්ට්‍රෝං ගේ හිටපු කණ්ඩායම් සාමාජික ටයිලර් හැමිල්ටන් රූපවාහිනී නාලිකාවක සාකච්ඡාවකදී ප්‍රකාශ කළේය.රූපවාහිනී වැඩසටහනකට එක්වෙමින් හැමිල්ටන් පැවසුවේ ආම්ස්ට්‍රෝං 2001 වසරේ ස්විට්සර්ලන්ත සවාරිය අතරතුරදී ඊ. පී. ඕ. (එරිත්‍රොපොයිටින්) තහනම් උත්තේජන භාවිතා කිරීමට හසුවූ බව තමාට පැවසු බවය. එමෙන්ම එම චෝදනාවෙන් නිදොස්වී දඬුවම් නොලබා සිටීමට ජගත් පාපැදි සම්මේලනය උපකාර කළ බවත් ආම්ස්ට්‍රෝං පැවැසීයැයි හැමිල්ටන් වැඩිදුරටත් සඳහන් කළේය. තමා කිසිදිනෙක තහනම් උත්තේජන පරීක්ෂණයක් අසමත්වී නැතැයි පුන පුනා පැවසුවද ආම්ස්ට්‍රෝං ස්විට්සර්ලන්ත සවාරියේදී එම වරදට හසුවු බව සත්‍යයකැයි හැමිල්ටන් පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>24</day>
    </date>
    <link>http://www.dinamina.lk/2011/05/24/_art.asp?fn=s1105249</link>
    <topic>උතුරේ යෞවන සමාජවලටක්‍රීඩා භාණ්ඩ බෙදයි</topic>
    <author>මහරගම විශේෂවේහැල්ලේ පියතිලක</author>
    <content>ජාතික තරුණ දිනය නිමිත්තෙන් උතුරේ යෞවන සමාජ අතරේ රුපියල් ලක්ෂ අටක් වටිනා ක්‍රිකට්, වොලිබෝල් හා නෙට්බෝල් ක්‍රීඩා භාණ්ඩ බෙදා දීමේ ව්‍යාපෘතියක් ක්‍රියාත්මක කරයි.වව්නියාව, මන්නාරම, කිළිනොච්චිය, යාපනය හා මුලතිව් යන දිස්ත්‍රික්කවල මෙම වැඩසටහන ක්‍රියාත්මක කෙරේ. මෙම වැඩසටහනේ එක් පියවරක් ලෙස මේ මස 25 දින උදේ වරුවේ මුලතිව්හි ඔට්ටුසුඩාන් නගරයේදී සහ පස්වරුවේ දී යාපනේ සංදිළිපායි නගරයේදී රුපියල් ලක්ෂ 4 ක් පමණ වටිනා ක්‍රීඩා භාණ්ඩ බෙදාදීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>24</day>
    </date>
    <link>http://www.dinamina.lk/2011/05/24/_art.asp?fn=s11052410</link>
    <topic>කුරුණෑගල පිල පරදවා ඌරුවරිගේ බණ්ඩියාගේ ආදිවාසී පිල ජය ලබයි</topic>
    <author/>
    <content>කුරුණෑගල බාල දක්ෂ සංගමය සංවිධානය කළ දිවයිනේ ප්‍රථමවරට දඹානේ ආදිවාසී ක්‍රිකට් කණ්ඩායමක් සහභාගි වූ, මැයි 22දා කුරුණෑගල වෙලගෙදර ක්‍රීඩාංගණයේ පැවැති මහා ක්‍රිකට් සැණකෙළි තරගාවලියේ සමස්ත සූරතාව දිනාගැනීමට ඌරුවරිගයේ බණ්ඩියා නායකත්වය දුන් දඹාන ආදිවාසී කණ්ඩායම සමත්වූහ. කුරුණෑගල තරුණ ක්‍රිකට් සමාජයට ආධාර පිණිස සංවිධානයකර තිබූ මෙම ක්‍රිකට් සැණකෙළිය කුරුණෑගල මහ නගර සභාව, ශික්ෂණ රෝහලේ තැලසීමියා ඒකකය සමඟ එක්ව දිසා බාලදක්ෂ ඒකකය සංවිධානය කර තිබුණි.තරගාවලියේ ජයග්‍රහණය සලකා බැලීමේ දී පැවැති තරග වට හතරෙන් වැඩි තරගවට සංඛ්‍යාවක ජය වාර්තා කළ කණ්ඩායමට ජයහිමි ය. ආදිවාසීන් දිසාබාලදක්ෂ කණ්ඩායම ලකුණු 38කින් සහ කඩුළු 5කින් පරාජය කළ අතර, තැලසීමියා ඒකක කණ්ඩායම ලකුණු 23කින් සහ කඩුළු දෙකකින් පරාජය කළහ.  ඒ අනුව පැවැති තරග වට හතරෙන් තරගවට දෙකක ජය හිමිකරගත් ආදිවාසී කණ්ඩායම ජයග්‍රහණය හිමිකරගත්හ. තරගාවලිය ඕවර් 12 තරගයක් ලෙස පැවැත්විණි.සහභාගි වූ නළු නිළි කණ්ඩායම එක් තරග වටයක ජයග්‍රහණය හිමිකරගත් අතර තැලසීමියා ඒකක කණ්ඩායම තරගවටයක ජය හිමිකරගත්හ.ත්‍යාග ප්‍රදානය කුරුණෑගල නගරාධිපති නිමල් චන්ද්‍රසිරි ද සිල්වා මහතා අතින් සිදුවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>24</day>
    </date>
    <link>http://www.dinamina.lk/2011/05/24/_art.asp?fn=s11052411</link>
    <topic>දක්ෂතම ක්‍රීඩකයා වීරසේකර : ක්‍රීඩිකාව නයනතාරා</topic>
    <author>පී. ඒ. කපුරුබණ්ඩාර ආරච්චිතලාතුඔය විශේෂ</author>
    <content>මධ්‍යම පළාත් ක්‍රීඩා අමාත්‍යාංශය විසින් මෙහෙයවනු ලැබූ අන්තර් ක්‍රීඩා සමාජ මලල ක්‍රීඩා තරගමාලාවේ පාතහේවාහැට ප්‍රාදේශීය ලේකම් කොට්ඨාස තරගාවලියේ දක්ෂතම ක්‍රීඩකයාට හිමි සම්මානය දිනා ගැනීමට ලකී ස්ටාර්ස් ක්‍රීඩා සමාජයේ පී. එම්. එස්. වීරසේකර සමත් වූ අතර හේවාහැට මැදි විදුහලේ එම්. නයනතාරා දක්ෂතම ක්‍රීඩිකාවට හිමි සම්මානය දිනා ගත්තාය.මේ දෙදෙනාම කාන්තා හා පිරිමි තරග ඉසව් වලින් මීටර් 400, 800 සහ 1500 ජය ගැනීමට සමත් වූහ.තරගාවලියේ සමස්ත සූරතාව ලකී ස්ටාර්ස් ක්‍රීඩා සමාජයට හිමි වූ අතර අනු සූරතාව හේවාහැට මැදි විදුහලට හිමි විය. මැදි විදුහල් ක්‍රීඩාංගණයේ පැවැති මේ තරගාවලියේ ප්‍රතිඵල මෙසේය.මීටර් 100 දිවීම (කාන්තා) ඩබ්. ආර්. ඩී. එම්. තිලිනි හංසනී හේ. මැ. වි. ඩී. එම්. එන්. එස්. දිසානායක මාරස්සන ජාතික පාසල, ආර්. එම්. එල්. ඩී. රත්නායක හේ. මැ. වි.මීටර් 200 ඩබ්. ආර්. ඩී. එම්. තිලිනි හංසනී හේ. මැ. වි. ඩී. එම්. එන්. එස්. දිසානායක නැගෙනතරු ආර්. එම්. එල්. ඩී. රත්නායක හේ. මැ. වි.මීටර් 400එම්. නයනතාරා හේ. මැ. වි.ආර්. එම්. එල්. ඩී. රත්නායක හේ. මැ. වි.ඩී. එම්. ටී. නිලන්ති රන්මුතුමීටර් 800එම්. නයනතාරා හේ. මැ. වි.එම්. පී. ඩී. විරාජිනි දිලෙනතරුඩී. එම්. ටී. නිලන්ති රන්මුතුමීටර් 1500එම්. නයනතාරා හේ. මැ. වි.ඩී. එම්. ටී. නිලන්ති රන්මුතුඑච්. ජී. දිනුෂා විරාජිනී දිලෙනතරුමීටර් 5000එච්. ජී. ඩී. පී. කුමාරි ලකී ස්ටාර්ස්දුර පැනීමඩබ්. ඒ. එස්. මේනකා හේ. මැ. වි.ඩබ්. ආර්. ඩී. එම්. තිලිනි හංසනී හේ. මැ. වි.අයි. වී. ජී. එම්. එන්. පේ‍්‍රමදාස ලකී ස්ටාර්තුන්පිම්මසුජානි මේනකා හේ. මැ. වි.කවපෙත්ත විසි කිරීමඑස්. සී. නිසංසලා ලකී ස්ටාර්ස්යු. ජී. ඩී. අයි. ශ්‍යාමලී නැගෙනතරුඒ. එස්. මේනකා හේ. මැ. වි.යගුලිය දැමීමසී. නිසංසලා ලකී ස්ටාර්ස්එම්. වී. නිලංතිකා හේ. මැ. වි.පී.ජී. එස්. සෙනවිරත්න දිලෙනතරුහෙල්ල විසි කිරීමඑස්. සී. නිසංසලා ලකී ස්ටාර්ස්එම්. බී. නිලක්ෂිකා හේ. මැ. වි.ඩබ්. ජී. එස්. මධුමාලි ලකී ස්ටාර්ස්මීටර් 100 පිරිමිඅයි. එම්. කේ. කරුණාතිලක ලකී ස්ටාර්ස්ඩී. එම්. එල්. සුදේශ් සමගිඊ. එම්. ඒ. කේ. රත්නායක ලකී ස්ටාර්ස්මීටර් 200ආර්. එම්. සී. සුදේශ් සමගිඩී. එම්. සී. එස්. දිසානායක හේ. මැ. වි.අයි. එම්. කේ. කරුණාතිලක ලකී ස්ටාර්ස්මීටර් 400පී. එම්. එස්. වීරසේකර ලකී ස්ටාර්ස්ඩී. එම්. ඩී. එස්. දිසානායක හේ. මැ. වි.ජී. කේ. එන්. ජයසිංහ සිංහමීටර් 800පී. එම්. එස්. වීරසේකර ලකී ස්ටාර්ස්ආර්. එම්. පී. කේ. රත්නායක හේ. මැ. වි.එච්. එම්. එස්. හේෂාන් රන්මුතුමීටර් 1500පී. එම්. එස්. වීරසේකර ලකී ස්ටාර්ස්එන්. පී. කේ. කරුණාතිලක ලකී ස්ටාර්ස්ආර්. එම්. පී. කේ. රත්නායක හේ. මැ. වි.මීටර් 5000ජී. එම්. පී. කේ. කරුණාතිලක හේ. මැ. වි.කේ. ඩී. එම්. කේ. යු. බී. රත්නායක සියරාපී. ජී. එම්. ඩී. කුමාර ලකී ස්ටාර්ස්දුර පැනීමඑච්. ජී. හෙට්ටිහේවා ලකී ස්ටාර්ස්එච්. එම්. එස්. හේෂාන් රන්මුතුජී. ඒ. ඩී. එම්. ඩී. ගමආරච්චි ලකී ස්ටාර්ස්.</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>24</day>
    </date>
    <link>http://www.dinamina.lk/2011/05/24/_art.asp?fn=f1105241</link>
    <topic>උපාධිධරයෝ ළිං මැඩියෝනොවිය යුතුයි</topic>
    <author>සාකච්ඡා කළේ චන්දන ජයවීර ඡායාරූප - සමන් ශ්‍රී වෙදගේ</author>
    <content>* තරගකාරී විභාගයකින් ජයග්‍රහණය කොට විශ්වවිද්‍යාල ප්‍රවේශයට හිමිකම් ලබන සරසවි සිසුන්ට නැවත පෙර පුහුණුවක් අවශ්‍යය යැයි ඔබ සිතන්නේ ඇයි?විශ්වවිද්‍යාල ප්‍රවේශයට හිමිකම් ලබන්නේ අධ්‍යාපනයට යොමුවන දරුවන්ගෙන් 5% ක් පමණයි. මේ පිරිස තමයි ශ්‍රී ලංකාවේ අනාගතය තීරණය කරන බුද්ධිමය ස්ථරය.වර්තමානයේ විශ්වවිද්‍යාල අධ්‍යාපනයට යොමුවන අය අතරින් 40% - 50% කට ආසන්න පිරිසකට නායකත්වය හා ධනාත්මක ආකල්පය පිළිබඳ ඌණතාවයක් පවතිනවා. ඔවුන් යැපුම් මානසිකත්වයකට හුරුව තිබෙනවා. මේ අනාගත පරපුරට ධනාත්මක ආකල්ප වර්ධනය කරන්නයි නායකත්ව පුහුණුව ලබා දෙන්නේ.* නායකත්ව පුහුණුවේ ස්වභාවය විස්තර කළ හැකිද?නායකත්ව පුහුණුවට අමතරව විශ්වවිද්‍යාල සිසුන්ට ලබාදෙන මේ පුහුණුවට ඉංග්‍රීසි භාෂාව හා තොරතුරු තාක්ෂණය පිළිබඳ සහ මෘදු හැකියාවන් (Soft Skills) පිළිබඳ පුහුණුවක් ලබා දෙනවා.සෑම ශිෂ්‍යයෙක් සඳහාම ක්‍රමෝපායක ජීවක සැලැස්මක් (strategic life plan) සකස් කර ගැනීමට මේ පුහුණුවෙන් උදව් කෙරෙනවා. ඊළඟට සරසවි සිසුන්ගේ පෞරුෂය වර්ධනයට හා කණ්ඩායම් ක්‍රියාකාරිත්වයට යොමු කිරීමට අවශ්‍ය පෙළඹවීමත් මෙමඟින් ලබා දෙනවා.පාසල් අධ්‍යාපනය හා විශ්වවිද්‍යාල අධ්‍යාපනය අතර පවත්නා පරතරය අවබෝධ කර ගැනීමට නොහැකිවීම නිසා බොහෝ සරසවි සිසුන් කිසියම් ගැටලු සහගත තත්ත්වයකට පත්වෙනවා. ඒකට පිළියමක් මේ පුහුණුවෙන් ලබා දෙනවා.මේ පුහුණුවට ඇතුළත් තව දෙයක් තමයි ශ්‍රී ලංකා ආර්ථිකය සහ ගෝලීය ආර්ථිකය අතර තිබෙන වෙනස්කම් ගැන දැනීමක් ලබාදීම. මෙහිදී ඊට අමතරව ශ්‍රී ලංකාවේ අනාගත දැක්ම හා ගමන් මඟ පිළිබඳ විචාරාත්මක අවබෝධයක් සරසවි සිසුන්ට ලබා දෙනවා.ඔවුන්ගේ විනය ගැන, කාල කළමනාකරණය ගැන ඒ තුළින් දෛනික වැඩ කටයුතු කරගෙන යාම ගැන පුහුණුවක් ලබා දුන්නහම කුමන පරිසරයක සිට විශ්වවිද්‍යාලයට ඇතුළත් වූවත් ඔවුන් පුහුණුව තුළින් සම මට්ටමකට එනවා.* නායකත්ව පුහුණුව සඳහා ආරක්ෂක අමාත්‍යාංශය සම්බන්ධ කරගෙන ඇත්තේ ඇයි? විශ්වවිද්‍යාල සිසුන්ට ලබාදෙන පුහුණුව හමුදා පුහුණුවක්ද?සිසුන් විසි දෙදහස (22,000) ක් වැනි විශාල පිරිසකට පුහුණුව ලබාදීමට අවශ්‍යය මානව සම්පත් ඇත්තේ ආරක්ෂක අමාත්‍යාංශය සතුව පමණයි. ඔවුන් සතු මධ්‍යස්ථාන 28 කදී කාන්තා හා පිරිමි වශයෙන් වෙන වෙනම මේ පුහුණුව ලබා දෙනවා.මේ පුහුණුව හමුදා පුහුණුවක් (Military training) නෙමෙයි. හමුදා පුහුණුවක් සතියකින් දෙකකින් ලබා දෙන්න බැහැ. ඒ සඳහා අවම වශයෙන් හය මසක්වත් ගත වෙනවා. විශ්වවිද්‍යාල පද්ධතියේ වෙනසක් ඇති වෙනවාට අකමැති පිරිස් මේ වගේ බොරු ප්‍රචාර ගෙන යනවා.* විශ්වවිද්‍යාල පද්ධතියේ වෙනසක් සිදුවිය යුත්තේ ඇයි? දැනුමේ කේන්ද්‍රස්ථානය විය යුතු විශ්වවිද්‍යාලයට අද ඇති වෙලා තිබෙන්නේ කොයි විදිහෙ තත්ත්වයක්ද?විශ්වවිද්‍යාලයට ශිෂ්‍යයෙක් ඇතුළුවීමට භාග්‍ය ලබන්නේ විශාල කැපවීමකින් පසුවයි. මවුපියන් පවා ඔවුන් පාසලකට ඇතුළු කරන තැනේ සිට අතිදුෂ්කර ක්‍රියාවක් කරනවා. එවැනි කැපකිරීම් රාශියක් මධ්‍යයේ විශ්වවිද්‍යාලයට ඇතුල්වන සිසුවාගේ ජීවිතයම වෙනස් කරන පරිසරයක් ශිෂ්‍ය දේශපාලනය විසින් නිර්මාණය කර තිබෙනවා.60 හෝ 70 දශකයේ මේ තත්ත්වය සරසවිය තුළ තිබුණේ නැහැ. ඒ කාලෙත් විශ්වවිද්‍යාල ශිෂ්‍ය සංගම් තිබුණා. ඒවාට ලංකා සම සමාජ පක්ෂය, කොමියුනිස්ට් පක්ෂය වගේ වාමාංශික පක්ෂ නායකත්වය දුන්නා. එහෙම ආපු ගමන් මගේ කිසි විටෙකත් ශිෂ්‍යයන්ගේ අධ්‍යාපනයට බාධාවක් වුණේ නැහැ.* ඔබ සඳහන් කරන්නේ ශිෂ්‍යයන්ට දේශපාලනය කිරීමට අයිතියක් නැති බව ද?නෑ. ඔවුන්ට දේශපාලනය කිරීමට අයිතියක් තිබෙනවා. එදත් ශිෂ්‍යයෝ දේශපාලනය කළා. නමුත් ඒ නිසා දැන් වගේ ඔවුන්ගේ අධ්‍යාපන කටයුතුවලට බාධාවක් වුණේ නැහැ.එදා මුල්තැන ගත්තේ දේශපාලනය නෙවෙයි. නමුත් පසුකාලීනව විශ්වවිද්‍යාල උග්‍ර දේශපාලන කඳවුරු බවට පත්ව තිබෙනවා. එදා ශිෂ්‍යයෝ බලාපොරොත්තු වුණේ අධ්‍යාපනය. බලාපොරොත්තුවන උපාධිය, ඒ සඳහා උදව් වෙන වටපිටාව සකස් කර ගැනීමයි. ඔවුන් දේශපාලන පක්ෂ සමඟ කටයුතු කිරීමෙන් ශිෂ්‍ය ජීවිතයට හානියක් වුණේ නැහැ. අධ්‍යාපනයට හානියක් වුණේ නැහැ.මුත් වර්තමානය වනවිට එක්තරා අන්තගාමී දේශපාලන පක්ෂයක් ශිෂ්‍යයන්ගේ අධ්‍යාපන අවස්ථාව පැහැරගෙන ආණ්ඩු පෙරලන්නන් බවට ශිෂ්‍යයන් පත් කිරීම නිසා ශිෂ්‍යයෝ දේශපාලන අතකොළු වෙලා තිබෙනවා.* මෙයට පෙර අවස්ථා ගණනාවකදී සිදුවූ පරිදි මෙවරත් “නිදහස් අධ්‍යාපනය අර්බුදයට ලක් කිරීම” යන හේතුව මත රජය ඇති කිරීමට අදහස් කරන ප්‍රතිසංස්කරණවලට එම පද්ධතියෙන් විරුද්ධත්වයක් මතුව තිබෙනවා නේද?ආණ්ඩුව විශ්වවිද්‍යාල පද්ධතිය තුළ ප්‍රතිසංස්කරණ ඇති කරන්නේ විරැකියාවට විසැඳුමක් ලබාදිය හැකි පාඨමාලා බිහිකර ලෝකයට ඔබින උපාධිධාරියෙක් බිහිකිරීමටයි.රාජ්‍ය නොවන විශ්වවිද්‍යාල ස්ථාපිත කිරීමට රජය අවසර ලබාදී තිබෙන්නේ උසස් අධ්‍යාපනය සුදුසුකම් ලබන සියලු දෙනාටම සරසවි අධ්‍යාපනයට යොමු කිරීමට අවශ්‍ය පහසුකම් ලබාදීමට හැකියාවක් නොමැති නිසයි.ලෝකයේ දියුණු යැයි කියන කිසිම රටක නිදහස් විශ්වවිද්‍යාල නැහැ. නිදහස් නේවාසිකාගාර පහසුකම් නැහැ. නමුත් අපේ රටේ ඒ සියල්ලම ලබාදෙන්නේ නොමිලේ. ඒ අනුව උසස් අධ්‍යාපනය වෙනුවෙන් රජය විශාල මුදලක් වාර්ෂිකව වැය කරනවා. ජාතික විශ්වවිද්‍යාල පද්ධතියට ඇතුල්වීමට සුදුසුකම් නොලබන විශාල පිරිසක් දැනටත් වාර්ෂිකව විදේශ රටවල අධ්‍යාපනය සඳහා යොමු වෙනවා. රාජ්‍ය නොවන සරසවි ඇති කරන්නේ ඒ පිරිසට මේ රටේ ඉඳගෙන අධ්‍යාපනය ලැබීමට අවස්ථාව ලබාදීමටයි. මේ නිසා ජාතික විශ්වවිද්‍යාල පද්ධතියට හානියක් වෙන්නේ නැහැ.අද ලෝකයේ හැම රටකම වගේ මේ ප්‍රවණතාවය ඇතිව තිබෙනවා. සමාජවාදී කඳවුරේත් රුසියාව, චීනය පවා රාජ්‍ය නොවන විශ්වවිද්‍යාල ඇතිකර තිබෙනවා. ළිඳේ ඉන්න ගෙම්බෝ වගේ ජීවත් වෙන්නේ නැතිව ලෝකයේ ඇතිවන පරිවර්තන ගැන අවධානය යොමු කරන්න වුවමනායි.* විශ්වවිද්‍යාල ආචාර්යවරුන්ට වැටුප් ප්‍රශ්නයක් තිබෙන බව ඔබ පිළිගන්නවාද?රාජ්‍ය සේවයේ විශාල වැටුප් විෂමතාවයක් තිබෙනවා. ඇමැතිවරයාත් මමත් මේ අමාත්‍යාංශය බාරගත්ත අවස්ථාවේම සරසවි ආචාර්යවරුන්ට වැටුප් ප්‍රශ්නයක් තිබෙන බව පිළිගත්තා. ඔවුන්ට සමාන්තර රජයේ සේවකයින්ගේ වැටුප් තලයට සරසවි ආචාර්ය වැටුපත් ඔසවා තබන්න ඕන.නමුත් එකක් පැහැදිලි කළ යුතුයි. රජයේ සේවකයින්ගේ වැටුප තීරණය කරන්නේ වැටුප් විෂමතා කමිටුවයි. ඒ නිසා අපිට නිදහසේ වැටුප් වර්ධක දෙන්න බැහැ. මේ වනවිටත් ආචාර්යවරුන්ගේ වැටුප 36.5% කින් වැඩිකර තිබෙනවා.* පසුගිය අයවැයෙන් ආචාර්යවරුන්ට ලබාදුන් වැටුප් වර්ධකයෙන් 25% ක්ම වෙන් වෙන්නේ පර්යේෂණ දීමනා සඳහා. එය වැටුප් වර්ධකයක් ලෙස පිළිගත හැකිද?අද විශ්වවිද්‍යාල පද්ධතිය පර්යේෂණ සම්පූර්ණයෙන්ම අමතක කර තිබෙනවා. ආචාර්යවරුන්ගේ වැඩි දෙනෙක් වෙනත් කාර්යයන්හී නිරත වෙනවා. අනෙකුත් රජයේ සේවකයින්ට නියමිත රාජකාරි වෙලාවක් තිබෙනවා. නමුත් සරසවි ආචාර්යවරුන්ට එවැනි තත්ත්වයක් ඇත්තේ නැහැ. මේ නිසා ඔවුන් වෙනත් ආයතනවලත් සේවය කරනවා. අපි එහි වැරැද්දක් දකින්නේ නැහැ. නමුත් ඒ නිසා ආචාර්යවරුන්ට පර්යේෂණ කිරීමට ඇති අවස්ථාව නැතිවෙලා තිබෙනවා.මේ තත්ත්වය දඩමීමා කරගෙන රජය අපහසුතාවයට පත්වෙන විදිහෙ ඉල්ලීම් කරනවා නම් අපි ඒකට විරුද්ධයි. මෙය එයට සුදුසු වෙලාව නෙවෙයි. විශ්වවිද්‍යාල ආචාර්යවරුන් අපේ රටේ බුද්ධිමත් පිරිස බව අපි පිළිගන්නවා. ඔවුන් ආර්ථික වශයෙන් ශක්තිමත් කළ යුතුයි. ඒ සඳහා දැනටමත් වැටුප් වර්ධකයක් ලබාදී තිබෙනවා. ක්‍රම ක්‍රමයෙන් රටේ ආර්ථිකයත් එක්ක වැටුප් වර්ධක ලබාදීමට රජය මැදිහත් වෙනවා.ඒ නිසා අපි ඔවුන්ගෙන් ඉල්ලීමක් කරනවා සාකච්ඡා මාර්ගයෙන් මේ ප්‍රශ්නය විසඳා ගැනීමට යොමු වන ලෙස. විශ්වවිද්‍යාල ආචාර්යවරුන් වර්ජන ක්‍රියාමාර්ගවලට යොමුවීමෙන් සිදුවන්නේ සමස්ත විශ්වවිද්‍යාල පද්ධතිය ගැනම සමාජයේ පවතින ගෞරවයට හානියක් ඇතිවීමයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>24</day>
    </date>
    <link>http://www.dinamina.lk/2011/05/24/_art.asp?fn=f1105242</link>
    <topic>ශ්‍රී ලංකාවේ ප්‍රථම අගවිනිසුරුවරිය බිහි කළේඅපේ පාසලයි</topic>
    <author>සටහන තෙන්නකෝන් කුලසේකර ඡායාරූප සම්පත් සංජීව</author>
    <content>ජය ශ්‍රීමා බෝ සමිඳු සිප එන මදනල අතරින් අනුරාධපුර මැදි මහ විදුහලේ උසස් අධ්‍යාපනය ලැබූ දියණියක් 1976 වසරේ දී කොළඹ විශ්ව විද්‍යාලයේ නීති පීඨයට ඇතුළත් වී නීතිය පිළිබඳ මූලික උපාධිය හා ශාස්ත්‍රපති උපාධිය ලබා ගත්හ.නීති විද්‍යාලයේ ම උගන්වමින් සිටි මෙම දියණිය ශ්‍රේෂ්ඨාධිකරණයේ විනිසුරුවරියක ලෙස පත්වූවා ය.එදා මෙදා තුර කාලය ගෙවී ගොස් අධිකරණ ක්ෂේත්‍රයේ කීර්තිමත් විනිසුරු වරියක වූ මේ දියණිය පසුගිය 18 දා ශ්‍රී ලංකා ප්‍රජාතන්ත්‍රික සමාජවාදී ජන රජයේ අග විනිසුරුවරිය ලෙස ජනාධිපති මහින්ද රාජපක්ෂ මහතා ඉදිරියේ දිවුරුම් දුන්නා ය.ශ්‍රී ලංකාවේ ප්‍රථම අගවිනිසුරුවරිය වූ මෙතුමිය දකුණු ආසියාවේ අගවිනිසුරු පදවියට පත් ප්‍රථම කාන්තාව ලෙස අධිකරණ ඉතිහාසයේ රන් අකුරෙන් සනිටුහන් වනු ඇත.උසස් පෙළ හැදෑරීම1958 කුරුණෑගල දී උපත ලැබූ ශිරාණි බණ්ඩාරනායක දියණිය ගේ පියා වූයේ අනුරාධපුර දිස්ත්‍රික්කයේ කීර්තිමත් අධ්‍යාපන අධ්‍යක්ෂවරයකු වූ විල්සන් බණ්ඩාරනායක මහතා ය. ඇගේ ආදරණීය මව වූයේ අනුරාධපුර මධ්‍ය මහ විදුහලේ ආචාර්ය වරියක වූ ප්ලෝරා බණ්ඩාරනායක මහත්මිය යි.1972 වසරේ අග භාගයේ දී අනුරාධපුර විදුහලට ඇතුළත් වූ බණ්ඩාරනායක ශිෂ්‍යාව මධ්‍ය විදුහලේ උසස් පෙළ හැදෑරීමට තමා හදාරන විෂයන් ලෙස ශුද්ධ ගණිතය, ව්‍යාපාරික ගණිතය, ආර්ථික විද්‍යාව, හා භූගෝල විද්‍යාව තෝරා ගත්තා ය. 12 වසරේ දී අනුරාධපුර මැදි මහ විද්‍යාලයේ ප්‍රධාන ශිෂ්‍ය නායිකාව බවට පත් වූ ශිරාණි බණ්ඩාරනායක ශිෂ්‍යාව ඉගෙනීමට මෙන් ම විවිධ අංශ කෙරෙහි ද දස්කම් දැක්වූවා ය.දක්ෂ කථිකයකු වූ මෙම ශිෂ්‍යාව එවකට අනුරාධපුර මැදි මහ විදුහලේ විදුහල්පති වූ කුමාරසිරි මහතා ඇතුළු ආචාර්ය මණ්ඩලයේ නිරන්තර ආදරයට හා පැසසුමට ලක් වූ ශිෂ්‍යාවක්ව සිටි බව අනුරාධපුර මැදි මහ විදුහලේ වත්මන් විදුහල්පතිනිය වන කේ.පී. මැණිකේ ජයසේන මහත්මිය ඉතා ආඩම්බරයෙන් පවසන්නී ය.ගිනිගත්හේන ප්‍රාථමික විදුහල, කෑගල්ල බාලිකා විදුහල, හා තෝලංගමුව මැදි මහ විදුහලේ අධ්‍යාපනය ලබා මවුපියන්ගේ ස්ථාන මාරුවීම් අනුව රජරට වැව් බැඳි රාජ්‍යයට පැමිණි ශිරාණි බණ්ඩාරනායක දියණිය ශ්‍රී ලාංකික ශ්‍රේෂ්ඨ සංස්කෘතියේත් සභ්‍යත්වයේත් උපන් බිම වූ වැව් බැඳී රාජ්‍යයේ වෙල් ඉපනැල්ලේ ද වැව් තාවුලේ ද දුව පැන ඇවිදින්නට ඇත. අහස උසට නැගි දාගැබ් ද මහ සයුර පරදන මහ වැව් ද අනුරාධපුර මැදි මහ විදුහලේ උසස් අධ්‍යාපනය ද ඇගේ දීප්තිමත් අනාගතයේ පහන් ටැඹ වන්නට ඇත.රටක “නීතිය” රටේ සභ්‍යත්වය සංස්කෘතිය හා සදාචාරය සුරක්ෂිත කිරීමේ ප්‍රධාන මෙවලම ය. නීතිය ක්‍රියාත්මක වන්නේ රටේ සමස්ත ජනතාවට ම සමාන ව ය. ශ්‍රී ලංකාවේ නීතියේ සංකේතය තරාදිය අතට ගත් කන්‍යාවියක් ය.ශ්‍රී ලංකාවේ ජනාධිපති පදවියට ජනතාව විසින් පත් කර ගන්නා “පුද්ගලයා” ජනාධිපති ලෙස දිවුරුම් දෙන්නේ “අගවිනිසුරු” ඉදිරියේ ය. ජනාධිපතිවරයකු විසින් අග විනිසුරු ලෙස පත් කරනු ලබන තැනැත්තා අගවිනිසුරු ලෙස දිව්රුම් දෙනු ලබන්නේ ජනපති ඉදිරියේ ය. අපේ රටේ විධායකය හා අධිකරණය නීතිය සාමය යුක්තිය ඉටු කිරීමේ ප්‍රබල ආයතනයක් බව මේ තුළින් ම පසක් කරයි.ආචාර්ය ශිරාණි බණ්ඩාරනායක නමැති ශ්‍රේෂ්ඨාධිකරණ විනිසුරු වරිය ශ්‍රී ලංකාවේ අගවිනිසුරුවරිය ලෙස ජනාධිපති තුමා ඉදිරියේ දිවුරුම් දීමට පෙර එකොළොස් වතාවක්ම මෙරට වැඩ බලන අග්‍ර විනිශ්චයකාරවරිය ලෙස දිව්රුම් දී ඇත.යුක්තිය හා නීතිය අකුරට ම ඉටු කිරීම උදෙසා ආචාර්ය ශිරාණි බණ්ඩාරනායක අගවිනිසුරුවරිය පත් වීමත් සමඟ ශ්‍රී ලංකාවේ ද දකුණු ආසියාවේ ද කාන්තා පරපුර මහත් අභිමානයකට පත් වී සිටිති. විශේෂයෙන් ම ශිරාණි බණ්ඩාරනායක නමැති දක්ෂ යුවතිය කොළඹ විශ්වවිද්‍යාලයේ නීති පීඨයට යැවීමට උගත්කම හා බුද්ධිය ලබා දුන් අනුරාධපුර මැදි මහ විදුහල් මෑණියන් ගේ සෙවණේ දරුවන්ට අධ්‍යාපනය ලබා දෙන වත්මන් විදුහල්පතිනි මැණිකේ ජයසේන මහත්මිය ඇතුළු එකසිය හැට පහක් පමණ වූ ගුරු මණ්ඩලය ද හාර දහසක් පමණ වූ වත්මන් සිසු සිසුවියන් ද මහත් ආඩම්බරයට පත් වී සිටිති.තම විදුහලේ ආදි ශිෂ්‍යාවක් ශ්‍රී ලංකාවේ අගවිනිසුරු වරිය බවට පත් වීමේ සතුටෙන් ප්‍රීතියෙන් ඔවුන් උද්දාමයට පත් වී සිටිති. “දිනමිණ” ඒ පිළිබඳ අනුරාධපුර මැදි මහ විදුහලේ වත්මන් විදුහල්පතිනිය වූ මැණිකේ ජයසේන මහත්මියගෙන් අදහස් විමසද්දී ඇගේ දෑසින් සතුටු කඳුළු වැගිරෙන අයුරු අපි දුටුවෙමු.උසස් තනතුරු“ආචාර්ය ශිරාණි බණ්ඩාරනායක අග විනිසුරුවරිය අපේ විද්‍යාලයේ ආදි ශිෂ්‍යාවක්. ආදි ශිෂ්‍යාවක් පමණක් නොවේ, එතුමිය අපේ විදුහල් මෑණියන්ගේ ශ්‍රී නාමය දේශ දේශාන්තරවලට ගෙන ගිය ශ්‍රේෂ්ඨ කාන්තාවක්. එදා උසස් පෙළ හැදෑරීමට මෙම විදුහලට ඇතුළත් වූ අපේ අගවිනිසුරු වරියගේ පයට මේ විදුහල් භූ®මියේ සිනිඳු වැලිකැට පෑගෙන්නට ඇති. ලා තණ පත් පෑගෙන්නට ඇති. ජය ශ්‍රීමා බෝ සමිඳු ගේ සෙවණ ලැබෙන්නට ඇති. තිසා වැවේ අභය වැවේ මද නල සිප ගන්නට ඇති. රුවන්මැලි සෑ රජිඳා ආරක්ෂා කරන ස්වර්ණමාලි දේවතාවිය ගේ පිහිට ලබන්නට ඇති. අපේ විදුහලේ ඇති සටහන් අනුව ශිරාණි බණ්ඩාරනායක නමැති ශිෂ්‍යාව පාසලේ ප්‍රධාන කාන්තා ශිෂ්‍ය නායිකාවක්. දක්ෂ ක්‍රීඩිකාවක්. ඒ වගේ ම දක්ෂ කථිකයෙක්. ඒ වගේ ම ගුරුවරුන්ට ගරු කළ ආදරණීය ශිෂ්‍යාවක්.විනය ගරුක කීකරු ශිෂ්‍යාවක්. මේ සියලු ගුණාංග කැටිකැරගත් දීප්තිමත් ශිෂ්‍යාවක්. නීති පීඨයට ඇතුළත් වූ රටක් වටින මෙම දියණිය නීති විදුහලේම නීති ශිෂ්‍යයන්ට ඉගැන්වූවා. ශ්‍රේෂ්ඨාධිකරණ විනිසුරුවරියක් බවට පත් වුනා. අද එතුමිය මේ රටේ අගවිනිසුරු වරියයි. මේ සතුට මේ ආඩම්බරය අපේ විදුහල් මෑණියන් ඉතා නිහතමානීව පිළිගන්නවා.අගවිනිසුරියවරිය අපේ විදුහලේ අධ්‍යාපනය ලබන සමයේ එතුමියගේ සමකාලීනයන් වූ ශිෂ්‍ය ශිෂ්‍යාවන් රැසක් අද ශ්‍රී ලංකාවේ ඉහළ රාජ්‍ය ආයතනවල උසස් තනතුරු දරනවා. විදේශ රාජයන්ගේ ද විදේශ රාජ්‍ය ආයතනයන්ගේ ද ඉහළ තනතුරු දරනවා.විශේෂයෙන්ම මේ අවස්ථාවේ මට සිහිපත් කරන්න සිද්ධ වෙනවා අනුරාධපුර මධ්‍ය මහ විදුහලේ ආදි ශිෂ්‍ය ශිෂ්‍යාවන් අතර අද රටේ උසස් තනතුරු දරන කීප දෙනකු පිළිබඳ සිහිපත් කළ යුතුයි. විශ්වවිද්‍යාල ප්‍රතිපාදන කොමිෂමේ සභාපති මහාචාර්ය ගාමිණී සමරනායක, ඉදිකිරීම් හා ඉංජිනේරු සේවා නිවාස පොදු පහසුකම් අමාත්‍යාංශයේ ස්ථීර ලේකම් ගෝඨාභය ජයරත්න, ප්‍රාදේශීය සංවර්ධන බැංකුවේ සාමාන්‍යාධිකාරී රත්නසිරි සිරිවර්ධන කෘෂිකර්ම අමාත්‍යාංශයේ ලේකම් අබේවික්‍රම පේරාදෙණිය විශ්වවිද්‍යාලයේ නියෝජ්‍ය උප කුලපති මහාචාර්ය ප්‍රේමරත්න, ඉන්දුනීසියා තානාපති මේජර් ජනරාල් නන්ද මල්ලව ආරච්චි, නියෝජ්‍ය පොලිස්පති නන්දන මුණසිංහ පේරාදෙණිය විශ්වවිද්‍යාල ඉංජිනේරු පීඨයේ මහාචාර්ය රංජිත් දිසානායක ආදීන් ද සයිමන් නවගත්තේගම, වසන්ත දුක්ගන්නාරාල, දිමුතු චින්තක, ජගත් වික්‍රමසිංහ ආදී ප්‍රසිද්ධ කලාකරුවෝ ද මැති ඇමැතිකම් දරන ;ද්ශපාලඥයෝ ද දිසාපති වරු ද ප්‍රාදේශීය ලේකම්වරු ද වෛද්‍යවරු ද, ඉංජිනේරුවරුද, ගණකාධිකාරි වරුන් ද විදුහල්පතිවරුන් ද, ගුරුවරු ද බොහෝය.මමත් මේ විදුහල් මෑණියන් ගේ සෙවණේ අධ්‍යාපනය ලබා මෙම විදුහලේ ම විදුහල්පතිනිය ලෙස සේවය කරනවා.අනුරාධපුර මැදි මහ විදුහල රටේත් ජාතියේත් අවශ්‍යතාවය අනුව උගතුන් බුද්ධිමතුන් දායාද කරනවා. මේ විදුහල ආරම්භ කළ දා පටන් අද දක්වාම අපේ ආදි ශිෂ්‍යයන් ලංකා මෑණියන් සරසන රන් ආභරණ බවට පත් වුණා.ආචාර්ය ශිරාණි බණ්ඩාරනායක ආදී අපේ විදුහල් මෑණියන්ගේ දරුවන් උසස් අධ්‍යාපනය ලබා මෙවැනි උසස් තනතුරුවලට පත්වීම අද අපේ පාසලේ අධ්‍යාපනය ලබන දරුවන්ට ද හෙට පාසලට ඉගෙනීම සඳහා පැමිණෙන දරුවන්ව ද ආදර්ශයක් වෙනවා. දරුවන් මේ විදුහලේ උසස් අධ්‍යාපනය ලබා දෙස් විදෙස් උසස් තනතුරු දරන උදවිය අනුගමනය කරනවා. අපේ පාසල දිනෙන් දින වේගවත් සංවර්ධනයකට යොමු වී පවතිනවා.ශිෂ්‍ය නේවාසිකාගාර දෙකකින් සමන්විත අපේ මැදි මහ විදුහලේ දරුවන් හාර දහසක් අද අධ්‍යාපනය ලබනවා. එකසිය හැට පහක් පමණ වූ ගුරු මණ්ඩලයක් සේවය කරනවා. අනධ්‍යයන සේවකයන් තිස් දෙනකු සිටිනවා. මේ වසරේ උසස් පෙළ වෛද්‍ය පීඨයට 18 දෙනෙකු තේරී සිටිනවා. ඉංජිනේරු කලා වානිජ අංශයද ඉහළ ප්‍රතිඵල පෙන්වා තිබෙනවා. අපොස සා. පෙළ විභාගයට මෙම වසරේ ඉදිරිපත් වූ සිසුන් තුන් සිය අනූ අට දෙනකුගෙන් තුන්සිය අනූ හත් දෙනකුම ඉතා උසස් ලෙස සමත් වූණා. ඉංග්‍රීසි මාධ්‍යයෙන් සියයට සියයක්ම සිසුන් සමත් වුණා. විභාගයට පෙනී සිටි ශිෂ්‍ය ශිෂ්‍යාවන් අසූ තුන් දෙනාම ඉතා ඉහළින් සමත්. විශිෂ්ට සාමාර්ථ විෂයන් නවයටම ලැබූ සිසුන් තිස් දෙකක්. විශිෂ්ට සාමාර්ථයන් අටක් ලැබූ ශිෂ්‍ය සංඛ්‍යාව තිහක්.අනුරාධපුර මධ්‍ය මහ විදුහලේ උසස් අධ්‍යාපන මට්ටම ඉතා ඉහළයි. අධ්‍යාපන කටයුතු සේම බාහිර ක්‍රියාකාරකම් ද ක්‍රීඩා කෞෂල්‍යය ද ඉතා උසස් මට්ටමක පවතිනවා. 2008 වසරේ අවුරුදු 15 පහළ ක්‍රිකට් කණ්ඩායම සමස්ත ලංකා ශූ®රතාවය ද එම වසරේ අවුරුදු 17 පහළ ක්‍රිකට් කණ්ඩායම සමස්ත ලංකා ශූ®රතාවය ද 2010 වසරේ වයස අවුරුදු 13 පහළ සමස්ත ලංකා ක්‍රිකට් ශූරතාවය ද පළාත් “රන් කැකුළු” ක්‍රිකට් ශූ®රතාවය ද එකම වසරක දී දිනාගත්තා.කථිත තරඟ, රචනා තරග, වාද විවාද තරගවල දී අපේ පාසලේ දරුවන් අඛණ්ඩව ජය ලබා ගනිමින් සිටිනවා. විශේෂයෙන්ම රටේ සාමය උදෙසා උතුරු පළාතේ ශාන්ත ජෝන් විද්‍යාලය හා අපේ විදුහල අතර සුහද මහා ක්‍රිකට් තරගයක් 2010 වසරේ පැවැත්වීමත් ලොකු ජයග්‍රහණයක් ලෙස සලකනවා.වාර්තාවක්සමස්තයක් ලෙස මෙම වසරේ අපේ පාසල් දරුවන් තුන්සිය විසි දෙනකු සෘජුවම විශ්වවිද්‍යාල අධ්‍යාපනයට සුදුසුකම් ලැබුවා. තවත් සිසුන් හය සියයක් විශ්වවිද්‍යාල අධ්‍යාපනය සඳහා අයදුම් කිරීමට සුදුසුකම් ලබා තියෙනවා. මෙය ඉතා සුවිසල් ජයග්‍රහණයක්. අපේ විදුහල්පති මෑණියන්ගේ සෙවණේ අධ්‍යාපනය ලබන දරුවන් ඉතා විනය ගරුකවත් ඉතා ශික්ෂාකාමීවත්, ගුරු දෙමාපියනට ගෞරව සම්මාන පුද සත්කාර කරන පිරිසක් බව ඉතා ආඩම්බරයෙන් පවසනවා. ආචාර්ය ශිරාණි බණ්ඩාරනායක අගවිනිසුරුවරිය වැනි උසස් නිලතල හොබවන අය අපේ පාසල් මෑණියන්ගේ දරුවන්ට ගෞරවයක් ලෙසයි.ලෝකයේ පළමුවෙනි අගමැතිවරිය ලෙස සිරිමාවෝ බණ්ඩාරනායක මැතිනිය පත් වී වාර්තාවක් තැබුවා. රාජ්‍ය පරිපාලන සේවයේ දිසාපති අමාත්‍යාංශ ලේකම් පදවි හොබවමින් අපේ කාන්තාවන් වාර්තා පිට වාර්තා තැබුවා. දකුණු ආසියාවේ ප්‍රථම අගවිනිසුරුවරිය ලෙස පත් වී අපේ විදුහලේ ආදි ශිෂ්‍යාවක් වූ ආචාර්ය ශිරාණි බණ්ඩාරනායක මහත්මිය වාර්තාවක් පිහිටවූවා. කාන්තාවක් වශයෙන් මේ පාසලේ ආදි ශිෂ්‍යාවක් වූ මාද මධ්‍ය විදුහලේ බිහිවූ ප්‍රථම විදුහල්පතිනියයි.”ශ්‍රී ලංකා මෑණියන්ගේ කුල දියණියක් වූද අනුරාධපුර මධ්‍ය මහ විදුහල් මෑණියන්ගේ සහජාත දියණියක් වූ ද ශිරාණි බණ්ඩාරනායක මහත්මිය වැනි උගත්, බුද්ධිමත්, උසස් තනතුරු දරන යහපත් පුරවැසියන් රටට ජාතියට දායාද කිරීම අපේ අරමුණයි.අපේ දීප්තිමත් ආදි ශිෂ්‍යාවක් වූ ශ්‍රී ලංකාවේ අගවිනිසුරු ආචාර්ය ශිරාණි බණ්ඩාරනායක මහත්මියට අනුරාධපුර මැදි මහ විදුහලේ ගුරු දෙගුරු ශිෂ්‍ය සැමගේ ආදර ගෞරවය ද ශුභාශිංසනය ද පිරිනමමින් එතුමියගෙන් මේ රටේ නීති ක්ෂේත්‍රයටත් අධිකරණයටත් ප්‍රජාතන්ත්‍රවාදයටත් මිනිස් නිදහසටත් අති විශිෂ්ට මෙහෙවරක් ඉටු වේවා යැයි ප්‍රාර්ථනා කරමු..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>24</day>
    </date>
    <link>http://www.dinamina.lk/2011/05/24/_art.asp?fn=f1105243</link>
    <topic>මේ හැම දෙයක්මනිවන පතාමයි</topic>
    <author/>
    <content>“වේයන්ගොඩ, දිවුලපිටිය ප්‍රදේශයේ ඉතාමත් ග්‍රාමීය සුන්දර පරිසරයක මගේ ළමා කාලය ගෙවී ගියේ අම්මාගේත්, තාත්තාගේත් දැඩි රැකවරණ මැද. ඒ විතරක් නෙමෙයි, කිසිම ආර්ථික අඩුපාඩුවක් නැතිව ඉතාමත් සුඛ විහරණ ජීවිතයක් මම ගත කළා. අයියලා අක්කලා හයදෙනකුගෙන් යුත් පවුලේ බඩපිස්සි විදිහට හැමෝගෙම ආදරයත් අවධානයත් මට ලැබුණා.මගේ තාත්තා ගම්මුලාදෑනියෙක්. ඒ හින්දම ගොඩින් මඩින් සරුසාර ඉඩකඩම් ඕනෑවටත් වඩා තිබුණා. පොල් අක්කර විස්සක් තිබුණා. එක කන්නෙකට කුඹුරුවලින් වී බුසල් දෙසීයක් විතර ගන්නවා. අපේ මහ ගෙදර හදලා තිබුණ ඉඩමම අක්කර පහළොවක්.අම්මට පැවරිච්ච එකම රාජකාරිය ගෙදර වැඩකටයුතු බලාකියාගෙන ඉන්න එකයි. අපේ තාත්තා හරිම සැරපරුෂයි. ඒ නිසාම අම්මත් හරිම සීරුවටයි ගෙදර වැඩපළ කළේ. අපේ තාත්තා සැර වුණාට කවදාවත් මට පහරක් ගහලා නෑ. අම්මගෙන් නම් ඇති පදමට ගුටිකාලා තිබෙනවා.”අපේ තාත්තට රේස් කරත්තයක් තිබුණා. ඕනෑ හැටියට පහසුවට ගමනක් යන්න ඕනෑ වුණාම දුනු කරත්තයක් තිබුණා. වත්තේ වැඩට බරභාගයක් තිබුණා. ඔය මොනවා තිබුණත් හැතැප්ම ගාණක් මම ඉස්කෝලේ ගියේ පයින්.මගේ ඉස්කෝල ජීවිතය හරිම කෙටි වුණත් එය අපූරු සුන්දර අත්දැකීමක් වුණා. හැතැප්ම ගාණක් පේන තෙක් මානයේ පිට්ටනියක්. ඒ පිට්ටනිය මැද්දෙන් ගිහින් ඊළඟට වැටෙන්නේ සුද්දෙකුගේ වත්තකට. වත්ත පහුකරලා තවත් දුරක් ගියාම තමයි ඉස්කෝලේ වත්තට වැටෙන්නේ. ඉතින් මෙච්චර දුරක් මට තනියම යන්ඩ බෑනේ. ඒ හින්දා තවත් ළමයි නඩයක් එක්ක තමයි ඉස්කෝලෙට යන්නේ.හැමදාම ඉස්කෝලෙට යන මේ නඩේ හිටියා එක ළමයෙක්. හැබැයි එතකොට එයා ළමයෙක් නෙමෙයි. ගැබිනියක් වෙලා. ඒ ආරංචිය මුළු ගම පුරාම ලැව් ගින්නක් වගේ පැතිරිලා ගියා. ඒ සිද්ධිය අපේ තාත්තගේ කනටත් වැටිලා. අනේ ඒ දෝසේ මගේ පරහටම හිටියා. තාත්තා ගෙදර ආ සැනින් මට කිව්වා, “ඔය ළමයි නඩේ එක්ක ඉස්කෝලේ යන්ඩ බෑ. අදින් පස්සේ උඹත් ඉස්කෝලේ යන්ඩ වුවමනා නෑ, ගෙදරට වෙලා හිටපන්...” කිව්වා.තාත්තට බය හිතිලා අපිත් කවදාහරි නරක පාරකට වැටෙයි කියලා. අනේ ඒත් මම ආයෙමත් ඉස්කෝලෙ යන්ඩ ඕනෑ කියලා දවස් තුනක්ම කෑ මොර දිදී ඇඬුවා. ඒත් මම දිනුවෙ නෑ. කොහොම හරි අහේතුක සිද්ධියකට මට ඉස්කෝලේ යන්ඩ ලැබුණේ අටේ පන්තියට විතරයි. හැමදාමත් පන්තියේ පළමුවැනියා, දෙවැනියා වුණු මට ආයේ අකුරු සාස්තරේ ඉගෙන ගන්ඩ ලැබුණේ නෑ.ඉස්කෝලෙ ගමන නැවතුණාට පස්සේ මට සිද්ධ වුණේ අම්මගේ වැඩවලට උදව් දෙමින් ගෙදරට වෙලා ඉන්ඩයි. වී තම්බන්ඩ, උයන්ඩ, වතුර ගේන්ඩ, ගෙවල් දොරවල් අතුගාන්ඩ එකක් නෙමෙයි, දහසක් වැඩ. වැඩ කරනකොට පුංචි අත්වැරැද්දක් වුණත් අම්මගේ දොස් පරොස් අහලම කන්කරච්චලේ. අපේ අම්මට හැම වැඩක්ම පිළිවෙළට ඕනෑ.ගෙදර ඉන්ඩ කම්මැලි හින්දා රස්සාවකට යන්ඩ මං තාත්තාගෙන් අවසර ඉල්ලුවා. තාත්තා නෙමෙයි කට හෙල්ලුවේ.”හම්බ කරගෙන කන්ඩ මං කෙල්ලෝ හැදුවෙ නෑ” කියලයි එයාගෙන් මට ලැබුණු උත්තරේ. අනේ ඉතින් මොනවා කරන්ඩද ගේ මුල්ලට වෙලා මම හිටියා.පොඩි අක්කා බලන්ඩ මනමාලයෝ පහළොවක් විතර ආවා. එදා අද වගෙ ජටු හැටියෙම බඳින්නේ නෑ නොවැ. අනෙක වචනයක් දුන්නොත් වරද්දන්නෙත් නෑ. ඊටත් වඩා අපේ තාත්තා හතරවරිගෙ ගැනම හොයලා ඊළඟට එන්නේ ඉඩකඩම් දේපොළ ගැන මාතෘකාවට. එක දවසක් අක්කා බලන්ඩ ආපු මනමාලයකුට තාත්තා කිව්වේ තමන්ට හිමි දේපොළ ලියකියවිලිවලින් පෙන්නන්ඩ ඕනෑ කියලා. ඒ මඟුල තීන්දු වෙලයි තිබුණෙත්. තාත්තගෙ ඉල්ලීමට එකඟ නොවිච්ච තැන වේලාපත්කඩයයි, නැකැත් කොළෙයි ඔක්කොම ආපහු දීලා ඒ තීන්දුව කම්මුතු කළා.මඟුල් තුලා ඉවර වුණාට පස්සේ ඊළඟට කුඹුරු වැඩ. කුඹුරු වැඩ ඉවරවෙනකොට ඔන්න බැඳපු අක්කලා දරුවෝ හම්බ වෙන්ඩ කිට්ටු වුණාම ගෙදරට එනවා. දරු ගැබට මාස හතෙන් මහගෙදරට ආවහම දරුවා හම්බවෙලා මාස තුන හතරක් ගියහම තමයි ආපහු යන්නේ. ඊට පස්සෙ දෙවැනි දරුවා හම්බ වෙන්ඩත් එනවා. අනේ ඔය ඔක්කොම වැඩපොළවල බර අදින්ඩ මටත් සිද්ධ වුණා.තාත්තගේ අම්මගෙ වුවමනාවට මාව බලන්ඩත් මනාලයෝ ආවා. ඒ වුණාට මම හැම වෙලේම අම්මලාගේ අවධානයෙන් මිදී තනියෙන් ඉන්ඩයි වැර වෑයම් දරුවේ. අම්මගෙත්, තාත්තගෙත් හිත්වල අක්කලා අයියලා පිළිබඳ තිබුණු අවධානයට මුවා වෙලා මම පාඩුවෙ හිටියා. එක අයියෙක් හොඳට ඉගෙන ගෙන ආයුර්වේද වෛද්‍යවරයෙක් වුණා. තවත් අක්කෙක් රජයේ රස්සාවකට ගියා.ඔය විදිහට මගේ ජීවිතේ ගෙදර වැඩපොළ මැද්දේ ගෙවිලා ගියත් මට ජීවිතේ මහා කම්මැලි ඒකාකාරී බවක් දැනුණා. ගෙදරට හිරවෙලා දවසින් දවස ගෙවිලා ගියා. සැප පහසුකම් ඕනෑ තරම් තිබුණත් ඒවායෙන් මානසික තෘප්තියක් දැනුණේ නෑ. දවසක් ගෙවිලා තවත් දවසක් උදාවෙනවා. ඒත් මගේ ජීවිතය හැමදාම එකම විදිහයි. මේ ජීවිතයේ නිෂ්ඵල බවක් මට හැඟුණා. ඒත් විටෙක කාර්ය බහුලකමත් එක්ක ඒ සිතිවිලි මැකිලා යනවා. මේ සිතිවිලි හරියට මුහුදු රළ උස් මහත් වෙන්න වගේ විටින් විට යටි සිතේ ඇති වී නැති වී ගියා.ඔහොම කාලය ගෙවෙද්දී දවසක් දෛවෝපගත ගමනකට මඟ පෑදුනා. ඒ කඳුබොඩ ආරණ්‍ය සේනාසනය බැලීමට ගිය අපූරු වන්දනා ගමනයි. වන්දනාවට ගිය කවුරු කවුරුත් ආරණ්‍ය කුටි නරඹනවා. පරිසරයේ ලස්සන වර්ණනා කරමින් භූ®මියේ එහෙ මෙහෙ යනවා. ඒ ආරණ්‍යයේ තිබුණු නිරාමිස පී‍්‍රතිය දනවන දර්ශන තැන්පත් වුණේ මගේ උඩු සිතේ නොව යටි සිතෙයි. කාටත් හොරා අනෙකුන්ගෙන් මිදුනු මම ආරණ්‍යයේ කාර්යාලයට ගොස් භාවනා වැඩසටහන් සඳහා ඉල්ලුම් පත්‍රයක් ඉල්ලා ගත්තා.වන්දනා ගමන අහවර වී ආපහු ගෙදර ආවා. දැන් මගේ හිත වෙනදා වගේ ඒකාකාරී නෑ. අර ආරණ්‍යයේ නිස්කලංක බව, භාවනායෝගී ස්වාමින් වහන්සේලාගේ ඇවතුම් පැවතුම් මගේ හිත තුළම විටින් විට මතුවෙවි චිත්ත රූප ඇති කරනවා. ඒ මතකය සිහිගන්වන විට මගේ හිතටත් අමුතුම නිරාමිස ආස්වාදයක් දැනෙනවා. භාවනා කිරීමට කඳුබොඩ බලා යන අදහස වඩාත් තීව්‍ර වුණා. ඉල්ලුම් පත්‍රය මා සතුයි. ඒත් කොහොමද ගෙදරින් අවසර ගන්නේ?භාවනා කරන්න යන්න තාත්තාගෙන් අවසර ගැනීම නම් හැබෑවටම හීනයක්. තාත්තා සිහි බුද්ධියෙන් ඉන්න තාක් නම් ඊට අස්සන් ගන්නවා බොරු. මේ ප්‍රශ්නෙ මගේ හිතට වද දුන්නා. ඒ තරමටම මම කොහොම හරි තාත්තගෙන් අස්සන ගන්න හැටි ගැන පිළියම් කල්පනා කෙරුවා.ටික දොහක් ගෙවිලා ගියා. තාත්තගෙන් අස්සන ගන්ඩ පොටක් පෑදුනෙම නෑ. ඔය අතරෙ තමයි අයියගෙ මඟුල් ගෙදරට දින නියම වුණේ.අයියගෙ මඟුල් ගෙදරට මාලු ගේන්ඩ තාත්තට මීගමු යන්ඩ සිද්ධ වුණා. සාමාන්‍යයෙන් අපෙ තාත්තා ඉඳහිටලා මත්පැන් බිව්වත් එය ගණනකට තමයි. අවුරුදු දාට, ගොයම් කයියකදී, ගමේ මඟුල් තුලාවකදී ඇරෙන්ඩ තාත්තා බොන්නෙ නෑ. හැබැයි එදා හිතේ සතුටටත් එක්කද කොහෙදෝ තාත්තා ගෙට ගොඩවුණේ ටිකක් වැඩිපුර පෙවිලයි. හොඳ මාලු බක්කි දෙක තුනකුත් තිබුණා. ඔන්න දැන් මගෙ අවස්ථාව.ඒ මොහොතේ ටිකක් වෙරි මතින් හිටපු හින්දා තාත්තට සිහි කල්පනාවක් නැති ගානයි. ඉල්ලුම් පත්‍රය අරගෙන මම හිමි හිමින් තාත්තා ළඟට ගියා. “තාත්තේ, මෙන්න මේකේ අස්සනක් දාන්ඩකෝ” කියලා මම ඒක තාත්තා අතට දුන්නා. තාත්තා ඇහුවා මොකක්ද කියලා. මම කටට ගත්වනම කිව්වා මනුස්සයෙක් දුන්නු පිං පත්තරයක් කියලා. මගේ උප්පරවැට්ටිය ගාණට වැඩ කළා.ඊට දවස් දෙක තුනකට පස්සේ අයියගේ මඟුල් ගෙදර වැඩ අවසන් වුණා. ඊටත් දවස් දෙක තුනකට පස්සේ ගෙදරට ලියුමක් ආවා. ලියුම තාත්තාගෙ අතටමයි ලැබුණේ. “මොකක්ද මේ” කියලා මගෙන් ඇහුවම, “භාවනා කරන්ඩ යන්ඩ” කියලා මං උත්තර දුන්නා. “කවුද අස්සන් කළේ?” ඒ තාත්තගෙන් ලැබුණු හරස් ප්‍රශ්නේ. “ඇයි තාත්තමනේ අස්සන් කෙරුවේ?” කියලා මම උත්තර දුන්නා. මං එහෙ පදිංචි වෙන්ඩ යනවා නෙමෙයි. සති තුනකටයි යන්නේ කියලා හේතු පාඨ කියලා කොහොම හරි මම දිනුවා.මාව කඳුබොඩ ආරණ්‍යයට ඇරලවන්ඩ තාත්තා ආවෙ නෑ. තාත්තගෙ කාර් එකෙන් අම්මා මාව ඇරලුවා. සති තුනක් නෙමෙයි මාස ගණනක් මම එහෙ භාවනා කළා. ඒත් භාවනා කිරීමේදී යම් යම් ගැටලු ප්‍රශ්න මට මතුවුණා. ඒවා ගෙදර අයත් දැනගත්තා. ඒ වග දැනගත්තු තාත්තා “ඇට ලොකු හාලේ බත් කාලා ඇතිවෙච්චහම හය මාසෙන් ගෙදර එයි...” කියලා මට ඇනුම්පදේට උත්තර දුන්නා. ගෙදර තම්බපු සම්බා බතේ රස බලපු මට දුක් විඳින්ඩ බැරි බවයි තාත්තා ඉන් අදහස් කෙරුවේ.කඳුබොඩ භාවනාවෙන් පස්සේ මම බියගම විහාරමහා දේවි ආරාමයකට ඉල්ලුම් පතක් දැම්මා. තාත්තා ඒකට අස්සන් කළා. අවුරුදු හතරක් මම භාවනා පුහුණු කළා. එහි විසූ ශාස්ත්‍රාචාරිනී කෑගල්ලේ සුධර්මා ලොකු මෑණියන් වහන්සේ මට මහණකමට ආරාධනා කළා. මම ඒ යෝජනාව හිස් මුදුනින්ම පිළිගත්තා.එතකොට මට අවුරුදු තිස් තුනයි. මහණ වෙන්ඩ අවසර ගන්ඩ ගෙදර ගියත් තාත්තාගෙන් සහ අක්කලාගෙන් කැමැත්ත ලැබුණේ නෑ. ඔවුන්ට ලජ්ජා කළ බවට එල්ල කළ දොස් මුරයක් තමයි මට ලැබුණේ.1960 අවුරුද්දේ මැයි මස 09 වැනිදා වෙසක් දවසට කලින්දා මහණ කිරීමේ උත්සවය යෙදුණා. අම්මත්. එක අක්කෙකුත්, අයියලා දෙන්නත්, මාමා සහ තව ඥාති කිහිපදෙනෙකුත් ඒ අවස්ථාවට සම්බන්ධ වුණා. ධර්මාචාර්ය විභාගයත් මම ඉහළින් පාස් වුණා.මහණ දම් පුරා අවුරුද්දක් ගෙවුණු තැන අනුරාධපුර තිබෙන ආරාමයක් ගැන තොරතුරකට අනුව එහි යන්ඩ අදහසක් පහළ වුණා. 1960 අවුරුද්දේ බියගම ආරාමයේ සිටි ඇරැව්වල සුනන්දා සිල් මෑණියොත් එක්ක මම ඒ ගමනට පිටත් වුණේ තාත්තාට ද ඒ වග ලියමනකින් දැන්වූවාට පසුවයි.ඇරැව්වල සුනන්දා මෑණියෝ කියන්නේ ප්‍රසිද්ධ ඇරැව්වල නන්දිමිත්‍ර කවියගේ අක්කා. අපි දෙන්නා අනුරාධපුර මේ ආරාමයට එද්දී තවත් සිල්මෑණිවරු දහයක් පමණ හිටියා. ඒත් එය ජරාවාස වුණු ලඳු කැලෑවක් හා සමානයි. නොතෙමී නිදාගන්ඩ තැනක් නෑ. වල් ඌරෝ, නරි දවාලෙත් ලගිනවා. අලුත පැටව් දාපු මුව දෙනකගේ තිප්පොළත් එයම වුණා. ආරාම භූ®මියට මායිමක් තියා ඉනි වැටක්වත් නෑ. උදේ හවහ ආරාම භූමියේ හරක් ලගිනවා.ඔන්න ඔය අතරේ තාත්තා පළමු වතාවට මා බලන්ඩ අනුරාධපුරයට ආවා.මම ඉන්න තැන දැකලා මම නොහිතපු කතාවක් තාත්තා කිව්වා.”මේ ඉඩම හරිම ජය භූමියක්. පුළුවන් නම් ඉන්ඩ. බැරි නම් ගෙදර එන්ඩ” කිව්වා. මේ භූ®මිය කවදා හෝ පින්බිමක් වෙන බවට එදා තාත්තට හැඟෙන්නට ඇති.අනුරාධපුර ආරාමයට ආවට මොකද අපට දන් කටක් දෙන්ඩ, වතුර උගුරක් දෙන්ඩ දායකයෝ කවුරුත් ළඟපාත හිටියෙ නෑ. අපේ දුෂ්කර ජීවිතය දැකලා ඇරැව්වල කවීශ්වර හාමුදුරුවන් වහන්සේගේ මැදිහත්වීමෙන් ඇලිස් වීරරත්න මැතිනියගේ සහයෝගය අපට ලැබුණා.මහා ලොකු සටනක් කරලා ආරාමයට අපි මායිම් වැටක් දාගත්තා. ඉඩකඩම් හිමි ගිහි ජීවිතයේ පුරුද්දටදෝ මුළු ඉඩමම අඟලක් නොබෙදා ආරාමයට ගන්ඩ මට පුළුවන් වුණා. එය නව නගරයේ ආගමික ස්ථානයකට පවරා දුන් ලොකුම ඉඩම වුණා. 1961 අවුරුද්දේ දෙසැම්බර් 21 වැනිදා මගේ ජීවිතයේ තවත් සුවිශේෂී සිද්ධියක් වුණා. ඒ අපගේ සහ සිරිදන්තා ජයකොඩි මැතිනියගේ අප්‍රතිහත ධෛර්යයෙන් විහාරමහා දේවි සංගමය මඟින් සංඝමිත්තා පෙරහර වීථි සංචාරය කිරීමයි. ඒ අසිරිමත් සිදුවීම එදා පටන් වසර 49 ක් තිස්සේ සෑම උඳුවප් දාටම ඒ පෙරහර මම දෑසින් දකිනවා.මේ වසරේ දෙසැම්බර් මාසෙට මම අනුරාධපුරයට ඇවිත් අවුරුදු පනහක් වෙනවා. එදා මෙදාතුර මගෙන් ඉටුවිය යුතු යුතුකම් මම ඉටුකළා. ඒ විතරක් යැ දන් පින් කර ගත්තා. මට දැන් අවුරුදු අසූ පහක් වෙනවා. තවම හොඳට ඇස් පේනවා. හැබැයි කන් ඇහීම නම් දුර්වලයි.මේ අත් දෙකෙන් මම මීටර් තුන්සීයක් දිග කප්රුකක් මහලා රුවන්වැලි සෑයටත්, මිරිසවැටියටත් පූජා කරලා තියෙනවා. ඉදිරියේදී විවෘත කරන අභයගිරිය චෛත්‍යයට අඩි 1100 ක් දිග කප්රුකක් මහන එක තමයි මේ දවස්වල මගේ කාරිය. මේ හැම දෙයක්ම වෙන කිසිවක් නිසා නෙවෙයි, නිවන පතාමයි!සකුන්තලා ජයසිංහඡායාරූපචිත්‍රාරත්න කළුආරච්චි.</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>24</day>
    </date>
    <link>http://www.dinamina.lk/2011/05/24/_art.asp?fn=f1105244</link>
    <topic>ආලෝක පහන</topic>
    <author>බන්ධුල ආර්. ගුලවත්ත</author>
    <content>බුදු දහමෙහි පහන අර්ථ දක්වන්නේ මරණය සංකේතවත් කරමිනි. තෙල් තිබිය දී තිරය අවසාන වීමෙන් ද, තෙල් සිඳීමෙන් ද, තෙල් හා තිරය එකවර ඉවරවීමෙන් ද, තෙල් ද තිරය ද තිබිය දී අනපේක්ෂිත හේතුවකින් ද (සුළඟ) පහන නිවේ.ආදිතම මිනිසා ගින්දර සොයා ගනිමින් ශිෂ්ටාචාරයේ නව ගමන් මඟක් වෙතට පිවිසියේ ය. ගින්දර, සමාජ පරිණාමවාදයේ නව පිටුවක් පෙරළන්නට උපකාර වූයේය. ඔව්හු ගින්දර ආරක්ෂා කර ගැනීමට විවිධ උපාය මාර්ග සෙවූහ. ඔව්හු ගින්දර දෙවියන් ලෙස සැලකූ®හ. ගිනි දෙවියා පුදන්නට විවිධ පූජා පැවැත්වූහ. මහවනය සමඟ ජීවත් වූ මිනිසා සියලු ගහ කොළ සැලකුවේ තම දූ දරුවන් නෑසියන් ආකාරයෙනි. විවිධ ශාකයන්හි ප්‍රභේද ගැන ද ප්‍රයෝජන ගැන ද ඔව්හු අත්දැකීමෙන් ඉගෙන ගත්හ.කැකුණ ශාකයෙන් ඉටි ලබා ගෙන ඔව්හු ඒවා දල්වන්නට හැකි ආකාරය ඉගෙන ගත්හ.තාක්ෂණයත් විද්‍යාවත් සමස්ත ප්‍රජාවගේ ගමන් මඟෙහි අපූර්ව පෙරළියක් කර ඇති 21 වැනි සියවස තුළත් අපේ අල්පතරයක් තවමත් රුක් දෙවියන්ට පහන් දල්වා පූජෝපහාර පවත්වති. අපේ ග්‍රහ පූජාවට දේව පූජාවට එඬරු, කොහොඹ, අබ, තල, එළඟිතෙල්, සහ විශේෂයෙන් පොල්තෙල් උපයෝගී කර ගනිමු. පස්තෙල් වලින් අපි තවමත් පහන් දල්වමු.ආදියෙහිම අපට මැටි, ගල්, පිත්තල වලින් නිර්මිත පහන් නොතිබුණි. පරිසරයෙන් ලබා ගත් ගොඩපර වියන්, පැපොල් බෑ, කුරුම්බා බෑටි, පහන් ආකෘති ලෙස භාවිතා කළෙමු. හැටේ හැත්තෑවේ දශක තුළ දී පවා පහන් දල්වන්නට මේ ද්‍රව්‍ය උපයෝගී කර ගතිමු. අපේ සමාජ සංස්කෘතිය කෙතරම් වෙනස් වූවත් මැටි හෝ ගල් පහනේ ආකෘතිය තවමත් වෙනස් වී නැත. ගල් පහන අපේ විශ්මිත ගල්වඩුවාගේ නිර්මාණයකි. ගල් පහනේ ආකෘතිය ගල්වඩුවා ලබා ගන්නා ලද්දේ බෝ කොළයෙන් යැයි නිගමනය කළ නොහැකි ද? පැරණි විහාරස්ථානයන්හි අදත් අපි කළුගලින් නිර්මිත පහන් දැත ඇත්තෙමු. මේ අනුරුව මැටි කර්මාන්ත ශිල්පියා ද උපයෝගී කරගන්නට ඇත. අපි මේ ගැන තවත් සොයන්නට අපේ කලා ශිල්ප නිර්මාණ ලොවට හඳුන්වා දුන් ආචාර්ය ආනන්ද කුමාරස්ස්වාමි වියතාණන්ගේ මධ්‍යකාලීන සිංහල කලා පොතේ පිටු අංක 221 පෙරළමු.“පොල් තෙල් වත්කර කපු තිර යොදා පත්තු කිරීමට ගන්නා කුඩා චාම් නො ගැඹුරු මැටි පහන් ද ආගමික මැටි භාණ්ඩ ගණයට අයත් ය. උත්සව අවස්ථාවන්හි දී මේ මැටි පහන් විශාල සංඛ්‍යාවක් භාවිතා කෙරේ. පහන් කඳුවල ද මේ පහන් තබති. පහන්, කූඩුවල තැබීමෙන් සුළ¼ඟින් ආරක්ෂා කෙරේ.”ආනන්ද කුමාරස්ස්වාමි මහතා මේ ගැන තවත් බොහෝ තොරතුරු සඳහන් කරයි.තඹ රිදී පිත්තල ලෝහවලින් පහන් ආකෘති නිර්මාණය විය. කුරුලු හැඩයෙන් ඇත් හැඩයෙන් සහ නළ හැඩයෙන් මහනුවර යුගයේ දී පහන් නිර්මාණය වූ බව ඒ මහතා පවසයි. කන්දක හැඩයෙන් යුත් පහන් කන්ද කෙමෙන් විකාශනය වී පහන් කූඩු ගොඩ නැගුණි. මෙය කූඩුවක් ම නොවේ. සැහැල්ලු ලීයෙන් චතුරස්‍රාකාරව සෑදෙන මෙම කූඩුවේ ලම්බාකාර මුදුනක් ද ඇත. වටේ පහන් දල්වා හිස මත තබා ගෙන පන්සලේ ප්‍රධාන දායිකාව තුන් සරණේ කියමින් බුදු මැදුර, චෛත්‍යය, බණ මඩුව වටා පැදකුණු කරන්නීය. අනෙක් උපාසක උපාසිකාවන් ඈ අනුගමනය කරති. දුරුතු සහ වෙසක් පොසොන් පොහෝ දිනවල කැලණි රජ මහා විහාරයේ මේ පහන් කූඩු පෙරහර දැකිය හැකි ය. ගමේ පන්සලේ පැවැති පහන් කූඩු පෙරහර අද පැවැත්වෙන්නේ කලාතුරකිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>24</day>
    </date>
    <link>http://www.dinamina.lk/2011/05/24/_art.asp?fn=f1105245</link>
    <topic>ආචාර්ය ඊ. ඩබ්ලිව්. අදිකාරම්තුමානිදහස් අධ්‍යාපනයක හීන දුටු අවිහිංසාවාදියා</topic>
    <author> චතුරිකා ගමගේ</author>
    <content>ජලයත්, සුළගත් මිනිසාට නොමිලේ ලැබෙන්නේ යම් සේද එලෙසම අධ්‍යාපනය ද නොමිලේ ලැබිය යුතු යන්න ඔහුගේ තර්කය විය. දුගී දුප්පත් දරුවන්ගේ අධ්‍යාපන අයිතිය සුරක්ෂිත කරමින් නිදහස් අධ්‍යාපනයක් මෙරට දරුවන්ට ලබාදීම ඔහුගේ සිහිනය විය. ඒ සඳහා ඔහු සිය හඬ අවදි කළේය. පෑන මෙහෙය වීය. එමෙන්ම සිය කාලය, ශ්‍රමය, ධනය වැය කළේය. ඔහු අනෙකකු නොව මෙරට නිදහස් අධ්‍යාපනය ස්ථාපිත කිරීමෙහිලා පුරෝගාමී මෙහෙවරක් ඉටුකළ ආචාර්ය ඊ. ඩබ්ලිව්. අදිකාරම්තුමාය.1905 මාර්තු 29 වෙනි දින වැල්ලම්පිටිය, වෙන්නවත්ත, කිත්තම්පහුව ගමේ උපන් කළුතර කෝරළලාගේ දොන් එඩ්වඩ් විනිප්‍රඩ් බ්‍රිටෝ අදිකාරම් නැමැති මේ අවිහිංසාවාදී මානව හිතවාදියා අධ්‍යාපනය ආරම්භ කළේ කොළඹ වෙස්ලි විද්‍යාලයෙනි. එහි කැපී පෙනෙන ශිෂ්‍යයෙකු වූ හෙතෙම 1922 වැඩිදුර අධ්‍යාපනය සඳහා කොළඹ යුනිවර්සිටි කොලීජියට ඇතුළත් විය. අධ්‍යාපනය සඳහා සුවිශේෂී දක්ෂතා දැක්වූ මොහුට උසස් අධ්‍යාපන කටයුතු සඳහා 1930 වසරේ දී ලන්ඩන් විශ්වවිද්‍යාලයට ඇතුළත් වීමට ශිෂ්‍යත්වයක් ලැබුණි. ඒ අනුව ඊ. ඩබ්ලිව්. අදිකාරම් තුමා 1931 දී M.A. පශ්චාත් උපාධිය ද, 1933 දී P. H. D. දර්ශන විශාරද උපාධිය ද ලබා ගත්තේය.දේශ හිතෛෂී පුද්ගලයෙකුª වූ ඔහු නිරන්තරයෙන් මවුබිමේ ස්වෛරීත්වය රැක ගැනීම සඳහා සටන් කළේය. ඒ නිසාම ලන්ඩන් විශ්වවිද්‍යාලයේ අධ්‍යාපනය ලබන අවධියේ දී “ලංකා ශිෂ්‍ය සංගමය” තුළින් එකල අධිරාජ්‍යවාදීන්ගේ ග්‍රහණයට නතුව තිබූ මවුබිම මුදවා ගැනීම උදෙසා කළ යුතු මෙහෙවර පිළිබඳ එතුමාගේ සමකාලීනයන් වූ රොබට් ගුණවර්ධන, ආචාර්ය එන්. එම්. පෙරේරා, ආචාර්ය කොල්වින් ආර්. ද සිල්වා, දොස්තර එස්. ඒ. වික්‍රමසිංහ යන අය සමඟ සාකච්ඡා කරන ලදී. අධ්‍යාපන කටයුතු හමාර කර ලංකාවට පැමිණි ඔහු එන්. එම්. පෙරේරා, පිලිප් ගුණවර්ධන ආදී මිතුරන් සමඟ දේශපාලනයට අවතීර්ණ වූයේ එහි ප්‍රතිඵලයක් වශයෙනි. දේශපාලඥයකුª වශයෙන් රට බේරා ගැනීම සඳහා මහත් පරිශ්‍රමයක් දැරීය. දේශපාලන වේදිකාවේ ඔහු ඒ සඳහා හඬ අවධි කළේය. එදා අධිරාජ්‍යවාදීන් ගෙනගිය පොපිමල් ව්‍යාපාරයට විරුද්ධව ආරම්භ කළ සූරියමල් ව්‍යාපාරය තුළින් ලැබුණු ආදායම් වැය කළේ දුප්පත් දරු දැරියන්ගේ අධ්‍යාපන කටයුතු සඳහාය. ඊ. ඩබ්ලිව්. අදිකාරම්තුමා සැමවිටම අවිහිංසාවාදය අගය කළේය. ඒ නිසා දේශපාලන ක්ෂේත්‍රයේ දී විරුද්ධ පාක්ෂිකයන් කෙරෙහි වෛරයක් උපදින බැවින් එය නුසුදුසු යැයි සිතා ඔහු දේශපාලනයෙන් සමුගෙන පූර්ණකාලීනව තම අවිහිංසාවාදී සමාජ මෙහෙවරෙහි යෙදීමට තීරණය කරන ලදී.ඊ. ඩබ්ලිව්. අදිකාරම්තුමා වඩාත් ජනපි‍්‍රය වූයේ නිදහස් අධ්‍යාපනය ස්ථාපිත කිරීම උදෙසා ගෙනගිය සටන තුළිනි. එදා ඔහු සී. ඩබ්ලිව්. ඩබ්ලිව්. කන්නන්ගර මහතා සමඟ එක්ව ලාංකීය දූ දරුවන්ට නිදහස් අධ්‍යාපනය ලබාදීම පිණිස මහත් කැපවීමෙන් කටයුතු කළේය. නිදහස් අධ්‍යාපන සටන ඉතා සාර්ථක ලෙස ජයගත් මොහු අනතුරුව විද්‍යා විෂයයන් සිංහලෙන් ඉගැන්විම පිණිස අවශ්‍ය කටයුතු සම්පාදනය කළේය. ඒ අනුව ඔහු විද්‍යා පොත් රාශියක් සිංහලයෙන් ලියා පළ කර ඇත. එතුමා විසින් සිංහල විද්‍යා ශබ්ද කෝෂයක් ද නවීන විද්‍යාව නමින් සිංහල මාසික සඟරාවක් ද පළ කරන ලදී. ශ්‍රී ලංකාවේ පළ කරන ලද ප්‍රථම විද්‍යා සිංහල ස¼ඟරාව ලෙස සැලකෙන්නේ ද මෙම සඟරාවයි.ශ්‍රේෂ්ඨ පඬිවරයෙකු, දාර්ශනිකයෙකු වූ ඊ. ඩබ්ලිව්. අදිකාරම්තුමා 1934 වසරේ කෝට්ටේ ආනන්ද ශාස්ත්‍රාලයේ විදුහල්පතිවරයා වශයෙන් ද වැඩ භාර ගත්තේය. සිය මාසික වැටුපෙන් රුපියල් දහය බැගින් වෙන් කර නුගේගොඩ අනුලා විද්‍යාලය ආරම්භ කළ ඔහු මීට අමතරව මතුªගම ආනන්ද ශාස්ත්‍රාලය, මහරගම විද්‍යාකර විද්‍යාලය, පැපිලියාන මහාමායා විද්‍යාලය, බත්තරමුල්ල, උඩහමුල්ල, කරවනැල්ල යනාදී විද්‍යාලයන් ද ආරම්භ කරමින් මෙරට දරුවන්ට නිදහස් අධ්‍යාපනය ලබා දීම සඳහා සුවිශේෂී මෙහෙවරක යෙදිණි. නිදහස් අධ්‍යාපනයේ පුරෝගාමියෙකු ලෙස කටයුතු කළ එතුමා වරෙක ශ්‍රී ජයවර්ධනපුර විශ්වවිද්‍යාලයේ කුලපති ධුරයෙන් ද පිදුම් ලැබීය. ඔහු පාලි, සංස්කෘත, ජර්මන් ආදී භාෂා කිහිපයක් දත් පඬිවරයෙකි. පාලි භාෂාව පිළිබඳ විශේෂ දැනුමක් ද ඔහු සතු විය.අවිහිංසාවාදය අගය කළ මෙතුමා වයස අවුරුදු 14 දී සියලු මාංශ වර්ග අනුභවයෙන් දුරස්ථ වූයේ මස් අනුභවය සතුන්ගේ මරණයට හේතුවන නිසාය. මීට අමතරව ඔහු පසුකාලීනව තරුණ සිතුවිලි සමාජය හරහා සමාජය තුළ අවිහිංසාවාදී ක්‍රියා පිළිවෙත ව්‍යාප්ත කිරීමට කටයුතු කළේය. තරුණ සිතුවිලි සමාජයේ තේමාව වූයේ දුම්පානය, මත්පැන් පානය, හිංසන ක්‍රියාවලින් වැළකී අවිහිංසාවාදී සමාජ සේවයට කැපවීම යන්නයි. නගරයේ පමණක් නොව ගම් මට්ටමින් ද තරුණ සිතුවිලි සමාජ ආරම්භ කර ඒ හරහා ප්‍රදේශවල ජනතාවට දුම්පානයේ, මත්පැන් පානයේ ආදීනව විද්‍යාත්මකව පහදා දුන්නේය. එතුමා ලියූ මද්‍යපානය පිළිබඳ විද්‍යාත්මක කරුණු කිහිපයක් හා දුම්පානය පිළිබඳ විද්‍යාත්මක කරුණු කිහිපයක් යන පත්‍රිකා තරුණ සිතුවිලි සමාජ හරහා ගෙන් ගෙට ගොස් බෙදා දීමට ද කටයුතු කළේය. එයින් දුම්පානය, දුරාචාරය, මත්පැනින් තොර සමාජයක් ඇති කිරීම ඔහුගේ අභිලාෂය විය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>25</day>
    </date>
    <link>http://www.dinamina.lk/2011/05/25/_art.asp?fn=n1105251</link>
    <topic>පෞද්ගලික සේවක විශ්‍රාම වැටුප් ක්‍රමයෙන්සේවක ප්‍රතිලාභ අහිමි නොවේ</topic>
    <author/>
    <content>පෞද්ගලික අංශය සඳහා යෝජිත විශ්‍රාම වැටුප් ක්‍රමය යටතේ සේවක අර්ථසාධක අරමුදල් හෝ සේවක භාරකාර අරමුදල් ප්‍රතිලාභ කිසිවක් අහිමි නොවන බව රජය අවධාරණය කරයි.විශ්‍රාමික සේවකයන්ගේ අනාගතය සුරක්‍ෂිත කිරීම සඳහා සද්භාවයෙන් කළ යෝජනාවක් මිස, විශ්‍රාමිකයා පීඩාවට පත් කරන්නක් නොවන බවද රජය අවධාරණය කරයි.මේ නව විශ්‍රාම වැටුප් යෝජනා ක්‍රමය යටතේ සේවක අර්ථසාධක අරමුදල් සහ සේවක භාරකාර අරමුදල් ප්‍රතිලාභ ලෙස හිමිවන මුදල මිලියන 13.3කි. මෙහි මූලික ප්‍රාග්ධන සඳහා රුපියල් මිලියන 1000ක් ආයෝජනය කිරීමට ඇමැති මණ්ඩලය දැනටමත් තීරණය කර තිබේ.අධිකරණයේ දී නව විශ්‍රාම වැටුප් ක්‍රමය අභියෝගයට ලක්වූ අවස්ථාවේ දී එකඟ වූ පරිදි විශ්‍රාමිකයන්ගේ දරුවන්ට හා කලත්‍රයාටද ප්‍රතිලාභ හිමිවන පරිදි හා සේවකයන් ජීවතුන් අතර සිටිනතාක් කල් විශ්‍රාම වැටුප් ගෙවීම අනිවාර්ය කිරීම සඳහා අදාළ පනත් කෙටුම්පත සංශෝධනය කිරීමටද රජය පියවර ගෙන තිබේ.මීට විරුද්ධව විපක්ෂය ද්වේශ සහගත අයුරින් ගෙන යන ප්‍රචාරය හේතුවෙන් සේවකයන්ට අනිසි බිය ඇතිවීම වළක්වාලීම සඳහා ද රජය විශේෂ පනතක් සම්මත කිරීමට ද නීතිමය පියවර ගෙන ඇත.ඒ අනුව නව විශ්‍රාම වැටුප් ප්‍රතිලාභ පනත්වලට අදාළ විධිවිධාන කිසිවක් 1958 අංක 15 දරන සේවක අර්ථසාධක අරමුදල් පනත හා 1983 අංක 12 දරන පාරිතෝෂිත දීමනා ගෙවීමේ පනත්වල විධිවිධානයන්ට අදාළ නොවේ.දැනට අර්ථසාධක අරමුදල් සඳහා සේවක සේව්‍ය දෙපාර්ශවයෙන් සේවක වැටුපෙන් මාසිකව පිළිවෙළින් අයකරන සියයට 8ක් හා සියයට 12ක වැටුප් ප්‍රතිශතය තවදුරටත් අඛණ්ඩව ඒ පරිද්දෙන්ම සේවක ගිණුමට බැර කරනු ලැබේ.රජයේ යෝජිත නව විශ්‍රාම වැටුප් ක්‍රමය සඳහා සේවක සේව්‍ය දෙපාර්ශවයෙන්ම සේවක වැටුපෙන් සියයට 2ක ප්‍රතිශතයක් අයකරනු ලබන අතර සේවකයා විශ්‍රාම යන අවස්ථාවේ ඔහු වෙත ගෙවනු ලබන සේවක අර්ථසාධක මුදලින් සියයට 2ක් පමණක් විශ්‍රාම වැටුප් අරමුදල් සඳහා අඩුකරනු ලැබේ.සේවකයකුට වයස අවුරුදු 60දී විශ්‍රාම වැටුප් ලබාගැනීමේ හිමිකම් ලැබෙන අතර ඒ සඳහා සේවකයකු අවම වශයෙන් වසර 10ක් දායක විය යුතුයි. ඒ අනුව අවුරුදු 10 – 20ත් අතර කාලයක් දායක වූ සේවකයෙකුට තම වැටුපෙන් සියයට 15ක් ද, අවුරුදු 20 – 30ත් අතර කාලයක් දායක වූ සේවකයෙකුට තම වැටුපෙන් සියයට 30ක් ද, වසර 30ට වැඩි කාලයක් දායක වූ සේවකයෙකුට සිය වැටුපෙන් සියයට 60ක්ද වැටුප් වශයෙන් සේවකයා මියයන තෙක් ගෙවනු ලැබේ.මේ ක්‍රමය හඳුන්වා දුන්නද සේවකයා විශ්‍රාම ලබනවිට අර්ථසාධක අරමුදලින් තම මුදල ආපසු ලබාගැනීමටත්, ගිණුම ඇපයට තබා නිවාස හා දේපළ ණය ලබා ගැනීමටත් දරුවන්ට පිරිනමන ශිෂ්‍යත්ව ඇතුළු අනෙකුත් ප්‍රතිලාභ සියල්ලද එලෙසම ලබාගත හැක.ශ්‍රී ලංකාවේ වැඩිහිටි ජනගහනය වැඩිවෙමින් පවතින හෙයින් තම සැදෑ සමයේ දී මාසික ආදායමක් ලබාගැනීමට අවස්ථාව සැලසීමේ අරමුණින් රජය මඟින් ගෙන ඇති මේ පියවරට, විරුද්ධත්වය ප්‍රකාශ කරන විපක්‍ෂය, වැඩිවෙමින් පවතින වැඩිහිටි ජනතාවට සෙත සැලසීමේ විකල්ප යෝජනාද ඉදිරිපත් කළ යුතු බවද රජය තවදුරටත් අවධාරණය කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>25</day>
    </date>
    <link>http://www.dinamina.lk/2011/05/25/_art.asp?fn=n1105252</link>
    <topic>විපක්ෂයේ අසත්‍ය ප්‍රචාර නිසා මල් මාලා වෙනුවට රජයට ගල්මුල්</topic>
    <author/>
    <content>යෝජිත විශ්‍රාම වැටුප් ක්‍රමය සම්බන්ධයෙන් විපක්ෂය ගෙනයන අසත්‍ය ප්‍රචාර නිසා ආණ්ඩුවට මල්මාලා වෙනුවට ගල්මුල් එල්ල වන බව ආර්ථික සංවර්ධන ඇමති බැසිල් රාජපක්ෂ මහතා කියයි.සේවක අර්ථසාධක අරමුදලේ සහ භාරකාර අරමුදලේ ප්‍රතිලාභ සහ පාරිතෝෂිත දීමනා මේ විශ්‍රාම ක්‍රමය යටතේ අහෝසි නොවන බව ඇමතිවරයා අවධාරණය කරයි.මේ ප්‍රතිලාභ තුනට අමතරව වසර 10ක සේවා කාලයකින් පසු පෞද්ගලික අංශයේ සියලු සේවකයන්ට විශ්‍රාම වැටුප් ප්‍රතිලාභ අනිවාර්යයෙන් හිමිවන බව රාජපක්ෂ මහතා කියයි.වසර 10ක සේවා කාලය සම්පූර්ණ කිරීමට නොහැකිවන සේවකයකු මේ විශ්‍රාම වැටුප් ක්‍රමය යටතට ගෙන ඒම සඳහා විශ්‍රාම ක්‍රමයට අවශ්‍ය සංශෝධන ගෙන එන බව ද ඇමැතිවරයා කීය.පෞද්ගලික අංශයේ විශ්‍රාම වැටුප් ක්‍රමය සම්බන්ධයෙන් සේවකයන් දැනුම්වත් කිරීම සම්බන්ධයෙන් ආණ්ඩුව අසාර්ථක වූ බව පවසන රාජපක්ෂ මහතා, සේවකයන් දැනුවත් කිරීම සඳහා ඉතා ඉක්මණින් වැඩපිළිවෙළක් සකස් කරන බව ද කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>25</day>
    </date>
    <link>http://www.dinamina.lk/2011/05/25/_art.asp?fn=n1105253</link>
    <topic>සරසවි ඇදුරන්ටනියමිත දිනටම වැටුප්</topic>
    <author>සමන්මලී ප්‍රියශාන්ති</author>
    <content>විශ්වවිද්‍යාල ආචාර්යවරුන්ට නියමිත පරිදි ඊයේ (24) වැටුප් ගෙවීමට විශ්වවිද්‍යාල පාලනාධිකාරිය පියවර ගෙන තිබේ.තනතුරුවලින් ඉල්ලා අස් වීමේ වෘත්තීය ක්‍රියාමාර්ගයේ යෙදී සිටින විශ්වවිද්‍යාල ආචාර්යවරුන්ට මැයි මාසයේ වැටුප් නොගෙවීමට රජය කටයුතු කර ඇති බවට ඇතැම් පිරිස් මාධ්‍ය මඟින් ප්‍රචාරය කර තිබිණි.ආචාර්යවරුන්ට වැටුප් ගෙවීමේ දී නීත්‍යානුකූල අයුරින් කටයුතු කරන ලෙස විශ්වවිද්‍යාල ප්‍රතිපාදන කොමිසන් සහාව ලිපියක් මඟින් සියලු විශ්වවිද්‍යාලවල උපකුලපතිවරුන්ට දැනුම් දීමක් කර තිබුණු අතර ඒ අනුව කටයුතු කර වැටුප් ගෙවීමට උපකුලපතිවරුන් පියවර ගෙන තිබේ.මේ පිළිබඳව අදහස් දක්වමින් විශ්වවිද්‍යාල ආචාර්යවරුන්ගේ සමිති සම්මේලනයේ සහාපති ආචාර්ය නිර්මාල් දේවසිරි මහතා ප්‍රකාශ කළේ කිසිම කපා හැරීමකින් තොරව විශ්වවිද්‍යාල ආචාර්යවරුන්ට මැයි මාසයේ වැටුප් ගෙවා තිබෙන බවයි.පශ්චාත් උපාධි පාඨමාලාවන් සඳහා ඉගැන්වීමෙන් සහ සති අන්තයේ ඉගැන්වීමෙන් උපයන මුදල් වැටුප් විස්තරයට මින් පෙර එකතු නොකළ නමුත් මෙවර එය වැටුප් විස්තරයට එකතු කර වැටුප මත පැනවෙන බදු සඳහා එමඟින් ද මුදලක් කපා හැර ඇතැයි ඒ මහතා කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>25</day>
    </date>
    <link>http://www.dinamina.lk/2011/05/25/_art.asp?fn=n1105254</link>
    <topic>කොටි නායකයන්ට රටින් පනින්නඑ.ජා සංවිධානයත් උදවු කරලා</topic>
    <author>මහින්ද අලුත්ගෙදර</author>
    <content>මානුෂීය මෙහෙයුම පැවති අවසන් අදියරේ දී මුහුදු මාර්ගය ඔස්සේ රටින් පිටවීම සඳහා එල්.ටී.ටී.ඊ නායකයන්ට සහාය ලබා දීමට එක්සත් ජාතීන්ගේ සංවිධානය සහ බටහිර රටක් සූදානමින් සිටි බව එල්.ටී.ටී.ඊ සංවිධානයේ හිටපු ප්‍රධානියකු වන කුමරන් පද්මනාදන් හෙවත් කේ.පී ප්‍රකාශ කර ඇත.රටින් පිටව යාමට සූදානමින් සිටින්නේ නම් ඒ සඳහා නෞකාවක් එවීමට සූදානම් බවට පසුගිය 2009 වසරේ මැයි මස 16 හා 17 දිනවලදී පැවසූ බවද හෙතෙම සඳහන් කර තිබේ.එල්.ටී.ටී.ඊ සංවිධානයේ හිටපු ජාත්‍යන්තර අංශ ප්‍රධානියකු මෙන්ම මුල් පෙළේ අවි ගනුදෙනුකරුවකු වශයෙන් කටයුතු කළ කේ.පී මේ වන විට ආරක්ෂක අංශ භාරයේ පසුවන අතර ඉන්දීය මාධ්‍යයක් සමඟ පැවති සංවාදයක දී ඔහු මේ බව ප්‍රකාශ කර ඇත. තමා ද සහභාගී වී දියත් කළ යුද්ධයෙන් දෙමළ ජනතාවට කිසිදු යහපතක් අත් නොවූ බවත් ඒ නිසාම ඔවුන් දැඩි සේ පීඩාවට ලක්වූ බවත් කේ.පී. අවධාරණය කර තිබේ.මේ අතර ඔහු පෙන්වා දී තිබෙන්නේ එල්.ටී.ටී.ඊ සංවිධානය බොහෝ අවස්ථාවලදී සටන් විරාම ප්‍රකාශයට පත් කළේ අවි ආයුධ හා යුදමය වශයෙන් ශක්තිමත් වීම සඳහා බවත් පසුගිය 2002 වසරේදී සටන් විරාමය ප්‍රකාශයට පත් කරන අවස්ථාව වන විට දැඩි මූල්‍ය අර්බුදයක සිටි බවත්ය. මීට අමතරව එම සංවාදයේ දී කේ.පී. ප්‍රකාශ කර ඇත්තේ එල්.ටී.ටී.ඊ නායක වේළුපිල්ලේ ප්‍රභාකරන් හැමදාම ඊළම වෙනුවෙන් පෙනී සිටි බවයි. මානුෂීය මෙහෙයුම් අවසන් අදියරේදී මෙහෙයුම් දියත් කළේ තමා පමණක් බවත් තම මෙහෙයුම් අභිබවා රජයේ හමුදාවන් ක්‍රියාත්මක වීම හේතුවෙන් එල්.ටී.ටී.ඊ ය පරාජයට පත්වූ බවත් හෙතෙම ප්‍රකාශ කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>25</day>
    </date>
    <link>http://www.dinamina.lk/2011/05/25/_art.asp?fn=n1105255</link>
    <topic>ශ්‍රී ලංකාවේ යුද අත්දැකීම් සමුළුවටරටවල් 42ක හමුදා ප්‍රධානීහු එති</topic>
    <author>භක්ති ධර්මපි‍්‍රය මෙන්ඩිස්</author>
    <content>‘ත්‍රස්තවාදය පරාජය කිරීමේ ශ්‍රී ලංකාවේ අත්දැකීම්” මැයෙන් මැයි 31 සිට ජූනි 02 වැනිදා දක්වා කොළඹ පැවැත්වෙන ජාත්‍යන්තර සම්මන්ත්‍රණයට චීනය, ඇමරිකාව, ප්‍රංශය, රුසියාව ඇතුළු රටවල් 42 ක ආරක්ෂක අංශ ප්‍රධානීන් සහභාගි වන බව යුද හමුදාපති ලුතිනන් ජනරාල් ජගත් ජයසූරිය මහතා පැවසීය.කොළඹ ගලදාරි හෝටලයේ පැවැත්වෙන මේ සම්මන්ත්‍රණය සඳහා විදේශ රටවල ත්‍රිවිධ හමුදාපතිවරු මෙන්ම ආරක්ෂක ලේකම්වරුන් ද සහභාගි වෙති.සම්මන්ත්‍රණය සඳහා රුපියල් මිලියන හතලිස්පහක් වැයවෙනු ඇතැයි ගණන් බලා ඇති බවත් මේ සඳහා විදේශීය හා දේශීය අනුග්‍රහය ලැබෙන බවත් යුද හමුදාපතිවරයා සඳහන් කළේ ය.කොළඹ යුද හමුදා මූලස්ථානයේ පෙරේදා (23) පස්වරුවේ පැවැති ප්‍රවෘත්ති සාකච්ඡාවකට සහභාගි වෙමින් යුද හමුදාපති ලුතිනන් ජනරාල් ජගත් ජයසූරිය මහතා මෙසේ කීය.“ත්‍රස්තවාදය පරාජය කිරීමේ ශ්‍රී ලංකාවේ අත්දැකීම් “ ජාත්‍යන්තර සම්මන්ත්‍රණය සම්බන්ධයෙන් මේ ප්‍රවෘත්ති සාකච්ඡාව පැවැත්විණි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>25</day>
    </date>
    <link>http://www.dinamina.lk/2011/05/25/_art.asp?fn=n1105256</link>
    <topic>සුළු පිරිසක් කරන වැරැදිගුරු වෘත්තියටම කැළලක්</topic>
    <author>ධනුෂ්ක ගොඩකුඹුර</author>
    <content>ගුරුවරුන් සුළු පිරිසක් කරන වැරැදි නිසා සමස්ත ගුරු වෘත්තියට සිදුවන කැළල අති මහත් බව ජනාධිපති මහින්ද රාජපක්ෂ මහතා පැවැසීය.ඇතැම් ගුරුවරුන් කරන කියන දේ ලැජ්ජාවට මෙන්ම පුදුමයට කරුණක් බව කී ජනාධිපතිතුමා ඔවුන් සමාජයට පිළිලයක් බව සඳහන් කළේය. ජනාධිපතිවරයා මේ අදහස් පළ කෙළේ විද්‍යාපීඨ ඩිප්ලෝමා ධාරීන්ට ගුරු පත්වීම් ලබා දීමේ අවස්ථාවට අරලියගහ මන්දිරයේ දී ඊයේ (24) එක් වෙමිනි.රට පුරා විද්‍යා පීඨ 18ක අධ්‍යාපනය ලැබ විද්‍යා පීඨ ඩිප්ලෝමාධාරීහු 2524 දෙනෙක් ජනාධිපතිවරයා අතින් මෙහිදී පත්වීම් ලබා ගත්හ. ගුරුවරුන්ගේ වගකීම වන්නේ ජාතික ගීයටත් බයිලා නටන දේශපාලනඥයන් නොව රටට දැයට වැඩදායක අනාගත පරපුරක් බිහි කිරීම බව ජනාධිපතිවරයා මෙහිදී පෙන්වා දුන්නේ ය. රටට ආදරය කරන, උපන් බිම කිසි දිනෙක පාවා නොදෙන දරුවන් පිරිසක් ගොඩ නැඟීමේ අවශ්‍යතාව පෙන්වා දුන් ජනාධිපතිතුමා ඒ වගකීම නිසි ලෙස ඉටු කරන ලෙස ඉල්ලා සිටියේ ය.එදා ගුරු සේවයට බඳවා ගත්තේ බැංකු, ලිපිකාර තනතුරු වලට බඳවා ගෙන ඉතිරි අය බව සඳහන් කළ ජනාධිපතිතුමා අද ඒ තත්ත්වය වෙනස්ව ඇති බවත්, පසුගිය කාලය තුළ අධ්‍යාපන සේවයේ පත්වීම් 45000 ක් තමාගේ අතින්ම පිරිනමා ඇති බවත් කීවේය.අධ්‍යාපන ඇමැති බන්දුල ගුණවර්ධන, ජනාධිපති ලේකම් ලලිත් වීරතුංග මහත්වරු ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>25</day>
    </date>
    <link>http://www.dinamina.lk/2011/05/25/_art.asp?fn=n1105257</link>
    <topic>විශ්වවිද්‍යාල ආචාර්යවරුන් හමුවීමටජනපති සූදානම්</topic>
    <author/>
    <content>විශ්වවිද්‍යාල ආචාර්යවරුන් සමඟ සාකච්ඡා කිරීමට රජය සූදානමින් සිටින බව ජනාධිපති මහින්ද රාජපක්ෂ මහතා අවධාරණය කරයි.ආචාර්යවරුන්ගෙන් ඉදිරිපත් වූ ඉල්ලීම් ඉටුකිරීමට තමාට යම් කාලයක් අවශ්‍ය බවද ජනාධිපතිවරයා පැවසීය. ජනාධිපතිවරයා මේ බව ප්‍රකාශ කළේ විශ්වවිද්‍යාල ආචාර්යවරු පිරිසක් සමඟ අරලියගහ මන්දිරයේ දී පැවැති සාකච්ඡාවකදී ය. පසුගිය අයවැය මඟින් වැටුප් වැඩිකර මාස 6ක් ගතවීමටත් පෙර නැවතත් වැටුප් වැඩිකරන ලෙස කරන ඉල්ලීම් ඉටුකිරීමේ දී ඇතිවන ගැටලු සහගත තත්ත්වයන් පිළිබඳ ජනාධිපතිවරයා මෙහිදී කරුණු පෙන්වා දුන්නේය.වෘත්තීය සමිතියක් ඉල්ලීම් දිනාගැනීමේ යම් ක්‍රමවේදයක් ඇති බව පැවසූ ඒ මහතා මේ අවස්ථාවේ ඇතැම් දේශපාලන පක්ෂ මෙම ප්‍රශ්නය උපයෝගී කරගෙන යම් ගැටුමකට යාමේ උත්සාහයක නිරත වන බව ද කීවේය. මේ පිළිබඳ අවබෝධයෙන් කටයුතු කළ යුතු බවත් විශ්ව විද්‍යාල ආචාර්යවරුන්ට ජනාධිපතිවරයා පෙන්වා දුන්නේය.තමන් සැමවිටම විශ්වවිද්‍යාල ආචාර්යවරුන් සම්බන්ධයෙන් ගෞරවණීය ආකාරයෙන් කටයුතු කර තිබෙන බව ද හෙතෙම කීවේය.ජනතාවගේ දරුවන්ට ඔබෙන් විය යුතු යුතුකම ඉටුකරන ලෙස ආචාර්යවරුන්ගෙන් ඉල්ලීමක් කළ ජනාධිපතිවරයා රජයක් වශයෙන් ඉටුකළ යුතු යුතුකම් තමා පැහැර නොහැර ඉටු කරන බව ද අවධාරණය කළේය. මෙහිදී විශ්වවිද්‍යාල ආචාර්යවරු තමන්ගේ ගැටලු පිළිබඳ ද කරුණු ඉදිරිපත් කළ අතර පසුගිය අයවැයෙන් පර්යේෂණ දීමනාවක් ලබාදීමට පියවර ගැනීම ගැන රජයට ස්තුතිය පළ කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>25</day>
    </date>
    <link>http://www.dinamina.lk/2011/05/25/_art.asp?fn=n1105258</link>
    <topic>හිරගෙදර උපවාසකරුවෝඇමැති එනතුරු බලා සිටිති</topic>
    <author>බුද්ධිකා ඉඹුලාන</author>
    <content>පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජධීර මහතා තම ඉල්ලීම් සලකා බැලීමට වැලිකඩ බන්ධනාගාරය වෙත පැමිණෙන තෙක් උපවාසය අත්නොහරින බව වැලිකඩ, මහර, බෝගම්බර උපවාසකරුවෝ කියති. තමන් ඉල්ලා සිටින සිව් අවුරුදු සමාලෝචන ක්‍රියාපටිපාටිය ක්‍රියාත්මක කිරීම, දඬුවම් සඳහා සහන ලබාදීම බන්ධනාගාර දෙපාර්තමේන්තුවට කළ නොහැකි බව තමන් දන්නා බවත් පුනරුත්ථාපන හා බන්ධනාගාර ඇමැතිවරයාට මේ සඳහා මැදිහත් වන ලෙස තමන් ඉල්ලා සිටින්නේ එම නිසා බවත් ඔවුහු පවසති.වැලිකඩ බන්ධනාගාරයේ සිටින මරණීය දණ්ඩනයට නියම වූ හා ජීවිතාන්තය දක්වා සිරදඬුවම් විඳින රැඳවියන් 22 ක් මේ වන විට බන්ධනාගාර ගොඩනැගිලි වහළය මත නැගී උපවාසයක නිරත වන අතර මහර සහ බෝගම්බර බන්ධනාගාරයන්ගේද රැඳවියන් එක්ව 5000ක් පමණ රැඳවියන් උපවාසයට සහාය පළ කර ඇත.මේ අතර මරණීය දණ්ඩනය හා ජීවිතාන්තය දක්වා සිරදඬුවම් නියම වූ වැලිකඩ බන්ධනාගාරයේ උපවාසකරුවන් හමුවීමට පුනරුත්ථාපන හා බන්ධනාගාර ප්‍රතිසංස්කරණ ඇමැතිවරයා ඔවුන් වෙත පැමිණීම අත්‍යවශ්‍ය කටයුත්තක් නොවන්නේ යැයි බන්ධනාගාර කොමසාරිස් ජනරාල් මේජර් ජනරාල් වී. ආර්. සිල්වා මහතා කියයි. එම අමාත්‍යාංශ ලේකම් ඒ. දිසානායක මහතා ප්‍රමුඛ අමාත්‍යාංශ නිලධාරීන් සමග ද මෙම රැඳවියන් පෙරේදා (23) සාකච්ඡා කළ අතර තමන් සමඟ ද වාර කිහිපයක් ඔවුන් සාකච්ඡා කළ අතර එහිදී යම් එකඟත්වයකට එළඹියද, යළිත් ඔවුන් ඒවා වෙනස්කර වෙනත් වෙනත් ඉල්ලීම ඉදිරිපත් කරන බව ද කොමසාරිස් ජනරාල්වරයා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>25</day>
    </date>
    <link>http://www.dinamina.lk/2011/05/25/_art.asp?fn=n1105259</link>
    <topic>අයිස්ලන්ත ගිනි කඳු පිපිරීමෙන්මෙරට ගුවන් ගමන්වලට බාධා නෑ</topic>
    <author>සුභාෂිනි සේනානායක</author>
    <content>අයිස්ලන්තයේ ගිනිකඳු පිපිරීම හේතුවෙන් ඇතිවූ තත්ත්වය ශ්‍රී ලංකාවට මේ වනතෙක් බලපා නැතැයි ශ්‍රී ලන්කන් ගුවන් සේවය පවසයි.යුරෝපා රටවලට ඊයේ (24) දින වෙනත් දිනවල පරිදිම ගුවන් යානා පිටත්වීම සහ එම රටවලින් පැමිණීම සිදුවූ බවද පවසන ශ්‍රී ලන්කන් ගුවන් සේවය අයිස්ලන්තයේ ගිනිකඳු පිපිරීම හේතුවෙන් ඇතිවූ දුමාරය සහිත තත්ත්වය පිළිබඳ නිරන්තර අවධානයෙන් පසුවන බවද කියයි.යුරෝපය බලා ගමන් ගන්නා මගින් ගමන් ආරම්භයට පැය හයකට පෙර දුරකථන අංක 1979 ට ඇමතීමෙන් ගමන් විස්තර දැනගත හැකිය.අයිස්ලන්තයේ මේ වන විට ගිනිකඳු කීපයක් පුපුරාගොස් ඇති අතර ඇති වූ දුමාරය හේතුවෙන් ඇතැම් රටවල ගුවන් ගමන් වාර අත්හිටුවා තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>25</day>
    </date>
    <link>http://www.dinamina.lk/2011/05/25/_art.asp?fn=n11052510</link>
    <topic>‘වැරදි තොරතුරු ඇතුළත් නිසාවිභාගයට නොගෙනම ප්‍රතික්ෂේප කරන්න’</topic>
    <author>නෙල්කා මැදගෙදර</author>
    <content>විශ්ව විද්‍යාල සිසුන්ට ලබා දෙන සිසු නායකත්ව පුහුණුව අභියෝගයට ලක් කරමින් මානව අයිතීන් සඳහා වන ශිෂ්‍ය සංවිධානය ඉදිරිපත් කළ මූලික අයිතිවාසිකම් පෙත්සමට වැරැදි තොරතුරු ඇතුළත් කර ඇති බැවින් සහ එය පවත්වාගෙන යාමේ නීතිමය අයිතියක් එම ශිෂ්‍ය සංවිධානයට නොමැති බැවින් එම පෙත්සම විභාගයට නොගෙන මුල් අවස්ථාවේදීිම නිෂ්ප්‍රභ කරන්නැයි නීතිපතිවරයා ඊයේ (24) ශ්‍රේෂ්ඨාධිකරණයෙන් ඉල්ලා සිටියේ ය.පෙත්සම සම්බන්ධයෙන් මූලික විරෝධතා ඉදිරිපත් කරමින් නීතිපතිවරයා වෙනුවෙන් පෙනී සිටි රජයේ නීතිඥ නෙරිල් පුල්ලේ මහතා මේ බව ප්‍රකාශ කරමින් අධිකරණයට පෙන්වා දුන්නේ මෙම පුහුණුව නිසා අගතියට පත් පාර්ශවයක් ලෙස එක් සිසුවකු හෝ දෙමාපියන් හෝ එම ශිෂ්‍ය සංවිධානයට ඇතුළත් නොවන නිසා මෙම පෙත්සම පවත්වා ගෙන යා නොහැකි බවය.එසේම සිසු නායකත්ව පුහුණුව අභියෝගයට ලක් කරමින් ගොනු කර ඇති බව කියන සෙසු පෙත්සම් සම්බන්ධ නොතිසි හෝ කිසිදු ලියවිල්ලක් තමන්ට මෙතෙක් ලැබී නැතැයි රජයේ නීතිඥවරයා සඳහන් කෙළේය.“මානව හිමිකම්’’ සඳහා වන ශිෂ්‍ය සංවිධානය ගොනු කළ මූලික අයිතිවාසිකම් පෙත්සමට මූලික විරෝධතා ගොනු කරමින් ඒ මහතා මේ බව කීය. අගවිනිසුරු ආචාර්ය ශිරාණි බණ්ඩාරනායක, පී. ඒ. රත්නායක ආර්. කේ. එස්. සුරේෂ්චන්ද්‍ර යන ශ්‍රේෂ්ඨාධිකරණ විනිසුරු මඬුල්ල ඉදිරියෙහි මෙම පෙත්සම කැඳවන ලදී.මෙහිදී ජනාධිපති නීතිඥ ෆායිස් මුස්තාපා, එම්. සුමන්තිරන් , සහ එරාජ් ද සිල්වා යන නීතිවේදීන් තමන් නවක සිසුන් සහ දෙමාපියන් ගොනු කළ අතරමැදි පෙත්සම් වෙනුවෙන් අධිකරණය හමුවෙහි කරුණු දක්වන බව කීය.නීතිඥ ජේ. සී. වැලිඅමුණ මහතා, එම්. ඒ. සුමන්තිරම් සහ ක්‍රිෂ්මාල් වර්ණකුලසූරිය යන නීතිඥවරු නව පෙත්සම් තුනක් වෙනුවෙන් පෙනී සිටින බව කීහ.මෙහිදී මුල් පෙත්සම්කාර ශිෂ්‍ය සංවිධානය වෙනුවෙන් අධිකරණයෙහි කරුණු දැක්වූ නීතිඥ සාලිය පීරිස් මහතා මෙම සිසු පුහුණුව සතියකින් කල් දැමීමේ හැකියාව සොයා බලා බලධාරීන්ට උපදෙස් දෙන ලෙස නීතිපතිවරයාට අධිකරණය නියෝග කළ බව කීය.එහෙත් එම නියෝගය පිළිබඳව කිසිදු තැකීමක් නොකර එම පුහුණුව සැලසුම් කළ දිනම ඇරඹීමට බලධාරීන් කටයුතු කිරීම කනගාටුවට කරුණක් බව ඒ මහතා කීය.අධිකරණය හමුවට ඉදිරිපත්ව ඇති කරුණක් සම්බන්ධයෙන් කිසිදු පියවරක් නොගත යුතු බව ඕනෑම අයකු දන්නා බවත් ඒ සම්බන්ධයෙන් නියෝගදීමේ අවශ්‍යතාවයක් නැති බවත් එම්. ඒ. සුමන්තිරන් මහතා කීය.නීතිපතිවරයා වෙනුවෙන් මෙහිදී කරුණු ඉදිරිපත් කළ රජයේ නීතිඥවරයා මෙම පෙත්සම් ගොනු කරන අවස්ථාව වන විටත් එම සිසු පුහුණුව සඳහා අවශ්‍ය සියලු කටයුතු සැලසුම් කර තිබූ බව කීය. එම පුහුණුව ලබාදීම සඳහා යුද හමුදා කඳවුරු 20 ක් ද, ආහාර, නවාතැන් පහසුකම්, දේශකවරුන් ආදී සියල්ල සූදානම් කර තිබූ බැවින් නියමිත පරිදි පුහුණුව ඇරඹි බව හෙතෙම කීය. කෙසේ වුවද රජයේ නීතිඥවරයා නීතිපතිවරයා වෙනුවෙන් පෙනී සිටීම සඳහා පෙරකලාසියක් ඉදිරිපත් කර නොමැති බැවින් ඔහුට කරුණු දැක්විය නොහැකි බව ඒ මහතා කීය.ආණ්ඩුක්‍රම ව්‍යවස්ථාවේ 134 වගන්තිය අනුව එවැනි පෙරකලාසියක් අවශ්‍ය නොවන බව රජයේ නීතිඥවරයා මෙහිදී කීය. මෙම පෙත්සමට මුල් වූ කාරණය ජාතික වැදගත්කමකින් යුතු වන බැවින් ආණ්ඩුක්‍රම ව්‍යවස්ථාවෙහි 132 වගන්තිය අනුව මෙම පෙත්සම් සියල්ල පූර්ණ ශ්‍රේෂ්ඨාධිකරණ විනිසුරු මඬුල්ලක් හමුවෙහි සලකා බලන ලෙස පෙත්සම්කරුවන්ගේ නීතිඥවරු මෙහිදී ඉල්ලා සිටියහ. සිය පුත්‍රයාට ද මෙම පුහුණුවට සහභාගී වීමට සිදුව ඇති බැවින් තමන් මෙම පෙත්සම් විභාගයෙන් ඉවත් වන බව විනිසුරු පී. ඒ. රත්නායක මහතා කීය.මෙම කරුණු සලකා බැලූ ශ්‍රේෂ්ඨාධිකරණය පෙත්සම් සියල්ල මෙම 30 වැනි සඳුදා කැඳවීමට තීරණය කෙළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>25</day>
    </date>
    <link>http://www.dinamina.lk/2011/05/25/_art.asp?fn=n11052523</link>
    <topic>ඉතිරි මුදල්වලට බනිස් කෑවාටපියාගේත් මිත්තනියගේත් අපූරු දඬුවම</topic>
    <author>සොරණාතොට සමූහ සී. ගමගේ</author>
    <content>ඇල්ල නහවිලවත්තේ අවුරුදු 6 සහ 7 වයසේ දරුවන් දෙදෙනෙකුගේ මුහුණට මිරිස්කුඩු ගසා දෙඅත් ගිනි පෙනෙල්ලකින් පිච්චීමේ සිද්ධිය සම්බන්ධයෙන් සැකැපිට දරුවන්ගේ ආච්චි ඇල්ල පොලිසිය මගින් අත්අඩංගුවට ගෙන ඇත.සහල් කිලෝ දෙකක් මිළදී ගෙන ඒමට පියා දුන් මුදලින් සහල් මිලදී ගෙන ඉතිරි මුදලින් බනිස් කෑවැයි වියරු වැටී පියා සහ මිත්තණිය මේ දරුවන් දෙදෙනාට මෙසේ වධහිංසා කර ඇති අතර, දැනට දරුවන් දෙදෙනා දියතලාව රෝහලේ ප්‍රතිකාර ලබති.මේ සිද්ධියෙන් අනතුරුව සැකකාර පියා සහ මිත්තණිය පලාගොස් සිටි බවත් 67 හැවිරිදි ඇය යළි නිවෙසට පැමිණ සිටිය දී මෙසේ අත්අඩංගුවට ගත් බව ඇල්ල පොලිස් ස්ථානාධිපති පොලිස් පරීක්ෂක ඩී.එම්.පී.බණ්ඩාර මහතා සඳහන් කළේය.සිද්ධියට සම්බන්ධ දැනට පලාගොස් සිටින සැකකාර පියා අත්අඩංගුවට ගැනීම සඳහා ඇල්ල පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>25</day>
    </date>
    <link>http://www.dinamina.lk/2011/05/25/_art.asp?fn=n11052524</link>
    <topic>සිසුවියගෙන් කප්පම් ගන්න හැදූ තරුණයා දැලේ</topic>
    <author>විජයානි එදිරිසිංහ</author>
    <content>තරුණ පාසල් සිසුවියකගේ ඡායාරූපයකට නිරුවත් ඡායාරූපයක් බද්ධ කර “ඉන්ටනේට්” හරහා ප්‍රසිද්ධ කරන බවට තර්ජනය කර කප්පම් ඉල්ලූ තරුණයෙක් කප්පම් ලබා ගන්නා අවස්ථාවේ කුරුණෑගල විශේෂ අපරාධ විමර්ශන ඒකකය මගින් අත්අඩංගුවට ගෙන තිබේ. දැරිය කුලියාපිටිය ප්‍රදේශයේ පාසලක ඉගෙන ගන්නා සිසුවියක් වන අතර සැකකරු ද එම ප්‍රදේශයේම අයෙකි.සිසුවිය වැඩිහිටියකු සමඟ පැමිණ ඊයේ (24) දහවල් කුරුණෑගල නගරයේ දී සැකකරුට කප්පම් දෙන අවස්ථාවේ අත්අඩංගුව ගෙන තිබේ. ස ැකකරු කුරුණෑගල මහේස්ත්‍රාත් වෙත ඉදිරිපත් කිරීමට නියමිතව තිබිණි.කුරුණෑගල ප්‍රදේශය භාර ජ්‍යෙෂ්ඨ පොලිස් අධිකාරී වාස් ගුණවර්ධන මහතාගේ අධීක්‍ෂණය යටතේ කුරුණෑගල විශේෂ විමර්ශණ ඒකකයේ ස්ථානාධිපති පොලිස් පරීක්‍ෂක බන්දුල ප්‍රනාන්දු මහතා ඇතුලු පිරිසක් වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>25</day>
    </date>
    <link>http://www.dinamina.lk/2011/05/25/_art.asp?fn=n11052525</link>
    <topic>බීරි අලි සොයාවන ජීවියෙන් මෙහෙයුමක්</topic>
    <author>සීගිරිය විශේෂ</author>
    <content>රට පුරා විසිරී සිටින වන අලින්ට ශ්‍රවණාබාධ ඇද්දැයි සොයා බැලීමට වනජීවි සංරක්ෂණ දෙපාර්තමේන්තුවේ අවධානය යොමුවී තිබේ.අලින් පලවා හැරීම සඳහා යොදා ගන්නා අලි වෙඩි නිසා අලින්ගේ කන් අඩි වලට හානි සිදුවී ඇද්දැයි මේ පරීක්‍ෂණයේ දී අනාවරණය කර ගැනීම මූලික අරමුණ වී ඇතැයි වනජීවි දෙපාර්තමේන්තුවේ සහකාර අධ්‍යක්ෂ පී. ජී. බී. ජේ. පෑබොටුව මහතා පැවසීය.අලි වෙඩි සඳහා වසරකට රුපියල් මිලියන තිස්පහක මුදලක් වියදම් කරන බවත්, එක් අලි වෙඩිල්ලකින් ගල්බෝරයක් පුපුරා යන තරමේ ශබ්දයක් නිකුත් වන බවත් ඒ මහතා පැවසීය. ඇතැම් පිරිස් වනජීවි දෙපාර්තමේන්තුව ලබාදෙන අලි වෙඩි වලින් හක්ක පටස් හදන්නට පෙළඹී ඇති බවද පෑබොටුව මහතා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>25</day>
    </date>
    <link>http://www.dinamina.lk/2011/05/25/_art.asp?fn=n11052511</link>
    <topic>සිඟිති දියණිය ළිඳකට දැමූමව සැකපිට අත්අඩංගුවට</topic>
    <author>පුත්තලම සමූහ – ඩබ්ලිව්. සී. බී. ප්‍රනාන්දු</author>
    <content>මීට දින 15 කට ඉහත දී තමා ප්‍රසූත කළ සිඟිති දියණිය ළිඳකට දමා ඝාතනය කර ඇතැයි කියන මවක් බිංගිරිය පොලිසිය අත්අඩංගුවට ගෙන ඇත.ඇය මෙම අපරාධය කර ඇත්තේ ඊයේ 24 දා දහවල් ය. සිද්ධිය සැලවූ වහාම දැරියගේ සිරුර ගොඩ ගෙන මවද අත්අඩංගුවට ගත් බව බිංගිරිය පොලිසිය පවසයි.වයස අවුරුදු 1 1/2 ක සහ අවුරුදු 09 කද පුතුන් දෙදෙනෙකුගේ මවක්වන සැකකාරිය එම සිඟිති දියණිය ප්‍රසූතකර ඇත්තේ මීට දින 15 කට ඉහතදීය.අලුත උපන් මෙම දැරිය හදා ගැනීමට තිබෙන අමාරුකම නිසා හොර රහසේ මෙසේ ළිඳට දැමූ බව ඇය පොලිසියට පවසා ඇත.බිංගිරිය පොලිසිය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>25</day>
    </date>
    <link>http://www.dinamina.lk/2011/05/25/_art.asp?fn=n11052512</link>
    <topic>බ්‍රැන්ඩි බෝතලයක අල්ලසක් ගත්පොලිස් කොස්තාපල් රිමාන්ඩ්</topic>
    <author>විජයානි එදිරිසිංහ</author>
    <content>කල් ඉකුත් වූ රියදුරු බලපත්‍රයක් තබාගෙන රිය පැදවීමේ වරදට නීති මගින් කටයුතු නොකර සිටීම සඳහා අල්ලස් වශයෙන් බ්‍රැන්ඩි බෝතලයක් ලබාගත් පිළියන්දල පොලිස් කොස්තාපල්වරයෙක් අල්ලස් හෝ දූෂණ විමර්ශනය කිරීමේ කොමිසම මගින් අත්අඩංගුවට ගෙන තිබේ.මොහු මෙසේ අල්ලස් ඉල්ලූ ත්‍රීරෝද රථ රියදුරකු විසින් පැමිණිල්ල කර තිබුණි.තවද අල්ලස් බ්‍රැන්ඩි බෝතලය දෙන තෙක් සැකකරු ත්‍රීරෝද රථ රියදුරුගේ හැඳුනුම්පත තබාගෙන තිබිණි.ඒ අනුව පසුගියදා (23) ත්‍රීරෝද රථ රියදුරු බ්‍රැන්ඩි බෝතලය දී හැඳුනුම්පත ලබාගන්නා අවස්ථාවේ අල්ලස් නිලධාරීන් විසින් සැකකරු අත්අඩංගුවට ගෙන ඇත.සැකකරු කැස්බෑව අධිකරණයට ඉදිරිපත් කිරීමෙන් අනතුරුව ජූනි 2 දක්වා රිමාන්ඩ් ගත කර තිබේ.මෙසේ අත්අඩංගුවට පත් වූයේ පිළියන්දල පොලිිසියේ කොස්තාපල් 44659 කුමාරගේ යන අයයි.අල්ලස් කොමිසමේ උප පොලිස් පරීක්ෂක බී. ඩබ්ලිව්. සෙනවිරත්න මහතා විසින් වැටලීම් සිදුකරනු ලැබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>25</day>
    </date>
    <link>http://www.dinamina.lk/2011/05/25/_art.asp?fn=n11052513</link>
    <topic>ලොතරැයි දිනුමකට වංචා කළැයිඅලෙවි නියෝජිතයාගේ නැඟණිය දැලේ</topic>
    <author>අසේල කුරුළුවංශ</author>
    <content>ජාතික ලොතරැයි මණ්ඩලයේ ජාතික සම්පත ලොතරැයියේ රුපියල් ලක්ෂ 20ක දිනුමක් හිමිවූ මාතලේ මුත්තුකුමාරි අම්මාන් කෝවිලේ පූජකවරයා රවටා එම ටිකට් පත ලබාගෙන ජාතික ලොතරැයි මණ්ඩලයෙන් අදාළ මුදල් ත්‍යාගය ලබාගත් බව කියන මාතලේ ලොතරැයි අලෙවි නියෝජිතවරයකුගේ නැගණිය පෙරේදා (23) පොලිසිය අත්අඩංගුවට ගෙන තිබේ.අදාළ ටිකට් පතට රුපියල් ලක්ෂ දෙකක දිනුමක් ඇති බව පවසා මාතලේ ලොතරැයි අලෙවිකරුවෙකු අලෙවි නියෝජිත වෙත පූජකවරයා කැඳවාගෙන ගොස් කොමිස් ලෙස රුපියල් 3000/=ක මුදලක් ද අඩුකර රුපියල් 197000/=ක මුදලක් පූජකවරයාට ලබාදී ටිකට් පත ලබාගෙන ඇත.පොලීසියට ලද පැමිණිල්ලක් මත කළ විමර්ශනයක දී පසුගිය අප්‍රේල් මස 06 දින දිනුම් අදින ලද ජාතික සම්පත ලොතරැයියේ රුපියල් ලක්ෂ 20 දිනුම මාතලේ ලොතරැයි අළෙවි නියෝජිතවරයාගේ නැගණිය විසින් ලබාගෙන ඇති බව අනාවරණය වී තිබේ.පැමිණිලිකරු තමන්ට දිනුම හිමිවූ ලොතරැයි පතේ ඡායා පිටපතක් ද පොලීසියට ඉදිරිපත් කැර ඇත. මධ්‍යම පළාත් ජ්‍යෙෂ්ඨ නියෝජ්‍ය පොලිස්පති ගාමිණි නවරත්න මහතාගේ උපදෙස් මත මධ්‍යම පළාත් විශේෂ විමර්ශන ඒකකයේ ස්ථානාධිපති ප්‍රධාන පොලිස් පරීක්ෂක එස්. ජී. එම්. ෆාරුක් මහතා සිද්ධිය පිළිබඳ පරීක්ෂණ පවත්වයි.සැකපිට අත්අඩංගුවට ගත් මාතලේ ලොතරැයි අළෙවි නියෝජිතවරයාගේ නැගණිය මාතලේ මහේස්ත්‍රාත් අධිකරණයට ඉදිරිපත් කිරීමෙන් පසු මෙම 31 දක්වා රක්ෂිත බන්ධනාගාර ගතකර තිබේ.පූජකවරයා රවටා ලොතරැයි අලෙවි නියෝජිත සහ ලොතරැයි අළෙවිකරු ටිකට් පත ලබා ගත් දිනට පසුදින රූපවාහිනියේ නැවත විකාශනය වූ ලොතරැයි දිනුම් ඇදීමේ වැඩසටහනක දී පූජකවරයාගේ බිරිඳ අදාළ දිනුම මාතලේට හිමිවූ බව දැන කළ සෝදිසි කිරීමක දී එය තමන් සතුව තිබූ එකම පත බව දැන පොලීසියට පැමිණිල්ල ඉදිරිපත් කැර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>25</day>
    </date>
    <link>http://www.dinamina.lk/2011/05/25/_art.asp?fn=n11052514</link>
    <topic>ගොවි බිමකට කම්කරුවන් රැගෙන ගියලොරිය පෙරැලී 54කට තුවාල</topic>
    <author>බදුල්ල දිස්ත්‍රික් සමූහ – ජයසේන විජේනායක</author>
    <content>කෙසෙල් වගා කරනු ලබන ගොවිබිමකට කම්කරුවන් පිරිසක් ප්‍රවාහනය කරමින් තිබූ ලොරි රථයක් ඊයේ 24 පෙරවරුවේ දී රත්කිඳ උල්හිටිය ජලාශයට පෙරලීමෙන් එහි ගමන්ගත් කාන්තාවන් ඇතුළු 54 දෙනෙකු තුවාල ලබා ඇතැයි පොලිසිය කියයි.අනතුරින් තුවාල ලැබුවන් ගිරාදුරුකෝට්ටේ සහ මහියංගණය රෝහල්වලට ඇතුළත් කර ඇති අතර බරපතළ ලෙස තුවාල ලැබූ කාන්තාවන් දෙදෙනෙක් බදුල්ල මහ රෝහල වෙත මාරුකර යවා ඇති බව පොලිසිය සඳහන් කළේය.මෙම ලොරියේ කම්කරුවන් 60 දෙනෙකු පමණ ප්‍රවාහනය කර ඇති අතර මගී ප්‍රවාහනය සඳහා බලපත්‍රයක් නිකුත් කර නොමැති බව ද පොලිසිය කීය. ගිරාදුරුකෝට්ටේ පොලිස් ස්ථානාධිපති පොලිස් පරීක්ෂක රොෂාන් වෙදමුල්ල මහතාගේ මෙහෙයවීම යටතේ මේ පිළිබඳව පොලිසිය වැඩිදුරටත් පරීක්ෂණ මෙහෙයවති..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>25</day>
    </date>
    <link>http://www.dinamina.lk/2011/05/25/_art.asp?fn=n11052515</link>
    <topic>රු. ලක්‍ෂ 10 ක දේපළ සොරාගත්සැකකරුවෙක් අත්අඩංගුවට</topic>
    <author>සුරංජිත් පෙරේරා</author>
    <content>පෙන්ඩන්ට් හතරක් සහිත පවුම් 13 පමණ බරැති රන් මාලයක් ඇතුළු රුපියල් ලක්‍ෂ 10 ක් පමණ වටිනාකමැති දේපළ සොරකම් කළ නමගිය මංකොල්ලකරුවෙකු ගල්කිස්ස පොලිසිය මගින් (23) අත්අඩංගුවට ගෙන ඇත.සැකකරු ගල්කිස්ස පොලිස් වසමෙන් කොල්ලකෑම් 2 ක් ද, දෙහිවල පොලිස් වසමේදී එක් කොල්ලකෑමක් ද සිදුකළ බවට වාර්තා වන බව පොලිසිය කීය. හෙරොයින් මිලිග්‍රෑම්ස් 2050 ප්‍රමාණයක් මොහු සන්තකයේ තිබී සොයාගත් බව ද, හෙරොයින් පානයට සහ ජාවාරමට සම්බන්ධ පුද්ගලයෙකු බව ද, පොලිසිය කියයි.සැකකරු ෂන්මුගම් සුරෙන්ද්‍රන් නමැති අයෙකි. විෂ මත් ද්‍රව්‍ය ආඥා පනතේ ප්‍රතිපාදන මත වැඩිදුරටත් පරීක්‍ෂණ සිදුකරන පොලිසිය දින 7 ක රැඳවුම් නියෝග මත රඳවාගෙන මත්ද්‍රව්‍ය ජාවාරම පිළිබඳ වැඩිදුරටත් පරීක්‍ෂණ සිදුකරන බව ද පොලිසිය කීය.සැකකරු ගල්කිස්ස අත්තිඩියේ බඩෝවිට දෙවන අදියරේ පදිංචිකරුවෙකු වන බවත්, එම නිවසේ සැඟව සිටියදී අත්අඩංගුවට ගෙන ඇත.ගල්කිස්ස අපරාධ විමර්ශන අංශයේ ස්ථානාධිපති උ. පො. ප. තිස්ස සුගතපාල මහතා ඇතුළු නිලධාරීහු පිරිසක් වැඩිදුර පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>25</day>
    </date>
    <link>http://www.dinamina.lk/2011/05/25/_art.asp?fn=n11052516</link>
    <topic>අසරණ දරු තිදෙනාට ප්‍රා. ලේකම්වරියගේ පිහිට</topic>
    <author>ඉංගිරිය මධ්‍යම සමූහ – ප්‍රියදර්ශන කහවල</author>
    <content>මාපියන්ගේ රැකවරණය අහිමි වී කුසට අහරක් නොමැතිව ඉතා දුකසේ අනාරක්ෂිතව පසුවන කුඩා දරු තිදෙනෙකු පිළිබඳව අසල්වාසීන් විසින් ඉංගිරිය ප්‍රාදේශීය ලේකම් ඩබ්ලිව්. පී. සී. එම්. උපසේන මහත්මිය වෙත සපයන ලද තොරතුරක් මත වහා ක්‍රියාත්මක වූ ප්‍රාදේශීය ලේකම්වරිය එම දරුවන් වෙසෙන ස්ථානය කරා ගිය විට දැක ගැනීමට ලැබුණේ සිරුරු පුරා දද තුවාල සහිතව හරි හැටි ඇඳුමක් පවා නොමැතිව දුක්බර විලාසයෙන් පසුවන දරු තිදෙනෙකි.ඉන්පසු මෙම සිද්ධිය පිළිබඳව ඇය විසින් ඉංගිරිය පොලිසිය වෙත තොරතුරු සැපයූ අතර පොලිසියේ ද සහයෙන් රෝගී තත්ත්වයේ පසුවූ එම දරු තිදෙනා ඉංගිරිය රෝහලට ඇතුළත් කරනු ලැබීය.ගනේෂන් පේ‍්‍රමි (08), කසුන් රාජ් (07) සහ බාල දරුවා වන මදන් රාජ් (05) වැනි වියේ පසුවෙති.මෙම දරුවන්ගේ පියා වරදකට හසුවී දැනට රක්ෂිත බන්ධනාගාර ගතව ඇති බවද මව දරුවන් අතහැර වෙනත් ප්‍රදේශයකට ගොස් ඇති බව ද පොලිසිය විසින් අනාවරණය කරගෙන තිබේ.මෙම දරුවන් තිදෙනාගේ ආරක්ෂාව හා පෝෂණය පිළිබඳ වගකීමක් දැරීමට අයකු නොමැතිවීම නිසා දැනට රෝහල්ගතව සිටින මෙම දරු තිදෙනා සුවය ලැබූ පසු ආරක්ෂාව සඳහා අධිකරණය වෙත යොමු කරන බව පොලිසිය පවසයි.මේ පිළිබඳව තොරතුරු සැපයූ ප්‍රාදේශීය ලේකම් ඩබ්ලිව්. පී. සී. එම්. උපසේන මහත්මිය කියා සිටියේ ඇය මෙම දරුවන් සොයා ගන්නා විට ඉන් බාල දරුවා වමනය කරමින් සිටි බවත් කෑමට ආහාරයක් නැතුව අඟුරු කෑ බව තමා සමඟ පැවසූ බවත්ය.රාජකාරි මධ්‍යයේ වූවද දිනකට වතාවක් හෝ නොවරදවාම රෝහලට ගොස් එම දරුවන්ගේ සුවදුක් සොයා බැලීමටද ප්‍රාදේශීය ලේකම්වරිය පැමිණෙන බව රෝහල් නිලධාරිහූ පැවසූහ.ඉංගිරිය පොලිස් ස්ථානාධිපති පොලිස් පරීක්ෂක ප්‍රසන්න වැලිකළ මහතාගේ උපදෙස් පරිදි අපරාධ විමර්ශන අංශයේ ස්ථානාධිපති කේ. ජී. ෂ;ජ්රත්න, ළමා හා කාන්තා පොලිස් කාර්යාංශයේ ස්ථානාධිපති පොලිස් පරීක්ෂක ශිරානි දමයන්ති, කාන්තා සිවිල් ආරක්ෂක නිලධාරි නදීකා (4089) යන මහත්ම මහත්මීහු පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>25</day>
    </date>
    <link>http://www.dinamina.lk/2011/05/25/_art.asp?fn=n11052517</link>
    <topic>එජාප මන්ත්‍රීගේ වෙඩි පහරින්තුවාල ලබා අයෙක් රෝහලට</topic>
    <author>හොරණ විශේෂ - එම්. ඩී. වී. විජයනාථ</author>
    <content>හොරණ ප්‍රාදේශීය සභාවේ එක්සත් ජාතික පක්ෂ මන්ත්‍රීවරයකුගේ වෙඩි ප්‍රහාරයට ලක්වූ තරුණයකු හෝමාගම රෝහලට ඇතුළත් කර ඇත. මෙලෙස රෝහල්ගත කර ඇත්තේ පිටිපන දෙල්ගහකන්දේ පදිංචි චරිත් මුදිත සම්පත් (අවු 22) නැමැති අයයි.මෙම වෙඩි තැබීම ඉංගිරිය හඳපාන්ගොඩ ප්‍රදේශයේදී පෙරේදා 22 දා රාත්‍රී සිදුව ඇත.මන්ත්‍රීවරයා වෙඩි තැබීම සිදුකර ඇති බවත් අසල සිටි වෙනත් තරුණයකුට වෙඩි වැදීම සිදු වී ඇතැයි පොලිසිය සැකකරයි. වෙඩිතැබීම සිදුකර ඇත්තේ කුමන වර්ගයේ තුවක්කුවකින්ද යන්න තවම සොයා නොගත් බවත් සැකකාර ප්‍රාදේශීය සභා මන්ත්‍රී චන්ද්‍රදාස කළුබෝවිල මහතාව තවමත් අත්අඩංගුවට ගැනීමට නොහැකි වූ බව ඉංගිරිය පොලිස් ස්ථානාධිපති පසන්න වැලිකල මහතා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>25</day>
    </date>
    <link>http://www.dinamina.lk/2011/05/25/_art.asp?fn=n11052518</link>
    <topic>මහනුවර මහ නගර සභාවේලක්ෂ 40ක ජලමනු නැතිවෙලා</topic>
    <author>සමන්තී වීරසේකර</author>
    <content>මහනුවර මහ නගර සභාවට අයත් රුපියල් ලක්ෂ හතළිහක් පමණ වටිනා ජලමනු තොගයක් අස්ථානගත වී ඇති බව විගණන පරීක්ෂණවලින් හෙළි වී ඇත.වසර 2006 ජුනි 15 වැනි දින සිට 2011 පෙබරවාරි 03 දක්වා කාලය තුළ ජලමනු 724 ක් අස්ථානගත වී ඇති බව වාර්තාවේ සඳහන් වී තිබේ.අදාළ කාලය තුළ නගර සභාව මගින් ජලසේවා ලබාදීම සඳහා ජලමනු 4372ක් නිකුත් කැර ඇති බව මනු පරීක්ෂණාගාරයේ ලේඛනවල සඳහන් වූවත්, එම කාලසීමාවේදී ද ලබා දී ඇත්තේ ජලසේවා 4200ක් පමණක් බවද හෙළිවී තිබේ. ඒ අනුව ජලමනු 172ක් අස්ථානගත ගතවී ඇත. මෙයට අමතරව තවත් ජලමනු 552ක් ද අස්ථාන ගත වී තිබේ.මහ නගර සභාවට සිදුකැර තිබෙන මෙම අලාභය සඳහා වගකිවයුත්තන් සම්බන්ධයෙන් ගනු ලබන ක්‍රියාමාර්ග දක්වන ලෙසද, නාගරික කොමසාරිස්වරයාට විගණකාධිවරයා පවසා තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>25</day>
    </date>
    <link>http://www.dinamina.lk/2011/05/25/_art.asp?fn=n11052519</link>
    <topic>අපරාධකරුවෝ 12ක් හිරගෙදර සිට කප්පම් ගනිති</topic>
    <author>විජයානි එදිරිසිංහ</author>
    <content>කොළඹ අපරාධ කොට්ඨාසය මගින් පරීක්ෂණ පවත්වන මහා පරිමාණ කප්පම් සිද්ධි 12 කට වැලිකඩ බන්ධනාගාරයේ නමගිය අපරාධකරුවන් සම්බන්ධ බව පරීක්ෂණවලින් අනාවරණය කරගෙන තිබේ.මේ කප්පම් සිදුවීම් වලින් වැඩි ප්‍රමාණයක් පසුගිය මාස 12 ක පමණ කාලයක් තුළ සිදු වූ ඒවා වෙයි.පැහැරගෙන යාම්, මරණීය තර්ජන එල්ල කිරීම් හරහා පසුගිය කාලයේ සිදු වූ එම කප්පම් ගැනීම්වලින් විශාලතම කප්පම් සිද්ධිය ලක්ෂ 50 ක් ඉල්ලා සිටීම බව හෙළි වී තිබේ.එකිනෙක අපරාධකරුවන් මෙහෙය වූ කප්පම් සිද්ධීන්වලට අදාළ කප්පම් මුදල් ප්‍රමාණය රුපියල් කෝටි පහකට ආසන්න වෙයි.අත්අඩංගුවට පත් වූ පිරිසකගෙන් ප්‍රශ්න කිරීමේදීද බන්ධනාගාරය තුළ සිට එම කප්පම් සිද්ධීන් මෙහෙයවා ඇති බවට හෙළි වී ඇත.කොළඹ අපරාධ කොට්ඨාසයේ නිලධාරීන් පරීක්ෂණ මෙහෙය වූ එම කප්පම් සිද්ධීන්වලට යොදාගත් දුරකථන අංක පිළිබඳ තොරතුරු වැලිකඩ බන්ධනාගාරය අසල ඇති දුරකථන කුලුනු වාර්තාවලින්ද හෙළි වී තිබේ.එම කප්පම් සිද්ධිවලට අදාළ පරීක්ෂණ වාර්තා ගණනාවක්ම අධිකරණයට ඉදිරිපත් කර ඇති අතර තවත් කීපයක් සම්බන්ධව පරීක්ෂණ පැවැත්වෙමින් තිබේ.කොළඹ දිසාව බාර නියෝජ්‍ය පොලිස්පති අනුර සේනානායක කොළඹ අපරාධ කොට්ඨාසයේ අධ්‍යක්ෂ ජ්‍යෙෂ්ඨ පොලිස් අධිකාරි සී. ආර්. එල්. රණවීර මහත්වරුන්ගේ උපදෙස් මත පොලිස් පරීක්ෂකවරු ඇතුළු පිරිසක් මෙම කප්පම් සිද්ධි සම්බන්ධව පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>25</day>
    </date>
    <link>http://www.dinamina.lk/2011/05/25/_art.asp?fn=n11052520</link>
    <topic>දවසකට හැටකටසිගරැට්ටුව මරු කැඳවයි</topic>
    <author>සන්ධ්‍යා කරුණාරත්න, චින්තා රණසිංහ</author>
    <content>දුම්වැටි භාවිතය නිසා දිනකට මෙරට පුද්ගලයන් 60 දෙනෙකු පමණ මරණයට පත්වන බව සමීක්ෂණ වාර්තාවන්ගෙන් හෙළිවී තිබේ. ඒ අනුව වසරකට පුද්ගලයන් 20,000ක් දුම්වැටි භාවිතය නිසා මිය යන බව දුම්කොළ හා මද්‍යසාර පිළිබඳ ජාතික අධිකාරියේ සභාපති මහාචාර්ය කාලෝ ෆොන්සේකා මහතා පවසයි.දුම්කොළ හා මද්‍යසාර පිළිබඳ මාධ්‍යවේදීන් දැනුවත් කිරීමට පැවැති සම්මන්ත්‍රණය අමතමින් ඒ මහතා මේ බව රජයේ ප්‍රවෘත්ති දෙපාර්තමේන්තුවේදී ඊයේ (24 දා) ප්‍රකාශ කර සිටියේය. දුම්වැටිවල අඩංගු නිකොටින් නමැති රසායනික ද්‍රව්‍ය පුද්ගලයන් දුම්වැටි පානයට ඇබ්බැහි කරන , මෙරට පිහිටා ඇති දුම්කොළ සමාගම් හරහා කුඩා ළමයින් මෙම ඇබ්බැහිය සඳහා කුඩා කාලයේදීම යොමු කරවන බවත් හෙතෙම කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>25</day>
    </date>
    <link>http://www.dinamina.lk/2011/05/25/_art.asp?fn=n11052521</link>
    <topic>දැරිවියක් පැහැරගෙන ගොස් දූෂ්‍ය කළැයි ගුරුවරයෙක් රිමාන්ඩ්</topic>
    <author>සිරන්ජනි කුමාරි</author>
    <content>කොළඹ ජාත්‍යන්තර පාසලක ඉගෙනුම ලැබූ බාලවයස්කාර දැරියක පැහැරගෙන ගොස් දූෂණය කිරීමේ සිද්ධියකට සම්බන්ධ බව කියන එම පාසලේ ගුරුවරයකු ලබන මස 06 වන දින දක්වා රක්ෂිත බන්ධනාගාරගත කරන ලෙස කොටුව මහේස්ත්‍රාත් ලංකා ජයරත්න මෙනෙවිය නියම කළාය.මීට අමතරව මේ සිද්ධියට සම්බන්ධ බව කියන එකී ගුරුවරයාගේ බිරිය හා ඇයගේ සොහොයුරා ඇප මත මුදා හැරීමට මහේස්ත්‍රාත්වරිය වැඩිදුරටත් නියම කළාය.සැකකාර ගුරුවරයාගේ රුධිර සාම්පල ඩී. එන්. ඒ. පරීක්ෂාව සඳහා යොමුකරන ලෙස පොලිසියට නියම කළ මහේස්ත්‍රාත්වරිය ඔහුගේ අත් අකුරු ද රස පරීක්ෂකවරයා වෙත යොමු කිරීමට නියම කළාය.මෙහිදී පොලිසිය විසින් දැරිය සතුව තිබී අත්අඩංගුවට ගත් ලිපි කිහිපයක් ද සැකකරු පැළඳ සිටි ටීෂර්ට්, සපත්තු දෙකක් ද අධිකරණයට ඉදිරිපත් කළේය.මීට අමතරව දැරියගේ නිවසේ කැමරාවේ සටහන් ව තිබූ දර්ශන ඇතුළත් වීඩියෝ පටයක් ද පොලිසිය අධිකරණයට ඉදිරිපත් කර තිබිණ.සැකකරු කිහිපවතාවක්ම දැරියගේ නිවසට ඇතුළු වී ඇය සමඟ නිවසේ ගරාජය තුළ දී සම්බන්ධතා පවත්වා ඇති බවට කරුණු අනාවරණය වී ඇතැයි පොලිසිය අධිකරණයට දැන්වීය.ඉකුත් (4) දින විහාරමහාදේවි උද්‍යානය අසල දී දැරිය පැහැරගෙන ගොස් මීගමුව අවන්හලක දී දූෂණයට ලක්කර ඇති බවට පැමිණිල්ලේ සඳහන් වේ.මංජුලා සෙව්වන්දි, ප්‍රසාද් කාංචන බණ්ඩාර හා උදාර සාගර බණ්ඩාර යන අය මෙම සිද්ධියේ සැකකරුවන් වේ.දාහතර වියැති දැරිය පරිවාස නිලධාරි වෙත ඉදිරිපත් කර පරිවාස වාර්තාවක් කැඳවන ලෙසට නියම කළ මහේස්ත්‍රාත්වරිය ලබන මස 06 වන දින දක්වා සැකකරු බන්ධනාගාරගත කෙළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>25</day>
    </date>
    <link>http://www.dinamina.lk/2011/05/25/_art.asp?fn=n11052522</link>
    <topic>මලල ක්‍රීඩිකා සුසන්තිකා හා සැමියාඅතර පවුල් ආරවුල සමථ මණ්ඩලයට</topic>
    <author>බණ්ඩාරගම සමූහ බිමල් එස්. ජයසිංහ</author>
    <content>ප්‍රවීණ මලල ක්‍රීඩිකා සුසන්තිකා ජයසිංහ මහත්මිය හා ඇයගේ සැමියා වන ධම්මික කුඹුකගේ මහතා අතර පවතින පවුල් ආරවුල සමථ මණ්ඩලයට යොමු කර එහි වාර්තාවක් ලබන මස 16 වැනිදාට අධිකරණයට ඉදිරිපත් කරන ලෙස බණ්ඩාරගම සංචාරක අධිකරණයේ මහේස්ත්‍රාත් මහින්ද ප්‍රසාද් රණසිංහ මහතා නියෝග කෙළේය.මහේස්ත්‍රාත්වරයා එසේ නියෝග කළේ සුසන්තිකා ජයසිංහ මහත්මියට ඇයගේ සැමියා පහරදීම සම්බන්ධයෙන් ඊයේ (24) දින එම නඩුව නැවත කැඳවනු ලැබූ අවස්ථාවේදී ය.සිය සැමියා නිවසේ දී පහර දුන් බවට පවසමින් ප්‍රවීන මලල ක්‍රීඩිකා සුසන්තිකා ජයසිංහ මහත්මිය කොළඹ ළමා හා කාන්තා කාර්යාංශයට කරන ලද පැමිණිල්ලක් මත අප්‍රේල් මස 25 වැනිදා ඇයගේ සැමියා වන ධම්මික කුඹුකගේ මහතා හොරණ අධිකරණයට බාර වීමෙන් අනතුරුව රුපියල් පනස් දහසක ශරීර ඇප දෙකක් මත මුදා හැරිණි.සුසන්තිකා ජයසිංහ මහත්මිය බාරයේ සිටින දෙහැවිරිදි පුතු වන ඔකිත කුඹුකගේ දරුවා සතියට දින දෙකක් සවස දෙකත් - පහත් අතර කාලයේ දී හොරණ කුඹුක ප්‍රදේශයේ ඥාති නිවසකදී සැමියා වන ධම්මික කුඹුකගේ මහතාට පෙන්වීමටත්, පවුල් උපදේශන වාර්තාවක් ද කැඳවන ලෙස මහේස්ත්‍රාත්වරයා වැඩිදුරටත් නියෝග කළේය.ප්‍රවීණ මලල ක්‍රීඩිකා සුසන්තිකා ජයසිංහ මහත්මිය හා සැමියා වන ධම්මික කුඹුකගේ මහතා ඊයේ (24) බණ්ඩාරගම සංචාරක මහේස්ත්‍රාත් අධිකරණයට පැමිණ සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>25</day>
    </date>
    <link>http://www.dinamina.lk/2011/05/25/_art.asp?fn=r1105251</link>
    <topic>මිල්ලනිය රිලාගල කන්දඩෝසර් කර ගස් විනාශ කරලා</topic>
    <author>සටහන හා ඡායාරූප හල්තොට සමූහ විනීතා මානෙල් ගමගේ</author>
    <content>මිල්ලනිය ප්‍රාදේශීය ලේකම් බල ප්‍රදේශයේ 654/ඒ ග්‍රාම නිලධාරී කොට්ඨාසයට අයත් තිබ්බොටුගොඩ පිහිටි රිලාගල කන්දේ පොළට යට පිහිටි කළු ගලක් කැඩීම නතර කර දෙන්නැයි තිබ්බොටුගොඩ සහ වැලිකල ගම සුරැකීමේ සංවිධානය වගකිවයුතු අයගෙන් ඉල්ලා සිටියි.ජනතා වතු සංවර්ධන මණ්ඩලයට අයත් අක්කර 14ක භූමි ප්‍රදේශයක පිහිටි මෙම කඳු සහිත ඉඩම කැලයෙන් යටව පැවතුන අතර දැනට සති 3ක පමණ සිට කිසියම් ආයතනයකින් මෙම ඉඩම ඩෝසර් කිරීමට පටන් ගෙන ඇත.අක්කර 5ක් පමණ මේ වන විට ගස් කපා ඉවත්කර භූමිය ඩෝසර් කර ඇති අතර අඩි 30ක් පමණ ගැඹුරු වළවල් හාරා පොළව යට පිහිටි කළු ගල මතුකර ගැනීමට උත්සාහ දරා ඇත. ප්‍රදේශයට ජලය සපයන ප්‍රධාන ඇළ මාර්ග දෙකක ආරම්භය වන මෙම රිලාගල කන්දේ මේ වන විට ජල උල්පත් සිඳී යෑමේ අවදානමකට ලක්ව තිබේ. තිබ්බොටුගොඩ පොදු සුසාන භූමිය අසළින් වැටී ඇති මාර්ගයේ කි. මී. 3/4ක් පමණ දුරින් මෙම කන්ද පිහිටා ඇති අතර දැන්වීම් පුවරු සුසානභූමිය අසළ ප්‍රදර්ශනය කර ගම්වැසියන් මේ ක්‍රියාවට විරෝධය දක්වා ඇත.රිලාගල කන්දේ පදිංචි දමිළ පවුල් 13කට අයත් පොදු සුසානභූමිය මේ වන විට ඩෝසර් කර විනාශ කර ඇති අතර ඔවුන් මීට මාස 8කට පෙර මිහිදන් කළ සොහොනක් ද විනාශ වී ඇත. ඔවුන්ගේ කෝවිලද ඉවත්කරන බව පවසා ඇත.ඕබොඩැල්ලේ නන්දරතන හිමි- අපේ‍්‍රල් 12වෙනිදා කන්ටේනර් 10කට වඩා ගමට ආවා.එනකං අපි කවුරුවත් මෙහෙම දෙයක් දැන ගෙන හිටියෙ නෑ. ටෙලිෆෝන්, ලයිට් වයර් කැඩුණා. මිනිස්සු මේ ගැන හොයන්න පටන් ගත්ත. මම බණ්ඩාරගම ප්‍රාදේශීය සභාවෙන්, මිල්ලනිය ප්‍රාදේශීය ලේකම් කාර්යාලයෙන් මේ ගැන ඇහුවා කවුරුවත් දන්නෙ නෑ. වගාකරන්න පුළුවන් හොඳ සරුසාර ඉඩං මේවා. මේ සේරම විනාශ කරගෙන කරන සංවර්ධනය මොකක්ද? මේ ප්‍රදේශයේ ගම් 7කට තියෙන එකම සොහොන් පිට්ටනිය කපල කන්ටේනර් යන්න පාර හදනවලු. මේ විනාශයෙ ප්‍රතිඵල විඳවන්නෙ තව පරම්පරා ගාණක් ඉස්සරහට ඉපදෙන දරුවොයි. මේවට ඉඩ දෙන්න අපි සූදානම් නෑ.හේමපාල කළුබෝවිල මහතා - වැලිකල ගොවි සංවිධානයේ ලේකම් අපි මේ දොළ පාරෙන් එන වතුරෙන් අමුණු 5ක් හිර කරල කුඹුරු අක්කර 125ක් විතර වැඩ කරනව. මේ වැඩපොළ පටන් ගත්තම කුඹුරු ටිකක් පුරන්. අවට ළිංවල ජල උල්පත් හිඳිල යනව. අපද්‍රව්‍ය වතුරට කලවං වෙලා හරකෙකුටවත් වතුර පොදක් නැති වෙනවා.චන්දන ලාල් හෙට්ටිගේ මහතා - මේ ප්‍රදේශයට තියෙන එකම ජල පෝෂකය මේ කන්දයි. ස්වභාවික ජල උල්පත් සේරම විනාශ කිරීමක් සිද්ධ වෙන්නෙ. කුඩා පාරවල් තියෙන සුන්දර ගම්මානයක් මේක. පාරවල්වලට ඔරොත්තු නොදෙන වාහන ආවම බෝක්කු, පාරවල් ලයිට් කණු සේරම විනාශයි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>25</day>
    </date>
    <link>http://www.dinamina.lk/2011/05/25/_art.asp?fn=r1105252</link>
    <topic>දඹදෙණියේ මාර්ග හතක්කාපට් යොදා වැඩි දියුණු කරයි</topic>
    <author>සටහන හා ඡායාරූප නාරම්මල සමූහ චමින්ද විදානගේ</author>
    <content>දඹදෙණිය මැතිවරණ කොට්ඨාසයේ පළාත් මාර්ග හතක් කාපට් යොදා සංවර්ධනය කිරීමට කටයුතු යොදා ඇත. ආර්ථික සංවර්ධන අමාත්‍යාංශ ප්‍රතිපාදන යටතේ මෙම මාර්ග සඳහා යෙදවෙන මුදල රුපියල් ලක්ෂ 6161 කි.මේ යටතේ නාරම්මල, හාල්වැල්ල හරහා අඹගම්මන මාර්ගය සඳහා රුපියල් ලක්ෂ 1540 ක්, ගල්වංගුව, වීරඹුගෙදර මාර්ගයට ලක්ෂ 1081, ගල්ගමුව මහරච්චිමුල්ල මාර්ගය සඳහා ලක්ෂ 1420, නවනල්වත්ත උරුලෑමුල්ල මාර්ගයට ලක්ෂ 1150ක්, අලව්ව ජනරජ මාවත සඳහා ලක්ෂ 180 ක්, මහරවිචිමුල්ල පතයාල මාර්ගයට ලක්ෂ 530 ක්, නාරම්මල රෝහල් මාර්ගයට ලක්ෂ 260, වශයෙන් මුදල් ප්‍රතිපාදන වෙන්ව ඇත.මීට අමතරව මහාමාර්ග අමාත්‍යාංශයේ මූල්‍ය ප්‍රතිපාදන මත අලව්ව, දම්පැලැස්ස, මාර්ගය කාපට් යොදා සංවර්ධනය කරයි.මේ සඳහා වැය වන මුදල රුපියල් ලක්ෂ 4000 කි. කුරුණෑගල නාරම්මල මාර්ගය රුපියල් ලක්ෂ 9000 ක වියදමින් මං තීරු හතරකින් සමන්විත ප්‍රධාන මාර්ගයක් බවට පත් කිරීම අලව්ව ගිරිඋල්ල මාර්ගයද මෙලෙස සංවර්ධනය කෙරෙන ප්‍රධාන මාර්ගයකි.මෙම මාර්ග සියල්ලේම වැඩකටයුතු මේ වන විට අරඹා ඇත. ආර්ථික සංවර්ධන අමාත්‍ය්‍යාංශය මගින් පමනක් දඹදෙණියේ මාර්ග සංවර්ධනයට කෝටි 52 ක මුදලක් ලබාදී ඇති බවත් මහා මාර්ග අමාත්‍යාංශයේ ප්‍රතිපාදන මත කුරුණෑගල දිස්ත්‍රික්කයේ අනෙකුත් මාර්ගද සංවර්ධනය කිරීමට කටයුතු යොදා ඇති බවත් මාර්ග කිහිපයක වැඩකටයුතු ආරම්භ කරමින් කුරුණෑගල දිස්ත්‍රික් පාර්ලිමේන්තු මන්ත්‍රී ශාන්ත බණ්ඩාර මහතා පැවසීය.  .</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>25</day>
    </date>
    <link>http://www.dinamina.lk/2011/05/25/_art.asp?fn=r1105253</link>
    <topic>පයාගල සමහන්කන්ද රජමහා විහාරයේ සිතුවම් විනාශවීමේ අවදානමක්</topic>
    <author>බෝපේ සමූහ යූ.ජී.තිලකරත්න</author>
    <content>පයාගල ගෝමරකන්දි සමහන්කන්ද පුරාණ රජමහා විහාරයේ අවුරුදු එකසිය පනහකට වඩා පැරණි විහාර මන්දිරයේ බොදු සිතුවම් විනාශයට පත්වී යන බැවින් එම සිතුවම් ආරක්ෂා කරන මෙන් විහාරාධිපති වත්තර අමරවංශ හිමියෝ ඉල්ලති.මේ විහාරස්ථානයේ බුද්ධ මන්දිරයේ සිතුවම් ඓතිහාසික මහනුවර යුගයට අයත් වන අතර කාලයාගේ ඇවෑමෙන් ක්‍රමවත් ප්‍රතිසංස්කරණයක් කිරීමට හැකියාවක් නොමැති නිසා මෙසේ විනාශ වීමට පටන්ගෙන ඇත.මෙහි බුද්ධ මන්දිරයේ කොටසක වසර 200 කට වඩා පැරැණි විෂ්ණු දේවාලයක්ද පවතී.මේ මන්දිරයත් සමඟ චෛත්‍යයක් තිබී ඇති අතර වර්ෂාව නිසා එම චෛත්‍ය ගරා වැටී තිබේ.මේ විහාරස්ථානයේ ගිලන් භික්ෂු වාට්ටුවක් ඉදිකිරීමේ කටයුතු ද විහාරාධිපති වත්තර අමරවංශ හිමියන් මේ වනවිට අරඹා ඇති අතර ඓතිහාසික චිත්‍ර සහිත මේ බුද්ධ මන්දිරය විනාශවීම වළකාලීම සඳහා ඉක්මන් වැඩපිළිවෙළක් යොදන ලෙස විහාරාධිපති හිමියෝ ඉල්ලති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>25</day>
    </date>
    <link>http://www.dinamina.lk/2011/05/25/_art.asp?fn=r1105254</link>
    <topic>පොල්ගහවෙල වදාකඩ නගරයට පොදු වැසිකිළියක් නෑ</topic>
    <author>වයඹ පළාත් සංචාරක සේන ඉදිරිසිංහ</author>
    <content>පොල්ගහවෙල මැතිවරණ කොට්ඨාසයට අයත් වදාකඩ නගරයට ක්‍රමවත් පානීය ජල සම්පාදන යෝජනා ක්‍රමයක් හා පොදු වැසිකිළියක් නොමැති බැව් ජනතාව කියති. පොල්ගහවෙල ප්‍රාදේශීය සභාව විසින් කළකට ඉහත නගරය ආසන්නයේ රජයේ ඉඩමක පොදු වැසිකිළි පද්ධතියක් ඉදිකර තිබුණද දැන් එය කැඩී බිඳී ගරාවැටී ඇති බැව්ද ඔවුහු කියති. පොල්ගහවෙල පොතුහැර නාරම්මල ආදී නගරවලට යාමට මාර්ග සම්බන්ධව ඇත්තේද වදාකඩ නගරමධ්‍යයේ සිටයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>25</day>
    </date>
    <link>http://www.dinamina.lk/2011/05/25/_art.asp?fn=r1105255</link>
    <topic>කළුතරක්‍රීඩා උපදේශකවරුන්ගේ හිඟයක්</topic>
    <author>වාද්දුව සමූහ එස්.ආර්. පියදාස</author>
    <content>කළුතර අධ්‍යාපන කලාපයේ ක්‍රීඩා ගුරු උපදේශකවරුන්ගේ හිඟයක් පවතින බව කළුතර කලාපයේ ක්‍රීඩා අධ්‍යාපන අධ්‍යක්ෂ ඩී.ඒ.දයාරත්න මහතා පැවැසීය. මේ අධ්‍යාපන කලාපයේ කොට්ඨාස හතරටම සිටින්නේ එක ක්‍රීඩා ගුරුඋපදේශකවරියක් පමණි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>25</day>
    </date>
    <link>http://www.dinamina.lk/2011/05/25/_art.asp?fn=r1105256</link>
    <topic>ගලපිටමඩ දුනුමාල මාර්ගය අබලන්</topic>
    <author>දැදිගම විශේෂ – එස්. කේ. අවුනිස්</author>
    <content>ගලපිටමඩ සිට දුනුමාල හරහා කි. මී. 5 ක් පමණ දුර වූ මාර්ගය ගමන් කළ නොහැකි තරමට අබලන් වී ඇත. මේ නිසාම ධාවනය කරවූ බස් රථ නවතා දමා ඇතැයි මගීහු පවසති.මේ මාර්ගයේ ප්‍රතිසංස්කරණ කටයුතු ආරම්භ කළ බවටත්, 2011 – 03 – 31 දිනට අවසන් කිරීමට නියමිත බවටත් සටහන් දැන්වීම් පුවරුවක් ගලපිටමඩ දුනුමාල හන්දියේ ප්‍රදර්ශනය වෙමින් පවතී..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>25</day>
    </date>
    <link>http://www.dinamina.lk/2011/05/25/_art.asp?fn=r1105257</link>
    <topic>කොටිකාවත්ත අඹගහ හන්දියේතාවකාලික පාලම පටුයි</topic>
    <author>කොළොන්නාව සමුහ ඒ. සුමනසේන</author>
    <content>කොළඹ අවිස්සාවේල්ල (පැරැණි) ප්‍රධාන මාර්ගයේ දිනපතා පවතින වාහන තදබදයට ප්‍රධානතම හේතුවක්ව ඇති කොටිකාවත්ත අඹගහ හන්දියේ පාලම කැඩී මේ වන විට වසර පහකටත් ආසන්න කාලයක් ගත වී තිබුණත් අදාළ බලධාරීන් එම පාලම වෙනුවට වෙනත් පාලමක් ඉදිකිරීමට පියවර ගෙන නොතිබීම එම තදබදය වඩ වඩාත් උග්‍රවීමට හේතුවක් බව ප්‍රදේශවාසීහු පවසති.කැඩුණු පාලම වෙනුවට තාවකාලිකව යකඩ පාලමක් ඉදිකොට ඇති අතර එය එකවිට ත්‍රිරෝද රථ දෙකක් දෙපසට මාරු වීමට තරම්වත් ප්‍රමාණවත් නොවන බවද මේ නිසා එම පාලමට උඩින් එක් පසෙකින් වාහන සෑහෙන වේලාවක් නතර කොට තබාගෙන සිටීමට සිදුව තිබේ.මේ සම්බන්ධව කොළොන්නාව ප්‍රාදේශීය සම්බන්ධීකරණ කමිටු රැස්වීම්වලදී කීප වතාවක් සාකච්ඡා වී ඇති අතර එම කමිටුවේ සභාපති හා කොළඹ දිස්ත්‍රික් පාර්ලිමේන්තු මන්ත්‍රී ආර්. දුමින්ද සිල්වා මහතාගේ ඉල්ලීම පරිදි අදාළ අමාත්‍යාංශය මේ පාලම ඉක්මනින් ඉදිකර දෙන බවට පොරොන්දුවක් දුන් බවද කියන ප්‍රදේශවාසීන් පවසන්නේ එම පොරොන්දුව දී මාස ගණනාවක් ගත වී ඇතත් තවම එය ඉදිකර දීමට පියවර ගෙන නැති බවයි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>25</day>
    </date>
    <link>http://www.dinamina.lk/2011/05/25/_art.asp?fn=s1105251</link>
    <topic>දිල්හාරට ආබාධයක් : මහරුෆ් කැඳවයි</topic>
    <author>වර්නන් ගුණසේකර</author>
    <content>එංගලන්තයට එරෙහිව පැවැත්වෙන පළමු ටෙස්ට් ක්‍රිකට් තරගය සඳහා වන ශ්‍රී ලංකා සංචිතයට ෆාවීස් මහරුෆ් කැඳවා තිබේ. ඒ, දිල්හාර ප්‍රනාන්දුගේ ශරීර සෞඛ්‍ය තත්වය පිළිබඳව සැක මතුව තිබීම නිසාවෙනි.ලැන්කෂයර් වෙනුවෙන් එංගලන්ත ප්‍රාන්ත ක්‍රිකට් ක්‍රීඩාවේ නියැලී සිටින මහරුෆ්, 16 දෙනෙකුගෙන් යුත් මුල් ටෙස්ට් සංචිතයට ඇතුළත්ව නොසිටියේය. එහෙත් ශ්‍රී ලංකා ක්‍රීඩකයන් කිහිප දෙනෙකු ඉන්දියාවේ අයි.පී.එල්. තරගාවලියට ක්‍රීඩා කරමින් සිටි බැවින් මහරුෆ් ශ්‍රී ලංකා කණ්ඩායමේ එංගලන්ත සංචාරයේ මිඩ්ල්සෙක්ස් පිලට එරෙහිව පැවැති පළමු පුහුණු තරගයට ක්‍රීඩා කළේය.කාඩිෆ් හි හෙට (26) ඇරැඹෙන පළමු ටෙස්ට් තරගයට ප්‍රනාන්දු ට ක්‍රීඩා කිරීමට නොහැකි වුවහොත් ඒ වෙනුවට ක්‍රීඩා කිරීම සඳහා මහරුෆ් දැන් කැඳවා තිබේ. මහරුෆ් ලැන්කෂයර් පිලට ක්‍රීඩා කළ විලාශය හා ඔහුගේ තුන් ඉරියව්වෙන්ම කැපී පෙනෙන දක්ෂතා සැලකිල්ලට ගත් විට, ප්‍රනාන්දු ක්‍රීඩා කිරීමට නොහැකි තත්වයක පසුවුවහොත්, හෙට වැනිදා ඇරැඹෙන තරගය 2007 වසරෙන් පසුව මහරුෆ්ගේ පළමු ටෙස්ට් තරගය වනු ඇත. මහරුෆ් මෙවර තරග වාරය ආරම්භ කළේ ලැන්කෂයර් වෙනුවෙන් ඔහුගේ මංගල තරගයේදීම ශතකයක් වාර්තා කරමිණි.ඉන්පසුව, මිඩ්ල්සෙක්ස් සමග පුහුණු තරගයේදී කඩුලු දෙකක් ලබා ගත් ඔහු අනතුරුව යෝක්ෂයර් පිලට එරෙහිව ලැන්කෂයර් වෙනුවෙන් පළමු ඉනිමේදී කඩුලු හතරක් ලබා ගැනීමට සමත් විය.දිල්හාර ප්‍රනාන්දු දණිස් ආබාධයකින් පීඩා විඳිමින් සිටින බව වාර්තා වෙයි. එහෙත් ඔහු ඩර්බි හි දී එංගලන්ත ලයන්ස් පිලට එරෙහිව ශ්‍රී ලංකාව ජය වාර්තා කළ තරගය පුරාම ක්‍රීඩා කළේය. එම තරගයේදී ප්‍රනාන්දු කඩුලු හයක් බිඳ හෙලීමට සමත් විය. ශ්‍රී ලංකාවේ අනෙක් වේග පන්දු විකල්ප වනුයේ නුවන් ප්‍රදීප්, සුරංග ලක්මාල්, තිසර පෙරේරා හා චානක වෙලගෙදර යි. මෙතෙක් ජාතික කණ්ඩායමට ක්‍රීඩා කර නැති ප්‍රදීප් ‘එංගලන්ත ලයන්ස්’ පිලට එරෙහි තරගයේදී කැපී පෙනෙන දස්කම් ප්‍රදර්ශනය කරමින් දෙවැනි ඉනිමේදී කඩුලු හතරක් ලබා ගත්තේය.එම තරගයේදීම තිසර පෙරේරාද කඩුලු හතරක් ලබා ගත් අතර මිඩ්ල්සෙක්ස් පිලට එරෙහි තරගයේදී ලක්මාල් හා වෙලගෙදර පිළිවෙලින් කඩුලු තුනක් හා පහක් ලබා ගත්හ.2004 සහ 2007 අතර කාලය තුළ ටෙස්ට් තරග විස්සකට ක්‍රීඩා කළ මහරුෆ් 2009 මුල් කාලය දක්වා ශ්‍රී ලංකා එක් දින කණ්ඩායමේ නිත්‍ය සාමාජිකයකු විය. ඉන්පසුව එකදිගට මුහුණ දීමට සිදුවූ ආබාධයන් හා ශ්‍රී ලංකාවේ ප්‍රධානතම තුන් ඉරියව්වෙන්ම කැපී පෙනෙන ක්‍රීඩකයා ලෙසින් ඇන්ජලෝ මැතිව්ස්ගේ මතුවීම නිසා මහරුෆ් ට කණ්ඩායමේ ස්ථානය අහිමි විය. 2010 ආසියා කුසලාන තරගාවලියේදී ඔහු යළි තරග බිමට අවතීර්ණ වූවද එතැන් පටන් මේ දක්වා ජාත්‍යන්තර ක්‍රිකට් ක්‍රීඩා කර නැත..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>25</day>
    </date>
    <link>http://www.dinamina.lk/2011/05/25/_art.asp?fn=s1105252</link>
    <topic>ඇෆ්ගනිස්තාන ක්‍රිකට් පිලපාකිස්තානයේ සංචාරයක</topic>
    <author>ඉස්ලාමාබාද් (ඒ. එෆ්. පී.)</author>
    <content>වසර 2 ක් පුරා ජාත්‍යන්තර ක්‍රීඩා කණ්ඩායම් සඳහා තහනම් කලාපයක් වූ පාකිස්තාන භූමියේ ඓතිහාසික ක්‍රිකට් සංචාරයක් සඳහා ඇෆ්ගනිස්තාන ක්‍රිකට් පිල පසුගියදා එරටට පැමිණියේය.පාකිස්තාන දෙවැනි පෙළ කණ්ඩායම සමග එක්දින තරග 3 කට සහභාගි වීම සඳහා පැමිණි ඇෆ්ගනිස්තාන පිලට දැඩි ආරක්ෂාවක් සපයා තිබිණි.2009 වසරේ ලාහෝර් නුවරදී එවකට පාකිස්තාන සංචාරයක නිරතව සිටි ශ්‍රී ලංකා පිලට එල්ල වූ ත්‍රස්ත ප්‍රහාරයෙන් පසුව පාකිස්තානයට ජාත්‍යන්තර ක්‍රීඩා කණ්ඩායම් පැමිණීමෙන් වැළකී සිටියේය.“මෙය ඇෆ්ගනිස්තාන ක්‍රිකට් පිලට ලැබුණු විශාල අවස්ථාවක්. අපේ ක්‍රීඩකයන් මේ තරගාවලියෙන් අත්දැකීම් රාශියක් ලබා ගනීවි” ඇෆ්ගනිස්තාන පිලේ පුහුණුකරු වන පාකිස්තාන පිලේ හිටපු නායක රෂීඩ් ලතීෆ් ඉස්ලාමාබාද් ගුවන් තොටුපලේදී පැවසීය.තුන් ඉරියව් ක්‍රීඩක නව්රෝස් මැන්ගල්ගේ නායකත්වයෙන් යුත් ඇෆ්ගනිස්තාන පිල වේගපන්දු යවන සොහේල් තන්වීර්ගේ නායකත්වයෙන් යුත් පාකිස්තාන ‘ඒ’ පිල සමග අද (25) ඉස්ාමාබාද් නුවරදීත් 27 දා රාවල්පිණ්ඩි නුවරදීත් 29 දා ෆයිසලාබාද් නුවරදීත් තරග වැදීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>25</day>
    </date>
    <link>http://www.dinamina.lk/2011/05/25/_art.asp?fn=s1105253</link>
    <topic>කොදෙව්වන්ට අසීරු ඉලක්කයක්</topic>
    <author>සාන්ත කිට්ස් (ඒ.එෆ්.පී)</author>
    <content>සංචාරක පාකිස්තාන කණ්ඩායම සහ බටහිර ඉන්දීය කොදෙව් පිල අතර පැවැත්වෙන දෙවැනි ටෙස්ට් තරගයේ සිවුවැනි දිනය නිමාවන විට සිය දෙවැනි ඉනිම ක්‍රීඩා කරන කොදෙව් පිල කඩුලු 5ක් දැවී ලකුණු 130 ක් රැස් කර ගෙන සිටියේය.පාකිස්තානය ලබා දුන් ලකුණු 427ක ඉලක්කයක් හඹා යන කොදෙව් පිලේ පළමු පෙළ කඩුලු 3ක්ම දවාලීමට අබ්දුල් රෙහ්මන් සමත් විය.ඔහු ලකුණු 26කට කඩුලු 3ක් දවාලූ අතර තන්වීර් අහමඩ් සහ වහාබ් රියාස් එක් කඩුල්ල බැගින් දවා ගත්හ.පාකිස්තානය දෙවැනි ඉනිමේදී කඩුලු 6කට ලකුණු 377ක් රැස් කරමින් පන්දුවට පහරදීම නවත්වනු ලැබීය.විශිෂ්ට පිතිහරඹයක නිරත වූ තන්වීර් උමාර් ලකුණු 135ක් රැස් කළ අතර මිස්බා උල් හක් නොදැවී ලකුණු 102ක් වාර්තා කළේය.පාකිස්තානය පළමු ඉනිම – 272 අසාර් අලි 67 (රවී රාම්පෝල් 68/3) සහ දෙවැනි ඉනිම – 377/6 ඉනිම අත්හිටුවන ලදී. තන්වීර් උමාර් 135, මිස්බා උල් හක් නොදැවී 102, අසාර් අලි 53කොදෙව් පළමු ඉනිම – 223 මාලන් සැමුවෙල්ස් 57 (මොහොම්මඩ් හෆීස් 23/3) සහ දෙවැනි ඉනිම 130/ 5 ඩැරන් බ්‍රාවෝ 50 (අබ්දුල් රෙහ්මාන් 26/3).</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>25</day>
    </date>
    <link>http://www.dinamina.lk/2011/05/25/_art.asp?fn=s1105254</link>
    <topic>එෆ්.ඒ. කුසලාන පාපන්දු තරගාවලියේඋණුසුම් තරග වටය මේ සති අන්තයේ</topic>
    <author/>
    <content>හොල්සිම් එෆ්.ඒ. කුසලාන පාපන්දු තරගාවලියේ උණුසුම් තරග වටය මේ සති අන්තයේදී ආරම්භ වේ. පෙර අර්ධ අවසන් වටයේ සිට ප්‍රමුඛතම පාපන්දු කණ්ඩායම් තරගාවලියට එක්වන අතර පරාජය වන කණ්ඩායම් ඉවතට විසිවේ. එබැවින් සෑම තරගයක්ම ජය ගැනීම එෆ්.ඒ. සූරතාව දිනා ගැනීමට වැදගත් වේ.නාවික - සෝන්ඩර්ස්පසුගිය වසරේ එෆ්.ඒ. සූරතාව දිනාගත් නාවික හමුදා පිල හා එෆ්.ඒ සූරතාව වැඩිම වාර ගණනක් සතුකරගත් සෝන්ඩර්ස් අතර තරගය මේ 29දා සිටිලීග් පිටියේදී පැවැත්වේ.ජාතික පිලට ක්‍රීඩා කළ පළපුරුදු ක්‍රීඩයකන් සිවුදෙනෙකු සිටින නාවික හමුදා පාපන්දු පිලට සෝන්ඩර්ස් පිලෙන් මේ තරගයේදී ප්‍රබල තර්ජනයක් එල්ලවනු ඇතැයි සැලකිය හැක. ජාතික පිලට ක්‍රීඩා කළ ක්‍රීඩකයන් දෙදෙනෙකු සෝන්ඩර්ස් පිල සතුව සිටී. නාවික හමුදා පිල දක්ෂතාව අතින් ඉදිරියෙන් සිටියද සෝන්ඩර්ස් පිල ඕනෑම මොහොතක නැගී සිටිය හැකි කණ්ඩායමක් ලෙස ප්‍රකටය.ජාවාලේන් – බ්ලුස්ටාර්කළුතර වර්නන් ප්‍රනාන්දු ක්‍රීඩා පිටියේ පැවැත්වෙන ජාවාලේන් – බ්ලුස්ටාර් අතර තරගය ද මේ සති අන්තයේ පැවැත්වෙන තවත් උණුසුම් තරගයකි. කළුතරදි පැවැත්වෙන හෙයින් බ්ලුස්ටාර් පිලට නරඹන්නන්ගෙන් ලැබෙන සහයෝගය අමතර වාසියක් වනු ඇත.මෙයට අමතරව ප්‍රිමියර් ලීග් පාපන්දු සූරයන් වන දොන් බොස්කෝ ක්‍රීඩා සමාජය හා කොළඹ පාපන්දු පිල අතර තරගය මීගමුවේදී පැවැත්වීමට නියමිතය.දොන් බොස්කෝ පිල මේ දිනවල කාම්බෝජයේ පැවැත්වෙන ආසියානු පාපන්දු සමාජ අතර තරගයට එක්ව සිටී. එම කණ්ඩායම අද ශ්‍රි ලංකාවට පැමිණෙන අතර ලබන ඉරිදා එෆ්.ඒ. තරගාවලියට එක්වේ. දොන් බොස්කෝ සමග තරග කරන කොළඹ ක්‍රීඩා සමාජය අවසන් වරට සහභාගී වූ තරගයේදී ගෝල් 16-0කින් යංග් බර්ඩ්ස් පිල පරදවා වාර්තාගත ජයක් ලබා ගත්තේය.එෆ්.ඒ. කුසලාන තරග සටහන28දා (සෙනසුරාදා) සිවිල් ආරක්ෂක – මාතර සිටි-මාතරදී යුද හමුදාව - ඕල්ඩ් බෙන්ස් - කොටහේනේදී බ්ලුස්ටාර් – ජාවාලේන් -කළුතරදී29දා (ඉරිදා)රත්නම් – ගුවන් හමුදාව - කැලනියේදී රිනවුන් – නිව්යංග්ස් - වෙන්නප්පුවේදී සෝන්ඩර්ස් - නාවික හමුදාව-සිටිලීග් පිටියේදී දොන් බොස්කෝ - කොළඹ ක්‍රීඩා සමාජය මීගමුවේදී ගමනා ගමන ක්‍රීඩා සමාජය - පොලීසිය ශාලිකා පිටියේදී.</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>25</day>
    </date>
    <link>http://www.dinamina.lk/2011/05/25/_art.asp?fn=s1105255</link>
    <topic>පරීක්ෂණ නිම වනතුරු චින්තනට තාවකාලික තරග තහනමක්</topic>
    <author>ප්‍රින්ස් ගුණසේකර</author>
    <content>පොදු රාජ්‍ය මණ්ඩලීය රන් පදක්කම් දිනූ බර ඉසිලීමේ සූර චින්තන ගීතාල් විදානගේට තාවකාලික තරග තහනමක් පැනවීමට ජාත්‍යන්තර බර ඉසිලීමේ සම්මේලනය තීරණය කර ඇත.තහනම් උත්තේජන චෝදනාවට අනුව මේ තරග තහනම පැනවෙන අතර ක්‍රීඩකයා චෝදනාව ප්‍රතික්‍ෂේප කරන්නේ නම් දින 30ක් ඇතුළත ‘බී’ සාම්පල පරීක්‍ෂණය කිරීමට සිදු වේ.මේ පරික්‍ෂණයෙන්ද තහනම් උත්තේජන චෝදනාව ඔප්පු වුවහොත් ජාත්‍යන්තර බර ඉසිලීමේ සම්මේලනයේ ක්‍රීඩකයට ලබා දෙන දඩුවම තීරණය කරනු ඇත.චින්තන ගීතාල් විදානගේ ට එල්ලවී ඇති තහනම් ඖෂධ චෝදනාව පිළිබඳ ක්‍රීඩා අමාත්‍යාංශය ද ඊයේ විශේෂ පරීක්ෂණයක් ආරම්භ කර ඇත.ක්‍රීඩා අමාත්‍යාංශ ලේකම් ක්‍රීඩා වෛද්‍ය ඒකකයේ ප්‍රධානී විශේෂඥ වෛද්‍ය ගීතාංජන මෙන්ඩිස් මහතා ඇතුළු පිරිසක් මේ පරීක්ෂණය සඳහා නම් කර ඇත.චීනයේ පැවැති ආසියානු බර ඉසිලීමේ සූරතාවලියේදී චින්තන ගීතාල් තහනම් උත්තේජන ගත් බවට ජාත්‍යන්තර බර ඉසිලීමේ සංගමය චෝදනා නගන අතර ඔහුගේ මුත්‍රා සාම්පලයේ මීතයිල් හෙක්සානේමයින් (Methyl Hexaneamine) තහනම් ඖෂධ සංඝටක තිබූ බවට තහවුරු වී ඇතැයි සඳහන් කර සිටී.කැෆේන් (Caffeine) නම් රසායන ද්‍රව්‍ය අඩංගු මීතයිල් හෙක්සානේමයින් ශරීරයේ මේදය හා බර අඩු කිරීමට භාවිතා කරයි. එයින් අමතර ශක්තියක් ද ශරීරයේ ඇතිවන හෙයින් ක්‍රීඩක ක්‍රීඩිකාවන්ට එම ඖෂධය ගැනීම තහනම් කිරීමට ලෝක තහනම් උත්තේජන ඒජන්සිය තීරණය කර ඇත.කෙසේ වුවද චින්තන ගීතාල් විදානගේට තහනම් උත්තේජන චෝදනාව එල්ලවූ තරගාවලියේදී ඔහු පදක්කමක් දිනා ගැනීමට සමත් නොවීමද විශේෂත්වයකි.ඔහු 2006දී මෙල්බොර්න් පොදු රාජ්‍ය මණ්ඩලීය ක්‍රීඩා උළෙලේදී රන් පදක්කමක් හා නිමාවු නවදිල්ලි පොදු රාජ්‍ය මණ්ඩලීය ක්‍රීඩා උළෙලේදී රිදී පදක්කමක් දිනා ගැනීමට සමත් විය. එම තරගවලදී චින්තන ගීතාල් විදානගේට චෝදනා එල්ල නොවීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>25</day>
    </date>
    <link>http://www.dinamina.lk/2011/05/25/_art.asp?fn=s1105256</link>
    <topic>පාසල් වොලිබෝල් සංගමය උතුරු පළාතට යයි</topic>
    <author/>
    <content>වසර 30කට අධික කාලයක් යුද්ධයේ අමිහිරි අත්දැකීම් ලැබූ යාපනය ප්‍රදේශයේ පාසල්වල හා උතුරේ ජනතාව අතර වොලිබෝල් ක්‍රීඩාව දියුණු කිරීමේ අරමුණින් ශ්‍රී ලංකා පාසල් වොලිබෝල් සංගමය හෙට (26) සහ අනිද්දා (27) යාපනය මධ්‍ය මහා විද්‍යාලයේදී වොලිබෝල් තරගාවලියක් සහ වැඩමුළු රැසක් පවත්වනු ලබයි.මීට සමගාමීව යාපනය ප්‍රදේශයේ පාසල්වල වොලිබෝල් ක්‍රීඩාවට ලැදි ගුරුවරුන් ජාතික මට්ටමේ පුහුණුකරුවන් ලවා පුහුණු කිරීමේ වැඩමුළුවක් ද පැවැත්වේ.මීග/සීදුව දවිසමර මහා විද්‍යාලය හා හලා/මාදම්පේ සේනානායක මධ්‍ය මහා විද්‍යාලයීය වොලිබෝල් කණ්ඩායම් අතර සුහද වොලිබෝල් තරගයක් ද පැවැත්වෙන අතර පාසල් එකාබද්ධ කණ්ඩායම හා යුදහමුදා ඒකාබද්ධ කණ්ඩායම අතර සුහද වොලිබෝල් තරගයක් ද පැවැත්වීමට නියමිතය.මීට අමතරව යුද හමුදා වොලිබෝල් ක්‍රීඩකයන්ටද ජාතික මට්ටමේ පුහුණුකරුවන් ලවා මූලික පුහුණුවක් ලබා දීමට කටයුතු සංවිධානය කොට ඇති බව ශ්‍රී ලංකා පාසල් වොලිබෝල් සංගමයේ සභාපති එන්.ඒ. ලක්ෂ්මන් විජේරත්න මහතා ‘දිනමිණ’ට පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>25</day>
    </date>
    <link>http://www.dinamina.lk/2011/05/25/_art.asp?fn=s1105257</link>
    <topic>පාපැදි සූරයාඅනතුරකින්මියයයි</topic>
    <author/>
    <content>සිය මෝටර් රථය සහ ගරාජයේ දොරට සිරවීමේ හේතුවෙන් ස්පාඤ්ඤ පාපැදි සූර ෂේවියර් ටොන්ඩෝ ජීවිතක්‍ෂයට පත්වූ බව එරට පොලිස් ආරංචි මාර්ග සඳහන් කළේය.ප්‍රංශ සවාරියේ පුහුණුවීම් කටයුතු සඳහා නිවසින් බැහැර යාමේ අදහසින් සිය මෝටර් රථය පනගැන්වූ 32 හැවිරිදි ෂේවියර් යම්කිසි හේතුවකට මෝටර් රථයෙන් බැස ඇතැයි ද අනතුරුව ඔහු මෝටර් රථය හා ගරාජයේ ස්වයංක්‍රීය දොරටුව අතරමැද සිරවීමෙන් මෙසේ ජීවිතක්‍ෂයට පත්වී ඇතැයි පොලිසිය සඳහන් කළේය. 2003 වසරේදී වෘත්තීය පාපැදි ක්‍රීඩාවට එක්වූ ෂේවියර් 2007 වසරේ පෘතුගාල පාපැදි සවාරියේ සූරයා ද විය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>25</day>
    </date>
    <link>http://www.dinamina.lk/2011/05/25/_art.asp?fn=s1105258</link>
    <topic>වසර 17කට පසුවබ්‍රිතාන්‍ය ක්‍රීඩිකාවක්ප්‍රංශ ටෙනිස් ජයක් ලබයි</topic>
    <author>පැරිස් (ඒ. එෆ්. පී)</author>
    <content>බ්‍රිතාන්‍යයේ යොවුන් ටෙනිස් ක්‍රීඩිකා හීදර් වොට්සන් ප්‍රංශ විවෘත ටෙනිස් සූරතාවලියේ පළමු තරගය ජය ගනිමින් වසර 17කට පසු ප්‍රංශ ටෙනිස් සූරතාවලියේ තරගයක් ජයගත් පළමු බ්‍රිතාන්‍ය ක්‍රීඩිකාව බවට පත්වූවාය.19 හැවිරිදි හීදර් පළමු වටයේදී ප්‍රංශයේ ස්ටෙෆාහී ෆෝරෙට්ස් ලකුණු 7 – 6 ක් සහ 6 – 1 ක් ලෙස පරාජයට පත් කරමින් දෙවැනි වටයට සුදුසුකම් ලබා ගත්තාය.මේ ජයග්‍රහණයත් සමඟ ජගත් ටෙනිස් ශ්‍රේණිගත කිරීම්වල පළමු 100 දෙනා අතරට එක්වීමට ද ඇය සමත්වූවාය.“ජගත් ටෙනිස් ශ්‍රේණිගත කිරීම්වල පළමු 100 අතරට පැමිණීම මට තිබුණු විශාලතම බලාපොරොත්තුවක්. එය ඉටුවීම මට ලොකු සතුටක්” හීදර් ජයග්‍රහණයෙන් පසුව පැවසුවාය.2009 වසරේ දී අමෙරිකානු විවෘත කණිෂ්ඨ ටෙනිස් සූරිය වූ හීදර් ප්‍රංශ තරගාවලියේ දෙවැනි වටයේදී එස්ටෝනියාවේ කේයා කනේපි සමඟ තරග වදිනු ඇත.මීට පෙර අවසන් වරට ප්‍රංශ ටෙනිස් තරගාවලියේ ජයක් වාර්තා කිරීමට සමත්වූ බ්‍රිතාන්‍ය ක්‍රීඩිකාව වන්නේ ක්ලේරා වුඩ්ය. ඒ 1994 වසරේදීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>25</day>
    </date>
    <link>http://www.dinamina.lk/2011/05/25/_art.asp?fn=f1105251</link>
    <topic>පුද්ගලික අංශ විශ්‍රාම වැටුපසේවකයාට වරප්‍රසාදයක්</topic>
    <author>සාකච්ඡා කෙළේ ධම්මික සෙනෙවිරත්න</author>
    <content>දරුස්මාන් වාර්තාව නිසා ශ්‍රී ලංකාවට ජාත්‍යන්තර වශයෙන් බලපෑමක් ඇතිවීද, යුද්ධයෙන් පසු දේශය ගොඩනැගීමේ ක්‍රියාවලිය හා ආර්ථික යුද්ධයක් දිනාගැනීමේ දී ඇති අභියෝග මොනවාද, පෞද්ගලික අංශයේ විශ්‍රාම වැටුපට අදාළ සැබෑ තත්ත්වය කුමක්ද වැනි කරුණු පිළිබඳ ජාත්‍යන්තර මුල්‍ය සහයෝගිතාව පිළිබඳ ජ්‍යෙෂ්ඨ අමාත්‍ය ආචාර්ය සරත් අමුණුගම සමඟ කළ සංවාදයකි.* “දරුස්මාන් වාර්තාව“ ප්‍රසිද්ධියට පත් කිරීමත් සමඟ ජාත්‍යන්තර වශයෙන් අපට මුහුණදීමට සිදුවූ තත්ත්වය කෙබඳුද ?එක්සත් ජාතීන්ගේ මහලේකම්වරයාට දරුස්මාන් වාර්තාව භාරදීමෙන් පසු ඔහු ඒක ප්‍රසිද්ධියට පත් කළත් මේ වාර්තාව ඉදිරියට ගෙන යාමට අදාළව සපුරාලියයුතු අවශ්‍යතා පැහැදිළි කිරීමටත් ඔහුටම සිදුවුණා. ඒ අනුව, එක්කෝ ලංකා ආණ්ඩුව මෙය තවදුරටත් ඉදිරියට ගෙනයාමට යෝජනා කළ යුතුයි. නැතිනම් එය ඉදිරියට ගෙනයන ලෙස එ.ජා. ආරක්ෂක මණ්ඩලය විසින් ඉල්ලීමක් කළ යුතුයි. ලංකාව එවැනි යෝජනාවක් නොකරන බව ඉතා පැහැදිළියි. අනෙක් අතට එ.ජා. ආරක්ෂක මණ්ඩලය හරහා එවැනි ක්‍රියාමාර්ගයකට යාමට රුසියාව, චීනය යන රටවල සහාය ලැබෙන්නේ නැත. එතකොට ඉතිරිවන විකල්පය එ.ජා. මානව හිමිකම් කවුන්සිලය හමුවට එය රැගෙන යාමයි. එවැනි තත්ත්වයක් හමුවේ ක්‍රියාකළ යුතු ආකාරය පිළිබඳ විදේශ අමාත්‍යාංශයේ සහ රජයේ ඉහළපෙළේ නියෝජිත පිරිසක් මානව හිමිකම් කවුන්සිලයේ සාමාජික රටවල් සමඟ සාකච්ඡා කළා.අපේ ප්‍රතිවාදීන් උත්සාහ දරන්නේ එම සමුළු වාරයට පෙර එම රටවල් දරුස්මාන් වාර්තාවට සහාය පළකරන තැනට නම්මවා ගැනීමටයි. දැනටමත් ඇතැම් රටවල් මේ වාර්තාව ගැන ධනාත්මක ප්‍රතිචාරයක් දක්වලා. අපේ වගකීම විය යුත්තේ ජාත්‍යන්තරයට අපේ පණිවුඩය ප්‍රබලව ගෙනයමින් මානව හිමිකම් කවුන්සිල යේදී අපේ මතය ජයගැනීම සඳහා ක්‍රියා කිරීමයි. යුරෝපා පාර්ලිමේන්තුවට දරුස්මාන් වාර්තාව මත පදනම් වෙමින් ශ්‍රී ලංකාවට එරෙහි යෝජනාවක් ගෙන ඒමට දරන ලද ප්‍රයත්නය අසාර්ථක වීම අප ලැබූ ජයග්‍රහණයක්. එම යෝජනාව එහි දී නිෂ්ප්‍රභ වුණා.ජාත්‍යන්තරයට අපේ මතය ඒත්තු ගැන්වීම රට තුළ කලබල ඇතිකිරීමෙන් කරන්න බෑ. ඒ විදියට මේ ප්‍රශ්න විසඳන්න බෑ. ලෝකයට කියන්න අපට හොඳ කතාවක් තියෙනවා. අප එය ප්‍රබලව ඉදිරිපත් කළ යුතුයි. අපට ලෝකයේ ඉතා හොඳ මිතුරන් සිටිනවා. එසේම සියලු රටවල් සමඟ අප මිත්‍ර සබඳතා පවත්වනවා. අපේ කතාව ලෝකයට කියා පෑමේදී එය අපට විශාල ශක්තියක්.* යුද්ධයෙන් පසු යළි ගොඩනැඟීම, ප්‍රජාතන්ත්‍රවාදය මානව හිමිකම් වැනි දෑ වඩා ශක්තිමත් කිරීම වගේ කාරණා වලට අදාළව අද අප සිටින තැන ගැන ඔබේ අදහස කුමක් ද ?අපි මේ කාරණය දෙස යථාර්ථවාදීව බැලිය යුතුයි’ මානව හිමිකම් කවුන්සිලය, යුරෝපා පාර්ලිමේන්තුව වගේ තැන්වල අපට ඡන්දය දෙන රටවල් රටේ අභ්‍යන්තරයේ ප්‍රශ්න විසඳාගන්නේ කොහොමද කියන එක විමසිල්ලෙන් බලා සිටිනවා. ඒ කාරණාවලට අදාළව මෙහි සිදුවන ක්‍රියාදාමය වැදගත්. උගත් පාඩම් හා ප්‍රතිසන්ධානය සඳහා වන කොමිසමක්(LLRC) පත් කිරීම ඉතාමත් ප්‍රයෝජනවත්. එම වාර්තාව ඉදිරියේ දී නිකුත් වෙනවා. ඒ වගේම සෙසු ජනකොටස් සමඟ දේශපාලන - ආර්ථික - සමාජයීය වශයෙන් අප පවත්වාගෙනයන සම්බන්ධතාවයත් ජාත්‍යන්තර වශයෙන් අපට වැදගත්.දැන්, නැඟෙනහිර පළාත් සභාව හොඳින් ක්‍රියාත්මකයි. සුළු සුළු ගැටලු තිබිය හැකි වුණත් මෙරට සෙසු පළාත් සභා මෙන් එයද ක්‍රියාත්මක වෙනවා.ගරු ජනාධිපතිතුමා කී පරිදි නුදුරු අනාගතයේ දී උතුරටත් මෙවැනි පළාත් සභාවක් ඇති කෙරෙනවා. එය පත්වන්නේ ඒ පළාතේ ජනතාවගේ ඡන්දයෙන්. ඊට පත්වන්නේ ඔවුන්ගේ නියෝජිතයන්. මෙය ලෝකයට විශ්වාසදායී පණිවිඩයක්. මොකද ජනාධිපතිතුමා නැඟෙනහිර දී එය ක්‍රියාත්මක කොට පෙන්නුවා.මෙවැනි කාරණා දෙස බලනවිට අපි රටක් හැටියට මන්දෝත්සාහී විය යුතු නෑ. පසුගාමී විය යුතු නෑ. බියවිය යුතුත් නෑ.තවත් කාරණයක් තමයි, දරුස්මාන් වාර්තාව නිසා ශ්‍රී ලංකාව දෙසට ජාත්‍යන්තර අවධානය යොමුවුණත් නොසිතූ පරිදි බින්ලාඩන්ගේ මරණය පිළිබඳ පුවත ජාත්‍යන්තර වශයෙන් ඉහළම අවධානයක් යොමුකරගැනීමත් සමඟ මානව හිමිකම් පිළිබඳ ප්‍රශ්නය අමෙරිකාවටත් එල්ල වුණා. එය අපට වාසිදායක තත්වයක්.* ත්‍රස්තවාදී යුද්ධය ජය ගැනීමෙන් පසු ආර්ථික යුද්ධය දිනාගැනීමේදී දැනට අප ඉදිරියේ ඇති අභියෝග මොනවාද?දැනට ඇති අභියෝග අතරින් ප්‍රමුඛ කොට මම දකින්නේ ජාත්‍යන්තර ණය මුදල් ලබාගෙන අප ක්‍රියාත්මක කර ඇති යටිතල පහසුකම් නැංවීමේ හා සංවර්ධන ව්‍යාපෘති ඉක්මනින් මෙන්ම සාර්ථකව අවසන් කිරීම එහිදී අපේ ප්‍රගතිය සතුටුදායකයි. බලශක්ති ක්ෂේත්‍රයේ අප ඇරැඹූ ව්‍යාපෘති ඇතැම් ඒවා ඉලක්ක මට්ටමට ළඟා වුණා. තවත් ව්‍යාපෘති නුදුරේදී විවෘත වෙනවා. කොළඹ කටුනායක, මාතර - කොළඹ, අධිවේගී මාර්ග කොළඹ පිටරවුම් මාර්ගය ඉදිවෙනවා. එම ව්‍යාපෘති සාර්ථකව නිමාවෙමින් තිබෙන්නේ. ලබාගත් ණය මේ විධියේ නොයෙක් සංවර්ධන කාර්යයන් සඳහා ආයෝජනය කර ඇති නිසා එම ප්‍රතිඵල ඉතාමත් වැදගත්. ඒවායේ ආර්ථික ප්‍රතිලාභ රටට ගලා ආයුතුයි.අපි කවුරුත් මේ රටේ පුරවැසියන් ලෙස මතක තබාගත යුතු කාරණයක් තමයි, අපි දැන් ඉතා දුෂ්කර බාහිර ආර්ථික වාතාවරණයක් තුළ ගමන් කරන බව. තෙල් මිල ඉහළයි. කිරි පිටි මිල ඉහළයි. මේවා රටට ගෙනෙන්න විශාල මුදලක් යටකරන්න වෙනවා. ලෝකය ආහාර අර්බුදයකටත් ගමන් කරමින් සිටින්නේ , නමුත් වාසනාවකට අපේ ප්‍රධාන ආහාරය බත්.අපි දැන් හුඟාක් දුරට සහලින් ස්වයංපෝෂිතයි. 1948 දී නිදහස ලබන විට අපේ රටේ සිටියේ ලක්ෂ 80 යි. නමුත් දැන් ලක්ෂ 220 යි. එදා ලක්ෂ 80 ට කන්න දෙන්නත් රටින් සහල් ගේන්න වුණා. අද ලක්ෂ 220 ට කන්න දෙන්න අපිට පුලුවන් වීම විශාල සතුටක් වගේම ලොකු ජයක්.රජයේ තීරණය සියලු බෝග වගාවන්ට විවෘත වෙළෙඳපොළ හරහා පොහොර සහනාධාරය ලබා දීමයි. ලෝකය ආහාර අහේනියකට යමින් සිටියදී ඒ මඟින් අප කරන්නේ විශාල ආයෝජනයක්. ලෝක වෙළෙඳපොළේ බලපෑම නිසා කිරි පිටි වැනි දේවල මිළ යම්තාක් ඉහළ ගියත්, දේශීය වශයෙන් අපේ කෘෂි නිෂ්පාදනය අපි තවතවත් ඉහළ නැංවිය යුතුයි. පිටරටින් ආහාරද්‍රව්‍ය ගෙනඒමට වැයකරන මුදල මෙහි රඳවා ගැනීමට එමඟින් උත්සාහ කළ යුතුයි.අපේ අඩුවක් තමයි, අය වැයෙන් අපේක්ෂා කළ පරිදි පුද්ගලික අංශය විකාශනය නොවීම. රටක් හැමදාමත් ආණ්ඩුව ගන්න විදේශ ණය වලින්ම සංවර්ධනය කරන්න බෑ. රජය යටිතල පහසුකම් නැංවීමත් සමඟ පුද්ගලික අංශයට ආර්ථිකයේ නියමුවන් විය හැකියි. තාමත් ඒ මට්ටමට අපේ පුද්ගලික අංශය ළඟාවී නෑ.විශේෂයෙන් බැංකු ණය පොළී අනුපාත පහත දැමීම වගේ දේ මඟින් පුද්ගලික අංශයට විශාල ශක්තියක් වුණා. ඉන් ඉතිරිවන මුදල් වලින් යම් ප්‍රමාණයක් වත් ඔවුන් සංවර්ධනයට යටකළ යුතුයි’ මෙහිදී මම තනිකර පුද්ගලික අංශයේ වරදක් ලෙස මෙය දකින්නේ නැති බවත් කියන්න ඕන. බොහොමයක් නව අදහස් වගේම ලංකාවේ බොහෝ කටයුතු අකර්මන්‍ය වෙන්නෙ නිලධාරිවාදය නිසා. රජය මොන මොන සැළසුම් හැදුවත් බිම් මට්ටමේදී අපේක්ෂා කරන ප්‍රතිඵලය නොලැබෙන්න මේ කාරණය දැඩිව බලපානවා. ආයෝජකයන් මන්දෝත්සාහී වීටමත් මේක හේතුවක්. පළාත් සභා, ප්‍රාදේශීය සභා මට්ටමේ දූෂණය ඉහවහ ගිහින් තිබීමත් පසුබෑමට කාරණයක් පුරවැසියන්ට මේ ආයතනවලින් අල්ලස් නොදී කිසිවක් කරගන්න නොහැකි නම් ඒක විශාල ප්‍රශ්නයක්. මේක ලංකාවට පමණක් අදාළ ප්‍රශ්නයක් නෙවෙයි. චීනය, ඉන්දියාව වගේ රටවලත් මෙහෙමයි. ඒ නිසා මේක විශාල අභියෝගයක්. විශේෂයෙන් පහළ මට්ටමේ දූෂණය හා අල්ලස නිසා රජය ලබාදෙන සහන මහජනයාට නොලැබෙන තත්ත්වයක් පවා ඇතිවෙනවා.* පෞද්ගලික අංශයට විශ්‍රාම වැටුපක් හඳුන්වාදීමට රජය ගත් පියවරට විපක්ෂයේ විරෝධය පළවෙමින් තිබෙනවා. EPF / ETF මුදල් ගසා කෑමට රජය සැරසෙන බවට ඔවුන් චෝදනා කරනවා ?ඉදිරියට එන ප්‍රවණතාවක් තමයි, විරුද්ධවාදී බලවේග විසින් ඉලක්ක කරගත් ජනකොටස් රජයට එරෙහිව පෙළගැස්වීම. විශ්වවිද්‍යාල ආචාර්යවරු සිසුන්, රැකියාවිරහිත උපාධිධාරීන්, රජයේ සේවකයන්, පුද්ගලික අංශයේ සේවකයන් ආදී විවිධ පිරිස් රජයට එරෙහිව පෙළ ගැස්වීමට ඔවුන් වෑයම් කරනවා. රජයක් විදිහට අපට මේ වුවමනාව ගැන සැලකීමෙන් කටයුතු කරන්න සිදුවෙනවා.පෞද්ගලික අංශයේ විශ්‍රාම වැටුප් ප්‍රශ්නය දිහා බැලුවමත් මේ ව්‍යාපෘතිය මොකක්ද කියල පැහැදිලියි. වෘත්තිකයන් වන මගේ සමහර මිතුරන් පවා මගෙන් අහපු දෙයක් තමයි, දැන් අපට EPF / ETF අහිමි වෙයිද කියලා. මේකෙන් එවැනි කිසිදෙයක් වෙන්නෙ නෑ. ඒ මුදල්වලට අමතරව විශ්‍රාම වැටුපකුත් ලැබෙනවා.දෙවන ප්‍රශ්නය හාම්පතුන්ගේ දායක මුදල වැඩිවෙනවාද අඩුවෙනවාද කියන එක. ඒ දායක මුදල වැඩිවෙනවා. හාම්පුතුන් ETF එකට දෙන දායක මුදලට අමතරව සියයට 4ක් සේවක විශ්‍රාම වැටුපක් දෙනවා. සේවකයාගෙන් අයකරන්නේ සියයට 2 යි.පසුගිය අයවැයෙන් රජය පුද්ගලික අංශයට බහුසහන ලබාදුන්නේ එවිට ඔවුන්ට ලැබෙන අතිරික්ත ලාබයෙන් කොටසක් සේවකයන් වෙනුවෙනුත් යොදවනු ඇත යන අපේක්ෂාවෙන්. එම අතිරික්තය තනිකරම පුද්ගලික පරිභෝජනයට යොදාගතයුතු නෑ. සේවකයන්ටත් ප්‍රතිලාභයක් තිබිය යුතුයි. අනෙක් කාරණය තමයි EPF / ETF වුණත්, මේ ක්‍රමයේදී වුණත් ඒ මුදල්වලට රජයෙන් සහතිකයක් ලැබෙනවා. මෙතැනදී වෙන්නේ ඒ මුදල් රජයට ගන්න එක නෙවෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>25</day>
    </date>
    <link>http://www.dinamina.lk/2011/05/25/_art.asp?fn=f1105252</link>
    <topic>ජාතික නාලිකාව මෙගා රැල්ලට අහුවෙන්නේ නෑ</topic>
    <author>සංවාදය චන්දන ජයවීර</author>
    <content>අධිනීතිඥ සරත් කෝන්ගහගේ මහතා රූපවාහිනී සංස්ථාවේ සභාපති තනතුරට පත්වීමෙන් පසු ගතවූ වසරක කාලය තළදී ජාතික රූපවාහිනිය ලබා ඇති ප්‍රගතිය පිළිබඳ හා රූපවාහිනි ක්ෂේත්‍රයේ ඇතිව ඇති උන්නතීන් ප්‍රේක්ෂකයාට බලපාන ආකාරය ගැන දැක්වූ අදහස් මෙසේය.* රූපවාහිනී සන්නිවේදන ක්ෂේත්‍රයේ ප්‍රමුඛයා ලෙස ජාතික රූපවාහිනිය ගොඩනඟාගෙන තිබෙන භාවිතාව වර්ධනය කිරීම සඳහා ආයතන බලධාරියා ලෙස ඔබගෙන් පසුගිය වසර තුළදී ලැබී ඇති දායකත්වය කෙබඳුද ?රූපවාහිනිය වසර විසි අටක් පැරණි බොහෝ වරක් යාවත්කාලීන වු ආයතනයක්. මම නිසා රූපවාහිනිය පැවතුණා නෙමෙයි. නමුත් මට පුළුවන් වුණා විවිධ අභියෝගයන් මධ්‍යයේ ජාතික රූපවාහිනිය රටේ සංවර්ධන ගමනට ඵලදායි සේවයක් සලසන ආයතනයක් බවට පත් කරන්නට. ඒ වගේම උතුරු නැගෙනහිරද ඇතුළුව මුළු දිවයිනම ආවරණය කරන නාලිකාව බවට පත් කරන්නට. මේ සියල්ල අප කළේ ජනතාව ආකර්ෂණය කරගත් ගුණාත්මක සන්නිවේදන ආයතනයක යහපත් ලක්ෂණ ආරක්ෂා කර ගනිමින්.* පෞද්ගලික රූපවාහිනි නාලිකා බිහිවීම රාජ්‍ය ආයතනයක් ලෙස ජාතික රූපවාහිනියේ පැවැත්මට බලපෑවේ කොහොමද ?ආරම්භයේදී ලංකාවේ තිබුණේ ස්වාධීන රූපවාහිනි සේවය පමණයි. 1982 දී ජාතික රූපවාහිනිය ස්ථාපිත කිරීමත් සමඟ ප්‍රථම වරට ජාතික යැයි කිවහැකි පුළුල් විකාශන හැකියාවක් සහිත දියුණු සන්නිවේදන ආයතනයක් බවට ශ්‍රී ලංකා රූපවාහිනි සංස්ථාව පත් වෙනවා. ඉන් පසුව අප මහ විශාල ඉදිරි ගමනක් ආරම්භ කළා. 90 දශකයේදී පෞද්ගලික රූපවාහිනි නාලිකා හඳුන්වාදීම නිසා රූපවාහිනි අවකාශය නිදහස් තරගකාරී මාධ්‍යයක් බවට පත් වුණා. අප අද ඒ තරගකාරීත්වය තුළ පවා ඉදිරියට ඇවිත් තිබෙනවා. පෞද්ගලික නාලිකා කොපමණ සංඛ්‍යාවක් තිබුණත් මහජනයා වඩාත් විශ්වාස කරන ඒ වගේම ජනතාවට වඩාත් ළෙන්ගතු මාධ්‍යය වන්නේ ජාතික රූපවාහිනයයි. අපට අභියෝගයක් ලබා දෙන්නට අනෙකුත් නාලිකාවලට හැකියාවක් ලැබී නැහැ.* ව්‍යාපාරික තරගය තුළ ජාතික රූපවාහිනිය සාම්ප්‍රදායික රාමුවෙන් බැහැරව වෙළෙඳ පළ අවශ්‍යතාවයන්ට නතු වීමට අදහස් කරනවාද ? එහෙම නැත්නම් එයට විකල්පයක් තිබෙනවාද ?අපි රජයෙන් ආධාර ලබන ආයතනයක් නොවන නිසා ලාබ ලැබීම කළ යුත්තක්. නමුත් එහෙම කියලා අපිට අනිත් නාලිකා කරන දේවල් කරන්න බැහැ. අපිට ජාතික වගකීමක් තිබෙනවා.ලාබ නොලබා මේ අයාතනය ගෙනයන්න බැහැ. ඒ කාලේ නම් බලපත්‍ර ගාස්තු මත රජයෙන් ප්‍රදානයක් ලැබුණා. රූපවාහිනි බලපත්‍ර ක්‍රමය අහෝසි කිරීමත් එක්ක එය නොලැබී ගියා. චන්ද්‍රිකා මැතිනියගේ කාලේ මේ ක්‍රමය නවත්වන විට රූපවාහිනියට බලපත්‍ර ආදායම හැටියට මිලියන 150 ක් ලැබී තිබුණා. අද තිබෙන රූපවාහිනි සංඛ්‍යාව අනුව බැලුවහම තවත් කිහිප ගුණයක ආදායමක් රූපවාහිනියට ලැබෙන්න තිබුණා.* රූපවාහිනි බලපත්‍ර ක්‍රමයක් තිබුණා නම් ජාතික මාධ්‍ය ආයතනයන්ට වඩා මූල්‍ය ස්ථාවරත්වයක් ලැබෙනවා නේද ?ඔව්. ඒ මුදලින් අපේ මුළු ආයතනයේම සේවකයින්ගේ පඩි නඩි බලපත්‍ර ආදායමෙන් පියවා ගන්න පුළුවන්කමක් ලැබෙනවා. එය චන්ද්‍රිකා මැතිනියගේ පාලන කාලයේ සිදුවූ අනුවණ වැඩක්. දැන් එය ආපස්සට හරවන්න පුළුවන්කමක් නැහැ.බීබීසී ය පවා නඩත්තු වෙන්නේ බලපත්‍ර ආදායමෙන්. ජපානයේ එන්. එච්. කේ. රූපවාහිනිය පවත්වාගෙන යන්නෙත් එහෙමයි. එහෙම අපිට වෙන කොහෙන් හරි ආදායමක් ලැබෙනවා නම් වෙළඳ දැන්වීම් වලින් නඩත්තු වෙන්නේ නැතිව ටෙලි නාට්‍යය ගොඩක් දාන්නේ නැතිව සමාජ, ආගමික, සංස්කෘතික කටයුතු සඳහා රූපවාහිනිය වෙන් කරන්න පුළුවන් කමක් ලැබෙනවා. අපේ ආරම්භක අරමුණුවලින් යම්තාක් දුරට හෝ අපට ඉවතට යන්න වුණේ රූපවාහිනි බලපත්‍ර ක්‍රමය ඉවත් කිරීම නිසයි. අපි මේ මොහොතේ රූපවාහිනිය තුළ කරන්නේ කළ හැකි හොඳම දේයි.* ඔබගේ බලධාරීත්වය යටතේ ජාතික රූපවාහිනියට එහි ආරම්භක අරමුණු කරා ගමන් කළ හැකි වුණාද ?ජපන් රජය මෙරට තුළ ජාතික රූපවාහිනිය ස්ථාපිත කිරීම සඳහා අවශ්‍ය සම්පත් හා තාක්ෂණය ලබාදීමට බලපෑ ප්‍රමුඛතම හේතුව වන්නේ අධ්‍යාපනය හා සංස්කෘතික වුවමනාවන් සඳහා අවශ්‍ය පහසුකම් සැලසීමයි. ඒ සඳහා අපට පසුගිය වසරක් වැනි කෙටි කාලයක් තුළදී විශේෂ වැඩසටහන් ගණනාවක් ආරම්භ කරන්න පුළුවන් වුණා.පාන්දර තුනේ සිට උසස් පෙළ සාමාන්‍ය පෙළ සඳහා විශේෂ වැඩසටහන් ගණනාවක් විකාශනය කරනවා.හුඟක් අය හිතනවා රූපවාහිනිය කියන්නේ ටෙලි නාට්‍යය විකාශය කරන මාධ්‍යයක් කියලා. එය රූපවාහිනියේ එක අංගයක් පමණයි. නමුත් සීමාවකින් තොරව ටෙලි නාට්‍යය හැදෙනවා. දැන් මුළු විකාශන කාලයම වගේ ටෙලි නාට්‍යයට වෙන් වෙලා.බී. බී. සී., අල් ජසීරා, එන්. ඩී. ටී. වී. වගේ ලෝකයේ ප්‍රධාන රූපවාහිනි ආයතනවල ටෙලි නාට්‍යය විකාශය වෙන්නේ නැති තරම්. ඔවුන් වැඩිපුරම විකාශය කරන්නේ වාර්තා වැඩසටහන්.අද තිබෙන ටෙලිවිෂනය විකෘතියක්. මේ තරගකාරීත්වය නිසා සෑම නාලිකාවක්ම පාහේ දවසකට ටෙලි නාට්‍ය හතරක් පෙන්වන්නට පුරුදු වෙලා තිබෙනවා. ඒ පරිසරය තුළ වුණත් අපි මෙගා රැල්ලට අහුවෙන්නේ නැතිව හරවත් යමක් කරන්න උත්සාහ දරා තිබෙනවා.විනෝදාස්වාදය වෙනුවෙන් පමණක් රූපවාහිනිය වෙන් කරන්න බැහැ. ඒකට මම කිසියම් ආරම්භයක් ලබාදී තිබෙනවා. සියයට සියයක් නොවුණත් හොඳ ප්‍රතිඵල අපට ලබා ගත හැකි වෙලා තිබෙනවා.* ජාතික රූපවාහිනියේ සමාන්තර නාලිකාවක් විදිහට “අයි නාලිකාව“ වර්ධනය කිරීමේ උත්සාහයේ වර්තමාන තත්ත්වය කොහොමද ?මම රූපවාහිනියට එන කොට තිබුණේ “චැනල් අයි” කියන මුද්‍රාව විතරයි. රූපවාහිනි නාලිකාවක් පවතින්න ඒ වෙනුවෙන් නිෂ්පාදන බිහි කරන කණ්ඩායමක් සිටිය යුතුයි. යුගයේ අවශ්‍යතා අනුව දිනයේ අවශ්‍යතා අනුව නිර්මාණ බිහි විය යුතුයි. එවැනි කතිකාවක් තුළයි නාලිකාවක් බිහි වන්නේ.නමුත් කලින් “චැනල් අයි” කියන මුද්‍රාව යටතේ කෙරුණේ මධ්‍යම විකාශණ මැදිරියට යවන කැසට් පටයක් එහි සිටින නිලධාරියෙක් විකාශය කිරීමයි. උදේ වරුවේ දෙමළ වැඩසටහන් විකාශය වුණා. රෑ නමයෙන් පස්සේ “චැනල් අයි” කියන ලේබලය යටතේ ඉංග්‍රීසි ප්‍රවෘත්ති විකාශය වෙනවා. අතරින් පතර ක්‍රිකට් තරගයක් හරි චිත්‍රපටයක් හරි පෙන්වනවා. ඒ තත්ත්වය වෙනස් කරලා මම “චැනල් අයි නාලිකාව“ වෙනම නිෂ්පාදන කෙරෙන තැනක් බවට පත් කර තිබෙනවා. වැඩසටහන් ඉදිරිපත් කෙරෙනවා දැන් තමයි “අයි” කියලා නාලිකාවක් තියෙන්නේ.* ජනමත විමසුම් දර්ශන කිහිපයකින්ම පෙනෙන පරිදි රූපවාහිනි ප්‍රේක්ෂකයන් වෙනත් මාධ්‍ය වෙත ආකර්ෂණය වීමක් සිදුව තිබෙනවා. එයට ඔබ පිළියම් යෙදීමට අදහස් කරන්නේ කෙසේද ?රූපවාහිනිය ඉහළට ගන්න දෙයක් නැහැ. සමහර අයට වුවමනාව තිබෙනවා රූපවාහිනිය ඉන්නේ පහළ කියලා පෙන්වන්න. දර්ශන සකස්කරන සමාගම් අපිව පහළට දාලා තිබෙනවා.මේ සමීක්ෂණ දත්ත වාර්තා සකස් කරන සමාගමට අයත් වෙළෙඳ ප්‍රචාරණ ආයතන තිබෙනවා.අනුග්‍රාහකයෝ වෙළඳ දැන්වීම් දෙන්නේ මේ දත්ත අනුවයි. පුද්ගලික නාලිකාවලට වෙළෙඳ දැන්වීම් ලබාදීමටයි ඔවුන් වැරදි වාර්තා පෙන්වන්නේ. ඒක ඇත්තක් කියලා අනුග්‍රාහක ආයතන පිළිගන්නව නම් ලංකාවේ වාර්ෂික වෙළෙඳ ප්‍රචාරණ පිරිවැටුමෙන් 33 % ක් අපි ලබන්නේ කොහොමද ? ඉතිරි 67 % තමයි වෙනත් නාලිකා 15 ක් අතර බෙදිලා යන්නේ. මේක දේශපාලන අරමුණක් ඇතිව කරන දෙයක්.මේ සමාගම් වාර්තා අනුව ලෝක කුසලාන ක්‍රිකට් තරගාවලියේ අවසාන දවසෙත් අපේ දර්ශකය තිබුණේ පහළ. වෙනත් දර්ශකයක් ගත්තොත් පසුගිය සතියේ “රණවිරු” රියැලිටි වැඩසටහනට එස්. එම්. එස්. පන්ලක්ෂ හැත්තෑ දහසක් ඇවිත් තිබෙනවා. ඒ වුණත් අර කියපු දර්ශකයේ ජනප්‍රිය වැඩසටහන් විස්ස තුළවත් මේ වැඩසටහන නෑ. නමුත් ජනප්‍රියයයි කියන පුද්ගලික රූපවාහිනි නාලිකාවේ අවසන් තරගයට වත් මේ තරම් එස්. එම්. එස්. ඇවිල්ලා නැහැ. බොරුවේ තරම පේනවනේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>25</day>
    </date>
    <link>http://www.dinamina.lk/2011/05/25/_art.asp?fn=f1105253</link>
    <topic>දරුස්මාන් අර්බුදකාරී වාර්තාවේ සැඟවුණු අරමුණු පරාජය කරමු</topic>
    <author>ඉන්දික ජයරත්න</author>
    <content>අර්බුදකාරී දරුස්මාන්ගේ වාර්තාව ලාංකේය දේශපාලනය තුළ පමණක් නොව මේ වනවිට ජාත්‍යන්තර දේශපාලන භූමිකාව තුළද සංවාදයට තුඩු දුන් මාතෘකාවක්ව තිබේ. පිටු 196ක් පුරා ලියවී තිබෙන දරුස්මාන්ගේ අර්බුදකාරී වාර්තාව පිළිගත හැකි හා සනාථ කළ හැකි තොරතුරුවලින් සමන්විතවූවක් නොවන බව එම කමිටු සාමාජිකයන් විසින් කර තිබෙන ප්‍රකාශවලින් තහවුරු වන්නේ එය හුදු ඒකපාර්ශවික ප්‍රකාශනයක් පමණක් බවය.2010 ජූනි මස 22 වැනිදා එක්සත්ජාතීන්ගේ මහලේකම් බෑන්කී මූන් මහතා පත් කළ විද්වත් මණ්ඩලය ඔහු විසින් (බෑන්කී මූන් මහතා) හඳුන්වන්නේ තමන්ට උපදෙස් දීම සඳහා පත් කරන ලද කමිටුවක් පමණක්ම බවයි.එහෙත් එක්සත් ජාතීන්ගේ සංවිධානයේ ප්‍රඥප්තීන්ට එකඟව එක්සත් ජාතීන්ගේ සාමාජිකයෙකු වශයෙන් කටයුතු කරන ස්වාධීන රාජ්‍යයකට විරුද්ධව ආරක්ෂක මණ්ඩලයේ පූර්ව අනුමැතියකින් තොරව පිටස්තර පුද්ගලයන්ගෙන් යුත් විද්වත් මණ්ඩලයක් පත් කිරීමට එක්සත් ජාතීන්ගේ මහ ලේකම්වරයාට බලයක් නොමැත.එම වාර්තාව සකස් කළ විද්වත් මණ්ඩලය වන ඉන්දුනීසියානු ජාතික මර්ෂුකී දරුස්මාන්. එක්සත් රාජධානියේ ස්ටීවන් රැට්නර් හා දකුණු අපි‍්‍රකාවේ යැස්මින් ෂූසා යන අයගේ සහභාගිත්වයෙන් යුතු දරුස්මාන්ගේ වාර්තාව නෛතික පදනමක් ඇති ප්‍රකාශනයක් නොවන බව වඩාත් හොඳින් පැහැදිළිවේ. මෙම වාර්තාවේ අන්තර්ගත කාරණා තරයේ ප්‍රතික්ෂේප කරන ශ්‍රී ලංකාවේ රුසියානු තානාපතිවරයා සඳහන් කරන වැදගත්ම කාරණය වන්නේ දරුස්මාන්ගේ අර්බුදකාරී වාර්තාවේ සඳහන් කරුණු තහවුරු කිරීමට සාක්ෂි නොමැති බවට මෙම වාර්තාවේම සඳහන් වී තිබෙන බවයි.එක්සත් ජාතීන්ගේ සංවිධානයේ සමාරම්භක පරමාර්ථ හා එහි ගමන් මග සුපරික්ෂණය කරනවිට අද වන විට ඇතිවී තිබෙන තත්ත්වයන් ද මෙහිදී සලකා බැලිම වඩා වැදගත් වේ. එමගින් දරුස්මාන්ගේ අර්බුදකාරී වාර්තාව කුමක් අරබයා ප්‍රකාශයට පත්වී තිබේද? යන්න පැහැදිළි කර ගත හැකිය.බල කඳවුරදෙවන ලෝක සංග්‍රාමයෙන් අනතුරුව බිහි වන එක්සත් ජාතීන්ගේ සංවිධානයේ මූලික කාර්යයක් වන්නේ ලෝකයේ යුදමය තත්ත්වයන් යළි ඇති නොවනු පිණිස එසමයෙහි පැවති ජාත්‍යන්තර බල සාධකය තුලනය කිරීමයි. එක්සත් ජාතීන්ගේ සංවිධානය ආරම්භක සමයේ ඇමරිකා එක්සත් ජනපදය ප්‍රමුඛ බටහිර කඳවුර හා සෝවියට් සමාජවාදී සමූහාණ්ඩුව ප්‍රමුඛ නැඟෙනහිර යුරෝපීය කඳවුර යනුවෙන් ලෝකයේ ප්‍රධාන බල කඳවුරු දෙකක් පැවතුනි. ඒ අනුව එක්සත් ජාතීන්ගේ සංවිධානය මෙම බල කඳවුරු දෙක අතරමැද සිට බල සාධකය තුලනය කිරීමේ මෙහෙයක නිරත වුණි.නමුත් අසූව දශකය අග භාගය සහ අනූව දශකය මුල සමාජවාදී සෝවියට් සමූහාණ්ඩුවේ එවකට හිටපු ජනාධිපති ගොර්බචොව් ගේ නායකත්වයෙන් සිදු වූ ප්‍රතිසංස්කරණයත් සමඟ (පෙරස්ත්‍රෝයිකා වැඩපිළිවෙළ) සමාජවාදී සෝවියට් සමූහාණ්ඩුව බිඳ වැටී නැඟෙනහිර යුරෝපීය සමාජවාදී බල කඳවුර නිශ්ක්‍රීය විය.මෙම කාරණයත් සමඟ ලෝකයේ එක් බල සාධකයක් නිශේධනය වීමෙන් ලෝකයේ තනි බලවතෙකුගේ ආධිපත්‍යයක් ගොඩ නැගිනි. මේ වනවිට ගොඩ නැගී ඇත්තේ ලෝකයේ තනි මහා බලවතා වන ඇමරිකා එක්සත් ජනපදය ප්‍රමුඛ බටහිර යුරෝපීය බල කඳවුරයි.අනූව දශකයෙන් පසු එක්සත් ජාතීන්ගේ සංවිධානයේ රාජකාරී අන්තර්ගත නව මූලධර්මය වන්නේ ලෝකයේ රටවල ඇතිවන නන්විධ වූ ගැටුම් කළමනාකරණයයි. අද වනවිට බටහිරින් පැමිණි දේශපාලන සංකල්පයක් වන ගැටුම් කළමනාකරණය අතිශය ජනපි‍්‍රය දේශපාලන න්‍යායක් ද වී තිබේ.ගැටුම් කළමනාකරණයතිස් වසරක් පුරා ශ්‍රී ලංකා දේශයට ව්‍යසනයක් වූ ත්‍රස්තවාදය අරබයා බටහිර යුරෝපීය බලවතුන් නොනවත්වා දේශනා කළ ධර්මය වූයේ සාකච්ඡා මාර්ගික ක්‍රමවේදය භාවිතයෙන් අප රට තුළ පවතින ගැටුම් නිරාකරණය කර ගත යුතු බවයි. ඒ සඳහා විවිධ ආකෘතීන් මේ රටේ අත්හදා බලන ලද බවට අප විසින් අමතක කළ යුතු නොවේ.ජේ. ආර්. ජයවර්ධන ජනාධිපතිවරයාගේ සිට හිටපු අගමැති රනිල් වික්‍රමසිංහ මහතා දක්වා විවිධ ජනාධිපතිවරු ශ්‍රී ලංකාවේ ත්‍රස්තවාදය සාකච්ඡා මාර්ගික ක්‍රමවේදයකින් නිරාකරණය කර ගැනීමට උත්සාහ ගත්හ. එම අත්හදාබැලීම් සිදුකළේ බටහිරින් මෙරටට ආනයනය කළ ගැටුම් කළමනාකරණ මූලධර්මය මත පිහිටාය.බටහිර යුරෝපීය දේශපාලන න්‍යාය පත්‍රයේ උවමනාවන් මත නව යටත්විජිතවාදී භාවිතයක් ලෙස ප්‍රකාශ කෙරෙන ගැටුම් කළමනාකරණ මූලධර්මයේ අවසන් ප්‍රතිඵල ලෙස එක්සත් ජාතීන්ගේ මහා මණ්ඩලයේ මැදිහත්වීමෙන් තනි රාජ්‍යය දෙකඩ වූ අවස්ථාවන්ට ආසන්නතම උදාහරණ මෑත දශකයේ දී පෙන්වා දීමට පුළුවන.ඉන්දුනීසියාවේ කොටසක් නැඟෙනහිර තිමෝරය ලෙස වෙන් කිරීමද, යුගොස්ලෝවියාව බෙදා වෙන් කිරීමද මීට සමීප සහ ආසන්නතම උදාහරණයක්ය.ගැටුම් කළමනාකරණ මූලධර්මය මහින්ද රාජපක්‍ෂ ජනාධිපතිවරයාටද ආදේශ කිරීමට බටහිර බලවේග උත්සාහ කළත් මිනීමරු කොටි ත්‍රස්තවාදයට එය නිවැරදි විසඳුමක් නොවන බව අවබෝධ කර ගන්නා ජනාධිපති මහින්ද රාජපක්‍ෂ මහතා නැඟෙනහිර මානුෂීය මෙහෙයුම හා වන්නි මානුෂීය මෙහෙයුමෙන් ලබාදෙන පිළිතුර දශක දෙකකට වැඩි කාලයක් එක්සත් ජාතීන්ගේ සංවිධානය හා බටහිර බලවතුන් ලොවට දේශනා කළ ගැටුම් කළමනාකරණය නිශේධනය කිරීමයි.මානුෂීය මෙහෙයුම ත්‍රස්තවාදයට නිසි පිළිතුරක්සේම සාමය ළැදි සියලු ශ්‍රී ලාංකිකයන්ට නිදහසේ පණිවුඩය ලබාදුන් ක්‍රියාවලියක් විය.ප්‍රශංසානිරායුධ සිවිල් ජනතාවට කිසිදු හානියක් සිදු නොවන අයුරින් සිදු කළ මානුෂීය මෙහෙයුමට විවිධ අවස්ථාවල ලංකාවට පැමිණි ජාත්‍යන්තර නිරීක්ෂකයන්ගේ ද ප්‍රශංසාව හිමි වී තිබේ.මානුෂීය මෙහෙයුමෙන් පසු ලංකාවේ සංචාරය කරන ජපාන විශේෂ සාම නියෝජිත යසුෂි අකාෂි සහ එක්සත් ජාතීන්ගේ මහ ලේකම් බෑන්කී මූන් මහතා ද නැවත පදිංචි කිරීම්, උතුරු සහ නැඟෙනහිර ප්‍රදේශවල සංවර්ධන කටයුතු සහ කොටි සංවිධානයේ හිටපු සාමාජිකයින් පුනරුත්ථාපනය කිරීමේ වැඩපිළිවෙළ මුවපුරා පැසසුමට ලක් කොට තිබේ.එනමුත් අද ඔවුන්ට ප්‍රබල අභියෝගයක් වී ඇත්තේ ශ්‍රී ලංකාව නමැති ඉතාම කුඩා රාජ්‍යයක නායකයෙකු ලෝකයේ මහා බලවතුන් ස්වකීය බල ආධිපත්‍යය උදෙසා ජගත් සංවිධානයට මුවා වී ක්‍රියාත්මක කළ විවිධ රාජ්‍යයන්ට අණසක පතුරවාලූ ගැටුම් කළමනාකරණ මූලධර්මය වලංගු නොවන තත්ත්වයකට පත් කිරීමයි.මේ නිසා මෙම යථාර්තය අද බටහිරට දැරිය නොහැකි කටුක අත්දැකීමක් වී තිබේ. තවදුරටත් ඔවුන්ගේ ගැටුම් කළමනාකරණය වලංගු නොවන මූලධර්මයක් බවට පත්ව ඇත. එම මූලධර්මයේ අතාර්කික බව මහින්ද රාජපක්‍ෂ ජනාධිපතිතුමා මානුෂීය මෙහෙයුමෙන් මනාව ඔප්පු කර ඇත. මෙම යථාර්තය පිළිනොගන්නා බලවතුන් අද උත්සාහ කරන්නේ අර්බුදකාරී දරුස්මාන්ගේ වාර්තාව වැනි අනුයාත සාධක උපයෝගී කොට අප ලබාගත් එම ඓතිහාසික ජයග්‍රහණය යළි ආපසු හැරවීමටයි.අඳුරු සෙවනැලිමාතෘ භූමියට ආදරය කරන සියලු පුරවැසියන්ගේ වගකීම විය යුත්තේ මේ විනාශකාරී වැඩපිළිවෙළ පරාජය කිරීමට දායකත්වය ලබා දීමයි. දරුස්මාන්ගේ අර්බුදකාරී වාර්තාව හරහා යළිත් එල්. ටී. ටී. ඊ. ත්‍රස්තවාදයේ අඳුරු සෙවනැලි අවදිව තිබෙන බව ඉතා හොඳින් පෙන්නුම් කෙරේ. මානුෂීය මෙහෙයුමෙන් භූමියෙන් ත්‍රස්තවාදය අතුගා දැමුවත් අවකාශයේ සැරිසරන මතවාදයේ ත්‍රස්තවාදය ඉවත්ව ගොස් නැති බව මනාව පෙන්නුම් කරයි.ජාත්‍යන්තර ජාලයේ ප්‍රබල කොටි ක්‍රියාකාරකයෙකු වන රුද්‍ර කුමාර් ප්‍රකාශ කරන්නේ දරුස්මාන්ගේ වාර්තාව මඟින් ශ්‍රී ලංකාවේ වෙනම රාජ්‍යයකට හොඳම අවස්ථාව උදාවී තිබෙන බවයි. මේ හරහා දැන් බළලා මල්ලෙන් එළියට පැන තිබේ. දරුස්මාන්ගේ වාර්තාවත් එය මෙහෙය වන ජාත්‍යන්තර බලවේග හා ජාත්‍යන්තරය තුළ ක්‍රියාත්මක වන කොටි සංවිධානයේ ක්‍රියාකාරීත්වයත් මනාව ගැලපී තිබේ.එබැවින් දරුස්මාන්ගේ වාර්තාව යනු හුදු ලියවිල්ලක් හෝ නොසලකා හැරිය යුතු කාරණයක් ලෙස හෝ සැලකිය යුතු නොවේ.ඊට නිල පිළිගැනීමක් හෝ නෛතික පදනමක් නැති වුවත් එහි යටි පෙළගැඹුර අවබෝධ කර ගත යුත්තේ එය ප්‍රකාශනයක් ලෙස එළි දැක්වීමට සම්බන්ධ වී සිටින පාර්ශවයන්ගේ අවස්ථා සම්බන්ධය සලකා බැලීමෙනි.ජනපි‍්‍රය සටන්පාඨ දේශපාලනය මගින් දරුස්මාන්ගේ අර්බුදකාරී වාර්තාවට පිළිතුරු දිය හැකි යැයි අපි කිසිසේත් විශ්වාස නොකරමු. මේ සඳහා තියුණු රාජ්‍යතාන්ත්‍රික පිළිවෙතක් අනුගමනය කළ යුතු වේ. ප්‍රංශයේ සිටින ශ්‍රී ලංකාවේ තානාපති ආචාර්ය දයාන් ජයතිලක මහතා ප්‍රකාශ කරන්නේ දරුස්මාන්ගේ අර්බුදකාරී වාර්තාවට එරෙහිව ගෝලීය එක්සත් සන්ධානයක් ගොඩ නැගිය යුතු බවයි. ඒ සඳහා අපගේ තානාපති කාර්යාලවලට තීරණාත්මක වගකීමක් පැවරී තිබෙන බව අමතක කළ යුතු නොවේ.දරුස්මාන්ගේ අර්බුදකාරී වාර්තාව පිළිබඳව ශ්‍රී ලාංකේය පුරවැසියන් ප්‍රමාණවත් අවබෝධයක් ලබාගෙන තිබුණත් ඊට එරෙහිව ජාත්‍යන්තර මත වාදය ගොඩ නැගීමේදී ජනමාධ්‍යයේ කාර්යභාරයද අමතක කළ යුතු නැත.මාධ්‍ය වගකීමමානුෂීය මෙහෙයුම පිළිබඳ දරුස්මාන්ගේ වාර්තාවේ අන්තර්ගත සාවද්‍ය කාරණා මෙන්ම ඒ තුළ ඇත්තා වූ පරස්පර විරෝධීභාවයන් ජාත්‍යන්තරයට හෙළිදරව් කිරීමේ වගකීම ජනමාධ්‍යයට පවතී. මානුෂීය මෙහෙයුමෙන් මුදාගත් උතුරු සහ නැඟෙනහිර පළාත්වල සංවර්ධනය සඳහා ශ්‍රී ලංකා රජය දියත් කළ උතුරු වසන්තය සහ නැඟෙනහිර නවෝදය වැඩසටහන් පිළිබඳව පුළුල් ප්‍රචාරයක් ලබාදිය යුතු වේ.පසුගිය තිස් වසරක කාලය තුළ රටෙන් තුනෙන් එකක භූමි ප්‍රමාණයක් සංවර්ධන කටයුතු සඳහා භාවිත නොවූ අතර ත්‍රස්තවාදීන් පරාජය කළ මානුෂීය මෙහෙයුමෙන් පසු උතුරු පළාතේ සංවර්ධනය සඳහා පමණක් රජය රුපියල් මිලියන අසූදහසක් වැය කොට ඇත.අවතැන්වූවන් යළි පදිංචි කිරීම සඳහා රජය ගනු ලැබූ විධිමත් හා කාර්යක්ෂම ක්‍රියාමාර්ග ඇමරිකාවේ සහකාර රාජ්‍ය ලේකම් රොබට් ඕ බ්ලේක් විශේෂ සාම නියෝජිත යසුෂි අකාෂි සහ එක්සත් ජාතීන්ගේ මෙරට සිටි නේවාසික ප්‍රධානී නීල් භූනේ යන අයගේද පැසසුමට ලක්වී ඇත.නමුත් මෙම කිසිදු සාධනීය තත්ත්වයක් දරුස්මාන්ගේ අර්බුදකාරී වාර්තාවේ අන්තර්ගත නොවීමෙන් පැහැදිළි වන්නේ එය ඒකපාර්ශවික ද්වේශසහගත ප්‍රකාශනයක් බවම නොවේද?මේ දුෂ්ඨ බලවේගය පරාජය කිරීමේදී පටු පරමාර්ථ ප්‍රමුඛ නොවිය යුතය. ජාතික වශයෙන් හා ජාත්‍යන්තර වශයෙන් පුළුල් සන්ධානයක් ඊට එරෙහිව ගොඩනැඟිය යුතුය. එය දරුස්මාන්ගේ අර්බුදකාරී වාර්තාව හා එහි අන්තර්ගත යටිපෙළ පරමාර්ථ පරාජය කිරීමට ශක්තිමත් අඩිතාලමක් වනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>25</day>
    </date>
    <link>http://www.dinamina.lk/2011/05/25/_art.asp?fn=f1105254</link>
    <topic/>
    <author>යූ. ඩී. නන්දසිරි දායක සභාවේ සභාපති</author>
    <content>ගොතටුව ඇල්හේන ප්‍රදේශයේ අක්කර දෙකක පමණ හිස් වගුරු බිමක අවට පදිංචි බෞද්ධ හිතවතුන් පිරිසක් විසින් රෝපණය කරන ලද බෝ පැලය, ඔවුන්ගේ පුද පූජා මධ්‍යයේ කෙමෙන් වැඩෙන්නට විය.උදේ හවස එම බෝරුකට වැඳුම් පිදුම් කෙරෙන අතර, මෙම ස්ථානය පුදබිමක් බවට පත්කර ගැනීමේ ආශාවක් මෙන්ම බලාපොරොත්තුවක් ද අවට පදිංචිව සිටි කිහිප දෙනෙකු තුළ විය.මෙවන් අවස්ථාවක තරුණ භික්‍ෂුවක් වූ තිහගොඩ භද්දිය හිමි අහඹු ලෙස මුණ ගැසුණු ප්‍රදේශයේ පිරිසක් මෙම ස්ථානයේ විහාරස්ථානයක් පිහිටුවා ආගමික කටයුතු ඉටුකර දෙන ලෙස කරන ලද ඉල්ලීම පල දැරුවේ භද්දිය හිමියන් වෙත කෙරුණු එම ආරාධනය උන්වහන්සේ පිළිගැනීම නිසාය.වෙනත් ගම්වල බෞද්ධ විහාරස්ථානයක් ආරම්භ කිරීමේදී සිය ගණනක් දායක දායිකාවන්ගේ අනුග්‍රහය ලැබෙන නමුත්, මෙම ස්ථානයේ විහාරස්ථානය ආරම්භ කළ අවස්ථාවේ භද්දිය හිමිපාණන්ට උදව් උපකාර කිරීම සඳහා ඉදිරිපත්ව සිටියේ අවට පදිංචිව සිටි දායක දායිකාවන් නව දෙනකු පමණි.එම දායක දායිකාවන්ගේ අප්‍රතිහත උත්සාහය ඇතිව බෝධීන් වහන්සේට මඳක් ඈතින් පොල්අතු සෙවිලි කර කුඩා මඩුවක් ඉදිකර භද්දිය හිමිපාණන්ට ලැගුම් ගෙය පිළියෙල කෙරුණු අතර , උන් වහන්සේට අවශ්‍ය දානය පිළියෙල කෙරුණේ ද එම දායක දායිකාවන්ගේ නිවෙස්වලිනි.තරමක වැස්සක් ඇද හැලුණ ද වැසි දියෙන් යටවන එම වගුරු බිමෙහි ඉදිකෙරුණු පොල්අතු පැල ද වතුරට යටවන තත්ත්වයක් පැවතුණත් තරුණ භද්දිය හිමිපාණන් එම වගුරු බිමෙහි වූ පොල් අතු මඩුව තුළ වැඩවෙසෙමින් , විවිධ බාධක කම්කටොලු මධ්‍යයේ විහාරස්ථානය ගොඩනැංවීමේ භාරදූර කාර්ය ඉටුකිරීම කෙරෙහි දැඩි උනන්දුවකින් හා කැපවීමෙන් කටයුතු කිරීම නිසා වැඩි කලක් ගතවන්නට පෙර අවට ප්‍රදේශවාසීන් විශාල පිරිසක් ද උන්වහන්සේගේ දායකකාරකාදීන් ලෙස ළංකර ගැනීමට හැකිවිය.රතනසාර විහාරය ලෙස නම් කළ එම විහාරස්ථානයේ බෝමළුව සැකසීම මුලින්ම ආරම්භ කළ භද්දිය හිමිපාණන් දායක සභාවක් පිහිටුවා ගෙන එම දායක සභාවේ උනන්දුව, උපකාරය මත විහාරස්ථානය වැඩිදියුණු කිරීමට මුල පිරූහ.භද්දිය හිමිපාණන්ට සුවපහසුවෙන් වැඩහිඳීම පිණිස ලැගුම් ගෙයක් ඉදිකර පොල්අතු මඩුව ඉවත් කිරීමට දායක පිරිස උත්සාහ කළ හැම අවස්ථාවකදීම උන්වහන්සේ ඒ සඳහා අනුබලයක් නොදුන් අතර, විහාරස්ථානයට පැමිණෙන පිරිසට වැඳුම් පිදුම් කිරීම පිණිස බුදුමැදුරක්, චෛත්‍යයක්, සතර මහා දේවාලයක් තැනීමටත්, ධර්මශාලාවක් ඉදිකිරිමටත් මුල් තැන දී කටයුතු කිරීමේ ඇති අවශ්‍යතාවය නිතර පෙන්වා දුන්හ. දායක දායිකාවන් විසින් උන්වහන්සේට තනාදුන් පොල්අතු මඩුව සුවපහසු මාළිගාවක් ලෙස සලකමින් එහි වැඩහිදි භද්දිය හිමියෝ ධර්මශාලාවක් ඉදිකිරීමට මුල පිරූහ.එහි කටයුතු නිමා කර ඊළඟට සතර මහා දේවාලයක් ඉදිකිරීමට ක්‍රියාකළ උන්වහන්සේ වැඩි කලක් ගතවන්නට පෙර එම අභිමතාර්ථය ද මල්ඵල ගැන්වීමට සමත්විය.ඉතා කෙටි කලකදී, එනම් මාස කිහිපයකින් එම කාමර දෙක ඉදිකර අවසන් කළ ද, භද්දිය හිමියන් එහි වැඩම කරවා ගැනීමට දායක පිරිසට දැඩි වෙහෙසක් දරන්නට සිදුවිය. ඒ මන්ද යත් උන්වහන්සේට අවශ්‍ය වූයේ සුවපහසුව නොව විහාරස්ථානය අංග සම්පූර්ණව ගොඩනගන්නටය.උන්වහන්සේ දිනක් දැක හැඳිනගත් අයෙකු විහාරස්ථානයේ සමීපවන්තයෙකු බවට නිරායාසයෙන්ම පත්වන්නේ ය. භද්දිය හිමියන්ගේ තවත් විශේෂත්වයක් ලෙස සඳහන් කළ හැක්කේ උන්වහන්සේ තමන් දැනහැදින ගන්නා ඕනෑම කෙනෙකුගේ දුකකදී, කරදරයකදී එවැන්නක් දැනගත් වහාම කොතරම් දුරකතරක වුවත් සොයා ගොස් අවශ්‍ය උදව් උපකාර කිරිමට ක්‍රියා කිරීමය.තමන් වහන්සේ දන්නා හඳුනන අයෙකු රෝගාතුර වී රෝහල් ගතකෙරුණු බවක් කන වැටුණු වහාම භද්දිය හිමියෝ ඔහුගේ හෝ ඇයගේ සුවදුක් විමසීමට කොතරම් වැඩ අධික වුවද රෝහල වෙත ගියේය. අදත් එය එසේමය.මෙවැනි ගතිපැවතුම් උන්වහන්සේ තුළ විද්‍යාමාන වීම නිසා වැඩිකලක් ගතවන්නට පෙර ඇල්හේන ගමේත්, අවට ගම් වලත් විශාල පිරිසක් විහාරස්ථානයේ දායක දායිකාවන් බවට නිරායාසයෙන්ම පත්වූහ.1981 වසරේ මැයි මස 05 වන දින ඇල්හේන රතනසාර විහාරය ආරම්භ කිරීම සනිටුහන් කරමින් තිහගොඩ භද්දිට තරුණ හාමුදුරුවන් එම ස්ථානයේ බෝ සමිඳු අසලට වැඩම කරවනු ලැබූ ඒ ඓතිහාසික සිදුවීම, අද එනම් වස 30 ක කාලයක් ඉක්මයන මේ අවස්ථාව වන විට අංග සම්පූර්ණ පුදබිමක් බවට පත්කොට හමාර වී ඇත.මෙම විහාරස්ථානයේ ඉදිවූ චෛත්‍යයේ කොත නිරාවරණය කිරීම අගමැති දි. මු. ජයරත්න මහතා අතින් අද (25) සිදු කෙරේ.</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>26</day>
    </date>
    <link>http://www.dinamina.lk/2011/05/26/_art.asp?fn=n1105261</link>
    <topic>වෘත්තීයමය ගැටලු සාකච්ඡා මඟින් විසඳාගන්නආචාර්යවරු එකඟ වෙති</topic>
    <author>ධනුෂ්ක ගොඩකුඹුර සහ සමන්මලී පි‍්‍රයශාන්ති</author>
    <content>වෘත්තීයමය ගැටලු සාකච්ඡා මාර්ගයෙන් විසඳා ගැනීමට විශ්වවිද්‍යාල ආචාර්යවරුන්ගේ සමිති සම්මේලනය ජනාධිපති මහින්ද රාජපක්ෂ මහතා සමඟ ඊයේ (25) එකඟතාවයකට පැමිණියේය.විශ්වවිද්‍යාල වලට පමණක් සීමා නොවී සමස්ත තත්ත්වය දෙස අවධානය යොමු කොට මේ ගැටලුව විසඳිය යුතු බව ජනාධිපති මහින්ද රාජපක්ෂ මහතා පෙන්වා දුන් අතර සංගමයේ නිලධාරීහු ඊට එකඟත්වය පළ කළහ. මේ එකඟත්‍රාවන්ට පැමිණියේ විශ්වවිද්‍යාල ආචාර්යවරුන්ගේ සංගමයේ නිලධාරීන් පිරිසක් අරලියගහ මන්දිරයේ දී ඊයේ (25) ජනාධිපතිවරයා හමු වූ අවස්ථාවේදී ය.විශ්වවිද්‍යාල ආචාර්යවරු ජනාධිපතිවරයා සමඟ පැය දෙකකට අධික කාලයක් වෘත්තීය ගැටලු සම්බන්ධයෙන් සාකච්ඡා කළහ.විශ්වවිද්‍යාල ආචාර්යවරු යනු බුද්ධිමත් පිරිසක් බව පෙන්වා දුන් මහින්ද රාජපක්ෂ මහතා කම්කරු පංතියේ සටන් ඔවුන්ගෙන් බලාපොරොත්තු නොවන බව ප්‍රකාශ කළේය.වසර 30 ක යුද්ධය නිම කර රට ගොඩනඟන අවස්ථාවේ දී රට හමුවේ ඇති අභියෝග හඳුනා ගැනීමට විශ්වවිද්‍යාල ආචාර්යවරුන් වෙත ශක්තියක් ඇතැයි තමා විශ්වාස කරන බවද හෙතෙම පැවැසීය.විශ්වවිද්‍යාල ආචාර්යවරුන්ගේ ඉල්ලීම්වල සාධාරණයක් ඇතැයි තමා පිළිගන්නා බව කී ජනාධිපතිවරයා සමස්ත තත්ත්වය දෙස බලා මෙය විසඳා ගැනීම සම්බන්ධයෙන් එම ආචාර්යවරුන් ද පිළිගනු ඇතැයි විශ්වාසය පළ කළේය.තම ස්ථාවරය වෙනස් කිරීමට සූදානම් බව විශ්ව විද්‍යාල ආචාර්යවරු පවසා ඇති අතර ඔවුන්ගේ ගැටලු ලිඛිතව ලබාදෙන ලෙස ජනාධිපති මහින්ද රාජපක්ෂ මහතා කළ ඉල්ලීමට එකඟතාවය පළ කළහ.මේ අතර ලබන ජුනි (3) දා මේ සම්බන්ධයෙන් වැඩිදුර සාකච්ඡා කිරීම සඳහා එකඟතාවයකට පැමිණියහ.විශ්වවිද්‍යාල ආචාර්යවරුන්ගේ සංගම් නියෝජිතයන් ඇතුළු පිරිසක් මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>26</day>
    </date>
    <link>http://www.dinamina.lk/2011/05/26/_art.asp?fn=n1105262</link>
    <topic>මානුෂීය මෙහෙයුමේදීවැඩිම ඖෂධ උතුරට</topic>
    <author>මහින්ද අලුත්ගෙදර</author>
    <content>මානුෂීය මෙහෙයුම පැවැති කාලයේ වැඩිම ඖෂධ ප්‍රමාණය ලබා ඇත්තේ උතුරු ප්‍රදේශයට බව ආර්ථික සංවර්ධන ඇමැති බැසිල් රාජපක්‍ෂ මහතා සංඛ්‍යාලේඛන සහිතව පෙන්වා දෙයි.සාමාන්‍යයෙන් උතුරට වඩා වැඩි ඖෂධ ප්‍රමාණයක් දකුණට දුන්නත් මානුෂීය මෙහෙයුමේදී එය වෙනස් වූ බව ද ඒ මහතා කියයි. උතුර ප්‍රදේශයට ඖෂධ නොදුන් බවට දරුස්මාන් වාර්තාවෙන් එල්ල කර ඇති චෝදනාවට පිළිතුරු වශයෙන් බැසිල් රාජපක්‍ෂ මහතා මෙම සංඛ්‍යාලේඛන හෙළිකළේය.දරුස්මාන් වාර්තාව පිළිනොගන්නා නමුදු එහි අන්තර්ගත කරුණුවල අසත්‍යතාව පිළිබඳව ලෝක ප්‍රජාව දැනුවත් කළ යුතු බව රාජපක්‍ෂ මහතා අවධාරණය කරයි. ඒ සඳහා වාර්තාවක් සකස් කර තිබේ. එම වාර්තාව සැකසීමේදී එක්සත් ජාතීන්ගේ සංවිධානය ප්‍රමුඛ චෝදනා ඉදිරිපත් කරන වෙනත් ආයතන යුද්ධයට පෙර ශ්‍රී ලංකාව කටයුතු කළ ආකාරය ප්‍රශංසාවට ලක්කරමින් කළ ප්‍රකාශ වාර්තා උපයෝගී කර ගත් බව ද බැසිල් රාජපක්‍ෂ මහතා පෙන්වා දුන්නේය.විදේශ රටවල් කීපයක් වෙනුවෙන් පත් කළ තානාපතිවරුන් සහ අනෙකුත් නිලධාරීන් දැනුවත් කිරීම සඳහා ජනාධිපති ලේකම් කාර්යාලයේදී පැවැති සාකච්ඡාවකදී ඉහත කරුණු හෙළිදරව් කෙරිණි.යුද්ධය පැවැති කාලයේ ආණ්ඩුව ඉටුකළ මානුෂීය මෙහෙවර ලෝකයේ කිසිදු රටක සිදු වී නැත. 2009 මැයි වන විට ත්‍රස්තවාදය මුළුමනින්ම අවසන් කිරීමට ජනාධිපති මහින්ද රාජපක්‍ෂ මහතාට හැකි විය. එල්. ටී. ටී. ඊ. යට සහාය ලබා දුන් විදේශ බලවේග ත්‍රස්තවාදය නිමකිරීමෙන් පසු තම කටයුතු ආරම්භ කර තිබේ. ශ්‍රී ලංකාවට මේ අයුරින් චෝදනා ඉදිරිපත් වන්නේ ඉන් පසුව බවද ඇමැතිවරයා පෙන්වා දුන්නේය.විදේශ බලවේග පරාජය කිරීමට විදෙස්ගතව සිටින ශ්‍රී ලාංකිකයන් ;පළගැසිය යුතුය. එය තානාපතිවරුන් ඇතුළු සියලු නිලධාරීන් මෙහෙයවිය යුතු බව ද රාජපක්‍ෂ මහතා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>26</day>
    </date>
    <link>http://www.dinamina.lk/2011/05/26/_art.asp?fn=n1105263</link>
    <topic>විශ්වවිද්‍යාල නවක සිසු පුහුණුව මෙරටට අලුත් දෙයක් නොවේ</topic>
    <author>ප්‍රාර්ථනා වීරසිංහ</author>
    <content>විශ්වවිද්‍යාලවලට ඇතුළත් වන නවක සිසුන්ට ලබා දෙන පුහුණුව මෙරටට අලුත් දෙයක් නොවන බව, ජනමාධ්‍ය හා ප්‍රවෘත්ති අමාත්‍යාංශයේ ලේකම් ඩබ්ලිව්. බී. ගනේගල මහතා පවසයි.1979 වසරේදී පමණ පරිපාලන සේවාවට ඇතුළත් වූවන්ට ද මෙවන් පුහුණුවක් ලබා දුන් බව හෙතෙම ප්‍රකාශ කරයි. පරිපාලන සේවාවට ඇතුළත් වූ තමන් හට අවුරුද්දක පුහුණු කාලයක් ලබා දුන් අතර ඒ කාලය තුළ ගම්වලට ගොස් සමීක්ෂණ කිරීම, රජයේ කාර්යාලවලට, දිස්ත්‍රික් ලේකම් කාර්යාල සහ ප්‍රාදේශීය ලේකම් කාර්යාවල පුුහුණු කාලයක් ලබා දුන් බවත් හෙතෙම පෙන්වා දෙයි.එම පුහුණු කාලය තුළ කළුතර කටුකුරුන්ද පොලිස් විද්‍යාලයේදී පොලිස් නිලධාරීන් දෙන පුුහුණුවක් ද පරිපාලන සේවා නිලධාරීන්ට ද ලැබුණු බැවින් තමන්ගේ පෞද්ගලික ජීවිතය මෙන්ම රාජකාරියට ද ඉන් ලැබුණු විනය, හික්මීම, කළමනාකරණය ඉවහල් වූ බවද ලේකම්වරයා අවධාරණය කරයි.විශ්වවිද්‍යාල සිසුන්ට පමණක් නොව, පොලිසිය, හමුදාව ඇතුළු ආරක්ෂක සේවාවන්වල පිරිස්වලට මෙන්ම හෙද සේවය, මහජන සෞඛ්‍ය පරීක්ෂකවරුන් පවා සේවයට එක්කර ගැනීමට පෙර පුහුණුවක් ලබා දෙනවා. මීට වසර ගණනාවකට පෙර ආරම්භ කළ යුතුව තිබූ ජාතික වගකීමක් ජාතික කාර්යභාරයක් අද මේ රජය ආරම්භ කර තිබෙනවා. එය ඉතාම ප්‍රශංසනීය හා කාලෝචිත යැයි ඔහු පැවසීය.විශ්වවිද්‍යාලවලට ඇතුළුවන සිසුන්ට ලබා දෙන නායකත්ව පුහුණුවට අහේතුක ලෙස විරුද්ධ වන්නේ, හෙලා දකින්නේ ඉතා සුළු පිරිසක් බවත්, ඔවුන් රජය ආරම්භ කරන ඕනෑම දෙයකට විරුද්ධ වන කණ්ඩායමක් බවද ඒ මහතා පෙන්වා දෙයි.විශ්වවිද්‍යාලයට ඇතුළත්වීමට පෙර සිසුන්ට රටේ නීතිය, රටේ ආයතන, විනය, කළමනාකරණය, මනෝවිද්‍යාව, ශාරීරික සෞඛ්‍ය පිළිබඳ අවබෝධයක් පුුහුණුවක් ලබා දීම ඉතාම වැදගත්. විශ්වවිද්‍යාලයට ඇතුළත් වීමට පෙර ඒ ආයතනය පිළිබඳ පූර්ව දැනුමක් ලබාදීම අද දවසේ හැටියට ඉතාම වැදගත් වන්නේ විශ්වවිද්‍යාල තත්ත්වය එතරම් යහපත් නොවන නිසයි. අපගේ සංස්කෘතියට අනුචිත අමානුෂික කෲර දේවල්වලට ශිෂ්‍යයන්ට මුහුණ දීමට සිදුවූ බව අප හැමෝම දන්නවා යි ලේකම්වරයා අවධාරණය කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>26</day>
    </date>
    <link>http://www.dinamina.lk/2011/05/26/_art.asp?fn=n1105264</link>
    <topic>විශ්‍රාම වැටුප් පනතගැඹුරින් හැදෑරිය යුතුයි</topic>
    <author>පණ්ඩුක සමරසේකර</author>
    <content>ප්‍රතිපත්තියක් ලෙස පෞද්ගලික විශ්‍රාම වැටුප් යෝජනා ක්‍රමය කැබිනට් මණ්ඩලයට ඉදිරිපත් කිරීමට තීන්දුවක් ගෙන ඇති බව මානව සම්පත් පිළිබඳ ජ්‍යෙෂ්ඨ ඇමැති ඩිව් ගුණසේකර මහතා පවසයි. මේ පනත පිළිබඳ ගැඹුරින් අධ්‍යයනය කළ යුතු වෙනවා. එතෙක් ඇමැතිවරයෙක් හැටියට වගකීමෙන් ප්‍රකාශයක් කරන්න බැහැ. සංශෝධන ඇත්නම් ඒ බවත් මම ඉදිරියේදී කියන්නම්’ යැයි ද ඒ මහතා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>26</day>
    </date>
    <link>http://www.dinamina.lk/2011/05/26/_art.asp?fn=n1105265</link>
    <topic>වැඩේ හොඳ දෙයක්:පැහැදිලි කළා මදි</topic>
    <author/>
    <content>ආණ්ඩුව මහත් සද්භාවයෙන් පෞද්ගලික විශ්‍රාම වැටුප් පනත ගෙනාවත් ජනතාව අතරට එය ගෙන යාමේදී නිවැරදි පැහැදිලි කිරීමක් නොවූ නිසා යම් ජනතා විරෝධයක් ඇති වී ඇතැයි ශ්‍රී ලංකා වෘත්තීය සමිති සම්මේලනයේ සභාපති ඩබ්ලිව්. එච්. පියදාස මහතා පවසයි.පෞද්ගලික අංශයේ යෝජිත විශ්‍රාම වැටුප් පනත පිළිබඳ දිනමිණ කළ විමසුමකදී පියදාස මහතා එසේ ප්‍රකාශ කළේය.ඒ මහතා මෙසේ ද පැවසීය. මූලික ස්ථාවරය නම් මේ පනතට අප සංගමය කැමතියි. මේ බව අපි ජනාධිපතිතුමාටත් පැහැදිළි කළා. එය රටට, වැඩකරන ජනතාවට මේ රජය කරන්න හදන විශාලතම යහපතක්. කම්කරු ජනතාවට සිය ජීවිතයේ අවසාන භාගය සැනසීමෙන් ඉන්න ලැබීම හොඳයි.ඒත් මෙහි සංශෝධනය විය යුතු යෝජනාවන් තියෙනවා. එය අපි පිළිගන්නවා. නමුත් සමස්තයක් හැටියට ආණ්ඩුව මෙය සද්භාවයෙන් කරන දෙයක් හැටියට ජනතාව අතරට යා යුතුයි. නිවැරැදි කරුණු පැහැදිලි කිරීමක් විධිමත්ව ජනතාව අතරට නොයන නිසයි ජනතාවගේ විරෝධතා එල්ල වන්නෙ. කම්කරු පන්තිය විශාල සහයෝගයක් දක්වන මේ මොහොතේ ආණ්ඩුව එය නැති කර ගන්නෙ ඇයි කියලයි මම අහන්නේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>26</day>
    </date>
    <link>http://www.dinamina.lk/2011/05/26/_art.asp?fn=n1105266</link>
    <topic>රාජ්‍ය සේවක ජීවිත රක්ෂණයේවයස් සීමාව දික් කරයි</topic>
    <author>චින්තා රණසිංහ</author>
    <content>ජාතික රක්ෂණ භාර අරමුදල රාජ්‍ය සේවකයන්ට පිරිනමන අග්‍රහාර සෞඛ්‍ය රක්ෂණ ක්‍රමයට අමතරව පිරිනැමීමට නියමිත නව ජීවිත රක්ෂණයේ වයස් සීමාව වයස අවුරුදු 75 දක්වා දීර්ඝ කෙරේ.ඒ සඳහා ජාතික රක්ෂණ භාර අරමුදල විසින් ඉල්ලීමක් කර තිබූ අතර රජයේ විශ්‍රාම වැටුප් දෙපාර්තමේන්තුව ඊට එකඟතාව පළ කර තිබේ.මුදල් අමාත්‍යාංශයේ කඩිනම් අනුමැතිය ලද වහාම නව ජීවිත රක්ෂණය ක්‍රියාත්මක කරන බව අරමුදලේ සභාපති සේනක අබේගුණසේකර මහතා ප්‍රකාශ කළේය. අග්‍රහාර සෞඛ්‍ය රක්ෂණයේ වයස් සීමාව අවුරුදු 60 දක්වා පවතින බවත් ඒ සමගම ඉහත කාල සීමාව දක්වා ජීවිත රක්ෂණය පිරිනැමෙන බවත් සභාපතිවරයා සඳහන් කළේ. රාජ්‍ය සේවකයාගේ මාසික වැටුපෙන් රුපියල් 75 ක් වැනි සුළු මුදලකට මෙවැනි ඉහළ රක්ෂණාවරණයක් ලබා දීමට කිසිදු රක්ෂණ සමාගමකට හැකියාව නොමැති බවත් වත්මන් රජයේ සුබදායි රාජ්‍ය ප්‍රතිපත්තිය මෙමගින් යළි යළිත් තහවුරු වන බවත් සභාපතිවරයා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>26</day>
    </date>
    <link>http://www.dinamina.lk/2011/05/26/_art.asp?fn=n1105267</link>
    <topic>බිමට බහිනතෙක් සාකච්ඡා නැහැ</topic>
    <author>බුද්ධිකා ඉඹුලාන</author>
    <content>වහලයෙන් බැස ආහාර පාන නිසිලෙස ගෙන සාමාන්‍ය රැඳවියන් මෙන් දවස අරඹන තෙක් තමන් රැඳවියන් සමඟ කිසිදු සාකච්ඡාවක් පවත්වන්නේ නැති බව පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජදීර මහතා පවසයි.හිටපු ඇමැති ඩිව් ගුණසේකර මහතා පත් කළ කමිටුවේ නිර්දේශ මේ වනවිට ක්‍රියාත්මක කළ හැකි මට්ටමේ වන බවත් ඒ පිළිබඳ රැඳවියන් දැනුවත් කිරීමට නම් ඔවුන් උපවාසය අතහැර පැමිණිය යුතු බවද ඇමැතිවරයා කියයි.වැලිකඩ බන්ධනාගාරයේ වහලය මත නැග සිටින රැඳවියන්ගෙන් පස්දෙනෙකුට මිනීමැරුම් චෝදනාද, දසදෙනෙකුට මත්ද්‍රව්‍ය චෝදනාද හය දෙනෙකුට සොරකම් සහ ස්ත්‍රි දූෂණ සම්බන්ධයෙන් මරණ දණ්ඩනය සහ ජීවිතාන්තය දක්වා සිර දඬුවම් විදින අය වෙති.බෝගම්බර බන්ධනාගාරයේ වහළට නැග උපවාසයේ යෙදී සිටින රැඳවියන් 36 දෙනාගෙන් සොරකම් කිරීමේ වරද මත 06 දෙනෙකුද, මත්ද්‍රව්‍ය චෝදනා මත 06 දෙනෙක්ද, ස්ත්‍රි දූෂණය හා මිනීමැරුම් චෝදනා මත දෙදෙනෙක්ද, ස්ත්‍රි දූෂණ චෝදනා මත රැඳවියන් දෙදෙනෙක්ද, මිනීමැරුම් චෝදනා මත 17 දෙනෙක්ද දඬුවම් විඳිති.මෙම රැඳවියන් ඉල්ලා සිටින පොදු සමාව හෝ දඬුවම් සහන ලබාදීම පිළිබඳව ඉදිරි කටයුතු දැනට ක්‍රියාකාරී මට්ටමේ වෙයි.විනිසුරුවරයකු, ඇටෝර්නි ජනරාල්වරයා සහ අධිකරණ ඇමැතිවරයා යන තිදෙනාගේම එකඟතාව මත වරදකරුවනට මරණ දණ්ඩනය නියම කිරීම සිදුකළ යුතු අතර එම එකඟතාව නොමැති නම් එය පිළිබඳව ජනාධිපතිවරයාට යොමු කිරීමට නව වාර්තාවේ නිර්දේශ අතර වෙයි.ඔවුන් ජීවිතාන්තය දක්වා සිර දඬුවමකට නියම කිරීමට නම් එම රැඳවියා අවුරුදු 20 ක සිරදඬුවමක් විඳ තිබිය යුතුයි.ජීවිතාන්තය දක්වා සිරදඬුවම් නියම වූ රැඳවියනට 15 අවුරුදු සිරදඬුවම් විඳ ඇත්තේ නම් එය 20 අවුරුද්දක් ගෙවුණු පසු ජනාධිපති පොදු සමාව යටතේ සලකා බැලීමට ජනාධිපතිවරයාට යොමු කිරීමද නව නිර්දේශ අතර වෙයි.දිගුකාලීන සිර දඬුවම් විඳින්නන්ට කඳවුරු සමාව ලබාදීමද, හිටපු ඇමැතිවරයා පත් කළ කමිටුවේ නිර්දේශවල ඇතුලත්ය.මේවා පිළිබඳ රැඳවියනට පැහැදිලි කර ඔවුන් ඉල්ලා සිටින සහන ලබාදීමට අවකාශ නොලැබෙන්නේ පදනම් විරහිතව ඔවුන් ආරම්භ කර ඇති මෙම උපවාසය නිසා බව ද ඇමැතිවරයා පෙන්වා දෙයි.මේ අතර වැලිකඩ බන්ධනාගාරයේ වහලය මත උපවාසයේ නිරතව සිටි රැඳවියන් 20 දෙනෙකු උපවාසය අතහැර දමා තිබෙන අතර ඔවුන් ඇමැතිවරයා සමඟ සාකච්ඡා කිරීමට බලාපොරොත්තු වෙයි.යාපනය බන්ධනාගාරයේ රැඳවියන් 07 දෙනෙකුද එම බන්ධනාගාරයේ වහලය මත නැගී මේ වනවිට උපවාසයක නිරතවන අතර, ඔවුන්ගේ ඉල්ලීම වන්නේ එල්.ටී.ටී.ඊ. සබඳතා පැවැත්වී යැයි චෝදනා මත රඳවා සිටින තමනට දඬුවම් පමුණුවන ලෙස හෝ නිදහස් කරන ලෙසය.මෙයට අමතරව මහර බන්ධනාගාරයේත් බෝගම්බර බන්ධනාගාරයේත් රැඳවියන් 36 දෙනෙක් ද උපවාසයට එක්ව සිටියි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>26</day>
    </date>
    <link>http://www.dinamina.lk/2011/05/26/_art.asp?fn=n1105268</link>
    <topic>සිසු පුහුණුවට එරෙහි පෙත්සම් විභාගයට නොගෙන ඉවත දමන්න</topic>
    <author>නෙල්කා මැදගෙදර</author>
    <content>“සිසු නායකත්ව පුහුණුව“ සිසුන්ගේ විශ්ව විද්‍යාල අධ්‍යාපනයට වැඩි වටිනාකමක් එකතු කරමින් ඔවුන් කායිකව සහ මානසිකව වඩා ශක්තිමත් තරුණ තරුණියන් බවට පත් කරන බැවින් එම සිසු පුහුණුවට එරෙහිව ගොනු කර ඇති මූලික අයිතිවාසිකම් පෙත්සම් විභාගයට නොගෙන ඉවත දමන ලෙස ඉල්ලා නවක සරසවි සිසුවියකගේ පියෙක් ශ්‍රේෂ්ඨාධිකරණයට ඊයේ (25) පෙත්සමක් ඉදිරිපත් කෙළේය.මෙම පෙත්සම ඉදිරිපත් කර ඇත්තේ “ මානව හිමිකම් සඳහා වන ශිෂ්‍ය සංවිධානය’ ඉදිරිපත් කළ මූලික අයිතිවාසිකම් පෙත්සමට මැදිහත් පාර්ශව පෙත්සමක් වශයෙනි.එම ශිෂ්‍ය සංවිධානය සහ මුල් පෙත්සමෙහි වගඋත්තරකරුවන් වන උසස් අධ්‍යාපන අමාත්‍යාංශ ලේකම්වරයා, ඇමැති එස්. බී දිසානායක, විශ්ව විද්‍යාල ප්‍රතිපාදන කොමිසම, එහි සභාපතිවරයා සහ නීතිපතිවරයා මෙම පෙත්සමෙහි වගඋත්තරකරුවෝ වෙති. කෘෂිකර්ම දෙපාර්තමේන්තුවෙහි , වී පර්යේෂණ ආයතනයෙහි සහකාර අධ්‍යක්ෂවරයකු වන ඩබ්ලිව් . ජී. ඩී. ඒ. විමලරත්න විසින් ගොනුකළ පෙත්සමෙහි මෙසේ දැක්වේ.මෙවර සරසවි වරම් ලැබූ පෙත්සම්කරුගේ දියණියට “ සිසු නායකත්ව සහ ධනාත්මක ආකල්ප සංවර්ධන පුහුණුව සඳහා පැමිණෙන ලෙස දන්වා උසස් අධ්‍යාපන අමාත්‍යාංශ ලේකම්වරයාගෙන් ලිපියක් ලැබී තිබේ.පෙත්සම්කරුට දැන ගැනීමට හැකි වූ පරිදි සරසවියට තේරුනු දස දහසක් වන සිසුන් අතරින් නවදහස් හාරසියයක් වෙත එම කැඳවීම ලැබී තිබේ.පෙත්සම්කරු මෙම පුහුණුව පිළිබඳව තොරතුරු සොයා බැලූ අතර එමගින් සිසුන්ගේ දැනුම මෙන්ම ආකල්ප, හැසිරීම් සම්බන්ධයෙන් වඩා හොඳ වටිනාකම් එකතු වන බව දැන ගත හැකි විය.සති තුනක කාලයක් පැවැත්වෙන එම පුහුණුව සඳහා සිසු සිසුවියන් සඳහා වෙන් වෙන්ව නේවාසිකාගාර පහසුකම් ලබා දෙනු ලැබේ.මුස්ලිම් ජාතික සිසුන්ට ආගමික මෙහෙයන්ට සහභාගිවීමේ අවස්ථාව ද සිසුවියන් සඳහා මුස්ලිම් ක්‍රමයට ඇඳුම් පැළඳුම් භාවිතා කිරීමේ නිදහස ද ලබා දෙනු ලැබේ. ඔවුන් සියලු දෙනා හට හලාල් ක්‍රමයට සකස් කළ ආහාර ලබාදෙනු ඇත.මෙම පුහුණුව මගින් සිසුන්ගේ ධනාත්මක ආකල්ප වර්ධනය කිරීමක් අපේක්ෂා කෙරෙයි. අනෙකුත් සංස්කෘතීන්ට මෙන්ම අන්‍ය ජාතිකයන්ට ගරු කිරීමට සිසුන් මෙහිදී පුහුණු කෙරෙනු ඇත. යම් කාල පරාසයකදී සිය දෛනික කටයුතු වඩා පිළිවෙළට සහ සැළසුම් සහගතව කර ගන්නා අයුරු පිළිබඳ පුහුණුවක් මෙහිදී ලබා දෙයි.ප්‍රායෝගිකව මතුවන ගැටලු වලට උද්වේගකාරී ලෙස නොව වඩා හොඳ සහ ප්‍රායෝගික විසඳුම් සොයා ගන්නා ආකාරය පිළිබඳව සිසුන් දැනුම්වත් කරනු ඇත.මේ නිසා මෙම පුහුණුව සිසුන්ට හොඳ බලපෑමක් ඇති කරන බැවින් ශිෂ්‍ය සංවිධානය ගොනු කළ පෙත්සමට මැදිහත් වී කරුණු ඉදිරිපත් කිරීමට අවසර දෙන ලෙස පෙත්සම්කරු අධිකරණයෙන් ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>26</day>
    </date>
    <link>http://www.dinamina.lk/2011/05/26/_art.asp?fn=n1105269</link>
    <topic>රට රැකියා සිහින මවාමුදල් ගැරූ මරදානේඒජන්සිකරුවෝ රිමාන්ඩ්</topic>
    <author>සිරිසේන රාජපක්ෂ</author>
    <content>ලෝකයේ විවිධ රටවල රැකියා ලබා දෙන බවට පොරොන්දුවී රුපියල් දෙකෝටි හැත්තෑපන් ලක්ෂයක (27500000/-) මුදලක් වංචා කළ බව කියන මරදාන ප්‍රදේශයේ විදේශ රැකියා ආයතනයක කළමනාකාර අධ්‍යක්ෂවරයකු ජුනි මස 06 වෙනිදා දක්වා රිමාන්ඩ්භාරයේ තැබීමට මාලිගාකන්ද මහේස්ත්‍රාත් ජී. එල්. ප්‍රියන්ත මහතා ඊයේ නියෝග කෙළේය.ඉහත කී වංචාව සම්බන්ධයෙන් මෙසේ රිමාන්ඩ් භාරයට පත් කෙරුණේ ඇම්. අයි. ඇම්. ෆරාස් සහ ඇම්. අයි. එම්. රියාස් නමැති රැකියා ඒජන්සිකරුවන් දෙදෙනාය. සැකපිට අත්අඩංගුවට ගන්නා ලද මේ සැකකරුවන් දෙදෙනා විදේශ සේවා නියුක්ති කාර්යාංශයේ මේ විශේෂ මෙහෙයුම් ඒකකයේ පොලිස් පරීක්ෂක යෝගේස්වර්න් සහ පොලිස් පරීක්ෂක මනෝහර කලගොඩගේ යන මහත්වරුන් විසින් ඊයේ අධිකරණය වෙත ඉදිරිපත් කරමින් සැකකරුවන්ට විරුද්ධව කඩුවෙල අධිකරණයේ නඩු විසිහතරක් හා කොටුව මහේස්ත්‍රාත් අධිකරණයේදී නඩු පවරා ඇති බවත් මේ සිද්ධිය පිළිබඳව තවදුරටත් පරීක්ෂණ පවත්වන බවත් කියා සිටියේය.එම කරුණු සැලකිල්ලට ගත් මාලිගාකන්ද මහේස්ත්‍රාත්වරයා විසින් සැකකරුවන් දෙදෙනා රිමාන්ඩ්භාරයට පත්කරන ලදී.අවුරුදු විස්සක පමණ කාලයක සිට මේ රැකියා ඒජන්සිය පවත්වාගෙන ගොස් ඇති බවත්, එම ආයතනය පිළිබඳ පැමිණිලි දෙසීය අනූපහක් (295) විදේශ සේවා නියුක්ති කාර්යාංශයට ලැබී ඇති අතර එයින් පැමිණිලි එකසිය අනූවකට (190) නඩු පවරා ඇති බවත් අධිකරණයේදී හෙළි විය.සිද්ධියට සම්බන්ධ බව කියන තවත් සැකකරුවකු අත්අඩංගුවට ගැනීමට ක්‍රියාකරණ බවත්, සැකකරුවන් බොහෝ කාලයක් පදිංචිය වෙනස් කරමින් සැඟවී සිට ඇති බවත් අධිකරණයේදී වැඩිදුරටත් හෙළි විය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>26</day>
    </date>
    <link>http://www.dinamina.lk/2011/05/26/_art.asp?fn=n11052615</link>
    <topic>සෞදියේ සිටි ශ්‍රී ලාංකික කතවාහනයෙන් පැන දිවි නහ ගෙන</topic>
    <author>මහින්ද අලුත්ගෙදර</author>
    <content>සෞදි අරාබියේ සේවය කළ ශ්‍රී ලාංකික ගෘහ සේවිකාවක සියදිවි හානි කරගෙන ඇතැයි විදේශ සේවා නියුක්ති කාර්යාංශය පවසයි.මියගොස් ඇත්තේ මොනරාගල පදිංචි සන්ධ්‍ය ප්‍රේමණී (33) නමැත්තියයි.වේගයෙන් ධාවනය වෙමින් තිබූ මෝටර් රථයකින් පැනීම හේතුවෙන් කාන්තාවක ජීවිතක්ෂයට පත්ව තිබේ. මැදිනාහ්වල සිට රියාද් දක්වා ගමන් ගනිමින් සිටි මෝටර් රථයකින් මෙලෙස පැන ඇත.මැදිනාහ්-ක්වාසීම් අධිවේගී මාර්ගයේ බුරයිදාහ් නගරයට කිලෝ මීටර් 150 ක් පමණ දුරින් මේ සිදුවීම සිදුව ඇති බවත්, මෝටර් රථයේ පසුපස අසුනේ දකුණු පසින් අසුන්ගෙන සිටි මේ කාන්තාව එකවරම මෝටර් රථයේ දොර විවර කරගෙන එයින් එළියට පැන ඇති බවත් ඇයගේ සේවා යෝජකයා පොලීසියට පවසා තිබේ.සන්ධ්‍යා ප්‍රේමිණී 2009 වසරේදී ගෘහ සේවය සඳහා සෞදි අරාබියට ගොස් තිබෙන අතර ඇය ඉතා හොඳීන් සිය කටයුතු කරගෙන ගිය බවත් කිසිදු ගැටලුවක් නොතිබුණු බවත් සේවා යෝජකයා සඳහන් කර ඇත. මේ සිද්ධිය සම්බන්ධයෙන් ශ්‍රී ලංකා තානාපති කාර්යාලය හරහා විශේෂ පරීක්ෂණයක් ක්‍රියාත්මක කරන බවද විදේශ සේවා නියුක්ති කාර්යාංශය කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>26</day>
    </date>
    <link>http://www.dinamina.lk/2011/05/26/_art.asp?fn=n11052616</link>
    <topic>යාල්දේවි හෙට සිටඕමන්තෙට</topic>
    <author>ශීලා උඩුවර</author>
    <content>තාණ්ඩිකුලම් සිට ඕමන්ත දක්වා දුම්රිය මාර්ගය හා ඕමන්ත දුම්රිය ස්ථානය ප්‍රවාහන ඇමැති කුමාර වෙල්ගම මහතා අතින් හෙට (27) විවෘත කෙරේ.උතුරු දුම්රිය මාර්ගයේ තාණ්ඩිකුලම් දක්වා දැනට දුම්රිය ධාවනය වන අතර මේ කොටස විවෘත කිරීමෙන් පසු යාල්දේවි දුම්රිය ඕමන්ත දක්වා යයි.තාණ්ඩිකුලම් සිට ඕමන්ත දක්වා දුර කිලෝමීටර් 10 කි.උතුරු දුම්රිය මාර්ග ව්‍යාපෘතිය යටතේ ශ්‍රී ලංකා දුම්රිය දෙපාර්තමේන්තුව හා සිංගර් සමාගම ඕමන්ත දුම්රිය ස්ථානය ඉදිකළ අතර තාණ්ඩිකුලම සිට ඕමන්ත දක්වා දුම්රිය මඟ දුම්රිය දෙපාර්තමේන්තුව හා යුද හමුදාව මගින් ඉදිකරන ලදී.මෙම කොටස ඉදිකිරීම සඳහා රුපියල් මිලියන 500 ක් පමණ වැය වූ අතර, දුම්රිය දෙපාර්තමේන්තුව රුපියල් මිලියන 450 ක් ද, යුද හමුදාව මිලියන 50 ක් ද, වැය කැරිණි.වවුනියාව සිට කන්කසන්තුරේ දක්වා වූ උතුරු දුම්රිය මඟ කිලෝමීටර් 159 ක් වන අතර එම මාර්ගය වවුනියාව සිට ඕමන්ත දක්වා ද, ඕමන්ත සිට පලෙයි හා පලෙයි සිට කන්කසන්තුරේ දක්වා ද වශයෙන් අදියර තුනකින් නිමකෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>26</day>
    </date>
    <link>http://www.dinamina.lk/2011/05/26/_art.asp?fn=n11052617</link>
    <topic>ඇමැති චන්ද්‍රසේන ලක්ෂ 500ක් වන්දි ඉල්ලයි</topic>
    <author>නුවන් කොඩිකාර</author>
    <content>සාවද්‍ය ප්‍රවෘත්තියක් පළකරමින් තම කීර්ති නාමයට කළ අපහාසයට වන්දි වශයෙන් රුපියල් ලක්ෂ 500 ක් ලබාදෙන ලෙස ඉල්ලා ගොවිජන සේවා හා වනජීවි ඇමැති එස්.එම්. චන්ද්‍රසේන මහතා ලංකා පුවත්පතට සිය නීතිඥයන් මඟින් ඊයේ (25) එන්තර වාසියක් යවා තිබේ.මේ මුදල ගෙවීමට පුවත්පත කටයුතු නොකරන්නේ නම් අධිකරණය හමුවේ අපහාස නඩුවක් ගොනු කිරීමට පියවර ගන්නා බව ඇමැතිවරයා පැවසීය.‘මඩු පුදබිමේ දැව සංහාරය ඇමැති චන්ද්‍රසේනගේ ගෝලයෝ අක්කර 400 ක් වනසති’ යනුවෙන් පසුගිය මැයි මස ඉරිදා ලංකා පුවත්පතේ ප්‍රධාන සිරස්තලය ලෙස මෙම ප්‍රවෘත්තිය පළකර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>26</day>
    </date>
    <link>http://www.dinamina.lk/2011/05/26/_art.asp?fn=n11052618</link>
    <topic>ගොවි විශ්‍රාමවැටුප් ගෙවීමටරු.කෝටි 10ක්</topic>
    <author>දයා පෙරේරා, දුමින්ද ගුරුගේ, ස්වර්ණා විජේකෝන්</author>
    <content>මෙම වසරේ පළමුවැනි කාර්තුව සඳහා ගොවි විශ්‍රාම වැටුප් වාරිකය ගෙවීමට රු. කෝටි දහයක් ලබාදීමේ පරිපූරක ඇස්තමේන්තුවක් පාර්ලිමේන්තුවේ දී ඊයේ (25) අනුමත කැරිණි.මුදල් හා ක්‍රම සම්පාදන අමාත්‍යාංශය කෘෂිකාර්මික හා ගොවිජන රක්ෂණ මණ්ඩලයට මෙම මුදල ලබාදීම සඳහා ඇස්තමේන්තුව පාර්ලිමේන්තුවට ඉදිරිපත් කරනු ලැබුවේ අගමැති දි. මු. ජයරත්න මහතා විසිනි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>26</day>
    </date>
    <link>http://www.dinamina.lk/2011/05/26/_art.asp?fn=n11052610</link>
    <topic>එකොළොස් වියැති නිමේෂාඩෙංගු මාරයාට බිලි</topic>
    <author>රාවතාවත්ත සමුහ - රෝහන ද සිල්වා</author>
    <content>එකොළොස් හැවිරිදි වියේ පසුවූ නිමේෂා සුන්දර අනාගතයකට උරුමකම් කිවූ නිහතමානී දැරියක් වූවාය. දෙහිවල ප්‍රෙස් බෙටේරියන් බාලිකා විදුහලේ 6 වැනි වසරේ ඉගෙනුම ලැබූ ඇය දියණියන් තිදෙනෙකුගෙන් සමන්විත පවුලක බාලයා මෙන්ම පවුලේ හුරතලිය විය.නිතරම සිනහවකින් මුව සරසාගෙන සිටි මෙම මල්කැකුළියට ජීවත්වීමට ඩෙංගු මදුරුවා ඉඩ නොදුන්නේ ය. දෙහිවල – ගල්කිස්ස ප්‍රදේශයේ තවත් පාසල් දැරියක් ඩෙංගු රක්තපාතය වැළදීමෙන් මෙසේ අකාලයේ මිය ගියේය.ගල්කිස්ස බඩෝවිට දෙවන අදියරේ අංක 175 නිවසේ පදිංචි කේ. නිමේෂා මදුමාලී ප්‍රනාන්දු ගමේ කා අතරත්, හොඳ හිත දිනාගත් දැරියක් වූවාය. දෙහිවල ගල්කිස්ස මහ නගර සභාවේ සේවය කරන කේ. නන්දසිරි ප්‍රනාන්දු (43) සහ ප්‍රියානි අල්විස් (42) නිමේෂාගේ දෙමව්පියන් විය. තම පුංචි දියණියගේ වියෝව දරාගත නොහැකිව දේහය අසල වැළපෙන ප්‍රියානි මහත්මියගේ විලාපය කාගේත් හදකම්පා කරවන සුලුවිය.පියා වූ නන්දසිරි මහතා කටහඬ අවදි කළේ මහත්වූ ශෝකයෙනි. මියගිය මගේ බාල දුව ඉතාම යහපත් ගතිගුණ ඇති අයෙක් අක්කලා දෙන්නට මෙන්ම අම්මටත් තාත්තටත් හරිම ආදරෙයි. පසුගිය 13 වනදා පාසැලේ ශීල ව්‍යාපාරයට ගිහින් ඇවිත් තමාට ඔලුව කැක්කුමත්, ඇඟ රිදෙන බවත් පැවැසුවා. පසුව ඇයට පැනඩෝල් පෙති කිහිපයක් ලබාදීමෙන් පසු සුවවී වෙනදා මෙන් දඟලන්න පටන් ගත්තා. වෙසක් පෝදා ගෙදර බුදු මැදුර සරසා බල්බ් වැලක් ඇද එහි සුන්දරත්වය නරඹමින්, කෙලිදෙලෙන් දවස ගත කළා.18 වන දින නැවත උණ හැදුනා. ඒ සඳහා බෙහෙත් ගනු ලැබුවා. යළිත් 22 වනදා හිමිදිරියේ දුව නැගිටලා බඩගිනි කිව් නිසා කිරි පැකට්ටුවක් බිමට දුන්නා. ඉන්පසු නිදා ගත්තා. නැවත නැගිට වමනය කළා උදේ 6.00 ට පමණ දෙහිවල පෞද්ගලික වෛද්‍ය මධ්‍යස්ථානයකට ගෙන ගියත් එම අවස්ථාවේ එහි වෛද්‍යවරයෙක් නොසිටි නිසා කොළඹ දකුණ (කළුබෝවිල) රෝහල වෙත රැගෙන ගියා. යන අතරෙදි දුවට කෑම සඳහා ආප්ප සහ කෙසෙල් ගෙඩි ගෙන දුන්නා. දුව ඒවත් කෑවා. පසුව රෝහලේ 4 වන වාට්ටුවට ඇතුළත් කළා. රෝහල් කාර්ය මණ්ඩලය වටවී මගේ දුවට ප්‍රතිකාර කළා.බෙහෙත් විදින විට දුව බයවෙලා හුස්ම ගැනීමේ වේගය වැඩිවී, සිහි නැතිවෙන තත්ත්වයට පත්වුණා. මේ අවස්ථාවේ වෛද්‍යවරු සහ හෙදියන් ඇතුලු කාර්ය මණ්ඩලය සේලයින් දෙමින්, දරුවාව ගොඩ ගැනීම සඳහා බොහෝ උත්සාහයක් ගත්තා. නමුත් 22 දා දහවල් 12 වනවිට මගේ දුව අපව දමා යන්න ගියා. රෝහල් කාර්ය මණ්ඩලය දුව ජීවත් කිරීම සඳහා මැදිහත් වී කළ සේවය වෙනුවෙන් මා ඔවුන්ට ස්තුති කරනවා.පාසලේ දක්ෂ සිසුවියකු වු නිමේෂා සඳමාලි ගුරුවරියන් අතර ජනප්‍රිය එමෙන්ම විනීත ගති පැතුම් ඇති කීකරු දැරියක් වූවාය. ඇය සාමාන්‍යයෙන් අන් දැරියන්ට වඩා සිරුරෙන් මහත දැරියක් වූ අතර පවුලේ සියලුදෙනාගේම ආදරය දිනා ගත්තාය. ඩෙංගු මදුරුවා ශීඝ්‍රයෙන් වර්ධනය වී මෙවැනි පුංචි මල් කැකුලු නිහඬ කරවන විට අදාළ බලධරයින් නිහඬ නොවී මේ සම්බන්ධයෙන් වගකීමෙන් යුතුව ක්‍රියා කළ යුතු බව බඩෝවිට දෙවන අදියරේ පදිංචි බොහෝදෙනාගේ මතය විය.මේ පුංචි මල් කැකුලියගේ අවසන් කටයුතු 26 වන බ්‍රහස්පතින්දා ගල්කිස්ස පොදු සුසාන භූමියේ දී සිදුකිරීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>26</day>
    </date>
    <link>http://www.dinamina.lk/2011/05/26/_art.asp?fn=n11052611</link>
    <topic>කාන්තාවන්ට අතවර කළැයි ඉන්දීය පූජකයෙක් අත්අඩංගුවට</topic>
    <author>රත්නපුර දිසා විශේෂ නිරෝෂන පෙරේරා</author>
    <content>ඉන්දියාවෙන් පැමිණ ශ්‍රාස්ත්‍ර මන්ත්‍ර ගුරුකම් කරමින් සිටි පූජකවරයකු බව කියාගත් පුද්ගලයෙකු අපල දුරු කරන බව පවසා කාන්තාවන්ට අතවර කිරීමේ සිදුවීම් නිසා අත්අඩංගුවට ගැණිනි.රක්වාන පොලිසිය වෙත කාන්තාවන් තිදෙනකු කළ පැමිණිලි මත සැකකරු 24 වනදා අත්අඩංගුවට ගත් බව පොලීසිය කියයි.කාන්තාවන්ගේ උපන් වේලාව සහ ලග්නය අනුව අපල ඇතැයි පවසා එම අපල දුරු කිරීමට ගුරුකම් කළයුතු බව සැකකරු පවසා ඇත.අපල දුරුකර ගැනීමට පැමිණෙන කාන්තාවන් නිරුවත් කර දෙහි කැපීමක් සිදුකර ඇතැයි කාන්තාවන් තිදෙනකු රක්වාන පොලිසියට පැමිණිලි කර තිබේ.සැකකරු රක්වාන ප්‍රදේශයේ නිවසක් කුලියට ගෙන ශාස්ත්‍ර කීම ඇතුළු කටයුතු කර ඇත. ලංකාවේ විවිධ ප්‍රදේශවලින් මෙම පුද්ගලයාගේ සේවය ලබා ගැනීමට පිරිස් පැමිණ තිබේ.වයස අවුරුදු 32 ක් පමණ වන සැකකාර පූජකවරයා තවත් තරුණියන් සහ කාන්තාවන්ට අතවර සිදුකර ඇති බව පොලිසියට තොරතුරු ලැබී තිබේ.සැකකරු අධිකරණයට ඉදිරිපත් කිරීමට නියමිතය.සැකකරුගෙන් කරදර හිරිහැර වලට ලක් වූ කාන්තාවන් වෙතොත් රක්වාන පොලිසියට පැමිණිලි කළ හැකි බව ස්ථානාධිපතිවරයා කීවේය. රක්වාන පොලිසියේ ස්ථානාධිපති මහින්ද ආරියරත්න මහතාගේ මෙහෙයවීමෙන් පරීක්ෂණ සිදුකෙරේ.යන්ත්‍ර මන්ත්‍ර කටයුතු සඳහා මෙම පුද්ගලයා රුපියල් දස දහසේ සිට මුදල් අයකර තිබෙන බවද පොලිසිය කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>26</day>
    </date>
    <link>http://www.dinamina.lk/2011/05/26/_art.asp?fn=n11052612</link>
    <topic>යෝජිත සේවක විශ්‍රාම වැටුප් පනතට එරෙහිව උපවාස කළ 34ක් ප්‍රශ්න කර මුදාහැරේ</topic>
    <author>භක්ති ධර්මප්‍රිය මෙන්ඩිස් සහ නුවන් කොඩිකාර</author>
    <content>යෝජිත සේවක විශ්‍රාම වැටුප් පනත් කෙටුම්පතට එරෙහිව කටුනායක පැවති උද්ඝෝෂණය අතරතුරදී පුද්ගලයින් 34 දෙනකු පෙරේදා (24) සවස පොලිසිය අත්අඩංගුවට ගෙන ඇත.ප්‍රශ්න කිරීම්වලින් අනතුරුව ඊයේ (25) පෙරවරුවේ ඔවුන් මුදාහැරි බව පොලිස් මාධ්‍ය ප්‍රකාශක පොලිස් අධිකාරී ප්‍රිශාන්ත ජයකොඩි මහතා ප්‍රකාශ කෙළේය.ඔවුන්ට එරෙහිව නීතිමය ක්‍රියාමාර්ග ගැනීම පිළිබඳ ඉදිරියේ දී සලකා බලන බවද පොලිස් මාධ්‍ය ප්‍රකාශකවරයා වැඩිදුරටත් සඳහන් කළේය.නිදහස් වෙළෙඳ කලාප සේවක සේවිකාවන් ඇතුළු වෘත්තීය සමිති විසින් කටුනායකදී පෙරේදා (24) විරෝධතා ව්‍යාපාරයක නිරතව සිටි අතර එහිදී පොලිසිය සමඟ ගැටුමක්ද හටගත් අතර කටුනායක පොලිසිය විසින් තත්ත්වය පාලනය කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>26</day>
    </date>
    <link>http://www.dinamina.lk/2011/05/26/_art.asp?fn=n11052613</link>
    <topic>බන්ධනාගාරයෙන් ඇප ලබාගෙදර ඇවිත් ගෙල වැලලාගෙන</topic>
    <author>නිට්ටඹුව සමූහ , ජෙනට් ජයසිංහ</author>
    <content>ගම්පහ - පොලිස් වසමේ පදිංචි හතළිස් හැවිරිදි දෙදරු පියෙක් තම බිරිය ඝාතනය කිරීම සම්බන්‍ධව සැකපිට රක්‍ෂිත බන්‍ධනාගාර ගතව සිට ඇප පිට නිදහස්ව පැමිණීමෙන් පසු පෙරේදා (24) වෙනිදින සිය නිවසේ කාමරයක ගෙළවැළලාගෙන මිය යාමේ පුවතක් ගම්පහ මූලස්ථාන පොලිසීයේ සුළු පැමිණිලි අංශයෙන් වාර්තා වේ.මෙසේ මියගොස් ඇත්තේ අංක 400 උග්ගල්බොඩ ගම්පහ ලිපිනයේ පදිංචිව සිටි ජී. ඩී. සුනිල් නැමති පුද්ගලයෙකි. මරණකරුගේ සහෝදරයා වන ජී. ඩී. අරුණ නැමැත්තා පොලීසියට කරන ලද ප්‍රකාශය අනුව ඔහුගේ මියගිය සහෝදරයා සිරෙන් නිදහස්ව පැමිණිදා සිට ඔහු හා එකම වහලක් යට ජීවත් වී ඇති අතර ඔහු එම කාලය තුළ අධික ලෙස මත්පැන් පානයට ඇබ්බැහි වී සිටි බව පවසා ඇත.සිද්ධිය වූ දින රාත්‍රියෙහිද ඔහු බීමතින් නිවසට පැමිණ නිදා ගැනීම සඳහා කාමරයට ගිය නමුත් පසුදා උදෑසන ඔහු පුරුදු පරිදි අවදිවී එළියට නොපැමිණි නිසා සොයා බැලීමේදී ඔහු ගෙලවැලලාගෙන මියගොස් සිටිනු දැක ඇත.මේ පිළිබඳ හදිසි මරණ පරීක්‍ෂණය ගම්පහ දිසා මහ රෝහලේ හදිසි මරණ පරීක්‍ෂක පී. ඒ. ආර්. වී රාජපක්‍ෂ මහතා පැවැත්වූ අතර පොලිස් පරීක්‍ෂණ ගම්පහ - මූලස්ථාන පොලිසියේ සුළු පැමිණිලි අංශයේ ස්ථානාධිපති පොලිස් පරීක්‍ෂක කැමිලස් ගුණරත්න මහතාගේ උපදෙස් මත පොලිස් සැරයන් 62967 චÁද්‍රලාල් සහ පොලිස් කොස්තාපල් 68696 ජයනාත් මෙහෙයවීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>26</day>
    </date>
    <link>http://www.dinamina.lk/2011/05/26/_art.asp?fn=n11052614</link>
    <topic>මුද්දර රහිත ලිපියක් බෙදුවැයිතැපැල්කරුට පහරදීලා</topic>
    <author>කොටදෙනියාව සමූහ එම්. පී. කුමාර</author>
    <content>මුද්දරය සහ දින මුද්‍රාවක් රහිත නිර්නාමික ලිපියක් ඛෙදූ බවට චෝදනා කරමින් බාදුරාගොඩ තැපැල් ස්ථානාධිපතිනියට හා තැපැල්කරුවකුට පහරදීමේ සිද්ධියක් හේතුකොට ගෙන එම කාර්ය මණ්ඩලය රාජකාරි කටයුතුවලින් ඉවත්වීම නිසා එම තැපැල් කාර්යාලයේ සියලු තැපැල් සේවා ඊයේ 25 ඇන හිටියේය.කොට කලිසමක් ඇඳ ගෙන පන්සල් ගිය බවට සඳහන් ලිපියක් රස්සාපාන ප්‍රදේශයේ තරුණියකට පෙරේදා 24 ලැබී ඇති බවත් එම ලිපිය මෙම තැපැල් කාර්යාලයේ තැපැල්කරු ගෙනවුත් දුන් බවත් කියමින් එම තරුණියගේ දෙමාපියන් සොහොයුරකු සහ එම තරුණිය තැපැල් කාර්යාලයට ඊයේ 25 උදේ පැමිණ තැපැල් ස්ථානාධිපතිනි එම්.එම්. රංජනී මහත්මියට හා එම ප්‍රදේශයේ තැපැල්කරුට අතින් පයින් පහරදී ඇත.මේ පිරිසගේ පහරකෑමට ලක්වූ මහින්ද සමරකෝන් මහතා ප්‍රතිකාර ලබා ගැනීම සඳහා මීරිගම මූලික රෝහලට ඇතුළත්ව ඇත. ලොරි දෙකකින් පිරිසක් ආ බව කියැවෙන අතර අදාළ සැකකරුවන් සිව්දෙනා පමණක් තැපැල් කාර්යාලට ඇතුළු වී සමරකෝන් මහතාට පහරදී ඇත. පෙරදා තමන් එම නිවසේ අයට බාර දුන්නේ නියමිත පරිදි ලැබුණුු ලිපියක් පමණක් බව පවසද්දී එකක් නොව දෙකක් දුන්නාය කියමින් පිරිස ඔහුට පහර දෙද්දී තැපැල් ස්ථානාධිපතිනිය ඇතුළු සෙසු පිරිස ඔහු මුදා ගැනීමට උත්සාහ ගෙන ඇත. ලිපිය ලැබුණාය කියන තරුණිය තැපැල් ස්ථානාධිපතිනියට පහරදී ඇත්තේ මේ අවස්ථාවේදීය. මෙම තරුණියගේ මව හා පියා පෙරේදා 24 පස්වරුවේද තැපැල් කාර්යාලයට පැමිණ බැන වැදී ගිය බවද තැපැල් ස්ථානාධිපතිනිය සඳහන් කළාය.ලිපි තෝරමින් සිටි සෙසු පිරිස පැමිණීමත් සමඟ පැමිණි පිරිස පලා ගොස් ඇත. තැපැල් කාර්යාලයට කඩා වැදී පහරදී මරණ තර්ජනය කරමින් රාජකාරියට බාධා කිරීම පිළිබඳව තැපැල් ස්ථානාධිපතිනි එම්.එම්. රංජනී මහත්මිය මීරිගම පොලීසියට පැමිණිලි කළාය. මේ පිළිබඳව ගම්පහ ප්‍රාදේශීය තැපැල් අධ්‍යක්ෂ කාර්යාලයටද දැනුම්දී ඇත.මෙම පහරදීමට එක්වූ පිරිස වහාම අත් අඩංගුවට නොගතහොත් මීරිගම ප්‍රධාන තැපැල් කාර්යාලය ඇතුළු ප්‍රදේශයේ සෙසු තැපැල් කාර්යාලීය කාර්ය මණ්ඩලයන්ද අද 26 වර්ජනයක යෙදීමට නියමිතය. මීරිගම පොලිසිය සිද්ධිය සම්බන්ධයෙන් පරීක්ෂණ ආරම්භ කර සැකකරුවන් අත්අඩංගුවට ගැනීමේ මෙහෙයුමක් ක්‍රියාත්මක කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>26</day>
    </date>
    <link>http://www.dinamina.lk/2011/05/26/_art.asp?fn=r1105261</link>
    <topic>ඌවේ බඩ ඉරිඟුවලටනිසි මිලක් නෑ</topic>
    <author>ඌව සමූහ ඒ. එම්. ගුණපාල</author>
    <content>බඩ ඉරිඟු අස්වැන්න නිසි මිලකට අලෙවි කර ගැනීමට නොහැකිව බඩ ඉරිඟු වගා කරුවෝ දුෂ්කරතා රැසකට මුහුණ පා සිටිති. බිබිල, බුළුපිටිය, පිටකුඹුර, රතුගල, නෙල්ලියැද්ද, රිදිමාලියැද්ද, පදියතලාව, මඩුල්ල, හම්බෙගමුව, බඩල්කුඹුර, ඇතිමලේ ප්‍රදේශවල බඩ ඉරිඟු ඉතා සරුවට වගා කෙරේ. මොනරාගල දිස්ත්‍රික්කයේ පමණක් අක්කර පන්දාහක පමණ භූමි ප්‍රමාණයක බඩ ඉරිගු වගා කරයි.මේ පිළිබඳව අදහස් දැක්වූ බිබිලේ පදිංචි ඒ. එම්. කුමාරතුංග මහතා - මම බඩ ඉරිඟු අක්කර දෙකක දැම්මා. ඉරි¼ගු ගස් නම් හොඳට හැදුණා. ඒත් කරල්වල තැනින් තැන හිස් තියලා ඒ නිසා මේ සැරේ අස්වැන්න ගොඩක් අඩුයි.දැන් ඉස්සර වගේ ඉරිඟු වගා කරන එක ලේසි නැහැ. බීජ කඩෙන්ම ගන්න ඕන. ජම්බෝ, පැසිපික් කියලා බීජ වර්ග කිහිපයක්ම තියෙනවා. ඉරිඟු බීජ කිලෝවක් රුපියල් හත්සිය ගාණක් වෙනවා. ඒ වගේම බෝල් ඇටයි පැලවෙන්නැති ඇටයි ගොඩක් තියෙනවා. මේ ඉරිඟු වලට අනිවාර්යෙන්ම පොහොර දාන්න ඕන. බීජ වල මිලයි පොහොරවල මිලයි බැලුවම කොහොමද අපි මේ ආදායමෙන් වියදම පියවා ගන්නේ. බඩ ඉරිඟු වගාවට මීට වඩා රජයේ අවධානය යොමු වෙනවා නම් හොඳයි.කරාඩුගල එච්. ජී. ගුණපාල ගොවි මහතා - බඩ ඉරිඟු ඇට හිටෙව්ව දවසේ සත්තුන්ගෙන් බේරගෙන දහදුක් විඳලා අස්වැන්න නෙලාගෙන ඒකත් තුට්ටු දෙකට විකුණන්න වෙලා තියෙන්නේ.අපේ බඩ ඉරිඟු වලට ස්ථිර මිලක් නැහැ. අතරමැදි වෙළෙඳුන් තමයි අපේ ඉරිගු වලින් ලාබ ලබන්නේ. සමහරු වැඩි මිලට කියලා හොර තරාදි වලින් කිරනවා.බඩ ඉරිඟු අලෙවි කර ගැනීමේදී වෙළෙඳ මාපියාවක් සිදු වෙනවා. මේ නිසා රජය මැදිහත් වෙලා සහතික මිලක් තීරණය කරලා ගොවියා මේ මාපියාවෙන් ගලවා දෙන්න.කෙහෙල් අත්නාවෙල එච්. එම්. අබේකෝන් මහතා - අපේ කුඹුරුවල වී වලට වඩා හොඳ ආදායමක් ගන්න පුළුවන් නිසා අපි යල කන්නයට බඩ ඉරිඟු දෙපාරක්ම වගා කරනවා.සමපෝෂ හදන්න කියලා එක එක ප්‍රමිතියට වෙළෙන්දෝ ඉරිඟු ඇට ඉල්ලන්නේ. පොඩි ඇට ඒගොල්ලෝ ගන් නැහැ. හොඳට වේලල පිරිසුදුව දෙන්න ඕන. ඒ ප්‍රමිතියට හදන්න අපට විශාල මහන්සියක් ගන්න ඕන..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>26</day>
    </date>
    <link>http://www.dinamina.lk/2011/05/26/_art.asp?fn=r1105262</link>
    <topic>කෘතිම පාද නිෂ්පාදනය කරආබාධිතයන්ට පිහිට වෙනමෙරට පදිංචි විදේශිකයා</topic>
    <author>හෙනරත්ගොඩ සමූහ අජිත් පී. මදුරප්පෙරුම</author>
    <content>දෙපා අහිමි වූ රණවිරුවන් ඇතුළු ආබාධිතයින් හට කෘතිම පාද නිපද වූ මිනුවන්ගොඩ - මාතම්මන පදිංචි ජර්මන් ජාතික ඩීටර් වෙන්ඩ්ලන්ඩ් මහතා ලංකාවේ පදිංචි වී වසර 25ක් සම්පූර්ණ විය.වෙන්ඩ්ලන්ඩ් මහතාගේ පියා ජර්මන් හමුදාවේ සේවය කරමින් දෙවන ලෝක යුද්ධයේදී මිය ගියේය. එම සිද්ධියෙන් කම්පාවට පත් වෙන්ඩ්ලන්ඩ් මහතා ඉගෙන ගනිමින් සිටි විකලාංග උපකරණ නිපදවීම පිළිබඳව අධ්‍යාපන කටයුතු නවතා දැමීය. ජර්මනියේ රැකියාවකට ගොස් සිටි මිනුවන්ගොඩ – මාතම්මන රත්නශීලි මෙනෙවිය දැන හඳුනාගෙන විවාහ වී ශ්‍රී ලංකාවට පැමිණියේය. වෙන්ඩ්ලන්ඩ් මහතා කෘතිම පාද නිෂ්පාදනාගාරයක් මිනුවන්ගොඩදී ආරම්භ කළේය.ලාභය ගැන නොසිතා ආරම්භ කළ ඔහුගේ ව්‍යාපාරයෙන් රණවිරුවන් සහ නැතිබැරි ආබාධිතයින්ට කෘතිම පාද පරිත්‍යාග කළේය.වාර්ෂිකව වියළි ආහාර බෙදාදීමේ පින්කමක් සූදානම් කරන වෙන්ඩ්ලන්ඩ් මහතා මිනුවන්ගොඩ අවට ගම් රැසක නැතිබැරි පවුල් 400කට පමණ ආහාර බෙදා දෙයි. එහිදී ඔහු තෝරාගත් කිහිප දෙනකුට කෘතිම පාද ද බෙදා දෙයි.සුනාමියෙන් නිවස විනාශ වූ බේරුවල පවුලකට වෙන්ඩ්ලන්ඩ් මහතා අංග සම්පූර්ණ නිවසක් තනා දුන්නේය. තම කර්මාන්ත ශාලාවේ සේවය කරන ආඬිඅම්බලම ප්‍රදේශයේ සේවකයකුට ද නිවසක් තනා දුන්නේය. මෙම “සුදු ජාතිකයා” ප්‍රදේශයට පමණක් නොව රටටම සම්පතක් බව මිනුවන්ගොඩ සහ අවට ගම්මානවල ජනතාව පවසති.වෙන්ඩ්ලන්ඩ් මහතා මෙරටට කළ සේවය අගයා උපහාර තිළිණ ද පිරිනැමීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>26</day>
    </date>
    <link>http://www.dinamina.lk/2011/05/26/_art.asp?fn=r1105263</link>
    <topic>යටිනුවර දියකෙළිනාවල විහාරයේපිළිසකර කටයුතු අතරමඟ</topic>
    <author>මධ්‍යම පළාත් සංචාරක එල්. එස්. එගොඩවිට</author>
    <content>වසරකට පෙර නිදන් හොරුන්ගේ ග්‍රහණයට ලක්වී ඇති ඓතිහාසික යටිනුවර දොඩන්වල දියකෙළිනාවල පුරාණ රාජමහා විහාරයේ පිළිසකර කිරීම් අතරමඟ නැවතී තිබේ.ක්‍රි. ව. 304 දී පමණ එවකට කිත්සිරි මෙවන් රජු සමයේ ඉදිකර ඇතැයි කියන මේ ඓතිහාසික විහාරස්ථානය අනුරාධපුර යුගයේ ඉපැරණි ලෙන් හා පිළිම ආශ්‍රයෙන් ඉදිකර ඇති විහාරස්ථානයකි.මේ විහාරස්ථානයේ ඉපැරැණි ගල්ලෙනක් තුළ මෙහි සියලු නිර්මාණයන් නිර්මාණය වී තිබේ.රජ දවස එවකට කුමර කුමරියන් ජල කී‍්‍රඩාවේ නියැළී සිටි ස්ථානයක් ලෙස සැලකෙන බවත්, අද එම ඇළ මාර්ගය නිසොල්මන්ව ගලා යන අයුරු දක්නට තිබෙන අතර මේ විහාරස්ථානයට දියකෙළිනාව නමින් ව්‍යවහාර වීම හේතුවක් වී ඇති බව මෙහි විහාරාධිපති ශාස්ත්‍රවේදී මොරගොල්ලේ ජිනරතන හිමියෝ මේ පිළිබඳව අදහස් දක්වමින් පැවසූහ.පසුගිය 2010 වර්ෂයේ විහාරස්ථානයට ඇතුළුවී ඇති නිදන් සොරුන් කණ්ඩායමක් මේ විහාරස්ථානයේ සැතපෙන බුදුපිළිමයේ නේත්‍රවලට හානි සිදුකර මෙහි ඇතුළත ඇත්දත් පිළිම හා චිත්‍රවලට හානි සිදුකරමින් පුරාවස්තු මංකොල්ලයකට සැරසී ඇත.ඉන්පසුව මේ විහාරස්ථානයට පුරාවිද්‍යා දෙපාර්තමේන්තුවෙන් පැමිණ හානියට හා මැකී යාමට තුඩු දී තිබුණු චිත්‍ර ගණනාවක් පිළිසකර කිරීම් කර ඇති අතර නේත්‍රවල හානි සිදුකර ඇති සැතපෙන බුදුපිළිම වහන්සේගේ නෙත් තැබීම සඳහා මෙතෙක් කිසිදු වැඩපිළිවෙලක් ගෙන නොමැති බව ද උන්වහන්සේ පැවසූහ.දැනට මේ ඓතිහාසික විහාරස්ථානය කරා යෑමට නිසි මාර්ගයක් නොමැති අතර කලකට පෙර මාර්ගයක් ඉදිකිරීමට සැලසුම් කර එය අතරමඟ නැවතී එම ඉදිකළ මාර්ග කොටසටද සෝදාපාළුවට ලක්වී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>26</day>
    </date>
    <link>http://www.dinamina.lk/2011/05/26/_art.asp?fn=r1105264</link>
    <topic>අඩවි වන කාර්යාලයෙන්රුපියල් 287000ක දඩ ආදායම්</topic>
    <author>ඉංගිරිය විශේෂ කේ. ටී. ඩී. දර්ශන</author>
    <content>නීති විරෝධී අන්දමින් කපා ප්‍රවාහනය කරන ලද දැව කඳන් විශාල ප්‍රමාණයක් අත්අඩංගුවට ගෙන සැකකරුවනට එරෙහිව නඩු පවරාලීමට ඉංගිරිය අඩවි වන කාර්යාලය පසුගිය 2010 වසරේදී ක්‍රියාකර තිබේ.එමඟින් රජයට උපයා දී ඇති දඩ මුදල් ආදායම රුපියල් 287,000කි. එම වසරේදී රාජසන්ත කරන ලද සමස්ත දැව තොගයෙහි වටිනාම රුපියල් තුන්ලක්ෂ අසූතුන්දහසකට අධික බව ඉංගිරිය අඩවි වන කාර්යාල නිලධාරී පී. එස්. එල්. ජයසිංහ මහතා පවසයි.අදාළ නඩු පැවරීම්, අනවසර දැව කැපීම් 12ක්, නීති විරෝධී දැව කඳන් ප්‍රවාහනය කරලීම් 05 ක්, අනවසර දැව ගබඩා කරලීම් 07 ක් සහ වෙනත් ආකාරයේ නීති කඩකිරීම් 05ක් සඳහා සිදු කොට ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>26</day>
    </date>
    <link>http://www.dinamina.lk/2011/05/26/_art.asp?fn=r1105265</link>
    <topic>උස්වැටකෙයියාව වෛද්‍ය පරීක්ෂණාගාරයට ගොඩනැඟිල්ලක් ඇතත් උපකරණ නෑ</topic>
    <author>හැඳල විශේෂ – ජූලියන් කෝරාළ</author>
    <content>පළාත් සභා ප්‍රතිපාදන වලින් ලක්ෂ 24ක් වැය කර උස්වැටකෙයියාව දිළිඳු ජනතාව සඳහා ප්‍රාදේශීය වෛද්‍ය පරීක්ෂණාගාරයක් සඳහා ගොඩනැඟිල්ලක් ප්‍රාදේශීය වෛද්‍ය නිලධාරී වෛද්‍ය හියු වීරක්කොඩි මහතාගේ මූලිකත්වයෙන් උස්වැටකෙයියාව ඩිස්පැන්සරිය අසල ඉදිකර තිබේ.එහෙත් ඒ සඳහා අවශ්‍ය උපකරණ ලබා ගැනීමට ඒ මහතාට තවමත් නොහැකි වී තිබේ.ඊට හේතුව වශයෙන් ඒ මහතා පවසන්නේ ඒ පිළිබඳව බස්නාහිර පළාත් වෛද්‍ය අමාත්‍යාංශය මුදල් වෙන්කර නොමැති බවයි.වත්තල ප්‍රාදේශීය සභාවේ සභාපති මේ පිළිබඳව අවධානය යොමුකර මේ සඳහා රුපියල් ලක්ෂ පහක මුදලක් හෝ අවශ්‍ය උපකරණ හෝ ලබාදෙන ලෙසට එම වෛද්‍යවරයා ඉල්ලයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>26</day>
    </date>
    <link>http://www.dinamina.lk/2011/05/26/_art.asp?fn=s1105261</link>
    <topic>එකිනෙකට වෙනස් අභියෝග හමුවේදෙපිල අද තරග බිමට</topic>
    <author>වර්නන් ගුණසේකර</author>
    <content>ත්‍රිත්ව ටෙස්ට් තරගමාලාවක අද කාඩිෆ්හි ඇරැඹෙන පළමු තරගයට සූදානම් වන ශ්‍රී ලංකාව හා එංගලන්තය එකිනෙකට වෙනස් අභියෝගවලට මුහුණ දෙමින් සිටිති.‘අළු බඳුන’ මේ වසරේදී සාර්ථකව රැකගත් ඇන්ඩෲ ස්ට්‍රාවුස්ගේ එංගලන්ත කණ්ඩායම දැන් මාන බලමින් සිටින්නේ ඉන්දියාව ලොව අංක 1 ස්ථානයෙන් පහ කිරීමටය. ශ්‍රී ලංකා සංචාරයෙන් පසුව එංගලන්තයට පැමිණීමට නියමිතව සිටින ඉන්දියාව එහිදී ටෙස්ට් තරග හතරක් ක්‍රීඩා කරනු ඇත.ශ්‍රී ලංකාව, වසර තුනකට වැඩි කාලයක්, ආසියා උප මහාද්වීපයෙන් පිටත ටෙස්ට් තරගයක් ක්‍රීඩා කර නැත. එංගලන්ත තණතීරුවලට හුරුවීමේ හැකියාව ඔවුන්ගේ පිතිකරුවන්ගේ තාක්ෂණය හා පන්දු යවන්නන්ගේ විනය උරගා බලන පරීක්ෂණයක් වනු ඇත.කෙසේ වෙතත්, ශ්‍රී ලංකාවේ වඩාත් ම වැදගත් කාරණාව වී ඇත්තේ මුත්තයියා මුරලිදරන් නැති අඩුව පියවා ගැනීමය. මුරලිදරන් ජාත්‍යන්තර ටෙස්ට් තරග බිමෙන් විශ්‍රාම යාමෙන් පසුව ශ්‍රී ලංකාව ටෙස්ට් තරග 4ක් ජයපැරදුමෙන් තොරව කෙළවර කරගෙන එක් තරගයක් පරාජය වී සිටී.2006 වසරේ ට්‍රෙන්ට්බ්‍රිජ් හිදි ශ්‍රී ලංකාව එංගලන්තයේදී සහභාගී වූ අවසන් ටෙස්ට් තරගයේ දී ශ්‍රී ලංකාව ලකුණු 134 ක ජයක් හිමි කරගත් අතර ත්‍රිත්ව ටෙස්ට් තරග මාලාව සම සමව අවසන් කිරීමට එම ජයග්‍රහණය ඉවහල් විය. ශ්‍රී ලංකාව එදා එම ජයග්‍රහණය කරා මෙහෙයවූයේ දෙවැනි ඉනිමේදී ලකුණු 70කට කඩුලු 8ක් බිද හෙලූ මුරලිදරන්ය.දණිස් ආබාධයක් මත ටෙස්ට් තරග බිමෙන් විශ්‍රම යාම නිසා ශ්‍රී ලංකාවට ලසිත් මාලිංග නමැති වේග පන්දු යවන්නාද අහිමිව තිබේ. කුමාර් සංගක්කාරගේ තැනට තිලකරත්න ඩිල්ෂාන් නමැති නව නායකයකුද පත්ව සිටී. ස්ටුවර්ට් ලෝ නව පුහුණුකරු ලෙස පත්ව සිටී.එංගලන්තයට එවැනි ප්‍රශ්න නැත. ස්ට්‍රාවුස් හා කණ්ඩායමේ අධ්‍යක්ෂ ඇන්ඩි ෆ්ලවර් එකට බැඳුනු,කාර්යක්ෂම සාර්ථක හවුලකින් යුතුව කණ්ඩායම පාලනය කරයි.අද ඇරැඹෙන තරගය වෙනුවෙන් ඔවුන් සිදුකර ඇති එකම වෙනස්කම වනුයේ තරග බිමෙන් සමුගෙන සිටින පෝල් කොලිංවුඩ් වෙනුවට ඔයින් මෝගන් අංක 6 ස්ථනයට ඇතුළත් කර තිබීමය.දැනට ටෙස්ට් තරග හයකට ක්‍රීඩා කර ඇති මෝගන් පසුගිය සතියේ ‘එංගලන්ත ලයන්ස්’ පිල නියෝජනය කරමින් ශ්‍රී ලංකාවට එරෙහිව ලබාගත් ලකුණු 193 ඔහුට, රවි බොපාරාට ඉහළින් කණ්ඩායමේ ස්ථානය තහවුරු කර දුන්නේය.එංගලන්ත පන්දු යැවීමේ බළඇණිය තුවාල ලබා සිටින ටිම් බ්‍රෙස්නන් නොමැතිව පිටියට පිවිසෙනු ඇත. සිවුදෙනෙකුගෙන් යුත් පන්දු ප්‍රහාරයට ජේම්ස් ඇන්ඩර්සන්, ස්ටුවර්ට් බ්‍රොඩ් හා පිට දඟ පන්දු යවන ග්‍රැහැම් ස්වෝන් සමග ක්‍රිස් ට්‍රෙම්ලට් එක්වීමට නියමිතය.නුවන් ප්‍රදීප් යළි ශ්‍රී ලංකාවටඑංගලන්ත ‘ඒ’ කණ්ඩායම සමඟ පැවැති සිවුදින පුහුණු තරගය දිනා දුන් වේගපන්දු යවන්නා වන නුවන් ප්‍රදීප් දණහිසේ ආබාධයකට ගොදුරුවීම හේතුවෙන් යළි ශ්‍රී ලංකාව බලා පිටත්ව ඒමට නියමිතය.ඩර්බි හි පැවැති එම සිවුදින තරගයේ එංගලන්ත ‘ඒ’ පිලේ දෙවැනි ඉනිමේදි ඔහු ලකුණු 29කට කඩුලු 4ක් දවාලීය.“යළි ශ්‍රී ලංකාවට යෑමට සිදුවීම තරුණ ක්‍රීඩකයාට අවාසනාවන්ත ප්‍රවෘත්තියක්” ශ්‍රී ලංකා පිලේ පුහුණුකරු ස්ටුවර්ට් ලෝ පැවසීය.ලසිත් මාලිංගගෙන් හිස්වු පුරප්පාඩුව පිරවීමට නුවන් ප්‍රදීප් ට විශාල අවස්ථාවක් තිබූ බව ලෝ ගේ අදහසය.“ඔහු අපේ හොඳම බලාපොරොත්තුවක්. ඔහුට යළි ශ්‍රී ලංකාව බලා යාමට සිදුවුවහොත් එය මට විශාල කණගාටුවක් වේවි.ඔහුට ශල්‍ය කර්මයක් සිදු කිරීමට අවශ්‍යතාවක් පැන නොනැගුණහොත් ඔහු මෙහි රඳවා ගැනීමට අපිට හැකියි. නමුත් එය බලාපොරොත්තුවක් පමණයි” ලෝ වැඩි දුරටත් පැවැසීය.නුවන් ප්‍රදීප් වෙනුවට මේ දිනවල ලැක්කෂයර් ප්‍රාන්ත පිලට දක්ෂ ලෙස ක්‍රීඩා කරමින් සිටින ෆර්වේස් මහරූෆ් කැඳවා ඇත. 26 හැවිරිදි තුන් ඉරියව් ක්‍රීඩක මහරූෆ් අවසන් වරට ශ්‍රී ලංකා පිල නියෝජනය කළේ 2007 වසරේ ඔස්ට්‍රේලියාවේදීය.ඒ අනුව ඔහු ශ්‍රී ලංකා පිලට එක්වන්නේ වසර 4කට පසුවය.ශ්‍රී ලංකාව – තිලකරත්න ඩිල්ෂාන් (නායක), තරංග පරණවිතාන, ළහිරු තිරිමාන්න, කුමාර් සංගක්කාර, මහේල ජයවර්ධන, තිලාන් සමරවීර, දිනේෂ් චන්දිමාල්, ප්‍රසන්න ජයවර්ධන, තිසර පෙරේරා, සුරාජ් රන්දීව්, අජන්ත මෙන්ඩිස්, රංගන හේරත්, චානක වෙලගෙදර, සුරංග ලක්මාල්, ෆර්වේස් මහරූෆ්එංගලන්තය – ඇන්ඩෲ ස්ට්‍රවුර්ස් (නායක), ඇලෙස්ටෙයාර් කුක්, ජොනතන් ටෙ‍්‍රාට්, කෙවින් පීටර්සන්, ඉයන් බෙල්, ඔයින් මෝගන්, මැට් ප්‍රියර්, ස්ටුවර්ට් බ්‍රෝඩ්, ග්‍රැහැම් ස්වාන්, ක්‍රිස් ට්‍රෙම්ලට්, ජේම්ස් ඇන්ඩර්සන්, ස්ටිවන් ෆින්.</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>26</day>
    </date>
    <link>http://www.dinamina.lk/2011/05/26/_art.asp?fn=s1105262</link>
    <topic>දෙවැනි ටෙස්ට් තරගයේ ජය පාකිස්තානයට</topic>
    <author>සාන්ත කිට්ස් (ඒ.එෆ්.පී)</author>
    <content>අබ්දුල් රෙහ්මාන් සිය ටෙස්ට් දිවියේ හොඳම පන්දු යැවීම වාර්තා කරමින් පාකිස්තාන - කොදෙව් දෙවැනි ටෙස්ට් තරගයෙන් ලකුණු 196ක් විශිෂ්ට ජයක් පාකිස්තානයට අත්කරදීමට සමත්විය.තරගයේ අවසන් දිනයේදී ලකුණු 427ක් ඉලක්කයක් හඹා ගිය කොදෙව්පිල ලකුණු 230කට දවාලමින් කඩුලු 4ක් රෙහ්මාන් ලබා ගත් අතර සයීඩ් අජ්මාල් කඩුලු 3ක් බිඳ දැමුවේය.ඒ අනුව තරග 2කින් සමන්විතවූ පාකිස්තාන - කොදෙව් ටෙස්ට් තරගාවලිය 1-1ක් ලෙස ජය පරාජයෙන් තොරව නිමාවට පත් විය. දෙපිල අතර පැවැති පළමු ටෙස්ට් තරගයෙන් ලකුණු 40ක ජයක් කොදෙව් පිලට හිමිවිය.තරගයේ වීරයා ලෙස තව්ෆීක් උමාර් සම්මාන දිනූ අතර සයීඩ් අජ්මාල් තරගාවලියේ වීරයා සම්මානය හිමිකර ගත්තේය.පාකිස්තානය පළමු ඉනිම – 272 - අසාර් අලි 67 (රවී රාම්පෝල් 68/3) සහ දෙවැනි ඉනිම – 377/6 (ඉනිම අත්හිටුවන ලදී) තන්වීර් උමාර් 135, මිස්බා උල් හක් නොදැවී 102, අසාර් අලි 53කොදෙව් පළමු ඉනිම 223 – මාලන් සැමුවෙල්ස් 57 (මොහොම්මඩ් හෆීස් 23/3) හා දෙවැනි ඉනිම – 230 - ඩැරන් බ්‍රාවෝ 50, ඩැරන් සැමී 41, (අබ්දුල් රෙහ්මාන් 65/4, සයිඩ් අජ්මාල් 79/3).</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>26</day>
    </date>
    <link>http://www.dinamina.lk/2011/05/26/_art.asp?fn=s1105263</link>
    <topic>චෙන්නායි පිල අවසන් තරගයට</topic>
    <author/>
    <content>මහේන්ද්‍ර සිං දෝනිගේ නායකත්වයෙන් යුත් චෙන්නායි සුපර් කිංග්ස් කණ්ඩායම මෙවරද ඉන්දීය ප්‍රිමියර් ලීග් තරගමාලාවේ අවසන් තරගයට සුදුසුකම් ලබා ගැනීමට සමත්විය. පසුගියවර චෙන්නායි සුපර් කිංග්ස් කණ්ඩායම මුම්බායි ඉන්දියන්ස් කණ්ඩායම ලකුණු 22කින් පරදවා සූරතාව දිනා ගනු ලැබීය.අවසන් තරගයට සුදුසුකම් ලැබීමේ පළමු තරගයේ දී පෙරේදා රෝයල් චැලෙන්ජර්ස් බැංගලෝර් පිල කඩුලු 6කින් පැරදවීමට චෙන්නායි සුපර් කිංග්ස් කණ්ඩායම සමත් විය.පෙරේදා පැවැති තරගයේ දී පළමුව පන්දුවට පහර දුන් රෝයල් චැලෙන්ජර්ස් පිලට නියමිත ඕවර 20 තුළදී කඩුලු 4ක් දැවී ලකුණු 175ක් රැස් කළ අතර ඊට විරාත් කෝලී නොදැවි ලකුණු 70ක් ද මයාන්ක් අග්‍රාවල් ලකුණු 34ක් ද එක්කොට තිබුණි.ලකුණු 176ක ජයග්‍රාහී ඉලක්කයක් හඹා ගිය චෙන්නායි පිල ඕවර 19.4කදී කඩුලු 4ක් දැවී ජයග්‍රහණය අත් කර ගනු ලැබීය. සුරේෂ් රයිනා නොදැවී ලකුණු 73ක්, සුබ්‍රමනියම් බද්‍රිනාත් ලකුණු 34ක්, රැස් කළහ.රෝයල් චැලෙන්ජර්ස් පිල කඩුලු 4ක් දැවී (ඕවර 20) – 175 විරාත් කෝලී (නොදැවි) 70, මයාන්ක් අග්‍රාවල් 34චෙන්නායි සුපර් කිංග්ස් පිල කඩුලු 4ක් දැවී (ඕවර 19.4) – 177 සුරේෂ් රයිනා (නොදැවී) 73, සුබ්‍රමනියම් බද්‍රිනාත් 34, මහේන්ද්‍ර සිං දෝනි 29, අල්බේ මෝකල් (නොදැවී) 28 (සහීර් ඛාන් 31/2).</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>26</day>
    </date>
    <link>http://www.dinamina.lk/2011/05/26/_art.asp?fn=s1105264</link>
    <topic>මොබිටෙල් සහාය දිවීමේ සැණකෙළිය හෙට සිට</topic>
    <author>ප්‍රින්ස් ගුණසේකර</author>
    <content>මොබිටෙල් සහාය දිවීමේ සැළකෙළිය හෙට (27) දියගම මහින්ද රාජපක්ෂ ජාත්‍යන්තර ක්‍රීඩාංගණයේදී ආරම්භ වේ. දින තුනක් පුරා පැවැත්වෙන සහාය දිවීමේ සැණකෙළිය 29 දා නිමාවට පත්වීමට නියමිතය.ශ්‍රී ලංකා මලල ක්‍රීඩා සංගමය පාසල් මලල ක්‍රීඩා සංගමය හා එක්ව ටෙලිකොම් මොබිටෙල් අනුග්‍රහයෙන් මේ සහාය දිවීමේ සැණකෙළිය පැවැත්වේ. පිරිමි කණ්ඩායම් 53ක්, කාන්තා කණ්ඩායම් 58ක් පාසල් 111ක් නියෝජනය කරමින් සහාය දිවීමේ සැණකෙළියට එක්වේ. එයට අමතරව විවෘත සහාය දිවීමේ කණ්ඩායම් 7ක් මේ තරගාවලියට එක්වෙති.යුද, ගුවන්, නාවික හමුදා කණ්ඩායම්වලට අමතරව ලංකා ලයන්ස්, බදුල්ල, අම්පාර, අනුරාධපුර දිස්ත්‍රික් සංගම් නියෝජනය කරමින් සහාය දිවීමේ කණ්ඩායම් තරගාවලියට එක්වෙති.තරගාවලියට එක්වන ක්‍රීඩකයන්ට දීපන්ගොඩ මේධානන්ද විද්‍යාලය, ක්‍රීඩිකාවන්ට දියගම කනිෂ්ඨ විද්‍යාලය නේවාසික පහසුකම් සඳහා වෙන්කර ඇතැයි ශ්‍රී ලංකා මලල ක්‍රීඩා සංගමයේ සභාපති මේජර් ජෙනරාල් පාලිත ප්‍රනාන්දු මහතා පැවැසීය.මොබිටෙල් සහාය දිවීමේ සැණකෙළිය පිළිබඳ මාධ්‍ය දැනුවත් කිරීමේ හමුවක් පෙරේදා ශ්‍රී ලංකා මලල ක්‍රීඩා සංගම් මූලස්ථානයේදී පැවැත්වුණි. මෙහිදි අදහස් දැක්වූ ශ්‍රී ලංකා මොබිටෙල් ජ්‍යෙෂ්ඨ සාමාන්‍යාධිකාරි (වෙළෙඳ) චන්දික විතාරණ මහතා පැවසුවේ ලබන වසරේ සිට සහාය දිවීමේ සැණකෙළියේ කටයුතුවලට ජංගම දුරකථන තාක්ෂණය එක්කිරීමට අපේක්ෂා කරන බවය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>26</day>
    </date>
    <link>http://www.dinamina.lk/2011/05/26/_art.asp?fn=s1105265</link>
    <topic>හැකි නම් හෂාන් සොයා දෙන්නක්‍රීඩා ඇමැති විපක්ෂයෙන් ඉල්ලයි</topic>
    <author>දයා පෙරේරා සහ දුමින්ද ගුරුගේ</author>
    <content>ක්‍රිකට් තරග මුදලට පාවා දුන් බවට ප්‍රකාශයක් කළ හිටපු ක්‍රිකට් ක්‍රීඩක හෂාන් තිලකරත්න මහතා සොයා දෙන්නැයි ක්‍රීඩා ඇමැති මහින්දානන්ද අලුත්ගමගේ මහතා පාර්ලිමේන්තුවේදී ඊයේ (25) විපක්ෂයෙන් ඉල්ලා සිටියේය.1992 සිට ක්‍රිකට් තරග මුදලට පාවා දුන් බවට සාක්ෂි තමා සතුව ඇතැයි හෂාන් තිලකරත්න මහතා ප්‍රකාශ කිරීමෙන් පසු මේ පිළිබඳ පරීක්ෂණයක් කිරීමට අපරාධ පරීක්ෂණ දෙපාර්තමේන්තුවට බාර දුන් බව ද අපරාධ පරීක්ෂණ දෙපාර්තමේන්තුව තිලකරත්න මහතාගෙන් ප්‍රශ්න කළ බව ද ඇමැතිවරයා කීවේය.හෂාන් තිලකරත්න මහතා මේ පිළිබඳ තොරතුරු හෙළි කිරීමට ආරක්ෂාවක් නැතැයි කී විට ඔහුට අවශ්‍ය ආරක්ෂාව ලබා දුන් බව ද, එහෙත් ඉන් පසුව ඔහු තොරතුරු ලබාදීම මඟ හරින බව ද, කී ඇමැතිවරයා දැන් ඔහුට දුරකතනයෙන් කතා කළ විට දුරකතනයට එන්නේ බිරිඳ බව ද කීවේය.හෂාන් තිලකරත්න මහතාගෙන් මේ පිළිබඳ විමසීමට ජාත්‍යන්තර ක්‍රිකට් කවුන්සිලයෙන් ද පැමිණි බව ද, ඔවුන්ට ද තිලකරත්න මහතා සොයා ගැනීමට නොහැකි වූ බව ද, ඇමැති අලුත්ගමගේ මහතා කීවේය.කොළඹ දිස්ත්‍රික් මන්ත්‍රී රවී කරුණානායක මහතා මතු කළ ප්‍රශ්නයකට පිළිතුරු දෙමින් ඇමැති අලුත්ගමගේ මහතා මේ බව පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>26</day>
    </date>
    <link>http://www.dinamina.lk/2011/05/26/_art.asp?fn=s1105266</link>
    <topic>තහනම් උත්තේජක භාවිතය වැළැක්වීමටක්‍රීඩා අමාත්‍යාංශයෙන් දැඩි පියවර</topic>
    <author/>
    <content>ක්‍රීඩාව සම්බන්ධව ජාත්‍යන්තර ව පවතින ප්‍රඥප්තිවලට අනුව ක්‍රීඩාව පෝෂණය කිරීම සඳහා තහනම් උත්තේජක භාවිතයට එරෙහිව දැඩි පියවර ගැනීමට ක්‍රීඩා අමාත්‍යාංශය කටයුතු කරන බව අවධාරණය කරයි.තහනම් උත්තේජක භාවිතය සම්බන්ධව පාසල් මට්ටමේ සිට ජාතික හා ජාත්‍යන්තර මට්ටම දක්වා ක්‍රීඩකයින් දැනුවත් කිරීම සඳහා ක්‍රීඩා වෛද්‍ය ආයතනයෙන් පරිභාහිරව ජාතික තහනම් නිවාරණය පාලන ආයතනයක් පිහිටුවීමට ක්‍රීඩා අමාත්‍යාංශයේ අවධානය යොමු වී ඇති බව ක්‍රීඩා අමාත්‍ය මහින්දානන්ද අලුත්ගමගේ මහතා පවසයි.ශ්‍රී ලංකාවේ ජාතික ක්‍රීඩාවන් ශක්තිමත් ලෙස ඉදිරියට ගෙනයාම සඳහා රජය විශාල උත්සාහයක් ගන්නා අවස්ථාවේ දී ඊට එරෙහිව තහනම් උත්තේජක භාවිතය ශීඝ්‍රයෙන් වර්ධනය වීමේ අවදානම ක්‍රීඩාවේ පැවැත්මට තර්ජනයක් විය හැකි බැවින් පාසල් මට්ටමේ සිට සියලුම ක්‍රීඩකයින් නිවැරදිව දැනුවත් කර තහනම් උත්තේජක භාවිතා කරන ක්‍රීඩකයින්ට මෙන්ම ඒ සඳහා යොමුකරන පුහුණුකරුවන් හා ක්‍රීඩා සංගම්වලට ද ඉදිරියේදී දැඩි ක්‍රියාමාර්ග ගැනීමට කටයුතු කරන බව ක්‍රීඩා අමාත්‍යාංශය පවසයි.ක්‍රීඩා වෛද්‍ය ආයතනය විසින් මේ වනවිටත් චක්‍රලේඛ මගින් ක්‍රීඩා සංගම් දැනුවත් කර ක්‍රීඩකයන්ට අවශ්‍ය වෛද්‍ය පහසුකම්, බෙහෙත් ද්‍රව්‍ය, විටමින් හා පෝෂණ ආදේශක ක්‍රීඩා වෛද්‍ය ආයතනයෙන් ලබා ගත යුතු බව දැනුම් දී ඇති අතර ඊට පරිබාහිරව බෙහෙත් ද්‍රව්‍යයන්, විටමින් හෝ පෝෂණ ආදේශක පිටතින් ලැබුවහොත් ඒ බව වහාම ක්‍රීඩා වෛද්‍ය ආයතනයට දැනුම් දිය යුතුබවට ද ක්‍රීඩයකයින් දැනුවත් කර ඇතැයි ද ක්‍රීඩා අමාත්‍යාංශය අවාධාරණය කරයි.2011 වර්ෂයේදී තහනම් උත්තේජක පරීක්ෂණ 500ක් සිදු කිරීමට ක්‍රීඩා වෛද්‍ය ආයතනය කටයුතු යොදා ඇති අතර සෑම ජාතික ක්‍රීඩා තේරිම් තරග හා ජාත්‍යන්තර ක්‍රීඩා ඉසව් සඳහා යන සෑම ක්‍රීඩක ක්‍රීඩිකාවකගේම තහනම් උත්තේජන පරීක්ෂණ සිදු කිරීමට තීරණය කර ඇතැයි ක්‍රීඩා අමාත්‍යාංශය අවධාරණය කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>26</day>
    </date>
    <link>http://www.dinamina.lk/2011/05/26/_art.asp?fn=f1105261</link>
    <topic>විශ්‍රාම වැටුපේ අස්ථාන බිය</topic>
    <author>රාමන්</author>
    <content>මේ දිනවල එම යෝජනාව පනතක් මඟින් ක්‍රියාත්මක කිරීමටයි රජයේ සූදානම. ඊට එරෙහිව වෘත්තීය සමිති ක්‍ෂේත්‍රයෙන් ප්‍රබල විරෝධයක් මතු වෙලා. මෙම විරෝධය මතු කරන්නේ අන්තර් සමාගම් සේවක සමිතිය, කටුනායක නිදහස් වෙළෙඳ කලාපයේ වෘත්තීය සමිති හා බැංකු ක්‍ෂේත්‍රයේ සමහර වෘත්තීය සමිති. විශේෂයෙන්ම මෙම විරෝධය දැඩිව නඟන්නේ ජනතා විමුක්ති පෙරමුණට සම්බන්ධ සමිති. මේ අතර අනෙක් සමිති තුළ ද දැඩි කුතුහලක් හා කම්පනයක් පවතිනවා. නොදැනුවත්කම හා යම් යම් සංශෝධන යෝජිත පනතට එක් කර ගැනීමේ වුවමනාව එම විරෝධතා තුළ ගැබ් වෙලා. හේතුව ආණ්ඩුවට මේ වැදගත් යෝජනාව නිසි පරිදි විකුණා ගැනීමට නොහැකිවීමයි. හිටි හැටියේ පනත් මතු වෙනවා මිස ඊට අවශ්‍ය පසුබිම මාධ්‍ය මඟින් සැකසෙන්නේ නැහැ. නැතිනම් මාධ්‍ය දැනුම්වත් කරන්නේ නැහැ. කෙටියෙන් සඳහන් කරන්නේ නම් රජයේ මාධ්‍යවලට වත් යම් පැහැදිලි කිරීමක් සිදු වන පාටක් පෙනෙන්නට නැහැ. මේ නිසා පෞද්ගලික අංශයේ විශ්‍රාම වැටුප් පනත සම්බන්ධයෙන් ද විරුද්ධ මතධාරීන්ට තම මතය රිසි සේ හැසිරවීමට හැකි වුණා.පෞද්ගලික අංශයට හිමි වන යෝජිත විශ්‍රාම වැටුප් ප්‍රතිලාභය හොඳ වැඩක්. මට පෙනෙන විදිහට මේ වැඩ පිළිවෙළේ වැඩ කරන ජනතාවට පහර වදින කිසි දෙයක් නැහැ. මෙය ලැබෙන්නේ ඔවුන්ට දැනට ලැබෙන සියලුම ප්‍රතිලාභ වලට අමතරවයි. වාසුදේව නානායක්කාර ඇමතිවරයා (22. 05. 2011) දින රිවිර පුවත්පතට සඳහන් කරන්නේ එහෙමයි. වෘත්තීය සමිති නායකයෙකු මෙන් ම වමේ නායකයෙකු වන වාසුදේව ඇමැතිවරයා මෙම කාර්යය නිවැරදි නොවේ නම් මෙවන් සහතිකයක් දෙන්නේ නැහැ.පෞද්ගලික අංශයට යෝජිත විශ්‍රාම වැටුප් ක්‍රමය ආණ්ඩුවේ ප්‍රගතිශීලී වැඩපිළිවෙළේම තවත් ප්‍රතිපාදනයක්. මෙය ලබා දෙන්නේ දැනට ඔවුන්ට ලැබෙන ප්‍රතිලාභවලට අමතරවයි. සේවකයාගේ වැටුපින් 2 % ක් හා හාම්පුතාගෙන් 2 % ක් මෙම අරමුදලට බැර වෙනවා. ඊට අමතරව රජයෙන් මුදලක් එම අරමුදලට වාර්ෂිකව බැර කරනවා. මේ වසරේ ඒ සඳහා බැර කරන මුදල රුපියල් බිලියන 1 ක් නැතිනම් මිලියන 1000 ක්. මීට අමතරව සේවකයා ලබන පාරිභෝගිකයෙන් 10 % ක් ද මෙම අරමුදලට එක් කරනවා. 2005 ට පෙර අප රට තුළ දක්නට ලැබුණේ විශ්‍රාම වැටුප් හිමිකම් ඇති අයටත් එය අහිමි කිරීමේ ප්‍රවණතාවක් වරක් ශ්‍රී ලංකාවට පැමිණි ලෝක බැංකුවේ සභාපතිවරයෙකු වූ රොබට් බැක්මනාරා යෝජනා කළේ සේවා නියුක්තියන්ගේ භාර කාර අරමුදල අහෝසි කර එය විශ්‍රාම වැටුපක් බවට පරිවර්තනය කරන ලෙසයි. එවකට පැවති එක්සත් ජාතික පක්ෂ රජයක් මඟින් එම යෝජනාව ප්‍රතිපත්තියක් ලෙස පිළිගැනීම නිසා ඊට ධවල පත්‍රිකාවක් ද සැකසුණා. වෘත්තීය සමිතිවල විරෝධතාවයන් නිසා එය ක්‍රියාත්මක කිරීමට නොහැකි වුණා.මෙදා සිදු වන්නේ ඊට හාත්පසින්ම වෙනස් වූ ප්‍රගතිශීලී ක්‍රමයක්. වැඩ කරන ජනතාව ප්‍රයෝජනවත් ලෙස සැකසුණු ක්‍රමයකට විශ්‍රාම වැටුප් හිමි කම ලබා දීමයි. මෙමඟින් ලැබෙන විශ්‍රාම වැටුපෙන් 30 % ක් ප්‍රතිශතයක් පමණක් බවට නැෙඟන චෝදනාවට වාසුදේව නානායක්කාර ඇමැතිවරයා පිළිතුරු දෙන්නේ මෙහෙමයි.“අපි නිදර්ශනයක් හැටියයට හිතමු රු. 10000 /- ක වැටුපක් ලබා ගන්නා පෞද්ගලික අංශයේ සේවකයෙක් ගැන. ඔහුට නියමිත සේවා කාලය සම්පූර්ණ කර සේවයෙන් යද්දී සාමාන්‍යයෙන් හිමි වන ඊ. ටී. එෆ්., ඊ. පී. එෆ්. පාරිතෝෂිත දීමනාවලට අමතරව රු. 2500 /- ක පමණ විශ්‍රාම වැටුපක් හිමි වෙනවා. මෙය දීර්ඝ කාලීනව අඛණ්ඩව හිමි වෙනවා. එය විශ්‍රාම වැටුප යහපතක් නොවේ ද (22. 05. 2011 රිවිර)විශ්‍රාම වැටුප්ලාභියා හදිසියේ මිය ගියොත් වයස අවුරුදු 18 කට වැඩි දරුවෙකුට එය හිමි වෙනවා. නව සංශෝධනයක් සමග දැන් එය බිරියටත් ලබාගත හැකියි. මීට අමතරව විශ්‍රාම වැටුපට හිමිකම් කියන වසර 10 ක සේවා කාලය සම්පූර්ණ කරන්නේ නැතුව සේවකයෙකුට ඊට අඩු කාලයකින් විශ්‍රාම යෑමට සිදු වන්නේ නම් එතකේ අඩු කර ගත් මුදලින් 60 % ක් ඔවුන්ට ආපසු ලබා ගැනීමට හැකි වන පරිදි පනත සංශෝධනය කිරීමට ද රජය සූදානම්. මෙය වෘත්තීය සමිතිවල අදහස්වලට සවන් දීමක්. මූලික විරෝධය මතු වූයේ කාලාත්‍රයා මිය ගිය පසුව රජයේ සේවකයන්ට මෙන් විශ්‍රාම යෑමට සිදුවුහොත් මීට දායක කර ගන්නා මුදල නොලැබීමේ ගැටලුවයි. ඒ ගැටලු දෙකටම දැන් විසඳුම් ලැබී තිබෙනවා. යෝජිත විශ්‍රාම වැටුප් ක්‍රමයේ සුරක්ෂිතතාවය සම්බන්ධයෙන් ලැබෙන හොඳම සහතිකය රජයයි. “කිසිසේත්ම එවැනි අනතුරක් නැහැ. යෝජිත විශ්‍රාම වැටුප් ක්‍රමය ක්‍රියාත්මක කිරීම සඳහා අරමුදලක් පිහිටුවනවා. ඒ අරමුදල මාර්ගයෙන් විශ්‍රාම වැටුප් ලබාදීම රජයේ සැලසුම වී තිබෙන බව කිව යුතුයි”-කම්කරු ඇමැති ගාමිණි ලොකුගේ (24. 05. 2011 දිවයින)අමාත්‍ය වාසුදේව නානායක්කාර “මේකේ සුරක්ෂිතතාවය ගැන රජය සහතික වෙනවානෙ. ඒ නිසානේ මේ සඳහා රජය රුපියල් මිලියන 1000 ක මුදලක් යොදවන්නේ. රජය මෙහි අවසාන වගකීම බාර ගන්නවා.වෙනත් රටවල මෙවන් විශ්‍රාම වැටුප් හෝ සුබ සාධන අරමුදල් ක්‍රියාත්මක වන්නේ රාජ්‍ය මැදිහත් වීමකින් තොරවයි. අපේ රටේ ඒ සඳහා රජය මැදිහත් වී වගකීම බාරගෙන තිබෙනවා. මේ නිසා විශ්‍රාම වැටුපට බැර වන මුදල සුරක්ෂිතයි. එසේ ම රජය ජාතික අය වැය ලේඛනයෙන් යම් බර පැනක් දැරීමෙන් ජනතාවගේ මුදල් සම්බන්ධ කර ගෙන තිබෙනවා. මෙය රජය මගින් වැඩ කරන ජනතාවට පිරිනමන තවත් වරප්‍රසාදයක් මෙන් ම සුබ සාධන ව්‍යාපෘතියක් ද වෙනවා.නවතම පර්යේෂණයක අනුව 2020 වන විට මෙරට වයස්ගත ජනගහනය රටෙ සමස්ත ජනගහනයෙන් 20 % ක් පමණ වේ යැයි දැනටමත් ගණන් බලා අවසන්. 1991 දී ශ්‍රී ලංකාවේ ජජනගහනයට අනුව ශ්‍රම බලාකයට ඇතුළත් නැතිව යැපෙන ප්‍රතිශතය මුළු ජනගහනයෙන් 65 % යි. මින් 52 % ක් ළමයින්. 13 % වැඩිහිටියන්. මෙම ප්‍රමාණය 2011 වන විට වැඩි වෙලා. යැපෙන ප්‍රතිශතය 60 % යි. ළමයින් 34 % ක් වී වැඩිහිටියන් 21 % ක් වෙලා. මේ නිසා වැඩිහිටියන් රැක බලා ගැනීම වෙනුවෙන් ප්‍රායෝගික වැඩපිළිවෙළක් අවශ්‍යයි. යෝජිත විශ්‍රාම වැටුප් යෝජනාවෙන්ද ඒ සඳහා ලැබෙන්නේ මහඟු අනුබලයක්..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>27</day>
    </date>
    <link>http://www.dinamina.lk/2011/05/27/_art.asp?fn=n1105271</link>
    <topic>‘මවුබිම වෙනුවෙන් රණවිරුවෝ’මහා සැමරුම් දිනය අදයි</topic>
    <author>චන්ද්‍රිකා පෙරේරා හා භක්ති ධර්මප්‍රිය මෙන්ඩිස්</author>
    <content>රණවිරු විජයග්‍රහණයේ පෙළපාළිය හා දැය වෙනුවෙන් ජීවිත පූජාකළ විරුවන්ට ජාතියේ උත්තමාචාරය පුද කිරීමේ රාජ්‍ය උළෙල ජනාධිපති මහින්ද රාජපක්ෂ මහතාගේ ප්‍රධානත්වයෙන් අද (27) පැවැත්වේ.ත්‍රිවිධ හමුදාව, පොලිසිය, විශේෂ කාර්ය බළකාය හා සිවිල් ආරක්ෂක දෙපාර්තමේන්තුවේ රණවිරුවන් අට දහසකට අධික ප්‍රමාණයකගේ සහභාගීත්වයෙන් අද උදෑසන ගාලු මුවදොර පිටියේ දී විජයග්‍රහණයේ පෙළපාළිය පැවැත්වෙයි.පැරෂුට් මඟින් මානුෂික මෙහෙයුමට රණවිරුවන් එක් වූ අයුරු එහි දී පෙන්නුම් කෙරෙන අතර නාවික බලය සයුරේ දී ද ගුවන් බලය ගුවනේ ද පාබල හමුදාවේ බලය පිටියේ දී ද ප්‍රදර්ශනය කෙරෙනු ඇත.එදින සවස 4.30 ට ශ්‍රී ජයවර්ධනපුර කෝට්ටේ පාර්ලිමේන්තුව අභියස පිහිටි රණවිරු ස්මාරකය අභියසදී ජාතික රණවිරු සැමරුම පවත්වනු ලබයි. දැය වෙනුවෙන් දිවිදුන් රණවිරුවන්ට ජාතියේ උත්තමාචාරය පුදකිරීම සඳහා එහි දී ජනාධිපතිවරයා විසින් ප්‍රථම මල්කළඹ පුදකිරීමට නියමිතය.ජාතික ගීය ගායනා කිරීමෙන් පසු විනාඩි දෙකක නිශ්ශබ්දතාවක් පවත්වා උත්තමාචාර පුදකිරීම ආරම්භ කරනු ඇත.සර්ව ආගමික අශිර්වාදයෙන් පසු ත්‍රිවිධ හමුදා පොලිස් තූර්යවාදනය හා රණබෙර වාදනය කිරීම ද සිදු වේ. දේශය වෙනුවෙන් තම දිවි පුදකළ රණවිරුවන්ට සෑම වසරකදීම ජාතියේ උත්තමාචාරය පුද කිරීම ජාතික රණවිරු සැමරුම් දින දී සිදු කෙරේ.අද (27) සවස 6.00 ට පහනක් දල්වා රණවිරුවන් සිහිකිරීමේ උතුම් කාර්යයට එක්වන ලෙස රණවිරු සේවා අධිකාරියේ සහාපතිනි පද්මා වෑත්තෑව මහත්මිය සියලු රටවැසියන්ගෙන් ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>27</day>
    </date>
    <link>http://www.dinamina.lk/2011/05/27/_art.asp?fn=n1105272</link>
    <topic>කොළඹ පාසල් රජයේ ආයතනඅද නිවාඩු</topic>
    <author>උදුලා පීරිස්</author>
    <content>දෙවර්ෂ පූර්ණ මානුෂික විජයග්‍රාහී සැමරුම නිමිත්තෙන් කොළඹ නගර සභා බල ප්‍රදේශය තුළ පිහිටි සියලුම රජයේ ආයතන හා රජයේ පාසල් නිවාඩු දිනයක් බවට රජය ප්‍රකාශයට පත්කරයි.කොළඹ නගර සීමාවේ පිහිටි රාජ්‍ය අමාත්‍යාංශ, දෙපාර්තමේන්තුව, රජයේ බැංකු, රජයේ පාසල් නිවාඩු දිනයක් ලෙස රාජ්‍ය පරිපාලන හා ස්වදේශ කටයුතු අමාත්‍යාංශයේ ලේකම් පී. බී. අබේකෝන් මහතාගේ අස්සනින් යුත් චක්‍ර ලේඛයක් ප්‍රකාශයට පත්කර ඇත.මේ නිසා කොටුව කොම්පඤ්ඤවීදිය කොල්ලුපිටිය, බම්බලපිටිය, නාරාහේන්පිට, කිරුළපන, කුරුඳුවත්ත, බොරැල්ල, දෙමටගොඩ, මරදාන, පිටකොටුව, අලුත්කඩේ, කොටහේන, තොටළඟ, මට්ටක්කුලිය ප්‍රදේශවල පිහිටි සියලුම රජයේ ආයතන හා රජයේ පාසල් අද විවෘත නොකරනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>27</day>
    </date>
    <link>http://www.dinamina.lk/2011/05/27/_art.asp?fn=n1105273</link>
    <topic>අරිසෙන් අහුබුදුකලුරිය කරයි</topic>
    <author>මහරගම විශේෂ වේහැල්ලේ පියතිලක</author>
    <content>සිව් හෙළයට පෙම් බැඳි හෙළයේ මහා ඇදුරාණෝ සහස් සංජාත සිහලුන්ට සිප් කිරි පෙවූ මහා පඬුවාණෝ ඊයේ ත්‍රිසිංහලයට ආයුබෝවන් කියූහ. මේ පුවත ඇසූ සැමගේ ඇසට කඳුලක් පෙරෙනු ඇත. 1926 මාර්තු 18 වන දින දකුණු ලක කොග්ගල උපත ලද ආරියසේන අශුබෝධ මුනිදස් කුමරතුඟු ගිය මඟ යමින් අරිසෙන් අහුබුදු විය.ගුරුවරයෙක් කවියෙක් සාහිතකරුවෙක්, ගීත රචකයෙක් මෙන්ම රාවණා වැනි උත්තුංග නාට්‍ය නිර්මාණය කළ අරිසෙන් අහුබුදු මේ රට කළ බොහෝ නායකයන්ට ගුරු විය. කලා ශූරී, කලා භූෂණ ආදී රාජ්‍ය සම්මානවලට භාජනය වූ අරිසෙන් අහුබුදු මෑතදී මහා සංඝරත්නය විසින් මෛත්‍රීභූෂණ සම්මානයෙන් පුද දුන්හ.“නම් තැබීමේ මහා පඬුවා” නම්දුන් දරුකැළ දහස් ගණනකි. මේ මහා පඬුවාගේ අවසන් කටයුතු පසුව දැනුම් දීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>27</day>
    </date>
    <link>http://www.dinamina.lk/2011/05/27/_art.asp?fn=n1105277</link>
    <topic>කොළඹ යටිතල පහසුකම් සංවර්ධනයටරු. මිලියන 16650ක්</topic>
    <author>සිතාරා සේනානි සහ ධනුෂ්ක ගොඩකුඹුර</author>
    <content>කොළඹ අගනගර පාලන ප්‍රදේශයේ යටිතල පහසුකම් හා ප්‍රාදේශීය සේවාවන් සංවර්ධනය කිරීම සඳහා රුපියල් මිලියන 16650 ක් වෙන්කෙරේ.ජනාධිපති මහින්ද රාජපක්‍ෂ මහතාගේ යෝජනාවක් මත ක්‍රියාත්මක මේ යෝධ සංවර්ධන වැඩපිළිවෙළ සඳහා ලෝක බැංකුව සම්පූර්ණ අරමුදල සපයයි.නාගරික සංවර්ධන අධිකාරියේ මෙහෙයවීම යටතේ වැඩපිළිවෙළ ක්‍රියාවට නැංවේ. මේ ව්‍යාපෘතිය 2011 වසරේ ආරම්භ කොට වසර තුනක් ඇතුළත නිමකිරීමට නියමිත බව ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතා ප්‍රකාශ කෙළේය. ව්‍යාපෘතියට අදාළ විශේෂඥ සේවාවන් ලබාගැනීමට රුපියල් මිලියන 50 ක වියදමින් ව්‍යාපෘති කළමනාකරණ ඒකකයක් පිහිටුවීමට ඇමැති මණ්ඩල අනුමැතිය හිමිව තිබේ.කොළඹ ජල ගැලීම් පාලනය වැඩිදියුණු කිරීම, ජලාපවහන යටිතල පහසුකම් සංවර්ධනය, ගංඟා, ඇළ, දොළ ජල මූලාශ්‍ර මනා ලෙස කළමනාකරණය මෙහි මූලික අරමුණු අතර වේ. මධ්‍යම හා කුඩා පරිමාණ යටිතල පහසුකම් ක්‍රියාත්මක කිරීම, උපක්‍රමශීලී සංයුක්ත නාගරික සංවර්ධන සැලසුමක් සැකසීම ද මේ යටතේ සිදුකෙරෙන බව ඇමැතිවරයා, රජයේ ප්‍රවෘත්ති දෙපාර්තමේන්තුවේදී ඊයේ (26) පැවැති මාධ්‍ය හමුවකදී පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>27</day>
    </date>
    <link>http://www.dinamina.lk/2011/05/27/_art.asp?fn=n1105278</link>
    <topic>උපවාසය අතහැර වැලිකඩ සිරකරුවෝ ආහාර ගනිති</topic>
    <author>බුද්ධිකා ඉඹුලාන</author>
    <content>වැලිකඩ බන්ධනාගාරයේ උපවාසයේ නිරත සිරකරුවෝ සහ එයට සහය දැක්වූ සියලුම සිරකරුවන් උපවාසය අතහැර ඊයේ (26) නියමිත පරිදි ආහාර ගත් බව බන්ධනාගාර මූලස්ථානය කියයි.මෙම සිරකරුවනට සහයට එක්ව, බෝගම්බර සහ මහර බන්ධනාගාරයේ වහලයමත නැගි සිරකරුවෝද මේවන විට පහළට බැස ආහාර පාන ගෙන තිබේ.ඔවුන් ඉල්ලා සිටින දඬුවම් ලිහිල් කිරීමේ සිවුවස් සමාලෝචන පටිපාටිය පිළිබඳව කරුණු දැක්වීමටත් හිටපු ඇමැතිවරයා පත්කළ කමිටුවේ නිර්දේශ පිළිබඳව සිරකරුවෝ දැනුම්වත් කිරීමටත්, පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජදීර මහතා මෙම 31 දා බන්ධනාගාර වෙත යාමට නියමිතය.දින 07 ක් පුරා පැවැති මේ උපවාසයට, මරණීය දණ්ඩනයට නියම වූ සිරකරුවන් 11 ක් දෙනකුද ඇතුළුව සිරකරුවෝ 34 දෙනකු වැලිකඩ බන්ධනාගාරයෙන් එක්ව සිටියහ. බෝගම්බර බන්ධනාගාරයේද රැඳවියන් 36 දෙනකු උපවාසයට එක්ව සිටි අතර මහර බන්ධනාගාරයෙන් මෙන්ම වැලිකඩ කාන්තා අංශයෙන්ද රැඳවියන් මෙම උපවාසයට එක්ව සිටියේය. උපවාසයෙන් අසාධ්‍ය තත්ත්වයේ සිටි රැඳවියන් 10 දෙනකුට බන්ධනාගාර රෝහලෙන් ප්‍රතිකාර ලබා දී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>27</day>
    </date>
    <link>http://www.dinamina.lk/2011/05/27/_art.asp?fn=n1105279</link>
    <topic>නව විශ්‍රාම වැටුප් ක්‍රමයෙන් ප්‍රතිලාභ කිසිවක් අහිමි වන්නේ නැහැ</topic>
    <author>අනුර පේ‍්‍රමලාල් සහ චමීර ඇල්ලදෙණිය</author>
    <content>පෞද්ගලික අංශයට යෝජිත විශ්‍රාම වැටුප් ක්‍රමය මගින් දැනට සේවකයා ලබන ප්‍රතිලාභ කිසිවක් අහිමි නොවන බව රජය අවධාරණය කරයි.මේ ක්‍රමයට සේවකයකු දායක විය යුත්තේ සේවකයාගේ දළ වැටුපෙන් සියයට දෙකකින්ද, (2%) සමාගමෙන් සියයට දෙකක්ද (2%) සේවකයා විශ්‍රාම යනවිට ලබන පාරිතෝෂිතයෙන් සියයට දහයක්ද (10%) සේවක අර්ථ සාධක අරමුදලින් සියයට දෙකක්ද (2%) සේවා නියුක්තිකයින්ගේ භාරකාර අරමුදලේ ලාභාංශවලින් සියයට දෙකක්ද (2%) ලබාගෙන බව කම්කරු හා කම්කරු සබඳතා ඇමැති ගාමිණි ලොකුගේ මහතා පැවැසීය.මේ අරමුදල ආරම්භයේදී රජය විසින් රුපියල් මිලියන දහසක මුදලක් ලබාදෙන අතර, ඊට අමතරව වාර්ෂික රුපියල් මිලියන 500 ක් ලබා දෙමින් මෙම අරමුදල ශක්තිමත් කරන බව ඇමැතිවරයා අනාවරණය කළේය.දැනට වයස්ගත කාණ්ඩය විශාල වන බැවින් ඉදිරි කාලයේ දී මෙවැනි සමාජ ආරක්ෂණ ක්‍රමයක් ආරම්භ කරන ලෙස වෘත්තීය සමිතිවල ඉල්ලීම අනුව මෙය කරන බවද ඇමැතිවරයා කීවේය.එබැවින් මෙහි තවම අඩුපාඩු තිබෙන බැවින් වෘත්තීය සමිති සමඟ සාකච්ඡාවක් සිදුකරන බවද ලොකුගේ මහතා සඳහන් කළේය.මේ වැටුප් ක්‍රමය මගින් සේවකයා මිය යාමෙන් පසුව කලත්‍රයාට විශ්‍රාම වැටුප හිමිනොවන බවත්, සේවකයා විශ්‍රාම වැටුප් ක්‍රමයට දායකවීමේදී වසර දහයට පෙර මිය ගියහොත් ඔහු ඉතිරි කළ ශ්‍රේෂයෙන් සියයට 60 ක් ලබාදෙන බවද ඇමැතිවරයා අවධාරණය කළේය.විශ්‍රාම යාමේ අවසන් වයස අවුරුදු 60 කිරීම පිළිබඳව රජය අවධානය යොමුකර ඇත.ඒ අනුව සේවකයෙක් විශ්‍රාම වැටුප් ක්‍රමයට දායකවීමෙන් පසුව විශ්‍රාම යාමේදී පාරිතෝෂිතයෙන් සියයට 90 ක්ද, සේවක අර්ථසාධක අරමුදලින් සියයට 98 ක්ද, සේවා නියුක්ත භාරකාර අරමුදල යන ප්‍රතිලාභ හිමිවනු ඇත.එමෙන්ම දැනට සිටින ශ්‍රම හමුදාව තව වසර දහයක් පුරා සේවාවන්වල නියුක්ත කර ගනිමින් රටේ ඵලදායිතාවය නැංවීමද මෙහි අරමුණක් වන අතර ඉන්පසුව අනාගතයේ දී මේ විශ්‍රාම වැටුපේ තව තවත් සංශෝධන ඇති කර එහි ප්‍රතිලාභ සේවක ජනතාවට ලබාගත හැකි යැයි ඇමැතිවරයා පෙන්වා දුන්නේය.මුදල් අමාත්‍යාංශයේ හා භාණ්ඩාගාරයේ ලේකම් ආචාර්ය පී. බී. ජයසුන්දර මහතා, මේ යෝජිත විශ්‍රාම වැටුප් අරමුදල ශක්තිමත් කිරීම සඳහා රජය උපරිම ශක්තිය යොදා තිබෙන අතර විශ්‍රාම වැටුප් අහිමි සේවකයින්ට ඉතා හොඳ සමාජ ආරක්ෂණ ක්‍රමයක් මින් ඇතිවන බව අවධාරණය කළේය.මේ අවස්ථාවට ශ්‍රී ලංකා නිදහස් සේවක සංගමයේ ප්‍රධාන ලේකම් ලෙස්ලි දේවේන්ද්‍ර මහතා අදහස් දක්වමින් එක්විය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>27</day>
    </date>
    <link>http://www.dinamina.lk/2011/05/27/_art.asp?fn=n11052710</link>
    <topic>පෞද්ගලික විශ්‍රාම වැටුප් ක්‍රමයදුර්මත දුරු කිරීමට පියවර ගන්න</topic>
    <author>ධනුෂ්ක ගොඩකුඹුර</author>
    <content>පෞද්ගලික අංශයේ යෝජිත විශ්‍රාම වැටුප් ක්‍රමය සම්බන්ධයෙන් ජනතාව තුළ පවතින දුර්මත ඉවත් කිරීම සඳහා ඔවුන් දැනුම්වත් කිරීමට අවශ්‍ය පියවර ගන්නා ලෙස ජනාධිපති මහින්ද රාජපක්ෂ මහතා අදාළ අංශ වෙත උපදෙස් දුන්නේය.ඒ මහතා මෙසේ උපදෙස් දී ඇත්තේ අරලියගහ මන්දිරයේදී පෙරේදා (25) එක්සත් ජනතා නිදහස් සන්ධානයේ නියෝජිතයන් සමඟ පැවැති විශේෂ සාකච්ඡාවේදීය.වෘත්තීය සමිති නියෝජිතයන්, පෞද්ගලික අංශයේ සේවකයන් හා දේශපාලන පක්ෂ නායකයන් මේ ක්‍රමය සම්බන්ධයෙන් දැනුම්වත් කරන ලෙස ජනාධිපතිතුමා උපදෙස් දී ඇත. සන්ධානයේ ආසන සංවිධායකවරුන්, සහෝදර පක්ෂ නායකයන් ඇතුළු පිරිසක් මේ හමුවට එක්ව තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>27</day>
    </date>
    <link>http://www.dinamina.lk/2011/05/27/_art.asp?fn=n11052711</link>
    <topic>විදුලිබල මණ්ඩලයට වසරකටරුපියල් කෝටි 267ක පාඩුවක්</topic>
    <author>චමීර ඇල්ලදෙණිය</author>
    <content>වීදී ලාම්පු බිල්පත් නිසි ආකාරයට නඩත්තු නොකිරීමෙන් රුපියල් කෝටි 267 ක් මුදලක් විදුලි බල මණ්ඩලය වසරකට පාඩු ලබන බව විදුලි බල හා බලශක්ති අමාත්‍යාංශය අවධාරණය කරයි.එම නිසා වීදි ලාම්පු දිවා කාලයේ දැල්වීම නැවැත්වීමටද විදුලි බල මණ්ඩලය පියවර ගෙන තිබේ. දිවා කාලයේ දැල්වෙන වීදි ලාම්පු පිළිබඳව 1987 හා 1910 දුරකතන අංකවලට අමතා දැනුම් දෙන ලෙස මහජනතාවගෙන් ඉල්ලීමක් කරයි.රාත්‍රි කාලයට දල්වන ලද වීදි පහන් දිවා කාලයේද අඛණ්ඩව දැල්වෙන බවට දිවයිනේ බොහෝ ප්‍රදේශයන්ගෙන් වාර්තා වේ. මහ නගර සභා, නගර සභා, පළාත් සභා සහ ප්‍රාදේශීය සභා කාර්යාලයන්ගෙන් නඩත්තු වන මෙම වීදි පහන් දැල්වීම හෝ නිවාදැමීම සඳහා බලයලත් සේවකයෙකු නොමැතිකම හේතුවෙන් මෙසේ දිවා කාලයේද පහන් දැල්වෙන බව වාර්තා වේ.මෙසේ විදුලිය නිරපරාදේ විනාශ කර දැමීම ජාතික අපරාධයකි. කලට වේලාවට බිල්පත් නිරවුල් නොකළහොත් ගෘහස්ත, පෞද්ගලික මෙන්ම රජයේ ස්ථාන වලද විදුලි සබඳතා සිඳලීමට ලං.වී.ම. පාලනාධිකාරිය යොමු වුවත්, රාත්‍රි කාලයේදී දැල්වෙන වීදි ලාම්පු යනු පොදු මහජන සේවාවක් හේතුවෙන් එසේ සිඳලීම් සිදු නොකරන ලෙස විෂයභාර අමැති පාඨලී චම්පික රණවක මහතා අදාළ අංශ වෙත උපදෙස් දී තිබේ.දිවයින පුරා වීදි ලාම්පු ලක්ෂ 7 ක ප්‍රමාණයක් ඇත. ඉන් නීත්‍යානුකූල වීදි ලාම්පු ලක්ෂ 4 ක් පමණ වන අතර අනෙක් ලක්ෂ 3 නීත්‍යානුකූල නොවන ඒවා ලෙස හඳුනාගෙන ඇත. වසරකට මෙම වීදි ලාම්පු සඳහා වැයවන මුළු විදුලි ඒකක ප්‍රමාණය ගිගාවොට් පැය 150 කි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>27</day>
    </date>
    <link>http://www.dinamina.lk/2011/05/27/_art.asp?fn=n1105274</link>
    <topic>වැහිබර කාලගුණයඉදිරියටත්</topic>
    <author>ප්‍රාර්ථනා වීරසිංහ</author>
    <content>මේ දිනවල උදය කාලයේ පවතින ගිගුරුම් සහිත වැසි තත්ත්වය අද (27) සහ හෙට (28) දිනවල ද පවතින බව, කාලගුණ විද්‍යා දෙපාර්තමේන්තුව පවසයි.බස්නාහිර, සබරගමුව, ගාල්ල, මාතර දිස්ත්‍රික්කවල මේ තත්ත්වය ඇතිවන අතර ඇතැම් තැනෙක ගිගුරුම් සහිත තද වැසි ඇතිවේ. මීට හේතුව පෙර මෝසම් කාලගුණයට පෙර ඇතිවන තත්ත්වය බව නියෝජ්‍ය අධ්‍යක්ෂ එම්. ජී. දයානන්ද මහතා ඊයේ (26) පැවැසීය.මේ වර්ෂයේ දී අකුණු අනතුරුවලින් දැනට 29 දෙනකු මිය ගොස් ඇති බව පෙන්වා දෙන නියෝජ්‍ය අධ්‍යක්‍ෂවරයා මේ දිනවල ඇතිවන අකුණු සැරවලින් ප්‍රවේසම් වන ලෙස ද මහජනතාවගෙන් ඉල්ලා සිටියි.සවස් කාලයේ දී බස්නාහිර, සබරගමු, ගාල්ල, මාතර දිස්ත්‍රික්ක හැරුණු විට අනෙකුත් ප්‍රදේශවල ද ගිගුªරුම් සහිත වැසි ඇති වේ.නිරිත දිග මෝසම ඉදිරි කාලයේ දී ස්ථාපිත වීමත් සමග තවදුරටත් වැසි තත්ත්වය පවතින බවත් ඒ මහතා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>27</day>
    </date>
    <link>http://www.dinamina.lk/2011/05/27/_art.asp?fn=n1105275</link>
    <topic>එක්සත් ජාතීන් සමඟරජය අවබෝධතා ගිවිසුමක</topic>
    <author>මහින්ද අලුත්ගෙදර</author>
    <content>එක්සත් ජාතීන්ගේ සාම සාධක කටයුතු සඳහා අවශ්‍ය සම්පත් කඩිනමින් සැපයීමට අදාළව ශ්‍රී ලංකා රජය සහ එක්සත් ජාතීන්ගේ සංවිධානයේ සාම සාධක මෙහෙයුම් දෙපාර්තමේන්තුව අවබෝධතා ගිවිසුමකට එළෙඹයි.නියමිත පරිදි මේ එකඟතාව ඇති කරගෙන තිබෙන අතර එක්සත් ජාතීන්ගේ සාම සාධක කටයුතු සඳහා ශ්‍රී ලංකා හමුදා භටයන් සහ උපකරණ යොදා ගැනීමේ ක්‍රමවේදය කාර්යක්ෂම කිරීම එමඟින් අපේක්ෂා කරන බව විදේශ කටයුතු අමාත්‍යාංශය පවසයි.ඒ අනුව මෙවැනි අවබෝධතා ගිවිසුමකට එළඹි 63 වැනි රට ශ්‍රී ලංකාව බවද එම අමාත්‍යාංශයේ ජ්‍යෙෂ්ඨ ප්‍රකාශිකාවක් “දිනමිණ“ට පැවැසුවාය.මේ අවබෝධතා ගිවිසුම සඳහා ශ්‍රී ලංකා රජය වෙනුවෙන් එක්සත් ජාතීන්ගේ ශ්‍රී ලංකා නිත්‍ය නියෝජිත ආචාර්ය පාලිත කොහොන මහතා අත්සන් කර ඇති අතර ඒ අවස්ථාවට එක්සත් ජාතීන්ගේ තානාපති මේජර් ජනරාල් ශවේන්ද්‍ර සිල්වා මහතාද සහභාගි වී තිබේ. මේ අවබෝධතා ගිවිසුම අත්සන් කිරීමෙන් එක්සන් ජාතීන්ගේ සාම සාධක හමුදාවේ ශ්‍රී ලංකා දායකත්වය පළමු මට්ටමේ සිට තෙවැනි මට්ටම දක්වා ඉහළට පැමිණෙන බවද විදේශ කටයුතු අමාත්‍යාංශය පෙන්වා දෙයි.ශ්‍රී ලංකාවේ ත්‍රිවිධ හමුදාව හා පොලීසිය නියෝජනය කරමින් එක්සත් ජාතීන්ගේ සාම සාධක මෙහෙයුම් කටයුතුවල 1215 දෙනකු පමණ නිරත වෙති. මේ අතර එක්සත් ජාතීන්ගේ සංවිධානයේ සාම සාධක මෙහෙයුම් සඳහා වැඩි දායකත්වයක් ලබාදීමේ අරමුණින් මේ වසරේ මුල් භාගයේදී ඇමැති මණ්ඩල අනුමැතිය ලබා දී තිබෙන අතර යුද ජයග්‍රහණයෙන් පසුව මේ සාම සාධක සේවා සඳහා ශ්‍රී ලංකාවේ ත්‍රිවිධ හමුදාවට හා පොලීසියට වැඩි අවස්ථාවක් ලැබී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>27</day>
    </date>
    <link>http://www.dinamina.lk/2011/05/27/_art.asp?fn=n1105276</link>
    <topic>ඇමැති ජී. එල්. විදෙස් ඇමැතිවරුන් හමුවෙයි</topic>
    <author>මහින්ද අලුත්ගෙදර</author>
    <content>නොබැඳි ජාතීන්ගේ විදේශ ඇමැතිවරුන්ගේ සමුළුව සඳහා සහභාගි වූ විදේශ කටයුතු ඇමැති මහාචාර්ය ජී.එල්.පීරිස් මහතා එම සමුළුව අතරවාරයේදී විදේශීය රටවල ඇමතිවරුන් රැසක් හමුවී සාකච්ඡා කිරීමට නියමිත බව විදේශ කටයුතු අමාත්‍යාංශය පවසයි. ඉන්දුනීසියාවේ බාලි නගරයේදී පැවැති මේ සමුළුව සඳහා නොබැඳි ජාතීන්ට අයත් ලෝකයේ රටවල් 118 ක් නියෝජනය කරමින් විදේශ ඇමතිවරු සහභාගි වූ බවද එම අමාත්‍යාංශය සඳහන් කරයි.ඉන්දුනීසියානු ජනාධිපති සුසිලෝ බැම්බැන්ග් යුදොයොමෝගේ ප්‍රධානත්වයෙන් ආරම්භ කරන ලද නොබැඳි ජාතීන්ගේ ඇමැති මණ්ඩල සමුළුව දින තුනක් පුරා පැවැත්වෙන අතර එය අද (27) අවසන් විය.මතභේදාත්මක දරුස්මාන් වාර්තාව සම්බන්ධයෙන් ලෝකයේ විවිධ රටවල ඇමැතිවරු දැනුවත් කිරීම, ශ්‍රී ලංකා රජයේ ස්ථාවරය පැහැදිලි කිරීම සහ ඒ ඒ රටවල සහාය ශ්‍රී ලංකාවට ලබා ගැනීමේ අරමුණින් විදේශ ඇමැති මහාචාර්ය ජී.එල්. පීරිස් මහතා විදේශ රටවල ඇමතිවරු හමුවන බව විදේශ කටයුතු අමාත්‍යාංශයේ ජ්‍යෙෂ්ඨ ප්‍රකාශිකාවක් “දිනමිණ”ට ප්‍රකාශ කළාය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>27</day>
    </date>
    <link>http://www.dinamina.lk/2011/05/27/_art.asp?fn=n11052712</link>
    <topic>බහින් බස්වීමක් දුර ගිහින් පස් දරු පියාගේ අත වෙන්වෙන්න කපලා</topic>
    <author>ප්‍රත්තලම සමූහ ඩබ්ලිව්. සී. බී. ප්‍රනාන්දු</author>
    <content>අසල්වැසියෙකු විසින් එල්ල කරන ලදැයි කියන කඩුපහරකින් පුද්ගලයකුගේ අතක් වෙන්වෙන්නම කැපී ඇතැයි කියන සිද්ධියක් හලාවත සංඝකට්ඨාන ප්‍රදේශයෙන් වාර්තාවෙන අතර, කැපී වෙන්වුනු අතත් අරගෙනම තුවාලකරු හලාවත රෝහලට ඇතුළුවී ඇත.ඉකුත් 25 දා සවස මෙසේ හලාවත රෝහලට ඇතුලළු කරන ලද්දේ සංඝකට්ඨාන පදිංචි ජේ සුන්දරම් නමැති 38 හැවිරිදි පස් දරු පියෙකි. අසල්වාසියෙක් සමඟ ඇතිවූ බහින්බස්වීමකදී මේ කඩු ප්‍රහාරය එල්ලවී ඇති අතර, එහිදි තුවාලකරුගේ වම් අත මැණික්කටුව ලගින් කැපී වෙන්වී ඇති අතර ඔහුගේ හිසට සහ දකුණු අතටද කඩු පහරවල් වැදී බරපතළ ලෙස තුවාල සිදුවී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>27</day>
    </date>
    <link>http://www.dinamina.lk/2011/05/27/_art.asp?fn=n11052713</link>
    <topic>ඉංජිනේරු පුතා ලේ කිරි කර පෙවූ මව බස් නැවතුම්පළක දමා ගිහින්</topic>
    <author>ත්‍රීකුණාමලය විශේෂ ඒ. ටී. එම්. ගුණානන්ද</author>
    <content>අතරමං කර දමා ගිය මහලු මවුවරු දෙදෙනෙකු ත්‍රීකුණාමල රෝහලේ ප්‍රතිකාර කිරීම සඳහා ඇතුළත් කළ බව ත්‍රීකුණාමල වරාය පොලිසිය හා රෝහල් පොලිසිය කියයි.එක් මහලු මවක් ත්‍රීකුණාමලය නගර සභාව අසල මගී ආවරණයේ දමා ගොස් සිටියදී රෝහලට ඇතුළත් කළ බව වරාය පොලිසිය කියයි. නමින් ඇය බත්තරමුල්ලේ පදිංචි මැණිකේ සූරියආරච්චි වන අතර පෞද්ගලික පාසලක ඉංග්‍රීසි ගුරුවරියක් ලෙස කටයුතු කර තිබේ. ලේලියගේ ඇනුම් බැනුම් මැද සිටි ඇයට ඉංජිනේරු පුතා විසින් කාරයක දමා ගෙන විත් මගී ආවරණයක් අසල බස්සවා ගොස් ඇතැයි කියයි.අදාල නීතිමය කටයුතු සඳහා පොලිසියට ප්‍රකාශයක් දීම ප්‍රතික්ෂේප කරන ඇය තමන්ව මහලු නිවාසයකට යොමු කරන ලෙසත් ඉල්ලා සිටී.මේ අතර ඊයේ (25) උදෑසන දැඩි අසනීප තත්ත්වයෙන් සිටි දෑස් අන්ධ මහලු මවක් ත්‍රීකුණාමලය රෝහල අසලට දමා ගොස් සිටියදී වෛද්‍ය ප්‍රතිකාර සඳහා රෝහල් පොලිසිය හා කාර්ය මණ්ඩලය රෝහලට ඇතුළත් කර තිබේ. ත්‍රීකුණාමලය නිලාවේලි පදිංචි එල්. වෙරොනිකා (81) වන ඇයට දරුවන් සිව් දෙනෙකි. එක් පුතෙක් විදේශ ගතවී සිටින අතර සෙසු තිදෙනා ත්‍රිකුණාමලය අන්බූවේලි පුරම් ප්‍රදේශයේ ජීවත් වෙති.අසනීප තත්ත්වයෙන් සිටි තමන්ව ත්‍රීරෝද රියදුරෙකු කැඳවා මුදල්දී රෝහලට ගෙන ගොස් දමන ලෙස ලේලිය කිව් බව ඇය රෝහල් බලධාරීන්ට ප්‍රකාශ කර ඇත. සිද්ධිය සම්බන්ධයෙන් ත්‍රීකුණාමලය වරාය පොලිස් ස්ථානාධිපති ප්‍රධාන පොලිස් පරීක්ෂක උපාලි බී. නාරම්පනාව මහතාගේ මෙහෙයවීම යටතේ පොලිස් කොස්තාපල්වරුන් වන රත්නායක කරුණාරත්න, කාන්තා පොලිස් කොස්තාපල්වරියන් වන විජේකෝන්, විජයන්ති රෝහල් පොලිසියේ පොලිස් කොස්තාපල් හෙට්ටිආරච්චි කාන්තා පොලිස් සැරයන් පරමේෂ්වරි යන මහත්ම මහත්මීහු වැඩිදුර පරීක්ෂණ මෙහෙයවති.අදාල මහලු මවුවරු දෙදෙනා මහලු නිවාසයකට යොමු කිරීම සඳහා රෝහලේ සර්වාංග විශේෂඥ වෛද්‍ය ෂර්මන් ප්‍රනැන්ඩු වෛද්‍ය අධිකාරී ජී. ගුණලන් යන මහත්වරු පොලිසිය සමග කටයුතු කරමින් සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>27</day>
    </date>
    <link>http://www.dinamina.lk/2011/05/27/_art.asp?fn=n11052714</link>
    <topic>නුවර-කොළඹ නගරාන්තර දුම්රිය පීලි පනී  </topic>
    <author>නිමල් රාජපක්‍ෂ</author>
    <content>නුවර සිට කොළඹ දක්වා ධාවනය වූ නගරාන්තර දුම්රිය ඊයේ (26) පස්වරුවේ කොටුව දුම්රියපොළ ආසන්නයේදී දුම්රිය මාර්ගයෙන් ඉවතට පැන තිබේ.මේ අනතුරෙන් කිසිවකුට හානියක් සිදු වී නොමැති බව දුම්රිය දෙපාර්තමේන්තුව පවසයි.වහාම ක්‍රියාත්මක වූ දුම්රිය සේවකයන් එම දුම්රිය මාර්ගය යථා තත්ත්වයට පත්කිරීමට පියවර ගෙන තිබේ.</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>27</day>
    </date>
    <link>http://www.dinamina.lk/2011/05/27/_art.asp?fn=n11052715</link>
    <topic>හෙරොයින් මිලිග්‍රෑම්ස් 11800ක්සන්තකයේ තබාගෙන අත්අඩංගුවට</topic>
    <author>රාවතාවත්ත සමූහ - රෝහන ද සිල්වා</author>
    <content>ත්‍රිරෝද රථයකින් හෙරොයින් ප්‍රවාහනය කරමින් සිටි පුද්ගලයකු හෙරොයින් මිලිග්‍රෑම්ස් 11800 ක් සමග දෙහිවල කඩවත ප්‍රදේශයේදී දෙහිවල පොලිසිය මගින් අත්අඩංගුවට ගෙන ඇත.රුපියල් ලක්‍ෂයකට අධික වටිනාකමකින් යුතු මේ මත්කුඩු මරදාන ප්‍රදේශයේ සිට දෙහිවලට රැගෙන එමින් සිටියදී අත්අඩංගුවට පත් මෙම සැකකරු ප්‍රධාන පෙළේ හෙරොයින් ජාවාරම්කරුවකු බව කරන ලද පරීක්‍ෂණවලදී හෙළිවී ඇත.මරදාන ප්‍රදේශයේ පදිංචිකරුවෙකු වන සැකකරු දීර්ඝ කාලයක සිට මේ ජාවාරම සිදුකරගෙන යන අතර ත්‍රිරෝද රථ යොදාගනිමින් දෙහිවල, ගල්කිස්ස, රත්මලාන හා මොරටුව ප්‍රදේශවලට හෙරොයින් බෙදාහැර ඇති බව අනාවරණය වී ඇත.බන්ධනාගාරගතව සිට මෑතකදී නිදහස්ව පැමිණි සැකකරු මත්කුඩු සම්බන්ධ නඩු කිහිපයකටම සම්බන්ධ පුද්ගලයකු වන අතර අධිකරණයෙන් ලබාගත් රැඳවුම් නියෝගයක් මත වැඩිදුර පරීක්‍ෂණ කටයුතු සඳහා සැකකරු රඳවාගෙන දීර්ඝ ලෙස විමර්ශනය කරන බව පොලිසිය කියයි.ගල්කිස්ස ජ්‍යෙෂ්ඨ පොලිස් අධිකාරි හේමන්ත අධිකාරි සහ සහකාර පොලිස් අධිකාරි ඉන්දික ද සිල්වා යන මහතුන්ගේ උපදෙස් පිට දෙහිවල පොලිස් ස්ථානාධිපති ප්‍රධාන පොලිස් පරීක්‍ෂක ප්‍රසන්න බ්‍රාහ්මනගේ මහතාගේ මෙහෙයවීමෙන් අපරාධ අංශයේ ස්ථානාධිපති පොලිස් පරීක්‍ෂක චන්ද්‍රකුමාර මහතා ප්‍රමුඛ (89331) සිදත්, (69692) සෙනවිරත්න, (26227) කීර්ති පොලිස් කොස්තාපල්වරු වැඩිදුර පරීක්‍ෂණ කටයුතු මෙහෙයවති..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>27</day>
    </date>
    <link>http://www.dinamina.lk/2011/05/27/_art.asp?fn=n11052716</link>
    <topic>නෙලූකුලමේ පවත්වාගෙන ගිය හොර මී පැණි නිෂ්පාදනාගාරය වටලයි</topic>
    <author>වවුනියා උතුර සමූහ</author>
    <content>වවුනියාව නෙලූකුලම් ප්‍රදේශයේ පවත්වාගෙන ගිය ව්‍යාජ මී පැණි නිෂ්පාදනාගාරයක් වැටලූ පොලිසිය ව්‍යාජ මී පැණි ලීටර් 700 කට වැඩි ප්‍රමාණයක් සැකකරුවෙකු සමඟ ඊයේ (26) සවස අත්අඩංගුවට ගෙන ඇත.සීනි හා තවත් අමුද්‍රව්‍ය කිහිපයක් උණුකර ව්‍යාජ මී පැණි සකස් කර ගන්නා බව මූලික පරීක්‍ෂණවලදී තොරතුරු අනාවරණය වී තිබේ.මෙම මී පැණි කොළඹට ප්‍රවාහනය කොට කලක සිට අලෙවි කර ඇති බවට තොරතුරු හෙළි වී තිබේ.බෝතල්, බැරල් හා ප්ලාස්ටික් ඇසුරුම්වල මෙම මී පැණි ගබඩා කර තිබිණ. මෙහිදී ලද තොරතුරකට අනුව වවුනියා පොලිසියේ පාරිසරික අංශය හා වවුනියා නගර සභාවේ මහජන සෞඛ්‍ය පරීක්‍ෂකවරු මෙම මී පැණි තොගය අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>27</day>
    </date>
    <link>http://www.dinamina.lk/2011/05/27/_art.asp?fn=n11052717</link>
    <topic>කළුතර විහාරස්ථාන භූමි 2 ක්නාය යෑමේ අවදානමක</topic>
    <author>කළුතර මධ්‍යම සමූහ සහකළුතර විශේෂ</author>
    <content>කළුතර ප්‍රදේශයේ විහාරස්ථාන භූමි දෙකක් නාය යාමේ අවදානමක පවතී.පොතුවිල විහාරස්ථාන භූමිය හා පයාගල විහාරස්ථාන භූමිය ඒවා වේ.කළුතර ආපදා කළමනාකරණ ඒකකයේ නිලධාරීහු ඊයේ (26) එම ස්ථානවල නිරීක්‍ෂණ චාරිකාවක නිරත වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>27</day>
    </date>
    <link>http://www.dinamina.lk/2011/05/27/_art.asp?fn=n11052718</link>
    <topic>කැබිනට් තීරණ</topic>
    <author>සිතාරා සේනානි සහ ධනුෂ්ක ගොඩකුඹුර</author>
    <content/>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>27</day>
    </date>
    <link>http://www.dinamina.lk/2011/05/27/_art.asp?fn=n11052719</link>
    <topic>කේ. පී. ඇතුළු පිරිසගෙන් නෙදර්ලන්තය සාක්කි ගන්නේඔවුන්ගේ කැමැත්ත මත පමණයි</topic>
    <author>නෙල්කා මැදගෙදර</author>
    <content>රජයේ ආරක්‍ෂක අංශ භාරයෙහි සිටින කේ. පී. හෙවත් කුමාරන් පද්මනාදන් ඇතුළු එල්. ටී. ටී. ඊ. සාමාජිකයන් දහතුන් දෙනකුගෙන් ප්‍රශ්න කිරීමට නෙදර්ලන්ත විශේෂ විමර්ශන කණ්ඩායමට රජය අවසර දී ඇතැත් එලෙස සාක්කි ලබා දීම හෝ නොදීම එම එල්. ටී. ටී. ඊ. සාමාජිකයනගේ කැමැත්ත මත පමණක් සිදු වන බව නීතිපති දෙපාර්තමේන්තුව පවසයි.එලෙස සාක්කි දීම හෝ නොදීම සම්බන්ධයෙන් රජයෙන් කිසිදු බලපෑමක් එම එල්. ටී. ටී. ඊ. සාමාජිකයන්ට නොකරනු ඇත.එම පුද්ගලයන්ගෙන් ප්‍රශ්න කිරීම සඳහා නෙදර්ලන්ත විශේෂ විමර්ශන කණ්ඩායමක් විසින් මීට පෙර නීතිපතිවරයාගෙන් අවසර ඉල්ලා තිබිණි.ඒ සඳහා වන අවසරය ඉකුත් 20 වැනි සිකුරාදා නීතිපතිවරයා විසින් එම කණ්ඩායමට ලබා දී ඇත.ඒ අනුව මෙරටට පැමිණ එම එල්. ටී. ටී. ඊ. සාමාජිකයන්ගෙන් ප්‍රශ්න කිරීමට නෙදර්ලන්ත විශේෂ විමර්ශන කණ්ඩායමට හැකියාව ලැබේ.ඔවුන් මෙරටට පැමිණෙන දින වකවානු පිළිබඳව මෙතෙක් දැනුම් දීමක් කර නැතැයි නීතිපති දෙපාර්තමේන්තුවෙහි ජ්‍යෙෂ්ඨ ප්‍රකාශකයෙක් “ දිනමිණ “ ට කීය.කොටි සංවිධානයෙහි ජාත්‍යන්තර ජාවාරම් මැඩ පැවැත්වීමට ක්‍රියාත්මක කර තිබෙන මෙහෙයුම් ඉදිරියට ගෙන යාම සඳහා තොරතුරු විමර්ශනය කිරීමට මෙම විශේෂ විමර්ශන කණ්ඩායම නෙදර්ලන්ත බලධාරීන් විසින් පත් කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>27</day>
    </date>
    <link>http://www.dinamina.lk/2011/05/27/_art.asp?fn=r1105271</link>
    <topic>කුරුණෑගල තිත්තවැල්ල වැවේ සංවර්ධන කටයුතු වර්ෂාව නිසා නැවතිලා</topic>
    <author>සටහන හා ඡායාරූප කුරුණෑගල මධ්‍යම විශේෂ ආරියපාල වංශතිලක</author>
    <content>වයඹ පළාත් කෘෂිකර්ම නඩත්තු ඒකකය යටතේ ක්‍රියාත්මක වන කුරුණෑගල තිත්තවැල්ල වැවේ සංවර්ධන කටයුතු වයඹට ඇදහැලුන අධික වර්ෂාව හේතුවෙන් තාවකාලිකව නතර කර ඇත.රුපියල් ලක්ෂ 30කින් ආරම්භ කළ සංවර්ධන කටයුතු සියයට හැත්තෑවක් පමණ නිමාවී ඇත. තිත්තවැල්ල වැවේ ප්‍රතිසංස්කරණ කටයුතු සොයා බැලීමට එහි ගිය පළාත් කෘෂිකර්ම හා වාරිමාර්ග ඇමැති ඩී. බී. හේරත් මහතා - වැව යටතේ අක්කර 200කට ආසන්න කුඹුරු ප්‍රමාණයක් වගා කරනවා.අවුරුද්දකට පමණ පෙර වැවේ ජපන් ජබර ඉවත් කළා. වර්ෂාව නිසා වැව ගැඹුරු කිරීම තාවකාලිකව නතර කළා. වැවේ ප්‍රතිසංස්කරණය හරියට කළොත් ගොවියාට කරදරයක් නැතිව වගා කටයුතු කර ගෙන රටට අවශ්‍ය බත සපයන්න පුළුවන්. වැව නවීකරණය කිරීමෙන් අනතුරුව වැව ඉස්මත්තේ සංචාරක නිවාඩු නිකේතනයක් ඉදිකිරීමට වයඹ සංවර්ධන අධිකාරිය සූදානම්..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>27</day>
    </date>
    <link>http://www.dinamina.lk/2011/05/27/_art.asp?fn=r1105272</link>
    <topic>කුණ්ඩසාලේ රජමාළිගය කැලෑවට යටවෙලා</topic>
    <author>සටහන හා ඡායාරූප සිසිර ජයනාත් පීරිස් අම්පිටිය සමූහ</author>
    <content>ලංකාවේ අවසන් රජු වාසය කළා යැයි සැලකෙන කුණ්ඩසාල රජ මාලිගය, වල්වැදී හඳුන්වාදීමේ බොඩ්ලෑල්ලකට පමණක් සීමා වී ඇත.වර්ෂ 1709 දී ඇති වූ කැරැල්ලක් හේතුවෙන් ශ්‍රී වීර පරාක්‍රම නරෙන්ද්‍රසිංහ රජතුමා සිය වසස්ථානය ලෙස, කුණ්ඩසාලය තෝරාගෙන ඇත. මෙම මාලිගය ප්‍රදේශාදිපතියකු වූ රඹුක්වැල්ල දිසාවගෙන් දේවෙන්‍ද්‍ර මුලාචාරි ප්‍රථමයාත්, ලාක්‍ෂාබණ්ඩා නැමැති ශිල්පියෙකුගේ අධික්‍ෂණයෙන් දැවයෙන් තනා ලාක්‍ෂා ශිල්පයෙන් වර්ණ ගන්වා ඇත.කුණ්ඩසලා වීරපරාක්‍රම නරෙන්ද්‍රසිංහ, රජමහවිහාරයේ විහාරාධිපති වන රඹුක්වැල්ලේ සුදස්සි හිමියෝ පැවසූහ.සිගීරි මාලිගයට පමණක් දෙවනි වන ඒ ආකාරයෙන් කුඩා උස්බිමක තැන වූ මෙම මාලිගය 1804 දී ඉංගී‍්‍රසි කපිතාන්වරයෙකු වන ජොන්සන් හා ඔහුගේ භටයන් විසින් ගිනිතබා විනාශ කොට ඇත.ඉංගී‍්‍රසි ලේඛකයෙකු වන ලොරි විසින් ලියන ලද A Gazateer of the Central Porovince of Ceylon යන කෘතියේ සඳහන් පරිදි වත්මන් රජමහවිහාරයට නැගෙනහිරින් උස් ස්ථානයක මෙම මාලිගා සංකීර්ණය පිහිටා තිබූ බව වාර්තා වේ.බිසෝමාලිගය නාන තටාක ක්‍රීඩා මණ්ඩප , යුද සරඹ පැවැත්වූ මණ්ඩප ආදි වූ අංගසම්පූර්ණ රජමාලිගයක් මෙම ස්ථානයේ තිබූ බවත් සඳහන් වනවා.මෙම ඓතිහාසික භූමිය වත්මන් පරපුරට දැකගැනීමට කිසිම පාලකයෙක් උත්සහා කොට නැති බව එන්. බී. දිසානායක සහ තරුණයකු වන ආර්. වී. එල්. ඩී. ගාමිණි යන මහත්වරු සඳහන් කරති.පෞරාණික තොරතුරු රැසක් ඇති මේ බිම සංචාරක පුරයක් කරන්නේ නම් විපුල ප්‍රයෝජන ලබාගත හැක.  .</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>27</day>
    </date>
    <link>http://www.dinamina.lk/2011/05/27/_art.asp?fn=r1105273</link>
    <topic>කහතුඩුව වෙනිවැල්කොළ ප්‍රධාන අමුණේ නව ඉදිකිරීම් වසර දෙකක්ම එකතැන</topic>
    <author>හෝමාගම සංචාරක – මංජුල හිරිපිටිය</author>
    <content>හෝමාගම ප්‍රාදේශීය ලේකම් කොට්ඨාසයට අයත් කහතුඩුව වෙනිවැල්කොළ ප්‍රධාන අමුණේ ඉදිකිරීම් කටයුතු වසර දෙකකට ආසන්න කාලයක සිට ඇනහිටීම නිසා ගොවිතැන් කිරීමට අවශ්‍ය ජලය ලබා ගැනීමට නොහැකිව ග්‍රාම සේවා වසම් රැසක ගොවීහු අසරණ තත්ත්වයකට පත්ව සිටිති.මාතර කොළඹ දක්‍ෂිණ ලංකා අධිවේගී මාර්ගය ඉදිකිරීම් ව්‍යාපෘතිය යටතේ කළුගං අතුඔය පළල් කිරීමත් සමඟ වෙනිවැල්කොළ පැරැණි අමුණ වෙනුවට නව අමුණ ඉදිකිරීමේදී ප්‍රදේශයේ ගොවීන් හා නිලධාරීන් අතර ඇතිවූ මතභේදයන් හේතුවෙන් මේ අමුණේ ඉදිකිරීම් අතරමඟ නවතා ඇත.වෙනිවැල්කොළ අමා ගොවි සංවිධානයේ සභාපති ෂෙල්ටන් විජේරත්න මහතා මෙසේ කීවේය.මාතර - කොළඹ අධිවේගී මාර්ග ව්‍යාපෘතිය යටතේ අඩි විස්සක්ම පැවැති කළුගං අතුඔය අඩි සියයක් පමණ පළල් කළා. ඔය පළල් කිරීමත් සමඟ 2009 වසරේදී නව අමුණ සෑදීම පටන් ගත්තා. නව අමුණ සෑදුවේ ප්‍රදේශයේ ගොවීන්ගේ අදහස් විමසීමක් නැතිව. නව අමුණ සෑදීම සිදු කරගෙන ගියේ පැරැණි අමුණට වඩා උසින් අඩි තුනක් අඩුවයි. මෙයට ප්‍රදේශයේ ගොවීන්ගේ විරෝධය මතුවීමත් සමඟ අමුණ සෑදීමේ කටයුතු අතරමඟ නැවතුණා.නැවත වසර දෙකකට ආසන්න වී ඇතත් අමුණ සෑදීමක් සිදු වන්නේ නැහැ. මේ නිසා වෙනිවැල්කොළ, පාලගම ප්‍රදේශවල පමණක් කුඹුරු අක්කර තුන්සීයක පමණ ප්‍රමාණයක් වගා කිරීමට නොහැකිව ගොවීන් අසරණවී සිටිනවා. නව අමුණ සෑදීමට රුපියල් මිලියන දාහතක මුදලක් වෙන්කළත්, ඉන් මිලියන හයක පමණ අඩක් සෑදූ අමුණට වැය කර තිබෙනවා. අඩි හැටක් පමණ සෑදූ අමුණට මිලියන හයක් වැනි මුදලක් වැයවීම අදහගන්න බෑ.වෙනිවැල්කොළ නිල් දියවර ප්‍රජා ජල සංවිධානයේ උප සභාපති කේ. ටී. සිරිමල් මහතා - කළුගං අතුඔයේ ජලය රඳවා ගැනීමෙන් වෙනිවැල්කොළ හා ඒ අවට පවුල් හාරසීයක් පමණ නළ මාර්ගයෙන් පානීය ජලය ලබා ගන්නවා. අමුණේ වැඩ නතර කර තිබෙන නිසා පානීය ජලය ලබාගැනීමේදී විවිධ ගැටලු මතුවී තිබෙනවා.  .</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>27</day>
    </date>
    <link>http://www.dinamina.lk/2011/05/27/_art.asp?fn=r1105274</link>
    <topic>මහනුවර ඇතැම් පාසල්වල සිසුන්ගෙන් නගරයේ අලංකාරයට බලපෑම්</topic>
    <author>අම්පිටිය සමූහ සිසිර ජයනාත් පීරිස්</author>
    <content>මැකීමට අපහසු තීන්ත වර්ගයක් භාවිතා කරමින් මහනුවර නගරයේ ඇතැම් ජනපි‍්‍රය පාසල්වල සිසුන් විසින් නගරයේ තාප්ප බිත්ති පුරා තරගයට මෙන් විවිධ වැකි ලියා තිබීම නගර අලංකරණයට බාධාවක් යැයි ජනතාව චෝදනා කරති.එම පාසල්වල ක්‍රීඩා තරග අවස්ථාවන්වලදී මේ සිසුන් විවිධාකාර උද්යෝග පාඨ ලියමින් තාප්ප හා බිත්ති වැනසීම කලක පටන් සිදුකරන බවත් මෙවැනි ක්‍රියා නැවැත්වීමට එම පාසල්වල විදුහල්පතිවරු සහ විනය භාර ගුරුවරු කටයුතු නොකරන්නේ මන්දැයි ජනතාව ප්‍රශ්න කර සිටිති. එමෙන්ම ඇතැම් පෞද්ගලික ටියුෂන් පන්ති ගුරුවරුන්ගේ දැන්වීම්වලින් ද නගර අලංකාරයට බාධා සිදුවෙන බවටද ඔව්හු චෝදනා කර සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>27</day>
    </date>
    <link>http://www.dinamina.lk/2011/05/27/_art.asp?fn=r1105275</link>
    <topic>කෑගල්ල මොරොන්තොට පෙර පාසලටආරක්ෂක බැම්මක් - ගේට්ටුවක් නෑ</topic>
    <author>කෑගල්ල සමූහ පී. එම්. පී. පොල්වත්ත</author>
    <content>කෑගල්ල ප්‍රාදේශීය සභාවට අයත් මොරොන්තොට පෙර පාසලේ ආරක්ෂක බැම්මක්, ගේට්ටුවක්, සනීපාරක්ෂක පහසුකම්, සෙල්ලම් මිදුලක් නැති බවත් මවුපියෝ පවසති.මේ පිළිබඳව මේ පෙර පාසලේ පාලිකාව වන එච්. ආර්. ජයවති මැණිකේ මහත්මිය මෙසේ පැවසුවාය.මේ පෙර පාසල අයත් වන්නේ කෑගල්ල ප්‍රාදේශීය සභාවටයි. මෙය කෑගල්ල බුලත්කොහුපිටිය මාර්ගයේ මොරොන්තොට නගරයේ පිහිටා තිබේ. පෙර පාසල ආරම්භ කරලා අවුරුදු 17ක් පමණ කාලයක් වෙනවා. මේ වන විට දරුවන් 40 දෙනෙක් පමණ අධ්‍යාපනය ලබනවා.මේ පෙර පාසල හදලා තියෙන්නේ ප්‍රධාන මාර්ගයට අඩි කීපයක් සමීපයේය. නමුත් ආරක්ෂක බැම්මක්, වැටක් හෝ ගේට්ටුවක්වත් නෑ. එම නිසා ළමයින් පාරට පනී කියලා බය නිසා පෙර පාසලේ දොරවල් වසාගෙන යි අධ්‍යාපනයට ළමයින් යොමු කිරීමට සිදුවී ඇත්තේ.වැසිකිළි කැඩිලා කාලයක් ගත වෙනවා. මෙහි ළමයින්ට වැසිකිළි යෑමට ස්ථානයක් නෑ. සෙල්ලම් උපකරණද නෑ. ක්‍රීඩා උපකරණද නෑ. ක්‍රියාකාරකම් සඳහා අවශ්‍ය භාණ්ඩ ද නැත. මෙවැනි බාධක රැසක් මධ්‍යයේ තමයි මෙම පෙර පාසල පවත්වාගෙන යන්නේ.මේ පිළිබඳව බලධාරීන් දැනුවත් කර ඇති නමුත් එයින් කිසිම පලක් වී නැති බවද පාලිකාව වැඩිදුරටත් පැවසුවාය.  .</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>27</day>
    </date>
    <link>http://www.dinamina.lk/2011/05/27/_art.asp?fn=r1105276</link>
    <topic>විදුලිය දුරකථන නඩත්තු කිරීම් නිසි ලෙස නෑ</topic>
    <author>මාවනැල්ල සමූහ පී. සෙනෙවිරත්න</author>
    <content>කෑගල්ල දිස්ත්‍රික්කයේ නගරවල සහ ගම්වල දුරකථන සහ විදුලිය නඩත්තු කිරීම් නිසි ලෙසට ඉටු නොකිරීම නිසා පාරිභෝගිකයන්ට එම සේවාවන් නිසි ලෙස නොලැබෙන බව ඔවුහු පවසති. දුරකථන හා විදුලිය සේවාවන් හිටි හැටියේ අක්‍රීය වූ විට ප්‍රාදේශීය සේවා සපයන නිලධාරීන්ට ඒ බව දැන්වූවද වහා කඩිනමින් එම සේවාවන් ඉටුකර නොදෙන බවද පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>27</day>
    </date>
    <link>http://www.dinamina.lk/2011/05/27/_art.asp?fn=r1105277</link>
    <topic>ත්‍රිරෝද රියේ ඉදිරිපසවීදුරුව හොරෙන්ගලවලා</topic>
    <author>කළුතර මධ්‍යම සමූහ</author>
    <content>වෙසක් පොහෝ දිනයේ කළුතර බෝධිය වැඳ පුදා ගැනීමට පැමිණි පිරිසකට අයත් ත්‍රිරෝද රථයක ඉදිරිපස සවිකර තිබූ රුපියල් දාහතර දහසක් වටිනා වීදුරුව ගලවා ගත් බව කියන සැකකරුවන් දෙදෙනෙකු ජූනි මස 02 දින දක්වා රක්ෂිත බන්ධනාගාරගත කරන ලෙස කළුතර අතිරේක මහේස්ත්‍රාත් ජී. නාමල් පෙරේරා මහතා නියම කළේය.මෙසේ රක්ෂිත සිරභාරයට නියම වූයේ කළුතර ගොඩපරගහපොතේ පදිංචි කන්දගේ නිමල් සිල්වා සහ ගල්ලස්සහේනේ පදිංචි ගුරෙන්ද්‍ර රෝයි නිරන්ජන්ද සිල්වා යන දෙදෙනායි.සැරයන්වරුන් වන නන්දසිරි (56222) සහ රත්නසිරි (4991) මහත්වරුන් විසින් සැකකරුවන් අත්අඩංගුවට ගෙන තිබිණි.දකුණු කළුතර පොලිසියේ උප පොලිස් පරීක්ෂක තෙන්නකෝන් මහතා විසින් සැකකරුවන් අධිකරණයට ඉදිරිපත් කරන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>27</day>
    </date>
    <link>http://www.dinamina.lk/2011/05/27/_art.asp?fn=r1105278</link>
    <topic>මධ්‍යම පළාත මිනින්දෝරු හිඟයෙන් ගැටලු</topic>
    <author>මධ්‍යම පළාත් සංචාරක – එල්. එස්. එගොඩවිට</author>
    <content>රාජ්‍ය ආයතනවල පොදු දේපළ නැවත මැනුම් ගතකර සුරක්‍ෂිත කිරීම සඳහා රජය ගෙන යන වැඩසටහනට රජයේ මිනින්දෝරු හිඟය බෙහෙවින් බලපා තිබේ. මේ නිසා අදාළ මැනුම් කලට වේලාවට සිදුකිරීමට නොහැකි වී ඇති බව මේ පිළිබඳව කරුණු දක්වන රාජ්‍ය අංශ පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>27</day>
    </date>
    <link>http://www.dinamina.lk/2011/05/27/_art.asp?fn=r1105279</link>
    <topic>කෑගල්ල වෑන් රථ රියැදුරුටඇප නියම වෙයි</topic>
    <author/>
    <content>සපුගස්කන්ද පොලිස් බල ප්‍රදේශයේදී බීමතින් නොසැලකිලි අයුරින් වෑන් රථයක් ධාවනය කළ පුද්ගලයකු වියපත් පුද්ගලයකු තම බිරිය හා දරුවකු ද සමඟ ත්‍රිරෝද රථයකින් ගමන් කරමින් සිටියදී පිටුපසින් පැමිණි වෑන් රථයේ ගැටී එම ස්ථානයේදීම වියපත් කාන්තාව මියගොස් ඇති අතර වියපත් පුරුෂයා සහ දියණියත් තුවාල ලබා තිබේ. සපුගස්කන්ද පොලිසියේ රථවාහන අංශය වෑන් රථයේ රියැදුරු අත්අඩංගුවට ගෙන අධිකරණයට ඉදිරිපත් කරනු ලදුව රිමාන්ඩ් ගතකොට තිබුණි.නැවත රිමාන්ඩ් භාරයේ සිටි අධිකරණයට ඉදිරිපත් කර තිබූ වෑන් රථ රියදුරු තුවාලකරුවන් හා මියගිය අය වෙනුවෙන් සාධාරණ වන්දියක් ගෙවීමට එකඟවීම මත රුපියල් දසදහසක මුදල් ඇපයක් ද, රුපියල් පනස්දහසක පුද්ගල ඇපයක් ද නියම කළ ගම්පහ අතිරේක මහේස්ත්‍රාත් ඉන්දික අත්තනායක මහතා පුද්ගල ඇපකරු පවුලේ ළඟම ඥාතියකු විය යුතු බවටද නියෝග කළේය.වැඩිදුර විමසීම හා වන්දි නියම කිරීම ජූනි 14 දිනට කල්තබන ලදී. පැමිණිල්ල සපුගස්කන්ද පොලිසියේ රථවාහන අංශය ඉදිරිපත් කළ අතර ඇප නියම වූවේ සංජීව ප්‍රදීප් නැමැත්තෙකුටය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>27</day>
    </date>
    <link>http://www.dinamina.lk/2011/05/27/_art.asp?fn=s1105271</link>
    <topic>මලල කී‍්‍රඩාවේ පසු බැසීමටපුහුණුකරුවන් වගකිව යුතුයි</topic>
    <author>පි‍්‍රන්ස් ගුණසේකර</author>
    <content>දේශීය මලල ක්‍රීඩාව පසුබෑමට ලක්ව ඇත්තේ පුහුණුකරුවන්ගේ දැනුම අඩුවීම හේතුවෙන් යැයි ශ්‍රී ලංකා මලල ක්‍රීඩා සංගමයේ සභාපති මේජර් ජෙනරාල් පාලිත ප්‍රනාන්දු මහතා පවසයි.එයට අමතරව ඔවුන්ට ඇති පහසුකම් අවමවීමද මලල කී‍්‍රඩාවේ පසුබැසීමට හේතුවක් වී ඇත. දැනට ඇති තරගකාරී අධ්‍යාපන රටාව මත යොවුන් මලල ක්‍රීඩක ක්‍රීඩිකාවන් ක්‍රීඩාපිටියෙන් ඈත් වී යෑම වැනි කරුණු ද පසු බැසීමට හේතු සාධක වන බව මේජර් ජෙනරාල් පාලිත ප්‍රනාන්දු මහතා පෙන්වා දෙයි.කෙසේ වුවද මේ සියලු අභියෝග හමුවේ ශ්‍රී ලංකා මලල ක්‍රීඩාව නගාසිටුවීමට සිවු අවුරුදු සැලැස්මක් ක්‍රීඩා අමාත්‍යාංශයේ සහයෝගය මත ක්‍රියාත්මක කිරීමට කටයුතු යොදා ඇතැයි ඒ මහතා පැවැසීය.එම සිවු අවුරුදු සැලැස්ම පිළිබඳ ක්‍රීඩා ඇමැතිවරයා සමඟ සාකච්ඡා වට කිහිපයක් පවත්වා ඇතැයිද ඉදිරි දිනවල අවසන් සාකච්ඡා වටය පැවැත්වෙන බවද ප්‍රනාන්දු මහතා පැවැසීය.“දශක දෙකකට පෙර මීටර් 100 ජාත්‍යන්තර තලයේ දක්ෂතා දැක්වූ ක්‍රීඩකයන් (තත්පර 11 ට අඩු) ඉතා සීමිත වුවද අද වන විට අපට එම කාලයට වඩා අඩුවෙන් දුවන ක්‍රීඩකයන් 20 ක් පමණ සොයාගත හැකියි.නමුත් ජාත්‍යන්තර තලයට මේ ක්‍රීඩකයන් පිවිසීයාම ජයග්‍රහණ ලබා ගැනීමට අපහසුයි. ජාත්‍යන්තර තලයේ ජයග්‍රහණ ලබා ගැනීම සඳහා ක්‍රීඩකයන් යොමු කිරීමට අපේ පුහුණුකරුවන්ගේ දැනුම මදි බව පෙනෙන්නට තිබෙනවා” ප්‍රනාන්දු මහතා පැහැදිලි කළේය.ජාත්‍යන්තර තරග වැඩි වශයෙන් ජයගත් සුසන්තිකා ජයසිංහ, දමයන්ති දර්ශා, රොහාන් ප්‍රදීප්, සුගත් තිලකරත්න හා මනුර ලංකා වැනි ක්‍රීඩකයන් වසර 10 ක් තිස්සේ අඛණ්ඩව මලල කී‍්‍රඩාවේ නිරත වුවද වර්තමානයේ එවැනි කැපවීමක් කරන ක්‍රීඩක ක්‍රීඩිකාවන් ඉතා අවම බවද ප්‍රනාන්දු මහතා පෙන්වා දුන්නේය.ක්‍රීඩා සංගම් 8 කට තහනමක්මලල ක්‍රීඩා සංගමයට අනුබද්ධ දිස්ත්‍රික් ක්‍රීඩා සංගම් 8 ක ඡන්ද බලය අහෝසි කිරීමට මලල ක්‍රීඩා විධායක සභාව තීරණය කර ඇත.අම්පාර, මුලතිව්, යාපනය, ගාල්ල, පොළොන්නරුව, කිළිනොච්චි, මොණරාගල හා මන්නාරම යන දිස්ත්‍රික් සංගම් ක්‍රියාකාරීත්වයෙන් තොරවීමේ හේතුව මත තහනමට ලක්ව ඇත.ඉදිරියේදී මෙම සංගම් වෙනුවට අලුතින් ක්‍රියාකාරී සංගම් බිහිකරන බව ශ්‍රී ලංකා මලල ක්‍රීඩා සංගමයේ සභාපති මෙජර් ජෙනරාල් පාලිත ප්‍රනාන්දු මහතා වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>27</day>
    </date>
    <link>http://www.dinamina.lk/2011/05/27/_art.asp?fn=s1105272</link>
    <topic>මුම්බායි පිලට කඩුලු 4ක ජයක්</topic>
    <author>මුම්බායි (ඒ. එෆ්. පී.)</author>
    <content>මුම්බායි ඉනිමේ අවසන් ඕවරයේදී හර්බජං සිං එල්ල කළ දැවැන්ත හයේ පහරත් සමග අයි. පී. එල්. තරගාවලියේ ප්ලේ ඕෆ් වටයේදී කල්කටා නයිට් රයිඩර්ස් පිල කඩුලු 4 කින් පරාජය කරමින් අවසන් පූර්ව වටය සඳහා පිවිසීමට මුම්බායි පිල සමත් විය.මේ අනුව අද (27) බැංගලෝර් පිල සමග මුම්බායි පිල තරග වදින අතර ඉන් ජය ගන්නා කණ්ඩායම හෙට (28) චෙන්නායි පිල සමඟ අයි. පී. එල්. සූරතාව සඳහා තරග වැදීමට නියමිතය.පළමුව පන්දුවට පහරදුන් කල්කටා පිල ඕවර 20 අවසානයේ කඩුලු 7 කට ලකුණු 147 ක් රැස් කළේය. රයන් ටෙන් ඩස්කාටේ නොදැවී ලකුණු 70 ක් ලබා ගැනීමට සමත් විය. පන්දු යැවීමේදී මුනාෆ් පටේල් ලකුණු 27 කට කඩුලු 3 ක් දවාලීය. ලසිත් මාලිංග එක් කඩුල්ලක් බිඳ දැමුවේය.පිළිතුරු ඉනිම ක්‍රීඩා කළ මුම්බායි පිල ඕවර් 19.2 කදී කඩුලු 6 ක් දැවී ලකුණු 148 ක් ලබා ගැනීමට සමත් විය. එයිඩන් බ්ලිසාඩ් ලකුණු 51 ක් ද, නායක සචින් තෙන්ඩුල්කාර් ලකුණු 36 ක්ද, රැස් කළහ.කල්කටා පිල - 147/7 (ඕවර 20)රයන් ටෙන් ඩස්කාටේ නොදැවී 70, ශකීබ් අල් හසන් 26, යුසුෆ් පතාන් 26 (මුනාෆ් පටේල් 27/3)මුම්බායි පිල - 148/6 (ඕවර 19.2)එයිඩන් බ්ලිසාඩ් 51, සචින් තෙන්ඩුල්කාර් 36, ජේම්ස් ෆ්‍රෑන්ක්ලීන් නොදැවී 29 (ජැක් කලිස් 18/2, ශකීබ් අල් හසන් 24/2).</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>27</day>
    </date>
    <link>http://www.dinamina.lk/2011/05/27/_art.asp?fn=s1105273</link>
    <topic>කැල්ටෙක්ස් රගර් තරගාවලියජූනි 3දා ඇරැඹේ  </topic>
    <author>ෆවුස් මොහොමඩ්</author>
    <content>මෙරට රගර් ක්‍රීඩා ක්ෂේත්‍රයේ දැවැන්තම තරගාවලිය වන අන්තර් සමාජ රගර් තරගමාලාව ජූනි මස 3 වැනිදා ආරම්භ වේ.ශ්‍රී ලංකා රගර් සංගමය සංවිධානය කරනු ලබන මේ තරගාවලියට අඛන්ඩව 13 වසරක් තිස්සේ අනුග්‍රහය ලබාදුන් චෙව්රෝන් ලුබ්රිකන්ට් ලංකා පී.එල්.සී ආයතනය මෙවර ද අනුග්‍රහය දක්වයි.ඔවූහු සිය අනුග්‍රාහකත්වය තවත් වසර 3කට දීර්ඝ කරනු ලැබුවේ පසුගිය වසරේදීය.මෙරට විශිෂ්ටතම ක්‍රීඩා කණ්ඩායම් අට වන මහනුවර ක්‍රීඩා සමාජය, සී.ආර් ඇන්ඩ් එෆ්.සී, නාවික, ගුවන්, පොලිසිය, යුද, සී.එච් ඇන්ඩ් එෆ්.සී සහ හැව්ලොක්ස් යන ක්‍රීඩා සමාජ තරග වදින මෙම කැල්ටෙක්ස් රගර් තරගමාලාවේ පළමු වටයට තරග 28ක් ඇතුලත්ය.පළමු වටය අවසානයේ ප්‍රසාද ලකුණු සටහනේ ඉදිරියෙන්ම සිටින කණ්ඩායම් 4 කුසලානය සඳහා වන දෙවැනි වටයට සුදුසුකම් ලබන අතර ඉතිරි කණ්ඩායම් 4 පළිහ සඳහා දෙවැනි වටයේදී තරග වදිනු ඇත.පසුගිය තරගාවලියේ දී පළමු වටයේ පළමු කණ්ඩායම් 4ට නොපැමිණි පොලිසිය, යුද, සී.එච් සහ හැව්ලොක්ස් යන කණ්ඩායම් සඳහා මේ වසරේ දී විදේශීය ක්‍රීඩකයෝ ඇතුලත් කර ගැනීමට අවසර ලැබීමේ හේතුවෙන් මෙවර තරගාවලිය දැඩි උණුසුම් මුහුණුවරක් ගනු නිසැකය.ඒ අනුව පසුගිය වසර ද ඇතුලුව කැල්ටෙක්ස් රගර් සූරතාවට වසර 10ක් පුරා හිමිකම් කියන මහනුවර ක්‍රිඩා සමාජයටත්, එහි අනුසූරතාවට වසර 7ක් පුරා හිමිකම් කියන සී.ආර් පිලටත් මෙවර තරගාවලියේදී සිය ආධිපත්‍යය රැක ගැනීමට දැඩි සටනක් දීමට සිදුවනු ඇත.වසර 13ක් පුරා අන්තර් සමාජ රගර් තරගාවලියට අනුග්‍රහය දක්වනු ලැබුවේ ඉන් ලැබෙන ප්‍රතිලාභ බලාපොරොත්තුවෙන්ම නොව, රගර් ක්‍රීඩාවට ඇති උනන්දුව නිසා බව රගර් තරගාවලිය පිළිබඳ පසුගියදා පැවැති මාධ්‍ය හමුවේ දී චෙව්රෝන් ලුබ්රිකන්ට් ලංකා පී.එල්.සී ආයතනයේ කළමනාකාර අධ්‍යක්ෂ සහ ප්‍රධාන විධායක නිළධාරි කිෂූ ගෝමස් මහතා පැවැසීය.එම දීර්ඝ කාලපරිච්ජේදය පුරා තම ආයතනය රුපියල් මිලියන 400ක් මේ තරගාවලියට ආයෝජනය කර ඇතැයි ද ගෝමස් මහතා වැඩිදුරටත් පැවැසීය.ශ්‍රී ලංකා රගර් සංගමයේ සභාපති ආරක්ෂක මාණ්ඩලික ප්‍රධානි එයාර් චීෆ් මාෂල් රොෂාන් ගුණතිලක, රගර් සංගමයේ ලේකම් ලසිත ගුණරත්න සහ තරගාවලි අධ්‍යක්ෂ ජෙහාන් කනගරත්න මහත්වරුන් සමඟ චෙව්රෝන් ලුබ්රිකන්ට් ආයතනයේ වෙළෙඳ කළමනාකාරිනී උපුලී කුලසිරි මෙනෙවිය ද මාධ්‍ය හමුවට එක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>27</day>
    </date>
    <link>http://www.dinamina.lk/2011/05/27/_art.asp?fn=s1105274</link>
    <topic>වොස්නියැකි තුන්වැනි වටයට</topic>
    <author>පැරිසිය (ඒ’. එෆ්. පී.)</author>
    <content>ජගත් ටෙනිස් පිටියේ අංක එකේ ක්‍රීඩිකා ඩෙන්මාර්කයේ කැරොලින් වොස්නියැකි ලකුණු 6 - 3 ක් සහ 7 - 6 ක් ලෙස කැනඩාවේ ඇලෙක්සැන්ඩ්‍රා වොස්නියැක් පරාජය කරමින් ප්‍රංශ විවෘත ටෙනිස් තරගාවලියේ තුන්වැනි වටයට පිවිසීමට සමත් වූවාය.මේ දක්වා ග්‍රෑන්ඩ් ස්ලෑම් ටෙනිස් කිරුළක් ජය ගත නොහැකිවූ 20 හැවිරිදි වොස්නියැකි පසුගිය ප්‍රංශ ටෙනිස් තරගාවලියේ අර්ධ අවසන් පූර්ව වටයෙන් ඉවතට විසිවූවාය.නමුත් මෙවර තරගාවලියේ දී ග්‍රෑන්ඩ් ස්ලැම් සූරතාවත් ජය ගැනීමේ සිහිනය සැබෑ කර ගැනීමට උපරිම අයුරින් ක්‍රීඩා කරන බව ඇය ජයග්‍රහණයෙන් අනතුරව පැවසුවාය.මේ අතර රුසියාවේ ස්වෙට්ලානා කුසනෙට්සෝවා, වීරා වොනරිවා, ප්‍රංශයේ මේරියන් බාටොලී, ඔස්ට්‍රේලියාවේ සමන්තා ඩිට්‍රෝසර්, සර්බියාවේ ජෙලීනා ජැනකොවික් ද තුන්වැනි වටයට පිවිසීමට සමත් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>27</day>
    </date>
    <link>http://www.dinamina.lk/2011/05/27/_art.asp?fn=s1105275</link>
    <topic>ස්වාධීන රූපවාහිනියටබැඩ්මින්ටන් ජයක්  </topic>
    <author/>
    <content>ජනසතු සේවා බැඩ්මින්ටන් තරගාවලියේ පිළිමලුන් පිටුදැකීමේ ‘සී’ කොටසේ කාන්තා සූරතාව දිනාගැනීමට ස්වාධීන රූපවාහිනි සේවා කණ්ඩායම සමත්විය.අවසන් තරගයේදී ජලසම්පාදන හා ජලපවහන කණ්ඩායම පරාජය කිරීමට ඔවුන් සමත්වූහ. ජයග්‍රාහී ස්වාධීන රූපවාහිනි සේවා පිලට කෞෂිකා ගීතානි, රිද්මිකා අඹේගොඩ සහ භද්‍රා නාරන්ගොඩ යන ක්‍රීඩිකාවෝ ක්‍රීඩා කළහ.තරගාවලියේ ‘ඒ’ කොටසේ කාන්තා සූරියන් වූයේ ලංකා බැංකු කණ්ඩායමය. ‘බී’ කොටසේ කාන්තා සූරතාව මහජන බැංකු පිලට හිමිවිය.‘ඒ’ කොටසේ පිරිමි සූරතාව ඛනිජතෙල් නීතිගත සංස්ථාවද ‘බී’ කොටසේ සූරතාව ශ්‍රී ලංකා රක්ෂණ සංස්ථා පිලටද හිමිවූ අතර මහජන බැංකු පිල ‘සී’ කොටසේ පිරිමි සූරතාව දිනා ගත්තේය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>27</day>
    </date>
    <link>http://www.dinamina.lk/2011/05/27/_art.asp?fn=f1105271</link>
    <topic>සියලු ජන කොටස් එක් වීරණවිරුවාට උපහාර පුද කළ යුතුයි</topic>
    <author>සාකච්ඡා කළේ චන්ද්‍රිකා පෙරේරා ඡායාරූප රුවන් ද සිල්වා</author>
    <content>මාතෘ භූමියේ නිදහස වෙනුවෙන් ස්වකීය උතුම් දිවිය පුදකළ යුද, නාවික, ගුවන්, පොලිස් හා සිවිල් ආරක්ෂක දෙපාර්තමේන්තුවේ වීරෝධාර රණවිරුවන්ට ජාතියේ උත්තමාචාරය පුද කෙරෙන ජාතික රණවිරු සැමරුම අද (27) ට යෙදී ඇත. රණවිරු සේවා අධිකාරියේ සභාපතිනි පද්මා වෑත්තෑව මහත්මිය සමඟ ඒ පිළිබඳව කළ සාකච්ඡාවකි මේ.* රණවිරු මාසයේ දී විරු උපහාර වෙනුවෙන් ඉටුකරන වැදගත්ම කාරිය කුමක් ද?අද (27) උදෑසන ගාලු මුවදොර පැවැත්වෙන විජයග්‍රහණයේ පෙළපාළියෙන් පසුව හිරු බැසයන සන්ධ්‍යාවේ ශ්‍රී ජයවර්ධනපුර කෝට්ටේ පිහිටුවා තිබෙන රණවිරු ස්මාරකය අභියසදී මියගිය රණවිරුවන් සිහිකරමින් ප්‍රථම මල් කළඹ පිදීම අතිශයින් ම වැදගත් අවස්ථාවක්.මිය ගිය සමහර රණවිරුවන්ගෙ දරුවන් තමන්ගෙ පියා දැක නැහැ. ඒ නාමය එම ස්මාරකයෙ කොටා තිබෙනවා. දැරුවො තමන්ගෙ පියා දැක ගන්නවා හා සමානව පියාගෙ නම බලා හඬනවා. එය ඉතාම දුක්මුසු හැඟීම්බර අවස්ථාවක්. ඒ දරුවො තම පියා දැයට පූජා කර අභීතව ජීවිතයට මුහුණ දෙන්න ධෛර්ය උපදවාගන්නෙ අපි සිදුකරන උපහාර දැකලා. දුක වගේ ම ඒ දරුවන්ගෙ හිත තුළ මහත් අභිමානයක් ඇති වෙනවා. තම රණවිරු පියා වෙනුවෙන්.අද (27) සවස 6.00 ට සියලු දෙනාම පහනක් දල්වලා මියගිය රණවිරුවන් සිහිකිරීමට එක්වන ලෙස ජාති භේදයකින් තොරව සියලු රටවැසියාගෙන් මා ඉතා කාරුණිකව ඉල්ලා සිටිනවා.* උපහාර පුද කිරීමට රණවිරු උපහාර මාසයක් නම්කර කොඩි අලෙවිය වැනි කටයුතු සිදුකරන්නට විශේෂ හේතුව කුමක් ද?රණවිරුවො දැය වෙනුවෙන් වගේ ම රටේ ජනතාව වෙනුවෙන් ජීවිත පූජාවෙන් සිදුකළ මෙහෙය නොවන්නට ත්‍රස්තවාදීන් අපේ රට විනාශ කරනවා. ඒ උතුම් කටයුත්තට උරදුන් විරුවන් වෙනුවෙන් මෙරට සියලු ජන කොටස් එක් වී උපහාර පුදකළ යුතුයි. එය අපේ වගකීම යුතුකම.අපේ ජනතාව කෘතගුණ සලකන ජාතියක් බව ඉතිහාසය පවා සාක්ෂි දරනවා.මැයි 19 වැනිදා ජනාධිපතිතුමාට රණවිරු කොඩිය පැළඳූ පසු එතැන් සිට මසක කාලයක් රණවිරු උපහාර මාසය ලෙස එතුමා විසින් නම් කළා.කොඩි විකිණීමට වඩා වැදගත් වෙන්නෙ රණවිරුවන්ට උපහාර කිරීම හා සිහි කිරීමයි. කොඩි විකුණා ලබන මුදල්වලින් රණවිරු පවුල්වල සුබ සාධනය ආබාධිත විරුවන්ට කෘතිම අංගෝපාංග ලබාදීම වගේ ම වෛද්‍ය ප්‍රතිකාර ලබාදීම ද සිදු කරනවා.රණවිරු අධිකාරිය රණවිරුවා වෙනුවෙන් සිදුකරන කටයුතු මසකට සීමා කර නැහැ. නමුත් රටේ හැමෝටම මතක් වෙන්න ඕනෙ ඒ අය සිදුකළ මෙහෙවර කොතෙක් ද යන වග ජනතාව රණවිරුවාට උපහාර දක්වන බව ඒ පවුල්වලට ගෞරව කරන බව රණවිරු පවුල්වල දූ දරුවන්ට දැනෙන්න ඕනෙ. රණවිරු පවුල්වල දරුවො විශේෂිත වූ ගෞරවණීය පිරිසක්, සමාජයේ පිළිගත් සමාන හිමිකම් සහිත අය බව සිහිගැන්වීම උපහාර මස දී සිදුකරන විශේෂ කටයුත්තක්.ශ්‍රී ලාංකේය ජනතාවට කළගුණ සැලකීම ගැන අමුතුවෙන් කියා දෙන්න අවශ්‍ය නැහැ. ලෝක යුද අවස්ථාවේ දී මිය ගිය සොල්දාදුවන් වෙනුවෙන් විකුණන පොපි මල පවා අපි මිල දී ගෙන දායකත්වය දක්වනවා.දැය වෙනුවෙන් යුද බිමට ගිය රණවිරුවාගේ සුබසාධනය වෙනුවෙන් දායකවීම කෘතගුණ සැලකීමකට වඩා යුතුකමක්; ඒ වගේ ම අපේ වගකීමක්.* මියගිය රණවිරුවන්ගේ දරුවන් වෙනුවෙන් වගේ ම බිරින්දෑවරු වෙනුවෙන් රණවිරු සේවා අධිකාරිය සිදුකරන මෙහෙවර කුමක් ද?ඒ අය සමාජයේ ගෞරවයට පාත්‍රකළ යුතු පිරිසක්. ඒ තත්ත්වය ඇති කරන්න තමයි රණවිරු මාසය විශේෂයෙන් ම ක්‍රියාත්මක වෙන්නෙ.මිය ගිය රණවිරු පවුල්වලට වගේ ම ආබාධිත අය වෙනුවෙනුත් නිවාස, ස්වයංරැකියා, ආදිය ලබා දීම එම බිරින්දෑවරුන්ගේ මානසික ශක්තිය ඇති කිරීම, දරුවන්ගේ අධ්‍යාපනය සඳහා ශිෂ්‍යාධාර සැපයීම ආදී කටයුතු රැසක් රණවිරු සේවා අධිකාරිය සිදුකරනවා. ඒ අය වෙනුවෙන් පමණක් නෙවෙයි ක්‍රියාන්විතයේ සිටින රණවිරුවන් හා එම පවුල් වෙනුවෙනුත් සුබසාධන කටයුතු සිදු කරනවා රණවිරු අධිකාරියට අමතරව ආරක්ෂක අමාත්‍යාංශ සේවා වනිතා ඒකකය ප්‍රමුඛ ත්‍රිවිධ හමුදා, පොලිස් හා සිවිල් ආරක්ෂක දෙපාර්තමේන්තු සේවා වනිතා ඒකක, ත්‍රිවිධ හමුදා ඇතුළු පොලිසිය ඇතුළු රණවිරු සුබසාධන අංශවලින් ද රණවිරුවන් වෙනුවෙන් වැඩසටහන් රැසක් ක්‍රියාත්මකයි.ඒ අනුව රණවිරුවා හා එම පවුල්වල සුබසාධනය වෙනුවෙන් ආරක්ෂක ලේකම් තුමාගේ උපදෙසින් ආයතන 12ක් පමණ ක්‍රියා කරනවා. ඊට අමතරව රජයේ හා පෞද්ගලික අංශයෙන් ද ක්‍රියාකාරකම් රැසක් ඉටුවෙනවා.එදා සමහරු රණවිරුවෙක් මිය ගිය විට දේහය තියන්න හරිහැටි නිවසක් තිබුණෙ නැහැ. ඒ අයගෙ පවුල්වලට අපි නිවාස හදා දෙනවා. ආබාධිත අයට කෘත්‍රිම අත් පා දෙනවා. නමුත් ඒ අයට එක දිගටම ඒවා පාවිච්චි කරන්න බැහැ. වරින්වර අලුතෙන් ලබා දෙන්න ඕනෙ. ඒවා පැළැඳූ විට අතුරු ආබාධ එන අවස්ථා තිබෙනවා. ඒවාට වෛද්‍ය ප්‍රතිකාර ලබා දෙන්න අවශ්‍යයි. දිගු කාලීනව ඒ අය රැකබලා ගත යුතුයි. මේ සියලු කටයුතු රණවිරු සේවා අධිකාරිය මගින් ඉටුකරනවා.රණවිරු කොඩි මිල දී ගෙන ඊට දායකවීමට රටේ හැමෝටම හැකියාව තියෙනවා. ආබාධිත රණවිරුවන් වෙනුවෙන් ත්‍රිරෝද රථ පරිත්‍යාග කිරීමත් වෙනවා. දැනට 700ක් දීලා තියෙනවා.මුලින් ඒවා අපි මිල දී ගෙන ආබාධිත විරුවන්ගෙ වැටුපෙන් ටිකෙන් ටික කපා ගැනීමේ ක්‍රමයකට ත්‍රිරෝද රථ ඒ අයට දෙනවා.ස්වයං රැකියාවලට පුහුණුව හා මැෂින් ආදිය පොලී රහිත ණය ආධාර මේ අය හා රණවිරු බිරින්දෑවරුන් වෙනුවෙන් ලබා දෙනවා. අධ්‍යාපනය ලබන දරුවන්ට උසස් අධ්‍යාපනය දක්වා ශිෂ්‍යාධාර ලබාදෙන අතර රණවිරු දෙමාපියන්ට වෛද්‍ය ප්‍රතිකාර සඳහා අවශ්‍ය කටයුතු සැලසීමත් කරනවා.* රණවිරු ගම්මාන ඇතිකර එම පවුල් පදිංචිකරවීමක් සිදු වුණා නේද? අද වන විට එය සිදුවෙමින් පවතිනවා?රණවිරු ගම්මාන ඇති කිරීම වැන්දඹු අයට සුදුසු නැති බව පෙනුණා. මේ අය තම ඥාතීන්ගෙන් ඈත් වෙලා ජීවත් වන විට රැකවරණය අවම වීමක් අපි දැක්කා. මුලින් රණවිරු ගම්මාන සකසලා කැමති අයට දුන්නා. නමුත් දැන් එය නවතා දමලා ඔවුන්ගේ ඥාතීන් වෙසෙන ප්‍රදේශවල නිවාස තනාදීමට දැන් පියවර ගෙන තිබෙනවා. ඒ සඳහා රණවිරු පවුල්වල අය කැමැත්ත පලකර තිබෙනවා.රණවිරුවො බොහෝ දෙනෙක් ගමෙන් ආව අය. මියගිය විරුවාගේ බිරිය තම දරුවන් සමඟ වෙනම ගම්මානයක පදිංචියට එතරම් කැමැත්තක් දක්වන්නෙ නැහැ.ආරක්ෂක ලේකම් ගෝඨාභය රාජපක්ෂ මහතා ගමෙන් ගමට ගිහින් රණවිරු පවුල්වල අය මුණගැසී ප්‍රශ්න සාකච්ඡා කළා. ඒ අනුව ඒ අයගෙ අවශ්‍යතා හඳුනා ගැනීමෙන් පසු රණවිරු අධිකාරිය ගැටලුවලට නිසි පියවර ගත්තා.යුද්ධය අවස්ථාවෙ රණවිරුවාට හා පවුල්වලට තිබුණු ගැටලු අදට වඩා වෙනස්.එදා කළ කටයුතුවලට වඩා අද අවශ්‍ය මොනවාද කියා හඳුනා ගැනීමක් දැනට සිදු වෙනවා.යුද්ධය අවසන් වී දැන් වසර දෙකක් ගත වෙලා. මේ නිසා සෑම රණවිරු පවුලකම අවශ්‍යතා හඳුනාගෙන වර්තමානයේ අපේ අධිකාරිය කටයුතු කරන්නෙ.දෑතම අහිමිව සිටින රණවිරුවො 22ක් දැනට හඳුනාගෙන සිටිනවා. මේ අයට පුංචි පුංචි දේවල් කරගන්න හැකියාව ලබාදෙන්න රණවිරු සේවා අධිකාරිය සැලසුම් කළා. මේ සඳහා සොයා බැලීමේ දී විදෙස් රටවල කෘත්‍රිම අත් වලින් සිය දරුවා අල්ලාගෙන යන අයුරු අපි දුටුවා. එවැනි පුංචි ක්‍රියාවල යෙදිය හැකි කෘත්‍රිම අත් දෑත් අහිමි අයට ලබාදීමට අපි පියවර ගනිමින් සිටිනවා.ජනාධිපති මහින්ද රාජපක්ෂ මහතා හා ආරක්ෂක ලේකම්තුමා අපට රණවිරු පවුල්වල යුතුකම් හා වගකීම් ඉටුකරන්නට මඟ පෙන්වනවා.* රණවිරු සේවා අධිකාරිය ආරම්භ කිරීමට හේතුව කුමක් ද?යුද්ධය තදින් ම පැවැති අවස්ථාවක රණවිරුවන් වෙනුවෙන් පොදුවේ ක්‍රියාත්මක වීමට තමයි රණවිරු අධිකාරිය පිහිටෙව්වෙ. එය 1999 දී පාර්ලිමේන්තු පනතකින් සම්මත වුණා. 2000 දී තමයි අධිකාරිය ස්ථාපිත කළේ.මියගිය ආබාධිත හා අතුරුදන් රණවිරු පවුල් වෙනුවෙන් අපි ක්‍රියාත්මක වුණේ. අනෙක් සෙබළු වෙනුවෙන් සුබසාධන කටයුතු කරන්න ඒවායේ සුබසාධන අංශ හා සේවා වනිතා ඒකක තිබෙනවා.අපට ක්‍රියාත්මක වෙන්න අරමුදල් ලැබෙන්නෙ ජාතික ලොතරැයි මණ්ඩලයෙන්.වසරකට වරක් රණවිරු කොඩි විකුණා ලබන මුදල මේ අයගෙ සුබසාධන අරමුදලට එකතු වෙනවා. මෙවර ඉකුත් 19 අරලියගහ මන්දිරයට එක් වූ බොහොමයක් බැංකුවල ප්‍රධානීන් රණවිරු කොඩි අලෙවියට බාර ගත්තා ඒ අයගෙ ශාඛාවලට කොඩි යවලා විකුණා දෙන්න පොරොන්දු වුණා. මෙයින් ලැබෙන මුදල් අපි රණවිරුවන්ගෙ පවුල්වල සුබසාදනයට යොදා ගන්නවා.* රණවිරු බිරින්දෑවරු වෙනුවෙන් ඔබතුමිය සිදුකරන සේවා අතර වැදගත් ම දේ ලෙස අදහස් කරන්නෙ කුමක් ද?බොහෝ වැන්දඹු රණවිරු බිරින්දෑවරු තරුණයි කුඩා දරුවො ඉන්නෙ. මේ අයට ලැබෙන මුදල් කාලය කළමනාකරණය කරගන්න අපි කියා දෙනවා.ඒ ඒ ප්‍රදේශවල රණවිරු සංසද පිහිටුවා තිබෙනවා. ඒ හරහායි අපි මේ දේවල් කරන්නේ.තම දරුවන්ගෙ වගකීම් පිළිබඳ සමාජ තත්ත්වය ආදියත් සමාජයේ දී ඒ අයගේ ගෞරවය ආරක්ෂාකර ගනිමින් ක්‍රියාත්මක වන අයුරුත් අපි කියා දෙනවා.සමහර බිරින්දෑවරුන්ට ආර්ථික ප්‍රශ්න නැහැ. නමුත් ඒ අයට කාලය ගෙවීමට අනෙක් අය සමඟ එක්ව යම් යම් ක්‍රියාකාරකම්වල යෙදීමට අවස්ථාව ලබා දෙන අතර අවශ්‍ය අයට ස්වයංරැකියාවලට යොමු කිරීමක් ද කරනවා.තම දැනුම බෙදා හදා ගනිමින් සමාජානුයෝජනයවීමේ අවස්ථාව ලබාදීම තමයි විශේෂයෙන් කරන්නෙ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>27</day>
    </date>
    <link>http://www.dinamina.lk/2011/05/27/_art.asp?fn=f1105272</link>
    <topic>සිරකරුවෝ මනුෂ්‍යයෝය යන්න තාප්පයට පමනක්ද ?</topic>
    <author/>
    <content>‘දිනමිණ’ දුරකතනයට නම් තියෙන්නේ ඉස්පාසුවක් නැති වැඩ කන්දරාවක්. තත්පරෙන් තත්පරේට බෙරිහන් දෙන මේ දුරකතනය වෙලාවකට හිසරදයක් ලෙසත් අපට තේරෙනවා. ඉතින් දවසට කිහිපවතාවක්ම අකුණ අමතා ද මේ දුරකතනවලට ඇමතුම් ගලා එනවා. පත්තර කන්තෝරුවේ ප්‍රබුද්ධි, චමීර, හඳුන්වන්නේත් ‘අකුණ මල්ලිලා’ යන අන්වර්ථනාමයෙන්. වෙලාවකට ඒකත් හිසරදයක් තමයි. ඒත් කරන්න නම් දෙයක් නැහැ.‘කෝ අකුණ මල්ලිලා ඉන්නවද? මෙන්න කෝල් එකක්.’ පත්තර සහෘදයෙක් දවසක් අප අමතා පැවසුවා. ඉතින් දුකරතනයෙන් අප බලාපොරොත්තුවුණ ඇයත් සමඟ අප කතා කළා. ඇය පසුදින ලේක්හවුසියට ආවේ ඇගේ ඒ දුක්බර කතාව අපට පවසා හිත සැහැල්ලු කරගන්නයි. ඇය පැවසූ දේ හදවත් ඇත්තවුනට නම් දරාගත නොහැකි වේදනාවක් ඇතිකරන අනුවේදනීය කතා පුවතක්.මේ ඇගේ කතාවයි. මේ මල් යහන්වල සැතපෙන දිව්‍යබොජුන් ගිලදමන උත්තම මහත්වරුන්ගේ කතාව නොව පැදුරේ බුදියන දුක්විඳින, අපේම කඳුළු කතාවයි. තැලෙන පොඩිවෙන අපේ අමිහිරි කතාවයි. ඔබේත් මගේත් කතාවයි.ඇය සෝමාවතී නම් වූවාය.සෝමාවතී ඉපදුණේ 1968. 01. 22 දින පාණදුර නල්ලූරුව ගමේයි. ඇය ඉපදී වසරක් යන්නටත් මත්තෙන් ඇගේ මව මෙලොව හැර ගියා. සෝමාවතීගේ පියා පොල්කඩන්නකු ලෙස රැකියාව කළා. මවගේ වියෝවෙන් පස්සේ තාත්තා කළේ තවත් විවාහයක් කර ගැනීමයි. මේ විවාහයෙන් ඔහුට දරුවන් දෙදෙනකු ලැබුණා. කුඩම්මාගේ කෙනෙහිලිකම් එන්න එන්නම වැඩිවුණු නිසා සෝමාවතී කළේ වෙසක් පෝය දිනෙක නිවෙසින් පැනල යාමයි.කල වයසනිවෙසින් පැනලගිය සෝමවතී අන්තිමේදී නතර වුණේ බළපිටිය පොලිසියේ.බළපිටිය පොලිසියෙන් කළේ මහේස්ත්‍රාත් අධිකරණය හරහා ඇය දෙහිවල ළමා නිවාසයකට යොමු කිරීමයි. ඇගේ ළමා කාලය ගෙවිල ගියේ මෙන්න මේ කියන ළමා නිවාසය තුළ. අවුරුදු 16 දී සෝමාවතී නැවත තම පියා වෙතට බාරදෙනු ලැබුවා.ඔහුගේ පියා නිසි කලවයස පැමිණිවිට සෝමාවතී විවාහ කරදුන්නේ පොල්කැඩීම වෘත්තිය කරගත් අයකුට. විවාහයෙන් පස්සේ සෝමවතීගේ සැමියා වන හේමලාල් පීරිස් සමඟ මොරටුව මෝදර නිවෙසක පදිංචි වුණා.මේ විවාහයෙන් ඇයට දූවරු දෙදෙනෙක් හා එක් පුතකුගේ ආදරණීය මවක් වීමේ වාසනාවද උදා වුණා.විවාහයෙන් ටික කලක් යනකොට සෝමවතී ඇගේ ජීවිතේ දුක්බරම කතාවක් දැන ගන්නවා. ඒ ඇගේ සැමියා මත්ද්‍රව්‍ය ගැනීමට ඇබ්බැහිවී තිබෙන බවයි. එසේම ඔහු මත් ද්‍රව්‍ය (කුඩු) අලෙවි කිරීමේ කටයුතුද කරගෙන ගොස් තිබෙනවා.කෙසේ වෙතත් ජීවිතයේ අගහිඟකම් වැඩිවීගෙන එනකොට සෝමවතීත් අරක්කු විකිණීමට පටන් ගත්තා. මේ නිසාම ඇය අත්අඩංගවට පත්වී දඩ ගෙවූ අවස්ථාවක් ද තිබෙනවා.මොරටුව පොලිසියඑදා හරියටම 2003 පෙබරවාරි මාසේ 28 වැනි දායි. සෝමවතී එගොඩ උයන දුම්රිය ස්ථානයේ, පාණදුර බලා පිටත්වන දුම්රියක වාඩිවෙලා ඉන්නකොට මොරටුව පොලිසියේ නිලධාරීන් සිව් දෙනෙක් ඇය අත්අඩංගුවට ගත්තා. ඇය අත්අඩංගවට ගත් අවස්ථාවේදී එතන කාන්තා පොලිස් නිලධාරිනියක් ඉඳලා නෑ. ඇය අත්අඩංගුවට ගත් වේලාවේදී සෝමාවතී සන්තකයේ මත්ද්‍රව්‍ය අඩංගු පැකට් 05ක් තිබුණු බව ඇය අපහට පැවසුවා.මේ වෙලාවේදී මොරටුව පොලිසියේ නිලධාරීන් ඇයට පවසා ඇත්තේ අවුරුදු 5ක් 6ක් ඇතුළේ ඉඳලා වරෙන් කියලයි.පසුවදා ඇය එනම් 2003 . 03.01 වැනි දින මොරටුව මහේස්ත්‍රාත් අධිකරණය වෙත යොමු කිරීමෙන් අනතුරුව 14 වැනි දින දක්වා රක්ෂිත බන්ධනාගාර ගත කරනවා. මොරටුව පොලිසිය නඩුව ගොනු කර තිබෙන්නේ හෙරෝයින් මිලි ග්‍රෑම් 1100ක් ළඟ තබා ගැනීම සහ හෙරොයින් මිලි ග්‍රෑම් 100ක් මුදලට විකිණීම යන චෝදනා එල්ල කරමින්.ඇය සතුව තිබී හොරොයින් පැකට් 10ක් සොයාගත් බවත් ඇගෙන් පොලිස් නිලධාරියෙක් හෙරොයින් මිලි ග්‍රෑම් 100ක් අඩංගු පැකැට්ටුවක් මිලදී ගත් බවටත් මොරටු පොලිසිය අසත්‍ය ප්‍රකාශයක් අධිකරණයට ඉදිරිපත් කළ වාර්තාවේ සඳහන් කොට තිබුණු බව ඇය පැවසුවේ දෙනෙතින් කඩා වැටුණු කඳුළු කැට පිට අත්ලෙන් පිහින ගමන්.රස පරීක්‍ෂකනඩු වාර 04 කට පසුව 2003. 06. 27 වැනි දින පොලිසියෙන් ඉදිරිපත් කළ නඩු භාණ්ඩ රජයේ රස පරීක්‍ෂක වෙත යැවීමට අධිකරණය නියෝග කළා. වසරකුත් මාස 10කට අධික කාලයක් තිස්සේ නඩු වාර 19ක් ගිය තැනයි රස පරීක්‍ෂක වාර්තාව අධිකරණයට ලැබෙන්නේ. ඒ 2004. 11. 30 වැනි දිනයි.මේ රස පරීක්‍ෂක වාර්තාවට අනුව පොලිසිය ඉදිරිපත් කළ එක් පැකට්ටුවක හෙරොයින් මිලි ග්‍රෑම් 25ක්ද අනෙක් පැකට්ටුවේ මිලිග්‍රෑම් 228ක් ද අඩංගු බව සඳහන් වෙනවා. මොරටුව පොලිසිය විසින් හෙරෝයින් මිලිග්‍රෑම් 1200ක් බවට සහතික කර අධිකරණයට ඉදිරිපත් කළ ඒ පැකට්ටුවල (රස පරීක්‍ෂකගේ වාර්තාවට අනුව ) මිලිග්‍රෑම් 253ක් වූයේ කාගේ තරාදිවල වරදක් නිසාදැයි අප නම් දන්නේ නැත.තත්ත්වය මෙසේ වෙද්දී මොරටු පොලිසිය ඒ නඩුව දාන්නේ කොහොමද කියලා දන්වන්න කියා 2004. 12. 27 වැනි දින නීතිපතිගෙන් උපදෙස් පතනවා. මේ අනුව ඇය නැවතත් නීතිපති උපදෙස් ලැබෙනතුරු බන්ධනාගාර ගත කෙරෙනවා.සැක 333වැලිකඩ බන්ධනාගාරයේ කාන්තා අංශයේ සැක 333 ලෙස අංකගත වන සෝමවතී එතැන් සිට වසර අටක් පුරා විඳපු ඒ දුක් කන්දරාව උහුලා ගත්තේ සැබවින්ම ඇය මවක් මෙන්ම ගැහැණියක් වූ නිසාම පමණි.බන්ධනාගාරයේ 333 කටුක ජීවිතය ගැන අය අප හා හෙළි කළේ සුවිසල් කොටු තාප්පයෙන් වටවී ඇති බන්ධනාගාරය තුළ පවතින සැබෑ යථාර්ථය හෙළි කරමිනි.‘මහත්තයෝ අපි අසරණ දුප්පත් මිනිස්සු. බන්ධනාගාරයේදී අපි දූවිලිවලටත් වඩා අන්තයි. මට කවදාවත් ‘විසිට්’ එකක් ලැබිලා නෑ. යමක් කමක් තියෙන අයට විතරයි ‘විසිට්’ එන්නේ. ඒවගේ බන්ධනාගාර ගතවෙච්ච නෝනලාට බැලමෙහෙවරකම් කරලා රෙදි හෝදලා දීලා, ඉඳුල් පිහලා, උකුණො බලලා තමයි මගේ බන්ධනාගාර ජීවිතේ වැඩිහරියක් කල් ගෙවුණේ.ඕන දෙයක් ඉවසන්න පුළුවන් මහත්තයෝ ඒත් හිරගෙදර වැසිකිලි තමයි ඉවසන්න බැරි අමාරුම දේ. ඒවා උතුරලා පිටාර ගලන හැටි මට මතක්වෙද්දී තාමත් වමනෙට එනවා. මේ උතුරන වැසිකිළි වතුර ළිඳට එකතුවෙලා අපිරිසුදු වෙනවා. ඒ වතුර නාපු බොහොම දෙනෙක් ලෙඩ වෙනවා. ඒත් ලෙඩ වුණු අයට බන්ධනාගාරයේ බෙහෙත් ලැබෙන්නේ නෑ. මන්ත්‍රී නෝනා ලෙඩ්ඩුන්ට ඉන්න හදලා තිබුණු කාමරේ අරක්ගෙන හිටියා. මං එහේදී හෘද රෝගවලට වගේම දියවැඩියාවටත් ගොදුරු වුණා මහත්තයෝ.දෙවිදේවතාවුන්නිදාගන්ඩත් හිරගෙදර හරි හැටි ඉඩක් නෑ. දවසක් අපේ කොටුවේ ගෑණු ටිකක් සබන් ඔට්ටුවකට කාඩ් ගැහුවා මං තමයි කොටුවේ පරණම එක්කෙනා. ඉතින් කොහොම හරි එදා රණ්ඩුවක් ඇතිවුණා. වාට්ටුවේ හෙඩ් ඇවිත් කාඩ් කුට්ටම ඉරලා විසිකළා. මේ සද්දෙ ඇහිලා ලොකු කුසුම් නෝනා ආවා. මං හිතන විදියට ඇය ගාඩ් කෙනෙක්. දැන් එයා නෑ. කුසුම් නෝනා ඇවිත් කිසිම දෙයක් හොයන්නෙ බලන්නෙ නැතිව බෙල්ට් එක ගලවලා ඇඟ නිල් වනතුරුම මට පහර දුන්නා. මට බෙහෙත් ගන්න සිද්ධ වුණා. කාන්තා අංශයේ ලොකු මැඩම් කුමාරි මට කතා කරලා කිව්වා සිද්ධිය දුරදිග ගෙනියන්න එපා කියලා. ඉන් එහාට කරන්න දෙයක් මට තිබ්බේ නෑ. ඔය වගේ දේවල් හිරගෙදර නිතර සිද්ධ වෙනවා. හිර ගෙදරදි අපිවගේ අය තමයි ගුටිකන්නේ. සමහරුන්ට මැඩම්ලා බයයි.සියලු ආගම් වගේම සියලුම දෙවිදේවතාවුන්ගෙන් ද හිරගෙදර අඩුවක් නැත. ඒ සැවොම නියෝජනය කරන නියෝජිතයෝද මේ හිරගෙදරට නිතර දෙවේලේ ගමන් කරති. කහ සුදු පොරවාගත් ටයි කෝට් පැළඳ ගත මෙවැනි උතුම් දේවතාවුන් ගේන තෑගි බෝග කරුණාව දයාව සෙනෙහස හමුවේ ‘විසිට්’ නොලැබෙන සෝමවතීලා වසඟයට පත්වීම සාමාන්‍ය දෙයකි.හිරගෙදර දේශන, බණ, සංගීත සංදර්ශන තිබෙනවා. සියලු දෙනා ඇවිල්ලා දෙවි පිහිට ලබා දීලා යනවා. කර්මය ගැන කියනවා. ඒත් මේ කිසිම කෙනෙක් කවදාවත් අපෙන් ඇහුවෙ නෑ වැසිකිළි ගැන, වතුර ගැන, කෑම ගැන, නිදා ගන්නඑක ගැන, මේ අයත් සමහරදාට ඉතිරෙන වැසිකිළි වළ උඩින් පැනලා යනවා මහත්තයෝ.එයාලට ඒව පේන්නෙ නෑ.අධිකාරිගේ අණට යටත්වුණු මෙවැනි දෙවිදේවතාවුන් වහන්සේලාගේ් නියෝජිතයන් මේවා නොදැකීමද අරුමයක් නම් නොවේ.හිරගෙදර හැම දෙයක්ම තියෙනවා මහත්තයෝ. කුඩු, ගංජා, තියෙනවා. ඒවා බොන ගෑනු ඉන්නවා. ඒවා විකුණන අයත් ඉන්නවා. මං හරියට හිරගෙදරදි දුක්වින්දා මහත්තයෝ මං හිටපු කාලේ හිරගෙදර තිස් දෙනෙක් බෙහෙත් නැතිව මිය ගියා. අන්තිම මොහොතේ අරන් යනවා ඒ අය එළියේ මැරෙනවා. අවුරුදු 15ක් හිරේ හිටිය සෝමා මැරුණෙත් ගේට්ටුව ළඟදී. එයා කාලයක් තිස්සේ ලෙඩවෙලා හිටියා.ඒත් කවදාවත් එයාට ‘ඩිස්පැන්සරියේ’ කාන්තා අංශයේ රෝගීන්ට ඉන්න හදල තියෙන කාමරේ ඉන්න ලැබුණේ නෑ. අමාරුවෙලා උස්සන් ගියා. ගේට්ටුව ළඟ පාස්පොත ලියද්දි පණ ගියා.හිරගෙදර දොස්තරලා නැහැ. ඉන්න ටිකත් හරියට තමාගේ රාජකාරිය කරන්නේ නෑ. ගාඩ්ලාගෙන් බැණුම් අහගෙන දොස්තර නෝනලා කරබාගෙන ඉන්නවා. දොස්තරලාට පැය 03ක්වත් වැඩ නැහැ. ඒත් වරප්‍රසාද වලිනුත් කිසිම අඩුවක් නම් නෑ.සිරකරු සුබ සාධන සංගමයක් තිබුණත් ඔවුන්ට මේවා නොපෙනෙන්නේ මන්දැයි අපනම් දන්නේ නැත. වැලිකඩ බන්ධනාගාරය මූලික කරගෙන පවතින්නාවූ මේ සංගමය රටපුරා තිබෙන බන්ධනාගාරවල ශාඛා ජාලයකින් ද පරිපූර්ණව පවතී. සිල් සමාදම් වීම්, සංගීත සංදර්ශන, දේශනා ඇතුළු නානාප්‍රකාර දේ යටිමඩි තරකර ගැනීමට සංවිධාන කරන මොවුන් කිසිදිනෙකවත් සිරකරුවන්ගේ සුබ සාධනයට මේ කටයුතු කර ඇත්දැයි යන්න ගැන නම් ඇත්තේ සැකයකි. මේ සංගමය ද මේ පුංචි රටේ පවතින අනිත් සංගම් සේම සිරකරුවන්ගේ නොව තමන්ගේ යන තැනට වැඩක් සිද්ධ කරගන්නා සංවිධානයක් සේ අර්ථකථනය කිරීම යුක්ති යුක්ත බවයි අපේ නම් හැඟීම.97 වතාවක්තත්ත්වය මෙසේ තිබෙද්දී පැවසිය යුතු තවත් සුවිශේෂ දෙයක් තිබේ. එනම් ඇය බන්ධනාගාර ගත වූ වසර 8ක කාලය පුරාම මසකට එක් වතාවක් බැගින් ඇය මොරටුව මහේස්ත්‍රාත් උසාවිය වෙත 97 වතාවක් රැගෙන ඒමයි. බන්ධනාගාර දැල් ගැසූ බස් රථයකින් පොලු තුවක්කු සහිතව ඇය වැලිකඩ සිට මොරටුව වෙත 97 වතාවක් රැගෙන ඒමේ දී දහනය වූ ඉන්ධන ප්‍රමාණය කොතෙක් ද? මේවා දරන්නට සිදුවන්නේ කිසිවකුටවත් නොව රජයට ම බව මේ උගතුන්ට නොවැටහුණේ මන්දැයි අප දෙවතාවක් සිතිය යුතුව තිබේ. වරදට දඬුවම් ලැබිය යුතුය. ඒ ගැන විවාදයක් නැත. එහෙත් කිසිදු චෝදනාවක් නැතිව වසර 8ක් පුරා බන්ධනාගාරය තුළ තබා ගන්නා සෝමවතී වෙනුවෙන් රජයට දරන්න වූ ඒ අප්‍රමාණ මුදල් කන්දරාව පියවා ගන්නේ කාගෙන් ද?2010 නොවැම්බර් 04 වැනි දින නඩුවාරයේ දී සෝමවතී වෙනුවෙන් නීතිඥ ජානක අමරසිංහ මහතා පෙනී සිටිනවා. නීතිපති වාර්තාවේ ප්‍රමාදය ගැන ඒ මහතා අධිකරණයට කරුණු වාර්තා කිරීමෙන් පසුව නීතිපති සිහි කැඳවීමක් යැවීමට නියෝගයක් ලැබෙනවා. එහෙත් නීතිපතිගෙන් කිසිදු ප්‍රතිචාරයක් ලැබෙන්නේ නම් නැහැ. 2011 ජනවාරි මස 22 දින ඇය බන්ධනාගාරය මඟින් දිවුරුම් ප්‍රකාශයක් ද සහිතව නීතිපතිට (මේ අන්තර්ගතයම අගවිනිසුරුවරයාට ද යවනු ලබනවා) ලියුමක් ලිවීමට කටයුතු කරන්නේ ඉන් අනතුරුවයි.අගවිනිසුරුවරයා වෙත මේ ලිපිය ලැබුණු විගසම මේ පිළිබඳව සලකා බැලූ ශ්‍රේෂ්ඨාධිකරණය SC/Reg/Misc/04/11 යටතේ නීතිපති වගඋත්තරකරු කරමින් ගොනුවක් විවෘත කර 2011 පෙබරවාරි 22 දින සෝමවතීව ශ්‍රේෂ්ඨාධිකරණය හමුවට ඉදිරිපත් කරන ලෙස බන්ධනාගාරයට නියම කරනු ලබනවා.කාර්යක්ෂමතාවඅගවිනිසුරුවරයා ප්‍රමුඛ විනිසුරු මඩුල්ල සෝමවතීගේ නඩුවාරයේ දී ඇගෙන් සියලු කරුණු විමසා වහාම ඇය එතැනදීම නිදහස් කරන ලෙසට නියෝගයක් ලබා දෙනවා. මේ නියෝගයෙන් පසුව බන්ධනාගාරයේ ගෙවූ ඒ අපා දුකට තිත තැබීමේ වාසනාව සෝමවතීට උදා වුණා. මේ සිදුවීමෙන් කම්පාවන ඇතැම් බන්ධනාගාර නිලධාරීන් පවසා තිබෙන්නේ දැන් හැම එකාම දිවුරුම් ප්‍රකාශ දීලා නිදහස් වෙන්න බලයි කියන අමන කියමනයි.මේ අතර සුපුරුදු පරිදි 2011. 02. 08 වැනි දින මොරටුව මහේස්ත්‍රාත් අධිකරණයේ සෝමවතීගේ නඩුව විභාගයට ගන්නේ ඇගේ නිදහස්වීම පිළිබඳව බන්ධනාගාර නිලධාරීන් මොරටුව මහේස්ත්‍රාත් අධිකරණයට දැන්වීමක් නොකළ නිසයි.2003 වසරේ සිට මේතාක් දක්වා නීතිපතිවරුන් තිදෙනෙක් සිටිය ද සෝමවතීගේ නඩුව පිළිබඳ උපදෙසක් නොදුන් ඒ උත්තමයන් සෝමවතී නිදහස් වූ දිනම සිය උපදෙස් ලබා දීමට තරම් කාර්යක්ෂම වෙනවා. ඒ අනුව 2011. 02. 24 නඩුව කැඳවා සී. ආර්. 3/72/2008 දරන පොලිස් මත්ද්‍රව්‍ය කාර්යංශය වෙත නිකුත් කර තිබූ නීතිපතිගේ උපදෙස් ලිපියේ පිටපත ගොනු කොට පෙර නියම කළ දිනටම එනම් 2011.03.08 වැනි දිනට නඩුව කැඳවීමට නියම කෙරෙන අතර චූදිතයාට නොතීසි නිකුත් කරන ලෙසට නීතිඥ බෙන්සි එම්. මෙන්ඩිස් මහත්මිය අයැද සිටිනවා.සෝමවතී මේ පිළිබඳව දැනගත්තේ ඒ අවස්ථාවේ උසාවියේ සිටි ඇගේ යෙහෙළියක් මඟින්. බන්ධනාගාරයේ දී ඇය ඉසිලූ දුක්කන්දරාව නැවතත් සිතෙහි හොල්මන් කරන්නට ගත් විට සෝමවතී වහාම කරන්නේ ඇගේ නිදහස් කිරීම පිළිබඳව ශ්‍රේෂ්ඨාධිකරණය විසින් දෙනු ලැබූ නියෝගයේ පිටපතක් ලබා ගැනීමට බන්ධනාගාරයට යෑමයි.එහි දී බන්ධනාගාර නිලධාරීන් ‘ඒක අපිට දීපු එක. පිටපතක් දෙන්න බැහැ. ශ්‍රේෂ්ඨාධිකරණයට ගිහින් ඉල්ලා ගනින්’ යැයි ඇයට පවසනවා. මින් නොසැලෙන සෝමවතී අධිකරණ කාර්යාලයට ගොස් ඉන් පිටපතක් ලබා ගන්නවා.නිදහස් ගැහැනියක්මේ අනුව 2011. 03. 04 වැනි දින නඩුව කැඳවා සෝමවතී නිදහස් කිරීම පිළිබඳ ශ්‍රේෂ්ඨාධිකරණයේ නියමය SC/Reg/Misc/04/11 ගොනු කර ඒ අනුව මොරටුව මහේස්ත්‍රාත් අධිකරණය ද සෝමවතී නිදහස් කිරීමට කටයුතු කරනවා.දැන් ඇය නිදහස් ගැහැනියක්. එහෙත් මෙවැනි සිදුවීම් මේ ධරණී තලයේ තවත් අප්‍රමාණව සිදුවන්නට ඇත. සිදුවෙමින් ද පැවතිය හැක. එසේ ම සිදුවීමට ද හැකිය. සෝමාවතීට සිදු වූ ඒ අමිහිරි සිද්ධිය හෙට අපටත් ඔබටත් විය හැකි නොවේ ද? අසරණ ජනතාව ගැන මේ වගකිව යුත්තන් මීට වඩා වගකීම් සහිතව වැඩ කළ යුත්තේ යහපත් ශ්‍රී ලංකාවක් ගොඩනැඟීම සඳහාය. සෝමවතී වරදක් කර ඇති බව සැබෑය.එහෙත් වසර 8ක් පුරා බන්ධනාගාරයේ තපින්නට තරම් ඇය වරදක් කර තිබේ ද? එසේ නම් මහාපරිමාණයෙන් බරපතළ අපරාධ කරන්නවුන් ලැබිය යුතු දඬුවම කුමක්දැයි යන්න ගැන සමාජ කතිකාවතක් බිහිවිය යුතු ය.ජනතා මුදලින් යෙහෙන් වැජඹෙන මේ කවුරු කවුරුත් බලධරයන් මීට වඩා සිය රාජකාරිය වගකීමෙන් ඉටු කළහොත් මේ පුංචි දිවයින ආසියාවේ ආශ්චර්යය කිරීම සිහිනයක් වන්නේ නම් නැත. එහෙත් තවමත් අපට නම් ඇත්තේ ඒ ගැන සැකයකි. එසේ ම අපට තවත් ප්‍රාර්ථනාවක් ද කළ යුතුය. එනම් ‘සිරකරුවන් ද මනුෂ්‍යයෝ ය’ යන කියමන බෝඩ් කැබැල්ලකට පමණක් සීමා නොවේවායි යන්නයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>27</day>
    </date>
    <link>http://www.dinamina.lk/2011/05/27/_art.asp?fn=f1105273</link>
    <topic>සිංහලයේ මහා ජාතික කිවිවරයාණෝ අරිසෙන් අහුබුදු</topic>
    <author> </author>
    <content>හෙළ දෙස, හෙළ බස, හෙළ රැස යන තෙරුවනට නො දෙවෙනිව බුදු සමයට ද සිය දිවි හිමියෙන්ම මෙහෙකළ අද්විතීය ජාතිකාභිමානයෙන් අසාමාන්‍ය බුදු බැතියකින් අනූනව පසුගිය සියවසේ අගභාගයේ සිටම අවසන් හුස්ම හෙළනතුරු හෙළයට පණ දුන් පණ හෙළයට දුන් අරිසෙන් අහුබුදු සූරීන්ගේ පූර්ණ ජීවිතයේ නිමාව සියලු සකල සංස්කාර ධර්ම අනිත්‍ය බව මේ වෙසක් සමයේ අපට මෙනෙහි කර දෙන බණ වරක් වැන්න.කුමරතුඟු මුනිදසුන්ගේ ජාතිකාභිමානයත්, වෙල්ලාල ජයමහ මහ කිවියාණන්ගේ ජාතිවාත්සල්‍යත් ඇසුරින් හැඩගැසුණු අහුබුදු සූරීන්ගේ නොනිමි දෑ ඇල්ම කුළුගන්වමින් දශක තුනක යුද ගිනි නිමා වී තුන් සිංහලයේ එක සේසත්වනු දැකීමට තරම් පින තිබීම මෙන්ම සිය දිවිය බොදුණු පිළිවෙතින් හැඩගැන්වූ සන්සුන් පැවැත්මට මඟ හෙළි පෙහෙළි කළ සම්මා සම්බුදුරජාණන් වහන්සේගේ බුද්ධ චරිතයේත් ජීවන දර්ශනය ඔපවත් කළ බුද්ධ ධර්මයේත්, ඓතිහාසික අවස්ථාවන් නිරූපණය කරන 2600 සම්බුද්ධත්ව ජයන්තිය අත්විඳීමට තරම් පින තිබීම දශක නවයක් ඉක්ම වූ අරිසෙන් අහුබුදු චරිතයේ පූර්ණත්වය පළකෙරේ.අනගාරික ශ්‍රී ධර්මපාලතුමාණන්ගේ ආදර්ශවත් බෞද්ධ චරිතය නිදර්ශනය කළ චරිත ශක්තියෙන් හා කුමරතුඟු මුනිදසුන් ගේ අසදිසි ජාතිකාභිමානයෙන් හා භාෂාධිපත්‍යයෙන් පිරිපුන් අරිසෙන් අහුබුදු සූරීන්ගේ අසදිසි කිවියාවෙන් රචිත ගැදි - පැදි සම්භාරය ගුරුළුගෝමීන් ගේ බුදු බැතියේත්, වෑත්තෑවේ කිවි හිමියන්ගේ නෛසර්ගික කවිත්වයත් සිහිපත් කර දුන් අනූපමේය නිර්මාණ ශක්තියක් දැක්වූ වදන් පෙළහරක නිමාව සිදු විය.නිදහස් ලංකාවේ නිල නොලත් ජාතික ගීය වැනි වූ “ලංකා ලංකා” ගීතය රචනා කිරීමෙන් අපේ ත්‍රිවිධ හමුදාව පණගැන්වූ අහුබුදු කිවියාණන්ගේ සිතට ත්‍රස්තවාදය තුරන්දම් කිරීමෙන් යම් සැනසුමක් ලැබුණේ ද ඊට නො දෙවෙනි සැනසුමක් අහුබුදු මිහිඳු මහ රහතන් වහන්සේ ලක්දිවට බුදු දහම හඳුන්වා දී උදා කළ නවයුගය රසමුසු කවි බසින් ලියන ලද රස දහර කව් පබදින් වර්ණවත් කළ බුදු සස්නේ තිර පැවැත්ම සහතික වන අන්දමින් සම්බුද්ධත්ව ජයන්තිය අර්ථවත් අයුරින් පැවැත්වෙනු දැක්ම හෙළ රැසේත් බුදු සමයේත් අනාගතය දෙස අවදි වූ සිහියකින් නිබඳ දිවි ගත කළ අපේ සිංහලයේ මහා ජාතික කිවිවරයාණන් හට ඇති වූ බවට කවර සැකයෙක් ද?අපේ ගීී ලොවේ යුගයක් නිරූපනය කළ සුනිල් ශාන්ත ශූරීන් ගේ දකුණු අත බඳුව ඔහුගේ රස විඥානයට උචිත පද පෙළින් අපගේ කව ලෝකය රසවත් කළ අරිසෙන් අහුබුදු ගී පබඳුවාරණන් යුග යුග හෙළ ගී ලොව සනසන අමරදේව සූරීන්ගේ අසදිසි විශාරද ගී මහිමය ඔපවත් කළ නවමු ගී පබැඳුමින් රසික ලොව දිනුවා පමණක් නොව වික්ටර් රත්නායක සූරීන් වැනි එකල යොවුන් කලාකරුවන් ගේ හදවත් ද ඇද බැඳ ගැන්මෙහි සමත් විචිත්‍ර කුසලතාවකින් ගී ලොව කිරුළු පැළැඳි පුවත සිහිපත් වේ. පරෙවිය වැනි ගී නළුවක් හෙළ ලිවිසැරියට තිළිණ කළ සරසවි වරම් ලද අරිසෙන් අහුබුදුවන් ගේ මහාකවිත්වය අප ගේ විශ්වවිද්‍යාලවලට පමණක් නො පෙනී යාම ජාතියේ මහා අභාග්‍යයකි.ළමා මනස විනිවිද දුටු අරිසෙන් අහුබුදුවන් සංස්කරණය කළ “එඩිය” සඟරාව අප වැනි ආධුනික ලේඛකයන් හට එදා අත් දුන් අයුරු සදා සිහිපත් වේ. ලේඛන කලාවට මෙන්ම කථිකත්වයට ද සුවිශේෂී හපන්කමක් දැක්වූ අහුබුදු සූරීන් ගේ දෙසුමකින් රසවත් වූ වේදිකා ගණන කොතෙක් ද?අතිශය සුළු වූ ද, අනුග්‍රහයක් ලදහොත් එය මහ මෙරක් මෙන් ඉහළින් සැලකීමේ අද්විතීය කෘතවේදී භාවයකින් ද අතිශය විනීත පැවැත්මකින් ද යුතු වූ අහුබුදු සූරීන් ගේ බ්‍රහ්ම ලීලාව ගුරුවරයකු වශයෙන් ඔහු ගත කළ ආදර්ශවත් ජීවිතයේ නො මැකෙන ලකුණ ය.සිය සිතැඟි පළකිරීමට හෙළ බසේ පද පෙළ ඔහුට මෙහෙ කිරීමට නිබඳ සැරසී සිටි අයුරු සනාථ කරන්නේ ගංඟා ගීතයෙන් මෙන්ම චිත්‍රපටි කලාව නව මඟකට යොමු කළ සංදේශයේ ගී පදවලින් ද පමණක් නොවේ.අනුන් ගේ දුකේදී දුක් වූ රටේ ජාතියේ ඉදිරි ගමන පතා හැම මොහොතක් ම ගත කළ සිත කය වචන තුන්දොර පිරිසුදු කළ අරිසෙන් අහුබුදු සූරීන් ගේ නිමල ගුණ සකුව සිහියට නැඟෙන අපට මෙනෙහි වන්නේ ඔහු ගේ හදවත දිනූ පියකරු කිවියකු වූ චන්ද්‍රරත්න මානවසිංහ සූරීන් ගේ අකල් වියෝවින් තැවි තැවී රැ. තෙන්නකෝන් කිවියාණන් ලියන ලද මේ පැදියයි. .</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>28</day>
    </date>
    <link>http://www.dinamina.lk/2011/05/28/_art.asp?fn=n1105282</link>
    <topic>සඳු හිරු ඇති තුරු හෙළ අභිමානය ලොවටම පැතිරූ අමිල දිනක්...</topic>
    <author/>
    <content>ශ්‍රී ලාංකේය ධරණි තලයෙන් කොටි ත්‍රස්තවාදය අතුගා දැමීමට දිවි හිමියෙන් කැපවූ වීරෝදාර රණවිරුවන් එහිදී පෑ වීර විකුමන් අප දෑස් පනාපිට මහත් අභිමානවත් සහ විචිත්‍රවත් ලෙස විදහා පෑ දෙවැනි විජයග්‍රාහි විරු සැමරුම කොළඹ ගාලුමුවදොර පිටියේදී ඊයේ (27) පෙරවරුවේ පැවැත්විණි.ලක් පොළොව, නිල් අහස, නිල් දියඹ කුරිරු ත්‍රස්තවාදීන්ගේ ග්‍රහණයෙන් නිදහස් කර ගැනීම සඳහා එඩිතර හා අභීත ලෙස නායකත්වය ලබාදුන් සේනාධිනායකයා ද පළමු පුරවැසියා ද විධායක ජනාධිපතිවරයා ද වන ජනාධිපති මහින්ද රාජපක්‍ෂ මහතා සහ ජනාධිපති ආර්යා ශිරන්ති රාජපක්‍ෂ මහත්මිය ප්‍රධාන සම්භාවනීය ප්‍රභූ පිරිස් සමූහයකගේ ගෞරවණීය සහභාගීත්වයෙන් යුතුව මේ සැමරුම පැවැත්විණි. විශ්වයම විමතියට පත් කරමින් අංක එකේ ත්‍රස්තවාදී සංවිධානය පරාජයට පත් කළ ජාතියේ වීර දූ පුතුනට සමස්ත ජාතියේම ප්‍රණාමය පිදීමේ අරමුණින් මේ සැමරුම සංවිධානය කොට තිබුණි.මාවිල්ආරු සොරොව්ව නිදහස් කර ගැනීමේ අරමුණින් ඇරඹි මානුෂීය මෙහෙයුමෙන් පසු ජය පිට ජය ලබා වෙල්ලමුල්ලි වයිකාල්හිදී අවසාන ත්‍රස්තවාදී නායකයාත් විනාශ කිරීම දක්වා දායක වූ වීර චාරිකාවේදී ඇස්, ඉස්, මස්, ලේ පමණක් නොව සිය ජීවිත ද දන් දුන් රණවිරුවන් සදානුස්මරණීය පිරිසකැයි මුළුමහත් ජාතියේම පිළිගැනීම යැයි කියා පෑ අවස්ථාවක් ලෙස මේ සැමරුම නම් කළ හැකිය. ශ්‍රී ලංකාව ආසියාවේ ආශ්චර්ය බවට පත් කිරීමේ උදාරතර අරමුණ සහිතව ඉදිරියට ගමන් ගන්නා අප රටට, ඒ සඳහා ඇවැසි මූලික අඩිතාලම රණවිරුවෝ රට නිදහස් කරදීමෙන් ලබාදී අවසන්ය. එය අපට සවියකි.විජයග්‍රහණයේ දෙවන සැමරුම පැවැත්වූ භූමියට පොලිස්පති මහින්ද බාලසූරිය මහතා පැමිණියේ උදෑසන 8.00 ට පමණය.අනතුරුව පිළිවෙළින් නාවික හමුදාපති වයිස් අද්මිරාල් සෝමතිලක දිසානායක, ගුවන් හමුදාපති එයාර් මාෂල් හර්ෂ අබේවික්‍රම, යුද හමුදාපති ලුතිනන් ජනරාල් ජගත් ජයසූරිය, ආරක්ෂක මාණ්ඩලික ප්‍රධානි එයාර් චීෆ් මාෂල් රොෂාන් ගුණතිලක, ආරක්ෂක ලේකම් ගෝඨාභය රාජපක්‍ෂ, ජනාධිපති ලේකම් ලලිත් වීරතුංග, අග්‍රවිනිශ්චකාර ශිරානි බණ්ඩාරනායක, කථානායක චමල් රාජපක්‍ෂ මහත්ම මහත්මීහු පැමිණියහ.පරිවාර යතුරු පැදි සහ මෝටර් රථ සමගින් අගමැති දි. මු. ජයරත්න මහතා උත්සව භූමියට පැමිණීමෙන් අනතුරුව පරිවාර මෝටර් රථ, යතුරු පැදි සමඟ අලංකාර කරන ලද අශ්වයන් රැසක් පිරිවරාගෙන සේනාධිනායක ජනාධිපති මහින්ද රාජපක්‍ෂ මැතිතුමා සහ ජනාධිපති ආර්යා ශිරන්ති වික්‍රමසිංහ රාජපක්‍ෂ මැතිනිය උත්සව භූමියට පැමිණීමත් සමඟ සියලු දෙනා තම අසුන්වලින් නැගිට ජනාධිපතිවරයාට ආචාර පුද කළහ.ජනාධිපති මහින්ද රාජපක්‍ෂ මැතිතුමා විසින් ජාතික ධජය එසවීමත් සමඟම ත්‍රිවිධ හමුදාව, පොලිසිය සහ සිවිල් ආරක්ෂක බළකායට අයත් සෙබළ සෙබළියන් හතළිස් එක්දෙනෙක් එක්ව ජාතික ගීය ගායනා කළහ.ලක් මාතාව රැකගැනීම සඳහා කොටි ත්‍රස්තවාදීන් සමග සටන් වැද මියගිය රණවිරුවන් වෙනුවෙන් විනාඩියක නිශ්ශබ්දතාවක් පැවැති අතර ගාලු මුවදොර පිටියේ සිටි සියලු දෙනාටම ඒ මොහොතේ මුහුදු රළ හඬ පමණක් ඇසෙන්නට විය.ජනාධිපති ආචාර සම්මාන වෙඩි මුර විසි එකක් පැවති අතර විජයග්‍රහණයේ සැමරුම් පෙළපාළියේ අණ දෙන්නා වන මේජර් ජනරාල් නන්දන උඩවත්ත මහතා විසින් විශේෂ රථයකින් ජනාධිපති මහින්ද රාජපක්‍ෂ මහතා පෙළපාළිය පරීක්‍ෂා කිරීම සඳහා කැඳවාගෙන යන ලදී. ඒ අවස්ථාව සඳහා ත්‍රිවිධ හමුදාපතිවරු, පොලිස්පති සහ ආරක්‍ෂක මාණ්ඩලික ප්‍රධානියා ද එක් වූහ.අනතුරුව ජනාධිපති මහින්ද රාජපක්‍ෂ මහතා විජයග්‍රහණ සැමරුම් උළෙල ඇමතීය. එහිදී ජනාධිපතිවරයා රණවිරුවන්ගේ කැපකිරීම පිළිබඳව අදහස් දැක්වූවේ, ගෞරව භක්ති ප්‍රණාම හැඟුමන් සහිතවය. ආචාර පෙළපාළියේ ඉදිරියෙන්ම ත්‍රිවිධ හමුදා තූර්ය වාදක කණ්ඩායම ගමන් ගත් අතර ඔවුන්ගේ ආචාරය ජනාධිපති මහින්ද රාජපක්‍ෂ මැතිතුමා හට පිරිනැමීමෙන් පසු මානුෂීය මෙහෙයුම සඳහා එක්වූ යුද හමුදාවේ සියලුම සේනාංක, පාබල හමුදා, විශේෂ හමුදා ඒකක මෙන්ම යාන්ත්‍රික, ඉංජිනේරු සහ සන්නාහ සන්නද්ධ රථ ජනාධිපති ආචාර පෙළපාළියේ ගමන් ගත්හ.උතුරු, නැඟෙනහිර මෙන්ම වන්නි සේනාංකවල යුද හමුදා නිලධාරීන් සෙබළුන් සිය ආචාරය ජනාධිපතිවරයාට පිරිනමන ලදී.මානුෂීය මෙහෙයුමේදී තම උපරිම සහාය ඒ සඳහා ලබා දුන් නාවික හමුදා සෙබළුන් නිලධාරීන් පෙළපාළිය වර්ණවත් කරද්දී ගාලු මුවදොර මුහුදු කලාපය ඩෝරා යාත්‍රා, වේග යාත්‍රා සහ සයුර, ශක්ති, සුරනිමල නෞකාවලින් සන්නද්ධ කෙරිණි. එම නෞකා ඉතා අලංකාර ලෙස යාත්‍රා කරද්දී සියලු දෙනාගේ නෙත් ඒ දෙසට ගමන් කළේය.අනතුරුව ගුවන් හමුදා සෙබළුන්, නිලධාරීන් පෙළපාළියේ ගමන් කරමින් ජනාධිපතිවරයාට උත්තමාචාර දක්වද්දී ගුවන සිසාරා ජාතික ධජය ලෙළදවමින් බෙල් 412, බෙල් 212 සහ එම්. අයි. 24 ප්‍රහාරක ගුවන් යානා ගමන් කළේය.නොසිතූ මොහොතක කෆීර් ගුවන් යානයක් මුහුදේ ගෑවෙන නොගෑවෙන ආකාරයෙන් ගාලු මුවදොරින් ගමන් කළේය.ශ්‍රී ලංකා පොලිසිය, පොලිස් විශේෂ කාර්ය බළකාය, සිවිල් ආරක්‍ෂක බළකාය ද පෙළපාළිය සඳහා එක්වෙමින් සිය උත්තමාචාර සේනාධිනායකයාට පුද කළහ.මාතෘ භූමිය වෙනුවෙන් මහත් කැපකිරීමක් කර කොටි සමඟ පැවති සටන්වලදී තුවාල ලබා ආබාධිත වූ රණවිරුවන් ද මෙම උත්සව අවස්ථාවට එක්වූයේ පැමිණ සිටි සියලු දෙනාගේ නෙතට කඳුළක් එක්කරමිනි.මේ අවස්ථාවට මහා සංඝරත්නය ප්‍රමුඛ සර්වාගමික නායකයෝ, මැති ඇමැතිවරු, විදේශ තානාපතිවරු, පළාත් ආණ්ඩුකාරවරු, මහ ඇමැතිවරු, දෙස් විදෙස් හමුදා ප්‍රධානීහු ඇතුළු පිරිසක් ද එක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>28</day>
    </date>
    <link>http://www.dinamina.lk/2011/05/28/_art.asp?fn=n1105283</link>
    <topic>වැස්සෙන්-නායයෑම්වලින්මරණ 5 යි : 1299කට පීඩා</topic>
    <author>ප්‍රාර්ථනා වීරසිංහ, රුවන්වැල්ල සමූහ, යටියන්තොට සමූහ</author>
    <content>ධාරානිපාත වර්ෂාවෙන් හා නායයෑම්වලින් ඊයේ (27) වනවිට පස්දෙනෙකු මියගොස් තිබේ.ගලිගමුව දම්වල ප්‍රදේශයේ විමලා සමරසිංහ (53) ඇගේ දියණිය වන උඩුගමයලාගේ වින්ධ්‍යා තුෂාරි (17) සහ, බුලත්කොහුපිටියේ දහසය හැවිරිදි තරුණියක් සහ තවත් අයෙක් ද, කළුතර මිල්ලනියේ පදිංචිකරුවෙකු ද මෙසේ මියගොස් ඇත.ගංවතුර, නායයෑම්, පස්කඳු කඩාවැටීම්, හේතුවෙන් මේ වනවිට පවුල් 409කට අයත් පුද්ගලයෝ 1299 දෙනකු පීඩාවට පත් වී ඇති බව, ආපදා කළමනාකරණ මධ්‍යස්ථානය පවසයි. පූර්ණ හා අර්ධ වශයෙන් නිවාස 15කට හානි වී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>28</day>
    </date>
    <link>http://www.dinamina.lk/2011/05/28/_art.asp?fn=n1105284</link>
    <topic>අඩු ආදායම්ලාභී පවුල් 20කටඉඩම් හිමිකම් ඔප්පු අද පිරිනැමේ</topic>
    <author>අමිල ප්‍රභාත් වනසිංහ</author>
    <content>අඩු ආදායම්ලාභී දිළිඳු පවුල් 20ක් සඳහා ඉඩම් හිමිකම් ඔප්පු ප්‍රදානය කිරීම අද (28) දින හාරිස්පත්තුවේ යටිහලගල රතනජෝති හිමි විසින් සිදු කෙරෙයි.වේවැල්දෙනිය මංසන්ධියට ආසන්නව පිහිටි රත්මල්දෙනිය වත්තෙහි පර්චස් 1041 කින් සමන්විත භූමියෙන් මෙම ඉඩම් කැබැලි ප්‍රදානය කෙරෙනු ඇත.මේ අනුව මෙම ඉඩම් ලබාදීම ඒ හිමිගේ පෞද්ගලික ධනයෙන් සිදු කරයි. නිට්ටඹුව, උදම්මිට, හාරිස්පත්තුව, යටිහගල, පොල්ගහවෙල, නොච්චියාගම, තලාව, මීගමුව, කටුනේරිය, කටුගස්තොට, රත්නපුර, කොණ්ඩදෙනිය යන ප්‍රදේශවල අඩු ආදායම්ලාභී තරුණ පවුල් සඳහා මෙම ඉඩම් ලබා දෙයි.නිවාස ඉදිකර ගැනීමට අවශ්‍ය ගොඩනැඟිලි උපකරණ හා මුල්‍යාධාර බත්තරමුල්ල දම්රිවි පදනම, ඒකල නිවාස පුර බෞද්ධ සංගමය, හාරිස්පත්තුව මව්පිය පිදුම පදනම මඟින් ලබා දෙනු ඇත.අධිකරණ තීන්දුවකින් හිමි වූ මෙම භූමිය තම දෙමාපියන්ට සහ නැසීගිය සියලු දෙනාට පිං පිණිස ලබාදෙන බව රතනජෝති හිමියෝ පවසති.මෙම අවස්ථාවට ජනමාධ්‍ය ඇමැති කෙහෙළිය රඹුක්වැල්ල සහ උසස් අධ්‍යාපන ඇමැති එස්. බී. දිසානායක මහත්වරුන් ගේ ප්‍රධානත්වයෙන් සිදු වෙති.මහා සංඝරත්නයේ අනුශාසකත්වයෙන් පැවැත්වෙන මෙයට එක්සත් ජාතික පක්‍ෂ පාර්ලිමේන්තු මන්ත්‍රී සජිත් ප්‍රේමදාස මහතා ඇතුළු නිලධාරීහු රැසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>28</day>
    </date>
    <link>http://www.dinamina.lk/2011/05/28/_art.asp?fn=n1105285</link>
    <topic>සෞන්දර්ය උපාධිධාරීන්ටගුරු පත්වීම් දුන්නාට තුති පුදයි</topic>
    <author/>
    <content>රැකියා විරහිත සෞන්දර්ය උපාධිධාරීන් සියලු දෙනා ජූලි මස 01 වැනිදා සිට ගුරු සේවයට බඳවා ගැනීමට කටයුතු කිරීම පිළිබඳව රජයට ස්තුති කරන බව ජාතික ගුරු සභාවේ සභාපති නිමල් ප්‍රේමවංශ මහතා පවසයි.නිවේදනයක් නිකුත් කරමින් ඒ මහතා කියා සිටින්නේ, තමන්ට ගුරු පත්වීම් ලබාදෙන ලෙසට ඉල්ලමින් රැකියා විරහිත සෞන්දර්ය උපාධිධාරීන් විසින් වසර ගණනාවක් පුරා කරනු ලැබූ අරගලයට ජයග්‍රහණයක් ලබාදීමට අවශ්‍ය පියවර රජය විසින් ගෙන ඇති බවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>28</day>
    </date>
    <link>http://www.dinamina.lk/2011/05/28/_art.asp?fn=n1105286</link>
    <topic>මිල්ලනියේ නිවාස 92ක් ජලයෙන් යටවෙයි</topic>
    <author>හල්තොට සමූහ විනිතා මානෙල් ගමගේ</author>
    <content>මහ වර්ෂාව හේතුවෙන් මිල්ලනිය ප්‍රාදේශීය ලේකම් බල ප්‍රදේශයේ ග්‍රාම සේවා වසම් 05 කට අයත් නිවාස 92ක් මේ වනවිට ජලයෙන් යට වී ඇති බව මිල්ලනිය සමාජ සේවා අංශය පවසයි.655 ගුංගමුව වසමේ නිවාස 67ක්ද, 644 සී රද්දෙගොඩ නිවාස 07ක්ද, 655 ඒ බැල්ලන්තුඩාව නිවාස 06 ක්ද, 645 මිල්ලනිය නිවාස 04ක් හා 667 හල්තොට වසමේ නිවාස 08ක්ද ජලයෙන් යටවී ඇත.විනාශ වූ කුඹුරු හා වගාවන් පිළිබඳ හානිය මෙතෙක් අනාවරණය කැරගෙන නොමැති අතර 653 පෙතිගමුව වසමේ තරුණයෙක් අකුණුසර වැදීමෙන් ජීවිතක්ෂයට පත්වී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>28</day>
    </date>
    <link>http://www.dinamina.lk/2011/05/28/_art.asp?fn=n1105287</link>
    <topic>හොරණ පහත් බිම්රැසක් ජලයෙන් යටවෙලා</topic>
    <author>හොරණ විශේෂ</author>
    <content>අධික වර්ෂාව හේතුවෙන් හොරණ ප්‍රදේශයේ පහත් බිම් රැසක්ම ජලයෙන් යටවී තිබීම හේතුවෙන් ප්‍රදේශවාසීහු මහත් දුෂ්කරතාවට පත්වූහ.හොරණ නගර මධ්‍යයේ ස්ථාන රැසක් මෙන්ම හොරණ – උඩවත්ත පාර, ධම්මරතන මාවත, බැල්ලපිටිය, හොරණ මූලික රෝහල අසල ආදී ස්ථාන රැසක්ම ජලයෙන් යටවී තිබුණි.අනවසර ඉදිකිරීම් ගොඩකිරීම් හේතුවෙන් මේ තත්ත්වය උදාවූ බව ප්‍රදේශවාසීහු පවසති.මේ අනවසර ගොඩකිරීම් හා ඉදිකිරීම් වහාම ඉවත් නොකළොහොත් කොළඹ නගරයට උදාවී ඇති තත්ත්වය හොරණ නගරයට ද උදාවන බව ඔව්හු පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>28</day>
    </date>
    <link>http://www.dinamina.lk/2011/05/28/_art.asp?fn=n1105288</link>
    <topic>රාජ්‍ය සේවකයන්ගේ විනය සම්බන්ධයෙන්දැඩි අවධානයක් යොමු කළ යුතුයි</topic>
    <author/>
    <content>ජනතාවට කාර්යක්‍ෂම හා උපරිම සේවයක් සැලසීමට රාජ්‍ය සේවකයන්ගේ විනය සම්බන්ධයෙන් දැඩි අවධානයකින් කටයුතු කළ යුතු බව ජනාධිපති මහින්ද රාජපක්‍ෂ මහතා පැවැසීය.එමෙන්ම ජනතාව අපේක්‍ෂා කරන කාර්යක්‍ෂම සේවය ලබාදීමේදී රාජ්‍ය සේවා කොමිෂන් සභාවේ ක්‍රියාකාරීත්වය ඉතා වැදගත් බවද ජනාධිපතිතුමා ප්‍රකාශ කළේය.රාජ්‍ය සේවා කොමිෂන් සභාවේ සභාපති මහාචාර්ය දයාසිරි ප්‍රනාන්දු මහතා ඇතුළු එම නියෝජිතයන් පෙරේදා (26) අරලියගහ මන්දිරයේදී ජනාධිපති මහින්ද රාජපක්‍ෂ මහතා හමුවී සාකච්ඡා කළ අවස්ථාවේදී ජනාධිපතිවරයා මේ අදහස් පළකළේය.රාජ්‍ය සේවා කොමිෂන් සභාවේ කටයුතු වගකීමෙන් කළ යුතු භාරදූර කර්තව්‍යයක් බැවින් සෙසු රජයේ ආයතන සමඟ මේ ආයතනය සහයෝගිතාවයෙන් කටයුතු කිරීමේ අවශ්‍යතාව ද මෙහිදී ජනාධිපතිවරයා අවධාරණය කළේය.රාජ්‍ය සේවා කොමිෂන් සභාවේ ප්‍රමාදයන් සිදුවීමට හේතුවක් වී ඇත්තේ ඇතැම් අවස්ථාවලදී අමාත්‍යාංශවලින් ලැබෙන සහාය ප්‍රමාණවත් නොවීමම බව මෙහිදී කොමිෂන් සභා නිලධාරීන් පෙන්වා දී ඇත. මේ සම්බන්ධයෙන් අමාත්‍යාංශ ලේකම්වරු දැනුවත් කිරීමට දැනටමත් පියවර ගෙන ඇති බව ජනාධිපතිතුමා එහිදී පැවැසීය.දීප ව්‍යාප්ත සේවා සහ සේවා ව්‍යවස්ථා පිළිබඳව ද මෙහිදී අවධානය යොමු කෙරුණු අතර, රාජ්‍ය සේවය සඳහා බඳවා ගැනීම්, උසස්වීම්වල ප්‍රමාදයන් වළක්වා කාර්යක්‍ෂමතාව වර්ධනය කිරීමේ අවශ්‍යතාව ද මෙහිදී ජනාධිපතිතුමා අවධාරණය කළේය. රාජ්‍ය සේවා කොමිෂන් සභාව සඳහා ස්ථිර කාර්යාල ගොඩනැගිල්ලක් ඉදිකිරීම පිළිබඳවද මෙහිදී සාකච්ඡා කෙරිණි.මේ සාකච්ඡාවට රාජ්‍ය සේවා කොමිෂන් සභාවේ සාමාජිකයන් වන පාලිත කුමාරසිංහ, සිරිමාවෝ විජේරත්න, එස්. සී. මාන්නප්පෙරුම, ආනන්ද සෙනෙවිරත්න, එන්. එච්. පතිරණ, එස්. තිල්ලනඩරාජා, ඩබ්ලිව්. ආරියවංශ, මොහොමඩ් නහීයා මහත්ම මහත්මීහු ද ජනාධිපති ලේකම් ලලිත් වීරතුංග, අමාත්‍ය මණ්ඩල ලේකම් සුමිත් අබේසිංහ මහත්වරු ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>28</day>
    </date>
    <link>http://www.dinamina.lk/2011/05/28/_art.asp?fn=n1105289</link>
    <topic>කැලණි ගඟේ වැලි කොල්ලයට තිත තැබීමේ කාලය ඇවිත්</topic>
    <author/>
    <content>ප්‍රයිඩ් රයිස් මිස වෙනත් බතක රස බැලීමට අකමැති එක්තරා නිලධාරීන් පිරිසක් පිළිබඳ පසුගියදා යටියන්තොට ප්‍රාදේශීය සභාවේ සභාපති යූ. ඩී. වසන්ත මහතා අපූරු හෙළිදරව්වක් කළේය.යටියන්තොට ප්‍රාදේශීය සභාවේ වත්මන සහ එහි අනාගත සැලසුම් පිළිබඳ සබරගමුව මහ ඇමැති මහීපාල හේරත් මහතාගේ ප්‍රධානත්වයෙන් එම ප්‍රාදේශීය සභා රැස්වීම් ශාලාවේ පැවති සාකච්ඡාවේදී සභාපතිවරයා මේ තොරතුරු හෙළිදරව් කළේ කැලණි ගඟේ වැලි ගොඩ දැමීම ඇතුළු පාරිසරික ප්‍රශ්න ගණනාවක් පිළිබඳ කරුණු දක්වන අතරතුර ය.ඔහු සඳහන් කළේ තම බල ප්‍රදේශයේ කැලණි ගඟේ සිදුවන දැවැන්ත වැලි කොල්ලය නිසා ගං ඉවුරු කඩා වැටී භූගත ජල මට්ටම පහත වැටීමේ බරපතළ පාරිසරික ගැටලු මතුව ඇති බව ය. රජයේ වගකිව යුතු කාර්යාල අසල ද මේ වැලි ජාවාරම් සිදු වන බව කී සභාපතිවරයා අදාළ නිලධාරීන්ට හෝ ආරක්ෂක අංශවලට දැනුම් දුන්න ද ඊට එරෙහිව කිසිදු පියවරක් ගෙන නැතැයි චෝදනා කළේය. ඇතැම් ජාවාරම්කරුවන් දේශපාලනඥයන්ගේ නම් විකුණමින් මේ ජාවාරමේ නියැළෙන අතර, ජාවාරම්කරුවන් පිටුපස එක්තරා නිලධාරීන් කණ්ඩායමක් ද සිටින බව කී සභාපතිවරයා අතමිට නිතර මුදල් ගැවසෙන එකී නිලධාරීන්ට ප්‍රයිඩ් රයිස් නැතිනම් වෙනත් බතක් වැලඳීමට නොහැකි තත්ත්වයක් උදා වී ඇතැයි ද කීය.මේ මංකොල්ලයට තිත තැබිය යුතුයි. එසේ නොවුණොත් කැලණි ගඟ හරහා ඉදිවී ඇති දැවැන්ත පාලම් පවා ගැලවී යාමේ අනතුරක් ද මතුවී ඇතැයි යූ. ඩී. වසන්ත මහතා සඳහන් කළේය.මේ අතර කරවනැල්ල යටියන්තොට ඇතුළු කෑගල්ල දිස්ත්‍රික්කයේ කැලණි ගඟේ සිදු කෙරෙන දැවැන්ත වැලි ජාවාරම පිළිබඳ පසුගියදා කෑගල්ල දිස්ත්‍රික් සම්බන්ධීකරණ කමිටුවේද සාකච්ඡාවට බඳුන් විය. එම දිස්ත්‍රික්කයේ බෝට්ටු භාවිත කරමින් වැලි ගොඩලෑම මුළුමනින්ම අත්හිටුවීමටත් බලපත්‍රලාභීන්ට සතියකට දින දෙකක දී පමණක් වැලි ගොඩදැමීමටත් එහිදී දිස්ත්‍රික් සම්බන්ධීකරණ කමිටුව ඒකමතික තීරණයකට එළඹිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>28</day>
    </date>
    <link>http://www.dinamina.lk/2011/05/28/_art.asp?fn=n11052810</link>
    <topic>මාතර ප්‍රදේශ කීපයකටම ගංවතුරෙන් තර්ජන</topic>
    <author>කැළුම් බෝධිමාන තිහගොඩ විශේෂ</author>
    <content>පසුගිය දිනවල කඩින් කඩ ඇද හැළුණු ධාරානිපාත වර්ෂාව නිසා මාතර දිස්ත්‍රික්කයේ ප්‍රදේශ කිහිපයකම ජනතාව දැඩි අපහසුතාවට මුහුණ දී සිටී.තිහගොඩ, කඹුරුපිටිය, පලොල්පිටිය, කද්දූව, අකුරැස්ස, මාලිම්බඩ ආදී ප්‍රදේශ ජලයෙන් යටවීම හේතුවෙන් වී ගොවිතැනට ද හානි සිදුවී ඇත. ප්‍රදේශවාසීහු එදිනෙදා ජීවන කටයුතු කරගෙන යාමේ දැඩි අපහසුතාවට පත්ව සිටිති.අකුරැස්ස - කඹුරුපිටිය මාර්ගයේ විල්පිට සපත්තු පාලම ප්‍රදේශය සහ මාකඳුර ප්‍රදේශයේ නගරය ආශි‍්‍රත මාර්ග ජලයෙන් යටවීම හේතුවෙන් ගමනාගමනයට ද බාධා සිදුවී තිබේ. පලොල්පිටිය ප්‍රදේශයේ ළදරු පාසලක් මතට ගසක් කඩා වැටීමෙන් එහි ගොඩනැගිල්ලට බරපතළ හානි සිදුවීම නිසා එය නැවත පවත්වාගෙන යාමේ දැඩි අසීරුතාවකට පත්වී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>28</day>
    </date>
    <link>http://www.dinamina.lk/2011/05/28/_art.asp?fn=n11052811</link>
    <topic>කුකුළේගඟ ජලාශයේවාන් දොරටු දෙකක් විවෘතයි</topic>
    <author>මතුගම සංචාරක</author>
    <content>මතුගම ප්‍රදේශයට ඇදහැළෙන මහ වැසි හේතුවෙන් ගංවතුර තර්ජනයකට මුහුණපා ඇති හෙයින් කුකුළේගඟ විදුලි බලාගාරයේ වාන් දොරටු දෙකක් විවෘත කර ඇති බව පාලින්දනුවර ප්‍රාදේශීය ලේකම් තරණි අනෝජා ගමගේ මහත්මිය කීවාය.මතුගම අගලවත්ත හා පාලින්දනුවර ප්‍රදේශවල සිදුවූ කඳු නායයාම්, පස් කණ්ඩි කඩාවැටීම් නිසා නිවාස 45 කට හානි සිදුව ඇත.මතුගම ප්‍රදේශයේ ජලයෙන් යට වූ අය සඳහා අවතැන් කඳවුරු තුනක් පිහිටුවා ඇත. පවුල් 180 අවතැන්ව සිටිති. අවතැන්වූවන්ට පිසූ ආහාර සැපයීමට මතුගම ප්‍රාදේශීය ලේකම් කාර්යාලය කටයුතු කරගෙන යයි. මතුගම ඉද්දගොඩ කන්ද, බදුරලිය ඉගුරුදළුව, විදලන කඳුවැටිවල නායයාම්වලින් විශාල පස් කඳු කඩා වැටී ඇත.මතුගම – අලුත්ගම – මතුගම – පැලවත්ත – මතුගම – බදුරලිය – හැඩිගල්ල – පරගොඩ - මෝල්කාව ප්‍රධාන මාර්ගවල ගමනාගමනය සම්පූර්ණයෙන්ම ඇනහිට ඇත.පාලින්දනුවර, මතුගම හා වලල්ලාවිට ප්‍රදේශවල පහත්බිම් ජලයෙන් යට වී ඇතැම් ප්‍රදේශවල අඩි 5 – 7 අතරේ ජල මට්ටමක් පවතී.පාලින්දනුවර ප්‍රදේශයේ ප්‍රවාහන කටයුතු සඳහා ඔරු, අඟුල් හා මෝටර් බෝට්ටු යොදවා තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>28</day>
    </date>
    <link>http://www.dinamina.lk/2011/05/28/_art.asp?fn=n11052812</link>
    <topic>මහ වැස්සෙන් බේරුවලනිවාස රැසකට හානි</topic>
    <author>කළුතර දිස්ත්‍රික් සංචාරක – කටුකුරුන්ද සමුහ</author>
    <content>මේ දිනවල ඇදහැළෙන මහ වැසි හේතුවෙන් හා තද සුළං හේතුවෙන් කළුතර දිස්ත්‍රික්කයේ බේරුවල මැතිවරණ කොට්ඨාසයේ නිවාස ගණනාවකට ගස් කඩා වැටී අලාභ සිදුවී තිබේ.වර්ෂාව හේතුවෙන් පහත්බිම් රැසක් ජලයෙන් යටවීමෙන් බේරුවල පවුල් රැසක් ජලයෙන් යටවේ. මෙහිදී ඊයේ උදෑසනම නිවාසවලට හා මාර්ගවලට වැටී තිබූ ගස් කපා ඉවත් කිරීම බේරුවල ප්‍රාදේශීය සභාවේ සභාපති ප්‍රසන්න සංජීව මහතා ඇතුළු එම සේවකයන් ප්‍රදේශවාසීහු සිදුකළහ.මේ අතර පහත්බිම්වල ජලය බැස යෑමට අවශ්‍ය සෑම පියවරක්ම බේරුවල ප්‍රාදේශීය සභාව මගින් ගෙන තිබේ. පහත්බිම් රැසක් ජලයෙන් යටවීමෙන් බේරුවල ප්‍රාදේශීය ලේකම් කොට්ඨාසයේ පවුල් 1123 ක් අවතැන් වී තිබේ. පූර්ණ හානි නිවාස 01 හා අර්ධ හානි සිදුවූ නිවාස 14 ක් හා ග්‍රාම නිලධාරි වසම් 12 ක පිරිස් අවතැන්ව සිටිනවා. බේරුවල ප්‍රාදේශීය ලේකම් ධම්මික රාජපක්‍ෂ මහතා කියා සිටියේ අවතැන් වූ අය සඳහා පිසින ලද ආහාර කඩිනමින් ලබාදීම ආරම්භ කර ඇති බවත්, ජලය බැස ගිය වහාම ඒ පිරිස් නිවාසවල පදිංචි කර ඔවුන්ට අවශ්‍ය වියළි ආහාර ලබාදීමට පියවර ගැනේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>28</day>
    </date>
    <link>http://www.dinamina.lk/2011/05/28/_art.asp?fn=n11052813</link>
    <topic>කුලියට දුන් වාහන හතකට ව්‍යාජ ලේඛන සකසා අලෙවි කළ තිදෙනා දැලේ</topic>
    <author>මුන්නේශ්වරම් සමූහ ඊ. සී. පුනාන්දු</author>
    <content>වාහන කුලියට දෙන ස්ථානවලින් කුලියට ගත් සුඛෝපභෝගී වාහන ව්‍යාජ ලේඛන හදා අලෙවි කිරීමේ ජාවාරමක් පිළිබඳව තොරතුරු අනාවරණය කර ගෙන එම කල්ලියේ සාමාජිකයන් තිදෙනෙකු සමඟ විකුණා තිබූ වාහන හතක් සොයා ගත් බව මීගමුව මූලස්ථාන පොලිසිය කියයි.කුලියට වාහන දෙන අඡ්ව්ඊ ඒ ඛ්ඒඅ තැන් වලින් ගත් වාහන එසේ විකුණා ඇති බවට ලැබුණ තොරතුරක් මත මෙම ජාවාරමේ සියලු තතු අනාවරණය කරගෙන ඇත.ජාඇල - මීගමුව - දෑලතුර – දංකොටුව යන ප්‍රදේශවලින් මේ වන විට මෙම කල්ලිය මෝටර් රථ 15 ක් පමණ කුලියට ගෙන ඒ සඳහා ලබාදෙන සැබෑ ලියකියවිලි අනුව එම හිමිකරුවන් ලෙසින් වෙනත් අයෙකුගේ ඡායාරූප යොදා සකස් කළ ව්‍යාජ ජාතික හැඳුණුම්පත් සමඟ යම් යම් අයව රවටා අඩු මුදලට එම වාහන අලෙවිකර ඇති අතර මේ වන විට රුපියල් කෝටි දෙකකට වැඩි වටිනාකමක් ඇති වාහන මෙසේ වංචා සහගතව විකුණා ඇති බව ද පොලිසිය අනාවරණය කර ගෙන ඇත.මේ ජාවාරමට කාන්තාවන් කිහිප දෙනෙකුගේ ද සහාය ලබා ගෙන ඇති අතර වාහනවල සැබෑ හිමිකරුගේ විස්තර වලට සමානව වෙනත් අයෙකුගේ ඡායාරූපයක් යොදා සකස් කළ ව්‍යාජ හැඳුනුම්පතක් ද ඉදිරිපත් කරමින් වාහන විකිණීම කළ නිසා මෙම ජාවාරම අනාවරණය නොවූ නිසා ඔවුනගෙන් වාහන මිලට ගත් අය ඔවුනගේ ගැටයට හසුවී ඇති බවත් පොලිසිය කියයි.මේ ආකාරයේ කොල්ලයක් මෙයට කලින් අනාවරණය වී නැති අතර ෆිනෑන්ස් කළ මොටර් රථයක් සම්බන්ධයෙන් මතුවූ සැකයක් මත සියලුම තොරතුරු අනාවරණය කර ගත් අතර මෙම කලිලියේ මහ මොලකරු මේ වනවිට මගහැර සැඟවී සිටින අතර ඔහුව ද කඩිනමින් අත්අඩංගුවට ගන්නා බවත් පොලිසිය කියයි.අත්අඩංගුවට ගත් වාහන හා සැකකරුවන් ඊයේ (27) මීගමුව මහේස්ත්‍රාත් අධිකරණයට ඉදිරිපත් කිරීමට නියමිත වූ අතර මීගමුව පොලිසිය තවදුරටත් පරීක්‍ෂණ සිදු කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>28</day>
    </date>
    <link>http://www.dinamina.lk/2011/05/28/_art.asp?fn=n11052814</link>
    <topic>ජලයට යටවීමෙන් කොළඹ 05 මාර්ගයේ ගමනා ගමනය අඩාලයි</topic>
    <author>මුන්නේශ්වරම සමූහ ඊ. සී. ප්‍රනාන්දු</author>
    <content>මාඔය පිටාර ගැලීම නිසා මාර්ග අංක 5 මීගමුව - කොළඹ මාර්ගයේ වාහන ගමනා ගමනයට බාධා වූ හේතුවෙන් එම මාර්ගය වසා දැමූ බව ගිරිඋල්ල පොලිසිය කියයි.මේ නාරම්මල ප්‍රාදේශීය ලේකම් කොට්ඨාසයේ ඇපලදෙණිය හා මරඳගොල්ල ගම්මාන දෙකේ පවුල් 42ක්ද පීඩාවට පත්වී ඇත.ඔවුන් පදිංචි නිවාසවලින් ඉවත්කර සුදුසු ස්ථානවල තාවකාලිකව රඳවා පිසූ ආහාර ලබාදීමට පියවර ගෙන ඇති බව කුරුණෑගල දිස්ත්‍රික් ආපදා කළමනාකරණ මධ්‍යස්ථානයේ සම්බන්ධිකාරක ඩබ්. එම්. එස්. බී. වන්නිනායක මහතා සඳහන් කෙළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>28</day>
    </date>
    <link>http://www.dinamina.lk/2011/05/28/_art.asp?fn=n11052815</link>
    <topic>කැලණි ගඟ පිටාර ගලයිපහත් බිම් රැසක් යටවෙයි</topic>
    <author>මල්වාන සමූහ - මහානාම විතානගේ</author>
    <content>දින දෙකක සිට ඇදහැලෙන මහ වැසි හේතුවෙන් කැලණි ගඟ උතුරා පිටාර ගැලීමෙන් මල්වාන, බියගම, පට්ටිවිල, මාබිම හා මාපිටිගම යන පෙදෙස් ඊයේ (27 වැනිදා) සවස වන විට ජලයෙන් යට වී ඇත.මල්වාන හා සම්බන්ධ සියලුම මාර්ග ගංවතුරින් යට වී තිබෙන හෙයින් ඒවායේ ගමනාගමනය ද ඇණ හිට තිබේ.පදිංචිකරුවන් දැන් ගංවතුර බියෙන් සිය නිවෙස්වල බඩුමුට්ටු ද රැගෙන ආරක්‍ෂක ස්ථාන කරා යමින් සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>28</day>
    </date>
    <link>http://www.dinamina.lk/2011/05/28/_art.asp?fn=n11052816</link>
    <topic>ඉන්දු - ශ්‍රී ලංකා ගුවන් සේවාවටඅවබෝධතා ගිවිසුමක්</topic>
    <author>මහින්ද අලුත්ගෙදර</author>
    <content>ශ්‍රී ලංකාව හා ඉන්දියාව ද්වීපාර්ශ්වික ගුවන් සේවා අවබෝධතා ගිවිසුමකට අස්සන් තබයි.පසුගිය අප්‍රේල් මාසයේදී දෙරටේ සිවිල් ගුවන් සේවා නිලධාරීන් අතර පැවැති සාකච්ඡාවල ප්‍රතිඵලයක් ලෙස මේ අවබෝධතා ගිවිසුමට එළඹි බව විදේශ කටයුතු අමාත්‍යාංශය පවසයි.ශ්‍රී ලංකා රජය වෙනුවෙන් ඉන්දියාවේ ශ්‍රී ලංකා මහ කොමසාරිස් ප්‍රසාද් කාරියවසම් හා ඉන්දීය රජය නියෝජනය කරමින් සිවිල් ගුවන් සේවා අමාත්‍යාංශයේ ලේකම් ශ්‍රී නෂීම් ශයිදි මහත්වරුන් මේ සඳහා අස්සන් තබා තිබේ.මේ ගිවිසුම ශ්‍රී ලංකාව හා ඉන්දියාව අතර 1948 දෙසැම්බර් මාසයේදී අස්සන් කළ මූලික ගුවන් සේවා ගිවිසුම සඳහා සංශෝධනයක් එක් කරන්නක් බව ද, ශ්‍රී ලංකා විදේශ කටයුතු අමාත්‍යාංශය කියයි. මේ අතර එම අමාත්‍යාංශය පෙන්වා දෙන්නේ නව ගිවිසුමට අස්සන් කිරීමත් සමඟ ශ්‍රී ලංකාව හා ඉන්දියාව අතර සිදුවන ගුවන් ගමන් වාර ගණන තවදුරටත් ඉහළ යන බවයි.මේ වන විට දෙරට අතර සතියකට ගුවන් ගමන් වාර 98 ක් පමණ සිදුවන අතර ඒ සඳහා ශ්‍රී ලංකාව මෙන්ම ඉන්දීය ගුවන් යානා ද එක් වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>28</day>
    </date>
    <link>http://www.dinamina.lk/2011/05/28/_art.asp?fn=n11052817</link>
    <topic>මාරක රිය අනතුරේ රියදුරාට ඇප නැහැ</topic>
    <author>මල්වාන සමූහ මහානාම විතානගේ</author>
    <content>හංවැල්ල – කිරිදිවැල මහා මාර්ගයේ පූගොඩ කළු පාලම අසල දී කැබ් රථයක ගමන් කළ තිදෙනාටම මරු කැඳවමින් සිදුවූ මාරක රිය අනතුර සම්බන්ධව දැනට රක්ෂිත බන්ධනාගාර ගත කර සිටින කන්ටේනර් ලොරි රථයේ රියදුරාගේ හා රිය සහායකගේ ඇප ඉල්ලීම සලකා බැලූ පූගොඩ මහේස්ත්‍රාත් හා අතිරේක දිසා විනිසුරු අරවින්ද පෙරේරා මහතා එම රියදුරාට ඇප ලබා දීම ප්‍රතික්ෂේප කොට රිය සහායක රුපියල් පනස් දහසක ශරීර ඇපයක් මත මුදා හැරීමට නියම කෙළේය.තවද එම අනතුරට ලක්වූ කැබ් රථය හා කන්ටේනර් ලොරි රථය අයිතිකරුවන්ට මුදා හරින ලෙසට ද මහෙස්ත්‍රාත්වරයා පොලිසියට නියෝග කරනු ලැබීය.මේ අනුව රියදුරු හම්බන්තොට ප්‍රදේශයේ පදිංචි කේ. එල්. බී. එරංග නමැත්තා තවදුරටත් ලබන මස 07 වැනිදා (ජුනි මස 07) දක්වා රක්ෂිත බන්ධනාගාර ගත කර තැබීමටත් රිය සහායක පුස්සැල්ලෑව ප්‍රදේශයේ පදිංචි ඒ. ජේ. ජයනාත් ආටිගල නමැත්තා ශරීර ඇපයක් මත මුදා හැරීමටත් මෙසේ නියම කෙරිණි.පූගොඩ පොලිසියේ රථවාහන අංශයේ ස්ථානාධිපති පී. ඒ. ධර්මරත්න මහතා සමග නීතිඥ ගුණතිලක අලගියවන්න මහතා පැමිණිල්ල මෙහෙයවූහ.ඉකුත් 04 වැනිදා රාත්‍රියේ මේ අනතුර සිදුවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>28</day>
    </date>
    <link>http://www.dinamina.lk/2011/05/28/_art.asp?fn=n11052818</link>
    <topic>ඉහළම ඉසෙඩ් ලකුණු කොළඹින්අඩුම ලකුණු මුලතිව්වලින්</topic>
    <author>දයා පෙරේරා හා සමන්මලී ප්‍රියශාන්ති</author>
    <content>මේ වසරේ විශ්වවිද්‍යාල සඳහා සිසුන් 20,274 දෙනකු ඇතුළත් කර ගන්නා අවම ඉසෙඩ් ලකුණු විශ්වවිද්‍යාල ප්‍රතිපාදන කොමිසන් සභාව ඊයේ (27) නිකුත් කළේය.දැනට තෝරාගෙන ඇති මේ සිසුන් ගණන අතිරේක හා විශේෂ ප්‍රවේශය යටතේ 22000 ක් දක්වා වැඩි කිරීමට බලාපොරොත්තු වන බව උසස් අධ්‍යාපන ඇමැති එස්. බී. දිසානායක මහතා පවසයි.2010/2011 අධ්‍යයන වර්ෂ සඳහා 2010 අධ්‍යයන පොදු සහතික පත්‍ර උසස් පෙළ විභාගයේ ප්‍රතිඵල මත තෝරා ගන්නා මෙම සිසුන් අතරින් වෛද්‍ය විද්‍යාව හැදෑරීමට 1147 දෙනකු ද, ඉංජිනේරු විද්‍යාල සඳහා සිසුන් 1247 දෙනකු ද, භෞතික විද්‍යාව සඳහා සිසුන් 1650 දෙනකු ද, තෝරා ගැනෙන අතර කළමනාකරණය සඳහා 3287 දෙනකු සහ කලා අංශය සඳහා 3806 දෙනකු ද ඇතුළත් කර ගැනෙති.විශ්වවිද්‍යාලයන් හී පාඨමාලා 86 ක් සඳහා මෙවර සිසුන් ඇතුළත් කර ගැනීමට නියමිතය.මෙවර වෛද්‍ය විද්‍යාව සඳහා ඉහළම ඉසෙඩ් අගය වාර්තා වන්නේ කොළඹ දිස්ත්‍රික්කයෙනි. එය 1.9770 කී. දෙවන, තෙවන හා සිව්වැනි ස්ථාන පිළිවෙළින් මාතර, ගාල්ල හා හම්බන්තොට යන දිස්ත්‍රික්කවලට හිමි වේ. මාතර 1.9689, ගාල්ල 1.9470 ක් හා හම්බන්තොට 1.9327 ක් ලෙස ඉසෙඩ් අගය වාර්තා වේ.එම වෛද්‍ය අංශයේ අඩුම අගය වූ 0.5950 ක් වාර්තා වන්නේ මුලතිව් දිස්ත්‍රික්කයෙනි.දන්ත ශල්‍ය වෛද්‍ය විද්‍යා අංශයෙන් ද ඉහළ ඉසෙඩ් අගය වාර්තා වන්නේ කොළඹ දිස්ත්‍රික්කයෙන් වන අතර එය 1.9464 ක් වේ.සියලුම දිස්ත්‍රික්ක අතරින් සෑම පාඨමාලාවක් සඳහා ම අඩුම ඉසෙඩ් ලකුණු වාර්තා වන්නේ මුලතිව් දිස්ත්‍රික්කයෙනි.2010 උසස් පෙළ සඳහා පෙනී සිටි සිසුන් 2,33,609 දෙනාගෙන් 1,42,516 ක් විශ්වවිද්‍යාල ප්‍රවේශය සඳහා අවම සුදුසුකම් ලබා ඇති බවත් ඔවුන් අතරින් විශ්වවිද්‍යාල ප්‍රවේශය සඳහා 54124 දෙනකු අයදුම් කර ඇති අතර මෙයින් සිසුන් 22000 ක් දක්වා ප්‍රමාණයක් ඇතුළත් කර ගැනීමට බලාපොරොත්තු වන බවත් ඇමැතිවරයා කීවේය. දැනට සිසුන් 20274 ක් තෝරා ගෙන අවසන් බව ද හෙතෙම පැවසීය.හෙතෙම මේ අදහස් පළ කළේ විශ්වවිද්‍යාල ප්‍රතිපාදන කොමිසන් සභාවේ ඊයේ (27) පැවැති මාධ්‍ය හමුවකදී ය.මවර විශ්වවිද්‍යාල අධ්‍යයන වර්ෂ ඔක්තෝබර් මාසයේ දී ආරම්භ කිරීමට නියමිත බව මෙහිදී කොමිසන් සභාවේ සභාපති මහාචාර්ය ගාමිණි සමරනායක මහතා ප්‍රකාශ කළේය.</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>28</day>
    </date>
    <link>http://www.dinamina.lk/2011/05/28/_art.asp?fn=n11052819</link>
    <topic>උතුරේ නැවත පදිංචි වූ ජනතාවටවිශේෂ ණය යෝජනා ක්‍රමයක්</topic>
    <author>බුද්ධිකා ඉඹුලාන</author>
    <content>උතුරේ නැවත පදිංචි වූ ජනතාවගෙන් අඩු ආදායම්ලාභීන් සඳහා විශේෂ ණය ක්‍රමයක් පුනරුත්ථාපන අධිකාරිය සහ ලංකා බැංකුව එක්ව ක්‍රියාත්මක කරයි.මේ පිළිබඳව උතුරේ ජනතාව දැනුවත් කිරීමේ සම්මන්ත්‍රණයක් හෙට (29) යාපනය වීරසිංහම් ශාලාවේ දී පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජදීර, සම්ප්‍රදායික කර්මාන්ත හා කුඩා ව්‍යවසාය සංවර්ධන ඇමැති ඩග්ලස් දේවානන්ද මහත්වරුන්ගේ ප්‍රධානත්වයෙන් පැවැත්වේ.මේ ණය ලබාදීම සඳහා සුදුසුකම් සපුරාලන පුද්ගලයන් නම් කිරීමේ සම්මුඛ පරීක්ෂණ ද හෙට (29) දිනයේ පැවැත්වෙන බව පුනරුත්ථාපන හා බන්ධනාගාර ප්‍රතිසංස්කරණ අමාත්‍යාංශ ලේකම් ඒ. දිසානායක මහතා ‘දිනමිණ’ ට කීය’නැවත පදිංචි වූ ජනතාව අතරින් තෝරා ගන්නා ත්‍රස්ත විපත්වලට මුහුණ දුන් අඩු ආදායම්ලාභී ණය හිමිකරුවන් සඳහා රුපියල් 2,50,000 ක උපරිමයකට යටත්ව 4% ක සහන පොලියක් යටතේ ණය ලබාදෙයි. එම ණය සහන ඔවුනගේ ඉදිරි ආර්ථික සංවර්ධන කටයුතු සඳහා යොදා ගනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>28</day>
    </date>
    <link>http://www.dinamina.lk/2011/05/28/_art.asp?fn=r1105281</link>
    <topic>ඉංගිරිය එල්ස්මෝර් වත්තකර්මාන්ත ශාලා ගොඩනැගිලි අතහැර දමලා</topic>
    <author>ඉංගිරිය විශේෂ - කේ. ටී. ඩී. දර්ශන</author>
    <content>ඉංගිරිය නගරය සමීපයෙහි පවතින කොටගල වැවිලි සමාගමේ ඇදුරාගල වතුයායට අයත්ව තිබූ මෙම තේ සහ රබර් කර්මාන්ත ශාලා පරිශ්‍ර ගොඩනැගිලි වසර ගණනාවක පටන් කිසිදු ඵලදායී කටයුත්තකට යොදා නොගැනීම හේතුවෙන් මෙලෙස වල් වැදී විනාශ වී යමින් පවතින අතර ඉන් ප්‍රදේශවාසීනට අත්කර දෙන්නේ මහත්වූ කරදර රැසකි.මෙම ගොඩනැගිලි ඉංගිරිය හරහා දිවෙන රත්නපුර – පාණදුර ප්‍රධාන මාර්ගය ආසන්නයෙහි ඉංගිරිය එල්ස්මෝර් වත්ත ප්‍රදේශයෙහි ඉදි කොට පවතී.අක්කර එකහමාරක් පමණ වූ භූමි භාගයක පිහිටා ඇති මෙම ගොඩනැගිලි විනාශ වී යෑමට නොදී තවමත් වෙනත් ඵලදායි කටයුත්තක් සඳහා යොදාගත හැකිව පවතින බවට ප්‍රදේශවාසීහු පෙන්වා දෙති.රත්නපුර – පාණදුර යා කෙරෙන කොළඹට පහසුවෙන් යා හැකි පුළුල් මාර්ග පද්ධතිය අධි බලැති විදුලි රැහැන් ජල පහසුකම් ඇතුළු අනෙකුත් සියලු යටිතල පහසුකම් වලින් සමන්විතව මාර්ගය ආසන්නයේම පවතින මෙම භූමි භාගය සහ අදාල ගොඩනැගිලි තරමක නඩත්තුවකින් පසු ගබඩා කටයුත්තකට හෝ වෙනත් ව්‍යාපෘති කටයුත්තකට ඵලදායි ලෙස යොදා ගත හැකිව තිබේ.එහෙත් එවැනි කටයුත්තක් සඳහා අදාළ භූමිය හා ගොඩනැගිලි යොදා ගැනීමට මෙතෙක් කිසිදු බලධාරියකුගේ දෑස් යොමු නොවීම කණගාටුවට කරුණකි.දිරාපත්වෙමින් පවතින ගොඩනැගිලි වල මේ වන විට වීදුරු කැඩී බිඳී වහල හා ඇතුළත තහඩු හා බිත්ති දිරාපත් වී පුපුරා කෑලි කැඩී බිඳී නටබුන්වී යමින් ඇත. ගොඩනැගිලි ඇතුළතින් හා පිටතින් ඝන කැලෑව වැඩෙමින් පවතී.අප මේ පිළිබඳව ඉංගිරිය ප්‍රාදේශීය ලේකම් කාර්යාලයෙන් විමසීමක් කළ අතර එහිදී දැන ගැනීමට හැකි වුයේ ඉදිරියේදී ඉදිවීමට නියමිත ඉංගිරිය නව නගරයේ ප්‍රවේශ දොරටුව ලෙසින් අදාළ භූමිය යොදා ගැනීමට සැලසුම් කර ඇති බවයි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>28</day>
    </date>
    <link>http://www.dinamina.lk/2011/05/28/_art.asp?fn=r1105282</link>
    <topic>මෙරට ආයුර්වේද වෛද්‍ය ක්‍රමය අධ්‍යයනයට චීනයෙන් දූත පිරිසක්  </topic>
    <author>ගම්පහ සංචාරක – නිමල් ජයසිංහ</author>
    <content>චීනයේ ‘ඩයිනිස් ඇසෝසේසන් පො ඉන්ටනැෂනල් අන්ඩර්ස්ටෑන්ඩින්’ නොහොත් චීන සහයෝගිතා ජාත්‍යන්තර සංවිධානයේ පස් දෙනකුගෙන් යුත් දූත පිරිසක් පසුගියදා ශ්‍රී ලංකාවට පැමිණියහ.ඔවුන් ශ්‍රී ලංකාවේ දේශීය වෛද්‍ය ක්‍රමය අධ්‍යයනය කර චීන වෛද්‍ය ක්‍රමය ගැනද දැනුවත් කර දෙරටේම වෛද්‍ය ක්‍රම නඟා සිටුවීමේ අදහසින් සාකච්ඡා කිරීමට මෙසේ පැමිණ ඇත.ශ්‍රී ලංකාවට පැමිණි එම චීන දුත පිරිස දේශීය වෛද්‍ය නියෝජ්‍ය ඇමැති පණ්ඩු බණ්ඩාරනායක මහතා මුණ ගැසී මෙරට ආයුර්වේද වෛද්‍ය ක්‍රමය දේශීය ඖෂධ සම්බන්ධව පුළුල් ලෙස සාකච්ඡා කළ අතර යක්කල සිද්ධායුර්වේද ඖෂධ සමාගම එහි නිෂ්පාදන අංශය යක්කල ආයුර්වේද විද්‍යාලය ආයුර්වේද රෝහල නැරඹීමටද ගියහ.එහිදී මෙම නිෂ්පාදන අංශයන් නිරීක්ෂණය කළ දූත පිරිස දෙරටේම වෛද්‍ය ක්‍රම තවදුරටත් නගා සිටුවීමට සහයෝගිතාවයෙන් කටයුතු කිරීමට එකඟව සාකච්ඡා පැවැත්විණි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>28</day>
    </date>
    <link>http://www.dinamina.lk/2011/05/28/_art.asp?fn=r1105283</link>
    <topic>අකලට මිලින වූ මල් කැකුළ ගමම හඬවා අවසන් ගමනේ</topic>
    <author>රඹුක්කන උතුර සමූහ – විපුල එස්. කුමාරතුංග</author>
    <content>“අම්මේ පහන පත්තු කරන්න මට බුදු සාදුගේ පින්තූරයක් ගෙනත් දෙන්න” කියලා පොඩි පුතා කිව්වා. මම බුදු සාදුගේ පින්තූර ගෙනත් දුන්නා. නමුත් පහන් පත්තු කරන්න බැරි වුණා යැයි මිය ගිය ඩිලාන් ලක්ෂිත චන්න කුමාර පුතාගේ මව හඬා වැළපෙමින් කීවාය.රඹුක්කන වලල්ගොඩ අඹතැන්න ප්‍රදේශය කම්පා කරවමින් ඉකුත්දා සර්පයකු දෂ්ට කරමින් ජීවිතක්ෂයට පත්වූ අවුරුදු හයක් වයසැති ඩිලාන් ලක්ෂිත සිඟිති දරුවා මව වන ඒ. ආර්. බන්දුල කුමාරි සිය ආදරණීය පුතාගේ වියෝව දරාගත නොහැකිව හඬා වැලපෙමින් එසේ කීවාය.2005. 06. 22 දින උපත ලබා සිය සය වැනි උපන් දිනය සැමරුමට තවත් මාසයක් තිබියදී හරියටම මැයි මස 22 වන දින අවසන් ගමන් යෑමට ඩිලාන් ලක්ෂිතට සිදු විය. මෙම කුඩා දරුවා රඹුක්කන වලල්ගොඩ මහා විද්‍යාලයට ඇතුළත් වුයේ ඉකුත් ජනවාරි මාසයේදීය.ඉකුත් 19 වැනි දින රාත්‍රිය අඹතැන්න ගම්මානයට පෑයූ වෙසක් සඳ දුක් මුසු ස්වරූපයකින් දිස් විය. ඒ පුංචි ඩිලාන් පුතුට සර්පයෙකු දෂ්ට කර රෝහලේ ජීවිතයත් මරණයත් අතර සටනක යෙදී සිටින නිසාවෙනි.ඩිලාන් ලක්ෂිත ගේ පියා වන එම්. ඩී. නිමල් පද්මසිරි මහතා මෙසේ පැවසීය. සිද්ධිය වූ දින පුතා එයාගේ අම්මාත් පුංචි අම්මාත් එක්ක මගේ මහ ගෙදරට යන්න ගිහින් තියෙනවා.පොඩි පුතා අත ටෝච් එකක් තිබුණා. එයා ඒකත් අරන් ඉස්සර වෙලා ගියා. මහ ගෙදර ආසන්නවෙත්ම පුතා කෑ ගැහුවා සර්පයෙක් කෑවා කියලා. දරුවාගේ අම්මා පුතා අරගෙන පාරට ආවා. එතනදී මෝටර් සයිකලයකින් පුතාව රඹුක්කන රෝහලට රැගෙන ගියා. රෝහේදී පුතාට බෙහෙත් පෙත්තක් දීලා කෑගල්ලට අරන් යන්න කියලා ලිපියක් දුන්නා. ඒ වෙනකොට රාත්‍රි 7.20 ට විතර ඇති. රෝහලේ ඇම්බියුලන්ස් එක නැති නිසා ත්‍රිරෝද රථයකින් තමයි පුතා කෑගල්ලට ගෙනාවේ. වෙසක් සතිය නිසා මාර්ග බාධක තිබුණ. ඇම්බියුලන්ස් එක තිබුණා නම් එහි නාදයට මාර්ගය ඉඩ දෙනවා. අපේ අවාසනාවට ඒකත් අපිට නැති වුණා..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>28</day>
    </date>
    <link>http://www.dinamina.lk/2011/05/28/_art.asp?fn=r1105284</link>
    <topic>කෑගල්ල බුද්ධ ජයන්තිළමා සංවර්ධන මධ්‍යස්ථානයටඩිජිටල් පියානෝවක්</topic>
    <author>සබරගමුව සමූහ</author>
    <content>විවිධ දුක්ඛ දෝමනස්සයන්ගෙන් හා හැඩතලවලට මුහුණ දෙන දූ දරුවෝ විශාල පිරිසක් මේ රටේ සිටිනවා.ආණ්ඩුව ලෝකයේ කිසිම රටක නැති විදිහට මේ රටේ පාසල් දරුවන්ට නොමිලයේ නිල ඇඳුම්, පෙළ පොත් සහ විශ්වවිද්‍යාලය දක්වා අධ්‍යාපනය ලබා දෙනවා.සමාජය මේ විදිහට දරුවන් වෙනුවෙන් යුතුකම් ඉටු කරන විට මේ දරුවන්ටත් යුතුකමක් තිබෙනවා තමන්ගේ අනාගතය සාර්ථක වන අයුරින් කටයුතු කරමින් මව්බිමට ආදරය කරන පිරිසක් ලෙස හැඩ ගැසීමට යයි අධ්‍යාපන ඇමැති බන්දුල ගුණවර්ධන මහතා පසුගියදා කෑගල්ල බුද්ධ ජයන්ති ළමා සංවර්ධධන මධ්‍යස්ථානයේ පැවති රැස්වීමකදී පැවසීය.ඇමැතිවරයා එසේ පැවසුවේ කෑගල්ල බුද්ධ ජයන්ති ළමා සංවර්ධන මධ්‍යස්ථානයේ දැරියන්ගේ ප්‍රයෝජනය සඳහා රුපියල් ලක්ෂ 4 ක් පමණ වටිනා ඩිජිටල් පියානෝවක් සහ ග්‍රීන් බෝඩ් 5 ක් පරිත්‍යාග කිරීමේ අවස්ථාවට එක් වෙමිනි. තවදුරටත් මෙහිදී අදහස් දැක්වූ ඇමති බන්දුල ගුණවර්ධන මහතා මේ රට නිදහස් කර ගත් සේනාධිපති නායක මහින්ද රාජපක්ෂ ජනාධිපතිතුමා මානුෂිත යුද්ධය නිමා කිරීමත් සමගම මේ රටේ දෙමාපිය රැකවරණ අහිමි වූ දරුවන් රැක බලා ගැනීමේ වගකීමත් භාරගෙන තිබෙනවා.හාරිස්පත්තුවේ අරියවංශාලංකාර හිමි - පන්සිල් ගැනීම බෞද්ධයන්ට පමණක් සීමා වූවක් නොවෙයි. ඒ තුළින් සමාජයේ මානව හිමිකම් 5 ක් ආරක්ෂා කරනවා.කෑගල්ල සහකාර පොලිස් අධිකාරී ශ්‍රියන්ත පීරිස් සණස ව්‍යාපාරයේ නායක ආචාර්ය පී. ඒ. කිරිවන්දෙණිය මහත්වරු මෙහිදී අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>28</day>
    </date>
    <link>http://www.dinamina.lk/2011/05/28/_art.asp?fn=s1105281</link>
    <topic>ශ්‍රී ලංකා-එංගලන්ත පළමු ටෙස්ට් තරගය</topic>
    <author/>
    <content>එංගලන්තය සමඟ කාඩිෆ් හී පැවැත්වෙන පළමු ටෙස්ට් තරගයේ දෙවැනි දිනය වූ ඊයේ (27) විශිෂ්ට පිතිහරඹයක නිරතවූ ප්‍රසන්න ජයවර්ධන සිය ටෙස්ට් දිවියේ තුන්වැනි ශතකය වාර්තා කරමින් ශ්‍රී ලංකා ඉනිම වර්ණවත් කිරීමට සමත්විය. ඔහු පන්දු 168කට මුහුණ දෙමින් හතරේ පහර 12ක් සමඟ ලකුණු 112ක් ලබා ගත්තේය.ශ්‍රී ලංකා පිල පළමු ඉනිම සඳහා සියලුදෙනා දැවී ලකුණු 400ක් රැස් කළේය.දක්ෂ පන්දු යැවීමක නිරතවූ ජේම්ස් ඇන්ඩර්සන් සහ ග්‍රෙහැම් ස්වාන් කඩුලු 3 බැගින් දවාලූහ.දිනය නිමාවනවිට සිය පළමු ඉනිම ක්‍රීඩා කරන එංගලන්ත පිල එක් කඩුල්ලකට ලකුණු 47ක් රැස් කරගෙන සිටියේය.නායක ඇන්ඩෲ ස්ට්‍රවුස් ලකුණු 20කට දවාගැනීමට සුරංග ලක්මාල් සමත්වීය. ඇලිස්ටෙයර් කුක් නොදැවී ලකුණු 24ක් ලබා සිටියේය.කඩුලු 2කට ලකුණු 133ක් ලබා සිටියදී ඊයේ උදෑසන පිටියට පිවිසි ශ්‍රී ලංකා පිලේ පිතිකරුවන්ගෙන් පළමුව දැවී ගියේ මහේල ජයවර්ධනය. ඔහු එංගලන්ත නායක ඇන්ඩෲ ස්ට්‍රවුස් අතට උඩපන්දුවක් දී ලකුණු 4කට දැවී ගිය අතර දිවා ආහාරයට පෙර තරංග පරණවිතාන ලකුණු 66කට දවාලීමට ක්‍රිස් ට්‍රෙම්ලට් සමත්විය. පන්දු 191කට මුහුණදුන් පරණවිතාන හතරේ පහර 6ක් එල්ල කළේය.දිවා ආහාරය සඳහා තරගය නතර කරනවිට ශ්‍රී ලංකා පිල කඩුලු 4කට ලකුණු 207ක් ලබා සිටියේය. අනතුරුව තිලාන් සමරවීරට එක්වූ ප්‍රසන්න ජයවර්ධන ශ්‍රී ලංකා ඉනිමේ ලකුණු සංඛ්‍යාව 243 දක්වා ඉහළ නැංවීය. දෙදෙනා අතර ඇතිවූ ලකුණු 84ක සම්බන්ධතාවය බිඳ දැමීමට සමත් වූයේ ජේම්ස් ඇන්ඩර්සන්ය.ඔහුගේ පන්දුවකට සමරවීර ග්‍රෙහැම් ස්වාන් අතට උඩපන්දුවක් දී ලකුණු 58කට දැවී ගියේය. ෆර්වේස් මහරූෆ් ලකුණු 16ක් ලබා සිටියදී දුවද්දී දැවීයාමට හසුකර ගැනීමට ජොනතන් ට්‍රෝට් සමත්විය.අද (28)තරගයේ තුන්වැනි දිනයයි.ශ්‍රී ලංකාව පළමු ඉනිම – 400 (ඕවර 118.4) ප්‍රසන්න ජයවර්ධන 112, තරංග පරණවිතාන 66, තිලාන් සමරවීර 58, තිලකරත්න ඩිල්ෂාන් 50, තිසර පෙරේරා 25, රංගන හේරත් 25 (ජේම්ස් ඇන්ඩර්සන් 66/3, ග්‍රෙහැම් ස්වාන් 78/3 )එංගලන්තය පළමු ඉනිම – 47/1 (ඕවර 20) ඇලිස්ටෙයර් කුක් නොදැවී 24 , ඇන්ඩෲ ස්ට්‍රවුස් 20 (සුරංග ලක්මාල් 13/1).</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>28</day>
    </date>
    <link>http://www.dinamina.lk/2011/05/28/_art.asp?fn=s1105285</link>
    <topic>ආසියානු වොලිබෝල්සමුළුවේ මහ පුටුවක් ඇමැති ඩිලාන්ට</topic>
    <author/>
    <content>ඉන්දියාවේ චෙන්නායි නුවරදී රැස්වූ ආසියානු වොලිබෝල් සම්මේලනයේ විධායක කමිටුවේ තීරණයකට අනුව ආසියානු වොලිබෝල් සම්මේලනයේ මධ්‍යම කලාපීය (AVC) සභාපති ධූරය ශ්‍රී ලංකා වොලිබෝල් සම්මේලනයේ සභාපති අමාත්‍ය ඩිලාන් පෙරේරා මහතාට හිමි වී ඇත. එහි ලේකම් ලෙස සුසිල් රණසිංහ මහතා ද තේරී පත්වී සිටී.මේ මධ්‍යම කලාපීය කාර්යාලය නොබෝ දිනකින් ශ්‍රී ලංකාවේ පිහිටුවීමට බලාපොරොත්තු වේ. අමාත්‍ය ඩිලාන් පෙරේරා මහතාට ආසියානු මධ්‍යම කලාපීය රටවල වොලිබෝල් පරිපාලනය හා ප්‍රවර්ධනය සම්බන්ධයෙන් සුවිශේෂී කාර්ය භාරයක් ඉටුකිරීමට අවස්ථාව උදාවී ඇත.ආසියානු මට්ටමේ වොලිබෝල් සහ බීච් වොලිබෝල් තරගාවලි සංවිධානය කිරීම, ජාත්‍යන්තර වොලිබෝල් / බීච් වොලිබෝල් පුහුණු සැසි පැවැත්වීම සහ දකුණු ආසියානු මට්ටමේ වොලිබෝල් ප්‍රවර්ධනය ද මේ කලාපීය කාර්යාලය මගින් සිදු කිරීමට නියමිතය.ආසියානු වොලිබෝල් සම්මේලනයට අනුයුක්ත එහි මධ්‍යම කලාපීය රටවල් අතරට ඇෆ්ගනිස්තානය, බංග්ලාදේශය, භූතානය, කසකස්තානය, මාලදිවයින, කිරිගිස්ථානය, නේපාලය, පාකිස්තානය, ඉන්දියාව, කජිකිස්තානය, උස්බෙකිස්තානය, ටර්ක්මේනිස්තානය හා ශ්‍රී ලංකාව ඇතුළත්ය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>28</day>
    </date>
    <link>http://www.dinamina.lk/2011/05/28/_art.asp?fn=s1105282</link>
    <topic>සා. ජෝශප් බාලිකාවට ජය</topic>
    <author>ජගත් ගුණවර්ධන</author>
    <content>නුගේගොඩ සාන්ත ජෝශප් බාලිකා විද්‍යාලයේ නිමේෂා තත්සරණිගේ විශිෂ්ට දක්ෂතාව හේතුවෙන් වයස අවුරුදු 17න් පහළ ‘ඒ’ කොටසේ පැසිපන්දු කාන්තා සූරතාව සාන්ත ජෝශප් බාලිකා විදුහලට හිමිවිය.බම්බලපිටිය ශුද්ධවූ පවුලේ කන්‍යාරාමය 51-50ක් ලෙස තියුණු තරගයකින් පරාජය කළ සාන්ත ජෝශප් බාලිකා කණ්ඩායම පළමු අර්ධයේදී ලකුණු 18-32ක් ලෙස ප්‍රබල පසුබෑමකට ලක්ව සිටියද දෙවන අර්ධයේදී නිමේෂා තත්සරණි ලකුණු 28ක් ලබා ගැනීමේ හේතුවෙන් තරගයේ අවසන් මිනිත්තු කිහිපයේදී 51-50ක් ලෙස ජයග්‍රහණය අත්කර ගැනීමට සාන්ත ජෝශප් පිල සමත්විය.ශ්‍රී ලංකා පාසල් පැසිපන්දු සංගමයේ සංවිධානයෙන් වැල්ලවත්ත සාන්ත ලෝරන්ස් විද්‍යාලයීය පිටියේදී කණ්ඩායම් 9ක් සහභාගීත්වයෙන් පැවැති මේ තරගාවලියේදී තෙවන ස්ථානය සාන්ත ලෝරන්ස් බාලිකාවන්ට හිමිවිය. ඔවුන් වෙතින් සිරිමාවෝ බාලිකාවන් ලකුනු 52-19ක් ලෙස පරාජයට පත්විය.තරගාවලියේ වටිනාම ක්‍රීඩිකාවට හිමි සම්මානය සාන්ත ජෝශප් බාලිකාවේ නිමේෂා තත්සරණිට හිමිවූ අතර එම විද්‍යාලයේම මිෂිකා හිරුෂි හොඳම ආරක්ෂක ක්‍රිීඩිකාව ලෙස සම්මාන ලබාගත්හ. බම්බලපිටිය ශුද්ධවූ පවුලේ කන්‍යාරාමයේ කෙයාෂා සිරිවර්ධන හොඳම ප්‍රහාරිකාවට හිමි සම්මානය දිනා ගනු ලැබීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>28</day>
    </date>
    <link>http://www.dinamina.lk/2011/05/28/_art.asp?fn=s1105283</link>
    <topic>ෂිතෝරියු කරාතේ පිලට ජාත්‍යන්තර ජයක්</topic>
    <author/>
    <content>මැලේසියාවේ ක්වාලාලම්පූර්හි පැවැති 4වැනි ජාත්‍යන්තර ඉර්ඒ කරාතේ සූරතාවලියට සහභාගී වූ ශ්‍රී ලංකා ෂිතෝරියු කණ්ඩායම රිදී පදක්කමක් සහ ලෝකඩ පදක්කම් 6ක් දිනා ගැනීමට සමත් විය. රටවල් 14ක් සහභාගි වූ මේ සූරතාවලියට ශිහාන් ප්‍රදීප් සතරසිංහ මහතාගේ ප්‍රධාන උපදේශකත්වයෙන් සහ රුවන් සතරසිංහ මහතාගේ පුහුණුකාරත්වයෙන් යුතුව තරග වැදුණු ශ්‍රී ලංකා ෂිතෝරියු කණ්ඩායමට විමුක්ති ගුණරත්න, එරන්ද කුඩාගොඩ, රෝෂාන් දල්පදාදු, එවන්ස් පෙරේරා, ලක්ෂාන් කාංචන, රුවන් ශ්‍රීනාත්, මියුරාජ් හිස්මි, චතුරංග පෙරේරා, ලහන් සන්දුල් වෙල්ගම සහ හිරුන් සමරසිංහ ඇතුළත් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>28</day>
    </date>
    <link>http://www.dinamina.lk/2011/05/28/_art.asp?fn=s1105284</link>
    <topic>ක්‍රීඩක ක්‍රීඩිකාවන්ට බෙහෙත් විටමින් ගැනීමටවාර්ෂිකව රජය මිලියන 10ක් වැය කරනවා</topic>
    <author>ප්‍රින්ස් ගුණසේකර</author>
    <content>ශ්‍රී ලංකාවේ ක්‍රීඩක ක්‍රීඩිකාවන්ට බෙහෙත්, විටමින් හා අතිරේක පෝෂණය වෙනුවෙන් රජය රුපියල් මිලියන 10ක් වාර්ෂිකව වියදම් කරන බව ජාතික ක්‍රීඩා වෛද්‍ය ඒකකයේ ප්‍රධානී විශේෂඥ වෛද්‍ය ගීතාංජන මෙන්ඩිස් මහතා පවසයි.ජාතික තහනම් උත්තේජන කමිටුවේ ප්‍රධානියා ලෙස ද කටයුතු කරන ඒ මහතා සඳහන් කරන්නේ එවැනි තත්ත්වයක් මත ක්‍රීඩක ක්‍රීඩිකාවන්ට තහනම් උත්තේජන චෝදනා එල්ල වීම කණගාටුවට කරුණක් බවය.“රජය ක්‍රීඩක ක්‍රීඩිකාවන් වෙනුවෙන් රටපුරා වෛද්‍ය ඒකක ඇති කර තිබෙනවා. ජනාධිපතිතුමා ඇතුළු රජය ක්‍රීඩක ක්‍රීඩිකාවන්ගේ සුබසාධනය වෙනුවෙන් වැදගත් තීන්දු රැසක් ගෙන තිබෙනවා.ඒවායේ නිසි ප්‍රතිඵල ලබාගැනීමට සියලු ක්‍රීඩක ක්‍රීඩිකාවන් අවබෝධය ලබා ගත යුතුයි” මෙන්ඩිස් මහතා පැවැසීය.තහනම් උත්තේජන චෝදනාවලට ලක්වන ක්‍රීඩක ක්‍රීඩිකාවන් බොහෝ දෙනෙකු එම ඖෂධ ශරීරගත වූයේ නොදැනුවත්කම හේතුවෙන් යැයි පැවැසීම ක්‍රීඩා වෛද්‍ය ඒකකයේ ප්‍රධානියා දැඩි ලෙස ප්‍රතික්ෂේප කරයි. මේ වන විට තහනම් උත්තේජන පිළිබඳ හා ඒවා ශරීරගත වීමෙන් ඇතිවන භයානක ප්‍රතිඵල රටපුරා සිටින ක්‍රීඩා පරිපාලකයන්, පුහුණුකරුවන් හා ක්‍රීඩක ක්‍රීඩිකාවන්ට විවිධ ක්‍රම මගින් පුළුල් දැනුමක් ලබා දී ඇතැයි ඒ මහතා අවධාරණය කරයි. චක්‍රලේඛ, දේශන, වැඩමුළු හා අත්පොත් මගින් තහනම් උත්තේජන භාවිතය පිළිබඳ දැනුමක් ලබාදීමට කටයුතු කර ඇතැයි වෛද්‍ය ගීතාංජන මෙන්ඩිස් මහතා පැවැසීය.“ක්‍රීඩා වෛද්‍ය ඒකකවලට පිටින් ක්‍රීඩක ක්‍රීඩිකාවන් බෙහෙත් ගන්නවා නම් අපව දැනුවත් කළ යුතුයි. එවිට චෝදනාවක් නැගෙන්නට පෙර කළ හැකි දේ තිබෙනවා” ඒ මහතා පැවැසීය.කෙසේ වුවද ආසියාවේ අනෙකුත් රටවල් හා සැසදීමේදී ශ්‍රී ලංකාවේ තහනම් උත්තේජන භාවිතය අවම මට්ටමක තිබීම සතුටට කරුණක් බව ඒ මහතා අවධාරණය කළේය.පසුගියදා රියාද්හි රටවල් 44 ක සහභාගීත්වයෙන් පැවැති ආසියානු තහනම් උත්තේජන කමිටුවේදී මේ බව අනාවරණය වූයේ යැයි ජාතික ක්‍රීඩා වෛද්‍ය ඒකකයේ ප්‍රධානී විශේෂඥ වෛද්‍ය ගීතාංජන මෙන්ඩිස් මහතා වැඩි දුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>28</day>
    </date>
    <link>http://www.dinamina.lk/2011/05/28/_art.asp?fn=f1105281</link>
    <topic>පොඩි අඩු තිබුණත්විශ්‍රාම වැටුප ඕනෑ</topic>
    <author>සාකච්ඡා කෙළේ උදිත ගුණවර්ධන</author>
    <content>වත්මන් දේශපාලන, සමාජීය තත්ත්වය හා ජාත්‍යන්තර දේශපාලන ප්‍රවණතා මෙරට දේශපාලනයට බලපාන ආකාරය පිළිබඳ ජ්‍යෙෂ්ඨ ඇමැති ඩිව් ගුණසේකර මහතා සමඟ සිදුකළ සංවාදයකි මේ.* ශ්‍රී ලංකාව පිළිබඳ එල්ල වූ ජාත්‍යන්තර පීඩනය තවමත් සම්පූර්ණයෙන් ඉවත්ව නැහැ. මේ තත්ත්වය කළමනාකරණය කර ගැනීමට ආණ්ඩුව පියවර ගෙන තිබෙන්නේ කොයි ආකාරයටද?අප වගකිවයුතු ආණ්ඩුවක් විදිහටයි කටයුතු කරන්නේ. ඒ සඳහා අවශ්‍ය කරන සියලු රාජ්‍ය තාන්ත්‍රික කටයුතු හා ඒ සඳහා අවශ්‍ය නිල ක්‍රියාමාර්ග ගැනීමට රජය කටයුතු කර තිබෙනවා. ඒ සඳහා ජනාධිපතිතුමා, විදේශ අමාත්‍යාංශය හරහා අවශ්‍ය කටයුතු කර තිබෙනවා.මුළු ජාත්‍යන්තරයම අපට විරුද්ධව කටයුතු කරනවා යැයි කවුරුන් හෝ කියනවා නම් එය වැරැදි අර්ථකථනයක්. මෙම කුමන්ත්‍රණවලට සම්බන්ධ වී ඇත්තේ එක්තරා සුළු ප්‍රමාණයක් පමණයි. ඒ නිසා අප මේ පිළිබඳ අවධානයෙන් යුතුව කටයුතු කළ යුතුයි.දරුස්මාන් වාර්තාව හරහාත් මෙරට අපහසුතාවයට පත්කිරීමේ ප්‍රයත්නයකුයි තිබෙන්නේ. එහෙත් මෙය නිල ජාත්‍යන්තර විමර්ශනයක් හෝ වාර්තාවක් විදිහට හඳුන්වා දෙන්න අමාරුයි. මෙම වාර්තාව අයිතියක් නැති දෙයකට බලහත්කාරයෙන් ඇඟිලි ගැසීමක් විදිහට හඳුන්වන්න පුළුවන්.* ඒත් ජනතා විමුක්ති පෙරමුණ ආණ්ඩුවට චෝදනා එල්ල කරන්නේ උද්ගත වී ඇති තත්ත්වය තුළ ආණ්ඩුව ද්විත්ව රංගනයක නියැලෙන බවයි. මේ ගැන ඔබේ මතය ඉදිරිපත් කළ හැකිද?ජනතා විමුක්ති පෙරමුණ කටයුතු කළේත් අද කටයුතු කරන්නේත් දේශපාලන පරිණත භාවයකින් නොවෙයි. ඒ නිසා වගකිවයුතු ආණ්ඩුවක් විදිහට ඔවුන් කියන ආකාරයට අපට වැඩ කරන්න බැහැ. අප කටයුතු කරන්නේ වගකීමෙන් හා උපරිම රාජ්‍ය තාන්ත්‍රිකභාවයකින් යුතුවයි.අප එක්සත් ජාතීන්ගේ සංවිධානයේ සාමාජික රටක්. ඒ නිසා කිසිවකු කියන විදිහට අපට එක්සත් ජාතීන්ගේ සංවිධානය සමඟ ඇති සබඳතා අතහරින්න බැහැ. අප ඔවුන් සමඟ අවබෝධයෙන් යුතුව කටයුතු කළ යුතුයි.දරුස්මාන් වාර්තාව අප පිළිනොගත්තාට එක්සත් ජාතීන්ගේ මහ ලේකම්වරයාට එරෙහිව කටයුතු කිරීමට අපට අවශ්‍යතාවයක් නැහැ. සිදුවූ අඩුපාඩු දුර්වලතා සහ වැරැදි පිළිබඳව රාජ්‍ය තාන්ත්‍රිකව කටයුතු කිරීම තමයි සිදුවිය යුත්තේ.වගකිවයුතු රජයක් විදිහට කටයුතු කරද්දී තමයි ආණ්ඩුව ද්විත්ව රංගනයක නියැලෙන බවට. ජනතා විමුක්ති පෙරමුණ ආණ්ඩුවට චෝදනා එල්ල කරන්නේ.* විපක්‍ෂ නායකයා ප්‍රසිද්ධියේ ප්‍රකාශ කරන්නේ පෙළගැසී ඇති ජාත්‍යන්තර තත්ත්වයන්ට එරෙහිව තදින් පිළිතුරු ලබාදිය යුතු බවයි මෙය කෙතරම් දුරට යථාර්ථයක්ද?මෙය විපක්‍ෂ නායකවරයාගේ උපක්‍රමයක්. අප එවැනි උපක්‍රමවලට හසු නොවිය යුතුයි. එකට එක කිරීම හෝ තදින් ක්‍රියාමාර්ග ගැනීම මගින් ඇතිව ඇති අර්බුද හෝ ප්‍රශ්න විසඳා ගැනීමට පුළුවන් වෙන්නේ නැහැ.ජේ. ආර්. ජයවර්ධන මහතාගේ සිට චන්ද්‍රිකා මහත්මිය දක්වා සියලු නායකයන් යුද්ධය කළා. ඒත් කිසිවෙකුටවත් යුතු අපරාධ චෝදනා හෝ මානව හිමිකම් චෝදනා එල්ල වුණේ නැහැ. ජනාධිපති රාජපක්‍ෂ මහතා යුද්ධය නිසි විදිහට සිදුකළ නිසා ත්‍රස්තවාදය පරාජය කළ නිසා තමයි මේ විදිහට චෝදනා එල්ල කරන්නේ.දරුස්මාන්ගේ මතභේදාත්මක වාර්තාව මගින් සඳහන් කර තිබෙනවා යුද්ධය අවසන් වුණේ ඛේදවාචකයකින් කියලා. ජනතාවට අවම හානියක් සිදුවන විදිහට කටයුතු කිරීම ද ඛේදවාචකයක් ද කියන එක අපට නම් ප්‍රශ්නයක්.ලක්‍ෂ තුනක ජීවිත ආරක්‍ෂා කිරීම අපරාධයක් කියලා කවුරුන් හෝ කියනවා නම් මෙය සම්පූර්ණ බොරුවක්. ඒත් අද ජාත්‍යන්තරයේ ඇතැම් වගකිවයුතු අය කටකතා, රාජ්‍ය නොවන සංවිධානවල ඇත්ත හා අතිශයෝක්තියෙන් යුතු ප්‍රවෘත්ති වාර්තා මුල්කර ගනිමින් තමයි නිගමනවලට එළැඹ ඇත්තේ. එජාපය උත්සාහ කරන්නේ මේ තත්ත්වය තවදුරටත් අවුල් කිරීමටයි.* පුද්ගලික අංශයේ සේවකයන් වෙත විශ්‍රාම වැටුපක් ලබාදීම පිළිබඳ වෘත්තිය සමිති ක්ෂේත්‍රය තුළ විශාල කතාබහක් ඇතිව තිබෙනවා. මේ තත්ත්වය පිළිබඳ වාමාංශික දේශපාලන පක්‍ෂයක නායකයකු ලෙස ඔබේ අදහස මොන වගේද?මූලික ප්‍රතිපත්තියක් විදිහට මෙම පුද්ගලික විශ්‍රාම වැටුප් ක්‍රමයේ වරදක් නැහැ. ඊ. ටී. එෆ්, ඊ. පී. එෆ්. ඇතුළු සියලු වරප්‍රසාද සහිතව මෙවැනි විශ්‍රාම වැටුපක් පුද්ගලික අංශයේ සේවක සේවිකාවන්ට ලබාදීමේ වරදක් ඇතැයි කිසිදු වෘත්තීය සමිතියකට අවංකවම කියන්න බැහැ. සමහර විට මේ වෘත්තීය සමිති ඉතාමත් පටු විදිහටත් ඔවුන්ගේ දේශපාලන න්‍යාය පත්‍රවලට අනුකූලව කල්පනා කර මෙම විශ්‍රාම වැටුප් ක්‍රමයට විරුද්ධ වෙනවා වෙන්න පුළුවන්. ඒත් මෙය එතරම් සුදුසු දෙයක් විදිහට අප නම් කල්පනා කරන්නේ නැහැ.වැඩ කරන ජනතාව නියෝජනය කරන දේශපාලන පක්‍ෂයක් විදිහට ශ්‍රී ලංකාවේ කොමියුනිස්ට් පක්‍ෂය සිතන්නේ පුද්ගලික අංශයේ විශ්‍රාම වැටුප් ක්‍රමය තුළ සුළු හෝ අඩුපාඩුවක්, දුර්වලතාවයක් තිබෙනවා නම් ඒ අඩුපාඩු නිවැරැදි කර මෙම විශ්‍රාම වැටුප් ක්‍රමය ක්‍රියාත්මක කළ යුතුයි කියලා.* ලෝක ත්‍රස්තවාදයේ ප්‍රබලයා වූ ඔසාමා බින් ලාඩන් මරා දැමීමත් මේ තත්ත්වය ජාත්‍යන්තර හා ජාතික දේශපාලනයට බලපාන ආකාරයත් පිළිබඳව ඔබගේ විග්‍රහය කුමක්ද?ඔසාමා ඝාතනයත් සමඟ අපට එල්ල වූ චෝදනා හා පීඩනය එහෙම් පිටින්ම යටපත් වුණා. එක් රටක රාජ්‍ය නායකයෙක් තවත් ස්වාධීන රාජ්‍යයක් තුළට සිය හමුදාව යොදවලා තමයි මෙම ඝාතනය සිදුකළේ. මෙය ජාත්‍යන්තර නීති කඩකිරීමක් නොවෙයිද? සියලු නීති බලවතුන්ට සහ අපට බලපාන්නේ වෙනස් විදිහටයි කියන කාරණය තමයි මේ තුළින් පැහැදිලි වන්නේ.* නායකත්ව පුහුණුවක් විශ්වවිද්‍යාල සිසුන්ට ලබාදීමට රජය තීරණය කිරීම පිළිබඳ විවිධ පාර්ශ්ව එක් එක් අදහස් පළකරනවා. මේ පිළිබඳ ඔබට ඇත්තේ කුමන විදිහේ අදහසක්ද?විශ්වවිද්‍යාලයට ඇතුළත් වීමට පෙර සිසු සිසුවියන්ට යම් කිසි පෙර පුහුණුවක්, විනය හා පෝෂණය පිළිබඳ පුහුණුවක් ලබාදීමේ වරදක් නැහැ. මෙය විරෝධය පළකළ යුතු තරම් ප්‍රබල දෙයක් විදිහට මා නම් දකින්නේ නැහැ. පුද්ගලික අංශ විශ්‍රාම වැටුප් ක්‍රමය වගේම මෙම ශිෂ්‍යයන්ට ලබා දෙන නායකත්ව පුහුණුව පිළිබඳවත් ඇතිව තිබෙන්නේ මෙවැනි බියක්.* යුද්ධය නිමාවට පත්ව අවුරුදු දෙකක් සම්පූර්ණ වෙලා. ඒත් ජනතාවට අපේක්‍ෂා කළ තරමේ සහන මෙතෙක් ලැබී නැතැයි විපක්‍ෂය චෝදනා කරනවා. මේ ගැන රජයේ ඇමැතිවරයකු විදිහට ඔබේ අදහස කුමක්ද?සහන ලැබුණේ නැහැ, ප්‍රතිලාභ ලැබුණේ නැහැ කියා කියන්නේ කොහොමද? ඔවුන්ගේ මේ චෝදනාවලට තිබෙන පදනම මොකක්ද කියලා සලකා බැලිය යුතුයි.පසුගිය අවුරුදු දෙක තුළ මර බියෙන් තොරව ජීවත්වීමට ලැබීම පමණක්ම වුණත් මිල කළ නොහැකි දෙයක්. ඒත් අද විපක්‍ෂය උත්සාහ කරන්නේ ජනතාවට මේ දේවල් අමතක කරවීමට. ඒත් එම උපක්‍රම මගින් ජනතාව රැවටීමට බැහැ.අද වෙද්දී රට පුරා විශාල සංවර්ධනයක් ඇතිව තිබෙනවා. ඒ සඳහා රජය ඉතාමත් හොඳින් මැදිහත්ව සිටිනවා. මා විශ්වාස කරන විදිහට රටට වැඩියෙන්ම සංවර්ධන වැඩ ප්‍රමාණයක් ඉෂ්ට කළේ මේ ආණ්ඩුව. මේ සංවර්ධනය පොතපතට හෝ ප්‍රතිපත්ති ප්‍රකාශනවලට සීමා වූ සංවර්ධනයක් නොවෙයි. ජනතාවගේ ඇහැට පෙනෙන, ඇඟට දැනෙන සංවර්ධනයක්. මෙවැනි සංවර්ධනයකට රට යොමුකර වීමට පුළුවන්කම ලැබුණේ ජනාධිපතිතුමා ප්‍රමුඛ ආණ්ඩුව යුද්ධය නිමාකිරීම නිසා.අද ආර්ථික සංවර්ධනය පැත්තෙනුත් විශාල වර්ධනයක් හා ස්ථාවරත්වයක් ඇතිවෙලා තිබෙනවා. එය ඉදිරි අවුරුදු කිහිපය තුළ තවදුරටත් ස්ථාවර හා වර්ධනාත්මක ප්‍රවේශයක් ලබනවා. ඒ නිසා යුද්ධයෙන් පසු රටේ ආර්ථික සමාජය හා දේශපාලන සංවර්ධනයකට මඟ විවෘත වී තිබෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>28</day>
    </date>
    <link>http://www.dinamina.lk/2011/05/28/_art.asp?fn=f1105282</link>
    <topic>මන්ද පමා ! අදම එන්න පරෙවි දූපතට</topic>
    <author>හසිනි සරච්චන්ද්‍ර වනජීවී සංරක්‍ෂණ දෙපාර්තමේන්තුව</author>
    <content>මැයි මස 28 වැනිදා (අද) සවස 2.30 ට ආර්ථික සංවර්ධන අමාත්‍ය බැසිල් රාජපක්‍ෂ මහතාගේ ප්‍රධානත්වයෙන් ගොවිජන සේවා හා වනජීවී අමාත්‍ය එස්. එම්. චන්ද්‍රසේන මහතාගේ සහභාගිත්වයෙන් පරෙවි දූපත ජාතික උද්‍යානය දෙස් විදෙස් සංචාරකයන්ට විවෘත වේ. මේ අවස්ථාවට ගොවිජන සේවා හා වනජීවී අමාත්‍යාංශයේ ලේකම් උදේනි වික්‍රමසිංහ සහ වනජීවී සංරක්‍ෂණ අධ්‍යක්‍ෂ ජනරාල් වෛද්‍ය චන්ද්‍රවංශ පතිරාජ මහත්වරුන් ඇතුළු ආරාධිත අමුත්තෝ රාශියක් ද සහභාගි වෙති.පරෙවියෙකු හිස සලමින් කල්පනාවකය. අවට පරිසරයේ තද අව් රශ්මිය නොතකමින් රෝස පාට කෙටි කකුල් තබමින් හෙතෙම මද දුරක් ඇවිද යන්නට පටන් ගත්තේ ය. උගුර යටින් අමිහිරි ශබ්දයක් මතු කළෙන් තටු ගසමින් එකා දෙන්නා බැගින් පරෙවි සමාජයක් ම එතැනට සැපත් විය. හොටවල් උල් කරමින්, ලතාවකට හිස සොලවමින් පරෙවියෝ කතා බහකය.පරෙවියන් රහසේ කතා කරන පරෙවි දූපත දැන් මහ හඬින් කථා කිරීමට පටන් ගෙන ඇත. රමණීය නැඟෙනහිර මුහුදු තීරයේ ත්‍රිකුණාමලය නිලාවැලි වෙරළේ සිට නාවික සැතපුම් 132 ක් දුරින් පිහිටි මේ අරුමැසි දූපත දැන් හරි කලබලය. පසුගිය වසර 30 ක් මුළුල්ලේම නිහඬව සිටි පරෙවි දූපත ආශි‍්‍රත පරිසරය පිබිදී ඇත. විදේශිකයන්ගේ දැඩි ආකර්ශනයක් ලබා ගත් පරෙවි දූපත යුදමය වාතාවරණය හේතුවෙන් හුදෙකලා දූපතක් පමණක් ව පැවතුනි. සාමයේ අරුණලු පායා වසර දෙකක් සමරන මේ මොහොතේ සුබ මුහුර්තියකින් යළිත් පරෙවි දූපත දෙස් විදෙස් සංචාරකයනට විවෘත වේ.රජ සමයේ මේ දූපත පරෙවියන් මගින් පණිවුඩ හුවමාරු කිරීමේ මධ්‍යස්ථානයක් ලෙස භාවිතා කරන ලද බැවින් මෙය පරෙවි දූපත නමින් අතීතයේ සිටම හැඳින්විණ.පරෙවි දූපතේ විශාලම දූපත හඳුන්වන්නේ පරෙවි දූපත නමිනි. එහි ඇති කුඩා දූපත කාක දූපත නමින් හඳුන්වනු ලබයි.  කොරල්පර ආශි‍්‍රත ජෛව විවිධත්වය සහ පරෙවියන්ගේ අභිජනන මධ්‍යස්ථානයක් ලෙස පරෙවි දූපත සලකන හෙයින් 1970 දී වනසත්ව හා වෘක්‍ෂලතා ආරක්‍ෂක ආඥා පනත යටතේ අභය භූමියක් ලෙස ප්‍රකාශයට පත් කරන ලදී. එපමණක් නොව මෙහි පවත්නා ජෛව විවිධත්වයත්, සුන්දරත්වයත් සැලකිල්ලට ගනිමින් පරෙවි දූපත 2003 ජූනි 24 වැනි දින එම ආඥා පනත යටතේ ම ජාතික උද්‍යානයක් බවට ප්‍රකාශයට පත් කරන ලදී. පරෙවි දූපත ජාතික උද්‍යානයේ වපසරිය හෙක්ටයාර 431.43 කි.කොරල් විශේෂ 100 ක් පමණ ද කොරල් පර ආශි‍්‍රත මසුන් විශේෂ 300 කට ආසන්න ප්‍රමාණයක් ද මෙහි දී දක්නට ලැබේ. කොරල් පර අතර වෛවර්ණ වරල් සලමින් පීනා යන අමුතු මාළු නැරඹීමට අවශ්‍ය නම් පරෙවි දූපතට ම ඔබ පැමිණිය යුතුය.මන්දයත් මේ මත්ස්‍ය විශේෂ අන් කිසිදු තැනක දී ඔබට දැකගත නොහැකි බැවිනි. පරෙවි දූපත ආශි‍්‍රත වෙරළේ පිහිටි කොරල් පර 1998 වසරේදී ඉන්දියන් සාගරයේ බලපෑ උණුසුම් දියවැල් හේතුවෙන් හානියට ලක් නොවී පැවතීම ද සුවිශේෂී ලක්‍ෂණයකි. අතිශය අලංකෘත ලෙස දිස්වන මේ කොරල්පර පද්ධතිය දෙස් විදෙස් සංචාරකයන්ගේ නෙත් සිත් පිනවන අරුමැසි දසුනකි. ගොඩබිම් පාෂාණ වර්ග සුළු වශයෙන් ද ඛාදනයට ලක් වූ කොරල් අතළොස්සක් ද පරෙවි දූපත ආශි‍්‍රතව දැකගත හැකිය. ඉන්දියන් සාගරයේ ජීවත් වන ආවේනික මත්ස්‍ය වර්ග මෙන්ම දුර්ලභ ගණයේ ජලජ ජීවීන් වන ජලජ ශාක විශේෂ ද බ්ලැක්ට්ස් වර්ගයට අයත් කොරල් ආශි‍්‍රත මෝරු විශේෂයක් ද පරෙවි දූපතෙහිදී දැකගත හැකි බව ඇසීම විටෙක පුදුම උපදවන සුළු ආරංචියක් විය හැකිය. එමෙන්ම පොතු කැස්බෑවන් විශේෂයක් ද පරෙවි දූපතේ වෙරළ ආශි‍්‍රතව සිත් සේ දැක බලාගත හැකිය.පරෙවි දූපත සොඳුරු ශාක වර්ග කිහිපයකට ම ප්‍රකට ය.මේ අතර ඉහළින් ම නම සඳහන් වන සුරියල, කොහොඹල, සියඹලාල, මලිත්තන් ආදී ශාක විශේෂයන් හි අපූර්වත්වය බැලීමට පරෙවි දූපතට හැර අන් තැනකට යාම සුදුසු නොවේ. පරෙවි දූපතටම ආවේණික ටෙම්පිස් ඇසිඩියුලා වැනි ශාක ද ශ්‍රී ලංකාවට විශාල වටිනාකමක් එකතු කරන, ලෝකයේ ම ඇස තමාට යොමු කර ගැනීමට තරම් සමත් වන මට්ටමේ සම්පතකි. ලන්ටානාල පතොක් ආදී පඳුරු විශේෂ ද බාහිරින් ඇති කටු අමතක කර අත් විහිදමින් සිනාසෙන්නාක් මෙනි. කොහොමත් අධික හිරු රශ්මියට පතොක් ආදී ශාකයෝ කැමැතිය. පතොක් ස්වකීය ශරීරයට හිරු එළිය පතන්නා සේම විදේශිකයෝ ද හිරු එළියම ප්‍රාර්ථනා කරන හෙයින් පරෙවි දූපත මොවුන්ට සැබෑ ම තෝතැන්නකි.නිල්ල පිරුණු දියවැල් අතරින් ගොඩබිම මත වැඩුණු උස් ශාකවල අතු පතර වඩාත් ආඩම්බරයෙන් ගිමන් හරින බ්‍රාහ්මණ උකුස්සන්, පරෙවි දූපතට සම්පතකි. එමෙන්ම ගොළු කිරලා, කළු කොකා සහ පරෙවියෝ පරෙවි දූපතේ පරිසරයේ අයිතිකරුවන් ය. විශේෂයෙන් ම නිතර දොඩවමින් එහා මෙහා ඇවිදින, සටස් හඬ නඟමින් ඉගිලෙන පරෙවියෝ පරෙවි දූපතේ නිත්‍ය අයිතිකරුවන්ය.ඔක්තෝබර් සිට මාර්තු දක්වා පරෙවි දූපතට යහමින් වර්ෂාව ලැබෙන අතර සෙසු කාලය අධික උෂ්ණත්වයකින් යුක්තය. සුළඟේ වේගය පැයට කි. මී. 16 – 20 දක්වාත්, 20 – 30 දක්වාත් වෙනස් වේ. පරෙවි දූපත වඩාත් සොඳුරු වන්නේ වර්ෂාව සහිත කාලගුණයක් ඇති කාලයටය. නමුත් වර්ෂාවේ පරෙවි දූපත සිසාරා බැලීමට නම් නොහැකි වනු ඇත. මද උෂ්ණාධික වුවත් හිරු එළිය උරා බොමින් පරෙවි දූපත නැරඹීම වඩාත් උචිතය.ත්‍රිකුණාමලය හරහා නිලාවැලි මුහුදු තීරය ඔස්සේ මේ ගමන ඇරැඹීම වඩාත් උචිතය. ප්‍රකට ත්‍රිකුණාමල නගරය, ත්‍රිකුණාමල මුහුදු වෙරළ තීරය නැරඹීමෙන් ඉක්බිතිව කෝනේශ්වරම් කෝවිල වැඳ පුදා ගැනීමට ද හැකිය. කෝනේශ්වරම් කෝවිල භූමිය බැතිමතුන් ගේ භක්තිය වඩවනු ඇත. නිලාවැලි මුහුදු වෙරළ කොතරම් සොඳුරු ද කියා දැකබලා ගැනීම වටී. මුහුදු ආහාර වේලකින් සන්තර්පණය වී දවසේ ඉතිරි කාලය පරෙවි දූපතට යාමට ගත කළ හැකිය.පරෙවි දූපත උද්‍යානය නැරඹීමට යන සංචාරකයනට නිලාවැලි වෙරළ තීරයෙහි අද විවෘත කෙරෙන ටිකට්පත් කවුළුවෙන් අවසර පත් ලබාගත හැකිය. දේශීය වැඩිහිටි සංචාරකයන් උදෙසා රුපියල් 40 ක් ද, ළමයින් සඳහා රු. 20 ක් වැනි සුළු මුදලකට පරෙවි දූපත උද්‍යානය නැරඹීමට හැකිවීම වඩාත් සතුටුදායකය. පාසල් සිසුන්ට මේ සඳහා ටිකට් සඳහා අයකරන්නේ රු. 10 ක් වැනි සුළු මුදලකි.විදේශීය වැඩිහිටි සංචාරකයන්ට මේ මුදල තරමක් වෙනස් ය.පෞද්ගලික අංශය මගින් ක්‍රියාත්මක කෙරෙන බෝට්ටුවලින් සංචාරකයන්ට දූපතට පිවිසීමට හැකිය. මේ බෝට්ටු ගමන වඩාත් විචිත්‍රවත්ය. පරෙවි දූපතේ සොඳුරු බව බැලීමට බෝට්ටුවක් තරම් උචිත ප්‍රවාහන මාධ්‍යයක් තවත් නැති තරම්ය. මන්දයත් බෝට්ටුවක ගමන් කිරීමෙන් දූපතේ මධ්‍යයේ සිට සෑම පැත්තක්ම එකම ආකාරයෙන් නැරඹිය හැකිය. වේගයෙන් රළ කපාගෙන ඉදිරියට ඇදෙන බෝට්ටු මුහුදු රළ සමඟ තරග කරන්නේ තමාගේ හපන්කම් පෙන්වීමටය. මුහුදු රළ බෝට්ටුවට අවනත නොවෙමින් හැකි තරම් උදාරම්ව නැඟී සිටින්නට උත්සාහ කරන්නේ පරාජය භාරගැනීමට අංශුමාත්‍රිකදු කැමැත්තක් නැති බව පෙන්වමිනි. මේ පෞද්ගලික අංශය පවත්වාගෙන යන බෝට්ටු සේවය හේතුවෙන් විශාල පිරිසකට වක්‍රාකාරයෙන් රැකියා අවස්ථා උත්පාදනය කර ඇත.සංචාරකයන්ට ඇවැසි නම් පරෙවි දූපත වටා ඇවිදිමින් එහි සොබා සොඳුරු බව සිත් සේ දැකබලා ගැනීමට හැකිය. ඒ සඳහා විචිත්‍රවත්ව සකස් කළ මං පෙත් කිහිපයකි. මෙහි තවදුරටත් සංචාරක පහසුකම් වැඩිදියුණු කිරීමට වනජීවී සංරක්‍ෂණ දෙපර්තමේන්තුව කටයුතු යොදා ඇත. නොබෝ කලකින්ම තවත් බොහෝ අංග පරෙවි දූපත සංචාරක ආකර්ෂණයට එකතු කරනු ඇත.එනමුත් වඩාත් පිරිසිදුවත්, අලංකාරවත් තනා ඇති පරෙවි දූපත ආශි‍්‍රත පරිසරයේ සංචාරක ඔබ රැගෙන එන පොලිතින් බෑග්, ප්ලාස්ටික් බෝතල් ආදිය දමා යාමෙන් වැළකී සිටීම යෝග්‍යය. මන්දයත් දිරා නොයන දෑ මේ පරිසරයට එකතු කිරීමෙන් අනාගත ලෝකයට ඔබ තිළිණ කරන්නේ අයහපත් තිලිණ රැසකි. පරිසරය සුරැකීම හුදෙක් වචනාර්ථයට පමණක් සීමා වූවක් නොකර එය ක්‍රියාවෙන් ම ඔප්පු කර පෙන්විය හැකි නම් මෙවන් වටිනා, අතිශය දුර්ලභ සොඳුරු තැන් ඒ ආකාරයෙන් ම අනාගත ලෝකයට තිලිණ කිරීමට හැකි වනු ඇත. එයම මහඟු පුණ්‍ය ක්‍රියාවක් වනු නියතය.එසේ නැතහොත් වඩාත් වටිනා, ශ්‍රී ලංකාවටම ආවේණික පක්‍ෂීන්, ශාක ආදිය අප නොදැනුවත්ව ම අතීතයට හෝ රතු දත්ත පොතට ඇතුළත් වීම වළක්වා ගත නොහැකි වනු ඇත.පසුගිය වසරේ දී විදේශීය සංචාරකයන් 150,000 ක් පමණ ශ්‍රී ලංකාවේ ජාතික උද්‍යාන නැරඹීමට පැමිණ ඇත. මේ වසරේ දී එය දෙගුණ වනු ඇතැයි හුදෙක්ම අපි බලාපොරොත්තු වෙමු. ඒ බලාපොරොත්තුව ඉෂ්ට කර ගැනීම උදෙසා නොයෙක් වැඩපිළිවෙළ ක්‍රියාවට නැංවීමට ද වනජීවී සංරක්‍ෂණ දෙපාර්තමේන්තුව සූදානමිනි.පරෙවි දූපත සංචාරකයන්ට විවෘත කිරීම එහි එක් බලාපොරොත්තුවක් සඵල වීමකි. සංචාරකයන්ට මෙය අරුමැසි පාරාදීසයක් වනු නියතය.පරෙවියන් යළිත් රෝස කකුල් තබමින් නැලවෙමින් ඇවිද යනු මට පෙනේ. පෙර පරිදිම උගුර යටින් අමුතු ශබ්දයක් නඟමින් පරෙවි සමූහයා ඉගිල යාමට සැරසෙනු පෙනෙයි. ඉර අව්ව නොසලකමින් තවත් පක්‍ෂීහු එහා මෙහා ඉගිලෙති. පරෙවි දූපත දැන් රූබර මනාලියක් මෙනි. ඇය මඟහැර යාම නොවටී. දැන් පරෙවි දූපත අයිති ඔබටය. ඉතින් මන්ද පමාවක් ?.</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>30</day>
    </date>
    <link>http://www.dinamina.lk/2011/05/30/_art.asp?fn=n1105301</link>
    <topic>ආණ්ඩුවේ සහතික හොරට දෙන කන්තෝරුවක් කොට්ටාවේ</topic>
    <author>විජයානි එදිරිසිංහ</author>
    <content>ව්‍යාජ මහා ලේකම් කාර්යාලයක් කොට්ටාවෙන් සොයා ගනී. රජයේ ස්ථාන රැසකට හොර ලියැවිලි නිකුත් කරන මේ කාර්යාලය පවත්වාගෙන ගිය හොර ප්‍රධානියා ද අත්අඩංගුවට ගෙන තිබේ.රජයේ දෙපාර්තමේන්තු, සංස්ථා, බැංකු, පාසැල්, පොලීසි, රෝහල් සහ විශ්වවිද්‍යාල වලට මෙම ව්‍යාජ මහලේකම් කාර්යාලයෙන් ලියකියවිලි නිකුත් කර ඇති බව එය වැටලූ මිරිහාන පොලිසිය පවසයි.මේ කාර්යාලයේ ප්‍රධාන සැකකරුගේ බිරිය සහ ඔහුට සහායදුන් කණ්ඩායමක් පලාගොස් තිබේ. කොට්ටාව ප්‍රදේශයේ දුරකථන ඇමතුම් මධ්‍යස්ථානයකින් පුද්ගලයකු සහතිකයක ඡායා පිටපතක් ලබාගැනීමේදී ඇති වූ සැකය මත පොලිස් අධිකාරී දේශබන්දු තෙන්නකෝන් මහතාට තොරතුරක් ලබා දී තිබේ.ඒ අනුව නුගේගොඩ කොට්ඨාසය භාර පොලිස් අධිකාරී දේශබන්දු තෙන්නකෝන් මහතාගේ උපදෙස් මත මේ වැටලීම සිදු කෙරුණි.ආයතන රාශියකට අයත් රබර්මුද්‍රා 450ක් සමඟ දෙපාර්තමේන්තුවලින් නිකුත් කරන විවිධ සහතික හා ලියකියවිලි රැසක් ද සොයාගෙන තිබේ.විදුලි, ජල , ගුවන්විදුලි, දුරකතන බිල්පත් තොගයක් ද, විවාහ, උප්පැන්න, මරණ සහතික ද, පොලිස් සහ පැමිණිලි වාර්තා, අපො.ස (සා. පෙළ) හා උ.පෙළ ප්‍රතිඵළ සහතික, විදේශ ශිෂ්‍යත්ව ලබාගැනීමට භාවිතා කරන ව්‍යාජ සහතික ද මේ කාර්යාලයේ තිබී සොයාගෙන ඇත.නේෂන් ට්‍රස්ට් බැංකුවට අයත් හිස් ගිණුම් පොත් 32 ක් ද මෙහිදී සොයාගෙන තිබේ.විවිධ ආයතනවලට අයත් හැඳුනුම්පත්, ජාතික හැඳුනුම්පත්, විදේශ ගමන් බලපත්‍ර, ව්‍යාජ ඔප්පු, ඔප්පු ලියන හිස් අයදුම්පත්, ඡන්ද හිමි නාමලේඛන ආකෘතිපත්‍ර, රක්ෂණ ඔප්පු, රියදුරු බලපත් ද සොයාගෙන තිබේ. කොළඹ ඩී.එස්. සේනානායක විද්‍යාලය මගින් නිකුත් කළ ප්‍රතිඵල සටහන් ද, රුහුණු, කොළඹ, ශ්‍රී ජයවර්ධනපුර විශ්වවිද්‍යාල මගින් නිකුත්කරන ව්‍යාපාර කළමනාකරණ හා බාහිර උපාධි සහතිකපත් ද මෙහි දී නිකුත් කර තිබේ. පිළියන්දල ප්‍රදේශයේ පාසල් වලට අයත් ලිපි ශීර්ෂ ද ඒ අතර විය.අන්තර්ජාල කැමරා, ඉංග්‍රීසි, සිංහල යතුරු ලියන, පරිගණක, ප්‍රින්ටර්, කැල්කියුලේටර් ආදිය ද මෙහිදී අත්අඩංගුවට ගෙන තිබේ.මෙම කාර්යාලය පවත්වාගෙන ගිය ප්‍රධාන සැකකරු රජයේ දෙපාර්තමේන්තුවක සේවය කළ අයෙකි. දිවයිනේ විවිධ ප්‍රදේශවලින් විවිධ පුද්ගලයන්ද මෙයට සම්බන්ධ වී තිබේ.මොහුගේ ව්‍යාජ ලියවිලිවලින් විශාල පිරිසක් රැකියා ලබාගෙන තිබේ. පාසල්වලට ළමයින් ඇතුළත්කර ගැනීම, විදේශගත වීම්ද මේ හරහා සිදුකර තිබේ. පොලිස් අධිකාරිවරයාගේ උපදෙස් මත මිරිහාන පොලීසියේ උප පොලිස් පරීක්ෂක ඉන්දික බංඩාර, පොලිස් සැරයන් 68933 නාමල් බංඩාර පොලිස් කොස්තාපල්වරු වන 51373 විජයානන්ද, 81618 ජයසූරිය, 73009 අරුණ ඇතුලු කණ්ඩායමක් වැටලීමට සහභාගි වූහ.සැකකරු ඊයේ (29) නුගේගොඩ මහේස්ත්‍රාත් අධිකරණය වෙත ඉදිරිපත් කිරීමෙන් අනතුරුව ලබන 10 දක්වා රිමාන්ඩ් ගත කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>30</day>
    </date>
    <link>http://www.dinamina.lk/2011/05/30/_art.asp?fn=n1105302</link>
    <topic>රජයේ හැඳුනුම්පත ඇති සියලුම මාධ්‍යවේදීන් නව රක්ෂණ ක්‍රමයක් යටතට</topic>
    <author>චින්තා රණසිංහ, විචිත්‍ර චින්තක ගුණසේකර</author>
    <content>දිවයිනේ රාජ්‍ය හා පෞද්ගලික අංශයන්හි ක්‍රියාකාරී ජනමාධ්‍යවේදීන්ට රැකවරණය සැලසෙන නව රක්ෂණ ක්‍රමවේදයක් ආරම්භ කිරීමට ජාතික රක්ෂණ භාර අරමුදල කටයුතු කර තිබේ.රජයේ ප්‍රවෘත්ති දෙපාර්තමේන්තුව මඟින් නිකුත් කරන ජනමාධ්‍ය හැඳුනුම්පත් හිමි සියලුම ජනමාධවේදීන් මේ රක්ෂණ ක්‍රමවේදය යටතට ගැනෙන බව එම අරමුදල පවසයි.ජනමාධ්‍යවේදීන්ගෙන් රටට සිදුවන මෙහෙවර වෙනුවෙන් කෘතවේදීත්වය පළකිරීම සඳහා මෙම රක්ෂණ ක්‍රමය හඳුන්වා දෙන ලෙස ජනාධිපති මහින්ද රාජපක්ෂ මහතා තමාට උපදෙස් දුන්බව අරමුදලේ් සභාපති සේනක අබේගුණසේකර මහතා ප්‍රකාශ කළේය.මේ යටතේ රාජ්‍ය සේවකයන්ට හිමිවන සියලුම වරප්‍රසාද හා ප්‍රතිලාභ ජනමාධ්‍යවේදීන්ට හිමිවන අතර සෞඛ්‍ය රක්ෂණයට දායක විය හැකි බවද සභාපතිවරයා සියලුම ජනමාධ්‍යවේදීන්ට දන්වා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>30</day>
    </date>
    <link>http://www.dinamina.lk/2011/05/30/_art.asp?fn=n1105303</link>
    <topic>මානව හිමිකම් සැසිවාරය අද: ශ්‍රී ලංකාවට චෝදනා නෑ</topic>
    <author>මහින්ද අලුත්ගෙදර</author>
    <content>ජගත් මානව හිමිකම් කවුන්සිලයේ දාහත්වන සැසිවාරය ස්විස්ටර්ලන්තයේ ජිනීවා නුවර දී රටවල් හතළිස් හතක දායකත්වයෙන් අද ආරම්භ වේ.ශ්‍රී ලංකාව ගැන මේ සැසිවාරයට කිසිදු චෝදනාවක් එල්ල වී නැතත්; අන්තර්ජාතික ප්‍රජාව දක්වන ඕනෑම අදහසකට හෝ මතවාදයකට හෝ ප්‍රතිචාර දැක්වීම සඳහා ශ්‍රී ලංකාවෙන් විශේෂ නියෝජිත කණ්ඩායමක් සහභාගී වන බව විදේශ කටයුතු අමාත්‍යාංශයේ ජන සන්නිවේදන අධ්‍යක්ෂ ජනරාල් සරත් දිසානායක මහතා කිය යි.වැවිලි කර්මාන්ත අමාත්‍ය මහින්ද සමරසිංහ, වාරිමාර්ග හා ජලසම්පත් කළමනාකරණ අමාත්‍ය නිමල් සිරිපාල ද සිල්වා ප්‍රමුඛ විශේෂ දූත පිරිසක් ජගත් මානව හිමිකම් කවුන්සලයේ දාහත්වන සැසිවාරයට මෙලෙස සහභාගී වෙති.ශ්‍රී ලංකාව සම්බන්ධයෙන් ජාත්‍යන්තර ප්‍රජාව දරන විවිධ මත පිළිබඳව ශ්‍රී ලංකාවේ ස්ථාවරය පැහැදිලි කිරීම මේ සංචාරයේ මූලික අරමුණ වී තිබේ. ජගත් මානව හිමිකම් කවුන්සලයේ සාමාජිකත්වය දරන රටවල් හතළිස් හතේ සාමාජිකයන් වෙත මෙහිදී ශ්‍රී ලංකාවේ වර්තමාන තත්ත්වය පිළිබඳව කරුණු පැහැදිලි කිරීමට ද නියමිත ය.මේ අතර ශ්‍රී ලංකා වේලාවෙන් අද (30) පස්වරු 6 ට වැවිලි කර්මාන්ත ඇමැති මහින්ද සමරසිංහ මහතා ජගත් මානව හිමිකම් කවුන්සිලයේ 17 වැනි සැසිවාරය ඇමතීමට නියමිතව ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>30</day>
    </date>
    <link>http://www.dinamina.lk/2011/05/30/_art.asp?fn=n11053016</link>
    <topic>ලොව දැවැන්ත ම “රණවිරු රියල් ස්ටාර්” ප්‍රසංගය</topic>
    <author>විජයානි එදිරිසිංහ</author>
    <content>ලොව ඉහළ ම ආකර්ෂණය දිනාගත් හා වැඩි ම ත්‍යාග ප්‍රමාණයක් ලබා දුන් ප්‍රථම හා විශාල ම “මිලිටරි – රියලිටි” මහා සංගීත ප්‍රසංගය ඊයේ රාත්‍රියේ කොළඹ දී පැවැත්විණි. රුපියල් කෝටි තුනකට වැඩි වටිනාකමකින් යුතු ත්‍යාග ජයග්‍රාහකයන් වෙත පිරිනැමුණු මේ තරගය සඳහා එස්. එම්. එස්. පණිවුඩ ලක්ෂ ගණනක්ද ලැබී තිබිණි.වැඩි ම කෙටි පණිවුඩ ලැබු සංදර්ශනය හා තරගය ලෙස ද “මිලිටරි රියලිටි” ප්‍රසංගය ඉතිහාස පොතට එක් ව තිබේ. ලෝකයේ රටවල් සිය ගණනක් ඊයේ (29) අන්තර් ජාලය හරහා මෙම රණවිරු රියල් ස්ටාර් නැරඹූහ. ඊයේ අවසන් තරගයට පෙර පැවැති තරගවලදී තරගකාරී රණවිරුවන් කේටියක පමණ කෙටි පණිවුඩ ලබාගෙන තිබුණි. ලෝකයේ මෙවැනි විශාල කෙටි පණිවුඩ ප්‍රමාණයක් ලබාගත් ප්‍රථම වැඩසටහන ලෙස රණවිරු රියල් ස්ටාර් වාර්තාගත වන බව ජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්ෂ ජෙනරාල් ලක්ෂ්මන් හුළුගල්ල මහතා කීය.සෑම තරගකරුවකුටම කෙටි පණිවුඩ ලක්ෂ තුනකට වඩා ලැබී තිබුණි.ජනාධිපති මහින්ද රාජපක්ෂ මහතා සහ ශිරන්ති රාජපක්ෂ ආර්යාව, ආරක්ෂක ලේකම් ගෝඨාභය රාජපක්ෂ මහතා සහ එම මැතිනිය, මැති ඇමැතිවරු, ත්‍රිවිධ හමුදාපතිවරු සහ සෙසු ආරක්ෂක නිලධාරීන්ද රණවිරුවන්ගේ ඥාතීන් ඇතුළු තුන්දාස් පන්සියයක පමණ පිිරිසක් එම අවස්ථාව නැරඹීමට එක්ව සිටියහ.ආරක්ෂක ලේකම් ගෝඨාභය රාජපක්ෂ මහතාගේ සංකල්පයක් මත රණවිරු රියල් ස්ටාර් වැඩසටහන ආරම්භ විය.ත්‍රස්තවාදය පරාජය කර ගිනි අවියට විරාමයක් තැබූ රණවිරුවන්ට ඔවුන්ගේ සෙසු හැකියාවන් උරගා බැලීමට අවස්ථාවක් ලබාදීමේ විවිධ වැඩසටහන් ආරම්භ විය.එහි ප්‍රථම වැඩසටහන මෙම රණවිරු රියල් ස්ටාර් වැඩසටහනයි. එය ආරම්භයේදී උතුරු නැගෙනහිර හමුදා කඳවුරු ඇතුළු ත්‍රිවිධ හමුදාවට අයත් දිවයිනේ සියලුම කඳවුරුවලින් රණවිරුවන් විසි දෙදහසක් පමණ සහභාගී වූහ.අවසන් තරගයේදී ජයග්‍රහණය කරන මෙන්ම මෙම තරගයට සහභාගි වූ රණවිරුවන්ට ඉදිරියේදී විදේශ රටවලින් සංගීත සංදර්ශනවලට ආරාධනා ලැබුණහොත් ආරක්ෂක අමාත්‍යාංශයේ අවසරය මත ඊට සහභාගී වීමට අවස්ථාව සැලසෙන බවද ලක්ෂ්මන් හුළුගල්ල මහතා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>30</day>
    </date>
    <link>http://www.dinamina.lk/2011/05/30/_art.asp?fn=n11053017</link>
    <topic>රූපවාහිනියේ නව සභාපති ප්‍රවීණ මාධ්‍යවේදී මොහාන් සමරනායක</topic>
    <author/>
    <content>ප්‍රවීණ මාධ්‍යවේදී මොහාන් සමරනායක මහතා ශ්‍රී ලංකා රූපවාහිනී සංස්ථාවේ නව සභාපතිවරයා වශයෙන් පත්කර ඇත.ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා අතින් එම පත්වීමට අදාළ ලිපිය මොහාන් සමරනායක මහතා වෙත අද (30) බාර දෙයි.පේරාදෙණිය විශ්වවිද්‍යාලයෙන් ආර්ථික විද්‍යාව පිළිබඳව විශේෂ උපාධියක් ලබා තිබෙන මොහාන් සමරනායක මහතා පුවත්පත් කලාවේදියෙකු ලෙස සිය මාධ්‍ය ජීවිතය ආරම්භ කරන ලද අතර පසුව ශ්‍රී ලංකා ගුවන් විදුලි සංස්ථාවට එක්වී එහි ප්‍රවෘත්ති අධ්‍යක්ෂවරයා වශයෙන් ද කටයුතු කළේය.විද්‍යුත් මාධ්‍යයේ තවදුරටත් ඉදිරියට ගිය මේ ප්‍රවීණ මාධ්‍යවේදියා ශ්‍රී ලංකා රූපවාහිනී සංස්ථාවේ ප්‍රධාන ප්‍රවෘත්ති සංස්කාරක, ප්‍රවෘත්ති අධ්‍යක්ෂ මෙන්ම ප්‍රවෘත්ති හා කාලීන සිදුවීම් අංශයේ නියෝජ්‍ය අධ්‍යක්ෂ ජනරාල්වරයා වශයෙන් ද තනතුරු රැසක් හොබවා ඇත.ඊට අමතරව එම සංස්ථාවේම වාණිජ අංශයේ නියෝජ්‍ය අධ්‍යක්ෂ ජනරාල්වරයා වශයෙන්ද කටයුතු කර තිබෙන සමරනායක මහතා ඉන් අනතුරුව එක්සත් ජාතීන්ගේ සංවිධානයේ මෙරට ජාතික ප්‍රවෘත්ති නිලධාරියා වශයෙන්ද කලක් සේවය කළේය. ශ්‍රී ලංකාවේ සිටින අත්දැකීම් අතින් බහුල මාධ්‍යවේදියෙක් වන මොහාන් සමරනායක මහතාට “දිනමිණ” සුබ ප්‍රාර්ථනා කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>30</day>
    </date>
    <link>http://www.dinamina.lk/2011/05/30/_art.asp?fn=n1105304</link>
    <topic>‘පරෙවි දූපත’ ජාතික වනඋයන දෙස් විදෙස් සංචාරකයනට විවෘත වෙයි</topic>
    <author>ත්‍රිකුණාමලය විශේෂ ඒ. ටී. එම්. ගුණානන්ද</author>
    <content>ජාතික දූපත් වනෝද්‍යානයක් ලෙස ප්‍රකාශයට පත් කරනු ලැබූ ලංකාවේ පිහිටි එකම දූපත් වනෝද්‍යානය වන නිලාවේලි ‘පරෙවි දූපත’ ජාතික වනෝද්‍යානය පෙරේදා (28) දෙස් විදෙස් සංචාරකයන් සඳහා විවෘත කරනු ලැබීය.විවෘත කරනු ලැබූ දූපත් වනෝද්‍යානයන් සමග වනජීවී සංරක්ෂණ දෙපාර්තමේන්තුවේ වනෝද්‍යාන සංඛ්‍යාව 17 ක් වේ. ආර්ථික සංවර්ධන අමාත්‍ය බැසිල් රාජපක්ෂ, වනජීවී හා ගොවිජන සේවා අමාත්‍ය එස්. එම්. චන්ද්‍රසේන යන මහත්වරුන් දූපතේ පිහිටි සිහිවටන ඵලකය නිරාවරණය කරමින් දුපත නිල වශයෙන් විවෘත කළහ.නියෝජ්‍ය අමාත්‍යවරුන් වන සුසන්ත පුංචිනිලමේ ලක්ෂ්මන් යාපා අබේවර්ධන යන මහත්වරුද මෙම අවස්ථාවට සහභාගී වූහ.1974 වසරේ හෙක්ටයාර් පහක අභය භූමියක් ලෙස ප්‍රකාශයට පත් කරන ලද පරෙවි දුපත 2003 ජුනි 24 දින විශාලත්වය හෙක්ටයාර් 471.43 ක් දක්වා වැඩි කරමින් දූපත් වනෝද්‍යානයක් ලෙස අති විශේෂ ගැසට් පත්‍රයක් මගින් ප්‍රකාශයට පත් කරනු ලැබීය. එසේ ප්‍රකාශයට පත් කරනු ලැබූ පරෙවි දූපත එවකට පැවැති යුද ගැටුම් හේතුවෙන් මේ දක්වා විවෘත කිරීමට නොහැකි විය.දූපත විවෘත කිරීමට බෝට්ටු මගින් එහි යෑමට පෙර අමාත්‍ය බැසිල් රාජපක්ෂ මහතා විසින් මුල්ම ප්‍රවේශ පත්‍රය මිලදි ගත් අතර අනතුරුව නියෝජ්‍ය අමාත්‍ය සුසන්ත පුංචිනිලමේ මහතා දෙවන ප්‍රවේශ පත්‍රය මිලදී ගනු ලැබීය. මෙම අවස්ථාවට පළාත් සභා මන්ත්‍රීවරුන් වන ආරියවති ගලප්පත්ති, නිමල් ගාමිණි හේවාපතිරණ වනජීවී අධ්‍යක්ෂ ජනරාල් වෛද්‍ය චන්ද්‍රවංශ පතිරාජ යන මහත්ම මහත්මීහු සහභාගි වුහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>30</day>
    </date>
    <link>http://www.dinamina.lk/2011/05/30/_art.asp?fn=n1105305</link>
    <topic>මේ දිනවල මහ වැස්සෙන් අටක් මිය ගිහින් දහයකට තුවාල</topic>
    <author>ප්‍රාර්ථනා වීරසිංහ, චින්තා රණසිංහ</author>
    <content>මේ දිනවල පවතින මහා වර්ෂාව හේතුවෙන් ඊයේ (29) දහවල් වන විට පුද්ගලයන් අට දෙනෙකු මරණයට පත් වී ඇති අතර දස දෙනෙකු තුවාල ලබා තිබේ.ාපදාවට ලක්වී ඇති කෑගල්ල, ගාල්ල, කලුතර, කොළඹ, ගම්පහ, කුරුණෑගල සහ රත්නපුර යන දිස්ත්‍රික්කයන්හි දැනට පවුල් 4609ක පුද්ගලයන් 16,956ක් පමණ විපතට පත් වී ඇතැයි ආපදා කළමනාකරණ මධ්‍යස්ථානය පවසයි. කෑගල්ල දිස්ත්‍රික්කයෙන් වැඩිම මරණ සංඛ්‍යාවක් වර්තා වී ඇති අතර එම දිස්ත්‍රික්කයේ බුලත්කොහුපිටිය ප්‍රාදේශීය ලේකම් කොට්ඨාසයේ දරුවන් දෙදෙනෙකු ජල ගැල්ම හේතුවෙන් මරණයට පත්වී තිබේ.මේ වර්ෂාව හේතුවෙන් එම දිස්ත්‍රික්කයන්හි පූර්ණ හා අර්ධ ලෙස හානියට පත් වූ නිවාස ගණන 284 කි. පීඩාවට පත්වූ පවුල් 15ක් හා පුද්ගලයන් 67ක් අවතැන් කඳවුරුවල සිටින අතර ඔවුන්ට අවශ්‍ය ආහාර පාන ඇතුලු පහසුකම් සැලසීමට රජය මේ වන විට අවශ්‍ය සියලු පියවර ගෙන ඇත.පුද්ගලයන්ගේ ජීවිතාරක්ෂාව වෙනුවෙන් නාවික හමුදාව යොදා ගනිමින් දිස්ත්‍රික් ලේකම් කාර්යාල හා ප්‍රාදේශීය ලේකම් කාර්යාල හරහා අවශ්‍ය සේවා මේ වන විට ක්‍රියාත්මක වන බවද වාර්තා වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>30</day>
    </date>
    <link>http://www.dinamina.lk/2011/05/30/_art.asp?fn=n1105306</link>
    <topic>මධ්‍යම කඳුකරයේ බටහිර බෑවුම්වල නාය යෑමේ තර්ජන</topic>
    <author>පණ්ඩුක සමරසේකර</author>
    <content>පවතින නිරිතදිග මෝසම් වැසි හේතුවෙන් මධ්‍යම කඳුකරයේ බටහිර බෑවුම් හි නාය යාමේ තත්ත්වයක් සක්‍රීය වී ඇතැයි ජාතික ගොඩනැගිලි පර්යේෂණ හා නාය යාම් ආයතන අංශයේ අධ්‍යක්ෂ ආර්. එම්. එස්. බණ්ඩාර මහතා පවසයි. නුවරඑළිය දිස්ත්‍රික්කයේ අඹගමුව ප්‍රාදේශීය ලේකම් කොට්ඨාසයේ ගිනිගත්හේන, මස්කෙලිය ප්‍රදේශ වලත් මහනුවර කෑගල්ල, රත්නපුර, කළුතර, ගාල්ල, මාතර දිස්ත්‍රික්කවලත් බෑවුම් භූමි වල නාය යාම් තත්ත්වයන් වැඩි වශයෙන් ඇති වීමට ඉඩ කඩ ඇතැයිද කෑගල්ල දිස්ත්‍රික්කයේ ස්ථාන හැටකට ආසන්න ප්‍රමාණයක් මේ වන විට නාය යාමේ තර්ජනයට ලක්ව ඇතැයිද දැනට මරණ 4 ක් වාර්තා වී ඇතැයිද බණ්ඩාර මහතා පවසයි.අවිධිමත්ව සිදු කළ අනවසර ඉදිකිරීම් හේතුවෙන් නාය යාමට ලක් වු නිවාස වල පදිංචිකරුවන් තර්ජනයට මුහුණ පාන අතර ඉවුරු කඩා වැටීම්, කඳු පහත් වීම් ආදිය ඉදිරියේදී ඇති විය හැකි බැවින් දැඩි අවධානයෙන් පසුවන ලෙස ජාතිත ගොඩනැගිලි පර්යේෂණ හා නාය යාම් අධ්‍යයන අංශයේ අධ්‍යක්ෂ ආර්. එම්. එස්. බණ්ඩාර මහතා දිනමිණ කළ විමසුමකදී පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>30</day>
    </date>
    <link>http://www.dinamina.lk/2011/05/30/_art.asp?fn=n1105307</link>
    <topic>දේශපාලන දිවියේ වැඩිම කාලයක් සිටියේ විපක්ෂයේ</topic>
    <author>අසේල කුරුළුවංශ</author>
    <content>විසිතුන් වසරක තම පාර්ලිමේන්තු දිවියෙන් වැඩිම කාලයක් සිටින්නට වූයේ විපක්ෂයේ මන්ත්‍රීවරයෙකු ලෙස බව එජාප මහ ලේකම් තිස්ස අත්තනායක මහතා මල්වතු මහනාහිමියන් හමුවෙහි ඊයේ (29) පැවසුවේය.ජනපති ප්‍රේමදාස මහතා හා රනිල් වික්‍රමසිංහ මහතා අගමැති ධූරය හෙබවූ කාලය තුළ අමාත්‍ය ධූරයන්හි කටයුතු කලත් ඉතිරි කාලය පුරාම සිටියේ විපක්ෂයේ බවද ඒ මහතා කීය. ස්ස අත්තනායක මහතා ඊයේ (29) පෙරවරුවේ මල්වතු පාර්ශවයේ මහනායක අතිපූජ්‍ය තිබ්බටුවාවේ ශ්‍රී සිද්ධාර්ථ සුමංගල මහානාහිමියන් බැහැ දැක ආශිර්වාද ලබාගත්තේය. මෙහිදී අදහස් දැක්වූ මහානාහිමියෝ වැඩි කාලයක් විපක්ෂයේ සිටීමෙන් ජනතාවට සේවය කිරීමට ඇති අවස්ථාව අහිමිවන බව පැවසූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>30</day>
    </date>
    <link>http://www.dinamina.lk/2011/05/30/_art.asp?fn=n1105308</link>
    <topic>ගල්ඔයෙන් ත්‍රි’මලේට රේල් බස් සේවයක්</topic>
    <author>ත්‍රිකුණාමලය විශේෂ ඒ. ටී. එම්. ගුණානන්ද</author>
    <content>නැගෙනහිර පළාතේ දුම්රිය ගමනාගමන කටයුතු පුළුල් කරමින් ගල්ඔය සිට ත්‍රිකුණාමලය දක්වා රේල් බස් සේවාවක් දුම්රිය දෙපාර්තමේන්තුව මගින් ආරම්භ කරනු ලැබීය.කොළඹ කොටුව සිට ත්‍රිකුණාමලය දක්වා රාත්‍රී තැපැල් දුම්රිය හැරුණු විට ත්‍රිකුණාමලය දක්වා වෙනත් සෘජු දුම්රිය සේවාවන් ක්‍රියාත්මක නොවන අතර මගී ජනතාවගේ ප්‍රවාහන දුෂ්කරතා අවම කිරීම මුල්කරගෙන රේල් බස් සේවාව ක්‍රියාත්මක වේ. මෙම රේල් බස් සේවාව නිල වශයෙන් ගල්ඔය දුම්රිය ස්ථානයේදී නැගෙනහිර මහ ඇමැති සිවනේෂතුරෙයි චන්ද්‍රකාන්තන් මහතාගේ ප්‍රධානත්වයෙන් ආරම්භ විය.දෛනිකව ගමන් වාර හතරක් ගල්ඔය හා ත්‍රිකුණාමලය අතර සිදු කෙරෙන මෙම රේල් බස් සේවාව සෑම දිනකම ගල්ඔය දුම්රිය ස්ථානයෙන් පෙරවරු 6.10 ට හා පස්වරු 17.10 ට ආරම්භ කෙරේ. මෙම බස් සේවාව ත්‍රිකුණාමලයෙන් සෑම දිනකම පෙරවරු 05.45 ට හා පස්වරු 04.50 ට සිය ගමන්වාර ආරම්භ කෙරේ.කොළඹ කොටුව සිට ත්‍රිකුණාමලය දක්වා රාත්‍රි තැපැල් දුම්රිය පමණක් ධාවනය වන අතර දිවා කාලයේ කොළඹ කොටුව සිට ත්‍රිකුණාමලය දක්වා ගමන් ගන්නා මගින් කොළඹ කොටුවෙන් මඩකලපුව දුම්රියෙන් ගල්ඔය දුම්රිය ස්ථානයෙන් බැස වෙනත් දුම්රියකින් ත්‍රිකුණාමලය දක්වා ගමන් කිරීම මෙතෙක් සිදු විය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>30</day>
    </date>
    <link>http://www.dinamina.lk/2011/05/30/_art.asp?fn=n1105309</link>
    <topic>මහවැලි ගඟේ ගිලී තිදෙනෙක් මියයති</topic>
    <author>ගාමිණී ඔබේසේකර පොළොන්නරුව විශේෂ</author>
    <content>වැලිකන්ද කටුවන්විල ප්‍රදේශයේ මහවැලි ගඟේ දියනෑමට ගොස් සිටි පිරිසකගෙන් තිදෙනෙකු ඊයේ (29) දහවල් දියේ ගිලී මියගොස් ඇත.මඩකළපුව ඔට්ටමාවඩි ප්‍රදේශයේ අරාබි විදුහලක සිසුන් හා ගුරු මණ්ඩලයත් පනස් දෙදෙනකු විනෝද චාරිකාවක් සඳහා කටුවන්විල ප්‍රදේශයට පැමිණ ඇති අතර, ඊයේ (29) දහවල් මහවැලි ගඟේ දියනෑමට ගොස් සිටියදී මේ අනතුර සිදුවිය.ඔට්ටමාවඩි අරාබි විදුහලේ ගුරුවරයකු වන එන්.එස්. අන්වර් (25), එෆ්.එම්. රිෆාෆ්ඩීන් (18) , හා ඩී.එම්. මොහොමඩ් රාෆික් (14) යන අය මෙසේ මියගොස් තිබේ.දියනෑමට ගොස් සිටි මේ සිසුන් බෝලගසමින් සිටිනවිට බෝලය දියේ ගසාගෙන ගොස් ඇති අතර, එය සොයා යෑමේදී දියේ ගිලී මියගොස් ඇති බව පොලිස් පරීක්ෂණ වලදී හෙළිවී ඇත.මියගිය තිදෙනාගේ මළසිරුරු ඊයේ (29) සවස ගොඩට ගෙන පොළොන්නරුව මහා රෝහලේ මෘත ශරීරාගාරය වෙත ගෙන ගොස් තිබේ. වැලිකන්ද පොලීසිය සිද්ධිය පිළිබ්ද පරීක්ෂණ පැවැත්විය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>30</day>
    </date>
    <link>http://www.dinamina.lk/2011/05/30/_art.asp?fn=n11053010</link>
    <topic>මහවැසි නිසා නිල්වලා ගඟ පිටාර ගලයි</topic>
    <author>ධම්මිකා වෙලේගොඩ</author>
    <content>ඉකුත්දා පැවති ධාරාණිපාත වර්ෂාව නිසා නිල්වලා ගඟ උතුරා පිටාර ගලමින් පවතී. මේ නිසා මාර්ග කිහිපයක් ජලයෙන් යටවී ගමනාගමන කටයුතු සම්පූර්ණයෙන් අඩාල වී තිබේ.මාලිම්බඩ වැල්ලෙතොට හරහා තිහගොඩ, මාලිම්බඩ කද්දුව හරහා කඹුරුපිටිය, අතුරලිය හරහා අකුරැස්ස යන ප්‍රධාන මාර්ගවල බස් රථ ධාවනය ඇනහිට ඇත. එම ප්‍රදේශවල ගම්මානවලට ගමන් ගන්නා අතුරු මාර්ග රැසක්ද නොබෝදා වගා කරන ලද කුඹුරු අක්කර ගණනාවක්ද පහත්බිම් විශාල ප්‍රමාණයක්ද ජලයෙන් යටවී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>30</day>
    </date>
    <link>http://www.dinamina.lk/2011/05/30/_art.asp?fn=n11053011</link>
    <topic>මල්වතු මහ නාහිමිගේ ජන්ම දිනය අද</topic>
    <author>අසේල කුරුළුවංශ</author>
    <content>සිමහ නිකායේ මල්වතු මහ විහාර පාර්ශවයේ මහානායක අතිපූජ්‍ය තිබ්බටුවාවේ ශ්‍රී සිද්ධාර්ථ සුමංගල මහානාහිමියන්ගේ 68 වන ජන්ම දිනය අදට (30) යෙදී ඇත.මල්වතු මහා විහාර පාර්ශවයේ 26 වන මහානායක හිමි ලෙස වර්ෂ 2004 ජුනි 20 දින විංසත්වර්ගික කාරක සංඝ සභාවේ සමානච්ඡන්දයෙන් උන්වහන්සේ පත්වූහ. මෙරට ජාතික, ආගමික හා සංස්කෘතික කටයුතු වල දී පෙරට විත් ක්‍රියාකරන මහ නාහිමියෝ සිංහල, දෙමළ, මුස්ලිම් සියලු ජාතිකයන්ගේද සෙසු ආගමික නායකයන්ගේද නොමද ගෞරවාදරයට පත්ව සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>30</day>
    </date>
    <link>http://www.dinamina.lk/2011/05/30/_art.asp?fn=n11053012</link>
    <topic>වැඩමුළුවට එක්ව සිටින දරු පිරිස දෙස බැලුවම අපට සම්මන්ත්‍රණයේ වටිනාකම කොතෙක්දැයි වැටහෙනවා</topic>
    <author>එස්. සුරේන්ද්‍රගේ</author>
    <content>එදා නගරයට සීමා වූ විවිධ සංවර්ධන හා අධ්‍යාපන වැඩසටහන් අද ගමින් ගමට ගෙන යාම අතිශයින්ම වැදගත් බවත් ලේක්හවුස් ආයතනය මනම්පිටිය වැනි දුෂ්කර පළාතක පහ ශිෂ්‍යත්ව වැඩමුළු පැවැත්වීම අගය කළ යුතු බවත් පොළොන්නරුව දිස්ත්‍රික් මන්ත්‍රී රොෂාන් රණසිංහ මහතා ප්‍රකාශ කරයි.මුළු රටම ත්‍රස්ත ග්‍රහණයෙන් මුදා ගෙන සාමයෙන් ජීවත්වීම සියලු දෙනාට අවකාශ සලසා දීම ජනාධිපතිතුමාට ස්තූති කළ මන්ත්‍රීවරයා ලේක්හවුස් ආයතනය මගින් දිඹුලාගල අධ්‍යාපන කලාපයේ දරුවන්ට පහේ ශිෂ්‍යත්ව වැඩමුළුවක් ලබාදීම අතිශයින් වැදගත් බවද කීය.මංචි – දිනමිණ අනුග්‍රහයෙන් රට පුරා පවත්වන නැණස පහ ශිෂ්‍යත්ව වැඩමුළුව දිඹුලාගල අධ්‍යාපන කොට්ඨාසයේ පසුගියදා මනම්පිටිය මහවැලි ප්‍රතිභා සංස්කෘතික මධ්‍යස්ථානයේදී පැවැත්විණි.එදින වැඩමුළුව ආරම්භක උත්සවයේ ප්‍රධාන අමුත්තා ලෙස සහභාගී වූ රොෂාන් රණසිංහ මන්ත්‍රීවරයා ඉහත අදහස් පළ කළේය.මෙහිදී තවදුරටත් අදහස් දැක්වූ මන්ත්‍රීවරයා මෙම වැඩමුළුවට සහභාගී වී සිටින සෙසු දරු දැරියන් විශාල ප්‍රමාණය අනුව ශිෂ්‍යත්ව සම්මන්ත්‍රණයේ වටිනාකම ප්‍රදර්ශනය වන බව කීය.මෙවැනි සම්මන්ත්‍රණ මෙම ප්‍රදේශවලට අත්‍යවශ්‍යය. මෙම සම්මන්ත්‍රණය සංවිධානය කිරීම සම්බන්ධයෙන් එයට සහභාගීවූ දරුවන් මවුපියන් හා ගුරුවරුන් වෙනුවෙන් ලේක්හවුස් ආයතනයට ස්තූතිය පුද කරන බවද රණසිංහ මහතා කීය.ලේක්හවුස් අලෙවි කළමනාකාර ශාඛා කාර්යාල ප්‍රධානී සුනිල් සෙන්දනායක මහතා - සෑම වසරකම ලේක්හවුස් ආයතනය සමාජයට ඵලදායි සේවාවන් රැසක් නොමිලේ ලබා දෙන බවත් ඒ අතරින් දැයේ දරුවන් වෙනුවෙන් නොමිලේ පැවැත්වෙන පහ ශිෂ්‍යත්ව සම්මන්ත්‍රණය රටපුරා පවත්වන බවත් කීය.නගරයේ පහසුකම් ඇති පාසල්වල දරුවන්ට වඩා ලේක්හවුස් ආයතනය අවධානය යොමු කර ඇත්තේ ගමටය. ගමේ සිටින දක්ෂ දරුවන්ට අතදීම එහි අරමුණයි. දිනමිණ මගින් සෑම බ්‍රහස්පතින්දාම පළ කරන නැණස ශිෂ්‍යත්ව අතිරේකය අනුගමනය කරන සිසුන් විශාල පිරිසක් ශිෂ්‍යත්වය සමත් වූ බවද සෙන්දනායක මහතා කීය.දිඹුලාගල කලාප අධ්‍යාපන අධ්‍යක්ෂ එන්. එම්. කේ. බී. නවරත්න මහතා අධ්‍යාපනයට අවශ්‍ය නියම මග පෙන්වීම දිය යුත්තේ මූලික අධ්‍යාපන අවධියේදී බවත් එහිදී ලේක්හවුස් ආයතනය පහේ ශිෂ්‍යත්ව දරුවන්ට සපයන සමාජ සද්කාරය අතිශයින්ම වැදගත් බවත් කීය.මෙම සම්මන්ත්‍රණයෙන් පසු දරුවා පහේ ශිෂ්‍යත්වයට නොබියව මුහුණ දෙන බවද නවරත්න මහතා කීය.ලේක්හවුස් නියෝජ්‍ය අලෙවි කළමනාකාර අශෝක විජේසේකර - උතුරු මැද ප්‍රාදේශීය අලෙවි කළමනාකරණ රෝහිත ජයසිංහ මහත්වරුද මේ අවස්ථාවට සහභාගී වූහ.මහරගම ජාතික අධ්‍යාපන ආයතනයේ ප්‍රාථමික අංශයේ ව්‍යාපෘති අධ්‍යක්ෂ ගුරු උපදේශක නීතිඥ ග්‍රේෂන් කුලරත්න සහ මැදිරිගිරිය ජාතික පාසලේ ප්‍රාථමික ගුරු උපදේශක චමින්ද ප්‍රියශාන්ත යන මහත්වරු මන්චි – දිනමිණ නැණස සම්මන්ත්‍රණ මාලාවේ දේශකයෝ වෙති.දිඹුලාගල අධ්‍යාපන කලාපයේ පහ ශිෂ්‍යත්ව දරුවන් වෙනුවෙන් මන්චි – දිනමිණ නැණස ශිෂ්‍යත්ව සම්මන්ත්‍රණය ගැන එයට සහභාගී වූ දෙගුරුන්ගෙන් ‘දිනමිණ’ අදහස් විමසීය.ඔවුහු ඒ ගැන මෙසේ අදහස් දැක්වූහ.දිඹුලාගල පැලටියවැව කනිෂ්ඨ විදුහලේ ප්‍රාථමික අංශයේ ගුරුවරියක වන එච්. එච්’ තරංගනී සෙනෙවිරත්න මහත්මිය - මේ ප්‍රදේශයේ දක්ෂ දරුවන් ඉන්නවා. ඒත් ඔවුන්ට විධිමත් අධ්‍යාපනයක් ලබාදීමට පහසුකම් සහිත පාසල් නෑ.ඒ නිසා ලේක්හවුස් ආයතනය ඉටු කරන්නේ ඵලදායි සේවයක්.ශිෂ්‍යත්වයට පෙනී සිටින දියණියකගේ පියා කේ. එච්. මහින්ද මහතා - මේක අපේ දරුවන්ට කලකින් ලැබුණ අධ්‍යාපන සත්කාරයක්. මෙවැනි සම්මන්ත්‍රණ ලේක්හවුස් ආයතනයෙන් ලැබුණොත් අපේ දරුවන්ගෙන් ඉහළ ප්‍රතිඵල බලාපොරොත්තු වෙන්න පුළුවන්. දිනමිණ නැණස ශිෂ්‍යත්ව සම්මන්ත්‍රණය ඉතාමත් වටිනවා.වැලිකන්ද පදිංචි ටී. එම්. ඊ. චාන්දනී – යුද්ධයෙන් බැට කාපු අපි අද සාමකාමී ව ජීවත් වෙනවා. ඒ නිසා අපේ දරුවන්ට ඉගෙනීමට හොඳ පරිසරයක් නිර්මාණය වෙලා. දිනමිණ නැණස ශිෂ්‍යත්ව සම්මන්ත්‍රණය අපේ දරුවන්ට ලොකු පිටිවහලක්.කුරුලුබැද්ද ප්‍රාථමික විදුහලේ කේ. පී. පියුමාලි - අධ්‍යාපන දැනුම ලබා ගන්න අපි සෑහෙන මහන්සි වෙනවා. දිනමිණ නැණස ශිෂ්‍යත්ව සම්මන්ත්‍රණය අපට දැනුම ගොඩක් ලබා දුන්නා.හරිම ප්‍රයෝජනවත් - සංජීවදිඹුලාගල විජය පරාක්‍රම ප්‍රාථමික පාසලේ ආර්. පී. ඩී. එස්. සංජීව - ඉගෙන ගන්න අපි හුඟක් කැමතියි. ඒත් අපට පහසුකම් නෑ. ඒ අඩුව නැණස ශිෂ්‍යත්ව සම්මන්ත්‍රණය පිරෙව්වා.වැලිකන්දේ පදිංචි එම්. ගීතාංජලී මහත්මිය - සිංහල දෙමළ අපි සහෝදරත්වයෙන් ජීවත් වෙන්නේ. එහෙම ඉන්න අපේ දරුවන්ට දිනමිණ නැණස ශිෂ්‍යත්ව සම්මන්ත්‍රණය ඉතාමත් ප්‍රයෝජනවත්.වැලිකන්දේ බී. ටී. රපිලා මහත්මිය - දිනමිණ නැණස ශිෂ්‍යත්ව සම්මන්ත්‍රණයට අපි ආවේ දරුවන් වෙනුවෙන්. ඒක ඉතා වැදගත්. අපි ඉතා සාමකාමීව අද ඉන්න නිසා දරුවන්ටත් නිදහසේ ඉගෙන ගන්න පුළුවන්.වැලිකන්දේ අලියර් මුබාරක් මහතා - දරුවන්ට ඉගෙනීමට පරිසරය ඇති වෙලා. ජනාධිපතිතුමාට අපි ස්තුති කරනවා.ඒ වගේම නැණස ශිෂ්‍යත්වය හරහා අපේ දරුවන්ට දැනුම ලබාදීම ගැන දිනමිණට ස්තුති කරනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>30</day>
    </date>
    <link>http://www.dinamina.lk/2011/05/30/_art.asp?fn=n11053013</link>
    <topic>දින දෙකකට වඩා උණ තිබුණොත් රජයේ රෝහලකින් ප්‍රතිකාර ගන්න</topic>
    <author>සන්ධ්‍යා කරුණාරත්න</author>
    <content>කොළඹ දිස්ත්‍රික්කයේ නැවතත් ඩෙංගු හිස එසවීමේ අවදානමක් පවතින නිසා දින දෙකකට වඩා යම් පුද්ගලයකුට උණ හෝ ඒ ආශ්‍රිත රෝග ලක්ෂණ පවතී නම් රජයේ රෝහලකින් හෝ පළපුරුදු වෛද්‍යවරයකුගෙන් වහාම ප්‍රතිකාර ලබා ගන්නා ලෙස සෞඛ්‍ය අමාත්‍යාංශය ජනතාවට දැනුම් දෙයි.කොළඹ නගර සභා බල ප්‍රදේශයේත්, කොළඹ දිස්ත්‍රික්කයේත් පවතින රෝගීන්ගේ දත්ත වාර්තා අනුව ඩෙංගු රෝගීන්ගේ වැඩි වීමක් දක්නට ලැබෙන බව අමාත්‍යාංශයේ අතිරේක ලේකම් වෛද්‍ය පාලිත මහීපාල මහතා පවසයි.කොළඹ නගර සීමාව ඇතුළු කොළඹ දිස්ත්‍රික්කයේම පවතින නිවාස හා පරිශ්‍ර තුළ මදුරුවන් බෝවන ස්ථාන ඉහළ ගොස් ඇති අතර තමා ජීවත්වන වටපිටාව අවට පිරිසුදුව තබා ගන්නා ලෙස ජනතාවට අමාත්‍යාංශය දැනුම් දෙයි.ඩෙංගු රෝගය පිළිබඳ ජනතාවගේ අවධානය නැවතත් යොමු කරවීම සඳහා ලබන අගෝස්තු මාසයේ මුල් සතිවල සඳුදා දින දෙක හා අවසන් සතිවල සෙනසුරාදා දින දෙක යොදා ගනිමින් දීපව්‍යාප්තව ඩෙංගු මදුරු මර්දන වැඩසටහන් හා ශ්‍රමදාන සිදුකරන බවද අමාත්‍යාංශය පවසයි.යම් පුද්ගලයකු ඩෙංගු මර්දන වැඩසටහනට සහාය නොදී මදුරුවන් බෝවන ස්ථාන පවත්වාගෙන යන්නේ නම් ඔවුන්ට එවේලෙහිම රුපියල් 2000 ක දඩ මුදලක් නියම කිරීමටද සෞඛ්‍ය අමාත්‍යාංශය තීරණය කර තිබේ.ජනාධිපති ඩෙංගු කාර්ය සාධක බළකාය යටතේ ජාතික මට්ටමේ සිට ග්‍රාම නිලධාරි මට්ටම දක්වා කමිටු 15000 කට අධික සංඛ්‍යාවක් පිහිටුවා ඇතැයි ද අමාත්‍යාංශය ප්‍රකාශ කරයි.ඩෙංගු රෝගය වැළඳුණු සහ වැළඳීම නිසා මියගිය පුද්ගලයන්ගේ නිවාස හා පරිශ්‍රවත් පිරිසුදු කර නොගන්නා මට්ටමට වර්තමානයේ දී පත්ව ඇත. මේ නිසා සතියකට පැය දෙකක්වත් අඩුම තරමේ අවට පරිසරයේ මදුරු මර්දන කටයුතු සිදුකළ යුතු බවට ද සෞඛ්‍ය අමාත්‍යාංශය දැනුම් දෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>30</day>
    </date>
    <link>http://www.dinamina.lk/2011/05/30/_art.asp?fn=n11053014</link>
    <topic>බම්බලපිටිය-කොල්ලුපිටිය මාර්ගයට අලුතෙන් විදුලි සංඥා පද්ධති 8ක්</topic>
    <author>ජීවනී පතිරණ</author>
    <content>ගාලු පාරේ බම්බලපිටිය මංසන්ධියේ සිට කොල්ලුපිටිය මංසන්ධිය දක්වා වූ හරස් මාර්ගයන්හි නව විදුලි සංඥා පද්ධති අටක් සවි කිරීමට කොළඹ මහ නගර සභාව සැලසුම් කර තිබේ.මංතීරු පහක් ලෙස දැනට සංවර්ධනය කෙරෙමින් පවතින මේ මාර්ගය ඉදිරි සති දෙක තුළදී විවෘත කළ හැකි බව කොළඹ මහ නගර සභාව පවසයි.මේ අතර කොළඹ මහ නගර සභාව මගින් මෙයෙවනු ලබන වීදි ලාම්පු පද්ධතියේ ක්‍රියාකාරීත්වය විධිමත්ව පවත්වාගෙන යාම සඳහා ඉදිරියේ දී දැඩි අවධානයක් යොමු කරන බවද කොළඹ මහ නගර සභාවේ විශේෂ කොමසාරිස් ඔමාර් කාමීල් මහතා පවසයි.නිකරුණේ වීදි ලාම්පු දැල්වීම වළක්වාලීමට මේ පියවර ගන්නා බව හෙතෙම වැඩිදුරටත් සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>30</day>
    </date>
    <link>http://www.dinamina.lk/2011/05/30/_art.asp?fn=n11053015</link>
    <topic>බියගම ගංවතුරින් 7095ක් අවතැන්</topic>
    <author>මල්වාන සමූහ මහානාම විතානගේ</author>
    <content>බියගම ප්‍රාදේශීය ලේකම් කොට්ඨාසයේ පවුල් 2047ක සාමාජික සාමාජිකාවන් 7095ක් ගංවතුරින් මේ වනවිට අවතැන්ව සිටිති.ගංවතුරින් අනාථ වූ එම පිරිස දැන් ආරක්ෂිත ස්ථානවලට පැමිණ සිටින අතර ගංවතුරින් එකී නිවෙසකට ද අර්ධ වශයෙන් හානි සිදුවී තිබේ. මේ ප්‍රාදේශීය ලේකම් කොට්ඨාසයේ ග්‍රාම සේවා වසම් 17ක් ගංවතුරින් යටවී තිබෙන අතර ඒවායේ අනාථවී සිටින පවුල් සංඛ්‍යාව තවත් වැඩිවිය හැකි බවද කියති. මල්වාන, බියගම, පට්ටිවිල හා මාබිම යන ග්‍රාම සේවා වසම්වලට මේ ගංවතුරින් දැඩි ලෙස හානි සිදුවී ඇත. මේ අතර ගංවතුරින් විපතට පත්වූවන්ට සහන සැලසීම සඳහා බියගම ප්‍රාදේශීය ලේකම් කාර්යාලය, බියගම ප්‍රාදේශීය සභාව සහ බියගම, සපුගස්කන්ද හා කැලණිය යන පොලිසි ද මේ වනවිට අවශ්‍ය කටයුතු සම්පාදනය කරමින් සිටින අතර ඔවුන්ට පිසූ ආහාර ලබාදීමට ද පියවර ගෙන තිබේ. ඒ සඳහා එම පෙදෙස්වල විවිධ ස්වේච්ඡා සංවිධානයන් ඉදිරිපත් වී සිටිති.ගංවතුර ගැලීමෙන් මල්වාන හා සම්බන්ධ සියලුම මාර්ගවල ගමනාගමනය ඇනහිට තිබෙන අතර තැපැල් බෙදීමේ කටයුතුවලට ද බාධාවන් පැමිණ ඇත. මේ පෙදෙස්වල පාසල් කීපයක්ම ගංවතුරින් යටවී තිබෙන නිසා ගුරුවරුන්ගේ මෙන්ම සිසුන්ගේ පැමිණීම ද අඩුවී තිබේ.තවමත් මේ පෙදෙස්වලට කඩින්කඩ වර්ෂාව ඇදහැළෙමින් පවතී. ඒ හේතුවෙන් රබර් කිරි කැපීම හා ගඩොල් පෝරණු වැඩ ද ඇන හිට ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>30</day>
    </date>
    <link>http://www.dinamina.lk/2011/05/30/_art.asp?fn=r1105301</link>
    <topic>ගමට විදුලිය දෙන්න ගෙනා ලයිට් කණු දිරලා</topic>
    <author>වැලිගෙපොළ සමූහ - කේ. එම්. ඒ. කේ. වීරසිංහ</author>
    <content>වැලිගෙපොළ සුවඳනෙළුම්ගම වැසියෝ ජීවත්වීම සඳහා කිසිදු පොදු පහසුකමක් නොමැතිව ගැටලු රැසකට මැදිව වෙසෙති. විදුලි බලය, මාර්ග පහසුකම්, පානීය ජලය හෝ සනීපාරක්‍ෂක පහසුකම්වත් ඔවුන්ට නැත.තුන්තිස් පැය පුරාවට මහ පොළොව සමඟ පොර බදිමින් හේන් ගොවිතැනින් පණනල ගැටගසා ගන්නා අති බහුතරයක් වෙසෙන මෙම ගම්මානය ශ්‍රී ලංකාවේ දුෂ්කරම ගම්මානයකි. මෙහි පවුල් 50 ක් පමණ ජීවත් වෙති.අඩ සියවසකට අධික කාලයක සිට ගමේ සංවර්ධනය පිළිබඳව විවිධ දේශපාලන පක්‍ෂවලින් වරින් වර දුන් පොරොන්දු කිසිවක් මෙතෙක් ඉටුවී නැත.ගමේ තත්ත්වය පිළිබඳව අදහස් දැක්වූ සුවඳනෙළුම්ගම පදිංචි ඊ. ඒ. සුමිත් ලංකා මහතා - සෑම දේශපාලන පක්‍ෂයකම නියෝජිතයන් මැතිවරණ කාලයට ගමට ඇවිත් පොරොන්දු දීල ඡන්දය ලබාගෙන කළේ මෙතෙක් අපිව රවට්ටන එක පමණයි. පාර හදනව කීවා, විදුලිය දෙනව කීවා. පානීය ජල ව්‍යාපෘති ඉදිකරනව කීවා.ඒත් ඒ කිසිවක් මෙතෙක් ඉටුවුණේ නෑ. රුපියල් ලක්‍ෂ ගණන් වැය කර ආරම්භ කරන ලද ඇතැම් ජල ව්‍යාපෘති අතරමඟ නතර වෙලා. විදුලිය දෙන්න ගමට ගෙනාපු ලයිට් කණු අද දිරාපත් වෙනවා. පා ගමනින්වත් යන්න බැරි විදියට ගමට යන මාර්ගය අබලන් වෙලා. මේ අඩුපාඩු දහසකට මැදිව ජීවත් වීමට පොර බදින අපි හෙටක් ගැන සිතන්නට බැරි තරමට අසරණ වෙලා.ඒ. පත්මිණි මහත්මිය - කුප්පි ලාම්පු එළියෙන් රැය පහන් කරන අපේ ගමේ කීප වතාවක්ම කුප්පි ලාම්පු පෙරළිලා පාසල් ළමයින් විවිධ අනතුරුවලට ලක්වුණා. පන්දම් පත්තු කරගෙන ඇවිත් දේශපාලනඥයන්ට මැතිවරණවලදී රැස්වීම් පවත්වා සහයෝගය ලබා දුන් අපි තාමත් අඳුරේ.ඒ. ජිනදාස මහතා - සංවර්ධනයේ සෙවණැල්ලක්වත් නොලැබුණු අපේ ගමේ වැසියන් පරම්පරා කීපයක සිට එක තැන පල්වෙනවා.ජනාධිපතිතුමාගෙන් ඉල්ලන්නේ අපේ දරුවන්ගේ අනාගතය ගැනවත් සිතා මෙම ප්‍රදේශයේ පවතින අඩුපාඩු සපුරාලන්න කියලයි.ඊ. ඩබ්ලිව්. අමල් දේශපි‍්‍රය මහතා - මීට වසර 10 කට කලින් මෙම ප්‍රදේශය පානීය ජලය ලබා දෙන්න ව්‍යාපෘතියක් ආරම්භ කළා.ගමේ අපි ඒ සඳහා ශ්‍රම දායකත්වයක් ලබා දුන්නා. රුපියල් ලක්‍ෂ ගණනක් වැය කර ජල ටැංකි පවා ඉදිකළා. ඒකත් අතරමඟ නතර වුණා.ඉන්ද්‍රජිත් බෝපිටිය මහතා - රජයේ කිසිදු බලධාරියෙක්, නිලධාරියෙක් මේ ගමේ අඩුපාඩු පිළිබඳ බලන්නේ නෑ. ඒ අයගෙන් පවා අපට වෙන්නේ කෙනෙහිළිකම්..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>30</day>
    </date>
    <link>http://www.dinamina.lk/2011/05/30/_art.asp?fn=r1105302</link>
    <topic>රඹුක්කන පරාක්‍රම මහ විදුහල් ප්‍රාථමික අංශයේ ශීඝ්‍ර දියුණුවක්</topic>
    <author>පත්මසේකර නිශ්ශංක - රඹුක්කන සමූහ</author>
    <content>වසර ගණනාවක සිට දැඩි පරිහානියට පත්ව තිබූ රඔුක්කන පරාක්‍රම මහා විදුහලේ ප්‍රාථමික අංශයේ වසර දෙකක් ඇතුළත දැවැන්ත සංවර්ධනයක් සිදු වී ඇත.රඹුක්කන නගර මධ්‍යයේ පිහිටි පරාක්‍රම මහා විද්‍යාලය නගරවාසී ජනතාවගේ මෙන්ම අවට ගම්මානවල මවුපියන් ගේ දරු දැරියන්ගේ අධ්‍යාපන කටයුතු සාර්ථක ලෙස සංවර්ධනය කිරීමට හොඳ පරිසරයක් තිබුණ ද, එහි ප්‍රතිඵලය මවුපියන්ගේ බලාපොරොත්තු මුදුන් පමුණුවා ගැනීමට තරම් උත්සුක නොවන පාලනාධිකාරිය දෙස අවධානය යොමු කළ සබරගමුව ප්‍රධාන ඇමැති මහීපාල හේරත් මහතා එම විද්‍යාලයේ සංවර්ධනය ප්‍රාථමික අංශයෙන් ආරම්භ කිරීමට එම අංශ භාර විදුහල්පතිවරයාට දැඩි අභියෝගයක් ලෙස එම අංශය භාරදී ඇත.පන්ති කාමර පහළොවක දරු දැරියන් 864දෙනකු අධ්‍යාපනය ලබන මෙහි ප්‍රාථමික අංශය ගුරු භවතුන් 16 දෙනකුගෙන් සමන්විත ය. පෙර වර්ෂවලට වඩා මේ වසරේ ළමයින් 300 දෙනකුගේ වැඩිවීමත් සමඟ මෙම අංශයට දක්‍ෂ ගුරු භවතුන් ලබාදීමට ද ප්‍රධාන ඇමැතිවරයා ඕනෑම මොහොතක සූදානම්ව සිටී.එම අංශ භාර විදුහල්පති ඩබ්ලිව්. පී. ජයරත්න මහතා ගේ ඉල්ලීම පරිදි විද්‍යාලයේ ප්‍රාථමික අංශය කඩිනමින් සංවර්ධනය කිරීමට ලැදියාවක් දක්වන දරු දැරියන්ගේ මවුපියන් ගේ ශ්‍රම හා ධන පරිත්‍යාගයෙන් රුපියල් ලක්‍ෂ 4 1/2 ක් පමණ වටිනා පන්ති කාමරයක් ද ඉදිකැර ඇත.සබරගමුව පළාත් ප්‍රධාන ඇමැති මහීපාල හේරත් මහතා - රඹුක්කන නගර මධ්‍යයේ තිබෙන මෙම විද්‍යාලය තුළින් සමාජගත වන දරු පිරිස උගත් බුද්ධිමත් දරු පිරිසක් විය යුතුයි.ඒ තමයි මවුපියන්ගේ පරම බලාපොරොත්තුව. මෙම විද්‍යාලයේ සියලු ප්‍රතිඵල පිළිබඳව කරන ලද අධ්‍යයනයකින් මා අවධාරණය කළේ මෙම විද්‍යාලයට හොඳ ප්‍රාථමික ආරම්භයක් සිදුවිය යුතුයි කියලයි.ප්‍රාථමික අංශයේ විදුහල්පති ඩබ්ලිව්. පී. ජයරත්න - මට විශාල ශක්තියක් උනේ සබරගමුව පළාත් ප්‍රධාන ඇමැතිතුමා ප්‍රාථමික අංශයේ වැඩි දියුණුවට. මට ප්‍රධාන ඇමැති මහීපාල හේරත් මහතාගේත් අධ්‍යාපන බලධාරීන්ගේත් ආශීර්වාදය, ශක්තියක් වුණා. මට ලැබී ඉන්න නියෝජ්‍ය විදුහල්පති ඉද්දමල්ගොඩ මහතාත් දක්‍ෂ ආචාර්ය මණ්ඩලයත් මට විශාල ශක්තියක්..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>30</day>
    </date>
    <link>http://www.dinamina.lk/2011/05/30/_art.asp?fn=r1105303</link>
    <topic>ඉංගිරිය මාවක් ඔය ආශ්‍රිත වැලි ගොඩ දැමීමෙන් පරිසර හානි</topic>
    <author>ඉංගිරිය විශේෂ කේ. ටී. ඩී. දර්ශන</author>
    <content>ඉංගිරියට නුදුරින් ඉංගිරිය ප්‍රාදේශීය ලේකම් කොට්ඨාසයේ ගම්මාන කිහිපයක් හරහා කළු ගඟට ගලා බසින මාවක් ඔය ආශ්‍රිතව දැඩි ලෙස සිදුකෙරෙන අනවසර වැලි ගොඩදැමීම නිසා එම ප්‍රදේශවල ඔය දෙපස ඉවුරු ඛාදනය වී ගොස් ඉවුරු ආශ්‍රිත පස් කණ්ඩි කඩා වැටෙමින් තිබේ.මෙසේ වැලි ගොඩ දැමීමත් සමඟ ඔය පුළුල් හා ගැඹුරු වීමෙන් ජල මට්ටම වෙනස්වීම නිසා ප්‍රදේශයෙහි ළිං බොහොමයක් පාහේ සිඳී යාමේ තර්ජනයකට මුහුණ පා ඇත. එමඟින් අවට වගා බිම් රැසක් ද විනාශ වී ගොස් ඇතැයි ප්‍රදේශවාසීහු පෙන්වා දෙති.මේ අනවසර වැලි ගොඩ දැමීම හේතුවෙන් උද්ගත වී ඇති බරපතළම තත්ත්වය ලෙස ඔවුහු පෙන්වා දෙන්නේ මාවක් ඔය ආශ්‍රිතව ඉදිකොට ඇති පාලම් සියල්ල කැඩී බිඳී යාමේ තර්ජනයකට ලක්වෙමින් පවත්නා බවයි.මාවක් ඔය ගලා බසින කඳනපිටිය, අරකාවිල, උඩගම ඇතුළු අවට ප්‍රදේශ ගණනාවක ජනතාව මින් ඉමහත් පීඩාවට පත් වී සිටිති. ප්‍රදේශවාසීන් චෝදනා කරන්නේ මේ සම්බන්ධයෙන් නීතිය ක්‍රියාත්මක කරලීමේ ආයතන නිසි පරිදි ක්‍රියාත්මක නොවීම හේතුවෙන් තමන් මෙලෙස දිගින් දිගටම පීඩාවට පත්වන බවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>30</day>
    </date>
    <link>http://www.dinamina.lk/2011/05/30/_art.asp?fn=r1105304</link>
    <topic>දන්සලේ සව්කැඳ හැලියට වැරදීමකින් යීස්ට් කලවම් වෙලා</topic>
    <author>කෑගල්ල දිස්ත්‍රික් සමූහ දයාරත්න බණ්ඩාර</author>
    <content>දන්සලේ සව්කැද හැළියට සව්යැයි සිතා කසිප්පු පෙරීමට ගන්නා යීස්ට් දමා පානය කල කිහිපදෙනෙකු මත් වූ පුවතක් දැදිගම මහපල්ලේගමින් මෙසේ වාර්තා වේ. මහපල්ලේගම විහාරස්ථ දායක සභාව ශ්‍රී සම්බුද්ධ ජයන්තිය සැමරීම සඳහා පිංකම් මාලාවක් පවත්වන ලදී. අභිනවයෙන් ඉදිකරන ලද බුද්ධ ප්‍රතිමාවට නේත්‍රා තැබීම ද එහි දී සිදුවුණි.මෙය නැරඹීමටත් වන්දනා මාන කිරීමටත් දිනපතා අති විශාල ජනතාවක් පැමිණියහ. පැමිණෙන වන්දනාකරුවන්ට දිනපතා බිස්කට් සහ කෙසෙල් ගෙඩිවලින් ද බෙලිමල්, ඉරමුසු, කෝපි, කොත්තමල්ලි පානයකින් ද සංග්‍රහ කෙරුණි. එක් දිනක සවස සව්කැද දීමට තීරණය විය.සව්කැඳ පිළියෙළ කරද්දි කැද හැළිය උකු මදියැයි සිතූ එක් තරුණයකු වහාම අසල වෙළෙඳ සලකට ගොස් මුදලාලිගෙන් සව් ඇට කිලෝ එකක් ඉල්ලා ඇත. ඒ අවස්ථාවේ වෙළෙඳ සලේ ගණුදෙණුකරුවන් පිරිසක් රැස්ව සිට නිසා සව් කිලෝ එකක් කිරා ගන්නා ලෙසට මුදලාලි එම තරුණයාට පවසා ඇත.කඩිමුඩියේ රාක්කයේ තිබූ යීස්ට් බෝතලයක්ගෙන එහි තිබූ යීස්ට් ටික කිරා මෙතන අටසිය පණහයි තියෙන්නේ සල්ලි පස්සේ දෙන්නම් කියා දුවගොස් යිස්ට් ටික සවිකැඳ හැලියට දමා කලවම් කර ඇත.පසුව මුලින්ම සව්කැඳ තිදෙනකුට පිළිගන්වා ඇත. ඔව්හු එය පානය කර අමුතු රසක් එනවා කියා මත්වෙන ගතියක් දැනෙන බවත් පවසා ඇත.මේ බව ඇසූ එම තරුණයා වෙළෙඳසලට දිවගොස් මුදලාලි අර බෝතලේ තිබුණේ මොනවාද කියා විමසා ඇත. ඒකේ තිබුණේ යීස්ට්. එහා බෝතලේ සව් ඇට තිබුණේ කීය.එවිට තරුණයා දෙවර්ගයම එක වාගේ නිසා වැඩේ වැරදුනා කියා දන්සලට දිව ගොස් කැඳ හැලිය විසිකර දමා නැවත මුට්ටියකට වතුර ලිප තබා උණුකර කෝපි දීමට පටන්ගෙන ඇත. සව්වලට වඩා යීස්ට් මිල අධිකය. පාඩුව වෙසක් දවසේ නිසා මා විදගන්නම් කියා මුදලාලි කියා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>30</day>
    </date>
    <link>http://www.dinamina.lk/2011/05/30/_art.asp?fn=r1105305</link>
    <topic>රුපියල් මිලියන අටක් වැයකොට මාකේවිට මාතෘ සායනය නවීකරණයට</topic>
    <author>ගම්පහ සංචාරක නිමල් ජයසිංහ</author>
    <content>මෙරට සෞඛ්‍යය නංවාලමින් ආසියාවේ ඓශ්චර්ය කිරීමේ උදාර වැඩපිළිවෙළ ක්‍රියාත්මක කොට ඇතැයි, ආර්ථික සංවර්ධන ඇමැති බැසිල් රාජපක්‍ෂ මහතා පැවැසීය.ඒ මහතා එසේ පැවැසුවේ මිලියන අටක් වැය කොට මාකේවිට මාතෘ සායන ගොඩනැගිල්ල නවීකරණය කර විවෘත කිරීමේ අවස්ථාවට සහභාගි වෙමිනි.ඇමැති බැසිල් රාජපක්‍ෂ මහතා මෙසේද කීය. මේ රට හැම අතින්ම දියුණු කරන විට අපේ දරුවන්, මවුවරුන් ද නිරෝගී විය යුතුයි. අපේ අනාගත දරු පරපුර නිරෝගී පරපුරක් විය යුතුයි.ඒ සඳහා අපේ රජය සෞඛ්‍ය ක්‍ෂේත්‍රයේ ද, සෑම අංශයක්ම දියුණු කරනවා. ගම්පහ දිස්ත්‍රික්කය දැනුමේ කේන්ද්‍රස්ථානය බවට පත් කරනවා. ලිය අබිමන් වැඩසටහනින් ඒ හැම දෙයක්ම ක්‍රියාත්මකයි. මෙවැනි අංගසම්පූර්ණ මාතෘ සායන ඇතිකළ පසු ඒවා ආරක්‍ෂා කර ගැනීම ද ඔබලා සතු යුතුකමක්.බස්නාහිර පළාත් සෞඛ්‍ය අධ්‍යක්‍ෂ වෛද්‍ය අමල් හර්ෂ ද සිල්වා මහතා - මාකේවිට මාතෘ සායනය ඉතා ක්‍රමවත්ව, නවීකරණය කොට අද විවෘත කළා. පුද්ගලික අංශයේ අංග සම්පූර්ණ සුඛෝපභෝගී මධ්‍යස්ථානයක් ලෙස සකසා තිබෙනවා. දැන් අපේ රටේ හොඳ සෞඛ්‍ය සේවයක් තිබෙනවා. මවු මරණ, ළදරු මරණ අඩුවෙලා. ‘ලිය අබිමන්’ වැඩසටහනින් සායන 175ක් නවීකරණය කිරීමට පුෂ්පා රාජපක්‍ෂ මහත්මිය කැමැත්ත පළකොට තිබෙනවා.නීතිඥ පුෂ්පා රාජපක්‍ෂ මහත්මිය - මාකේවිට ළමා හා මාතෘ සායනය නවීකරණය කොට විවෘත කිරීමට ලැබීම සතුටක්. ගම්පහ දිසාවේ අනෙකුත් මෙවැනි සායන සංවර්ධනය කිරීමට දැන් කටයුතු කරනවා. ඇමැති බැසිල් රාජපක්‍ෂ මහතාගේ අදහසද, ගම්පහ දිසාව හොඳ සෞඛ්‍ය සම්පන්න ප්‍රදේශයක් කිරීමයි. ‘ලිය අබිමන්’ වැඩසටහනින් කාන්තාවන්ගේ අභිවෘද්ධියට, සෞඛ්‍ය රැකදීමට ක්‍රියා කරනවා.මේ අවස්ථාවට දේශීය වෛද්‍ය නියෝජ්‍ය ඇමැති පණ්ඩු බණ්ඩාරනායක, නිවාස හා ඉදිකිරීම් නියෝජ්‍ය ඇමැති ලසන්ත අලගියවන්න, බස්නාහිර පළාත් සභාවේ සභාපති සුනිල් විජේරත්න, බස්නාහිර පළාත් නියෝජ්‍ය සෞඛ්‍ය සේවා අධ්‍යක්‍ෂ වෛද්‍ය ලින්ටන් පද්මසිරි, ගම්පහ සෞඛ්‍ය වෛද්‍ය නිලධාරිනි වෛද්‍ය මොනිකා මාන්නප්පෙරුම, ගම්පහ පුරපති එරංග සේනානායක, ගම්පහ ප්‍රාදේශීය සභාවේ සභාපති රන්ජිත් ගුණවර්ධන, එම සභාවේ මන්ත්‍රී මානෙල් කරුණාවංශ මහත්වරු ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>30</day>
    </date>
    <link>http://www.dinamina.lk/2011/05/30/_art.asp?fn=s1105301</link>
    <topic>එංගලන්ත පිල ප්‍රබල තත්ත්වයක</topic>
    <author>වර්නන් ගුණසේකර</author>
    <content>ශ්‍රී ලංකාව සහ එංගලන්තය අතරේ එංගලන්තයේ කාඩිෆ් හි පැවැත්වෙන පළමු ටෙස්ට් තරගයේ තුන්වැනි දිනය නිමා වන විට සිය පළමු ඉනිම ක්‍රීඩා කරන එංගලන්තය කඩුලු 2 ක් දැවී ලකුණු 287 ක් රැස් කරමින් ප්‍රබල තත්ත්වයක පසු විය.ආරම්භක පිතිකරු ඇලිස්ටෙයාර් කුක් සහ ජොනතන් ට්‍රොට් ශතක රැස් කරමින් නොදැවී පන්දුවට පහරදෙමින් සිටිති. කුක් නොදැවී ලකුණු 129 ක් රැස් කිරීමට සමත් වූ අතර ට්‍රොට් නොදැවී ලකුණු 125 ක් ලබා ගත්තේය. තුන්වැනි දිනයේදීද වර්ෂාව හේතුවෙන් තරගය ආරම්භ වූයේ දිවා ආහාරයෙන් පසුවය.එක් කඩුල්ලක් දැවී ලකුණු 47 ක් ලබා සිටිමින් ඉනිම ඇරඹූ එංගලන්ත පිලේ පිතිකරුවන්ගෙන් ශ්‍රී ලංකාවට දවා ගත හැකි වුයේ පෙර දින ‘නයිට් වොච්මන්’ ලෙස පිටියට පිවිසි ජේම්ස් ඇන්ඩර්සන්ගේ කඩුල්ල පමණි. ඇන්ඩර්සන් දිනය ආරම්භයේදීම අජන්ත මෙන්ඩිස්ගේ පන්දුවකට මහේල ජයවර්ධන අතට උඩ පන්දුවක්දී දැවී ගියේ එංගලන්ත ඉනිමේ මුළු ලකුණු සංඛ්‍යාව 47 ක්ව තිබියදීමය.එතැන් සිට දිනය නිමාවනතුරුම පිටියේ රැඳී සිටි කුක් සහ ට්‍රොට් තුන්වැනි කඩුල්ලට ලකුණු 240 ක නොබිඳුණු සම්බන්ධතාවයක් ගොඩ නැංවූහ.26 හැවිරිදි කුක් පෙරේදා (28) වාර්තා කළේ ඔහුගේ 17 වැනි ටෙස්ට් ශතකයයි. පන්දු 224 කට මුහුණ දුන් ඔහු හතරේ පහර 8 ක් එල්ල කළේය.30 හැවිරිදි ට්‍රොට් රැස් කරනු ලැබුවේ ඔහුගේ 6 වැනි ටෙස්ට් ශතකයයි. දිනය නිමා වන විට නොදැවී ලකුණු 125 ක් රැස් කළ ට්‍රොට් ටෙස්ට් පිටියේදී ශ්‍රීමත් ඩොනල්ඩ් බ්‍රැඩ්මන්ගෙන් පසුව වැඩිම ටෙස්ට් සාමාන්‍යයක් වාර්තා කල පිතිකරු බවට පත් විය.බ්‍රැඩ්මන් ටෙස්ට් තරග 52 කදී වාර්තා කල සාමාන්‍යය 99.94 ක් වන අතර ට්‍රොට් ටෙස්ට් තරග 19 කදී ලකුණු 66.34 ක සාමාන්‍ය වේගයක් රඳවා ගැනීමට සමත්ව සිටියි.ශ්‍රී ලංකාව පළමු ඉනිම – 400 (ඕවර 118.4) ප්‍රසන්න ජයවර්ධන 112, තරංග පරණවිතාන 66, තිලාන් සමරවීර 58, තිලකරත්න ඩිල්ෂාන් 50, තිසර පෙරේරා 25, රංගන හේරත් 25 (ජේම්ස් ඇන්ඩර්සන් 66 / 3, ග්‍රෙහැම් ස්වාන් 78 / 3)එංගලන්ත පළමු ඉනිම – 287 (ඕවර 90) ඇලිස්ටෙයාර් කුක් නොදැවී 129, ජොනතන් ට්‍රොට් නොදැවී 125 (අජන්ත මෙන්ඩිස් 43 / 1, සුරංග ලක්මාල් 54 / 1).</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>30</day>
    </date>
    <link>http://www.dinamina.lk/2011/05/30/_art.asp?fn=s1105305</link>
    <topic>අයි.පී.එල්. සූරතාව චෙන්නායි පිල දිනයි</topic>
    <author>චෙන්නායි (ඒ.එෆ්.පී)</author>
    <content>අයි.පී.එල්. තරගාවලියේ අවසන් මහා තරගයෙන් බැංග්ලෝර් පිල ලකුණු 58කින් පරාජය කළ මහේන්ද්‍ර සිං දෝනිගේ නායකත්වයෙන් යුත් චෙන්නායි පිල දෙවැනි වරටත් අයි.පී.එල්. සූරතාව දිනා ගැනීමට සමත්විය.පළමුව පන්දුවට පහරදුන් චෙන්නායි පිලේ ආරම්භක පිතිකරුවන් වන මුරලි විජේ සහ මයිකල් හසී පළමු කඩුල්ල සඳහා ලකුණු 159ක වාර්තාගත සම්බන්ධතාවයක් ගොඩනැංවීමට සමත් වූහ. විජේ පන්දු 52කදී ලකුණු 95 ක් රැස් කළ අතර හසී ලකුණු 63 ක් ලබා ගත්තේය. මේ වාර්තාගත සම්බන්ධතාවය හේතුවෙන් චෙන්නායි පිලට ඕවර 20 අවසානයේ කඩුලු 5 කට ලකුණු 205ක් රැස් කිරීමට හැකි විය.ලකුණු 206 ක ඉලක්කයක් හඹා යාමට පිටියට පිවිසි බැංග්ලෝර් පිලේ ප්‍රහාරාත්මක පිතිකරු සහ තරගාවලියේ වැඩිම ලකුණු ලාභියා වන ක්‍රිස් ගේල් ලකුණු ලබා ගැනීමටත් ප්‍රථම දවාලීමට අශ්විත් සමත් විය. ගේල්ගේ දැවීයාමෙන් පසුව බැංග්ලෝර් පිලට ප්‍රබල තර්ජනයක් එල්ල කළ චෙන්නායි පන්දු යවන්නන් ඕවර 20 අවසානයේ ලකුණු 147කට බැංග්ලෝර් පිල සීමා කිරීමට සමත් වූහ. සෞරබ් තිවාරි නොදැවී ලකුණු 42 ක් ලබා ගත් අතර විරාත් කෝලි ලකුණු 35 ක් රැස් කළේය. අශ්වින් කඩුලු 3 ක් දවාලීය.මුරලි විජේ තරගයේ වීරයා සම්මානය දිනාගත් අතර තරගාවලියේ වීරයා සම්මානය ක්‍රිස්ගේල්ට හිමිවිය.චෙන්නායි පිල - 205 / 5 (ඕවර 20)මුරලි විජේ 95, මයිකල් හසී 63, මහේන්ද්‍ර සිං දෝනි 22 (අරවින්ද් 39/2, ක්‍රිස් ගේල් 34/2)බැංග්ලෝර් පිල - 147/8 (ඕවර 20)සෞරාබ් තිවාරි නොදැවී 42, විරාත් කෝලි 35,අශ්වින් 16/3, ජකාති 21/2).</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>30</day>
    </date>
    <link>http://www.dinamina.lk/2011/05/30/_art.asp?fn=s1105302</link>
    <topic>බ්‍රැඩ්බි පළමු තරගයෙන් රාජකීය පිලට ජය</topic>
    <author>උපනන්ද ජයසුන්දරමහනුවර ක්‍රීඩා විශේෂ</author>
    <content>පසුගිය සෙනසුරාදා මහනුවර බෝගම්බර ක්‍රීඩාංගණයේදී පැවති 67 වන බ්‍රැඩ්බි කුසලාන රගර් තරගයෙන් කොළඹ රාජකීය විදුහල විසින් මහනුවර ත්‍රිත්ව විදුහල පරදවා ලකුණු 33 (ගෝල් 2 උත්සාහක දිනුම් 2 දඬුවම් පහර 2) 25 (ගෝල් 2, උත්සාහක දිනුම් 1, දඬුවම් පහර 2) ක ජයක් වාර්තා කරන ලදී.පළමු භාගය අවසානයේ රාජකීය පිල ලකුණු 20 – 8 වශයෙන් ඉදිරියෙන් සිටියේය. තරගය ආරම්භ කිරීමට පෙර කණ්ඩායම් දෙක ත්‍රිත්ව රගර් පිල 1977 දී මෙහෙය වූ රවි බාලසුරියට හඳුන්වා දෙන ලදී. සමස්තයක් වශයෙන් ගත් කළ මෙම තරගය මුල සිටම තියුණු මුහුණුවරක් ගත්තේය. රාජකීය පිල පළමුව ලකුණු ලබා ගැනීම ඔවුනට වාසියක් විය. තරගයේ ආරම්භ වීමත් සමග වසිම් බාවා රාජකීය පිලට ලකුණු ලබාදීම ආරම්භ කළේ අනගි උත්සහක දිනුමක් ලබා දෙමිනි. ජමල්දින් එය ගෝල් බවට පත් කර ලකුණු 7 – 0 බවට පත් කළේය.ඉන් පසු ත්‍රිත්ව පිලේ ෆලයි හාෆ් වශයෙන් ක්‍රීඩා කරන ආර්. වීරක්කොඩි දඬුවම් පහරකින් ලකුණු 3 ක් තම පිලට ලබා දුනි. (3 - 7 ) ඒ එක්කම රාජකීය පිල ක්‍රියාත්මක වී ජමල්දීන් දඬුවම් පහරකින් ලකුණු 3 ක් ලබා තම පිල 10 – 3 වශයෙන් ඉදිරියට ගෙන ගියේය. පළමු භාගයේදී රාජකීය පිලේ නායක එස්. පතිරණ මගින් උත්සහක දිනුමක් ලබා ලකුණු 17 – 3 බවට පත් කලත් ත්‍රිත්ව පිලේ සෙන්ටර් තැලනියගොඩ ලබා ගත් උත්සහක දිනුම අනුව ලකුණු 17 – 6 බවට පත් විනි. පළමු භාගයේ ජමල්දීන් ලබා ගත් දඬුවම් පහරින් 2 රාජකීය පිලේ ලකුණු 20 – 8 බවට පත් විනි.දෙවන භාගයේදී ත්‍රිත්ව පිලේ පසුපස ක්‍රීඩක සත්සර දඬුවම් පහරක් ලබා ලකුණු 11 – 20 බවට පත් කලත් නායක පතිරණ සහ ජමල්දීන් සම්බන්ධතාවයෙන් තවත් ලකුණු 8 ක් එකතු කළේ දඬුවම් පහරකින් සහ උත්සහක දිනුමකිනි. තවද නායක පතිරණ තවත් උත්සහ දිනුමක් ලබා තම පිලේ ලකුණු 33 දක්වා වැඩි කළේය. අනෙක් අතට ත්‍රිත්ව පිලේ සෙන්ටර් සෙනවිරත්න මගින් ට්‍රයි එකක් ලබා ලකුණු 18 දක්වා වැඩි කර ගත්තේ ඊට කලින් ලැබු ගෝල් එකක් මගින්ද ලකුණු 25 – 33 බවට ත්‍රිත්ව පිල ලකුණු වැඩි කර ගත්තේය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>30</day>
    </date>
    <link>http://www.dinamina.lk/2011/05/30/_art.asp?fn=s1105303</link>
    <topic>ජාතික තේරීම් කමිටුව නම් කරයි</topic>
    <author>ප්‍රින්ස් ගුණසේකර</author>
    <content>ජාතික තේරීම් කමිටුවට එයාර් වයිෂ් මාර්ෂල් කෝලිත ගුණතිලක මහතාගේ ප්‍රධානත්වයෙන් සාමාජිකයන් සිවුදෙනෙකු නම් කළේය. ජාතික ඔලිම්පික් කමිටු සභාපති හේමසිරි ප්‍රනාන්දු හා එහි ලේකම් මැක්ස්වල් ද සිල්වා විශ්‍රාමලත් ජ්‍යෙෂ්ඨ නියෝජ්‍ය පොලිස් පති නිමල් මැදිවක, හිටපු ක්‍රීඩා අධ්‍යක්ෂ ආර්. ඒ’ කරුණාරත්න යන මහත්වරු ජාතික තේරීම් කමිටු සාමාජිකයෝ වෙති.ජාතික හා ජාත්‍යන්තර තරග සඳහා ක්‍රීඩක ක්‍රීඩිකාවන් තෝරා ගැනීමේ අවසන් තීන්දුව මේ කමිටුවට පැවරේ.ක්‍රීඩා පනත මගින් ක්‍රීඩා ඇමැතිවරයාට පැවරී ඇති බලතල අනුව මේ පත්කිරීම් සිදුකර ඇති අතර ජාතික තේරීම් කමිටුවේ අවසන් තීන්දු කිසිදු ක්‍රීඩා සංගමයකට ප්‍රශ්න කළ නොහැක.පසුගිය කාලයේ ආසියානු ක්‍රීඩා උළෙලේ ශ්‍රී ලංකාව ලැබූ පරාජයන් ඇතුළු සමස්ත ක්‍රීඩාවේ දුර්වලතා සැලකිල්ලට ගෙන ජාතික තේරීම් කමිටුව කටයුතු කරනු ඇතැයි ක්‍රීඩා ඇමැති මහින්දානන්ද අළුත්ගමගේ මහතා විශ්වාසය පළකරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>30</day>
    </date>
    <link>http://www.dinamina.lk/2011/05/30/_art.asp?fn=s1105304</link>
    <topic>කබඩි මුල් පුටුව නැවැත මහීපාලට</topic>
    <author>ජයසිරි මුණසිංහ</author>
    <content>ශ්‍රී ලංකා කබඩි සංගමයේ සභාපති ධූරයට සබරගමුව පළාත් සභාවේ මහ ඇමැති මහීපාල හේරත් මහතා නැවැත වතාවක් තේරී පත් වී තිබේ.ශ්‍රී ලංකා කබඩි සංගමයේ 2011 – 2012 නිල වරණය ඊයේ (29) කොළඹ 07, ක්‍රීඩා සංවර්ධන දෙපාර්තමේන්තුවේ දී පැවැත්විණි.ක්‍රීඩා අධ්‍යක්ෂ ජනරාල් එම්. ඩී. රංජනී ජයකොඩි මහත්මියගේ ප්‍රධානත්වයෙන් එය පැවැත්විණි.ක්‍රීඩා අමාත්‍යංශය මැදිහත්ව පැවැත්වූ ප්‍රථම කබඩි නිලවරණය සේ සැලැකුණු මෙහි දී සෙසු තනතුරු සඳහා නිතරගයෙන් තේරීපත් වූවෝ මෙසේ ය.උප සභාපති- නියෝජ්‍ය ඇමැති ඩුලිප් විජේසේකර, පාර්ලිමේන්තු මන්ත්‍රී ජානක වක්කුඹුර, ඒ. එස්. ඩී. ගුණරත්න, ඒ. ඒ. සී. සී. ජයරත්න, ලේකම්-ඒ. එච්. යූ. ඩී. හෙට්ටිආරච්චි, උපලේකම්-නේරංජන් විජේසේකර, භාණ්ඩාගාරික-එච්. ආර්. අබේපාලවසර 2005 දී මුල්වරට කබඩි සංගමයේ සභාපතිධූරයට පත් වූ මහීපාල හේරත් මහතා ආසියානු කබඩි සංගමයේ භාණ්ඩාගාරිකවරයා ද වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>30</day>
    </date>
    <link>http://www.dinamina.lk/2011/05/30/_art.asp?fn=s1105306</link>
    <topic>සය සාමාජික ක්‍රිකට් රේස් කෝස් පිටියේදී</topic>
    <author>මහරගම විශේෂ - වේහැල්ලේ පියතිලක</author>
    <content>සය සාමාජික සීමිත ඔවර් ක්‍රිකට් තරගාවලියක් ජුනි මස 4 සහ 5 යන දිනවල කොළඹ 7 රේස් කෝස් ක්‍රීඩා පිටියේදී පැවැත්වේ. මෙම තරගාවලිය පෞද්ගලික සමාගම් බැංකු සඳහා විවෘතය. සූරතාවය සඳහා සූරතා කුසලානය සමග මුදලින් රු. 70000 ක් පිරිනැමෙන අතර අනුසූරතාවයට මුදලින් රු. 35000 ක් තෙවැනි ස්ථානයට මුදලින් රු. 20000 ක් සහ සිව්වන ස්ථානයට රු. 10000 ක් පිරිනැමේ. අයදුම්පත් මේ මස 31 දිනට හෝ ඊට පෙර එවිය යුතුය. වැඩිදුර විස්තර දුරකථන අංක 0773544946 හෝ 0725666305 හරහා රොහාන් මහතාගෙන් ලබා ගත හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>30</day>
    </date>
    <link>http://www.dinamina.lk/2011/05/30/_art.asp?fn=f1105301</link>
    <topic>විශ්‍රාම වැටුප් අයිතීන් සඳහා ජනතාව පෙළගැසිය යුතුයි</topic>
    <author/>
    <content>ලංකාවට විශ්‍රාම වැටුප හඳුන්වා දුන්නේ බටහිර අධිරාජ්‍යවාදීන්ගේ කාලයේදී. එතෙක් රටේ තිබුණේ ස්වයංපෝෂී ආර්ථිකයක්, විශ්‍රාම වැටුප් ඕන කළේ නෑ. ගේ දොර හදාගෙන ගහකොළට සතා සීපාවටත් ආදරය කරමින් කාලා බීලා අපේ මිනිස්සු ජීවත් වුණා. ඒත් සුද්දා ලඟ වැඩකරන්න ගියාම වැඩකරන අය තමන් ලඟ වැඩපළේම රඳවාගන්න සුද්දන්ට ඕන කළා. ඒ නිසා කළේ කන්න දීලා - පඩි දීලා - වයසට ගියාම විශ්‍රාම වැටුපකුත් දීලා ලඟ තියාගත්ත එකයි.නමුත් අද වෙද්දි ලංකාවේ නිර්මාණය වෙලා තියෙන සමාජ ආර්ථික වටපිටාවක් එක්ක නිෂ්පාදන ක්‍රමයට හවුල් වීමේදී තරුණ කාලයේ වැඩකරලා ශක්තිය යොදලා වයසට ගියාම ජීවත්වෙන්න ක්‍රමයක් නැති වුණොත් අසරණ වෙනවා. රාජ්‍ය අංශයේ නම් කාටත් විශ්‍රාම වැටුපක් ලැබෙන නිසා රාජ්‍ය සේවය සුරක්ෂිතයි. වත්මන් නිෂ්පාදන රටාව තුළ රාජ්‍ය අංශය මෙන්ම පෞද්ගලික අංශයත් නිෂ්පාදනයට දායක වෙනවා. රටේ නිෂ්පාදනය ඉහළ දැමීම සඳහා දායක වන පෞද්ගලික අංශයේ සේවකයන් වයසටට ගියාමත් ඔවුන්ට අසරණ නොවී ජීවත්වීමට යම් ක්‍රමයක් තිබිය යුතුයි’ සමාජ සුරක්ෂිතතාවක් තැබීම අවශ්‍යමයි. දැන් තියෙන විදියට පෞද්ගලික අංශයේ සේවකයා රැකියාවෙන් විශ්‍රාම ලබා ගෙදර යනවිට රැගෙන යන ඡ්ඊජ් එකෙන් ගෙදර ඉතිරි වැඩ ටික සම්පූර්ණ කරගන්නවා. දූ දරුවෝ විවාහ කර දෙනවා. ලෙඩක් - දුකක් හැදුණොත් ඉතිරි ටිකත් අවසන් වෙනවා. එතැනින් එහාට කිසිවක් නෑ. ඒ නිසා පෞද්ගලික අංශයටත් විශ්‍රාම වැටුප් ක්‍රමයක් ඇතිකිරීම ඉතාමත් හොඳයි.රනිල් වික්‍රමසිංහ මහතාගේ ආණ්ඩුව (2001 - 2004) දායක විශ්‍රාම වැටුප් ක්‍රමයක් හඳුන්වා දෙන්න පාර්ලිමේන්තු පනතක් ගෙනාවත් එම පනතට කතානායකවරයාට අත්සන් කරන්න බැරිවුණා. එහිදී අපට පුළුවන් වුණා ශ්‍රේෂ්ඨාධිකරණය හමුවට ගිහින් එම කාරණය මත පදනම්ව ඊට බලයක් නැතිබව පෙන්වා දෙන්න. දැන් රටේ තත්ත්වය ප්‍රභාකරන් මියයාමට පෙර තිබූ තත්ත්වයට වඩා වෙනස්. ඒ නිසා ඒ අවදියේ ජනතාව, වෘත්තීය සමිති හැසිරුණ හැටි සහ අද හැසිරෙන හැටි වෙනස් වෙන්න ඕන. ජාතික නිදහස් පෙරමුණ හැටියට අපි මේ කාරණය තේරුම් අරන් ඉන්නවා. බෙදුම්වාදී මතයට කිසිම ඉඩක් නොතැබිය යුතුයි. ආණ්ඩුව ගන්නා මෙවැනි ක්‍රියාමාර්ග වල අඩු - පාඩු තිබෙනවා. ඒවා පෙන්වා දෙමින් රටක් ලෙස ඉදිරියට යාමට කවුරුත් ක්‍රියාකළ යුතුයි. ඒක තමයි මේ යුගයේ කාර්්‍යයභාරය.රජය මේ පනත පාර්ලිමේන්තුවට ඉදිරිපත් කිරීමට සූදානම් වූ විට ඊට විපක්ෂයෙන් විරෝධයක් එල්ල වුණා. වෘත්තීය සමිති අධිකරණයටත් ගියා. එහිදී ජනාධිපතිතුමා එය පාර්ලිමේන්තුවට ඉදිරිපත් කරන්න එපා කිව්වා. එහෙම කියල නිකම් හිටියේ නෑ. සියලු වෘත්තීය සමිතිවලින් ඊට සංශෝධන ඉල්ලුවා. වඩා සුදුසු ක්‍රමයක් ඉදිරිපත් කිරීමයි ඉන් අපේක්ෂා කළේ. එසේ කිරීම ගැන ජනාධිපති තුමාට අපේ ගෞරවය හිමිවෙනවා.අද මේ පනතට විරුද්ධව ජනතාව පාරට බස්සන්න ක්‍රියාකරන ජවිපෙ කළින් මීට යෝජනා ඉල්ලුවාම යෝජනා දුන්නේ නෑ. මේ මේ දේවල් සංශෝධනය කරන්න කිව්වෙත් නෑ. එසේ තිබියදී තමයි අද පාර්ලිමේන්තු වටකිරීම, වැඩවර්ජන දියත් කිරීම වගේ තර්ජන කරන්නනෙ. ඒක ඉතාමත් වැරැදියි වගේම අයහපත් දෙයක්. ජාතික නිදහස් පෙරමුණ හැටියට අපි ඊට සංශෝධන ලබා දුන්නා. ජුනි 01 වැනිදාත් ඒ ගැන මුදල් අමාත්‍යාංශයේ දී අපි සාකච්ඡාවට සහභාගි වෙනවා.ජවිපෙ සහ ඔය ඇතැම් වෘත්තීය සමිති මේකට එරෙහි වෙන්නෙ සේවකයන් ගැන සැබෑ හැඟීමකින් නෙවෙයි. සේවක අයිතීන් රකින මුවාවෙන් කරන්නෙ වෙන දෙයක්. ඔය වෘත්තීය සමිතිවලට ඇතැම් ව්ට්ර්‍ණවලින්, විදේශ රටවලින් ඩොලර් ලැබෙන බව ප්‍රසිද්ධ කාරණයක්. ඒවයේ ඉන්න අයට මාසිකව දීමනා පවා ලැබෙනවා. ඒ මුදල් අරගෙන තමයි ඔවුන් මේ රටට සටන් පාඨ පතුරන්නෙ. අද අන්තර් සමාගම් සේවක සංගමය කරන්නෙත් මේ ටිකම තමයි. ඔවුන් කොයිතරම් ව්ට්ර්‍ණ වුවමනාකම් ඉටුකරනවාද කිව්වොත්, පෞෟද්ගලික අංශයට විශ්‍රාම වැටුපක් ගැන අපි සාකච්ඡා කර ඒ පිළිබඳ යෝජනාව මන්ත්‍රීවරයෙක් ගෙ පෞද්ගලික යෝජනාවක් හැටියට එදා පාර්ලිමේන්තුවට ගෙනාවෙ තමන් බව අද වසන්ත සමරසිංහට අමතකයි.ජවිපෙ වෘත්තීය සමිති, වික්‍රමබාහුලගෙ වෘත්තීය සමිති ආදී මේ කොයි එකත් අද යැපෙන්නෙ බටහිර ඩොලර් මත. මේ පනතට එරෙහිව කටුනායක වෙළෙඳ කලාපයේ සේවකයන් පාරට බස්සපු වෘත්තීය සමිතිත් එක්ක හාම්පුතුනුත් හිටියා. සේවකයොත් පොත අස්සන් කරලා තමයි විරෝධය පළකරන්න ගියේ. මේ විරෝධතාවල වුවමනාව එයිනුත් පැහැදිළිවෙනවා. ඒ වුවමනාව වෙනුවෙන් බොරු ගොඩක් කියනවා. EPF - ETF සල්ලි ආණ්ඩුව ගන්නවා කියනවා. එහෙම දෙයක් පනතේ නෑ. පනත කියවාගන්න කාටවුණත් පුළුවන්නෙ. ඒත් එවැනි බොරු කියලා සේවයන් පාරට ඇදල දාලා මේ ක්‍රියාවලිය කඩාකප්පල් කරලා දාන්න ඒ අයට අවශ්‍යයි.හොඳ දෙයක් කරනවා නම් ඇයි ඒ ගැන ජනතාව දැනුම්වත් නොකරන්නෙ ? මෙහිදී ජනතාව නිසි ලෙස දැනුම්වත් කිරීමක් වුණේ නෑ. ජනාධිපතිතුමාට අවංක වුවමනාවක් තිබුණා. වැඩකරන ජනතාවට විශ්‍රාම වැටුපක් දෙන්න. ඒත් අදාළ අංශවලින් ඒ ගැන නිසි පැහැදිළි කිරීමක් නොුවණේ. කුමක් හෝ කුමන්ත්‍රණයක් නිසාද කියල අපට සිතෙනවා. ඒ ගැන අපට විවේචනයකුත් තියෙනවා. එසේ නොවූ නිසා මේකට සතුරු බලවේග බොරු චෝදනා කරන්න ගත්තෙ. අපේ අනෙක් විවේචනය තමයි මේ විශ්‍රාම වැටුප් දෙන්න යන්නෙ ඡ්ඊජ් එකත් දීලා ඒක වැරැදියි. රාජ්‍ය සේවකයන්ට ලැබෙන්නෙ විශ්‍රාම වැටුපක් විතරයිනෙ.පෞද්ගලික අංශයටත් රාජ්‍ය අංශයෙදි වගෙ, හාම්පුතුන්ගෙන් 12%ක් හා සේවකයන්ගේ 8% අයකර විශ්‍රාම වැටුප් ක්‍රමයක් ඇතිකිරීමයි වඩා සුදුසු. අපි ඉල්ලා සිටින්නේ සමස්ත වැඩකරන ජනතාවට එවැනි ක්‍රමයක් ඇතිකරන ලෙසයි. එම විශ්‍රාමෙ වැටුප් අරමුදල් පනත ක්‍රියාත්මක වන දිනයේ පටන් සේවකයන්ගෙන් හා පෞද්ගලික අංශයෙන් ඊට පෙරකී ප්‍රතිශත වලින් මුදල් කපාගත යුතුයි. එතෙක් අයකළ ඡ්ඊජ් පාරිතෝෂිත ආදිය සේවකයන්ට ලැබෙනවා. එම මුදල් මීට කපා ගැනීමක් සිදුවන්නේ නෑ. පනත ක්‍රියාත්මක වූ පසු සේවයට එන අයට අදාළ වෙන්නේ මේ අලුත් ක්‍රමයි. අනෙක, පනත ක්‍රියාත්මක වනවිට වයස අවුරුදු 45 සම්පූර්ණ කළ සේවකයන්ටත් ඒ අරමුදල් මේකට බැරකරලා දායක වෙන්නත් පුළුවන්.මෙහෙම කළොත්, පෞද්ගලික අංශයටත් සොච්චම් නොවන විශ්‍රාම වැටුපක් ලැබෙනවා. ඊට අවශ්‍ය සංශෝධන කිරීම සඳහා අපි යෝජනා ඉදිරිපත් කළා. එම වෙනස්කම් ක්‍රියාත්මක වුණොත්, රටේ ඉදිරි ගැටලුකාරීත්වයක් ඇතිවන්නෙත් නෑ. පෞද්ගලික අංශයේ සේවකයන්ටත් හොඳ සමාජ සුරක්ෂාවක් ලැබෙනවා වගේම රටටත් එය හිතකරයි.නමුත්, දැන් යෝජනා වෙලා තියෙන්නෙ සේවකයාගෙන් 2%ක් හා සේවකයාගෙන් 2%ක්. මේ විදියට අවුරුදු 10 ක් සේවය කළ කෙනෙකුට ලැබෙන්නෙ සුළු විශ්‍රාම වැටුපක්. මෙය ගණනය කරන හැටි හරියාකාර විග්‍රහ කිරීමක් නිලධාරින්ගේ පැත්තෙන් වුණෙත් නෑ. ඒ නිසා ආණ්ඩුවත් - ජනතාවත් අමාරුවේ නොවැටෙන පරිදි මෙය ක්‍රියාත්මක කිරීමට නම් ඊට සංශෝධන ඇතිකළ යුතුයි. එසේ නොවුණොත් ගොවි විශ්‍රාම වැටුප් ක්‍රමයට සිදුවූ දේ මේකටත් වෙන්න පුළුවන් එය පටන්ගන්නෙ රුපියල් 200/ = ක විශ්‍රාම වැටුපකින්. චන්ද්‍රිකා ජනාධිපතිතුමිය එය 500/= ක් කර පසුව 1000/= කළා. හැබැයි එහෙම ගෙවන්න ගියාම අරමුදල හිඳෙන බව නිලධාරීන් පෙන්වා දුන්නේ නෑ. ඒකෙන් වුණේ ඒ විශ්‍රාම වැටුප් ක්‍රමය අර්බුදයට යාම. මේකෙදිත් වසරකට රුපියල් බිලියන 500 ගානෙ රජය මේකට බැරකරන්න ගියොත් අය වැය හිඟය පියවාගන්නේ කොහොම ද? ඒක රජයට වගේම ජනතාවටත් හිතකර නෑ. ඒ නිසා ඉදිරියේ දී අර්බුදයට යන්නෙ නැති විධියට මේ ක්‍රමය නිර්මාණය කරගත යුතුයි.මේක හරියාකාර ඇතිවුණෙත් විශ්‍රාම වැටුප නිසා රාජ්‍ය අංශයට ඇති ආකර්ෂනය පෞද්ගලික අංශයටත් ඇති වෙනවා.එවැන්නක් සිදුවීමට ඉඩදීම අවශ්‍ය නෑ. බටහිර කුමන්ත්‍රණකාරයන්ට තමන්ගේ වුවමනාකම් ඉටුකරගන්න ක්‍රම යෙදිය යුතුයි. ඩොලර් වෙළෙඳාමේ යන වෘත්තීය සමිතිවලට ඒ වුවමනාකම් දිනාදීමට ඇති අවකාශය වැළැක්විය යුතුයි. ජනාධිපතිතුමා ත්‍රස්තවාදය පරාජය කිරීමේ සටන ඉදිරියට ගෙනගියේ කිසිදු බාහිර හෝ අභ්‍යන්තර බලපෑමකට යටත් නොවී රටට සාමය දිනාදීම වෙනුවෙන් එතුමා නොසැළි ක්‍රියාකළා වගේම රටට, ජනතාවට අත්‍යවශ්‍ය තීන්දු – තීරණ ගැනීමේදී ඉදිරියටත් නොසැළී ක්‍රියා කරයි කියන විශ්වාසය අපට තියෙනනවා.ජනාධිපතිතුමා ත්‍රස්තවාදය පරදවා රටට නිදහස දිනාදුන්නා තරම්ම, සමස්ත වැඩකරන ජනතාවට විශ්‍රාම වැටුප් අයිතිය ලබාදීමට ක්‍රියාකිරීමත් වැදගත්. යුද්ධයේදී මේ රටේ ජනතාව එතුමා සමඟ පෙළ ගැසුණු පරිදිම, මේ අවස්ථාවෙත් මේ පිළිබඳ නිසි අවබෝධයක් ඇතිවුණාම එකට පෙළගැසෙන බව අපට විශ්වාසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>30</day>
    </date>
    <link>http://www.dinamina.lk/2011/05/30/_art.asp?fn=f1105302</link>
    <topic>ඒ ඇස් ළඟ මං නතර වුණා</topic>
    <author/>
    <content>නිරුවත් පා යුග්මය පුපුරු ගසයි.රෝල් කර නවා ඇති අභ්‍යාස පොත තවමත් කලිසම් සාක්කුවේය.පොත් රෝල වහා ඉවතට ගත් මා එය සම්පත් මිතුරා අතට පත් කළෙමි.අව් කූටකේ ඉවසුම් නොදෙයි.ඇසි පිය හෙළන පමණින් කමිසය ගලවා දැමුවෙමි.අනතුරුව අත ගියේ කලිසමේ බොත්තම් කාසිය වෙතට ය.දෙවරක් නොසිතුවෙමි.කලිසම දෙකකුල් දෙකෙන් ඉවත් කළෙමි.සියල්ල සම්පත් අතට පත් කළෙමි.මා දැන් නිරුවතිනි.මා අනුකරණය කළ තවත් කොල්ලෝ දෙදෙනෙකි.දැන් ඉතින් දුවපල්ලා.නිරුවතින් අපි තිදෙනාම දිව්වෙමු.දැන් අපි වැව් බැම්ම අසලය.නිශ්චල, සුපිරිසිදු, ජල තලය අපට ඔච්චම් පායි.වැව් පත්ල දෙසට මා දැන් වේගයෙන් ඇදී යයි.මට කිසිවක් නොතේරේ.වැව් පත්ලේ සිට නැවතත් මා ඉහළට එන බවක් ද හැෙඟ්.මා දැන් ජලය මතුපිටය.දෑත් දෙපසට විහිදා පිහිනීම ඇරැඹුවෙමි.මුව තුළ රඳි ජලය ඉහළට මුදා හැරියෙමි.අනෙක් කොල්ලෝ ද මා අසලය.අපි ඇති පදමට දිය බුන් ගැසුවෙමු.සම්පත් වැව් බැම්ම උඩ සිට අපගේ රෙදි සහ පොත් අතැතිව අප දෙස බලා හිදී.පාසල් ළමුන් අප පසු කර යති.ඔවුන් අපට උසුළු විසුළු පාති.විටෙක හූ කියති.අපි තිදෙන ද නිකම් ම සිටියේ නැත.ඔවුන් දෙසට ජලය වීසි කිරීමට දැඩි වෑයමක නිරත වූවෙමු.ඇසිල්ලෙන් ඔවුන් අපට තව තවත් හයියෙන් හූ හඬ කියා දිවීමට පටන් ගත්හ.එවර නම් පරාජය අපට ය.කම් නැත.අපි වැවේ දකුණු දෙසට පිහිනා ගියෙමු.බොහෝ දුරට පිහිනුවෙමු.සම්පත් ද අප හා සමගාමීව වැව් බැම්ම දිගේ ම එන්නේය.වැව් බැම්මේ කෙළවරට අපි පැමිණියෙමු.දැන් ඇත්තේ ඇළ මාර්ගයයි.දැන් අපේ ප්‍රවිශ්ටය ඇළටය.ඇළ දිගේ උඩු අතට අප පිහිනා ගියෙමු.අපි පීනා ගිය කාල සීමාව කොතෙක්දැයි අප ද නොදත්තෙමු.වෙනදා මෙන් පහසු තැනක් බලා වහා ගොඩ වූවෙමු.සම්පත් අත වූ ඇඳුම් ගෙන වහා ඇඟලා ගනිමු.රොල් කර දා තිබූ පොත එපරිද්දෙන්ම අතට ගතිමි.අතින් හිස ඇති ජල බිදු ගසා ගතිමි.රෝල් කළ අභ්‍යාස පොත් රැගෙන එක පිම්මේ නිවෙස් කරා දිවිවෙමු.මැටි කෝප්පෙන් වසා තිබූ බත් පිගාන කටට දෙකට ගිල දා ගතිමි.පසුදාට පහන් විය.අලුත් දවසක් අරඹමින් හිරු කරණ දෙරණ සිප ගනිද්දී මා වහා අවදි වූයෙමි.අම්මා වත්කර දුන් කහට කෝපය තොල ග ගා නොසිට එක හුස්මට බීවෙමි.දැන් මා හට කළ යුතු රාජකාරි බොහොමයකි.වැව් ඉහත්තෑවේ කැලෑබඳව ඇති ගව පට්ටිය වෙත යා යුතුය.දෙනුන්ගේ කිරි දොවා ගත යුතුය.ඒ රාජකාරිය හමාර වූ කළ හේනට යා යුතුය.වක්කඩ හා නියරවල්වල කක්කොටු කුහර වැසිය යුතුය.ඉස්කෝලේ යන්නේ ඒ සියල්ල නිමා වූ විටයි.මා මේ මගේ සුපුරුදු දිනචරියාව හැල්මේ ඉටු කළෙමි.ඇළට බැස දත කට මැද මුහුණ සෝදා අම්මා බෙදා දුන් හීල් බත් කා මා සතු එකම කලිසමත්, කමිසයත් හැඳ ගතිමි. පෙරදා පසෙකට වීසි කර දා තිබූ රෝල් කළ පොත ඒ පරිද්දෙන්ම අතට ගතිමි.අඩියට දෙකට ඉස්කෝලේ යා යුතුය. නැති නම් පීටර් මහත්තයාගෙන් ලැබෙනුයේ දඬුවම් ය.පීටර් විදුහල්පතිතුමා නොරුස්නා බැල්මකින් යුතුව පේනතෙක් මානයේ සිටී.ඔහු අසල නිමල් ද අනුර ද වෙති.වැඩේ මාට්ටු.මට ඉබේටම කියැවිණි.කෝ මෙහෙට එනවා. ඔය ළමයත්.නඩු නැත.සියල්ල ඔප්පු වී හමාරය.අප වැරදිකරුවෝ වී ඇත.ඔය ළමයි දැන්ම ම ගිහින් තාත්තලා එකතුකරගෙන එන එක හොඳයි.කණ්ණාඩිය යටින් අප දෙස රවා ඔරවා බැලූ ඔහු අපට තර්ජනය කළේය.දැන් ඉතින් ඉඳලා හමාරය.කතන්දර ගොඩක්ය.තාත්තාට කුමක් කියන්න ද?ඕන එකක්.තාත්තා කැඳවා ආවෙමි.විදුහල්පතිතුමා මාත්, තාත්තාත් දෙස හොඳින් බැලීය.මේකයි ගම්භාර, මූ හදන්න බෑ.දන්නවාද කරලා තියෙන අලුගුත්තේරු වැඩේ.මුන් තුන් දෙනෙක් ඊයේ වැවට පැනලා වැව දිගේ ඇළට ගිහින් ඇළ දිගේ තමයි ගෙදර ගිහින් තියෙන්නේ. අර සරනේරිස්ගේ කොලුවාට ඇඳුම් ටික දීලා.පීටර් මහත්තයෝ... මට දඬුවම් කරන්න මූ ගෙදර එවන්න එපා.තාත්තාගේ මුවින් පිට වූයේ එවදන පමණකි.එහි බොහෝ දෑ ගැබ්ව ඇති සැටියකි.විදුහල්පතිතුමාත්, තාත්තාත් මට නොසෑහෙන සේ අවවාද කළහ. අවසන්වදන වුණේ තවත් දඩබ්බර වැඩ කර හසු වුවහොත් පාසලෙන් නෙරපා දමන බවයි.මේ 1950 දශකයේ අග භාගයයි. ඔහු නමින් නන්දසේන මදවන්ආරච්චිය. වර්ෂ 1951 සැප්තැම්බරයේ 16 දා ඔහු උපන්නේ ය. හම්බන්තොට දිස්ත්‍රික්කයේ යෝධ කණ්ඩිය රණකෙළිය ඔහුගේ ගමයි. සහෝදර සහෝදරියන් 9 දෙනෙකුගෙන් යුතු පවුලේ ඔහු 02 වැන්නාය. ලලිතා, විජේදාස, ගුණසේන, චන්ද්‍රසේන, මංගලිකා, අමරසිරි, අනුර සහ සුසන්ත ඔහුගේ සහෝදර සහෝදරියන් ය. දිසිනෝනා පරණමාන ඔහුගේ මවයි. ඇය ගෘහණියකි. පියා ජානිස් අප්පු මදවන්ආරච්චිය. වී ගොවිතැන ප්‍රමුඛ වගාවන් හා ගව පට්ටි පාලනය ඔවුන්ගේ ප්‍රධාන ආර්ථික ජීවනෝපායයි.අර්ථයේ පරිසමාප්තියෙන් ම රණකෙළිය සුන්දර ගම්මානයකි. දුටුගැමුණු රජ සමයේ රජු විසින් සේනා සංවිධානය කරමින් යුධ පුහුණු කළ ස්ථානවල නටඹුන් තවමත් මෙහි ශේෂව ඇත. තිස්සමහාරාම කිරින්ද පාරේ පසු කොට කිලෝමීටර් 2ක් ගිය විට හමුවන යෝධ වැවේ බැම්ම දිගට සමගාමීව තාර පාර දිගේ වැටී ඇති මාර්ගයෙන් මේ සුන්දර ගමට යන මාර්ගය සැකැසී ඇත. යෝධ වැව, වෙල්යාය පොල් මණ්ඩිය සහ තැනිතලා බිම් ප්‍රදේශයෙන් වටව ඇති මේ සුන්දර ගම්මානයේ විසූවන් ද සුන්දර හිතැත්තෝ වූහ. ගැමි සංස්කෘතිය මොනවට විදහා පාමින් වැව, පාසල, පන්සල බද්ධ වූ සංස්කෘතික වටාපිටාවක් මෙහි පැවැතිණි. ගැමි දරුවෝ මේ වෙළේ ඉපනැල්ලේ, වැවේ නටමින් කෙළි දෙළෙන් පසු වෙමින් පරිසරයේ ස්වභාවයට හැදුණාහ. වැඩුණාහ. ඔවුන් හැමදාම දුටුවේ මේ සුන්දර දර්ශන පමණි. නිදැල්ලේ යන ගව පට්ටි, යෝධ වැව, කුඹුරු යාය, පාසල, පන්සල හා බැදුණු සංස්කෘතිය ඔවුන්ගේ ජීවිත ගොඩ නැ¼ඟීමට තුඩු දුන් හේතු කාරණා විය. වැඩිහිටියන් අනුකරණය කරමින් ගැමි දරුවෝ සියලු කරුණු කාරණා උගත්තහ. කෘෂි කර්මාන්තය වටා ගොඩ නැගුණු සියලු කරුණු කාරණා මේ දරවෝ ද මනාව හඳුනා ගත්හ.වර්ෂ 1956 දී බෝධිමහා විහාරයේ වැඩහිටි වැලිවිට සරණංකර හිමිපාණන්ගෙන් ඔහු අකුරු කරවීය. නිවස අද්දර පිහිටියා වූ මේ විහාරය ගැමියන්ට ඉතා සමීපය. හාමුදුරුවන්ගෙන් නිතර නිතර ගුරු හරුකම් ලැබිණි. ගැමි දරුවන්ට නියම වූ කාර්යයන් පැවැතිණි. ඒ පන්සල මිදුල දිනපතා ඇමදීම, වතුර රැගෙන ඒම යනාදී කාරණාය.නන්දසේන දරුවා වර්ෂ 1957 දී පාසල් ගමන ඇරැඹීය. ඒ තම ප්‍රදේශයේ ම පිහිටි යෝධ කණ්ඩිය මහා විද්‍යාලයෙනි. ජාතික ඇඳුම හැද කළු කෝට් එකක් ඇඟලා සිටි මුල් ගුරුතුමා පීටර් ඉස්කෝලේ මහත්තයා යනුවෙන් හැඳින්වූහ. නූගත් ගැමි මාපියන්ට දාව ඉපදුණු ගැමි දරුවන්ගේ හැකියාවන් හඳුනාගෙන ඔවුන් අනාගතයට සුදානම් කිරීමේ මහඟු දායාදය ඔහු දරුවන්ට ලබා දුන්නේ ය. දඩබ්බර කොලුවන්ගේ ඇට්ටරකම් හමුවේ ඔහු සැරවැර කළේ ඔවුන් මෙල්ල කර අධ්‍යාපනය වෙත යොමු කිරීමේ අටියෙනි.නන්දසේන දරුවා ස්වභාවයෙන් ම දඟකාරයෙකි. දඩබ්බරයෙකි. අසාධාරණය හමුවේ පෙනී සිටියෙකි. එහෙයින් අහල පහළ ගෝරියක් ඇති වුවහොත් ඔහු එතැනට කඩා පැන්නේ ය. අසාධාරණයට ලක් වූ අයගේ පැත්ත ඔහු ගත්තේ ය. අඩු පහසුකම් සහිතව සරල දිවි පෙවතක් ගත කළ ගැමි දරුවෝ අතරින් නන්දසේන දරුවා ද පාසල් අධ්‍යාපනයට එතරම් උනන්දුවක් නොදැක්වූයේ ය. එහෙත් දිනපතාම පාසල් ගියේ ය. ගුරුවරුන්ගේ ඔවදන් ලැබීය. ඉගෙනුම පමණක්ම නොව තවත් දෑ ගැමි දරුවන්ට උරුමව තිබිණි. ඒ පාසල් වත්තේ වගා කළ භව බෝගවලට සාත්තු කිරීමය.“අපි පාසලේ ගොවිපොළ හදන්න ඕනෑ. වගාවන්ට ඇළෙන් වතුර අදින්න ඕනෑ. වම්බටු, මිරිස්, බණ්ඩක්කා, මයියොක්කා වගේ දේවල් වැවිලා තිබුණා. අක්කර 5ක 6ක ඉඩමක් ඉස්කෝලේ වත්තට තිබුණා.පීටර් මහතා විසින් ලබා දෙන සමහර ක්‍රියාකාරකම් මඟ හැරීම දඩබ්බරයන්ගේ සිරිතකි. එහෙත්, දිනන්නේ ඔවුන් නම් නොවෙයි.“හැම ළමයෙකුට ම උදේට පන්සිල් දෙන්න නියම කරලා තිබුණා. අපි කිහිප දෙනෙක් මේක කට් කළා. දැන් අපේ වාරය ඇවිත්, අපි හිරවෙලා. අපි දවස් 2ක්ම රැස්වීමට ප්‍රමාද වෙලා ආවා. ඉතින් ඊ ළඟ දවසේ පීටර් මහත්තයා අපි එනකම් රැස්වීම් ප්‍රමාද කරලා. අපි තුන් දෙනාටම පන්සිල් දෙන්න කිව්වා. එදා තමයි මම සමාජේ වේදිකාවක වගේ තැනක පළමුවරට කතා කළ අවස්ථාව. දන්නා දේත් පැටලෙනවා. වෙව්ලනවා. ඒත් ඒ තමයි මං වේදිකාවක් මත කතා කරන්නට අත පොත් තැබූ ස්ථානය.”වර්ෂ 1965 දී ඔහු අපොස සාමාන්‍ය පෙළ විභාගයට පෙනී සිටියේ ය. ප්‍රතිඵල ප්‍රමාණවත් නොවේ. උසස් පෙළ පංතියට ගොස් නැවත වරක් සාමාන්‍ය පෙළ විභාගය ගත්තේය. වර්ෂ 1968 දී ගාල්ලේ රේවත නම් විශ්වවිද්‍යාලයට අනුබද්ධ පිරිවෙන වෙත ගියේ අපොස උසස් පෙළ වෙනුවෙනි. ඔහුට එහිදී ඉතාමත් දක්ෂ ගුරුවරු පිරිසක් හමු විය. ඔහු කැමැතිම විෂයය වූයේ සිංහල භාෂාවයි. අනාගතයට හොඳ ඉලක්කයක් මෙන් ම පසුබිමක් ද මෙහි දී නිතැතින් ම ගොඩ නැගුණි.“මම හැම වෙලාවේ ම කටයුතු කළේ කණ්ඩායමක් එක්කයි. කණ්ඩායමේ අයගේ ඕනෑ එපාකම් වෙනුවෙනුයි හැම වෙලේම පෙනී හිටියේ. මම හුඟක් දේවල් ලබා ගත්තේ කණ්ඩායම් හැඟීමෙන්.”උසස් පෙළ විභාගය ලියා සිය ඇඳුම් බෑගයත් රැගෙන ඔහු සිය නිවස වෙත ගියේ ය. එහි සිට සුපුරුදු ගොවි කටයුතුවල නිරත වූයේ ය. මාස 06කට පසුව පිරිවෙනින් පීටර් මහතා වෙත දුරකථන පණිවිඩයක් ලැබීය. එහි පැවසී ඇත්තේ නන්දසේන තරුණයා ඉහළම විශ්වවිද්‍යාල සුදුසුකම් ලබා ඇති බවයි.කොළඹ නගරය නුහුරු නුපුරුදු මේ තරුණයාට වර්ෂ 1970. 12. 02 දා විද්‍යාලංකාර විශ්වවිද්‍යාලයෙන් කැඳවීමක් කර තිබිණි. ඒ අනුව ඔහු සිය පියා ද සමඟ නගරය වෙත පිටත්ව ආවේ ය. විශ්වවිද්‍යාලය අසල සිය ඥාති නිවසකට ආ ඔහුට අපූරු දසුන් හමු විය. රැවුල් වවා ගත් පිරිසක් පැමිණ පාන් සහ ප්ලේන්ටි බී ගියහ. නන්දසේන තරුණයා දෙස බැලූ ඔවුන් යමක් වටහා ගත්හ. මේ සියල්ල වටහා ගත් නන්දේන තරුණයා රෑ බස් රියෙන් සිය පියා ගමට පිටත් කර හැරියේ ය. පසුදා ලක ලෑස්ති වූ ඔහු විශ්වවිද්‍යාලය වෙත පිය මැන්නේ ය.“ නවක ශිෂ්‍යයෝ සියලු දෙනාගේ ම සපත්තු ගලවලා කරේ දමලා කානුවට බස්සවා. ඒ කානුව දිගේ ඔවුන් යනවා. ඒ ආකාරයට තමයි විශ්වවිද්‍යාල භූමිය වෙත ගියේ”සුන්දර සිහිවටන රැසක් ජීවිතයට එක් කරමින් ඔවුහු නවක වදය ලැබූහ. වසරක් ගත විය. වර්ෂ 1971 වර්ෂය උදා විය. විද්‍යාලංකාර පිරිවෙනින් ධර්මානන්ද ශාලාව ඔහුගේ නේවාසිකාගාරය විය.ශ්‍රී ලංකා විශ්වවිද්‍යාල පද්ධතිය තුළ නැඟ ආ ශිෂ්‍ය ව්‍යාපාර, අරගල හා පීඩාකාරී වාතාවරණයන් සියල්ලම ඔවුන්ගේ ජීවිත හරහා ද හඹා ගියේ ය. ඇතමුන්ව ජිවිත අහිමි විය. ඇතැමුන් වදකාගාරවල ගත කෙරිණි. ක්‍රමයෙන් ක්‍රමයෙන් නන්දසේන තරුණයා විශ්වවිද්‍යාලයේ දී කැපී පෙනෙන චරිතයක් විය.විශ්වවිද්‍යාලයේ තත්ත්වය එන්න එන්නම උච්ච වෙද්දී එය වසා දැමිණි. වසර කිහිපයකට පසු නැවත ඇරැඹිණි. 1972 වෙද්දි ලොකු අභියෝගයක් විය. ෂශ්වවිද්‍යාල නැවත සංවිධානය කළ යුතු විය.“මට ක්‍රියාකාරී දේශපාලන කාරණාවලට සම්බන්ධ වෙන්න සිදු වෙනවා. වසර 3ක්ම භාෂා පීඨ සංගමයේ, කලා පීඨ සංගමයේ හා මහා ශිෂ්‍ය සංගමයේ සභාපති වුණා.”ඔහු ඉතාම ආකර්ශණීය චරිතයක් විය. චතුර කථිකයෙක් විය. බොහෝ දෙනාගේ ආදරය ඔහුට හිමි විය. ඔහු අන් අයගේ වුවමනා වෙනුවෙන් පෙනී සිටි ශිෂ්‍ය නායකයෙකු විය. මේ අතර බොහෝ තරුණියන් ඔහු කෙරෙහි පෙම් සිත් ඇති කර ගත්තාහ. එහෙත් කාර්ය බහුල තත්ත්වයක සිටි ඔහුට එක් තරුණියකගේ දෑස නම් මඟ හැර සිටීමට නොහැකි විය. ඇය විනීතා එදිරිසූරිය ජයවීර නම් වූවාය. ඇය ඔහුගේ පෙම්බරිය වූවාය.වර්ෂ 1974 දී සාමාන්‍ය කලා උපාධියක් ලැබූ ඔහු විශ්වවිද්‍යාල ජීවිතයට ආයුබෝවන් කියන්නේය. 1975 දී තිස්සමහාරාමයේ විවිධසේවා සමූපකාර සමිතියේ සාමාන්‍යාධිකාරී ලෙස පත් විය. වසර 2ක් රාජකාරි කටයුතුවල නිරත වූයේ ය.වර්ෂ 1976. 11. 01 දා රු. 250ක වැටුපක් ලබමින් ගුරු පත්වීමක් ලැබිණි. ඒ හම්බන්තොට ගඟේයාය කණිෂ්ට විද්‍යාලයටයි.වර්ෂ 1977 ඔක්තෝම්බර් 27 දා තම පෙම්බරිය සම¼ඟ අතිනත් ගත්තේ ය. ඔවුන්ගේ පවුලට කුළුදුලේ ඉපදුණු පුතාට මනීෂ මදවන්ආරච්චි ලෙසින් නම්වත් තැබීය. ඔහු 1978.09.23 දා උපන්නේ ය. මේ පවුලට 1981.04.01 දා උපන් දියණියට තිලිණි මදවන්ආරච්චි ලෙසින් නම්වත් කරන ලදී. 1993.05.03 උපන්නේ සංසා ප්‍රණාමි දියණියයි.දේශපාලන හැල හැප්පිලි සහ වැඩ වර්ජන සහිත කලබලකාරී වාතාවරණයක් රට තුළ පැන නැඟිණි. ඒ 1980 වැඩ වර්ජනයයි. ශ්‍රී ලංකා ජාතික ගුරු සංගමය නියෝජනය කරමින් වැඩ වර්ජනයට සහභාගි වූ ඔහුට රැකියාව අහිමි විය.“ වසර 2ක් රැකියාව නැතිව හිටියා. ඒ කාලේ මං පොළේ වී වික්කා, හාල් වික්කා, කරවල වික්කා මේ ආදි විවිධ වෙළෙදාම් කළා.”1983 දී නැවත සේවයේ පිහිටුවන ලදී. 1985 දී තංගල්ලේ දී සහකාර විදුහල්පති ලෙසට ද නෙතොල්පිටිය පර්ෂදයේ විදුහල්පති ලෙස ද සේවය කළේය.88/89 කාලච්ඡේදයේ නැවතත් රටේ බිහිසුණු වාතාවරණයක් උද්ගත වෙමින් පැවැතුණි. නන්නාදුනන තුවක්කුකරුවන්ගේ ප්‍රහාරවලට තුන්වරක් මුහුණ දීමට සිදුවිය. බැරිම තැන කොළඹට ස්ථානමාරුවක් ලබාගත් ඔහු කොළඹ පාසලක ඉගැන්වීය. රටේ වාතාවරණය වෙනස් වීමත් සමඟ ශ්‍රී ලංකා අධ්‍යාපන ක්‍ෂේත්‍රයට විශාල දායකත්වයක් ලබා දෙමින් නිදහස් අධ්‍යාපනයත්, වාමාංශික ව්‍යාපාරයත් රැක ගන්නට කටයුතු කළේය.අනතුරුව ධීවර අමාත්‍යාංශය යටතේ නියෝජ්‍ය අධ්‍යක්ෂ පාලන අංශයෙහි තනතුර හිමිවිය. වසර 2කින් අනතුරුව අධ්‍යාපන පරිපාලන සේවයේ තුන්වැනි ශ්‍රේණියේ තනතුර වෙනුවෙන් සුදුසුකම් සැපිරීය. ඔහු නියෝජ්‍ය අධ්‍යාපන අධ්‍යක්ෂ කෙනෙක් වූයේ ය. අනතුරුව අතිරේක කලාප අධ්‍යක්ෂ, කලාප අධ්‍යක්ෂ යනාදි සියලු භූමිකාවල සේවය කළේය. 1983 – 2004 බස්නාහිර පළාත් අතිරේක පළාත් අධ්‍යක්ෂක ලෙස ද අතිරේක ලේකම් වරයෙක් ලෙස ද කටයුතු කළේය.ඔහු අධ්‍යාපනයට සම්බන්ධ බොහෝ තනතුරු ඉසිලීය. ඉසුරු පාසල් ව්‍යාපෘතියේ අධ්‍යක්ෂවරයා ලෙසින් ද, ගුරු මාරු අධ්‍යක්ෂක ලෙසින් ද, නවෝද්‍යා අධ්‍යක්ෂක ලෙසින් ද පාසල් හා පෞද්ගලික පාසල් අධ්‍යක්ෂක ලෙසින් ද කටයුතු කළේය. 35 වසරක් රාජ්‍ය සේවයට තමාට හැකි අයුරින් උපරිම සේවාවක් ලබා දුන් ඔහු මෙම වසරේ සැම්තැම්බරයේ විශ්‍රාම ගැනීමට නියමිතය.ජනමාධ්‍ය ඩිප්ලෝමාවක් සහ එම්. ඒ. උපාධියක් ද ඔහු සතුය.අද ඔහු චීන සමාජ හා සංස්කෘතික සහයෝගිතා සංගමයත් සමඟ කටයුතු කරන්නේ ය. ඔහු එහි විධායක සභාපතිවරයාය.පුංචි බොරැල්ල සංඝමිත්තාවේ විදුහල්පතිනිය ලෙස කටයුතු කරන සිය බිරියගෙන් ලැබෙන ජීවන අත්වැලඳ මහ¼ඟු ය.“මං පිළිගන්නා එකම දේ තමයි හෘද සාක්ෂිය. මං මේසා දුරක් ආවේ මුකුත් ම නැතුව. වඩා යහපත් රටක් වෙනුවෙන් වැඩිහිටියන් වශයෙන් අපිට පවරපු කාරිය, හරියට නියම වෙලාවට කළා කියන හැඟීම මට තියෙනවා. ඒ නිසා මගේ සේවා කාලය ගැන මම අතිශයින් සෑහීමකට පත්වෙනවා.”.</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>30</day>
    </date>
    <link>http://www.dinamina.lk/2011/05/30/_art.asp?fn=f1105303</link>
    <topic>විශ්වවිද්‍යාල ශිෂ්‍ය නායකයෝ සෝඩා බෝතලේ කැඩුවා වගෙයි</topic>
    <author/>
    <content>නායකයා සහ අනුගාමිකයා පිළිබඳ කතා කරද්දි මුලින්ම මෙහි අර්ථය පිළිබඳ යම් විවරණයක් කළ යුතුයි. කිසියම් පිරිසක් අතරින් පහළ වන්නා වූ ඒ හැම දෙනාගේම අදහස්, සිතුම් පැතුම් කි‍්‍රයාකලාපයන් වටහාගැනීමේ හැකියාව ඇති තමා යටතේ හා අවට සිටින පිරිස කෙරෙහි සානුකම්පිතව බලන්නා වූ ද, අවශ්‍ය අවස්ථාවලදී විටෙක මුදු වන, විටක රළුවන, ගිහි හෝ පැවිදි ඕනෙම කෙනෙක් සමාජය තුළදී නායකත්වයට සුදුසු වෙනවා.අනුගාමිකයෙක් කියන්නේ වචනාර්ථය ගත්තාම අනුව ගමන් කරන තැනැත්තෙක්. එනම්, නායකයාගේ උපදෙස් හා චර්යාවන් අනුව ඔහුව අනුගමනය කරන තැනැත්තායි. නායකයාගේ දර්ශනය හා මාර්ගය අනුව සුබවාදීව හෝ අසුබවාදීව අනුගාමිකයා තමන්ගේ ජීවිතය සකසා ගන්නවා.දැනට ලෝකයේ ජනාදරයට පත්වෙලා ඉන්න ආගමික නායකයින් සහ දාර්ශනිකයින් අතර අපේ නායකයාණන් වහන්සේ විදිහට අපි පිළිගන්නේ සහ ගෞරව කරන්නේ සම්මා සම්බුදු බුදුරජාණන් වහන්සේටයි. ඒ පැවිදි නායකත්වයට සහ ගිහි නායකත්වයට ආදර්ශයක් සපයමිනුයි.ගිහි සමාජයේ නායකයන් පිළිබඳ කතාකරද්දී ඒ මතකය දුරාතීතය දක්වා ගමන් කරනවා. එදා දසරාජ ධර්මයන්ට හා සතර සංග්‍රහ වස්තු වලට අනුගත වෙමින් රට පාලනය කළ රජවරු එහිදී වැදගත් සේ සැලකිය හැකියි.උදාහරණයක් වශයෙන් බිම්බිසාර රජු, කොසොල් රජු, අනේපිඬු සිටුතුමා ආදිය මහජන හිතකාමීන් විදිහට අපට හඳුන්වන්න පුළුවන්. එසේ වන්නට හේතුව වුණේ බෞද්ධ දර්ශනයයි.බෞද්ධ දර්ශනය බිහිවීමටත් පෙරාතුව සමාජය තුළ නායකයින් හිටියා. ඒත් සැබෑ සංවිධානාත්මක නායකත්වයක් බිහිවන්නේ බෞද්ධ දර්ශනයත් සමඟයි. බෞද්ධ පරිසරයක හැදී වැඩුණු කෙනෙක් නායකත්වයට පත්වෙද්දී , අංග සම්පූර්ණ නායකයෙක් බිහිවන බව කිව හැකියි. අපේ අතීත බණ දහම් අනුව රචනාවෙලා තියෙන පොත්පත් අනුව, හා ඉතිහාස ග්‍රන්ථ අනුව දැහැමි පාලකයෙක් මහජනයාට අනුකම්පා සහගත වූත්, මහජන අදහස්වලට ගරු කරන්නාවූත් නායකයෙක් බිහිවෙන්නට බොහෝ දුරට බෞද්ධ දර්ශනය බලපෑවා.දස රාජ ධර්මය එහිදී විශේෂ වෙනවා. එය එදා හිටපු රජවරු අනුගමනය කළ නිසා රට පාලනය පහසුවුූණා විතරක් නෙමෙයි ජනහිතකාමී නායකත්වයක් හිමිවුණා. ඒ කියන්නේ මහජනතාව කෙරෙහි වැඩි අවධානයක් රජු තුළ සිදුවුණා වගේම රජු කෙරෙහිත් මහජන අවධානය වැඩිවුණා. එහි ප්‍රතිඵලයක් වුණේ දෙපාර්ශවය අතර සුහදතාවයක් ගොඩනැංවීමයි. ත්‍රිපිටකය අනුව බැලුවොත් කූට දන්ත සුත්‍රය, චක්කවර්තී සිහනාද සූත්‍රය, ඒ වගේ සූත්‍ර වල ඉතා පැහැදිලි රාජ ධර්ම පිළිබඳ කතාකරනවා.එලෙසම සාම, දාන, භේද, දණ්ඩ කියලා සතරක් පිළිබඳව අපේ අවධානය කළ හැකියි. මේක බෞද්ධ දර්ශනයෙන් ආ දෙයක් නම් නෙවෙයි. නමුත් නායකත්වය හා සම්බන්ධ වෙනවා.උදාහරණයක් විදිහට අපේ රටම ගත්තොත්, දීර්ඝ කාලීන අරගලයක් තිබුණා. හැමකෙනාම එකම දර්ශනයක හිටියෙ නැහැ. වත්මන් නායකත්වය සාමය අගය කළා. ඒ නමුත් අතීතයේ දී සාමය අගය නොකරන්න නොකරන්න එදා සාමය අපෙන් ඈත් වුණා. සාමය ගරු කිරීම තුළ සමීපවීමක් සිදුකරගන්න පුළුවන්. එහිදී, සාකච්ඡා ආදී විධි ක්‍රමයන් තුළ ඒ සමීප බව ගොඩනගා ගන්නට නායකයාට හැකිවිය යුතුයි. ඒ තුළ සියල්ලන්ටම යහපත් වන ආකාරයට සහ සියල්ලන්ගේ පොදු අවශ්‍යතාවන් අනුව අරමුණු පෙළ ගැස්වීම සිදුකිරීම ඉතා වැදගත්.දානය කියන්නේ දීම. පසුගිය කාලෙදී යුද්ධයක් තිබුණා. ඒත් කවදාවත් මිනිස්සු බඩගින්නේ හිටියෙ නැහැ. උතුරුකරයට ආහාර ද්‍රව්‍ය ප්‍රවාහනය කළා. මූලික අවශ්‍යතා සපුරන්න සියල්ලෝ එක දර්ශනයක් තුළට එක්වුණා.භේද කිරීම කියන්නේ එක්තරා විදිහකට රාජ ධර්මයක්. එයින් වැරදි අර්ථයක් වටහා ගන්නවාට වඩා ඒ තුළ පාලනය පහසු කිරීමක් දුරාතීතයේ දී සිදුවුණා. දෙපාර්ශ්වය අතර භේද ඇතිවීම පාලනයට පහසුවක් විදිහටයි එදා ඔවුන් දැක්කේ. නායකයන් හා අනුගාමිකයන් පාර්ශ්ව හුවමාරු කිරීම තුළත් ජනතාවාදී පාලනයකට ඉඩ විවර වුණා. ඒ තුළ එක් පාර්ශ්වයකට සැබෑ ලෙස ජනතා අපේක්‍ෂා ඉටු කරන්නට හැකියාව ලැබුණා. ඒ ප්‍රබල පාර්ශ්වයක් අනෙක් පාර්ශ්වය තුළ වූ නිසයි. එහිදී වැරැද්ද වැරදි ලෙසත්, නිවැරදි ලෙසත් දැකිය හැකිවෙනවා.දණ්ඩ කියන්නේ දඬුවම් කිරීමයි. නායකයෙකුට දඬුවම් පැනවීමකින් තොරව පාලනයක් ගෙනයන්න අපහසුයි. මේ සාමය, දානය, භේදය සහ දණ්ඩ යන හතර නායකත්වයක ගුණාංග විදිහට පොත පතෙහි සඳහන් වනවා. ඒත්, බෞද්ධ දර්ශනය තුළ ඊටත් වඩා ගුණාංග වලින් සපිරි නායකයෙකු බිහිකරන්නට සතර සංග්‍රහ වස්තු වලට හැකියාවක් ලැබෙනවා. එය මනසට පෙරට සාපේක්‍ෂව දැඩි ලෙස බද්ධ වන්නක්. හේතුව වෙන්නේ දානය, සීලය, පි‍්‍රය වචනය සහ අර්ථ චරියාව බෞද්ධ පරිසරයක් තුළ බෞද්ධයනට උරුම වන නිසයි.ඒ ගුණාංග මත පිහිටීම හින්දයි, බෞද්ධ පරිසරයක් තුළ ශ්‍රේෂ්ඨ යැයි කියන්න පුළුවන් නායකත්වයන් රැසක් අපට හිමිවුණේ.මම දකින විදිහට කෙනකුට නායකත්වය හිමිකරන්නට අවශ්‍ය පරිසරය සැකසෙන සුදුසුම තැන තමයි දහම් පාසල කියන්නේ. පොත පතින් ලබාදෙන දැනුම වගේම ප්‍රායෝගිකවත් නායකයා යන්න අර්ථ ගැන්විය හැකි, බෞද්ධ පරිසරයට අඩිතාලමක් සකස්වන්නේ දහම් පාසල හරහායි. දරුවන් දහම් පාසල් එන්නේ ගුණ ධර්ම , සාර ධර්ම, පුරුදු පුහුණු වන්නයි. පාසල් පද්ධතියට වඩා ස්වාධීනත්වයකින් යුතුව දහම් පාසල තුළ දරුවෙකුට නායකයෙකු විය හැකියි. එය ධූරාවලියක් විදිහට පංති නායක, ශිෂ්‍ය නායක දක්වාත් ගමන් කරන්නට හැකියාව ලැබෙනවා.පාසල් පද්ධතිය තුළ නායකත්වය සංකීර්ණ වූවක්. දහම් පාසලේදී නායකත්වය බිහිවෙන්නේ පංසලේ හාමුදුරුවෝ හොඳට අඳුනන දන්න, බෞද්ධ පරිසරයක හැදී වැඩුණු දරුවෙකුටයි. එතනදී නායකත්ව ගුණාංග මනා ලෙස ප්‍රගුණවීමක් සිදු වනවා.අපි බෞද්ධයන් හැටියට ශීල ව්‍යාපාර, දාන සංවිධාන ධර්ම සාකච්ඡා ආදිය පවත්වනවා. ඒවා බොහෝ දුරට පාසලක් තුළ සිද්ධ වෙන්නේ වසරකට යම් කාලවකවානුවකදී පමණයි.නමුත්, දහම් පාසලෙකදී එය නිරතුරුව පැවැත්වීම තුළ ධර්මානුකූල ව නායකත්ව ගුණාංග පුහුණු කරගන්නට සිසුවෙකුට හැකියාව ලැබෙනවා.සෑම පවුලකම නායකත්වය හිමිවෙන්නේ මවුපියන්ටයි. ඊළඟ නායකත්වය හිමිවන්නේ දරුවාටයි. ඒ දරුවා තවත් කාලයකදී පවුල තුළ ස්ථාවරභාවයකට පත්වන හින්දා ඔහු කවදා හෝ පවුල තුළ නායකයෙකු බවට පත්වෙනවා. දරුවෙක් නම්‍යශීලීත්වය ඉගෙන ගන්නේ මවුපියන්ට දණ ගහලා වඳිද්දියි.ඒත් අද සමාජය ගැන කතා කරද්දී දහම් පාසලෙන් කොච්චර ගුණධර්ම ඉගැන්වූවත් ඒවා පිළිපදිනවද කියන එක ප්‍රශ්නයක්. මවුපියන්ට ගරු කිරීමේ ගුණාංගය ඉඳලා ගුණධර්ම ඉගෙනීම පරිහානියට පත්වෙලා. ඒ තුළ බිහිවන නායකත්වය ප්‍රශ්නාර්ථයක්.විශ්වවිද්‍යාලය කියන්නේ රටේ බුද්ධිමත් ප්‍රජාව සිටින තැනයි. ඔවුන් තමයි රටේ අනාගත නායකයෝ. නායකයෙක් විදිහට ඔවුන් ළඟ ඉවසීම, ප්‍රශ්නකිරීම තිබිය යුතුයි. ඒ වගේම යම් ගැටළුවක් දිහා බුද්ධිමත්ව හා තර්කානුකූලව ඔහු බැලිය යුතුයි . නමුත්, අද වෙද්දී ඒ ගුණාංග විශ්වවිද්‍යාල ප්‍රජාවගෙන් ඈත්වෙලා. එදා 60 - 70 දශකයේ විශ්වවිද්‍යාලයත්, අදත් අතර ලොකුම වෙනස මා දකින්නේ ඒ අවකාශය තුළයි.අනගාරික ධර්මසේකර, එදා හැටේ දශකයේ විශ්වවිද්‍යාල තුළ බිහිවුණු කොමියුනිට්ස් නාකයෙක්. විප්ලවාදී අදහස් දැරුවෙක්. ඉතා සාධාරණව ප්‍රශ්න දිහා බැලුවා. ඒ විතරක් නෙමේ ප්‍රශ්නයක් මතුවුණාම පාලකයන් එක්ක සාකච්ඡා කරලා බොහොම බුද්ධිමත් විදිහට විසඳගත්තා. ඒත්, ඒ තත්ත්වය අද විශ්වවිද්‍යාලයෙන් බිහිවන නායකත්වය අතර අඩුයි.එදත් නායකයෝ සිසුන්ගේ අයිතීන් වෙනුවෙන් සටන් කළා. ඒ අද වගේ දරුණු විදිහට නෙමෙයි. බුද්ධියට මුල් තැන දීලයි. දූරදර්ශිවයි.ඒ වර්තමානයේ තියෙන සෝඩා බෝතල් න්‍යායට අනුව නම් නෙමෙයි. සෝඩා බෝතල් න්‍යාය කියන්නේ ප්‍රශ්නයක් ආවාම මහ හ¼ඩින් කෑ ගහලා විප්ලව කරනවා. ඒත් ප්‍රශ්නයේ මුල බීජය හොයන්නෙ නෑ. අන්තිමට කෑ ගහලා විසිරිලා යනවා. ප්‍රශ්නය එතනමයි.පාසලක් දහම් පාසලක් ගත්තාම එහි ළමා නායකයෙක් බිහිවෙන්නේ පිරිස අතරින් ඔහු සුවිශේෂ වන හින්දයි. ඒත් සමහර නායකයෝ තමන්ගේ නායකත්වය තමන්ම හෑල්ලුවට අරගෙන. සමහර ප්‍රශ්නවලදී කටයුතු කරන්නේ අනවබෝධයෙන් යුක්තවයි. සමහර වෙලාවට වරදකට අහුවුණු පිරිසක් අතරේ වැරැද්දට අනුබල දීලා තියෙන්නේ නායකයා. නැත්නම් ඒ පිරිස අතරේ වැරැද්දට ඔහුත් හවුල් සාමාජිකයෙක් වෙලා.නමුත්, නායකත්වයේ වගකීම ඔවුන් සැබෑවටම අවබෝධ කරගන්නවා නම් නායකත්වය ගෞරවනීය වූවක් බවට පත්කරගන්න පුළුවන්. අවංකකම සුහදත්වය, කල්පනාකාරීකම, ඉක්මන් නිවැරැදි තීරණ ගැනීම, ගුරු ගෞරවය, පාසලෙන් හෝ දහම් පාසලෙන් බිහිවන නායකයා සතුවිය යුතුයි. නායකයා කේන්ද්‍ර විය යුත්තේ ඒ හරහා යි.සමාජ නායකත්වයේ අවංකකම වර්තමානය වන විට අවම වෙලා. ඒක සමාජ නායකත්ව පිරිහීමක ලක්‍ෂණයක්. සමාජ නායකයෝ සමහර වෙලාවකට සමාජය අතරට යන්නෙ නැහැ. පුද්ගල අවශ්‍යතා නිවැරැදිව ග්‍රහණය කර ගැනීම අවම මට්ටමකයි තියෙන්නේ. අනුගාමිකයන් වැරදි පාර්ශ්වයකට ගියොත් නායකයාට ඇතිවෙන්නේ ලොකු කැළලක්.නායකයෙක් තමන්ගේ තනි මතයට ක්‍රියා කරන එක වැරදියි. ඔහු නායකත්වයට පත්වෙන්නේ පිරිස සුවිශේෂී දිශානතියකට යොමුකරන්නටයි. අනුගාමිකයන්ට නිවැරැදි මාර්ගය අවබෝධ කරවීමටයි. නමුත් නායකයා තමන්ගේ පෞද්ගලික මතවාදයට වඩා සලකා බලන්න ඕනේ පිරිසකගේ අදහස් ගැන. ඒ අදහස් මතයි තම කණ්ඩායමේ සාධාරණ අරමුණ වෙනුවෙන් ඔහු පෙනී සිටිය යුතු වන්නේ.පවුලක වුණත් ප්‍රධානියා තනිමතයට ක්‍රියා කළොත් අනුගාමිකයන්ට ලොකු ගැටළුවක් විතරක් නෙමේ ප්‍රශ්නයක උපතක්. තමන්ගේ තනතුරු, අධ්‍යාපන මට්ටම කොහොම වුණත් නායකයා තමන්ගේ පිරිසට සවන් දෙන්න ඕනෙ. ගැටළු සාකච්ඡා කරන්න ඕනේ.ඇත්තෙන්ම ඔව්. මම දකින විදිහට පිළිවෙතින් - පෙළ ගැසෙමු’ කියන තේමා පාඨයත් එක්ක නිසැකයෙන්ම බෞද්ධයාගේ නිත්‍ය ශීලය ගැන අවධානය යොමු කළ හැකියි. පංච ශීලයවත් අනුගමනය කරන්නෙ නැත්නම් ගෙදරක නායකයාව ගෙදරින්ම ප්‍රතික්ෂේප වෙනවා. එතනින්ම නායකත්වය ගිළිහෙනවා. ගමක් ගත්තොත් අපි දන්නවා ගමේ ජීවත්වන පුද්ගලයින්ගේ තත්ත්වය. ඒ පුද්ගලයින් තුළත් ශික්ෂණයක් නැත්නම් පංචශීල ප්‍රතිපදාව කඩකරනවා නම්, ඔහුත් ගම තුළින් ප්‍රතික්ෂේප වෙනවා. ඒ තුළ පුද්ගලයා තුළ නායකත්වය කියන සාධකය ගිළිහෙනවා.විශ්වවිද්‍යාල නායකත්වය ගැන අපි කතාකරද්දී ගමක පවුලක තියෙන සමාජ රටාවට වඩා එතන සමාජ පරිසරය වෙනස්. බුද්ධිමත් සමාජය කියන හැඟීම තමයි එකවර ම අපේ සිත් තුළ ඇතිවන්නේ. කුලපති, උපකුලපති, මහාචාර්ය, පීඨාධිපති, කථිකාචාර්යවරු ඒ බුද්ධිමත් කොටසේ ප්‍රමුඛයෝ වෙනවා. එතන තියෙන්නේ බුද්ධි ලෝකයක්. ඒ බුද්ධිමතුන් අතරට තමයි සරසවි වරම් ලබන සිසු දරු දැරියන් පිය නගන්නේ.ඒ යන්නේ හුදකලා ගමනකට වඩා අරමුණක් සහිත ගමනකයි. ඒ නිසා විශ්ව විද්‍යාලයකින් බිහිවන නායකත්වයක නැණ විතරක් තිබිලා වැඩක් නැහැ. නැණ ගුණ කියන කාරණා දෙකම සම්පූර්ණ වුණු පැහැදිලි අරමුණක් සහිත ආදර්ශමත් නායකත්වයක් තමයි ඒ පරිශ්‍රය තුළින් බිහිවිය යුතු වන්නේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>31</day>
    </date>
    <link>http://www.dinamina.lk/2011/05/31/_art.asp?fn=n1105311</link>
    <topic>යෝජිත විශ්‍රාම වැටුප් පනත තාවකාලිකව අත්හිටුවයි</topic>
    <author>දනුෂ්ක ගොඩකුඹුර සහ චමීර ඇල්ලදෙණිය</author>
    <content>වඩාත් ඵලදායි ලෙස ඉදිරිපත් කරන තුරු පෞද්ගලික අංශයේ යෝජිත විශ්‍රාම වැටුප් පනත තාවකාලිකව අත්හිටුවීමට ශ්‍රී ලංකා නිදහස් පක්ෂ මධ්‍යම කාරක සභාව ඊයේ (30) තීරණය කළේය.සියලු දේශපාලන පක්ෂ හා වෘත්තීය සමිති සමඟ සාකච්ඡා කොට වඩාත් ඵලදායි ලෙස ඉදිරිපත් කරන තෙක් පනත මෙසේ තාවකාලිකව අත්හිටුවිය යුතු බව ජනාධිපති මහින්ද රාජපක්ෂ මහතාගේ ප්‍රධානත්වයෙන් අරලියගහ මන්දිරයේදී ඊයේ රැස්වූ මධ්‍යම කාරක සභාව ඒකමතිකව තීන්දු කළේය. මේ අනුව පනත පාර්ලිමේන්තුවට ඉදිරිපත් කිරීම තාවකාලිකව අත්හිටුවෙන අතර ආණ්ඩු පක්ෂ පාර්ලිමේන්තු කණ්ඩායම් රැස්වීමේදී ඉදිරි කටයුතු සාකච්ඡා කිරීමට මධ්‍යම කාරක සභාව එකඟතාවකට පැමිණියේය. නිදහස් වෙළෙඳ කලාපයේ කටයුතු කඩාකප්පල් කිරීමට පෙළ ගැසෙන සියලු දුෂ්ඨ බලවේග කොන්දේසි විරහිතව පරාජය කර කර්මාන්තශාලා සහ එහි සේවක අයිතීන් රැක ගැනීමේ වැදගත්කම මෙහිදී අවධාරණය කෙරිණ.පෞද්ගලික අංශයේ සේවක සේවිකාවන්ගේ යහපත උදෙසා විශ්‍රාම වැටුප් යෝජනා ක්‍රමයක් හඳුන්වාදීමට රජය තීරණය කර තිබූ අතර 2011 අයවැය යෝජනාවෙන් මෙය රටට ඉදිරිපත් කෙරිණ.විශ්‍රාම වැටුප් ක්‍රමය සම්බන්ධයෙන් වෘත්තීය සමිති ඉදිරිපත් කළ කරුණු සැළකිල්ලට ගත් ජනාධිපතිතුමා ඒ ගැටලු කෙරෙහි අවධානය යොමුකර අවශ්‍ය වෙනස්කම් සහිතව පනත සකසන ලෙස උපදෙස් දුන්නේය.මේ සම්බන්ධයෙන් වැඩකරන ජනතාව දැනුවත් කිරීමට පියවර ගන්නා ලෙසත් ජනතාව අතර ඇති දුර්මත ඉවත් කිරීමට කටයුතු කරන ලෙසත් ජනාධිපතිතුමා නියෝග කර තිබිණ.විශ්‍රාම වැටුප් ක්‍රමයෙන් නිදහස් වෙළෙඳ කලාප සේවක සේවිකාවන් නිදහස් කරලීමට රජය ඊයේ (30) උදෑසන තීන්දු කර තිබිණ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>31</day>
    </date>
    <link>http://www.dinamina.lk/2011/05/31/_art.asp?fn=n1105312</link>
    <topic>බලහත්කාරයෙන් ජනතාව මත පැටවීමට වුවමනාවක් නෑ</topic>
    <author>අනුර ප්‍රේමලාල් හා නුවන් කොඩිකාර</author>
    <content>පෞද්ගලික අංශයේ සේවකයන් සඳහා වූ යෝජිත විශ්‍රාම වැටුප් පනත කඩිමුඩියේ පාර්ලිමේන්තුවේ සම්මත කිරීමට හෝ බලහත්කාරයෙන් කම්කරු ජනතාව මත පැටවීමට රජයේ කිසිදු බලාපොරොත්තුවක් නැතැයි එක්සත් ජනතා නිදහස් සන්ධාන නායකයෝ අවධාරණය කරති.විශාල සේවක සංඛ්‍යාවක් නියෝජනය කරන පෞද්ගලික අංශය වෙනුවෙන් රජය යෝජනා කර තිබෙන මේ සමාජ ආරක්ෂණ ක්‍රමය පිළිබඳ එක්සත් ජාතික පක්ෂය හා ජනතා විමුක්ති පෙරමුණ වැරැදි චිත්‍රයක් ජනතාව තුළ මවා පෑමේ උත්සාහයක යෙදි සිටින බව ඔවුහු පෙන්වා දෙති. කොළඹ මහවැලි කේන්ද්‍රයේ ඊයේ (30) පැවැති එක්සත් ජනතා නිදහස් සන්ධාන මාධ්‍ය හමුවේදි මේ සම්බන්ධයෙන් වැඩිදුරටත් අදහස් දැක්වූ ශ්‍රී ලංකා නිදහස් පක්ෂයේ මහලේකම් සෞඛ්‍ය කටයුතු පිළිබඳ ඇමැති මෛත්‍රීපාල සිරිසේන මහතා ‘ මහින්ද චින්තන ‘ වැඩපිළිවෙළ මඟින් මේ රටේ කම්කරු ජනතාවගේ සුබසාධනය සඳහා හඳුන්වා දුන් ඉතා යහපත් යෝජනාවක් ලෙස පෞද්ගලික අංශයේ විශ්‍රාම වැටුප් යෝජනාව හැඳින්වූයේය.හාම්පුතාගෙන් 2%ක් මීට දායකත්වය ලබා ගැනීම හේතු කොටගෙන එක්සත් ජාතික පක්ෂය හා ජනතා විමුක්ති පෙරමුණ ගෙන යන විරෝධතාවට ඔවුන්ගෙන් ඇතැම් පිරිස්ද සහයෝගය ලබා දෙන බවට කරුණු හෙළිවි ඇතැයි ඇමැතිවරයා දන්වා සිටියේය.යෝජිත විශ්‍රාම වැටුප පිළිබඳ ජනතාව දැනුවත් කිරීමේ අඩුපාඩුවක් රජය පාර්ශවයෙන් සිදුවූ අතර එය ඉදිරියේදි නිවැරැදි කරගෙන වැඩබිමෙන් වැඩබිමට ගොස් සේවක ජනතාව දැනුවත් කිරීමේ පුළුල් වැඩ පිළිවෙළක් රජය ආරම්භ කරන බව හෙතෙම අනාවරණය කළේය.මේ විශ්‍රාම වැටුප ලබාදීමෙන් දැනට සේවකයන් ලබන සේවක අර්ථ සාධක අරමුදල, සේවා නියුක්තියන්ගේ භාර කාර අරමුදල හා පාරිතෝෂික දීමනා යන ප්‍රතිලාභ කිසිදු අයුරකින් අහිමි නොවන බව මෛත්‍රීපාල සිරිසේන මහතා අවධාරණය කළේය.ඒ අනුව ඉදිරියේ මාස 1 1/2ක පමණ කාලයකින් යෝජිත විශ්‍රාම වැටුප් පනත සියලු සංශෝධන සහිත ගෙන එන බව පෙන්වා දුන්නේය.මේ මාධ්‍ය හමුවට එක්වූ එක්සත් ජනතා නිදහස් සන්ධානයේ මහලේකම් ඛනිජ තෙල් කර්මාන්ත ඇමැති සුසිල් ප්‍රේමජයන්ත මහතා , පටු දේශපාලන වාසි ලබන්න සූදානම් වන උදවිය මේ විශ්‍රාම වැටුප් යෝජනාව අන්තර්ජාතික මූල්‍ය අරමුදලේ කොන්දේසි අනුව රජය ක්‍රියාත්මක කරන එකක් කියා අසත්‍ය ප්‍රචාරයක් ගෙන යන බව පෙන්වා දුන්නේය.එමෙන්ම සේවක අර්ථ සාධක අරමුදල හා පාරිභෝෂික දිමනාව මංකොල්ල කන්න යන බවද පවසමින් එ.ජා.ප. යේ. හා ජ. වි.පේ පිරිස් සේවක ජනතාව මුලා කරන බව ප්‍රේම ජයන්ත මහතා චෝදනා කළේය.වසර 2005 වන විට මේ රටේ රාජ්‍ය සේවක මූලික වැටුප රුපියල් පන්දහස හා හය දහස තිබුණා වත්මන් ජනාධිපති මහින්ද රාජපක්ෂ මහතා එය රුපියල් එකොළොස් දහස දක්වා වැඩි කළ අයුරු සිහිපත් කළේය.එදා එක්සත් ජාතික පක්ෂ පාලන සමයේ රනිල් වික්‍රමසිංහ මහතා අන්තර්ජාතික මූල්‍ය අරමුදලේ කොන්දේසිවලට යටත්වී රාජ්‍ය අංශයේ විශ්‍රාම වැටුප් අයිතියද කප්පාදු කිරීම තීන්දු කළ ආකාරය හෙතෙම පෙන්වා දුන්නේය.පළාත් පාලන මැතිවරණය පැවැති ඉකුත් සමයේ එ.ජා.ප. යේ. නායකයන් පොල්, එළවළු , බිත්තර මිල පිළිබඳ සටන්පාඨ ඉදිරිපත් කළ අතර එදා අපි ඒ ගැන පැවසුවේ වර්ෂාව නිසා එසේ මිල ගණන් ඉහළ යන බවය. නමුත් ඔවුන්ට අද ඒ සටන්පාඨ නැත. දැන් අලුත් ඒවා සොයනවා යැයි ප්‍රේමජයන්ත මහතා කීවේය.රටේ ජනතාවගේ ඉදිරිය බලාගෙන ඔවුන්ගේ සුරක්ෂිතතාවය ඇති කිරීමට වෘත්තිය සමිති සමඟ සාකච්ඡා කර කම්කරු උපදේශන සභාවටත් ඉදිරිපත් කර පාර්ලිමේන්තුවේ උපදේශක සභාවටත් ඉදිරිපත් කර මේ පනත පාර්ලිමේන්තුවට ගෙන එන බව ඇමැතිවරයා දන්වා සිටියේය.ප්‍රජාතන්ත්‍රවාදි වාමාංශික පෙරමුණේ නායක ජාතික භාෂා හා සමාජ ඒකාබද්ධතා ඇමැති වාසුදේව නානායක්කාර මහතා මේ යෝජිත විශ්‍රාම වැටුප පිළිබඳ හොඳින් අවබෝධකරගත් කිසිවෙක් ඊට විරුද්ධ නොවන බව දැන් සක් සුදක්සේ පැහැදිලි යැයි පැවසීය.ඇතැමුන් පටු දේශපාලන වාසි තකා ඊට විරුද්ධ වූවත් පොදු ජනතාව මේ පනතට එරෙහි නොවන බව හෙතෙම අවධාරණය කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>31</day>
    </date>
    <link>http://www.dinamina.lk/2011/05/31/_art.asp?fn=n1105313</link>
    <topic>නි.පොලිස්පතිවරයකු ඇතුළුපොලිසියේ 15කට තුවාලයි</topic>
    <author>ධනුෂ්ක ගොඩකුඹුර</author>
    <content>කටුනායක නිදහස් වෙළෙඳ කලාපයේදී ඊයේ (30) උදේ උද්ඝෝෂණයක නිරත වූ නිදහස් වෙළඳ කලාපයේ සේවක සේවිකාවන් පිරිසක් විසින් එල්ල කළ ප්‍රහාරයකින් තුවාල ලැබූ නියෝජ්‍ය පොලිස්පතිවරයකු ඇතුළු පොලිස් නිලධාරීන් 15 දෙනකු මීගමුව රෝහලට ඇතුළත් කර ඇත.යෝජිත පෞද්ගලික විශ්‍රාම වැටුප් ක්‍රමයට විරෝධය පළ කරමින් නිදහස් වෙළෙඳ කලාපයේ පැවැති උද්ඝෝෂණයක නිරතව සිටි සේවක සේවිකාවන්ට කරුණු පැහැදිලි කිරීමට මැති ඇමැතිවරුන් පිරිසක් එහි ගිය අවස්ථාවේදී මේ නොසන්සුන්තාව හට ගෙන ඇතැයි පොලිස්පති මහින්ද බාලසූරිය මහතා පැවැසීය.පොලිස්පතිවරයා මේ අදහස් පළ කළේ පොලිස් මූලස්ථානයේදී ඊයේ (30) පැවැති මාධ්‍ය හමුවකදීය. උද්ඝෝෂකයන් 5000 ක් පමණ මේ අවස්ථාවට එක්ව සිටි බව පැවැසූ පොලිස්පතිවරයා ඉන් 500 දෙනකු පමණ කටුනායක පොලිස් ස්ථානයට පැමිණ ගල්මුල්වලින් පහර දීම නිසා පොලිස් ස්ථානයට මෙන්ම රථවාහනවලට අලාභහානී වී තිබේ.සිද්ධියෙන් තුවාල ලැබූ තවත් නව දෙනකු රාගම ශික්ෂණ රෝහලේ ප්‍රතිකාර ලබමින් සිටින බවත් පොලිස්පතිවරයා සඳහන් කළේය. සිද්ධිය සම්බන්ධයෙන් කිසිවකු අත්අඩංගුවේ රඳවා ගෙන නැති බව පැවැසූ හෙතෙම අත්අඩංගුවට ගත් පිරිසද ප්‍රශ්න කිරීමෙන් පසු නිදහස් කළ බව කීවේය.උදෑසන දහයට පමණ උද්ඝෝෂණය ආරම්භ කර ඇති අතර රජය නියෝජනය කරමින් මැති ඇමැතිවරුන් පිරිසක් කරුණු පැහැදිලි කිරීමට එහි ගොස් ඇත. උද්ඝෝෂකයන් විසින් එල්ල කළ ගල් මුල් ප්‍රහාරවලින් නියෝජ්‍ය පොලිස්පති රවී විජේගුණවර්ධන මහතා සහ පොලිස් අධිකාරීවරයකු, පොලිස් පරීක්ෂකවරයකු, උප පොලිස් පරීක්ෂකවරයකු ඇතුළු නිලධාරීන් 15 දෙනකු තුවාල ලබා ඇති බව හෙතෙම කීවේය.ද්ඝෝෂකයන් පොලිස් ස්ථානයට ඇතුළුව ප්‍රකෝපකාරීව හැසිරුණු අවස්ථාවේදී පොලිස් නිලධාරීන් තත්ත්වය පාලනය කිරීමට කඳුළු ගෑස් ප්‍රහාර එල්ල කර ඇති අතර එයිනුත් පාලනය කර ගත නොහැකි වූ තැන අහසට වෙඩි තබා ඇති බව පොලිස්පතිවරයා කීවේය.අවි ආයුධ සහ නිලධාරීන්ගේ ආරක්ෂාවට මේ පියවර ගැනීමට සිදු වූ බව පොලිස්පතිවරයා පෙන්වා දුන්නේය.විශ්‍රාම වැටුප් ක්‍රමයෙන් වෙළෙද කලාප සේවක සේවිකාවන් ඉවත් කිරීමට පියවර ගෙන ඇති බව රජයේ මැති ඇමැතිවරුන් මෙන්ම පොලීසියද ශබ්ද විකාශන මාර්ගයෙන් දැනුම් දී තිබියදී එය නොසළකා කටයුතු කිරීම නිසා මේ තත්ත්වය හට ගත් බව පොලිස්පතිවරයා පැවැසීය.සිද්ධිය සම්බන්ධයෙන් වැඩිදුර පරීක්ෂණ පැවැත්වෙන බවත් හෙතෙම වැඩිදුරටත් සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>31</day>
    </date>
    <link>http://www.dinamina.lk/2011/05/31/_art.asp?fn=n1105314</link>
    <topic>ආචාර්ය අමුණුගම යුනෙස්කැප් සභාපති</topic>
    <author>කටුගස්තොට සමූහ ගාමිණී චන්ද්‍රසේන</author>
    <content>ආසියානු පැසිපික් කලාපයේ සමාජ ආරක්ෂණය හා සංවර්ධනය පිළිබඳ සමුළුවේ UNESCAP සභාපති ධුරයට ශ්‍රී ලංකාවේ ජාත්‍යන්තර මුල්‍ය සහයෝගිතාව පිළිබඳ ජ්‍යෙෂ්ඨ ඇමැති ආචාර්ය සරත් අමුණුගම මහතා පසුගියදා පත්විය.පසුගිය මැයි 27 දා තායිලන්තයේ බැංකොක් නුවර පැවති මේ සමුළුවේදී රටවල් 67 ක නියෝජිතයින්ගේ ඒකච්ඡන්දයෙන් අමුණුගම මහතා මෙම තනතුරට පත් වූ අතර ශ්‍රී ලංකා ජනාධිපති මහින්ද රාජපක්ෂ මහතා කොටි ත්‍රස්තවාදය සහමුලින්ම තුරන් කිරීම ලෝකයේ රටවල් වැඩි ප්‍රමාණයක ඇගැයීමට ලක්ව ඇති බව ශ්‍රී ලංකාවට මෙම තනතුර පිරිනැමීමෙන් වඩාත් පැහැදිලි වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>31</day>
    </date>
    <link>http://www.dinamina.lk/2011/05/31/_art.asp?fn=n1105315</link>
    <topic>මිහිඳු සෙත් මැදුරජනපති අතින් විවෘත වෙයි</topic>
    <author>ධනුෂ්ක ගොඩකුඹුර</author>
    <content>මාතෘ භූමිය වෙනුවෙන් සටන් වැද ආබාධිත තත්ත්වයට පත් වූ වීරෝදාර රණවිරුවන් වෙනුවෙන් දෙහිවල, අත්තිඩියේ ඉදිකළ මිහිඳු සෙත් මැදුර ජනාධිපති මහින්ද රාජපක්ෂ මහතා අතින් ඊයේ (30) විවෘත කෙරිණ.සටනේදී පූර්ණ ආබාධිත තත්ත්වයට පත් වූ රණවිරුවන් ජීවිත කාලය පුරාම රැක බලා ගන්නා මධ්‍යස්ථානයක් වන මෙය ආරක්ෂක ලේකම් ගෝඨාභය රාජපක්ෂ මහතාගේ සංකල්පයක් මත නිර්මාණය කර ඇත. දෙස් විදෙස් දානපතීන්ගේ පරිත්‍යාග මත රුපියල් මිලියන 135 ක වියදමින් දෙහිවල, අත්තිඩිය ප්‍රදේශයේ නිස්කලංක පරිසරයක ඉදි කෙරුණු මිහිඳු මෙත් මැදුර රණවිරුවන්ගේ ඉතිරි ජීවිත කාලය  සුවසේ ගත කිරීම සඳහා සෙනෙහසින්, දයාවෙන් හා අධ්‍යාත්මික සුවයෙන් යුතු නිවසින් එපිට නිවහනක් සපයයි.මිහිඳු සෙත් මැදුර විවෘත කළ ජනාධිපතිතුමා එහි නිරීක්ෂණ චාරිකාවක නිරත විය.ආබාධිත රණවිරුවන් වෙත ලැබෙන පහසුකම් ජනාධිපතිතුමන්ගේ විශේෂ අවධානයට ලක් විය.මුඩුබිමක්ව පැවැති ඉඩම් ගොඩ කිරීමේ සංස්ථාව විසින් ගොඩ කර විනෝද උයනක් පවත්වාගෙන යාමට පෞද්ගලික ව්‍යාපාරිකයකුට පවරා තිබිණ.පසුව 2008 වසරේදී නැවතත් මේ ඉඩම අධිකරණ නියෝගයකින් ඉඩම් ගොඩ කිරීමේ සංස්ථාව වෙත පවරා දෙන ලදී. දශක තුනක ත්‍රස්තවාදය නිමා කරලීම සඳහා දිවි නොතකා සටන් වැද ආබාධිත තත්ත්වයට පත් වූ රණවිරුවන් රැක බලා ගැනීම සඳහා නිවසක් ඉදිකිරීමේ සංකල්පය ඇතිව සිටි ආරක්ෂක ලේකම්වරයා සිය කටයුත්ත සඳහා මේ ඉඩම තෝරා ගත්තේ අනතුරුවය. ජනාධිපතිතුමන්ගේ පූර්ණ මැදිහත්වීම මත රාජ්‍ය ආරක්ෂක අමාත්‍යාංශය වෙත පවරා දුන් ඉඩමේ මිහිඳු සෙත් මැදුර කඩිනමින් ඉදි කෙරිණ. ආබාධිත රණවිරුවන් වෙත අධ්‍යාපනික, ආධ්‍යාත්මික, ආගමික, උපදේශන හා පුහුණු වැඩසටහන් මෙහිදී සැපයේ.ආරක්ෂක ලේකම් ගෝඨාභය රාජපක්ෂ මහතා සහ ආරක්ෂක අංශ ප්‍රධානීහු රැසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>31</day>
    </date>
    <link>http://www.dinamina.lk/2011/05/31/_art.asp?fn=n1105316</link>
    <topic>කටුනායක සිද්ධිය ගැනජනපති වාර්තාවක් ඉල්ලයි</topic>
    <author>ධනුෂ්ක ගොඩකුඹුර</author>
    <content>කටුනායක නිදහස් වෙළෙඳ කලාපයේදී පැවැත්වුණු උද්ඝෝෂණයේදී සිදු වූ දේ සම්බන්ධයෙන් වහාම වාර්තාවක් සපයන ලෙස ජනාධිපති මහින්ද රාජපක්ෂ මහතා පොලිස්පතිවරයාට ඊයේ (30) නියෝග කර ඇත.මේ සිද්ධිය සම්බන්ධයෙන් සොයා බැලීමට අපරාධ පරීක්ෂණ දෙපාර්තමේන්තුවේ විශේෂ පොලිස් නිලධාරීන් කණ්ඩායමක් ඊයේ සවසම එම ස්ථානයට යැවූ බව පොලිස්පති මහින්ද බාලසූරිය මහතා පැවැසීය.පෞද්ගලික අංශයේ විශ්‍රාම වැටුප් ක්‍රමයෙන් නිදහස් වෙළෙඳ කලාප ඉවත් කරන බවට රජය නිල වශයෙන් ප්‍රකාශ කර තිබියදී මේ උද්ඝෝෂණයේ යෙදුණු සේවක සේවිකාවන් කිසියම් පිරිසක් විසින් නොමඟ යවනු ලැබීදැයි ජ්‍යෙෂ්ඨ නියෝජ්‍ය පොලිස්පති එන් කේ ඉලංගකෝන් මහතා විසින් විශේෂයෙන් සොයා බලන බව පොලිස්පතිවරයා සඳහන් කළේය.උද්ඝෝෂණයේ යෙදුණු සේවක සේවිකාවන් පාලනය කිරීමේදී පොලිස් නිලධාරීන් අතින් වරදක් වී ඇත්දැයි යන්නත් සොයා බලන බව කී හෙතෙම එසේ වරදක් කර ඇත් නම් ඔවුන්ට එරෙහිව වියානුකුල පියවර හෝ නීතිමය පියවර හෝ ඒ දෙකම ගන්නා බව කීවේය.පොලිස්පතිවරයා මේ අදහස් පළ කෙළේ පොලිස් මූලස්ථානයේදී ඊයේ පැවැති මාධ්‍ය හමුවකදීය.උද්ඝෝෂණයට එක් නොවූ සේවක සේවිකාවන්ට එක්වන ලෙස බලපෑම් කෙරී ඇතැයි දැන ගන්නට ඇති බව සඳහන් කළ පොලිස්පතිවරයා පොලිස් නිලධාරින්ගේ ජීවිතවලට හා ආයුධවලට ඇතිවූ තර්ජනයක් නිසා මේ සිද්ධිය හට ගෙන ඇති බවත් පැවැසීය.සිද්ධිය සම්බන්ධයෙන් කිසිවක් යට ගැසීමට, සැඟවීමට අවශ්‍යතාවක් නැති බවත් හෙතෙම සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>31</day>
    </date>
    <link>http://www.dinamina.lk/2011/05/31/_art.asp?fn=n1105317</link>
    <topic>රණවිරු රියල් ස්ටාර් කිරුළනාවික හමුදාවේ ඩේමියන්ට</topic>
    <author>විජයානි එදිරිසිංහ සහ පණ්ඩුක සමරසේකර</author>
    <content>ලොව දැවැන්තම රණවිරු රියල් ස්ටාර් සංගීත ප්‍රසංගයේ අවසන් මහා තරගයේ ප්‍රථම ස්ථානයට හිමි කිරුළ ලබා ගනිමින් ජයග්‍රහණය කළේ ශ්‍රී ලංකා නාවික හමුදාවේ කමාන්ඩර් ඩේමියන් ප්‍රනාන්දු ය.එහි දෙවැනි ස්ථානය යුද හමුදාවේ සාමාන්‍ය සෙබළ ඉන්දික අමරංගට හිමි විය.තෙවන ස්්ථානය යුද හමුදාවේ කෝප්‍රල් ලලිත් වික්‍රමනායකට හිමිවූ අතර සිවු වැනි ස්ථානය නාවික හමුදාවේ උප ලුතිනන් තරංග ලහිරු සම්පත් සහ පස්වන ස්ථානය යුද හමුදාවේ කාර්මික සෙබළ ධනුෂ්ක ලක්මාල් ටද හිමි විය. රණවිරු කිරුළ ලබාගත් කපිතාන් ඩේමියන් ප්‍රනාන්දුටරුපියල් එක්කෝටි පනස් ලක්ෂයක් වටිනා අංග සම්පූර්ණ නිවසක් ත්‍යාග වශයෙන් ලැබිණි. අනු ශූරතාවයට රුපියල් ලක්ෂ 35 ක් වටිනා මෝටර් රථයක් සමග මිලියන දෙකක ත්‍යාගයකි. තෙවන ස්ථානයට මිලියන දෙකක මුදල්ද සිවුවන සහ පස්වන ස්ථානවලට ලක්ෂ පහ බැගින් ත්‍යාගද පිරිනැමිණි.මෙතෙක් කිසිම රියැලිටි තරගයකට නොලැබුණ තරම් කෙටි පණිවුඩ ප්‍රමාණයක් ලැබීමට මෙම රණවිරු රියැලටි ස්ටාර් තරගයේ තරඟකරුවෝ සමත් වූහ. එය කෝටි දෙකකට ආසන්න වෙයි. ඩයලොග් ජාලය හරහා යවන ලද කෙටි පණිවුඩවල ආදායම එම සමාගම මගින් රණවිරු අරමුදලට පිරිනමන බව එහි නියෝජිතයෝ එම උත්සවය අවසානයේ දැනුම් දුන්හ. ජනාධිපති මහින්ද රාජපක්ෂ මහතා සහ ශිරන්ති රාජපක්ෂ ආර්යාව, ආරක්ෂක ලේකම් ගෝඨාභය රාජපක්ෂ මහතා එම මැතිනිය අයෝමා රාජපක්ෂ මහත්මිය, මැති ඇමැතිවරු, ත්‍රිවිධ හමුදාපතිවරු සහ ඔවුන්ගේ බිරියන් රණවිරු ඥාතීහු ඇතුළු විශාල පිරිසක් මෙම අවස්ථාවට සහභාගි වූහ.රණවිරු කිරුළ හිමි නාවික හමුදාවේ කපිතාන් ඩේමියන් ප්‍රනාන්දු ඇතුළු අවසන් තරගයේ තරගකරුවන් පස් දෙනාට කිරුළ සහ ත්‍යාග පිරිනැමීම ජනාධිපති ආර්යාව සහ ආරක්ෂක ලේකම්වරයා අතින් සිදු විය. මෙම සංගීත ප්‍රසංගයේ රණවිරුවන්ගේ දක්ෂතා නිසාම ඔවුන් වෙනුවෙන් විදේශ ශිෂ්‍යත්ව ලබා දෙමින් ඔවුන්ගේ කලා හැකියාවන් වැඩි දියුණු කර ගැනීමට රජය විසින් අවස්ථාවක් ලබා දෙන්නේ නම් එය සුවිශේෂ පරිත්‍යාගයක් බව විනිශ්චය මණ්ඩලයේ සිටි සංගීත විශාරද එඩ්වඩ් ජයකොඩි මහතා ප්‍රකාශ කළේය.එම ඉල්ලීමට එවලේම ප්‍රතිචාර දක්වමින් එම අවසන් තරගකරුවන් පස් දෙනාට විදේශ ශිෂ්‍යත්ව ලබාදීමට ජනාධිපතිවරයා විසින් පියවර ගත් බව දැනුම් දෙනු ලැබිණි. මෙම තරගාවලියේදී යුද්ධයට මුහුණ දී ආබාධිත වු රණවිරුවන් නියෝජනය කරමින් සහභාගි වූ යුද හමුදාවේ බ්‍රිගේඩියර් අම්පෙමොහොට්ටි මහතාට සහ කාන්තා අංශය නියෝජනය කල ශ්‍රී ලංකා යුද හමුදාවේ කෝප්‍රල් සුභාෂිනි ගමගේ මහත්මියට රුපියල් ලක්ෂ දහය බැගින් විශේෂ ත්‍යාග මෙහිදී පිරිනැමිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>31</day>
    </date>
    <link>http://www.dinamina.lk/2011/05/31/_art.asp?fn=n1105318</link>
    <topic>ඔබ රජයේ සේවයේද?එහෙනම් සීනි වැඩියි</topic>
    <author>සන්ධ්‍යා කරුණාරත්න</author>
    <content>මෙරට රාජ්‍ය සේවයේ නියුතු නිලධාරීන්ගේ රුධිරයේ අඩංගු සීනි හා මේද ප්‍රමාණය ඉහළ ගොස් ඇති බව වෛද්‍ය පර්යේෂණවලින් හෙළිව තිබේ.ඒ අනුව දියවැඩියාව හා හෘදයාබාධ රෝගීන්ගේ සංඛ්‍යාව ඉහළ ගොස් ඇත. රජයේ හා පෞද්ගලික අංශවල නිලධාරීන්ගේ රෝගී තත්වය මේ අනුව ශීඝ්‍රයෙන් ඉහළ යන බව මෙම පර්යේෂණවලින් වාර්තා වී ඇත. දවසේ වැඩි වේලාවක් එක තැන වාඩි වී සිටීම, ශාරීරික ව්‍යායාම්වල නොයෙදීම, තෙල්, සීනි, පිටි අධික ආහාර පරිභෝජනය ඉහළ යාම, ශරීර ස්ථූලතාව හා බර වැඩිවීම, ශරීර ස්කන්ධ දර්ශකය(ඕර්ධ්) ඉහළ යාම යනාදී හේතූන් නිසා මෙම රෝග උග්‍රවීමේ අවදානම ඉහළ ගොස් තිබේ.හෘදයාබාධ, දියවැඩියාව, ආඝාතය යන රෝග ඉහළ යාමේ දැඩි අවදානමක් පවතින නිසා එම රෝගයන්ගෙන් ආරක්ෂා වීමට කළ යුතු දේ පිළිබඳව සිදුකරන වෛද්‍ය පර්යේෂණ පුළුල් කරන ලෙසට සෞඛ්‍ය ඇමැති මෛත්‍රීපාල සිරිසේන මහතා උපදෙස් දී ඇත.දේශපාලනය පිළිබඳව මෙරට ජනතාව දැන සිටියත්, දේහ පාලනය පිළිබඳව නොදන්නාකම මෙසේ රෝග ඉහළ යාමට හේතු වන්නේ යැයි ද ඇමැතිවරයා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>31</day>
    </date>
    <link>http://www.dinamina.lk/2011/05/31/_art.asp?fn=n1105319</link>
    <topic>සරසවි තුනක අංශ ප්‍රධානීන්ගේඉල්ලා අස්වීම් භාරගන්න එපා</topic>
    <author>රෝෂන් තුෂාර</author>
    <content>ශ්‍රී ජයවර්ධනපුර, වයඹ හා රුහුණු විශ්වවිද්‍යාලවල අංශ ප්‍රධානීන්ගේ ඉල්ලා අස්වීමේ ලිපි බාර නොගන්නා ලෙස එම විශ්වවිද්‍යාලයන්හි උප කුලපතිවරුන්ට හා සනාතන සභාවට අභියාචනාධිකරණය ඊයේ (30) නියෝග කෙළේය.අංශ ප්‍රධානීන් ලෙස සිය තනතුරුවලින් ඉවත්වීම හෝ එම කටයුතුවලින් බැහැරව සිටීම වළක්වන නියෝගයක් ද අභියාචනාධිකරණය නිකුත් කළේය. විශ්වවිද්‍යාල සිසුන් තිදෙනෙකු ගොනුකළ අභියාචන පෙත්සම් තුනක් සලකා බැලූ අභියාචනාධිකරණ විනිසුරුවන් වන සත්‍ය හෙට්ටිගේ හා උපාලි අබේරත්න මහත්වරු මේ අතුරු නියෝග නිකුත් කළහ.වයඹ විශ්වවිද්‍යාලයේ බී.ඒ. අසංක බුලේගොඩ, රුහුණු විශ්වවිද්‍යාලයේ ඒ.එච්. අමරසිංහ, හා ජයවර්ධනපුර ආර්. එම්. රසික දේශප්‍රිය සිසුහු මේ පෙත්සම් ගොනුකළහ.විශ්වවිද්‍යාලවල කුලපති, උපකුලපති, විශ්වවිද්‍යාල පාලක සභාව, විශ්වවිද්‍යාල ප්‍රතිපාදන කොමිසම හා ඉල්ලා අස්වීමේ ලිපි බාරදී ඇති අංශ ප්‍රධානීන් වගඋත්තරකරුවන් කරමින් පෙත්සම් ගොනුකර තිබිණි.විශ්වවිද්‍යාලවල වත්මන් අධ්‍යාපන වර්ෂයේ දේශන විභාග පැවැත්වීම, ප්‍රතිඵල නිකුත් කිරීම ඇතුළු කාර්යයන් නිමාවට පත්වන තුරු බාධාවකින් තොරව කටයුතු කිරීමට හැකිවන පරිදි වහාම වැඩ ආරම්භ කරන මෙන් අස්වීමේ ලිපි බාර දී ඇති අංශ ප්‍රධානීන්ට නියෝග කරන ලෙස පෙත්සම් මගින් ඉල්ලා ඇත.පෙත්සම් වෙනුවෙන් නීතිඥ ෆයිසර් මුස්තාපා, නීතිඥ සංජීව ජයවර්ධන හා නීතීඥ ජේ.සී. වැලිඅමුණ මහත්වරු ඉදිරිපත් කළ කරුණු සළකා බැලීමෙන් පසුව පෙත්සම් තුන විභාගකර තීන්දුවක් ලබාදෙන තෙක් බලපැවැත්වෙන මේ අතුරු නියෝග නිකුත් කළ අභියාචනාධිකරණය, වගඋත්තරකරුවන්ට නොතිසි නිකුත් කරමින් ජුනි 30 දින විරෝධතා ඉදිරිපත් කරන ලෙසට නියෝග කළේය.විශ්වවිද්‍යාලවල අංශ ප්‍රධානීන් ඉල්ලා අස්වීමේ ලිපි විශ්වවිද්‍යාල බලධාරීන්ට බාර දී ඇතත්, එම ලිපි බලධාරීන් විසින් මේ වන තෙක් බාරගෙන නොමැති බව පෙත්සම්කරුවන් වෙනුවෙන් කරුණු ඉදිරිපත් කෙරිණි.එම ලිපි විශ්වවිද්‍යාල පාලනාධිකාරිය විසින් බාර ගතහොත් සිසුන්ගේ අධ්‍යාපන කටයුතු වලට දැඩි බලපෑමක් වන බවත්, පරිපාලන කටයුතු ද මුළුමනින්ම ඇනහිටින බවත් පැවසීය.අංශ ප්‍රධානියකු පත් කරන්නේ විශ්වවිද්‍යාල පනතේ 51 (2) වගන්තියට අනුව වසර තුනකට බවත්, ඒ කාලසීමාව අවසන් වනතුරු එම තනතුරේ රැඳී සිටිය යුතු බවත් එසේ ඉල්ලා අස්වීම නීති විරෝධී බවත් පෙත්සම්කරුවෝ පැවසූහ.උසස් අධ්‍යාපන අපේක්ෂකයින්ගේ සිතුම් පැතුම් අහුරා දමමින් සාධාරණ යුක්ති ධර්මයන්ට පටහැනිව රාජකාරී කටයුතුවලින් බැහැරවීම වළක්වන ලෙසද පෙත්සම් මගින් ඉල්ලා ඇත.වැටුප් වැඩි නොකිරීමට විරෝධය පාමින් අංශ ප්‍රධානීන් තනතුරු වලින් ඉල්ලා අස්වීමට තීරණය කර ඇති බව ප්‍රකාශ කර ඇති නමුත් විශ්වවිද්‍යාලවල අධ්‍යයන කටයුතුවල යෙදී සිටින අයගේ වැටුප සියයට 36 කින් පසුගිය අයවැය ලේඛනය මගින් වැඩිකර ඇති බවත්, එය ඉතා විශාල වැටුප් වැඩිකිරීමක් බවත් පෙත්සම්කරුවෝ සඳහන් කරති.පෙත්සම ජුනි 30 දින යළි සළකා බැලීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>31</day>
    </date>
    <link>http://www.dinamina.lk/2011/05/31/_art.asp?fn=n11053110</link>
    <topic>යුද හමුදා පිරිසක් ගම්මුන් සමඟ ගැටීබරපතළ තුවාල ලබා අයෙක් රෝහලට</topic>
    <author>බණ්ඩාරගම බිමල් එස් ජයසිංහ</author>
    <content>මිල්ලනිය කැන්නන්තුඩාව සමූපකාර උත්සව ශාලාවේ පැවැති මංගල සාදයක් අවසානයේ කැන්නන්තුඩාව හංදියේ දී යුද හමුදා වාදක කණ්ඩායමේ සාමාජිකයන් හා ගම්මුන් අතර පෙරේදා (29) සවස පුංචි යුද පිටියක් හා සමානව පැවැති ගැටුමෙන් ගම්වැසියෙක් බරපතළ තුවාල ලබා හොරණ රෝහලට ඇතුළත් කර ඇත.සිද්ධියට සම්බන්ධව යුද හමුදා වාදක කණ්ඩායමේ සාමාජිකයන් තිදෙනෙකු මිල්ලනිය පොලිසිය මගින් අත්අඩංගුවට ගෙන ඇත.හමුදා සාමාජිකයකුගේ බව කියන අයකුගේ මංගල සාදයට හමුදාවේ සේවය කරන ඔහුගේ මිත්‍රයන් පැමිණ ඇති අතර එහි සිටි පිරිස හා හමුදා සාමාජිකයන් උත්සව ශාලාව තුළ මත්පැන් පානයේ දී ඇති වූ කතා බහක් දුර දිග යාමේදී එය සමථයකට පත් කළ තරුණයාට වාදක කණ්ඩායමේ පිරිස කෑන්තන්තුඩාව හංදියේදී පොලු මුගුරුවලින් පහරදීමත් සමග මෙම ගැටුම හටගෙන ඇතැයි පොලිසිය කියයි.කැන්නන්තුඩාව හංදියේ දී හමුදා වාදක කණ්ඩායමේ පිරිස හා ගම්වාසීන් අතර පොලු මුගුරුවලින් ඇතිවීමට ගිය විශාල ගැටුම සැලවීමත් සමගම මිල්ලනිය පොලිසියේ ස්ථානාධිපති පොලිස් පරීක්ෂක අයි.එන්.එස්. කස්තුරිආරච්චි මහතා ප්‍රමුඛ පොලිස් කණ්ඩායමක් වහාම එම ස්ථානයට ගොස් ඇති වීමට ගිය විශාල ගැටුම සමථයකට පත්කර ප්‍රදේශයේ සාමය ඇති කිරීමට පියවර ගෙන ඇත.මංගල සාදයට පැමින පිරිස පොලිස් ආරක්ෂාව මධ්‍යයේ පිටත් කර යැවීමට ද පොලිස් ස්ථානාධිපතිවරයා පියවර ගත්හ.බරපතළ තුවාල ලබා රෝහල් ගත කර ඇති පුද්ගලයා කැන්නන්තුඩාව පදිංචි වයස අවුරුදු 30 දෙදරු පියෙක් බවත් සිද්ධියට සම්බන්ධ බව හමුදා වාදක කණ්ඩායමේ සාමාජිකයන් කොළඹ නගරයට ආසන්න කඳවුරකට අනුයුක්ත අය බවත් පොලිසිය කියයි.කැන්නන්තුඩාව ප්‍රදේශයේ සාමය ආරක්ෂා කිරීම සඳහා විශේෂ පොලිස් කණ්ඩායමක් යොදවා ඇතැයි ජ්‍යෙෂ්ඨ පොලිස් නිලධාරියෙක් පැවසීය.පානදුර කොට්ඨාස භාර පොලිස් අධිකාරී එඩ්මන්ඩ් මහින්ද්‍ර සහකාර පොලිස් අධිකාරී ධ්ධ් අබේරත්න දිසානායක මහත්වරුන්ගේ අධීක්ෂණය යටතේ මිල්ලනිය පොලිසියේ ස්ථානාධිපති පොලිස් පරීක්ෂක අයි.එන්. එස්. කස්තුරිආරච්චි මහතා පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>31</day>
    </date>
    <link>http://www.dinamina.lk/2011/05/31/_art.asp?fn=n11053111</link>
    <topic>ආහාර ගැනීමෙන් පසුසේවකයන් ලෙඩ වෙලා</topic>
    <author>සීදුව සමුහ</author>
    <content>සීදුව මූකලංගමු පෞද්ගලික ආයතනයක සේවය කරන සේවක සේවිකාවන් පිරිසක් කර්මාන්ත ශාලාවේ ආපන ශාලාවෙන් ඊයේ (30) උදේ ආහාර ගැනීමෙන් පසු හදිසියේ අසනීප වී රෝහල්ගත කර ඇත.අසනීප වූ පිරිසෙන් කොටසක් සීදුව විජයකුමාරතුංග රෝහලටද තවත් කොටසක් මීගමුව දිස්ත්‍රික් මහ රෝහලට යවා ඇත.අසනීප වු පිරිස වමනය දැමීම හා බඩේ අමාරුවෙන් සිටිති. මෙම පිරිස අසනීපවීමට හේතුව ආහාර ගැනීමද ජලය පානය කිරීමද යන්න පිළිබඳව ආයතනය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>31</day>
    </date>
    <link>http://www.dinamina.lk/2011/05/31/_art.asp?fn=n11053112</link>
    <topic>ධාරානිපාත වැසි හේතුවෙන්මතුගම නිවාස 27කට හානි</topic>
    <author>මතුගම සංචාරක</author>
    <content>මතුගම ප්‍රදේශයට ඇදහැලෙන ධාරාණිපාත වැසි නිසා කඳුවැටිවල නායයාම්, පස් කණ්ඩි හා ගස් කඩාවැටීම් නිසා නිවාස 27 කට අලාභ හානි සිදුවූ බවට ප්‍රාදේශීය ලේකම් සුජානි මහේෂා සිල්වා මහත්මිය වෙත ග්‍රාම නිලධාරින් වාර්තා කොට ඇත.වැලිපැන්න, හොලින්මෝන් ජනපදය, ගල්වත්ත ප්‍රදේශවල ගංවතුර නිසා පවුල් 176 අවතැන්ව සිටිති. ඔවුනට ආරක්‍ෂිත ස්ථාන සූදානම් කරන ලදී.පිසූ ආහාර ලබාදීමට ප්‍රාදේශීය ලේකම් කාර්යාලය පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>31</day>
    </date>
    <link>http://www.dinamina.lk/2011/05/31/_art.asp?fn=n11053113</link>
    <topic>හොරට මුද්දර ගසාවිදේශ ගතවීමට ගොස් දැලේ</topic>
    <author>මහින්ද අලුත්ගෙදර</author>
    <content>ශ්‍රී ලංකා විදේශ සේවා නියුක්ති කාර්යාංශයට අයත් මුද්දර වංචනික ලෙස භාවිත කරමින් විදේශ ගතවීමට උත්සාහ දැරූ කාන්තාවන් සිවු දෙනකු කාර්යාංශ විශේෂ විමර්ශන අංශය මඟින් අත් අඩංගුවට ගෙන ඇත.සෞදි අරාබියාවේ ගෘහ සේවය සඳහා පිටත්ව යාමට සූදානමින් සිටියදී කටුනායක බණ්ඩාරනායක ජාත්‍යන්තර ගුවන් තොටුපළේදී මෙම කාන්තාවන් අත්අඩංගුවට ගත් බව ශ්‍රී ලංකා විදේශ සේවා නියුක්ති කාර්යාංශය පවසයි.විදේශ රැකියා සඳහා නීත්‍යානුකූලව පුද්ගලයන් පිටත්කර යැවීම සනාථ කිරීම වෙනුවෙන් මේ මුද්දර භාවිතා කරන බවද එම කාර්යාංශය පෙන්වා දෙයි.මෙම කාන්තාවන් අත්අඩංගුවට පත් වූ අවස්ථාවේදී වෙනත් පුද්ගලයින් ගමන් බලපත්‍ර සඳහා මීට පෙර භාවිත කළ මුද්දර සිය ගමන් බලපත්‍ර වෙනුවෙන් යොදා ගනිමින් මෙම වංචාවේ නිරතව සිටින බවද ශ්‍රී ලංකා විදේශ සේවා නියුක්ති කාර්යාංශයේ සභාපති නීතීඥ කිංස්ලි රණවක මහතා සඳහන් කරයි.මෙලෙස අත්අඩංගුවට පත් කාන්තාවන් සිවුදෙනා මීගමුව මහේස්ත්‍රාත් අධිකරණය වෙත ඉදිරිපත් කිරීමට නියමිතව ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>31</day>
    </date>
    <link>http://www.dinamina.lk/2011/05/31/_art.asp?fn=n11053114</link>
    <topic>කළුතර රෝහලෙන් පැන ගිහින්පයාගලදී දුම්රියට පැනලා</topic>
    <author>කළුතර මධ්‍යම සමූහ</author>
    <content>කළුතර නාගොඩ මහ රෝහලේ නේවාසිකව ප්‍රතිකාර ලබමින් සිටි 75 හැවිරිදි එක්දරු මවක් ඊයේ (30) අලුයම රෝහලෙන් පැන ගොස් පයාගල දුම්රිය ස්ථානය අසලදී දුම්රියට පැන දිවි නසාගෙන ඇත.මෙම සිද්ධියෙන් මියගොස් ඇත්තේ අගලවත්ත කිතුල්ගල කිරිමැටිකාල පදිංචිව සිටි ගමගේ දෝන ඇලිස් නෝනා නම් වූ අයෙකි.හිසේ හා පපුවේ රෝග තත්ත්වයක් හේතුවෙන් පෙරේදා (29) දහවල් ඇය කළුතර මහ රෝහලට ඇතුළත් කර තිබුණි.මියගිය කාන්තාවගේ මළසිරුර ඊයේ (30) දහවල් නිරීක්ෂණය කළ කළුතර මරණ පරීක්ෂක ඩබ්ලිව්. රෝයි ඒ. ද සිල්වා මහතා පශ්චාත් මරණ පරීක්ෂණයක් පවත්වා වාර්තාවක් ඉදිරිපත් කරන ලෙස කළුතර මහ රෝහලේ අධිකරණ වෛද්‍ය නිලධාරිවරයාට නියම කරන ලදී.පයාගල පොලිසියේ සැරයන් (57868) නන්දසිරි මහතා මේ පිළිබඳව වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>31</day>
    </date>
    <link>http://www.dinamina.lk/2011/05/31/_art.asp?fn=n11053115</link>
    <topic>දැරියක අපයෝජනය කළැයිතරුණයෙක් අත්අඩංගුවට</topic>
    <author>සුරන්ජිත් පෙරේරා</author>
    <content>බාල වයස්කාර දැරියක් ලිංගික අපහරණයට ලක් කිරීම සම්බන්ධයෙන් තරුණයකු ගල්කිස්ස පොලිසිය මගින් අත්අඩංගුවට ගෙන ඇත. ගල්කිස්ස ධර්මපාල පාරේ පදිංචි 15 හැවිදිරි තරුණියක් ඇයගේ භාරකරුවන්ගෙන් රැගෙන ගොස් පාණදුර ප්‍රදේශයේ පදිංචි පුංචි අම්මාගේ නිවසේ රඳවාගෙන සිට ඇති අතර ඒ සම්බන්ධයෙන් තරුණියගේ මව විසින් ගල්කිස්ස පොලිසියේ ළමා හා කාන්තා කාර්යාංශයට කළ පැමිණිල්ලක් අනුව සැකකරු අත්අඩංගුවට ගෙන ඇත.සැකකරු ගල්කිස්ස ප්‍රදේශයේම පදිංචි සමීර පුෂ්පකුමාර නැමැති 23 හැවිරිදි තරුණයෙකි..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>31</day>
    </date>
    <link>http://www.dinamina.lk/2011/05/31/_art.asp?fn=n11053116</link>
    <topic>ශ්‍රී ලාංකික ධීවරයෝ 10 දෙනෙක්ඉන්දීය අත්අඩංගුවට</topic>
    <author>බුද්ධිකා ඉඹුලාන</author>
    <content>ඉන්දීය මුහුදු සීමාවට අනවසරයෙන් ඇතුළු වූ තවත් ශ්‍රී ලාංකික ධීවර කාර්මිකයන් 10 දෙනකු අන්ද්‍රා ප්‍රදේශයේ කාකිනාඩා මුහුදු තීරයේදී එම වෙරළ ආරක්ෂක බලධාරීන් අත්අඩංගුවට ගෙන ඇත.පසුගිය මැයි 03 දා කුඩාවැල්ලෙන් මුහුදු ගිය “තේජන-07”සහ මැයි 21 දා නිල්වැල්ලෙන් මුහුදු ගිය “කුලාල් පුතා” ධීවර යාත්‍රාවන්හි ධීවරයන් මෙසේ අත්අඩංගුවට පත්ව තිබේ.මේ ධීවරයින් නිදහස් කර ගැනීම සඳහා ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතාගේ උපදෙස් මත ධීවර දෙපාර්තමේන්තුව විදේශ කටයුතු අමාත්‍යාංශය හරහා ඉන්දීය මහ කොමසාරිස් කාර්යාල බලධාරීන් වෙත දැනුම් දී ඇත.අත්අඩංගුවට පත් මේ ධීවරයින් 10 දෙනාද සමඟ මුහුදු සීමා උල්ලංඝන චෝදනාව යටතේ ශ්‍රී ලාංකික ධීවරයින් 41 දෙනකු මේවන විට ඉන්දීය වෙරළ ආරක්ෂක බලධාරීන්ගේ අත්අඩංගුවට පත්ව සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>31</day>
    </date>
    <link>http://www.dinamina.lk/2011/05/31/_art.asp?fn=r1105311</link>
    <topic>මහරගම පිළිකා රෝහලේ නේවාසික දරුවන්ටආහාර සහ විටමින් පරිත්‍යාගයක්</topic>
    <author>මැදකොළඹ සමූහවයිමන් හෙට්ටිආරච්චි</author>
    <content>විස්කෝතු හා විවිධ රසකැවිලි ද විටමින් වර්ග හා පිටිකිරි වර්ගද රැගෙන මහරගම පිළිකා රෝහල වෙත ගිය මුල්ලේරියාවේ එන්සෙෆ් බෞද්ධ විද්‍යාලයේ හා එම ආදර්ශ ළදරු පාසලේ දරුවන් හා ගුරුවර ගුරුවරියන් මවුපියෝ එහි ගියහ.එහි නේවාසික ළමා ළපටින් වෙත ඒවා බෙදාදී පැය කිහිපයක්ම එහි කාලය ගත කිරීමටද ඔව්හු අමතක නොකළහ.එම රෝහලේ ළමා වාට්ටුවල 45ක් පමණ නේවාසිකව ප්‍රතිකාර ලබති. ඒ දරුවෝ තම රෝගී තත්ත්වයන්ද අමතක කොට මහත් කෙළිදෙලෙන් සතුටින්, පී‍්‍රතියෙන් එදින ගත කළහ. එන්සෙෆ් දරුවන් නටමින් ගයමින් හා විවිධ ක්‍රීඩාවල යෙදෙමින් රෝහලේ සිටි රෝගී දරුවන් සතුටට පත් කළහ.රෝහල් කාර්ය මණ්ඩලයෙන් ද ඒ සඳහා විශාල අනුග්‍රහයක් ලැබිණි. සමහර වැඩිහිටි නේවාසිකයෝද මේ පිරිස සමඟ එක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>31</day>
    </date>
    <link>http://www.dinamina.lk/2011/05/31/_art.asp?fn=r1105312</link>
    <topic>වයස අවුරුදු හයයි:දිනනිගේ පුංචි තොරණ ලස්සනයි</topic>
    <author>ගම්පහ සංචාරක නිමල් ජයසිංහ</author>
    <content>ගම්පහ සුමේධ විද්‍යාලයේ පළමුවැනි වසරේ ඉගෙනුම ලබන දිනනි සාධනා ජයකොඩි (6) දැරිය විසින් වෙසක් උත්සවය වෙනුවෙන් ‘බෝසත් ගිරවාගේ කතාව’ දැක්වෙන පුංචි තොරණක් නිර්මාණය කර තිබේ.මේ දැරියගේ චිත්‍ර ඇඳීමේ දක්ෂතාව හඳුනාගත් ඇගේ පන්තිභාර ගුරුතුමිය වූ ඩබ්ලිව්. පී. නාලිකා දිල්රුක්ෂි මහත්මිය පැවසුවේ මෙවැනි නිර්මාණයක් කිරීමට දිනනි දැරියට ඉමහත් ආසාවක් තිබූ බවත් ඒ වෙනුවෙන් අවස්ථාවක් ලබා දෙන්නැයි ඇය ඉල්ලූ බවත් ය. ඒ අනුව දිනනි දැරිය තමාගේ ම උත්සාහයෙන් මේ තොරණ ඇඳ සකසා ඉදිරිපත් කර ඇත. මේ සිඟිති කලාකාරියගේ හෙට දවස ප්‍රභාමත් වේවායි සුබ පතමු..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>31</day>
    </date>
    <link>http://www.dinamina.lk/2011/05/31/_art.asp?fn=r1105313</link>
    <topic>දුම්රිය හරස් මාර්ග රැසක ආරක්‍ෂක ගේට්ටු නෑ</topic>
    <author>කළුතර ඩේලිනිවුස් - එස්. එල්. සුනිල් ශාන්ත</author>
    <content>කළුතර වාද්දුව නගරයට ආසන්නව ඇති වසන්තාරාම පාර සිට උපාලි මාවත වෙත දිවෙන දුම්රිය හරස් මාර්ගයේ ආරක්‍ෂිත ගේට්ටුවක් නොමැතිවීමේ හේතුවෙන්. පසුගියදා එම මාර්ගයේ යතුරුපැදියකින් ගමන් කළ තරුණයන් දෙදෙනෙකු, දුම්රියේ හැපී මියගොස් තිබේ.වාද්දුවේ මෙවැනි දුම්රිය හරස් මාර්ග ගණනාවකම, මගී ආරක්‍ෂක ගේට්ටු සවිකොට නොමැති දුම්රිය හරස් මාර්ගවල මෙවැනි ජීවිත අනතුරු ගණනාවක්ම මේ දක්වා සිදුවී ඇතැයි ප්‍රදේශවාසීහු පවසති.වාද්දුව දම්පේගම පාරේ සිට සමුද්‍රාරාමය වෙතට දිවෙන මාර්ගයේ හමුවන දුම්රිය හරස් මාර්ගය, (විශේෂයෙන් ඉරිදා පොළට ගමන් කරන පාරිභෝගික ජනතාව විශාල සංඛ්‍යාවක්ම එහා මෙහා ගමන් කරන) මෙවැනි තවත් අනාරක්‍ෂිත මරු කපොල්ලකි.වෙරළ පාරේ සිට උපාලි මාවත වෙතට දිවෙන මාර්ගයත්, පාසල් ළමයින් වෙනත් මිනිසුන් විශාල වශයෙන් නිතර ගමන් කරන, මෙවැනිම අනාරක්‍ෂිත මාර්ගයක් වන අතර මේ ස්ථානයේද ආරක්‍ෂිත ගේට්ටුවක් සවිකොට නොමැත.පල්ලියමංකඩ හන්දියේ සිට උපාලි මාවතට වැටෙන දුම්රිය හරස් මාර්ගයේ ආරක්‍ෂිත ගේට්ටුවක් සවිකොට නොමැත.මේ අනාරක්‍ෂිත දුම්රිය හරස් මාර්ගවල උණ බම්බු ගේට්ටු සවිකොට, මගීන්ගේ ජීවිත රැක දෙන ලෙස වාද්දුව ජනතාව දුම්රිය දෙපාර්තමේන්තුවේ වගකිවයුතු නිලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>31</day>
    </date>
    <link>http://www.dinamina.lk/2011/05/31/_art.asp?fn=r1105314</link>
    <topic>වියළි කලාපයේ ඇම්බුන් කෙසෙල් වගාව සාර්ථකයි</topic>
    <author>පොළොන්නරුව දිසා සමූහ – එම්. පී. සරත්</author>
    <content>තෙත් කලාපයේ පමණක් වගා කළ හැකි යැයි කියූ ඇම්බුන් කෙසෙල් වියළි කලාපයේ වගාකර හොඳ අස්වනු ලබා ගත හැකි බව හිඟුරක්ගොඩ සී. අයි. සී. ගොවිපොළ පෙන්වා දී ඇත.ගොවිපළේ අක්කර 5ක භූමි ප්‍රදේශයක ඉතාම සාර්ථකව ඇම්බුන් කෙසෙල් වගාකර තිබෙන අතර තවත් අක්කර 5ක ඇම්බුන් කෙසෙල් වගා කිරීමේ උත්සවයක් කෘෂිකර්ම අමාත්‍ය මහින්ද යාපා අබේවර්ධන මහතාගේ ප්‍රධානත්වයෙන් එම ගොවිපොළේ කෙසෙල් වත්තේදී පවත්වන ලදී. මෙහිදී අමාත්‍යවරයා සුබ නැකතට ඇම්බුන් කෙසෙල් පැළයක් රෝපණය කළේය.රජයේ සංවර්ධිත ක්‍රියාවලියට පුද්ගලික අංශයේ දායකත්වය ඉතාම වටිනවා. ඒ අතරින් මේ ආයතනය පෙරමුණ ගෙන සිටිනවා යැයි අමාත්‍යවරයා මෙහිදී කීය. සී. අයි. සී. සමාගමේ සභාපති බී. ආර්. එම්. ප්‍රනාන්දු, ප්‍රධාන විධායක සමන්ත රණතුංග, අධ්‍යක්‍ෂක වරුණ මදවනආරච්චි, සී. අයි. සී. සමාගමේ හිගුරක්ගොඩ ගොවිපොළ කළමනාකාර චමිල සේනානායක, එහි ගංගා කුමාරි යන මහත්ම මහත්මීන්ද එයට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>31</day>
    </date>
    <link>http://www.dinamina.lk/2011/05/31/_art.asp?fn=r1105315</link>
    <topic>සරල හරිතාගාර හඳුන්වා දෙන බිබිලේ තරුණ ගොවියා</topic>
    <author>ඌව වෙල්ලස්ස සමූහ – වජිර උමගිලිය</author>
    <content>සම්ප්‍රදායික කෘෂිකර්මාන්තයෙන් මිදී සරල ක්‍රම භාවිතා කරමින් කෘෂිකර්මාන්තයෙන් දිවි සරිකරගත් තරුණ ගොවි මහතකු බිබිල හැපොල ගම්මානයේදී හමුවිය.උඩරට වැවෙන බෝග වියළි කලාපයේ වගා කිරීම ආරම්භ කර ඇත.හම්බන්තොට, මොනරාගල, පොළොන්නරුව, මහියංගණ ප්‍රදේශවල ගොවි මහතුන් පාසල් සිසුන් පැමිණ චූලචම්පිකගෙ වගා ක්‍රමය හදාරයි. අනුමත හරිතාගාර ක්‍රමයට වඩා අඩු වියදමින් සරළ ආකාරයට පහසුවෙන් තනාගතහැකි මෙම හරිතාගාර පිළිබඳව ජී. ඩී. චූලචම්පික මෙසේ පැවසීය.ජාතික මට්ටමින් ක්‍රියාත්මක සූර ගොවියා වැඩසටහනේ 7000කින් අවසන් හත්දෙනා අතරට මම තේරුණා. එහිදී අභියෝග ජයග්‍රහණය කරලා අතමිට සරුකර ගන්න ආකල්ප සංවර්ධන කරගැනීමට ඉගන ගත්තා.අ. පො. ස. උසස් පෙළ විභාගයට ලියලා විශ්වවිද්‍යාලයට යන්නට ලකුණු 8ක් අඩු උණා. වෘත්තිය පාඨමාලාවක් හදාරා මැදපෙරදිග රැකියාවට ගියා. එහිදී හරිතාගාර තුළ කෙරෙන වගාවන් කෙරෙහි මම අවධානය යොමුකළා. ලංකාවට ඇවිත් ඒ අත්දැකීම් ක්‍රියාත්මක කිරීමට උත්සහ කළා.සරළ හරිතාගාරයක් ප්‍රදේශයට ගැලපෙන අයුරින් සකස්කලා. මාළුමිරිස්, බීට්රූට්, ගෝවා, මල් ගෝවා, ලීක්ස්, කැරට් මෙහි වගා කෙරෙනවා.සාමාන්‍ය වගා ක්‍රම තුළදී සිදුවන හානි 99%ක් අඩු නිසා වැඩි අස්වැන්නක් ලබා ගන්නවා වගේම ගුනාත්මක බවින් යුතු නිෂ්පාදනයන් කරන්න හැකි වෙනවා.ඉදිරියේදී විදේශීය වෙළඳ පොළට අවශ්‍ය එළවළු වර්ගද මෙහි නිෂ්පාදනය කරන්න පියවර ගන්නවා. මෙතනට ඇවිත් පුහුණුව ලබාගත් පිරිස් කණ්ඩායම් වශයෙන් ඒ ප්‍රදේශවල වගා කටයුතුවල නියලී සිටිනවා.එච්. එම්. නන්දසේන බිබිල මහජන බැංකුවේ කළමනාකරු - දිවි නැඟුම වැඩ සටහන දිරිමත් කිරීම සඳහා බිබිල මහජන බැංකුව මේ වන විට ගොවියන් 217ක් තෝරාගෙන මූල්‍ය අනුග්‍රහය ලබාදී තිබෙනවා. චූල චම්පික මහතාගේ වගා ආදර්ශනය ක්‍රියාත්මක කිරීම සඳහා ද ගොවියන් 70ක් තෝරාගෙන මූල්‍ය පහසුකම් ලබා දුන්නා. මේ ක්‍රමය තුළ ගොවියා ණය කාරයකු නොකර සැබෑ ගොවියකු මෙන්ම නිෂ්පාදකයෙකු බවට පත්වීම ගැන සතුටුයි. දිවි නැඟුම වැඩසටහන තුළ ගොවියන්ට මූල්‍යමය පහසුකම් සැපයීම සඳහා රජය විසින් මහජන බැංකුවට උපදෙස් ලබාදී තිබෙනවා.මොනරාගල දිස්ත්‍රික්කයේ ගම නැඟුම ජීවන මාර්ග පහසුකාරක ආර්. එම්. ජයවර්ධන - මොනරාගල දිස්ත්‍රික්කයේ ගම නැඟුම සමාගම්ව ජීවන මාර්ග සංවර්ධනය කිරීමට යොමුවී තිබෙනවා. ආර්ථික සංවර්ධන අමාත්‍යාංශය මේ සඳහා ප්‍රතිපාදන ලබාදී තිබෙනවා. ගොවියන්ගේ ආකල්ප සංවර්ධනයක් ඇති කිරීම සඳහා ජී. ඩී. චූල චම්පිකගේ වගා ක්‍රමය ඉතාම වැදගත්. සෑම ගම නැඟුම, දිවි නැඟුම වැඩසටහන සමඟ බද්ධ වෙලා සෑම නිවසකටම චූල චම්පිකගේ සරළ වගා ආදර්ශන භාවිතා කිරීමට උපදෙස් ලබා දෙනවා. ඒ තුළින් ජාතික නිෂ්පදානය වැඩි කිරීමට ගම නැඟුම සාමාජිකයින් උනන්දු කරනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>31</day>
    </date>
    <link>http://www.dinamina.lk/2011/05/31/_art.asp?fn=s1105311</link>
    <topic>ශ්‍රී ලංකාවට ඉනිමක සහ ලකුණු 14ක අන්ත පරාජයක්</topic>
    <author/>
    <content>එංගලන්තයේ වේග හා දඟ පන්දු ප්‍රහාරයන්ට ඉතාමත් ලජ්ජාසහගත අයුරින් යටත් වූ තිලකරත්න ඩිල්ෂාන්ගේ කණ්ඩායම ඊයේ ඉනිමක හා ලකුණු 14 ක අන්ත පරාජයක් ලැබීය.වේල්ස් හි කාඩිෆ් අගනුවර පැවැති ශ්‍රී ලංකාව හා එංගලන්තය අතර පළමු ටෙස්ට් තරගයෙන් ශ්‍රී ලංකාවට අත්වූයේ අපකීර්තිමත් පරාජයකි. තරගයේ පස්වැනි හා අවසාන දිනය වූ ඊයේ සවස තේ පානයෙන් පසුව ශ්‍රී ලංකා ක්‍රීඩකයන්ගේ සිතෙහි සමාධිය සම්පූර්ණයෙන් ම බිඳ වැටුනු අතර ඕවර 12 යි පන්දු 4 ක් ඇතුළත ඉනිම පුපුරා කඩා වැටෙමින් ශ්‍රී ලංකා පිලේ අවසන් කඩුලු 8 ලකුණු 49කට බිඳ වැටිණි.එංගලන්ත වේග පන්දු යවන්නන් වන ක්‍රිස් ට්‍රෙම්ලට් ලකුණු 44කට කඩුලු 4ක්ද ස්ටුවර්ට් බ්‍රෝඩ් ලකුණු 21කට කඩුලු 2ක්ද, පිට දඟ පන්දු යවන ග්‍රෑම් ස්වෝන් ලකුණු 16කට කඩුලු 4ක්ද බිඳ හෙලූහ.ශ්‍රී ලංකා දෙවැනි ඉනිම පැයක් හා මිනිත්තු 57කට පමණක් සීමා විය. එම ඉනිමේ වැඩිම ලකුණු වාර්තා වූයේ තිසර පෙරේරාගෙනි. ඒ, ලකුණු 20කි. ශ්‍රී ලංකා දෙවැනි ඉනිම ඕවර 24.4ක් ඇතුළත මුළු ලකුණු 82කට අවසන් විය.මහේල ජයවර්ධන (15) හා ප්‍රසන්න ජයවර්ධන (3) ට්‍රෙම්ලට්ගේ පන්දුවලට සවස තේ පානයෙන් පසුව ගොදුරු වූ අතර කුමාර් සංගක්කාර (14), තිලාන් සමරවීර (0), ෆාවීස් මහරුෆ් (0) හා රංගන හේරත් (3) ස්වෝන්ගේ දඟ පන්දුවලට බිලි වූහ. බ්‍රෝඩ් විසින් තිසර පෙරේරා (20) සහ සුරංග ලක්මාල් (0) දවාලනු ලැබීය.ශ්‍රී ලංකා දෙවැනි ඉනිමේදී ආරම්භක පිතිකරුවන් දෙදෙනා ම මුළු ලකුණු සංඛ්‍යාව 10 ක් වන විට ඊයේ දැවී ගියහ. ඉනිමේ දෙවැනි ඕවරයේ අවසන් පන්දුවට ‘ස්ලිප්’හි පන්දු රකිමින් සිටි ඇන්ඩෲ ස්ට්‍රාවුස් වෙත උඩ පන්දුවක් දෙමින් තරංග පරණවිතාන ලකුණු නොලබා ම දැවී ගිය අතර තිලකරත්න ඩිල්ෂාන් සිවුවනි ඕවරයේදී පන්දු යවන්නා අතටම පෙරළා උඩ පන්දුවක් ලබා දෙමින් ලකුණු 10කට දැවී ගියේය. වේග පන්දු යවන ක්‍රිස් ට්‍රෙම්ලට් මේ කඩුලු දෙක ම ලබා ගත්තේ පන්දු තුනක් ඇතුළතය.සවස තේ පානය සඳහා තරගය නතර කරන විට ශ්‍රී ලංකාව කඩුලු 2කට ලකුණු 33ක් ලබා ගෙන සිටියේය.පෙරේදා සිවුවැනි දින තරගය නතර කරන විට එංගලන්තය සිය පළමු ඉනිම වෙනුවෙන් කඩුලු 5 ක් දැවී ලකුණු 491 ක් රැස්කර ගෙන සිටියේය. ඉයන් බෙල් නොදැවී ලකුණු 98 ක් ලබා ගෙන සිටි අතර ඔයින් මෝගන් නොදැවී ලකුණු 14 ක් රැස්කර ගෙන සිටියේය.කාඩිෆ් තරග බිම පෙරේදා වර්ණවත් වූයේ ජොනතන් ට්‍රොට්ගේ ද්විත්ව ශතකයෙනි. එංගලන්තයේ වීරයෙක් බවට පත්වූ ඔහු කාඩිෆ් ක්‍රිකට් පිටියේ ද්විත්ව ශතකයක් වාර්තා කළ ප්‍රථම ටෙස්ට් පිතිකරුවා බවටද පත්විය. පැය අට හමාරක ‘මැරතන්’ ඉනිමක නිරත වූ ඔහු පන්දු 409 ක ට මුහුණ දෙමින් ලකුණු 203 ක් ලබා ගත් අතර හතරේ පහර 17 ක් ඔහුගේ ඉනිමට ඇතුලත් විය. මෙය, ශ්‍රී ලංකාවට එරෙහිව එංගලන්ත පිතිකරුවෙක් වාර්තා කළ වැඩිම ලකුණු ප්‍රමාණය විය. ට්‍රොට් පෙරේදා ලබා ගත්තේ ඔහුගේ දෙවැනි ටෙස්ට් ද්විත්ව ශතකයයි. නායක තිලකරත්න ඩිල්ෂාන් එවූ පන්දුවක් කෙලින් ම කඩුල්ලේ වැදීමෙන් ඔහු මුළු ලකුණු 465 දී පස්වැනි කඩුල්ල ලෙසින් දැවී ගියේය.ඊයේ තරගයටද වර්ෂාව හරස් වූ අතර මේ හේතුවෙන් තරගය ආරම්භ වූයේ පස්වරු 3,00 ට ය. ෆාවිස් මහරුෆ් විසින් පළමු ඕවරය යැවීමෙන් පසුව තිසර පෙරේරා යැවූ දෙවැනි ඕවරයේ අවසන් පන්දුවට ‘ස්ලිප්’ හා ‘ගලී’ අතරින් ‘තර්ඩ් මෑන්’ කලාපයට හතරේ පහරක් එල්ල කරමින් ඉයන් බෙල් ඔහුගේ 13 වැනි ටෙස්ට් ශතකය සම්පූර්ණ කළ සැනිණ් එංගලන්තය ඔවුන්ගේ පළමු ඉනිම නතර කළේය. එංගලන්තය කඩුලු 5කට ලකුණු 496ක් රැස්කර ගත් අතර ඒ අනුව ඔවුන් ශ්‍රී ලංකාවට වඩා ලකුණු 96කින් පළමු ඉනිමේ ඉදිරියෙන් සිටියහ. පැය තුන හමාරක් කඩුල්ලේ රැඳී සිට පන්දු 159කට මුහුණ දුන් බෙල් එංගලන්ත ඉනිමේ එක ම හයේ පහර සහ හතරේ පහර 11 ක් සමග නොදැවී ලකුණු 103 ක් ලබා ගත්තේය.ශ්‍රී ලංකාව පළමු ඉනිම – 400 (ඕවර 118.4) ප්‍රසන්න ජයවර්ධන 112, තරංග පරණවිතාන 66, තිලාන් සමරවීර 58, තිලකරත්න ඩිල්ෂාන් 50, තිසර පෙරේරා 25, රංගන හේරත් 25 (ජේම්ස් ඇන්ඩර්සන් 66 / 3, ග්‍රෙහැම් ස්වාන් 78 / 3)එංගලන්තය පළමු ඉනිම 496/5 (ඕවර් 155) ඉනිම අත්හිටුවන ලදී - ජොනතන් ට්‍රොට් 203, ඇලිස්ටෙයාර් කුක් 133, ඉයන් බෙල් නොදැවී 103 (තිලකරත්න ඩිල්ෂාන් 60/1, අජන්ත මෙන්ඩිස් 66/1 සුරංග ලක්මාල් 68/1, ෆාවිස් මහරූෆ් 92/1, රංගන හේරත් 115/1)ශ්‍රී ලංකාව දෙවැනි ඉනිම - 82 ඕවර (24.4) තිසර පෙරේරා 20, මහේල ජයවර්ධන 15 (ග්‍රෙහැම් ස්වාන් 16/4, ක්‍රිස් ට්‍රෙම්ලට් 40/4, ස්ටුවර්ට් බ්‍රෝඩ් 21/2)ශ්‍රී ලංකාව හා එංගලන්තය අතර පැවැත්වීමට නියමිත ජාත්‍යන්තර එක්දින ක්‍රිකට් තරගමාලාව සඳහා ශ්‍රී ලංකා ආරම්භක පිතිකරු උපුල් තරංගගේ සහභාගිත්වය පිළිබඳව ශ්‍රී ලංකා – එංගලන්ත පළමු ටෙස්ට් තරගය වාර්තා කිරීම පිණිස වේල්ස් හි කාඩිෆ් අගනුවර ක්‍රීඩාංගණයට පැමිණ සිටි මාධ්‍යවේදීන් අතර කතාබහට ලක්විණි.2011 ලෝක කුසලාන ක්‍රිකට් තරගාවලියේදී උපුල් තරංග තහනම් ශරීර උත්තේජන භාවිතා කළ බවට තහවුරු වී ඇතැයි ශ්‍රී ලංකාවේ පුවත්පතක පළවූ බවට මෙහි පුවත්පතක් විසින් වාර්තා කර තිබීම මේ කතාබහ ඇති වීමට හේතු වී තිබේ.මේ අනුව, ළඟ එන ශ්‍රී ලංකාව හා එංගලන්තය අතර තරග පහකින් සමන්විත එක්දින තරගමාලාව සඳහා වන ශ්‍රී ලංකා කණ්ඩායමට ආරම්භක වමත් පිතිකරු උපුල් තරංග ඇතුලත් කෙරේවිද නැද්ද? යන කාරණාව සම්බන්ධයෙන් එංගලන්ත මාධ්‍යවේදීන් තුළ කුතුහලයක් හටගෙන තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>31</day>
    </date>
    <link>http://www.dinamina.lk/2011/05/31/_art.asp?fn=s1105312</link>
    <topic>තරංගට එල්ල වූචෝදනාව විමසුමටත්‍රිපුද්ගල කමිටුවක්</topic>
    <author>පි‍්‍රන්ස් ගුණසේකර</author>
    <content>ශ්‍රී ලංකා ආරම්භක පිතිකරු උපුල් තරංගට ජාත්‍යන්තර ක්‍රිකට් කවුන්සිලයෙන් එල්ලවී ඇති තහනම් උත්තේජන චෝදනාව විමර්ශනය කිරීමට ත්‍රි පුද්ගල කමිටුවක් ක්‍රීඩා ඇමැති මහින්දානන්ද අළුත්ගමගේ මහතා ඊයේ නම් කළේය.ක්‍රීඩා අමාත්‍යංශ ලේකම් උදය සෙනෙවිරත්න, ක්‍රීඩා වෛද්‍ය ඒකකයේ අධ්‍යක්‍ෂ ජෙනරාල් ජාතික තහනම් උත්තේජන කමිටුවේ සභාපති විශේෂඥ වෛද්‍ය ගීතාංජන මෙන්ඩිස් හා ජාතික ක්‍රීඩා සභාවේ සභාපති විශේෂඥ වෛද්‍ය මයියා ගුණසේකර යන මහත්වරු මේ විමර්ශන කමිටුවට පත්කොට ඇත.එම විමර්ශන කමිටුව මගින් ඉදිරි දින කිහිපයේදී උපුල් තරංගගෙන් ප්‍රකාශයක් ලබාගැනීමට නියමිතය. පසුගිය ලෝක කුසලාන තරගාවලියේ එංගලන්තයට එරෙහි අවසන් පූර්ව තරගයේදී ලබාගත් මූත්‍රා සාම්පලයක තහනම් ශරීර උත්තේජන අඩංගු බවට අයි. සී. සී ය චෝදනා එල්ලකර තිබුණි. කෙසේ වුවද එම තහනම් උත්තේජන සංඝටකය එතරම් භයානක උත්තේජනයක් නොවන බවට වාර්තාවේ.ටෙස්ට් තරග 15කට හා එක්දින තරග 121කට සහභාගිවී ඇති උපුල් තරංග 2005 වසරේ සිට ශ්‍රී ලංකා පිලට එක්ව සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>31</day>
    </date>
    <link>http://www.dinamina.lk/2011/05/31/_art.asp?fn=s1105313</link>
    <topic>ගුවන් හමුදාව 3-2 කින් පරදවාරත්නම් අර්ධ අවසන් වටයට</topic>
    <author>පි‍්‍රන්ස් ගුණසේකර</author>
    <content>හොල්සිම් එෆ්. ඒ. කුසලාන පාපන්දු තරගාවලියේදී ගුවන් හමුදාව ගෝල් 3-2 කින් පරදවා රත්නම් ක්‍රීඩා සමාජය අර්ධ අවසන් පූර්ව වටයට සුදුසුකම් ලබා ගත්තේය.කැලණිය ක්‍රීඩා සංකීර්ණ ක්‍රීඩාපිටියේ පැවැති මේ තරගයේ ප්‍රථම භාගයේදී ගෝල් 2-0 ක් ලෙස රත්නම් පිල ඉදිරියෙන් සිටියේය.එහෙත් දෙවැනි භාගයේදී ගුවන් හමුදා ක්‍රීඩකයෝ ගෝල් 2 ක් ලැබූ අතර අවසන් මිනිත්තුවේදී රත්නම් ප්‍රහාරක වලල්ලේ ක්‍රීඩක එම්. යෝගරාජ රත්නම් ජය තහවුරු කරමින් ගෝලයක් ලබා ගත්තේය. මේ තරගය ඉතා උණුසුම් ලෙස පැවැති අතර රත්නම් ක්‍රීඩකයන් 6 ක් හා ගුවන් හමුදා ක්‍රීඩකයන් දෙදෙනකු කහ කාඩ්පත් අවවාද ලැබූහ.නිව් යංග්ස්ට ජයවෙන්නප්පුවේ සුපුරුදු ක්‍රීඩාංගණයේ පැවැති තරගයේ වැඩි වාසි අත්කර ගත් වෙන්නප්පුව නිව් යංග්ස් පිල දඬුවම් පහර මගින් රිනවුන් ක්‍රීඩා සමාජය පරාජය කළේය.තරගයේ නියමිත කාලයේදී දෙපිලම ගෝල් වාර්තා කිරීමට සමත් නොවීය.සෝන්ඩර්ස් ඉවතටවිශිෂ්ඨ ක්‍රීඩා විලාශයක් පෙන්නුම් කරමින් සෝන්ඩර්ස් පිල නියමිත කාලයේදී තරගය ගෝල් වාර්තා නොකර සම කර ගත්තද දඬුවම් පහර පිරිනැමීමේදී අසාර්ථක වී තරගාවලියෙන් ඉවතට ගියේය. සිටි ලීග් පිටියේ පැවැති සෝන්ඩර්ස් - නාවික හමුදාව අතර තරගයේ දී දඬුවම් පහරින් පරාජය වූ සෝන්ඩර්ස් පිල එෆ්. ඒ. කුසලානය වැඩිම වාර ගණනක් දිනා සිටි කණ්ඩායමකි.යුද හමුදාවට 3-1 ක ජයක්ඕල්ඩ් බෙන්ස් හා යුද හමුදාව අතර තරගයේ ප්‍රථම භාගය ගෝල් 1-1 ක් ලෙස සම වුවද දෙවැනි භාගයේදී යුද හමුදාව තවත් ගෝල් දෙකක් ලබා ජය තහවුරු කර ගත්තේය.දොන් බොස්කොට ජයපි‍්‍රමියර් ලීග් සූරතාව දිනා සිටින දොන් බොස්කෝ ක්‍රීඩා සමාජය ගෝල් 4-2 කින් කොළඹ ක්‍රීඩා සමාජය පරාජය කළේය. බොස්කෝ පිලට ප්‍රබල තර්ජනයක් එල්ල කළ කොළඹ ක්‍රීඩකයෝ තරගයේ ප්‍රථම භාගය නිමා කරද්දී ගෝල් 1-1 ක් ලෙස තරගය සමකර ගෙන තිබුණි.පොලිසියට 3-1 ක ජයක්නාරාහේන්පිට ශාලිකා ක්‍රීඩාපිටියේ පැවැති පොලිස් ගමනා ගමන ක්‍රීඩා සමාජ අතර තරගයේදී ගෝල් 3-1 ක ජයක් පොලිස් පිලට හිමිවිය. තරගයේ පළමු භාගයේදී දෙපිලම ගෝල් 1 බැගින් ලබා සිටියහ.බ්ලූස්ටාර් ඉදිරියටකළුතර වර්නන් ප්‍රනාන්දු ක්‍රීඩාංගණයේ පැවැති බ්ලූස්ටාර් - ජාවාලේන් අතර තරගයේදී ගෝල් 1-0 ක ජයක් බ්ලූස්ටාර් පිලට හිමි විය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>31</day>
    </date>
    <link>http://www.dinamina.lk/2011/05/31/_art.asp?fn=s1105314</link>
    <topic>සිවිල් ආරක්‍ෂකපිලට ජයක්</topic>
    <author>මාතර විශේෂජයා වික්‍රම සුරේන්ද්‍ර</author>
    <content>එෆ්. ඒ. කුසලාන පාපන්දු තරගාවලියේ තවත් තරගයක් සති අන්තයේදී මාතර උයන්වත්ත ජර්මන් ශ්‍රී ලංකා පාපන්දු ක්‍රීඩාංගණයේදී පැවැත්විණි. එම තරගයේ 2 – 0ක පහසු ජයක් ලබා ගැනීමට සමත් වූයේ සිවිල් ආරක්‍ෂක බලකා පාපන්දු කණ්ඩායමයි. එම කණ්ඩායමේ නුවන් පි‍්‍රයංකර හා එස්. සාරංග යන ක්‍රීඩකයෝ ජයග්‍රාහී තම පිලට එම ගෝල් දෙක ලබා දුන්හ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>31</day>
    </date>
    <link>http://www.dinamina.lk/2011/05/31/_art.asp?fn=s1105315</link>
    <topic>මුලතිව් නගරයේ ක්‍රීඩා සංවර්ධනය කිරීමට  ක්‍රීඩා භාණ්ඩ</topic>
    <author/>
    <content>මුලතිව් නගරයේ ක්‍රීඩා සංවර්ධනය කිරීම උදෙසා ක්‍රීඩා ඇමැති මහින්දානන්ද අළුත්ගමගේ මහතා පසුගියදා ක්‍රීඩා භාණ්ඩ පරිත්‍යාග කළේ ය. එම අවස්ථාවට පාර්ලිමේන්තු මන්ත්‍රී ශ්‍රී රංගා මුලතිව් දිසාපති ඇතුළු පිරිසක්ද සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>31</day>
    </date>
    <link>http://www.dinamina.lk/2011/05/31/_art.asp?fn=s1105316</link>
    <topic>ජාතික පාසල් හොකී කාන්තාසූරතාව මහනුවර ඒකාබද්ධ පිලට</topic>
    <author>අසෝක හිඳගොඩමාතලේ දිසා විශේෂ</author>
    <content>ශ්‍රී ලංකා පාසල් හොකී සංගමය වාර්ෂිකව සංවිධානය කරන 44 වන වරටත් පැවති ඒකාබද්ධ පාසල් ජාතික හොකී සූරතාවලියේදී මෙවර 2011 වසරේ බාලක සම සූරතාවය මාතලේ සහ කොළඹ ඒකාබද්ධ පාසල් කණ්ඩායම් විසින්ද, බාලිකා සූරතාවය මහනුවර ඒකාබද්ධ පාසල් කණ්ඩායම විසින්ද හිමිකර ගත්හ.දිවයිනේ පාසල් හොකී සංගම් නියෝජනය කරමින් මෙහිදී ඒකාබද්ධ පාසල් කණ්ඩායම් බාලක 11ක් සහ බාලිකා 8ක් තරග වැදුණි. මෙම තරගාවලිය මාතලේ එඩ්වඩ් හොකී ක්‍රීඩාංගණයේදී පැවැත්විණි.බාලක අවසන් මහා තරගයේදී මාතලේ සහ කොළඹ ඒකාබද්ධ පාසල් කණ්ඩායම් සම දක්‍ෂතා දක්වමින් සම සූරතාවයට හිමිකම් කීය. නියමිත තරග කාලය තුළද, පසුව ලබාදෙන ලද අමතර කාලය තුළද කිසිදු ගෝලයක් වාර්තා කිරීමට දෙපිළම සමත් නොවිණි. බාලක සම සූරතාවයට හිමිකම් කී මාතලේ ඒකාබද්ධ පාසල් පිල මාතලේ විජය විදුහලේ අමිල රත්නසිරි විසින්ද, කොළඹ ඒකාබද්ධ පාසල් පිල කොළඹ නාලන්ද විදුහලේ චින්තක දිල්ෂාන් විසින්ද මෙහෙයවූහ.බාලිකා අවසන් මහා තරගයේදී මාතලේ ඒකාබද්ධ පාසල් පිල පරදා ගෝල් 2 – 1 ජයක් ලැබීමට මහනුවර ඒකාබද්ධ පාසල් පිල සමත් විය. මහනුවර පිල වෙනුවෙන්, මනෝවිද්‍යා රත්නායක සහ ලක්මිණි විජේසුන්දර විසින් ජයග්‍රාහී ගෝල දෙක වාර්තා කළහ. මාතලේ පිල වෙනුවෙන් එකම ගෝලය වාර්තා කළේ සදරවුනි ජයරත්න විසිනි. සූරතාවය දිනාගත් මහනුවර පිල ලක්මිණි විජේසුන්දර විසින්ද, අනුසූරතාවය දිනාගත් මාතලේ පිල කුසන්තිකා තේමියදාස විසින්ද මෙහෙය වූහ.බාලක තෙවන ස්ථානය සඳහා මහනුවර ඒකාබද්ධ - වෙන්නප්පුව ඒකාබද්ධ පාසල් පිල අතර තරගයේදී දඬුවම් පහර ගෝල් 5 – 0ක ජයක් වෙන්නප්පුව පිලට හිමිවිය. බාලිකා තෙවන ස්ථානය සඳහා මහනුවර වයිට්ස් පිල සහ කොළඹ රෙඩ්ස් පිල අතර පැවති තරගයේදී ගෝල් 1 – 0ක ජයක් කොළඹ පිලට හිමිවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>31</day>
    </date>
    <link>http://www.dinamina.lk/2011/05/31/_art.asp?fn=f1105311</link>
    <topic>ඊ.ටී.එෆ්-පැන්ෂන්දෙකම දෙනවනම්;කවුද අකමැති</topic>
    <author>සංවාද සටහන චන්දිමා එදිරිමාන්න ඡායාරූප රොෂාන් පිටිපන</author>
    <content>* පෞද්ගලික අංශයේ සේවක සේවිකාවන් සඳහා යෝජිත විශ්‍රාම වැටුප් යෝජනා ක්‍රමය පිළිබඳ ඔබේ ආකල්පය කුමක්ද ?එය බොහොම හොඳ වැඩක්. රාජ්‍ය අංශයේ සේවක සේවිකාවන් විශ්‍රාම ලබල ලබන වරප්‍රසාදයට සමාන වරප්‍රසාදයක් පෞද්ගලික අංශයේ සේවක සේවිකාවන්ටත් යෝජිත විශ්‍රාම වැටුප් ක්‍රමය හරහා හිමි වෙනවා.අප රටේ පෞද්ගලික අංශයේ සේවය කරන බොහෝ පිරිසකට තම විශ්‍රාම කාලය ගත කිරීම සිදුව තිබෙන්නේ බොහෝ දුක සේයි. ඇතැම් විට ඔවුන්ට විශ්‍රාම දිවියකුත් නැති තරම්. ඒත් රාජ්‍ය අංශයේ සේවක සේවිකාවන්ට එහෙම නැහැ. ඒ අය තම විශ්‍රාම වයස සපුරලා විශ්‍රාම ගිය පසු සෑම මසකම නිශ්චිත ආදායමක් තම විශ්‍රාම වැටුප ලෙස උපයනවා. ඔන්න ඔය පරතරය පියවීම සඳහා තමයි අතිගරු ජනාධිපතිතුමාගේ සංකල්පයක් අනුව පෞද්ගලික අංශය සඳහාත් විශ්‍රාම වැටුප් යෝජනා ක්‍රමයක් ඇරඹීමට තීරණය වුණේ. පැහැදිලිවම මේ යෝජනා ක්‍රමය පෞද්ගලික අංශයේ සේවක සේවිකාවන්ගේ විශ්‍රාම දිවිය සැපවත් කරවන සමාජ ආරක්ෂණ ප්‍රතිලාභ යෝජනා ක්‍රමයක් හැටියටයි මම නම් දකින්නේ.* ඔබේ කත්සේරුව අනුව යෝජිත විශ්‍රාම වැටුප් ක්‍රමය මඟින් කොයිතරම් පිරිසකට සෙත සැලසෙනවාද ?දෙකෝටියකට ආසන්න ජනතාවක් වෙසෙන අප රටේ තම සැන්ඳෑ සමයේ විශ්‍රාම වැටුපක් ලබමින් ගත කරන්නට දැනට අවස්ථාව ලැබී ඇත්තේ හාරලක්ෂ හැත්තෑහය දහසකට ආසන්න වුණු රාජ්‍ය සේවයේ සේවය කළ පිරිසකට පමණයි.ඒත් මෙම නව විශ්‍රාම වැටුප් යෝජනා ක්‍රමය ආරම්භ වූ පසු ලක්ෂ හැට පහක එනම් මිලියන 6.5 ක් පෞද්ගලික අංශයේ සේවය කරන පිරිසකට සෙත සැලසෙනවා.* මෙම විශ්‍රාම වැටුප් යෝජනා ක්‍රමයෙන් විදේශගත ශ්‍රී ලාංකික ශ්‍රමිකයන්ට මෙන්ම ස්වයංරැකියාවල නිරත ශ්‍රී ලාංකික පුරවැසියන්ටද විශ්‍රාම වැටුප් ප්‍රතිලාභ ලබා ගත හැකිද ?ඔව්. එය විශේෂයෙන්ම සඳහන් කළ යුතුයි. මෙම විශ්‍රාම වැටුප් ක්‍රමය ආරම්භයේ දී යෝජනා වුණේ විදේශගත ශ්‍රී ලාංකිකයන්ට වගේම ස්වයං රැකියාවල නියුක්ත ශ්‍රී ලාංකික පුරවැසියන්ටද විශ්‍රාම වැටුපක හිමිකම ලබා දීමටයි. ඒ සංකල්පය වඩාත් පුළුල් වී තමයි සමස්ත පෞද්ගලික අංශයටම විහිද යන පරිදි මේ නව විශ්‍රාම වැටුප් යෝජනා ක්‍රමය සකස් වුණේ.* ඇතැම් වෘත්තීය සමිති හා ඇතැම් දේශපාලන පක්ෂ මේ නව විශ්‍රාම වැටුප් යෝජනා ක්‍රමය දැඩි ලෙස විවේචනය කරනවා. ඔබ ඔය කියන විදිහට මේ විශ්‍රාම වැටුප් යෝජනා ක්‍රමයෙන් ඔය තරම් පිරිසකට සෙත සැලසෙනවා නම් වෘත්තීය සමිති හා දේශපාලන පක්ෂ ‘මේ විශ්‍රාම වැටුප එපා’ කියමින් අවි අමෝරා ගෙන සටනට පිවිසේවිද ?අපේ රටේ හැමදාම හොඳ දෙයක් කරන්නට ගිය විට ඒ සඳහා විවේචන බාධක එල්ල වුණු බවට ඉතිහාසය සාක්ෂියි. සේවක අර්ථ සාධක අරමුදල හඳුන්වා දෙන්නට යන විටත් ඔය කියන විදිහේම විවේචන, බාධක, එල්ල වුණා.ඒත් ජනාධිපතිතුමාගේ හා රජයේ අරමුණු ඉතා පිවිතුරු එකක්. සමාජයට බරක් නැති විශ්‍රාමික පුරවැසියෙක් බිහි කිරීමට මේ නව යෝජනා ක්‍රමය තුළින් අනගි අවස්ථාවක් උදාවී තිබෙනවා. මෙය මේ රටේ ආර්ථික ප්‍රගමනයටත්, සංවර්ධනයටත් විශාල රුකුලක්. පිටිවහලක්.ඒ වගේම තමයි බොහෝ විට අද මේ විවේචන විරුද්ධතා එල්ල කරන අයටම පසුකාලීනව මේ යෝජනා ක්‍රමයේ ප්‍රතිලාභ ලබන්නට සිදු වෙනවා නොඅනුමානයි.* මේ විශ්‍රාම වැටුප් ක්‍රමය ක්‍රියාත්මක කිරීම පැවරී ඇත්තේ කවර ආයතනයකටද ?දැනට මේ සම්බන්ධව කෙටුම්පත් කර ඇති පනත මා ඉතා ගැඹුරින් අධ්‍යයනය කර බැලුවා. ඒ අනුව දැන ගන්නට ලැබුණේ කම්කරු කොමසාරිස් ජනරාල් හරහා මෙකී ක්‍රමය ක්‍රියාත්මක වන බවයි.* පෞද්ගලික අංශය සඳහා යෝජිත විශ්‍රාම වැටුප් යෝජනා ක්‍රමය විවේචනය කරන පිරිස පවසන්නේ නව ක්‍රමය ආරම්භ වූ විට සේවකයාට දැනට ලැබෙන ඊ. ටී. එෆ්. හා ඊ. පී. එෆ්. ප්‍රතිලාභද අහිමි වන බවයි. එය සත්‍යයක්ද ?බොහෝ දෙනෙක් මේ විවේචන කරන්නේ හරි හැටි කරුණු කාරණා සොයා බලා නෙමෙයි. ඊ. ටී. එෆ්., ඊ. පී. එෆ්. ප්‍රතිලාභ වලට කිසිම හානියක් නොවන පරිදි තමයි මේ ක්‍රමය හඳුන්වා දීලා තියෙන්නේ. මේ අනුව පෞද්ගලික අංශයේ සේවකයකුට තම විශ්‍රාම දිවිය කාටවත් කරදරයක් හිරිහැරයක් නොවන පරිදි ගත කිරීමට අවශ්‍ය පසුබිම මේ ක්‍රමය හරහා සකස් කර දී ඇති බව ඉතා පැහැදිලිව කියන්න පුළුවන්.* සමහර පිරිස් මේ විශ්‍රාම වැටුප් යෝජනා ක්‍රමය ක්‍රියාත්මක කිරීමට ආණ්ඩුවට මේ තරම් හදිස්සියක් ඇත්තේ ඇයි දැයි ප්‍රශ්න කරනවා. ඔබට ඒ ගැන අවබෝධයක් තිබෙනවාද ?මේ ගැන බොහෝ සාකච්ඡා තිබුණා. ජනාධිපතිතුමා හා ආණ්ඩුව හැම විටම නියමිත අවස්ථාවදී නිවැරදි තීන්දු තීරණ ගන්න නිසා මේ ක්‍රමය මේ කාල සීමාව තුළ දී හඳුන්වාදීමේ උවමනාවක් ජනාධිපතිතුමාට හා ආණ්ඩුවට තිබෙන බව මා විස්වාස කරනවා.ඒ වගේම බොහෝ පිරිස් තම විශ්‍රාම දිවිය ගත කරන්නේ ඉතා දුක් ගැහැට මධ්‍යයේ. බොහෝ විට තම දරුවන්ට පවා බරක් වෙනවා. මේ තත්ත්වය පිළිබඳ ගරු ජනාධිපතිතුමාට හොඳ දැක්මක් තිබුණා. ඒ නිසා තමයි මෙවැනි ක්‍රමයක් හඳුන්වා දෙන්නට එතුමා උනන්දු වූයේ’* නව විශ්‍රාම වැටුප් යෝජනා ක්‍රමයෙන් සේවකයාට ලැබෙන සහන ගැන ඔබට විග්‍රහයක් කළ හැකිද ?ඔව් මේ ක්‍රමය යටතේ අවුරුදු තිහක් පමණ දිර්ඝ සේවාවක් ඇති අයකුට ඔහු හෝ ඇය අවුරුදු දහයක් තුළ ලැබූ දළ වැටුපෙන් සියයට හැටක් විශ්‍රාම වැටුප ලෙස හිමි වෙනවා. අවුරුදු දහයත් විස්සත් අතර කාලයක් සේවය කළ අයකුට තමන් ලැබූ දළ වැටුපෙන් සියයට තිහක්ද, අවුරුදු දහයක සේවා කාලයක් සම්පූර්ණ කළ අයකුට තමන් ලැබූ දළ වැටුපෙන් සියයට පහළොවක්ද විශ්‍රාම වැටුප වශයෙන් හිමි වෙනවා.ඒ වගේම තමයි මේ විශ්‍රාම වැටුප් ක්‍රමය ආරම්භ වුණා කියලා ඊ. ටී. එෆ්., ඊ. පී. එෆ්. ප්‍රතිලාභ අහිමි කර නැහැ. එයත් මෙහි තිබෙන විශේෂ ලක්ෂණයක්. ඒ වගේම විශ්‍රාම වැටුප ලබමින් සිිටි විශ්‍රාමිකයා මිය ගිය හොත් ඒ වැටුප බිරිදට හෝ දරුවන්ටත් ලබා ගත හැකියි.* පසුගිය මැයි 01 වැනිදා සිට නව විශ්‍රාම වැටුප සේවකයාට ලබාදීම රජයේ අරමුණ වුවත් අධිකරණ ක්‍රියාමාර්ග නිසා එය කල් ගියා. දැන් මේ විශ්‍රාම වැටුප පෞද්ගලික අංශයේ සේවකයාට ලබා දෙන්නේ කවදා සිටද ?ඔබ කියපු විදිහට මැයි පළමුවැනිදා සැමරුණු ලෝක කම්කරු දිනයට සමගාමීව මේ විශ්‍රාම වැටුප සේවකයාට ලබා දෙන්නටයි තීරණය වී තිබුණේ. ඒත් පිරිසක් අධිකරණයට ගිය නිසා එය එදින සිට ක්‍රියාත්මක වුණේ නැහැ. අධිකරණය මේ යෝජනා ක්‍රමය පිළිබඳ පුළුල් හා ගැඹුරු විග්‍රහයක යෙදිලා ඊට සංශෝධන කීපයකුත් එක් කළා. ඒ අනුව දැන් මේ යෝජනා ක්‍රමය ක්‍රියාත්මක කිරීමේ කිසිදු ගැටලුවක් ඇත්තේ නැහැ.ආණ්ඩුවට 2 / 3 ක බලයකුත් තියන නිසා ඉතාම ලේසියෙන් මේ වැඩේ කරන්නටත් පුළුවන්. ඒත් මේ යෝජනා ක්‍රමයේ ගුණ අගුණ පිළිබඳ දැන් සමාජය තුළ ලොකු කතා බහක් ඇතිව තිබෙනවා. එහිදී මේ ක්‍රමය පිළිබඳ සාධාරණ විවේචන වගේම අසාධාරණ විවේචනත් එල්ල වෙනවා. මේ හැම දෙයක් පිළිබඳ ඉතා පරිස්සමෙන් හා සැලකිල්ලෙන් අධ්‍යයනය කරලා පෞද්ගලික අංශයේ සේවක සේවිකාවන් සඳහා ඉහළම ප්‍රතිලාභයක් හිමිවන මෙකී නව විශ්‍රාම වැටුප් යෝජනා ක්‍රමය ඉතා ඉක්මනින්ම ආරම්භ වනු ඇතැයි යන්න තමයි අද හැමෝගෙම විශ්වාසය හා අපේක්ෂාව වී තිබෙන්නේ..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>31</day>
    </date>
    <link>http://www.dinamina.lk/2011/05/31/_art.asp?fn=f1105312</link>
    <topic>මට පෞද්ගලිකඅරමුණුන්‍යාය පත්‍ර නෑ</topic>
    <author>සාකච්ඡා කළේ උදිත ගුණවර්ධන</author>
    <content>* ඔබ පළාත් සභා ඇමැති ධුරයට පත්ව වසරක් ගතව තිබෙනවා. මෙතෙක් පැමිණි දේශපාලන ගමන් මඟ පිළිබඳ පැහැදිලි කිරීමක් කළ හැකිද?මා මුලින්ම මැතිවරණයකට තරග කරන්නේ 1997 වසරදී. ඒ පළාත් සභා මැතිවරණය. එහිදී මට ජයග්‍රහණය කිරීමට තරම් මනාප ප්‍රමාණයක් ලැබුණේ නැහැ. ඒත් වසරකට පසු අපගේ ප්‍රාදේශීය සභාවේ එවකට සභාපතිවරයා වූ කිංස්ලි සරත් මහතා අභාවප්‍රාප්ත වුණා. ඒ පුරප්පාඩුවට මා තමයි පත්වෙන්නේ. මගේ දේශපාලනයේ ගුරුවරයා විදිහට සිහිපත් කළ හැක්කේ එස්. ඩී. ආර්. ජයරත්න හිටපු ඇමැතිතුමායි. ඒ සමඟ කිංස්ලි සරත් මහතාවද සිහිපත් කළ යුතුයි.මට ඇත්තේ දේශපාලන වශයෙන් දුක්බර අතීතයක්. මගේ පියා එක්දහස් නවසිය හැත්තෑව දශකය තුළ ශ්‍රීලනිපයට හිතවත්ව කටයුතු කළ අයෙක්. ඔහු තම මිල මුදල් යානවාහන පවා කැප කළේ ශ්‍රීලනිපය වෙනුවෙන් එහි ප්‍රතිඵලය වුණේ 1977දී එජාපය බලයට පැමිණීමත් සමඟ දරුණු දේශපාලන පළිගැනීම්වලට ලක්වුණා. එහි ප්‍රතිඵලයක් විදිහට ටික කලකින්ම මගේපියා මිය ගියා. ඔහු මිය යද්දි මට අවුරුදු දෙකයි. මේ දේශපාලන ගමන යාමට අවශ්‍ය පන්නරය ලැබුණේ මේ විදිහටයි.* ඔබ තාමත් තරුණයෙකු විදිහටයි දේශපාලනය කරන්නේ. ඔබේ අනාගත දේශපාලන අරමුණු පිළිබඳ පැහැදිලි කළ හැකිද?මගේ දේශපාලනයේ මූලික අරමුණ බවට පත්වෙලා තිබෙන්නේ ජනතාවට සේවය සැලැසීම හා ඔවුනගේ ඕනෑ එපාකම් පිළිබඳ සැලකිලිමත් වීමයි. මගේ දේශපාලනය තුළ යම් ස්ථාවරත්වයක් ඇතිකර ගැනීමට ලැබුණානම් ඒ මගේ ආදරණීය ජනතාව නිසයි. ඒ නිසා මගේ මුළු දේශපාලන ජීවිතයම ජනතාව වෙනුවෙන් කැප කිරීමට සූදානමින් ඉන්නේ. මට පුද්ගලික අරමුණු න්‍යාය පත්‍ර නැහැ. පැවරී ඇති වගකීම ඉහළින්ම ඉටුකිරීම මාගේ වගකීමයි.* ඔබට ලැබී ඇති පළාත් සභා ඇමැති ධුරය හරහා බලාපොරොත්තු වන ආකාරයේ සේවයක් ඉටු කිරීමට පුළුවන් වෙයි කියා ඔබ විශ්වාස කරනවාද?ඇතැම් අය වැරැදි නිගමනවලට එළැඹිලා තිබෙනවා; පළාත් සභාවලින්, මෙහි ඇමැතිධුර මන්ත්‍රීධුරවලින් වැඩක් නැහැ, ඒවාට අවශ්‍ය බලතල නැහැ කියලා, ඒත් ඒ නිගමනය වැරැදියි. පළාත් සභා ක්‍රමය තුළ විශාල වැඩ ප්‍රමාණයක් ප්‍රාදේශීය මට්ටමට ඉටුකළ හැකියි. ඒ නිසා පළාත් සභා ඇමැති ධුරයක්, මන්ත්‍රී ධුරයක් කියන්නේ පළාතට විශාල සේවයක් ඉෂ්ට කළ හැකි තනතුරක්. මට මේ අවුරුද්ද තුළ පමණක් වුණත් විශාල වැඩ ප්‍රමාණයක් ඉටු කිරීමට හැකියාවක් ලැබුණා. ඒ වගේම තවත් විශාල වැඩ ප්‍රමාණයක් සැලැසුම් කිරීමට පුළුවන් වුණා.* ඔබ සඳහන් කළා පළාත් සභා ඇමැති ධුර කාලය තුළ විශාල වැඩ ප්‍රමාණයක් සිදු කළ බවත්, තවත් වැඩ ප්‍රමාණයක් සැලැසුම් කළ බවත්, ඒ පිළිබඳ ඔබට පැහැදිලි කිරීමක් කළ හැකිද?අප පළාත් සභාව මඟින් විශාල වැඩ ප්‍රමාණයක් සිදුකර තිබෙනවා. තවත් ප්‍රමාණයක් සිදු කිරීමට සැලැසුම් කර තිබෙනවා. මෙහිදී අප මූලිකව අවධානය යොමුකරන විෂයය මාර්ග සංවර්ධනය. පළාත් සභාවට පැවරෙන්නේ සී. ඩී. හා ඊ යන ශ්‍රේණිවලට අයත් මාර්ග පද්ධතියයි. මෙහිදී අප මෙම මාර්ගවලින් සැලකිය යුතු ප්‍රමාණයක කාපට් අතුරා තිබෙනවා. මේ කාර්යය සඳහා ආර්ථික සංවර්ධන අමාත්‍යංශය මගින් විශේෂ සහයෝගයක් හා අනුග්‍රහයක් ලබාදෙනවා. අපට මේ වෙද්දි මෙම මාර්ග පද්ධතියෙන් 50% පමණ ප්‍රමාණයක් හොඳ මට්ටමට ගැනීමට පුළුවන්කම ලැබී තිබෙනවා. නගරයේ සහ ප්‍රමුඛපෙළේ මාර්ග පමණක් හැදූ පමණින් ප්‍රදේශයක් සම්පූර්ණයෙන්ම සංවර්ධනය කරන්න බැහැ. ගම් මට්ටමේ මාර්ගත් ප්‍රමුඛ පෙළේ මාර්ගවලට සමගාමීව සංවර්ධනය විය යුතුයි. එහෙම වුණාම තමයි ගමේ මිනිහට තමන්ගේ අස්වැන්න ටික පහසුවටත් ප්‍රමිතියත් සහිතව නගරයට ගෙන ඒමට හැකියාව ලැබෙන්නේ.* එතකොට ධීවර, නිවාස, විදුලිබල වැනි විෂයන් පිළිබඳවත් එම විෂයන් සංවර්ධනය කරන ආකාරය පිළිබඳත් පැහැදිලි කිරීමක් කළ හැකිද?විදුලිබල විෂය ආවරණය කරන පළාත් ඇමැතිවරයා විදිහට විදුලිබල ක්‍ෂේත්‍රය පිළිබඳත් එයින් ලැබෙන ප්‍රතිලාභ පිළිබඳත් සඳහන් කළ යුතුයි. අපට විදුලිය ලබාදිය යුතුව තිබෙන්නේ ජාතික විදුලිය පද්ධතියෙන් විදුලිය ලබාගැනීමට නොහැකි ප්‍රදේශවලට විදුලිය ලබාදීමයි. උදාහරණයක් විදිහට ගනිමු. විදුලි බලය ලබාදීමට හැකි ලයිට් කණු කිහිපයක් යෙදවිය යුතු ස්ථානයක්. එතැනට විදුලි බලය සැපයීමට කටයුතු කරනවා.ඒ වගේම තවත් ප්‍රදේශ තිබෙනවා. ජාතික විදුලිබල පද්ධතියෙන් කෙසේවත් විදුලිය ලබාදිය නොහැකි, ඒ ප්‍රදේශවලට සූර්ය ශක්තිය මඟින් විදුලිය ලබාදීමට කටයුතු කර තිබෙනවා. එයට උදාහරණයක් විදිහට කියන්න පුළුවන් නිකවැරටිය කොටවෙහෙර, කල්පිටිය දූපත් වැනි තැන් ගැන සඳහන් කළ හැකියි. එවැනි තැන්වලට විදුලිය ලබාදිය හැක්කේ සූර්ය ශක්තිය මඟින් පමණයි. අප ඒ සඳහා දැනටමත් ක්‍රියාත්මකවයි ඉන්නේ.ධීවර අමාත්‍යංශය හරහාත් විශාල වැඩප්‍රමාණයක් සිදුකිරීමට සැලැසුම් කර තිබෙන්නේ. අපට පළාත් සභාවක් විදිහට විශාල මුහුදු තීරයක් අයිතියි. ඒ වගේම වැව් රාශියක් තිබෙනවා. මේ ජල පද්ධතිය හරහා ධීවර කර්මාන්තයට විශාල වැඩ කොටසක් ඉටු කිරීමට පුළුවන් කම ලැබෙනවා.* ඒ ගැන වැඩිදුර පැහැදිලි කිරීමක් කළ හැකිද?වයඹ පළාතේ පුත්තලම් දිස්ත්‍රික්කය තුළ ධීවර ප්‍රජාව විශාල ලෙස සිටිනවා. ඔවුන්ගේ වෘත්තීය කටයුතු ඉහළ නැංවීමටත් ඒ සඳහා අවශ්‍ය ගෞරවය හා පහසුකම් ලබාදීමටත් කටයුතු කර තිබෙනවා. ඒ සඳහා අවශ්‍ය ධීවර ආම්පන්න හා යාත්‍රා ලබාදීමටත් ඒ සඳහා අවශ්‍ය මූල්‍ය ආධාර හා ණය ප්‍රමාණ ලබාදීමටත් අප කටයුතු සැලැසුම් කර තිබෙනවා.ඒ වගේම වැව් පද්ධතිය ආශි‍්‍රතව මිරිදිය ධීවර ගම්මාන ඉදිකිරීමටත් ඔවුන්ට අවශ්‍ය සෙසු පහසුකම් ලබාදීමටත් කටයුතු කර තිබෙනවා. එපමණක් නෙවෙයි වයඹ විශ්වවිද්‍යාලය හා එක්ව පාඨමාලාවක් සංවිධානය කිරීමටත් ඒ සඳහා ධීවර දූ පුතුන් යොමුකරවීමටත් සැලැසුම් සකස්කර තිබෙන්නේ. මෙවැනි වැඩසටහනක් පළාත් සභාවක් මගින් සිදු කරන ප්‍රථම අවස්ථාවක් විදිහට හඳුන්වන්න පුළුවන්. මෙම පාඨමාලාව සාර්ථකව හදාරණ ශිෂ්‍යයන්ට එක්දින යාත්‍රාවක් ලබාදීමටත් එහි කටයුතු නිසි විදිහට සිදුකරන අයට බහුදින යාත්‍රාවක් ලබාදීමටත් කටයුතු සැලැසුම් කර තිබෙන්නේ.ඒ වගේම නිවාස අමාත්‍යාංශය මඟින්ද නිවාස ණය ලබාදීම වැනි වැඩපිළිවෙළ ක්‍රියාත්මක කිරීමට කටයුතු කර තිබෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>31</day>
    </date>
    <link>http://www.dinamina.lk/2011/05/31/_art.asp?fn=f1105313</link>
    <topic>නව අරුණලු සිඹිනවයඹ සංවර්ධනය</topic>
    <author>ප්‍රසන්න ගුණවර්ධන ඡායාරූප ඩබ්ලිව්.සී.බී. ප්‍රනාන්දු පුත්තලම සමූහ</author>
    <content>වයඹ පළාත තුළ ප්‍රාදේශීය ලේකම් කොට්ඨාස හතළිස් හයකි. ජනගහණය ලක්ෂ විස්සකට ආසන්නය. ශ්‍රී ලංකාවේ මුළු භූමි ප්‍රමාණයෙන් 12% ක ප්‍රමාණයක් ආවරණය වන අතර භූගෝලීය සමාජීය හා දේශපාලන වශයෙන් වයඹ පළාතට සුවිශේෂ අගයක් එක් කරයි. මෙම පළාත සංවර්ධනය කිරීමටත් අවශ්‍ය යටිතල පහසුකම් ප්‍රමාණයන් ඉහළ නැංවීමටත් ධීවර, නිවාස, ඉදිකිරීම්, මාර්ග සංවර්ධන යන අමාත්‍යාංශ හරහා විශාල පිටුවහලක් සපයයි. එමෙන්ම දළ දේශීය නිෂ්පාදනයෙන් 10.5 ප්‍රමාණයක් ආවරණය කරන්නේද වයඹ පළාතයි.මෙහිදී වඩාත් වැදගත් විෂය පද්ධතිය බවට පත්වන්නේ මාර්ග පද්ධතිය සංවර්ධනය කිරීමත් ඒ සඳහා අවශ්‍ය පහසුකම් සැලසීමයි. මේ අතරින් මාර්ග කිලෝ මීටර් 2300 ක් පමණ පළාත් සභාවේ මාර්ග සංවර්ධන අමාත්‍යාංශ විෂය පථයට අයත්ය. මෙයින් මාර්ග කිලෝ මීටර් 550 ක් බොරලු මාර්ගයන්ය. මෙම මාර්ග අතර ප්‍රාදේශීය සභා මගින් පළාත් සභාවට පවරන ලද මාර්ගයන්ය. එමෙන්ම ජාතික ප්‍රවාහන පද්ධතිය හා ග්‍රාමීය ප්‍රවාහන පද්ධතිය අතර අවශ්‍ය කරන සම්බන්ධිකරණය ඇති කරනු ලබන්නේද පළාත් සභාව මගිනි. මේ තත්ත්වය තුළ මාර්ග සංවර්ධනය සඳහා වයඹ පළාත් සභාව සහ අමාත්‍ය සනත් නිශාන්ත පෙරේරා මහතා මැදහත්ව සිටී.වයඹ පළාත් සභා බල ප්‍රදේශය තුළ ඇත්තේ විවිධාකාර වූත් විෂමවූත් සංවර්ධනයකි. පළාතේ දකුණු කොටස තුළ වැඩි සංවර්ධනයක්ද උතුරු කොටස තුළ හීන සංවර්ධනයක් පවතී. මෙම විෂමතාවය අවම කිරීමට වයඹ පළාත් සභාවේ මාර්ග සංවර්ධන අමාත්‍යාංශය කටයුතු කරමින් සිටී.එමෙන්ම සනත් නිශාන්ත පෙරේරා අමාත්‍යවරයා යටතේ ඇති වයඹ ධීවර ක්‍ෂේත්‍රය තුළ නවෝදයක් ඇති කිරීමටත් සැලැසුම් සහගතව දියුණු කිරීමටත් කටයුතු කර තිබේ. ශ්‍රී ලංකාවේ මත්ස්‍යයන් බහුල දිගු වෙරළ තීරයක් හිමි වයඹ පළාත තුළ සමුදුරට අමතරව වර්ග කිලෝ මීටර් 276 ක කළපු ප්‍රදේශයක්ද සුවිශාල බැව් පද්ධතියක්ද තිබේ. වයඹ වැව් හත්දහසක් අතරින් මිරිදිය මත්ස්‍ය වගාව සඳහා වැව් හත්සියයක් පමණ ඉතාමත් සුදුසු මට්ටමක තිබේ.වයඹ පළාතේ පුත්තලම හලාවත වෙරළ බඩ තීරය තුළ පමණක් ධීවර ගම්මාන 148 පිහිටා ඇති අතර මෙම කර්මාන්තයේ නියැළෙන්නන් හා යැපෙන්නන් හැත්තෑපන්දහසක් පමණ සිටිති. ඔවුන් සාම්ප්‍රදායික හා යාන්ත්‍රික ධීවර කර්මාන්තයේ නියැලෙති. මෙම කර්මාන්තයේ නියැලෙන්නන්ට අවශ්‍ය ආධාර හා ණය ප්‍රමාණ ලබාදීමත් වෘත්තීය වශයෙන් ඔවුන්ගේ ස්ථාවරත්වයට බලපාන කරුණු සඳහා අවශ්‍ය සහයෝගය ලබාදීමත් වයඹ ධීවර අමාත්‍යාංශයේ සැලැසුම වී තිබේ. බහුදින යාත්‍රා එක්දින යාත්‍රා දේශීය වශයෙන් නිෂ්පාදනය කර ධීවර ප්‍රජාව වෙත සහන පදනම මත ලබාදීමට කටයුතු කර තිබේ.එමෙන්ම අපට බොහෝ විට සිහිපත් වන කරුණක් වන්නේ ධීවර කර්මාන්තය මුහුදු ආශි‍්‍රතව පමණක් ක්‍රියාත්මක වන වෘත්තියක් වන බවයි. එහෙත් වයඹ පළාතේදී එය එලෙසින්ම යැයි කියා සඳහන් කිරීම සාධාරණ තත්ත්වයක් නොවේ. වයඹ වැව් පද්ධතිය ආශි‍්‍රත වතු විශාල ලෙස වෘත්තීය ජීවන රටාවක් ගොඩනඟා ගත් ධීවරයෝ සිටිති. එනිසා ඔවුන්ගේ ස්ථිර ජීවන පැවැත්ම තහවුරු කිරීම සඳහා ධීවර ගම්මාන ඇති කිරීමට සැලැසුම් කර තිබේ. මෙහිදී තවත් විශේෂත්වයක් වන්නේ මිරිදිය ධීවරයා තවත් යැපෙන්නෙකු හෝ ආධාර ලබන්නෙකු නොකර අවශ්‍ය මඟපෙන්වීීම හා සහාය පමණක් මිරිදිය ධීවරයා වෙත ලබාදීමයි. මෙහිදී වයඹ පළාත් සභාව මඟින් සිදු කිරීමට සැලැසුම් කරන්නේ මත්ස්‍ය පැටවුන් ධීවර සමිති වෙත ලබාදීමයි. එහිදි සියලු කටයුතු සිදුකරනු ලබන්නේ ධීවර සමිතිය හා පළාත් සභාව අතර අවබෝධයෙන් යුතුව වන අතර මෙහිදී සියලු මඟපෙන්වීම් හා උපදෙස් පළාත් සභා ධීවර අමාත්‍යාංශය විසින් සිදුකරනු ලබයි. එමෙන්ම ළඟදීම වයඹ පළාත සඳහා ධීවර ප්‍රඥප්තියක් ද පළාත් ධීවර අමාත්‍යාංශය විසින් ඇති කිරීමට නියමිතව තිබේ.ඒ සමඟම ප්‍රාදේශීය ධීවර තොටුපොළ සංවර්ධනය හා අලුත් ධීවර තොටුපොළ ඉදිකිරීමද පළාත් සභා ධීවර අමාත්‍යාංශයේ කාර්යභාරය බවට පත්ව තිබේ. එමෙන්ම තෙප්පම්, ඔරු මත්ස්‍ය පෙට්ටි ආදිය පාරම්පරික ධීවරයන් වෙත ප්‍රදානය කිරීමද මෙහි තවත් අංගයක් බවට පත්ව තිබේ.තවද වයඹ ධීවර අමාත්‍යාංශය මඟින් ප්‍රාදේශීය අලුත් අධිකාරියක් පවත්වාගෙන යන අතර බෝට්ටු නිෂ්පාදනය, රෝපණ නිෂ්පාදනය ආදිය සිදුකරන අතර මේ සඳහා වෙනම අධ්‍යක්ෂ මණ්ඩලයක්ද පත්කර තිබේ. ඉදිරියේදී ට්‍රෝලර් ආදී දියුණු යාත්‍රාද මෙහි නිෂ්පාදනය කිරීමට සැලසුම් සකස් කර තිබේ.සනත් නිශාන්ත පෙරේරා අමාත්‍යවරයාට අයත් වන තවත් විෂය පථයක් වන නිවාස හා ඉදිකිරීම් විෂය මඟින්ද පළාතටත් එහි ජනතාවටත් විශේෂ සේවාවක් සැලැසීමට කටයුතු කරමින් සිටී. මෙහිදී රාජ්‍ය උකස් හා ආයෝජන බැංකුව ජනතාවට අවශ්‍ය නිවාස ණය ප්‍රමාණ ලබාදීමට පළාත් අමාත්‍යාංශය කටයුතු කර ඇති අතර ලක්ෂ 5 දක්වා ණය මුදල් ලබාදීමටත් අවශ්‍ය වූ විට සුදුසු පුද්ගලයන් සොයා බලා ද්‍රව්‍යමය ආධාර ලබාදීමටත් කටයුතු කර තිබේ.විදුලිබල විෂය තුළ වර්ධනයක් පෙන්වීමට සනත් නිශාන්ත ඇමැතිවරයාගේ කාලය තුළ හැකියාවක් ලැබී තිබේ. 2005 දී 73% විදුලි ආවරණ ප්‍රදේශ ප්‍රමාණය 2010 වන විට 92% පුළුල් කිරීමට හැකියාව ලැබී තිබේ. පසුගිය වසර තුළ මෙය වඩාත් වේගවත්ව සිදු වී ඇත. මේ අතර පසුගිය වසර තුළදී පමණක් පළාත් විදුලිබල අමාත්‍යාංශය මඟින් රුපියල් කෝටි පහකට අධික විදුලි ව්‍යාපෘති ප්‍රමාණයක් ජනතාව සතු කරදී තිබේ.මේ සියලු කරුණු පිළිබඳ සලකා බලද්දී ධීවර, නිවාස, මාර්ග සංවර්ධන හා විදුලිබල යන ක්‍ෂේත්‍රවල දියුණුව සඳහා හොඳ ආරම්භයක් ලබාදුන් වර්ෂයක් ලෙස සනත් නිශාන්ත පෙරේරා ඇමැතිවරයාගේ වර්ෂයක් වූ ධුර කාලය සැලකිය හැකිය. එම කාලය තුළ සිදු වූ සේවය වයඹ ජනතාවට තවදුරටත් අවශ්‍යව තිබේ. ඒ නිසා අපගේ බලාපොරොත්තු බවට පත්ව ඇත්තේ ඉදිරි සිවු වසර තුළ වයඹ ජනතාවට පුළුල් සේවයක් සැලසීමටත් ජනතා බලාපොරොත්තු මල්ඵල ගැන්වීමටත් සනත් නිශාන්ත පෙරේරා ඇමැතිවරයාට හැකියාව හා ශක්තිය ඇති බවය..</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>31</day>
    </date>
    <link>http://www.dinamina.lk/2011/05/31/_art.asp?fn=f1105314</link>
    <topic>ආගමික දිවියදීඝවාපිය ගොඩනඟන්නමුල්වුණා</topic>
    <author/>
    <content>සත් දෙනෙකුගේ සොයුරු පෙම ලබන්නට වාසනා මහිමය ඇතිව මෙලොව එළිය දුටු මුතුබණ්ඩාර අබේකෝන් ජයසුන්දර, ඇලුම් කළේ ද තමා උපන් බෞද්ධ සංස්කෘතියටය. ඌවේ පරණගම කොටුවේ විහාරයෙන් මුලකුරු කියවා ශතක පොත් උගත් ඔහු ඉන් ඉක්බිති වංගිය කුඹුර මහා විද්‍යාලයට පා නගන්නේ අධ්‍යාපන මාවතේ දියුණුවේ දොර විවර කර ගන්නට ය.හත් වැනි පන්තියේදී ඉන් නික්ම ප්‍රාඥයන්ගේ පාරාදීසයක් බදු පෑලියගොඩ විද්‍යාලංකාර පිරිවෙනේ සිප්සතර හදාරන්නට ඌවේ සිට බටහිරට එන ඔහුගේ දිවියේ ආගමානුකූල පදනමට මූල බීජය වැටෙන්නේ එතැනිනි. කොටහේනේ පඤ්ඤාකීර්ති හිමි, අග්ගමහා පණ්ඩිත වල්පොල රාහුල හිමි, බඹරැන්දේ සිරි සීවල හිමි එදා ඔහුගේ සිත ආගමානුකූල පරිසරයකට සමාජගත කළ හ.ඉනික්බිති, තලවකැලේට යළිදු යන ඔහු සිය ඥාතියෙකු ගේ කඩයක රැකියාවට යයි. වසර දෙකක් පමණ එහි රැඳී සිටියද,, ඔහුගේ ගමන් මඟ වූයේ එය නොවේ. ගමේ පොදු කටයුතු වලදීත්, ඕනෑම අවස්ථාවකදීත් මහා සංවිධාන ශක්තියකින් යුක්තව, නායකත්වය දුන් ඔහු ගැළපුණේ පිරිසකට නායකත්වය දෙන්නටය.“1953 දී ගම් සභා කොමිටියට අයත් එකකින් සිංහල මහ සභාවේ අවසාන කොටසට මං තේරුණා. ඊට කලින් 1951 දී මහාමාත්‍ය එස්.ඩබ්.ආර්.ඩී. බණ්ඩාරනායක මහත්තයාගේ රැස්වීමක් තිබුණා. මං එදා ටිකක් වේගවත්ව කතා කළා. අදහස් වලට විරුද්ධව. මං හිතන්නේ ඒ කතාව තමයි බණ්ඩාරනායක මහත්තයාට මාව ඕනේ වෙන්න ප්‍රධානම හේතුව වුණේ. එදා එතුමා මාත් එක්ක හොඳට කතා කළා. මාව ඒ පැත්තට ගත්තා. ආයේ ජීවිත කාලයටම මාව ඇතෑරියේ නම් නැහැ.මම කාලයක් තිස්සේ ගමේ පොදු වැඩකළා. පිටපළාත් වලට ගිහින් මිනිස්සුන්ට උදව්කළා. ඒක තමයි මගේ දින චර්යාව වුණේ”1951 වසර වන විට ඔහු ක්‍රියාකාරී ලෙසින් සමසමාජයට එක්වී තිබිණි. එස්.ඩබ්ලිව්.ආර්.ඩී.බණ්ඩාරනායක මැතිඳුන් එ.ජා.ප. යෙන් ඉවත් වන බවට එකල රාවයක් ගම් තුළ පැතිරෙමින් පැවතිනි. මෙහි සත්‍ය අසත්‍යතාවය දැනගනු වස් තරුණ වියේ සිටි මුතුබණ්ඩාර අබේකෝන් ජයසුන්දර තවත් පිරිසක් සමඟ පාර්ලිමේන්තුවේ ගැලරියට යයි.එදා අපි ගැලරියට වෙලා බලන් හිටියේ වෙන්නේ මොකක්ද කියලා. බණ්ඩාරනායක මහත්තයා බොහොම වේගවත් කතාවක් කළා. අපි පාර්ලිමේන්තුවට ආවේ, ඒ කාලේ හිටපු වේත්‍රධාරී ආනන්ද සිල්වා මහත්තයාගේ උදව්වෙන්. ඒ වේගවත් කතාව කරලා ඉවරවුණ ගමන් බණ්ඩාරනායක මහත්තයා ආණ්ඩු පක්ෂයේ ඉඳන් විපක්ෂයට ආවා. ඒ වෙද්දි ඩී.ඒ. රාජපක්ෂ මහත්තයත් ඔහුත් සමග විරුද්ධ පක්ෂයට ආවා.ඒ තමයි අලුත් පක්ෂයක ආරම්භය.ඔහුට සිත්වන්නේ බණ්ඩාරනායක මහතාගේ නව පක්ෂයත් සමඟ ක්‍රියාකාරී ලෙසින් එක්වන්නටය. ඒ අනුව ඔහු ආරම්භක සාමාජිකයන්ගෙන් පළමු 25 දෙනා අතරට එක්වන්නේ දිගු දේශපාලන ගමනක ඇරයුම සනිටුහන් කරමිණි.ඒ වනවිට ඔහු තවත් රැකියාවකට මුල පුරා සිටියේය.මම ඉබචදඤඥඤ ඪදඵභපචදජඥ එකේ ඒජන්ට් කෙනෙක් විදිහට ඒ කාලේ කටයුතු කළා. ඒ දවස්වල ඒකේ මහ සභා රැස්වීමක අපි 20 දෙනෙක් ගියා. අපි එතනදී කතා කළා ආයතනයේ අපේ කෙනෙකුත් අධ්‍යක්ෂ මණ්ඩලයට පත්කරන්න ඕනේ කියලා. ඒ අනුව හැමෝම තේරුවේ මාව. මම ඒ නිසා එහි අධ්‍යක්ෂ මණ්ඩලයට එක්වුණා. ඒ කාලේ අධ්‍යක්ෂ කෙනෙක් වෙන්න කොටස් 100ක් තියෙන්න ඕනේ. ඒත් මට එක කොටසක් වත් නැහැ. ඒ වුණාට අන්තිමේදී නීතියේ පිහිටත් එක්ක තමයි මම අධ්‍යක්ෂ මණ්ඩලයට එකතු වුණේ. ඊට පස්සේ ආයතනික ක්‍රියාකාරී අධ්‍යක්ෂ විදිහට මම පත්වුණා.ඔය කාලේ වෙද්දි මට මතක විදිහට 1956 දී ජුනි මාසයේ දී බණ්ඩාරනායකක මහත්තයා මට කීවා ආයතනයේ ඉල්ලා අස්වෙන්න කියලා. එතුමා ඒක මට ජුනි මාසෙදි කිව්වේ. ආයතනයෙන් අයින් වෙනවා නම් මාස හයකට කලින් ඒ ගැන දැනුම් දෙන්න ඕනේ හින්දයි. එතුමට ඕනෙ වුණෝ 1960 දී ආරම්භ කරන්න යෝජනා වෙලා තිබුණු ශ්‍රී ලංකා රක්ෂණ සංස්ථාවේ අධ්‍යක්ෂ විදිහට මාව පත්කරන්නයි. ඒත් අවාසනාවට 1959 දීම එතුමා අපෙන් සදහටම ඈත් වුණා.ඔහුගේ දේශපාලනය පුදුමාකාර වූවකි. සමහරෙක් දේශපාලනයට ආ විට ඉහළම තනතුරු අපේක්ෂා කළද ඔහු දෙවරක්ම පාලන තන්ත්‍රයට එක්වීමට තිබූ අවස්ථා අහිමි කර ගත්තේය. ඒ වෙන කෙනෙකුට සිය අවස්ථාව ලබා දෙමිනි.“1970 දී විතර සිරිමාවෝ බණ්ඩාරනායක මැතිණිය මට ඌව පරණගම සීට් එක දුන්නා. මම ඡන්දෙට නාමයෝජනාවලටත් අත්සන් කළා. ඒ කාලෙ වෙද්දි මං ගොඩක් දේශපාලන ක්ෂේත්‍රයේ ජනප්‍රිය චරිතයක් වෙලා තිබුණේ. මං ගෙදර නිදාගෙන ඉදිද්දි ඇස්.බී. දෙළුම්ගහවත්ත අපේ ගෙදරට ආවා. මට යන්න තැනක් නෑ. ඒ හින්දා මාව ආරක්ෂාකරලා දෙන්න කියලා ඔහු කිව්වා. මං ඊට පස්සේ මැතිණිට කියලා ඇස් බී. දෙළුම්ගහවත්තට ආසනේ දුන්නා. ඒ වෙද්දි තිබුණු දේශපාලන වාතාවරණයත් එක්ක ඔහු ඌව පරණගමින් දේශපාලනයට ආවා.”එදා පාද යාත්‍රාවන්හී දී පක්ෂයේ ප්‍රබලයන් සමඟ ඔහුද හරි හරියට පාද යාත්‍රාවන්හි යෙදුණි. සෑම අතුරු මැතිවරණයකදීම ඔහු ඉතා ප්‍රබල ලෙසින් පක්ෂය තුළ භූමිකාවක් ඉටුකළේය. දක්ෂ කථිකයෙකු ද විය. සෑම මැතිවරණයක දීම ඔහුගේ නිවසේ බත ඉඳුණේ පවුලේ අයට පමණක් නොවේ. විස්සකට තිහකට බතක් නොඉදුණු දිනයක් නැති තරම්. ඒ නිසා එක්වරක් ඔහුට සිරිමාවෝ බණ්ඩාරනායක මැතිණිය හාල් ගෝනි එවන්නට ද සූදානම් විය. නමුත් ඔහු ඊට අකමැති වන්නේ දේශපාලනය හිස මුදුණේ තබාගත් අයෙකු වූ බැවින් හා පරාර්ථකාමීත්වය අගය කළ හෙයිනි.“එදා හිටපු සුදු මහත්තයෙක් ගේ බංගලාව තමයි විල්සන් බංගලාව. ඒ කාලේ ඒ පැත්ත හැදින්වූයේ විල්සන් පෙදෙස කියලයි. විල්සන් තැපැල් හල, විල්සන් නගරය මේ විදිහට තිබුණේ මං යෝජනා කළා මේ නම වෙනුවට මේ නගරය කැප්පිටිපොළ කියලා නම් කරමු කියලා.ඒ යෝජනාව සම්මත වුණා. ඒ හින්දා තමයි අද කැප්පිටිපොළ කියලා නගරයක් බිහිවුණේ.මං ගම් සභාවේ උපසභාපති වෙලා හිටපු කාලේ යූ.ඇන්.පී. කෙනෙක් තමයි සභාපති විදිහට හිටියේ. එදා සභාපතිතුමා කොළඹ ගිහින්. ගම් සභා කාර්යාලයක් හදන්න ගොඩනැගිල්ලකට රු 25000ක් පාස්වෙලා තිබුණා. ඉතින් මං හිතුවා ඒ රු 25000 දීලා උඩපළාතයි, මැද පළාතයි අතර පාලම හැදුවානම් හොඳයි නේද කියලා. මොකද, උඩපළාතේ කට්ටිය ඒ පාලම හැදුවෙ නෑ එයාලට අයිති නෑ කියලා. මැද පළාතේ අය හැදුවෙ නෑ එයාලට අයිති නෑ කියලා.එදාම මං ඒ ලියුමත් අරගෙන පළාත් පාලන කොමසාරිස්ව හම්බවෙන්න ගියා. ගිහින් කීවා මට අදම සල්ලි ඕනේ කියලා. එතකොට එයා කීවා ගස්වලින් සල්ලි කඩන්නෙ නෑ. ඒ හින්දා සල්ලි දෙන්න බෑ කියලා. මං ඒත් කොහොම කොහොමහරි තර්ක කරලා සල්ලි ටික අරගෙන එදාම ආවා. ඒ එද්දි ඒක ගම් සභාපතිට ආරංචි වෙලා, මට හොඳටම දොස් කීවා. කොච්චර අමාරුවෙන්ද මේ සල්ලි ගත්තේ ගොඩනැගිල්ල හදන්න කියලා. මං සද්ද නැතුව ඉඳලා ලියුම සභාපතිතුමා අතට දුන්නා. මා ඒ වෙද්දි ඒ වැඩේටත් රු 25000ක් අරගෙන තිබුණේ. සභාපතිතුමාට කට උත්තර නැතිවුණා.”කුඩාකල ලැබූ ආගමික ඇසුර නිසාවෙන් සිත තුළ ධාරනය වූ දැහැමි සිතුවිලි නිසාවෙන් දෝ, ඔහු දීඝවාපිය ගොඩනගන්නට මුල් වූ දීඝවාපි සංවිධානයේ මුලිකයාද විය. ඔහු ඊට සම්බන්ධ වන්නේ අහම්බෙනි.ඒ කාලේ දීඝවාපිය තිබුණේ කන්දක් වගේ. මෙතන මෙහෙම දෙයක් තියෙනවා කියලා දැනන් හිටියට කවුරුවත් වැඩේට අත තිබ්බෙ නෑ. ඔය කාලෙදි තමයි අපි අපේ සංවිධානය හරහා 2000ක විතර සෙනඟක් අරගෙන සති කිහිපයක් ශ්‍රමදානයක් කළේ. කොහොමහරි හැමෝගෙම උත්සාහයේ ප්‍රතිඵලයක් විදිහට චෛත්‍යයේ කොතක් මතුවුණා. එදා එතන හිටපු සෙනඟ ප්‍රීතියෙන් කෑ ගහපු සද්දේ මට තාම මතකයි. ඒ විතරක් නෙමෙයි අපි ඒ පැත්තේ සිංහල පවුල් රැසක් පදිංචි කෙරෙව්වා.”ඔහු එක්දහස් නවසිය හැට ගණන් වනවිට දීඝවාපී මහාවාපී හි බස්නායක නිළමේ ලෙසින් පත්වන්නේ ඒකච්ඡන්දයෙනි. නමුදු වසර හතරක් පහක් ගතවෙද්දි තනතුරට සමුදෙන්නට ඔහුට සිදුවන්නේ නුවරඑළියට ඒමට සිදුවූ නිසාවෙනි. එදා ශ්‍රී දළදා මාලිගාවේ දියවඩන නිළමේ තනතුරට ප්‍රථමවරට නෙරන්ජන් විජේරත්න මහතා තරගකරද්දි, අනෙක් පාර්ශ්වයේ තරගකරුවා වන්නට මුතුබණ්ඩාර අබේකෝන් ජයසුන්දරට සිත් වී නමුද ස්වකීය ඥාතිවරයෙකුද තනතුරට තරගකරන නිසාවෙන් ඥාතියාට ඉඩදී ඔහු තරග බිමෙන් ඉවත්විය. නෝමන් ගුණතිලක හා එක්ව උඩරට අලවගාව ව්‍යාප්ත කරන්නට මහත් පරිශ්‍රමයක් දැරූ ඔහු, එහි සාර්ථක ප්‍රතිඵල නෙලාගති. අද අලවගාව උඩරට ව්‍යාප්ත වී ඇත්තේ ඒ වෙහෙසට පින්සිදු වන්නටය.සිය ජීවන මගේ නම වන දශකය ද පසුකළ ඔහු, සිතින් කඳුලක් හෙළුවේ, සිය මිතුරානන්, මාර්ගෝපදේශකයාණන්, වූ මහා මාන්‍ය එස්.ඩබ්.ආර්.ඩී. බණ්ඩාරනායක මහතාගේ මරණයේ දීත්, අරන්තලාවේ ලොකු හාමුදුරුවන්ගේ ඝාතනයේදීත්ය. ඒ මතකය ඔහු සිහිපත් කළේ වේදනාවෙනි.“එදා, එස්. ඩබ්.ආර්.ඩී.බණ්ඩාරනායක මහත්තයාගේ මරණෙ වෙද්දි මං හිටියේ ගෙදර. ගෙදර රේඩියෝ එකෙන් ඒ මරණය කියද්දිම මං කාර් එක අරගෙන සෙනඟත් දාගෙන රොස්මීඩ් එකට ආවා. ඒ වෙද්දි පුදුම පෝළිමක් තිබුණේ. කිට්ටු කරන්නටවත් බැරි තරම් මං කාර් එක පිටිපස්සෙන් දාලා බැම්මෙන් පැන්නා. දැන් මගේ ගෙදර වගේනේ මං සේවකයෙකුට කිව්වා මගේ කට්ටියක් ඇවිත් ඉන්නවා. එයාලාවත් එක්ක එන්න කියලා. අවසන් කටයුතු ඉවර වෙනකම්ම මං එතන හිටියා.එදා දේශපාලන වේදිකාවකට, අතුරු මැතිවරණයකට නැතුවම බැරි චරිතයක් බවට පත් වූ ඔහු අද සිය සැඳෑ සමය ගෙවයි. ඥාති සම්බන්ධයක් හා පසුව දැන හැදිනගත් යෝජිත විවාහයකින් ඔහු හා විවාහ දිවියට පත් මනතුංග බණ්ඩාර මුදියන්සේලාගේ ප්‍රේමා කුමාරි ඔහුගේ දිවිමගේ සෙවණැල්ලයි. ඈ නොවන්නට මෙතරම් දිගු ගමනක් එන්නට ඔහුට නොහැකිය. ඒ දරුවන් නම දෙනෙකුට සෙනෙහස රැකවරණය සේම, ස්වාමියාගේ ගමනට ද අත්වැල ඈ වූ හෙයිනි.මගේ දරුවෝ මට සම්පතක්. “ඒ ඔහුගේ හදවතේ නැෙඟන හෘදයාංගම සිතුවිල්ලකි. තමා සන්තක වූ දේ දේශපාලනය වෙනුවෙන් වැය කළා. මිස , දේශපාලනයෙන් ලබා ගත් දෙයක් නැත. පක්ෂයේ පැරණිම සාමාජිකයන් විසි පස්දෙනාට එය සිහිවන්නට බණ්ඩාරනායක මැතිඳුන් දුන් රන්පදක්කම ද දැන් ඔහු ළඟ නැත. ඒ අනුර බණ්ඩාරනායකයන්ව එය සිය පියා සිහිවන්නට ඉල්ලා සිටි නිසාවෙනි. එසේ මතකය තවමත් සවිමත්ය. කවදාහෝ වර්තමාන ජනපතිතුමන් සියැසින් දකින්නට පෙරුම්පුරන ඔහු, ලක්මවට අභිමනකි.නදීෂාණි ප්‍රියංගිකාඡායාරූපරොෂාන් පිටිපන.</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>31</day>
    </date>
    <link>http://www.dinamina.lk/2011/05/31/_art.asp?fn=f1105315</link>
    <topic>ආදරයේ දැක්ම දුහුළු මලක්</topic>
    <author>තුªසිත ජයසුන්දර</author>
    <content>හන්තානේ කතාවේ සහාය අධ්‍යක්ෂ විජය ධර්ම ශ්‍රී 1970 දසකයේ මැද භාගයේ දී සිනමාකරුවකු සේ පෙරට එන්නේ ඉමහත් රසික විචාරක ප්‍රතිචාර ද සමඟ ය. නොමද අගය කිරීම් ද, අවමන් ගැරහුම් ද එතැන තිබිණ. සිනමාපට ගණනාවක් ම අධ්‍යක්ෂණය කළ ද බොහෝ විචාරක පාර්ශ්වයන් ද, විද්වත් රසික කණ්ඩායම් ද විමසිලිමත් වන්නේ විජය ධර්ම ශ්‍රී ගේ මේ ප්‍රථම සිනමා අධ්‍යක්ෂණය කෙරෙහි ය. හරියටම මීට 35 වසරකට පෙරාතුව මහජන ප්‍රදර්ශනයට මුදාහල ‘දුහුළු මලක්’ සිනමා පටය කෙරෙහි ය.‘දුහුළු මලක්’ මෙසේ මහත් වූ ආන්දෝලනයකට තුඩු දුන්නේ අන්තර්ගත කතා පුවත විෂයයෙහි වූ තිගැස්සෙන සුළු ස්වභාවයත්, ඉහළ මධ්‍යම පන්තික සදාචාරය නිරූපණය කිරීමේ ඕනෑකමත්, විවාහක තරුණ ස්ත්‍රීන් සම්බන්ධයෙන් සිනමාකරු දැක්වූ විකල්ප හා සාධනීය ආකල්පත් නිසාවෙනි. විශ්වවිද්‍යාල මහාචාර්යවරයකු වන තම ස්වාමි පුරුෂයාට හොරා සෙල්ලක්කාර ජවසම්පන්න තරුණයකුගේ පහස පැතූ රූපත් ස්ත්‍රියක පිළිබඳ පුවතකුයි, ‘දුහුළු මලක්’ ට අන්තර්ගත වූයේ. සිනමාකරු මේ ස්ත්‍රිය, ස්ත්‍රිය අරභයා පවතින සම්මත ආකල්ප කරා ගෙන නොයයි. ඇගේ ජීවිතය දෙස දයාබරව බලයි.මේ කරුණු මූලික වූවද ‘දුහුළු මලක්’ පිළිබඳ මතකය අවදි කරන තවත් වැදගත් කාරණයක් ද වේ. අවාසනාවකට ස්ත්‍රිය මුල්කර ගත් විවාදාත්මක සාකච්ඡා ඉදිරියේ සිනමාපටයේ මේ ගුණය විචාරක අවධානයෙන් ගිලිහී යන්නට ඇතැයි සිතේ.සිනමාපටය පුරාවටම දැක ගත හැකි නැවුම් ස්වභාවය මේ කාරණයයි. මේ ගුණ ය යි. මේ බව සමකාලීනව සේම දසක තුන හමාරකට පසුව වූව ද පහසුවනේ සනාථ කරගත හැකි ය. සිනමා මාධ්‍ය නිර්මාණශීලීව පරිශීලනය කරන්නට උත්සුක වන බොහෝ සිනමාකරුවන්ගේ ප්‍රථම සිනමා කාර්යය තුළ නැවුම් බවක් විද්‍යාමාන වේ. එය කල් ඉකුත් නොවන්නේ දැයි යන්න කෙරෙහි විමසිලිමත් වීම වැදගත්ය.‘දුහුළු මලක්’ හි මේ නැවුම් බව ප්‍රකට කරන ප්‍රමුඛ අංගයක් වන්නේ සරත් දසනායක ගේ සංගීත අධ්‍යක්ෂණය යටතේ නිර්මිත ගීත සතරයි. ඒවා සිනමා පටයේ අරමුණු සමඟ බැඳෙන්නේ නිරායාසයෙනි. ‘දුහුළු මලක්’, බුද්ධිමය ව්‍යායාමයකින් අනතුරුව ඥානනය කරගත යුතු කලාත්මක ගුණාංගම මුල්කර ගත් සිනමා පටයක් යැයි පැවැසීම දුෂ්කර ය. එහෙත් එය නිසැක වශයෙන් ම අපූර්ව සිනමා පටයෙකි. මතකයෙන් දුරස් නොවන සිනමා පටයකි. ඒ ගීත සතර ද සමඟිනි.‘දුහුළු මලක්’ හි ගීත සතර, සතර ආකාරයක් ගනී. සිනමාකරු විජය ධර්ම ශ්‍රී ඒවා ස්ථාන ගත කරන්නේ උචිතම ආකාරයට යි.පළමු ගීය යම් රාත්‍රී උත්සව අවස්ථාවක දී ගැයෙන්නේ මහාචාර්යවරයාත්, බිරියත්, තරුණයාත් රැඳී සිටින උත්සව අවස්ථාවකදීය. මේ ස්ත්‍රිය හා තරුණයා අතර දෑස් හරහා සිදුවන සන්නිවේදනය ඉන්ද්‍රානි පෙරේරා ගයන ‘සීතලේ දිලී’ යන මේ ගීයෙන් සියුම් ව අවධාරණය කරයි.දෙවන ගීය අතශයින් ජනප්‍රියව ඇත. ස්ත්‍රිය හා තරුණයා අතර ආදරය ද රාගයද මුසු හෘදයාංගම බැඳීම නිරූපිත “බොඳ මීදුම් කඳුරැල්ලේ” යන ගීය අබේවර්ධන බාලසූරිය ගේ හා සුජාතා අත්තනායක ගේ ගායන ප්‍රතිභාව විශද කළ අවස්ථාවකි.තෙවන ගීය ගැයෙන්නේ ස්වකීය කුටුම්භය අර්බුදයට යනු දැක විස්සෝපයට පත්වූ ස්ත්‍රිය පසුබිම් කොටගෙන යි. නන්දා මාලිනී ගයන “රන් කෙන්දෙන් බැඳ” යන මේ ගීය ඇගේ ජනප්‍රියම ගීයක් බව ද කිව යුතු ය. ‘බොඳ මීදුම් කඳුරැල්ලේ’ ගීය සේම මේ ගීය ද සිනමා පටයෙන් පරිබාහිරව පවා රසික අවධානයට පාත්‍ර වන බව සත්‍යයකි.සිව්වන ගීය අදටත් එපමණ ප්‍රකට නොවන බව පෙනේ. සිය බිරිය ගේ ආදර සබඳතාව දැනගත් මහාචාර්යවරයා අසිහියෙන් මෙන් නිවසට පැමිණෙයි. යාබද නිවසේ සාදයකි. එතැන ගයන ගීය ද, රූප රාමු ද මහාචාර්යවරයාගේ අවුල් වූ මානසික තත්ත්වය නිරූපණය කිරීම සඳහා මැනැවිත් උපයෝගී කොට ගෙන තිබේ. මිල්ටන් මල්ලවආරච්චි ඇතුළු පිරිස ගයන ‘රෝමය ලෙසේ - අතීතයේ’ යන මේ ගීය සමකාලීනව ප්‍රචලිතව තිබූ පොප් කණ්ඩායම් සංගීතය ද සිහි ගැන්වීය.’රෝමය ලෙසේ - අතීතයේ’ ගීයට අදාල රූප පෙළ හා එක්වන ප්‍රකට ගායක බොබ් මාලේ බඳු රංගන ශිල්පියා ද මෙහිදී මතකයට නැගේ. ‘මරුවා සමඟ වාසේ’ සිනමාපටයට මිල්ටන් මල්ලවආරච්චි ගයන ‘බඹර කලාපයේ’ ගීයට අදාළ රූප පෙළ තුළද ඔහු සිටියා විය යුතුය. බොබ් මාලේ 1970 හා 1980 දසක තුළ මෙරට නාගරික තරුණයන්ගේ පරමාදර්ශී ගායකයෙකි. විජය ධර්ම ශ්‍රී සමකාලීන තාරුණ්‍ය කෙරෙහි කෙතරම් ඇල්මක් දැක්වූයේ ද යන්න ඉන් පිළිබිඹු වේ. ස්ත්‍රි - පුරුෂ ආදරය පිළිබඳ ‘දුහුළු මලක්’ දැක්ම ද එහිම කොටසකි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>01</day>
    </date>
    <link>http://www.dinamina.lk/2011/06/01/_art.asp?fn=n1106011</link>
    <topic>ශ්‍රී ලංකාවේ ත්‍රස්තවාදයපැරැදවීම ඓතිහාසිකයි</topic>
    <author>භක්ති ධර්මප්‍රිය මෙන්ඩිස්</author>
    <content>මානුෂීය මෙහෙයුමක් සිදු කරමින් ත්‍රස්තවාදය පරාකළ ලෝකයේ පළමු රට ශ්‍රී ලංකාව බව ආරක්ෂක ලේකම් ගෝඨාභය රාජපක්ෂ මහතා පවසයි. ශ්‍රී ලංකාව ත්‍රස්තවාදය පරාජයට පත් කිරීම ඓතිහාසික සිද්ධියක් බව ආරක්ෂක ලේකම්වරයා හඳුන්වයි.‘වසර තිහකට අධික කාලයක් ත්‍රස්තවාදය පැවතුණා. ජනාධිපතිවරුන් සිව් දෙනෙක් ත්‍රස්තවාදය විනාශ කිරීමට උත්සාහ ගත්තා. එල්. ටී. ටී. ඊ. ය සමග සාකච්ඡා කළා. සාම සාකච්ඡා වලට ගියා. එහෙත් ඒ කිසිවක් සාර්ථක නොවූ බව, රාජපක්ෂ මහතා අවධාරණය කළේය.ත්‍රස්තවාදය පරාජය කිරීමේ ශ්‍රී ලංකාවේ අත්දැකීම් ලෝකයට බෙදා දීමට කොළඹ දී පැවැත්වෙන ජාත්‍යන්තර සමුළුව අමතමින් ආරක්ෂක ලේකම්වරයා එම අදහස් පළ කළේය. කොළඹ ගලධාරී හෝටලයේදී ආරම්භ වූ මෙම සමුළුව දින දෙකක් පැවැත්වේ. ජපානය, චීනය, රුසියාව, එංගලන්තය ඇතුªළු ලෝකයේ ප්‍රබල රටවල් 42 ක ආරක්ෂක අංශ නියෝජිතයෝ මෙම සමුළුවට සහභාගී වී සිටිති.ඒ රටවල හමුදාවල කර්නල් නිලයේ සිට හමුදාපති දක්වා තනතුරුවල වූ හමුදා නිලධාරීහුද ආරක්ෂක ප්‍රධානීහුද මෙයට සහභාගී වී සිටිති.මෙහිදී ආරම්භක දේශනය කළ ආරක්ෂක ලේකම් ගෝඨාභය රාජපක්ෂ මහතා එල්. ටී. ටී. ඊ. ය ගත වූ වසර තිහ තුළ ශ්‍රී ලංකාවේ සිදු කළ ඝාතන සිද්ධීන් රැසක් පිළිබඳ තොරතුරු හෙළි කළේය.එල්. ටී. ටී. ඊ. ය මෙරට එක් ජනාධිපතිවරයෙකු ඝාතනය කළා. කොටින්ට විරුද්ධ වූ දෙමළ නායකයන්, ඇමැතිවරුන්, ප්‍රභූවරුන්, බුද්ධිමතුන් සහ සාමාන්‍ය ජනතාවද ඝාතනය කළ බව රාජපක්ෂ මහතා කීය.කොටි ත්‍රස්තවාදීන් මෙරට කුඩා දරුවන්, ගැබිනි මවුවරුන්, සිවිල් වැසියන්, භික්ෂූන් වහන්සේලා ඇතුළු ආගමික නායකයන් සහ ප්‍රභූවරුන් ඝාතනය කළ බවත් ශ්‍රී ලංකාවේ වැදගත් ස්ථානවලට මරාගෙන මැරෙන ප්‍රහාර එල්ල කළ බවත් ප්‍රකාශ කළේය.කටුනායක ජාත්‍යන්තර ගුවන් තොටුපොළට ප්‍රහාර එල්ල කළා. එමෙන්ම රටේ ආර්ථික මර්මස්ථාන විනාශ කළා. ලෝකයේ දරුණුතම ත්‍රස්තවාදීන් බවට පත් වෙමින් ගුවන්, නාවුක, පාබල හමුදා පවත්වාගෙන ගිය එකම ත්‍රස්තවාදී කණ්ඩායම බවට එල්. ටී. ටී. ඊ. ය පත්වූ බවට ද ආරක්ෂක ලේකම්වරයා පැවැසුවේය.ආරක්ෂක ලේකම්වරයා මෙසේද කීය. 2006 දී මාවිල්ආරු සොරොව්ව වසා දමමින් ගොවීන්ට ජලය සැපයීම නතර කළා. එදා ජනාධිපති මහින්ද රාජපක්ෂ මහතා නැගෙනහිර මානුෂීය මෙහෙයුම ඇරඹුවා. ඉතා කෙටි කලකදී අපි මානුෂීය මෙහෙයුම ජය ගත්තා. උතුරේත් මානුෂීය මෙහෙයුම දියත් කොට ජය ගත්තා.අපේ ත්‍රිවිධ හමුදාව විශේෂ කැපකිරීම් සිදු කරමින් මානුෂීය මෙහෙයුම ක්‍රියාත්මක වෙද්දී ජාත්‍යන්තර ප්‍රජාව හරහා දෙමළ ඩයස්පෝරාව එම මෙහෙයුම නවත්වාලීමට කටයුතු කළා. එහෙත් මේ සියල්ල ජයග්‍රහණය කළා.ජනාධිපති මහින්ද රාජපක්ෂ මහතාගේ නිවැරදි දේශපාලන නායකත්වය ගැන ත්‍රිවිධ හමුදාව විශ්වාසය තැබුවා. එපමණක් නොව කොටි ග්‍රහණයේ සිටි දෙමළ වැසියන් ද ජනාධිපතිවරයා පිළිබඳ විශ්වාසය තැබුවා. අද ජාත්‍යන්තරව ත්‍රස්තවාදය ක්‍රියාත්මක වෙනවා. අප සියලු දෙනා එක්ව එය පරාජය කළ යුතුයි.ත්‍රස්තවාදයේ කුරිරු අත්දැකීම් ශ්‍රී ලංකාව සතු බව කී ආරක්ෂක ලේකම්වරයා ලෝකයේ කිසිම රටක් ත්‍රස්තවාදයට ගොදුරු නොවේවායි ප්‍රාර්ථනා කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>01</day>
    </date>
    <link>http://www.dinamina.lk/2011/06/01/_art.asp?fn=n1106012</link>
    <topic>පොලිසිය මැදිහත්වී ඇත්තේරජයේ අනුදැනුමකින් තොරවයි</topic>
    <author>චන්දිමා එදිරිමාන්න</author>
    <content>කටුනායක නිදහස් වෙළෙඳ කලාපයේ පැවැති විරෝධතාවට පොලීසිය මැදිහත්වූයේ ආණ්ඩුවේ බලධාරීන්ගේ කිසිදු අනුදැනුමකින් තොරව බව, ජාතික නිදහස් පෙරමුණේ නායක ඉදිකිරීම් ඉංජිනේරු සේවා නිවාස හා පොදු පහසුකම් ඇමැති, විමල් වීරවංශ මහතා පවසයි.සාමකාමීව හා නිරායුධව පැවැති එම විරෝධතාවට පොලිසිය මැදිහත් වී මර්දනකාරී ලෙස හැසිරීම තරයේ හෙළා දකින බවද හෙතෙම අවධාරණය කළේය.ඊයේ (31) බත්තරමුල්ලේදී පැවැති ජාතික නිදහස් පෙරමුණේ මාධ්‍ය හමුවට එක්වෙමින් ඇමැති විමල් වීරවංශ මහතා එම කරුණු අවධාරණය කළේය.ජීවඋණ්ඩ හා රබර් උණ්ඩ භාවිතා කරමින් මර්දනීය ලෙස හැසිරීම අනුමත කළ නොහැකි බව හෙතෙම කියා සිටියේය.මෙම ප්‍රහාර එල්ලකිරීම හරහා ජනතා විමුක්ති පෙරමුණේ වුවමනා එපාකම් ඉටුකිරීමට පොලීසිය කටයුතු කර ඇති බව පෙනී යන්නේ යැයිද විමල් වීරවංශ මහතා පැවසීය. නිදහස් වෙළඳ කලාපයේ ජීවත්වන සහෝදර ජනතාවගේ ඉල්ලීම් සඳහා රජය අවධානය යොමු කරන බවද ඇමැතිවරයා කීය.පොලිසිය අනවශ්‍ය ලෙස මැදිහත් වී ඇති කළ ප්‍රශ්නය නිසා ජනතා විමුක්ති පෙරමුණත්, බටහිර අධිරාජ්‍යවාදී කුමන්ත්‍රණකරුවනුත් ඵල ප්‍රයෝජන ලබා ගන්නා බවද පෙන්වා දුන් ඇමැතිවරයා තවදුරටත් කියා සිටියේ ජනතා විමුක්ති පෙරමුණට වුවමනා වී ඇත්තේ කීප දෙනකු මරාදමා හෝ තම අරමුණු ඉටුකර ගැනීමට බවයි.මේ පිළිබඳ තවදුරටත් සොයාබලා සාමකාමී විරෝධතාවයට ප්‍රහාර එල්ලකළ පිරිස් පිළිබඳ දැඩි ක්‍රියා මාර්ග ගන්නා ලෙස ජනාධිපතිතුමා ප්‍රමුඛ රජයෙන් ඉල්ලා සිටින බවද ඇමැතිවරයා කීය. මෙම මාධ්‍ය හමුව සඳහා ජාතික නිදහස් පෙරමුණේ මොහොමඩ් මුසම්මිල් මහතාද සහභාගී වූයේය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>01</day>
    </date>
    <link>http://www.dinamina.lk/2011/06/01/_art.asp?fn=n1106013</link>
    <topic>කටුනායක සිදුවීම ගැන සොයන්නඒක පුද්ගල කමිටුවක්</topic>
    <author>ප්‍රාර්ථනා වීරසිංහ</author>
    <content>කටුනායක ආයෝජන කලාපයේ සේවක සේවිකාවන් සහ පොලිසිය අතර පෙරේදා (30) ඇති වූ තත්ත්වය පිළිබඳ සොයා බැලීමට ජනාධිපති මහින්ද රාජපක්ෂ මහතා ඒක පුද්ගල කමිටුවක් පත්කර තිබේ.සිද්ධිය පිළිබඳ විමර්ශනය කොට දින 5 ක් ඇතුළත වාර්තාවක් ලබාදෙන ලෙසද ජනාධිපතිවරයා නියෝග කර ඇත.මේ ඒක පුද්ගල කමිටුව සඳහා විශ්‍රාමලත් මහාධිකරණ විනිසුරු මහනාම තිලකරත්න මහතා පත් කර ඇත.මේ සිද්ධියට සම්බන්ධ කුමන තරාතිරමක පුද්ගලයෙකුට වුවද දැඩි දඬුවම් ලබාදෙන බවද ජනාධිපතිවරයා පැවසූ බව, ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා ඊයේ (31) පැවසීය.වෘත්තීමය තත්ත්වයන් තුළ බලය අවම කිරීම පොදු ජනයාගේ යහපත වෙනුවෙන් කළයුතු බවත්, කම්කරුවන්ගේ ප්‍රශ්න සම්බන්ධයෙන් හේතු සාධක හා ඒ පිළිබඳ සොයා බැලිය යුත්තේ කම්කරු අමාත්‍යාංශය බවද ජනාධිපතිවරයා අවධාරණය කර තිබේ. මේ සිදුවීමේදී කුමන හේතුවක් මත හෝ ජනතාව තාඩන පීඩනවලට පත්වූවා නම් ඒ පිළිබඳ සොයා බලා කටයුතු කරන ලෙස කොමිසමට දැන් වූ බවද ජනමාධ්‍ය ඇමැතිවරයා කීය.මීට අමතරව විරෝධතාව ක්‍රියාත්මක වූ ස්වභාවය හෝ එහිදී පොලිසිය හැසිරුණු ආකාරය හෝ ඉන් ඔබ්බට ගොස් ක්‍රියා කළාද යන්න සොයා බැලීමද කමිටුවෙන් අපේක්ෂා කරන බවද හෙතෙම පැවසීය. දැනට පනත ඉදිරිපත් කිරීම වළකා ඇති බව, රජය වගකීමෙන් පවසා ඇති අතර මේ පිළිබඳ අදින් පසුවත් යමක් සිදුවේ නම් එය අන්තවාදී දෙයක් ලෙස දකින බවද රඹුක්වැල්ල මහතා තවදුරටත් පැවසීය. ඊයේ (31) ඒ මහතාගේ නිල නිවසේදී පැවැති මාධ්‍ය හමුවේදී මේ අදහස් පළ කළේය.  .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>01</day>
    </date>
    <link>http://www.dinamina.lk/2011/06/01/_art.asp?fn=n1106014</link>
    <topic>රුසියාව-චීනය ඇතුළු රටවල් රැසක සහාය ශ්‍රී ලංකාවට</topic>
    <author>මහින්ද අලුත්ගෙදර</author>
    <content>එක්සත් ජාතීන්ගේ මානව හිමිකම් කවුන්සිලයේ 17වැනි සැසිවාරයේ දී රුසියාව හා චීනය ඇතුළු රටවල් රැසක උපරිම සහාය ශ්‍රී ලංකාවට හිමිව තිබේ.ශ්‍රී ලංකාව සම්බන්ධයෙන් රටවල් රැසක් සුබවාදී අදහස් පළ කර තිබෙන අතර ඒ හේතුවෙන් මතභේදාත්මක දරුස්මාන් වාර්තාව පදනම් කරගෙන ශ්‍රී ලංකාවට එරෙහිව යෝජනාවක් ගෙන ඒමට ගත් උත්සාහයද අසාර්ථක වී ඇතැයි විදේශ කටයුතු අමාත්‍යාංශය පවසයි.එක්සත් ජාතීන්ගේ මානව හිමිකම් කවුන්සලයේ 17වැනි සැසිවාරය ස්විස්ටර්ලන්තයේ ජිනීවා නුවර දී පසුගිය (30) ආරම්භ කෙරුණු අතර ශ්‍රී ලංකාව නියෝජනය කරමින් මේ සඳහා වැවිලි කර්මාන්ත ඇමැති මහින්ද සමරසිංහ, වාරිමාර්ග හා ජල සම්පත් කළමනාකරණ ඇමැති නිමල් සිරිපාලද සිල්වා මහත්වරු ඇතුළු නියෝජිත පිරිසක් සහභාගිවී සිටිති. මේ සැසිවාරයේ ශ්‍රී ලංකාවට සහාය දැක්වූ රටවල් ප්‍රකාශ කර ඇත්තේ ශ්‍රී ලංකාවේ සිදුවීම් පිළිබඳව සොයා බැලීමේ හැකියාව පවතින්නේ ශ්‍රී ලංකාවටම පමණක් බවයි.මේ අතර මැලේසියාව, රුසියාව, බංග්ලාදේශය, පාකිස්ථානය සහ කියුබාව යන රටවල්ද එක්සත් ජාතීන්ගේ මානව හිමිකම් කවුන්සලය ඇමතූ අතර ? ශ්‍රී ලංකාව සම්බන්ධයෙන් ජාත්‍යන්තර පරීක්ෂණයක් කිසිවිටෙකත් අවශ්‍ය නොවන බව ඔවුන් පෙන්වාදී ඇතැයිද විදේශ කටයුතු අමාත්‍යාංශය කියයි. එක්සත් ජාතීන්ගේ මානව හිමිකම් කවුන්සිලයේ 17වැනි සැසිවාරය ආරම්භ කිරීමට දින කිහිපයකට පෙර ජිනීවා නුවර බලා ගිය ශ්‍රී ලංකා නියෝජිත පිරිස එහිදී මේ කවුන්සලයේ සාමාජිකත්වය දරන රටවල් 47 සාමාජිකයන් වෙත ශ්‍රී ලංකාවේ වත්මන් තත්ත්වය හා දරුස්මාන් වාර්තාවේ සත්‍ය අසත්‍යතාව පිළිබඳව කරුණු ඉදිරිපත් කළ අතර එහි ප්‍රතිඵලයක් ලෙස එම වාර්තාව සම්බන්ධයෙන් සාකච්ඡා නොකිරීමට තීරණය කර ඇත. මේ සැසිවාරය ලබන 17 දා තෙක් ස්විස්ටර්ලන්තයේ ජිනීවා නුවරදී පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>01</day>
    </date>
    <link>http://www.dinamina.lk/2011/06/01/_art.asp?fn=n1106015</link>
    <topic>ලක්‍ෂ 55හේ මංකොල්ලයේ ලක්‍ෂ 22ක් සැක 2ක් සමඟ අත්අඩංගුවට</topic>
    <author>රඹුක්කන විශේෂ ඔස්වල්ඩ් ගොඩකුඹුර</author>
    <content>කෑගල්ල නගරයේ ප්‍රසිද්ධ ව්‍යාපාරික ස්ථානයකින් සොරකම් කළ රුපියල් ලක්‍ෂ පනස් පහක මුදලින් රුපියල් ලක්‍ෂ විසිදෙකක් සොරකම සිදුවී දින පහක් ඇතුළත සැකකරුවන් දෙදෙනකු සමඟ අත්අඩංගුවට ගැනීමට කෑගල්ල පොලිසියේ නිලධාරීහු සමත් වෙති. පසුගිය 22 දා රාත්‍රී මේ ව්‍යාපාරික ස්ථානයට බිත්තියේ කවුළුවකින් ඇතුළු වී මුදල් පැහැරගෙන ඇති බව ව්‍යාපාරිකයා පොලිසියට පැමිණිලි කැර ඇත.කෑගල්ල ජ්‍යෙෂ්ඨ පොලිස් අධිකාරි පි‍්‍රයලාල් දසනායක මහතාගේ මෙහෙයවීමෙන් මේ පිළිබඳ පරීක්‍ෂණ ආරම්භ කෙරිණි. මුදල් සමඟ සැකකරුවන් දෙදෙනකු රුවන්වැල්ල ප්‍රදේශයේදී අත්අඩංගුවට ගෙන ඇති අතර ඔවුහු අධිකරණයට ඉදිරිපත් කිරීමෙන් අනතුරුව රඳවාගෙන ප්‍රශ්න කරයි. මේ සැකකරුවන්ගෙන් ප්‍රශ්න කිරීමේදී සොරාගත් මුදලින් මිලදී ගත් රුපියල් එක්ලක්‍ෂ අසූදහසක් වටිනා යතුරුපැදියක් සහ සිම් කාඩ්පත් හතරක් නවීන පන්නයේ චීනයේ නිෂ්පාදිත ජංගම දුරකථනයක් සොයාගැනීමට හැකි වූ බව ජ්‍යෙෂ්ඨ පොලිස් අධිකාරි ප්‍රියලාල් දසනායක මහතා පැවසීය.අත්අඩංගුවට ගත් එක් සැකකරුවකු අවුරුදු පහක් බන්ධනාගාර ගතව සිට මෑතකදී නිදහස ලබා පැමිණි අයකු බව ද පොලිස් පරීක්‍ෂණවලින් අනාවරණය වී ඇත. කෑගල්ල ජ්‍යෙෂ්ඨ පොලිස් අධිකාරි පි‍්‍රයලාල් දසනායක මහතාගේ උපදෙස් මත කෑගල්ල අපරාධ අංශයේ ස්ථානාධිපති පොලිස් පරීක්‍ෂක යූ. එම්. අන්වර්, නොවිසඳුණු අපරාධ අංශයේ ස්ථානාධිපති පොලිස් පරීක්‍ෂක රෙජිනෝල්ඩ් මහත්වරු ඇතුළු නිලධාරීහු පිරිසක් වැඩිදුර පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>01</day>
    </date>
    <link>http://www.dinamina.lk/2011/06/01/_art.asp?fn=n1106016</link>
    <topic>ත්‍රස්ත අභියෝග ජය ගන්න නොබැඳී ජාතීන් අත්වැල් බැඳගත යුතුයි</topic>
    <author/>
    <content>වෙනස් වූ ගෝලීය පසුබිමක් ලෝකයේ රටවල් රැසකට පීඩා ගෙන දෙන ත්‍රස්තවාදී අභියෝගය ජය ගැනීම සඳහා නොබැඳි ජාතීන් තීරණාත්මක කාර්යභාරයක් ඉටුකළ යුතු බව විදේශ කටයුතු ඇමැති මහාචාර්ය ජී.එල්. පීරිස් මහතා පවසයි.මේ අරමුණු ඉටුකර ගැනීම සඳහා ජී.15 කණ්ඩායම, බිම්ස්ටෙක් සංවිධානය, සාර්ක් සංවිධානය වැනි සමාන හර පද්ධතීන් සහිත සංවිධාන සමඟ නොබැඳි ජාතීන්ගේ සංවිධානය ද සහයෝගීතාව ගොඩනඟා ගැනීම මඟින් අමතර වාසි සලසා ගත හැකි බවද ඒ මහතා ප්‍රකාශ කරයි.ඇමැතිවරයා මේ බව සඳහන් කර ඇත්තේ පසුගියදා ඉන්දුනීසියාවේ බාලි නගරයේ දී පැවැති නොබැඳි ජාතීන්ගේ ව්‍යාපාරයේ 50 වැනි සංවත්සරය සමරමින් “එළඹෙන වසර 50 සඳහා නොබැඳී ජාතීන්ගේ ව්‍යාපාරයේ දායකත්වය පිළිබඳ පොදු දැක්ම” යන මාතෘකාව යටතේ පැවැති විවාදයකදීය.අධිකරණ ඇමැති රවුෆ් හකීම්, විදේශ රැකියා ප්‍රවර්ධන හා සුබ සාධන ඇමැති ඩිලාන් පෙරේරා, මුදල් හා ක්‍රම සම්පාදන නියෝජ්‍ය ඇමැති ගීතාංජන ගුණවර්ධන , පාර්ලිමේන්තු මන්ත්‍රී සජින් ද වාස් ගුණවර්ධන මහත්වරු මේ සමුළුවට එක් වූහ.  .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>01</day>
    </date>
    <link>http://www.dinamina.lk/2011/06/01/_art.asp?fn=n1106017</link>
    <topic>කටුනායක වෙළෙඳ කලාපයයළි හෙට විවෘත වෙයි</topic>
    <author>නුවන් කොඩිකාර සහ චමීර ඇල්ලදෙණිය</author>
    <content>කටුනායක නිදහස් වෙළෙඳ කලාපය යළි හෙට (02) විවෘත කිරීමට ශ්‍රී ලංකා ආයෝජන මණ්ඩලය තීරණය කර තිබේ.කටුනායක වෙළෙඳ කලාපයේ සේවක සේවිකාවන් හා පොලිසිය අතර හටගත් ගැටුම හේතුවෙන් ඊයේ (31) සහ අද (01) දිනයන්හි වෙළෙඳ කලාපය වසා දැමීමට පියවර ගැනිණි. මේ වන විට නිදහස් කලාපය තුළ තත්ත්වය ඉතා සාමකාමී බව කටුනායක පොලිසිය පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>01</day>
    </date>
    <link>http://www.dinamina.lk/2011/06/01/_art.asp?fn=n1106018</link>
    <topic>දිසා විනිසුරු දෙපා නැමඳ සෙබළු තිදෙනා සමාව ගනිති</topic>
    <author>මාතර විශේෂ ජයා වික්‍රම සුරේන්ද්‍ර</author>
    <content>මාතර කොටුවේ පිහිටි ශ්‍රී ලංකා යුද හමුදා කඳවුර ඉදිරිපිට දී මාතර දිසා විනිසුරු කේ. ඩී. සමන් කුමාර මහතාට ඉකුත් දා (22) දින පහර දීමේ සිද්ධියට සම්බන්ධ බවට සැක කරන යුද හමුදා සාමාජිකයෝ තිදෙනා මාතර මහේස්ත්‍රාත් අතිරේක දිසා විනිසුරුවරයාගේ දෙපා නැමඳ හෙළ චාරිත්‍රානුකූලව සමාව ලබා ගත්හ.මේ සැකකරුවන් අධිකරණයට ඉදිරිපත් කළේ ශ්‍රී ලංකා යුද හමුදාවේ මේජර් නිමල් කරුණාතිලක, කපිතාන් ගාමිණී රත්නායක යන නීතිඥවරුන් මාර්ගයෙනි.සැකකරුවන් ඉදිරිපත් කරමින් මහේස්ත්‍රාත්වරයා හමුවේ කරුණු දැක්වූ එම නීතිඥයන් කියා සිටියේ මේ සැකකරුවන් සමතයකට පත්වීමට කැමති බවය. පහර කෑමට ලක්වූ දිසා විනිසුරු සමන් කුමාර මහතා ද ඊට විරෝධය පළ නොකිරීම නිසා හෙළ චාරිත්‍රානුකූලව මේ සමාව ගැනීම සිදු වූයේ මාතර අධිකරණ පද්ධතියේ සියලුම නීතිවේදී මහත්ම මහත්මීහු හමුවේදීය.මෙසේ සමාව ගත්තේ මාතර කොටුව යුද හමුදා කඳවුරේ සැරයන් එල්. ගාමිණී, කෝප්රල් ඩබ්ලිව්. ඒ. චමින්ද කුමාර හා සාමාන්‍ය සෙබළ එල්. එල්. ඩී. එච්. චන්ද්‍රසිරි යන තිදෙනාය. මේ අවස්ථාවේ දී පැමිණිල්ල වෙනුවෙන් දකුණු පළාත් නියෝජ්‍ය පොලිස්පති නීල් දළුවත්ත, මාතර මූලස්ථාන පොලිස් පරීක්‍ෂක නිශාන්ත හේරත් යන මහත්වරු සහභාගි වූහ.මාතර අධිකරණ පද්ධතියේ සියලුම නීතිඥයන් වෙනුවෙන් පැමිණිලි පාර්ශවයට කරුණු දැක්වූයේ මාතර නීතිඥ සංගමයේ සභාපති ජ්‍යෙෂ්ඨ නීතිඥ කපිල මනම්පේරි මහතාය. දිසා විනිසුරු සමන් කුමාර මහතාට පහර දීමේ සිද්ධිය සම්බන්ධ තවත් සැකකරුවන් 6 දෙනෙකු අධිකරණයට ඉදිරිපත් වී නැති බව පෙන්වා දුන් කපිල මනම්පේරි මහතා ඉල්ලා සිටියේ ඔවුන් ද අධිකරණයට ඉදිරිපත් කරන ලෙසය.මේ සිද්ධිය සම්බන්ධයෙන් පොලිසිය මගින් අත්අඩංගුවට ගත් යුද හමුදා නිලධාරියෙක් හා සමෘද්ධි සංවර්ධන නිලධාරිණියක් වූ ඔහුගේ බිරිය මාතර මහේස්්ත්‍රාත් අධිකරණ නියෝගයෙන් 06 වන දින දක්වා රක්‍ෂිත බන්ධනාගාර ගත කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>01</day>
    </date>
    <link>http://www.dinamina.lk/2011/06/01/_art.asp?fn=n1106019</link>
    <topic>කළුතර 5වැනිදා ජලය කැපෙ</topic>
    <author>බේරුවල විශේෂ වාර්තාකරු බී. එම්. මුක්තාර්</author>
    <content>කළුතර ඒකාබද්ධ ජල සම්පාදන ක්‍රමයට අයත් කෙත්හේන ජල පවිත්‍රාගාරයට සපයනු ලබන විදුලි බලය අත්හිටුවීමේ හේතුවෙන් 05 වන ඉරිදා දින උදේ 8.30 සිට සවස 5.00 දක්වා කාලය තුළ ජල සැපයුම අත්හිටුවීමට සිදුවන බව ජාතික ජල සම්පාදන හා ජලාපවහන මණ්ඩලය දැනුම් දෙයි.ජල සැපයුම අත්හිටුවන ප්‍රදේශ- වස්කඩුව/ පොතුපිටිය, මොරොන්තුඩුව, කළුතර (උතුර/ දකුණ) කටුකුරුන්ද/ නාගොඩ, පයාගල, මග්ගොන, බේරුවල, කළුවාමෝදර/ මොරගල්ල, දර්ගා නගරය, අලුත්ගම, බෙන්තර, බෝම්බුවල, පිලමිනාවත්ත.එම නිසා ජලය ඉතා අරපිරිමැස්මෙන් යුතුව පරිභෝජනය කරන ලෙස ජාතික ජල සම්පාදන හා ජලාපවහන මණ්ඩලය වැඩිදුරටත් දැනුම් දෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>01</day>
    </date>
    <link>http://www.dinamina.lk/2011/06/01/_art.asp?fn=n11060110</link>
    <topic>වැල්ලම්පිටිය විදුහලක් අසලඅසභ්‍ය වීඩියෝ අලෙවි කර මාට්ටු</topic>
    <author>බණ්ඩාරගම බිමල් එස්. ජයසිංහ</author>
    <content>වැල්ලම්පිටිය නගරයට ආසන්න විදුහලක් ආසන්නයේ කලක සිට පවත්වාගෙන ගිය අසභ්‍ය දර්ශන ඇතුළත් වීඩියෝ පට පාසල් ළමුන්ට ක්‍ෂණිකව පිටපත් කර දෙන ස්ථානයක් වටලා අසභ්‍ය දර්ශන ඇතුළත් වීඩියෝ පට තුන්සිය හතලිස් පහක් (345) ගබඩා කර තිබූ පරිඝණකයක් හා පිටපත් කළ සී. ඩී. පට එකොලහක් සමග සැකකරුවකු පෙරේදා (30) දහවල් අත් අඩංගුවට ගත් බව නුගේගොඩ කොට්ඨාස දූෂණ මර්ධන ඒකකය කියයි.ප්‍රදේශවාසීන්ගෙන් ලද තොරතුරක් අනුව පොලිස් උපාය දූතයකුට පාසල් නිල ඇඳුමක් අන්දවා වීඩියෝ පටයක් මිලදී ගැනීමේ මුවාවෙන් ගොස් සැකකරු අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>01</day>
    </date>
    <link>http://www.dinamina.lk/2011/06/01/_art.asp?fn=n11060111</link>
    <topic>බහු විවාහ චෝදනාවටබස් රියදුරෙකුට සිරදඬුවම්</topic>
    <author>මතුගම සංචාරක</author>
    <content>බහු විවාහ සම්බන්ධයෙන් චෝදනා ලැබූ පුද්ගලයෙකුට මාස හයක බරපතළ වැඩ ඇතුව සිරදඬුවම් නියම කොට එය වසර පහකට අත්හිටුවන ලදී. මෙයට අමතරව රුපියල් 1500/= දඩ මුදලක් ගෙවන ලෙස මතුගම මහෙස්ත්‍රාත් දමින්ද රාමනායක වැලිගොඩපිටිය මහතා නියෝග කළේය.ධර්ගා නගරයේ අඹගහ හන්දිය ප්‍රදේශයේ පදිංචි පෞද්ගලික බස් රථ රියදුරෙකු ලෙස සේවය කරන අතරේ කටුගහහේන ප්‍රදේශයේ විසිපස් හැවිරිදි තරුණියක් සමඟ විවාහ වී ඇත්තේ දෙවන වරටයි. ඔක්කම්පිටිය ප්‍රදේශයේ පදිංචි මෙම පුද්ගලයා පළමු විවාහය කරගෙන ඇත්තේ කුරුණෑගල ප්‍රදේශයෙන්ය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>01</day>
    </date>
    <link>http://www.dinamina.lk/2011/06/01/_art.asp?fn=n11060112</link>
    <topic>කළු ගඟේ පා වූ මළ සිරුරහඳුනාගැනීමට බැරි තරමට නරක් වෙලා</topic>
    <author>කළුතර මධ්‍යම සමූහ</author>
    <content>කළුගඟේ පාවී විත් කළුතර කැලිඩෝ වෙරළට ගොඩගැසූ නාඳුනන නිරුවත් මළ සිරුරක් ඊයේ (31) උතුරු කළුතර පොලිසියට හමුවී ඇත.මෙය පිරිමි අයෙකුගේද ගැහැණු අයකුගේද යන්න සොයා ගැනීමට නොහැකි වන ආකාරයට නරක්ව පවතින බවත් සිරුරේ කොටස් සතුන් විසින් කා දමා තිබූ බවත් ඒ මහතා කීය. මේ සම්බන්ධයෙන් කළුතර මහේස්ත්‍රාත් අධිකරණයට වාර්තාවක් ඉදිරිපත් කරන බව ද උතුරු කළුතර පොලිස් ස්ථානාධිපතිවරයා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>01</day>
    </date>
    <link>http://www.dinamina.lk/2011/06/01/_art.asp?fn=n11060113</link>
    <topic>12,000ක අල්ලසක් ගත් උ. පො පරීක්ෂක රිමාන්ඩ්</topic>
    <author>විජයානි එදිරිසිංහ</author>
    <content>අපරීක්ෂාකාරී ලෙස වාහන පැදවීමට අදාල වරදට නීති මගින් ක්‍රියා නොකර සිටීම සඳහා රුපියල් දොලොස්දහසක අල්ලසක් ඉල්ලා ලබාගත් රත්නපුර පොලිසියේ උප පොලිස් පරීක්ෂකවරයකු අල්ලස් නිලධාරීන් මගින් ඊයේ (31) දහවල් අත්අඩංගුවට ගෙන ඇත. සැකකරු රත්නපුර පොලිසිය තුළදීම එම අල්ලස් මුදල ලබාගෙන තිබේ.මොහු ඊයේ (31) දහවල් රත්නපුර මහේස්ත්‍රාත් වෙත ඉදිරිපත් කිරීමෙන් අනතුරුව ලබන 12 වැනිදා දක්වා රක්ෂිත බන්ධනාගාරගත කර තිබේ. මෙසේ අත්අඩංගුවට පත්වූයේ රත්නපුර පොලිසියේ රථවාහන අංශයේ උප පොලිස් පරීක්ෂක උක්වත්ත යන අයයි.අල්ලස් කොමිසමේ උපපොලිස් පරීක්ෂක සෙනෙවිරත්න මහතා ඇතුලු පිරිසක් වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>01</day>
    </date>
    <link>http://www.dinamina.lk/2011/06/01/_art.asp?fn=n11060114</link>
    <topic>හෙරොයින් පැකට් 100ක් සමග පුද්ගලයෙක් කොටු</topic>
    <author>බොරලැස්ගමුව සමූහ සෙනෙවිරත්න කහටපිටිය</author>
    <content>ත්‍රිරෝද රථ රියැදුරෙකු ලෙස සිටිමින් කවුඩාන ප්‍රදේශයේ හෙරොයින් බෙදාහැරීමේ නියුතුව සිටි පුද්ගලයකු හෙරොයින් ගුලි 100 ක් ද සමග ත්‍රිරෝද රථයෙන් ගමන් කරමින් සිටියදී ගල්කිස්ස කොට්ඨාස අපරාධ විමර්ශන ඒකකය මඟින් ඉකුත් 29 දා සැකපිට අත්අඩංගුවට ගනු ලැබ ඇතැයි පොලිසිය පවසයි.සැකකරු කවුඩාන ප්‍රදේශයේ පදිංචි වයස 27 ක අයකු වන අතර, කවුඩාන ප්‍රදේශයේ ත්‍රිරෝද රථ රියැදුරෙකු වශයෙන් සිටිමින් හෙරොයින් බෙදා හරිනු ලබන බවට ඒකකයේ ස්ථානාධිපති උප පොලිස් පරීක්‍ෂක කුමාර නලවංශ මහතාට ලද තොරතුරකට අනුව රැක සිට අත්අඩංගුවට ගනු ලැබ ඇත.මෙම පුද්ගලයා ගල්කිස්ස බඩෝවිට ප්‍රදේශයෙන් හෙරොයින් මිලදී ගෙන මෙලෙස දීර්ඝ කාලයක් හෙරොයින් ජාවාරමේ නියුතු වී ඇතැයි ද පොලිසිය කියයි.වැඩිදුර පරීක්‍ෂණ කටයුතු අපරාධ විමර්ශන ඒකකයේ ස්ථානාධිපති කුමාර නලවංශ මහතා සිදුකරගෙන යයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>01</day>
    </date>
    <link>http://www.dinamina.lk/2011/06/01/_art.asp?fn=n11060115</link>
    <topic>මංකොල්ලකෑමට ගිය දෙදෙනෙක් රිවෝල්වරයක් සමඟ අත්අඩංගුවට</topic>
    <author>චන්ද්‍රිකා පෙරේරා මුන්නේස්වරම</author>
    <content>මංකොල්ලයක් සිදු කිරීම සඳහා රිවෝල්වරයක් ද රැගෙන යතුරු පැදියකින් යමින් සිටි පුද්ගලයන් දෙදෙනකු කොස්වත්ත පොලිසිය මගින් පෙරේදා (30) අත්අඩංගුවට ගෙන තිබේ.මිලි මීටර් නවය වර්ගයේ ජීව උණ්ඩ දෙකක් ද ඔවුන් සතුව තිබී ඇති අතර, අත්අඩංගුවට පත් රිවෝල්වරයට එම ජීව උණ්ඩ යෙදිය හැකි බව ද පොලිසිය පවසයි.කොස්වත්ත හාල්දඬුවන කාරනාවත්ත ප්‍රදේශයේදී සැකකරුවන් අත්අඩංගුවට පත්ව තිබේ.අත්අඩංගුවට පත්වූවන් නවගමුව දකුණේ හා කෑගල්ලේ පදිංචිකරුවන් වේ.රට පුරා සිදුව ඇති මංකොල්ලකෑම් ගණනාවක් මොවුන් විසින් සිදු කළ බවට හෙළිව ඇත. සැකකරුවන් රැඳවුම් නියෝග මත රඳවාගෙන කොස්වත්ත පොලිසිය පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>01</day>
    </date>
    <link>http://www.dinamina.lk/2011/06/01/_art.asp?fn=n11060116</link>
    <topic>රැඳවියකුට ලබාදීමට ගංජා, හෙරොයින්සිම් කාඩ්පත් රැගෙන ගොස් දැලේ</topic>
    <author>කළුතර මධ්‍යම සමූහ</author>
    <content>කළුතර බන්ධනාගාරයේ රඳවා සිටින මිනීමැරුම් නඩුවක – විත්තිකරුවෙකුට ලබාදීමට හෙරොයින්, ගංජා හා දුරකථන සිම් කාඩ් පත් ගෙන යමින් සිටි බව කියන කාන්තාවන් දෙදෙනෙකු 07 වැනිදා දක්වා රක්ෂිත බන්ධනාගාර ගත කරන ලෙස කළුතර ප්‍රධාන මහේස්ත්‍රාත් කණිෂ්ක විජේරත්න මහතා ඊයේ (31) නියම කෙළේය.මෙසේ රක්ෂිතයට නියම වූයේ ඇඹිලිපිටිය, පදලන්ගල පදිංචි කාරියක්වූ දෙහිගහවලගේ නිලූකා ශිරන්ති (අවු 27) හා නදීෂා ප්‍රියදර්ශනී (අවු. 28) යන දෙදෙනායි.කළුතර කොට්ඨාස අපරාධ විමර්ශන ඒකකයට ලැබුණු තොරතුරක් මත කළුතර බන්ධනාගාරයට යමින් සිටි කාන්තාවන් දෙදෙනා අත්අඩංගුවට ගෙන පරීක්ෂා කිරීමේදී ඉතා සූක්ෂම ලෙස සගවාගෙන යමින් සිටි හෙරොයින් මිලිග්‍රෑම් 10 ක් අඩංගු පැකැට් 05ක්, ගංජා ග්‍රෑම් 03ක් හා ජංගම දුරකථන සිම් කාඩ්පත් පහක්ද සොයාගත් බවත් සීනි කිලෝවක් අඩංගු බෑගයක්ද ඔවුන් ළඟ තිබූ බවත් කළුතර කොට්ඨාස අපරාධ විමර්ශන ඒකකයේ ස්ථානාධිපති පද්මලාල් මහතා අධිකරණයට වාර්තා කර තිබුණි.බන්ධනාගාරයට හෙරොයින් රැගෙන යන බවට තොරතුරු ලැබී තිබූ බවත් දුරකථන සිම් කාඩ් ගෙන ගොස් ඇත්තේ සිරකරුවනට දීමට බවත් පොලිසිය අධිකරණයට ඉදිරිපත් කර තිබූ වාර්තාවේ දැක්වේ.සැරයන් (26017) දයාසේන මහතා විසින් සැකකාරියන් අධිකරණයට ඉදිරිපත් කර තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>01</day>
    </date>
    <link>http://www.dinamina.lk/2011/06/01/_art.asp?fn=n11060117</link>
    <topic>මගීන්ගේ පහසුව සලකා රඹුක්කන-කොළඹනව සීඝ්‍රගාමී දුම්රිය සේවාවක් ආරම්භ කළා</topic>
    <author>ශීලා උඩුවර</author>
    <content>මගීන්ගේ ලැබෙන ඉල්ලීම් සලකා බලා රඹුක්කන - කොළඹ කොටුව අතර නව සීඝ්‍රගාමී දුම්රිය සේවාවක් ආරම්භ කළ බව ප්‍රවාහන ඇමැති කුමාර වෙල්ගම මහතා පැවසීය.ඒ මහතා එසේ පැවසුවේ රඹුක්කන-කොළඹ කොටුව නව සීඝ්‍රගාමී දුම්රිය සේවයක් ඊයේ (31) ආරම්භ කළ අවස්ථාවේදී ය.ප්‍රවාහන ඇමැති කුමාර වෙල්ගම, දුම්රිය සාමාන්‍යාධිකාරී බී. ඒ. ජී. ආරියරත්න යන මහත්වරු ඇතුළු පිරිසක් රඹුක්කන සිට කොළඹ දක්වා මේ දුම්රියෙන් ගමන් කළහ.උදෑසන 6.15 ට රඹුක්කන දුම්රිය ස්ථානයෙන් පිටත්වන මේ කාර්යාල දුම්රිය පෙරවරු 7.57 ට කොළඹ කොටුවට ළඟාවන අතර, අලව්ව හා මරදාන දුම්රිය ස්ථානවල පමණක් නවත්වනු ලැබේ.පස්වරු 4.50 ට කොළඹ කොටුව දුම්රිය ස්ථානයෙන් පිටත්ව පස්වරු 6.30 ට රඹුක්කන දුම්රිය ස්ථානයට ළඟාවේ.න්දියාවෙන් මෙරටට ගෙන් වූ එස්-11 නවතම බලවේග කට්ටලයක් මේ සඳහා යොදවා තිබේ.ඇමැතිවරයා දුම්රියේ මැදිරියෙන් මැදිරියට ගමන් කරමින් මගී ජනතාවගේ අදහස් හුවමාරු කර ගත්තේය.නව බලවේග කට්ටල අරපරිස්සමින් රැක බලා ගැනීම මගී ජනතාවගේ යුතුකම බව ඇමැතිවරයා පැවසීය.මේ දුම්රියට දෙවන පන්තියේ මැදිරියක් එක්කරන ලෙසට මගීන් කළ ඉල්ලීමක් අනුව ඒ සඳහා පියවර ගන්නා ලෙස දුම්රිය සාමාන්‍යාධිකාරී ආරියරත්න මහතාට ඒ මොහොතේදීම උපදෙස් දුන්නේය.හලාවත සිට කොළඹ කොටුව දක්වාත් නව දුම්රිය සේවාවන් ඉදිරි දින කිහිපය තුළ යොදවන බවත් ඒ සඳහාම නව බලවේග කට්ටල දුම්රිය යොදවන බවත් ඇමැතිවරයා කීය.දුම්රිය මගීන් ප්‍රවාහන අමාත්‍යාංශය දුම්රිය දෙපාර්තමේන්තුව යන කණ්ඩායම් තුන එක්ව දුම්රිය දෙපාර්තමේන්තුවට නව පණක් දීමට පියවර ගත යුතු බවත්, ඒ සඳහා මගී ජනතාවට හොඳින් ඇහුම්කන් දියයුතු බව දුම්රිය බලධාරීන් මතකයේ තබාගත යුතු බවත් ඇමැතිවරයා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>01</day>
    </date>
    <link>http://www.dinamina.lk/2011/06/01/_art.asp?fn=r1106011</link>
    <topic>නාගොඩ ඉහළ මුලන අක්: 80ක කුඹුරුයාය පුරන්වෙලා</topic>
    <author>නාගොඩ සමූහ ටී. එල්. ඒ. පී. හේමපාල</author>
    <content>මාපලගම ගොවිජන සේවා බල ප්‍රදේශයට අයත් නාගොඩ ඉහළ මුලන ප්‍රදේශයේ අක්කර අසූවකින් පමණ යුක්ත කුඹුරුයායක් පුරන් වී තිබේ.විවිධ වැඩසටහන් යටතේ ඇතැම් වසරවල අක්කර පහළොවක් විස්සක් වගාකළත් වැඩබිම් ප්‍රමාණයක් පුරන් වී තිබෙන අයුරු සුලබ දසුනකි.ඉතාමත් සරුසාර බම් තීරුවක ගිංගඟට ආසන්නව මේ කුඹුරුයාය පිහිටා තිබේ.මේ කුඹුරුයායේ වර්තමාන තත්ත්වය පිළිබඳ අදහස් දැක් වූ සිරි ජයසේකර මහතා මේ කුඹුරු යායට පුවක්ගහහේන හා මහ ඉඳුර අයත් වෙනවා. මේ යායට අක්කර අසූවක් විතර තියෙනවා. හේතු රැසක් නිසා මෙහි කුඹුරු පුරන්වන ආකාරය දකින්න පුළුවන්. විශේෂයෙන්ම පෑලැස්සවත්ත ළඟින් ගඟ ගලායන ඇළ මාර්ගය සම්පූර්ණයෙන්ම පිළිසකර කළයුතුයි. සැතැපුම් තුනක් පමණ දිග මේ ඇළ ශුද්ධ පවිත්‍ර කර පිටවාන සකස් කළයුතුයි.ඇන්. ජී. රත්නසිරි මහතා - මේ කුඹුරුයාය හැම අවුරුද්දකම යළ මහ කන්න දෙක වගා කරන්න පුළුවන්නම් ප්‍රදේශයට විශාල සෙතක්. නමුත් ගිංගඟ පිටාර යන අවස්ථාවල වගේම ගඟේ ජල මට්ටම ඉහළ යන විටම මේ කඹුරු යාය යටවෙනවා. ගිංගඟ යෝජනා ක්‍රමය දෙවැනි අදියර ක්‍රියාත්මක වුණා නම් හොඳයි.සුනිල් කමල්රත්න මහතා - ගිංගඟ පිටාර ගැලීම නිසා වසරකට කීපවරක් යටවන වගාබිම් බේරගන්න වැඩසටහනක් අවශ්‍යයි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>01</day>
    </date>
    <link>http://www.dinamina.lk/2011/06/01/_art.asp?fn=r1106012</link>
    <topic>ලුණුගල හෝන්ටන් ග්‍රාමීය රෝහලේමෘත ශරීරාගාරයේ වහලය කැඩිලා</topic>
    <author>ඌව පළාත්සමූහ මාපා බණ්ඩාර</author>
    <content>ලුණුගල හෝන්ටන් ග්‍රාමීය රෝහලේ මෘත ශරීරාගාරය දැනට මාස හතක පමණ කාලයක් තිස්සේ දැඩි ලෙස අබලන්ව තිබේ.එම ගොඩනැගිල්ලේ වහලයට ගසක් වැටීම නිසා එය මුළුමනින්ම විනාශ වී තිබේ.මෘත ශරීර තැම්පත් කර තැබීමට තැනක් නොමැතිව රෝහල් කාර්ය මණ්ඩලය දැඩි අසීරුවට පත්වී සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>01</day>
    </date>
    <link>http://www.dinamina.lk/2011/06/01/_art.asp?fn=r1106013</link>
    <topic>කළුතර නගරයේපොදු වැසිකිළි අබලන්</topic>
    <author>නාගොඩ විශේෂ එන්.විජේරත්න</author>
    <content>කළුතර දිස්ත්‍රික්කයේ ප්‍රධානතම නගරය වන කළුතර නගරය වෙත දිනපතා විශාල ජනතාවක් විවිධ අවශ්‍යතාවන් සඳහා පැමිණෙති.එම ජනතාව සඳහා ඇති කළුතර ප්‍රධාන වැසිකිළි පද්ධතියම මේ වන විට විනාශ වී ගොස් තිබේ.තැනෙක බිත්ති පුපුරා කැඩීගොස් ඇති අතර කොන්ක්‍රීට් වහළයද බිමට පාත්වී ඇත. බොහෝ ස්ථානවල බිත්ති පුපුරා ගොසිනි. පිරිමි අය සඳහා වෙන්ව ඇති කොටසට යෑම පවා අවදානම් වේ.එමෙන්ම පිරිමි හා කාන්තා වැසිකිළි පද්ධතිවල එකදු දොරක් හෝ දක්නට නොමැත.ඒනිසා පිරිමි හා කාන්තා යන දෙපාර්ශවයටම මෙය ඉතා නුසුදුසු තැනක් බවට පත්ව තිබේ. මේ අවට එහෙම පිටින්ම කැළිකසළ වලින් පිරී ගොස් ඇත.සමහර අවස්ථාවල මෙහි මුදල්ලබා ගැනීමට ඉන්න අයට අමතරව බීමත් අයද දක්නට ලැබේ.ඉතාමත් අනාරක්ෂිත හා තම කාර්යයන් කර ගැනීමට නුසුදුසු තත්ත්වයක පවතින කළුතර ප්‍රධාන වැසිකිළි පද්ධතිය ප්‍රතිසංස්කරණය කිරීම අත්‍යවශ්‍යව පවතී.මේ සම්බන්ධයෙන් ජනතාව අදාළ බලධාරීන්ගේ අවධානයට යොමුකර සිටින්නේ මේ සම්බන්ධව ඉක්මන් පියවරක් ගනු ඇතැයි යන බලාපොරොත්තුවෙනි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>01</day>
    </date>
    <link>http://www.dinamina.lk/2011/06/01/_art.asp?fn=r1106014</link>
    <topic>නාගොඩ පුස්තකාලයක් දැන්මහ විදුහලෙත්</topic>
    <author>වාද්දුව සමූහ එස්. ආර්. පියදාස</author>
    <content>දොඩම්ගොඩ අධ්‍යාපන කොට්ඨාසයේ ජනප්‍රිය පාසලක් වන නාගොඩ මහ විද්‍යාලයට පුස්තකාලයක් නොමැතිවීම තම දරුවන්ගේ අධ්‍යාපන කටයුතුවලට බාධාවක් බව එම විදුහල් දරුවන්ගේ මවුපියෝ පවසති.ඒ නිසා නාගොඩ මහ විද්‍යාලයට පුස්තකාලයක් ලබා දෙන්නැයි මවුපියන් වගකිවයුත්තන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>01</day>
    </date>
    <link>http://www.dinamina.lk/2011/06/01/_art.asp?fn=r1106015</link>
    <topic>අලුත්ගම මාර්ග දෙකක්‘කාපට්’ කරයි</topic>
    <author>කටුකුරුන්ද සමූහ කපිල කුලසිංහ</author>
    <content>රුපියල් මිලියන 2716ක වියදමින් අලුත්ගම මාර්ග දෙකක් කාපට් යොදා සංවර්ධන කරයි. අලුත්ගම සිට මතුගම හා අලුත්ගම ලෙව්වන්දූව හරහා ඇල්පිටිය යන මාර්ග මෙලෙස සංවර්ධනය කරන බව මහා මාර්ග නියෝජ්‍ය ඇමැති නිර්මල කොතලාවල මහතා දිනමිණට පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>01</day>
    </date>
    <link>http://www.dinamina.lk/2011/06/01/_art.asp?fn=r1106016</link>
    <topic>තැපැල් පෙට්ටියේකවුළුව වහලා...</topic>
    <author>ඡායාරූපය-මාවනැල්ල සමූහ</author>
    <content>මාවනැල්ල නගරයට දිනපතා අති විශාල ජනතාවක් පැමිණෙන බස් නැවතුම්පොළ ඉදිරිපිට කොළඹ නුවර මහා මාර්ගයේ ඇති තැපැල් කණුවේ ලියුම් දැමීම ඇති කවුළුවද ආවරණය වන අයුරින් විවිධ දැන්වීම් කොළ එහි අලවා ඇති අයුරුයි මේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>01</day>
    </date>
    <link>http://www.dinamina.lk/2011/06/01/_art.asp?fn=r1106017</link>
    <topic>අඟුරුවාතොට බැල්ලපිටිය සුසාන භූමියේඉඩ-කඩ ප්‍රමාණවත් නෑ</topic>
    <author>බුලත්සිංහල විශේෂ මිල්ටන් ධර්මසිංහ</author>
    <content>හොරණ – අඟුරුවාතොට ප්‍රධාන මාර්ගයේ පිහිටි බැල්ලපිටිය පොදු සුසාන භූමියේ ඉඩකඩ ප්‍රමාණවත් නැත. මෘතදේහ තැන්පත් කිරීමේදී අසීරුතාවන්ට මුහුණපෑමට සිදුවෙතැයි ප්‍රදේශවාසීහු කියති.වසර 1 1/2ක සිට මේ සොහොන් බිම එළි - පෙහෙළි නොකිරීම නිසා කැලයෙන් වැසී තිබේ.මේ අඩුපාඩු සකසා දෙන්නැයි ප්‍රදේශවාසීහු බලධාරීන්ගෙන් ඉල්ලා සිටිති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>01</day>
    </date>
    <link>http://www.dinamina.lk/2011/06/01/_art.asp?fn=r1106018</link>
    <topic>කුරුණෑගල දිසාවේ කෘෂිනිෂ්පාදන සහායකවරුන්ගේ හිඟයක්</topic>
    <author>වයඹ පළාත් සංචාරක සේන ඉදිරිසිංහ</author>
    <content>කුරුණෑගල දිස්ත්‍රික්කයේ කෘෂිකර්ම පර්යේෂණ නිෂ්පාදන සහකාරවරුන්ගේ හිඟයක් පවතින බව වාර්තාවේ.මේ පිළිබඳ කුරුණෑගල ගොවිජන සංවර්ධන නියෝජ්‍ය කොමසාරිස් එම්. ඒ. බී. සී. ආලෝක බණ්ඩාර මහතාගෙන් විමසීමේදී හෙතෙම පැවැසුවේ දිස්ත්‍රික්කයේ වසම් 1610ක කෘෂිකර්ම පර්යේෂණ නිෂ්පාදන සහකාරවරුන් 1350ක් පමණ පිරිසක් සිටින බවත් අඩුව පවතින වසම්වලට වැඩ බලන පදමින් ඔවුන් සේවයේ යොදවා සිටින බවත්ය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>01</day>
    </date>
    <link>http://www.dinamina.lk/2011/06/01/_art.asp?fn=r1106019</link>
    <topic>කැලණියේ ජනතාවටඑළවළු බීජ සහ පොහොර</topic>
    <author>කැලණිය සමූහ – එඩ්වඩ් වීරසිංහ</author>
    <content>ගෘහ ආර්ථික ඒකක දසලක්‍ෂයක් තැනීමේ ජාතික ව්‍යාපාරය යටතේ කැලණිය ප්‍රාදේශීය ලේකම් බල ප්‍රදේශයේ නිවැසියන්ට එළවළු බීජ සහ පොහොර පැකට් ලබාදීම ග්‍රාම සේවා නිලධාරීන් සහ ගොවිජන සේවා නිලධාරීන් මඟින් මේ දිනවල සිදුකෙරෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>01</day>
    </date>
    <link>http://www.dinamina.lk/2011/06/01/_art.asp?fn=r11060110</link>
    <topic>කොළඹ-කටුනායක අධිවේගී මාර්ගයේඉදිකිරීම් ඉක්මනින් නිමවෙන ලකුණු</topic>
    <author>හැඳල විශේෂ ජුලියන් කෝරාල</author>
    <content>කොළඹ කටුනායක අධිවේගී මාර්ගයේ ඉදිකිරීම් ගිවිසගත් දිනට ප්‍රථම නිම කළ හැකිවෙතැයි එම මාර්ගය භාරව කටයුතු කරන ඉංජිනේරුවෝ පවසති.මේ මාර්ගයේ වැඩ අතරමඟ නැවැතී ඇතැයි ඇතැම් මාධ්‍යවලින් වැරැදි ප්‍රවෘත්ති පළ වුණත් එවැන්නක් කෙසේ වෙතත් එහි වැඩ ඉක්මන් වී ඇති බව ද ඔව්හු කියති.ත්තල ආසනයේ වගුරු බිමක් හරහා මේ මාර්ගය ඉදි කෙරේ. එසේ ම ඒ ප්‍රදේශවල ගුවන් පාලම් ද ඉදිවෙයි.මේ ගුවන් පාලම් පොළව යටින් ඇති ගල් දක්වා ගැඹුරට කොන්ක්‍රීට් කිරීමට සිදු වී තිබේ. මේ නිසා අඩුතරමින් අඩි 70ක්වත් යටට කොන්ක්‍රීට් කිරීමට සිදු වී ඇත.මාර්ගයේ සෑහෙන කොටසක පාලම් බෝක්කු ඉදිකර අවශ්‍ය මට්ටමට පාර මට්ටම් කර ඇතැයි ද ඔව්හු පවසති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>01</day>
    </date>
    <link>http://www.dinamina.lk/2011/06/01/_art.asp?fn=s1106011</link>
    <topic>දරුණු පරාජය ඇදහිය නොහැකියි</topic>
    <author/>
    <content>හොඳ පිතිකරුවන් රැසක් සිටියත් ඕවර 25ක් ඇතුළතදී ශ්‍රී ලංකා පිලේ ඉනිම නිමාවීම විශ්වාස කිරීමට පවා අසීරු දෙයක් බව එංගලන්තයට ඉනිමකින් සහ ලකුණු 14කින් පරාජය වීමෙන් අනතුරුව මාධ්‍යවේදින් හමුවේ ශ්‍රී ලංකා පිලේ නායක තිලකරත්න ඩිල්ෂාන් ප්‍රකාශ කළේය.“අපි තරගය පැරදුනේ ඉතා නරක විදිහට ක්‍රීඩා කළ නිසයි. මහේල, කුමාර්, තිලාන් මම අපි හැමෝම අත්දැකීම් බහුල ක්‍රීඩකයෝ. අපි නැවත ඉක්මනින් ඊළඟ ටෙස්ට් තරගයට ක්‍රීඩා කිරීමට යථා තත්ත්වයට පත් විය යුතුයි.”“මහේල හා සංගා ප්‍රමාද වී සංචාරයට එක්වූවත් ඔවුන්ට ඉක්මනින් ක්‍රීඩාවට හැඩගැසීමට හැකියාව තිබෙනවා. නමුත් අවාසනාවන්ත විදිහට හැමදේම අපිට වැරදුනා. කාඩිෆ් පිටිය ඉතා හොඳ තණතීරුවක්.පුංචි දඟ කැවීමක් හා බවුන්ස් වීමක් තිබුණත් එය හොඳ තණතීරුවක්. නමුත් අපි හොඳින් ක්‍රීඩා කළේ නැහැ. එයයි ප්‍රධානම කරුණ” ඩිල්ෂාන් පැවැසීය.“පසුගිය වසර කීපය තුළ සිට එංගලන්තය හොඳින් ක්‍රීඩාවේ නිරතව සිටිනවා. පසුගිය කාලයේ ඔවුන් ඔස්ට්‍රේලියාවේදීම ඔස්ට්‍රේලියානු පිල පරාජයට පත් කළා” ඩිල්ෂාන් වැඩිදුරටත් සඳහන් කළේය.ටෙස්ට් තරගය පැවැති දින 5 තුළදීම වර්ෂාවෙන් බාධා පැමිණියද අවසන් දිනය වූ පෙරේදා (30) දිනයේ තේ පානයට පසු ශ්‍රී ලංකා දෙවැනි ඉනිම ලකුණු 82කට සීමා කිරීමට එංගලන්ත පන්දු යවන්නෝ සමත්වූහ.ශ්‍රී ලංකා පිල පළමු ඉනිමට ලබාගත් ලකුණු 400ට පිළිතුරු වශයෙන් එංගලන්තය පළමු ඉනිමේදී කඩුලු 5ක් දැවී ලකුණු 496ක් ලබා සිටියදී ඉනිම අත් හිටවමින් දෙවැනි වර පන්දුවට පහරදීමට ශ්‍රී ලංකා පිලට ඇරයුම් කළේය. ඒ වනවිට එංගලන්ත ශ්‍රී ලංකා පළමු ඉනිමට වඩා ලකුණු 96කින් ඉදිරියෙන් සිටියේය.තරගය ජය පරාජයෙන් තොරව නිමාවීමේ ලකුණු පෙනෙන්නට තිබුණද ශ්‍රී ලංකා පිතිකරුවන්ට පිටියේ තැන්පත් වීමට ඉඩ නොදුන් එංගලන්ත පන්දු යවන්නෝ ඕවර 25ක් ඇතුළත ශ්‍රී ලංකා ඉනිම සුණුවිසුණු කර දැමූහ.ශ්‍රී ලංකා පිලේ දෙවැනි ඉනිමේදී වැඩිම ලකුණු සංඛ්‍යාව වාර්තා කළේ තිසර පෙරේරාය. ඔහු ලකුණු 20ක් ලබා ගත්තේය.පන්දු යැවීමේදී ග්‍රෙහැම් ස්වාන් සහ ක්‍රිස් ට්‍රෙම්ලට් කඩුලු 4 බැගින් දවාලු අතර ස්ටුවර්ට් බ්‍රෝඩ් කඩුලු 2ක් දවාලීය.  .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>01</day>
    </date>
    <link>http://www.dinamina.lk/2011/06/01/_art.asp?fn=s1106012</link>
    <topic>ප්‍රසන්නට රන් 1යිලෝකඩ 2යි</topic>
    <author/>
    <content>චීනයේදී නිමාවට පත් වූ ආසියානු ග්‍රෝන් ෆ‍්‍රී තරග අදියර තුනේදී මීටර 400 ඉසව්වෙන් ප්‍රසන්න සම්පත් අමරසේකර රන් පදක්කමක් හා ලෝකඩ පදක්කම් 2 ක් දිනා ගත්තේය.උස පැනීමේ තරග ඉසව්වට එක් වූ මංජුල කුමාර පළමු අදියරේදී තරගයෙන් ඉවත් වූ අතර දෙවැනි හා තෙවැනි අදියරවලදී අටවැනි ස්ථානයට පත් විය.දෙවැනි අදියරේදී මීටර් 2.10 ක් හා තෙවැනි අදියරේදී මීටර් 2.05 ක් මංජුල වාර්තා කළේය.ප්‍රසන්න සම්පත් අමරසේකර රන් පදක්කම තත්පර 46.95 කින්, ලෝකඩ පදක්කම් දෙක තත්පර 47.29 කින් හා තත්පර 47.03ක දක්‍ෂතාවකින් දිනා ගත්තේය. ඔහු කළකට පසුව ක්‍රීඩා පිටියට පිවිසීමෙන් මේ දක්‍ෂතා අතරට පැමිණීම විශේෂත්වයකි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>01</day>
    </date>
    <link>http://www.dinamina.lk/2011/06/01/_art.asp?fn=s1106013</link>
    <topic>ලලිත් ගුණවර්ධනගෙන් ‘මීටර් 100 දිවීම’ ග්‍රන්ථයක්</topic>
    <author/>
    <content>දේශීය ක්‍රීඩක ක්‍රීඩිකාවන්ට හා පුහුණුකරුවන්ට ප්‍රයෝජනවත් වන ‘මීටර් 100 දිවීම’ නමින් ග්‍රන්ථයක් ක්‍රීඩා ගත්කරු ලලිත් ගුණවර්ධන මහතා පසුගියදා එළිදැක්වූවේය.ක්‍රීඩා අධ්‍යාපනය වෙනුවෙන් කරන ලද මෙහෙවරට ජගත් ඔලිම්පික් කමිටුවෙන් ගෞරව සම්මානයක් හිමිවූ ලලිත් ගුණවර්ධන මහතාගේ ‘මීටර් 100 දිවීම’ ග්‍රන්ථයෙන් මේ ඉසව්ව සරල ලෙස ඉගැන්වේ.ලෝ ප්‍රකට කෙටිදුර ධාවකයන්ගේ පුහුණු ක්‍රමද මේ ග්‍රන්ථයට ඇතුළත් කොට ඇත. ලොව මුල් පෙළේ පුහුණුකරුවන්ගේ ද අදහස් ඇතුළත් කොට ඇති මේ ග්‍රන්ථය මීටර් 100 දිවීම පිළිබඳ උපදේශන ග්‍රන්ථයක් ලෙස සැලකේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>01</day>
    </date>
    <link>http://www.dinamina.lk/2011/06/01/_art.asp?fn=s1106014</link>
    <topic>ජාතික මහා ක්‍රීඩා උළෙලේ මැරතන් තරග ඇවිදීම, පාපැදි ඉසව් 4වැනිදා</topic>
    <author>ප්‍රින්ස් ගුණසේකර</author>
    <content>තිස්හත්වැනි වරටත් පැවැත්වෙන ජාතික මහා ක්‍රීඩා උළෙලේ මැරතන්, තරග ඇවිදීම හා පාපැදි ඉසව් මේ 4වැනිදා පුත්තලමේදී පැවැත්වේ. රුපියල් 750000කට අධික තෑගි මුදල්වලට අමතරව රන්, රිදී, ලෝකඩ පදක්කම් හා සහතික පත් පිරිනැමෙන මේ තරග ජාතික මහා ක්‍රීඩා උළෙලේ පළමු අදියරේ තරග වේ.පිරිමි කාන්තා රේසිං පාපැදි තරග පුත්තලම නව බස් නැවැතුම්පොළ අසලින් ආරම්භ කෙරේ. පිරිමි රේසිං තරග කිලෝ මීටර් 133.1ක් පැවැත්වෙන අතර කාන්තා තරගය කිලෝ මීටර් 51.8ක දුරක් පැවැත්වේ.පිරිමි තරගය පුත්තලමේ සිට කොට්ටුකච්චිය, ආනමඩුව, පලුගස්වැව, නිකවැරටිය නගරයෙන් දැදුරුඔය පාලම හරහා පාදෙනිය හංදියට පැමිණ වාරියපොල පොලිස් ස්ථානය ඉදිරිපිටින් ගොස් වාරියපොල වටරවුමෙන් හැරී නැවැත එම මාර්ගය ඔස්සේ පැමිණ පුත්තලම බස් නැවතුම්පොළ අසලින් අවසන් කෙරේ. කාන්තා රේසිං පාපැදි තරගය පුත්තලම නව බස් නැවැතුම්පොළ අසල සිට ආනමඩුව නගරයට ගොස් හෝරාස්ථම්බය අසලින් හැරී නැවැත එම මාර්ගයේම පැමිණ පුත්තලමෙන් අවසන් කෙරේ.පිරිමි හා කාන්තා තරග ඇවිදීමේ ඉසව් කිලෝ මීටර් 20ක දුර ප්‍රමාණයක් පුත්තලම නගරය වට මාර්ගයේ පැවැත්වේ.පිරිමි හා කාන්තා මැරතන් තරග පුත්තලම ප්‍රධාන බස් නැවැතුම්පොළ අසලින් පෙරවරු 5.45ට ආරම්භ කෙරේ. එයට සමගාමීව මැරතන් පාසල් තරග අංශයෙන් බාලක බාලිකා තරගයක් ද පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>01</day>
    </date>
    <link>http://www.dinamina.lk/2011/06/01/_art.asp?fn=s1106015</link>
    <topic>කණ්ඩායම් අඩුවීම හේතුවෙන් ආධුනික බොක්සිං තරගාවලිය අවලංගුයි</topic>
    <author>ෆවුස් මොහොමඩ්</author>
    <content>ජාතික බොක්සිං ක්ෂේත්‍රයට නවක ක්‍රීඩක ක්‍රීඩිකාවන් එක් කෙරෙන ප්‍රධානතම තරගාවලිය වන කාන්තා හා පිරිමි ආධුනික බොක්සිං තරගාවලිය අවලංගු කිරීමට සිදුවූ බව බොක්සිං පරිපාලන කමිටු සභාපති රම්‍යනාත් රත්නායක මහතා ‘දිනමිණ’ ට පැවැසීය. අද (1) සිට 3 වැනිදා දක්වා සුගතදාස ගෘහස්ත ක්‍රීඩාංගණයේ පැවැත්වීමට නියමිතව තිබූ මේ තරගාවලිය සඳහා ඉල්ලුම්පත් භාර ගැනීම පසුගිය 25 වැනිදායින් අවසන් වූ අතර ඒ වන විට ලැබී තිබුණේ ඉල්ලුම්පත් 4ක් පමණක් බව රත්නායක මහතා සඳහන් කළේය.මෙරට ප්‍රධානතම බොක්සිං ක්‍රීඩා සමාජ 31 ක් ස්ථාපිතව තිබුණ ද ආධුනික බොක්සිං තරගාවලියට අයැදුම් කර තිබුණේ යුද හමුදාව, යු හමුදා රතු පිල, නාවික හමුදාව හා නුගේගොඩ බොක්සිං ක්‍රීඩා සමාජය පමණක් බව රත්නායක මහතා ප්‍රකාශ කළේය. එමෙන්ම බොක්සිං තීරකවරුන්ගේ හා විනිසුරුවන්ගේ සංගමය විසින් බොක්සිං නිලවරණය පවත්වනතුරු තරගාවලිය සඳහා සම්බන්ධ නොවීමට ගෙන ඇති තීරණයත් ආධුනික බොක්සිං තරගාවලිය අවලංගු කිරීමට හේතු වූ බව ඒ මහතා සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>01</day>
    </date>
    <link>http://www.dinamina.lk/2011/06/01/_art.asp?fn=s1106016</link>
    <topic>පළමු ටෙස්ට් තරගයේදීශ්‍රී ලංකාව 77-42 කින් පරදී</topic>
    <author>පි‍්‍රන්ස් ගුණසේකර</author>
    <content>ලෝක සූරතා නෙට්බෝල් තරගාවලියට පෙර පුහුණුවක් ලෙස මේ දිනවල ස්කොට්ලන්තයේ සංචාරය කරන ශ්‍රී ලංකා පිල මුහුණ දුන් පළමු නෙට්බෝල් ටෙස්ට් තරගයෙන් ස්කොට්ලන්ත ජාතික පිල හමුවේ ලකුණු 77 – 42 ක පරාජයක් ලැබීය.ස්කොට්ලන්තයේ කීල්බ්‍රයිඩ් හි ඇලිස්ටේයිර් මැක්කොයිස්ට් ක්‍රීඩා ගම්මාන ක්‍රීඩාංගණයේ පැවැති මේ තරගයේදී ශ්‍රී ලංකා ක්‍රීඩිකාවෝ ප්‍රබල පසුබෑමකට ලක්ව ඇත.ස්කොට්ලන්තය සමග තරග කිරීමට පෙර ශ්‍රී ලංකාව ලෝක නෙට්බෝල් ශ්‍රේණිගත කිරීමේදී 15 වැනි ස්ථානයේ පසුවිය. එවිට ස්කොට්ලන්තය 16 වැනි ස්ථානයේ රැඳී සිටියේය.නෙට්බෝල් ටෙස්ට් තරග 3 කින් සමන්විත මේ තරගාවලියේදී ශ්‍රී ලංකා පිල කුමරිනි ද සිල්වාගේ නායකත්වයෙන් හා හයසින්ත් විජේසිංහ මහත්මියගේ පුහුණුව යටතේ සහභාගි වී සිටී.ශ්‍රී ලංකාව හා ස්කොට්ලන්තය මෙයට පෙර 1995 දී බර්මින්හැම් හී ලෝක නෙට්බෝල් තරගාවලියේදී අවසන් වරට හමුවූ අතර එහිදී ශ්‍රී ලංකාවට ලකුණු 49 – 45 ක ජයක් හිමිවිය.ඒ වන විට ශ්‍රී ලංකාව ලෝක ශ්‍රේණිගත කිරීම අනුව 15 වැනි ස්ථානයේත්, ස්කොට්ලන්තය 9 වැනි ස්ථානයේත් පසුවිය. දීප්ති අල්විස්ගේ නායකත්වයෙන් හා ට්‍රික්සි නානායක්කාර මහත්මියගේ පුහුණුව යටතේ ශ්‍රී ලංකාව එම තරගයෙන් ජයගෙන තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>01</day>
    </date>
    <link>http://www.dinamina.lk/2011/06/01/_art.asp?fn=f1106011</link>
    <topic>රට අස්ථාවර කිරීමේ කුමන්ත්‍රණයක් තිබෙනවා</topic>
    <author>සාකච්ඡා කෙළේ චන්දන ජයවීර</author>
    <content>යුද්ධය අවසන්වීමෙන් පසු ශ්‍රී ලංකා රජය සාමය උදා කිරීමට ගත් උත්සාහයට දෙමළ ඩයස්පෝරාව බාධා කළ ආකාරය ගැන හා ඔවුන් ඡායා ඊලම් රාජ්‍යයක් ප්‍රකාශයට පත් කිරීමේ උත්සාහය ගැන අදහස් දක්වන ඩබ්ලිව්.ඩී.ජේ.සෙනෙවිරත්න ඇමැතිවරයා උතුරු නැඟෙනහිර ද ඇතුළුව දිවයිනේ ඇතිකර ඇති සංවර්ධන ක්‍රියාදාමයට සියලු දෙනාම සහය දැක්වීමේ අවශ්‍යතාවය මෙසේ ප්‍රකාශ කර සිටියේ ය.* දරුස්මාන්ගේ වාර්තාව පදනම් කරගෙන ජගත් මානව හිමිකම් කවුන්සිලයේ ශ්‍රී ලංකාවේ මානව හිමිකම් ගැන පැවැත්වීමට නියමිතව තිබූ සාකච්ඡාවට රජය විරුද්ධ වූයේ ඇයි?එක්සත් ජාතීන්ගේ සංවිධානයේ මහලේකම්වරයා දරුස්මාන් කමිටුව පත් කළේ ඔහුට ලංකාවේ පවතින තත්ත්වය පිළිබඳ උපදෙස් ලබා ගැනීමටයි. ඒ කමිටු වාර්තාවේ උපදෙස්වලට වඩා ලංකාව පිළිබඳ සාවද්‍ය තොරතුරු ඇතුළත්ව තිබුණා.2009 මැයි මාසයට පෙර ත්‍රස්තවාදී උවදුර නැති කරන්න ගත්ත ක්‍රියාමාර්ග ගැන අප කිසිසේත් බලාපොරොත්තු නොවූ ආකාරයේ කරුණු රාශියක් මේ වාර්තාවේ ඇතුළත්ව තිබෙනවා. මෙය ඒක පාක්ෂික වාර්තාවක්. යුද්ධයට වසර තිහක ඉතිහාසයක් තිබෙනවා. ඒ කාලය තුළදී එල්.ටී.ටී.ඊ. යේ ත්‍රස්තවාදී ක්‍රියා නිසා සෑම ජන වර්ගයකටම අයත් ජනතාව දස දහස් ගණනක් ඉතාමත් කුරිරු ආකාරයට මරණය වැළඳ ගත්තා. ත්‍රස්තවාදීන් රජයේ නිලධාරීන්, ආගමික නායකයින්, දේශපාලඥයන් , බුද්ධිමතුන් විශාල පිරිසක් ඝාතනය කළා. දේපළ, ගොඩනැගිලි විනාශ කළා.නමුත් මේ වාර්තාවෙන් ඒ කිසිවක් ගැන අවධානය යොමු නොකොට සකස් කර තිබෙන නිසා වාර්තාවේ ඒක පාක්ෂිකභාවය වඩාත් හොඳින් පැහැදිලි වෙනවා.* මෙම වාර්තාව පිටුපස ජාත්‍යන්තරව විහිදී සිටින ද්‍රවිඩ ඩයස්පෝරාවේ සම්බන්ධයක් ඇතැයි ඔබ පවසන්නේ කුමන හේතුවක් මතද?යුද්ධය නිමා කළ රජයටත්, ත්‍රිවිධ හමුදාවටත්, රටේ ජනාධිපතිතුමාටත් විරුද්ධ වන ආකාරයේ ප්‍රකාශ දරුස්මාන්ගේ වාර්තාවේ ඇතුළත්ව තිබෙන්නේ ද්‍රවිඩ ඩයස්පෝරාවේ බලපෑම නිසයි. ඔවුන් යුද්ධ අවසන් වීමෙන් පසු මේ රටේ ඇති වී ගෙන යන සාමයට විරුද්ධ වුණා. ද්‍රවිඩ ජනතාවත් , සිංහල ජනතාවත් රටේ එකට ජීවත් විය යුතුය යන මතයට එරෙහිව ඔවුන් පෙනී සිටියා. රටේ අභ්‍යන්තර සාමයට අහිතකර වන ආකාරයේ ප්‍රචාරයක් ඩයස්පෝරාව ලෝකය පුරාම ගෙන ගියා. ඊළඟට ඔවුන් උත්සාහ කළා විවිධ රාජ්‍යයන්ට බලපෑම් කිරීම මඟින් රජය ගෙනයන සංවර්ධන ගමන අඩාල කරන්න.ඒ වගේම ඔවුන්ගේ තවත් උත්සාහයක් වුණේ රට අස්ථාවරයි, සාමය උදාවෙලා නැහැ කියලා පෙන්වීමයි. ඒ සඳහා ඔවුන් විවිධ සිද්ධි නිර්මාණය කළා. නමුත් රජයට පුළුවන් කමක් ලැබුණා, ඒ සිද්ධිවල නිවැරැදි පදනම පෙන්වන්න. ඔවුන් මේ සෑම ආකාරයකින්ම උත්සාහ ගත්තේ සරණාගතයින් ලෙස බටහිර රටවල රැඳී සිටින්න, හේතුවක් නිර්මාණය කර ගැනීමටයි. මේ වාර්තාව සකස්ව ඇත්තේ ඔවුන්ගේ බලපෑම මතයි.* යුද්ධය අවසන්වීමෙන් පසු විදේශගත දෙමළ ඩයස්පෝරාව ඡායා ඊළාම් රාජ්‍යයක් බිහිකිරීමට ගත් උත්සාහය හා වර්තමානයේ ශ්‍රී ලංකාව අස්ථාවර කිරීමට දරණ උත්සාහය ඔබ පැහැදිලි කරන්නේ කෙසේ ද?ශ්‍රී ලංකා රාජ්‍ය දෙකඩකොට වෙනම ඊළාම් රාජ්‍යයක් බිහි කිරීමේ උත්සාහය සම්පූර්ණයෙන්ම පරාජය කිරීමෙන් පසු විදේශගත දෙමළ ඩයස්පෝරාව දියිනෙන් බැහැරව වෙනම රාජ්‍යයක් ප්‍රකාශයට පත් කළා. එයින් පෙනෙනවා ඔවුන් වෙනම රාජ්‍යයක් බිහි කිරීමේ උත්සාහය නවත්වා නැති බව.යුද්ධය අවසන් වීමෙන් පසු යටිතල පහසුකම් සම්පූර්ණ කර අධ්‍යාපනය, සංවර්ධනය යනාදී සමාජ සංවර්ධන වැඩ කටයුතු මඟින් උතුරු නැඟෙනහිර පළාත්වල ජීවත්වන ජනතාව නඟා සිටුවීමට රජය ගෙන යන වැඩපිළිවෙළට ඩයස්පෝරාව කිසිම ආකාරයක සහයක් දක්වා නැහැ. ඔවුන් මේ රටේ ජීවත්වන දෙමළ ජනයා වෙනුවෙන් පෙනී සිටිනවා නම් ඒ වැඩපිළිවෙළට සහය දිය යුතුයි.මේ සංවර්ධන වැඩපිළිවෙල නිසා ජනතාව එල්.ටී.ටී.ඊ.මතවාදයෙන් ඈත්වෙලා තිබෙනවා. ඔවුන්ට මේ රට අපේ රට කියන හැඟීමෙන් කටයුතු කරන්න පටන් ගෙන තිබෙනවා. රටේ සංවර්ධන ගමනට දෙමළ ජනතාව දායක කර ගැනීමට ඔවුන් විරුද්ධයි.* ගතවූ දෙවසර තුළදී යුද්ධයෙන් අවතැන් වුවත් නැවත පදිංචි කිරීමේ කටයුතුවල හා ත්‍රස්තවාදී කටයුතුවලට සම්බන්ධ වුවත් පුනරුත්ථාපනය කිරීමේ වැඩපිළිවෙල ලබාගෙන ඇති ප්‍රගතිය කොහොමද?යුද්ධය අවසන්වන විට සිටි තුන් ලක්ෂ අසූ දාහක් පමණ වන අවතැන්වූවන්ගෙන් මේ වනවිට ඉතිරිව සිටින්නේ එකොළොස්දාහක් පමණයි. අනිත් සියලු දෙනාම ගම්බිම් කරා ගොස් තිබෙනවා. ඒ අයට ක්‍රමානුකූලව හිස ඔසවන්න පුළුවන් තත්ත්වයක් රජයේ සහය ඇතිව අද ඇති කර තිබෙනවා.පුනරුත්ථාපන කඳවුරුවල සිටින තරුණ තරුණියන් එකොළොස් දාහක් අතරින් මේ වන විට හය දහසක් පුනරුත්ථාපනය කර තිබෙනවා. ඔවුන්ට යම් යම් වෘත්තීන් ගැන පුහුණුවක් ලබාදී තිබෙනවා. වඩු වැඩ, මේසන් වැඩ සහ කාර්මික පුහුණුව ලබා දී තිබෙනවා. නැවත සමාජ ගත වූ අයට ව්‍යාපාර ඇරැඹීමට උදව්කර තිබෙනවා.ලෝකයේ වෙනත් කිසිම රටක් මේ තරම් කෙටි කාලයක් ඇතුළතදී පුනරුත්ථාපනය සඳහා යොමු කළ අය සමාජගත කිරීමේ වැඩපිළිවෙළක් ක්‍රියාත්මක කර නැහැ.* යුද්ධය නිසා බිඳවැටී තිබුණු උතුරු නැඟෙනහිර පළාත්වල සිවිල් පරිපාලනය ගොඩනැඟීමට අමාත්‍යාංශය ගෙන ඇති පියවර මොනවාද?උතුරු නැඟෙනහිර ඇතුළුව දිවයිනේ අනෙකුත් ප්‍රදේශ තුළත් පුරප්පාඩු තිබුණු පළාත්වල ප්‍රාදේශීය ලේකම්වරු පත් කර තිබෙනවා. උතුරු නැඟෙනහිර පළාත් ප්‍රාදේශීය ලේකම් කාර්යාලවල තිබුණු ගොඩනැගිලි යනාදී භෞතික අවශ්‍යතාවයන් සහ මානව සම්පත් අවශ්‍යතාවයන් සම්පූර්ණ කර තිබෙනවා.මෙවර බඳවාගත් පරිපාලන සහකාර නිලධාරීන්ගෙන් සෑහෙන කොටසක් එම පළාත්වලට අනුයුක්ත කළා. ඒ කාර්යාලවල තිබුණු සේවක හිඟයට මේ නිසා විසඳුමක් ලැබී තිබෙනවා.* ද්වී භාෂා ප්‍රතිපත්තිය ක්‍රියාත්මක කිරීමට රාජ්‍ය පරිපාලන අමාත්‍යාංශය දායක වන්නේ කොහොමද?ජාතික සමගිය ඇති කිරීම සඳහා 2007 ජූලි මාසයෙන් පසු රාජ්‍ය සේවයට බැඳුණු සියලුම දෙනාට ද්වි භාෂා දැනුම අනිවාර්යකොට තිබෙනවා. ඒ අනුව සිංහල නිලධාරීන් දෙමළ භාෂාවත් , දෙමළ නිලධාරීන් සිංහල භාෂාවත් ඉගෙන ගත යුතුයි.යුද්දෙට කළින් රජයේ නිලධාරියෙකුට රටේ ඕනෑම තැනක සේවය කරන්න පුළුවන්කම තිබුණා. දකුණෙන් යන නිලධාරීන් යාපනේ, කන්කසන්තුරේ, මුලතිව්වල වැඩ කළා. ද්‍රවිඩ නිලධාරීන් කොළඹ සේවය කළා. එය ජාතික සමඟිය ඇතිවීමට බලපෑවා. භාෂා දෙකම දන්නා නිලධාරීන් පිරිසක් ඇති කිරීමෙන් බලාපොරොත්තු වෙන්නේ රටේ ඕනෑම තැනක සේවය කළ හැකි පිරිසක් බිහි කිරීමටයි* රාජ්‍ය පරිපාලනයට හා කළමණාකරණ ක්ෂේත්‍රයේ විභාග පැවැත්වීම පසුගිය වසර කිහිපය තුළ සිදු කෙරුණේ නැහැ. එම විභාග නැවැත පැවැත්වීමට අදහස් කරනවාද?ඔබ සඳහන් කරන පරිදි වසර හතරක් පමණ කාලයක් යම් යම් විභාග පවත්වා නැහැ. ඒකට හේතුව කළින් තිබුණු විභාගවල ප්‍රතිඵල නිකුත් කිරීම පමා වීමයි. චන් ඒ තත්ත්වයට පිළියම් යොදා තිබෙනවා. කළින් තිබුණු විභාගයේ ප්‍රතිඵල මත මෑතකදී කළමණාකරණ සහකරුවන් පිරිසක් බඳවා ගත්තා. ඒ වගේම පරිපාලන නිලධාරීන්ගේ ලොකු හිඟයක් තිබුණා. ඒ සඳහාත් නිලධාරීන් පිරිසක් බඳවා ගත්තා. තවත් පිරිසක් විභාගයක් පවත්වල, බඳවා ගන්නවා.* සමෘද්ධි නිලධාරීන් ග්‍රාම නිලධාරීන් හැටියට බඳවා ගැනීමට තීරණය කිරීමෙන් නිලධාරීන් බඳවා ගැනීමේ ක්‍රමය තුළ ඔබ ඇති කළ විධිමත්භාවයට බලපෑමක් වනවා නේද?ග්‍රාම නිලධාරීන්ගේ හිඟයක් තිබෙනවා. ඒ වගේම සමෘද්ධි නිලධාරීන්ගේ අතිරික්තයක් තිබෙනවා. ඒ නිසා අපි කල්පනා කළා අලුතින් නිලධාරීන් බඳවා ගන්නවාට වැඩිය සමෘද්ධි නිලධාරීන්ගෙන් එම හිඟය පියවා ගැනීමට. මේක දේශපාලන පදනමකින් කරන දෙයක් නොවෙයි. ග්‍රාම නිලධාරී තනතුරුවලට සමෘද්ධි නිලධාරීන් තෝරා ගත්තේ විභාගයක් පවත්වලයි.රජයේ සේවකයින්ට දේශපාලනය කරන්න බැහැ. ඔවුන් සියලු දෙනාටම පක්ෂ විපක්ෂ භේදයකින් තොරව සේවය කිරීමට බැඳී සිටිනවා. සමෘද්ධි නිලධාරීන්ටත් එය අදාළයි. ඒ නිසා රාජ්‍ය සේවයට කිසිම බලපෑමක් වෙන්නේ නැහැ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>01</day>
    </date>
    <link>http://www.dinamina.lk/2011/06/01/_art.asp?fn=f1106012</link>
    <topic>සරසවි සිසු නායකත්ව පුහුණුවඅපේ ජීවිතවලට ආලෝකයක්</topic>
    <author>හෝමාගම සංචාරක මංජුල හිරිපිටිය</author>
    <content>විශ්වවිද්‍යාලවලට ඇතුළත් වන නවක ශිෂ්‍ය ශිෂ්‍යාවන්ගේ නායකත්ව හැකියාව සහ ආකල්ප වර්ධනය කිරීමේ අරමුණින් ආරම්භ කරන ලද නේවාසික පුහුණු වැඩ සටහනක් හෝමාගම පනාගොඩ යුද හමුදා ජනපදයේ පිහිටි ශාරීරික අභ්‍යාස පුහුණු මධ්‍යස්ථානයේදී ආරම්භ කර තිබේ.පනාගොඩ යුද හමුදා ජනපදයේ වැව ආශ්‍රිත මනරම් භූමි ප්‍රදේශයක පිහිටි යුද හමුදා ශාරීරික අභ්‍යාස පුහුණු මධ්‍යස්ථානයේ නේවාසිකව ශිෂ්‍ය ශිෂ්‍යාවෝ අසූ හය දෙනෙක් පුහුණු හදාරමින් සිටිති. පුහුණුව අතරතුරේදී මේ සම්බන්ධයෙන් කිහිප දෙනෙක් දැක්වූ අදහස් ඇසුරින් මෙම ලිපිය සැකසේ.පුහුණුව පිළිබඳ අදහස් දැක්වූ එච්. ඩබ්ලිව්. කුසල් චාමර සඳරුවන් - මගේ ගම දොම්පේ. ගම්පහ බණ්ඩාරනායක මහ විදුහලෙන් අධ්‍යාපන හදාරා කැලණිය විශ්ව විද්‍යාලයට ඇතුළත්වීමට බලාපොරොත්තුවෙන් සිටිනවා.මේ පුහුණු පාඨමාලාවට යොමු වීමට පෙර අපට හිතේ විශාල බියක් තිබුණා හමුදා කඳවුරුවලදී මොනවාගේ පුහුණුවක් ලබා දෙයිද කියලා. එම බය ඇති වූයේ පුහුණුවට යාමට පෙර විවිධ කට කථා හා ඇතැම් මාධ්‍ය තුළින් බියක් පෙන්නුම් කර තිබූ නිසයි. මේ නිසා අපගේ මවුපියන්ද පුහුණුව ගැන බියකින් සිටියා.පසුව ටික ටික ඇත්ත තත්ත්වය දැන ගන්නට ලැබුණා. මෙය ශිෂ්‍යයන්ගේ අනාගතයට අවශ්‍ය පුහුණුවක් බව පැහැදිලිව කිව යුතුයි. මෙය දැනගත් පසු මවුපියන්ගේද කැමැත්ත ලැබුණා පුහුණුවට යාමට. පුහුණුව සඳහා මවුපියන් සමඟ ප්‍රථමයෙන් පනාගොඩ යුද හමුදා කඳවුරට පැමිණියා. එහිදී හමුදා නිලධාරීන් අපගේ ඥාති සහෝදරියින් මෙන් අපව ඉහළින් පිළිගෙන කඳවුරට රැගෙන ගියා.අපගේ පුහුණු කාලය දින විසි එකක් වෙනවා. දැනට දින හතක් ගෙවී ගොස් තිබෙනවා. මේ දින හතට අපගේ ජීවිතයට විශාල අත්දැකීම් සමූහයක් එකතු කර ගැනීමට හැකි වුණා.විශේෂයෙන් වේලාවට වැඩ කිරීමට, නේවාසිකාගාරයක සිටිය යුතු ආකාරය, පිළිවෙළකට ඇඳුම් තබා ගැනීම, ඇඳක් නිසි ලෙස සකසා ගන්නා අයුරු, කෑම ගන්නා අයුරු, යම් අභියෝගයකදී එයට මුහුණ දෙන අයුරු, නායකයෙක් වෙන්නේ කෙසේද, සමූහයක් සමග කටයුතු කරන්නේ කෙසේද, ඉවසීම, උද්යෝගය ඇති කිරීම, විනය, ක්‍රීඩා කිරීම්, මානසික දැනුම, තම ශරීර සුවතාව ආරක්ෂා කර ගැනීමට හා විවිධ කටයුතු කිරීමට අවශ්‍ය දැනුම ඉතාම සරලව හා සුහදව යුද හමුදාවේ නිලධාරීන් විසින් පහදා දී පුහුණු කිරීම් සිදු කරනවා.ඇත්ත වශයෙන් මෙහි යුද අභ්‍යාසයක් පුහුණු කරන්නේ නැහැ. පුහුණු කිරීම්වලදී අප ශිෂ්‍ය ශිෂ්‍යාවන්ට යම් දෙයක් වැරදුන හොත් එයට දඬුවමක් ලබා දෙන්නේත් නැහැ. මේ පුහුණුව මගින් අපගේ ජීවිත සාර්ථක කර ගැනීමට විශාල පිටිවහලක් වෙන බව පැහැදිලිව කිය යුතුයි. ඒ වාගේම මේ පුහුණුව නිසා අපට විශ්වවිද්‍යාල තුළත් ඉන් පිටතදීත් එක එක අයගේ අවශ්‍යතාවන්වලට යොදා ගන්නට නම් අවස්ථාවක් ලැබෙන්නේ නැහැ. අප සමාජයේ බොහෝ අය හිතන්නේ විශ්වවිද්‍යාල තුළට ගිය පසු හැම දෙනාම හොඳ මාර්ගයට යනවා කියලා.අප දන්නවා එහි තුළ දී විවිධ කණ්ඩායම් පවතින බව. ඇතැම් කණ්ඩායම් කරන්නේ අපි වැනි සාමාන්‍ය පවුල්වල දරුවන්ගේ විශ්වවිද්‍යාල අධ්‍යාපන නිසි ලෙස කරගෙන යාමට ඉඩ නොදී වෙනත් ක්‍රියාවලට පෙළඹවීම පමණයි.විශ්වවිද්‍යාලයක උපාධියක් ගෙන පිටවන සියලු දෙනාට එකවර රැකියාවන් ලබාදීමට කිසිදු රජයකට හැකියාවක් නැහැ. මේ පුහුණුව මගින් එවැනි අවස්ථාවලදී විකල්ප ක්‍රම යටතේ රටට බරක් නොවී රටට ජනතාවට සේවයක් කිරීමට අපගේ ජීවිත අලෝකමත් කර ගැනීමටත් අවශ්‍ය ක්‍රම පහදා දෙනවා. මෙවැනි සාර්ථක පුහුණුවක් ලබා දීම පිළිබඳව ජනාධිපතිතුමාටත් උසස් අධ්‍යාපන ඇමැතිතුමාටත් යුද හමුදාවටත් ස්තූතිවන්ත වෙනවා.දිනුෂා ප්‍රියදර්ශනී - මම ගම්පහ රත්නාවලී බාලිකා විදුහලෙන් අධ්‍යාපන හදාරා පේරාදෙණිය විශ්වවිද්‍යාලයට ඇතුළුවීමට සිටිනවා. පුහුණුවක් සඳහා හමුදා කඳවුරකට ඇතුළු වන විට සිතට බියක් දැනුණා මොනවගේ තත්ත්වයකට මුහුණ දෙන්නට වෙයිද කියලා. කඳවුරට පැමිණි දා සිට අපගේ ඥාති වැඩිහිටියන් වාගේම අපව ආදරෙන් සෙනෙහසින් යුතුව යුද හමුදාවේ සියලු දෙනා රැක බලා ගන්නවා. ඒ නිසාම හිතේ තිබූ බිය කඳවුරට ඇතුළු වී පැය කීපයක් ගත වූ පසු නැතුව ගියා. අප දැන් මෙහි සිටින්නේ හරි ආශාවෙන්.විශේෂයෙන් අපට කඳවුර තුළ පැය විසි හතර පුරා කාන්තා හමුදා නිලධාරිනියන්ගේ ආරක්ෂාව ලැබෙනවා.පුහුණුව ආරම්භ කළ දින සිට අලුයම 5.45 ට ප්‍රධාන ශාලාවට අප සියලු දෙනා පැමිණෙනවා. එහිදී පැයක පමණ ව්‍යයාම් කරනවා. අනතුරුව උදෑසන ආහාර සඳහා පැයක විවේකයක් ලබා දෙනවා. ඉන් අනතුරුව යුද හමුදාවේ සහ විවිධ ක්‍ෂේත්‍රවල සිටින බුද්ධිමතුන් විසින් දේශන පවත්වනවා. නැවත තේ පානයට මද වේලාවක් විවේකයක් දී දේශන පවත්වනවා.දිවා ආහාරය ප. ව. 1.00 දී පැය දෙකක පමණ විවේකයක් ලබා දෙනවා. දේශන ප. ව. 4.00 අවසන් වෙනවා. අනතුරුව තමන්ට කැමති ක්‍රීඩාවක් කිරීමට අවශ්‍ය ක්‍රීඩා උපකරණ හා නිවරැදිව එය ක්‍රීඩාවේ යෙදන අයුරු පහදා දෙනවා.සවස 6.00 පසු රටේ ලෝකයේ පවතින කාලීන සිදුවීම් ආශ්‍රයෙන් කණ්ඩායම් බෙදී විවාද තරග පවත්වනවා. රාත්‍රී කෑම රාත්‍රී 8.00 ලබා දෙනවා. අනතුරුව කාන්තා නේවාසිකාගාරවලට ශිෂ්‍යාවන් යන අතර පිරිමි නේවාසිකාගාරවලට ශිෂ්‍යයින් යනවා. අපගේ නේවාසිකාගාරය තුළදී ගීත ගායනා කරමින් සතුටින් කාලය ගත කරන අතර අවශ්‍ය නම් රූපවාහිනි නැරඹීමට අවශ්‍ය පහසුකම් ලබාදී තිබෙනවා.විශේෂයෙන් සඳහන් කළ යුතු වෙනවා නියම පෝෂ්‍යදායි ආහාර වේලක් සෑම ආහාර වේලකටම ලබා දෙන අතර සනීපාරක්ෂා පහසුකම් ඉහළ මට්ටමක පවතිනවා. මීට අමතරව අප වෙනුවෙන්ම වෛද්‍ය සේවා අංශයක් ආරම්භ කර තිබෙනවා. මේ පුහුණුවෙන් අපට විශාල ශක්තියක් ලැබෙනවා.පුහුණුවට එක්ව සිටින ශිෂ්‍ය ශිෂ්‍යාවන්ගේ අදහස් විමසීමේදී පනාගොඩ ශාරීරික අභ්‍යාස පුහුණු මධ්‍යස්ථානයේ සහ යුද හමුදා පොලිසියේ නිලධාරීන් ලබා දුන් සහාය අගය කරනවා.  .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>01</day>
    </date>
    <link>http://www.dinamina.lk/2011/06/01/_art.asp?fn=f1106013</link>
    <topic>මේ වසර අවසන්වීමට කලින් පළාත් මාර්ග කි.මී. 1720ක් කාපට්කර සංවර්ධනය කරනවා</topic>
    <author>මහින්ද අලුත්ගෙදර</author>
    <content>මේ වසර අවසන් වීමට ප්‍රථම පළාත් මාර්ග කිලෝ මීටර් 1720 ක් කාපට් කර සංවර්ධනය කරන බවත්, මේ රටේ පළාත් මාර්ග සංවර්ධනය කිරීමෙන් සියයට 80 ක්වූ ග්‍රාමීය ජනතාවගේ දෛනික ජීවිතයේ ඇතිවන ගැටලු රැසකට විසඳුම් ලැබෙන බවත් ආර්ථික සංවර්ධන ඇමති බැසිල් රාජපක්ෂ මහතා ප්‍රකාශ කළේය.මහනුවර දිසත්‍රික්කයට අයත් උඩුදුම්බර, කුණ්ඩසාලේ, සෙංකඩගල, හාරිස්පත්තුව, නාවලපිටිය යන මැතිවරණ කොටිඨාසවල පළාත් මාර්ග කාපට් කිරීම ආරම්භ කිරීමේ අවස්ථා සහභාගි වෙමින් හෙතෙම මේ බව කීවේය.ග්‍රාමීය ජනතාවගේ ප්‍රධාන ගැටලුවක්ව පැවැති මාර්ග පද්ධතිය සංවර්ධනය කිරීම සඳහා ජනාධිපති මහින්ද රාජපක්ෂ මහතා ආරම්භ කළ මග නැඟුම, ගම නැඟුම වැනි වැඩසටහන් ඔස්සේ ප්‍රධාන මාර්ග සංවර්ධනය කිරීමෙන් සහ ග්‍රාමීය මාර්ග කොන්ක්‍රීට් කිරීමෙන් ජනතාවට විශාල සහනයක් සැලසුණු බව පෙන්වාදුන් ඇමතිවරයා පළාත් මාර්ග සංවර්ධනය කිරීමේ වැඩසටහන හරහා දිවයිනේ පළාත් සභා මාර්ග කිලෝමීටර් 3740 ක් කාපටි කර අවසන් කිරීමට හැකි වන බවද ප්‍රකාශ කළේය.මහනුවර දිස්ත්‍රික්කයේ පළාත් මාර්ග සංවර්ධන වැඩසටහන යටතේ 2011 වසර සඳහා ව්‍යාපෘති 76ක් මඟින් මාර්ග කිලෝමීටර් 300.73 ක් කාපට් කිරීමට නියමිතව ඇති අතර හුන්නස්ගිරිය - බඹරබැද්ද මාර්ගය සඳහා රුපියල් මිලියන 73ක් ද, පල්ලේකැලේ-තුරුණුසවිගම මහවැලිතැන්නගම ආයුර්වේද මාර්ගය සඳහා රුපියල් මිලියන 20.5 ක් ද වෙන් කර තිබේ. ඊට අමතරව අම්පිටිය -ගාල්තැන්න උඩුවෙල දක්වා මාර්ගය සඳහා රුපියල් මිලියන 62.5 ක් ද, මාපාමඩුල්ල - යහලතැන්න මාර්ගය සඳහා රුපියල් මිලියන 24.3 ක් ද, නාවලපිටිය - මාපාකන්ද මාර්ගය සඳහා රුපියල් මිලියන 73.9 ක් ද ආර්ථික සංවර්ධන අමාත්‍යාංශයේ ප්‍රතිපාදන යටතේ වෙන් කර තිබේ.වසර තිහක් පුරා පැවති කොටි ත්‍රස්තවාදී ප්‍රචණ්ඩ ක්‍රියා හේතුවෙන් ජාති, ආගමි, භේදයකින් තොරව බොහෝ දෙනා පීඩාවට පත් වුණු බව සිහිපත් කළ බැසිල් රාජපක්ෂ මහතා එක් පැත්තකින් ත්‍රස්තවාදී උවදුර නැති කිරීම සඳහා ක්‍රියා කළ ජනාධිපති මහින්ද රාජපක්ෂ මහතා අනෙක් පැත්තෙන් රටේ සංවර්ධන ක්‍රියාවලිය ද අඛණ්ඩව කරගෙන යන බවද සඳහන් කළේය.ඒ හේතුවෙන් සියයට 8 ක ආර්ථික වර්ධන වේගයක් 2010 වසරේදී ලබා ගැනීමට හැකි වූ බවත්, විරැකියාව සියයට 4.5 දක්වා අවම කිරීමට හැකි වූ බවත් ඒ මහතා කීවේය.මෙම අවස්ථාවට ජනමාධ්‍ය හා ප්‍රවෘත්ති ඇමති කෙහෙළිය රඹුක්වැල්ල, ක්‍රීඩා ඇමති මහින්දානන්ද අලුත්ගමගේ, මධ්‍යම පළාත් ප්‍රධාන ඇමති සරත් ඒකනායක, පාර්ලිමේන්තු මන්ත්‍රී දිළුම් අමුණුගම සහ පාර්ලිමේන්තු මන්ත්‍රී එරික් ප්‍රසන්න වීරවර්ධන මහත්වරු ඇතුළු පිරිසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>02</day>
    </date>
    <link>http://www.dinamina.lk/2011/06/02/_art.asp?fn=n1106021</link>
    <topic>කටුනායක ගැටුම පිටුපසජවිපෙ මැර පිරිසක්</topic>
    <author/>
    <content>යෝජිත පෞද්ගලික විශ්‍රාම වැටුප් ක්‍රමයට ආයෝජන කලාප සේවකයන් ඇතුළත් කර නොගන්නා බවට රජය නිවේදනය කර තිබියදී එම සේවකයන් සහ පොලිසිය අතර දරුණු ගැටුමකට පෙළඹ වූයේ පිටතින් පැමිණි ජනතා විමුක්ති පෙරමුණේ මැර පිරිසක් බව අනාවරණය වී තිබේ.මේ සිද්ධිය රට අස්ථාවර තත්ත්වයට පත් කිරීමට ගත් උත්සාහයක් බවට ආරක්ෂක අංශ වෙත තොරතුරු ලැබී ඇත.“දිනමිණ”ට වාර්තා වන අන්දමට පොලිසිය සහ නිදහස් ආයෝජන කලාපයේ සේවකයින් අතර ගැටුම ආරම්භ වී ඇත්තේ මෙසේය.පසුගිය 30 දා විරෝධතාවට එක් වූ සේවක පිරිස් තමන්ගේ ඇඟලුම් කම්හලට ගල්වලින් පහර දෙන බව නොරිටෙල් ඇඟලුම් කම්හලේ මානව සම්පත් කළමනාකාරිණී උඩවත්ත මහත්මියට පැමිණිලි කර තිබේ.මේ පිළිබඳව සොයා බැලීමට කටුනායක පොලිසියේ ආධුනික පොලිස් භට පිරිසක් නිරායුධව එම ස්ථානයට ගොස් ඇත.මේ අවස්ථාවට අසල විහාරස්ථානයක ස්වාමීන් වහන්සේ නමක්ද එක් වී තිබේ.යෝජිත විශ්‍රාම වැටුප් වැඩ පිළිවෙළින් ආයෝජන කලාපයේ සේවකයින් ඉවත්කර ඇති බවත් ඒ අනුව සාමකාමීව විසිර යන ලෙසට පිරිසට දැනුම් දී ඇති බවත් දැනගන්නට තිබේ. විශ්‍රාම වැටුප් ක්‍රමයෙන් සේවකයන් ඉවත් කළ බව අසා එයට පී‍්‍රතිය පළ කළ බවද වාර්තා වේ.මේ අවස්ථාවේ පිටුපස සිටි පිටස්තර පුද්ගලයින් පිරිසක් සංවිධානාත්මකව පොලිසියට ප්‍රහාර එල්ල කර ඇත. ප්‍රහාරයට ලක් වූ පිරිස පොලිස් ස්ථානය වෙත දිව යද්දී සංවිධාන වූ පිටස්තර පුද්ගලයින් එළව එළවා පහර දී තිබේ.පොලිසිය සහ ජනතා විමුක්ති පෙරමුණේ මැර පිරිස අතර ගැටුම වර්ධනය වී ඇත්තේ මැර පිරිසගේ පෙළඹවීම මත බවද අනාවරණය වේ.ආයෝජන කලාපයට සම්බන්ධ නැති පිරිසක් එක් වී පොලිසිය සහ ;ස්වකයින් අතර ගැටුමකට පටලවා ඇත්තේ ඉතිහාසයේ කළ වැරදි එලෙසින්ම කිරීමට එම පක්ෂ කටයුතු කිරීම බවද අනාවරණය වේ.වසර 34 ක යුද්ධය අවසන් කර සාමකාමී වාතාවරණයක් යටතේ රට සංවර්ධනය කරා යොමු වී තිබෙන මෙවන් මොහොතක තම බංකොළොත් දේශපාලන ව්‍යාපාරවලට යළි පනදීම සඳහා මේ සේවක උද්ඝෝෂණ යොදාගන්නා බවට තොරතුරු ලැබී තිබේ. 1971 කැරැල්ල, 1983 කළු ජූලිය සහ 88/89 භීෂණ යුගයේදී බලයේ සිටි ආණ්ඩු කුමන්ත්‍රණකාරී ලෙස පෙරලා දැමීමට උත්සහ දැරූ ප්‍රතිගාමීන් නැවත එවැනි තත්ත්වයකට අර අඳීන බවට ආරක්ෂක අංශයට තොරතුරු ලැබී ඇත.එමෙන්ම පසුගිය 30 දා කටුනායක පැවැති සේවක උද්ඝෝෂණයට සේවකයින් නොවන පිරිසක් පිටතින් ගෙනවුත් සහභාගී කරවා ගෙන ඇතැයිද තවදුරටත් වාර්තා වේ.</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>02</day>
    </date>
    <link>http://www.dinamina.lk/2011/06/02/_art.asp?fn=n1106022</link>
    <topic>සිද්ධියට සම්බන්ධපොලිසියේ 2ක්අත්අඩංගුවට</topic>
    <author>විජයානි එදිරිසිංහ</author>
    <content>කටුනායක ප්‍රහාරය සම්බන්ධ පරීක්ෂණ පවත්වන රහස් පොලීසිය ඊයේ (1) පොලිස් නිලධාරීන් දෙදෙනකු අත්අඩංගුවට ගෙන ඇත.ප්‍රධාන පොලිස් පරීක්ෂකවරයකු සහ පොලිස් පරීක්ෂකවරයකු එසේ අත්අඩංගුවට පත් වී තිබේ. රහස් පොලීසියේ නියෝජ්‍ය පොලිස්පති ජයන්ත කුලතිලක මහතා විසින් පත්කළ විශේෂ කණ්ඩායමක් එම සිද්ධිය සම්බන්ධව පුළුල් පරීක්ෂණ ආරම්භ කර තිබේ.එම කණ්ඩායමේ පරීක්ෂණවලට අනුව මේ වනවිට සිද්ධිය සම්බන්ධව සියයකගෙන් පමණ කට උත්තර ලබාගෙන තිබේ.එම ප්‍රහාරයෙන් තුවාල වී රෝහල් ගතකර සිටින පොලිස් නිලධාරීන් හා නිදහස් වෙළෙඳ කලාප සේවකයන්ද අවට ප්‍රදේශවාසීන්ද කටඋත්තර ලබා දී ඇත. උද්ඝෝෂණ සැලසුම, ඊට පෙළඹ වූ පිරිස්, ප්‍රහාරය සිදුවීම, වෙඩි තැබීම ඇතුළු සියලු කරුණු එම පරීක්ෂණවලට අදාළ කරගෙන තිබේ.අත් අඩංගුවට ගත් පොලිස් නිලධාරීන් දෙදෙනා මීගමුව ප්‍රදේශයේ රාජකාරී කටයුතුවල නියැලිව සිටි අය බව පොලිස් මාධ්‍ය ප්‍රකාශක පොලිස් අධිකාරී පි‍්‍රශාන්ත ජයකොඩි මහතා පැවැසීය.සීදූව පොලිසියේ ප්‍රධාන පොලිස් පරීක්‍ෂක රත්නායක සහ පොලිස් පරීක්‍ෂක රණසිංහ යන අය මෙසේ අත්අඩංගුවට පත්වී ඇත.ඔවුන්ගෙන් ප්‍රශ්න කිරීමෙන් අනතුරුව ඊයේ (01) මීගමුව මහේස්ත්‍රාත් වෙත ඉදිරිපත් කිරීමට නියමිතව තිබිණි.මේ පිළිබඳ රහස් පොලීසිය වැඩිදුර පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>02</day>
    </date>
    <link>http://www.dinamina.lk/2011/06/02/_art.asp?fn=n1106023</link>
    <topic>නිවැරැදි නායකත්වය-මෙහෙයවීමත්‍රස්තවාදය පරාජය කළා</topic>
    <author>භක්ති ධර්මප්‍රිය මෙන්ඩිස්</author>
    <content>නිවැරැදි දේශපාලන නායකත්වය සහ නිවැරැදි මෙහෙයවීම ත්‍රිවිධ හමුදාවට ලැබීමෙන් කොටි ත්‍රස්තවාදය පරාජය කිරීමට හැකි බව ත්‍රස්තවාදයට එරෙහිව යුද්ධය මෙහෙය වූ සේනාංකාධිපතිවරු ප්‍රකාශ කරති.ත්‍රිවිධ හමුදාවට ඍජු තීරණ ගැනීම මෙන්ම මුළු රටම එකම ලෙස එක්වී යුද්ධ පරාජය කිරීමට පවුරක් තනාදීමට ජනාධිපති මහින්ද රාජපක්ෂ මහතාට හැකි වූ බවද ඔවුහු පෙන්වා දුන්හ.“ත්‍රස්තවාදය පරාජය කිරීම ගැන ශ්‍රී ලංකාවේ අත්දැකීම් ලෝකයාට බෙදාදීමේ කොළඹ සමුළුවට පැමිණ සිටින ලෝකයේ රටවල් 41ක ආරක්ෂක අංශ ප්‍රධානීන්ට යුද හමුදා නිලධාරීන් මේ කරුණු ඊයේ (01) අවධාරණය කළහ.මේජර් ජනරාල් නන්දන උඩවත්ත මේජර් ජනරාල් ජගත් ඩයස්, මේජර් ජෙනරාල් ශවේන්ද්‍ර සිල්වා, මේජර් ජනරාල් චාගි ගාල්ලගේ, මේජර් ජනරාල් ප්‍රසන්න සිල්වා, බ්‍රිගේඩියර් නිශාන්ත වන්නිආරච්චි, බ්‍රිගේඩියර් ජී. ආර්. රවිප්‍රිය, බ්‍රිගේඩියර් වික්‍රමරත්න, බ්‍රිගේඩියර් සත්‍යප්‍රිය ලියනගේ, බ්‍රිගේඩියර් රාජපතිරණ, බ්‍රිගේඩියර් ජී. ආර්. රවිප්‍රිය යුද හමුදා ජ්‍යෙෂ්ඨ නිලධාරීන් සම්මන්ත්‍රණයේදී අදහස් පළ කළහ.කොළඹ ගලදාරි හෝටලයේ පැවැත්වෙන මේ සම්මන්ත්‍රණයේ දෙවැනි දිනය ඊයේ (01) වූ අතර එහිදී යුද හමුදා ප්‍රධානීන් යුද්ධයේ අත්දැකීම් විස්තර කළහ.යුද්ධය පැවැති සමයේදී 58, 57, 59, 53, 55 සේනාංක මෙහෙය වූ සේනාධිපතිවරුන් සහ කාර්ය සාධක බළකා 2, 3, 4, 5, 6, 7, 8, 9 මෙහෙය වූ සේනාංකාධිපතිවරු සිය යුද අත්දැකීම් ඡායාරූප සහිතව මෙහිදී විස්තර කළහ. සිවිල් ජනතාවට කිසිදු අනතුරක් නොකර ඔවුන්ව කොටි ග්‍රහණයෙන් මුදාගන්නා ආකාරය පිළිබඳව දැඩි අවධානයක් යොමු කරමින් උපක්‍රම රැසක් යෙද වූ ආකාරය ගැන මෙහිදී හමුදා ප්‍රධානීන් සිහිපත් කළහ. තම සේනාංක යටතේ සිටි සෑම නිලධාරියෙක් මෙන්ම සෑම සෙබළෙක්ම ජීවිතය පරදුවට තබමින් මෙහෙයුම්වල නිරත වූ බවත්, ඔවුන් සිවිල් ජනතාවට සහන රැසක් පෞද්ගලිකවම ලබාදීමට කටයුතු කළ බවත් එවකට සේනාංකාධිපතිවරුව සිටි නිලධාරීන් සම්මන්ත්‍රණයට සහභාගි වී සිටින විදේශ හමුදා නිලධාරීන්ට පෙන්වා දුන්හ.මේ සම්මන්ත්‍රණය අදින් (02) අවසන් වන අතර අද දවසේ ද ත්‍රිවිධ හමුදා නිලධාරීන් සම්මන්ත්‍රණයේ දේශන පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>02</day>
    </date>
    <link>http://www.dinamina.lk/2011/06/02/_art.asp?fn=n1106024</link>
    <topic>ඇමැති මෛත්‍රී-අනුර යාපා-ෆීලික්ස් තුවාල වූවන්ගේ සුවදුක් විමසන්න යති</topic>
    <author>ශීලා උඩුවර</author>
    <content>කටුනායක නිදහස් වෙළඳ කලාපයේ ගැටුමෙන් තුවාල ලබා නේවාසිකව ප්‍රතිකාර ලබන රෝගීන්ගේ සුවදුක් විමසීම සඳහා පරිසර ඇමැති අනුර පි‍්‍රයදර්ශන යාපා, සෞඛ්‍ය ඇමැති මෛත්‍රීපාල සිරිසේන, සමාජ සේවා ඇමැති ෆීලික්ස් පෙරේරා මහත්වරු පෙරේදා (31) රාගම රෝහල වෙත ගියහ.රෝහල්ගතව සිටින අයට අවශ්‍ය ප්‍රතිකාර ලබාදීමට අවශ්‍ය පියවර ගන්නා ලෙස ජනාධිපතිතුමා ඇමැතිවරයාට උපදෙස් දී තිබේ.ප්‍රතිකාර සඳහා විශේෂඥ වෛද්‍ය කණ්ඩායමක් කොළඹින් රාගමට යැවීය. සමාජ සේවා ඇමැති ෆීලික්ස් පෙරේරා, බස්නාහිර මහ ඇමැති ප්‍රසන්න රණතුංග, පළාත් ඇමැති නිමල් ලන්සා යන මහත්වරු ද මෙම ගමනට එක් වූහ.මේ අතර සෞඛ්‍ය අමාත්‍ය මෛත්‍රීපාල සිරිසේන මහතා ද පෙරේදා රාගම රෝහලට ගොස් තුවාල වූවන්ගේ සුව දුක් විමසීය.කටුනායක ගැටුමෙන් බරපතල තත්ත්වයේ පසුවන රොෂේන් ශානක බැලීමට ද ඇමැතිවරයා ගියේ ය.සියලු රෝගීන්ට අවශ්‍ය ප්‍රතිකාර කිරීම සඳහා සියලු පහසුකම් සැලසීමට ඇමැතිවරයා පියවර ගත්තේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>02</day>
    </date>
    <link>http://www.dinamina.lk/2011/06/02/_art.asp?fn=n1106025</link>
    <topic>හදවතට පණ දෙනවැඩසටහන ඇරැඹෙයි</topic>
    <author>සන්ධ්‍යා කරුණාරත්න</author>
    <content>හදිසි අනතුරක් හේතුවෙන් යම් පුද්ගලයකුගේ හදවත අක්‍රීය වුවහොත් නිවැරැදි ප්‍රතිකාර ලබාදෙමින් යළි හදවත පණගැන්වීම සඳහා වන “යළි හද පණගැන්වීමේ වැඩසටහන” ජාතික රුධිර පාරවිලයන මධ්‍යස්ථානය ඔස්සේ ක්‍රියාත්මක කෙරේ.රාජ්‍ය ආයතන හා පාසල් ප්‍රධාන කර ගනිමින් මේ වැඩසටහන ක්‍රියාත්මක කරන බව වැඩසටහනේ ජාතික සම්බන්ධීකරණ නිලධාරි දුලාන් සෙනෙවිරත්න මහතා පවසයි.ජාතික රුධිර පාරවිලයන මධ්‍යස්ථානයේ අධ්‍යක්ෂ වෛද්‍ය ආනන්ද ගුණසේකර මහතාගේ සංකල්පයක් යටතේ මේ වැඩසටහන දීපව්‍යාප්තව ක්‍රියාත්මක කෙරේ. හදිසි අනතුරට පත්වූ අයකුගේ හදවත නැවැතී යන්නේ නම් එම පුද්ගලයාට කෘත්‍රීම හෘද ස්පන්දනය ලබාදෙමින් රෝහලට ගෙනයන ආකාරය පිළිබඳව මෙමඟින් දැනුම ලබාදෙයි.බොහෝ පුද්ගලයන් හදිසි අනතුරුවලට ලක්ව ජීවත් කරවිය හැකි වූවත් රෝහලට ගෙනයාමේ දී මියයන බවට සමීක්ෂණවලින් හෙළි වී තිබේ.හදවත පණ ගැන්වීමේ නිවැරැදි ක්‍රමවේදය කුමක්ද යන්න පිළිබඳව ජනතාවට අවබෝධයක් ලබාදීමෙන් මරණ ප්‍රමාණය අවම කරගැනීම මේ වැඩසටහනේ අරමුණ බව ද දුලාන් මහතා ප්‍රකාශ කරයි.මේ වැඩසටහන පිළිබඳ දැනුම තම රාජ්‍ය ආයතනයේ නිලධාරීන්ට හෝ පාසලේ සිසුන්ට ලබාදීමට අවශ්‍ය වේ නම් 0716134622, 011-2369931/4 දුරකතන අංකවලින් දුලාන් සෙනෙවිරත්න මහතා ඇමතීමෙන් වැඩි විස්තර ලබාගත හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>02</day>
    </date>
    <link>http://www.dinamina.lk/2011/06/02/_art.asp?fn=n1106026</link>
    <topic>අග්‍රහාර රක්ෂණයලියාපදිංචි මාධ්‍යවේදීන්ටත්</topic>
    <author>චින්තා රණසිංහ, විචිත්‍ර චින්තක ගුණසේකර</author>
    <content>රජයේ සේවකයන් වෙනුවෙන් සියලුම රජයේ රෝහල්වල ස්ථාපිත කෙරෙන අග්‍රහාර වාට්ටු, රජයේ ප්‍රවෘත්ති දෙපාර්තමේන්තුවේ ලියාපදිංචි සියලු මාධ්‍යවේදීන් සඳහා විවෘත කිරීමට ජාතික රක්ෂණ භාර අරමුදල තීරණය කර තිබේ.මීට සමගාමීව නව ඉලෙක්ට්‍රොනික් කාඩ්පත් ජනමාධ්‍යවේදීන්ට ලබාදීමටත් එම අරමුදල කටයුතු යොදා ඇත.රක්ෂණ භාර අරමුදල හඳුන්වා දෙන එම සෞඛ්‍ය රක්ෂණ ක්‍රමයට, වසරකට රුපියල් 1200 ක් වැනි සුළු මුදලක් මාසිකව හෝ එකවර ගෙවා සියලුම රජයේ හා පෞද්ගලික මාධ්‍යවේදීන්ට දායක විය හැකිය.පෞද්ගලික රෝහලක වාට්ටුවක පවතින සියලුම පහසුකම් සහිතව ඉදිකෙරෙන මේ අග්‍රහාර වාට්ටුවට මාධ්‍යවේදීන්ට ඕනෑම අවස්ථාවක නේවාසික ප්‍රතිකාර ලැබිය හැකි යැයිද එම අරමුදල සභාපති සේනක අබේගුණසේකර මහතා පවසයි.ජාතික රක්ෂණ භාර අරමුදල අගෝස්තු මාසයේ යෙදෙන සිය පස් වන සංවත්සරය නිමිත්තෙන් රාජ්‍ය සේවකයින් හා සියලුම ජනමාධ්‍යවේදීන් සඳහා හඳුන්වා දෙන ඉලෙක්ට්‍රොනික් කාඩ්පත් ජනාධිපති මහින්ද රාජපක්ෂ මහතාගේ ප්‍රධානත්වයෙන් නිල වශයෙන් ලබාදීමට කටයුතු යොදන බවද සභාපතිවරයා කීය.පැය 24 පුරා ඕනෑම අවස්ථාවකදී රජයේ හා පෞද්ගලික රෝහල්වලින් ප්‍රතිකාර ලබා ගැනීමේදී වැය වන මුදල් ගෙවීම ඉලෙක්ටෙ‍්‍රානික් කාඩ්පත් ක්‍රමය හරහා සිදු කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>02</day>
    </date>
    <link>http://www.dinamina.lk/2011/06/02/_art.asp?fn=n1106027</link>
    <topic>පොලිස්පති තනතුරින්ඉවත් වෙයි</topic>
    <author/>
    <content>කටුනායක නිදහස් වෙළඳ කලාපය ආශි‍්‍රත ප්‍රදේශයේ දී පසුගියදා (30) ඇති වූ ගැටුමේ දී පොලිසිය ක්‍රියා කළ ආකාරය පිළිබඳ අප්‍රසාදය පළ කරමින් පොලිස්පතිවරයා මෙසේ ඉල්ලා අස් වූ බව ජාතික ආරක්‍ෂාව පිළිබඳ මාධ්‍ය මධ්‍යස්ථානයේ අධ්‍යක්‍ෂ ජනරාල් ලක්‍ෂ්මන් හුළුගල්ල මහතා මේ පිළිබඳ නිකුත් කළ නිවේදනයේ සඳහන් වේ.වයස අවුරුදු 58 සපුරා විශ්‍රාම යාමට නියමිතව තිබුනේ ජුනි මස 18 වැනිදාය. එසේ තිබියදී ඒ මහතා තම විශ්‍රාම අයදුම්පත ආරක්‍ෂක අමාත්‍යාංශය වෙත ඉදිරිපත් කරමින් එම තනතුරින් ඉවත් විය. බාලසූරිය මහතා ගෙන් හිස්වූ පොලිස්පති තනතුරට වැඩ බැලීමට ඊයේ (01) කිසිවකුත් පත් කර තිබුනේ නැත. ඒ අනුව එළඹෙන 2011 ජුනි මස 17 වෙනිදා සිට හෙතෙම විශ්‍රාම ගන්නා බව ආචාර්ය මහින්ද බාලසූරිය මහතා වැඩිදුරටත් සඳහන් කරන බව ද එම නිවේදනයේ දැක්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>02</day>
    </date>
    <link>http://www.dinamina.lk/2011/06/02/_art.asp?fn=n1106028</link>
    <topic>යුද හමුදා මෙහෙයුම්වලටකරුණාගේ සහාය ගත්තේ නෑ</topic>
    <author>භක්ති ධර්මප්‍රිය මෙන්ඩිස්</author>
    <content>උතුරු නැඟෙනහිර හමුදා මෙහෙයුම් සඳහා කරුණා අම්මාන්ගෙන් කිසිදු සහයක් ලබා නොගත් බවත් ත්‍රිවිධ හමුදාව සිය උපක්‍රම භාවිත කරමින් යුද්ධය ජයග්‍රහණය කළ බවත් ජනාධිපති ආරක්ෂක සේනාවේ අණදෙන නිලධාරී මේජර් ජනරාල් චාගී ගාල්ලගේ මහතා පැවැසීය.“ත්‍රස්තවාදය පරාජය කිරීමේ ශ්‍රී ලංකාවේ අත්දැකීම්” මැයෙන් කොළඹ පැවැත්වෙන සම්මන්ත්‍රණයේදී විදේශ හමුදා නිලධාරියෙකු නැගු ප්‍රශ්නයකට පිළිතුරු ලබා දෙමින් ගාල්ලගේ මහතා එසේ කීය.“යුද්ධය ජයග්‍රහණය කිරීම සඳහා හිටපු කොටි නායකයකු වන කරුණා අම්මාන්ගේ සහාය හමුදාවට ලබා ගැනුණා නේද? යන්න සම්මන්ත්‍රණයට සහභාගී වූ විදේශ හමුදා නිලධාරීන්ගෙන් මෙරට උසස් හමුදා නිලධාරීන් වෙතට ඉදිරිපත් කෙරුණු පැනයක් විය.එම ප්‍රශ්නයට තවදුරටත් පිළිතුරු ලබාදුන් මේජර් ජනරාල් චාගී ගාල්ලගේ මහතා මෙසේද කීය.කරුණා අම්මාන් නැඟෙනහිර පළාතේ. මා නැෙඟනහිර මුදා ගැනීමේ මෙහෙයුමට ඍජුව සම්බන්ධව සිටියා. එහි සිදුවූ සෑම මෙහෙයුමක් පිළිබඳවම මා හොඳින් දන්නවා.අප හමුදාව එම ප්‍රදේශ අත්පත් කර ගනු ලැබුවේ මහත් කැපකිරීම් සිදු කරමින්..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>02</day>
    </date>
    <link>http://www.dinamina.lk/2011/06/02/_art.asp?fn=n1106029</link>
    <topic>ශ්‍රී ලාංකික යුරෝපා එකමුතුවේ</topic>
    <author>ලන්ඩන් වාර්තාකරු අනුර මැදගෙදර</author>
    <content>දරුස්මාන් වාර්තාවට හා යුරෝපයේ යළි හිස ඔස වන එල්.ටී.ටී.ඊ ක්‍රියාකාරීත්වයට එරෙහිව විදේශගත ශ්‍රී ලාංකිකයන් ගේ යුරෝපා එකමුතුව සංවිධාන කරන සාමකාමී මහා විරෝධතාව අද (2) ස්විට්සර්ලන්තයේ ජිනීවා නුවර එක්සත් ජාතීන්ගේ මානව හිමිකම් කාර්යාලය ඉදිරිපිට දී පැවැත්වේ.ශ්‍රී ලංකා වේලාවෙන් පස්වරු 1 සිට 5 දක්වා එය පැවැත්වේ.මේ සඳහා ඉතාලිය, ප්‍රංශය, බ්‍රිතාන්‍යය, ජර්මනිය ඇතුළු යුරෝපා රටවල වෙසෙන ශ්‍රී ලාංකිකයන් විශාල පිරිසක් සහභාගි වීමට නියමිත ය.මෙහිදී සහභාගි වන සියලු දෙනාගේ අත්සන් සහිත විශේෂ සංදේශයක් එක්සත් ජාතීන්ගේ මානව හිමිකම් කොමිසමේ සභාපති නවනීදන් පිල්ලේට භාර දීමට කටයුතු කරනු ඇත.මෙම මහා විරෝධතාව හා සන්දේශය තුළින් 1975 සිට 2009 මැයි දහ අට වැනිදා ප්‍රභාකරන් මිය ගිය දිනය දක්වා ඔහු විසින් සිදුකළ මානව හිමිකම් කඩ කිරීම් හා අපරාධ පිළිබඳව සොයා නොබලන්නේ මන්ද යන්න පිළිබඳව විදේශ ගත ශ්‍රී ලාංකිකයන් ගේ යුරෝපා එකමුතුව ප්‍රශ්න කරනු ලබයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>02</day>
    </date>
    <link>http://www.dinamina.lk/2011/06/02/_art.asp?fn=n11060214</link>
    <topic>චැනල්-4 වීඩියෝව ගැනක්‍ෂණික නිගමන එපා</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ යුද අපරාධ සිදුවූ බවට චෝදනා කරමින් බ්‍රිතාන්‍ය චැනල් - 4 නාළිකාව විසින් ප්‍රසිද්ධියට පත් කරන ලද වීඩියෝ පටය පිළිබඳව ශ්‍රී ලංකා රජය පූර්ණ තක්සේරුවක් සිදු නොකළේ එහි ඡායාරූපවල තිබූ අපහැදිලිතාව නිසා බව නීතිපති මොහාන් පීරිස් මහතා අවධාරණය කරයි.යුද්ධය පැවැති සමයේ සිදුවූ ක්‍රියාවන් සම්බන්ධයෙන් රාජ්‍ය නොවන සංවිධාන, මානව හිමිකම් සංවිධාන හා මාධ්‍ය ආයතන මඟින් යුද මෙහෙයුම්වල නෛතික භාවය නොතකා අපරික්ෂාකාරී ලෙස ඇතැම් දේ ප්‍රසිද්ධියට පත් කළ බවද හෙතෙම සඳහන් කරයි.මේ හේතුවෙන් එක්සත් ජාතීන්ගේ සංවිධානය විසින් ක්ෂණික නිගමනයන්ට නොයායුතු බවද නීතිපති මොහාන් පීරිස් මහතා ප්‍රකාශ කරයි.ස්විස්ටර්ලන්තයේ ජිනීවා නුවරදී පැවැත්වෙන එක්සත් ජාතීන්ගේ මානව හිමිකම් කවුන්සලයේ 17 වැනි සැසිවාරයට සහභාගී වෙමින් ඒ මහතා මේ බව ප්‍රකාශ කළ බව විදේශ කටයුතු අමාත්‍යාංශය පවසයි.ශ්‍රී ලංකාව අපහසුතාවට පත් කිරීමට බ්‍රිතාන්‍ය චැනල් ෆෝ නාළිකාවේ විකාශනය කරන ලද වීඩියෝ පටය පෙරේදා (31) මානව හිමිකම් සැසියේදී විකාශනය කර තිබෙන බව වාර්තා වෙයි.එම වීඩියෝ පටය විකාශනය කරමින් එක්සත් ජාතීන්ගේ නීත්‍යානුකූල නොවන ඝාතන සම්බන්ධ විශේෂ නියෝජිත ක්‍රිස්ටොෆ් හේන්ස් සඳහන් කර ඇත්තේ මේ වීඩියෝ පටය සත්‍ය එකක් බවයි. ඊට අමතරව ඒ සම්බන්ධයෙන් ශ්‍රී ලංකා රජය පරීක්ෂණයක් පැවැත්විය යුතු බවද ඔහු ප්‍රකාශ කර තිබෙන අතර ඊට පිළිතුරු දෙමින් නීතිපති මොහාන් පීරිස් මහතා මේ බව අවධාරණය කර තිබේ.මේ වීඩියෝ පටය ප්‍රසිද්ධියට පත්වීමත් සමඟ ශ්‍රී ලංකා රජය එකී වීඩියෝ පටය ව්‍යාජ ලෙස සකස් කරන ලද්දක් බව නිවේදනය කළ අතර ජාත්‍යන්තරයෙන් එල්ලවූ චෝදනා සියල්ල ප්‍රතික්ෂේප කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>02</day>
    </date>
    <link>http://www.dinamina.lk/2011/06/02/_art.asp?fn=n11060215</link>
    <topic>හොරට දුම් සහතිකදුන්නොත් වැඩ වරදී</topic>
    <author>නිමල් රාජපක්ෂ</author>
    <content>අක්‍රමික ලෙස දුම් සහතික ලබාදෙන මධ්‍යස්ථානවලට දැඩි දඬුවම් පමුණුවනු ඇතැයි මෝටර් රථ ප්‍රවාහන දෙපාර්තමේන්තුව පවසයි.වායු විමෝචන මධ්‍යස්ථාන උතුරු නැගෙනහිර ප්‍රදේශ හැර අන් සියලු ප්‍රදේශවල දැනටමත් පවත්වාගෙන යයි. එහෙත් වායු විමෝචන පරීක්ෂණයට යොමු කළ වාහන සඳහා දුම් සහතිකය ලබාදී ඇතැත් සමහරක් මෝටර් රථ පරිසරය වැසී යන සේ දුම් පිට කරයි.නැඟෙනහිර උතුර යන ප්‍රදේශවල ලබන ජුලි හා සැප්තැම්බර් මාස වල වායු විමෝචන මධ්‍යස්ථාන (දුම් පරීක්ෂා කරන) පිහිටුවීමටද නියමිතය.දිවයිනේ කොයි පළාතෙන් දුම් සහතික ලබා ගත්තද පරිසරයට හානිවන අයුරින් දුම් පිට කරන්නේ නම් එම වාහන ධාවනය වන අවස්ථාවලදීම මහමගදී යළි පරීක්ෂාවට ලක් කොට හොරට දුම් සහතික ලබාදී තිබේ නම් අදාළ මධ්‍යස්ථානවලට විරුද්ධව දැඩි දඬුවම් පැමිණවීමට පියවර ගන්නා බව මෝටර් රථ ප්‍රවාහන දෙපාර්තමේන්තුවේ නිලධාරියකු පැවැසීය.නැෙඟනහිර පළාතේ ලබන ජුලි මාසයේ ත්‍රිකුණාමලය මඩකළපුව හා අම්පාර දිස්ත්‍රික්ක වලත්, උතුරු පළාතේ සැප්තැම්බර් මාසයේදී වවුනියාව, යාපනය, මුලතිව්, මන්නාරම දිස්ත්‍රික්ක වලත් වායු විමෝචන මධ්‍යස්ථාන පිහිටවීමට නියමිතය.මීට අමතරව සතියකට වරක් එම ප්‍රදේශවල අවශ්‍යතාවය මත ජංගම වායු විමෝචන වැඩසටහන් ක්‍රියාත්මක කෙරේ.වාහන හිමියනට ඉතා පහසුවෙන් තම වාහනයේ දුම් පරීක්ෂාව කර ගත හැකි ආකාරයට පහසුකම් සැලසීමට පරිසර අමාත්‍යාංශය පරිසර අධිකාරිය යන ආයතනවල සහාය ඇතිව මෝටර් රථ ප්‍රවාහන දෙපාර්තමෙන්තුව පියවර ගෙන තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>02</day>
    </date>
    <link>http://www.dinamina.lk/2011/06/02/_art.asp?fn=n11060216</link>
    <topic>මුහුදු ඛාදනයෙන් විපතට පත්අගුලානේ වැසියන්ට නිවාස</topic>
    <author>චන්දිමා එදිරිමාන්න</author>
    <content>මොරටුව, අඟුලාන ප්‍රදේශයේ මුහුදු ඛාදනයෙන් නිවාස අහිමි වූවන්ට නිවාස 288 කින් යුත් මහල් නිවාස සංකීර්ණයක් ලබා දීමට ඉදිකිරීම් ඉංජිනේරු සේවා නිවාස හා පොදු පහසුකම් අමාත්‍යාංශය කටයුතු යොදා ඇත.එම සංකීර්ණයේ ඉදිකිරීම් කටයුතු අද (02) පෙ. ව 9.30 ට විෂය භාර ඇමැති විමල් වීරවංශ මහතා අතින් සිදු කිරීමට නියමිත ය.මහල් 09 කින් යුතු ගොඩනැගිලි දහයක ඉදිකෙරෙන නිවාස 288 වෙනුවෙන් රුපියල් මිලියන 865 ක මුදලක් වැය කෙරේ.අමාත්‍යාංශයේ අධීක්‍ෂණය යටතේ නිවාස ව්‍යාපෘතිය නාගරික ජනාවාස සංවර්ධන අධිකාරිය මගින් මෙහෙය වනු ලබන අතර ශ්‍රී ලංකා රාජ්‍ය ඉංජිනේරු සංස්ථාව ඉදිකිරීම් හා උපදේශන සේවා ලබා දෙනු ලබයි.වසර එකහමාරක් ඇතුළත අඟුලාන නිවාස ව්‍යාපෘතියේ වැඩ කටයුතු අවසන් කිරීමට නියමිත ය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>02</day>
    </date>
    <link>http://www.dinamina.lk/2011/06/02/_art.asp?fn=n11060210</link>
    <topic>අරන්තලා බිම ලෙයින් තෙත්වීඅදට වසර 24යි</topic>
    <author>මහානාම ගලහිටියාව - මහනුවර උතුර විශේෂ</author>
    <content>සුපේෂල ශික්ෂාකාමී, සදා පූජනීය මහා සංඝරත්නය පිළිබඳ ඉතිහාසයේ කළු අකුරින් ලියැවුණු අතිශය ශෝකජනක ඛේදාත්මක සිද්ධිය වශයෙන් සැලකිය හැක්කේ මීට වසර විසි හතරකට පෙර එනම් 1987 වසරේ ජූනි මස 02 දා අලුයම අරන්තලාවේ 29 කණුව අසලදී ත්‍රස්තවාදීන් විසින් අමු අමුවේ සිදුකරන ලද අති බිහිසුණු භික්ෂු ඝාතනයයි.මෙම අමානුෂික වූත්. ම්ලේච්ඡ වූත් ක්‍රියාව නිසා ශ්‍රී ලංකාව ඇතුළු සමස්ත බෞද්ධ ලෝකයම ශෝකයෙන් ඇළලී ගියේය.අම්පාර දිසාවේ උතුරු නැඟෙනහිර දෙපළාතේ අධිකරණ සංඝනායක, අම්පාර දිගාමඩුලු පරිවේණාධ්‍යක්‍ෂ හා අම්පාර මහාවාපී විහාරාධිපති හෑගොඩ ශ්‍රී ඉන්ද්‍රසාර නාහිමියන් ප්‍රධාන භික්ෂූන් වහන්සේලා 40 නමක් හා ගිහි භවතුන් කිහිපදෙනෙකු කතරගම සාම පා ගමනකට සහභාගි වීම සඳහා ශ්‍රී ලංගම බසයකින් ගමන් කරමින් සිටියදී මහඔය පාරේ අරන්තලාව නුවරගල්තැන්නේ දී එම බසය නැවැත්වූ ත්‍රස්තවාදීහු එම බිහිසුණු ඝාතනය සිදුකළහ.කලින් ලැබුණු ඔත්තුවක් අනුව ක්‍රියාත්මක වූ එල්. ටී. ටී. ඊ. ත්‍රස්තවාදීහු හමුදා නිල ඇඳුමට සමාන ඇඳුමින් සැරසී මඟ රැක සිට බස් රිය නවත්වා නාහිමියන් ප්‍රධාන හිමිවරුන් ඇතුළු සෙසු පිරිස අසල කැලෑවට කැඳවාගෙන ගොස් ආයුධවලින් කපා කොටා වෙඩි තබා මෙම සාපරාධී ම්ලේච්ඡ ක්‍රියාව සිදුකළහ.ත්‍රස්තයන් විසින් මෙම අමානුෂික ඝාතනය සිදුකිරීමට සූදානම් වෙද්දී ඔවුන් ඇමතූ බව කියන හෑගොඩ ශ්‍රී ඉන්ද්‍රසාර නාහිමියෝ, තමන් වහන්සේ පමණක් ඕනෑම වධ හිංසාවකට ලක්කොට ඝාතනය කර සෙසු භික්ෂූන් වහන්සේලා සහ ගිහි පිරිස මරා නොදමන ලෙස පවසා ඇත.එහෙත් අමානුෂික වූත්, තිරශ්චීන වූත් පරමාර්ථයන්ගෙන් අන්ධ වී මරුමතින් මත් වී සිටි කුරිරු අමනයෝ උන්වහන්සේ ද ඇතුළු සෙසු සඟරුවනත් ගිහියනුත් මරා දැමූහ.අති පවිත්‍ර වූ සදහම් සිසිලෙන් තෙත්ව සුපිවිතුරු බවට පත්ව තිබූ මේ දහම් දිවයිනේ ඓතිහාසික අරන්තලාපුර භූමි භාගය තුළ බුද්ධ පුත්‍රයන් වහන්සේලාගේ පූජනීය රුධිරය ගලා ගොස් තෙත් විය.එදා මීට වසර 24 කට පෙර සිදුවූ ඒ අමානුෂික භික්ෂු ඝාතනය නිසා අපවත් වූ බුද්ධ පුත්‍රයන් වහන්සේලා අතර හෑගොඩ ශ්‍රී ඉන්ද්‍රසාර නාහිමියන් ඇතුළු කුරුපනාවේ ධම්මපාල, හඳුන්ගමුවේ අරියවංශ, වාවුන්නේ අත්ථදස්සී, කොටවෙහෙර විමලබුද්ධි, කුමාරිගම විමලජෝති, දේවාලහිඳ ධම්මරක්ඛිත, මහියංගණයේ පුණ්‍යමිත්‍ර, නුවරඑළියේ ධම්මසිද්ධි, මහියංගණයේ සුමන, වාවුන්නේ විජිත, හඳුන්ගමුවේ බුද්ධරක්ඛිත, නුවරඑළියේ කෝලිත, කළුගල ආනන්ද, මහියංගණයේ ආනන්ද, වාවුන්නේ ගුණවංශ, කෙහෙල්පොත සුගතපාල, මහියංගණයේ විපුලසාර, කුරුණෑගල පඤ්ඤානන්ද, මහියංගණයේ මහින්ද, තල්ගමුවේ උපරතන, දෙහිගොල්ලේ ධම්මානන්ද, මහියංගණයේ ගුණසෝම, පරගහකැලේ විජිතනන්ද, දේවාලහිඳ අනෝමදස්සී, අඹගහවැල්ලේ සරණ, මහියංගණයේ වජිරබුද්ධි යන හිමිවරු ද වූහ.මෙසේ ඝාතනයට ලක්ව අපවත් වී වදාළ භික්ෂූන් වහන්සේලා තිස් නමකගේ දේහ සුවිශාල ලෙස ඉදිකරන ලද එකම චිතකයක තැන්පත් කොට ආදාහනය කරන ලද්දේ පූර්ණ රාජ්‍යානුග්‍රහය ඇතිවය. 2600 ශ්‍රී සම්බුද්ධත්ව ජයන්තිය සමරන මේ අවස්ථාවේ අප උන්වහන්සේලාට නිවන් සුව ප්‍රාර්ථනා කරමු..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>02</day>
    </date>
    <link>http://www.dinamina.lk/2011/06/02/_art.asp?fn=n11060211</link>
    <topic>පවුල් සෞඛ්‍ය සේවා නිලධාරිනියගේ අතටසුළු සේවිකාවක් පිහියකින් කොටලා</topic>
    <author>කෑගල්ල දිස්ත්‍රික් සමූහ</author>
    <content>මහපල්ලේගම ග්‍රාමීය රෝහලේ සුළු සේවිකාවක් සහ පවුල් සෞඛ්‍ය සේවා නිලධාරිනියක් අතර ඇතිවූ බහින් බස් වීමක් දුර දිග ගොස් සුළු සේවිකාව, පවුල් සෞඛ්‍ය සේවා නිලධාරිනියගේ අතට පිහි පහරවල් දෙකක් එල්ල කිරීම නිසා බරපතළ ලෙස තුවාල ලැබ කෑගල්ල මූලික රෝහලට ඇතුළත් කර ඇත.ඊයේ රාත්‍රියෙහි 11.00 ට පමණ දෙදෙන එකම වාට්ටුවක සේවය කර ඇත.එම අවස්ථාවේ දී ඇතිවූ බහින් බස් වීම දුරදිග යාම නිසා දෙදෙන අතර ගුටි බැට හුවමාරුවක්ද සිදුව ඇත. පසුව සුළු සේවිකාව පිහියක් ගෙනැවිත් නිලධාරිනියගේ අතට පිහි පහරවල් දෙකක් එල්ල කර ඇත. ලේ වහනය වැඩිවූ නිසා නිලධාරිනිය ගිලන් රථයෙන් කෑගල්ල රෝහලට ගෙන ගොස් භාර දී ඇත.සුළු සේවිකාව ද ඇයට පහර දුන් බව පවසා කෑගල්ල මූලික රෝහලට ප්‍රතිකාර සඳහා ඇතුළත් වී ඇත. සිද්ධිය පිළිබඳ පරීක්‍ෂණ දැදිගම පොලිසිය පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>02</day>
    </date>
    <link>http://www.dinamina.lk/2011/06/02/_art.asp?fn=n11060212</link>
    <topic>බෝපිටිය විහාරයේ විෂ්ණු ප්‍රතිමාවේනිල් මැණික් ඔටුන්න සොරාගෙන</topic>
    <author>කොටදෙනියාව සමූහ - එම්. පී. කුමාර</author>
    <content>නිල් මැණික් ගල් 453 ක් එබ්බවූ රුපියල් ලක්ෂ අසූවක් පමණ වටිනා ඔටුන්නක් සොරා ගෙන යාම පිළිබඳව ගිරිඋල්ල පොලිසිය පරීක්ෂණ පවත්වයි.ගිරිඋල්ල බෝපිටිය ශී‍්‍ර සුදර්ශනාරාම විහාරස්ථානයේ පැරණි විහාර මන්දිරයේ විෂ්ණු දේව ප්‍රතිමාවට පළන්ඳවා තිබූ වටිනා ඔටුන්න ඊයේ (01) අලූයම කිසියම් පිරිසක් විසින් මෙසේ සොරා ගෙන ඇත.සොර කණ්ඩායම විහාර මන්දිරයේ ජනේලයේ පොලූ කපා ඇතුළුවී ඇති අතර අනතුරුව යකඩ දොර ද කපා වීදුරු දොර විවෘත කර ප්‍රතිමාවට පළන්ඳවා තිබූ ඔටුන්න ගලවා ගෙන ගොස් ඇති බව හෙළිවී ඇත. මෙම අපරාධය ඊයේ (01) අලූයම 1 00 ට පමණ සිදුවී ඇතැයි ද පොලිසීයට තොරතුරු ලැබී තිබේ.ඊයේ (01) උදේ විහාර මන්දිරයේ වතාවත් කරන්නට ගිය අවස්ථාවේදී මේ බව හෙළිවීමෙන් පසු විහාරාධිපති හුනුවිල සුමනරතන, කටුගම්පල හත්පත්තුවේ අධිකරණ සංඝනායක නාහිමිවරු මේ බව පොලිසියට පැමිණිලි කළහ. මැණික් ව්‍යාපාරයේ නිරත විදේශිකයකු විසින් මෙම වටිනා ඔටුන්න මෙම විහාරස්ථානයට 2009 වසරේදී පරිත්‍යාග කර ඇත්තේ විහාරවාසී මීගහවෙල සුමනසාර හිමියන්ගේ උපසම්පදා පින්කම නිමිත්තෙනි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>02</day>
    </date>
    <link>http://www.dinamina.lk/2011/06/02/_art.asp?fn=n11060213</link>
    <topic>ගම්පහ දිසාවේ මදුරුවන් බෝවිය හැකි ස්ථාන 1274ක්</topic>
    <author>සිතාරා සේනානි</author>
    <content>කොළඹ වෛද්‍ය පර්යේෂණ ආයතනයේ කීට විද්‍යා අංශය කොළඹ හා ගම්පහ දිස්ත්‍රික්කවලට අයත් සෞඛ්‍ය වෛද්‍ය නිලධාරි කොට්ඨාස දාහතරක් ආශ්‍රයෙන් සිදු කළ සමීක්ෂණයකදී නිවාස හා පරිශ්‍ර 1274 ක මදුරුවන් බෝ විය හැකි ස්ථාන තිබෙන බව අනාවරණය වී තිබේ.එසේම මේ පරිශ්‍රවලින් 237 ක් ඩෙංගු මදුරු කීටයන් සහිත ස්ථාන බවද අනාවරණය වී තිබේ. මේ සමීක්ෂණය කැර තිබෙන්නේ ඉකුත් මැයි මසදී ය.සමීක්ෂණය සඳහා නිවාස හා පරිශ්‍ර 2481 ක් යොදා ගෙන තිබිණි. එයින් සියයට පනහකම මදුරුවන් බෝවිය හැකි ස්ථාන පවතින බව අනාවරණය වී තිබේ.මේ සමීක්ෂණයට කොළඹ නගර සභා සීමාව, මහරගම, මොරටුව, කඩුවෙල, නුගේගොඩ, පිළියන්දල, දෙහිවල, රාගම, ජා ඇළ, මහර, වත්තල, සීදුව, මීරිගම හා මිනුවන්ගොඩ යන සෞඛ්‍ය වෛද්‍ය නිලධාරි බල ප්‍රදේශ තෝරා ගෙන ඇත.මෙයින් කඩුවෙල බල ප්‍රදේශයේ නිවාස හා පරිශ්‍රවලින් සියයට හැටකටත් වැඩි ප්‍රමාණයක මදුරුවන් බෝ විය හැකි ස්ථාන පවතින බව සනාථ වීම විශේෂත්වයකි. පළාත් පාලන ආයතන කැළි කසළ හා අපද්‍රව්‍ය නිසි පරිදි බැහැර කළද ගෘහස්ථව හා ගෙවතුවල ඝන අපද්‍රව්‍ය රඳවා තබා ගන්නා බව මෙහිදී තහවුරු වී ඇත. මේ නිසාම නිවාස හා වෙනත් පරිශ්‍ර ආශි‍්‍රතව මදුරුවන් බෝවීමට ඇති ඉඩකඩ ඉහළ ගොස් තිබේ. මදුරුවන් බෝවන ස්ථාන විනාශ කිරීමට පියවර නොගැනීම නිසා මදුරු ගහනය ඉහළ යාමේ තර්ජනයකට මුහුණපෑමට සිදු වේ. මේ නිසාම ඩෙංගු වැනි වාහක රෝග පැතිර යාම වැඩි වීමට හේතු වේ.ටයර්, බැහැර දමන යෝගට් කෝප්ප, අයිස්ක්‍රීම් පෙට්ටි, ඉවත ලන පිඟන් භාණ්ඩ, කිරි හට්ටි, බාල්දි, වැහි පීලි, ඉවත ලන ඇතැම් විදුලි උපකරණ,මැටි භාණ්ඩ, බැරල්, සිමෙන්ති ටැංකි, ගස් බෙන, කෙසෙල් මල්වල වියළී ගිය පෙති සහ කාර්මික අමුද්‍රව්‍ය යනාදිය බහුල වශයෙන් ඩෙංගු මදුරුවන් බෝවිය හැකි ස්ථාන බවද මේ සමීක්ෂණයෙන් පෙන්වා දී තිබේ. මේ නිසා තමන් ජීවත් වන පරිසරයෙන් මේවා වහාම ඉවත් කිරීමට පියවර ගන්නා ලෙස සෞඛ්‍ය අමාත්‍යංශය මහජනතාවට දැනුම් දෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>02</day>
    </date>
    <link>http://www.dinamina.lk/2011/06/02/_art.asp?fn=r1106021</link>
    <topic>ජා-ඇළ කුඩහකපොළ දුම්රිය හරස් මාර්ගයටගේට්ටුවක් නෑ : අනතුරු වැඩිවේ</topic>
    <author>ජා-ඇළ සමූහ ඩබ්. විල්ෆ්‍රඩ් සිල්වා</author>
    <content>කුඩහකපොළ දුම්රියපොළ සමීපයේ ඇති ප්‍රධාන මාර්ගය හරහා දුම්රිය ගේට්ටුවක් හෝ වර්ණ සංඥා පද්ධතියක් ලබාදෙන ලෙස ප්‍රදේශවාසීහු ඉල්ලා සිටියත් තවමත් එම ඉල්ලීම ඉටු නොවූ බව ඔවුහු කියති.පසුගිය දිනක ශීඝ්‍රගාමී දුම්රියක ගැටුන ලොරියක ගමන් ගත් තිදෙනකුගෙන් එක් අයෙක් එතනම මියගොස් බරපතළ තුවාල ලැබූ දෙදෙනා රාගම මහ රෝහලට ඇතුළත් කළහ.මේ මාර්ගය ප්‍රධාන මාර්ග දෙකකට හා ඒකළ කාර්මික ජනපදයට යෑමට තිබෙන එකම මාර්ගයයි. පාසල් වෑන් රථ ලංගම බස් මේ මගින් ධාවනය කෙරේ. දුම්රිය මාර්ග දෙකේම උදේ හවස වැඩිපුර දුම්රිය ධාවනය වන අතර කටුනායක එන සංචාරකයන් රැගෙන එන විශේෂ දුම්රිය හා ගුවන්යානාවලට ඉන්ධන රැගෙන යන ශීඝ්‍රගාමී දුම්රියද කාල වේලාවක් නැතිව ධාවනය වේ. මන්දගාමී දුම්රියක් වේදිකාවට පැමිණි විට ඇන්ජින් එක පාර හරහා නතර කිරීමෙන් ගැටලු රැසකි. මීගමුව දෙසට යන වේදිකාව කැලෑවෙන් වැසී තිබේ.දුම්රිය ස්ථානයේ දුම්රිය ගමන් බලපත් අලෙවි කරන මහතා පැවැසුවේ දුම්රිය පොළත් වේදිකාවත් පිරිසුදුව තබා ගැනීමට දුම්රිය ස්ථානය සතුව කැත්තක් උදැල්ලක් හෝ මොනම ආයුධයක් නැති බවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>02</day>
    </date>
    <link>http://www.dinamina.lk/2011/06/02/_art.asp?fn=r1106022</link>
    <topic>පාදුක්ක ‘උණ අරණේ’අපූරු වෙසක් සැරසිලි</topic>
    <author>මහරගම විශේෂවේහැල්ලේ පියතිලක</author>
    <content>සාම්ප්‍රදායික, බකට්, අටපට්ටම් ආදී වෙසක් සැරසිලි රැසක් පාදුක්ක අරුක්වත්තේ සදාහරිත උණ අරණේදී පසුගිය දිනවල ප්‍රදර්ශනය කර තිබෙන අයුරු දක්නට ලැබිණි. උණ පන්දම්, බට පන්දම් වලින් මුළු පරිශ්‍රමයම ඒකාලෝකකොට තිබිණ.උණ අරණ පුරා විවිධ හැඩයට උණ පන්දම් පන්සීයක් පමණ දල්වා තිබිණ.පන්දම්වලට අවශ්‍ය පොල්තෙල් පාන්කඩ ආදිය ප්‍රදේශවාසීන් සැපයීම විශේෂයකි.අවුරුදු උළෙලට උණ වෙඩි සංදර්ශනයක් පවත්වන මාඉටිපේ මහතා උණ ශාඛය පිළිබඳව විවිධ පර්යේෂණ පවත්වන්නෙකි. උණ ශාඛ විශේෂ 10 ක් පමණ උණ අරණේ දක්නට ඇත.උණ ගස ආශ්‍රිතව නිෂ්පාදනය කළ උණ වට්ටි, පෙට්ටි, කූඩා කිරිගොටු ආදි මුලුතැන් ගෙයකට අවශ්‍ය සියලුම උපකරණ උණ කෞතුකාගාරයේ තැන්පත් කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>02</day>
    </date>
    <link>http://www.dinamina.lk/2011/06/02/_art.asp?fn=r1106023</link>
    <topic>ඉංගිරිය සුමනජෝති විද්‍යාලයේදී ගව අභයදාන පින්කමක්</topic>
    <author>ඉංගිරිය මධ්‍යම සමූහ ප්‍රියදර්ශනී කහවල</author>
    <content>ගවයන් දෙදෙනෙකුට අභයදානය ලබා දීමේ පින්කමක් ඉංගිරිය ශ්‍රී සුමනජෝති විද්‍යාලයේ විදුහයල්පති ජනක් අබේරත්න මහතාගේ මූලිකත්වයෙන් එම විද්‍යාල භූමියේදි පැවැත්විණි.මෙහිදී අභයදානය ලද ගවයන් දෙදෙනාගෙන් එක් ගවයකු විදුහලේ සිසු දරු දැරියන් හා විදුහල්පතිවරයා ඇතුළු ආචාර්ය මණ්ඩලය විසින් පරිත්‍යාග කළ මුදලින්ද අනෙක් ගවයා හොරණ මූලික රෝහලේ වෛද්‍ය ඉන්දික වන්නිනායක හා එම රෝහලේම සේවයේ නිරත ඒ මහතාගේ බිරිය වෛද්‍ය නිලන්ති විතානගේ දෙපළ විසින්ද බේරාගෙන තිබේ.විදුහලේ සිසු දරු දැරියන් තමන්ගේ දිවා ආහාරය සඳහා නිවෙස් වලින් දී තිබූ මුදල් පවා මේ ගවයන් බේරා ගැනීමට පරිත්‍යාග කළ බව විදුහල්පති ජනක් අබේරත්න මහතාගෙන් දැන ගැනීමට හැකි විය.මෙහිදී විශේෂ අනුශාසනාවක් කළ ඉංගිරිය දීපාලෝක විහාරවාසී ගොඩකවෙල රතනසිරි හිමියෝ පවසා සිටියේ ‘මරණයට කැපවූ ගවයන් මරණයෙන් මුදා ගැනීමේ උතුම් ක්‍රියාවන් අද රට පුරා සිදුවන බවත්, මේ ගවයන් මරණයට කැප කරන්නේ කවුරු කා සඳහා දැයි යන ගැටලුවට විසඳුමක් ලෙස ගව ඝාතනය නීතියෙන් තහනම් කර ගව සම්පත රැක ගැනීමට කාලය එළඹ තිබෙන බවයි’.විදුහල්පති, ගුරු මණ්ඩලය සහ පාසලේ සිසු දැරියන් සියල්ලම ඇතුළුව විශාල පිරිසක් මේ පින්කම සඳහා සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>02</day>
    </date>
    <link>http://www.dinamina.lk/2011/06/02/_art.asp?fn=r1106024</link>
    <topic>කිලෝ 16ක් බර බතල අලයක්</topic>
    <author>ඡායාරූපය පුත්තලම දිසා විශේෂ</author>
    <content>කිලෝ 16 ක් බර බතල අලය ආණමඩුව පෙරියකුලමේ ඉහළ ගම පදිංචි මයිකල් රාජපක්ෂ මහතාගේ ගෙවත්තෙන් හමු විය. ඒ මහතා සිය දියණිය සමග..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>02</day>
    </date>
    <link>http://www.dinamina.lk/2011/06/02/_art.asp?fn=r1106025</link>
    <topic>බෙලිඅත්ත නගරයේ කාණු පද්ධතියේකොන්ක්‍රීට් ආවරණගැලවිලා</topic>
    <author>බෙලිඅත්ත විශේෂ සිරිසේන හේවාගම</author>
    <content>බෙලිඅත්ත නාගරික බල ප්‍රදේශයේ මෙයට වසරකට පමණ පෙර සාදා නිම කරන ලද කාණු පද්ධතියේ කොන්ක්‍රීට් ආවරණ විනාශ වී ඇති බව නගරවාසීහු මාස ගණනාවක් තිස්සේම මැසිවිලි නගති.නගරයේ වැඩි ජනගහනයක් ගැවසෙන ස්ථාන වෙනුවෙන් ලබාදී ඇති කොන්ක්‍රීට් ආවරණ ඉතාමත් සුළු බරක් රැගෙන යන වාහනයකින් වුවත් කැඩී යන සුළුය. මේ වන විට නගරයේ වැඩිම ජන ගැවසීමක් ඇති සෑම තැනකම එම කොන්ක්‍රීට් ආවරණ බිඳ වැටී ඇති ආකාරය දැක ගත හැකිව ඇත.මේ නිසා අනතුරු රැසක් සිදුව ඇති බවද කියැවේ.තම තමන්ගේ වෙළඳ සල් ඉදිරිපිට කාණු ආවරණ තමන් විසින්ද සකස් කොට යොදා ගත් අවස්ථා ඇතැයි කියන වෙළෙඳ සල් හිමියන් මේ කොන්ක්‍රීට් ආවරණ මේ අන්දමින් බිඳී යන්නේ ඒවා කිසිම ප්‍රමිතියකට අනුව තැනූ ඒවා නොවන නිසා යයිද පවසති.බෙලිඅත්ත නගරවාසීන් මුහුණ දී ඇති මේ ගැටලුව ගැන ප්‍රදේශීය සභා මන්ත්‍රීවරුන් වන ජයන්ත මුතුමාල සංජය ගමගේ මහත්වරුන් නොයෙක් වර මේ පිළිබඳව වගකීව යුත්තන්ට දැනුම් දී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>02</day>
    </date>
    <link>http://www.dinamina.lk/2011/06/02/_art.asp?fn=s1106021</link>
    <topic>සැලසුමට අනුව ක්‍රීඩා නොකිරීමෙන්ටෙස්ට් තරගය පරාජය වුණා</topic>
    <author/>
    <content>දින හතරක් තිස්සේ ඉතා හොඳින් ක්‍රීඩා කළත් අවසන් දිනයේ අවසන් මොහොතේ නොසිතූ ලෙස ටෙස්ට් තරගයෙන් පරාජය වීමට සිදුවූයේ සැලසුම් කළ විදිහට ක්‍රීඩා නොකළ බැවින් යැයි ශ්‍රී ලංකා පිලේ හිටපු නායක මහේල ජයවර්ධන ප්‍රකාශ කළේය.වර්ෂාව හේතුවෙන් දිවා ආහාරයෙන් පසුව ආරම්භ වූ තරගයක් ලෙස පැවැති පළමු ටෙස්ට් තරගය ජය පරාජයෙන් තොරව නිමාවට පත්වන ලකුණු පෙනි පෙනී තිබියදීම ඉනිමකින් සහ ලකුණු 14 කින් එංගලන්තය හමුවේ පරාජයට පත්වීමෙන් පසු හිටපු නායකයා මේ බව පැවැසීය.“වර්ෂාවට දොස පැවැරීම නිදහසට කරුණක් නොවෙයි. තරගය පුරාම හොඳින් සිත යොමු නොකිරීමෙන් සිදුවන්නේ පරාජයට පත්වීම පමණයි. මේ කාලවකවානුවේ එංගලන්ත පිල ලොව හොඳම ටෙස්ට් පිල වූවේ කෙලෙසදැයි යන්න ඔවුන් නැවත වරක් පෙන්නුම් කළා.ඔවුනගේ අභියෝගාත්මක පන්දු යැවීම හමුවේ සටන් කිරීමට අපිට නොහැකිවීම කණගාටුදායක කරුණක්” මහේල පැවැසීය. “ඕනෑම පරාජයක් කණගාටුදායකයි. නමුත් මේ විදිහට ටෙස්ට් තරගයක් පරාජය වීමට සිදුවීම නම් අතිශයින්ම කණගාටුදායකයි. ඕනෑම ටෙස්ට් තරගාවලියක පළමු තරගය ඉතා වැදගත්.නමුත් තරගාවලිය 1 - 0 ක් ලෙස පසුබැසීමට සිදුවීමෙන් ඉදිරි තරගවලට අපිට දැඩි සටන්කාමී ලෙස තරගයට අවතීර්ණ වීමේ අභියෝගයක් නිර්මාණය වුණා” මහේල ජයර්ධන වැඩි දුරටත් පැවැසීය.ජොනතන් ට්‍රොට්වසරේ ක්‍රිකට් ක්‍රීඩකයා සම්මානය දිනයිපසුගිය මාස 12 ඇතුළත විශිෂ්ට ලෙස පිතිහරඹයේ නිරතවූ ජොනතන් ට්‍රොට් එංගලන්ත සහ වේල්ස් ක්‍රිකට් පාලක මණ්ඩලය විසින් එංගලන්තයේ වසරේ හොඳම ක්‍රිකට් ක්‍රීඩකයා ලෙස නම් කරනු ලැබීය.බ්‍රිතාන්‍ය ක්‍රිකට් මාධ්‍යවේදීන් අතර සිදු කළ ඡන්ද විමසීමක් මගින් ටෙ‍්‍රීට් වසරේ හොඳම ක්‍රිකට් ක්‍රීඩකයා ලෙස තෝරා ගැනුණි. දකුණු අප්‍රිකාවේ උපන් ට්‍රොට් පසුගිය වසරක කාලය තුළ එංගලන්තය ;වනුවෙන් ටෙස්ට් තරග 32 ක් ක්‍රීඩා කර ලකුණු 2246 ක් රැස්කිරීමට සමත් විය. එහි සාමාන්‍ය 68.06 කි. ඔහුගේ ලකුණු ගොන්නට ශතක 7 ක් ඇතුළත්ය.ශ්‍රී ලංකාව සමග පැවැති පළමු ටෙස්ට් තරගයේ දී ට්‍රොට් ලකුණු 203 ක් ලබා ගැනීමට සමත් විය.දෙවැනි ටෙස්ට් තරගයටඑංගලන්ත පිල නම් කරයිශ්‍රී ලංකාව සමග හෙට (3) ලෝඩ්ස් පිටියේදී ඇරඹෙන දෙවැනි ටෙස්ට් තරගය සඳහා සරේ ප්‍රාන්තයේ වේග පන්දු යවන ක්‍රීඩක ජේඩ් ඩර්න්බැඩ් නම් කර ඇත.එංගලන්ත පිලේ වේග පන්දු යවන ක්‍රීඩක ජේම්ස් ඇන්ඩර්සන් පළමු ටෙස්ට් තරගයේදී ආබාධයකට ලක්වීමේ හේතුවෙන් ඩර්න්බැච් දෙවැනි ටෙස්ට් තරගයට කැඳවූ බව තේරීම් කමිටුව පවසයි.මේ අතර පළමු ටෙස්ට් තරගයේ ක්‍රීඩා නොකළ ස්ටීවන් ෆින් ද දෙවැනි ටෙස්ට් තරගය සඳහා නම් කර ඇත.දෙවැනි ටෙස්ට් තරගය සඳහා නම් කළ එංගලන්ත පිල මෙසේය. ඇන්ඩෲ ස්ට්‍රාවුස් (නායක) ඇලස්ටෙයාර් කුක්, ජොනතන් කුක්, කෙවින් පීටර්සන්, ඉයන් බෙල්, ඔයින් මෝගන්, මැට් ප්‍රයර් (කඩුලු රකින්නා), ස්ටුවර්ට් බ්‍රෝච්, ග්‍රෙහැම් ස්වාන්, ක්‍රිස් ටෙ‍්‍රම්ලට්, ස්ටීවන් ෆින් සහ ජේම්ස් ඩර්න්බැච්.</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>02</day>
    </date>
    <link>http://www.dinamina.lk/2011/06/02/_art.asp?fn=s1106022</link>
    <topic>වාස් යළි ටෙස්ට් පිටියට?</topic>
    <author/>
    <content>මීට වසර 2කට පෙර ටෙස්ට් පිටියෙන් සමුගත් ශ්‍රී ලංකා පිලේ හිටපු වේගපන්දු යවන ක්‍රීඩක චමින්ද වාස් නැවත ටෙස්ට් පිටියට අවතීර්ණ වීමට අදහස් කරමින් සිටියි.මේ දිනවල එංගලන්ත ප්‍රාන්ත තරගවාරයේදී නොදම්ප්ටන් ෂයර් ප්‍රාන්ත පිල නියෝජනය කරමින් විශිෂ්ට දස්කම් දක්වමින් සිටින වාස් පසුගියදා කාඩිෆ්හිදී ශ්‍රී ලංකා පිලට ඉනිමක සහ ලකුණු 14ක පරාජයක් ගෙන දුන් ශ්‍රී ලංකා - එංගලන්ත පළමු ටෙස්ට් තරගයෙන් අනතුරුව එංගලන්තයේ ‘The Guardian’ පුවත්පතට ප්‍රකාශයක් කරමින් මේ බව කියා සිටියේය.“මටයි මුරලිටයි හැමදාම ක්‍රීඩාවේ නිරත වෙන්න බැහැ. තරුණ ක්‍රීඩකයන් ඉදිරියට පැමිණිය යුතුයි. නමුත් ඔවුන් (ශ්‍රී ලංකා ක්‍රිකට් බලධාරීන්) මාව කැඳවුවහොත් මම ඒ පිළිබඳව සිතා බලනවා” වාස් පැවැසීය.ශ්‍රී ලංකා - එංගලන්ත පළමු ටෙස්ට් තරගයේදී ශ්‍රී ලංකා පිල නියෝජනය කළ වේගපන්දු බලඇණිය ෆර්වේස් මහරූෆ්, සුරංග ලක්මාල් සහ තිසර පෙරේරා ගෙන් සමන්විත වූ අතර අත්දැකීම් සහිත දිල්හාර ප්‍රනාන්දු ආබාධයකට ලක්වී සිටි බැවින් එම තරගයට සහභාගි වූයේ නැත. එංගලන්ත පිතිකරුවෝ ශ්‍රී ලංකා පිලේ පන්දු යවන්නන්ගෙන් වැඩි පීඩනයක් එල්ල නොවූ සිය පළමු ඉනිමේදී ශතක 2ක් සහ ද්විත්ව ශතකයක් රැස් කිරීමට සමත් වූහ.එංගලන්ත ප්‍රාන්ත සිවුදින සූරතාවලියේ ග්ලැමෝගන් පිල සමග ඊයේ නිමාව දුටු තරගයේ පළමු ඉනිමේදී වැඩි ලකුණු 22කට කඩුලු 5ක් ද දෙවැනි ඉනිමේදී (අවසන් දිනට පෙර) ලකුණු 38කට කඩුලු 2ක් ද දවා ගැනීමට සමත් විය.සමස්ත තරගාවලියේ මේ දක්වා තරග 6කට සහභාගී වී ඇති වාස් එහිදි දවාගත් කඩුලු සංඛ්‍යාව 26කි. ඊට කඩුලු 5ට වඩා ලබාගත් අවස්ථා 2ක් ද ඇතුළත්ය.“යළි ටෙස්ට් පිටියට පැමිණීම පිළිබඳව මම සිතා බලනවා. නොදම්ප්ටන් ෂයර් ප්‍රාන්ත පිලට ක්‍රීඩා කිරීමෙන් අපමණ සතුටක් ලැබූවත් මූලික තැන දිය යුතු වන්නේ තම රට වෙනුවෙන් ක්‍රීඩා කිරීමටයි” වාස් සඳහන් කළේය.ටෙස්ට් කඩුලු 355 කට හිමිකම් කියන වාස් 37 හැවිරිදි වියේ පසු වූවද තම ශාරිරික යෝග්‍යතාව ඉහළ මට්ටමක තිබෙන බව පැවැසීය.“මම නිතරම මගේ ශාරිරික යෝග්‍යතාවය ගැන සැලකිලිමත් වෙනවා. ප්‍රාන්ත ක්‍රිකට් වේවා ටෙස්ට් ක්‍රිකට් වේවා කොහොමත් දිනකට ඕවර 20-25ක් පමණ යැවීමට හැකියාව තිබිය යුතුයි” වාස් පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>02</day>
    </date>
    <link>http://www.dinamina.lk/2011/06/02/_art.asp?fn=s1106023</link>
    <topic>ගුවන් හමුදාවේ රොමේෂ්ගෙන් ශ්‍රී ලංකා වාර්තාවක්</topic>
    <author>ජගත් ගුණවර්ධන</author>
    <content>මෙවර ජාතික ජ්‍යෙෂ්ඨ බර ඉසිලීමේ තරගාවලියේ බිහිවූ එකම ශ්‍රී ලංකා වාර්තාවට හිමිකම් කීමට ශ්‍රී ලංකා ගුවන් හමුදාවේ රොමේෂ් සමරසේකර සමත්විය.මීට පෙර ගුවන් හමුදාවේම රන්සිලු ජයතිලක ක්ලීන් ඇන්ඩ් ජර්ක් ක්‍රමයට කිලෝ ග්‍රෑම් 163ක් ඔසවා තබා තිබූ වාර්තාව කිලෝ ග්‍රෑම් 164ක් ඔසවා බිඳ හෙලීමට රොමේෂ් සමත්විය.ශ්‍රී ලංකා බර ඉසිලීමේ සම්මේලනය සංවිධානයෙන් පසුගියදා කැලණිය විශ්වවිද්‍යාලයීය ක්‍රීඩා සංකීර්ණයේදී නිමාව දුටු මේ තරගාවලියේ පිරිමි අංශයේ සමස්ත සූරතාව ශ්‍රී ලංකා යුද හමුදාව විසින් ද කාන්තා සූරතාව ශ්‍රී ලංකා ගුවන් හමුදාව විසින් ද දිනා ගත්හ. පිරිමි අංශයේ දෙවන හා තෙවන ස්ථාන ශ්‍රී ලංකා ගුවන් හමුදාව හා ශ්‍රී ලංකා නාවික හමුදාව දිනාගත් අතර කාන්තා අංශයේදී ශ්‍රී ලංකා නාවික හමුදාව හා අරණායක රාජගිරි විද්‍යාලය පිළිවෙළින් දෙවන හා තෙවන ස්ථාන දිනා ගත්හ.තරගාවලියේ දක්ෂතම ක්‍රීඩකයා ලෙස නාවික හමුදාවේ ඩී. එම්. අයි. සී. දිසානායක ද දක්ෂතම ක්‍රීඩිකාව ලෙස ගුවන් හමුදාවේ ආර්. එම්. එන්. එස්. රාජපක්ෂ ද සම්මාන දිනාගත්හ.ක්‍රීඩා සමාජ 15කට වැඩි සංඛ්‍යාවකින් ක්‍රීඩක ක්‍රීඩිකාවන් 100කට වැඩි පිරිසක් සහභාගී වූ මේ තරගාවලිය පිරිමි අංශයෙන් කාණ්ඩ 8ක් යටතේ ද කාන්තා අංශයේදී කාණ්ඩ 7ක් යටතේද තරග පැවැත්විණි. තරගාවලිය සඳහා ඒ බවර් සහ සමාගමේ සස්ටජන් අනුග්‍රහය ලැබී තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>02</day>
    </date>
    <link>http://www.dinamina.lk/2011/06/02/_art.asp?fn=s1106024</link>
    <topic>මේරියන් බාර්ටොලි අවසන් පූර්ව වටයට</topic>
    <author>පැරිසිය (ඒ. එෆ්. පී.)</author>
    <content>රුසියාවේ ස්වෙට්ලානා කුසනෙට්සෝවා ලකුණු 7-6 ක් 6-4 ක් ලෙස පාරජයට පත් කළ මේරියන් බාර්ටොලී 2005 වසරෙන් පසුව ප්‍රංශ විවෘත ටෙනිස් තරගාවලියේ අවසන් පූර්ව වටයට පිවිසි ප්‍රථම ප්‍රංශ ක්‍රීඩිකාව බවට පත්විය.2009 වසරේ ප්‍රංශ කිරුළ දිනූ කුසනෙට්සෝවා පරාජයට පත්කළ 26 හැවිරිදි බාර්ටොලී ජගත් ටෙනිස් පිටියේ ශ්‍රේණිගත කිරීම්වල 11 වන ස්ථානයේ පසුවන්නීය. 2007 වසරේ විම්බල්ඩන් අනුසූරිය වූ ඇය ප්‍රංශ සූරතාවලියේ අවසන් පූර්ව වටයට පිවිසි සිවුවැනි ප්‍රංශ ක්‍රීඩිකාව ද වන්නීය.මේ අතර අර්ධ අවසන් පූර්ව වටයේ තවත් තරගයකදී රුසියාවේ 19 හැවිරිදි යොවුන් ක්‍රීඩිකා ඇනස්ටේසියා පවුලියුචෙන්කෝවා ලකුණු 1-6 ක් 7-5 ක් හා 7-5 ක් ලෙස පරාජයට පත්කළ පසුගිය වසරේ ප්‍රංශ කිරුළ දිනූ ඉතා-ලියේ 30 හැවිරිදි ෆ්‍රැන්සෙස්කා ඩියාවෝනේ ද අවසන් පූර්ව වටයට පිවිසීමට සමත් වූවාය. පිරිමි තරග ඉසව්වේදී ගයිල් මොන්ෆීස් ලකුණු 6-4 ක් 6-3 ක් සහ 7- 6 ක් ලෙස පරාජය කළ රොජර් ෆෙඩරර් අවසන් පූර්ව වටයට පිවිසි අතර එහිදී ඔහු නොවැක් ඩිපොකෝවික් සමග තරග වැදීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>02</day>
    </date>
    <link>http://www.dinamina.lk/2011/06/02/_art.asp?fn=s1106025</link>
    <topic>කඹ ඇදීමේ සභාපතිකපිතාන් හෙට්ටිආරච්චි</topic>
    <author/>
    <content>ශ්‍රී ලංකා කඹ ඇදීමේ සම්මේලනයේ සභාපති ධුරය සඳහා කපිතාන් එච්. ඒ. යූ. ඩී. හෙට්ටිආරච්චි මහතා තේරී පත්විය. පසුගියදා කොළඹ මහබෝධි විද්‍යාලයේදී පැවැති නිලවරණයේදී තේරී පත්වූ නිලධාරි මණ්ඩලය මෙසේය.සභාපති - කපිතාන් එච්. ඒ. යූ. ඩී. හෙට්ටිආරච්චි, උප සභාපතිවරු - ක්‍රිෂ්ටි ප්‍රනාන්දු, ඇන්ටන් තංගේස්වරම්, එම්. ටී. ප්‍රනාන්දු, ප්‍රධාන ලේකම් – උපාලි ලියනගේ, උප ලේකම් – එම්. ඒ. එන්. වික්‍රමසිංහ, භාණ්ඩාගාරික – එස්. කේ. එදිරිසිංහ, උප භාණ්ඩාගාරික – එස්. යෝගරත්නම්, කාරක සභාව - සමන් පෙරේරා, ඉඳුනිල් ඩයස්, නිමාලි ප්‍රනාන්දු.</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>02</day>
    </date>
    <link>http://www.dinamina.lk/2011/06/02/_art.asp?fn=s1106026</link>
    <topic>බස්නාහිර සමූපකාර ක්‍රීඩා සැණකෙළිය 4දා</topic>
    <author/>
    <content>බස්නාහිර පළාත් සමූපකාර සංවර්ධන දෙපාර්තමේන්තුව විසින් විවිධ සේවා සමූපකාර සමිති අනුග්‍රාහකත්වයෙන් සංවිධානය කරනු ලබන බස්නාහිර පළාත් සමූපකාර ක්‍රීඩා සැණකෙළිය මේ මස 4 දා පෙරවරු 8.30 සිට දවස පුරා මහරගම ජාතික තරුණ සේවා සභා ක්‍රීඩාංගණයේදී පැවැත්වේ.බස්නාහිර පළාත් මහාමාත්‍ය ප්‍රසන්න රණතුංග හා පළාත් අමාත්‍ය උපාලි කොඩිකාර යන මහත්වරුන්ගේ ප්‍රධානත්වයෙන් මේ සැණකෙළිය පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>02</day>
    </date>
    <link>http://www.dinamina.lk/2011/06/02/_art.asp?fn=s1106027</link>
    <topic> ජාතික රයිෆල් සම්මේලනයට අතුරු පාලන කමිටුවක්</topic>
    <author/>
    <content>ශ්‍රී ලංකාවට ජාත්‍යන්තර පදක්කම් දිනා ගැනීමේ අවස්ථා රාශියක් තිබෙන රයිෆල් වෙඩි තැබීමේ ක්‍රීඩාව පසුගිය වසර පහක කාලයක් තුළ කිසිදු ක්‍රියාකාරී බවකින් තොරව පැවැත්වීම හේතුවෙන් එම ක්‍රීඩාව දියුණු කිරීම සඳහා ශ්‍රී ලංකා නාවුක හමුදාවේ කොමාන්ඩර් ශර්මාල් ප්‍රනාන්දු මහතාගේ සභාපතිත්වයෙන් යුත් අතුරු පාලක මණ්ඩලයක් පත් කළ බව ක්‍රීඩා අමාත්‍යාංශය නිවේදනයක් නිකුත් කරමින් කියා සිටියි.ලුතිනන් කර්නල් දුෂාන් විජේවික්‍රම, වරුණ දීපාල් ලියනාරච්චි, බ්‍රිගේඩියර් කේ. ඩබ්ලිව්. එඩීමා, එයාර් කොමදෝරු යහම්පත්, ජ්‍යෙෂ්ඨ පොලිස් අධිකාරි යූ. කේ. දිසානායක, එල්මෝ රොද්‍රිගෝ, හේමසිරි ප්‍රනාන්දු, මිල්රෝයි පීරිස්, ෂාල් චිට්ටි යන මහත්වරු සෙසු සාමාජියන් වශයෙන් කටයුතු කරන බව ක්‍රීඩා අමාත්‍යාංශය පවසයි.ආසියාතික පොදු රාජ්‍ය මණ්ඩලීය සහ ඔලිම්පික් තරග ඉලක්ක කරගෙන ශ්‍රී ලංකාවට පදක්කම් දිනා ගැනීම සඳහා රයිෆල් වෙඩි තැබීමේ ක්‍රීඩාව පාසල් මට්ටමෙන් දියුණු කිරීම කෙරෙහි ක්‍රීඩා අමාත්‍ය මහින්දානන්ද අලුත්ගමගේ මහතාගේ අවධානය යොමු වී ඇති අතර ජාතික ශිෂ්‍යභට බලකාය හරහා වායු රයිෆල් වෙඩි තැබීමේ තරග සංවිධානය කිරීමට අවශ්‍ය පියවර ගන්නැයි නව තේරීම් කමිටුවට අමාත්‍ය මහින්දානන්ද අලුත්ගමගේ මහතා උපදෙස් දී තිබේ.කොළඹ ප්‍රධාන පාසල් කිහිපයකම මේ වන විටත් වායු රයිෆල් ක්‍රීඩාව පැවැත්වෙන නමුත් දිවයිනේ සෙසු පළාත්වල පාසල්වලට වායු රයිෆල් වෙඩි තැබීමේ ක්‍රීඩාව ආරම්භ වී නැති බැවින් දිවයිනේ දිස්ත්‍රික් 25 ක තෝරා ගත් පාසල්වල වායු රයිපල් වෙඩි තැබීමේ ක්‍රීඩාව ආරම්භ කිරීමට ක්‍රීඩා අමාත්‍යාංශයේ අවධානය යොමු වී ඇතැයි ක්‍රීඩා අමාත්‍ය මහින්දානන්ද අලුත්ගමගේ මහතා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>02</day>
    </date>
    <link>http://www.dinamina.lk/2011/06/02/_art.asp?fn=f1106021</link>
    <topic>කටුනායකින් පුපුරා ගිය විශ්‍රාම වැටුප</topic>
    <author>රාමන්</author>
    <content>සමහර හාම්පුතුන් මෙම නීතිරීතිවලින් ද රිංගා යෑමට උත්සාහ ගන්නා බව පෙනෙනවා. එහෙත් එය එතරම් ලෙහෙසි වන්නේ නැහැ. සේවක අර්ථ සාධක අරමුදල විවිධ නම්වලින් අදාළ ආයතන මගින් ම බැංකුවල තැන්පත් කර පවත්වාගෙන යන අරමුදලක් සේ සමහර තැනක දක්නට ලැබෙනවා. එහෙත් ඒවායේ පාලනය ද ඊට අදාළ නීතිරීතිවලට අනුව සිදු විය යුතුයි.මේ අනුව පොදුවේ මේ රට පෞද්ගලික අංශයේ සේවකයා තම විශ්‍රාම යාමට ආසන්න වන විට අරමුදල් තුනකින් ප්‍රතිලාභ ලබනවා. යෝජනා විශ්‍රාම වැටුප් ඊට අමතරව එක්වන තවත් ප්‍රතිලාභයක්. නැතිනම් සිව්වැනි ප්‍රතිලාභය ලෙස ගැනෙනවා. මේ පිළිබඳ යෝජනාව ඉදිරිපත් වෙන්නේ පසුගිය අයවැය ලේඛනයෙන්. එය වත්මන් සන්ධාන රජය පෞද්ගලික අංශයේ සේවකයන් උදෙසා පිරිනමන යහපත් ප්‍රගතිශීලී ප්‍රතිපාදනයක් ලෙසයි සැලකෙන්නේ.එම ප්‍රගතිශීලී අය වැය යෝජනාව සක්‍රීය කිරීමට රජය පසුගියදා සූදානම් වුණා. එම සූදානමට අනුව පනතක් මඟින් නීතිගත කර රජයේ පාලනය යටතේ අරමුදල් තුනක් ලෙස එම විශ්‍රාම වැටුප් ක්‍රමය පවත්වාගෙන යාමටයි රජය බලාපොරොත්තු වුණේ. කොතරම් හොඳ යෝජනාවක් වුණත් 65 ලක්‍ෂයක් පමණ වන පෞද්ගලික අංශයේ සේවකයන් උදෙසා ක්‍රියාත්මක කිරීමට නියමිත යෝජනාවක තිබිය යුතු විනිවිද භාවය දක්නට ලැබුණේ නැහැ. රජයට මේ පනත සම්මත කර ගැනීමට පුදුම හදිස්සියක් තිබුණා වගෙයි. වැඩ කරන ජනතාව තුළ නව පනත සම්බන්ධයෙන් නිවැරදි අවබෝධයක් දක්නට ලැබුණේ නැහැ. ප්‍රසිද්ධියේ විරෝධතා නොදැක්වූ අය තුළ වුව ද, දක්නට ලැබුණේ භීතියක්. නැතිනම් නොසන්සුන් බවක්. ඇයි මේ තරම් කඩිමුඩියේ මෙවන් හොඳ වැඩක් වුව ද කරන්න සූදානම් වූයේ යන්නට තවමත් පිළිතුරක් නැහැ. මෙය රජයේ ශක්තිය පෙන්වා සම්මත කර ගැනීමට සූදානම් වුණා වගෙයි. “අපි කරන්නේ හොඳ වැඩක්. ඒක අපි කරනවා. ඒකට අපට බලය තිබෙනවා. මේ විදිහට කල්පනා කළා වගෙයි” මේ සූදානමේම වරදක් තිබෙනවා.අදාළ බලධාරී අංශ හා මේ පිළිබඳ නිසි අවබෝධය රටට ලබා දී නැහැ. වගකීම බාරගෙනත් නැහැ. මේ සියල්ලේ සමස්ත ප්‍රයෝජන මේ රටේ විපක්‍ෂය ලබා ගත්තා. විශේෂයෙන්ම ජනතා විමුක්ති පෙරමුණ අදාළ දුර්වලතාවයේ ඵල නෙලාගෙන වගේ.වැඩ කරන ජනතාව දැනුම්වත් කර ඔවුනට නම්‍යශීලී වී ඔවුන් අතර කතිකාවක් ඇතිකර මෙම විශ්‍රාම වැටුප් ක්‍රමය ක්‍රියාත්මක කිරීමට සූදානම් වුණා නම් විපක්‍ෂයට එහි වාසිය ලබාගැනීමට තිබෙන ඉඩකඩ ඇහිරෙනවා. මේ නිසා විපක්‍ෂයට මීට එරෙහි වීමට වැඩ කරන ජනතාව සංවිධාන කිරීමේ ඉඩප්‍රස්ථා සලසා දී තිබෙන්නේ ආණ්ඩුව බවයි පෙනෙන්නේ. මේ වරද ඉදිරියේ දී හෝ නිවැරදි කරගත යුතුයි. නැතිනම් ආණ්ඩුවට හොඳ නැහැ. දැන් විපක්‍ෂයට බැන වැදීමෙන් පලක් නැහැ.සාම්ප්‍රදායික විපක්‍ෂ කටයුතු කරන්නේ මේ විදියට තමයි. යහපත් යෝජනාවක් නිවැරදිව කළමනාකරණය කර ගැනීමට නොහැකි වීම නිසා අද එය රජයට එරෙහි පාරාවළල්ලක් බවට පත් වී තිබෙනවා.ආණ්ඩුව පෞද්ගලික අංශයට විශ්‍රාම වැටුප් දෙන්න සූදානම්. විශ්‍රාම වැටුප්ලාභී පෞද්ගලික අංශයේ සේවක සේවිකාවන් ඒවා එපා කියනවා. ඊට තදබල විරෝධයක් දක්වනවා. සමස්ත පෞද්ගලික අංශයම මේ මතයේ සිටිනවා දැයි කියන්න දන්නේ නැහැ. සොයා ගන්න ක්‍රමවේදයක් යෝජනා වෙලත් නැහැ. ඒ ගැන කලින් සොයා බැලීමක් කරලත් නැහැ. අවසානයේ නිදහස් වෙළෙඳ කලාපයේ සේවක ප්‍රජාව අතරින් ප්‍රශ්නය පුපුරා මතු පිටට ඇවිත්. එය සිදුවන්නේ ඉතා අවාසනාවන්ත ලෙස. එම විරෝධතාවය පිටුපස විපක්‍ෂයේ දේශපාලන මුසු වී තිබෙන බව පැහැදිලියි. ගින්න ඇවිලී තිබෙන්නේ එම දේශපාලන හරහායි. පොලිසිය එම ගින්නට පිදුරු දමා තිබෙනවා. මාධ්‍ය මඟින් හෙළිවන තොරතුරුවලට අනුව, විරෝධතාකරුවන් පමණක් නොව පොලිසිය ද වැරදියි. පොලිසිය සීමාව ඉක්මවා ගිය බවක් පෙනෙන්නට තිබෙනවා. විරෝධතාකරුවන්ට එරෙහිව ජීව උණ්ඩ පාවිච්චි කිරීමෙන් ප්‍රශ්නය දුරදිග ගිහින්. ඊට අණ දුන්නේ කවුරුන් විසින් ද? එය පොලිසියේ ස්වයං තීරණයක් ද? එසේ නම් ප්‍රශ්නය තවත් බරපතළයි.මෙමඟින් විපක්‍ෂය බලාපොරොත්තු වූයේ මිනියක් නම් පොලිසිය එය ලබා දීමට සූදානම් වුණා වගෙයි. මෙය බරපතළ තත්ත්වයක්.කඳුළු ගෑස් හා ජල ප්‍රහාරයක් මගින් විරෝධතා වර්ධනය කිරීමේ සම්ප්‍රදායට පිටින් පොලිසිය ක්‍රියාත්මක වීමේ අවසාන ප්‍රතිඵලය දේශපාලනික ප්‍රශ්නයක් බවට පත් වෙනවා. ඒ පිළිබඳ ගනුදෙනුව දේශපාලන වශයෙන් බේරාගැනීමට සිදුවන්නේ ආණ්ඩුවට. මේ නිසා රජය තරාතිරම නොබලා අපක්‍ෂපාතී පරීක්‍ෂණයක් හරහා සිදු වූ දේ සොයා බැලිය යුතු වෙනවා. නැතිනම් අවසාන වශයෙන් අපවාද හා චෝදනා එල්ල වන්නේ රජයට.රජයට වැඩ කරන ජනතාව මර්දනය කිරීමට පොලිසිය යෙදෙව්වා යන චෝදනාවෙන් මිදීමට නම් මේ සම්බන්ධයෙන් දැඩි ක්‍රියාමාර්ගයක් ගැනීමට සිදු වෙනවා. පොලිසිය ජීව උණ්ඩ පාවිච්චි කළේ කාගේ උපදෙස් පරිදි ද යන්න සොයා බැලීමට රජයේ වගකීමක්. ඒ අනුව අදාළ නිලධාරීන්ට ද එරෙහිව ක්‍රියාමාර්ගයක් ගත යුතුයි. එසේ නොවන්නේ නම් ආණ්ඩුවට හොඳ නැහැ.මේ මොහොත වන විට පෞද්ගලික අංශය වෙනුවෙන් යෝජිත විශ්‍රාම වැටුප් ක්‍රමය ආණ්ඩුව තාවකාලිකව හෝ අත්හැරලා. එය යහපත් ක්‍රියාවක්. වැඩ කරන ජනතාවගේ විරෝධයට දක්වන ලද නම්‍යශීලී ප්‍රතිචාරයක්.එහෙත් කටුනායක සිදුවීම නිසා ද රජයට පොදුවේ සිදු වී තිබෙන්නේ අවාසියක්. යහපත් දෙයක් වුව ද නිවැරදි ක්‍රමවේද ඔස්සේ ඉදිරිපත් කිරීමට අපොහොසත් වීමත්, එමඟින් විපක්‍ෂය ප්‍රයෝජනය ගැනීමත් ආණ්ඩුවට හෙට දවසේ නිවී සැනසිල්ලේ කල්පනා කළ යුතු සිදුවීමක් බවට පත්වෙලා. මින් මතුව හෝ යමක් කරන විට මෙය හොඳ ආදර්ශයක් කර ගැනීම යහපත්..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>02</day>
    </date>
    <link>http://www.dinamina.lk/2011/06/02/_art.asp?fn=f1106022</link>
    <topic>සුදුස්සාට සුදුසුතැන දිය යුතු බව විදුලි ඉංජිනේරුවරුන් තේරුම් ගත යුතුයි</topic>
    <author>සටහන – නදීෂානි ප්‍රියංගිකා</author>
    <content>* ඉකුත් වසර කිහිපයක් තුළ ලංවිම සභාපතිධූරය පිළිබඳ ව වරින්වර ආන්දෝලාත්මක සිදුවීම් වාර්තා වුණා ඒ වගේ ම වසර කිහිපයක් තුළ සභාපතිවරු කිහිපදෙනෙක් පත්වුණා. මේ තත්ත්වය ඔබතුමා දකින්නේ කොහොමද?ලංකා විදුලි බල මණ්ඩලයේ දශක ගණනාවකම ඉතිහාසය පුරා මම ඒ තත්ත්වය දකිනවා. ඒක වැරදි පුරුද්දක්. පසුගිය කාලවකවානුව දිහා අවධානය යොමු කරද්දි, 2005 වසරෙන් පසු 2011 දක්වා වසර හයක පාලන කාලය තුළ සභාපතිවරුන් අට දෙනෙක් පත්වුණා. මෙය පාලන අධිකාරියට අනවශ්‍ය බලපෑම් එල්ලකිරීමක් විදිහටයි මම දකින්නේ. මේ පිටුපස සිටින්නේ අදිසි හස්තයක් නෙමෙයි. විදුලි ඉංජිනේරුවරුන්ගේ සංගමයයි.වරින්වර ඔවුන් එල්ලකරන බලපෑම් තුළ අසරණ වෙන්නේ ඔවුන් නෙමේ. අපේ අසරණ ජනතාව, ඒ වගේ ම වර්තමානයේ පවතින ජනතාවාදී ආණ්ඩුවයි.* මේ ආකාරයට බලපෑම් එල්ලවන්නේ ඇයි?මේ වගේ තත්ත්වයක දී, ඔවුන් බලපෑම් එල්ල කරන්න හේතු කීපයක් මම දකිනවා. එකක් තමයි ඔවුන් තුළ පවතින අධිමානසිකත්වය ඔවුන් හිතන්නේ ඔවුන් කරන හැමදේම නිවැරැදියි කියලා. විදුලි ඉංජිනේරු වෘත්තීය සමිතිය තුළ, පවතින ආකල්පය තමයි ලංකා විදුලිබල මණ්ඩලයේ ඉහළම තනතුරුවලට පත්විය යුත්තේ විදුලි ඉංජිනේරුවරුන් කියලා.එහි දී ඔවුන් දක්වන්නේ ලංකා විදුලිබල මණ්ඩලය සභාපති තනතුර පවා විදුලි ඉංජිනේරුවරුන්ට හිමිවිය යුතුයි කියලා. ඒ සංගමය තුළ ඔවුන් සෑම විටම උසස්. අන් අය පහත් කොටයි ඔවුන් සලකන්නේ.ඒ වගේ ම තමයි වර්තමානයේ දී පවතින්නේ ජනතාවාදී ආණ්ඩුවක්. ඒ නිසා යම් දෙයක් සාකච්ඡාකර විසඳාගත හැකියි. නමුත්, විදුලි ඉංජිනේරුවරුන්ගේ වෘත්තීය සංගමයේ ඉතිහාසය පුරාම ඔවුන් කළේ සිය වගකීම මැනවින් අවබෝධකර නොගැනීමක්. ලංකා විදුලිබල මණ්ඩලය කියන්නේ රජය විසින් මහ බැංකු නියමයන්ට අනුව වාණිජ මණ්ඩලයක් ලෙස වර්ග කරන ලද්දක්. වාණිජ මණ්ඩලයක් හා රාජ්‍ය ව්‍යවසායක් හැටියට එතුළින් අපේක්ෂා කරන්නේ යම් ව්‍යාපාරික මට්ටමක්.ඒ නිසා ව්‍යාපාරයක් නම්. ඒ තුළ මනා කළමනාකාරිත්වයක් සහ මනා පාලනයක් ක්‍රියාත්මක විය යුතුයි. විදුලි ඉංජිනේරුවරයෙකුට සභාපතිවරයෙකුගේ පාලන භූමිකාව හෝ කළමනාකරණ භූමිකාව ඉටු කරන්න පුළුවන් ද? බැහැ.ව්‍යාපාරයක් ගත්තාම එහි සාර්ථකත්වයට මනා යහපාලනයක් සහ මනා කළමනාකරණයක් තියෙන්න ඕනේ. ලංකා විදුලි බල මණ්ඩලය ගත්තාම. ඒ තුළ මනා කළමනාකාරීත්වයකට තිබෙන බාධකය තමයි මේ විදුලි ඉංජිනේරුවරුන්ගේ වෘත්තීය ක්‍රියාමාර්ගයන්.* විදුලි ඉංජිනේරුවරුන්ගේ වෘත්තීය සංගම් ක්‍රියාකාරීත්වය තුළ ආයතනික පරිපාලන ව්‍යුහයට එල්ලවන බාධා පිළිබඳව කතා කළොත්?ඔවුන් සෑම වෙලාවකම බලාපොරොත්තු වෙන්නේ බලය ඔවුන් අතට ලබා ගැනීමක්. විදුලි ඉංජිනේරුවරුන්ගේ වෘත්තීය සංගම් හරහා ව්‍යාපාර පරිපාලනය, මූල්‍ය කටයුතු පරිපාලනය, ආදී සෑම ක්ෂේත්‍රයක් පිළිබඳව ම විටින් විට ප්‍රශ්නාර්ථ මතුකරනවා. ඒ අයට ඕනේ මම දකින විදිහට නම් පවතින සම්පත් අයථා ලෙසින් පරිහරණය කරන්නයි.මම ලංකා විදුලිබල මණ්ඩලයේ සභාපතිධූරය දැරූ කාලවකවානුවේදීත් ඒ ගැටුම ඒ අයුරින් ම තිබුණා. ඔවුන් මගෙන් ඉල්ලුවේ මූල්‍ය පරිපාලනය ඔවුන්ට දෙන්න කියලා. මම ඒ මොහොතේ ඒක ඍජුවම ප්‍රතික්ෂේප කළා. බොහෝ වෙලාවට ඔවුන් අදහස් කරන්නේ ආයතනයේ සියලුම පරිපාලන තනතුරු ඔවුන්ට හිමිවිය යුතුයි කියලා.සාමාන්‍යයෙන් අපි දන්නවා නිලයේ රැඳී සිටින පුද්ගලයා නොමැති වූ අවස්ථාවක දී ආයතනයේ පරිපාලන කටයුතු සඳහා ඊළඟට තේරී පත්වන්නේ, එම නිලයේ දෙවනියා. නමුත් විදුලි ඉංජිනේරුවරුන්ගේ වෘත්තීය සමිති ක්‍රියාකාරිත්වය තුළ දෙවැන්නා සිවිල් හෝ යාන්ත්‍රික ඉංජිනේරුවරයෙක් නම් ඔහුට ඒ තනතුර අහිමියි. ඒත්, ඊළඟට සුදුසුකම් සපුරා තිබෙන තෙවැන්නා විදුලි ඉංජිනේරුවෙකු නම්, හිස් වූ තනතුරට වැඩබලන්න පත්වෙන්නේ ඔහුයි.පසුගිය කාලය තුළ මේ ක්‍රමවේදයට එරෙහිව ස්වාධීන ඉංජිනේරුවන්ගේ සංගමය අධිකරණයට පවා ගියා. ඒ නියෝගය තුළ විදුලි ඉංජිනේරුවරුන්ගේ සංගමයට තදබල ලෙස අවවාද කරනු ලැබුවා. නමුත්, තවමත් ඔවුන්ගේ අධිමානසික තත්ත්වය ඒ විදිහමයි.* නමුත්, ආයතනයේ බලතල බෙදීයාම තුළ එවන් බලපෑමක් එල්ල කරන්න වෘත්තීය සංගමයකට හැකි ද?ලංකා විදුලි බල මණ්ඩලය කියන්නේ ආයතනයක්. සෑම ආයතනයකම බලතල අධ්‍යක්ෂ මණ්ඩලය සතුවනවා සේම, ලංකා විදුලිබල මණ්ඩලයේ සියලු බලතලත් රැඳී පවතින්නේ ආයතනික අධ්‍යක්ෂ මණ්ඩලය සතුවයි. ඒක සාමාන්‍යයෙන් ව්‍යාපාරයක ස්වභාවයක්. ඉහළ ශ්‍රේණියේ සිට පහළ ශ්‍රේණිය දක්වා ධූරවල් මඟින් බලතල බෙදිලා තියෙන්නේ පාලනය පහසුකරන්නයි. ඒ නිසා, ආයතනික අධ්‍යක්ෂ මණ්ඩලයට වගකීම් සේවකයින්ට ලබාදුන්නා සේම ඒවා නැවත ආපසු ගැනීමේ බලතලත් හිමිවෙනවා.විදුලි ඉංජිනේරුවරුන්ගේ වෘත්තීය සමිතිය ආයතනයේ සෑම ප්‍රශ්නයකදීම, ඒ ප්‍රශ්නයට අනවශ්‍ය විදිහට බලපෑම් කරනවා.ඔවුන්ට මා දකින විදිහට අවශ්‍යවෙන්නේ පාලන තන්ත්‍රය තුළ අසීමිත බලයක් හිමිකරගන්නයි. ඒ ගැටුම තුළ ලංකා විදුලිබල මණ්ඩලයේ ව්‍යාපෘති බොහොමයක් අකාර්යක්ෂම බවට පත්වෙලා.* ඔබතුමා අදහස් කරනවා මේ තුළ ව්‍යාපෘති අකාර්යක්ෂම වෙලා කියලා. ඒ අකාර්යක්ෂමතාවය තුළ පාඩු සිද්ධවෙන්නේ ආයතනයට වඩා පවතින රජයට නේද?ව්‍යාපෘතියක කාර්යක්ෂමතාවය අංශ දෙකක් යටතේ මැනිය හැකියි. එකක් තමයි, අය – වැය වාර්තාව අනුව ඒ ව්‍යාපෘතියට වෙන්කරලා තියෙන මුදල් ප්‍රමාණය මත, ඒ ව්‍යාපෘතිය දියත් විය යුතුයි හා අවසන් විය යුතුයි. දෙවැන්න, අපේක්ෂා කළ කාලසීමාව තුළ අදාළ ව්‍යාපෘතිය නිමවිය යුතුයි. ඒත්, කියන්න කණගාටුයි 99%ක් ව්‍යාපෘති නියමාකාරයෙන්, කාර්යක්ෂමව ඉටු වුණේ නැහැ.Colombo City Project කෙරවලපිටියේ විදුලි ව්‍යාපෘතිය, ඉහළ කොත්මලේ ජල විදුලි ව්‍යාපෘතිය, තුන්නාක්කම් ව්‍යාපෘතිය සරල උදාහරණ කිහිපයක් විතරයි. මේ ව්‍යාපෘති දියත් කරන්න රජය විසින් අධික මුදලක් වැය කළා.විදුලි ඉංජිනේරුවරුන්ගේ වෘත්තීය සංගම් කොච්චර කෑ ගැහුවත් ව්‍යාපෘතියක් සඳහා අවශ්‍ය සියලු ප්‍රධාන ප්‍රාග්ධන වියදම් දරන්නේ රජය. එහෙම නැතුව ලංකා විදුලි බල මණ්ඩලය පමණක් නෙමෙයි. රජයක් ව්‍යාපෘතියක් වෙනුවෙන් කෝටි ගාණක් මුදල් වියදම් කරන්නේ ණය ආධාරයක් අරගෙන ඒ නිසා ව්‍යාපෘතියක අසාර්ථක වීම හෝ අකාර්යක්ෂම බව තුළ සිදුවෙන්නේ රජයට ඩොලර් කෝටි ගණනක පාඩුවක්. ඒ විතරක් නෙමෙයි සම්පත් අසීමිත විදිහට අපතේ යාමක්.මම ලංකා විදුලි බල මණ්ඩලයේ සභාපති විදිහට සිටි වකවානුව තුළ මේ පිළිබඳව අධ්‍යයනයක් පවා සිදු කළා. ආයතනික ලාබ වර්ධනය කරගන්න ගත යුතු ක්‍රියාමාර්ග පිළිබඳව හා පවතින ගැටළු පිළිබඳව පවා මම ඒ තුළ කතා කළා. ඒ අධ්‍යයනය තුළ මම විවිධ කාර්ය මණ්ඩල ආකෘති හැදුවා. ඒ සියල්ල තුළින් අපේක්ෂා කළේ ආයතනික දියුණුවයි.* එදා සහ අද පිළිබඳව අවධානය යොමු කරද්දී වෘත්තීය සංගම් ක්‍රියාකාරිත්වයෙහි පැහැදිලි වෙනසක් සිදුවුණා ද?වර්තමාන තත්ත්වය ගැන කතා කරද්දී විදුලි ඉංජිනේරු වෘත්තීය සංගමය නිරන්තරයෙන් සිදු කරන්නේත් එදා වගේ ම සෑම එකකටම විරුද්ධවීමක්. උදාහරණයක් විදිහට කවුරුහරි සේවකයෙක් පිළිබඳව විනය පරීක්ෂණයක් නියම කළොත් ඔවුන් ඊට විරුද්ධ වෙනවා. ඔවුන් කියන්නේ විනය පරීක්ෂණය ඉල්ලා අස්කරගන්න කියලයි. ඒ විතරක් නෙමෙයි ඔවුන් පවතින පාලනාධිකාරියට විරුද්ධයි. ගෙන එන අභ්‍යන්තර විගණන වාර්තාවන් ප්‍රතික්ෂේප කරනවා. සියල්ලම ප්‍රතික්ෂේප කරනවා.පසුගිය කාලයේ දී Cope වාර්තාව සම්බන්ධයෙන් ඔවුන්ව දින කිහිපයක් ම කැදෙව්වා. ඒ වගේ ම තදින් ම ඔවුන්ට අවවාද කළා.* පසුගිය කාලය තුළ විදුලි ඉංජිනේරුවරුන්ගේ වෘත්තීය සංගමේ මතය පිළිබඳව පරිපාලනයේ අවධානය යොමුවුණා ද?ඔවුන් නිරතුරුව දක්වන්නේ පාලනාධිකාරිය කියන දේ වැරදි. ඔවුන්ගේ මතය තමයි හරි කියලයි. ඒත්, ඔවුන්ගේ හරි කියන මතය ඇත්තටම නිවැරදි නැහැ. මම ලංවිම සභාපති ධූරය දරපු වකවානුවේදී විශේෂ සිදුවීම් දෙකක් වුණා. ඒ තමයි, අවුරුදු දවසක ජනතාව අඳුරේ තිබ්බා . දෙවැන්න, ඉරාන ජනාධිපති ශ්‍රී ලංකාවට ආපු දවසේ විදුලිය නැති කළා. තමන් හරි කියලා හිතන විදුලි ඉංජිනේරුවරුන්ගේ වෘත්තීය සමිති සිදුකළ වැරදි දේ මේවායි. මේ ගැන සොයලා බලන්න මම ඒ කාලේ කොමිටියක් පත් කළා.ඒ වගේ ම තමයි පරිහරණයට වාහන මිල දී ගැනීමේ දී චක්‍රලේඛනයක් තුළ දක්වලා තියෙනවා මිලදී ගැනීමේ සීමාවන්.උදාහරණ විදිහට, සභාපතිවරයෙකුට රුපියල් ලක්ෂ 45ක් දක්වාත් ඉන් පසු ධූරාවලි ක්‍රමය යටතේ පරිපාලන අංශයේ බෙදී යාම තුළ එක් එක් නිලධාරින්ට එතැන් සිට පහළට වාහන මිල දී ගැනීමේ දී වැයකළ හැකි මිල ගණන් දක්වලා තියෙනවා. නමුත්, ඒ ගාණේ වාහන ද ඒ අය භාවිතා කරන්නේ? නැහැ. එතනදී සිදු කරන්නෙත් යම් ආකාරයකට ප්‍රාග්ධනය අපතේ යාමක්.* සේවා සැපයීම හා වාණිජ පරමාර්ථ අතර ගැටෙන නිසාවෙන් මූල්‍ය අංශයෙහි බිඳ වැටීමක් සිදුවනවාද?නැහැ. ලංකා විදුලි බල මණ්ඩලය පාඩු ලැබිය යුතු ආයතනයක් නෙමෙයි. ලාභ උපයන්න පුළුවන් ආයතනයක්. මම සභාපති විදිහට හිටපු වකවානුව තුළ, මම රුපියල් මිලියන 3000ක් ඉපැයුවා. ඒ මුදලින් එවකට ඛනිජ තෙල් සංස්ථාවට තිබුණු ණය මුදල් ගෙව්වා. ඒ විදිහට ලාභයක් ඉපැයුවේ, සේවක වැටුප් කප්පාදුකරලාවත්, ප්‍රවාහන දීමනා අවම කරලාවත් නෙමෙයි. සම්පත් කාර්යක්ෂම ව භාවිතා කරලයි. ඒ නිසා මම දකින විදිහට ලංවිම ලාභ ලැබිය හැකි ආයතනයක්. සිදුවිය යුත්තේ පවතින ගැටළු නිරාකරණය වීමයි.* දීර්ඝ කාලීනව මතුවෙමින් ආ ගැටළුවකට ක්‍ෂණයෙන් විසඳුමක් සොයන්න අමාරුයි. නමුත්, මේ මොහොතේ දී විසඳුමක් අවශ්‍යයි. ඒ පිළිබඳව අවධානය යොමු කළොත්?වර්තමානයේ ආයතනය තුළ මතුවෙලා තියෙන ආරාවුල් ස්වභාවය අද වෙද්දි එහි පාලනාධිකාරයේ ඉහළ මට්ටමටම දැනුවත් වීමක් දක්වා ඇවිත්. සැමදාමත් වගේ මේ සැරෙත් විදුලි ඉංජිනේරුවරුන්ගේ වෘත්තීය සංගමය තමන්ගේ වෘත්තීය ඉල්ලීම් පියවරයන්ට ඇවිත්. මුලින් මNo Corperation කියනවා. ඊළ¼ඟට අකුරට වැඩකරනවා කියනවා. මිල දී ගැනීම්වලට සම්බන්ධ වෙන්නේ නැත කියනවා. මම හිතන්නේ ඒ තුළ ඔවුන් දකින්නේ පටු අරමුණක් සහ වැරදි ආකල්පයක්.සමහරවිට ඔවුන් උපකල්පනය කරනවා වෙන්න පුළුවන්. ජනතාවට විදුලිය නැති වුණොත් ආණ්ඩුව ඔවුන්ගේ ඉල්ලීම්වලට අවනත වෙයි කියලා. ඒත්, එහෙම දෙයක් සිද්ධවෙන්නෙ නැහැ කියන කාරණය තේරුම් ගන්න තරම් ඔවුන් නම්‍යශීලි නැහැ.මම දකින්නේ මේ පවතින ආරාවුල සමථයට පත් වෙන්න නම් පළමු පාර්ශවය හා දෙවන පාර්ශවය අතර සාකච්ඡාවක් සිදුවිය යුතුයි. දෙපාර්ශවයේ ම මධ්‍යස්ථ මතයක් බිහිවිය යුතුයි හෝ යම් ලක්ෂ්‍යයකදී එකඟතාවයක් ඇතිවිය යුතුයි.ඒ වගේ ම දෙපාර්ශ්වයම තේරුම් ගත යුතුයි මේ වගේ තත්ත්වයක් ඇතිවෙන්නේ ඇයි කියලා. ඒ වගේ ම ගෙනෙන හැම යෝජනාවකටම හෝ පවතින ගැටළුවකට විදුලි ඉංජිනේරුවරුන්ගේ වෘත්තීය සමිති විරුද්ධ වෙන හේතුව සොයා බැලිය යුතුයි. ඔවුන් තුළ පවතින්නේ මම දකින විදිහට අධිමානසිකත්වයක්.ඒ වගේ ම මේ තුළින් සිදුවන්නේ පවතින සම්පත් අපතේ යෑමක්. ව්‍යාපෘති අකාර්යක්ෂම වීම තුළ සහ මනා යහපාලනය ඍණාත්මක අංශයකට ගමන් කිරීම තුළ සිදුවන්නේ ප්‍රාග්ධනය අපතේ යෑමක්. රටට ණය බර වැඩිවීමක්.ලංකා විදුලිබල මණ්ඩලයේ පාලනාධිකාරිය එහි අධ්‍යක්ෂ මණ්ඩලයයි. ඒ නිසා සියලු බලතල රැඳී පවතින්නේ ඔවුන් සතුවයි. එබැවින්, තීරණ ගැනීම ඔවුන් සතුයි කියන කාරණය අප අමතක කළ යුතු නැහැ. මම දකින්නෙ නැහැ අසීමිත බලතල අයත් කර ගැනීමට පවතින ආශාව හැර වෙනත් සාධාරණ ඉල්ලීම් ඔවුන් තුළ පවතිනවා කියලා. කිසිම රාජ්‍ය සේවකයෙකුට නොලැබෙන වරප්‍රසාද රැසක් වර්තමානයේ දී ලංකා විදුලිබල මණ්ඩලයේ සේවකයින්ට හිමිවෙලා තියෙනවා. ඔවුන්ට පහසුකම් තියෙනවා. වැඩි වැටුප් තල හිමිවෙනවා.ඒ නිසා ආයතනික කළමණාකරණ ව්‍යුහයට සහයදීලා තමන් නිවැරදි මගක යනවා නම්, ගැටළු ඇතිවෙන්නේ නැහැ. ලංකා විදුලි බල මණ්ඩලය කියන්නේ වාණිජ ආයතනයක්. ඒ නිසා ලාභය එහි එක් ප්‍රධාන අරමුණක්. එහි පරිපාලන කටයුතු සිදුවිය යුත්තේ මනා පරිපාලන හැකියාව ඇති අය විසින් එතැන් සිට ධූරාවලි විදිහට පාලනය බෙදිලා යද්දි අදාළ තනතුරට ඉහළම සුදුස්සා පත් නොකළහොත් සිදුවන්නේ අකාර්යක්ෂමතාවයක්. ඒ නිසා පාර්ශව අතර මනා සහයෝගීතාවක් අවශ්‍යයයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>02</day>
    </date>
    <link>http://www.dinamina.lk/2011/06/02/_art.asp?fn=f1106023</link>
    <topic>විශ්‍රාම වැටුප් ක්‍රමයසුවිශේෂත්ව රැසක එකතුවක්</topic>
    <author>නදීෂානි පි‍්‍රයංගිකා ඡායාරූපය තුෂාර ප්‍රනාන්දු</author>
    <content>* විශ්‍රාම වැටුප් ක්‍රමවේදයක් රටට අවශ්‍ය වන්නේ ඇයි?ශ්‍රී ලංකාව කියන්නේ පුංචි රටක් වුණත් අපට සුවිශාල ශ්‍රම බලකායක් ඉන්නවා. එදා අතීතයේ දී මේ රට සමෘද්ධිමත් කළා සේම නූතනයේ දී රටේ ආර්ථිකය නංවාලන්න ඔවුන්ගෙන් ලැබෙන දායකත්වය සුළුපටු නැහැ. ගණනය කිරීම් වලට අනුව ශ්‍රී ලංකාවේ ශ්‍රම බලකාය ලක්ෂ 85 ක් වනවා. ඒ අතරින් ව්‍යුහාත්මකව සලකා බැලුවොත් රාජ්‍ය අංශයේ මිලියන 1.2 ක පිරිසක් රැඳී සිටිනවා. ඒ වගේම මිලියන 1.5 ක ප්‍රමාණයක් රැඳී සිටින්නේ විදේශ රැකියාවන්වල. ඒ අතර දේශීය පෞද්ගලික අංශයේ පමණක් රැඳී සිටි ශ්‍රම බලකායේ පිරිස මිලියන 5 ක් නැත්නම් ලක්ෂ 50 ක්.ඒ අනුව සලකා බලද්දී අපේ ශ්‍රම බලකායෙන් 63% ක්ම රැඳී සිටින්නේ අසංවිධිත අංශයේයි. ඔවුන් යම් ආකාරයකට සුවිශේෂී දායකත්වයක් සපයනු ලබනවා ශ්‍රී ලංකා ආර්ථිකය වෙනුවෙන්.නමුත්, ගැටලුව ඉස්මතුවන්නේ එතැන දී නෙමෙයි. මේ ඉතිරි වී සිටින ශ්‍රම බලකාය හැමදාමත් එක වගේම ශ්‍රම බලකාය කියන කොටසේම රැඳී සිටින්නේ නැහැ. ඔවුන් ශ්‍රම බලකාය තුළ රැඳී සිටින්නේ ඉතා කෙටි කාලයක් පමණයි. ඉන්පසු ඔවුන් ගමන් කරන්නේ යළිත් යැපෙන්නන්ගේ තත්වයටයි.වර්තමාන සමාජය දිහා බැලුවම දක්නට ලැබෙන එක් ප්‍රවණතාවයක් තමයි දවසින් දවස වයස්ගත ජනගහණයේ වර්ධන වේගය පෙරට සාපේක්ෂව වැඩියි කියන කාරණය. ප්‍රතිශතනාත්මකව සන්සන්දනය කළාම පැහැදිලි වන කාරණයක් තමයි අවුරුදු 60 ට වැඩි පිරිස අතීතයට සාපේක්ෂව නූතනයේ ශීඝ්‍ර වර්ධන වේගයක් අත්කරගෙන තිබෙනවා. යන්න. වයස්ගත ජනගහණය එන්න එන්නම වර්ධනය වුණාම ප්‍රබල ගැටළුවක් නිර්මාණය වනවා. ඒ තමයි ඔවුන්ට යම් ආකාරයට සමාජ සුරක්ෂිත බවක් ලබාදීම අවශ්‍යතාවයක් බවට පත්වෙනවා.කොච්චර කාලසීමාවක් ශ්‍රම බලකාය තුළ රැඳී සිටියත් අවසානයේ බලද්දී ඔවුන් ඉතිරි කරගත් දෙයක් නැහැ. ඒ නිසා අවුරුදු හැටෙන් පස්සේ යම් විදිහකට ඔවුන්ගේ ජීවිත අවදානමකට ලක්වෙනවා.2010 වසරේ දී පුද්ගලයෙකුගේ ජීවිත අපේක්ෂාව වුණේ අවුරුදු 75 යි දශම 3 යි. ඒ අනුව 2010 වසරේ දී පුද්ගල ජීවිත අපේක්ෂාව හෙවත් ආයු කාලය අවුරුදු 81 ක් වගේ ඉහළ ප්‍රතිශතයකට ඇවිත් තිබෙනවා. ඒ නිසයි මෙවන් මොහොතක දී විශ්‍රාම වැටුප් ක්‍රමවේදයක් අවශ්‍ය වන්නේ.* පෞද්ගලික අංශය වෙනුවෙන් විශ්‍රාම වැටුප් ක්‍රමවේදයක් හඳුන්වාදීමේ අරමුණ පැහැදිලි කළොත්?මෙහිදී මේ කාරණය අපි පැහැදිලි කරගත යුතු වනවා. මේ ආකාරයට ජීවිත අපේක්ෂාව වර්ධනය වනවා කියන්නේ වයස්ගත ජන ව්‍යුහයේ ප්‍රතිශතනාත්මක වර්ධනය සෞඛ්‍ය තත්වයේ උසස් බව නිසා මෙවැනි වාසනාවන්ත සිදු වීමක් සිදු වුණත්, ඔවුන් වෙනුවෙන් සමාජ සුරක්ෂිත බවක් ඇති කිරීම අත්‍යවශ්‍ය වනවා. හේතුව විදිහට මම දකින්නේ ඔවුන් යම් සේවයක් කරලා, රට වෙනුවෙන් ඔවුන්ගේ යුතුකම ඉටුකරලා විශ්‍රාමික සුවයෙන් ඉන්න ඔවුන් වරක දී තමන් ගැන දුක් වෙනවා.ඒ තමන්ට කියලා ස්ථිර ආදායම් මාර්ගයක් නැති හින්දා. රාජ්‍ය අංශයේ සේවයේ යෙදී සිටින කෙනෙකුට විශ්‍රාම වැටුපක් හිමිවනවා. නමුත් අසංවිධිත අංශය තුළ රැඳී සිටින බොහෝ පිරිසක් ගේ අවශ්‍යතාවය වන්නේත් මාසිකව ලැබෙන යම් වේතනයක්.ඕනෑම රටක වයස්ගත ව්‍යුහය වර්ධනය වනවා කියන්නේ ඔවුන් වෙනුවෙන් ඒ රටට විශාල බරක් දරන්න සිද්ධවෙනවා. ඒ යැපෙන්නන් වෙනුවෙන්. ඒ නිසාවෙන් රාජ්‍ය අංශයේ සේවකයන්ට විශ්‍රාම වැටුපක් ඇත්තා සේම පෞද්ගලික අංශයේ සේවක සේවිකාවන් උදෙසා විශ්‍රාම වැටුප් ක්‍රමයක අවශ්‍යතාවය රජයට දැනිලා තියෙනවා.* අය වැය ප්‍රකාශය තුළින් දායක විශ්‍රාම වැටුප් අරමුදල් සංස්ථාපනය කිරීමක් සිදුවුණා. ඒ පිළිබඳ පැහැදිලි කිරීමක් කළොත්?ඒ යටතේ,1. සේවා නියුක්තිකයන්ගේ විශ්‍රාම වැටුප් අරමුදල.2. විදේශ සේවා නියුක්තිකයන්ගේ විශ්‍රාම වැටුප් අරමුදල.3. ස්වයං රැකියා නියුක්තිකයන්ගේ විශ්‍රාම වැටුප් අරමුදල.මේ යටතේ දී සිදුවන කාරණයක් තමයි එය ඒකපුද්ගල ආදායම් හා ඒ ආශි‍්‍රත ඇතිවන වැටුප් හා ජීවන තත්වයන් සමඟ පවත්වා ගත හැකිවීමයි. මෙහිදී අපි විශේෂයෙන් අවධානය යොමුකරන්නේ සේවා නියුක්තිකයන්ගේ විශ්‍රාම වැටුප් අරමුදල සම්බන්ධවයි. එය ඉතා පුළුල් වගේම සංකීර්ණ වූ ක්‍රියාවලියක්.* පෞද්ගලික අංශයේ සේවකයෙකුට යෝජිත ක්‍රමය යටතේ විශ්‍රාම වැටුප් ලබා දීමේ දී සලකා බලනු ලබන නිර්ණායක පිළිබඳ පැහැදිලි කළොත්?මෙහිදී පෞද්ගලික අංශයේ සේවය කරනු ලබන සේවකයෙකු වයස අවුරුදු 60 තමන්ට සම්පූර්ණ වන්නට කලින් අවුරුදු දහයක කාලයක් ඒ රැකියාවෙහි යෙදී සිටියහොත් ඔහු අනිවාර්යයෙන්ම මේ ක්‍රමයට සුදුසුකම් ලබනවා. මෙය අනිවාර්ය වූවක් කියන කාරණය අප අවධාරණයට ගතතයුතු වනවා.ඒ වගේම තමයි කෙනෙක් පෞද්ගලික අංශය තුළ අවුරුදු දහයට අඩු කාල සීමාවක් යෙදී සිටියා නම්, ඒත් ඔහුට සේවා නියුක්තිකයන්ගේ විශ්‍රාම වැටුපට දායක වෙන්න හැකියාවක් ලැබෙනවා. ඒ හි¼ඟ කොටස්වලට ඔහුට දායක වෙන්න අවස්ථාව මේ තුළ විවර වෙලා තියෙන හින්දයි.මේ සේවා නියුක්තිකයන්ගේ විශ්‍රාම වැටුප් ක්‍රමවේදය තුළ ඇයටත් ඉඩකඩක් වෙන්වනවා. ඒ තමන් ඉතිරි වසර කිහිපය වෙනුවෙන් ගෙවිය යුතු හිඟ මුදල් ගෙවලා විශ්‍රාම වැටුප් ක්‍රමවේදයට ඇතුළත් වන්න ලැබෙන හැකියාවයි.ඒ නිසා මේ ක්‍රමවේදය සුවිශේෂීත්ව රැසක එකතුවක් විදිහටයි ඔබ දකින්නේ.* පරිපාලන ව්‍යුහය සකස්වන්නේ කෙසේද?සේවා නියුක්තිකයන්ගේ විශ්‍රාම වැටුප් අරමුදලේ සියලුම පරිපාලන කටයුතු කම්කරු කොමසාරිස් ජනරාල් මතයි පැවරෙන්නේ. එහි අරමුදල පවත්වාගන යාම මුදල් මණ්ඩලයේ නියමයන්ට යටත්ව ශ්‍රී ලංකා මහ බැංකුව විසින් සිදු කරනු ලබනවා. ඒ වගේම එහි විගණන කටයුතු සිදුවන්නේ විගණකාධිපතිතුමන් මගින්.ඕනෑම අරමුදලකට ශක්තිමත් පදනමක් තියෙන්න ඕනේ. ඒ වගේම තමයි මේ අරමුදලටත් මෙහි අරමුදල සැකසෙන්නේ අංශ කිහිපයක එකතුවක් විදිහටයි.හැම සේවකයෙකුගේම දළ වැටුපෙන් මාසිකව 2% ක්.සේව්‍යයාගෙන් 2% ක්.සේවක පාරිභෝගික මුදලින් 10% ක්.සේවක අර්ථසාධක අරමුදලින් 2% ක්.ETF 2% ක්.ETF හි පොළියෙන් 10% ක්.Grativity 5% ක්.මේ පිහිටුවාගත් අරමුදල අපි ආයෝජනය කරනු ලබනවා. ආයෝජනය කිරීම තුළින් අපිට පොලියක් උත්පාදනය කරගන්න පුළුවන්. ඒ වගේම තමයි මේ අරමුදල ශක්තිමත් කරන්න රජය විසින් රුපියල් මිලියන 1000 ක් යොදවනවා.ඒ වගේම තමයි අවුරුදු 70 ට වැඩි අක්‍රීය ගණුම් වල මුදල් මේ අරමුදලට අපි බැර කරනු ලබනවා. ඒ පිළිබඳව නම් විවිධාකාරයේ චෝදනා එල්ල වුණා. නමුත් අවුරුදු 70 ක කාලසීමාවකට වැඩි සේවක අර්ථසාධක මුදල් යළිත් පුද්ගලයා ඉල්ලුවොත් ලබාදෙන්න සූදානම්. ඒ නිසා ඒක ප්‍රධාන ප්‍රශ්නයක් බවට පත්වෙන්නෙ නැහැ.විශ්‍රාම වැටුප් ගෙවීම මෙහිදී සිදුවන්නේ අදාළ පුද්ගලයාට අවුරුදු 60 සම්පූර්ණ වූවාට පසුවයි. ඒ විතරක් නෙමෙයි අයථා පරිහරණය වළක්වන්න වාර්ෂිකව අපි අදාළ සාමාජිකයා ජීවත්ව ඉන්නවාද කියලා තහවුරු කිරීමකුත් කරනු ලබනවා.ඒ විතරක් නෙමෙයි, ඔහුට ප්‍රතිලාභ එකවර ලබා ගැනීමේ දී කොන්දේසි කිහිපයක් මතයි ඒ ප්‍රතිලාභ එකවර ආපසු ලැබෙන්නේ. ස්ථීර නොහැකියාවකට පත්වීම නිසා විශ්‍රාම වැටුප ලැබීමට කලින් තමන්ගේ සේවය අවසන් කරන්න සිදුවන සාමාජිකයෙකුට ඔහුගේ පුද්ගලික ගිණුමේ තියෙන මුදලින් 60%ක් ප්‍රමාණයක් එකවර ගෙවනු ලබනවා.ඒ වගේම වාරික ගෙවන අතරතුර දී විශ්‍රාම වැටුප ලැබෙන්න පෙර සාමාජිකයා මිය ගියොත්, ඔහුට අවුරුදු 18ට අඩු දරුවන් ඉන්නවා නම් ඒ අයටත් නැත්නම් අංගවිකල හෝ මානසික ආබාධයන්ගෙන් පෙළෙන දරුවන් සිටීනම් ඔවුන්ටත් සාමාජිකයාගේ ගිණුමට ශේෂයෙන් 60% ක් ගෙවීම් කරනු ලබනවා.ඒ අනුව යමින් තමයි මෙම දායක විශ්‍රාම වැටුප් අරමුදල් ක්‍රමවේදය තුළ සේවා නියුක්තිකයන්ගේ විශ්‍රාම වැටුප් අරමුදල ක්‍රියාත්මක වන්නේ.* නමුත් මේ ක්‍රමවේදය පිළිබඳව වර්තමානය වනවිට ගැටලු මතුවෙලා තියෙනවා. ඒ අතර රාජ්‍ය අංශයේ කලත්‍රයාට හිමිවීම හා පෞද්ගලික අංශයේ නව විශ්‍රාම වැටුප් ක්‍රමවේදය අතර පරස්පරය ඔවුන් හේතුවක් විදිහට දක්වනවා නේද?ඔව්. ඔවුන් දක්වන එක දෙයක් තමයි රාජ්‍ය අංශයේ විශ්‍රාම වැටුප වගේ බිරිඳ ගෙන් ස්වාමියාට හෝ ස්වාමියාගෙන් බිරියට මේ වැටුප හිමිවන්නේ නැහැ. නමුත්, අපි අවස්ථා හයක දී ඒ වැටුප කලත්‍රයෙකුට පිරිනමනවා.ඒ විතරක් නෙවෙයි මුලදී අරමුදලෙන් 30% ක ප්‍රමාණයක් ලැබුණත් මේක එන්න එන්නම වර්ධනය වෙනවා. තමන්ගේ අරමුදල වර්ධනය වීම තුළ තමාට හිමිවන විශ්‍රාම වැටුපත් වර්ධනය විමක් සිදුවන බැව් සඳහන් කළ යුතුමයි.මේ වර්ෂයේ කම්කරු දිනයදා සිට තමයි මේ ක්‍රමවේදය ආරම්භ වන්න නියමිතව තිබුණේ. නමුත්, වෘත්තීය සමිති කිහිපයක් දින ඉල්ලුවා මේ පිළිබඳව සාකච්ඡා කරන්න ඔවුන්ට අවශ්‍යයි කියලා.මේක ත්‍රයි පාක්ෂික ක්‍රියාවලියක්. මේ තුළ, වෘත්තීය සමිති, සේව්‍ය නියෝජිත ආයතන, රාජ්‍ය ආයතන රැඳී ඉන්නවා. කොහොම වුණත් මේ යෝජිත පෞද්ගලික අංශය සඳහා වන විශ්‍රාම වැටුප් ක්‍රමවේදය ඉතා සාර්ථක වූවක් ලෙසයි මා දකින්නේ. ප්‍රතිලාභ රාශියක සැබෑ එකතුවක් සහ අර්ථවත් එකතුවක්..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>03</day>
    </date>
    <link>http://www.dinamina.lk/2011/06/03/_art.asp?fn=n1106031</link>
    <topic>දරුවන්ගේ ඔලුවලට බහුබූත දානවාමොළේ පෑදුණුදාට අපරාධ නැති වේවි</topic>
    <author>කොටදෙනියාව සමූහ සහ මිනුවන්ගොඩ සමූහ</author>
    <content>‘දරුවන්ගේ ඔලුවට බහුබූත දාන ක්‍රියාවන් නිසා අපේ දරුවෝ විතරක් නොවෙයි අපිත් දුක් විඳීනවා. ඒ අයගේ මොළේ පෑදුනු දාට මේ වගේ අපරාධ සිද්ධ වෙන එකක් නැහැ.’කටුනායක වෙළෙඳ කලාප සේවක උද්ඝෝෂණයේ දී වෙඩි පහරකට ලක්ව මිය ගිය රොෂේන් ශානකගේ (22) පියා වන ස්ටැන්ලි කුවින්ටස් රත්නසේකර තම පුතා ගැන එසේ කියා සිටී.මේ උද්ඝෝෂණයට තමන්ගේ පුතා සම්බන්ධ නැති බවත්, ඔහුට වෙඩි වැදී ඇත්තේ වැඩපළේ ඇතුළේ සිටියදී බවත් කියා සිටින රත්නසේකර මහතා ඒ වුණත් මගේ පුතා මට වීරයෙක් බව ද කියයි.මෙහිදී රොෂේන් කී කථාවක් හැඬූ කඳුලින් පියා මෙසේ සිහිපත් කරයි. පුතා කිව්වේ මම රස්සාවට ගිහින් මාස 04 යි. මට ලැබුණ දෙයක් ලැබුනාවේ. මගේ රස්සාව රැක ගන්න ඕන කියලයි මගේ රත්තරං පුතා කීවේ. මේ සිද්ධීන්ට සම්බන්ධ නොවූ බවට මට විශ්වාසයි.සොයුරු සොයුරියන් පස් දෙනෙකුගෙන් යුත් පවුලේ සිව් වැන්නා වූයේ රොෂේන් ය. ඔහුගේ පදිංචිය මිනුවන්ගොඩ, ගල්ඔලුවය.බුරුල්ලපිටිය මහ විදුහලේ දීප්තිමත් සිසුවෙකු වූ රොෂේන් උසස් පෙළ සමත් ය.ගේ දොර පිළිවෙළක් කර ගැනීමට ද ඔහු අදහස් කෙළේ ය. ආදායමක් නොතිබීම ඊට ගැටලුවය.මීට මාස 4 කට පෙර රොෂේන් කටුනායක නිදහස් වෙළෙඳ කලාපයේ සුදු යකඩ නිෂ්පාදනාගාරයක රැකියාවකට ගියේය. යෝජිත විශ්‍රාම වැටුප් ක්‍රමයට විරෝධය දැක්වුවත් රොෂේන් ඒවා ගණන් නොගෙන රැකියාවට මුල් තැන දුන්නේ ය.එහෙත් පසුගිය 30 වැනිදා සුපුරුදු පරිදි අක්කාගෙන් රුපියල් සීයක් ඉල්ලාගෙන රැකියාවට ගිය මේ මල්ලීට යළි නිවසට ඒමට තෙදිනක් ගතවිය. යළි නොනැගිටින නින්දක යෙදුනු ඔහු මේ දින තුනේදී සීදුව මෙන්ම රාගම මහ රෝහලේ ද ප්‍රතිකාර ලැබුවේ රටේම අවධානයට ලක්වෙමිනි. ඔහුගේ දෙපයට වෙඩි වැදී තිබුණේ ඔහුගේම සේවා ස්්ථානය තුළදීය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>03</day>
    </date>
    <link>http://www.dinamina.lk/2011/06/03/_art.asp?fn=n1106037</link>
    <topic>ජවිපෙ හැමදාමත් අහිංසකයන් මැරුවා</topic>
    <author>මහින්ද අලුත්ගෙදර</author>
    <content>විවිධ ක්‍ෂේත්‍රයන්ට සම්බන්ධ අහිංසකයන් මරා දමා තම දේශපාලන අරමුණු ඉටු කර ගැනීම ජනතා විමුක්ති පෙරමුණ හැමදාමත් ක්‍රියාත්මක කළ ප්‍රතිපත්තිය වූ බව විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතා ප්‍රකාශ කරයි. විශ්‍රාම වැටුප සම්බන්ධයෙන් ගැටලුවක් ඇති කරමින් කටුනායක නිදහස් වෙළෙඳ කලාපයේ ගැටුම්කාරී තත්ත්වයක් ඇති කළේද ජනතා විමුක්ති පෙරමුණ බව ඒ මහතා පවසයි.විදේශ රැකියාවන්හි නියුතු වූවන් සිටින ස්ථාන වෙත ගොස් ගැටුම් ඇති කිරීමට ජනතා විමුක්ති පෙරමුණ කටයුතු කළ බව කී ඇමැතිවරයා එවැනි ස්ථානයන්හි ගැටලුකාරී තත්ත්වයක් ඇති කිරීමට රජය ක්‍රියා නොකළ බවද කීය.ඇමැති ඩිලාන් පෙරේරා මහතා මේ බව ප්‍රකාශ කළේ කොළඹ ඔලිම්පික් නිවහනේ ඊයේ පැවති මාධ්‍ය හමුවකදීය.කටුනායක උද්ඝෝෂණයත් රොෂේන් ෂානකගේ මරණයත් සම්බන්ධයෙන් කරුණු පැහැදිලි කිරීම සඳහාමේ හමුව පැවැත්විණි. එක්සත් ජාතික පක්ෂය හා ජනතා විමුක්ති පෙරමුණ පටු දේශපාලන අභිමතාර්ථ ඉටු කර ගැනීමට කටයුතු කරන අවස්ථාවක රටේ ආර්ථිකයට ශක්තිය දෙන විදේශගත ශ්‍රමිකයන්ට විශ්‍රාම වැටුපක් ලබාදීමට යෝජනා කිරීම පිළිබඳ ජනාධිපති මහින්ද රාජපක්ෂ මහතාට ප්‍රණාමය පිරිනමන බවද ඇමැතිවරයා සඳහන් කළේය.කටුනායක නිදහස් වෙළෙඳ කලාපයේ ඇති වූ සිද්ධිය පිළිබඳ තවදුරටත් අදහස් දැක්වූ ඇමැතිවරයා විරෝධතා පැවති ස්ථානයට ආයුධ රැගෙන යාමට කිසිවකුගේ අවසර ලැබී නැති බවද කීය.එවැනි අවසරයක් නොලැබුණු තත්ත්වයක් තුළ ආයුධ රැගෙන යාමේ වගකීම බාර ගනිමින් පොලිස්පති මහින්ද බාලසූරිය මහතා ඉල්ලා අස්වූ බවද කීය. මිලේනියම් සිටි සිද්ධියේදී බුද්ධි අංශයේ සාමාජිකයන් මරා දැමීමට ඔවුන් පාවා දුන් සහකාර පොලිස් අධිකාරී උඩුගම්පලට එරෙහිව එක්සත් ජාතික පක්ෂය උසස්වීමක් ලබා දෙමින් පොලිස් අධිකාරී තනතුරට පත් කළ බවත් උසාවියෙන් නියෝග කළ දඩ මුදල එක්සත් ජාතික පක්ෂ ආණ්ඩුවෙන් ගෙවා දැමූ බවත් සිහිපත් කළේය.ජනතා විමුක්ති පෙරමුණ හැම විටම ක්‍රියා කළේ පුද්ගලයින් මරා ලේ තවරාගෙන තම දේශපාලන අරමුණු ඉටු කර ගැනීමටය. කටුනායක සිදුවීමේදී ඔවුන්ට අවශ්‍ය පරිදි සියල්ල පොලිසිය ඉටු කර දුන් බවද පෙරේරා මහතා කීය.කටුනායක වෙඩි තැබීමේ සිද්ධිය සම්බන්ධයෙන් පොලිසියේ දෙදෙනෙකු අත්අඩංගුවට ගෙන ඇති බව කී ඒ මහතා තරාතිරම නොබලා වැරදිකරුවන්ට දඬුවම් දෙන බවද ඒ මහතා කීය.විදේශගත ශ්‍රී ලාංකික ශ්‍රමිකයන් සඳහා ලබා දී ඇති විශ්‍රාම වැටුප් ක්‍රමය නවතා දැමීමට කටයුතු නොකරන ලෙසද ඒ මහතා ඉල්ලා සිටියේය.අමාත්‍යාංශ ලේකම් නිශ්ශංක විජේරත්න, විදේශ සේවා නියුක්ති කාර්යාංශයේ සභාපති නීතිඥ කිංස්ලි රණවක මහත්වරුද මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>03</day>
    </date>
    <link>http://www.dinamina.lk/2011/06/03/_art.asp?fn=n1106038</link>
    <topic>රොෂේන්ගේ අවමඟුල් කටයුතුඅධිකරණ නියෝගයට අනුවයි</topic>
    <author/>
    <content>කටුනායක සිද්ධියෙන් මියගිය මිනුවන්ගොඩ රොෂේන් ශානකගේ අවමඟුල් කටයුතු සිදුකළ යුතු ආකාරය පිළිබඳව මිනුවන්ගොඩ මහේස්ත්‍රාත් කේ. කේ. ඒ. වී. ස්වර්ණාධිපති මහත්මිය විශේෂ නියෝගයක් නිකුත් කර තිබේ.මියගිය රොෂේන්ගේ පවුලේ ඥාතීන් විසින් අධිකරණය වෙත කරන ලද දිවුරුම් ප්‍රකාශයක් සම්බන්ධයෙන් මේ නියෝගය කර ඇත. මියගිය අයගේ අවමංගල්‍ය කටයුතු ඔහුගේ පවුලේ පෞද්ගලික මරණයක් සේ සලකා සිදු කිරීමට අයිතිය ලබාදී තිබේ.අවමංගල ශාලාවේ සිට මිනුවන්ගොඩ, ගල්ඔලුව අංක 52 ස්ථානයට රැගෙන ගොස් හෙට පස්වරු 3.00 ට මීසම භාර පියතුමන් නියම කරන වේලාවට දේවස්ථානය වෙත රැගෙන යා යුතුය.මීසම භාර පියතුමන් නියම කරන ආකාරයට රෝමානු කතෝලික වත් පිළිවෙත් පමණක් උපයෝගී කරගෙන අවසන් කටයුතු සිදුකළ යුතුය.දේව මෙහෙයෙන් පසු දේවස්ථාන භූමියේ පිහිටි කතෝලික සුසාන භූමියේ භූමදාන කළයුතු බවට මහේස්ත්‍රාත්වරිය නියෝග කර ඇත.මේ අවමංගල උත්සවයේදී රෝමානු කතෝලික පියතුමන්ලා හැර වෙනත් කුමන ආකාරයකවත් කතා නොපැවැත්විය යුතුය.මියගිය අයගේ නිවසේදී දේවස්ථානයේ දී හෝ සුසාන භූමියේ දී කිසිඳු කතාවක් පැවැත්වීම තහනම් කෙරේ. ස්තුති කතාව පමණක් පවුලේ අයට කිරීමට අවස්ථාව ලබාදෙන බව එම නියෝගයෙන් කියවේ.එමෙන්ම මියගිය රොෂේන් ශානකගේ පවුලේ ඥාතීන්ගේ ඉල්ලීම අනුව අවමඟුල් කටයුතු අවසන් වන තුරු ජූනි 02 දා සිට මිනුවන්ගොඩ අධිකරණ බල සීමාව තුළ සාමය ආරක්ෂා කරන ලෙසද නීතිය හා සාමය කඩවන අන්දමින් සියලු උත්සව හා පෙළපාළි හා රැස්වීම් තහනම් කිරීමට ද මහේස්ත්‍රාත්වරිය නියෝග කළාය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>03</day>
    </date>
    <link>http://www.dinamina.lk/2011/06/03/_art.asp?fn=n1106039</link>
    <topic>කිසිදු පුද්ගලයකුට හානියක් නොවීබිම් බෝම්බ 366870ක් ඉවත් කළා</topic>
    <author>භක්ති ධර්මපි‍්‍රය මෙන්ඩිස්</author>
    <content>කිසිදු පුද්ගලයෙකුට හානියක් නොවී බිම්බෝම්බ තුන්ලක්ෂ හැට හයදහස් අටසිය හැත්තෑවක් (366870) ඉවත් කිරීමට ශ්‍රී ලංකා යුද හමුදාවට හැකි වූ බව ඉංජිනේරු බළකායේ බල සේනාධිපති බ්‍රිගේඩියර් උදයන්ත විජේරත්න මහතා පවසයි. වසර දෙකක කාලයක් තුළදී මේ ආකාරයෙන් බිම් බෝම්බ ඉවත් කිරීමට හැකි වීම නිසා පුද්ගලයින් යළි පදිංචි කිරීම පහසු වූ බවද විජේරත්න මහතා අවධාරණය කෙළේ ය.කොළඹ ගලදාරි හෝටලයේ පැවැත්වෙන ‘ත්‍රස්තවාදය පරාජය කිරීමේ ශ්‍රී ලංකාවේ අත්දැකීම්’ ජාත්‍යන්තර සම්මන්ත්‍රණය අමතමින් ඊයේ (02) බ්‍රිගේඩියර් උදයන්ත විජේරත්න මහතා එසේ කීය.මේ සම්මන්ත්‍රණයේ දී බිම් බෝම්බ ඉවත් කිරීම සම්බන්ධව ප්‍රධාන දේශනය ඔහු විසින් සිදු කළ අතර එහිදී උදයන්ත මහතා මෙසේ ද කීය.ක්‍රමෝපායන් තුනක් යොදා ගනිමින් බිම් බෝම්බ ඉවත් කිරීම සිදු කරන බවත් යන්ත්‍ර මගින් ඉවත් කිරීම සුනඛයන් යොදා ගෙන ඉවත් කිරීම සහ සොල්දාදුවා බැගින් යොදවා ඉවත් කිරීම එම ක්‍රමෝපායන් බවත් කීය. මෙහිදී යන්ත්‍ර මගින් දිනකට වර්ග මීටර් 8000 – 10000 අතර බිම් බෝම්බ ඉවත් කරයි. සුනඛයින් මගින් වර්ග මීටර් 700 ක් ද පුද්ගලයින් මගින් වර්ග මීටර් 10 ද බිම් බෝම්බ ඉවත් කරන බව කී ඒ මහතා, තවත් වර්ග කිලෝමීටර් 400 ක පමණ භූමි ප්‍රමාණයක බිම් බෝම්බ ඉවත් කිරීමට ඇති බව හඳුනාගෙන ඇතැයි ද කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>03</day>
    </date>
    <link>http://www.dinamina.lk/2011/06/03/_art.asp?fn=n11060310</link>
    <topic>යුද අපරාධ චෝදනා එල්ල කරන්නන්මානුෂිය මෙහෙයුම ගැන කතා නැහැ</topic>
    <author/>
    <content>ශ්‍රී ලංකාවට යුද අපරාධ චෝදනා එල්ල කරන පුද්ගලයන් උතුරු නැගෙනහිර මානුෂීය ක්‍රියාදාමය පිළිබඳව කිසිවක් ප්‍රකාශ නොකිරීම ඛේදජනක බව ශ්‍රී ලංකා රජය අවධාරණය කරයි.දශක තුනක පමණ කාලයක් පැවැති යුද්ධය අවසන් කර උතුරු හා නැගෙනහිර පළාත්වල ජනතාවගේ ජන ජීවිතය සාමාන්‍ය තත්ත්වයට ගෙන ඒම සඳහා රජය සාර්ථක වැඩපිළිවෙළක් ක්‍රියාත්මක කරන අවස්ථාවක එය අවතක්සේරු කිරීමට ඇතැම් දේශීය හා විදේශීය බලවේග කටයුතු කිරීම කණගාටුවට කරුණක් බවද නිවේදනයක් නිකුත් කරමින් රජය පවසයි.ලොව දරුණුතම ත්‍රස්තවාදය පරාජය කිරීම ඉවසිය නොහැකි ඇතැම් විදේශ බලවේග ශ්‍රී ලංකාවේ ජයග්‍රහණය අවතක්සේරු කරන බව පෙන්වා දෙන එම නිවේදනය මානුෂීය ක්‍රියාදාමයේදී අවතැන් වූ උතුරේ 275000 කට අධික සිවිල් ජනතාව සිය ගම්බිම්වල යළි පදිංචි කිරීමේ වැඩපිළිවෙළ අවසන් අදියරට පැමිණ තිබෙන බවද කියා සිටී.පසුගිය 2006 වර්ෂයේ දී එල්.ටී.ටී.ඊ. ත්‍රස්තවාදීන් විසින් මුහමලේ ප්‍රදේශයට එල්ල කළ ප්‍රහාරයකින් ඒ-9 මාර්ගයේ ප්‍රවාහන කටයුතු අඩාල වූ බව පෙන්වා දෙන රජය එහිදී 5000 කට ආසන්න පුද්ගලික වෙළඳ ආයතන ජාලය අකර්මණ්‍ය වූ බවත් එතැන් පටන් උතුරේ ජනතාවට සියලුම මානුෂීය සේවාවන් සැපයුවේ රජයේ මැදිහත්වීම මත බවත් සඳහන් කරයි.මානව හිමිකම් ආරක්ෂා කිරීම සම්බන්ධයෙන් 1972 සිට අපගේ ව්‍යවස්ථාවට විධි විධාන ඇතුළත් කොට තිබෙන අතර උතුරු පළාතේ නැවත පදිංචි කිරීම, සංවර්ධනය හා ආරක්ෂාව සඳහා පත්කරන ලද ජනාධිපති කාර්යසාධක බලකාය විසින් අවශ්‍ය මෙහෙයුම් කටයුතු තවදුරටත් ඉදිරියට ගෙන යමින් තිබෙන බවද එහි සඳහන් වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>03</day>
    </date>
    <link>http://www.dinamina.lk/2011/06/03/_art.asp?fn=n1106032</link>
    <topic>කටුනායක-බියගම වැඩ කටයුතු සාමාන්‍ය පරිදි</topic>
    <author>අනුෂා ගුරුසිංහ</author>
    <content>කටුනායක හා බියගම නිදහස් වෙළෙඳ කලාපයේ කර්මාන්තශාලා 61 ක නිෂ්පාදන කටයුතු ඊයේ (2) යළි ආරම්භ විය.සේවක සේවිකාවෝ 25661 දෙනෙක් සේවයට වාර්තා කළහ.කර්මාන්ත ශාලා තුනක් වසා දැමීමට කළමනාකාරීත්වය තීරණය කර ඇති අතර එම කම්හල් තුනද අද (03) සිට විවෘත කරනු ඇත.වෙළෙඳ කලාපයේ ආරක්ෂාව තහවුරු කිරීමට ශ්‍රී ලංකා යුද හමුදාව යොදවා ඇත.සේවක සේවිකාවන්ගේත්, අයෝජකයන්ගේත්, කර්මාන්තශාලා වලත් ආරක්ෂාව සහතික කිරීමට රජය පියවර ගෙන ඇති බව වැඩබලන ආර්ථික සංවර්ධන අමාත්‍ය ලක්ෂ්මන් යාපා අබේවර්ධන මහතා කියයි.නිදහස් වෙළඳ කලාපයේ වත්මන් තත්ත්වය සම්බන්ධයෙන් නිරතුරුවම අවධානයෙන් සිටීමට ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් පෙරේදා (01) සවස පැවති සාකච්ඡාවකදී තීරණය විය.කම්කරු ඇමැති ගාමිණී ලොකුගේ, පළාත් සභා ඇමැති නිමල් ලංසා, ආරක්ෂක ලේකම් ගෝඨාභය රාජපක්ෂ මහත්වරුද පාර්ලිමේන්තු මන්ත්‍රිනී සුදර්ශනී ප්‍රනාන්දුපුල්ලේ මහත්මියද, ශ්‍රී ලංකා ආයෝජන මණ්ඩලයේ නිලධාරීහුද ඒ අවස්ථාවට සහභාගි වූහ.වෙළෙඳ කලාපයේ සිද්ධියෙන් මියගිය හා තුවාල ලැබූ අයට කිසියම් සහනයක් ලබාදීමට ශ්‍රී ලංකා ආයෝජන මණ්ඩලය අවධානය යොමු කර ඇත. ඒ සඳහා කම්කරු දෙපාර්තමේන්තුවේ සහ කර්මාන්ත ශාලා හිමියන්ගේ සහය ලබා ගැනීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>03</day>
    </date>
    <link>http://www.dinamina.lk/2011/06/03/_art.asp?fn=n1106033</link>
    <topic>රුධිරනාළවලට හානි වී ඇති වූ කම්පනයෙන් මරණය සිදු වෙලා</topic>
    <author>ජා ඇළ සමූහ විල්ෆ‍්‍රඩ් සිල්වා සහජා ඇළ මධ්‍යම විශේෂලෙස්ලි පෙරේරා</author>
    <content>කටුනායක වෙඩි තැබීමේ සිද්ධියේදී මිය ගිය රොෂේන් ෂානක (22) තරුණයාගේ මරණයට හේතුව වෙඩි ප්‍රහාරයකින් රුධිර නාළවලට අනතුරු සිදුවී ඇතිවූ කම්පනය බව මරණ පරීක්ෂණයේදී අනාවරණය වී ඇත.මරණ පරීක්ෂණය ඊයේ (02) උදේ රාගම රෝහලේදී සිදු කෙරිණි.රාගම මහ රෝහලේ අධිකරණ වෛද්‍ය නිලධාරී විශේෂඥ වෛද්‍ය කීර්ති ගුණතිලක මහතාගේ මෙහෙයවීමෙන් එය පැවැත්විණ. වෛද්‍ය පී. ටී. ඩී. සී. ප්‍රනාන්දු, යූ. එල්. එස්. එස්. පෙරේරා මහත්වරුන් මරණ පරීක්ෂණ කටයුතු වලට සහාය වී ඇත. පරීක්ෂණ කටයුතු වලින් අනතුරුව දේහය ඥාතීන්ට බාර දී ඇත.රාගම පොලිසිය ද එම පරීක්ෂණවලට සහාය වී තිබේ.මිනුවන්ගොඩ ගල්ඔළුව ප්‍රදේශයේ පදිංචිව සිටි මිය ගිය රොෂෙන් ෂානක මහතා (22) සහෝදර සහෝදරියන් පස් දෙනෙකුගෙන් යුත් පවුලේ සිව් වැන්නාය.ෂානකගේ දේහය මිනුවන්ගොඩ ගල්ඔළුව පිහිටි සිය නිවසට ඊයේ (02) ගෙන යන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>03</day>
    </date>
    <link>http://www.dinamina.lk/2011/06/03/_art.asp?fn=n1106034</link>
    <topic>‘ආයුධ නැතිව යන්නපොලිස්පතිඋපදෙස් දුන්නා’</topic>
    <author>විජයානි එදිරිසිංහ</author>
    <content>කටුනායක උද්ඝෝෂණ අවස්ථාවට ආයුධ රැගෙන නොයන ලෙස හිටපු පොලිස්පති මහින්ද බාලසූරිය මහතා පොලිස් නිලධාරීන්ට තදින් උපදෙස් දී තිබූ බව පොලිස් මූලස්ථානයේ ජ්‍යෙෂ්ඨතම නිලධාරියෙක් කීය.මේ උද්ඝෝෂණ සැලසුම පිළිබඳව පොලිස්පතිවරයාට තොරතුරු ලැබී තිබුණේ සිද්ධිය වීමට දින දෙකකට පෙරය.උද්ඝෝෂණයේ ආරක්ෂක කටයුතුවල යෙදෙන සෑම නිලධාරියකුම ආයුධ රහිතව ගොස් සාමකාමීව කටයුතු කිරීමට උපදෙස් දෙන්නැයිද පොලිස්පතිවරයා අවවාද කර තිබිණි.පොලිස්පතිවරයා ජ්‍යෙෂ්ඨ පොලිස් නිලධාරීන් හරහා පමණක් නොව උද්ඝෝෂණය සිදුවන අවස්ථාවේද පොලිස් මූලස්ථානයේ සිට වරින් වර සිද්ධිය වන ස්ථානයට පණිවුඩ හුවමාරු හරහා සම්බන්ධ වෙමින් හැකිතාක් සාමකාමීව උද්ඝෝෂකයන් විසුරුවා හැරීමට උපක්‍රමශීලීව කටයුතු කරන ලෙසටද අවවාද කර ඇත.පොලිසිය එම උපදෙස් පිළිපදිමින් උද්ඝෝෂණයට ආරක්ෂාව සැපයීමට ගොස් තිබුණේ ආයුධ රහිතවය. පොලිසියට ආයුධ සපයා නැති බව ආයුධ ගබඩා ලේඛනවලද සඳහන් වෙයි.එසේ ගිය පොලිස් නිලධාරීන්ට උද්ඝෝෂකයන්ගෙන් ගල් මුල් ප්‍රහාර එල්ල විය.‘ගහපල්ලා, පෙලිසියේ එවුන්ට ගහපල්ලා’ යනුවෙන් උද්ඝෝෂණය අතරේ යම් පිරිසක් අණ කිරීම් කර ඇත. පොලිසියට එල්ල වූ ප්‍රහාරවලින් නිලධාරීහු ගණනාවක් තුවාල ලැබූහ. උද්ඝෝෂකයන්ගේ ප්‍රහාර වලින් බේරීමට පොලිසිය ආපසු දුවද්දී උද්ඝෝෂණය මෙහෙයූ පිරිස පොලිසියට ‘හූ’ තැබූහ.පොලිසිය ගුටි කෑවේ ආයුධ නැතිව එම ස්ථානයට ගිය නිසයි. පොලිසිය ආයුධ රහිතව සිටීම උද්ඝෝෂකයන්ගේ පහරදීම් වැඩිවීමට හේතු වූ බවද එම නිලධාරියා පවසයි. මේ උද්ඝෝෂණය අවස්ථාවේ පොලිසිය ආයුධ රහිතව සිටි බව එම අවස්ථාවේ රූගත කළ රූප රාමු වලින් හොඳින්ම පැහැදිලි වෙයි. පොලිසියේ යමෙක් එම වෙඩි තැබීම සිදු කළා නම් ඒ පොලිස්පති මහින්ද බාලසූරිය මහතා දුන් උපදෙස් වලට පටහැනිව කටයුතු කිරීමක් බවද එම නිලධාරීයා පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>03</day>
    </date>
    <link>http://www.dinamina.lk/2011/06/03/_art.asp?fn=n1106035</link>
    <topic>භීෂණ යුගයකට රට ගෙනයාමටජවිපෙ යළිත් උත්සාහ දරනවා</topic>
    <author>ඉන්දික පොල්කොටුව</author>
    <content>දේශපාලන වශයෙන් බංකොළොත් වී ඇති ජනතා විමුක්ති පෙරමුණ 88-89 භීෂණ යුගයකට රට යළි ගෙන යාම සඳහා නිවට, බියගුලු හා නින්දිත ව්‍යාපාරයක නිරතව සිටින බව ජනමාධ්‍ය හා ප්‍රවෘත්ති ඇමැති කැබිනට් ප්‍රකාශක කෙහෙළිය රඹුක්වැල්ල මහතා පවසයි. මේ පිළිබඳ දැඩි අවධානයෙන් ක්‍රියාකරන රජය රටෙහි ප්‍රජාතන්ත්‍රවාදය උදෙසා ඒ වෙනුවෙන් අවශ්‍ය පියවර ගනු ලබන බැව් ද ඇමැතිවරයා කීය.“දිනමිණ” සමග ඊයේ (02) පැවැති විශේෂ සාකච්ඡාවකදී ඇමැතිවරයා මේ බැව් අනාවරණය කළේය.88, 89 යුගයේදී එවකට ප්‍රජාතන්ත්‍රවාදය රට තුළ නැත්තටම නැති කළ ජ.වි.පෙ. අද ද උත්සාහ කරන්නේ එවැනිම මාවතකට රට ගෙන යාමට යැයි ද රඹුක්වැල්ල මහතා පවසයි.දේශපාලන වශයෙන් බංකොළොත් වී ඔවුන්ගේ සුන්බුන්වල සලකුණු පමණක් ශේෂ වී ඇති ජ.වි.පෙ. යළිත් මෙරට තරුණ පරපුර ඔවුන්ගේ අතකොළු කැර ගනිමින් නින්දිත හා බියගුලු දේශපාලන අපේක්ෂා වෙනුවෙන් ක්‍රියා කිරීමට උත්සාහ කරනු ලබන බවත් එය පරාජය කිරීම උදෙසා බුද්ධිමත්ව ක්‍රියා කිරීම මෙරට තරුණ පරපුරේ වගකීම බවත් ඒ මහතා කීය. මැතිවරණ ක්‍රමය ඔස්සේ ජ.වි.පෙ. ප්‍රජාතන්ත්‍රවාදයට ප්‍රවිෂ්ඨ වූ බැව් ප්‍රකාශ කළද ඔවුන්ගේ පැරැණි ගති ලක්ෂණ ඕනෑම මොහොතක එළියට පැමිණෙන බැව් අමාත්‍ය රඹුක්වැල්ල මහතා පෙන්වා දෙයි.කටුනායක නිදහස් වෙළෙඳ කලාප සිද්ධිය පිළිබඳ තොරතුරු ගණනාවක් මේ වන විට ලැබී ඇති බවත් අංශ කිහිපයක් ඔස්සේ එහි පරීක්ෂණ ක්‍රියාත්මක කරන බවත් අමාත්‍යවරයා කීය.වැඩ කරන ජනතාවට විශ්‍රාම වැටුපක් ලබාදීමට රජය සියල්ල සූදානම් කර තිබියදීත්, වැරදි මත ගොඩනඟමින් කලාපයේ සේවකයන් උසිගැන්වීම කිසිවකුත් අනුමත නොකරන බව, කම්කරු හා කම්කරු සබඳතා ඇමැති ගාමිණී ලොකුගේ මහතා පවසයි. විශ්‍රාම වැටුප් පනත දැනට වඩාත් ඵලදායී තත්ත්වයකට ගෙන එන තෙක් තාවකාලිකව අත්හිටුවා ඇති බවත් ලොකුගේ මහතා සඳහන් කෙළේය.කටුනායක නිදහස් වෙළඳ කලාපයේ පසුගියදා ඇති වූ ගැටුමින් වෙඩි පහරට ලක්වූ රොෂේන් ශානක (22) මහතාගේ මරණය ඉතා කනගාටුදායක යැයිද හෙතෙම කීය.ජනතා විමුක්ති පෙරමුණ විසින් හිතාමතාම සේවකයන් උසි ගන්වා පොලිසිය හා ගැටුමක් ඇති කිරීමෙන් නිරපරාදේ තරුණ ජීවිතයක් අහිමි වූ බවත් ඇමැතිවරයා අවධාරණය කළේය.රාජ්‍ය නොවන සංවිධානවල ජාත්‍යන්තර වුවමනාවන් ඉටු කිරීමටත්, රජයේ වැඩපිළිවෙළ අකර්මන්‍ය කිරීමටත් ජනතා විමුක්ති පෙරමුණ මේ උද්ඝෝෂණය සංවිධාන කළ බව, ඔහු පෙන්වා දුන්නේය.කිසිම විටෙක සේවකයන් අපහසුවට පත් කිරීම මේ යෝජනාවෙන් බලාපොරොත්තු නොවූ නිසා, ජනතාව දැනුවත් කරන තෙක් තාවකාලිකව මේ පනත අත්හිටවූයේ රජයේ නම්‍යශීලී ප්‍රතිපත්තිය නිසායි.රජය මෙය ආරම්භ කළේ සද්භාවයෙන්මයි. එහෙත් මෙය කඩාකප්පල් කිරීමට ජනතා විමුක්ති පෙරමුණ මෙවැනි අපරාධ ඇතිවීම දක්වා සේවකයන් මෙහෙයවීම ජාතික අපරාධයක් බවද ඔහු සඳහන් කළේය.රජයට පහර එල්ල කරන ජාත්‍යන්තර බෙදුම්වාදී බලවේග වලට සමගාමීව රට තුළ ප්‍රචණ්ඩකාරී ක්‍රියාකාරීත්වයක් මතු කිරීමට උත්සාහ කරන බව ප්‍රජාතන්ත්‍රවාදී වාමාංශික පෙරමුණේ නායක ඇමැති වාසුදේව නානායක්කාර මහතා ප්‍රකාශ කරයි.විශ්‍රාම වැටුප් පනතට විරෝධය දැක්වීම සඳහා කටුනායක නිදහස් වෙළඳ කලාපයේ කම්කරුවන් සංවිධාන කර තිබූ සාමකාමී උද්ඝෝෂණ ව්‍යාපාරයට කුමන්ත්‍රණකාරී බලවේග ඇතුළු වෙමින් කම්කරුවකු මරා දැමීමේ තත්ත්වයක් උද්ගත කරවීම ඛේදවාචකයක් බවද ඒ මහතා කියා සිටියේය.ප්‍රජාතන්ත්‍රය අගයන සියලුදෙනා විසින්ම මෙවැනි කුමන්ත්‍රණකාරී කලහකාරී ක්‍රියා හෙළා දැකිය යුතුව ඇතැයි ද නානායක්කාර මහතා නිවේදනයක් නිකුත් කරමින් කියා සිටී.දේශීය, විදේශීය, බටහිර ගැති දක්ෂිණාංශික හා කුමන්ත්‍රණකාරී සියලු බලවේග දන්නා පරිදි නිදහස් සන්ධාන රජය ඡන්දයෙන් පරාජය කළ නොහැකිය. ඒ නිසා ඔවුන් ආණ්ඩු විරෝධී කුමන්ත්‍රණකාරී ක්‍රියා උත්සන්න කිරීමට ඉදිරියේ දී සැරසෙනු ඇත. ඒ නිසා එම බලවේග පරාජය කිරීමට සියලු ප්‍රජාතන්ත්‍රවාදී බලවේග පෙළගැසිය යුතු බවද නානායක්කාර මහතා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>03</day>
    </date>
    <link>http://www.dinamina.lk/2011/06/03/_art.asp?fn=n1106036</link>
    <topic>පිටස්තරින් ආ මැරයන් උද්ඝෝෂණයට රිංගුවා</topic>
    <author>චන්දිමා එදිරිමාන්න</author>
    <content>ඇතැම් දේශපාලන පක්ෂවල පටු අභිමතාර්ථයන් සපුරාලීම සඳහා කටුනායක නිදහස් වෙළෙඳ කලාපයේ ප්‍රහාරවලට පිටස්තරින් පැමිණි මැර කල්ලි සම්බන්ධ වූ බව, ඉදිකිරීම් ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතා පැවසීය.එම දේශපාලන පක්ෂවල අරමුණ වූයේ මේ සිද්ධිය පාදක කොට ගනිමින් නර බිල්ලක් ගැනීම බවද හෙතෙම අවධාරණය කළේය. පිටස්තරින් පැමිණි මැර කල්ලි විසින් නිරායුධ පොලිස් නිලධාරීන්ට පහර දීම සිදු කර නිදහස් හා සාමකාමීව පැවැත් වූ උද්ඝෝෂණය යුද පිටියක් බවට පත් කළ බවද ඒ මහතා කීය.ඇමැතිවරයා මෙසේ පැවසුවේ මොරටුව අඟුලාන නාගරික ජනතාව වෙනුවෙන් ඉදිකරන මහල් නිවාස ව්‍යාපෘතියට මුල්ගල් තැබීමේ අවස්ථාවට ඊයේ සහභාගි වෙමිනි. මුහුදු ඛාදනයෙන් පීඩාවට පත්වූ ජනතාව වෙනුවෙන් මේ නිවාස ව්‍යාපෘතිය ආරම්භ කෙරුණි. එහිදී තවදුරටත් අදහස් දක්වමින් ඇමැතිවරයා කියා සිටියේ කටුනායක වෙළෙඳ කලාපයේ ඇතිවූ සිද්ධිය හේතු කොට ගෙන එහි වගකීම භාරගෙන පොලිස්පතිවරයා ඉල්ලා අස්වීම සියලු දෙනාටම ආදර්ශයක් වූ බවයි. මෙය ඉතිහාසයේ ප්‍රථම වතාවට සිදුවූ දෙයක් බවද හෙතෙම පැවසීය.පටු අරමුණු සහිත ඇතැම් පිරිස් මෙවැනි ක්‍රියාදාමයන් රට තුළ සිදු කර බලාපොරොත්තු වන්නේ ශ්‍රී ලංකාවේ මානව හිමිකම් කඩ වන බවට ලෝකයාටම පෙන්වීම බවද වැඩිදුරටත් පැවසීය.යෝජිත විශ්‍රාම වැටුප් පනතට සංශෝධන හා යෝජනා ඉදිරිපත් කිරීමට රජය අවස්ථාව ලබා දී තිබියදීත්, ජනතා විමුක්ති පෙරමුණ කම්කරුවන් උසිගන්වා, ජීවිතයක් බිලි දුන් බව, දේශප්‍රේමී වැඩකරන ජනතා මධ්‍යස්ථානයේ කැඳවුම්කරු හිටපු ඇමැති පියසිරි විජේනායක මහතා පැවැසීය. ලේ සුවඳ සොයා යන ජනතා විමුක්ති පෙරමුණේ දේශපාලන අරමුණු ඉටු කර ගැනීමට යෝජිත විශ්‍රාම වැටුප් පනතේ සඳහන් නොවන අසත්‍ය තොරතුරු කලාපයේ සේවකයන්ට ලබා දී උද්ඝෝෂණයක් ඇති කළ බව පැවසූ ඒ මහතා, එහිදී පොලිසිය අතර ගැටුමක් ඇති කිරීම දක්වා ජනතා විමුක්ති පෙරමුණේ වෘත්තීය සමිති නායකයින් ක්‍රියා කළ බව ද පැහැදිලි කරන ලදී.පොලිසියද මෙහිදී ඉවසීමකින් තොරව ක්‍රියා කළ බවත් ඔහු පැවසීය.අහිංසක ඇඟලුම් සේවකයා මරණයට පත්වීම පිළිබඳව ජනතා විමුක්ති පෙරමුණේ වෘත්තීය සමිති වගකිවයුතු යැයි ද හෙතෙම අවධාරණය කරයි. අමරිකාව ඇතුළු බටහිර රටවල් මේ රටේ පාලනය අරාජික කිරීමට උත්සාහ ගන්නා මේ අවස්ථාවේදී මේ කුමන්ත්‍රණවලට නොරැවටී සත්‍ය අවබෝධ කර ගන්නා ලෙස විජේනායක මහතා ජනතාවගෙන් ඉල්ලා සිටියි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>03</day>
    </date>
    <link>http://www.dinamina.lk/2011/06/03/_art.asp?fn=n11060311</link>
    <topic>නායකත්ව පුහුණුවට එරෙහි පෙත්සම් 6ක් ඉවතට</topic>
    <author>නෙල්කා මැදගෙදර</author>
    <content>සරසවි සිසුන්ට ලබාදෙන ‘නායකත්ව පුහුණුව’ ට එරෙහිව ගොනු කර තිබූ මූලික අයිතිවාසිකම් පෙත්සම් 6ක් විභාගයට නොගෙනම ඉවත දැමීමට ශ්‍රේෂ්ඨාධිකරණය ඒකමතිකව ඊයේ (2) තීරණය කෙළේය. ලංකා ගුරු සංගමය සහ 2011 වසරේ අධ්‍යාපන පොදු සහතික පත්‍ර උසස් පෙළ විභාගයට පෙනී සිටි සිසුන් කිහිපදෙනකු ගොනු කළ මේ පෙත්සම් සියල්ලම විභාගයට ගැනීමට තරම් පදනමක් නැති බවට ශ්‍රේෂ්ඨාධිකරණය තීන්දු කෙළේය.ඒ අනුව පෙත්සම් සියල්ල ගාස්තු රහිතව නිෂ්ප්‍රභ කරන ලදී.අගවිනිසුරු ආචාර්ය ශිරාණි බණ්ඩාරනායක, නිමල් ගාමිණී අමරතුංග, කේ. ශ්‍රී පවන් යන ශ්‍රේෂ්ඨාධිකරණ විනිසුරු මඬුල්ල ඉදිරියෙහි මේ පෙත්සම් කැඳවන ලදී.ලංකා ගුරු සංගමය සහ එහි සභාපති ජෝශප් ස්ටාලින් සහ එම්. ඒ. සජිත පි‍්‍රයදර්ශන, කේ. රනුක, සංකලන පෙරේරා, ආර්. එම්. පී. ප්‍රභානී රත්නායක, එච්. ඒ. බුද්ධික පද්මකුමාර, රූත් ඇන්කටෙල් යන සිසුන් විසින් මේ පෙත්සම් ඉදිරිපත් කර තිබිණි.මේ පෙත්සම් තුනක් සම්බන්ධ කරුණු දැක්වීම මීට පෙර එම නීතිඥවරු ශ්‍රේෂ්ඨාධිකරණය හමුවෙහි සිදු කළහ.සෙසු පෙත්සම් තුන සම්බන්ධයෙන් පෙත්සම්කරුවන්ගේ නීතිඥවරු දීර්ඝ ලෙස කරුණු ඉදිරිපත් කළහ.මෙහිදී ප්‍රථමයෙන්ම කරුණු ඉදිරිපත් කළ නීතිඥ එරාජ් ද සිල්වා මහතා මේ “නායකත්ව පුහුණුව“ නීතියට පටහැනි බවට කරුණු ඉදිරිපත් කෙළේය.එම පනතෙහි දහනමය සහ විසි වැනි වගන්ති අනුව එම බලය උසස් අධ්‍යාපන ඇමැතිවරයාට ලබාදී ඇති බව රජයේ නීතිඥවරයා ප්‍රකාශ කළ නමුත් එම ප්‍රකාශය වැරැදි බව සිල්වා මහතා කියා සිටියේය. අගවිනිසුරු ආචාර්ය ශිරාණි බණ්ඩාරනායක මහත්මිය මෙහිදී උසස් අධ්‍යාපනය පිළිබඳව තීරණ ගැනීමේ බලය පැවරී ඇත්තේ කාහටදැයි නීතිඥවරයාගෙන් ප්‍රශ්න කෙළේය.එම බලය විශ්වවිද්‍යාල ප්‍රතිපාදන කොමිසම සතුව ඇතැයි ඔහු ප්‍රකාශ කෙළේය. විශ්වවිද්‍යාලවලට සිසුන් ඇතුළත් කර ගැනීමේ බලය ආයතන ඛ්හිපයක් කරා විහිද ගොස් ඇතැයි ඒ මහතා සඳහන් කෙළේය.මෙහිදී තවත් පෙත්සම්කරුවකු වෙනුවෙන් කරුණු ඉදිරිපත් කළ නීතිඥ සාලිය පීරිස් මහතා කියා සිටියේ හමුදා කඳවුරුවල පවත්වන සති තුනක නේවාසික පුහුණුවට සහභාගී වීම විශ්වවිද්‍යාලවලට ඇතුළත් වීම සඳහා අනිවාර්ය සුදුසුකමක් ලෙස සඳහන් කර තිබීම මගින් සිසුන්ගේ මූලික අයිතීන් උල්ලංඝනය වී ඇති බවය. එම පුහුණුව සරසවියට පිවිසීම සඳහා අනිවාර්යය ද නැද්ද යන ප්‍රශ්නය අධිකරණය හමුවෙහි නීතිඥවරු කිහිපවරක් මතු කළ නමුත් මෙතෙක් ඒ සඳහා පැහැදිලි පිළිතුරක් ලැබුණේ නැතැයි පීරිස් මහතා කීය. නීතිපතිවරයා වෙනුවෙන් පෙනී සිටි රජයේ නීතිඥවරයා ද එම ප්‍රශ්නයට පිළිතුරු දීම ඉතා සූක්‍ෂම ලෙස මගහැර සිටින බවද හෙතෙම කීය.මෙහිදී කරුණු දැක්වූ නීතිඥ එම්. ඒ. සුමන්තිරන් මහතා මේ පුහුණුව සරසවි පිවිසීමට අනිවාර්යය කිරීම මගින් දැඩි ලෙස මූලික අයිතිවාසිකම් උල්ලංඝනය වන බව කීය. මෙමගින් සරසවි පිවිසුමට නව සුදුසුකම් පිළිබඳ කොන්දේසියක් නිර්මාණය කර තිබේදැයි යන ගැටලුව මතුවන බව හෙතෙම කීය.මෙහිදී නීතිපතිවරයා වෙනුවෙන් පෙනී සිටි රජයේ නීතිඥ නෙරිල් පුල්ලේ මහතා මේ පෙත්සම් සම්බන්ධයෙන් විරෝධතා කිහිපයක් මතු කෙළේය.පෙත්සම් දෙකක් සමඟ දිව්රුම් ප්‍රකාශ ඉදිරිපත් කර නොමැති බැවින් ඒවා ඉවත දැමිය යුතු බව හෙතෙම කීය.එසේම සිසුවකු ඉදිරිපත් කළ තවත් පෙත්සමක් සමඟ අමුණා ඇති දිව්රුම් ප්‍රකාශය අසත්‍ය කරුණු මත පදනම්ව ඉදිරිපත් කර ඇති බව රජයේ නීතිඥවරයා කීය.මෙම එක් පෙත්සම්කරුවකු මැයි මස 21 දින දිව්රුම් ප්‍රකාශයක් මගින් ශ්‍රේෂ්ඨාධිකරණය නොමග යවන කරුණු ඉදිරිපත් කර ඇති බව රජයේ නීතිඥවරයා සඳහන් කෙළේය.පුහුණු කඳවුරුවල සිසුන්ට අඩු පහසුකම් ලබාදී ඇති බවට තොරතුරු ලැබී ඇතැයි පෙත්සම්කරු එහි සඳහන් කර ඇත. එහෙත් පුහුණුව ඇරඹීමටත් පෙර, කඳවුරුවලට යාමටත් පෙර එහි ඇති පහසුකම් අඩු බවට ප්‍රකාශ කරන්නේ කෙසේදැයි රජයේ නීතිඥවරයා ප්‍රශ්න කෙළේය.එසේම විශ්වවිද්‍යාල පනතෙහි දහනම (19) වන වගන්තිය මගින් උසස් අධ්‍යාපනය පිළිබඳ තීන්දු තීරණ ගැනීමේ වගකීම එම ඇමැතිවරයාට ලබාදී තිබේ. එසේම විශ්වවිද්‍යාලයන්ට සිසුන් ඇතුළු කරගැනීමේ කටයුතු තවමත් අවසන් කර නැත. ඒ පිළිබඳව අවසන් තීන්දු ගෙන නැත. මේ හේතූන් මත නවක සිසුන් ඇතුළුකර ගැනීම සම්බන්ධයෙන් විශ්වවිද්‍යාල ප්‍රතිපාදන කොමිසම සමඟ සාකච්ඡා කිරීමක් අවශ්‍ය වූයේ නැතැයි රජයේ නීතිඥවරයා මෙහිදී කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>03</day>
    </date>
    <link>http://www.dinamina.lk/2011/06/03/_art.asp?fn=n11060312</link>
    <topic>කටුනායක සිද්ධිය දා උද්ඝෝෂකයෝ සමඟ ජවිපෙ ලොක්කන් දුරකථන සංවාදයේ</topic>
    <author/>
    <content>කටුනායක නිදහස් වෙළඳ කලාප භූමියේ ඇති වූ කළහකාරී සිද්ධියට නායකත්වය දුන් පිරිස් සිද්ධිය වන අවස්ථාවේ ජනතා විමුක්ති පෙරමුණු නායකයන් සමඟ සෘජු දුරකථන සම්බන්ධතා පවත්වා ඇති බවට තොරතුරු අනාවරණය වී ඇතැයි ආරක්ෂක අමාත්‍යාංශ ආරංචි මාර්ග සඳහන් කරයි. මේ පිරිස සංවිධානාත්මක ලෙස හැසිරුණු බවත් ජනතා විමුක්ති පෙරමුණේ ඉහළ දේශපාලන ක්‍රියාකාරීන් මේ පිරිස හසුරුවා ඇති බවත් ආරක්ෂක අමාත්‍යාංශය වෙත තොරතුරු ලැබී තිබේ.කටුනායක ආයෝජන මණ්ඩල සේවකයන්ගේ විරෝධතා ව්‍යාපාරය සිදුවූ අවස්ථාවේ එම ප්‍රදේශයේ දුරකථන කුලුනු හරහා හුවමාරු වූ දුරකථන පණිවිඩවලට සවන්දීමෙන් මෙම තොරතුරු හෙළිකර ගත හැකි වී ඇත. සේවක විරෝධතාවය දඩමීමා කරගෙන කළහකාරී ලෙස හැසිරෙමින් දේශපාලන වාසි ලබා ගැනීමට තැත් කළ පුද්ගලයන් අත්අඩංගුවට ගැනීමට එම පණිවිඩ හුවමාරු ඔස්සේ ආරක්ෂක අංශ විසින් පරීක්ෂණ අරඹා ඇත.ප්‍රජාතන්ත්‍රවාදය හරහා ඉෂ්ඨ කර ගැනීමට නොහැකි වූ දෑ භීෂණයෙන් හා කුමන්ත්‍රණකාරී ලෙස හැසිරෙමින් ඉටුකිරීමට මාන බලන දේශපාලන අවස්ථාවාදීන් පිළිබඳව ප්‍රවේශම් වන්නැයි වැඩකරන ජනතාවගෙන් රජය ඉල්ලා සිටියි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>03</day>
    </date>
    <link>http://www.dinamina.lk/2011/06/03/_art.asp?fn=n11060313</link>
    <topic>දරුස්මාන් වාර්තාවට එරෙහිවඊශ්‍රායලයේ පූර්ණ සහයෝගය</topic>
    <author>මහින්ද අලුත්ගෙදර</author>
    <content>දරුස්මාන් වාර්තාවට එරෙහිව ක්‍රියාත්මක වීමේ දී ශ්‍රී ලංකාවට පූර්ණ සහයෝගය ලබා දෙන බව ඊශ්‍රායලය අවධාරණය කරයි.මෙම වාර්තාවේ අඩංගු කරුණු ශ්‍රී ලංකාවට බලපාන හෙයින් ඒවා විසඳා ගැනීම සඳහා ශ්‍රී ලංකාවට හැකියාව තිබෙන බව ශ්‍රී ලංකාවේ ඊශ්‍රායල තානාපති මාර්ක් සෝෆර් මහතා ප්‍රකාශ කරයි.තානාපතිවරයා මේ බව ප්‍රකාශ කෙළේ කොළඹ දී ඊයේ (01) පැවැති විශේෂ මාධ්‍ය හමුවකට සහභාගි වෙමිනි.ජගත් මහ ලේකම්වරයා විසින් නම් කළ ත්‍රිපුද්ගල කමිටුව මඟින් ප්‍රකාශයට පත් කරන ලද දරුස්මාන් වාර්තාව හුදෙක්ම මානව හිමිකම් සම්බන්ධයෙන්ම පදනම් වුවක් නොවන බව පෙන්වා දුන් ශ්‍රී ලංකාවේ ඊශ්‍රායල තානාපතිවරයා එය දේශපාලන එළිදැක්වීමක් ලෙසද ගත හැකි බව ප්‍රකාශ කෙළේ ය.මෙම වාර්තාව සම්බන්ධයෙන් ඊශ්‍රායල රජය අදාළ ත්‍රි පුද්ගල කමිටුව සමඟ මෙන්ම ශ්‍රී ලංකා ජනාධිපති මහින්ද රාජපක්ෂ මහතා සමඟ ද සාකච්ඡා කළ බව පැවසීය.මේ අතර ඒ මහතා පෙන්වා දුන්නේ මෙම දරුස්මාන් වාර්තාව පසුගිය 2009 වර්ෂයේ දී ගාසා අර්බූදයේ දී ඊශ්‍රායලයට එරෙහිව එළිදැක්වුණු ගෝල්ඩ්ස්ටන් වාර්තාව හා සංසන්දනය කළ හැකි බවයි.එම ගෝල්ස්ඩ්ස්ටන් වාර්තාව එළිදැක්වූ පුද්ගලයා ඒ තුළ ඊශ්‍රායලයට එරෙහිව තිබූ කරුණු ඉවත් කර ගැනීමට පියවර ගන්නා ලද බවද මාර්ක් සෝෆර් මහතා වැඩි දුරටත් කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>03</day>
    </date>
    <link>http://www.dinamina.lk/2011/06/03/_art.asp?fn=n11060314</link>
    <topic>සැතපෙන බුද්ධ ප්‍රතිමාවේ රනින් කළඌර්ණ රෝමය අතුරුදන්වෙලා</topic>
    <author>බුලත්සිංහල විශේෂ මිල්ටන් ධර්මසිංහ</author>
    <content>ඉකුත් මැයි 13 දා උත්සවාකාරයෙන් නේත්‍රා ප්‍රතිෂ්ඨාපනය කරනු ලැබූ හොරණ වැලිකැටැල්ල ශ්‍රී පුණ්‍ය ක්ෂේත්‍රාරාම විහාරස්ථානයේ නව දෙමහල් උමං මන්දිරයේ ප්‍රධාන ගර්භයේ නිර්මාණය කර තිබූ දැවැන්ත සැතපෙන බුදු පිළිමවහන්සේගේ නළලේ ඌර්ණ රෝමය සඳහා ඔබ්බවා තිබූ රුපියල් ලක්‍ෂයක් පමණ වටිනා රන් කෙන්ද පසුගිය දිනකදී අතුරුදන්ව ඇතැයි විහාරාධිපති හිමි වැලිකැටැල්ලේ පඤ්ඤාසේන හිමියෝ පවසති.මෙය සිදුවී දින කීපයක් වීමට ඉඩ ඇති බවත් පසුගියදා (1) රාත්‍රියේ තමන් පිළිම වහන්සේ පිළිබඳ විමසිලිමත්ව බැලීමේදී එම රන් කෙන්ද අතුරුදන්ව තිබූ බව දැකගන්නට ලැබුණේ යැයි ද මේ පිළිබඳව අඟුරුවාතොට පොලිසියට පැමිණිලි කළ බව ද උන්වහන්සේ පැවැසූහ. පසුගිය වෙසක් දිනවල මෙම නව විහාර මන්දිරය නැරඹීමට අති විශාල ජනකායක් පැමිණි බවත්, දැනටත් බැතිමතුන් පැමිණෙන බවත් උන්වහන්සේ වැඩි දුරටත් පැවසූහ.සිද්ධිය පිළිබඳව අඟුරුවාතොට පොලිසිය පරීක්‍ෂණ පවත්වාගෙන යයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>03</day>
    </date>
    <link>http://www.dinamina.lk/2011/06/03/_art.asp?fn=n11060315</link>
    <topic>හත් අවුරුදු දැරියක් පිළිස්සී මිය ගිහින්</topic>
    <author>ආර්. සෝමසිරි</author>
    <content>මව ගමනක් ගොස් එනතුරු නිවසේ තනියම නවත්වා ගිය අවුරුදු හතක පාසල් දැරියක් ගිනිගෙන පිළිස්සී මිය යාමේ සිද්ධියක් කොළඹ නාගරික හදිසි මරණ පරීක්‍ෂණ උසාවියෙන් අනාවරණය විය. මෙම අවාසනාවන්ත ඉරණමට ගොදුරු වූයේ නො. 47/6 ප්‍රජා ශාලාව වැව් වතුර ඇඹිලිපිටිය පදිංචිව සිටි හේවා ගමගේ සෙව්මි හංසගී නමැති දැරියකි.මේ පිළිබඳ හදිසි මරණ පරීක්‍ෂණය කොළඹ නාගරික අතිරේක හදිසි මරණ පරීක්‍ෂක අෂ්රොෆ් රූමී මහතා විසින් 1 දින සවස පවත්වන ලදී. මෙහි දී සාක්‍ෂි දුන් මිය ගිය අයගේ මව වන නිලීයා දිසානායක යන අය මෙසේ පැවසුවා ය. මිය ගොස් ඇත්තේ මගේ දෙවෙනි දරුවා යි. මට දරුවන් හතර දෙනෙකු සිටිනවා. මිය ගියේ දෙවැනියා. තුන්වෙනි දරුවා පාසලට යවන්න ඉල්ලුම් පත්‍රයක් පිරවීමට මා අසල නිවෙසකට ගියා. එනවිට දුව ගිනිගෙන ඇති බව දැනගත්තා. දුව සිටි තැන ගිනි පෙට්ටියක් හා හිස් බෝතලයක් තිබුනා. කෙසේ ගිනි ගත්තා ද කියා මා දන්නේ නෑ.පසුව ඇඹිලිපිටිය රෝහලට ගෙන ගියා. එතනින් කොළඹ ළමා රෝහලට එවනු ලැබුවා. එහිදී දරුවා මිය ගිය බව දැන ගන්න ලැබුණා. වෛද්‍ය වාර්තා හා සාක්‍ෂි සැලකිල්ලට ගත් මරණ පරීක්‍ෂකවරයා මෙහි වැඩිදුර පරීක්‍ෂණය ලබන මස 16 වන දිනට කල් තැබීය.කොළඹ ළමා රෝහල් පොලිසියේ පො. කො. 69084 සදුන් චාමින්ද මහතා සාක්‍ෂි මෙහෙය විය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>03</day>
    </date>
    <link>http://www.dinamina.lk/2011/06/03/_art.asp?fn=n11060316</link>
    <topic>බස් ගාස්තු 15%කින් වැඩි කළ යුතුයි</topic>
    <author>ශීලා උඩුවර</author>
    <content>බස් ගාස්තු ජූලි මස 1 වැනිදා සිට සියයට 15 කින් වැඩි කළයුතු බවත් එය මෙම 15 වෙනිදාට පෙර ප්‍රකාශයට පත් කළ යුතු බවත් ලංකා පෞද්ගලික බස් හිමියන්ගේ සංගමයේ සභාපති ගැමුණු විජේරත්න මහතා පැවසීය.අවම බස් ගාස්තුවද වැඩි විය යුතු බව ඒ මහතා කීවේය.විජේරත්න මහතා මෙම අදහස් පළ කළේ නාරාහේන්පිට කාන්තා පර්යේෂණ කේන්ද්‍රයේදී ඊයේ (2) පැවැති මාධ්‍ය සාකච්ඡාවේදීය. පුද්ගලික බස් සේවා කර්මාන්තය දැන් බිඳ වැටෙමින් තිබෙන අතර පුද්ගලික බස් ප්‍රයෝජනයට ගත් මගීන්ගෙන් සියයට 20 ක් ඉවත්ව ඇති බවත්, ඔවුන් විකල්ප වලට යොමු වී ඇති බවත් විජේරත්න මහතා කීවේය.බස් ගාස්තුද සියයට 15 කින් වැඩි කරන්නේ නැතිනම් වෘත්තීය සමිති ක්‍රියාමාර්ගයකට යොමුවන බව පැවසූ විජේරත්න මහතා ඒ පිළිබඳව නීතිමය පියවර ගත හැකි බවද කීවේය. බස් කාර්මාන්තය කඩා නොවැටී පවත්වා ගෙන යාම සඳහා තම සංගමය රජයට ඉල්ලීම් 4 ක් ඉදිරිපත් කළ අතර එයින් 1 කට පමණක් විසඳුම් ලබාදී ඇති බවත්, බස්නාහිර පළාතේ මාර්ග බලපත්‍ර ලබාදීමේදී වංචා සිදු වී ඇද්ද යන්න පිළිබඳව සොයා බැලීම සඳහා රහස් පොලිසියට පරීක්ෂණ පැවැත්වීමට බාර කර ඇති බවද විජේරත්න මහතා කීය.පුද්ගලික බස් කර්මාන්තය කඩා වැටීමෙන් වළකා ගැනීමට අවශ්‍ය පියවර ගන්නා බවද ඒ මහතා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>03</day>
    </date>
    <link>http://www.dinamina.lk/2011/06/03/_art.asp?fn=r1106031</link>
    <topic>පස්ගොඩ නාවලහේන වැසියන්ටවිදුලිය පහසුකම් නෑ</topic>
    <author>සටහන හා ඡායාරූප තිහගොඩ විශේෂ කැලුම් බෝධිමාන</author>
    <content>පස්ගොඩ ප්‍රාදේශීය ලේකම් කාර්යාල බල ප්‍රදේශයේ පතාවිට ග්‍රාම සේවා වසමේ නාවලහේන ප්‍රදේශයට විදුලි බලය නොමැතිවීම හේතු කොට ගෙන ජනතාව දැඩි අසීරුතාවකට පත්ව සිටිති.මේ ගැන සියලු බලධාරීන් වෙත ජනතාව දැනුම්දීමක් සිදු කළද තවමත් ඊට සුදුසු පියවරක් ගෙන නොමැති වීම නිසා ජනතාව අනේකවිධ දුෂ්කරතා රැසකට පත්වී සිටිති.මේ ගැන අදහස් දැක්වූ නාවලහේන ප්‍රදේශයේ ජනතාවඉසුරු සම්පත් මහතානූතන ලෝකය එක්ක අපි ගනුදෙනු කරන්නට නම් අපිට විදුලි බලය අත්‍යවශ්‍යයි. එහෙත් තවමත් මේ ගැන බලධාරීන් ඇල්මැරුණු ස්වභාවයකින් තමයි කටයුතු කරන්නේ.සමන් කුමාර මහතාමේ විදුලි බලය නොමැති නිසා අපේ සාමාන්‍ය කටයුතුවලට දැඩි බලපෑමක් එල්ල වෙලා තිබෙන්නේ. අපේ ජංගම දුරකථනයක් පවා භාවිතයේදී විශාල ගැටලු ප්‍රමාණයකට අපි මුහුණ දීලා.ප්‍රදීප් නිශාන්ත මහතාමේ ගම වටේ තිබෙන හැම ගමටම විදුලිය ලැබිලා. එහෙත් අපිට නම් තාම විදුලිය ලැබිලා නැහැ. පාඩම් කරන්න විදියක් නෑ. විදුලිය විතරක් නොවෙයි මාර්ග පහසුකම් පවා අපිට නෑ.සිතුම් චතුරංග මහතාඅපි උපන්දා පටන්ම අඳුරේ ජීවත් වුණේ. එහෙත් අපිට තාමත් විදුලිය නැහැ. මේ ගැටලුව නිසා අපිට සමාජයේ ඉදිරියට යන්න විදියක් නෑ.  .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>03</day>
    </date>
    <link>http://www.dinamina.lk/2011/06/03/_art.asp?fn=r1106038</link>
    <topic>ඉඩ කඩ සීමිත ඉංගිරිය තැපැල් හලේ පහත මාලයපෞද්ගලික ආයතනයකට බදු දීලා</topic>
    <author>ඉංගිරිය විශේෂ - කේ.ටී.ඩී. දර්ශන</author>
    <content>ඉඩකඩ රහිතව පවතින ඉංගිරිය තැපැල් කාර්යාලයේ පහත මාලය පෞද්ගලික ලීසිං ආයතනයක් ආරම්භ කැර තිබේ.එම ලීසිං සමාගමේ සේවාව එහිදී ලබාගත හැකි බවට දැක්වෙන විශාල ප්‍රමාණයේ පුවරු තැපැල්හල් භූමිය පුරා ඉඳිකොට ඇත්තේ තැපැල්හලේ සන්නිවේදන පියසේ සේවා කටයුතුවලට වඩා පෞද්ගලික ලීසිං සමාගමේ කටයුතු ඉස්මතු වන ආකාරයෙනි.ඒ අනුව එහි යන ඕනෑම අයකු හට හැඟෙනුයේ තැපැල් කාර්යාල පරිශ්‍රයේ ලීසිං සමාගම පවත්වාන යනවාට වඩා ලීසිං ආයතන පරිශ්‍රයේ තැපැල් කාර්යාලය පවත්වාන යන අයුරකි.ඉංගිරිය නගරයේදී අදාල “ සන්නිවේදන පියසෙන්’ සේවා සලසා ගැනීමට පැමිණෙන මහජනතාවට මේ ගොඩනැඟිල්ලේ ඉඩකඩ කිසිසේතම ප්‍රමාණවත් වන්නේ නැත. අදාළ ගොඩනැඟිල්ලේ පවතින කුඩා බව හේතුවෙන් ඇතුළත පවතින්නේ ඉතා සීමිතවූ ඉඩකඩකි. එබැවින් විශාල පිරිසකට තබා එකවර දහ දොළොස් දෙනකුටවත් මෙහි රැඳී සිටීම ඉතා අසීරු කරුණකි.මේ අපහසුතාවන් පිළිබඳව මාධ්‍ය මඟින් විවිධ අවස්ථාවලදී කරුණු පෙන්වා දෙන ලදී. ගොඩනැඟිල්ලේ පහතමාලය හිස්ව පවතින බවත් එය සංවර්ධනය කොට ජනතා පරිහරණයට ගතහැකි පරිදි සකස් කර දෙන ලෙසත්, ඉන් මේ තුළ ඇතිව පවතින අනවශ්‍ය තදබදය මඟ හරවා ගැනීමට සැලැසුම් කර දෙන මෙනුත් විවිධ මහජන ඉල්ලීම් ඉදිරිපත් කෙරිණි.එහෙත් ඒ ඉල්ලීම් සඳහා කන්දෙනු වෙනුවට ඉඩකඩ රහිත තැපැල් කාර්යාලයේ පහත මාලය පෞද්ගලික ලීසිං ආයතනයක් පවත්වාන යාම සඳහා මෙලෙස පවරා දී තිබේ.මෙලෙස ඉංගිරිය සන්නිවේදන පියස මධ්‍යස්ථානය තුළ පෞද්ගලික ලීසිං ආයතනයක් ආරම්භකොට පවත්වාන යෑමට ගෙන ඇති තීරණය හා අදාළ කටයුතු සඳහා සන්නිවේදන පියසේ ගොඩනැඟිලි කොටසක් පවරා දී තිබීම සම්බන්ධයෙන් ඉංගිරිය තැපැල් ස්ථානාධිපතිවරයාගෙන් විමසීමක් කරන ලද අතර එහිදී ඔහු කියා සිටියේ තමා මේ සම්බන්ධයෙන් කිසිවක් කීමට නොදන්නා බවයි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>03</day>
    </date>
    <link>http://www.dinamina.lk/2011/06/03/_art.asp?fn=r1106032</link>
    <topic>තෙල්දෙණියේ සුදුහඳුන් ගස් දැව ජාවාරම්කරුවෝවනසති</topic>
    <author>සටහන හා ඡායාරූපය කරල්ලියද්ද සමුහ ආර්. ජී. විජේසිරි</author>
    <content>තෙල්දෙණිය ප්‍රදේශයේ ගෙවතුවල වගාකර තිබෙන දේශීය ඖෂධ ශාකයක්වන සුදුහඳුන් ගස් රාත්‍රී කාලයේදී හොරෙන් කපාගෙන යාම මෙම දිනවල වැඩිවී තිබෙන බව ජනතාව පවසති.මෙම සුදු හඳුන් වගාව ප්‍රදේශයේ ගෙවතුවල මෙන්ම විහාර බිම්වල හා පාසල් ගෙවතු වලද විශාල ලෙස වගාකර තිබේ.වටිනා දේශීය ඖෂධ ශාකයක් වන සුදුහඳුන් වගාව ගෙවතුවල වගාවන්ට අමතරව රජයේ රක්ෂිතවලද විශාල ලෙස වගාකර තිබේ.එහෙත් මෙම වගාව වැඩිදියුණුවීමටත් පෙර සංවිධානයවු හොරු කණ්ඩායමක් රාත්‍රී කාලයේදී මේ වගාව සම්පූර්ණයෙන්ම විනාශ කරමින් කපාගෙන ගොස් විශාල මුදලකට අලෙවිකරති.සුදු හඳුන් ගස් කැපීම හා ඒවා ප්‍රවාහනය කිරීම පිළිබඳව පොලිස්ථාන රැසකින් විශාල පිරිසකට නඩු පවරා තිබේ. එහෙත් එම වගාව විනාශ කිරීම හා සොරකම් කිරීම්වල නම් කිසිම අඩුවක් නැතැයි ජනතාව පවසති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>03</day>
    </date>
    <link>http://www.dinamina.lk/2011/06/03/_art.asp?fn=r1106033</link>
    <topic>බේරුවල පොල්කොටුව පෙහෙකම්හලේ ගොඩනැඟිලි දිරාපත්</topic>
    <author>කටුකුරුන්ද සමූහ</author>
    <content>බේරුවල පොල්කොටුව ප්‍රදේශයේ පිහිටි අත් යන්ත්‍ර රෙදිපිළි කර්මාන්ත ශාලාවක් වසර ගණනාවක සිට දිරාපත් වෙමින් පවතී. 1979 ජනවාරි මස 14 වන දින සිරිල් මැතිව් ඇමැතිවරයා විසින් පේෂකර්මාන්ත දෙපාර්තමේන්තුවේ පේෂකර්ම සේවා මධ්‍යස්ථානයක් ලෙසට ආරම්භ කළ මේ ගොඩනැගිල්ල පසුකාලීනව ඩිස්පැන්සරියක් ලෙසටද පවත්වාගෙන ගොස් ඇත.දොර ජනෙල් හා වහළද සම්පූර්ණයෙන් මේ වන විට විනාශ වී ඇති අතර ගොඩනැගිල්ල ගරා වැටීමට ආසන්න තත්ත්වයේ පවතී.කොළඹ ගාල්ල ප්‍රධාන මාර්ගය අසල පිහිටි මේ ගොඩනැගිලි සියල්ල ගරා වැටීමට පෙර ප්‍රයෝජනවත් කටයුත්තක් සඳහා යොදාගන්නැයි ප්‍රදේශවාසීහු ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>03</day>
    </date>
    <link>http://www.dinamina.lk/2011/06/03/_art.asp?fn=r1106034</link>
    <topic>වරකාගොඩ විදුහලේ ගොඩනැඟිලි නවීකරණයට</topic>
    <author>බුලත්සිංහල විශේෂ මිල්ටන් ධර්මසිංහ</author>
    <content>වරකාගොඩ මහ විද්‍යාලයේ ගොඩනැගිලි 10 ක් අලුත්වැඩියා කටයුතු අවසන් කර තිබේ. ඒ සඳහා බස්නාහිර පළාත් සභා මන්ත්‍රී ලලිත් වර්ණසූරිය මහතා මුදල් ලබා දී ඇති අතර මවුපියන්ද සහය ලබාදී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>03</day>
    </date>
    <link>http://www.dinamina.lk/2011/06/03/_art.asp?fn=r1106035</link>
    <topic>වේයන්ගොඩ ගුවන් පාලමේ වැඩ ඇරැඹීම ළඟදීම  </topic>
    <author>අත්තනගල්ල විශේෂ ජයවීර සුගතපාල</author>
    <content>වසර 15 ක කාලයක් තිස්සේ සිහිනයක් පමණක් බවට පත්ව තිබූ වේයන්ගොඩ ගුවන් පාලම සැබෑකරදීමට ආර්ථික සංවර්ධන ඇමැති බැසිල් රාජපක්ෂ මහතා පියවර ගනී.වේයන්ගොඩ නගරයේ වාහන තදබදය අවම කිරීම සඳහා විකල්ප ගුවන් පාලම් මාර්ගයක් සැලසුම් කර අවසන් බවත් එක් සුළු ඉඩම් ගැටලුවක් පමණක් ඉතිරිව ඇති බවත් එය විසඳා වහාම පාලමේ වැඩ යආරම්භ කිරීමට දින නියම කරන බවත් අත්තනගල්ල ශ්‍රීලනිප ප්‍රධාන සංවිධායක ඛණිජ තෙල් කර්මාන්ත නියෝජ්‍ය ඇමැති සරණ ගුණවර්ධන මහතා අත්තනගල්ල ප්‍රාදේශීය ලේකම් කාර්යාලයේ පැවැති සම්බන්ධීකරණ කමිටු රැස්වීමේදී පැවැසීය.දිවයිනේ පුළුල් මාර්ග සංවර්ධනයක් සැලැසුම් කර ඇති බවත් මාර්ග සංවර්ධන අධිකාරියේ විශේෂ ව්‍යාපෘති වැඩසටහන යටතේ වේයන්ගොඩ ගුවන් පාලම ඉදිකිරීමට ඇමැති බැසිල් රාජපක්ෂ මහතා කැබිනට් අනුමැතිය ලබාගෙන ඇති බවත් නියෝජ්‍ය ඇමැති සරණ ගුණවර්ධන මහතා සඳහන් කෙළේය.වේයන්ගොඩ නව නගර සංවර්ධන යෝජනා ක්‍රමය යටතේ 1996 දී මේ ගුවන් පාලම ඉදිකිරීම සඳහා මිනුම් කටයුතු සිදුකළත් දේශපාලන ඇඟිලි ගැසීම් හා යම් යම් ගොඩනැගිලි සහ දේපළ බේරාදීමට ඇතැම් දේශපාලනඥයන් විටින් විට පොරොන්දුදීම නිසා ගුවන් පාලමේ වැඩ අතරමග ඇන හිට ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>03</day>
    </date>
    <link>http://www.dinamina.lk/2011/06/03/_art.asp?fn=r1106036</link>
    <topic>රඹුක්කන ගිලන් රියනිතර ලෙඩින්</topic>
    <author>රඹුක්කන විශේෂ ඔස්වල්ඩ් ගොඩකුඹුර</author>
    <content>රඹුක්කන දිසා රෝහලේ ගිලන් රිය අලුත්වැඩියා කටයුතු සඳහා ගෙන ගොස් මාස හයකට වැඩි කාලයක් ගතවී ඇතත් එය මෙතෙක් ආපසු ලබා නොදීමෙන් රෝහල් කාර්ය මණ්ඩලය මෙන්ම රෝගීහුද බලවත් අපහසුතාවකට පත්ව සිටිති.එම ගිලන් රිය අලුත්වැඩියා කර එවන තුරු තාවකාලිකව ලබාදී ඇති ගිලන් රථය නිතරම අබලන් වෙයි. රඹුක්කන රෝහල සතුව තිබූ ගිලන්රිය කඩිනමින් අලුත්වැඩියා කර ලබා දෙන්නේ නම් එය එහි රෝගීන්ට කරනු ලබන මහත් සේවාවක් බව ඔවුහු පෙන්වා දෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>03</day>
    </date>
    <link>http://www.dinamina.lk/2011/06/03/_art.asp?fn=r1106037</link>
    <topic>ජා-ඇළ සුරාබදු කාර්යාලයේඑක්කෝටි විසිලක්ෂයකදඩ ආදායම්</topic>
    <author>ජා - ඇළ සමූහ විල්ෆ්‍රඩ් සිල්වා</author>
    <content>ජා - ඇළ සුරාබදු කාර්යාලය මේ වර්ෂයේ ජනවාරි සිට අප්‍රේල් 30 දක්වා කාලය තුළදී මාස 4 ට වැටලීම් 314 ක් සිදු කොට රජයට රුපියල් එක්කෝටි විසි දෙලක්ෂ විසිදාහක (1222000) මුදලක් ලබාදීමට සමත්ව සිටියි.සුරාබදු කොමසාරිස් ජෙනරාල් වසන්ත හපුආරච්චි සහ සුරාබදු කොමසාරිස් (බප 3 වසන්ත කුමාර මහතාගේ උපදෙස් පරිදි ජා - ඇළ සුරාබදු අධිකාරී කීර්ති පෙරේරා මහතාගේ අධීක්ෂණය යටතේ ජා - ඇළ සුරාබදු ස්ථානාධිපති ආර්. ඒ. ඩී. ඉන්ද්‍රනාත් මහත්වරු මේ වැටලීම කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>03</day>
    </date>
    <link>http://www.dinamina.lk/2011/06/03/_art.asp?fn=r1106039</link>
    <topic>වැලිගොඩ දැමීමෙන්විහාරයේ තාප්පයට හානි</topic>
    <author>සීදුව සමූහ නිශ්ශංක පියරත්න</author>
    <content>දඬුගම් ඔයේ සීදූව අම්බලන්මුල්ල ප්‍රදේශයේ දිනපතාම වගේ වැලි ගොඩ දැමීම නිසා ඔය ආසන්නයේ පිහිටි අම්බලන්මුල්ල ගංගාරාම විහාරස්ථානයේ බෝධි මන්දිරය වටා ඉදිකර ඇති තාප්පයේ ඔය පැත්තේ කොටස කැඩී ගොස් තිබේ.මේ නිසා බෝධි මන්දිරයට හානි සිදුවී ඇත. වසර ගණනාවක සිට ඔයේ වැලි ගොඩ දැමීම කරගෙන යෑම නොකළ අතර වසර පහක පමණ කාලයක සිට වැලි ගොඩ දැමීම නිසා මේ හානිය සිදුවී ඇතැයි ප්‍රදේශයේ ජනතාව පවසති. දඬුගම් ඔයේ වැලි ගොඩ දැමීම නතර කරන ලෙස ජනතාව ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>03</day>
    </date>
    <link>http://www.dinamina.lk/2011/06/03/_art.asp?fn=s1106031</link>
    <topic>පළමු පරාජයේ අවමානයෙන් ගැලවීමටශ්‍රී ලංකාව අද දෙවැනි සටනට පිවිසෙයි</topic>
    <author/>
    <content>ලන්ඩනයේ ලෝඩ්ස් ක්‍රීඩාංගණයේදී අද ඇරැඹෙන දෙවැනි ටෙස්ට් තරගයේදී, ටෙස්ට් ඉතිහාසයේ මෙතෙක් බිහිවූ වැඩිම උසකින් යුත් වේග පන්දු යවන්නන් ත්‍රිත්වයට මුහුණ දීමට ශ්‍රී ලංකා කණ්ඩායමට සිදුවනු ඇත.කාඩිෆ් හි පැවැති පළමු ටෙස්ට් තරගයේදී ශ්‍රී ලංකාව විනාශයට පත්කළ ක්‍රිස් ට්‍රෙම්ලට්ගේ උස අඩි 6 යි අඟල් 8 කි. අනෙක් ආරම්භක වේග පන්දු යවන්නා වන ස්ටුවර්ට් බ්‍රෝඩ්ගේ උස අඩි 6 යි අඟල් 6 කි. තුවාල ලබා සිටින ජේම්ස් ඇන්ඩර්සන් වෙනුවට දෙවැනි ටෙස්ට් තරගය සඳහා කැඳවා තිබෙන ස්ටීව් ෆින්ගේ උස අඩි 6 යි අඟල් 7 කි.අද ඇරැඹෙන තරගයේදී අඛණ්ඩ බවුන්සර් පන්දු ප්‍රහාරයකට මුහුණ දීමට ශ්‍රී ලංකාවට සිදුවනු ඇතැයි එංගලන්ත පිලේ ආරම්භක පන්දු යවන ක්‍රීඩක ක්‍රිස් ට්‍රෙම්ලට් අනතුරු අඟවා තිබේ.කෙටි පන්දු හමුවේ ශ්‍රී ලංකා පිතිකරුවන්ගේ අවදානම් ස්වභාවය කාඩිෆ් තරගයේ අවසන් දිනයේ හොඳින් ප්‍රදර්ශනය කරමින් ශ්‍රී ලංකා කණ්ඩායම ලකුණු 82කට දැවී ගියේය. ශ්‍රී ලංකාවේ එම දුර්වලතාවයෙන් ප්‍රයෝජන ගෙන, කෙටි පන්දු පතිත කරමින් පිතිකරුවන් ගොදුරු කර ගැනීමට එංගලන්ත වේග පන්දු යවන්නෝ සැලසුම් කොට ඇතැයි ට්‍රෙම්ලට් යෝධ වේග පන්දු යවන්නා පවසයි.“අපි මෙහි ආවේ පරදින්න නෙවෙයි” ශ්‍රී ලංකා පුහුණුකරු ස්ටුවර්ට් ලෝ කාඩිෆ් හි පළමු ටෙස්ට් තරගයට පෙර ප්‍රකාශ කලේය.“අපේ සිදුවුනේ නොමඟ යාමක් පමණයි” ඔහු එම තරගයෙන් පසුව කියා සිටියේය. ලෝ, හරිද වැරදිද යන්න දෙවැනි ටෙස්ට් තරගයේදී ප්‍රත්‍යක්ෂ වනු ඇත.ශ්‍රී ලංකා කණ්ඩායම අද ඇරැඹෙන තරගය වෙනුවෙන් පිතිකරුවන් හත් දෙනෙක් හා පන්දු යවන්නන් සිවු දෙනෙකු යොදා ගැනීමට ඉඩ තිබේ. අමතරව යොදා ගන්නා පිතිකරුවා ළහිරු තිරිමාන්න හෝ දිනේෂ් චන්දිමාල් වීමට ඉඩ තිබේ.දිල්හාර ප්‍රනාන්දු හා චානක වෙලගෙදර යන වේග පන්දු යවන්නෝ අද තරග බිමට පිවිසෙනු ඇතැයි අපේක්ෂිතය.අන්ත පරාජයක් අත්වූ කාඩිෆ් තරගයේ අවසාන දිනයේ ශ්‍රී ලංකා පිතිකරණයේ දිස්වූයේ ඉතාමත් පහත් තත්ත්වයකි. පිතිකරුවන්ගේ අවධානය වෙනතක යොමුව තිබිණි. අධිෂ්ඨානයක් හෝ ධෛර්යයක් ඔවුන්ගෙන් විද්‍යාමාන නොවිණි.මේ දුර්වලතාවයන් නිවැරදි කරගෙන ක්‍රීඩාව ගැන පමණක් ම අවධානය යොමුකර ගෙන ශ්‍රී ලංකා කණ්ඩායම අද තරග බිමට පිවිසියොත් කාඩිෆ් හි ලත් අවමානයෙන් ගොඩ ඒමට ඔවුනට හැකියාව ලැබෙනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>03</day>
    </date>
    <link>http://www.dinamina.lk/2011/06/03/_art.asp?fn=s1106032</link>
    <topic>බ්ලැටර් සිවුවැනි වරටත් ලෝක පාපන්දු මුල්පුටුවට</topic>
    <author>සූරිච් (ඒ.එෆ්.පී)</author>
    <content>අල්ලස් චෝදනා මධ්‍යයේ වූවද යළි ජාත්‍යන්තර පාපන්දු සම්මේලනයේ සභාපතිධූරය අත්කර ගැනීමට හිටපු සභාපති සෙප් බ්ලැටර් සමත්විය.බ්ලැටර් සමඟ සභාපතිධූරයට තරග කිරීමට මීට පෙර ආසියානු පාපන්දු සංගමයේ ප්‍රධානි කටාර් රාජ්‍යයේ මොහොමඩ් බින් හම්මාම් තීරණය කර තිබූ අතර ඔහු සංගම් සාමාජිකයන්ට මුදල් පිරවූ කවර පිරිනමා ඔවුන්ගේ ඡන්ද මිළ දී ගැනීමට උත්සාහ කළ බවට චෝදනා එල්ලවීමෙන් පසු නාමයෝජනාව ඉල්ලා අස්කර ගත්තේය. 2018 සහ 2022 වසරවල පැවැත්වීමට නියමිත පාපන්දු ලෝක කුසලාන තරගාවලි සඳහා සත්කාරකත්වය ලබාගැනීමට ලංසු තැබීමේදී අල්ලස් ලබාගෙන රුසියාවට සහ කටාර් රාජ්‍යයට සත්කාරකත්වය පිරිනැමූ බවට බ්ලැටර්ට ද චෝදනා එල්ලවී තිබිණි.කෙසේවූවත් අවසානයේ ජාත්‍යන්තර පාපන්දු සම්මේලනයේ සාමාජික ඡන්ද 203 අතරින් ඡන්ද 186ක් දිනා ගැනීමට සමත්වූ 75 හැවිරිදි බ්ලැටර් ඉදිරි වසර 4ක කාලයක් සඳහා යළි තේරී පත්විය.‘නිවැරදි සහ විනිවිද පෙනෙන ජලයට අපි ජාත්‍යන්තර පාපන්දු සම්මේලනය නැමැති නෞකාව දියත් කරමු’ ජයග්‍රහණයෙන් අනතුරුව බ්ලැටර් පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>03</day>
    </date>
    <link>http://www.dinamina.lk/2011/06/03/_art.asp?fn=s1106033</link>
    <topic>සහන් එංගලන්තයේදී දස්කම් දක්වයි</topic>
    <author/>
    <content>යොවුන් ක්‍රිකට් ක්‍රීඩක සහන් විජේරත්න මෙවරද එංගලන්තයේ මෙන්චස්ටර් හි කෙයිස්ටෝර් ක්‍රිකට් ක්‍රීඩා සමාජය නියෝජනය කරන අතර සහන් සහභාගී වූ මුල් තරගවලදී සුපිරි දක්ෂතා දැක්වීමට සමත් විය. පළමු තරගයේදී පිත්තෙන් දස්කම් දැක්වූ සහන් ලකුණු 92 ක් ලබා ගැනීමට සමත් වූ අතර දෙවැනි තරගයේදී නොදැවී ලකුණු 84 සහ පන්දු යැවීමේදී ලකුණු 35කට කඩුලු 4ක් ලබා ගැනීමට සමත් වී ඇත.පසුගිය වසරේදී කේයිස්ටෝර් ක්‍රීඩා සමාජය නියෝජනය කළ සහන් එහිදී ශතක 2ක් සහ අර්ධ ශතක 12ක් රැස් කිරීමට සමත් විය. වැඩිම ලකුණු ප්‍රමාණය වූයේ නොදැවී ලකුණු 146ක් ලබා ගැනීමය. පන්දු යැවීමේදී සුවිශේෂී දස්කම් දක්වා ඇති සහන් හොඳම පන්දු යැවීම වී ඇත්තේ ලකුණු 33කට කඩුලු 5ක් ලබා ගැනීමය.මෙවර ශ්‍රී ලංකාවේ පැවැති ප්‍රිමියර් එක්දින තරග මාලාවේදී (ඒ කොටසේ) බදුරලිය ක්‍රීඩා සමාජය නියෝජනය කළ සහන් පිතිකරුවකු ලෙසත් පන්දු යවන්නෙකු ලෙසත් දස්කම් දැක්වීමට සමත්විය. ඔහුගේ වැඩිම ලකුණු වූයේ ලංකන් සී සී සමාජයට එරෙහිව ලකුණු 91ක් ලබා ගැනීමය. පන්දු යැවීමේදී එන්. සී. සී. ක්‍රීඩා සමාජයට එරෙහිව ලකුණු 33කට කඩුලු 2ක් ලබා ගැනීමට සමත් විය. තවද ප්‍රිමියර් ලීග් තරග මාලාවේදී ද රාගම ක්‍රීඩා සමාජයට සහ සරසන්ස් ක්‍රීඩා සමාජයට එරෙහිව අර්ධ ශතක ලබා ගැනීමට සමත්විය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>03</day>
    </date>
    <link>http://www.dinamina.lk/2011/06/03/_art.asp?fn=s1106034</link>
    <topic>බාසිලෝනා පිලට හෑන්ඩ්බෝල් සූරතාවක්</topic>
    <author/>
    <content>රිනෝවැලියා ක්ලෞඩඩ් රියල් කණ්ඩායම ලකුණු 27 – 24 ක් ලෙස පරාජයට පත් කළ එෆ්.සී.බාසිලෝනා කණ්ඩායම ඊ.එම්.එෆ්. හෑන්ඩ්බෝල් සූරතාව දිනා ගැනීමට සමත්විය.ජර්මනියේ පැවැති මේ සූරතාවලියේ සිය විශිෂ්ටතම ප්‍රතිවාදී පිල වන රිනෝවැලියා පිලට අවසන් තරගයේ ආරම්භයේ සිටම දැඩි තරගකාරිත්වයක් ලබාදීමට බාසිලෝනා ක්‍රීඩකයන් සමත්වූහ.බාසිලෝනා පිලේ දැල් රකින්නා වන බොස්නියානු ජාතික ක්‍රීඩකයා දවසේ තරුව බවට පත්වෙමින් අතිවිශිෂ්ට ලෙස දැල ආරක්ෂා කර ගැනීමට සෑම අවස්ථාවකදීම සමත්විය.රිනොවැලියා පිලේ ප්‍රබල ඉදිරි ආරක්ෂක පෙළ බිඳ දමමින් ලකුණු රැස් කිරීම අභියෝගයක් වූවද බාසිලෝනා ක්‍රීඩකයන්ගේ කණ්ඩායම් හැඟීමෙන් සටන්කාමී මානසිකත්වය සූරතාව දිනා ගැනීමේ මාවත විවර කළේය.හෑන්ඩ්බෝල් ක්‍රීඩාව ජාත්‍යන්තර ඔලිම්පික් කමිටුව අනුමත කළ ක්‍රීඩාවක් වන අතර එය ලොව පුරා වේගයෙන් ව්‍යාප්ත වෙමින් පැවැතීම විශේෂත්වයකි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>03</day>
    </date>
    <link>http://www.dinamina.lk/2011/06/03/_art.asp?fn=s1106035</link>
    <topic>ක්‍රිකට් වංචා සෙවීමට ඉන්දියාවේ පොලිස් ලොක්කෙක්</topic>
    <author>ලන්ඩනය (ඒ.එෆ්.පී)</author>
    <content>අල්ලස් දූෂණ වංචා පරික්ෂණ සම්බන්ධ අත්දැකීම් බහුල ඉන්දියාවේ හිටපු පොලිස් නිලධාරියකු ජාත්‍යන්තර ක්‍රිකට් කවුන්සිලයේ අල්ලස් දූෂණ වංචා විරෝධි ආරක්ෂක ඒකකයේ ප්‍රධානියා ලෙස පත්කළ බව අයි.සී.සී ය නිවේදනය කළේය.ඉන්දීය පොලිස් සේවයේ වසර 30ක අත්දැකීම් හිමි 55 හැවිරිදි යෝගේන්ද්‍ර පාල් සිං මෙසේ දූෂණ වංචා විරෝධි ආරක්ෂක ඒකකයේ ප්‍රධානියා ලෙස පත් කරනු ලැබුවේ 2007 වසරේ සිට එහි ප්‍රධානියා ලෙස කටයුතු කළ රවී සවානි විශ්‍රාම ගැනීමේ හේතුවෙනි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>03</day>
    </date>
    <link>http://www.dinamina.lk/2011/06/03/_art.asp?fn=s1106036</link>
    <topic>ශ්‍රේණිගත කිරීමේ පහළින් සිටිස්කොට්ලන්තයට තරගාවලියේ ජය</topic>
    <author>පි‍්‍රන්ස් ගුණසේකර</author>
    <content>ලෝක නෙට්බෝල් ශ්‍රේණිගත කිරීමේදී ශ්‍රී ලංකාවට වඩා පහළින් සිටින ස්කොට්ලන්තය සමග පැවැති දෙවැනි තරගයෙන්ද ශ්‍රී ලංකාවට ලකුණු 69 - 42 ක පරාජයක් අත්ව තිබේ.ශ්‍රී ලංකාව පළමු තරගයේදී ලකුණු 77 - 42 කින් පරාජය වූ බැවින් තරග තුනකින් සමන්විත නෙට්බෝල් ටෙස්ට් තරගාවලිය 2 - 0 ක් ලෙස පරාජයට පත්විය.ලබන මාසයේ සිංගප්පූරුවේදී පැවැත්වෙන ලෝක නෙට්බෝල් තරගාවලියට පෙරහුරුවක් ලබා ගැනීමට යැයි පවසමින් ශ්‍රී ලංකා නෙට්බෝල් පිල ස්කොට්ලන්තයේ සංචාරයක නිරත වුණි.පෙරහුරු තරග ශ්‍රේණිගත කිරීම්වල පසුපසින් සිටින කණ්ඩායමක් සමග පැවැත්වීම පිළිබඳ නොයෙක් විවේචන එල්ල වෙද්දී ශ්‍රී ලංකා පිල මේ සංචාරයේ නිරත වීම විශේෂත්වයක් විය.දෙවැනි තරගය ඇලිස්ටෙයාර් මැක්කොයිස්ට් ක්‍රීඩා සංකීර්ණයේදී පැවැති අතර මීළඟ අවසන් තරගය ශ්‍රී ලංකා වේලාවෙන් ඊයේ මධ්‍යම රාත්‍රිය වනවිට ග්ලාස්ගෝව්හිදී පැවැත්වීමට නියමිතව තිබුණි.ස්කොට්ලන්තය ශ්‍රේණිගත කිරීමේ ඉහළින් සිටි 1995 දී (9 වැනි ස්ථානය ) ශ්‍රී ලංකාව වෙතින් පරාජයට පත් වූ කණ්ඩායමකි. එවිට ශ්‍රී ලංකා ලෝක ශ්‍රේණිගත කිරීම අනුව 15 වැනි ස්ථානයේ පසුවිය.  .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>03</day>
    </date>
    <link>http://www.dinamina.lk/2011/06/03/_art.asp?fn=s1106037</link>
    <topic>අන්තර් සමාජ රගර් අද සිට</topic>
    <author>ෆවුස් මොහොමඩ්</author>
    <content>ශ්‍රී ලංකා රගර් සංගමය විසින් සංවිධානය කරනු ලබන අන්තර් සමාජ ‘ඒ’ කොටස සඳහා වන කැල්ටෙක්ස් ලීග් තරගාවලිය අද (3) ඇරඹේ.තරගාවලිය ආරම්භ කරමින් සී. එච්. ඇන්ඩ් එෆ්. සී හා සී. ආර්. ඇන්ඩ් එෆ්. සී. අතර තරගය අද මෙට්ලන්ඩ් පෙදෙසේ පැවැත්වෙන අතර ගුවන් හමුදාව හා පොලීසිය අතර තරගය කටුනායක ගුවන් හමුදා කඳවුරු පිටියේදී පැවැත්වේ.මහනුවර ක්‍රීඩා සමාජය, සී. ආර්. ඇන්ඩ් එෆ්. සී, නාවික, ගුවන්, පොලීසිය, යුද, සී. එච්. ඇන්ඩ් එෆ්. සී. සහ හැව්ලොක්ස් කණ්ඩායම් තරග වදින මේ සූරතාවලියේ ලීග් තරගයට තරග 28ක් ඇතුළත්ය.තරගාවලියේ වැඩිම ප්‍රසාද ලකුණු හිමිකර ගන්නා කණ්ඩායම් 4 කුසලානය සඳහා දෙවැනි වටයේදී තරග වදින අතර සෙසු කණ්ඩායම් 4 පළිහ සූරතාව සඳහා දෙවැනි වටයේදී තරග වැදීමට නියමිතය.පසුගිය වසරේ ප්‍රසාද ලකුණු සටහනේ පසුවූ අවසන් කණ්ඩායම් 4 සඳහා මේ වසරේදී විදේශීය ක්‍රීඩකයන් ඇතුළත් කර ගැනීමට අවස්ථාව ලැබීමේ හේතුවෙන් මෙවර තරගාවලිය දැඩි උණුසුම්කාරි මුහුණුවරක් ගනු නියතය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>03</day>
    </date>
    <link>http://www.dinamina.lk/2011/06/03/_art.asp?fn=s1106038</link>
    <topic>ලංකා ලයන්ස් මලල ක්‍රීඩා හෙට</topic>
    <author/>
    <content>ලංකා ලයන්ස් ක්‍රීඩා සමාජය මෙහෙයවන 13 වන ජ්‍යෙෂ්ඨ සහ 12 වන කනිෂ්ඨ මලල ක්‍රීඩා සූරතා තරගය මේ මස 4 හා 5 යන දිනයන්හිදී දියගම මහින්ද රාජපක්ෂ ජාත්‍යන්තර ක්‍රීඩා සංකීර්ණයේදී පවත්වනු ලැබේ. තරගය දින දෙකෙහිම පෙ.ව. 8.00 ට ආරම්භ වේ.වයස අවුරුදු 12 න් පහළ, 14 න් පහළ, 16 න් පහළ, 20 න් පහළ බාලක බාලිකාවන් සහ විවෘත පිරිමි සහ කාන්තා වශයෙන් මේ සූරතා කාණ්ඩ වෙන්කොට ඇත. වයස් සීමා තරගයන් සඳහා උපන් දිනය දෙසැම්බර් මස 31 වන දිනට අදාළ වේ. තරගයේ සෑම වයස් කාණ්ඩයකම සූරතාව දිනා ගන්නා ක්‍රීඩක ක්‍රීඩිකාවන් විදේශ තරගයන්ට සහභාගී කරවීමට ලංකා ලයන්ස් ක්‍රීඩා සමාජය බලාපොරොත්තු වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>03</day>
    </date>
    <link>http://www.dinamina.lk/2011/06/03/_art.asp?fn=s1106039</link>
    <topic>ජනසතු සේවා කැරම් 7දා සිට</topic>
    <author/>
    <content>ජනසතු සේවා කැරම් සංගමය සංවිධානය කරන ආධුනික කැරම් සූරතාවලිය මේ මස 7, 8, 9 සහ 14, 16 දිනවල කොළඹ 7 රීඩ් මාවතේ ශ්‍රී ලංකා කැරම් සම්මේලන මූලස්ථානයේදී පැවැත්වේ.දිවයිනේ ජනසතු සේවා ආයතන 22 කට අයත් ක්‍රීඩක ක්‍රීඩිකාවන් 180ක් පමණ මෙවර තරගාවලියට සහභාගි වන අතර පිරිමි කේවල, පිරිමි යුගල, කාන්තා කේවල සහ කාන්තා යුගල වශයෙන් තරග ඉසව් 4 කින් සමන්විතව තරගාවලිය පැවැත්වේ. තරගාවලිය සඳහා අයදුම්පත් එවා ඇති ජනසතු සේවා ආයතන, සංස්ථා, ව්‍යවස්ථාපිත මණ්ඩල හා රාජ්‍ය බැංකුවල ක්‍රීඩා සමාජ ලේකම්වරුන් වෙත මේ තරගාවලියේ කාලසටහන් යවා ඇති අතර නොලද යම් ආයතනයක් වේ නම් 0718204770 දුරකථන අංකයෙන් විමසිය හැක..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>03</day>
    </date>
    <link>http://www.dinamina.lk/2011/06/03/_art.asp?fn=s11060310</link>
    <topic>ඒකාබද්ධ පාසල් රගර් ගැටුම 16දා</topic>
    <author>ෆවුස් මොහොමඩ්</author>
    <content>කොළඹ ඒකාබද්ධ පාසල් රගර් කණ්ඩායම සහ මහනුවර ඒකාබද්ධ පාසල් රගර් කණ්ඩායම අතර පැවැත්වෙන මහා රගර් තරගය මේ මස 16 වැනිදා සී. ආර්. ඇන්ඩ් එෆ්. සී. පිටියේදී පැවැත්වේ. Thepapare.com  ක්‍රීඩා වෙබ් අඩවිය විසින් ශ්‍රී ලංකා රගර් සංගමය සමග එක්ව දෙවැනි වරටත් සංවිධානය කරනු ලබන මේ තරගය හොංකොංහි පැවැත්වීමට නියමිත ආසියානු කනිෂ්ඨ රගර් සූරතාවලිය සඳහා සහභාගිවන ශ්‍රී ලංකා පිල තෝරා ගැනීමේ අවසන් තේරීම් තරගය ලෙස සැලකේ. ආසියානු කනිෂ්ඨ රගර් තරගාවලිය සඳහා සහභාගි වන ශ්‍රී ලංකා කණ්ඩායමේ අවසන් පුහුණු සැසිය 12දා ආරම්භ වීමට නියමිතය.කොළඹ – මහනුවර ඒකාබද්ධ පාසල් රගර් තරගයේදී තරගයේ වීරයාට සහ වඩාත් ජනප්‍රියතම ක්‍රීඩකයාට සම්මාන පිරිනැමීමට නියමිත අතර ආසියානු කනිෂ්ඨ රගර් සූරතාවලිය සඳහා වන ශ්‍රී ලංකා සංචිතයට අනුග්‍රහය දක්වන සිංගර් ශ්‍රී ලංකා ආයතනය මේ තරගයේදී ද ප්‍රධාන අනුග්‍රාහක ලෙස කටයුතු කරනු ලබයි.පසුගිය වසරේදී ප්‍රථම වරට පැවැති මේ තරගයේ සාර්ථකත්වය දෙවැනි වරටත් එය සංවිධානය කිරීමට විශාල ශක්තියක් වූ බව කොළඹ – මහනුවර ඒකාබද්ධ පාසල් රගර් ගැටුම පිළිබඳ පසුගියදා පැවැති මාධ්‍ය හමුවේදී Thepapare.comවෙබ් අඩවියේ කලමනාකාර අධ්‍යක්ෂ අසිත් ද සිල්වා මහතා පැවැසීය.ශ්‍රී ලංකා රගර් සංගමයේ ලේකම් ලසිත ගුණරත්න මහතා ද මාධ්‍ය හමුවට එක්විය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>03</day>
    </date>
    <link>http://www.dinamina.lk/2011/06/03/_art.asp?fn=f1106031</link>
    <topic>ත්‍රස්තවාදය විනාශ කිරීමේඅපේ උපායමාර්ග අභීත නායකත්වය යි ,නිර්භීත හමුදාවයි</topic>
    <author>සටහන භක්ති ධර්මප්‍රිය මෙන්ඩිස්</author>
    <content>ත්‍රස්තවාදය පරාජය කිරීම පිළිබඳ ශ්‍රී ලංකාවේ අත්දැකීම් හා උපායමාර්ග සම්බන්ධයෙන් අන්තර්ජාතික සම්මන්ත්‍රණයක් කොළඹ ගලදාරී හෝටලයේ දී පසුගිය දා පැවැත්විණි. රටවල් හතළිස් හතක නියෝජිතයන්ගෙන් සමන්විත වූ මේ සම්මන්ත්‍රණයේ දී ශ්‍රී ලංකාවේ ආරක්ෂක කටයුතු පිළිබඳ ලේකම් ගෝඨාභය රාජපක්ෂ මහතා පැවැත් වූ දේශනය කාගේත් අවධානයට ලක් විණි. එම දේශනය ඇසුරින් මේ ලිපිය සැකැසිණි.අභ්‍යන්තරික හා අන්තර්ජාතික ත්‍රස්තවාදය හේතුවෙන් ලෝකයේ බොහෝ රටවලට මුහුණදීමට සිදුව ඇති අර්බුද හමුවේ ත්‍රස්තවාදී උපක්‍රම මැඩලීම, මානුෂික ආධාර සැපයීම හා දේශපාලන හා අන්තර්ජාතික සාධක සමඟ කටයුතු කිරීම ආදිය සම්බන්ධයෙන් ශ්‍රී ලාංකේය අත්දැකීම් බෙදාහදා ගැනීම බෙහෙවින් වැදගත් වනු ඇතැයි අපි විශ්වාස කරමු. අන්තර්ජාතික ත්‍රස්තවාදය පරාජය කිරීමෙහිලා අන්තර්ජාතික ප්‍රජාවට අයත් අපේ මිතුරන්ට මේ පාඩම් බෙහෙවින් වැදගත් වනු ඇත යන්න අපේ අපේක්‍ෂාවයි.ත්‍රස්තවාදයේ ආරම්භයත්‍රස්තවාදය පිළිබඳ ශ්‍රී ලංකා අත්දැකීම් ඇරැඹෙන්නේ 1970 ගණන්වලදීය. මහින්ද රාජපක්‍ෂ ජනාධිපතිතුමා 2005 දෙසැම්බරයේ ජනාධිපතිධුරයේ වැඩ බාරගන්නාවිට මෙරට ත්‍රස්ත ක්‍රියාවලිය වසර 30කට ආසන්න කාලයක් ඔස්සේ ඇදී ගොස් තිබිණ. පූර්ව ජනාධිපතිවරුන් සිවුදෙනකු හා විවිධ දේශපාලන පක්ෂවලින් සමන්විත ආණ්ඩු කීපයක්ම මෙම ත්‍රස්ත අර්බුදය සමඟ පොරබදා තිබුණද ඒවායින් ඵලක් නොවීය.මේ කාලය පුරාම හමුදා මෙහෙයුම්, සාම සාකච්ඡා හා අන්තර්ජාතික මැදිහත්වීම්ද ඇතුළුව විවිධ ප්‍රවේශයන් ක්‍රියාත්මක වී තිබිණ. එහෙත් ඒ කිසිවකින් සාර්ථක ප්‍රතිඵල අත්කර ගත නොහැකි විය.එල්. ටී. ටී. ඊය මේ වන විට සන්නද්ධ පුද්ගලයන් කීපදෙනෙකුගෙන් යුත් කුඩා සංවිධානයක සිට අභිවර්ධිත සටන් හැකියාවක් සහිත සංකීර්ණ හා විශාල ත්‍රස්ත සංවිධානයක් බවට පත්ව තිබිණ.එහි උපරිමයට ළඟාව තිබෙන විට ඔවුන් සතුව 30,000කට වැඩි යුද පුහුණුවලත් භට පිරිසක් නවීන අවි ආයුධ හා උපකරණ විශාල තොගයක් නවීන නාවික හමුදා අංශයක් හා වර්ධනය වන ගුවන් හමුදා අංශයක් ද පැවතිණ. 2005 වන විට රටෙන් 1/4 ක භූමි භාගයක හා රටේ වෙරළ තීරයෙන් 2/3 ක පාලනය ඔවුන් සතුවිය. අන්තර්ජාතික මැදිහත්වීමෙන් ඇතිකරගත් සටන් විරාම ගිවිසුම යටතේද ඔවුන් සිය ප්‍රදේශවල රාජ්‍ය පාලන මායාවක් පවත්වාගෙන යමින් තිබිණ.මේ අනුව එල්. ටී. ටී. ඊ. ය ලොව දරුණුම ත්‍රස්තවාදී සංවිධානයක් විය. එල්. ටී. ටී. ඊ. යේ අපරාධ ලැයිස්තුව බෙහෙවින් දීර්ඝය. මේ කාලයේදී උතුරේ පදිංචිව සිටි සිංහල හා මුස්ලිම් වැසියන් කෲර ලෙස පලවාහරිමින් ඔවුහු වාර්ගික ශුද්ධයක නියැළුනහ. සාමාන්‍ය වැසියන්ට නොගිනිය හැකි තරම් ප්‍රහාර එල්ල කළහ.ඔවුන් අල්ලා ගත් ප්‍රදේශවලට සමීප ගම්මානවලට ඔවුන් පහර දුන්නේ දහස් ගණන් ජනතාව අමු අමුවේ මරාදමමිනි. ලොව පුරා බෞද්ධයන්ගේ මුදුන් මල්කඩක් වන් ශ්‍රී මහා බෝධිය හා දළදා මැදුර වැනි ආගමික ස්ථානයන්ටද ඔවුහු පහර දුන්හ. ඉන් නොනැවති මුස්ලිම් පල්ලි හා ක්‍රිස්තියානි පල්ලිවලදී සමූල ඝාතන සිදු කළහ.තවද ජාතික මර්මස්ථාන වන අන්තර්ජාතික ගුවන් තොටුපොළ, මධ්‍යම බස් නැවතුම්පොළ හා කොළඹ ප්‍රධාන දුම්රිය පොළටද පහරදුන් ඔවුහු මහබැංකුව ලෝක වෙළෙඳ මධ්‍යස්ථානය, තෙල් පිරිපහදුව හා වරාය වැනි ආර්ථික ඉලක්කයන්ටද පහර දුන්හ. දහස් ගණන් සිවිල් වැසියන් ඝාතනය කරමින් ජනාධික ප්‍රදේශවල ඔවුහු නිමක් නැති තරම් පාර්සල් බෝම්බ රිය බෝම්බ ට්‍රක් රථ බෝම්බ හා ක්ලේමෝ බෝම්බ පුපුරුවාලන ලද අතර මරාගෙන මැරෙන බෝම්බ ප්‍රහාර එල්ල කිරීමෙහි කෙළ පැමිණියෝ ඔවුන් අතර වූහ. හිටපු ජනාධිපති පේ‍්‍රමදාස, හිටපු ඉන්දීය අගමැති, ආරක්ෂක ඇමැති, විදේශ ඇමැති, කැබිනට් ඇමැතිවරු කීපදෙනකු දේශපාලන පක්ෂ නායකයන් හා පාර්ලිමේන්තු මංත්‍රීන් ගණනාවක් ඝාතනය කරමින් ඔවුහු දේශපාලන ක්‍ෂේත්‍රයේ දරුණු ඝාතන ව්‍යාපාරයක් ගෙන ගියහ.ආඥාදායක පාලනයඑල්. ටී. ටී. ඊ. යට නතු ප්‍රදේශවල ජන ජීවිතය මීටත් වඩා දරුණු විය. ඔවුහු ජන කොටසක් වෙනුවෙන් සටන් වදින විමුක්තිකාමීන් නොවූහ. ඔවුහු දරුණු ආඥාදායක පාලනයක් ගෙනගිය රුදුරු ත්‍රස්තවාදීන් කණ්ඩායමක් වූහ. කිසිදු විපක්ෂ කණ්ඩායමක් ඔවුහු නොරිස්සූහ. එම ප්‍රදේශවල පැවැති සන්නද්ධ කණ්ඩායම්වල නායකයන් ඝාතනය කළ ඔවුහු ඔවුන්ගේ ක්‍රියා පිළිවෙතට අනුගත නොවූ කණ්ඩායම් අතුගා දැමූහ. මධ්‍යස්ථ ප්‍රජාතන්ත්‍රීය නායකයන් හා ද්‍රවිඩ ජාතික ප්‍රබල බුද්ධිමතුන් පවා ඝාතනය කරමින් ඔවුන්ගේ පාලනයට නතු ප්‍රදේශවල ජනතාව භීතියෙන් වෙලා තැබීමට ඔවුහු සමත් වූහ.කෙසේවෙතත් ශ්‍රී ලංකා රජය මේ ප්‍රදේශවල ජනතාවට විදුලිබලය, ජලය, සනීපාරක්ෂාව හා අධ්‍යාපනය වැනි අවශ්‍ය සේවාවන් සැපයීමට හැකි හැමදෙයක්ම සිදු කළේය. අවාසනාවන්ත ලෙස මෙම සේවාවන් නිසි ලෙස පරිහරණය කිරීමේ ඉඩ ජනතාවට නොලැබිණි. එහි ප්‍රතිඵලයක් ලෙස රටේ සෙසු කොටස් සංවර්ධනය වෙද්දි එල්. ටී. ටී. ඊ. ප්‍රදේශ එක තැන ඇණහිට තිබිණ.එය ආර්ථික ක්‍ෂේත්‍රයේ පමණක් නොව සමාජ - දේශපාලන ක්‍ෂේත්‍රයේද දක්නට හැකි විය. ඔවුන් සතුව පොලිස් බලකායක් අධිකරණ ක්‍රියාවලියක් හා රාජ්‍යයක් සතු වෙනත් අංගයන් පවතින බව ප්‍රකාශවුවද සටන් විරාම ගිවිසුම බලපවත්වද්දී ඒවා ඔවුන්ගේ තුවක්කු බලයට නතු ප්‍රදේශවල වෙනම භූමිභාගයක් විදහා දැක්වීමේ දුර්වල ප්‍රයත්නයක් පමණක් විය.ජනතාව විසින් 2005දී ජනාධිපති ධුරයට මහින්ද රාජපක්‍ෂ මහතා තෝරාගනු ලැබූ අවස්ථාවේ ඔහුගේ මූලික කාර්යභාරය වී තිබුණේ එල්. අ. ටී. ඊ. ෆැසිස්ට්වාදයේ රුදුරු හස්තයෙන් පීඩාවිඳින දසදහස් ගණනක අහිංසක ජනතාව මුදාගැන්මය. ත්‍රස්ත ප්‍රශ්නය සදහටම විසඳා ශ්‍රී ලංකාවට ගෞරවනීය සාමයක් උදාකිරීමට ඔහුට පැහැදිලි ජනවරමක් ලැබී තිබිණ. මේ අනුව සෘජු සාකච්ඡා සඳහා එල්. ටී. ටී. ඊය කැඳවූ ඔහු අත්හිටවුණු සාකච්ඡා යළි ඇරැඹීමට උත්සාහ කළේය.මෙහිදී සිරිත්පරිදි එල්. ටී. ටී. ඊ ය ප්‍රතිචාර දැක්වූයේ ඔවුන්ගේ කුපිතකිරීම් ක්‍රියාවලිය වේගවත් කිරීමෙනි. ඒ වන විට පැවැති සටන් විරාම ගිවිසුම ඔවුහු දරුණු ලෙස උල්ලංඝනය කළහ.මාවිල්ආරු ප්‍රශ්නයරජය මේ සියලු කුපිත කිරීම් ඉවසා සිටියද එහි අන්තිම අවස්ථාව උදාවූයේ නැඟෙනහිර ප්‍රදේශයේ මූලික කෘෂිකාර්මික ඇළ මාර්ගයක් වූ මාවිල්ආරු සොරොව්ව එල්. ටී. ටී. ඊ. ය විසින් වසා දැමීමෙන් පසුවය. මේ අමානුෂික ක්‍රියාවෙන් කෘෂිබිම් අක්කර දහස් ගණනකට මෙන්ම පවුල් 5000කට පමණ පානීය ජලය නොමැති වූ අතර මානුෂික ව්‍යසනයක තර්ජනයක් මතුවිය. රජයට මේ තත්ත්වය දරුණු වීමට ඉඩදිය නොහැකි වූයෙන් මාවිල්ආරු සොරොව්ව විවෘත කිරීම සඳහා හමුදා මෙහෙයුමක් දියත් කිරීමට සිදුවිය.2006 මානුෂික මෙහෙයුම අරඹනවිට ත්‍රස්තවාදය අතුගා දැමීමේ ජනාධිපතිතුමාගේ කැපවීම නොසැලෙන්නක් බව හමුදාවට අවබෝධ වී තිබිණ. මානුෂික මෙහෙයුමේදී ඔහු ක්‍රියාකළ ආකාරය හා සිදුකළ ප්‍රකාශයන් මගින් හමුදාවට පමණක් නොව රටේ සමස්ත ජනතාවටම ඒ බව නිසැකවම තහවුරු වී තිබිණ. ආරම්භයේ සිට අවසානය දක්වාම ඔහුගේ තීරණයෙහි වෙනසක් නොවීය.ජනාධිපතිතුමා කෙරෙන් පළ වූ නායකත්වයේ කැපවීම ද බෙහෙවින් වැදගත් විය.මානුෂික මෙහෙයුම පැවැති වසර 3 1/2 තුළ සතිපතා පවත්වන ආරක්ෂක මණ්ඩල රැස්වීම්වලට ජනාධිපතිවරයා අනිවාර්යයෙන් ම සහභාගි විය. එසේ සහභාගි වෙමින් පසුගිය සතියේ සිදුවූ දේ මෙන්ම ඉදිරි සතියේ සැලසුම් ගැනද සාකච්ඡා කළේය. පවතින තත්ත්වය පිළිබඳ නිරතුරුව විමසිල්ලෙන් පසුවෙමින් සේනාධිනායකයා ලෙස ඔහු බරපතළ වගකීමක් ඉටු කළේය. සියලු මෙහෙයුම්වල ප්‍රගතිය පිළිබඳ පූර්ණ දැනීමක් ඔහුට තිබිණ. යුද මෙහෙයුමකදී සිදුවිය හැකි පරිද්දෙන් පසුබැසීම් ඇතිවූ අවස්ථාවල ඒවා තාවකාලික බව ඔහු වටහා ගෙන සිටියේය.මෙහෙයුමේදී හමුදාවට සිදුවන හානි වැඩිවීම හා නැඟෙන අන්තර් ජාතික විවේචන හමුවේ ඒවා කෙතරම් අසත්‍ය වුවත් නොසැලී සිට සියලු පීඩනයන් දරා ගැන්මට ජනාධිපතිවරයා සමත්විය. සේනාධිනායකයා ලෙස ඔහු කෙරේ පැවැති නිශ්චිත ස්ථාවරය මෙහෙයුම අඛණ්ඩව සිදුකිරීම සඳහා අවශ්‍ය විශ්වාසය හා ධෛර්ය හමුදාවට ලබා දුනි.ඔහු අවසන් ඉලක්කයෙන් කිසිසේත් බැහැර වූයේ නැත.අර්බුදකාරී අවස්ථාවන්හිදී ජනාධිපතිවරයා වහා ක්‍රියාත්මක වෙමින් ප්‍රතිචාර දැක්වීය. එල්. ටී. ටී. ඊ. ක්ලේමෝ බස් බෝම්බයකින් කැබතිගොල්ලෑවේ අහිංසක මිනිසුන් 70ක් පමණ ඝාතනය වූ අවස්ථාවේ එම ගම්මානය එල්. ටී. ටී. ඊ. බල ප්‍රදේශයට සමීප වුවද ජනාධිපතිවරයා වහා එහි ගියේය. නොසන්සුන් වාතාවරණයක් පැවතියද ඔහු වේදනාවට පත්වූවන් මෙන්ම සෙසු ජනතාව සමඟද කතාබහ කළේය. ඒ සමඟම තවදුරටත් එවන් එල්. ටී. ටී. ඊ. අපරාධ සිදුවීම වලකනු පිණිස එවන් තර්ජිත ගම්මානවල ආරක්ෂාව ශක්තිමත් කරන ලෙස ප්‍රාදේශීය හමුදා නායකයනට වහා උපදෙස් දුන්නේය.අභීත නායකත්වයරාත්‍රියේ කොළඹ සිවිල් ජනතාවට හා මර්මස්තානයන් වෙත තර්ජනයක් එල්ලකළ එල්. ටී. ටී. ඊ. යේ සැහැල්ලු ගුවන් යානා පද්ධතිය, ඔවුන් අභිවර්ධනය කරද්දී එම තර්ජනයට මුහුණදීම සඳහා කටුනායක ගුවන් හමුදා කඳවුරේ ඉදිකළ ගුවන් ආරක්ෂණ පද්ධතියේ පෙරහුරු පුහුණුවීම් ජනාධිපතිවරයා පුද්ගලිකව ම නිරීක්ෂණය කළේය. මේ දුෂ්කර කාලපරිච්ඡේදයේදී එවන් උදාහරණවලින් පිළිබිඹු කෙරුණු නායකත්වය හා එහි කැපවීම සමස්ත රටේම විශ්වාසය තහවුරුවීමට ඉවහල් විය.මෙම ලිපියේ ඉතිරි කොටස හෙට පත්‍රයේ පළ වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>03</day>
    </date>
    <link>http://www.dinamina.lk/2011/06/03/_art.asp?fn=f1106032</link>
    <topic/>
    <author>සංවාදය චතුරිකා ගමගේ</author>
    <content>පුවත්පත් කලාවේදියෙකු ලෙස ජීවිතය ඇරඹූ ජයප්‍රකාශ් සිවගුරුනාදන් බොහෝ දෙනා අතර වඩාත් ජනපි‍්‍රය වූයේ “නෝනාවරුනේ මහත්වරුනේ”, “දාමිණී”, “කතුර” වැනි ප්‍රහසන නාට්‍ය හරහාය. ටෙලිනාට්‍ය සහ විචිත්‍රාංග අධ්‍යක්‍ෂණය තුළින් සිය දක්ෂතාවයන් හැකියාවන් පෙන්වූ ඔහු අද චිත්‍රපට අධ්‍යක්‍ෂණයටද යොමු වී තිබේ. “කිං හන්තර්” ඔහුගේ කුළුදුල් සිනමා නිර්මාණයයි. මේ පිළිසඳර වෙන්වන්නේ ඒ වෙනුවෙනි.* පුවත්පත් කලාවේදියෙකු, ඡායාරූප ශිල්පියෙකු, ටෙලිනාට්‍ය අධ්‍යක්‍ෂකවරයකු වැනි විවිධ භූමිකා නිරූපණය කළ ඔබ අද ජනතාව අතරට එන්නේ චිත්‍රපට අධ්‍යක්‍ෂකවරයකු ලෙසයි. ඒ පිළිබඳ කතා කළොත්?ඔව්, මම 1981 දී උපාලි පුවත්පත් ආයතනයට සම්බන්ධ වෙලා විශේෂාංග ලේඛකයෙකු හා පුවත්පත් ඡායාරූප ශිල්පියෙකු ලෙස කටයුතු කළා. ඒ වගේම ජයන්ත චන්ද්‍රසිරි මහතාගේ “නවලිය සිනමා අතිරේකය” හරහා සිනමා විශේෂාංග ලේඛකයෙකු හා ඡායාරූප ශිල්පියෙකු ලෙස කටයුතු කරන්නත් මට අවස්ථාව ලැබුණා. මීට අමතරව පේ‍්‍රම් දිසානායක කර්තෘත්වය දැරූ “විචිත්‍ර” හා “කලා” පුවත්පත්වලත් කටයුතු කිරීම නිසා ඒ කාලයේ සිටම සිනමාවට මගේ විශේෂ ඇල්මක් තිබුණා. චිත්‍රපටයක් අධ්‍යක්‍ෂණය දක්වා මා රැගෙන ආවේ එදා සිට සිනමාවට මගේ තිබූ කැමැත්ත නිසයි.* ටෙලිනාට්‍ය කලාව හරහා ඔබේ ජීවිතය වෙනස් පැතිකඩකට යොමුවෙනවා. ඒ පිළිබඳ ඔබේ හැඟීම කුමක්ද?මගේ සිනමා හා රූපවාහිනී ජීවිතය ඇරඹුණේ ප්‍රසන්න විතානගේ ගේ “සිසිල ගිනි ගනී” සිනමා පටයේ නිලේන්ද්‍ර දේශපි‍්‍රය මහතා යටතේ දෙවන සහාය අධ්‍යක්‍ෂකවරයකු ලෙස කටයුතු කිරීමෙනුයි. පස්සේ කාලෙකදී මම මගේ සිනමාවේ ගුරුවරයාණන් වූ නිලේන්ද්‍ර දේශපි‍්‍රය මහතාගේ මගපෙන්වීම යටතේ සිරස TV ආයතනයට සම්බන්ධ වුණා. එහිදී මම “නෝනාවරුනේ මහත්වරුනේ”, “දාමිණී”, “කතුර”, “අහන්න ආසයි ගයන්න”, “නිදි කුමාරි” වැනි ටෙලිනාට්‍ය සහ විචිත්‍රාංග අධ්‍යක්‍ෂණය කළා. ඒ කාලයේදී මට සිරස TV  ආයතනයේ කළමනාකරු (දේශීය වැඩසටහන්) තනතුරත් ලැබුණා. මේ කාලය තුළදී මම අධ්‍යක්‍ෂණය කළ ප්‍රහසන නාට්‍යයට පේ‍්‍රක්ෂකයන් අතර වඩාත් ජනපි‍්‍රය වුණා.* ඔබ වැඩි වශයෙන් ප්‍රහසන නාට්‍ය කලාවට යොමුවන්නේ ඒ නිසාද?ප්‍රහසන නාට්‍ය සඳහා හොඳ ප්‍රතිචාර ලැබුණු නිසා මම රවීන්ද්‍ර ගුරුගේ යටතේ “ද වීඩියෝ ටීම්” ආයතනයට සම්බන්ධ වෙලා “එතුමා, මෙතුමා, මැති නැතිදා, ආතබූත, බිමකරණම්, ෂෝට්කට් වැනි ටෙලිනාට්‍ය ගණනාවක් අධ්‍යක්‍ෂණය කළා. “ද වීඩියෝ ටීම්” ආයතනයේදී මම ප්‍රමුඛ පෙළේ රූපවාහිනී වෙළඳ දැන්වීම් මෙන්ම විවිධ වාර්තා වැඩසටහන් සඳහාත් නිර්මාණශීලී දායකත්වය ලබාදුන්නා. මම අළුපාට හීන, කප් සුවහස් කල්, පිය සෙනෙහස වැනි නාට්‍ය වගේම ස්වර්ණවාහිනියේ විකාශනය වන ඇන්ඩ් කොම්පැනි දේශපාලන ප්‍රහසනයන් අධ්‍යක්‍ෂණය කරනවා.* “කිං හන්තර්” ඔබගේ කුළුදුල් සිනමා නිර්මාණයට පසුබිම සැකසුනේ කොහොමද?කාලයක් තිස්සේ සිනමා නිර්මාණයක් කිරීමට මගේ තිබුණු ආසාවත් තිස්ස අබේසේකර, ප්‍රසන්න විතානගේ, පරාක්‍රම නිරිඇල්ල, ගාමිණී ෆොන්සේකා, ජයන්ත චන්ද්‍රසිරි වැනි ප්‍රවීණ අධ්‍යක්‍ෂකවරුන්ගේ නිර්මාණයන් සඳහා ප්‍රධාන සහාය අධ්‍යක්‍ෂක හා දෙවන සහය අධ්‍යක්‍ෂ ලෙස කටයුතු කිරීමෙන් ලබාගත් දැනුම සහ අත්දැකීම් මගේ නිර්මාණ කාර්යයට විශාල පිටිවහලක් වුණා.* “කිං හන්තර්” සිනමා පටය ගොඩනැගුණේ කුමන තේමාවක් යටතේද?මෙය දේශපාලන ප්‍රහසනයක්. මීට වසර තුන්සියයකට පමණ පෙර ජීවත්වූ රජකෙනෙකු ආශ්‍රයෙන් ගොඩනැඟුණු අතිශයින්ම විනෝදාත්මක කතා තේමාවක් මේ චිත්‍රපටයට ඇතුළත් වෙනවා. මේ චිත්‍රපටියේ ආරම්භයේ සිට අවසානය තෙක්ම විවිධ සමාජ දෝෂ දැඩි හාස්‍යයට ලක්කර තිබෙනවා. නමුත් මේ විනෝදාත්මක සිද්ධි එකතුව කෙළවර වන්නේ සිනමාවට සියුම් සංවේගයක්ද එක්කරමින්. මෙය පවුලේ සැමට එකට සිට නැරඹිය හැකි විනෝදාත්මක චිත්‍රපටියක්.* මේ නිර්මාණයට දායක වූ ශිල්පීන් පිළිබඳ සඳහනක් කළොත්?මේ චිත්‍රපටියේ පිටපත ලිවීමේ පුවත්පත් කලාවේදියෙකු වන මහේෂ් රත්සර මද්දුමආරච්චි. මෙහි නිෂ්පාදක ලෙස කටයුතු කළේ ධම්මික සිරිවර්ධනයි. ඔහු මේ වනවිට ටෙලිනාට්‍ය විස්සකට අධික ප්‍රමාණයක් නිෂ්පාදනය කර තිබෙනවා. ‘කිං හන්තර්’ චිත්‍රපටිය ඔහු නිෂ්පාදනය කළ තෙවැනි චිත්‍රපටයයි. විජය නන්දසිරි, අනර්කලී ආකර්ෂා, මහේන්ද්‍ර පෙරේරා මෙහි ප්‍රධාන චරිත නිරූපණය කරනවා. ගී තනු නිර්මාණය සිදුවුණේ මහේෂ් දෙනිපිටිය සහ ජනනාත් වරකාගොඩ යන ශිල්පීන් අතින්. නන්දන වික්‍රමගේ, කැළුම් ශ්‍රී මාල්, බන්දුල නානායක්කාරවසම් යන අය ගී පද රචනයෙන් සහ උරේෂා රවිහාරී, ජයනාත් වරකාගොඩ, සුනිල් පෙරේරා, ගයාන් පෙරේරා සහ නලීන් පෙරේරා ගීත ගායනයෙන් දායක වුණා. මීට අමතරව තවත් ශිල්පීන් රැසකගේ දායකත්වයෙන් නිමවුණු මෙය සිනමාස්කෝප් පුළුල් තිර ප්‍රමාණයෙන් හා dts ශබ්ද තාක්ෂණයෙන් නිර්මිත දැවැන්ත චිත්‍රපටියක් ලෙස හැදින්විය හැකියි.* අද ලාංකීය සිනමා කලාව පිළිබඳ ඔබේ හැඟීම කුමක්ද?80 දශකයේ පමණ තිබුණු සිනමාහල් 300 – 350 අද හැට ගණනකට පමණ අඩුවෙලා. ඒ වගේම සිනමාහල් කරා එන පේ‍්‍රක්ෂක පිරිසත් අඩුවේගෙන යනවා. සිනමා කර්මාන්තය ගොඩනැගීමට යම් යම් බදු සහන දුන්නත් ලාංකේය සිනමා කලාව පිළිබඳ සුබවාදී දෙයක් පේන්න නැහැ. සිනමාව කියන්නේ ලොකු කර්මාන්තයක්. ලෝකයේ තිබෙන නවීන තාක්ෂණය වැනි අලුත් දේපලවල අඩුවක් අපිට තිබෙනවා. අපේ සිනමා කලාව ගත්තහම අපි පසුගාමී තැනක ඉන්නේ කියලයි මම හිතන්නේ.* ඔබේ සිනමා ආගමනය හේතුවෙන් ඉදිරියේදීත් තවත් නිර්මාණ අපට දැකගත හැකි වේවිද?ඔව්, ඉදිරියේදී තවත් චිත්‍රපටියක් කරන්න බලාපොරොත්තු වෙනවා. බොහෝවිට ඒ නිර්මාණයත් දේශපාලන ප්‍රහසනයක් වේවි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>03</day>
    </date>
    <link>http://www.dinamina.lk/2011/06/03/_art.asp?fn=f1106033</link>
    <topic>විරල වෑයමක්</topic>
    <author>චන්දන ජයවීර ඡායාරූප රංජිත් අසංක</author>
    <content>ශ්‍රී ලාංකික බෞද්ධ චිත්‍ර කලා ඉතිහාසයේ විරල ගණයේ චිත්‍ර ප්‍රදර්ශනයක් පසුගිය සතියේ සෞන්දර්ය කලා විශ්වවිද්‍යාලයේ දී පැවැත්විණි. 2600 සම්බුද්ධත්ව ජයන්තිය නිමිත්නෙන් චිත්‍රපට හා සංගීත නිර්මාණ රැසක් බිහිවිය. ඒවා අගය කළ යුතුය. ඒවාට මාධ්‍ය අවකාශයක් තුළ ලැබුණු ප්‍රචාරය මෙම චිත්‍ර කලා ප්‍රදර්ශනයට නොලැබුණ ද අඩුතරමින් ක්ෂේත්‍රයේ නිර්මාණකරුවන්ගේ පවා අවධානය ලැබීමට තරම් භාග්‍යය නොලැබුව ද සෞන්දර්ය කලා විශ්වවිද්‍යාලයේ මුද්‍රණ කලා අධ්‍යයනාංශය ඉදිරිපත් කළ ‘බෞද්ධ මුද්‍රණ චිත්‍ර ප්‍රදර්ශනය’ ශ්‍රී ලාංකික චිත්‍ර කලා ඉතිහාසය තුළ වැදගත් සංසිද්ධියකි.මුද්‍රණ කලා අධ්‍යයනාංශය සෞන්දර්ය කලා විශ්වවිද්‍යාලයේ නවක අධ්‍යයන අංශයකි. එහි පසුගිය අවුරුදු කිහිපය තුළ ඉගෙනුම ලැබූ විද්‍යාර්ථින්ගේ හා ආචාර්යවරුන්ගේ දායකත්වය මේ සඳහා ලැබී තිබිණ.ඔවුන් අතින් උත්තල මුද්‍රණ (Relief) උද්ධ මුද්‍රණ (Intaglio) ප්‍රතිලේපන මුද්‍රණ (Silkscreen) මුද්‍රණ ක්‍රමවේදයන් ගේ විවිධ ශිල්ප ක්‍රම ආශ්‍රයෙන් නිර්මාණය කරන ලද නිර්මාණ හැත්තෑපහක් පමණ මෙම ප්‍රදර්ශනයට ඇතුලත් ව තිබිණ.ප්‍රදර්ශනයේ පැවැති තවත් සුවිශේෂත්වයක් ලෙස ජාත්‍යන්තර කීර්තියට පත් වූ ශ්‍රී ලාංකික චිත්‍ර ශිල්පීන් තිදෙනෙක් වන මහාචාර්ය ඇල්බට් ධර්මසිරි, ප්‍රවීණ චිත්‍ර ශිල්පී එච්. ඒ. කරුණාරත්න හා ජ්‍යෙෂ්ඨ කථිකාචාර්ය සුසිරිපාල මාලිම්බඩගේ නිර්මාණ ඇතුළත්ව තිබීම දැකිය හැක.චිත්‍රයක් ඇදීමේ ක්‍රියාවලියෙන් වියුක්තව චිත්‍රයට අවශ්‍ය පරිදි නිර්මාණය වීමට ඉඩ හැරීමක් මුද්‍රණ මාධ්‍යයේ දී සිදුවෙයි. චිත්‍ර කලාවට වඩා වෙනස් ක්‍රමවේද භාවිතයක් මෙම මාධ්‍ය තුළ සිදු වූව ද එහි අනන්‍යතාවය රැඳී ඇත්තේ ද එම සුවිශේෂත්වය තුළය.ප්‍රදර්ශනය තුළ දක්නට ලැබෙන නිර්මාණ සමුච්චය චිත්‍ර කලාවේ පින්තාරු කිරීමේ හා ඇඳීමේ ක්‍රියාවලියෙන් පියවර කිහිපයක් ඉදිරියට යාමක් පෙන්වයි. තෝරාගත් මතුපිටක අදාළ චිත්‍රණය කැපීම, සිරීම, දැවීම, ලේපනය, යනාදී ක්‍රමවේද භාවිතා කර නිර්මාණයව ඇත.අපේ රටේ එතරම් ජනප්‍රියතාවයක් ලබා නොමැති පෞද්ගලික හෝ රාජ්‍ය චිත්‍ර කලා එකතුන් තුළ ඉඩක් නොලබා ඇති මුද්‍රණ මාධ්‍ය චිත්‍ර කලාව දිවයින තුළ ව්‍යාප්ත කිරීමට මෙවැනි ප්‍රදර්ශන තුළින් වැදගත් දායකත්වයක් ලැබේ.වර්තමාන මුද්‍රණ කර්මාන්තයේ දියුණුව තුළ මොනෝ මාධ්‍යය, ලෝහ කැපුම්, ස්ටෙන්සිල්, අම්ල ඛාදනය වැනි අවශේෂ මුද්‍රණ ක්‍රම ඉතා ප්‍රශස්ථ හා කලාත්මක අයුරින් භාවිතා කර මුල් කෘති බිහිකර ගැනීමට මෙම චිත්‍ර ශිල්පීන් සමත්ව ඇත.මුද්‍රණ තාක්ෂණය කෙතරම් ඉදිරියට ගිය ද මුල් කාලීන මුද්‍රණ ක්‍රම ශිල්පීය නිපුණත්වයට දක්වන දායකත්වය හා ඔවුන්ගේ ආවේණික හැකියාවන් මතු කරන ආකාරයට මෙම බෞද්ධ චිත්‍ර ප්‍රදර්ශනය මැනවින් දෙස්දෙයි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>04</day>
    </date>
    <link>http://www.dinamina.lk/2011/06/04/_art.asp?fn=n1106043</link>
    <topic>සුළු පිරිසකගේ අවශ්‍යතාව නිසාඅවාසනාවන්ත දේකට මුහුණ දුන්නා</topic>
    <author>මහින්ද අලුත්ගෙදර</author>
    <content>විශ්‍රාම වැටුප් ක්‍රමය පිළිබඳව රජය ගත් තීරණය මාධ්‍ය මගින් නිවේදනය කළද එය නොතකා තම දේශපාලන අවශ්‍යතාවය මත පමණක් ක්‍රියාත්මක වූ සුළු පිරිසක් හේතුවෙන් අවාසනාවන්ත තත්ත්වයකට මුහුණ දීමට සිදුවූ බව ජනාධිපති මහින්ද රාජපක්ෂ මහතා අවධාරණය කළේය.මේ සිදුවීම මෙහෙයවූ පිරිස බලාපොරොත්තු වූයේ වෙනත් දෙයක් බව සඳහන්කළ ජනාධිපතිවරයා නිවැරැදිව මේ පිළිබඳව අවබෝධයක් ලබා ගත්තේ නම් එවැන්නක් සිදු නොවන බවද ප්‍රකාශ කෙළේය.හෙතෙම මේ බව සඳහන් කෙළේ විදේශ රටවල රැකියාවේ නියුතු පුද්ගලයන්ගේ දූ දරුවන් වෙත ශිෂ්‍යත්ව ප්‍රදානය කිරීම වෙනුවෙන් අරලියගහ මන්දිරයේදී ඊයේ (3) පැවැති ශිෂ්‍යත්ව පිරිනැමීමේ ජාතික උත්සවය අමතමිනි. පහේ ශිෂ්‍යත්වය, අ. පො. ස. සාමාන්‍ය පෙළ හා උසස් පෙළ විභාගවලින් සමත් ව විගමනික ශ්‍රමිකයන්ගේ දූ දරුවන් 597 දෙනෙකුට මෙහිදී ශිෂ්‍යත්ව පිරිනැමූහ.රජයේ සේවකයන්ට හිමිවන විශ්‍රාම වැටුප පෞද්ගලික අංශයේ සේවකයන්ටද ලබා දීමට රජය පියවර ගත් බව පෙන්වා දුන් ජනාධිපති මහින්ද රාජපක්ෂ මහතා ඇතැමුන් තමන්ගේ පෞද්ගලික අවශ්‍යතා මත මේ වෙනුවෙන් කටයුතු කිරීමට උත්සාහ ගත් බවද කීවේය.එවැනි සුළු පිරිසක් බලාපොරොත්තු වූ දෙයට වඩා මේ විශ්‍රාම වැටුප් ක්‍රමය වෙනස් බව පෙන්වා දුන් මහින්ද රාජපක්ෂ මහතා විදේශ ගත ශ්‍රමිකයන්ට මෙන්ම ස්වයං රැකියාවේ නියුතු වූවන්ටද විශ්‍රාම වැටුප් ලබා දීම රජයේ අරමුණ වී තිබෙන බව කීවේය.ඇතැම් අවස්ථාවල දී ජනතාව බලාපොරොත්තු නොවූ දේ රජය මගින් ලබා දීමට ගොස් ගැටළු ඇති වී තිබෙන බව සිහිපත් කළ ජනාධිපතිවරයා කළ හොඳ පස්සෙන් එළවන බවත් වෘත්තීය සමිති නායකයන් මෙන්ම දේශපාලඥයන්ද මෙහිදී වගකීමෙන් කටයුතු කළ යුතු බවත් සඳහන් කෙළේය.විදේශ රැකියා ප්‍රවර්ධන හා සුබ සාධන ඇමැති ඩිලාන් පෙරේරා, අධ්‍යාපන ඇමැති බන්දුල ගුණවර්ධන, විදේශ රැකියා ප්‍රවර්ධන හා සුබ සාධන අමාත්‍යාංශයේ ලේකම් නිශ්ශංක විජේරත්න, ශ්‍රී ලංකා විදේශ සේවා නියුක්ති කාර්යාංශයේ සභාපති නීතිඥ කිංස්ලි රණවක මහත්වරු ඇතුළු විශාල පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>04</day>
    </date>
    <link>http://www.dinamina.lk/2011/06/04/_art.asp?fn=n1106041</link>
    <topic>මල්ලීගේ මෘත දේහයඅලෙවි කරන්න එපා</topic>
    <author>මිනුවන්ගොඩ සමූහ</author>
    <content>කටුනායක සිද්ධියේ දී අවාසනාවන්ත ලෙස මියගිය රොෂේන් ශානක කිසිදු දේශපාලන ව්‍යාපාරයකට කුමන හෝ අයුරකින් සම්බන්ධ නැති බවත්; එබැවින් දේශපාලන ව්‍යාපාරවල ප්‍රචාරය හා ප්‍රයෝජනය සඳහා ඔහුගේ මරණය යොදා නො ගන්නා ලෙසත් රොෂේන් ශානකගේ සහෝදරයා වන වෛද්‍ය ශිෂ්‍ය මධුෂාන් රත්නසේකර මහතා සියලු දේශපාලන පක්ෂවලින් හා වෘත්තීය සමිතිවලින් ඉතා අවධාරණයෙන් ඉල්ලා සිටී.තම පවුලේ කිසිවකු කිසිදා කිසිදු දේශපාලන ව්‍යාපාරයකට හෝ පක්ෂයකට හෝ සම්බන්ධ වී කටයුතු කර නැති බව ද ඒ මහතා කියා සිටී.මේ මරණය පවුලේ මරණයක් ලෙස සලකා කටයුතු කරන ලෙසත් තම මල්ලීගේ මරණය වෙනුවෙන් කිසිදු උද්ඝෝෂණයක් හෝ අනවශ්‍ය කිසිදු කටයුත්තක් නොකරන ලෙසත් බැගෑපත්ව ඉල්ලා සිටින බවත් හෙතෙම කීය. මේ අතර රොෂේන් ශානකගේ අවමඟුල් කටයුතු සිදුකළ යුතු ආකාරය පිළිබඳව මිනුවන්ගොඩ මහේස්ත්‍රාත් කේ. කේ. ඒ. වී. ස්වර්ණාධිපති මහත්මිය විශේෂ නියෝගයක් නිකුත් කර තිබේ. මියගිය රොෂේන්ගේ පවුලේ ඥාතීන් විසින් අධිකරණය වෙත කරන ලද දිවුරුම් ප්‍රකාශයක් සම්බන්ධයෙන් මේ නියෝගය කර ඇත.මියගිය අයගේ අවමංගල්‍ය කටයුතු ඔහුගේ පවුලේ පෞද්ගලික මරණයක් සේ සලකා සිදු කිරීමට අයිතිය ලබාදී තිබේ. අවමංගල ශාලාවේ සිට මිනුවන්ගොඩ, ගල්ඔලුව අංක 52 ස්ථානයට රැගෙන ගොස් හෙට පස්වරු 3.00 ට මීසම භාර පියතුමන් නියම කරන වේලාවට දේවස්ථානය වෙත රැගෙන යා යුතුය. මීසම භාර පියතුමන් නියම කරන ආකාරයට රෝමානු කතෝලික වත් පිළිවෙත් පමණක් උපයෝගී කරගෙන අවසන් කටයුතු සිදුකළ යුතුය. දේව මෙහෙයෙන් පසු දේවස්ථාන භූමියේ පිහිටි කතෝලික සුසාන භූමියේ භූමදාන කළයුතු බවට මහේස්ත්‍රාත්වරිය නියෝග කර ඇත.මේ අවමංගල උත්සවයේදී රෝමානු කතෝලික පියතුමන්ලා හැර වෙනත් කුමන ආකාරයකවත් කතා නොපැවැත්විය යුතුය. මියගිය අයගේ නිවසේදී දේවස්ථානයේ දී හෝ සුසාන භූමියේ දී කිසිඳු කතාවක් පැවැත්වීම තහනම් කෙරේ. ස්තුති කතාව පමණක් පවුලේ අයට කිරීමට අවස්ථාව ලබාදෙන බව එම නියෝගයෙන් කියවේ. එමෙන්ම මියගිය රොෂේන් ශානකගේ පවුලේ ඥාතීන්ගේ ඉල්ලීම අනුව අවමඟුල් කටයුතු අවසන් වන තුරු ජූනි 02 දා සිට මිනුවන්ගොඩ අධිකරණ බල සීමාව තුළ සාමය ආරක්ෂා කරන ලෙසද නීතිය හා සාමය කඩවන අන්දමින් සියලු උත්සව හා පෙළපාළි හා රැස්වීම් තහනම් කිරීමට ද මහේස්ත්‍රාත්වරිය නියෝග කළාය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>04</day>
    </date>
    <link>http://www.dinamina.lk/2011/06/04/_art.asp?fn=n1106042</link>
    <topic>කටුනායක සන්සුන්</topic>
    <author>චන්ද්‍රිකා පෙරේරා</author>
    <content>කටුනායක නිදහස් වෙළෙඳ කලාපයේ දෛනික කටයුතු ඊයේ (03) සාමාන්‍ය පරිදි සිදු විය.ඉකුත් දිනවල පැවැති කලබලකාරී තත්ත්වය මේ වන විට සම්පූර්ණයෙන්ම ඉවත් වී ඉතා සාමකාමී වාතාවරණයක් එම ප්‍රදේශයේ පවතින බව හමුදා මාධ්‍ය ප්‍රකාශක මේජර් ජෙනරාල් උභය මැදවල මහතා පැවැසීය.යෝජිත පෞද්ගලික විශ්‍රාම වැටුප් ක්‍රමයට විරෝධය පළ කරමින් ඉකුත් 30 දා කටුනායක නිදහස් වෙළෙඳ කලාප සේවක සේවිකාවන් කලබලකාරී ලෙස ක්‍රියා කරන ලදී. එම දිනවල පැවැති වාතාවරණය හේතුවෙන් ප්‍රදේශයේ ආරක්ෂාව සඳහා මේ වන විට යුද හමුදා භට පිරිස් යොදවා තිබේ.සාමකාමී තත්ත්වය පවත්වාගෙන යාම සඳහා රටේ නීතිය හා සාමය පවත්වාගෙන යාමට යුද හමුදාව පොලිසියට සහාය වීමට බැඳී සිටින බවද ඒ අනුව කටුනායක වෙළඳ කලාපයේ අවශ්‍ය යැයි හැඟී යන ස්ථානවලට හමුදා කණ්ඩායම් සුළු වශයෙන් යෙදවීමට දැනට පියවර ගෙන ඇති බව ද මැදවල මහතා සඳහන් කෙළේ ය.අවශ්‍ය වුවහොත් ආරක්ෂාව සැපයීමට කැරලි මර්දන කණ්ඩායම් ද සීරුවෙන් තබා ඇති බව හෙතෙම කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>04</day>
    </date>
    <link>http://www.dinamina.lk/2011/06/04/_art.asp?fn=n1106044</link>
    <topic>කොකාවිල් සම්ප්‍රේෂණ කුලුනජනපති අතින් ජනතා අයිතියට</topic>
    <author>සිතාරා සේනානි</author>
    <content>රුපියල් මිලියන 450ක වියදමින් යාපනය කොකාවිල්හි ඉදිකරන ලද බහු කාර්ය සම්ප්‍රේෂණ කුලුන ජනාධිපති මහින්ද රාජපක්ෂ මහතා අතින් ලබන 6 වැනි දා විවෘත කැරේ.කොකාවිල්හි මීට පෙර ඉදිකැර තිබූ රූපවාහිනී සම්ප්‍රේෂණ කුලුන කොටි ත්‍රස්තවාදීන් විසින් 1990 ජූලි 11වැනිදා විනාශ කිරීමෙන් පසු උතුරු වසන්තය වැඩපිළිවෙළ යටතේ මේ නව කුලුන ඉදි කරනු ලැබිණි. කිළිනොච්චියේ සිට කිලෝ මීටර් පහක් පමණ වවුනියාව දෙසට වන්නට නව කුලුන පිහිටා තිබේ.මීටර් 174ක් උසැති කුලුන අග්නිදිග ආසියාවේ උසම කුලුන වීම විශේෂත්වයකි. මෙමඟින් මුළු උතුරු පළාතම ආවරණය වන පරිදි විකාශන කටයුතු සිදු කැරේ.කොකාවිල් බහු කාර්ය සම්ප්‍රේෂණ කුලුන විවෘත කිරීමෙන් පසු අංකන තාක්ෂණය (ඩිජිටල්) යොදා ගෙන උතුරු ප්‍රදේශයේ රූපවාහිනී විකාශන කටයුතු සිදු කිරීම ආරම්භ වේ.එම තාක්ෂණය මෙරට රූපවාහිනී විකාශනය සඳහා යොදා ගන්නා පළමු අවස්ථාව මෙය බව ජනමාධ්‍ය හා ප්‍රවෘත්ති අමාත්‍යාංශයේ ලේකම් ඩබ්ලිව්.බී.ගනේගල මහතා පැවැසීය. එම අමාත්‍යාංශයේ ඊයේ(2) පැවැති මාධ්‍ය හමුවකදී ඒ මහතා මේ කරුණු හෙළි කෙළේ ය. මේ බහු කාර්ය සම්ප්‍රේෂණ කුලුන මඟින් ගුවන් විදුලි, රූපවාහිනී, දුරකථන හා ආරක්ෂක පණිවුඩ යනාදී තොරතුරු සන්නිවේදන කටයුතු සිදුකැරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>04</day>
    </date>
    <link>http://www.dinamina.lk/2011/06/04/_art.asp?fn=n1106045</link>
    <topic>වෑන් රිය හමුදා ට්‍රක් රථයක ගැටීහම්බන්තොටදී 3ක් මරු දකිති</topic>
    <author>චන්ද්‍රිකා පෙරේරා, ලුණම සමූහ - සනත් ගමගේ, තිස්සමහාරාම විශේෂ - රාජා වෛද්‍යසේකර</author>
    <content>හම්බන්තොට වැලිගත්ත ප්‍රදේශයේදී ඊයේ (03) අලුයම තුනට පමණ සිදු වූ රිය අනතුරකින් පුද්ගලයන් තිදෙනකු මියගොස් තවත් හය දෙනෙක් තුවාල ලැබූහ.අවමඟුල් උත්සවයකට සහභාගි වී ගාල්ලේ සිට කිරින්ද බලා එමින් තිබූ වෑන් රථයක් අතරමඟ නවතා තිබූ නාවික හමුදා ට්‍රක් රථයක ගැටීමෙන් අනතුර සිදුව තිබේ.සිද්ධියෙන් මියගොස් ඇත්තේ වෑන් රථයේ ගමන්ගත් තිස්සමහාරාම කිරින්ද පදිංචිව සිටි මොහොමඩ් ජවුෆර්, සුජිත් කුමාර රණසිංහ හා එච්.ජී.සුනිල් ශාන්ත යන අයයි.අනතුරට පත් වෑන් රථයේ පුද්ගලයන් නව දෙනෙක් සිට ඇත. තුවාල ලැබූවන් හම්බන්තොට රෝහලට ඇතුල් කිරීමෙන් පසු ඉන් තිදෙනකු මියගොස් ඇති බව හම්බන්තොට පොලිසිය සඳහන් කෙළේ ය. වෑන් රථයේ රියැදුරාට නින්දයාමෙන් මේ අනතුර සිදුවන්නට ඇති බව පොලිසිය විශ්වාස කරයි. සිද්ධිය පිළිබඳ හම්බන්තොට පොලිසිය වැඩිදුර පරීක්ෂණ පවත්වයි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>04</day>
    </date>
    <link>http://www.dinamina.lk/2011/06/04/_art.asp?fn=n1106046</link>
    <topic>ජවිපෙ වැනි බංකොලොත්පක්ෂවලට හසුවනු එපා</topic>
    <author>සුභාෂිනි සේනානායක</author>
    <content>සැලසුම් සහගතව රට අස්ථාවර කිරීමට වෙර දරන ජ.වි.පෙ ප්‍රමුඛ බංකොලොත් දේශපාලන පක්‍ෂ වලට හසු නොවන ලෙස වරාය හා මහා මාර්ග නියෝජ්‍ය ඇමැති රෝහිත අබේගුණවර්ධන මහතා ඉල්ලා සිටී.වත්මන් රජය ජනතා හිතවාදීව කටයුතු කරන බවත්, තිස් වසරක් පුරා පැවති යුද්ධය නිම කර ජනතාවගේ සැබෑ වුවමනාවන් හඳුනාගෙන රට සංවර්ධනය කරා රැගෙන යන බවත් පවසන නියෝජ්‍ය ඇමැතිවරයා, පෞද්ගලික අංශයට විශ්‍රාම වැටුප් ක්‍රමය යෝජනා කළේ රට සංවර්ධන කරා රැගෙන යාමට සිදුකරන කැපවීම නිසා බවද පවසයි.අහිංසක කම්කරු සහෝදරයන් යොදා ගනිමින් තම දේශපාලන වුවමනාවන් පණ ගැන්වීමට ජ.වි.පෙ සහ එ.ජා.ප නින්දිත උත්සාහයක නිරතව සිටින බව පවසන නියෝජ්‍ය ඇමැතිවරයා, රට දියුණුවන සෑම අවස්ථාවකම ඩොලර් වලට යටවී රට දේ්ශපාලන අස්ථාවර බවට පත්කරවන බවද පවසයි. මේ බංකොලොත් මිනීමරු දේශපාලන පක්‍ෂවලට සිංහ හම් පෙරවීමට ඉඩ නොදීම අප සැමගේ වගකීමක් වන බවද ‘දිනමිණ’ ට නිවේදනයක් එවමින් නියෝජ්‍ය ඇමැතිවරයා වැඩිදුරටත් කියා සිටී.කටුනායක ආයෝජන කලාපයේ හදිසියේ ඇතිවූ සිද්ධියෙන් කම්කරු සහෝදරයකුට තම ජීවිතය පවා පූජා කරන්නට සිදු වූයේ 88, 89 භීෂණ කාලය නැවත සිහිගන්වමින් යැයි ලංකා කම්කරු සමිති මධ්‍ය මණ්ඩලයේ ප්‍රධාන ලේකම් සෝමවීර චන්ද්‍රසිරි මහතා පවසයි. ජනතා විමුක්ති පෙරමුණේ, එක්සත් ජාතික පක්ෂයේ හා වෙනත් රාජ්‍ය නොවන සංවිධානවල මෙහෙයුමෙන් ඇති වූ මේ සිදුවීම වෘත්තීය සමිතියක් ලෙස පිළිකුලින් යුතුව හෙළා දකින බවද හෙතෙම කීය.මේ සිදුවීම දඩමීමා කරගනිමින් තවදුරටත් ජාත්‍යන්තරය ඉදිරියේ මානව හිමිකම් කඩන කම්කරු විරෝධී ආණ්ඩුවක් ලෙස හංවඩු ගසන්නට විපක්ෂය දරන මේ ප්‍රයත්නයට වැඩකරන ජනතාව කිසිසේත් ඉඩ නොදෙන බව පවසන ඒ මහතා, දේශපාලන වාසි ලබන සංවිධානවල කුමන්ත්‍රණ හා යටිකූට්ටු වැඩවලට හසු නොවී තමන්ගේ වරප්‍රසාද දිනාගැනීමට සියලුදෙනා ඉදිරියේ පෙළගැසෙන ලෙසද ඉල්ලා සිටී.විපක්ෂයේ අනවශ්‍ය ක්‍රියාකාරකමක් හේතුකොට ගෙන මියගිය රොෂේන් ශානකගේ මරණය සම්බන්ධයෙන් ආණ්ඩුව දැනටමත් පරීක්ෂණ පවත්වන බව පැවසූ ඒ මහතා, ඉදිරියේ දී මෙවැනි සිදුවීම් ඇති නොවීමට අවශ්‍ය පියවර ගන්නා ලෙස වෘත්තීය සමිතියක් ලෙස රජයෙන් ඉල්ලා සිටින බවද වැඩිදුරටත් සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>04</day>
    </date>
    <link>http://www.dinamina.lk/2011/06/04/_art.asp?fn=n1106047</link>
    <topic>ජගත් පරිසර දිනය හෙට</topic>
    <author>ශීලා උඩුවර</author>
    <content>ජගත් පරිසර දිනය හෙට (5) යි. මේ නිමිත්තෙන් ජාතික උත්සවය රඹුක්කන පින්නවල ජාතික පාසලේදී මැති ඇමැතිවරුන්, පාසල් සිසුන් ඇතුළු විශාල පිරිසකගේ සහභාගිත්වයෙන් පැවැත්වේ.කථානායක චමල් රාජපක්ෂ මහතාගේ ප්‍රධානත්වයෙන් හා පරිසර ඇමැති අනුර ප්‍රියදර්ශන යාපා මහතාගේ මූලිකත්වයෙන් සබරගමුව පළාත් මහ ඇමැති මහීපාල හේරත්, පරිසර නියෝජ්‍ය ඇමැති අල්හාජ් ඒ . ආර්. එම්. අබ්දුල් කාදර් යන මහත්වරුන් ගේ සහභාගීත්වයෙන් මෙම උත්සවය පැවැත්වේ.පරිසර දිනය සමරා වන සංරක්ෂණ දෙපාර්තමේන්තුවේ මූලිකත්වය යටතේ මාරුක්වතුර ග්‍රාම නිලධාරි කොට්ඨාසයේ නාමල්ගමුව ගම්මානයේ ඖෂධ හා පලතුරු උද්‍යානයේ ස්ථාපනය කෙරේ.පාසැල් සිසුන්ගේ පා ගමන්, පරිසර ප්‍රදර්ශන, සංස්කෘතික අංග, පරිසර තරගවලින් ජයගත් අයට ත්‍යාග හා සහතික පිරිනැමීම මෙහිදී සිදුකෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>04</day>
    </date>
    <link>http://www.dinamina.lk/2011/06/04/_art.asp?fn=n1106048</link>
    <topic>‘මගේ අම්මා’ ඩයලොග් නාලිකාවේ</topic>
    <author/>
    <content>සිළුමිණ නියෝජ්‍ය කර්තෘ උපාලි සමරසිංහ ලියූ “මගෙ අම්මා” කෘතිය පසුගිය 8 වැනිදා දොරට වැඩියේය. එම උත්සවයේ විවිධ අවස්ථා ඇතුළත් විශේෂ වැඩසටහනක් අද (04) පෙරවරු 10.30ට පස්වරු 4.30 ට සහ රාත්‍රී 10.30 ට ඩයලොග් 63 නාලිකාවෙන් විකාශය වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>04</day>
    </date>
    <link>http://www.dinamina.lk/2011/06/04/_art.asp?fn=n1106049</link>
    <topic>ශ්‍රී ලාංකිකයන් 15000කටලබන වසරේදී කොරියාවේ රැකියා</topic>
    <author>මහින්ද අලුත්ගෙදර</author>
    <content>ලබන වර්ෂයේදී කොරියානු රැකියා සඳහා ශ්‍රී ලාංකිකයන් 15000ක් පමණ යොමුකළ හැකි බව ශ්‍රී ලංකා විදේශ රැකියා ප්‍රවර්ධන හා සුබසාධන අමාත්‍යාංශය පවසයි.මෙම අවස්ථාවෙන් උපරිම ප්‍රයෝජනය ගැනීමට සූදානම් බවත් ඒ වෙනුවෙන් කොරියානු භාෂා පුහුණුව ඉතා ඉක්මනින් ලබාදිය යුතු බවත් විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතා පවසයි.ඇමැතිවරයා මේ බව පැවසුවේ කොළඹදී පෙරේදා (02) පැවැති මාධ්‍ය හමුවකට සහභාගි වෙමිනි.ශ්‍රී ලංකාවේ විවිධ ප්‍රදේශවල පිහිටි මධ්‍යස්ථානවලදී කොරියානු භාෂාව පුහුණු කෙරෙන බව කී ඇමැතිවරයා ඇතැම් මධ්‍යස්ථානවලදී දැනටමත් පුහුණුවීම් ආරම්භ කර තිබෙන බවද පැවසීය.මෙහිදී ඩිලාන් පෙරේරා මහතා පෙන්වා දුන්නේ ලාංකිකයන් ගෘහ සේවිකාවන් වශයෙන් විදේශ රැකියා සඳහා යොමු කිරීම අඩාල කරමින් පුහුණු හා අර්ධ පුහුණු ශ්‍රමිකයන් ලෙස පිටත්කර යැවීමට පියවර ගන්නා බවයි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>04</day>
    </date>
    <link>http://www.dinamina.lk/2011/06/04/_art.asp?fn=n11060410</link>
    <topic>ශ්‍රී ලංකාවේ තොරතුරු තාක්ෂණ ප්‍රගතියජාත්‍යන්තර ඇගයුමට ලක් වෙලා</topic>
    <author>ජීවනී පතිරණ</author>
    <content>ශ්‍රී ලංකාවේ තොරතුරු හා සන්නිවේදන තාක්ෂණයේ ශීඝ්‍ර ප්‍රගතිය ජාත්‍යන්තරයේ පවා ඇගයීමට ලක් වී ඇතැයි ජනාධිපති ලේකම් ලලිත් වීරතුංග මහතා පවසයි. “ඉ-ශ්‍රී ලංකා” වැඩසටහනේ දෙවන අදියර සඳහා ලෝක බැංකුවේ අනුමැතිය පළවීම එයට කදිම නිදසුනක් බවද හෙතෙම පවසයි.ලේකම්වරයා මේ අදහස් පළකළේ “ඉ නෙට් 2011” දෙදින ජාත්‍යන්තර සමුළුවේ ප්‍රධාන ආරාධිතයා ලෙස සහභාගී වෙමිනි.‘සැමට අන්තර්ජාලය’ යන තේමාව යටතේ කොළඹ දී පැවති මේ සමුළුව සඳහා දේශීය හා විදේශීය රටවල තොරතුරු සන්නිවේදන තාක්ෂණ ක්ෂේත්‍රයේ ප්‍රවීණයෝ මෙන්ම විද්වත්හු රැසක් ද සහභාගී වූහ. අන්තර්ජාලය ගුණාත්මකව හා තාක්ෂණික වශයෙන් තවදුරටත් සංවර්ධනය කළ හැක්කේ කෙසේද යන්න පුළුල් ආකාරයෙන් සාකච්ඡාවට ලක්කිරීම මේ සමුළුවේ ප්‍රධාන අරමුණු විය.ජනාධිපති මහින්ද රාජපක්ෂ මහතා දුරදක්නා නුවණින් ගන්නා ලද තීන්දු තීිරණ නිසා තොරතුරු හා සන්නිවේදන තාක්ෂණය, අන්තර්ජාලය, පරිගණකය වැනි දෑ ඈත ගම්දනව්වල ජනතාවට භුක්ති විඳීමට හැකි වී ඇතැයි ද ලලිත් වීරතුංග මහතා මෙහිදී වැඩිදුරටත් සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>04</day>
    </date>
    <link>http://www.dinamina.lk/2011/06/04/_art.asp?fn=n11060411</link>
    <topic>‘ත්‍රස්තවාදය පැරදවීමේ ශ්‍රී ලංකා අත්දැකීම්’සම්මන්ත්‍රණය වසරක් පාසා පවත්වන්න</topic>
    <author>භක්ති ධර්මපි‍්‍රය මෙන්ඩිස්</author>
    <content>“ත්‍රස්තවාදය පරාජය කිරීමේ ශ්‍රී ලංකා අත්දැකීම්” සම්මන්ත්‍රණය වසරක් පාසා පවත්වන ලෙස විදේශ හමුදා ප්‍රධානීන්ගෙන් ශ්‍රී ලංකා යුද හමුදාවට ඉල්ලීමක් ලැබී තිබේ. මේ සම්බන්ධයෙන් ආරක්ෂක අමාත්‍යාංශය සහ අදාළ අංශ සමඟ සාකච්ඡා කිරීමට තමන් බලාපොරොත්තු වන බව යුද හමුදාපති ලුතිනන් ජනරාල් ජගත් ජයසූරිය මහතා පැවසීය.‘ත්‍රස්තවාදය පරාජය කිරීමේ ශ්‍රී ලංකා අත්දැකීම්’ මැයෙන් කොළඹ ගලදාරි හෝටලයේ දී ඉකුත් දින තුනේ පැවැති ජාත්‍යන්තර සම්මන්ත්‍රණයට සහභාගි  වූ විදේශ හමුදා ප්‍රධානීන් එහිදී යුද හමුදාපතිවරයාගෙන් මෙම ඉල්ලීම කර තිබේ. රටවල් 42 ක සාමාජිකයින්ගේ සහභාගීත්වයෙන් පැවති මෙම සමුළුව ඉකුත් 31 වනදා සිට පෙරේදා (02) සවස් වන තුරු කොළඹ ගලදාරී හෝටලයේ දී පැවැත්විණි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>04</day>
    </date>
    <link>http://www.dinamina.lk/2011/06/04/_art.asp?fn=n11060420</link>
    <topic>මෙහෙම විපතක් සිදුවන බව දන්නවා නම්එදා පුතා ඉස්කෝලෙ යවන්නේ නැහැ</topic>
    <author>ගලේවෙල මධ්‍යම සමූහ, පී. ජී. ගුණතිලක</author>
    <content>තමන් අතින් සිදුවන සුලු සුලු අඩුපාඩුකම් නිසා ඇතැම් අය පසුතැවිලි වෙති. දුක්වෙති. ඇතැම් අවස්ථාවලදී හඬා වැළපෙති. එවන් හේතුවක් නිසා කුඩා දරුවෙකුට සිය ජීවිතයෙන් වන්දිගෙවීමේ සිද්ධික් පොල්පිතිගම, මොරගොල්ලාගම කලාපිටිය ගමෙන් පසුගියදා වාර්තා විය.පුංචි විකුම් ධනංජය ප්‍රේමරත්න (7) අධ්‍යාපනය ලැබුවේ තරණගොල්ලාගම කනිටු විදුහලේ දෙක වසර පන්තියේය. පසුගිය 31 වනදා ප.ව. 12.30 ට සිරිත් පරිදි මව පැමිණ තමා එක්කරගෙන යනතෙක් ඔහු පාසලේ රැඳී සිටියේය. කුමන හේතුවක් නිසා හෝ එදින මවගේ පැමිණීම ප්‍රමාද විය. ඔහු සම වයස් සිසුන් සමග ගේට්ටුව අසල දුව පැන සෙල්ලම් කරමින් සිටියේය.ඒ අතර තුර විකුම් පාසලේ අබලන් වූ යකඩ ගේට්ටුවේ එල්ලී එහාට මෙහාට පැද්දෙන්නට වූයේ එහි ඇති අනතුරුදායක තත්ත්වය නොදැනය. අවාසනාවකි. අබලන්ව තිබූ ගේට්ටුව හිටි හැටියේ පුංචි විකුම් යටකරගෙන බිමට පතිත වූයේ කිසිවකු නොසිතූ නොපැතූ අන්දමිනි. සිද්ධිය සැලවූ සැණින් පාසලේ ගුරුවරු ඇතුළු රැස්ව සිටි පිරිස් බරපතළ තුවාල ලබා සිටි විකුම් රැගෙන කුරුණෑගල ශික්ෂණ රෝහලට ගෙන ගියද ඔහුගේ පණනළ ඒ වන විට ද වා තලයට මුසුවී තිබිණි.අනේ මගේ පොඩි පුතා නැතිවුණා... මෙහෙම විපතක් වෙන බව දන්නව නම් මම මගේ රත්රන් පුතා එදා ඉස්කෝලේ යවන්නේ නෑ... පුතා ඉගෙන ගන්න දක්ෂයි කියල ගුරුවරුන් කියල තියෙවා... ගෙදර ඉන්න කොයිවෙලාවෙත් පොත් පත්වල වැඩකරනවා.පන්තියේ ශිෂ්‍ය නායකයා වෙලත් හිටියා... එහෙම හිටිය මගේ පුංචි පුතා අකාලයේ නැතිවීම මම කොහොම උහුලන්නද... අබලන්ව තිබුණා. ගේට්ටුව ගැන කිසිම කෙනෙක් අවධානය යොමු නොකළ නිසයි මේ දේ වුණේ... විකුම්ගේ මව වන රංජනී නවරත්න (32) සිය පුතුගේ නිසල දේහ අසල හඬා වැළපෙන්නට වූයේ රැස්ව සිටියවුන්ගේ නෙතට කඳුළු නංවමිනි.“මම යුධ හමුදාවේ ගැමුණු රෙජිමේන්තුවේ සේවය කරන්නේ. මගේ දරුවට වගේ වෙන කිසිම දරුවෙකුට මෙවැනි ඛේදජනක ඉරණමක් අත්වෙන්නට ඉඩ තියන්න එපා කියල මම මීට වගකිවයුත්තන්ගෙන් ඉල්ලා සිටිනවා” යයි විකුම් ගේ පියා ජී. ප්‍රේමරත්න (37) ඉකිගසමින් කියා සිටියේය.අකාලයේ මියගිය විකුම්ට සඳුන් ධනංජය නමින් වැඩිමහල් සොහොයුරෙක් (12) හා සිතුමිණ නුවන්තිකා නමින් නැගණියක්ද සිටී.විකුම් සිසුවාගේ වියෝවෙන් මුලු මොරගොල්ලාගම ප්‍රදේශයම කම්පාවට පත්ව සිටියේය. ඔහුට මරු කැඳවූ ගේට්ටුව වැටී තිබූ අයුරින්ම තිබෙනු දක්නට ලැබිණ. ගේට්ටුවේ සුදු කොඩියක් ඔසවා තිබිණ. විකුම් පුතා යළි කිසි දිනක මෙම ගේට්ටුවෙන් පාසලට ඇතුළු නොවෙනු ඇත. අබලන් ව තිබූ ගේට්ටුව අලුත්වැඩියා කර තිබුණා නම් මෙම සිසුවා අදත් ජීවතුන් අතරය. බලධාරීන් ඔවුන්ගේ යුතුකම් හා වගකීම් පැහැර ඇති බවට ප්‍රදේශවාසීහු චෝදනා කරති. ඉදිරියේදීවත් මෙවන් අවාසනාවන්ත සිදුවීම් ඇති නොවීමට ඔවුහු වගබලා ගත යුතුව ඇත.පුංචි විකුම් මෙලොව ඇසුරු කළ දෙමව්පියන් සොයුරා, සොයුරිය, තම යහළු යෙහෙළියන්, ඥාතීන් ඇතුලු ප්‍රදේශවාසීන්ගෙන් සදහටම සමුගෙන (03) ඊයේ අවසන් ගමන් ගියේ වැඩිහිටියන්ගේ නොසැලකිලිමත්කමට වන්දි ගෙවමිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>04</day>
    </date>
    <link>http://www.dinamina.lk/2011/06/04/_art.asp?fn=n11060412</link>
    <topic>මෝටර් රථයකජංගම ගබ්සා මධ්‍යස්ථානයක්</topic>
    <author>රක්ෂණ ශ්‍රියන්ත</author>
    <content>ජංගම ගබ්සා මධ්‍යස්ථානයක් උපකරණ තොගයක් සමග මුල්ලේරියාව පොලිසිය විසින් අත්අඩංගුවට ගෙන ඇත.කළු පැහැති මෝටර් රථයක පවත්වාගෙන ගොස් ඇති මෙම ජංගම ගබ්සා මධ්‍යස්ථානය දුරකථන ඇමතුමක් දුන් සැණින් අවශ්‍ය ස්ථානයට පැමිණ සේවය ලබා දී ඇතැයි ද පොලීසිය පවසයි.මුල්ලේරියාව රෝහලට ඇතුළත් කරන ලද කාන්තාවකගේ අධික රුධිර වහනය පිළිබඳ සැක සිතූ රෝහල් කාර්ය මණ්ඩලය පොලිසියට පැමිණිලි කර තිබේ. පොලිසිය කාන්තාවගෙන් ප්‍රශ්න කිරීමේදී සැකකාර වෛද්‍යවරයා ගේ දුරකථන අංකය ලබාදී තිබේ.උපායශීලි ලෙස පොලිසිය ගබ්සාවක් සඳහා ඔහුගේ සේවය අවශ්‍යයයි ඇමතුමක් ලබාදී මුල්ලේරියාව ප්‍රදේශයට ඔහු ගෙන්වා අත්අඩංගුවට ගෙන ඇත. ගබ්සා සඳහා ඔහු ගැස්ට්‍රයිටීස් රෝගයට භාවිතා කරන බෙහෙත් වර්ගයක් අධික මාත්‍රාවකින් ලබාදී ගබ්සා වීමට සලස්වන බවත් එසේ නොහැකි අවස්ථාවලදී උපකරණ ආධාරයෙන් ගබ්සා සිදුකරන ලද බවත් පොලීසිය කරන ලද ප්‍රශ්න කිරීම්වලදී පවසා ඇත.මෙයට පෙරද ඔහු මෙවැනි අනවසර ගබ්සා සම්බන්ධයෙන් අත්අඩංගුවට පත්වූවෙකු බවද පොලිසිය පවසයි.මුල්ලේරියාව පොලිස් ස්ථානාධිපති පොලිස් පරීක්ෂක නාලක ගුණසේකර මහතාගේ උපදෙස් පරිදි සැරයන් සරත් (56780) කොස්තාපල් ජයවර්ධන (81573) පතිරාජ (80339) යන මහත්වරු සමග කාන්තා පොලිස් කොස්තාපල් වරියන් වන යමුනා සහ රුවන්තී යන අය මෙම සැකකරු අත්අඩංගුවට ගත්හ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>04</day>
    </date>
    <link>http://www.dinamina.lk/2011/06/04/_art.asp?fn=n11060413</link>
    <topic>පාණදුර - කොළඹ බස් රථයකරියදුරාට සහ කොන්දොස්තරට ප්‍රහාරයක්</topic>
    <author>සුරන්ජන් පෙරේරා</author>
    <content>පානදුර කොළඹ ධාවනයේ යෙදෙන බස් රථයක රියදුරුට සහ කොන්දොස්තරට පහර දී මුදල් පැහැරගැනීම සම්බන්ධයෙන් සැකකෙරෙන රත්මලාන ගමනාගමන මණ්ඩල ඩිපෝවේ සේවයේ නියුතු රියදුරකු සහ කොන්දොස්තර වරයකු අත්අඩංගුවට ගෙන නොමැති බව බස් රථ සේවකයෝ පවසති.ගල්කිස්ස පොලිසිය අසලට රැස් වූ බස් රථ සේවකයන් විශාල ප්‍රමාණයක් ඊට විරෝධය දක්වමින් රැඳී සිටියෝය.මෙම ප්‍රහාරය සම්බන්ධයෙන් රත්මලාන ගමනාගමන මණ්ඩලයේ ආරක්ෂක සේවයේ නියුතු නියාමකයින් දෙදෙනකු පොලිසිය මගින් අත්අඩංගුවට ගෙන ඇති අතර මෙම ආරක්ෂකයින් දෙදෙනා පහරදීම සිදුවූ දින ප්‍රධාන ගේට්ටුවේ රාජකාරියේ යෙදී සිටිමින් මෙම ප්‍රහාරයට ආධාර අනුබල දී ඇතැයි පොලිසිය කියයි.මෙම සිද්ධිය සම්බන්ධයෙන් ගල්කිස්ස පොලිසිය ගල්කිස්ස අධිකරණයට වාර්තාවක් ඉදිරිපත් කර ඇත. සිද්ධියට සම්බන්ධ සැකකරුවන් අත්අඩංගුවට ගන්නා ලෙසත් ප්‍රහාරය සිදුවූ දින රත්මලාන ඩිපෝවෙන් ධාවනය වූ සියලුම ධාවන සටහන් සහිත බස් රථ වල වාර්තාවක් අධිකරණයට ඉදිරිපත් කරමින් රත්මලාන ඩිපෝවේ ප්‍රධාන කළමනාකරුට අධිකරණයේ පෙනී සිටින ලෙසද ගල්කිස්ස ප්‍රධාන මහේස්ත්‍රාත් නිරෝෂා ප්‍රනාන්දු මහත්මිය නියෝග කළාය.පසුගිය 1 දින වැල්ලවත්ත ප්‍රදේශයේදී මෙම බස් රථ දෙකේ රියදුරන් සහ කොන්දොස්තරවරුන් ගැටුමක් ඇතිකරගෙන ඇත.එයට මූලික වී ඇත්තේ පුද්ගලික බස් රථයේ වැදී ලංගම බස් රථයේ පැති කණ්ණාඩියක් බිඳී යාම බව පොලිසිය පැවසීය.2 දා දහවල් වන විට 155 සහ 154 මාර්ග අංක ධාවනයෙන් ඉවත්ව තිබුණ හෙයින් මගීන් දැඩි දුෂ්කරතාවයන්ට මුහුණ දී තිබුණි.ගල්කිස්ස අපරාධ විමර්ශන අංශයේ ස්ථානාධිපතිවරයා ඇතුළු කණ්ඩායමක් පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>04</day>
    </date>
    <link>http://www.dinamina.lk/2011/06/04/_art.asp?fn=n11060414</link>
    <topic>මිහින්තලේ ලේක්හවුස් ආලෝක පූජාවමෙවරත් මහ ඉහළින්</topic>
    <author>ගාමිණී ජයසිංහ</author>
    <content>ලංකාවේ සීමාසහිත එක්සත් ප්‍රවෘත්ති පත්‍ර සමාගම විසින් හතළිස් නවවන වරටත් පවත්වනු ලබන මිහින්තලේ ලේක්හවුස් ආලෝක පූජාව, මෙවර දෙදහස් හයසියවෙනි ශ්‍රී සම්බුද්ධත්ව ජයන්ති සැමරුම් වැඩසටහන්වලට සමගාමීව විශේෂ උත්සවයක් ලෙස පැවැත්වීමට පියවර ගැනේ.ලේක්හවුස් ආලෝක පූජාව මේ මස 14, 15 සහ 16 යන තෙදින තුළ පැවැත්වේ. ඒ අනුව ලංකාවේ වැඩිම බැතිමතුන් පිරිසක් පැමිණෙන පොසොන් උත්සවය මෙවරද වඩාත් සාර්ථක අයුරින් සිදුකිරීම සඳහා අදාළ කටයුතු සොයා බැලීමට පසුගියදා (31) මිහින්තලේ ප්‍රාදේශීය ලේකම් කාර්යාලයේදී සාකච්ඡාවක් පැවැත්විණි.අනුරාධපුර මහ දිසාපති එච්. එම්. කේ. හේරත් මහතාගේ ප්‍රධානත්වයෙන් පැවති මෙම සාකච්ඡාව මිහින්තලේ රාජමහා විහාරාධිපති නාමල්වැවේ රතනසාර නාහිමියන්ගේ අනුශාසනා පරිදි සිදුකෙරිණි. එම අවස්ථාවට වැඩම කර සිටි උන්වහන්සේ, මෙවර මිහින්තලේට පැමිණෙන බැතිමතුන් සඳහා උපරිම අයුරින් ප්‍රවාහන පහසුකම් ලබාදීමේ අවශ්‍යතාව පෙන්වා දුන්හ.ඒ අනුව බැතිමතුන්ට විශාල දුරක් පාගමනින් නොයන අයුරින් රථවාහන සැලැස්ම සකස් කිරීමට පොලිසිය පියවර ගෙන තිබේ.ජූනි මස 12 වෙනි දින සිට 18 වෙනි දින දක්වා මෙවර පොසොන් සතිය යෙදී ඇති බවත්. මිහින්තලය නගරය මූලික කරගෙන පැවැත්වෙන ප්‍රධාන පොසොන් උත්සව මාලාවේ ආරම්භය මෙම මස 14 වෙනි දින මිහිඳු පෙරහර හා ලේක්හවුස් ආලෝක පූජාවෙන් ආරම්භ වන බව ද මෙහිදී අනාවරණය විය. ලේක්හවුස් ආයතනය හා ලංකා විදුලිබල මණ්ඩලය සම අනුග්‍රහයෙන් පැවැත්වෙන ආලෝක පූජාව සඳහා විදුලි රැහැන් ඇදීම ඇතුළු අදාළ කටයුතු මේ මස 12 වෙනි දිනට පෙර අවසන් කිරීමට නියමිතය.එමෙන්ම පොසොන් උත්සවය වෙනුවෙන් මිහින්තලා පුදබිම හා ඒ අවට පිහිටි අබලන් මාර්ග කඩිනමින් ප්‍රතිසංස්කරණය කිරීමට මාර්ග සංවර්ධන අධිකාරිය පියවර ගෙන ඇත.මීට අමතරව පූජා භූමිය එළිපෙහෙළි කිරීම, රථගාල් ඉදිකිරීම, සෞඛ්‍ය සනීපාරක්‍ෂක කටයුතු, ජල සැපයුම, ශීල ව්‍යාපාර, දන්සල් හා අලෙවිසල් ඉදිකිරීම, දුරකතන සබඳතා, ආරක්‍ෂක කටයුතු, ප්‍රවාහන කටයුතු, සැරසිලි, ප්‍රචාරක කටයුතු, ජීවිත ආරක්‍ෂක කටයුතු හා පොසොන් බැති ගී ආදී සියලු කටයුතු සිදුකෙරෙන ආකාරය මෙහිදී අදාළ ආයතනවලින් පැමිණ සිටි නියෝජිතයින් විසින් පැහැදිලි කර දෙන ලදී.මෙම සාකච්ඡාවට මිහින්තලේ රාජමහා විහාරාධිකාරී වලවාහැංගුනවැවේ ධම්මරතන හිමි, මිහින්තලේ ප්‍රාදේශීය සභා සභාපති යූ. බී. සිරිසේන, මිහින්තලේ ප්‍රාදේශීය ලේකම් එම්. ඩබ්ලිව්. එම්. එච්. මඩහපොළ, අනුරාධපුර ජ්‍යෙෂ්ඨ පොලිස් අධිකාරි නන්දන විජේරත්න, සහකාර පුරාවිද්‍යා කොමසාරිස් මහින්ද වීරක්කොඩි, ලේක්හවුස් විශේෂ ව්‍යාපෘති කළමනාකාර ඩී. එස්. ඉලේසිංහ, අනුරාධපුර ලේක්හවුස් ශාඛා කළමනාකාර සරත් පෙරේරා, මිහින්තලේ පොලිස් ස්ථානාධිපති පොලිස් පරීක්‍ෂක සුජීව සිරිවර්ධන යන මහත්ම මහත්මීහු ඇතුළු රාජ්‍ය නිලධාරීන් හා රාජ්‍ය නොවන ආයතනවල නියෝජිතයෝ විශාල පිරිසක් සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>04</day>
    </date>
    <link>http://www.dinamina.lk/2011/06/04/_art.asp?fn=n11060415</link>
    <topic>රට රැකියා ඒජන්සි ශ්‍රේණිගත කරයි</topic>
    <author>මහින්ද අලුත්ගෙදර</author>
    <content>ශ්‍රී ලංකා විදේශ සේවා නියුක්ති කාර්යාංශයේ ලියාපදිංචි සියලුම විදේශ රැකියා නියෝජිතායතන ශ්‍රේණිගත කිරීමට රජය පියවර ගෙන ඇත. ඒ අනුව ශ්‍රී ලංකාවේ විදේශ රැකියා නියෝජිතායතන පමණක් නොව ශ්‍රී ලංකාවට රැකියා ලබා දෙන විදේශ රටවල පිහිටි රැකියා නියෝජිතායතනද ශ්‍රේණිගත කරන බව විදේශ රැකියා ප්‍රවර්ධන හා සුබසාධන ඇමති ඩිලාන් පෙරේරා මහතා අවධාරණය කළේය. මේ රැකියා නියෝජිතායතන ශ්‍රේණිගත කිරීම හා ඔවුන්ගේ කටයුතු අධීක්ෂණය සඳහා විශේෂ වැඩපිළිවෙළක් ක්‍රියාත්මක කරන බවත් ඒවායේ කටයුතු කාර්යක්ෂම හා විධිමත් කිරීම මෙහි අරමුණ බවත් ඇමතිවරයා සඳහන් කළේය.ඒ මහතා මේ බව ප්‍රකාශකළේ කොළඹදී පෙරේදා (02) පැවති මාධ්‍ය හමුවකදීය. ඩිලාන් පෙරේරා මහතා මෙහිදී පැවසුවේ ශ්‍රී ලාංකික ශ්‍රමිකයන් හොඳින් රැකබලා ගන්නා විදේශ රැකියා නියෝජිතායතන වෙත යම් යම් ලිහිල් කිරීම් ලබා දීමටද බලාපොරොත්තු වන බවයි. විදේශ රැකියා ක්ෂේත්‍රයේ පවතින යම් යම් ගැටලු නිරාකරණය කරගෙන ඉදිරියට යාමට බලාපොරොත්තු වන බව කී ඇමතිවරයා මෙවැනි වැඩසටහන් තුළින් ඒ සඳහා ශක්තියක් ලැබෙන බවද පැවසීය. විදේශ රැකියා ප්‍රවර්ධන හා සුබසාධන අමාත්‍යාංශයේ ලේකම් නිශ්ශංක විජේරත්න, ශ්‍රී ලංකා විදේශ සේවා නියුක්ති කාර්යාංශයේ සභාපති නීතීඥ කිංස්ලි රණවක මහත්වරු ඇතුළු පිරිසක් මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>04</day>
    </date>
    <link>http://www.dinamina.lk/2011/06/04/_art.asp?fn=n11060416</link>
    <topic>රොෂේන්ගේ ඝාතකයනටචෝදනා පත්‍ර ගොනු කෙරේ</topic>
    <author>ඩී. මිහිඳුකුල කොච්චිකඩේ විශේෂ</author>
    <content>කටුනායක වෙඩි තැබීම් සිද්ධියේ සැකකරුවන්ට එරෙහිව චෝදනා ගොනු කිරීමට කටයුතු කරන බව අපරාධ පරීක්ෂණ දෙපාර්තමේන්තුව ඊයේ (03) මීගමුව මහේස්ත්‍රාත් අධිකරණය හමුවේ පැවැසීය.සීදුව පොලිසියේ ස්ථානාධිපතිවරයාට හා එම පොලිසියේ පාරිසරික ඒකකයේ ස්ථානාධිපතිවරයාට එරෙහි පැමිණිල්ලක් විභාගයට ගත් අවස්ථාවේ දී අපරාධ පරීක්ෂණ දෙපාර්තමේන්තුව එම කරුණු හෙළි කළේය.මීගමුව ප්‍රධාන මහේස්ත්‍රාත් එම්. ඒ. එම්. පී. අමරසිංහ මහතා ඉදිරියේ නඩු විභාගය සිදු කෙළේය. සැකකරුවන්ට එරෙහිව දණ්ඩ නීති සංග්‍රහයේ 317, 394 වගන්තිය යටතේ චෝදනා ගොනු කරන බව අපරාධ පරීක්ෂණ දෙපාර්තමේන්තුව පැවසීය.සිද්ධිය හා මරණ පරීක්ෂණ පැවැත්වීමට අවශ්‍ය තොරතුරු එක්රැස් කර ගන්නා ලෙස අපරාධ පරීක්ෂණ දෙපාර්තමේන්තු නිලධාරීන්ට නියෝග කළ මහේස්ත්‍රාත්වරයා එම පරීක්ෂණ ලබන 13 දින සිදු කරන ලෙස ද සැකකරුවන් එදින දක්වා රක්ෂිත බන්ධනාගාරගත කිරීමට ද නියෝග කෙළේය. සැකකාර පොලිස් නිලධාරීන් වෙනුවෙන් නීතිඥ ශානක රණසිංහ මහතා අධිකරණයේ පෙනී සිටිමින් මෙසේ කරුණු ඉදිරිපත් කෙළේය.උද්ඝෝෂකයින් අටදහසක් පමණ ගල්මුල්වලින් පහර දී පොලිසිය ප්‍රකෝප කරමින් විශාල දේපළ හානියක් සිදු කිරීම කර තියෙනවා. එවිට පොලිසිය අවම බලය යොදවා එය මැඩපැවැත්වීම සිදු කළා. මෙම වෙඩි තැබීම නිසා සිදුවූයේ එක් මරණයක් පමණයි.මෙම වෙඩි තැබීම සිදු නොවුණා නම් පොලිස් නිලධාරීන් දහ පහළොස් දෙනෙකුගේ අවමඟුල් කටයුතු සිදුකිරීමට සිදුවෙනවා.මෙම සිද්ධියෙන් නියෝජ්‍ය පොලිස්පතිවරයෙකුට ඇසක් අහිමි වන ලෙස බරපතල තුවාල සිදුවුණා. පොලිස් නිලධාරීන් 45කට තුවාල සිදුවුණා. එයින් 15 දෙනෙක් තවම රෝහලේ. එම නිසා පරීක්ෂණ කඩිනම් කරන ලෙස විත්තිය වෙනුවෙන් ඉල්ලා සිටිනවා.මෙම සිද්ධියේ දී වෙඩි තැබීම් තුනක් සිදුවූ බවට කරුණු අනාවරණය වන බව අපරාධ පරීක්ෂණ දෙපාර්තමේන්තු නිලධාරීන් අධිකරණයට පැවසීය.වැඩිදුර විභාගය ලබන 13 දින සිදුකිරීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>04</day>
    </date>
    <link>http://www.dinamina.lk/2011/06/04/_art.asp?fn=n11060417</link>
    <topic>රට නොසන්සුන් කිරීමේ ජවිපෙ එන්ජීඕ කුමන්ත්‍රණයක්</topic>
    <author>චන්දිමා එදිරිමාන්න</author>
    <content>වැඩ කරන ජනතාව උද්ඝෝෂණ සඳහා පොළඹවමින් එමඟින් රට නොසන්සුන් කිරීමට ජනතා විමුක්ති පෙරමුණ සහ එන්.ජී.ඕ වෘත්තීය සමිති කිහිපයක් ක්‍රියා කරන බව, දේශප්‍රේමී වැඩ කරන ජනතා මධ්‍යස්ථානයේ කැඳවුම්කරු පියසිරි විජේනායක මහතා පැවසීය. ඒ මහතා ඒ බව සඳහන් කළේ දේශප්‍රේමි වැඩ කරන ජනතා මධ්‍යස්ථානයේ දී (ඊයේ) 3 දින පැවැති මාධ්‍ය හමුවකදීය. එහිදී වැඩිදුරටත් අදහස් පළ කළ විජේනායක මහතා,වසර 30 ක් තිස්සේ පැවැති යුද්ධය නිමා කරමින් ඇති කළ සාමය නැති කිරීමට ඔවුන් කටයුතු කරන බවද සඳහන් කළේය.ඔවුන් කෙලෙස කටයුතු කළ ද රට තුළ පවතින සාමය නැති කිරීමට කිසිවෙකුටත් ඉඩ ලබා නොදිය යුතු අතර ඒ සඳහා රජය මැදිහත්ව කටයුතු කළ යුතු යැයි ද ඒ මහතා පැවසීය.එහිදී තවදුරටත් අදහස් දක්වමින් ඒ මහතා මෙසේ ද කීය. කටුනායක වෙළෙඳ කලාපයේ ඇතිවූ ගැටුම අහිංසක දරුවෙක් මරා දැම්මා. ඒ පිළිබඳව අපේ කනගාටුව ප්‍රකාශ කරනවා. ඒ වගේම පොලිසියේ ක්‍රියා කලාපය ද හෙළා දකිනවා.මෙම සිද්්ධියේ දී පැහැදිලි වන්නේ පොලිසියත්, ජවිපෙත්, එන්.ජී.ඕ ත් කටයුතු කළේ උදාකර ගත් සාමය නැති වන ආකාරයට යි.විශ්‍රාම වැටුප් පනත හකුලා ගනිව් කියලා උද්ඝෝෂණය කරමින් ජනතාව පාරට බැස්සුවාට අඩුම තරමින් පනත ගැන අඩු පාඩු, සංශෝධන හෝ විවේචන කිසිවක් ඉදිරිපත් කරන්නේ නැහැ.මේ අනුව පැහැදිලි වෙන්නේ ඔවුන්ට අවශ්‍යය පනත නෙමෙයි ජනතාව කුපිත කිරීමයි. ඒ හරහා බටහිර අධිරාජ්‍යවාදීන් ගේ උවමනාවන් ඉටු කිරීමයි. එක්සත් ජාතීන් ගේ මානව හිමිකම් සංවිධාන වලට වාර්තා සැපයීම ඔවුන් ගේ අරමුණ යි.ජනාධිපති මහින්ද රාජපක්‍ෂ මහතාට උවමනා වී තිබුණේ රාජ්‍ය අංශයට විශ්‍රාම වැටුප් ලබා දෙනවා වගේම පෞද්ගලික අංශයටත් විශ්‍රාම වැටුප් ලබා දෙන්නයි. නමුත් එතුමාගේ ඒ හොඳ අරමුණ ඇතැම් ආර්ථික ඝාතකයින් විසින් විනාශ කර දැම්මා.මෙම මාධ්‍ය හමුව සඳහා දේශප්‍රේමී වැඩ කරන ජනතා මධ්‍යස්ථානයේ සභාපති නීතිඥ කපිල ගමගේ මහතා ද සහභාගි විය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>04</day>
    </date>
    <link>http://www.dinamina.lk/2011/06/04/_art.asp?fn=n11060418</link>
    <topic>රජයට අපහාසවන ලෙස පෝස්ටර් ඇලවූජවිපෙ සාමාජිකයෝ අත්අඩංගුවට</topic>
    <author>බණ්ඩාරගම සමූහ – විමල් එස්. ජයසිංහ</author>
    <content>රජයට අපහාසවන අන්දමේ වැකි සඳහන් පෝස්ටර් අලවමින් සිටි ජනතා විමුක්ති පෙරමුණේ සාමාජිකයන් තිදෙනකුª පෝස්ටර් විශාල තොගයක් සහ යතුරුපැදි දෙකක් සමඟ හොරණ ප්‍රදේශයේ දී අත්අඩංගුවට ගත් බව හොරණ පොලිසිය කියයි.පුද්ගලයන් තිදෙනකු මාර්ගය දෙපස තාප්පවල පෝස්ටර් අලවන බවට හොරණ පොලිසියේ ජංගම මුර සංචාරයේ යෙදුණු නිලධාරීන්ට ලද තොරතුරක් අනුව එහි ගිය පොලිස් කණ්ඩායමක් මගින් සැකකරුවන් අත්අඩංගුවට ගෙන ඇත.සැකකරුවන් ළඟ තිබී සොයා ගත් පෝස්ටර්වල කටුනායක සිද්ධිය මුල්කර ගනිමින් රජයට අපහාස වන අන්දමේ විවිධ වැකි සඳහන් කර තිබූ බව පොලිසිය කියයි. සැකකරුවන් තිදෙනා රජයට අපහාස කිරීම සහ පරිසරය දූෂණය කිරීම සම්බන්ධයෙන් හොරණ අධිකරණයට ඉදිරිපත් කිරීමට නියමිතය.පාණදුර කොට්ඨාස භාර පොලිස් අධිකාරී එඩ්මන්ඩ් මහින්ද්‍ර, හොරණ සහකාර පොලිස් අධිකාරී සමන් රත්නායක මහත්වරුන්ගේ උපදෙස් මත හොරණ මූලස්ථාන පොලිස් පරීක්ෂක ආර්. ඒ. කේ. ගුණසේකර මහතා පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>04</day>
    </date>
    <link>http://www.dinamina.lk/2011/06/04/_art.asp?fn=n11060419</link>
    <topic>සිසුන් දෙදෙනකු අතර සිද්ධියක්දුරදිග ගොස් පොලිසිය මැදිහත්වෙයි</topic>
    <author>බණ්ඩාරගම සමූහ – විමල් ශ්‍යාමන් ජයසිංහ</author>
    <content>හොරණ ප්‍රධාන පෙළේ පාසලක ඉගෙනුම ලබන සිසුවකු එම පාසලේම තවත් සිසුවකුගෙන් කප්පම් මුදල් ලබා ගත්තේ යැයි කියන සිද්ධියක් සම්බන්ධයෙන් මුදල් ගත් සිසුවාට විදුහල ඉදිරිපිට දී ඊයේ (03) දහවල් පහරදුන් බව කියන පුද්ගලයන් තිදෙනෙකු සැකපිට ප්‍රශ්න කිරීමට හොරණ පොලිසිය මගින් අත්අඩංගුවට ගෙන ඇත.මෙසේ අත්අඩංගුවට ගෙන ඇත්තේ කප්පම් මුදල් ලබාදුන් සිසුවාගේ ඥාතින් කිහිපදෙනෙකි.එම විදුහලේ උසස් පෙළ හදාරණ සිසුවා පහළ පංතියක සිසුවාගෙන් මුදල් ඉල්ලා ඇති අතර එය නොදුන්නොත් පහරදෙන බවට තර්ජනය කිරීමෙන් අනතුරුව උසස් පෙළ පංතියේ සිසුවාට මුදල් ලබා දී ඇත.එය දැනගත් දෙමව්පියන් තවත් පිරිසක් හා වෑන් රථයකින් විද්‍යාලය ඉදිරිපිටට පැමිණ කප්පම් මුදල් ලබාගත් බව කියන සිසුවාට පහරදීමත් සමඟ එයට මැදිහත් වූ තවත් පිරිසක් හා වෑන් රථයෙන් පැමිණි පිරිස ගැටි ඇත.දෙපිරිස අතර ගැටුම සැලවීමත් සමඟ හොරණ පොලිසියේ නිලධාරි කණ්ඩායමක් පැමිණ පිරිස විසුරුවා උසස් පෙළ සිසුවාට පහරදීමට පැමිණි බව කියන සැකකරුවන් අත්අඩංගුවට ගෙන තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>04</day>
    </date>
    <link>http://www.dinamina.lk/2011/06/04/_art.asp?fn=n11060421</link>
    <topic>රුවන්පුරේ තොරතුරු අන්තර්ජාලයට</topic>
    <author/>
    <content>ශ්‍රී ලංකා තොරතුරු හා සංනිවේදන තාක්‍ෂණ නියෝජිතායතනයේ මඟපෙන්වීම යටතේ ආරම්භ කරන ලද තිඹොල්කැටිය නැණසල මධ්‍යස්ථානය මඟින් රත්නපුර දිස්ත්‍රික්කය තුළ පාරිසරික, ඓතතිහාසික, සංචාරකමය වශයෙන් වැදගත්වන සියලු තොරතුරු අන්තර්ජාලයට එක්කොට ඇත.ඉ-ශ්‍රී ලංකා ප්‍රජා සහන ව්‍යාපෘතිය යටතේ ආරම්භ කෙරුණු මෙම ව්‍යාපෘතිය www.ecopalace.lk වෙබ් අඩවිය මඟින් අන්තර්ජාලයට එක්කොට ඇත.අතීත ශ්‍රී විභූතිය හා මානව සත්ව ප්‍රජාව පිළිබඳ විද්වත් ලිපි රැසකින් හා ඡායාරූප වලින් සමන්විත වන අතර සිංහල, ඉංගී‍්‍රසි යන භාෂා දෙකෙන්ම තොරතුරු ලබා ගත හැකි වන ආකාරයට වෙබ් අඩවිය නිර්මාණය කර ඇත. ප්‍රදේශය තුළ නවාතැන් පහසුකම් ලබාගැනීම පිළිබඳ තොරතුරු සේම වනෝද්‍යාන තුළ සංචාරයේ යෙදීමට ජීප් රථ සේවා විශ්වාස වන්ත ලෙස ලබාගැනීම පිළිබඳ තොරතුරුත් කඳවුරු බිම සහ සංචාරක බංගලා වෙන්කර ගැනීම පිළිබඳ තොරතුරු ලබා ගත හැක.උඩවලව නගර මධ්‍යයේ පිහිටි තිඹොල්කැටිය නැණසල මධ්‍යස්ථානය තුල පිහිටුවා ඇති සංචාරක තොරතුරු මධ්‍යස්ථානය වෙත පැමිණීමෙන් සංචාරකයින් හට අවශ්‍ය සියලුම සංචාරක උපදෙස් ලබාගත හැකි බව මෙහි නිර්මාතෘ විරාජ් ඒකනායක මහතා පැවසීය. මෙම ව්‍යාපෘතිය ඉදිරියේදී මුළු දිවයිනම ආවරණය වන පරිදි ක්‍රියාත්මක කිරීමට හා අන්තර්ගතයන් දෙමළ බසින් ඉදිරිපත් කිරීමටත් ඉදිරියේදී කටයුතු කරන බව ඔහු වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>04</day>
    </date>
    <link>http://www.dinamina.lk/2011/06/04/_art.asp?fn=n11060422</link>
    <topic>පාණදුර බස් වර්ජනයෙන්මගීහු අමාරුවේ</topic>
    <author>බණ්ඩාරගම සමූහ</author>
    <content>පාණදුර පුද්ගලික බස් රථ නැවතුම් පොළේ දී පෙරේදා (02) ආරම්භ කල පෞද්ගලික බස් වර්ජනය ඊයේ (03) දිනටත් පැවතීම හේතුවෙන් මගී ජනතාව දැඩි අසීරුතාවයකට පත්වූහ.රත්මලාන ඩිපෝව ඉදිරිපිට දී එහි සේවකයන් පිරිසක් පාණදුර කොළඹ පෞද්ගලික බස් රථයක රියැදුරෙකුට හා කොන්දොස්තර වරයකුට පහර දී බරපතල තුවාල සිදු කිරීම සම්බන්ධ සැකකරුවන් පොලිසිය මගින් අත්අඩංගුවට ගැනීමට අපොහොසත් වීම මෙම වර්ජනයට හේතු විය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>04</day>
    </date>
    <link>http://www.dinamina.lk/2011/06/04/_art.asp?fn=n11060423</link>
    <topic>ලංකා විදුලිබල මණ්ඩලයේ අභ්‍යන්තර අර්බුදය විසඳෙන ලකුණු</topic>
    <author/>
    <content>පසුගිය සති කිහිපය තුළ ලංවිම පාලනාධිකාරිය හා විදුලි ඉංජිනේරු වෘත්තිය සමිතිය අතර ඇති වූ ගැටලුකාරි තත්ත්වය මේ සති අන්තය වන විට විසඳෙන බව අමාත්‍යාංශ ආරංචි මාර්ග සඳහන් කරයි. පොදු මහජනතාවට අර්බුදයක් නොවන පරිද්දෙන් මෙය විසඳා ගැනීම සඳහා පසුගිය දින කිහිපය තුළ විදුලි ඉංජිනේරු වෘත්තීය සමිති සාමාජිකයන් සමඟ අමාත්‍ය පාඨලී චම්පික රණවක මහතා අමාත්‍යාංශ ලේකම්තුමා සහ රජය නියෝජනය කරන පාර්ශව අතර සාකච්ඡා සිදු විය.එම සාකච්ඡාවල ප්‍රතිඵලයක් ලෙස ලංවිම තුළ උද්ගත වෙමින් පවතින අර්බුදය සමථයකට පත්වන බව ලංකා විදුලිබල මණ්ඩලයේ සහ විදුලිබල හා බලශක්ති අමාත්‍යාංශයේ අභ්‍යන්තර ආරංචි මාර්ග සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>04</day>
    </date>
    <link>http://www.dinamina.lk/2011/06/04/_art.asp?fn=r1106041</link>
    <topic>අම්පාර ඩිපෝවට අයත් ගොඩනැඟිලි වලින් පලක් ගන්නේ නෑ</topic>
    <author>අම්පාර දිසා විශේෂ එල්. දෙහිගොල්ල</author>
    <content>අම්පාර ඩිපෝවට අයත් කාමර 20 ක් සහිත ගොඩනැගිලි කීපයක් ප්‍රයෝජනයක් නොගෙන අතහැර දැමීම නිසා ගැටලු රැසක් මතු වී තිබෙන බව ප්‍රදේශවාසීහු පෙන්වා දෙති.තනි සේවක නිවාස වශයෙන් මෙම ගොඩනැගිලි ඉදිකර ඇති අතර එම නිවාසවල මේ වන විට කිසිවකු පදිංචි වී නොමැත. මෙම ගොඩනැගිලි අවට අක්කර දෙකක පමණ භූමියක්ද ඇති අතර එම භූමිය සතිපොළේ වාහන නවතා තැබීමට තාවකාලිකව භාවිතා කරයි.නගර මධ්‍යයේ මෙම ගොඩනැගිලි හා ඉඩම ඇති නිසා ප්‍රයෝජනවත් වැඩකට ගැනීම ඉතා පහසුය. කෝටි ගණන් වටිනා මෙම රාජ්‍ය දේපළ රටේ සංවර්ධන කටයුතු සඳහා යොදාගත යුතු බව නගර වැසියන්ගේ අදහස වී තිබේ.මෙම ගොඩනැගිලි හා භූමිය ඇතුළත රාත්‍රීයේ නොයෙකුත් අපචාර කටයුතුවල නියළෙන්නන්ගේ රජදහනක් බවට පත්ව තිබේ.අම්පාර ඩිපෝවේ සහකාර කළමනාකරු ඒ. පී. කේ. රජා මහතා - මේවා තනි සේවක නිවාස දුර ගමන් සේවා සඳහා රියැදුරන් හා කොන්දොස්තර මහත්වරුන් සඳහා මේවා සාදා තිබුණා. මෙවැනි නිවාස 20 ක් විතර තියනවා. අපේ සේවකයන් දැන් නතර වෙන්නේ නෑ. ඒ නිසා මෙම ගොඩනැගිලි අභාවයට ගියා. අපේ ඉඩම පාවිච්චි කරනවා නගර සභාව සතිපොළ සඳහා ඒ ඉඩමෙන් නගර සභාව විශාල ආදායමක් ලබනවා. මේ ගොඩනැගිලි හා ඉඩමෙන් නිසි ප්‍රයෝජනයක් ගන්නවා නම් හොඳයි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>04</day>
    </date>
    <link>http://www.dinamina.lk/2011/06/04/_art.asp?fn=r1106042</link>
    <topic>ඇඹිලිපිටිය වැටිය පාලමේගමන අවදානම්</topic>
    <author>ලුණම සමූහ සනත් ගමගේ</author>
    <content>ඇඹිලිපිටිය - නෝනාගම මාර්ගයේ වැටිය පාලම අබලන්වී කඩා වැටෙන්න ආසන්න මට්ටමේ පවතී.දිනපතා මඟීන් ප්‍රවාහනය කරන බස් රථ ඇතුළු රථ වාහන විශාල සංඛ්‍යාවක් මෙම අබලන් පාලම මතින් ගමන් කරයි.මෙම මාර්ගය කාපට් කර වැඩිදියුණු කළද මෙම අබලන් පාලම ප්‍රතිසංස්කරණය කිරීමට කටයුතු කර නොමැත.දැනට මෙම පාලමේ අත් ඇඳි දෙකම කැඩී ගොස් තිබේ. ඉතා ගැඹුරු ඇළ මාර්ගයක් මෙම පාලම යටින් ගලා බසී. පාලමේ වාහන ගමන් කරන කොටසේ වළවල් හැරී දිරාගොස් තිබේ.බර වාහන මෙම ස්ථානයෙන් ගමන් කරන විට පාලම දෙදරා යයි. කොයි මොහොතක හෝ පාලම කඩා වැටීමේ අවදානමක් පවතී.මෙම ස්ථානයේ යතුරු පැදි අනතුරු රැසක්ද පසුගිය දිනවල සිදුව තිබේ.පාලම කඩා වැටුණහොත් නෝනාගම ඇඹිලිපිටිය මාර්ගයේ රථවාහන ගමනාගමනය මුළුමනින්ම ඇණහිටින අතර ජීවිත හානි පවා සිදුවීමට ඉඩ තිබේ.  .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>04</day>
    </date>
    <link>http://www.dinamina.lk/2011/06/04/_art.asp?fn=r1106043</link>
    <topic>මහනුවර අලදෙණිය රක්ෂිත ප්‍රදේශයේකසළ ගොඩ හිරිහැරයි</topic>
    <author>ගාමිණි බී. දිසානායක – හාරිස්පත්තුව මධ්‍යම විශේෂ</author>
    <content>අලදෙණිය මුරුතලාව හරහා මහනුවර මාර්ගයේ රජයේ රක්ෂිත වන ප්‍රදේශයේ එකේ කණුව ලොකු වංගුව කාටත් නොපෙනෙන ස්ථානයක් නිසා වාහන නවතා කසළ බැහැර කිරීම කාටත් පහසුවෙන් කළ හැකිය.මෙම ස්ථානයට මදක් දුරින් කටුගස්තොට සහ පේරාදෙණිය පොලිස් වසම් වෙන් කෙරෙනා මායිම වන අතර හාරිස්පත්තුව සහ යටිනුවර ප්‍රාදේශීය සභා වෙන් කෙරෙනා මායිමද පිහිටා ඇත.සමහර දිනවල මස් සඳහා ගන්නා ඇතැම් සතුන් ගේ අනවශ්‍ය කොටස් සහ මිය ගිය සතුන් පවා රැගෙන විත් මෙම ස්ථානයට බැහැර කෙරෙනා බව පවසන ප්‍රදේශවාසීහු මෙම ස්ථානයෙන් විශාල පරිසර දූෂණයක් සිදු කෙරෙනා අතර අධික දුර්ගන්ධයක් වහනය වන බව ද පවසති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>04</day>
    </date>
    <link>http://www.dinamina.lk/2011/06/04/_art.asp?fn=r1106044</link>
    <topic>අගලවත්ත සමූපයට අයත්වටිනා ගොඩනැඟිලි රැසක් විනාශයි</topic>
    <author>මතුගම සංචාරක</author>
    <content>අගලවත්ත විවිධ සේවා සමුපකාර සමිතියට අයත් බදුරලිය නගරයේ පිහිටි වටිනා ගොඩනැඟිලි රාශියක් කිසිදු ප්‍රයෝජනයකට නොගෙන විනාශ වී යෑමට ඉඩ හැර ඇති බව ප්‍රදේශ වාසීහු කියති.බදුරලිය ප්‍රදේශයේ සමුපකාර ප්‍රාදේශිකවලට ආහාර පාන බෙදාහැරීමට භාණ්ඩ ගබඩා කළ හැකි විශාල ගොඩනැඟිල්ලක් වසර ගණනක සිට වසා දමා ඇත.බදුරලිය තැපැල් කාර්යාලය පවත්වාගෙන ගිය ගොඩනැඟිල්ල ද වසා දමා ඇත.බදුරලිය ප්‍රදේශයට ස.තො.ස වෙළෙඳ සලක් නොමැති හෙයින් එය ආරම්භ කිරීමට මෙම ගොඩනැඟිල්ලත් යොදා ගැනීම ඉතාමත් ප්‍රයෝජනවත් බව ප්‍රදේශවාසීහු කියති.බදුරලිය නගරය මධ්‍යයේ ව්‍යාපාරික කටයුතු සඳහා ඉතාමත් සුදුසු ස්ථානයක මෙම ගොඩනැඟිලි පිහිටා ඇත.මෙම විශාල ගොඩනැඟිලි නිරපරාදේ විනාශ වුවහොත් එය ජාතික ධනය අපතේ යාමක් වනු ඇත.  .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>04</day>
    </date>
    <link>http://www.dinamina.lk/2011/06/04/_art.asp?fn=r1106045</link>
    <topic>ගම්පහ යක්කල වික්‍රමාරච්චි අධ්‍යාපන ආයතනයටශිෂ්‍ය මධ්‍යස්ථානයක්</topic>
    <author>කේ. කේ. එස්. ආරියදාස වතුරුගම සමූහ</author>
    <content>කැලණිය විශ්ව විද්‍යාලයට අනුබද්ධ ගම්පහ - යක්කල වික්‍රමාරච්චි අධ්‍යාපන විද්‍යස්ථානය සඳහා අංග සම්පූර්ණ ශිෂ්‍ය මධ්‍යස්ථානයක් ඉදිකරවීමට උසස් අධ්‍යාපන අමාත්‍යාංශය පියවර ගෙන ඇත.ආයුර්වේද වෛද්‍ය උපාධිය සඳහා අධ්‍යාපනය ලබන ශිෂ්‍ය ශිෂ්‍යාවන් පන්සියයකට වැඩි පිරිසක් අධ්‍යාපනය ලබන යක්කල වික්‍රමාරච්චි විද්‍යායතනය සඳහා මෙතෙක් නොතිබුණු ශිෂ්‍ය මධ්‍යස්ථානයක අඩුව සම්පූර්ණ කෙරෙනු ඇතැයි විද්‍යායතන බලධාරීහු පවසති.මේ සිවු මහල් මධ්‍යස්ථානය මේ දිනවල ඉදිකිරීම් කටයුතු නිම වෙමින් පවතී.රුපියල් කෝටි අටකට ආසන්න මුදලක් මේ සඳහා වැයවෙතැයි අපේක්ෂා කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>04</day>
    </date>
    <link>http://www.dinamina.lk/2011/06/04/_art.asp?fn=r1106046</link>
    <topic>අත්තනගල්ල කතකගේ රන්මාලය පැහැරගත්අයට දඩ සහ සිර දඬුවම්</topic>
    <author>අත්තනගල්ල විශේෂ ජයවීර සුගතපාල</author>
    <content>දුම්රියෙන් ගමන් ගනිමින් සිටි කාන්තාවකගේ ගෙලෙහි වූ රු.24000 ක් වටිනා රන්මාලයක් කොල්ලකා වරද පිළිගත් අයකුට රු.1500 ක දඩයක්ද හොර බඩු ළඟ තබා ගැනීමේ වරදට රු.1000 ක දඩයක්ද ඊට අමතරව බරපතළ වැඩ සහිත වසර 5 කට අත්හිට වූ සිර දඬුවමක්ද අත්තනගල්ල මහේස්ත්‍රාත් ඩී. ඒ. රුවන් පතිරණ මහතා නියම කළේය.වේයන්ගොඩ පොලිසියේ සැරයන් කුමාරසිරි මහතා පැමිණිල්ල මෙහෙයවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>04</day>
    </date>
    <link>http://www.dinamina.lk/2011/06/04/_art.asp?fn=r1106047</link>
    <topic>යක්කල කුණ්ඩිවිල ඇළේ ජලය බැස යන දොරටු අවහිරයි</topic>
    <author>නිට්ටඹුව සමූහ - ජෙනට් ජයසිංහ</author>
    <content>ගම්පහ - ප්‍රාදේශීය ලේකම් කොට්ඨාසයේ යක්කල ආයුර්වේදය පිටුපස පිහිටි සේරුවිල ඕවිටේ ඇති සේරුවිල විල, මෝරුපොළ විල, බදුවතුගොඩ විල, කරුණෑකමුල්ල විල සහ කුණ්ඩිවිල (Kundi Vila) යන විල් පහක ජලය පහළට ගෙන යන කුණ්ඩි විල ඇළ මාර්ගයෙන් කුඹුරු අක්කර දස දහසකට පමණ යල, මහ වී වගාවට ජලය සපයයි. ප්‍රදේශයේ ගොවි පවුල් 5000 ක් පමණ යැපෙන්නේ ද මේ වී ගොවි තැනෙනි.නමුත් මේ කුණ්ඩි විල ආශි‍්‍රතව සිදුවන යම්, යම් අකටයුතුකම් නිසා එයට බලපෑම් එල්ලවන තත්ත්වයක් උද්ගත වී තිබේ.ඇළ ආශි‍්‍රතව සිදුකර ඇති අනවසර ඉදිකිරීම ගොඩකිරීම් සහ ඇළෙහි ජලය බැසීම පාලනය කරන ප්‍රධාන දොරටු ආසන්නයේ බහුල ලෙස ජලජ පැලෑටි බෝවීම නිසා ඒ තත්ත්වය උදා වී ඇත.වැසි කාලයට ඇළ මාර්ගය ඔස්සේ ගලා එන ජලය පාලනය කිරීම සඳහා යොදා තිබූ අඩි හතරේ දොරටුව ඉවත්කර අඩි 12ක් උස ජල දොරටුවක් සවි කිරීමෙන් වැඩි ජලය දොරටුව උඩින් නැවත ඇළ මාර්ගයට එක්වීමට ක්‍රමයක් නොමැතිව අවට ප්‍රදේශවාසීන් අවුරුදු 34 ක් පමණ වැසි සමයේ දී ගංවතුරෙන් අපමණ පීඩා විඳිති.මේ විල් පහේ ජලය බැසයෑම සඳහා ගම්පහ - ඉහලගම, බෝමලුව ප්‍රදේශයේ ඉදිකර ඇති පටු බෝක්කුව ක්‍රමානුකූලව පුළුල් නොකිරීම නිසා ජලය හරිහැටි බැස නොයෑමෙන් කුඹුරු අක්කර සිය ගණනක් වගා නොකර අත්හැර දමා තිබේ.ඇළ මාර්ගය ආරම්භයේ සිට ගලාඑන ජලකඳ පහසුවෙන් බැසයාම සඳහා ගම්පහ දුම්රිය ස්ථානය ආසන්නයේ පැරැණි වාරි තාක්ෂණය අනුව ඉදිකර තිබූ ජලය බැසීමේ විවර තුනෙන් දෙකක්ම මේ වනවිට අනවසර ඉදිකිරීම් සඳහා ගොඩකර වසා දමා තිබේ. ඉතිරිව ඇති එකම ජල බැසයාමේ මාර්ගය ද කාලාන්තරයකින් සුද්ධ පවිත්‍ර නොකිරීමේ හේතුවෙන්, කිලෝ මීටර් කාලක් පමණ දුරට ඝණ කැලෑවෙන් සහ ජලජ පැළෑටිවලින් වැසී තිබේ.ගම්පහ - අලුත්ගම කුණ්ඩිවිල ගොවි සමිතියේ ප්‍රධාන සභාපති ඇම්.කේ.සිරිවර්ධන මහතා :- මේ ඇළට සම්බන්ධව ආරම්භයේ තිබූ අඩි හතරේ ජලය බැසයන දොරටුව වෙනුවට අවිධිමත් ලෙස ගොවීන්ගේ අදහස් නොවිමසා හිතුමතේට ජල දොරටුවක් සැදුවා.මේ සියලු ගැටලු විසඳා දීමට බලධාරීන් ඉක්මනින් පියවර ගනු ඇතැයි අප විශ්වාස කරනවා.  .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>04</day>
    </date>
    <link>http://www.dinamina.lk/2011/06/04/_art.asp?fn=r1106048</link>
    <topic>කළුතර නාගොඩ රෝහලේ අධිකරණ වෛද්‍ය නිලධාරී තනතුර පුරප්පාඩුයි</topic>
    <author>වාද්දුව සමූහ එස්. ආර්. පියදාස</author>
    <content>කළුතර නාගොඩ රෝහලේ අධිකරණ වෛද්‍ය නිලධාරී තනතුර හිස්ව තිබීම නිසා එම රෝහලේ මරණ පරීක්ෂණ පැවැත්වීමේදී විවිධ අවහිරතා වලට මුහුණ පෑමට සිදුව ඇතැයි රෝහල් ආරංචි මාර්ග වලින් හෙළිවේ.මේ නිසා අධිකරණ නියෝග මත මරණ පරීක්ෂණ පැවැත්වීම සඳහා නාගොඩ රෝහලට යොමු කරන මළ සිරුරු පශ්චාත් මරණ පරීක්ෂණ පැවැත්වීම සඳහා පාණදුර මූලික රෝහලට යැවීමට සිදුවී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>04</day>
    </date>
    <link>http://www.dinamina.lk/2011/06/04/_art.asp?fn=r1106049</link>
    <topic>වසර 52ක් නොකඩවා පිරිනමන බලු–කපුටු දානයක්</topic>
    <author>රඹුක්කන උතුර සමූහ විපුල එස්. කුමාරතුංග</author>
    <content>වාර්ෂිකව නොකඩවා වසර 52ක් තිස්සේ බලු – කපුටු දාන දෙන පුද්ගලයකු රඹුක්කන අලවත්ත ගමේ දී හමුවිය. ඔහු නමින් එන්. එම්. සිරිමල්ය.හෙතෙම මේ ගැන මෙසේ කීවේ ය. මගේ තාත්තා ජීවතුන් අතර සිටිය දී පවා මේ දානය දුන්නා. මේ සඳහා අවට කවුරුත් උදව් කරනවා.නිවෙස්වලින් හාල්මිටක්, කරවල කෑල්ලක්, තුනපහ කුඩු ටික ටික එකතු කරගෙන මේ දානය පිළියෙළ කරනවා. උයන පිහන කටයුතුවලට ද ගමේ කවුරුත් උදව් කරනවා. දානය සකස් කළ භාජනය විල්බැරෝවක තබාගෙන කැන්ද කොළ ටිකක් රැගෙන තවත් පිරිසක් ද එකතු කරගෙන පාරක් ගානේ ගොස් බල්ලන්ට ඒ ආහාර ලබාදෙනවා.  .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>04</day>
    </date>
    <link>http://www.dinamina.lk/2011/06/04/_art.asp?fn=s1106041</link>
    <topic>එංගලන්තය කඩුලු 6කට ලකුණු 342යි</topic>
    <author/>
    <content>ශ්‍රී ලංකාව හමුවේ තරගය මුලදී ම කඩුලු තුනක් අහිමි වූවද එයින් අධෛර්යයට පත් නොවූ එංගලන්තය කඩුලු සබඳතා ගොඩනගා ගනිමින්, ලන්ඩනයේ ලෝඩ්ස් ක්‍රීඩාංගණයේ පැවැත්වෙන පළමු ටෙස්ට් තරගයේ ඊයේ පළමු දිනය අවසන් වන විට කඩුලු 6ක් දැවී ලකුණු 342ක් රැස්කර ගෙන සිටියේය.එංගලන්ත අංක 6 පිතිකරු ඔයින් මෝගන් වේගවත් ඉනිමක නියැලෙමින් හතරේ පහර 10ක් හා හයේ පහර 2ක් සමග ලකුණු 79ක් වාර්තා කළේය. ඔහු සහ මැට් ප්‍රයර් එක්ව හයවැනි කඩුල්ල වෙනුවෙන් ඕවර 19.5ක් ඇතුළත ලකුණු 101ක් එක් කළ අතර එය එංගලන්තය හා ශ්‍රී ලංකාව අතර ටෙස්ට් තරගවල වැඩිම හයවැනි කඩුලු සබඳතාව ලෙසින් වාර්තා පොතට එක්විණි.අංක 7 පිතිකරු මැට් ප්‍රයර් නොදැවී ලකුණු 73ක් රැස් කරගෙන සිටි අතර, ඊට හතරේ පහරවල් 14ක් ඇතුළත්ව තිබිණි.ඕවර 80ක් අවසානයේ එංගලන්ත මුළු ලකුණු ප්‍රමාණය කඩලු 5කට 295ක්ව තිබියදී ශ්‍රී ලංකාව දෙවැනි නව පන්දුව ලබා ගත්තේය. ඒ වන විට ශ්‍රී ලංකාවට මහත් අභියෝගයක් බවට පත්වෙමින් තිබූ මෝගන් – ප්‍රයර් සබඳතාව බිඳ හෙලීමට හැකිවූයේ එම නව පන්දුවෙනි. නව පන්දුවේ දෙවැනි ඕවරය යැවූ සුරංග ලක්මාල් ඔහුගේ පළමු පන්දුවෙන් ම මෝගන් කඩුල්ල මුවා කිරීමේ වරදට හසුකර ගැනීමට සමත් විය. කෙසේ වෙතත් එම දැවී යාමේ තීරණය ශ්‍රී ලංකාව ලබා ගත්තේ ‘රෙෆරල්’ ක්‍රමයේ පිහිටෙනි.හේතුව, පිටියේ තරග විනිසුරු බිලී ඩොක්ට්‍රෝව් එය දැවී යාමක් නොවන බවට තීරණය කර තිබූ නිසාය.සවස තේ පානයෙන් පසුව යැවුනු 10 වැනි ඕවරයේදී ඇලස්ටෙයාර් කුක් හා ඔයින් මෝගන්ගේ පස්වැනි කඩුලු සබඳතාවය අවසන් විය. මේ දෙදෙන පන්දු 133කට මුහුණ දෙමින් ලකුණු 71ක් ලකුණු පුවරුවට එක් කරමින් සිටියදී එම සබඳතාව අවසන් කළේ දිල්හාර ප්‍රනාන්දු ය. ඔහු එවූ කෙටි පන්දුවකට සටන්කාමී අයුරින් ‘පුල්’ පහරක් එල්ල කිරීමට යාමේදී කුක්ගේ පිත්තේ අග වැදී ඉතා ඉහළ නැගි පන්දුව ‘මිඩ් ඕන්’හිදී ෆාවිස් මහරූෆ් රැකගැනීමත් සමග කුක් ශතකය පෙනි පෙනී තිබියදී දැවී ගියේය.කාඩිෆ් හි පැවැති පළමු ටෙස්ට් තරගයේ තකයක් වාර්තා කළ කුක් මෙවර ලකුණු 96කට දැවී ගියේය. පැය හතර හමාරකට වැඩි කාලයක් කඩුල්ලේ රැඳී සිට පන්දු 164කට මුහුණ දුන් ඔහුගේ ඉනිමට හතරේ පහර 16ක් ඇතුළත් විය.කාසියේ වාසිය දිනාගත් ශ්‍රී ලංකා නව නායක තිලකරත්න ඩිල්ෂාන් ප්‍රථමයෙන් පන්දුවට පහර දීමේ වාරය එංගලන්තයට ලබා දීමට තීරණය කළේය. ඔහුගේ එම තීරණය නුවණක්කාර එකක් බවට තහවුරු වෙමින් එංගලන්ත පිලේ කඩුලු 2ක් පළමු ඕවර 6 ඇතුළත ලකුණු 18කට බිඳ හෙලීමට චානක වෙලගෙදර හා සුරංග ලක්මාල් යන ආරම්භක වේග පන්දු යවන්නෝ සමත් වූහ.මේ කඩුලු දෙක ම බිඳ වැටුනේ පිතිකරුවන් කඩුල්ල මුවා කිරීමේ වරදට හසුවීමෙනි. වෙලගෙදර, ඔහුගේ දෙවැනි ඕවරයේ අවසන් පන්දුවෙන් ප්‍රතිවාදී නායක ඇන්ඩෲ ස්ට්‍රාවුස් (4) එම වරදට හසුකර ගැනීමට සමත් විය. අනතුරුව, ජොනතන් ට්‍රොට්ගේ වටිනා කඩුල්ල ලබා ගැනීමට ලක්මාල් සමත් විය.ශ්‍රී ලංකාවට එරෙහිව කාඩිෆ් හි පැවැති පළමු ටෙස්ට් තරගයේදී මනරම් පිතිහරඹයක නියැලෙමින් ද්විත්ව ශතකයක් වාර්තා කළ ජොන්තන් ට්‍රොට් ට ඊයේ ලබා ගත හැකිවූයේ ලකුණු 2ක් පමණි. ඔහු මුහුණ දුන්නේ පන්දු 9කට පමණි. ට්‍රොට් කඩුල්ල මුවා කළ බවට පිටියේ තරග විනිසුරුවරයා දුන් තීරණයට ඔහු ‘රෙෆරල් ක්‍රමය’ මගින් අභියෝග කර සිටියත් තෙවැනි විනිසුරුගේ තීරණයද එය ම විය.එංගලන්ත මුළු ලකුණු 22දී ඔවුන්ගේ තෙවැනි කඩුල්ල බිඳ වැටිණි. එවර දැවී ගියේ කෙවින් පීටර්සන් ය. මේ තරගමාලාව පුරා පීටර්සන්ගේ පිතිකරණයේ අසාර්ථකභාවය ඊයේ දෙවැනි ටෙස්ට් තරගයේද යළිත් දිස්වෙමින් ඔහු ලකුණු 2කට දැවී ගියේය. පීටර්සන් දැවී ගියේ තිලකරත්න ඩිල්ෂාන්ගේ අති විශිෂ්ඨ උඩ පන්දු රැකීමකිනි. තරගයේ 8 වැනි ඕවරයේදී ලක්මාල් එවූ පන්දුවකට පීටර්සන්ගේ පිත්තෙන් නික්ම ආ උඩ පන්දුව ‘ගලී’හි පන්දු රකිමින් සිටි ඩිල්ෂාන් රැක ගත්තේ ඔහුගේ දකුණු පසට ගුවනේ පාවෙමින් යමිණි.තෙවැනි කඩුල්ල බිඳ වැටීමෙන් පසුව පිටියේ එක්වූ ඇලෙස්ටෙයාර් කුක් හා ඉයන් බෙල් එංගලන්ත මුළු ලකුණු සංඛ්‍යාව 75 දක්වා ගෙන එමින් තිබියදී දිවා ආහාරය සඳහා තරගය නතර කෙරිණි.දිවා ආහාරයෙන් පසුව මේ පිතිකරුවන් දෙදෙනා ම අර්ධ ශතක වාර්තා කළහ. කුක්, දිල්හාර ප්‍රනාන්දුගේ පන්දුවකට හතරේ පහරක් එල්ල කරමින් ඔහුගේ 25 වැනි ටෙස්ට් අර්ධ ශතකය ලබා ගත් අතර බෙල්, රංගන හේරත්ගේ පන්දුවකට Qස්කුවෙයාර් ලෙග්’ කලාපයට පහරක් එල්ල කරමින් සිය 27 වැනි ටෙස්ට් අර්ධ ශතකය වාර්තා කළේය.ඉන්පසුව බෙල් ට තවත් ලබා ගත හැකිවූයේ ලකුණු 2ක් පමණි. මිනිත්තු 150ක් තිස්සේ පන්දු 106කට මුහුණ දෙමින් හතරේ පහර 8ක්ද එල්ල කළ ඔහු වෙලගෙදරගේ පන්දුවකට ‘ස්ලිප්’ ක්‍රීඩක තරංග පරණවිතාන වෙත උඩ පන්දුවක් දෙමින් මුළු ලකුණු 130දී දැවී ගියේය. ඒ සමග ම ඔහු සහ ඇලස්ටෙයාර් කුක්, සිවුවැනි කඩුල්ල වෙනුවෙන් පවත්වා ගෙන ආ ලකුණු 108ක (පන්දු 196කදී) සබඳතාවද අවසන් විය.ඊයේ තරගයේ දිවා ආහාරයත් සවස තේ පානයත් අතර කාලය තුලදී එංගලන්ත පිලට අහිමි වූයේ බෙල්ගේ කඩුල්ල පමණි. තේ පානය සඳහා තරගය නතර කරන විට එංගලන්තය කඩුලු 4කට ලකුණු 165ක් රැස්කර ගෙන සිටි අතර ඇලස්ටෙයාර් කුක් (නෙදැවී 75) සහ ඔයින් මෝගන් (නොදැවී 23) පස්වැනි කඩුල්ල වෙනුවෙන් ලකුණු 35ක් එක්කොට සිටියහ.මේ දෙවැනි ටෙස්ට් ගැටුම සඳහා ශ්‍රී ලංකාව වෙනස්කම් දෙකක් සිදුකොට තිබිණි. පරාජිත පළමු තරගයට සහභාගි වූ අජන්ත මෙන්ඩිස් හා තිසර පෙරේරා වෙනුවට ඔවුන් දිල්හාර ප්‍රනාන්දු හා චානක වෙලගෙදර කැඳවා තිබිණි. එංගලන්තය ජේම්ස් ඇන්ඩර්සන් වෙනුවට ස්ටීවන් ෆින් කණ්ඩායමට එක්කර තිබිණි.ඔට්ටු ඇල්ලීම28,000කට අසුන්ගත හැකි ලෝඩ්ස් ක්‍රීඩාංගණයේ ඊයේ සහ අද තරග ප්‍රවේශපත් සියල්ල විකිණී අවසන්ව තිබිණි. මහත් උද්යෝගයකින් යුතුව තරගය නැරඹීම සඳහා පැමිණ සිටි නරඹන්නන් බොහෝ දෙනෙකු එක් එක් ක්‍රීඩකයන් වෙනුවෙන් මුදල් ඔට්ටු අල්ලනු දක්නට ලැබිණි. තරගයේ පළමු ඉනිමේදී එක් එක් කණ්ඩායමේ වැඩිම ලකුණු ලබා ගන්නා ක්‍රීඩකයා හා වැඩිම කඩුලු ලබා ගන්නා ක්‍රීඩකයන්ට ගෙවනු ලබන ඔට්ටු මුදල ඒ ඒ ක්‍රීඩකයාගේ නම ඉදිරියෙන් සඳහන් කර තිබූ පුවරු ගණනාවක්ම ක්‍රීඩාංගණයේ ප්‍රධාන දොරටුවලින් ඇතුළු වන විට පෙනෙන්නට තිබිණි.එංගලන්තය පළමු ඉනිම 342/6 (ඕවර 88) ඇලස්ටෙයාර් කුක් 96, ඔයින් මෝගන් 79, ඉයන් බෙල් 52, මැට්පි‍්‍රයර් නොදැවී 73 (චානක වෙලගෙදර 65/2, සුරංග ලක්මාල් 79/3).</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>04</day>
    </date>
    <link>http://www.dinamina.lk/2011/06/04/_art.asp?fn=s1106042</link>
    <topic>අෆ්රිඩිගේ තහනමට එංගලන්තයෙන් අභියාචනයක්</topic>
    <author>ලන්ඩනය ඒ.එෆ්.පි</author>
    <content>ජාත්‍යන්තර ක්‍රිකට් පිටියෙන් සමුගත් පාකිස්තානයේ හිටපු ක්‍රිකට් නායක ෂහීඩ් අෆ්රිඩිට විදේශ රටවල ක්‍රීඩා කිරීමට එරෙහිව පැනවූ තහනම පිළිබඳව යළි සළකා බලන ලෙස එංගලන්තයේ හැම්ෂයර් ප්‍රාන්ත ක්‍රිකට් බලධාරීහූ පාකිස්තාන ක්‍රිකට් පාලක මණ්ඩලයෙන් ඉල්ලා සිටියේය.ජාත්‍යන්තර එක්දින පිටියෙන් නොබෝදා සමුගත් පාකිස්තානයේ හිටපු නායක ෂහීඩ් අෆ්රිඩිගේ කොන්ත්‍රාත් ගිවිසුම අත්හිටුවීමටත්, විදේශ රටක ක්‍රීඩාවේ නිරතවීමට නිකුත් කරනු ලබන විරෝධතාවයක් නැති බවට වන සහතිකය (NOC) නිකුත් නොකිරීමටත් එරට ක්‍රිකට් බලධාරීහූ තීරණය කර ඇත.ඒ අනුව අෆ්රිඩිට විදේශ රටවල ක්‍රීඩා කිරීමට පාකිස්තානයේ නිල අවසරයක් නොමැත.අෆ්රිඩි එංගලන්තයේ විස්සයි 20 ක්‍රිකට් තරගාවලිය සඳහා හැම්ෂයර් පිල නියෝජනය කිරීමට නියමිතය.පසුගිය මාසයේ කොදෙව් පිල සමග පැවැති එක්දින තරගාවලිය 3-2ක් ලෙස ජය ගැනීමෙන් පසුව පාකිස්තානු එක්දින නායකයා වූ අෆ්රිඩි ප්‍රසිද්ධියේම සිය පුහුණුකරු විවේචනයට ලක්කිරීමේ හේතුවෙන් ඔහුට නායකත්ව අහිමි විය. අෆ්රිඩි ජාත්‍යන්තර ක්‍රිකට් පිටියෙන් සමුගත්තේ ඉන් අනතුරුවය.2010 වසරේ ලෝඩ්ස් පිටියේදී ඔස්ට්‍රේලියාවට පරාජය වීමෙන් අනතුරුව ටෙස්ට් පිටියෙන් සමුගත් අෆ්රිඩි ලෝක කුසලාන තරගාවලියේදී පාකිස්තානයේ එක් දින පිලේ නායකයා ලෙස කටයුතු කළේය.31 හැවිරිදි අෆ්රිඩි 1997 වසරේ කෙන්යාවේ නයිරෝබි නුවරදී ශ්‍රී ලංකාවටඑරෙහිව පන්දු 37කදී ශතකයක් රැස් කරමින් එක්දින පිටියේ වේගවත්ම ශතකයට තවමත් හිමිකම් කියයි. එක්දින තරග 325කට ක්‍රීඩා කර ඇති අෆ්රිඩි එහිදි ලකුණු 6695ක් රැස් කළ අතර පන්දු යැවීමේදී කඩුලු 315ක් දවා ලීමට සමත් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>04</day>
    </date>
    <link>http://www.dinamina.lk/2011/06/04/_art.asp?fn=s1106045</link>
    <topic>මයිලෝ පාසල් නෙට්බෝල් තරගාවලියටයාපනය-වවුනියාව කණ්ඩායම් එක්වෙති</topic>
    <author>ප්‍රින්ස් ගුණසේකර</author>
    <content>මයිලෝ කුසලාන සමස්ත ලංකා පාසල් නෙට්බෝල් තරගාවලියට මෙවර යාපනය හා වවුනියා දිස්ත්‍රික්කවලින් කණ්ඩායම් 60ක් සහභාගීවීමට සූදානම් වේ.වසර 20ක ඉතිහාසයක් ඇති මයිලෝ පාසල් නෙට්බෝල් තරගාවලියට යාපනය හා වව්නියා දිස්ත්‍රික්කවලින් මුල්වරට කණ්ඩායම් එක්වීම මෙවර විශේෂත්වය වේ.යාපනය දිස්ත්‍රික්කයේ සියලුම කණ්ඩායම් ත්‍රිකුණාමලය මධ්‍යස්ථානය යටතේ තරග කරන අතර වව්නියාවේ පාසල් නෙට්බෝල් කණ්ඩායම් අනුරාධපුර මධ්‍යස්ථානය යටතේ ක්‍රීඩා කරති.රට පුරා පාසල් කණ්ඩායම් 1000කගේ පමණ සහභාගීත්වයක් ඇති සමස්ත ලංකා පාසල් නෙට්බෝල් තරගාවලිය මධ්‍යස්ථාන 16කදී පැවැත්වේ. මේ මස 10 හා 11 දිනවලදී කොළඹ මධ්‍යස්ථානයේදී තරගාවලිය ආරම්භ කිරීමට කටයුතු යොදා ඇත.මයිලෝ පාසල් නෙට්බෝල් තරගාවලියේ අවසන් වටයේ තරග හම්බන්තොටදී පැවැත්වීමට ශ්‍රී ලංකා පාසල් නෙට්බෝල් සංගමය බලාපොරොත්තු වේ.වසර 1991 දී කණ්ඩායම් 80කින් ආරම්භ වූ තරගාවලිය මේ වන විට ඉතා සාර්ථකව ඉදිරියට යෑම පිළිබඳ සතුටට පත්වන බව අනුග්‍රාහකත්වය ලබාදෙන නෙස්ලේ ලංකා සමාගමේ සන්නිවේදන හා සම්බන්ධීකරණ කටයුතු උප සභාපති බන්ධුල එගොඩගේ මහතා පැවැසීය.පෙරේදා සී.ආර්. ක්‍රීඩාගාරයේ පැවැති මාධ්‍ය හමුවේදී අදහස් දැක්වූ අනුග්‍රාහක හා මෙහෙයුම් කළමනාකරු සංජීව වික්‍රමසිංහ මහතා පැවැසුවේ යපනය හා වව්නියාව ඇතුළු උතුරු නැගෙනහිර පළාත්වල කණ්ඩායම්වලට නව අත්දැකීමක් ලෙස එම තරගවලට විශාල ආකර්ශණයක් ලබා දීමට කටයුතු කරන බවයි.පසුගිය වසරේදී පැවැති තරගාවලියේ සමස්ත සූරතාව කුරුණෑගල ශුද්ධවූ පවුලේ බාලිකාවට හිමිවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>04</day>
    </date>
    <link>http://www.dinamina.lk/2011/06/04/_art.asp?fn=s1106043</link>
    <topic>නෙට්බෝල් පිලතරග තුනමපරදියි</topic>
    <author/>
    <content>ස්කොට්ලන්තයේ සංචාරය කළ ශ්‍රී ලංකා නෙට්බෝල් පිල සහභාගී වූ තෙවැනි හා අවසන් තරගයෙන්ද ලකුණු 78 - 41 කින් පරාජයට පත්ව ඇත.මේ අනුව ශ්‍රී ලංකාව හා ස්කොට්ලන්තය අතර පැවැති තරග තුනෙන්ම ස්කොට්ලන්ත පිල පහසු ජයග්‍රහණ වාර්තා කළේය. පළමු තරගයේදී 77 – 42 ක් හා දෙවැනි තරගයේදී ලකුණු 69 – 42 කින් ස්කොට්ලන්ත ක්‍රීඩිකාවෝ ජයග්‍රහණය වාර්තා කළහ.ලබන මාසයේ සිංගප්පූරුවේදී පැවැත්වෙන ලෝක සූරතා නෙට්බෝල් තරගාවලියට පෙරහුරුවක් ලබා ගැනීම අරමුණු කොටගෙන ශ්‍රී ලංකා පිල ස්කොට්ලන්තයේ සංචාරය කළේය.ලෝක ශ්‍රේණිගත කිරීමේදී ශ්‍රී ලංකාවට වඩා පසුපසින් සිටි ස්කොට්ලන්තය තරග තුනම ජය ගැනීමට සමත්වීම කැපීපෙනෙන සිදුවීම විය.ශ්‍රී ලංකාව පරාජයට පත්වූ තෙවැනි හා අවසන් තරගය ග්ලාස්ගොව් හිදී පැවැත්විණි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>04</day>
    </date>
    <link>http://www.dinamina.lk/2011/06/04/_art.asp?fn=s11060411</link>
    <topic>රත්නම්-නිව්යංග්ස් ඉවතට යති</topic>
    <author>ප්‍රින්ස් ගුණසේකර</author>
    <content>හොල්සිම් එෆ්. ඒ. කුසලාන පාපන්දු තරගාවලියේ අර්ධ අවසන් පූර්ව වටයේදී පරාජයට පත්වූ රත්නම් හා නිව්යංග්ස් කණ්ඩායම් තරගාවලියෙන් ඉවතට ගියහ.ඊයේ පොලිස් පිටියේ පැවැති නිව්යංග්ස් හා යුද හමුදාව අතර තරගයේදී ගෝල් 6 – 0 ක දැවැන්ත ජයක් යුද හමුදාව හිමිකර ගත්තේය. තරගයේ ප්‍රථම භාගයේදී ගෝල් 3 – 0 ක් ලෙස යුද හමුදාව ඉදිරියෙන් සිටි අතර දෙවැනි භාගයේදී වේගවත් ක්‍රීඩා විලාශයකින් ජය තහවුරු කර ගත්තේය.යුද හමුදාව වෙනුවෙන් එම්. ෆසාල් හා මධුෂාන් පෙරේරා ගෝල් 2 බැගින් ලැබූ අතර මොහොමඩ් ඉසෙඩීන් හා වසන්ත කුමාර ගෝල් 1 බැගින් ලැබූහ.රත්නම් පිලෙන් විරෝධතාවක්සිවිල් ආරක්ෂක බලකා පිල හමුවේ ගෝල් 1 - 0 ක තියුණු පරාජයක් ලැබූ රත්නම් පිල තරගය නිමාවීමෙන් පසුව ප්‍රතිවාදීන්ට එරෙහිව ලිඛිත විරෝධතාවක් ගොනු කළේය. සිවිල් ආරක්ෂක බලකා පිලේ ක්‍රීඩකයෙකු ශ්‍රී ලංකා පාපන්දු සම්මේලනයේ ලියාපදිංචි වී නොමැතිව තරගයට ක්‍රීඩා කළ බව ‘රත්නම්’ විරෝධතාවයේ දැක්වේ. මේ හේතුවෙන් ඉදිරියේදී පාපන්දු සම්මේලනය පරීක්ෂණයක් පැවැත්වීමට නියමිතව ඇත. රත්නම් පිලට එරෙහිව වාර්තා කළ එකම ගෝලය සිවිල් ආරක්ෂක පිලේ පී. එන්. ප්‍රියංකර ලබාගත්තේය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>04</day>
    </date>
    <link>http://www.dinamina.lk/2011/06/04/_art.asp?fn=s11060412</link>
    <topic>කැල්ටෙක්ස් රගර් තරගාවලියසී.ආර්-ගුවන් හමුදාව ජය ලබති</topic>
    <author>ෆවුස් මොහොමඩ්</author>
    <content>අන්තර් සමාජ ‘ඒ’ කොටසේ කැල්ටෙක්ස් රගර් ලීග් තරගාවලිය ආරම්භ කරමින් ඊයේ (3) මෙට්ලන්ඩ් පෙදෙසේ දී සී. එච්. පිල සමඟ තරග වැදුනු සී. ආර්. කණ්ඩායම ලකුණු 14 – 8 ක ජයක් වාර්තා කිරීමට සමත් විය. සී.ආර්. පිලේ ලකුණු සංඛ්‍යාවට ගෝල් 2ක් ඇතුළත් වූ අතර උත්සාහයක දිනුමක් සහ දඬුවම් පහරක් සී.එච්. පිලේ ලකුණු සංඛ්‍යාවට එක් විය.තරගයේ පළමු භාෂාව නිමාවන විට ලකුණු 7 – 3 ක් වශයෙන් පෙරමුණේ පසුවීමට සී.ආර්. පිල සමත් විය.ගුවන් හමුදාවට ජයමේ අතර ගුවන් හමුදාව සහ පොලිසිය අතර කටුනායක ගුවන් හමුදා කඳවුරු ක්‍රීඩා පිටියේ පැවැති තරගය ලකුණු 18 – 12 ක් ලෙස ජය ගැනීමට ගුවන් හමුදාව සමත් විය.තරගයේ පළමුභාගය නිමාවන විට ලකුණු 8 – 5 ක් වශයෙන් පෙරමුණේ පසුවූ ගුවන් හමුදාව තරගය නිමාවන විට උත්සාහක දිනුම් 3 ක් සහ දඬුවම් පහරක් සිය ලකුණු සංඛ්‍යාවට එක් කර ගත්තේය. පොලිසිය ලැබූ ලකුණු සංඛ්‍යාවට ප්‍රවර්තන ගෝලයක් සහ උත්සාහයක දිනුමක් ඇතුළත් විය.ශ්‍රී ලංකා රගර් සංගමය විසින් මෙහෙයනු ලබන මේ තරගාවලියට මහනුවර පිල, සී.ආර්, නාවික, ගුවන්, පොලිසිය, යුද, සී.එච්. පිල සහ හැව්ලොක්ස් පිල තරග වදිති.මේ තරගාවලිය යටතේ මහනුවර පිල සහ හැව්ලොක්ස් පිල අතර තරගය අද (4) හැව්ලොක්ස් පිටියේ පැවැත්වෙන අතර හෙට (5) නාවික – යුද තරගය වැලිසර නාවික හමුදා ක්‍රීඩා පිටියේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>04</day>
    </date>
    <link>http://www.dinamina.lk/2011/06/04/_art.asp?fn=s1106044</link>
    <topic>ආනන්දයේ ‘අභිමන් සක්මන්’ 11දා</topic>
    <author>ධනුෂ්ක ගොඩකුඹුර සහජීවනී පතිරණ</author>
    <content>කොළඹ 10, ආනන්ද විද්‍යාලයීය ආදි ශිෂ්‍ය සංගමය මගින් සංවිධානය කරන ‘අභිමන් සක්මන්’ පා ගමන මේ මස 11 වැනි දින පෙරවරු 7.30ට විද්‍යාලීය පරිශ්‍රයෙන් ආරම්භ කෙරෙන අතර, එය බොරැල්ල මංසන්ධිය, වෝඩ් පෙදෙස, හෝටන් පෙදෙස පසුකර ආනන්ද කුමාරස්වාමි මාවත දක්වා ගමන් කරනු ලබයි. විද්‍යාලයට වසර 125ක් පිරීම නිමිත්තෙන් මේ පාගමන සංවිධානය කරනු ලබයි.මීට සමගාමීව ජී. පී. එස්. තාක්ෂණය යොදා ගනිමින් ආනන්ද විද්‍යාලයීය ෆේස් බුක් වෙබ් අඩවියෙන් මේ පාගමන දැකබලා ගැනීමට ද අවස්ථාවක් ලබා දී තිබේ.මේ පා ගමන සංවිධානය කිරීම මගින් පාසලේ සංවර්ධන කටයුතු සඳහා රුපියල් මිලියන 25ක් පමණ සොයා ගැනීම අරමුණ බව ආනන්ද විද්‍යාලයීය අදි ශිෂ්‍ය සංගමයේ සභාපති තිලක් කරුණාරත්න මහතා පවසයි.ආනන්ද විද්‍යාලයේ ආදි ශිෂ්‍යයකු වන ආරක්ෂක ලේකම් ගෝඨාභය රාජපක්ෂ මහාතාගේ ප්‍රධානත්වයෙන් ආරම්භ කෙරෙන මේ පා ගමන සඳහා ආදි ශිෂ්‍යයෝ 1500කට අධික පිරිසක් ගුරුවරු මවුපියො හා සිසු දරුවෝ සහභාගි වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>04</day>
    </date>
    <link>http://www.dinamina.lk/2011/06/04/_art.asp?fn=s1106046</link>
    <topic>සුහද ක්‍රිකට් තරගය අද වවුනියාවේදී</topic>
    <author/>
    <content>පුනරුත්ථාපන කඳවුරුවල සිටින අභ්‍යාසලාභීන් හා තරුණ සේවා සභාවේ සාමාජිකයින් අතර පැවැත්වෙන සුහද ක්‍රිකට් තරගාවලිය අද (04) සවස 1.00 ට වවුනියාව නගර සභා ක්‍රීඩාංගණයේ දී ආරම්භ වෙයි.පුනරුත්ථාපන හා බන්ධනාගාර අමාත්‍යංශය යෞවන කටයුතු හා නිපුණතා අමාත්‍යංශය එක්ව සංවිධානය කරන මෙම ක්‍රිකට් තරගය, චන්ද්‍රසිරි ගජදීර ඩලස් අලහප්පෙරුම ඇමැතිවරුන්ගේ ප්‍රධානත්වයෙන් පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>04</day>
    </date>
    <link>http://www.dinamina.lk/2011/06/04/_art.asp?fn=s1106047</link>
    <topic>කැවල්රි සුපර්ක්‍රොස් හෙට</topic>
    <author/>
    <content>ශ්‍රී ලංකා සන්නාහ සන්නද්ධ බලකායේ රණවිරුවන්ගේ ඉදිරි අභිවෘද්ධිය උදෙසා ශ්‍රී ලංකා මෝටර් රථ හා ධාවන පැදි තරගකරුවන්ගේ සංගමය හා එක්ව ‘කැවල්රි සුපර්ක්‍රොස් 2011’ ධාවන පැදි/මෝටර් රථ ධාවන තරගාවලිය හෙට (5) පෙරවරු 9.00ට කුරුණෑගල පාන්ගොල්ල 5 වන ශ්‍රී ලංකා සන්නාහ සන්නද්ධ බලකා කඳවුරු පරිශ්‍රයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>04</day>
    </date>
    <link>http://www.dinamina.lk/2011/06/04/_art.asp?fn=s1106048</link>
    <topic>තහනම් උත්තේජන පරීක්ෂාව පාසල් මට්ටමෙන්</topic>
    <author/>
    <content>ජාතික ක්‍රීඩා ක්ෂේත්‍රය තහනම් උත්තේජන භාවිතා කිරීම පිළිබඳව ඇති වී තිබෙන අවදානම්කාරී තත්ත්වය වළක්වා ගැනීම සඳහා පාසල් මට්ටමේ සිට ක්‍රීඩක ක්‍රීඩිකාවන් දැනුවත් කිරීමට විශේෂ වැඩසටහන් ක්‍රීඩා අමාත්‍යාංශය ආරම්භ කර ඇති අතර තහනම් උත්තේජන පරීක්ෂාව පාසල් මට්ටමෙන් ඇරඹීමට තීරණය කර ඇතැයි නිවේදනයක් නිකුත් කරමින් ක්‍රීඩා අමාත්‍යාංශය ප්‍රකාශ කළේය.පාසල් ක්‍රීඩක ක්‍රීඩිකාවන් තහනම් උත්තේජන භාවිතා කිරීම පිළිබඳව හදිසියේ කඩා පනින විශේෂ පරීක්ෂණ කණ්ඩායම් යෙදවන අතර සෑම පාසල් ක්‍රීඩකයෙක්ම පරීක්ෂා කිරීම සඳහා ක්‍රීඩා වෛද්‍ය ආයතනය හා තහනම් උත්තේජන වැළැක්වීමේ ආයතනය විසින් සිදු කරනු ඇත.ශ්‍රී ලංකවේ ක්‍රීඩා ක්ෂේත්‍රය දැඩි විනයක් සමග පවත්වා ගනිමින් ජාත්‍යන්තර කීර්තියක් දිනාගැනීම සඳහා රටක් වශයෙන් ක්‍රීඩාව පවත්වාගෙන යාමේදී ක්‍රීඩාවේ ජාත්‍යන්තර ප්‍රඥප්තිීන්වලට ගරු කිරීම ඉතා වැදගත් වන බැවින් ලෝක තහනම් උත්තේජන ආයතනය සමග ඒකාබද්ධ ක්‍රීඩාකයින් තහනම් උත්ජෙන භාවිතයෙන් වළක්වා ගැනීමට ගත යුතු සෑම පියවරක්ම ගැනීමට කටයුතු කරන බව ක්‍රීඩා අමාත්‍යාංශය අවාධාරණය කරයි. සෑම ක්‍රීඩකයෙක්ම තහනම් උත්තේජන පරීක්ෂණවලට භාජනය කරන අතර යම් හෙයකින් කිසියම් ක්‍රීඩකයෙක් තහනම් උත්තේජන භාවිතා කර ඇතැයි යන්න ඔප්පු වුවහොත් අදාළ ක්‍රීඩකයාට, පුහුණුකරුට මෙන්ම ක්‍රීඩා සමාජයටත් දැඩි පියවර ගැනීමට කටයුතු කරන බව එම නිවේදනයේ වැඩිදුරටත් සඳහන් වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>04</day>
    </date>
    <link>http://www.dinamina.lk/2011/06/04/_art.asp?fn=s1106049</link>
    <topic>ආධුනික ජූඩෝ තරගාවලියේ දක්‍ෂතම ක්‍රීඩක ක්‍රීඩිකා සම්මාන සුරාජ්ට හා කාන්තිට</topic>
    <author>එස්. එන්. ගොඩමුන්න ගම්පොළ සමූහ</author>
    <content>නාවලපිටිය අනුරුද්ධ කුමාර ජාතික පාසලේ සුරාජ් සඳරුවන් හා කන්දකුලිය සිංහල විදුහලේ කාන්ති පෙරේරා 14 වන සමස්ත ලංකා පාසල් ආධුනික ජූඩෝ තරගාවලියේ දක්‍ෂතම ක්‍රීඩකයා හා ක්‍රීඩිකාව ලෙස සම්මාන ලැබීය.පාසල් ක්‍රීඩක ක්‍රීඩිකාවන් 600 ක සහභාගිත්වයෙන් දින 3 ක් පුරා ගම්පොළ වික්‍රමබාහු ජාතික පාසලේදී තරගාවලිය පැවැත්විය.ශ්‍රී ලංකා ජූඩෝ සංගමයේ සභාපති හා නාවලපිටිය පොලිස් ස්ථානාධිපති උදය වික්‍රමසේකර මහතා ප්‍රධාන ආරාධිතයා ලෙස සහභාගි වූ මේ තරගාවලියේ වූ විශේෂිත කරුණ වූයේ පාසල් ජූඩෝ තරග ඉතිහාසයේ ප්‍රථම වරට දක්‍ෂතම ක්‍රීඩකයන් හට මුදල් ත්‍යාග ද පිරිනැමීමයි.දක්‍ෂ පාසල් ක්‍රීඩකයින් රැකගැනීමේ අරමුණින් ශ්‍රී ලංකා ජූඩෝ සංගමයේ සභාපතිවරයාගේ සංකල්පයකට අනුව ඉදිරියට ද මුදල් ත්‍යාගයන් පිරිනැමෙන බව සඳහන් විය.ශ්‍රී ලංකා පාසල් ජූඩෝ සංගමයේ සභාපති පාලිත කරුණාරත්න, එහි ලේකම් එන්. කේ. කේ. රාජසිංහ, එස්. ජේ. එන්. විතාන ඇතුළු නිලධාරීන් ද, ශ්‍රී ලංකා ජූඩෝ සංගමයේ ලේකම් එස්. ඒ. චන්ද්‍රසේන ඇතුළු නිලධාරීහු ද මේ සඳහා සහභාගි වූහ.වසර ගණනක් පුරා ජූඩෝ කිරුළ රැකගත් ගම්පොළ පාසල් තුළින් එය ගිලිහී යාම ද මේ තරගාවලියේ විශේෂත්වයක් විය.නාවලපිටිය අනුරුද්ධ කුමාර ජාතික පාසල ලකුණු 23 ක් ලබාගනිමින් මෙහි සූරතාවය දිනා ගත් අතර ලකුණු 12 බැගින් ලබාගත් ගම්පොළ වැවතැන්න මහා විද්‍යාලය හා වික්‍රමබාහු ජාතික පාසල අනුසූරතාවය ද, ලකුණු 10 ක් ලබා ගත් මාවනැල්ල රිවිසඳ මහා විද්‍යාලය තෙවන ස්ථානය ලබා ගත්තේය.හසලක ආර්. ප්‍රේමදාස ජාතික පාසල ලකුණු 22 ක් ලබා ගනිමින් මෙහි බාලිකා සූරතාව දිනාගත් අතර එහි අනුසූරතාව ලකුණු 13 ක් දිනාගත් අඹගස්දෝව ජනාධිපති විද්‍යාලය දිනාගනු ලැබීය. තෙවන ස්ථානය දිනාගනු ලැබුවේ ලකුණු 12 ක් ලබා ගත් ගම්පොළ ජිනරාජ බාලිකා මහ විද්‍යාලයයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>04</day>
    </date>
    <link>http://www.dinamina.lk/2011/06/04/_art.asp?fn=s11060410</link>
    <topic>වෑදිය රන් සටන මහා ක්‍රිකට් ගැටුම 7දා</topic>
    <author>හබරණ සමූහ ඩබ්ලිව්. එම්. එච්. ගුණවර්ධන</author>
    <content>හබරණ මහා විද්‍යාලය සහ පෙළොන්නරුව රාජකීය මධ්‍ය මහා විද්‍යාලය අතර දෙවනවරට පවත්වන ‘වෑදිය රන් සටන’ මහා ක්‍රිකට් ගැටුම ජූනි මස 7 දා දඹුල්ල ජාත්‍යන්තර ක්‍රීඩා පිටියේ දී පැවැත්වීමට කටයුතු සංවිධාන කර ඇත.හබරණ මහා විද්‍යාලයේ විදුහල්පති ඩී. එම්. විජේරත්න මහතාගේ මඟපෙන්වීම අනුව අසේල බණ්ඩාර මහතා එම කණ්ඩායමේ පුහුණුකරු වශයෙන් කටයුතු කරන අතර එහි නායකත්වය ජනත් උදාර ක්‍රීඩකයා දරයි. රාජකීය මධ්‍ය මහ විදුහලෙහි විදුහල්පති ජී. ජේ. ඒකනායක මහතාගේ උපදේශකත්වයෙන් ගිහාන් රංගන මහතා කණ්ඩායමේ පුහුණුකරු වශයෙන් කටයුතු අතර එහි නායකත්වය දරන්නේ කසුන් විරාජ් ක්‍රීඩකයා විසිනි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>04</day>
    </date>
    <link>http://www.dinamina.lk/2011/06/04/_art.asp?fn=f1106041</link>
    <topic>විශ්‍රාම වැටුප එපා වුණේ කාටද?</topic>
    <author>ඉන්දික ජයරත්න අධ්‍යක්‍ෂ (කාලීන හා ප්‍රවෘත්ති) ගුවන් විදුලි සංස්ථාව</author>
    <content>අමෙරිකා එක්සත් ජනපදයේ හිටපු ජනාධිපති ඒබ්‍රහම් ලින්කන් මහතා, අමෙරිකානු වහල් ජනතාවට නිදහස ප්‍රදානය කරන්නට තීරණය කළේය. ඒ මොහොතේ වහල්ලු නිදහස එපායයි උද්ඝෝෂණය කළ බවට අමෙරිකානු ඉතිහාසයේ ලිය වී තිබේ. නිදහස වහලාට පමණක් නොව, සෑම පුද්ගලයෙකුට ම හිමි විය යුතු මානව අයිතියක් වුව පුදුමසහගත කාරණය වන්නේ ජීවිත කාලය පුරාම වහල් බැම්මට බැඳී සිටි වහලා තමන්ට ලබා දීමට සූදානම් වූ නිදහස එපා කියා උද්ඝෝෂණය කිරීම ය.මේ උද්ඝෝෂණය සැබවින්ම වහල් ජනතාවගේ වුවමනාවක් නොව, වහලුන් පෙරට දමා වහල් හිමියන් සිදු කළ උද්ඝෝෂණයකි. අමෙරිකා එක්සත් ජනපද ඉතිහාසයේ පත් වූ විශිෂ්ටතම රාජතාන්ත්‍රිකයකු වන ඒබ්‍රහම් ලින්කන් ජනාධිපතිතුමා, අවසානයේ සිය හෘද සාක්ෂියට එකඟව වහල් ජනතාවට නිදහස ප්‍රදානය කරන ප්‍රඥප්තියට ස්වකීය අස්සන තැබී ය.එතැන් සිට අමෙරිකානු සමාජයේ වහල් පන්තිය සහ වහල් හිමි පන්තිය අහෝසි වී වහලුන්ට නිදහස ලැබිණි. ඒ වනාහි අමෙරිකානු සමාජයේ පමණක් නොව, මානව ඉතිහාසයේ නිදහස උදෙසා සිදු වූ ඓතිහාසික හා අසිරිමත් සිදුවීමක් ලෙස පෙන්වා දීමට පුළුවනි.මේ කතා පුවත මෑත කාලීන ශ්‍රී ලාංකේය සමාජ දේහයේ සිදු වන දේශපාලන ක්‍රියාවන් කිහිපයකටද අදේශ කිරීමට පුළුවනි. ආයෝජන ප්‍රවර්ධන කලාප ආශි‍්‍රත ඇඟලුම් කම්හල් සේවක සේවිකාවෝ පිරිසක් විශ්‍රාම වැටුප අනවශ්‍ය යැයි කියා උද්ඝෝෂණ කරති. මේ උද්ඝෝෂණය වනාහි එම සේවක සේවිකාවන්ගේ සැබෑ අවශ්‍යතාවක් ද? නො එසේ නම් ඒ පිටුපස ඇති තවත් දේශපාලන ව්‍යාපාරයක බල අවශ්‍යතාවක් ද? යන්න විමසා බැලීම වැදගත් ය.අමෙරිකානු වහලුනට තම හෘද සාක්ෂියට එකඟව වහල්බවින් මිදීමේ අවශ්‍යතාව තිබුණත්, ඔවුන් තලා පෙළා පාගා ගෙන සිටි වහල් හිමි පන්තියට අවශ්‍ය වූයේ තව දුරටත් අමෙරිකානු සමාජය තුළ වහල්භාවය පවත්වාගෙන යාමයි.එලෙස ම ආයෝජන කලාපවල සේවයේ නියුතු ශ්‍රමිකයන්ට සැබෑ ලෙස ම විශ්‍රාම වැටුපක අවශ්‍යතාවක් නැතැයි විශ්වාස කළ නොහැකි ය. එම සේවක සේවිකාවන් දඩමීමා කර ගෙන කවර හෝ බංකොළොත් දේශපාලන බලවේගයකට මේ මොහොතේ අවශ්‍යව ඇත්තේ තම දේශපාලන පටු අරමුණ මුදුන් පමුණුවා ගැනීම බව ඇති වී තිබෙන සිද්ධීන් සියුම් ලෙස විශ්ලේෂණය කරන විට මැනවින් පෙන්නුම් කෙරේ.විශ්‍රාම වැටුප වනාහි සුබසාධන ක්‍රියාවලියකි. වෘත්තීය ජීවිතයේ සක්‍රීය ශ්‍රම දායකත්වයෙන් අනතුරුව ජීවිතයේ සැඳෑ සමය කාටවත් අත නොපා ජීවත් වීම සඳහා කෙනෙකුට තමන් ශ්‍රමය සැපැයූ කාලයේදී කරන ලද සේවය වෙනුවෙන් ප්‍රතිලාභයක් ලැබීම කෙතරම් නම් වටින්නේ ද? මේ වරප්‍රසාදය රාජ්‍ය සේවයේ නිරතව සිටින අයට හිමි වේ. එය රාජ්‍ය සේවයෙන් පරිබාහිර සංස්ථා, ව්‍යවස්ථාපිත මණ්ඩල හා පෞද්ගලික අංශයේ රැකියාවල නිරතවූවනට ද හිමිවීම අසාධාරණයක් ද?1956 බලයට පත් මහජන එක්සත් පෙරමුණු රජය, රාජ්‍ය සේවයේ නො වන සංස්ථා, ව්‍යවස්ථාපිත මණ්ඩල හා පෞද්ගලික අංශයේ සේවකයන් සඳහා සේවක අර්ථසාධක අරමුදල යෝජනා කළේය. එදා ඇතැම් දේශපාලන පක්ෂ හා ඇතැම් හාම්පුතුන් මේ සුබසාධක වැඩපිළිවෙළට අද යෝජනා වී තිබෙන විශ්‍රාම වැටුප් ක්‍රමයට හා සමානව දැඩි විරෝධතාවක් එල්ල කළේය. කවදා නමුත් සත්‍ය ජය ගන්නා බවට ප්‍රකට කියමනක් තිබේ. එම යථාර්ථය අනුව අර්ථසාධක අරමුදල අද විශ්‍රාම වැටුපක් නො ලබන සේවකයනට හිමිකමක් වී තිබේ. එහෙත් එම වැඩපිළිවෙළද තව දුරටත් ශක්තිමත් කරන යෝජිත විශ්‍රාම වැටුප පෞද්ගලික අංශයේ සේවකයනට ලබා දීමට රජය කටයුතු කරද්දී, පටු දේශපාලන අභිමතාර්ථ පෙරදැරි කර ගත් අන්තවාදී දේශපාලන කණ්ඩායම් වැඩ කරන ජනතාව කුපිත කිරීමට කටයුතු කරමින් සිටින බව දැන් ඉතා පැහැදිලිය.දිගින් දිගටම ජන සම්මතවාදී හා ප්‍රජාතන්ත්‍රවාදී දේශපාලන ක්‍රියාවලිය තුළ ජනතාවගෙන් ප්‍රතික්ෂේප වන ඇතැම් පක්ෂ හා දේශපාලන කණ්ඩායම් යෝජිත විශ්‍රාම වැටුප් ක්‍රමය දඩමීමා කර ගෙන, දිනෙන් දින පිරිහෙන තම දේශපාලන බලය යළි ආරෝපණය කර ගැනීමට උත්සාහ කරන බව පෙනෙන්නට තිබේ.ඔවුන් මේ සඳහා සුදුසු ම ස්ථානය ලෙස මෙවර තෝරා ගෙන ඇත්තේ අයෝජන ප්‍රවර්ධන කලාපවල වැඩ කරන සේවක සේවිකාවන් ය. කාර්මික සාමය අවුල් කරමින්, වැඩබිම්වල ගැටුම්කාරී පරිසරයක් නිර්මාණය කරමින් මේ අන්තවාදී දේශපාලන කණ්ඩායම් මේ වන විට උත්සාහ කරන්නේ වැඩ කරන ජනතාව පාරට ඇද දමා, රටේ ප්‍රජාතන්ත්‍රවාදී දේශපාලන ගමන් මඟ අවුලෙන් අවුලට පත් කිරීමට ය.ඉකුත් මැයි 27දා මානුෂීය මෙහෙයුමේ විජයග්‍රහණය සමරන රණවිරු පෙළපාළිය පැවැති අවස්ථාවේ ජාතිය අමතා කතා කළ ජනාධිපති මහින්ද රාජපක්‍ෂ මහතා ප්‍රකාශ කළේ, මානුෂීය මෙහෙයුමෙන් රට නිදහස් කර ගැනීමෙන් අනතුරුව මේ වන විට ශ්‍රී ලංකාවේ සියයට අටක ආර්ථික වර්ධන වේගයක් පවතින බවය.මානුෂීය මෙහෙයුමෙන් අනතුරුව උතුරේ පමණක් 14.2%ක ආර්ථීක වර්ධන වේගයක් පවතින බව ජනාධිපතිතුමා එහිදී වැඩිදුරටත් සඳහන් කළේ ය.ත්‍රස්තවාදයෙන් මුදා ගත් රට ක්‍රමවත්, විධිමත් හා ශීඝ්‍ර සංවර්ධන ක්‍රියාවලියකට යොමු වී තිබෙන මොහොතක, එම වැඩපිළිවෙළ අරාජික කරමින්, වැඩබිම් තුළ කාර්මික ආරවුල් ඇති කරමින්, රට තුළ නොසන්සුන්කාරී වාතාවරණයක් නිර්මාණය කරමින්, මේ අන්තවාදී දේශපාලන කණ්ඩායම් උත්සාහ කරනුයේ ශ්‍රී ලංකාව තුළ තවත් ලිබියාවක් හෝ ඊජිප්තුවක් නිර්මාණය කිරීමට ද?2005න් පසු ඇති වූ අලුත් යුගය තුළ ශ්‍රී ලංකාව බටහිර දේශපාලන බලවේගයන්ගේ හා එම න්‍යාය පත්‍රයන්ගේ අතකොළුවක් නොවීම, ඇතැම් බටහිර බලවේගයන්ගේ හා ඊට ආවඩන දේශීය කණ්ඩායම්හි ප්‍රතිවිරෝධයට හේතුවක් වී තිබේ. ත්‍රස්තවාදය පරාජය කළ මානුෂීය මෙහෙයුම ඔවුන්ට වේදනාසහගත අත්දැකීමක් ගෙන දුන්නා සේ ම, ජනතාවගේ සුබ සාධනය ශක්තිමත් කරමින්, රට ආර්ථික වශයෙන් ශක්තිමත් කිරීම තවදුරටත් බටහිර බලවේග හා ඔවුන්ගේ දේශීය නියෝජිතයන් පොදු මහජනතාව වෙතින් ඈත්වීම එම අයට රිදුම් දෙන අත්දැකීමක් වී තිබේ.තව දුරටත් රාජපක්‍ෂ ආණ්ඩුව ජනතා විශ්වාසය දිනා ගනිමින් ශක්තිමත්ව පවතිනතාක් කල්, බටහිරයනට සහ ඔවුනට ආවඩන දේශීය නියෝජිත බලවේගයන්ට ශ්‍රී ලාංකේය දේශපාලන ප්‍රවාහයේ පවතින්නට නොහැකි බව මේ වන විට ඉතා හොඳින් තහවුරු වී තිබේ. එබැවින් අද එම අයට වුවමනා වී තිබෙන්නේ ජනතා හිතවාදී රාජපක්‍ෂ රෙජිමය වෙනස් කිරීමේ අවශ්‍යතාවයි. විශ්‍රාම වැටුපට එරෙහි උද්ඝෝෂණද, විශ්වවිද්‍යාල පරිපාලනයේ ඇතිවී තිබෙන ගැටලුසහගත තත්ත්වයන් ද සරසවි පිවිසුම් ලැබූ නවක සිසු සිසුවියනට ලබාදෙන නායකත්ව පුහුණුවට එරෙහි විරෝධතාව ද රාජපක්ෂ රෙජිමය මාරු කිරීමට ගන්නා උත්සාහයන් නොවන බව කාට නම් කිව හැකි ද?අද මේ බටහිරයනට සහ ඔවුන්ගේ අතකොළු වී සිටින කලකට පෙර බටහිරට එරෙහිව හඬ නැඟූ අන්තවාදී දේශපාලන කණ්ඩායම් උත්සහ කරන්නේ විවිධ ක්‍රමවේද උපයෝගී කර ගනිමින් මහජනතාව පාරට බැස්සවීමටයි. එහෙත් අවාසනාවකට 2005න් පසු ඇති වූ මහජන යුගය, සටන් පාඨ දේශපාලනය කුණු කූඩයට ඇද දමා තිබේ.එබැවින් ජනතාව ලෙහෙසියෙන් හෝ පහසුවෙන් පාරට බැස්සවීමට හැකිවෙතැයි සිතිය නොහැකිය. මේ තීරණාත්මක අවස්ථාවේ රටට ආදරය කරන ජනතාවගේ වගකීම විය යුත්තේ, එළැඹි සිහියෙන් යුතුව කටයුතු කිරීමයි.තිස් වසරක ශාප ලත් බෙදුම්වාදී කොටි ත්‍රස්තවාදය පරාජය කොට, රටේ ජනතාව නිදහසේ හුස්ම ගැනීමට සැරසෙත් ම, බටහිරයා හා ඔවුන්ගේ දේශීය නියෝජිතයන් තවත් මුහුණුවරකින් රට අරාජික කරමින් මේ සැරසෙන්නේ නිමා කළ ලේ ගංගා ගැලූ යුගය යළිත් රට තුළ ප්‍රතිනිර්මාණය කිරීමට ය. මේ තත්ත්වය තේරුම් ගනිමින් ඉතා බුද්ධිමත්ව කටයුතු කිරීමේ අවශ්‍යතාව දැන් රට තුළ එළැඹ තිබේ. මේ සඳහා ජනමත නායකයන්, ජනමත ප්‍රධානීන්, ජනමාධ්‍ය හා රටට ආදරය කරන සියලු ජනතාව බුද්ධිමත්ව කටයුතු කළ යුතු ය.පරාජය කළ නොහැකි බවට ගොඩ නඟා තිබූ මිථ්‍යාව සුණුවිසුණු කරමින්, කොටි ත්‍රස්තවාදය පරාජය කළ ශ්‍රී ලාංකේය ජාතියට මේ අභියෝගය පරාජය කිරීම අපහසු නො වේ. එහෙත් ඉතා වැදගත් වන්නේ ඉවසිලිවන්තව, බුද්ධිමත්ව කටයුතු කිරීමයි.අමෙරිකානු සමාජයේ එදා ජීවත් වූ වහලා නිදහස එපායැයි සටන් කළේ තම අවශ්‍යතාවකට නොව, තමන් එතැනට පෙලඹවූවන්ගේ අවශ්‍යතාව වෙනුවෙනි. විශ්‍රාම වැටුප එපා යැයි කියමින් අද ඇඟලුම් කම්හල් සේවක සේවිකාවන් උද්ඝෝෂණයකට යොමු වී ඇත්තේ ඔවුන්ගේ අවශ්‍යතාවට නොව, එම අය එතැනට පොලඹවන දේශපාලන අවශ්‍යතා ඇති අයගේ වුවමනාවන් වෙනුවෙනි.මේ තත්ත්වයන් මනාව අවබෝධ කර ගනිමින්, මළ කඳන් මතින් තම දේශපාලන අවශ්‍යතා ඉටු කර ගැනීමට ඉතිහාසයේ ද වෙර දරා ඇති මස් වැද්දන්ට, මේ දේශපාලන භූමිකාව තුළ මළ මිනී දේශපාලනයකට ඉඩ නොතැබීමට සියලු ප්‍රගතිශීලි ජනතාව හා වැඩ කරන ජනතාව ද මනා අවබෝධයකින් යුතුව කටයුතු කිරීමේ කාලය එළැඹ තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>04</day>
    </date>
    <link>http://www.dinamina.lk/2011/06/04/_art.asp?fn=f1106042</link>
    <topic>ත්‍රස්තවාදය විනාශ කිරීමේඅපේ උපායමාර්ගඅභීත නායකත්වය යි ; නිර්භීත හමුදාවයි  </topic>
    <author>සටහන භක්ති ධර්මප්‍රිය මෙන්ඩිස්</author>
    <content>ත්‍රස්තවාදය පරාජය කිරීම පිළිබඳ ශ්‍රී ලංකාවේ අත්දැකීම් හා උපායමාර්ග සම්බන්ධයෙන් අන්තර්ජාතික සම්මන්ත්‍රණයක් කොළඹ ගලදාරී හෝටලයේ දී පසුගිය දා පැවැත්විණි. රටවල් හතළිස් හතක නියෝජිතයන්ගෙන් සමන්විත වූ මේ සම්මන්ත්‍රණයේ දී ශ්‍රී ලංකාවේ ආරක්ෂක කටයුතු පිළිබඳ ලේකම් ගෝඨාභය රාජපක්ෂ මහතා පැවැත් වූ දේශනය කාගේත් අවධානයට ලක් විණි. එම දේශනය ඇසුරින් මේ ලිපිය සැකැසිණි.මානුෂික මෙහෙයුමේ සාර්ථකත්වය උදෙසා ඔහු කළ පුද්ගලික කැපවීම රාජකාරි මට්ටම ඉක්මවා යන්නක් විය. වාකරේ නගරය, නැඟෙනහිර ප්‍රදේශය (සම්පූර්ණයෙන් ම නොවුවත්) කිලිනොච්චිය මුදා ගත් අවස්ථාවේ ජනාධිපතිවරයා එහි ගොස් හමුදාවට සුබ පැතීය, හමුදාව දිරි ගැන්වීය.මානුෂික මෙහෙයුමේ සාර්ථකත්වයට බලපෑ මූලික සාධක රැසක් විය. ඉන් වඩා වැදගත් හා තීරණාත්මක සාධකය වූයේ හමුදා බළකාය පුළුල් කිරීමට ජනාධිපතිවරයා ගත් තීරණය යි. පූර්ව හමුදා මෙහෙයුම් ගැන අධ්‍යයනය කිරීමේදී අපට වැටහෙන මුල්ම කරුණක් වන්නේ ශ්‍රී ලංකා හමුදාව එල්. ටී. ටී. ඊයට වඩා බෙහෙවින් උත්කෘෂ්ට බවයි. අති දක්ෂ හමුදා නායකයන් හා පුද්ගල කැපවීමෙන් සතුරාට එරෙහි බොහෝ යුද ජයග්‍රහණ අත්පත් කරගැන්මට ඔවුනට හැකි විය.විශේෂ බළකාය කොමාන්ඩෝ බලකාය වැනි සුවිශේෂී රෙජිමේන්තු මේ කාලයේදී ඉහළම කුශලතාව හා වෘත්තිකත්වය වර්ධනය කරගත් අතර තනි සටන්වලදී එල්. ටී. ටී. ඊ. ය පහසුවෙන් පරාජයට පත් කළහ. කෙසේ වෙතත් අවසන් සටනේ විජයග්‍රහණය තහවුරු කිරීමට ප්‍රමාණවත් සන්නද්ධ බළකායන් නොවීය.මීට මූලික හේතුවක් වූයේ එල්. ටී. ටී. ඊ. යේ ගරිල්ලා සටන් ක්‍රම හා ඔවුන් ක්‍රියාත්මක වූ භූමිභාගයේ විශාලත්වයයි. එල්. ටී. ටී. ඊයේ පාලනයට 2/3 ක ප්‍රදේශයක් නතු වූ නැඟෙනහිර පළාතද මීට ඇතුළත් විය. යාපන අර්ධද්වීපය දූපත් හා මුහමලේ ඉදිරි ආරක්ෂක වළල්ලද රජයේ පාලනයට නතු වුවද ඒවායේ එල්. ටී. ටී. ඊ. ක්‍රියාකාරකම්ද පැවතිණ. වන්නිය විශාල වනගත බිමක් වූ අතර එය මුළුමනින්ම එල්. ටී. ටී. ඊ. පාලනයේ පැවැතිණි. ඒ සමඟම එල්. ටී. ටී. ඊ. ත්‍රස්ත ක්‍රියා නිසා රටේ සෙසු කොටස් කෙරේද අවධානය යොමු කිරීමට ආරක්‍ෂක අංශවලට සිදු වී තිබිණි.එල්.ටී.ටී.ඊ. රිංගා ගැනීම වැළැක්වීමයාපන අර්ධද්වීපය, දූපත් හා මුහාමලේ ඉදිරි ආරක්ෂක වළල්ලේ 40,000ක පමණ හමුදාවක් යොදවා තිබිණ. මේ ස්ථානවල ශක්තිය තහවුරු ලෙස පැවතිය යුතුව තිබුණේ නැඟෙනහිර මුදා ගැනීම සමඟ යළි එල්. ටී. ටී. ඊය මෙහි රිංගා ගැන්ම වළකාලීමටය. මේ අවස්ථාවේදී නැඟෙනහිර පරාජය තාවකාලික උපක්‍රමික පසුබැස්මක් බව එල්. ටී. ටී. ඊ. නායකයා ප්‍රකාශ කර තිබිණ. ඔහු මෙසේ ප්‍රකාශ කළේ අතීතයේ රජයේ හමුදා නැඟෙනහිර මුදා ගැන්මෙන් පසු එම හමුදා වෙනත් ප්‍රදේශවල සටන් කරත්දී එල්. ටී. ටී. ඊ යට යළි එහි රිංගා ගැන්මට හැකි වූ බැවිනි. එහෙත් පසුව එවන් පුනරුක්තියක් වැළකුණේ අල්ලාගත් භූමියේ බලය තහවුරු කිරීමට තරම් හමුදා භට පිරිසක් සිටි බැවිනි.වන්නිය ගැන සැලකීමේදී පුළුල් පෙරමුණක හා විවිධ අක්ෂයන්හි මෙහෙයුම්වලදී එල්. ටී. ටී. ඊ. උපක්‍රමයක් ව තිබුණේ හමුදා ඉදිරි වළල්ලට රිංගා භූමියට ඇතුළු වී පසුපසින් පහාර එල්ල කිරීමය.මේ නිසා පසුපස හා රිංගිය හැකි ස්ථාන ශක්තිමත් කිරීමේ අවශ්‍යතාවක් ද පැවතිණ.මේ අතර රටේ සෙසු කොටස්වලට රිංගා සිටින එල්. ටී. ටී. ඊ. ක්‍රියාකාරින් හා මරාගෙන මැරෙන බෝම්බකරුවන්ගේ තර්ජනයන්ට එරෙහිව ආරක්ෂක කටයුතුවල නියැලීමට ප්‍රමාණවත් බළකායක් සිටීමද වැදගත් විය. ඒ සමඟම ගුවන් තොටුපොළ වරාය හා තෙල් පිරිපහදුව වැනි කොළඹ හා අවට පිහිටි මර්මස්තානයන් සුරැකීමද වැදගත් විය. තවද සාමාන්‍ය වැසියන්ට එල්ලවන ප්‍රහාර වැළැක්මද ඒ හා සමාන අයුරින් වැදගත් වූ අතර ත්‍රස්ත කඳවුරු හඳුනාගෙන ඒවා අඩපණ කිරීමේ මෙහෙයුම් දිගටම සිදු කැරිණි.රටේ සෙසු කොටස් සුරකින අතර ම උතුරු, නැඟෙනහිර යුද ජයග්‍රහණයට අවශ්‍ය ලෙස හමුදාව පුළුල් කිරීම සඳහා වන දුෂ්කර තීරණය ගැනීමට තරම් ජනාධිපතිවරයාට ධෛර්යයක් හා අධිෂ්ඨානයක් තිබිණ. 2005දී පැවැති සන්නද්ධ බළකා ශක්තිය එල්. ටී. ටී. ඊය අතුගා දැමීමේ කාර්යට අවශ්‍ය හමුදා ප්‍රමාණය අසලකවත් නොවීය. ජනාධිපතිවරයා මේ බව මැනවින් වටහාගෙන තිබුණෙන් හමුදා ශක්තිය තර කිරීමට පියවර ගත්තේය.තරුණ පිරිස හමුදාව වෙත ආකර්ෂණයමෙම අදහස පැහැදිලිවම ජනතාව හමුවට ගෙනඒමෙන් තරුණ පිරිස් හමුදාව වෙත ආකර්ෂණය කර ගැනීමට රජය සමත්විය. ඔවුන් හමුදාවට එක්වුණේ ත්‍රස්තවාදය අතුගා දැමීමේ පැහැදිලි අරමුණ හා ඊට අවශ්‍ය අධිෂ්ඨානය දේශපාලන නායකත්වය සතුව ඇති බව වටහාගෙන තිබුණු බැවිනි. 2005 අවසානයේ සිට 2009 අවසානය වනවිට හමුදා සේනාංක නවයේ සිට විස්ස දක්වා වැඩිවිය. එහි බ්‍රිගේඩ 44, 71 දක්වාද බලඇණි 149, 284 දක්වාද වර්ධනය විය. මේ අනුව 2005 දී 120,000ක හමුදා බළකාය මානුෂ මෙහෙයුම අවසන් වනවිට 200,000 දක්වා වැඩිවී තිබිණ.නාවුක හා ගුවන් හමුදාව ද සැලකිය යුතු ලෙස වර්ධනය කෙරුණේ ඔවුන්ගේ සම්භාව්‍ය කාර්ය භාරය ඉක්මවා යන පරිද්දෙනි. වනගත බිම්වල පවා ඔවුන් යෙදවුණු අතර මූලික සැපයුම් මාර්ග සුරැකීමද ඔවුන්ගේ වගකීමක් විය. මෙම පියවර වැදගත් වූයේ රටේ සෙසු කොටස්වල සාමය සුරකින අතර බාධා රහිතව යුද මෙහෙයුම් අඛණ්ඩව ගෙන යනු පිණිසය.අතීතයේදී හමුදා ජයග්‍රහණ සිදුවන විට හමුදාවේ අවධානය බිඳලනු පිණිස සටන් නොපවතින ප්‍රදේශවල අහිංසක ජනතාවට පහරදීම එල්. ටී. ටී. යේ සිරිත විය. විශේෂයෙන්ම ඔවුන් කෙළ පැමිණි මරාගෙන මැරෙන බෝම්බ ප්‍රහාර මගින් රටේ සෙසු කොටස් අවුල් කිරීමට ඔවුනට හැකිවිය. මෙවන් අවස්ථාවලදී හමුදා මෙහෙයුම් අත්හිටුවා විකල්ප විසඳුම් කරා යාමට රජයට සිදුවිය. එහෙත් ත්‍රිවිධ හමුදා ශක්තිය මෙන්ම පොලිස් විශේෂකාර්ය බළකාය වැනි අතිරේක හමුදා ශක්තියද තරකිරීමෙන් මෙන්ම පොලිසියේ වගකීම් වැඩි කිරීමෙන් බාධාවකින් තොරව ජයග්‍රහණ අත්පත් කර ගැන්මට හැකි විය. රටේ සෙසු ප්‍රදේශ සුරැකීමෙන් මානුෂික මෙහෙයුම බාධාවකින් තොරව සිදු කෙරිණ.තවත් තීරණාත්මක සාධකයක් වූයේ සිවිල් ආරක්ෂක බළකාය පිහිටුවීමයි. ආරම්භයේදී මෙය එල්. ටී. ටී. ඊ. තර්ජනයෙන් ගම්මාන රැකගැනීම සඳහා වූ කොට තුවක්කුවලින් පමණක් සන්නද්ධ සාමාන්‍ය වැසියන්ගෙන් යුක්ත ලිහිල් සංවිධානයක් විය. එල්. ටී. ටී. ය යුදමය වශයෙන් පරාජය කිරීමේ තීරණයට එළඹි විට හමුදා මෙහෙයුම් අඩාල කරනු පිණිස ඔවුන් යළි ගම්මානවලට පහරදීමට තැත් කරනු ඇතැයි යන්න පැහැදිලි විය. එහෙයින් මෙම සිවිල් වැසියන්, දුෂ්කර ගම්මාන සුරැකිය හැකි අතිරේක හමුදාවක් බවට පත්කිරීම අවශ්‍ය විය. මේ අනුව ගම්මානවලින් තෝරාගත් හැකියාවක් ඇති 42,000ක් බඳවාගෙන ඔවුනට මනා පුහුණුවක් ලබා දෙන ලදී. මානුෂික මෙහෙයුමේදී එල්. ටී. ටී. ඊ. ප්‍රහාරයන්ගෙන් ගම්මාන සුරැකීමේලා ඔවුහු සැලකිය යුතු කාර්ය භාරයක් ඉටු කළහ.දේශපාලන සුරක්ෂිතතාවමානුෂික මෙහෙයුම සම්බන්ධයෙන් ජනාධිපතිතුමා සහ දේශපාලන නායකත්වය තුළ තිබූ කැපවීමට අමතරව, එම මෙහෙයුම අවසානය දක්වා ඉදිරියට ගෙනයාම සඳහා ස්ථාවර රජයක් තිබීම ද ඒ හා සමානව අත්‍යාවශ්‍ය වැදගත් සාධකයක් විය.එවකට පැවැති සභාග රජයට පාර්ලිමේන්තුවේ තිබුණේ ඉතා සුළු බහුතර බලයක් නිසා ජනාධිපතිවරයාට මෙන්ම ප්‍රධාන පෙළේ දේශපාලන නායකයන්ටද එය වැදගත් සාධකයක් විය. යුද මෙහෙයුම අතරවාරයේදී රජය බිඳවැටුණා නම්; අපගේ සියලුම ප්‍රයත්නයන් නිෂ්ඵල වන්නට ඉඩ තිබිණි. සභාග රජයේ සෙසු දේශපාලන පක්ෂ එකමුතුව පවත්වාගනිමින්, විරුද්ධ පාක්ෂික දේශපාලනඥයන්ගේ සහාය පෙරැත්ත කිරීම ඔස්සේ තමා වෙත ලබා ජනාධිපතිතුමාට හැකි විය.මෙසේ දේශපාලන ස්ථාවරත්වය පවත්වාගෙන යාම, මහජන ප්‍රසාදයට ලක්වීම අපට වඩාත් වැදගත් විය. 2005 දී ශ්‍රී ලංකාවේ යුද්ධය සාමය වෙත ද, නැවත එය ආපස්සට ද ගමන් කරන්නට විය. මහජනතාව තුළ යුද්ධය පිළිබඳ විවිධ සැක සංකා තිබුණි.ඔව්හු යුද්ධයෙන් හති වැටී සිටියහ. රජය යුද්ධය ගැන පමණක් සම්පූර්ණ අවධානය යොමු කළා නම් යුද ක්‍රියාදාමයට මහජනතාව ගේ සහාය නොලැබෙනු ඇති බව නියත ය. සුබසාධන කටයුතු වෙනුවෙන් රජය විශාල වශයෙන් ආයෝජනය කරන්නට පටන් ගත්තේය. යුද්ධය වෙනුවෙන් විශාල මුදලක් වැය කරන ගමන් රජය මහජන සුබසාධනය සඳහා ආයෝජනයක් කළේ ය. පොහොර මිළ ගණන් ජාත්‍යන්තර වශයෙන් සීඝ්‍රයෙන් ඉහළ යන අවස්ථාවකදී ශ්‍රී ලංකාවේ සාමාන්‍ය වැසියන් සඳහා පොහොර සහනාධාර ලබාදීම මීට කදිම උදාහරණයෙකි. මේ නිසා ශ්‍රී ලාංකීය ගොවින් මත පැටවී තිබූ විශාල බර සැහැල්ලු විය. එමෙන්ම සාමාන්‍ය ජනතාවට සාධාරණ මිලකට ආහාර ද්‍රව්‍ය ලබා ගැනීමට හැකි විය.මේ යුද මෙහෙයුම ආරම්භ කිරීමට වසර දෙකකට ඉහත දී දරුණු ආසියානු සුනාමියේ බලපෑමට ශ්‍රී ලංකාව ද හසු වූ බවද මෙහිලා අමතක නොකළ යුතුයි. ඉන් අනතුරුව පත් වූ ගොඩනැඟිලි රාශියක් යළි ගොඩනැඟීමට රජයට සිදු විය.මේ අතර, ආර්ථික සංවර්ධනය වේගවත් කිරීම බල සැපයුම, මං මාවත් සංවර්ධනය කිරීම වැනි පොදු පහසුකම් සංවර්ධනය කිරීමේ වැඩසටහන් රැසක් ක්‍රියාත්මක කිරීමට රජයට සිදු විය. ජනාධිපතිතුමා සහ රජය මේ වගකීම් පැහැර හැරියේ නැත. යුද මෙහෙයුම බාධාවකින් තොරව ඉදිරියට කරගෙන යන අතරවාරයේදී සෙසු අත්‍යාවශ්‍ය ජාතික අවශ්‍යතා පිරිමැසීමට තරම් රජය කෘතහස්ත විය.දේශීය වශයෙන් වැදගත් වූ මේ සාධකයන්ට අමතරව, යුද මෙහෙයුම්වල සාර්ථකත්වය සඳහා දේශපාලන නායකත්වයට ජාත්‍යන්තරයෙන් එල්ලවන පීඩනයද කළමනාකරණය කරගැනීමට විය. 1987දී අතිශයින් සාර්ථක වූ වඩමාරච්චි මෙහෙයුම නිසා එල්. ටී. ටී. ඊ ය පරාජයේ අභිමුඛයටම පැමිණ සිටියේය. කෙසේවෙතත්, අවසාන මොහොතේදී ඉන්දීය රජය කළ මැදිහත් වීම නිසා මෙම මෙහෙයුම දිගටම කරගෙන යාමට හැකි නොවිණි. 1987 දී මෙවැනි තත්ත්වයකට මුහුණදීමට සිදුවීමට මූලික හේතුව වූයේ, දෙරට අතර සබඳතා ඉතා සාර්ථක ලෙස කළමනාකරණය කර ගැනීමට නොහැකි වීම ය.මහින්ද රාජපක්‍ෂ මහතා ජනාධිපති ධුරයට තේරී පත්වීමත් සමඟ මීට හාත්පසින්ම වෙනස් ආකාරයට ශ්‍රී ලංකාවේ සිදුවන ක්‍රියාදාමය පිළිබඳ නවතම තොරතුරු ඉන්දියාවට ලබාදීමට යුහුසුළුව කටයුතු කෙරිණි. රාජතාන්ත්‍රික සහ ආර්ථික වශයෙන් වෙනත් රටවලට අපේ රටට බලපෑම් කළ හැකි වුවත්, යුද මෙහෙයුමට බලපෑම් සිදු කළ හැක්කේ ඉන්දියාවට පමණක් බව ජනාධිපතිවරයා විසින් අවබෝධකරගෙන තිබිණි.යුද මෙහෙයුමේ මුල් අවස්ථාවේ සිටම ශ්‍රී ලංකාව සහ ඉන්දියාව අතර ඉහළ මට්ටමේ සන්නිවේදන සබධතාවක් පැවැතිණි. මේ පිළිබඳ නිරතුරු කතිකාවතක යෙදීමට විශේෂ කමිටුවක් පත්කරනු ලැබිණි. එවකට ශ්‍රී ලංකාව නියෝජනය කළේ ජනාධිපති ජ්‍යෙෂ්ඨ උපදේශක බැසිල් රාජපක්‍ෂ, ජනාධිපති ලේකම් ලලිත් විරතුංග සහ ආරක්ෂක ලේකම් වශයෙන් මම ය. ඉන්දියාව නියෝජනය කරනු ලැබූවේ ජාතික ආරක්‍ෂක උපදේශක එම්. කේ. නාරායන්, එවකට සිටි විදේශ අමාත්‍ය, ෂිව් ෂන්කර් මෙනන් සහ ආරක්ෂක ලේකම් විජය සිං ය. දෙපාර්ශවය අතර අඛණ්ඩ සාකච්ඡා පැවැත්විණ.සංවේදී කරුණක් ඉස්මතු වුවහොත්, එය ඉක්මනින්ම විසඳීමට කටයුතු කෙරිණි.මේ අතර, රාජ්‍යතාන්ත්‍රික මට්ටමින් පැවැති නිරතුරු කතිකාවත් මඟින්, කලාපයේ සෙසු මිත්‍ර රටවල් සමඟ ද හොඳ සම්බන්ධතාවක් පවත්වාගෙන යාමට රජය විසින් වගබලා ගන්නා ලදී. අතිශය වැදගත් ජාත්‍යන්තර සබධතා සාර්ථක ලෙස කළමනාකරණය කර ගැනීමට හැකිවීමත්, ත්‍රස්තවාදය සාර්ථක ලෙස මුලිනුපුටා දැමීමට හේතුවූ තවත් වැදගත් සාධකයකි.කෙසේවෙතත්, අප කලාපයෙන් බැහැර රටවල් කිහිපයක බලවත් නායකයෝ, එල්. ටී. ටී. ඊ. යට එරෙහිව යුද මෙහෙයුමක් ඇරැඹීමට රජය තීරණය කිරීම පිළිබඳ ප්‍රසාදයක් දැක්නොවූහ. ඊට හේතු බොහොමයක් තිබිණි. ප්‍රධාන හේතුවක් වූයේ එල්. ටී. ටී. ඊ. යේ ස්වභාවය පිළිබඳ හා ඔවුන් මුලිනුපුටා දැමීම සම්බන්ධයෙන් මූලික වශයෙන් වරදවා වටහා ගැනීම ය.දමිළ ඩයස්පෝරාවේ බලපෑම්අවාසනාවකට මෙන්, දමිළ ඩයස්පෝරාව හරහා එල්. ටී. ටී. ඊ. යටද ගෝලිය වශයෙන් විශාල බලපෑම් කිරීමට හැකි විය. ඒ, ඇතැම් බටහිර රටවල මැතිවරණවලදී වැදගත් කාර්යයභාරයක් ඉටුකළ දමිළ ඩයස්පෝරාව හරහායි. මෙම බලපෑම් තුළින් සහ එල්. ටී. ටී. ඊ. යේ දක්ෂ ප්‍රචාරක කටයුතු තුළින්, එල්. ටී. ටී. ඊ. ය පෑගී සිටින ජනතාවකගේ විමුක්ති හමුදාවක් වශයෙන් වැරැදි අවබෝධයක් ලබාදීම සිදු විඩ. මෙහි කිසිදු සත්‍යතාවක් නැත.1983 දී එල්. ටී. ටී. ඊ. ය විසින් හමුදා භටයන්ට මුල් වරට ප්‍රහාරයක් එල්ල කිරීමත් සමඟ, දකුණේ කලකෝලහල ඇති වූ බවත්, ප්‍රචණ්ඩ කොලාහලවලට මැදි වී දමිළ ප්‍රජාව පීඩාවට පත් වූ බවත් සත්‍යයකි. ශ්‍රී ලංකාවට ඉන් අනතුරුව ජාතියක් වශයෙන් ඉක්මනින් ගොඩනැගීමට හැකි වූ අතර එම අඳුරු කාලය අමතක කර දැමීමටද හැකිවිය. 1983න් පසුව ඇති වූ ජාතික ප්‍රතිසංධානය සහ ඒකාග්‍රතාව ඉතාම දිරිගන්වන සුළු විය. 1990 ගණන්වල එල්. ටී. ටී. ඊ. ත්‍රස්තවාදී ක්‍රියා උත්සන්න වී, බෝම්බ සහ ප්‍රහාර නිසා වසරක් පාසා, අහිංසක මිනිස්සු, කාන්තාවෝ සහ දරුවෝ මිය ගියහ. දමිළ ජාතිකයන්ට එරෙහිව රජය ප්‍රහාර දියත් කළේ නැත.දමිළ දරුවන් බිලි බා ගැනීමඇත්ත වශයෙන්ම දමිළ ජාතිකයන්ගෙන් බහුතරය අවුරුදු ගණනාවක් තුළ ජීවත්වන්නේ උතුරු සහ නැඟෙනහිර ප්‍රදේශවලින් බැහැරවයි. ඔව්හු ශ්‍රී ලාංකික ප්‍රජාවේ සහ අනන්‍යතාවයේ ආවේණික කොටස්කාරයෝ වෙති. කොළඹ ඉතා සාර්ථක බහු - ජනවාර්ගික කේන්ද්‍රස්ථානයකි. කොළඹ නගරය තුළ විශාල දමිළ ජනතාවක් සිටිති. මොවුන් අතුරින් ප්‍රධාන පෙළේ වෘත්තිකයෝ සහ ව්‍යාපාරිකයෝ බිහි වී සිටිති. කෙසේවෙතත්, ශ්‍රී ලංකා රජය යටතේ සිටින තාක් කල් දමිළ ප්‍රජාවට සෞභාග්‍ය අත්කරගැනීමට ඉඩකඩ නැති බවට එල්. ටී. ටී. ඊ. ප්‍රචාරක යාන්ත්‍රණය විසින් අසත්‍ය ප්‍රචාර දියත් කෙරිණි.වයස අවුරුදු 12 – 14 තරම් කාලෙයේදී දමිළ දරුවන් බලහත්කාරයෙන් හමුදාවට බදවාගත්තේත්, මරාගෙන මැරෙන බෝම්බකරුවන් බවට පත් කළෙත් එල්. ටී. ටී. ඊ. යයි. තම දරුවන්ගේ අනාගතය පිළිබඳ බියෙන් මවුපියන්ට නිදි වර්ජිතව සිටීමට සිදු වූයේ ඔවුන් එල්. ටී. ටී. ඊ. පාලනය යටතේ සිටි නිසයි.ශ්‍රී ලංකාවේ දමිළ ජාතිකයන්ට හිසරදයක් වූයේ සිංහලයන්, රජයේ හමුදාව හෝ රජය නොවේ. ඇත්ත වශයෙන් ම ඔවුනට හිසරදයක් වූයේ එල්. ටී. ටී. ඊ. ය යි. උතුරු සහ නැඟෙනහිර මුදා ගැනීමේ මෙහෙයුමට ‘මානුෂික මෙහෙයුම’ වශයෙන් අප නම් කළේ ඒ නිසයි. අපගේ ව්‍යායාමය වූයේ එල්. ටී. ටී. ඊ. ය යටතේ පැවැති ප්‍රදේශ මුදා ගැනීම පමණක් නොවේ. එල්. ටී. ටී. ඊ. ග්‍රහණයේ සිටි දහස් ගණන් අහිංසක සාමාන්‍ය දමිළ ජනතාව මුදා ගැනීමත් අපගේ උත්සාහ විය. එල්. ටී. ටී. ඊ. යට එරෙහි ව යුද වැදීමෙන් සහ ඔවුන් අන්ත පරාජයට පත් කිරීමෙන් අපගේ පැරැණි සතුරෙකුට එරෙහි ව කළ දිගු කාලීන යුද්ධයක් ජයග්‍රහණය කළා පමණක් නොවේ. එල්. ටී. ටී. ඊ. යේ ම්ලේච්ඡත්වයට සහ තර්ජනයට නිරතුරුව මුහුණ දුන් සම්පූර්ණ ජනතාවම මුදා ගන්නට අපට හැකි විය.ශ්‍රී ලංකාවේ යුද මෙහෙයුම යළි ආරම්භ වීම සම්බන්ධයෙන් ජාත්‍යන්තර ප්‍රජාවේ නිරීක්ෂකයන්ට තිබූ දෙවැනි ගැටලුව වූයේ, එහි ප්‍රමාණාත්මක බවයි. අවාසනාවකට මෙන් ම මෙම නිරීක්ෂකයන්ට එල්. ටී. ටී. ඊ. යේ සැබෑ ස්වරූපය හඳුනා ගැනීමට නොහැකි විය. ඔවුන් සිතා සිටියේ එල්. ටී. ටී. ඊ. ය කුඩා සංවිධානයක් ලෙසයි. ඔවුන් සිතා සිටියේ ජාතික හමුදාවේ පූර්ණ ශක්තිය ඉදිරියේ එල්. ටී. ටී. ඊ. ය බෙලහීන වනු ඇති බවයි. මෙම වැරැදි අවබෝධය ලබා දුන්නේ ද එල්. ටී. ටී. ඊ. ප්‍රචාරක යාන්ත්‍රණය යි. කොසේ වෙතත්, සත්‍ය නම්, කුඩා කණ්ඩායමක් වශයෙන් ආරම්භ වූ එල්. ටී. ටී. ඊ. ය ඒවන විට වසර ගණනාවක් තුළ ශ්‍රී ලංකා හමුදාව සමඟ සටන්වැඳී දැවැන්ත ත්‍රස්ත කණ්ඩායමක් බවට පත් වී සිටි බවයි. මීට ඉහත කිහිප විටක, එල්. ටී. ටී. ඊ. ය අපගේ යුද හමුදාවට එරෙහිව ජයග්‍රහණ ලබා තිබිණි. 1993 දී පුනරින් හමුදා කඳවුරත් 1996 දී මුලතිව් හමුදා කඳවුරත් යටත්කර ගන්නට ඔවුනට හැකි විය.එම අවස්ථාවල දී යුද භටයෝ දහස් ගණනක් මිය ගියහ. වසර 2000 දී එල්. ටී. ටී. ඊ. යට හමුදා භටයන් 12,000ක් සිටි අලිමංකඩ අත්පත් කර ගන්නට හැකි විය.වසර 2005 දී යුද මෙහෙයුම අප යළිත් ආරම්භභ කරන අවස්ථාව වන විට හමුදා භටයෝ 26,000කට අධික පිරිසක් එල්. ටී. ටී. ඊ. ය විසින් මරා දමා තිබිණි. එල්. ටී. ටී. ඊ. ය කුඩා සටන්කාමී කණ්ඩායමක් නොවේ. එල්. ටී. ටී. ඊ. ය භටයන් 30,000 පමණ සමන්විත විශාල නවීන යුද බළකායකි. අති නවීන නෞකා බළකායක් සහ කොළඹට ගුවනින් බෝම්බ හෙළිය හැකි ගුවන් යානා එල්. ටී. ටී. ඊ. සංවිධානය සතුව තිබිණි. මේ නිසා සටන් වදින දෙපිරිස අතර විශාල පරතරයක් තිබී යයි සිතා සිටියේ මෙරට යුද ගැටුම පිළිබඳ නියමිත දැක්මක් නොතිබූ අයටයි.ජාත්‍යන්තරයේ දුර්මතකෙසේවෙතත්, අවාසනාවකට මෙන් ශ්‍රී ලංකාව සීමිත සම්පත් ඇති කුඩා රටක් වූ නිසා, ඉන්දියාව සහ අපට වැදගත් වූ වෙනත් රටවල මතවලට තරම්, වැදගත් නොවූ විදේශ රටවල මතයන් ගැන තැකීමක් කිරීමට අප හැකි වූයේ නැත. එමනිසා වැරැදි ප්‍රචාර දිගින් දිගට ම මුල්බැසගෙන තිබිණි. තවද, ජාත්‍යන්තර වශයෙන් වැදගත් යයි සැලකෙන වැදගත් ඇතැම් පුද්ගලයන් අප යුද්ධය කළ ආකාරය පිළිබඳ වැරැදි සහගත ශක්තිමත් මතයක් ගොඩනැංවීමට කටයුතු කිරීම ඊටත් වඩා කණගාටුදායක ය. මෙවැනි ඇතැම් දුර්මත සහ වැරැදි වැටහීම් අදටත් නොවෙනස්ව පවතී. ත්‍රස්තවාදයට එරෙහිව ශ්‍රී ලංකා රජය යුද්ධය මෙයෙවූයේ ඉතා පරීක්ෂාකාරී අන්දමින් නිසා ශ්‍රී ලංකා රජය මෙවැනි දුර්මතයන් නිසා බලවත් ලෙස කම්පාවට පත් වී සිටී.මානුෂික මෙහෙයුමට සම්බන්ධ වූ සියලු දෙනාටම ලබාදුන් මූලික උපදේශය වූයේ කිසිදු සාමාන්‍ය වැසියෙක් ඝාතනයට ලක් නොකළ යුතු බවය. දේශපාලන නායකත්වය මෙන් ම යුද බිමේ සටන් වැදි යුද හමුදා නායකයෝ ද මෙම මතයේ දැඩිව එල්බ සිටියහ. මානව හිමිකම් සුරැකීම, ජාත්‍යන්තර මානව නීති, යුදමය ගැටුමක දී අනුගමනය කළ යුතු නීතිරීති සහ සාමාන්‍ය ජනතාව ආරක්ෂා කිරීම් වැනි කරුණු ශ්‍රී ලංකා හමුදා පුහුණු විෂය මාලාවේ වසර ගණනාවක් සිට ම ඇතුළත් ව තිබිණි. එමෙන් ම, යුද ගැටුම් ආරම්භවීමත් සමඟ, සාමාන්‍ය වැසියන්ගේ ජීවිතවලට සහ දේපළවලට හානි පැමිණීම අවම කළ යුතු බවට, ආරක්ෂක කවුන්සල රැස්වීම්වල දී හමුදාවට දැඩි නියෝග ලබා දෙන ලදී. මෙහෙයුම් නියෝගවල මේවා ඇතුල්කර තිබුණි.කෙසේ වෙතත්, එල්. ටී. ටී. ඊ. ම්ලේච්ඡත්වය තුළින් මෙම නියෝග ක්‍රියාත්මක කිරීම අසීරු කිරීමට තැත් කරන ලදී. එල්. ටී. ටී. ඊ. යේ මෙහෙයුම් මධ්‍යස්ථාන, තුවක්කු ආදිය සාමාන්‍ය ජනතාව වාසය කරන ජනාකීර්ණ ප්‍රදේශවල තැම්පත් කිරීමට එල්. ටී. ටී. ඊ. නායකත්වය මුල සිටම කටයුතු කරන ලදී. අපගේ මෙහෙයුම් ඉදිරියට යත්ම, එල්. ටී. ටී. ඊ. ය සටනින්, සටන පරාජයට පත්වන විට, මෙම ස්ථානවලින් ඉවත්වීමට ඔවුහු කටයුතු කළහ. තම හමුදා භටයන් ඉවත් කර ගන්නවා වෙනුවට, තමන් පසුබසින විට දී සාමාන්‍ය ජනතාව ද ඔවුන් සමඟ ගාල්කරගෙන යාමට එල්. ටී. ටී. ඊ. ය කටයුතු කළේය. තවද, මෙසේ අත්හැර යන නගරවලට සහ ගම්මානවලට ජනතාවට යළිත් පැමිණිය නොහැකිවන ආකාරයට එම ප්‍රදේශවල බිම් බෝම්බ වැළලීමට ඔවුහු කටයුතු කළහ.සහනාධාර කොල්ලකෑමයුද මෙහෙයුම ඉදිරියට ඇදීයත්ම, සාමාන්‍ය ජනතාව දහස් ගණනින් තම නිවාසවලින් සහ ගම්මානවලින් පන්නා දැමිණි. මොවුන්ට එල්. ටී. ටී. ඊ. යේ මිනිස් පළිහ වශයෙන් ක්‍රියා කිරීමට සිදු විය. යුද බිමේ දී ඔවුන් පරාජයට පත්වනු ඇතැයි වටහාගත් නිසා, ලෝක ආහාර වැඩසටහන, රතු කුරුස සංවිධානය සහ වෙනත් එවැනි ජාත්‍යන්තර නියෝජ්‍යායතන වලින් මෙම ජනතාවට ලබාදුන් සහනාධාරද එල්. ටී. ටී. ඊ. ය විසින් කොල්ලකන ලදී.යුද මෙහෙයුම් ඉතා පරීක්ෂාකාරීව සිදු කිරීමට ශ්‍රීී ලංකා හමුදාව ක්‍රියා කළේය. අපගේ හමුදාවට අනතුරු සිදුවීමේ ඉඩකඩ මධ්‍යයේ වුවද, බොහෝ අවස්ථාවල දී ප්‍රහාරයන් සිදුකළේ කුඩා හමුදා කණ්ඩායම් වශයෙනි. අපගේ විශේෂ කාර්යය බළකායේ භටයන්, සතුරා යටතේ පැවැති ප්‍රදේශවලට යවා බුද්ධිමය තොරතුරු එක්රැස් කිරීමට අපි විශේෂ ප්‍රයත්නයක් දැරුවෙමු.මේ සඳහා සංකීර්ණ තාක්ෂණය ද උපයෝගීකර ගැනිණි. වෙඩි මුක්ත කලාප සහ ආරක්ෂක කොරිඩෝ පිහිටුවීමෙන් ඒ වන විට මුදාගෙන තිබූ ප්‍රදේශවලට පලා යාමට සාමාන්‍ය ජනයාට ඉඩකඩ සැලසිණි. කෙසේවෙතත්, පලායාමට තැත්කරන ජනතාවට වෙඩි තබමින් ඔවුන් පලායාම වළකාලීමට එල්. ටී. ටී. ඊ. ය හැකි සෑම අවස්ථාවකදීම කටයුතු කළේය. තවද, රජයේ හමුදාවට ප්‍රහාර එල්ල කිරීමට නොහැකි වන ආකාරයට එල්. ටී. ටී. ඊ. ය රෝහල්වල සහ සාමාන්‍ය ජනතාව පදිංචිව සිටින ප්‍රදේශවල සිය අවි ආයුධ ස්ථාපනය කළේය. එහි ප්‍රතිඵල වශයෙන්, විශේෂයෙන්ම යුද්ධයේ අවසන් අධියරේ දී අප හමුදාවට බර අවි පාවිච්චිය සීමාකිරීමට සිදු විය. එම අවි භාවිතය පසුව සම්පූර්ණයෙන්ම නවතා දැමිණි.යුද මෙහෙයුම අතරවාරයේ දී අපගේ හමුදාව විසින් නවීන තාක්ෂණය විශාල වශයෙන් උපයෝගී කරගැනීම නිසා, සාමාන්‍ය ජනතාවට සිදුවන හානි විශාල වශයෙන් අඩුකර ගැනීමට හැකි විය. මිනිසුන් රහිත යානා යවා සතුරු ඉලක්ක හඳුනාගෙන ඒවාට නිවැරැදිව ප්‍රහාර එල්ල කිරීමට හමුදාවට හැකි විය.ශ්‍රී ලංකාවේ ආරක්ෂක අංශ ලොව දරුණු ම ත්‍රස්ත සංවිධානය පරාජයට පත් කළේ මෙබඳු සූක්ෂ්ම උපාය මාර්ග ගණනාවක් භාවිත කරමින් මානව අයිතීන් සුරැකෙන යුක්ති සහගත රාමුවක් යටතේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>06</day>
    </date>
    <link>http://www.dinamina.lk/2011/06/06/_art.asp?fn=n1106061</link>
    <topic>මාස 6ක තෙල් සංචිතයෙන් රු.කෝටි 20ක ඉතිරියක්</topic>
    <author>සුභාෂිනි සේනානායක</author>
    <content>මාස හයක ඛනිජ තෙල් සංචිතයක් සඳහා එමිරේට්ස් රාජ්‍යයේ තෙල් සමාගමක් සමඟ ශ්‍රී ලංකා රජය පසුගියදා ගිවිසුමකට අස්සන් කළේය. මේ මගින් ඛනිජ තෙල් සංස්ථාවට රුපියල් කෝටි 20ක මුදලක් ඉතිරි කර ගැනීමට හැකි වී තිබේ.එදිනෙදා ඛනිජ තෙල් මිල දී ගැනීමේ දී අධික මුදලක් වැය වන නිසා විකල්ප විසඳුමක් සොයන ලෙස ජනාධිපති මහින්ද රාජපක්ෂ මහතා උපදෙස් ලබාදුන් බවත් මේ ගිවිසුම මගින් ලැබෙන ප්‍රතිලාභය මහජනතාවට ලබාදීමට ක්‍රියා කරන බවත් ඛනිජ තෙල් කර්මාන්ත අමාත්‍යාංශයේ ලේකම් ටයිටස් ජයවර්ධන මහතා දිනමිණට පැවසීය.ඛනිජ තෙල් පිරිපහදුවෙන් නිෂ්පාදනය කරන ඛනිජ තෙල් ප්‍රමාණය ප්‍රමාණවත් නොවන බවත් සියයට පනහක ප්‍රමාණයක එදිනෙදා වෙළඳපළෙන් මේවනතෙක් මිලට ගත් බවත් පැවසූ ලේකම්වරයා අධික මිලට මිල දී ගත් ඛනිජතෙල් සහන මිලට ජනතාවට ලබාදීමෙන් සංස්ථාව පාඩු ලැබූ බව ද කීය.මෙම නව ගිවිසුමට අනුව මාස හයක් සඳහා ඛනිජ තෙල් බැරල් ලක්ෂ 36ක් මිලදීගනී. මෙයට පෙර දෛනික වෙළඳපළෙන් තෙල් මිල දී ගැනීමේ දී අතරමැදියන් අතර බෙදී ගිය මුදල සංස්ථාවට ඉතිරි කරගත හැකි වී තිබේ.මේ ගිවිසුම අනුව මාස හයක ඩීසල් අවශ්‍යතාව සපුරාගැනීමට හැකි වෙයි. අවශ්‍ය පෙට්‍රල් ලබාගැනීමට මැලේසියාව, ඕමානය සහ එමිරේට්ස් රාජ්‍යයන් සමඟ සකච්ඡා ආරම්භ කර තිබෙන බව පැවසූ ටයිටස් ජයවර්ධන මහතා ඒ මගින් ද විශාල මුදලක් ඉතිරි කර ගැනීමට හැකි වනු ඇතැයි ද කීය.ලංකා ඛනිජ තෙල් සංස්ථාව එමිරේට්ස් රාජ්‍ය සමඟ එළඹි මේ ගිවිසුම මැයි පළමුවැනිදා සිට ක්‍රියාත්මක විය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>06</day>
    </date>
    <link>http://www.dinamina.lk/2011/06/06/_art.asp?fn=n1106062</link>
    <topic>කාගේත් හඬට කන්දෙන නායකයෙක් රටේ ඉන්නවා</topic>
    <author>අසේල කුරුළුවංශ</author>
    <content>කාගේත් හඬට කන්දෙන නායකයකු රටේ සිටිය දී එය තුට්ටුවකට මායිම් නොකර මහා සංඝරත්නය අරලියගහ මැදුර ඉදිරිපිට ප්‍රචණ්ඩකාරි ලෙස හැසිරීම රටටත් ආගමටත් නින්දාවක් බව ගැටඹේ රාජෝපවනාරාමාධිපති කැප්පෙටියාගොඩ සිරිවිමල නාහිමියෝ පවසති.රටට, ජාතියට, ආගමට යම් විපතක් වූ විට මහා සංඝරත්නය පෙරමුණ ගැනීම ඉතිහාසය පුරා දක්නට ලැබුණු බවත් එවැනි තත්ත්වයකට යෑමට කාට වුවත් සාධාරණ හේතු තිබිය යුතු බවත් උන්වහන්සේ කීහ.මහා සංඝරත්නයේ කාර්යය විය යුත්තේ වැරදි දේට විරුද්ධවීම මිස දේශපාලන පක්ෂවල මත ඉදිරියට ගෙන ඒම නොවන බව ද සිරිවිමල හිමියෝ පැවසූහ. කටුනායක සිද්ධිය මුල්කරගෙන ජනතා විමුක්ති පෙරමුණ හෝ වෙනත් කුමන හෝ පක්ෂයක් දේශපාලනික වශයෙන් වාසි ගැනීමට ජාත්‍යන්තර වශයෙන් රජය අපහසුතාවට පත්කිරීම සඳහා කටයුතු කරන්නේ නම් එය කිසිසේත් අනුමත කළ නොහැකි බව ද උන්වහන්සේ අවධාරණය කරති..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>06</day>
    </date>
    <link>http://www.dinamina.lk/2011/06/06/_art.asp?fn=n11060616</link>
    <topic>කටුනායක සිද්ධිය දඩමීමා කරගත් ජවිපෙ කුමන්ත්‍රණය අසාර්ථකයි</topic>
    <author/>
    <content>කටුනායක සිද්ධියේ දී මියගිය තරුණයාගේ අවමඟුල් උළෙලට සහභාගි වූ සේවකයන් පොළඹවා යළිත් වරක් කලහකාරී තත්ත්වයක් ඇති කොට ආණ්ඩු විරෝධී කුමන්ත්‍රණයක් ඇති කිරීමට ජනතා විමුක්ති පෙරමුණ දැරූ උත්සාහය සේවක විරෝධය හේතුවෙන් ව්‍යාර්ථ වී ගිය බව රජය සඳහන් කරයි.මේ කුමන්ත්‍රණකාරී වැඩපිළිවෙළ පිළිබඳව අවබෝධ කරගෙන එය පරාජය කිරීමට දායක වූ වෘත්තීය සමිතිවලට, කටුනායක ආයෝජන කලාපය ඇතුළු අනෙකුත් වැඩකරන ජනතාවට හා පොදු මහජනතාවට ප්‍රණාමය පිරිනමන බවද නිවේදනයක් නිකුත් කරමින් රජය පවසයි.මියගිය රොෂෙන් චානක තරුණයාගේ පවුලේ ඥාතීන් විසින් එම තරුණයා කිසිදු දේශපාලන පක්ෂයකට අයත් පුද්ගලයකු නොවන බවට සඳහන් කරමින් දේශපාලන අවස්ථාවාදීන්ට එය දඩමීමා කර ගැනීමට ඉඩකඩ ලබා නොදීම ප්‍රශංසනීය බවද එම නිවේදනයේ සඳහන් වෙයි.රටේ පොදු මහජනතාවට බලපාන වෘත්තීය ගැටලු සාකච්ඡා කර විසඳා ගැනීම සඳහා රජය සෑමවිටම සූදානම් බවත් එවැනි අවස්ථාවක ප්‍රශ්න විසඳා ගැනීමේ මුවාවෙන් විවිධ විරෝධතා ව්‍යාපාර මෙහෙයවන්නේ පටු දේශපාලන උවමනාවන් ඉටුකර ගැනීමට බවත් රජය පෙන්වා දෙයි. වර්තමාන රජය විසින් අයවැය පිළියෙළ කළ සෑම අවස්ථාවකදීම වැඩකරන ජනතාව හා විවිධ වෘත්තිකයන් අරලියගහ මන්දිරය වෙත කැඳවා අදහස් විමසන බව පවසන රජය ආයෝජන කලාපවල සේවකයන් යෝජිත විශ්‍රාම වැටුප් ක්‍රමයට ඇතුළත් කර නොගැනීමට තීරණය කළේ සේවක ඉල්ලීම්වලට සවන්දීම නිසා බවද කියා සිටියි.ආණ්ඩු විරෝධී බලවේග ඉදිරියට ගෙන යාමේ කුමන්ත්‍රණකාරී වැඩපිළිවෙළ සාර්ථක කර ගැනීමේ අපේක්ෂාව ජනතා විමුක්ති පෙරමුණට තිබූ බවත් ජනාධිපති මහින්ද රාජපක්ෂ මහතා ගෙදර යවන්න ජනතා විමුක්ති පෙරමුණේ නායකයන් මේ ගැටලුවේදී ඉදිරිපත් කළ සටන් පාඨය ඔවුන්ගේ කුමන්ත්‍රණකාරී වැඩපිළිවෙළට සාක්ෂි සපයන බවද රජය නිකුත් කළ නිවේදනයේ සඳහන් වෙයි.මෙවැනි රාජ්‍ය විරෝධී කුමන්ත්‍රණකාරීන්ට නීතිය අනුව කටයුතු කිරීමට රජය පසුබට නොවන බවද එම නිවේදනයේ සඳහන් වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>06</day>
    </date>
    <link>http://www.dinamina.lk/2011/06/06/_art.asp?fn=n1106063</link>
    <topic>ලකුණු දාගන්න ගිය ජයලත්ට ගම්මුන්ගෙන් පාඩමක්</topic>
    <author>නුවන් කොඩිකාර</author>
    <content>විවිධ මත පළකරමින් ජනතාව ප්‍රකෝපයට පත් නොකර රොෂේන් චානක මහතාගෙ අවසන් කටයුතු සාමකාමීව කර ගැනීමට ඉඩ දෙන ලෙස එජාප පාර්ලිමේන්තු මන්ත්‍රි දොස්තර ජයලත් ජයවර්ධන මහතාගෙන් ගම්වාසීහු ඉල්ලා සිටියහ.කටුනායක නිදහස් කලාපයේදී ඇති වූ ගැටුමෙන් මියගිය රොෂේන් චානක මහතාගේ අවසන් කටයුතු ගල්ඔළුව රෝමානු කතෝලික සුසාන භූමියේදී පෙරේදා (4) සිදු කරන මොහොතේ මාධ්‍යයට අදහස් දැක්වීමට උත්සහ කළ එජාප පාර්ලිමේන්තු මන්ත්‍රි දොස්තර ජයලත් ජයවර්ධන මහතාට ගම්වාසීහු මෙලෙස දැඩි විරෝධතා එල්ල කළහ.කළහකාරි තත්ත්වයන් ඇති නොකරන ලෙස ආගමික වතාවත් සඳහා සහභාගි වී සිටි පියතුමෙකුද ජයලත් ජයවර්ධන මහතාගෙන් ඉල්ලා සිටියේය. ජනතාවගෙන් එල්ල වුණු දැඩි විරෝධතාව හේතුවෙන් මන්ත්‍රීවරයාට දේවස්ථාන භූමියෙන් නික්මයාමට සිදුවිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>06</day>
    </date>
    <link>http://www.dinamina.lk/2011/06/06/_art.asp?fn=n1106064</link>
    <topic>කොකාවිල් කුලුන ජනපති අද විවෘත කරයි</topic>
    <author>ධනුෂ්ක ගොඩකුඹුර</author>
    <content>ශ්‍රී ලාංකේය විරුවන්ගේ නිර්භීතභාවය හා දේශප්‍රේමීත්වය ලොවට හඬගා කියන නිහඬ සංකේතයක් බඳු කොකාවිල් බහුකාර්යය සම්ප්‍රේෂණ මධ්‍යස්ථානය ජනාධිපති මහින්ද රාජපක්ෂ මහතාගේ අතින් අද (06) විවෘත කෙරේ.රුදුරු කොටි ත්‍රස්තවාදීන් විසින් විනාශ කරන ලද කුලුන ත්‍රස්තවාදය නිමා කිරීමෙන් අනතුරුව උතුරු වසන්තය වැඩසටහන යටතේ යළි ගොඩනගන ලද අතර ඊට වැය කෙරුණු මුදල රුපියල් මිලියන 450 කි. මීටර් 174 ක උසින් යුතු කොකාවිල් කුලුන දකුණු ආසියාවේ උසම කුලුන ලෙස නව වාර්තාවක් ද පිහිටුවා ඇත.කොකාවිල් රූපවාහිනී කුලුනේ ආරක්ෂාවට පිහිටුවා තිබූ කොකාවිල් කඳවුරට 1990 ජූලි මස 11 වැනිදා කොටි ත්‍රස්තවාදීහු පහර දුන්හ .කඳවුරේ නිලධාරීන්ට තුවාලකරුවන් රැගෙන පසුබසින ලෙස උපදෙස් ලැබුණු අතර කඳවුර භාරව සිටි කපිතාන් සාලිය උපුල් අලදෙණිය සිය සහෝදර සෙබළුන් පිටත් කර යවා අවසන් උණ්ඩය දක්වාම සටන් කර රට වෙනුවෙන් සිය ජීවිතය පූජා කළේය.දිවි නොතකා සටන් වදිමින් කළ අසීමිත කැපකිරීම අගයමින් අලදෙණිය වෙත පරම වීර විභූෂණ පදක්කම පිරිනැමිණ. යුද හමුදා විරුවකුට ලැබිය හැකි උසස්ම පදක්කම වන පරම වීර විභූෂණ පදක්කම මවු බිම වෙනුවෙන් දිවි පිදූ රණවිරුවන්ට පමණක් පිරිනැමේ.මේ පදක්කමින් පුද ලද ප්‍රථම රණවිරුවා වශයෙන් කපිතාන් යූ. එස්. අලදෙණිය ඉතිහාසගතව සිටී.වසර විස්සකට පසු 2010 දෙසැම්බර් මස කොකාවිල් ප්‍රදේශය ත්‍රස්ත ග්‍රහණයෙන් මුදා ගැනීමට මානුෂික මෙහෙයුමේ යෙදුණු රණවිරුවෝ සමත් වූහ.මේ සම්ප්‍රේෂණ මධ්‍යස්ථානය විවෘත කිරීමෙන් පසු අංකන තාක්ෂණය හෙවත් ඩිජිටල් තාක්ෂණය මඟින් විකාශය කිරීම ආරම්භ කෙරෙන අතර එම තාක්ෂණය මෙරට රූපවාහිනී විකාශය සඳහා යොදා ගන්නා මුල් ම වතාව මෙය වේ. රූපවාහිනී සම්ප්‍රේෂණ කටයුතු, ගුවන්විදුලි සම්ප්‍රේෂණ කටයුතු, දුරකථන සන්නිවේදන සේවා මෙන් ම ආරක්ෂක අංශවල සන්නිවේදන කටයුතු ද කාර්යක්ෂම කරගැනීමේ අරමුණින් මෙය ඉදිකර ඇත.ඒ අනුව උතුරු පළාතේ සියලු දිස්ත්‍රික්ක ද ආවරණය කරමින් හෙට සිට මෙම සම්ප්‍රේෂණාගාරය ඔස්සේ රූපවාහිනී , ගුවන්විදුලි හා දුරකථන සන්නිවේදන කටයුතු සිදුකෙරෙනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>06</day>
    </date>
    <link>http://www.dinamina.lk/2011/06/06/_art.asp?fn=n1106065</link>
    <topic>තල්මසුන් බලන්න ත්‍රි’මලේට එන්න</topic>
    <author/>
    <content>තල්මසුන් නැරඹීමේ මුහුදු චාරිකාව ත්‍රිකුණාමල වරායෙන් අද (06) ආරම්භ වෙයි. ශ්‍රී ලංකා නාවික හමුදාවේ මගී ප්‍රවාහන යාත්‍රාව මේ සඳහා අෂ්රොෆ් ජැටියෙන් ගමන් ආරම්භ කරයි.සතියට දින 3 ක් මෙම නෞකාව තල්මසුන් නැරඹීමට යොදවන අතර මෙම නෞකාවේ එකවර මගීන් 100 කට ගමන් කළ හැක. පැය 3 ක සහ පැය 6 ක මුහුදු සංචාරයට කැමති ජනතාවට මේ සඳහා එක් විය හැක.දෙස් විදෙස් සංචාරකයන්ට මේ මුහුදු සංචාරයට එක්විය හැකිය.වැඩි විස්තර සඳහා www.navy.lk  මගින් හෝ 0777 323050 දුරකථනයෙන් ලබා ගත හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>06</day>
    </date>
    <link>http://www.dinamina.lk/2011/06/06/_art.asp?fn=n1106066</link>
    <topic>ඉඩම්වල මිනුම් කටයුතුවලට ගුවන්-චන්ද්‍රිකා ඡායාරූප</topic>
    <author>මහින්ද අලුත්ගෙදර</author>
    <content>ගුවන් හා චන්ද්‍රිකා ඡායාරූප උපයෝගී කරගනිමින් ඉඩම්වල මිනුම් කටයුතු කිරීමේ නව තාක්ෂණික ක්‍රමවේදයකට පිවිසීමට රජය තීරණය කර තිබේ.භූමිය මැන සිතියම් සකස්කිරීම මෙතෙක් විධිමත් ක්‍රමය වුවද මිනින්දෝරු නිලධාරී හිඟය නිසා විකල්ප තාක්ෂණික ක්‍රමයක් අනුගමනය කිරීමට තීරණය කළ බව ඉඩම් හා ඉඩම් සංවර්ධන ඇමති ජනක බණ්ඩාර තෙන්නකෝන් මහතා කියයි. මිනින්දෝරු දෙපාර්තමේන්තුවේ පූර්ණ සහාය මේ සඳහා ලැබී තිබෙන අතර මෙම තාක්ෂණික ක්‍රමවේදය භාවිතා කිරීම වෙනුවෙන් අමාත්‍ය මණ්ඩල අනුමැතිය ලබා ගැනීමටද කටයුතු කරන බව ඉඩම් හා ඉඩම් සංවර්ධන ඇමතිවරයා කියයි.චන්ද්‍රිකා තාක්ෂණය ඔස්සේ භාවිතා වන දුරස්ථ ග්‍රාහක තාක්ෂණ ක්‍රමවේදය (Laser Imagine technology) භාවිතා කිරීම හේතුවෙන් ඉඩම්වල මායිම් හඳුනාගෙන ඉඩම් මැනීම කාර්යක්ෂම වන බව පෙන්වා දෙන ජනක බණ්ඩාර තෙන්නකෝන් මහතා මේ ක්‍රමය මහා පරිමාණයෙන් ක්‍රියාත්මක කිරීමට අවශ්‍ය මූලික කටයුතු මේ දිනවල සකස් කරන බවද පවසයි.ඉඩම්වල මායිම් හා පිහිටීමේ තොරතුරු මෙම තාක්ෂණ ක්‍රමයෙන් ලබා ගනිමින් අදාළ බල ප්‍රදේශයේ ග්‍රාම නිලධාරිවරයා හරහා ඉඩම්වල හිමිකම් තොරතුරු රැස් කර ගන්නා බවද හෙතෙම පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>06</day>
    </date>
    <link>http://www.dinamina.lk/2011/06/06/_art.asp?fn=n1106067</link>
    <topic>‘රණවිරු රියල් ස්ටාර්’ ජයග්‍රාහකට මිලියන 15ක නිවෙසක්</topic>
    <author/>
    <content>ප්‍රථම රණවිරු රියැලිටි වැඩසටහනේ ජයග්‍රාහක ශ්‍රී ලංකා නාවික හමුදාවේ කමාන්ඩර් ඩේමියන් ප්‍රනාන්දුට රුපියල් මිලියන 15 ක් වටිනා නිවසක් භාරදීම පෙරේදා (4) සිදු විය.බත්තරමුල්ල කොස්වත්තේ දෙනියවත්ත පාරේ අංක 474 හි පිහිටි එම නිවස රාජ්‍ය ආරක්ෂක අමාත්‍යාංශයේ සේවා වනිතා ඒකකයේ සභාපතිනි අයෝමා රාජපක්ෂ මහත්මිය අතින් පිරිනැමිණි.රාජ්‍ය ආරක්ෂක අමාත්‍යාංශයේ අතිරේක ලේකම් ඉන්දු රත්නායක, ජාතික ආරක්ෂාව පිළිබඳ මාධ්‍ය මධ්‍යස්්ථානයේ අධ්‍යක්‍ෂ ජෙනරාල් ලක්ෂ්මන් හුළුගල්ලේ, රූපවාහිනි සංස්ථාවේ අධ්‍යක්‍ෂ ජෙනරාල් දේවප්‍රිය අබේසිංහ, ඩයලොග් ආයතනයේ ප්‍රධාන වෙළෙඳ අධ්‍යක්‍ෂ, ශ්‍රී ලංකා නාවික හමුදාවේ උසස් නිලධාරීන් හා කමාන්ඩර් ඩේමියන් ප්‍රනාන්දු මහතාගේ මාපියන් ඇතුළු පවුලේ සාමාජිකයෝද මෙම අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>06</day>
    </date>
    <link>http://www.dinamina.lk/2011/06/06/_art.asp?fn=n1106068</link>
    <topic>ශ්‍රී ලංකාවේ භූගත ජලය දූෂිත බව හෙළි වෙයි</topic>
    <author>නුවන් කොඩිකාර</author>
    <content>මධ්‍යම පළාතේ හැර ශ්‍රී ලංකාවේ අනෙකුත් සියලුම පළාත් වල පිහිටි භූගත ජලය වූ දුෂණයට ලක්ව ඇති බව ජාතික ජල සම්පත් මණ්ඩලය මඟින් කළ සමීක්ෂණයකින් හෙළිව තිබේ.මෙරට ස්ථාන රැසක් කේන්ද්‍ර කරගනිමින් කළ භූගත ජල පරීක්ෂාවෙන් අනතුරුව මේ තොරතුරු හෙළි වූ බව මණ්ඩලය පැවැසීය.කෘෂිකාර්මික කටයුතු හේතුවෙන් භූගත ජලයට බැක්ටීරියා එක්වීමෙන් මේ ගැටලුකාරි තත්ත්වය උදා වී ඇති බවද ජාතික ජල සම්පත් මණ්ඩලය සඳහන් කළේය. මේ තත්ත්වය වෙනස් කිරීමට ගත හැකි ක්‍රමෝපායන් ගැන වාරිමාර්ග හා ජල සම්පත් කළමනාකරණ අමාත්‍යාංශය යටතේ ඇති වේලි ආරක්ෂණ හා ජල සම්පත් සැලසුම්කරණ ව්‍යාපෘතිය කටයුතු කරමින් සිටින බව වාරිමාර්ග හා ජල සම්පත් කළමනාකරණ ඇමැති නිමල් සිරිපාලද සිල්වා මහතා පැවැසීය.මෙම තත්ත්වය තවදුරටත් පැවැතුනහොත් ප්‍රශ්න රැසකට අනාගතයේදී මුහුණදීමට සිදුවන බවද ඒ මහතා ප්‍රකාශ කළේය.භූගත ජලය දූෂණය වීම මගහරවා ගැනීමට ගතහැකි සෑම පියවරක්ම කඩිනමින් ගන්නා ලෙස තමන් නිලධාරින්ට උපදෙස් ලබා දුන් බවද හෙතෙම කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>06</day>
    </date>
    <link>http://www.dinamina.lk/2011/06/06/_art.asp?fn=n1106069</link>
    <topic>කිරිඇල්ලගේ පුතා කොල්ලුපිටියේදී චණ්ඩියෙක් වෙලා</topic>
    <author/>
    <content>චෝදනා තුනක් මත දිනුක් බණ්ඩාර කිරිඇල්ල නමැති අය පොලිසිය මගින් අත්අඩංගුවට ගෙන කොළඹ අධිකරණ වෛද්‍ය නිලධාරීට භාරදී තිබේ.අධික ලෙස බීමත්ව පොලිස් නිලධාරියකුට පහරදී තුවාල සිදු කිරීම, රාජකාරියට බාධා කිරීම සහ සාපරාධී බලහත්කාරය පෑම මත මෙසේ අත්අඩංගුවට ගත් දිනුක් බණ්ඩාර පාර්ලිමේන්තු මන්ත්‍රී ලක්ෂ්මන් කිරිඇල්ල මහතාගේ පුත්‍රයා බවට හඳුනාගෙන තිබේ.පහරකෑමට ලක්වූ පොලිස් කොස්තාපල් කොළඹ ජාතික රෝහලේ 72 වෙනි වාට්ටුවේ ප්‍රතිකාර ලබයි. පොලිස් මූලස්ථානය මගින් නිකුත් කළ නිවේදනයක් අනුව සිද්ධිය මෙසේය. කොල්ලුපිටිය හන්දියේ අලුතින් සිදුකරන ඉදිකිරීම් යටකරගෙන ගොස් මෝටර් රියක් පෙරේදා (04) අලුයම 4.20 ට පමණ පෙරැළී ඇත.මෙහිදී කොල්ලුපිටිය හන්දියේ මාර්ග බාධකයේ සිටි පොලිස් නිලධාරීන් සහ හමුදා නිලධාරීන් පැමිණ මෝටර් රියේ සිටි අය එළියට ගෙන ඇත.මේ අවස්ථාවේ ඩබ්ලිව්. ජී. කේ. පී. 2169 දරන ජීප් රථයෙන් පැමිණි කීප දෙනෙකු අතරින් එක් අයකු මෝටර් රියේ රියැදුරාට පහරදී තිබේ. එය සමථයකට පත් කිරීමට පොලිස් නිලධාරියා උත්සාහ කරද්දී ‘මම ලක්ෂ්මන් කිරිඇල්ල මන්ත්‍රීගේ පුතා’ යයි කියමින් තමන් හඳුන්වා දී පොලිස් නිලධාරියාටද පහරදී තිබේ.</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>06</day>
    </date>
    <link>http://www.dinamina.lk/2011/06/06/_art.asp?fn=n11060610</link>
    <topic>විශ්වවිද්‍යාලයෙන් එළියට එනවිටම රැකියාවක් ලබා ගන්න අවස්ථාව උදාකර දෙනවා</topic>
    <author>මහින්ද අලුත්ගෙදර</author>
    <content>මහපොළ ශිෂ්‍යත්ව වැඩසටහනේ නිර්මාතෘවරයා වන ලලිත් ඇතුලත්මුදලි මහතා ඉටුකළ මෙහෙවර කෘතවේදීව සිහිපත් කරන බව ජනාධිපති මහින්ද රාජපක්‍ෂ මහතා ප්‍රකාශ කළේය.මහපොළ ශිෂ්‍යත්ව ලබන සිසු දරු දැරියන්ට සුබ පැතුම් එක් කළ ඒ මහතා අපේ රටේ අනාගතය ඔවුනට බාරවී ඇතැයිද සඳහන් කළේය.ජනාධිපති මහින්ද රාජපක්‍ෂ මහතා මේ බව සඳහන් කළේ අරලියගහ මන්දිරයේදී පෙරේදා (4) පැවැති මහපොළ උසස් අධ්‍යාපන ශිෂ්‍යත්ව ප්‍රදානය කිරීමේ අවස්ථාවට සහභාගි වෙමිනි.2009 – 2010 අධ්‍යයන වර්ෂ සඳහා මෙහිදී 2500 දෙනකුට ශිෂ්‍යත්ව ප්‍රදානය කෙරිණි.හිටපු ඇමැති ලලිත් ඇතුලත්මුදලි මහතා විසින් 1981 වර්ෂයේදී ආරම්භ කරන ලද මහපොළ ශිෂ්‍යත්ව වැඩසටන මඟින් එම කාලයේදී මාසික දීමනාව ලෙස රුපියල් 350ක් ලබාදුන්නත් අද වනවිට එම අගය රුපියල් 2500 දක්වා වැඩිකර තිබේ.ආරම්භයේදී ශිෂ්‍යත්ව 422ක් ලබාදී ඇති මෙම ශිෂ්‍යත්ව වැඩසටහනින් මේ වනවිට වාර්ෂිකව සිසු දරුදැරියන් 12000කට පමණ ශිෂ්‍යත්ව ලබාදෙයි.ලලිත් ඇතුලත්මුදලි මහතා තම මිත්‍රයෙක් මෙන්ම නීති විද්‍යාලයේදී ද හමුවී තිබෙන බව සිහිපත් කළ ජනාධිපති මහින්ද රාජපක්ෂ මහතා සුළු පිරිසකගෙන් එදා ආරම්භ කළ මේ ශිෂ්‍යත්ව වැඩසටහන අද විශාල පිරිසකට ප්‍රයෝජනයක් බවද පෙන්වා දුන්නේය.සමූපකාර හා අභ්‍යන්තර වෙළෙඳ ඇමැති ජොන්ස්ටන් ප්‍රනාන්දු මහතා - 1981 දී ලලිත් ඇතුලත්මුදලි මහතා මේ වැඩසටහන ආරම්භ කළා. එදා දරුවන් 422 දෙදෙනකු වෙනුවෙන් මෙම අරමුදල ඇරඹුණා.සෑම රජයකින්ම මේ සඳහා සහාය ලැබුණා. ඇතැමුන් හිතන්න ඇති මෙය ඉදිරියට ගෙනයන්න බැරි වෙයි කියලා. ඇතුලත්මුදලි මහතා මහපොළ ශිෂ්‍යත්ව වැඩපිළිවෙළ අරඹමින් විශාල සේවයක් කළා.හොඳ වැඩක් කරන්න අමාරුයි. නමුත් එය සාර්ථකව ඉදිරියට පැමිණ තිබෙනවා. 2005දී මහින්ද රාජපක්ෂ මහතා ජනාධිපතිවරයා වූ පසු වැඩිම ශිෂ්‍යත්ව ප්‍රමාණයක් දී තිබෙනවා.රටේ දියුණුවට අවශ්‍ය තීන්දු තීරණ ගන්නා නායකයෙක් අද රට පාලනය කරනවා.සාමයෙන් වැඩිම ප්‍රතිලාභ ලබන්නේ රටේ අනාගතය බාර ගන්නා දරුවන් වෙනවා. බුද්ධි මට්ටම ප්‍රතිඵල ලබා ගන්නේ ඔබලායි.යම් තීරණයක් ගැනීමේදී දේශපාලන කෝණයෙන් බැලිය යුතු නැහැ. මේ කාලය තරුණ ජීවිත පරිස්සමින් ගතකළ යුතුයි. ඇතැමුන්ට ප්‍රයෝජන ලබා ගැනීමට ඉඩදිය යුතු නැහැ.මවුපියන් ද ඔබ වෙනුවෙන් විශාල මහන්සියක් දරනවා. තරගකාරී ආර්ථිකය තුළ අධ්‍යාපනයක් ලබා දෙන්න ලෙහෙසි නැහැ. මවුපියන් බලාපොරොත්තු වන ඉලක්කය කරා ගමන් කළ යුතුයි. ඒ නිසා අපේ රට ආසියාවේ ආශ්චර්ය කරා ගමන් කරන්නට අපි පියවර ගත යුතුයි.මේ ක්ෂේත්‍රයේ උනන්දුවෙන් කටයුතු කරන ඇමැතිවරු දෙදෙනෙක් ඉන්නවා. විවේචනවලට ලක් වෙනවා. ඔවුන් හදවතින්ම කටයුතු කරනවා. මෙවැනි ශිෂ්‍යත්ව ඉදිරියටත් ලබා දිය යුතු වෙනවා.උසස් අධ්‍යාපන ඇමැති එස්. බී. දිසානායක මහතා - මේ දරුවන් අපේ රටේ බිහිවූ දක්ෂ දරුවන්. වැඩි දෙනෙක් විවිධ කාලවකවානු තුළ ප්‍රමාද වෙමින් විශ්වවිද්‍යාලවලට ඇතුළු වුණා. ඒවා නිවැරැදි කර ගතයුතුයි.මම 1970දී විශ්වවිද්‍යාලයට ඇතුළු වුණා. 1971 අරගලයේදී විශ්වවිද්‍යාලවලට ඇතුළුවීම් ප්‍රමාද වුණා.ජයවර්ධනපුර සිසුන් 7000කට හා කැලණිය 8000කට එම කාලයේදී විශ්වවිද්‍යාලයට ඇතුළුවීමට ප්‍රමාදවීම් වුණා. විශ්වවිද්‍යාල දිගින් දිගටම වසන්නට සිදු වුණා. අපිට අභියෝග ආවා. මේ අභියෝග සියල්ල බාර ගෙන මේ වසරේ අගෝස්තු වන විට විශ්වවිද්‍යාලවලට බඳවා ගන්නවා.දැන් මේ දරුවන් නායකත්ව පුහුණුව ලබනවා. ඒ අනුව අධ්‍යාපන කටයුතු දැන්ම ආරම්භ කර තිබෙනවා.සාමාන්‍යයෙන් විශ්වවිද්‍යාලවලට යන දරුවන්ගෙන් 10000ක් පමණ එළියට යන්නේ රැකියාවක් නොමැතිවයි. ඒ වරද නිවැරැදි කළ යුතුයි.අදත් අපේ රටේ දරුවන් විද්‍යා අංශයේ ඉගෙන ගන්නේ ඉතාම සීමිත පිරිසක්. ජනාධිපති මහින්ද රාජපක්‍ෂ මහතා සියයට 23ක් වන විද්‍යා අංශය අවම මට්ටමින් සියයට 40 දක්වා ඉහළ දමන බවට ප්‍රකාශ කළා.මේ ගැටලුවලට රජය වගකිව යුතුයි. අපි එම දරුවන් විශ්වවිද්‍යාලයෙන් එළියට යනවිට රැකියාවක් සොයා ගන්න අවස්ථාව ලබාදෙන්න කටයුතු කරනවා.අපි ලෝක බැංකුවේ ආධාර ඇතිව විශ්වවිද්‍යාල ආචාර්යවරුන්ට ශිෂ්‍යත්ව 197ක් ලබාදුන්නා. අපි කියන්නේ මේ දරුවන්ටද විශ්වවිද්‍යාල තුළ ඉංගී‍්‍රසි උපාධියක් හදාරන්න අවස්ථාව ලබාදෙන ලෙසයි. අපි උත්සාහ කරන්නේ භාෂා තත්ත්වය වෙනසක් කරලා ඉංගී‍්‍රසි හා තොරතුරු තාක්ෂණ දැනුමින් පිරි ශිෂ්‍යයෙක් බිහි කිරීමයි.ලබන වසරේදී විශ්වවිද්‍යාලය තුළ නවකවදය දෙන්න ඉඩ දෙන්නේ නැහැ. මේ දරුවන් ඒ සඳහා සූදානම් නොවන්න. සුළු පිරිසකගේ මතයට අනුව විශ්වවිද්‍යාලයට එන නවකයන් වහලුන් බවට පත් වෙනවා. මේ දරුවන් තුළ අනාගතයේදී ඉංගී‍්‍රසි භාෂාව පිළිබඳව ගැටලු ඇති කරගන්න බැහැ. විශ්වවිද්‍යාල පරිසරය නිදහස් පරිසරයක් කරගැනීමට හැකිනම් ඉන් එළියට එනවිට රැකියාවක් සොයා ගැනීම අපහසු නැහැ.අධ්‍යාපන ඇමැති බන්දුල ගුණවර්ධන මහතා - අද ඔබේ ජීවිතයට මතක සටහනක් එක් කරන දිනයක්. අපි පාසල් අධ්‍යාපනය හා විශ්වවිද්‍යාල අධ්‍යාපනය ලබන කාලයේ දී ජනාධිපතිවරයා නොව ඇමැතිවරයෙක් අතින් හෝ ශිෂ්‍යත්වයක් ලැබුණේ නැහැ. අපි අදක්ෂ වූ අය නොවෙයි. අපිට තරුණ අවධියක් තිබෙනවා.මේ රටේ ඇතැමුන් හිතනවා ජීවිතයක්, දෙකක් පමණයි වටින්නේ කියලා. නමුත් රටේ සියලු දෙනාටම වටිනා ජීවිතයක් තිබෙනවා. ඒ නිසා සියලු දෙනාටම ගෞරවාන්විත මරණයක් හිමිවිය යුතු වෙනවා. අපි රටට සමාජයට, ආදරය කරන මිනිසුන් බවට පත් විය යුතු වෙනවා.අපේ රටේ පිරිසක් ඉතිහාසයේ අමිල මෙහෙවරක් ඉටු කර තිබෙනවා. සී, ඩබ්ලිව්. ඩබ්ලිව්. කන්නංගර මහතා අපේ රටට නිදහස් අධ්‍යාපනය උරුම කර දුන්නා. එදා අපේ රටේ සැමට දෙපයින් නැගී සිටීමට ලබා දිය හැකි හොඳම විසැඳුම අධ්‍යාපනය බව දැන සිටියා. ඒ මහතා මේ රටේ ඈත ගම්මානවල සිටින ප්‍රාග්ධනය අහිමි මවුපියන්ගේ දරුවන්ට අධ්‍යාපනය දෙන්න පහසුකම් සැලසුවා. මධ්‍ය මහා විද්‍යාල 57ක් මුලින්ම ඇතිකළා. ලංකා ඉතිහාසයේ අධිකරණය තුළ පළමු වරට කාන්තාවක් අගවිනිසුරුවරියක් ලෙස පත් වී තිබෙනවා. මේ මධ්‍ය මහා විද්‍යාලවලින් රටට විවිධ ක්ෂේත්‍රයන් සඳහා මිනිසුන් බිහි වුණා.එදා අපිට ශිෂ්‍යත්ව ලැබුණේ නැහැ. අපි ඉතා අමාරුවෙන් ඉගෙන ගත්තා. විශ්වවිද්‍යාලයට ගිය පසු නේවාසිකාගාර පහසුකම් නැහැ. නමුත් රුපියල් 180 ක බැංකු ණයක් අපිට ලබා දුන්නා. ණයට අරන් ඉගෙන ගත් වැඩි දෙනෙක් ඒ ණය ගෙව්වේ නැහැ.ඉන්පසුව මේ රටේ මිනිසුන්ට ආදරය කරන පරිණත දේශපාලනඥයෙක් වූ ලලිත් ඇතුළත්මුදලි මහතා මේ රටේ ඇමැතිවරයෙක් වුණා. මහපොළ අරමුදල ඇති කරන්නට ඒ මහතා පියවර ගත්තා. එතුමාගේ දක්ෂතාවය මත එංගලන්තයේ ඔක්ස්ෆර්ඩ් විශ්වවිද්‍යාලයට ගියා.එහිදී ඒ මහතා මුල්‍ය අර්බුදයකට මුහුණ දුන්නා. ඒ නිසා ශ්‍රී ලංකා රජයට ලිපියක් ලිවුවා. එංගලන්තයේ අධ්‍යාපනය ලැබීම සඳහා ඒ මහතාට මුදල් දෙනවාද නැද්ද යන්න පිළිබඳව පාර්ලිමේන්තුවේ දී දිනක විවාදයක් පවත්වා තිබෙනවා.පසුව ඒ මහතා විසින්ම දැවැන්ත අරමුදලක් ලෙස මේ ශිෂ්‍යත්ව වැඩ සටහන ආරම්භ කළා. එදා විරෝධතා දැක්වූවා නම් මේ ශිෂ්‍යත්ව ලැබෙන්නේ නැහැ. ජනාධිපති මහින්ද රාජපක්ෂ මහතා මේ ශිෂ්‍යත්වය රුපියල් 2500ක් දක්වා වැඩි කළා.ජනාධිපති ලේකම් ලලිත් වීරතුංග, උසස් අධ්‍යාපන අමාත්‍යාංශයේ ලේකම් ආචාර්ය සුනිල් ජයන්ත නවරත්න, සමූපකාර හා අභ්‍යන්තර වෙළඳ අමාත්‍යාංශයේ ලේකම් සුනිල් එස්. සිරිසේන, විශ්විවිද්‍යාල ප්‍රතිපාදන කොමිෂන් සභාවේ සභාපති මහාචාර්ය ගාමිණී වික්‍රමසිංහ මහත්වරු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>06</day>
    </date>
    <link>http://www.dinamina.lk/2011/06/06/_art.asp?fn=n11060611</link>
    <topic>කාන්තා අයිතීන් රැකීමේ ජාතික කොමිෂන් සභාවක් පිහිටුවීමට පියවර</topic>
    <author>බුද්ධිකා ඉඹුලාන</author>
    <content>කාන්තා අයිතිවාසිකම් ප්‍රවර්ධනය කිරීම හා දියුණු කිරීම සඳහා නව ජාතික කාන්තා කොමිෂන් සභාවක් පිහිටුවීමට පියවර ගැනේ.ළමා සංවර්ධන හා කාන්තා කටයුතු ඇමැති තිස්ස කරල්ලියැද්ද මහතා මේ සඳහා වූ පනත් කෙටුම්පත ළඟදීම පාර්ලිමේන්තුවට ඉදිරිපත් කරනු ඇත.කාන්තා අයිතිවාසිකම් ප්‍රවර්ධනය හා ඊට අදාළ කටයුතු සඳහා දැනට ක්‍රියාත්මක එකම රාජ්‍ය ආයතනය වන ළමා සංවර්ධන හා කාන්තා කටයුතු අමාත්‍යාංශය යටතේ ඇති ජාතික කාන්තා කමිටුව සතුව ඇති බලතල ප්‍රමාණවත් නොවීම නිසා ජාතික කාන්තා කොමිෂන් සභාවක් පිහිටුවීමට පියවර ගත්බව ඇමැති තිස්ස කරල්ලියැද්ද මහතා පෙන්වා දෙයි.මෙහි පනත් කෙටුම්පත සකස් කිරීමේ කටයුතු දැනට අවසන් අදියරෙහි පවතියි. කාන්තා අයිතිවාසිකම් සම්බන්ධයෙන්ද වූ ජාත්‍යන්තර සම්මුතීන් සහ ප්‍රමිතීන් දේශීයව ක්‍රියාත්මක කිරීමේ රාජ්‍ය ආයතනයක් ලෙසද මෙම කොමිෂන් සභාව ක්‍රියාත්මක වෙයි.පසුගියදා රුස්වූ මෙම කෙටුම්පත් සැකසුම් විද්වත් කමිටුවට පාර්ලිමේන්තු මන්ත්‍රිනී කමලා රණතුංග, අමාත්‍යාංශ ලේකම් සුමිත්‍රා රාහුබද්ධ මහත්මීහුද සහභාගීවූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>06</day>
    </date>
    <link>http://www.dinamina.lk/2011/06/06/_art.asp?fn=n11060612</link>
    <topic> ‘ජනසෙවණ’ නිවාස 60000 ඉලක්කය අභිබවා ගියේ ජනතා උනන්දුව නිසයි</topic>
    <author>චන්දිමා එදිරිමාන්න</author>
    <content>‘ජන සෙවණ’ නිවාස දස ලක්ෂයේ වැඩසටහන කෙරෙහි ජනතාව තුළ ඇති දැඩි උනන්දුව නිසා නිවාස හැට දහසක වාර්ෂික ඉලක්කය අභිබවා යාමට හැකිවී ඇති බව, ඉදිකිරීම්, ඉංජිනේරු සේවා නිවාස හා පොදු පහසුකම් අමාත්‍යාංශය පවසයි.ඉඩම්, නිරාකරණය කිරීමේ ගැටලු ඇතුළු අනෙකුත් සියලු ප්‍රායෝගික ගැටලු කඩිනමින් විසඳාගෙන මහජනතාවගේ මෙම නිවාස අවශ්‍යතා සපුරාලීමට අවශ්‍ය පියවර ගන්නා ලෙසට ඇමැති විමල් වීරවංශ මහතා නිලධාරින්ට උපදෙස් ලබාදී තිබේ. මේ වනවිට රටපුරා ඉදිවෙමින් පවතින නිවාස සංඛ්‍යාව විසි දෙදහසකට ආසන්න අතර තවත් නිවාස විසි දහසක් ඉදිකිරීමට ජනතාවගෙන් ඉල්ලීම් ලැබී ඇතැයිද අමාත්‍යාංශය පවසයි.මෙම තොරතුරු අනාවරණය වූයේ ඉදිකිරීම්, ඉංජිනේරු සේවා නිවාස හා පොදු පහසුකම් අමාත්‍යාංශයේ විශේෂ ප්‍රගති සමාලෝචන රැස්වීමේදීය.එහිදී ඇමැති විමල් වීරවංශ මහතා කියා සිටියේ බැංකු මගින් ණය මුදල් ලබා ගැනීමට නොහැකි එහෙත් නිවාස අවශ්‍යතාව දැඩිව පවතින පවුල්වලට නිවාස ණය ආධාර ලබාදීම සඳහා ජාතික නිවාස සංවර්ධන අධිකාරියට මැදිහත් විය හැකි වැඩසටහන් කඩිනමින් ක්‍රියාත්මක කිරීමට කටයුතු කරන බවයි.නිවාස ඉදිකිරීම කෙරෙහි ජනතාවගේ පවතින දැඩි උනන්දුව නිසා මේ වර්ෂයේ දෙවෙනි හා තෙවැනි කාර්තුවල නිවාස ඉලක්කය තව තවත් වැඩි වන බව ඇමැතිවරා කීය.මහින්ද චින්තන ඉදිරි දැක්ම යටතේ නිවාස නොමැති සෑම පවුලකටම ස්ථිර නිවසක් ලබාදීමේ වැඩසටහනට කිසිදු බේදයකින් තොරව සියලු පාර්ශ්වයන්ගේ සහයෝගය ලබාදීම වැදගත් බවද කීය.මෙම අවස්ථාවට අමාත්‍යාංශ ලේකම් ගෝඨාභය ජයරත්න, අතිරේක ලේකම් කේ. ඩබ්. පී. දයාරත්න, ජාතිත නිවාස සංවර්ධන අධිකාරියේ සභාපති, ජයන්ත සමරවීර, ක්‍රියාකාරි අධ්‍යක්ෂ පද්ම උදයශාන්ත, සාමාන්‍යාධිකාරි, ලක්විජය සාගර පලන්සූරිය යන මහත්වරු ඇතුළු දිස්ත්‍රික් 25 නියෝජනය කරමින් දිස්ත්‍රික් කළමනාකරුවෝද සහභාගිවූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>06</day>
    </date>
    <link>http://www.dinamina.lk/2011/06/06/_art.asp?fn=n11060613</link>
    <topic>රටට ගැළපෙන-සේවකයන්ට හිතැති අයුරින් රාජ්‍ය සේවය යළි සකසනවා</topic>
    <author>චින්තා රණසිංහ</author>
    <content>රාජ්‍ය සේවකයන්ට හානියක් නොවන හා රටට ගැළපෙන අයුරින් රාජ්‍ය සේවය ප්‍රතිව්‍යුහගතකරණය කරන බව රාජ්‍ය කළමනාකරණ ප්‍රතිසංස්කරණ ඇමැති නවීන් දිසානායක මහතා පැවැසීය.ජනතාවට වඩාත් කාර්යක්ෂම රාජ්‍ය සේවාවක් ලබා දීම සඳහා නව වෙනස්කම් සිදුකිරීමේදී යම් යම් වෘත්තිය සමිතිවලින් නොයෙක් ආකාරයේ ගැටලු පැන නැඟිය හැකි යැයිද ඒ සඳහා නොබියව මුහුණ දෙමින් රජයට සහාය පළ කරන ලෙසද දිසානායක මහතා ඉල්ලීය.හෙක්ටර් කොබ්බෑකඩුව කෘෂි පර්යේෂණායතනයේදී රාජ්‍ය සේවකයින් වෙනුවෙන් පැවැති සම්මන්ත්‍රණයකට සහභාගී වෙමින් ඇමැතිවරයා මේ අදහස් පළ කළේය.මහින්ද චින්තන වැඩපිළිවෙළ යටතේ රාජ්‍ය සේවය කාර්්‍යක්ෂම කිරීම සඳහා විවිධ වැඩසටහන් ක්‍රියාත්මක කරන බවත් රටට ලබාගැනීමට අපේක්ෂිත ආර්ථික ඉලක්ක සපුරා ගැනීම සඳහා තම සේවාව උපරිමයෙන් ලබා දීමට රාජ්‍ය සේවකයා පෙළ ගැස්වීමට තම අමාත්‍යාංශය මෙහෙය වන බවත් ඇමැතිවරයා කීය.ඒ මහතා එහි දී මෙසේද කීය.රාජ්‍ය සේවය වඩාත් කාර්යක්ෂම කිරීම සඳහා 6/2006 චක්‍රලේඛය මේ වන විට නිකුත් කර තිබෙනවා.එම චක්‍රලේඛය ක්‍රියාත්මක වන ආකාරය සම්බන්ධයෙන් ඇති ගැටලු හා බාධා මෙන්ම ඒ සඳහා අවැසි විසඳුම්ද හඳුනාගැනීම වැදගත්.රාජ්‍ය සේවය පිළිබඳව නොයෙකුත් ආකාරයේ කතාබහට ලක්වන මේ කාලය තුළ එහි පවතින සාම්ප්‍රදායිකත්වයෙන් මිදී නවීන තාක්ෂණය සමඟ මුසුවී කාර්යක්ෂම සේවා සැලසීමට කටයුතු කරන ලෙස මා සියලුම රාජ්‍ය සේවකයන්ගෙන් ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>06</day>
    </date>
    <link>http://www.dinamina.lk/2011/06/06/_art.asp?fn=n11060614</link>
    <topic>අනාගතය ගැන සිහින මැවූ අයකු අහිමි වීම ශෝචනීය අත්දැකීමක්</topic>
    <author>කොටදෙනියාව සමූහ එම්. පී. කුමාර සහ මිනුවන්ගොඩ සමූහ සිරිසේන අත්තනායක</author>
    <content>තිස් වසරක යුද්ධයක් අවසානයේ දේශය ගොඩනැගීමට සිහින දකිමින් දහඩිය හලමින් අනාගතය ගැන සිහින මැවූ තරුණයකුගේ ජීවිතය කටුනායක නිදහස් වෙළෙඳ කලාපය ප්‍රදේශයේ දී අහිමිවීම අමතක කළ නොහැකි ශෝචනීය අත්දැකීමක් වන්නේයැයි නැෙඟනහිර පළාතේ අනුනායක එල්මෝ ඩයස් පියතුමෝ පැවසූහ.කටුනායක දී පසුගිය 30 වැනිදා සිදුවූ පොලිස් වෙඩි තැබීමෙන් තුවාල ලබා දින තුනකට පසු මිය ගිය මිනුවන්ගොඩ, ගල්ඔලුව පදිංචිව සිටි රොෂේන් ශානක රත්නසේකර (22) මහතාගේ දේහය පිළිබඳ අවසන් කටයුතු සිදු කෙරුණු අවස්ථාවේදී අනුශාසනාවක් කළ එල්මෝ ඩයස් පියතුමා ඒ අදහස් පළ කළේය. ඔහුගේ අවසන් කටයුතු පෙරේදා (4) පස්වරුවේ ගල්ඔලුව ශුද්ධවූ අගොස්තීනු මුනිතුමන්ගේ දේවස්ථාන භූමියේදී විශාල ජනතාවකගේ සහභාගිත්වයෙන් සිදු කෙරිණි. දේවස්ථාන භූමිය එක ම හිස් ගොඩක් සේ දර්ශනය විය.යටියන මීසම් භාර ක්‍රිස්ටෝපර් මදුරාවල පියතුමන්ගේ මැදිහත්වීම මත අධිකරණ නියෝගය පරිදි මේ තරුණයාගේ දේහය එදින පෙරවරුවේ දේවස්ථානය වෙත කතෝලික ආගමානුකූල පෙරහරකින් ගෙනවිත් තැන්පත් කර මහජන ගෞරවය සඳහා අවස්ථාව සලසනු ලැබීය. නිවසේ ඉඩ කඩ මදිකමත් දේහයට අවසාන ගෞරව කිරීම සඳහා අති විශාල ජනතාවක් පැමිණීමත් සලකා බලා පවුලේ ඥාතීන් හා සාකාච්ඡා කර මේ තීරණය ගත් බව මෙහිදී අනාවරණය විය.පස්වරු 3.00ට දේව මෙහෙය ආරම්භ කෙරිණි. නැෙඟනහිර පළාතේ අනුශායක එල්මෝ ඩයස්, උතුරු පළාත් අනුනායක පැට්‍රික් පෙරේරා පියතුමන්ලා මේ දේව මෙහෙය පවත්වනු ලැබීය. යුද හමුදාව ප්‍රදේශයේ ආරක්ෂාව තර කර තිබිණි. එහිදී අනුශාසනාව කළ එල්මෝ ඩයස් පියතුමා මෙසේද පැවසූහ.අනාගතය ගැන සිහින මැවූ ජීවිතයක් අද අපිට අහිමි වුණා. පාසල, පල්ලිය, පන්සල ආදි සෑම ස්ථානයක් සමඟම සුහදව මෙන්ම යහළු යෙහෙළියන් සමඟත් සුහදව කෙලිදෙළෙන් පසුවූ මේ තරුණයා රැකියාවකට ගියේ බොහෝ බලාපොරොත්තු ඇතිවයි. මවුපියන්ගේ, සහෝදර සහෝදරියන්ගේ අනාගතය සැපවත් කරන්නට ඔහු අදහස් කරන්න ඇති. දරුවන් උත්සාහ ගන්නේ රැකියාවක් කර තම පවුලේ අඩුපාඩු පිරිමසා මා පිය සංග්‍රහ සපුරාලමින් කටයුතු කිරීමට යි. මේ තරුණයාගේ ඒ අවස්ථාව නැතිවී ගියා.නමුත් දෙවියන් වහන්සේගේ කැමත්ත පරිදි ශරීර ශක්තිය විනාශ වී මරණයට පත්වුණා. ඒ සමඟ ම අද අපි මිහිදන් කරන්නේ දේශයේ අභිමානය යි. ගමේ විසූවත්, නගරයේ විසූවත් බේදයෙන් තොරව කටයුතු කිරීම වැදගත්. මෙවන් දුකක් කිසිම මවකට පියෙකුට සිදු නොවේවායි ප්‍රාර්ථනා කරන අතර, අපි කවුරුත් සහෝදරත්වයෙන් ඉදිරියට යාමට අදිටන් කර ගත යුතුයි.මියගිය රොෂේන්ගේ සොයුරු මධුෂාන් රත්නසේකර මහතා ස්තූති කතාව පැවැත්වීය. බුරුල්ලපිටිය මීසම් පාලක සුභාෂ් චමින්ද පියතුමා සුසාන භූමියේ වතාවත් පැවත්වීමෙන් අනතුරුව දේහය මිහිදන් කරනු ලැබීය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>06</day>
    </date>
    <link>http://www.dinamina.lk/2011/06/06/_art.asp?fn=n11060615</link>
    <topic>ගොවීන්ට නොමිලේ බෙදන පෝර මිටි 300ක් ලොරියක</topic>
    <author>අසේල කුරුළුවංශ</author>
    <content>මහින්ද චින්තනය යටතේ ගොවීන්ට නොමිලේ බෙදාදීම සඳහා ඇති කිලෝ ග්‍රෑම් පනහේ පොහොර මිටි 300ක් අළෙවි කිරීම සඳහා නොරොච්චෝල ප්‍රදේශයට රැගෙන යමින් තිබූ ලොරියක් ගලගෙදර පොලිස් ස්ථානය අසල දී මාර්ගයෙන් ඉවතට පැන අනතුරට පත්වීම නිසා පොහොර වංචාවක සුලමුල හෙළි වී ඇත.මෙම පොහොර මහින්ද චින්තනය ලෙස සඳහන් පොහොර උර තුළ අසුරා තිබෙන බව පොලිසිය පවසයි.අදාළ ලොරිය පෙරේදා (05) රාත්‍රියේ හෑදෙණියේ සිට කුරුණෑගල දෙසට ගමන් ගනිමින් තිබිය දී අනතුරට ලක්ව ඇති අතර ලොරිය හා ගැටීමෙන් මහමඟ නවතා තිබූ ත්‍රිරෝද රථයකට හානි සිදුව තිබේ.ලොරියේ රියදුරු හා රිය සහායක පොලිසිය අත්අඩංගුවට ගෙන තිබේ. සැකකරුවන්ගෙන් කළ ප්‍රශ්න කිරීම් වලින් පසු හෑදෙණිය ප්‍රදේශයේ පොහොර ගබඩාවක් පොලිසිය පරීක්ෂාවට ලක්කර එයට සීල් තබා ඇත. මෙම ගබඩාවේ පොහොර මිටි 1000ක් පමණ තිබෙන බව පොලිසිය පවසයි.මධ්‍යම පළාත් ජ්‍යෙෂ්ඨ නියෝජ්‍ය පොලිස්පති ගාමිණී නවරත්න, මහනුවර ජ්‍යෙෂ්ඨ පොලිස් අධිකාරි අයි. එම්. කරුණාරත්න යන මහත්වරුන්ගේ උපදෙස් මත ගලගෙදර පොලිසියේ ස්ථානාධිපති ප්‍රධාන පොලිස් පරීක්ෂක එම්. ඩී. චන්ද්‍රපාල මහතා ඇතුළු කණ්ඩායමක් සිද්ධිය පිළිබඳ පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>06</day>
    </date>
    <link>http://www.dinamina.lk/2011/06/06/_art.asp?fn=n11060617</link>
    <topic>සංචාරක ක්ෂේත්‍රයේ රැකියා ලක්‍ෂ 5 දක්වා වැඩි කිරීමට පියවර</topic>
    <author>රවී ලද්දුවහෙට්ටි සහ මහින්ද අලුත්ගෙදර</author>
    <content>ශ්‍රී ලංකා සංචාරක ක්ෂේත්‍රයේ දැනට පවතින රැකියා 125000ක ප්‍රමාණය ලබන 2016 වන විට ලක්ෂ 5 දක්වා වර්ධනය කිරීම අරමුණ බව රජය පවසයි.වසර 2016 වන විට සංචාරක ක්ෂේත්‍රය හරහා ඇමෙරිකානු ඩොලර් මිලියන 2750ක ආදායමක් ඉපයීමද රජයේ අරමුණ වී තිබේ. පසුගිය වර්ෂය අවසන් වනවිට එම ක්ෂේත්‍රය හරහා ඇමෙරිකානු ඩොලර් මිලියන 501ක විදේශ විනිමයක් ලබා තිබෙන බවත් එම ක්ෂේත්‍රයේ සංවර්ධනය සඳහා ඇමෙරිකානු ඩොලර් මිලියන 3000ක ආයෝජන සිදුකිරීමට බලාපොරොත්තු වන බවද රජය පෙන්වා දෙයි.මෙම සංචාරක සංවර්ධන ඉලක්කයන් කරා ගමන් කිරීමේදී “සංචාරක සංවර්ධන ක්‍රමවේදය 2011 – 2016” නමින් වාර්තාවක් නිකුත්කර ඇති අතර එම වාර්තාව ආර්ථික සංවර්ධන අමාත්‍යාංශයේ ලේකම් ආචාර්ය පී. බී. ජයසුන්දර මහතා අතින් ආර්ථික සංවර්ධන ඇමැති බැසිල් රාජපක්‍ෂ මහතා වෙත මේ සතියේදී බාරදීමට නියමිතය.මේ වන විට ශ්‍රී ලංකාවේ සංචාරක හෝටල් කාමර 22,745ක් පවතින බව පෙන්වා දෙන එම වාර්තාව, එළඹෙන 2016 වන විට හෝටල් කාමර සංඛ්‍යාව 45,000 දක්වා ඉහළ නැංවීම අරමුණ බවද සඳහන් කරයි. මේ අතර එම වාර්තාව පෙන්වා දෙන්නේ පසුගිය 2010 අවසන් වනවිට මෙරටට පැමිණි සංචාරකයන්ගේ සංඛ්‍යාව 654000ක් වෙනුවට එළඹෙන 2016 වනවිට සංචාරකයන්ගේ පැමිණීම ලක්ෂ 25 දක්වා ඉහළ නැංවීම රජයේ අරමුණ වී තිබෙන බවයි. “සංචාරක සංවර්ධන ක්‍රමවේදය 2011 – 2016” වාර්තාව මඟින් පෙන්වා දෙන්නේ ශ්‍රී ලංකාවේ සංචාරක ක්ෂේත්‍රයේ වර්ධනයක් ඇති කිරීම හරහා ශ්‍රී ලංකාවේ ප්‍රතිරූපය ගොඩනැඟීමට හැකියාව ලැබෙන බවයි. සංචාරක ක්‍ෂේත්‍රයේ වර්ධනයක් ඇති කිරීම සඳහා ශ්‍රී ලංකා සංචාරක සංවර්ධන අධිකාරිය විසින් විවිධ සැළසුම් සකස් කර තිබෙන අතර ඒ සඳහා ආයතන කිහිපයක් එක්ව සංවර්ධන වැඩ සටහන් සංවිධානය කරයි. මෙහිදී සංචාරක කර්මාන්තයේ දියුණුවට ක්ෂේත්‍රයන් 14ක් හරහා විවිධ වැඩ සටහන් ක්‍රියාවට නැංවීමට නියමිත බවත් ශ්‍රී ලංකා දුම්රිය දෙපාර්තමේන්තුව සමඟ එක්ව විශේෂ දුම්රිය සේවා පවත්වාගෙන යාමට පියවර ගන්නා බවත්ය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>06</day>
    </date>
    <link>http://www.dinamina.lk/2011/06/06/_art.asp?fn=n11060618</link>
    <topic>රජයේ වැඩ ජනතාව අතරට ගෙනයාමට කැපවෙන ග්‍රාම නිලධාරීන්ට යතුරුපැදි ලබා දෙනවා</topic>
    <author>බණ්ඩාර පිලවල සහ මහනුවර උතුර විශේෂ</author>
    <content>රජයේ වැඩකටයුතු සාර්ථකව ජනතාව අතරට ගෙනයෑමට නිරන්තරයෙන්ම කැපවන ග්‍රාම නිලධාරීවරුන්ගේ ගමන් පහසුව සඳහා තීරුබදු රහිතව සහනදායී මිලකට යතුරුපැදි ලබාදීමට රජය පියවර ගෙන ඇතැයි රාජ්‍ය පරිපාලන හා ස්වදේශ කටයුතු අමාත්‍ය ඩබ්ලිව්. ඩී. ජේ. සෙනවිරත්න මහතා පැවසුවේය.මහනුවර දිස්ත්‍රික් ග්‍රාම නිලධාරීවරුන් දැනුවත් කිරීමේ සම්මන්ත්‍රණයක් මහනුවර දිස්ත්‍රික් ලේකම් කාර්යාලය මෙහෙවීමෙන් ඊයේ (3) වැනිදා උඩරට කලා සංගම් ශාලාවේ පැවැති අවස්ථාවේ විශේෂ දේශනය කළ අමාත්‍ය ඩබ්ලිව්. ඩී. ජේ. සෙනවිරත්න මහතා වැඩිදුරටත් කතා කරමින් මෙසේද කීය.ග්‍රාම නිලධාරීවරුන් රජයේ කොඳුනාරටිය වශයෙන් බැඳී සිටිනවා. ගම්බද ජනතාවගේ ප්‍රශ්න මැනවින් අධ්‍යයනය කැර ඊට නිසි විසඳුම් ලබාදීමේ ශක්තියක් ග්‍රාම නිලධාරීවරුන් සතුව පවතිනවා.ඇතැම් කාලපරිච්ඡේදවල ග්‍රාම නිලධාරිවරුන් පිළිබඳව විවිධ චෝදනා එල්ලවූ යුගයන් තිබුණා. ඒවා කාලයාගේ ඇවෑමෙන් වැලලී ගියා. වත්මන් රජය ක්‍රියාත්මක කළ විවිධ සංවර්ධන ව්‍යාපෘති ගම්බද ජනතා අතරට ගෙන යෑමේදී මනා දායකත්වයක් ග්‍රාම නිලධාරීවරුන් ලබාදී තිබෙනවා.දැනට මග නැඟුම, ගම නැඟුම, දිවි නැඟුම ව්‍යාපෘති සඳහා ජනතා දායකත්ව ඉහළින්ම ලැබී තිබීම සතුටට කරුණක්.සුඛිත මුදිත ජන සමාජයක් බිහිකැරලීම සඳහා සුවිශේෂ දායකත්වයක් ලබාදීම සියලු දෙනාටම පැවැරී ඇති වගකීමක්.දිස්ත්‍රික් හා ප්‍රාදේශීය ලේකම්වරුන්ගේ ස්ථාන මාරුවීම සම්බන්ධව ද නිත්‍ය විසඳුමක් ලබාදීමට අපේක්‍ෂා කරනවා. රජයේ නිලධාරීන්ගේ පරිපාලන ක්‍ෂේත්‍රයේ ස්ථානමරුවීම් සම්බන්ධව විවිධ ප්‍රශ්න පැන නගිනවා. ඊට නිත්‍ය විසඳුම් ලබාදීම අනිවාර්යෙන් කළයුතු කාර්යක් බවද හෙතෙම පැවැසීය.රාජ්‍ය පරිපාලන ස්වදේශ කටයුතු අමාත්‍යාංශයේ ලේකම් බී. පී. බී. අබේකෝන් මහතා කතා කරමින් මෙසේ කීය.රටේත් ජනතාවගේත් ප්‍රශ්න මැනවින් අවබෝධකැරගත් පිරිසක් ලෙස ග්‍රාම නිලධාරීවරුන් හදුන්වාදීමට හැකිය.රජයේ සේවකයන් මහජනතාව තලාපෙලා කටයුතු කළොත් රජය අප්‍රසාදයට ලක් වෙනවා යැයි ඒ මහතා කීය. මහනුවර දිස්ත්‍රික් ලේකම් ගාමිණී සෙනරත්, අතිරේක ලේකම් කුමුදු සෙනවිරත්න, ග්‍රාම නිලධාරී රංජිත් ධර්මරත්න, රාජ්‍ය පරිපාලන ස්වදේශ කටයුතු අමාත්‍යාංශයේ අතිරේක ලේකම් ජිනසිරි දඩල්ලගේ යන මහත්ම මහත්මීහු මෙහිදී කතා කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>06</day>
    </date>
    <link>http://www.dinamina.lk/2011/06/06/_art.asp?fn=n11060619</link>
    <topic>චීනය සහ දකුණු ආසියානු කලාපීය රටවල වෙළෙඳ සබඳතා පුළුල් කර ගැනීම කාලෝචිතයි</topic>
    <author/>
    <content>පවතින ජාත්‍යන්තර තත්ත්වයන් මත චීනය සහ දකුණු ආසියානු කලාපීය රටවල වෙළෙඳ සබඳතා පුළුල් කර ගැනීම කාලෝචිත පියවරක් බව අගමැති දි. මු. ජයරත්න මහතා ප්‍රකාශ කළේය.චීනයේ යුනාන් ප්‍රාන්තයේ හෙයිජින් සම්මේලන මධ්‍යස්ථානයේදී පැවැති ‘චීනය සහ දකුණු ආසියානු කලාපීය රටවල 06 වන ව්‍යාපාරික සමුළුව‘ අමතමින් අගමැතිවරයා එසේ ප්‍රකාශ කර සිටියේය.චීනයේ යූනාන් ප්‍රාන්තයේ පිහිටි හෙයිජින් සම්මේලන මධ්‍යස්ථානයේදී ඊයේ (05) කභදදචද, ඩ්චඪඨඥදඨ ඛ්ධදමඥදබඪධද ඛ්ඥදබඥප නම් ව්‍යාපාරික සමුළුව ආරම්භ වූයේ ශ්‍රී ලංකා අග්‍රාමාත්‍යතුමාගේ ප්‍රධානත්වයෙන් හා චීනය හා දකුණු ආසියානු කලාපීය රටවල රාජ්‍ය නායකයන් සහ නියෝජිතයන්ගේ සහභාගීත්වයෙනි.‘චීනය හා දකුණු ආසියානු කලාපීය රාජ්‍යයන් අතර පවතින ආයෝජන හා වෙළෙඳ ක්‍රියාවලිය’ යන මැයෙන් සමුළුව සමාප්ත කිරීමේ දේශනය පවත්වනු ලැබුවේ ශ්‍රී ලංකා අග්‍රාමාත්‍ය දි. මු. ජයරත්න මැතිතුමා විසිනි.එහිදී අග්‍රාමාත්‍යතුමා කියා සිටියේ කලාපයේ රාජ්‍යයන් සංවර්ධන ඉලක්ක සපුරා ගැනීමේදී මෙවැනි ව්‍යාපාරික සමුළු පැවැත්වීම කාලෝචිත වන බවයි. ශ්‍රී ලංකාව ද ජාතියක් ලෙස නැගී සිටිමින් ආර්ථික සංවර්ධන ක්‍රියාවලියට අවතීර්ණ වී ඇති බව පෙන්වා දුන් අග්‍රාමාත්‍යතුමා ලොව ඉහළ පෙළේ ආයෝජකයන්ට ශ්‍රී ලංකාව තුළ ආයෝජන අවස්ථා සඳහා ඉඩ කඩ වෙන්ව ඇති බවද ප්‍රකාශ කළේය.ත්‍රස්තවාදය සහමුලින්ම අවසන් කළ ශ්‍රී ලංකාව මේ වන විට සාමකාමී දේශයකි. එවැනි පසුබිමක් ශ්‍රී ලංකාවට උදාකර දුන්නේ ශ්‍රී ලංකා ජනාධිපති මහින්ද රාජපක්ෂ මැතිතුමා බවද පැවසීය.වර්තමානයේ ශ්‍රී ලංකාවට ළඟා කර ගැනීමට ඇති ප්‍රධානතම ඉලක්කය වන්නේ ආර්ථික සංවර්ධන ක්‍රියාවලිය වේගවත් කිරීමය. එය සාර්ථක කර ගැනීම සඳහා සහාය වන ලෙස ශ්‍රී ලංකා අග්‍රාමාත්‍යතුමා චීනයෙන් සහ දකුණු ආසියානු කලාපීය රාජ්‍ය නායකයන් සහ නියෝජිතයන්ගෙන් ඉල්ලා සිටියේය. ඒ සඳහා සමුළුවට සහභාගි වී සිටි චීනයේ සහ දකුණු ආසියානු කලාපීය රටවල විදේශීය නියෝජිතයන්ගෙන් ඉහළ යහපත් ප්‍රතිචාර ලැබුණි.සමුළුවේදී එම රාජ්‍යයන් අවධාරණය කර සිටියේ ශ්‍රී ලංකාව සංවර්ධන ඉලක්ක සපුරා ගැනීම සඳහා අලුත් ඉසව් කරා ළඟා වී ඇති බවයි.භාණ්ඩ නිෂ්පාදනය, ආනයන හා අපනයන ක්‍රියාවලිය, කලාපයේ සංචාරක කර්මාන්තය, මැණික් සහ ස්වර්ණාභරණ කර්මාන්තය, අත්කම් වැනි විෂයන් සම්බන්ධයෙන් එහිදී විශේෂ අවධානය යොමු විය.අගමැතිවරයා මෙසේද ප්‍රකාශ කර සිටියේය. ‘මෙම වැදගත් අවස්ථාවට සහභාගී වීම සඳහා චීන යූනාන් ප්‍රාන්ත කුන්මින් සුන්දර නගරයට ආරාධනා කිරීම පිළිබඳ චීන ජනරජයේ වාණිජ අමාත්‍යාංශයට සහ යූනාත් ප්‍රාන්ත ආණ්ඩුවට මා පළමුවෙන්ම ස්තූති වන්ත වෙනවා.මට විශ්වාසයි මේ ව්‍යාපාරික සමුළුවෙන් චීනය සහ දකුණු ආසියානු කලාපීය රටවල් අතර ඉතා ගැඹුරු හරවත් වෙළෙඳ හා වාණිජ ක්ෂේත්‍රයේ නව පිබිදීමක් ඇති වෙයි කියලා. ඉතිහාසයේ පෙන්නුම් කර තිබෙනවා චීනයත්, දකුණු ආසියානු කලාපයත් අතර මනා වෙළෙඳ සබඳතාවයක් තිබුණු බවට. මේ අන්දමේ වෙළෙඳ සමුළු මගින් ඉතිහාසයේ පැවැති ඒ සබඳතාවයට අලුත් අර්ථකථනයක් ලැබී තිබෙනවා. 2011 වසරේ වෙළෙඳ සමුළුවේ තේමාව වන්නේ ‘චීනය සහ දකුණු ආසියානු කලාපීය වෙළෙඳාම හා ආයෝජනය’ යන්නයි. මෙය ඉතාම උචිත තේමාවක්. කලාපයේ රාජ්‍යයන් අතර දේශපාලනික සහ සමාජීය සබඳතාවලට අමතරව අන්‍යෝන්‍ය විශ්වාසය තහවුරු කිරීම සඳහා මෙය වැදගත් බව සඳහන් කළ යුතුයි.මේ අවස්ථාව තුළ විශේෂ වැදගත්කමකුත් තියෙනවා. ඒ තමයි දකුණු ආසියානු කලාපීය රටවල නිදහස් වෙළෙඳ කලාපය ඉතා වේගයෙන් ධනාත්මක සංවර්ධනයක් කරා ළඟාවී තිබෙන පසුබිමක. එමෙන්ම මේ සහයෝගය ස්ථාවර අඩිතාලමක් වෙලා තියෙනවා කලාපයේ වෙළෙඳ වාණිජ කටයුතුවල චිරස්ථිතිය උදෙසා. මගේ පැතුමත් මෙය දිගුකාලීන වැඩසටහනක් විය යුතු බව.මේ අන්දමේ සමුළු මගින් ආයෝජන ප්‍රවර්ධනයට අවස්ථාවක් සලසා දෙනවා. ඒ විතරක් නොව දකුණු ආසියානු රටවල් අතර අපනයන වර්ධනයට උදව් වෙනවා.ආර්ථික හා වෙළෙඳ හුවමාරුවට මෙය හොඳ මාර්ගයක්. ඒ විතරක් නොවේ මෙමගින් චීනයටත් දකුණු ආසියානු රටවලටත් එක අරමුණකින් වැඩ කිරීම සඳහා මනා විශ්වාසයක් ගොඩනැගෙනවා. මේ අතරතුර අපට තිබෙන ගැටලු සම්බන්ධයෙන් අවධානය යොමු කළ යුතුයි. එම ගැටලු අවම කිරීම සඳහා එක් එක් රජයන්ගේ සහාය වෙළෙඳ ප්‍රජාවට අවශ්‍ය වෙනවා.මේ අවස්ථාවේ දී මා යෝජනා කරනවා පහත සඳහන් දෑ ගැන ධනාත්මක පියවර ගත යුතුයි කියලා. කලාපයේ රාජ්‍යයන් අතර ආර්ථික හා වෙළෙඳ සහයෝගීතාව වර්ධනය කිරීම, සහයෝගය වේගවත් කිරීම හා ගැටලු විසඳා ගැනීම, දකුණු ආසියානු රටවල් හා චීනය අතර වෙළෙඳ ප්‍රතිපත්ති ඇති කර ගැනීම ;මන්ම වැඩමුළු, වෙළෙඳ සංචාර හා වෙළෙඳ ප්‍රදර්ශන වැනි දේ අඛණ්ඩව පවත්වා ගැනීම. ඒ අතරතුර වෙනත් ක්ෂේත්‍ර සඳහාත් අපි අන්‍යෝන්‍ය සහයෝගයෙන් ක්‍රියා කළ යුතුයි. ද්විත්ව ආයෝජන ශක්තිමත් කිරීම, කාර්මික සහයෝගීතාවය, සංචාරක ප්‍රවර්ධනය වැනි ක්ෂේත්‍ර සඳහා අවශ්‍ය සහාය ලබාදිය යුතුය. 2010 වසරේ දී ශ්‍රී ලංකාවේ විශාලතම ආයෝජකයා සහ සංවර්ධන සහකරු වන්නේ චීනයයි. චීනය ශ්‍රී ලංකාවේ තුන්වන වෙළෙඳපළ හවුල්කරුවා ද වෙනවා.චීනය ශ්‍රී ලංකාවට විශාල වශයෙන් දායකත්වය ලබාදී තිබෙනවා. ඒ අතර මහා පරිමාණ ව්‍යාපෘති විශේෂිතයි. නොරොච්චෝලේ ගල් අඟුරු තාප බලාගාරය, හම්බන්තොට වරාය, මත්තල ගුවන් තොටුපළ, කොළඹ ජාතික ප්‍රසංග කලා මධ්‍යස්ථානය වැනි ඉදිකිරීම් සඳහා චීනය දක්වන්නේ විශාල දායකත්වයක්. මේවා චීනයත් ශ්‍රී ලංකාවත් අතර සහයෝගීතාවයේ දෘශ්‍ය සංකේත හැටියටයි මම දකින්නේ.1960 දශකයේ චීනයේ පැවැති රාජ්‍ය නායක සමුළුවට හිටපු අගමැතිනි සිරිමාවෝ බණ්ඩාරනායක මැතිනිය, කැටුව මමත් එම සංචාරයට එක්වුණා. දිවංගත එස්. ඩබ්. ආර්. ඩී. බණ්ඩාරනායක මැතිතුමා සිහිපත් වීම සඳහා ජාත්‍යන්තර සම්මන්ත්‍රණ ශාලාවක් ශ්‍රී ලංකාවේ ඉදි කළ යුතු බවට එම රාජ්‍ය නායක හමුවේ දී යෝජනා වුණා.එහි ප්‍රතිඵලයක් විදියටයි බණ්ඩාරනායක ජාත්‍යන්තර සම්මන්ත්‍රණ ශාලාව අපට ලැබෙන්නේ. ඊට අමතරව මේ ඓතිහාසික සමුළුවෙන් ශ්‍රී ලංකාවට වෙනත් වාසිද නෙළා ගැනීමට හැකි වුණා. මගේ මැතිවරණ බල ප්‍රදේශය වන මහනුවර ගම්පොළ ප්‍රදේශයේ නිල්ලඹ ජල විදුලි බලාගාරය ඉදිකිරීමට චීනය ලබා දුන් සහාය එහි ප්‍රතිඵලයක්. තවද මගේ මුල පිරීම මත චීන සාහිත්‍ය, විද්‍යා, කලා පොත පත ශ්‍රී ලංකාව තුළ බෙදා හැරීම ද සිදු කෙරුණා. එයින් ශ්‍රී ලංකාව තුළ චීනය සම්බන්ධයෙන් හොඳ ප්‍රතිරූපයකුත් ගොඩනගන්න හැකි වුණා.මේ විද්වත් හමුවේ දී මා කියන්න කැමතියි ශ්‍රී ලංකාවේ අගමැතිවරයා විදිහට විවිධ ජාත්‍යන්තර අංශවලින් අප රටට ලැබෙන උදව් පිළිබඳ. ඒ සම්බන්ධයෙන් මා ඒ ඒ රටවලට ආයතනවලට ස්තුති වන්ත වෙනවා. ඒ විතරක් නෙමෙයි මෙම ව්‍යාපාරික සමුළුවට සහභාගි වීම සඳහා පැමිණි මටත් මගේ කණ්ඩායමටත් ඉතා සුහදශීලීව උත්කර්ෂවත් අන්දමින් පිළිගැනීමට ලක්කිරීම වෙනුවෙන් ද මෙහි සංවිධායක මණ්ඩලයට මගේ ගෞරවාන්විත ස්තුතිය පිරිනමනවා.අවසන් වශයෙන් චීනය සහ දකුණු ආසියානු කලාපීය රටවල වෙළෙඳ සබඳතා පුළුල් කර ගැනීමට මේ සමුළුව තුළින් හැකිවේවා යි මා ප්‍රාර්ථනා කරනවා.චීනය හා දකුණු ආසියානු කලාපීය රටවල 6 වන ව්‍යාපාරික සමුළුව සඳහා චීන ජනරජයේ යුනාන් ප්‍රාන්තයේ කොමියුනිස්ට් පක්ෂ ලේකම් බායි ඉන්පි, ශ්‍රී ලංකා කර්මාන්ත හා වාණිජ අමාත්‍ය රිෂාද් බදියුදීන්, අග්‍රාමාත්‍ය ලේකම් එස්. අමරසේකර, අග්‍රාමාත්‍ය පෞද්ගලික ලේකම් අනුරාධ ජයරත්න, චීනයේ වැඩබලන තානාපති කේ. ඩී. එස්. රුවන්චන්ද්‍ර මහත්වරු සහ චීනය හා දකුණු ආසියානු කලාපීය රටවල රාජ්‍ය නායකයෝ හා විදේශ නියෝජිතයෝ විශාල පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>06</day>
    </date>
    <link>http://www.dinamina.lk/2011/06/06/_art.asp?fn=r1106061</link>
    <topic>දියර කිරි නිපැයුම අඩාළ වෙයිද</topic>
    <author>මල්වාන සමූහ – මහානාම විතානගේ</author>
    <content>ඈත අතීතයේ සිටම මේ රටේ සංස්කෘතිය හා කෘෂි කර්මාන්තය සමග ගව සම්පත බද්ධ වී තිබුණත් මේ වන විට දියර කිරි කර්මාන්තයේ නියැලී සිටින කිරි ගොවීන්ට විවිධ ගැටලු හා ප්‍රශ්නවලට මුහුණ දීමට සිදු වී ඇත.මේ හේතුවෙන් ඔවුන්ට අවශ්‍ය වන පහසුකම් නො ලැබී ගියහොත් ඉදිරියේ දී මෙරටින් දියර කිරි කර්මාන්තය තුරන් වී යාමට පවා ඉඩ ඇතැයි ද ඔව්හු පවසති.ගව පාලනය මගින් සිය ආර්ථිකය ශක්තිමත් කර ගනිමින් රටේ දියර කිරි නිෂ්පාදනයට නව පණක් ලබා දීමට වෙර දරන කිරි ගොවියෝ තවමත් මේ රටේ සිටිති.සියනෑ කෝරලයට අයත් මල්වාන ප්‍රදේශයේ පදිංචි පි‍්‍රයන්ත ජයකොඩි ද එවැනි කිරි ගොවියෙකි.පාසල් වියේ සිටම පිි‍්‍රයන්ත ජයකොඩි ගව සම්පතට වැඩි කැමැත්තක් දැක් වූයේ ය. ඒ නිසාම පාසල් සිසුවකුව සිටි අවධියේ ගවයින් තුන් දෙනකු හෙතෙම ඇති දැඩි කළේ ය. අද වන විට එය දැවැන්තව ඔහු සිදු කරගෙන යයි. පි‍්‍රයන්තගේ එළ ගවයන් මෙන්ම මී ගවයෙකු සිටිති. අක්කර තුනක පමණ මේ ගොවිපොළේ තණකොළ වගාවක් ද ඇත. උදේ හා සවස කිරි දෙවරක් දොවා ගනී. ඒ වෙනුවෙන් යන්ත්‍ර දෙකක් ද තිබේ.දොම්පේ ආසනයේ හොඳම කිරි ගොවියා ලෙස ද, ගම්පහ දිස්ත්‍රික්කයේ හොඳම කිරි ගොවිපළ ලෙස ද බස්නාහිර පළාතේ හොඳම කිරි ගොවිපළ ලෙස ද දිවයිනේ හොඳම කිරි ගොවියා තේරීමේ තරගයේ දෙවන ස්ථානය ද හිමි කර ගැනීමට පි‍්‍රයන්ත ජයකොඩි මහතාට හැකි විය.හෙතෙම මෙසේ කීවේ ය.උතුරු මැද, උතුර හා නැෙඟනහිර පළාත්වලට මගේ ගොවිපළෙන් සතුන් ලබා දෙනවා. ඒ අනුව 2011 වසරේ දී කිරි ගව සම්පත් මධ්‍යස්ථානයක් ලෙස පිහිටුවීමට මගේ ගොවිපළ තෝරා ගත්තා. නමුත් එය දැනට තාවකාලිකව අත්හිටුවා තිබෙනවා.මේ ගැන අදාළ අංශ නැවත අවධානය යොමු කොට එම මධ්‍යස්ථානය පිහිටුවීමට අවස්්ථාව ලබා දුන්නොත් මේ කිරි කර්මාන්තය තවත් වැඩි දියුණු කිරීමට මට අවස්ථාව ලැබෙනවා. අද සත්ව ආහාර, ඖෂධ හා වෙනත් උපකරණවල මිලද වැඩි වෙලා. මේක ගැනත් බලධාරීන්ගේ අවධානය යොමු වෙනවා නම් හොඳයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>06</day>
    </date>
    <link>http://www.dinamina.lk/2011/06/06/_art.asp?fn=r1106064</link>
    <topic>ගම්පහ ඔරුතොට වෙල්යායට ජලය ගන්නා ඇළ මාර්ග ගොඩ වෙලා</topic>
    <author>හෙනරත්ගොඩ සමූහ – අජිත් පී. මදුරප්පෙරුම</author>
    <content>ගම්පහ - මොරගොඩ ඔරුතොට වෙල්යායට ජලය ලබා ගැනීමට තිබූ ඇළ මාර්ග අබලන් වීමත්, සොරොව්ව හා නිසි පිවිසුම් මාර්ගයක් නොමැතිකම නිසාත් අක්කර 150ක පමණ කුඹුරු යාය පුරන් වී ඇති බව ගොවීහු පවසති.ඔරුතොට වෙල්යාය මීට වසර 15 කට පමණ පෙර ප්‍රදේශයේම තිබූ සරුසාරම කුඹුර යාය බවත්, උරුවල් ඔයේ අතුරු ජල මාර්ගයක් මෙම කුඹුරු පෝෂණය කළ බවත්, ගොවීහු පවසති. එහෙත් කාලයක සිට මේ කුඹුරු යායෙන් නිසි ප්‍රයෝජන ගත නොහැකි බව ගොවීහු මැසිවිල නගති.කීනගහ – පිල්ලෑව මහා වාරි ක්‍රමයට අයත් ඇළ මාර්ග යටතේ ජලය ලබා ගැනීමට නිසි පරිදි සැපයුම් සාදා දෙන ලෙස ගොවීහු ගම්පහ දිස්ත්‍රික්කයේ අදාළ කෘෂිකර්ම අංශවලට ද, ක්‍ෂේත්‍ර නිලධාරීන්ට හා දේ්ශපාලඥයින්ට ද දන්වා ඇතත් මෙතෙක් පලක් නොවූ බව ගොවීහු පවසති.විසි වසරක කාලයක සිට පවතින මේ ගැටලුවට විසඳුමක් ලෙස සැපයුම් ලබාදීම පිණිස 2010 වසරේ දී වාරිමාර්ග දෙපාර්තමේන්තුවේ ගම්පහ දිස්ත්‍රික් කාර්යාලය මගින් ගන්නා කිි‍්‍රයා මාර්ග ද අසාර්ථක වී ඇතැයි ද ඔරුතොට ගොවි සංවිධානය කියයි.ජලය ලබා ගත් ඇළ මාර්ග ගොඩවී ඇති බවත්, සොරොව් පවා අබලන් වී ඇති බවත් ගොවීහු කියති. එසේම මෙම කුඹුරු යාය අස්වැද්දීම සඳහා ට්‍රැක්ටරයක් හෝ ගැනීමට හරිහැටි පාරක් නැත.මේ ගැටලුව විසදීමට ජල සැපයුම් මාර්ගයක් සකස් කිරීමට රුපියල් ලක්‍ෂ දහයක මුදලක් ඇස්තමේන්තු කොට ප්‍රතිපාදන වෙන්කර ගැනීමට යොමුකර ඇති බව ගම්පහ දිස්ත්‍රික් වාරිමාර්ග ඉංජිනේරු කාර්යාලයේ නිලධාරියකු කීවේය.මේ ගැටලුව විසඳෙන තුරු එම ගොවියෝ යායේ තැනින් තැන කංකුන් වගා කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>06</day>
    </date>
    <link>http://www.dinamina.lk/2011/06/06/_art.asp?fn=r1106065</link>
    <topic>කුරුණෑගල සහ පුත්තලම පාසල්වලට පරිගණක විද්‍යාගාර 400ක්</topic>
    <author>නාරම්මල සමූහ – චමින්ද විදානගේ</author>
    <content>වයඹ පළාතේ පාසල් දරුවන්ගේ, ගුරුවරුන්ගේ සහ ප්‍රජාවගේ පරිගණක සාක්‍ෂරතාව වර්ධනය කරවීම සඳහා වැඩසටහන් ගණනාවක් ක්‍රියාත්මක කොට ඇත.ආසියානු සංවර්ධන බැංකු ආධාර මත ක්‍රියාත්මක වූ ද්විතීයික අධ්‍යාපන නවීකරණ ව්‍යාපෘතිය යටතේ සහ දැනට ක්‍රියාත්මක දැනුමැති සමාජයක් උදෙසා වූ අධ්‍යාපන ව්‍යාපෘතිය යටතේ වයඹ පළාතේ කුරුණෑගල හා පුත්තලම දිස්ත්‍රික්කවල පාසල් සඳහා විශාල පහසුකම් ප්‍රමාණයක් ලබා දී ඇත.මේ යටතේ පාසල්වල පරිගණක විද්‍යාගාර හාරසියයක් පමණ ඉදිකර දී ඇත. මීට අමතරව බහු මාධ්‍ය ඒකක තුන්සීයක්, පාසල් විද්‍යාගාර 25ක්, පුස්තකාල, පංති කාමර, ක්‍රියාකාරී කාමර, කාර්යාල ආදිය පාසල් වෙත ලබා දී ඇත. පාසල් වෙත ලබා දී ඇති පරිගණක විද්‍යාගාරවල විදුලි බිල් ප්‍රතිපූර්ණ කිරීම සඳහා එක් පාසලකට වසර දෙකක් වෙනුවෙන් රුපියල් ලක්‍ෂය බැගින් ලබා දී ඇත.වයඹ පළාතේ ඉගෙනුම් – ඉගැන්වීම් කාර්යයේ නියුතු ගුරුවරු 5500ක් පමණ පරිගණක ඇසුරින් පාඩම් සැකසීම පිළිබඳව පාඨමාලා ගණනාවක් යටතේ පුහුණු කර ඇත. එසේම පරිගණක භාවිතය සම්බන්ධයෙන් විදුහල්පතිවරු සිය දෙනකුට පුහුණුව ලබා දී ඇත.පාසල් මට්ටමින් පරිගණක ආශ්‍රයෙන් මෘදුකාංග නිර්මාණය කරන දරුවන් හා ගුරුවරුන් සඳහා නිර්මාණ තරගාවලියක් වාර්ෂිකව පවත්වා ජයග්‍රාහකයින්ට ත්‍යාග හා සහතිකපත් ලබා දීමට කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>06</day>
    </date>
    <link>http://www.dinamina.lk/2011/06/06/_art.asp?fn=r1106066</link>
    <topic>කෝට්ටේ චන්ද්‍රා ද සිල්වා ක්‍රීඩාංගණය වල් බිහිවෙලා</topic>
    <author>කෝට්ටේ මධ්‍යම සමූහ නන්ද ඒකනායක</author>
    <content>මෙයට වසර හතරකට පමණ ඉහතදී ඉදිකරන ලද කෝට්ටේ නව චන්ද්‍රා ද සිල්වා ක්‍රීඩාංගණය වසර කිහිපයක පටන් කිසිදු ක්‍රීඩාවක් සඳහා ප්‍රයෝජනයට නොගෙන වල් බිහිවන තත්ත්වයට පත්ව තිබේ.කෝට්ටේ හිටපු පුරපති චන්ද්‍රා ද සිල්වා මහතා විසින් කෝට්ටේ වෙසෙන දරු දැරියන් සඳහා පාර්ලිමේන්තු පාරේ ඉදි කළ චන්ද්‍රා ද සිල්වා ක්‍රීඩාංගණය එදා පැවැති එජාප රජය විසින් පෞද්ගලික බැංකුවක් ඉදි කිරීම සඳහා යොදා ගැනීම නිසා එම ක්‍රීඩාංගණය කෝට්ටේ ජනතාවට අහිමි විය.ඉන් පසු ශ්‍රී ජයවර්ධනපුර කෝට්ටේ මහ නගර සභාවේ නගරාධිපති ස්වර්ණා සිල්වා මහත්මිය හා නියෝජ්‍ය නගරාධිපති ජනක රණවක මහතා විසින් නාගරික සංවර්ධන හා පූජා භූමි සංවර්ධන ඇමැතිව සිටි දිනේෂ් ගුණවර්ධන මහතාගෙන් කරන ලද ඉල්ලීමක් අනුව රාජගිරිය මාදින්නාගොඩ පාරේ අක්කර හතරක පමණ භූමි ප්‍රමාණයක් නව ක්‍රීඩාංගණය පිහිටුවීම සඳහා ලබා දුන්නේය.ඒ අනුව නගර සභාව විශාල වියදමක් දරා ක්‍රීඩාංගණය සකස් කර 2007 නොවැම්බර් 29 වැනි දින දිනේෂ් ගුණවර්ධන මහතා අතින්ම විවෘත කරනු ලැබීය.එදින කෝට්ටේ පාපන්දු ක්‍රීඩකයින් සහභාගි වූ විශේෂ ප්‍රදර්ශන පාපන්දු තරගයක්ද නව ක්‍රීඩාංගණයේදී පැවැත්විණි.එහෙත් ඉන් පසු ගත වූ වසර හතරකට නොඅඩු කාලය තුළදී කිසිදු ක්‍රීඩාවක් හෝ ක්‍රීඩා තරගයක් එම ක්‍රීඩාංගණයේ පවත්වා නැත.කලක් පෞද්ගලික ආයතනවල වාහන එම ක්‍රීඩාංගණය තුළ දිවා කාලයේ නවත්වා තැබීමට ප්‍රයෝජනයට ගෙන තිබිණි.දැනටද වාහන අලුත්වැඩියා කරන ආයතනයක වාහන නැවැත්වීමට හා වාහන පරීක්ෂා කිරීමට එම ක්‍රීඩාංගණය තුළ ධාවනය කිරීමටද යොදා ගැනේ.රාජගිරිය පාර්ලිමේන්තු පාරේ සිට මාදින්නාගොඩ පාර දක්වා ක්‍රීඩාංගණයට සමගාමීව ඉදි කළ මාර්ගයද වාහන ගමන් කිරීමට නොහැකි අන්දමට විශාල වලවල් සෑදී විනාශ වී ගොස් ඇත.කෝට්ටේ ක්‍රීඩකයන්ට දායාද කළ චන්ද්‍රා ද සිල්වා ක්‍රීඩාංගණය අද මෙසේ වල් බිහිවී තිබීම සම්බන්ධයෙන් වගකිවයුත්තන්ගේ අවධානය යොමු විය යුතු බව ප්‍රදේශවාසීහු පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>06</day>
    </date>
    <link>http://www.dinamina.lk/2011/06/06/_art.asp?fn=r1106067</link>
    <topic>වැලි කැටැල්ල ශ්‍රී පුණ්‍ය ක්ෂේත්‍රාරාම විහාරයේ දෙමහල් උමං විහාර මන්දිරය</topic>
    <author>බුලත්සිංහල විශේෂමිල්ටන් ධර්මසිංහ</author>
    <content>හොරණ රෙමුණ වැලිකැටැල්ල ශ්‍රී පුණ්‍යක්‍ෂේත්‍රාරාම විහාරස්ථානයේ අභිනවයෙන් දෙමහල් උමං විහාර මන්දිරයක් ඉදි කර තිබේ.දෙමහල් උමං විහාර මන්දිරය විහාරාධිපති වැලිකැටැල්ලේ පඤ්ඤාසේන හිමියන්ගේ අදහසක් පරිදි ඉදි කර තිබේ.මේ විහාර මන්දිරය (පොළව යට) බිම් මහලද ඒ මත පළමු මහලද වෙයි.පළමු මහල ඉතා දර්ශනීය ආකාරයෙන් කොටස් දෙකකින් යුක්තය. එහි අඩි 40 ් පමණ වන සැතපෙන පිළිමය, ඊට යාබදව හිටි පිළිමය, පිටත මාලේ හිඳි පිළිමය ද වෙයි.මැද මහලේ බෝධිසත්ව චරිත ගණනාවක් නිර්මාණය කර තිබේ.තපස්සු භල්ලුක, ආනන්ද හිමිගේ පිළිම ඒ අතර වෙයි. ආනන්ද බෝධීන් වහන්සේ සිරිලකට වැඩම කරවීම, බුදුන් වහන්සේගේ ප්‍රථම ධර්ම දේශනය පිළිබිඹුකෙරෙන නිර්මාණ එහි වෙයි.මන්දිරයේ පිට මහලේ මහ රහතන් වහන්සේගේ පිළිමද සූවිසි විවරණය බුදුන් වහන්සේ උප්පත්තියේ සිට පිරිනිවන් පෑම දක්වා විශේෂ සිදුවීම්ද නිර්මාණය කර ඇති අතර බෝධි සත්ව චරිත ද නිර්මාණය කර තිබේ. පාසල් සිසුන්ට දහම් පාසල් සිසුන්ටමේ උමං විහාර මන්දිරයේ නිර්මාණ හා සැලසුම් විහාරාධිපති ශාස්ත්‍රාචාර්ය පූජ්‍ය වැලිකැටැල්ලේ පඤ්ඤාසේන හිමියන්ගේත් උන් වහන්සේගේ ශිෂ්‍ය ශාස්ත්‍රාචාර්ය දිවලකඩ ඥානසිරි හිමියන්ගේත් අනුශාසනා පරිදි නිම කර ඇති අතර විහාර කාර්ය සාධක සමිතිය හා විහාරස්ථ දායක සභාව විසින් ඉදි කිරීම් කටයුතු සඳහා පූර්ණ දායකත්වය ලබාදී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>06</day>
    </date>
    <link>http://www.dinamina.lk/2011/06/06/_art.asp?fn=r1106068</link>
    <topic>ගොඩගම කිරි මැට්ට ජනතාවට පානීය ජලය</topic>
    <author/>
    <content>‘සැමට පිරිසුදු පානීය ජලය’ ලබාදීමේ වැඩසටහන යටතේ හෝමාගම මැතිවරණ කොට්ඨාසයේ ගොඩගම කිරිමැට්ට ප්‍රදේශයට රුපියල් ලක්ෂ විස්සක මුදලක් වැය කරමින් පානීය ජලය ලබාදීමට පියවර ගෙන තිබේ.හෝමාගම ප්‍රාදේශීය සභාවේ හිටපු මන්ත්‍රී කමල් චන්දන මහතාට ජල සම්පාදන හා ජල පවහන ඇමැති දිනේෂ් ගුණවර්ධන මහතාගෙන් කරන ලද ඉල්ලීමක් අනුව ව්‍යාපෘතිය සිදු කර තිබේ. මෙමගින් ගොඩගම කිරිමැට්ට ප්‍රදේශයේ පවුල් දෙසීයකට පානීය ජලය ලබා ගැනීමට අවස්ථාව උදා වී තිබේ.ජල ව්‍යාපෘතිය ජනතා අයිතියට පත් කිරීම ජල සම්පාදන හා ජලාපවහන ඇමැති දිනේෂ් ගුණවර්ධන අධ්‍යාපන ඇමැති බන්දුල ගුණවර්ධන මහත්වරුන්ගේ ප්‍රධානත්වයෙන් සිදු කෙරිණි.මෙහිදී අදහස් දැක්වූ ඇමැති දිනේෂ් ගුණවර්ධන මහතා මෙසේ ද පැවසීය.හෝමාගම මැතිවරණ කොට්ඨාසය වෙනුවෙන් රුපියල් කෝටි සියයකට වඩා වැඩි මුදලක් වැය කර නල මාර්ගයෙන් ජනතාවට පානීය ජලය ලබා දීමට ව්‍යාපෘති රැසක් නිම කර දී තිබෙනවා.2015 දී කොළඹ දිස්ත්‍රික්කයේම පානීය ජල අවශ්‍යතා සපුරාදීමට සැලසුම් කර තිබෙනවා. රටේ සෙසු ප්‍රදේශවල ද ජනතා අවශ්‍යතාව පරිදි පානීය ජලය ලබාදීමට පියවර ගන්නවා.මේ අවස්ථාවට බස්නාහිර පළාත් සභා මන්ත්‍රී ජනක වැලිවත්ත, හෝමාගම ප්‍රාදේශීය සභාවේ හිටපු උප සභාපති ලාල් මහින්ද මුණසිංහ, හිටපු ප්‍රා / මන්ත්‍රී කමල් චන්දන මහත්වරුන් ද සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>06</day>
    </date>
    <link>http://www.dinamina.lk/2011/06/06/_art.asp?fn=r1106069</link>
    <topic>රාගම සතිපොළට ස්ථිර තැනක් නෑ</topic>
    <author>හැඳල විශේෂ ජූලියන් කෝරාළ</author>
    <content>පසුගිය පළාත් පාලන මැතිවරණය උණුසුම් වීමත් සමඟම ප්‍රදේශයේ දේශපාලන බලධාරීන්ගේ තීන්දු තීරණ හා සැලැසුම් නිසා රාගම වෙළෙඳ පොළ විනාශ මුඛයට ඇද දමමින් වෙළෙන්දන් හා පාරිභෝගික ප්‍රජාව ඉතා අසරණ තත්ත්වයකට පත්කර තිබේ.පොළ තිබූ ප්‍රදේශයේ කඩ කාමර සියයක් පමණ සාදා එය පොදු වෙළෙඳ සංකීර්ණයක් බවට පත්තර සතියේ හැම දිනකම භාණ්ඩ අලෙවිකරන මාර්කට් එකක් අරඹා තිබීමෙන් ගැටලු රැසක් ඇති වී තිබේ. මේ කඩකාමර පොළේ වෙළෙඳුන්ට නොදී තම හිතවතුන්ටත් ලබාදී ඇත. ඔවුන් වෙළෙඳාම සඳහා විවිධ පුද්ගලයන්ට මේ කඩ කාමර කුළියට හෝ බද්දට දී ඇත. මේ නිසා සතිපොළේ වෙළෙන්දන් පාරට ඇද දමා තිබේ.අද සති පොළ පවත්වන්නේ වැස්සට මඩවන ඉඩ පහසුකම් නැති ස්ථානයකය. එම පාර පාවිච්චිකරන නිවැසියන්ගේ ඇණුම් බැනුම් මැද කිසිම පහසුකමක් නොමැතිව පොළ පවත්වා ගෙන යයි. මේ පොල පෙර මෙන් සරු සාරු නැත. වෙළෙන්දෝ අඩුවී තිබේ. පොළට එන පාරිභෝගිකයන්ද අඩුය.අජන්ත කුමාර මහතා -මං අවුරුදු 8 දී මේ සතිපොළ් වෙළඳාමට ආවේ. එනකොට පොළ තිබුණේ දුම්රිය පොළ ඉදිරිපිට. දැන් මට වයස අවුරුදු 43 යි. අවුරුදු 35 ක්ම කළේ මේ එළවළු වෙළෙඳාම. ජාඇළ ප්‍රාදේශීය සභාවෙන් කාමර කෑලි හදලා දීලා අපිව මාර්කට් එක තියෙන හරියට ගෙන ගියා. අපෙන් බද්දක් අයකළා. අපිට වතුර ටික සනීපාරක්ෂක පහසුකම් දුන්නා. ලයිට් නම් දුන්නේ නැහැ. කොහොමහරි එතකොට වෙළඳාම සරුයි. අපිට ලාභ තිබුණා. ණයක් නැතිව දවස ගෙව්වා.ලාල් මහතා -පසුගිය ඡන්ද කාලේ ‘බස්ටෑන්ඩ් එක’ හදන්න කියලා අපිව දොට්ට දැම්මා. හදපු බස්ටෑන්ට් එකක් නැහැ. එහේ කඩ කාමර 100 ක් හදලා තියෙනවා වැසිකිළියක් හදලා තියෙනවා. ඒක තාම අපිට දුන්නේ නැහැ. ඒවා දේශපාලන හිතවතුන්ට ලබාදී තිබෙනවා.දැන් අපි වෙළඳාම් කරන්නේ පාරේ. මේක පුද්ගලික පාරක්. අපෙන් ජාඇළ ප්‍රාදේශීය සභාව බදුගන්නවා.රාගම පොළේ වෙළඳාමට ඇවිත් අවුරුදු 10 ක් වෙනවා. ඉස්සර රාගම පොළේ වෙළඳාම හොඳයි.දැන් බඩු විකුණන්න මිනිස්සු එන්නේ නැහැ.ජාඇළ ප්‍රාදේශීය සභාව ඉඩමක් පවරාගෙන අපට පහසුකම් ඇති පොළක් රාගම නගරයට ලබාදී ජීවත්වන්න මාර්ගයක් සලසා දෙන්න කියලයි ඉල්ලන්නේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>06</day>
    </date>
    <link>http://www.dinamina.lk/2011/06/06/_art.asp?fn=s1106061</link>
    <topic>ඩිල්ෂාන්ගෙන් වාර්තාගත ඉනිමක්:</topic>
    <author>වර්නන් ගුණසේකර එංගලන්තයේ සිට</author>
    <content>එංගලන්තයේ ආඩම්බරය වන ‘වැඩිම උසකින් යුත් වේග පන්දු යවන්නන් ත්‍රිත්වය’ට අමතක නොවන අත්දැකීමක් ලබා දුන් ශ්‍රී ලංකා නව ක්‍රිකට් නායක තිලකරත්න ඩිල්ෂාන් ලන්ඩනයේ ලෝඩ්ස් ක්‍රීඩාංගණයේ අතිවිශිෂ්ට පිතිහරඹයක නියැලෙමින් ලබා ගත් වාර්තාගත ලකුණු 193 මත ශ්‍රී ලංකාව දෙවැනි ටෙස්ට් තරගයේ ඊයේ තෙවැනි දිනයේදී කඩුලු 3ක් දැවී ලකුණු 372ක් රැස් කළේය. මේ, එංගලන්තය පළමු ඉනිමේදී සියළු දෙනා දැවී ලබා ගත් ලකුණු 486ට පිළිතුරු ලෙසිණි.පැය හතකට වැඩි කාලයක් කඩුල්ලේ රැඳී සිටි ඩිල්ෂාන් පන්දු 253කට මුහුණ දුන්නේය. හතරේ පහර 20ක් හා වේග පන්දු යවන ක්‍රිස් ට්‍රෙම්ලට් සහ පිටදඟ පන්දු යවන ග්‍රෑම් ස්වෝන් ට එරෙහිව එල්ල කළ හයේ පහර 2කින් ඩිල්ෂාන්ගේ ඉනිම වර්ණවත් වී තිබිණි. ඔහු සහ මහේල ජයවර්ධන තෙවැනි කඩුල්ල වෙනුවෙන් ලකුණු 82ක් එක් කළහ.ඊයේ සවස් වරුවේ ඇදහැළුනු වර්ෂාවෙන් තරගයට බාධා ඇති විණි. පස්වරු 3.35 ට පමණ තරගය යළි ආරම්භ වීමෙන් පසුව පන්දු පහක් යැවෙද්දී යළි වැසි ඇද වැටිණි. තෙවැනි දින තරගය නතර කරන විට මහේල ජයවර්ධන නොදැවී ලකුණු 40ක්ද (පන්දු 69යි, හතරේ පහර 7යි), තිලාන් සමරවීර නොදැවී ලකුණු 1ක්ද ලබා ගෙන සිටියහ.ඩිල්ෂාන් ඊයේ ලෝඩ්ස් හි දී වාර්තා කළේ ඔහුගේ ක්‍රීඩා දිවියේ වැඩිම ලකුණු සංඛ්‍යාවයි. ඊට අමතරව ඔහු මෙතෙක් ලෝඩ්ස් හි දී ශ්‍රී ලාංකිකයෙකු විසින් වාර්තා කොට තිබූ වැඩිම ලකුණු ප්‍රමාණය වන 1984 වසරේ සිදත් වෙත්තමුණිගේ ලකුණු 190 ද අභිබවා ගියේය.මේ දිරිය ක්‍රීඩකයාගේ අගනා ඉනිමේ වටිනාකම තවත් වැඩිවනුයේ ඔහු ඇඟිල්ලක තුවාලයක් සහිතව ක්‍රීඩා කිරීම නිසාය. පෙරේදා තරගයේ දෙවැනි දිනයේ සවස තේ පානයෙන් පසුව දෙවැනි ඕවරයේදී ක්‍රිස් ට්‍රෙම්ලට්ගේ වේග පන්දුවක් ඩිල්ෂාන්ගේ දකුණතේ මාපටැඟිල්ලේ වැදිණි. ඒ වන විට ඔහු ලකුණු 55ක් ලබා ගෙන සිටියේය. ඊයේ ඩිල්ෂාන් ලකුණු 192ක් ලබා ගෙන සිටියදීද ට්‍රෙම්ලට්ගේ ම තවත් පන්දුවක් තුවාල වී ඇති ඇඟිල්ලේ යළි වැදිණි. පෙර දිනයේ මෙන් ම ඔහු මහත් වේදනාවෙන් ඇඹරුනේය. මේ නිසා ඩිල්ෂාන් ඊයේ ඔහුගේ ඉනිමේ අවසන් මිනිත්තු පහළොවක් පමණ ගත කළේ දැඩි අපහසුතාවයකිනි. ඔහුට තවත් ලබාගත හැකිවූයේ එක් ලකුණක් පමණි. දැවී යාමෙන් පසුව ඩිල්ෂාන් ආපසු ක්‍රීඩාගාරයට යද්දී නරඹන්නන් සියලු දෙනාම ඔවුන්ගේ අසුන්වලින් නැගිට අත්පුඩි ගසමින් ඔහුට ගෞරව දැක්වූහ.පෙර දිනයේ එක් කඩුල්ලක් පමණක් දැවී ලබා ගත් ලකුණු 231 සිට ඊයේ තෙවැනි දින තරගය ඇරැඹූ ශ්‍රී ලංකා පිලේ දෙවැනි කඩුල්ල 18 වැනි ඕවරයේදී බිඳ වැටිණි. එංගලන්තයේ සිය දුර්වල ටෙස්ට් වාර්තාවට තවත් ඉනිමක් එක් කරමින් කුමාර් සංගක්කාර ලකුණු 26කට දැවී ගියේය. ඔහු දැවී ගියේ එංගලන්තය ඊයේ ලබා ගත් දෙවැනි නව පන්දුවෙනි. නව පන්දුවේ පළමු ඕවරය යැවූ ක්‍රිස් ට්‍රෙම්ලට්ගේ සිවුවැනි පන්දුව ‘සංගා’ගේ පිත්තේ අග වැදී කඩුලු රකින මැට් ප්‍රයර් අතට ගියේය. සංගක්කාර ලකුණු 26 ලබා ගැනීම සඳහා පන්දු 93කට මුහුණ දුන්නේය. ඔහු පෙරේදා ලකුණු ලබා ගැනීම ආරම්භ කලේ පළමු පන්දුවටම ස්ටීව් ෆින් ට එරෙහිව ‘මිඩ් විකට්’ හරහා හතරේ පහරක් එල්ල කරමිණි. තවත් හතරේ පහර 3ක් එම ඉනිමට ඇතුළත්ව තිබිණි. සංගක්කාර හා ඩිල්ෂාන් දෙවැනි කඩුල්ල වෙනුවෙන් ලකුණු 81ක් එක් කළහ.ඕවර 80ක් අවසානයේ ශ්‍රී ලංකාව කඩුලු 1කට ලකුණු 285ක් ලබා ගෙන සිටියදී එංගලන්තය දෙවැනි නව පන්දුව යොදා ගත්තේය.ඊයේ තරගයේ උදය වරුවේ ශ්‍රී ලංකාවට අහිමි වූයේ එක් කඩුල්ලක් පමණි. දිවා ආහාරය සඳහා තරගය නතර කරන විට ශ්‍රී ලංකාව කඩුලු 2ක් දැවී ලකුණු 344ක් රැස්කර ගෙන සිටියේය.දිවා ආහාරයෙන් පසුව 8 වැනි ඕවරයේදී ඩිල්ෂාන්ගේ අගනා ඉනිම අවසන් විය. ස්ටීවන් ෆින් එවූ පන්දුව ඔහුගේ පිත්ත හා පන්දුව අතරින් රිංගා ගොස් කෙලින් ම කඩුල්ලේ ගැටිණි. ඒ අනුව ඩිල්ෂාන් ද්විත්ව ශතකය පෙනි පෙනී තිබියදී දැවී ගියේය. එංගලන්තයේදී ද්විත්ව ශතකයක් ලබා ගත් එකම ශ්‍රී ලාංකිකයා වන්නේ සනත් ජයසූරියයි.ශ්‍රී ලංකාව කඩුලු 3කට ලකුණු 372ක් ලබා ගෙන සිටියදී පස්වරු 2.35ට පමණ ඇදහැළුනු වර්ෂාව හේතුවෙන් තරගය ඇනහිටිණි. ඒ සමඟ ම සවස තේ පානය ගැනිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>06</day>
    </date>
    <link>http://www.dinamina.lk/2011/06/06/_art.asp?fn=s1106062</link>
    <topic>මංජුලාගෙන් මැරතන් තරග වාර්තාවක්</topic>
    <author/>
    <content>37 වන ජාතික ක්‍රීඩා තරගාවලියේ මැරතන්, පා පැදි හා ඇවිදීමේ තරග පෙරේදා (4 දා) පුත්තලම නගරය කේන්ද්‍ර කරගෙන පැවැති අතර එහිදී කාන්තා මැරතන් ධාවනයේදී තත්පර 2 : 56 : 00 කින් එම තරගය නිම කළ 2007 වසරේදී සූරතාව දිනූ බස්නාහිර පළාතේ කේ. කේ. ඒ. මංජුලා කුමාරසිංහ නව තරග වාර්තාවක් තබමින් දෙවන වරටත් ජයගනු ලැබුවාය.කාන්තා මැරතන්1. කේ. කේ. ඒ. මංජුලා කුමාරසිංහ (බස්නාහිර) පැය 2.56.00, 2. බී. ජී. එල්. අනුරාධි (මධ්‍යම) පැය 2.59.39, 3. එම්. ඒ. රුවිනා දීපානි (දකුණ) පැය 3.03.16, 4. ශ්‍යාමලී අනුෂා ලමාහේවා (ඌව) පැය 3.08.55, 5. ඒ. එම්. දිස්නා මල්කාන්ති (වයඹ) පැය 3.11.46පිරිමි මැරතන්1. ඒ. එම්. අජිත් බණ්ඩාර (වයඹ) පැය 2.31.460, 2. ආර්. එම්. ඉන්දික අජිත් රත්නායක (වයඹ) පැය 2.32.09, 3. ඩබ්. ඒ. එස්. පී. කේ. චන්ද්‍රපාල (මධ්‍යම) පැය 2.35.03, 4. කේ. ජී. අයි. කේ. විජේතිලක (මධ්‍යම) පැය 2.36.16, 5. ඩබ්. ජයරත්න (වයඹ) පැය 2.36.33තරග ඇවිදීම (පිරිමි)1. අයි. ඩී. රත්නපාල (මධ්‍යම) පැය 1.47.33, 2. පී. ඩී. උපුල් මංචනායක (වයඹ) පැය 1.50.35, 3. ආර්. ආරියරත්න (වයඹ) පැය 1.51.12, 4. ආර්. ඒ. එස්. ඒ. රාජපක්ෂ (සබරගමුව) පැය 1.52.13, 5. එම්. ඒ. එන්. ජී. මාරසිංහ (උතුරුමැද) පැය 1.52.26තරග ඇවිදීම (ගැහැණු)1. ජී. ජී. ගීතා නන්දෙනි (බස්නාහිර) පැ. 1.59.13, 2. ඩබ්. එච්. ලක්ෂ්මි කල්‍යාණි (දකුණ) පැ. 2.03.04, 3. පී. බී. ද ගයානි (දකුණ) පැ. 2. 05. 32, 4. ඩබ්. පී. ඒ. පවිත්‍රා ප්‍රබෝධිනි (දකුණ) පැ. 2.07.10, 5. එල්. එම්. මිහිරි සඳමාලි (උතුරුමැද) පැ. 2. 08. 14රේසිං පාපැදි (පිරිමි)1. ජීවන් එම්. ජයසිංහ සිල්වා (බස්නාහිර) පැ. 3.23.39, 2. සුවාරිස් ප්‍රේමචන්ද්‍ර (බස්නාහිර) පැ. 3.23.39, 3. නවීන් රුචිර (බස්නාහිර) පැ. 3.29.39, 4. ආර්. එස්. චන්දන ප්‍රනාන්දු (වයඹ) පැ. 3.29.39, 5. ඒ. එම්. වීරසේකර බණ්ඩාර (උතුරු) මැද පැ. 3.29.39රේසිං පා පැදි (කාන්තා)1. නිලුකා ශ්‍යාමලී (බස්නාහිර) පැ. 1.36.02: 2. කේ. ජී. මනෝමි කුමාර බණ්ඩාර (නැගෙනහිර) පැ. 1.36.02, 3. ටී. නිරෝෂිනි පෙරේරා (වයඹ) පැ. 1.38.27, 4. එස්. එම්. ඩී. කාංචනා ලක්මාලි (බස්නාහිර) පැ. 1.38.27, 5. ඒ. එම්. දිනුෂා දිල්රුක්ෂි (වයඹ) පැ. 1.38.27.</content>
  </post></root>