<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2012</year>
      <month>01</month>
      <day>08</day>
    </date>
    <link>http://www.silumina.lk/2012/01/08/_art.asp?fn=as1201082</link>
    <topic>ප්‍රමාණයට වඩා පරිභෝජනය පැවැත්මට බාධාවකි</topic>
    <author>සාකච්ඡා කෙළේ</author>
    <content>ප්‍රමාණයට වඩා පරිභෝජනය පැවැත්මට බාධාවකිශ්‍රී ලංකා රාමඤ්ඤ මහා නිකායේ කාරක සංඝ සභික, මහ නාහිමි පෞද්ගලික ලේකම්,මීරිගම ඩඩ්ලි සේනානායක මහා විද්‍යාලයේ ආචාර්යශාස්ත්‍රපති සීතාඑළියේ චන්දානන්ද හිමිපසුබිම් කතාවපෙර සැවැත් නුවරට නුදුරු එක් නියම් ගමෙක පින්බර කුමරකු විසී ය. උසස් කුලයක, ඉසුරුමත් පවුලක හැදී වැඩුණු මේ කුමාරයා කුඩා කල පටන් ආගමට දහමට ලැදිය. මේ නිසා ම මවුපියන් ගේ ද අවසරය ගෙන පැවිදි බව ලැබුවේ ය. නිගමතිස්ස නම් වූ මේ සාමණේරයන් වහන්සේ ධර්ම - විනය මනාව පුහුණු කොට කල් නොයවාම උපසපන් බව ලැබූ හ. මනා කොට පැවිදි දිවියේ පිළිවෙත් පිරූ උන්වහන්සේ අපිස් ගුණයෙන් යුතු වූ හ. එනම් ලද දෙයින් සතුටු වූ හ. විවේකය කැමැති වූ උන්වහන්සේ බොහෝ දෙන රැස්වන තැන්හි වැඩ සිටීමට ද රිසි නොවෙති. සිය නෑයින් වෙසෙන ගමෙහි ම බොහෝ කොට වෙසෙමින් පිඬු පිණිස හැසිරෙති.එකල සැදැහැති සිතින් යුතු කොසොල් මහ රජතුමා, අනේපිඬු සිටුතුමා, බුද්ධ ශ්‍රාවකයන් වහන්සේ උදෙසා දිනපතා දානමය පිංකම් සංවිධානය කළහ. නිගමතිස්ස තෙරුන් වහන්සේ ඒ දනකට ද කලෙකින් සහභාගි නො වූහ. දිනක් ජේතවනාරාමයට රැස් වූ භික්ෂුන් වහන්සේ මේ පිළිබඳව සාකච්ඡා කළ හ. ‘නිගමතිස්ස තෙරුන් වහන්සේ උසස් දනකට පවා නොපිවිසෙති. නෑයින් වෙසෙන ගමෙහි ම වෙසෙති. මුන් වහන්සේ පැවිදිවීත් නෑ සබඳතා අත් නොහරති.’ යි සැම තැනම පතළ විය. මේ පුවත බුදුරජාණන් වහන්සේට ද සැළ වූහ.නිගමතිස්ස තෙරුන් ගේ මනා පැවැත්මත්, පිළිවෙත් පිරීමෙහි මහත් වූ වෑයමත් බුදුරජාණන් වහන්සේ දැන සිටිති. එසේ වුවද ගිහි පැවිදි දෙපිරිසම විසින් මනා කොට වැඩිය යුතු ‘අපිස් ගුණය’ සබමැද විමසීමේ අදහස් ඇති වූහ.දිනක් නිගමතිස්ස තෙරුන් කැඳවූ බුදුරජාණන් වහන්සේ‘නිගමතිස්සය, මේ කියන්නක් සැබෑ ද? ඔබ නෑයන් ඇසුරු කොට ඔවුන් සමඟ ම වෙසෙන්නේ ද?’ යි වදාළහ. එවිට නිගමතිස්ස තෙරුන් වහන්සේ පුදුමව “ස්වාමීනි, භාග්‍යවතුන් වහන්ස. මම ඒ බවක් නොදනිමි. ඒ සැදැහැතියන් දෙන දානයෙන් දිවි රැක ගනිමි. ඔවුන්ගෙන් ලැබෙන පිඬු ස්වල්පයක් වුවද මිහිරි හෝ වේවා අමිහිරි හෝ වේවා සැලකීමක් නැත. ලද දෙයින් සතුටු වෙමි. නෑයින් සමඟ මා ගේ ඇලීමක් හෝ එක් වීමක් නැත.” යි කී හ.මේ සිදුවීම නිමිති කර ගනිමින් බුදුරජාණන් වහන්සේ යථොක්ත ගාථා රත්නය දේශනා කොට වදාළහ.‘සිහි නුවණින් යුතු, පිළිවෙත් පුරන, සතර අපායන් හි බිය දැක වෙසෙන්නා වූ භාවනා වැඩුමෙන් ද, මඟපල ලැබුමෙන් ද කිසි කලෙක පිරිහීමට පත් නොවූ, නොලැබු උසස් ගුණ බොහෝ සේ වඩා දියුණු කොට වෙසෙන්නා වූ භික්ෂුව, සෝවාන් ඈ මඟ පල පිළිවෙළින් සියලු කෙලෙසුන් නසා නිවන් මඟට ළඟා වන්නේය’ යනු එහි සරල අර්ථයයි.තථාගතයන් වහන්සේ විශේෂයෙන් භික්ෂුන් වහන්සේ අරභයා දේශනා කොට වදාළ මේ ගාථා ධර්මයෙහි එන අර්ථය ගිහි ජීවිතයේ ද සාර්ථකත්වය පිණිස ලබා දෙන ආදර්ශය සුළු පටු නොවේ.මෙහි එන ‘ලද දෙයින් සතුටු වීමේ ගුණය’ යන කරුණ ගෙන බලමු. මදක් විමසා බලන්න. දිනයක් උදා වූ වේලේ පටන් ඒ දවස ගෙවී නින්දට යන තුරුත් පීඩාවකින් තොරව සතුටින් දවස ගෙවන්නේ කොපමණ සුළු පිරිසක් ද? අසීමිත ආශාවන් පසුපස හඹා යන බොහෝ දෙනෙක් ඒ පරමාර්ථ ඉටුකර ගන්නට නොහැකි වූ තැන මොන තරම් පසුතැවිලි වනවා ද? මානසික වශයෙන් මොන තරම් පීඩාවට පත්වනවා ද? ලද පමණින් සතුටු වන්නට හැකි වූවා නම්, අප ගේ අවශ්‍යතා සරල වූවා නම් අපට මෙසේ පීඩා විඳින්නට සිදුවන්නේ නැත.බුදුරජාණන් වහන්සේ දේශනා කොට වදාළේ අපට අවශ්‍යතා වැඩි කර ගැනීමට නොව අවශ්‍යතා හැකිතාක් අඩුකර ගැනීමට ය. අසීමිත ඕනෑකම් නිර්මාණය කර ගනිමින් ඒවා සම්පූර්ණ කර ගැනීමට යාමේ දී සිදුවන්නේ අප තෘප්තියට පත්වීම නොවේ. වෙහෙසට පත් වීමය. ගින්නක් ඇති තැනකට කොපමණ ඉන්ධන වත් කළත් සෑහීමක් නොවේ. තෘෂ්ණාව නමැති ගින්නෙන් පෙළෙන පුද්ගලයා ද එසේ ය. ඔහුට මොන තරම් ලැබුණත් සෑහීමක් නැත. ජීවිතය පුරාම එසේ සෑහීමකට පත් නොවන හේ මිය යන්නේ ද අතෘප්තිකර පුද්ගලයෙක් ලෙසටය.බුදුරජාණන් වහන්සේ අපට පෙන්වා දුන්නේ මධ්‍යම ප්‍රතිපදාවට අනුව ජීවිතය පවත්වා ගන්නා ලෙසය. චීවර (වස්ත්‍ර) පිණ්ඩපාත (ආහාර) සේනාසන (නිවාස) ගිලානපච්චය (බෙහෙත් ද්‍රව්‍ය) යන සිව්පසය අප ගේ ජීවිතය පවත්වා ගැනීමට අත්‍යවශ්‍ය සාධකයන් ය. යම් කෙනෙක් මේ සිව්පසයෙහි ගිජු වේ නම් ඔහු සැනසීමට පත් පුද්ගලයෙක් වන්නේ නැත.‘අධි පරිභෝජනය’ අද බොහෝ විට කතා කැරෙන මාතෘකාවකි. එය තමන්ටත් සමාජයටත් අහිතකර බව අප වටහා ගත යුතුය. ප්‍රමාණයට වඩා පරිභෝජනය කිරීම පුද්ගලයා ගේ කායික මානසික දෙඅංශයේම යහ පැවැත්මට බාධාවකි. තමන්ට අවශ්‍ය පමණට පරිබෝජනය කළා නම් ඉතිරිය තවත් කිහිප දෙනකුට භුක්ති විඳීමේ අවස්ථාව හිමි වනු ඇත. බුදු දහම අපට නිරන්තරයෙන් ම උගන්වන්නේ අනුන් ගැන සිතීමටය. පමණට වඩා අප පරිබෝජනය කරන දෑ තවත් කෙනකුට පරිත්‍යාග කරන්නට හැකි නම් එය අප ගේ මානසික සුවයටත්, අනෙක් පුද්ගලයාගේ සංතෘෂ්ඨියටත් හේතු වනු ඇත.දිනක් බුදුරජාණන් වහන්සේ මේ බව කොසොල් රජුට පැහැදිලි කර දුන්හ. පමණට වඩා ආහාර ගැනීම කොසොල් රජු ගේ පුරුද්දකි. එක් අවස්ථාවක අධික ලෙස ආහාර ගත් රජු විවේක නොගෙනම බුදුරජාණන් වහන්සේ හමුවට පැමිණෙන්නේ ය. මහත් අපහසුවෙන් සිටින රජු ඇමතූ තථාගතයන් වහන්සේ‘මනුජස්ස සදා සතීමතො මත්තං ජානාති ලද්ධභොජනෙ තනු තස්ස භවන්ති වෙදනා සනිකං ජිරති ආයුපාලයන්තියන ගාථා ධර්මය දේශනා කරමින් සෑම කල්හිම සිහි ඇතිව, පමණ දැන ආහාර ගන්නා තැනැත්තා ගේ වේදනා නැති වන්නේ ය. වැළඳු ආහාර සෙමින් දිරවන්නේ ය. ආයුෂ ද රැකෙන්නේ ය’ යයි අනුශාසනා කළහ.කොසොල් රජතුමාට මෙන් ම අප ගේ ජීවිතයට ද එය ඉතා වැදගත් උපදේශයකි. පමණ ඉක්මවා ආහාර ගැනීමෙන් ආහාර දිරවීමේ ප්‍රශ්න ඇති වේ. ඒ නිසා විවිධ රෝගාබාධ හට ගනී. අප ගේ ක්‍රියාශීලී බව නැති වේ. ආහාරයෙහි මෙන් ම අනෙකුත් සියලු අවශ්‍යතාවන්හි ද සීමාවක් තිබිය යුතුය. අසීමාන්තිකව වස්තුව සොයා යාමේ දී අපට වෙහෙස ඇති වේ. ආගමික වතාවත්හි නිරත වීමට, පොත පත කියවීමට ඇති කාලය අවම වේ. මේ නිසා යහපත අයහපත, හොඳ නරක තෝරා බේරා ගැනීමට නොහැකි වේ. පංච ශීලයවත් ආරක්ෂා කර ගැනීමට නොහැකි වන තරමට මුලාවේ වැටේ.බෞද්ධ සික්ෂා මාර්ගයට අයත් කුඩාම ශීලය පංච ශීලයයි. තිසරණ සරණ ගිය බෞද්ධයකු ලෙස පංච ශීලයවත් ආරක්ෂා කර ගත නොහැකි නම් ඒ පුද්ගලයා නාමික බෞද්ධයෙක් පමණි. ඔහු සත්පුරුෂයෙක් ද නොවේ. පුද්ගලයා අසත්පුරුෂයකු කරන තවත් දුර්ගුණ රැසකි. එයින් ලෝබය, ද්වේෂය, මෝහය ප්‍රධාන තැනක් ගනී. දුරාචාරය, සුරාපානය, දූ කෙළිය, අභිධ්‍යාව, මිසදිටු ගැනීම ආදිය සිදු කරන්නේ මිනිස් සිතෙහි ලෝබය ක්‍රියාත්මක වීම නිසා ය. පර පණ නසන්නේ, පරොස් බස් දොඩන්නේ, අන්‍යයන් ගේ හිත සුව වැනසීමේ සිතුවිලි ජනිත වන්නේ ද්වේශය නිසා ය.සොරකමට, බොරුවට කේළාම් කීමට, හිස් බස් දෙඩීමට සිදුවන්නේ ද්වේෂය සහ මෝහය නිසා ය. අප නිරන්තරයෙන් ම උත්සාහ කළ යුතු වන්නේ මේ අකුසල් සිතුවිලි නැති කිරීමටය. අකුසල් සිතුවිලි නැති කිරීම කුසල් සිතුවිලි ඉපදීමට හේතු වේ. ඔබ ලෝබය දුරු කලා යැයි සිතන්න. එවිට ලෝබය නිසා සිදුවන සියලු පාපී ක්‍රියාවන් නැති වේ. ලෝබය වෙනුවට අලෝබය යන කුසල් සිතුවිලි උපදී. මේ ආකාරයට ම ද්වේෂය හා මෝහය දුරු කිරීමෙන් ඒ අකුසල් නිසා සිදුවන පාපී ක්‍රියාවන් නැති වේ. කරුණාව, මෛත්‍රිය ආදි උසස් සිතුවිලි පහළ වේ.අප ගේ ජීවිතයට රැස් කළ යුතු වන්නේ අකුසල් නොව කුසල් ය. ඒ සඳහා ප්‍රමාද නොවිය යුතු ය.“කොතැන වුණත් නැත මරු හට බාදා විඳින මෙ සැප පින් ඇති තෙක් වේදා ගෙවන සසර දුක් බුදු බණ නාදා කුමන නැටුම් කෙළි කවට සිනාදා”යනුවෙන් ලෝවැඩ සඟරාවෙහි සඳහන් ය. කවර තැනක දී වුවද මරණයට බාධා නොවේ.මිනිසුන් ලෙස අප විඳින්නා වූ මේ සැප, කළා වූ පින් ඇති තාක් පමණි. සංසාරයේ දුක් ගෙවා අවසන් කළ හැකි වන බුදු බණ විශ්වාස නොකොට මේ කුමන නැටුම් ද? කෙළි කවටකම් ද? කවර සිනා ද යනු එහි අර්ථයයි.බෞද්ධයින් ලෙස අප නිරන්තරයෙන් ම උත්සාහ කළ යුතු වන්නේ අප ගේ ශාස්තෘවරයාණන් වහන්සේ පෙන්වා දුන් ධර්ම මාර්ගයේ ගමන් කිරීමට ය. කොයි වේලේ මරණය අප කරා ඒ දැයි කිසිවෙකුටත් කිව නොහැකිය. මේ නිසා කුසලයෙහි අප්‍රමාදී විය යුතුය. දෙලොව සුගතිගාමී විය හැකි වන්නේ සසර දුක් කෙළවර කොට නිවන් මඟට ළඟා විය හැකි වන්නේ එවිට ය. තථාගතයන් වහන්සේ භික්ෂුන් වහන්සේ උදෙසා දේශනා කළ, ඉහත මාතෘකා වූ ගාථා ධර්මයෙන් විශේෂයෙන් සාමණේර භික්ෂුන් වහන්සේට ලද හැකි ආදර්ශය ඉමහත් ය.භික්ෂුන් වහන්සේ ධර්මධර හා විනයධර වීම ශාසනයේ චිර පැවැත්මට හේතු වේ. ඒ භික්ෂුවට සමාජ නායකත්වය ද නිතැතින් ම හිමි වේ. උන්වහන්සේ සමාජයේ වගකීම් දැරීමට ද සුදුසු වේ. ශීල සංවරයෙහි පිහිටි, පිළිවෙත් පුරන භික්ෂුන් වහන්සේට එය පහසුවෙන් ඉටුකළ හැකි ය.දිනක් එක්තරා බ්‍රාහ්මණ පිරිවැජියෙක් බුදුරජාණන් වහන්සේ වෙත පැමිණ භික්ෂුත්වයට නියම සුදුස්සා කවරෙක්දැයි විමසූහ.ගුණ දහම් දියුණු කරන, අවබෝධයෙන් ම පින් හා පව් බැහැර කරන, නුවණින් යුතු පුද්ගලයා භික්ෂුත්වයට සුදුසු බව එහි දී බුදුරජාණන් වහන්සේ පෙන්වා දුන්හ. සාමඤ්ඤපල සූත්‍රයේ සඳහන් ලෙස භික්ෂුන් වහන්සේ ගේ ප්‍රතිපදාවන් වශයෙන් ප්‍රාතිමෝක්ෂ සංවර සීලයෙන් යුතු වීම, ආජීව පාරිශුද්ධි ශීලයෙන් යුතු වීම, කුඩා වූ වරදෙහි පවා බිය දක්නා අයෙකු වීම, කායික හා මානසික සංවරයෙන් යුතු වීම, ඉන්ද්‍රිය සංවරය, ආහාරයෙහි පමණ දැන වැළඳීම, යෝනිසෝ මනසිකාරයෙන් යුතු වීම පෙන්වා දී ඇත.භික්ෂුන් වහන්සේ ගේ උසස්ම ගුණය නම් ඉවසීමය. උන්වහන්සේ සංතුස්සකෝ ගුණයෙන් යුතු වන්නාහ. එනම් ලද දෙයින් සතුටු වන්නාහ. පහසුවෙන් පෝෂණය කළ හැකි උන්වහන්සේ සැහැල්ලු පැවතුම් හා සන්සුන් ඉඳුරන් ඇත්තාහ. මේ ආදි වශයෙන් භික්ෂු ජීවිතයට අදාළ පිළිවෙත් සම්පූර්ණ කරනවා නම්, භාවනා වඩනවානම් භික්ෂුන් වහන්සේට නිර්වාණගාමී මාර්ගයට පැමිණීම අපහසු නොවන්නේ ය.සාකච්ඡා කෙළේරමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>08</day>
    </date>
    <link>http://www.silumina.lk/2012/01/08/_art.asp?fn=as1201083</link>
    <topic>අතීතයෙන් බිඳක්...</topic>
    <author>ඩබ්ලිව්.එස්.ප්‍රනාන්දු</author>
    <content>අතීතයෙන් බිඳක්...එදා මාතලේ නගරයට අඳුරු දවසක් විය. තද වැසි පැවතුණු අතර, ජන ජීවිතය ද අඩාලව තිබුණි. මාතලේ උසාවියට පැමිණ සිටි අය අතර, පුරන් අප්පුතුමාගේ බාප්පා කෙනෙක් ද විය. ඇඟ බදු නොගෙවීමත්, එංගලන්ත ආණ්ඩුවට අවනත නොවීමත් ඔහුට විරුද්ධ චෝදනා විය. උසාවියේ තෝල්ක තැන විසින් වීර හැන්නැදිගේ හරමානිස් ප්‍රනාන්දුට විරුද්ධ චෝදනා ඉදිරිපත් කරන ලදී. ඇඟබදු නොගෙවීමත්, එංගලන්ත රජයට අවනත නොවීමත් හේතුවෙන් කස පහර 7ක් සමඟ 6 මසක සිර දඬුවම් නියම කරන ලදී. මේ වනවිට උසාවිය අවට තදවැසි පැවතුණු අතර අකුණු සැර ද තිබුණි.හරමානිස් ගොවිරාල උසාවිය ඉදිරියට පැමිණ, “අපි දුප්පත් මිනිස්සු ගොවිතැනක් කරලයි ජීවත් වෙන්නේ. අපෙන් බදු ඉල්ලන එක අසාධාරණයි. එංගලන්ත ආණ්ඩුවට අපි මොකටද බදු ගෙවන්නෙ. මේක මගේ රට, මම ඉපදුණ රට. මම මැරෙන රට, මෙහෙම බදු අය කරන එක සහගහන අපරාධයක් උඩ ඉන්න දෙවිවරු මේ අවනඩුව බලාගන්න ඕන.” මෙසේ කියමින් ඔහු කෑගැසුවේය.මෙයින් කෝපයට පත් වොඩ්සන් පීටර් නමැති නඩුකාරයා පුටුව පස්සට තල්ලුකර නැඟිටීමට උත්සාහ කළේය. තද වැසි නිසා උසාවියේ බිත්ති පවා තෙමී තිබුණි. යටලීය සවිකර තිබූ බිත්තිය කඩාවැටීමත් සමඟ යටලීය වොඩ්සන්ගේ හිස මත කඩා වැටුණි. ඒ මොහොතේම ඔහු මිය ගියේය. මෙම සිදුවීම එංගලන්ත ආණ්ඩුවට බරපතළ ප්‍රශ්නයක් විය.පසුකලෙක රෝජර් නමැති යුද නිලධාරියා සිංහල ආවතේවකරුවන් සමඟ රත්නපුර ප්‍රදේශයේ කැලෑවක ඇතුන් දඩයමේ ගිය දිනක ගඟ අද්දර ඇතුන් එනතුරු වාඩිලා සිටියේය.මෙදින තරමක වැසි දිනයක් විය. ඇතුන් මරා ඇත් දළ එංගලන්තයට යැවීම මොහුගේ ප්‍රධාන කාර්යය විය.ගඟ අද්දර මෙසේ සිටින අතර කැලයෙන් අලි රංචුවක් ගඟ පැත්තට ආහ. දිග දළ ඇති ඇතෙකුට තුවක්කුව මානමින් සිටි රෝජර්ට මුළු පළාතම ගිගුම් දෙමින් මහ අකුණක් ගැසුවේය. සිටි සියලු දෙනාම බිම ඇද වැටුණහ.එම අකුණ වැදී තිබුණේ රෝජර්ගේ හිසටයි. ඔළු කෑලි බිම හැමතැනම විසිරී ගියේය. අන් අයට කිසිම අනතුරක් නැත.මේ බව දැනගත් පුරන් අප්පු වීරයා කුඩාපොල හාමුදුරුවන්ට මෙය පැවැසීය. උන්වහන්සේගේ පිළිතුර වූයේ කාට වුණත් මෙලොව කරන අකුසල කර්ම මෙලොව පටිසන් දෙන බවය. ගැල් බැඳි ගවයා පසුපස එන කරත්ත රෝදය වගේ මිනිසුන් කරන අපරාධ මිනිසුන් පසුපස එනවා. මෙම සිදුවීම නිසා එංගලන්ත ආණ්ඩුව බලවත් අපහසුතාවයට පත්විය.ලංකාවේදී සිදුවන නරක දේවලට ස්වභාව ධර්මයා දඬුවම් කරන බව ඔවුන්ට තේරුම් ගියේය. ඒ වුණත් සුද්දන්ගෙ මෙම අමානුෂික වැඩ නතර වුණේ නැත.විලියම් හාඩි යුද නිලධාරියා ද මහියංගනයට නුදුරු කැලෑවක ඇත් දළ ගැනීම සඳහා ඇතුන් දඩයමේ ගියේය. සිංහලයින් කීපදෙනෙක් ද ආවතේව කටයුතු සඳහා ගියහ. කැලේ ගඟ ළඟදී අලි රංචුවක් දැක වෙඩි තැබීමෙන් ඇතින්නක මැරී වැටිණ. එක වෙඩි උණ්ඩයක් ඒ ඇතින්නගේ පැටියාගේ කන්පෙත්තට වැදී සිදුරක් ඇතිවිය. මේ සිදුවීම ආවතේව කරුවෙක් වන ගුණේරිස් හොඳින් දුටුවේය.මේ සිදුවීමෙන් කලකට පසු නැවතත් විලියම් හාඩි එම ප්‍රදේශයේම දඩයමේ ගියේය. මෙදින තරමක් හිරු රශ්නයැති දිනකි.ගඟ අද්දර පලු ගසක් යට වාඩිවී විස්කි බොන්න පටන්ගත් හාඩි ගහට හේත්තු වී ක්‍රමයෙන් නින්දට වැටුණේය. ඔහු සමඟ ආ ආවතේව කරුවෝ නාන්න ගඟට ගියේය.මේ වන විට කැලයේ සිටි අලි රංචුව ගඟ අද්දරට පැමිණ සිටියහ.කන්පෙත්තට වෙඩි වැදුණ අලි පැටවා දැන් තරමක තරුණ අලියෙකි. පලු ගස යට නිදා සිටින විලියම් හාඩි දෙසට සෙමින් පැමිණි අලියා තම අම්මා මැරුවේ මේ නපුරු මිනිසා බව තේරුම් ගෙන හාඩි ළඟට පැමිණ හොඬ වැලෙන් හාඩි පලුගසට තද කර මරා දැමුවේය. මේ අතර නාන්න ගිය අය පැමිණෙමින් සිටියහ. ඉක්මනින් එන අලියා දුටු ඒ අය පඳුරකට මුවා වුණා. අලියා පඳුර ළඟින් ගිය අතර අලියාගේ කනේ ලොකු සිදුරක් තිබෙනු දැක්කේ ගුණේරිස්ය.ලොකු විනාශයක් සිදුවී ඇති බව ඔහුට තේරිණ. මේ අලියා එන්න ඇත්තෙ තමන්ගේ අම්මව මැරුව පළිය ගන්න කියලා ඔහුට සිතුණි.ඔවුන් විලියම් හාඩි ළඟට පැමිණෙන විට ඔහු මියගොස් සිටියේය. මේ සිදුවීමත් එංගලන්ත ආණ්ඩුවට බරපතළ ප්‍රශ්නයක් වූයෙන් අලි දඩයම් නොකරන ලෙසට ලංකාවේ ආණ්ඩුකාරයාට දැන්වීය.මෙහි සඳහන් සියලු කරුණු මගේ සීයා විසින් මට වයස අවුරුදු 12දී පමණ කියාදුන් සත්‍ය කරුණු වේ. වීරපුරන් අප්පු ගැන සීයාට තිබුණේ ගෞරවයකි. ඔහු නිතර එතුමා ගැන කරුණු මට මතක් කර දුන්නේය.ඉංග්‍රීසින්ගේ අත්අඩංගුවට පත් වීරපුරන් අප්පු මරණයට පෙර සුද්දන්ට කියා සිටියේ “මගේ අම්මා මං වගේ තව 3 දෙනෙක් හැදුවා නම් පරසුද්දො එකෙක්වත් ඉතිරි කරන්නේ නැහැ. හරියටම මගේ පපුවට වෙඩි තියපන්” යනුවෙනි.ඒ සමඟම සුද්දන්ගේ වෙඩි පහර 6ක් එතුමාගේ පපුව සිදුරු කළේය. රට ජාතිය වෙනුවෙන් මහත් සටනක් කළ වීරයකුගේ ජීවිතය එතැනින් අවසන් විය.ඩබ්ලිව්.එස්.ප්‍රනාන්දුමාකොළ උතුර, මාකොළකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>08</day>
    </date>
    <link>http://www.silumina.lk/2012/01/08/_art.asp?fn=as1201084</link>
    <topic>කව් සිළුමිණේ කව් පෙළ වගේ ජීවිතේ මහ කවිය අපෙ අම්මා</topic>
    <author>උපාලි සමරසිංහ</author>
    <content>කව් සිළුමිණේ කව් පෙළ වගේ ජීවිතේ මහ කවිය අපෙ අම්මාප්‍රවීණ ගීත රචක සුනිල් ආර්. ගමගේඅහසක් සේ කඳුළු සලා පොළොවක් සේ දුක් උහුලා කුසුමක් සේ අප සැනැසු අම්මා ජාතිත් වාසනාවත් මගෙ අම්මාසුභානි මුතුකුමාරණගේ හඬින් මේ සුභාවිත ගී වැල් ඔබ අසා තිබේ ද? ඉහතින් සිරස්තලයට යෙදුණු පද වැල් හෙට අනිද්දා අමරසිරි පීරිස් ගේ හඬින් ඔබ සවනතට වැටෙන විට ඔබේ හද නළවන ඒ සුව පහසුව ඔහුගේ පන්හිඳෙන් රචනා වූයේ මීට කලකට පෙරදීය. අම්මාවරුන් ගැන ඔහු විසින් පබඳින ලද බොහෝ ගී මුතුවැල් ඒ හිතට කැඳවූයේ කවුරුන් ද? අදටත් ඔහුගේ පන්හිඳ මේ සිසිලස අකුරු කරන්නේ ඇයි? “ආරණ්‍යයයි ඔබ - ඔබ ආරණ්‍යයයි අම්මෙ” දයාන් ගැයු ගීය ද, “මගෙ නෙතු සඟල ඔබ අම්මෙ” දර්ශන ප්‍රමෝද්ගේ හඬට ලියු වදන් ද ඔහුගේමය.ජීවිතේ ඉතාම කුඩා තැනකින් පටන් ගෙන තම දරුවන් නිසි මඟ හොවන්නට කඳුළ දහදිය හෙළුැ ඒ මවට අද අවුරුදු 80 කි. එක් අතක් බැරිව උපන්නත් දහසක් අත් සිත් සවි කරන්නට ඒ පුතාට ජීවිත පැල ඉණි වැට බැන්දේ ඒ අම්මා ය.ඔබ පෙම් කරනා ඔබේ කුමාරි මට ද ආදරේ කියා තිබේ” “කවිය ඔබ” හා තවත් රසාලිප්ත ගී වැලකින් ඔබ සැනැහු තිස්පස් වසරක් ඉක්මවන සාහිත ජීවිතයෙන් ලෝකය දිදුළවන්නට වෙර දරන මේ ප්‍රවීණ ගී රචකයා සුනිල් ආර්. ගමගේය. බස්නාහිර පළාත් සභාවේ සංස්කෘතික උපදේශකවරයා වශයෙන් කටයුතු කරන හෙතෙම තම මෑණියන් ගැන කියන්නට අද මා අබිමුව හිඳී.මගෙ අම්මා නම්වර ලබන්නේ දෝන මිව්ලින් කැකුලාවල නමින්. ගංගොඩවිල නුගේගොඩ ඇගෙ ගම් පළාත. තාත්තා දොන් සිරිසේන ගමගේ. ගම වේරහැර. අපෙ පවුලෙ දරුවන් දෙන්නයි. මායි නංගියි. මං ඉපදෙන කාලෙ තාත්තා කළේ ගොවිතැන්. පසු කාලයක තමයි එතුමා ගොඩනැගිලි පරීක්ෂකයෙක් හැටියට ගල්ඔය ව්‍යාපාරයට එහෙම එකතු වන්නේ.තාත්තා අම්මාව කසාද බැඳලා ඇවිත් තියෙන්නෙ මහගෙදර (දැන් අපි ඉන්න මේ වත්තෙ ඉස්සර තිබුණු) ගෙදරටයි. ඒ ගෙදරත් ඉස්සරහ කාමරේ තමයි අම්මටයි තාත්තටයි ලැබුණෙ. ඒ කාමරෙත් පැත්තක ගෙදර වැඩ කරන්න ගෙනා වැලි ගොඩකුත් තිබිලා. මං ඉපදුණාම පුංචි සන්දියෙ අවුරුදු ගණනාවක් මං අසනීප දරුවෙක්. අර පුංචි කාමරේ ඇඳක තියාගෙන අම්මා නොවිඳිනා දුක් විඳිමින් තමයි මාව හදලා තියෙන්නෙ. තාත්තගෙ නංගි (අපේ නැන්දා) ටිකක් සැරයි. එයා ගේ මැදින් එනවාටවත් කැමැති නැති නිසා අසනීප මට කොත්තමල්ලි ටික පවා හදාගෙන අම්මා ඇවිත් තියෙන්නෙ පිළිකන්නෙන්.ඒරාෂ්ඨක අපලයත් එක්ක මගෙ ඉපදීම සිදුවූ බව කියන්නෙ. ඒ නිසා අම්මා මාව කරගහගෙන නොගිය දේවාලයක් පන්සලක් නෑ. වෙද ගෙවල් ළඟට කොයිතරම් නම් දුවනවා ද? මට මතක හැටියට මගෙ අතේ හැම තිස්සෙම තිබුණේ අම්මගෙ තෙල් සාත්තුව. මොනවා හරි තෙලක් ගානවාමයි. පත්තුවක් දානවාමයි. ළමයි එක්ක සම වයසේ ක්‍රීඩා කරන කාලෙත්, පාසල් යන විටත් අම්මා පස්සෙන්. ඉස්කෝලෙ යැව්වත් අම්මා ඒ අවට සැරිසරනවා. මා සාමාන්‍ය පෙළ පන්තියට ගියාට පස්සෙ ළමයි අවමන් කරාවි කියලා බයට මා අම්මා විසින්ම ගෙදර නවත්වනකම් අම්මා මා පස්සෙන් ආවා.මුලින්ම වේරහැර ප්‍රාථමික පාඨශාලාවට මං ගියේ. එහෙම ටික දවසක් ගෙන ගිහින් අම්මා මාව මහරගම විද්‍යාකර මහා විද්‍යාලයයට දැම්මා. අපෙ අධ්‍යාපනය ගැන හිතලාම. පසු කාලයක අම්මා ගංගොඩවිල පදිංචියට එනවා තාත්තත් එක්ක.ඇය පුදුමාකාර ධෛර්යවන්ත කාන්තාවක්. තාත්තා ගොවිතැන් කළාට ගෙදර සරි කරන්න තරම් යමක් තිබුණෙ නෑ. ඒ නිසා අම්මා අසනීප මා ළඟ කිරා වැටෙමින් නිදි මරමින් මැහුවා. ඇයට ටීපෝ කවර, මේස සැරසිලි හරිම අලංකාරව කරන්න පුළුවන්. ඊටත් අමතරව මා පාසල් ගෙනිහින් ආ ගමන් වත්තෙ වැටෙන පොල් අතු විව්වා. එක වතාවක පොල් අතු 20 ක් පහළ ඇළට ගෙන යන්ඩ බැරි නිසා ඇය 10 ගණනේ දෙවතාවකට මේවා පොඟවන්න ඇදගෙන යනවා මට මතකයි. බුලත්කොටු ආදියත් කළා. තාත්තගෙ වත්තෙත් ගම්මිරිස් වගේ දේවල් වවනවා විතරක් නොවේ. මෙහෙ වවාගන්ඩ බැරි බෝංචි වගෙ දේවලුත් හදාගත්තා. පලතුරු වගේ දේවල් වත්ත පුරාම වගා කළා. අද අම්මට බැරි නිසා වැඩ තරමක් අතපසු වුණත් එදා මේ වත්ත හරියෙ තිබුණෙ මල් උයනක්.දෝන මිව්ලින් කැකුලාවල මෑණියන් තුරුලේ සැනහෙමින්...අපෙ අම්මගෙ ජීවිතය තුළ නොසිඳෙන දිරිය වගේම සෞන්දර්ය ගුණයක් තිබුණා. එතුමිය නංගි නළවන්න කීවෙ ‘මුනි සිරිපා සිඹිමින්නේ - සමනොළ ගිරි පෙදෙසින්නේ” “අතට වෙරළු ඇහිඳගෙනේ” වගෙ සුන්දර කවි. මේවා ළගන්නා සුළු ස්වරයෙන් රිද්මය නොනසා ගයන්නත් ඇයට පුළුවන්කම තිබුණා. තාත්තටත් හොඳට වන්නම් ගායන පුළුවන්. එතුමා 48 නිදහස් පෙරහරේ වන්නම් ශිල්පියෙක්. ඒ දෙන්නාගෙ මේ රිද්මය හා ස්වරය තමයි මා තුළ කිඳා බැස්සෙ. ඒකෙ ප්‍රතිඵලයක් තමයි මේ කව් ගී රචනය.ඇය පෝයට පන්සලට ගියා. මාත් රැගෙන නංගිත් බොහෝ වෙලාවට අප කැටුව ආවා. ඇය ගියෙ මහරගම භික්ෂු මධ්‍යස්ථානයට. ඒකෙ මඩිහෙ හාමුදුරුවන්ගෙ ආරම්භක දායිකාවක් අම්මා. තමා උයා පියා ගත් දේ බෙදා හදා ගන්න, දන් දෙන්න පුදුම කැමැත්තක්. මේ ගෙදරට එන සියලුම විද්වතුන්, රසිකයො, කලාකරුවො අම්මගෙත් යාළුවො. බාල මහලු කොයි කාටත් ගැළපෙන විදියට ජීවත්වෙන්නත් ඇයට පුළුවනි. අම්මගෙ අත්කම් ගෙත්තම් හැකියාව වගේම ඉවුම් පිහුම් හරිම රසවත්. ඒක ක්ෂේත්‍රයේ බොහෝ දෙනෙක් දන්නවා.“වෙනත් අම්මලා වගේම මගෙ අම්මත් මට බොහෝ දේ කීවෙ බණ මඩුවේ අහපු කථාවලින්. නැතිනම් පැරැණි ආප්තෝපදේශ එහෙම දාලා. ඇය ජ්‍යෙෂ්ඨය දක්වා උගත් විද්‍යාකර මහ විදුහලේ දීප්තිමත් සිසුවියක්. උසස් පෙළට මං ගණිතය විෂය ධාරාව තෝරා ගත් වෙලාවෙ නම් අම්මා ටිකක් බය වුණා. පුතේ කලාවලින් විභාගයට යන්ඩ. පුතා ටිකක් ඒ ගැන හිතන්න. අම්මා එහෙම කීවා. ඒත් මං කැමැත්ත පළ කළේම ගණිතය කරන්ඩ. මා සාහිත්‍යය පොත පතට පෙම් කළා. ප්‍රාචීන සාහිත්‍යය කියෙව්වා. මං උසස් පෙළ සමත් වුණත් ලකුණු කීපයක් මඳකම නිසා සරසවියට යන්ඩ බැරි වුණා. මගෙ අම්මා පෙන්වපු කලා ලෝකය පැත්තෙන් තමයි මං ...... ආවෙ.මං බයිසිකල් පැද්දා, ක්‍රිකට්, වොලිබෝල් ගැහුවා. ඒ සියල්ලම කළේ මගෙ අම්මා සතුටු කරන්ඩත් එක්ක. මට අවශ්‍ය වුණා අම්මා මාව සාමාන්‍ය ළමයෙක් ලෙසින් ගොඩනැඟීම තහවුරු කරන්ඩ. 1971 වසරේදී මට හරියටම අවුරුදු 19 ක් විතර. රටේ විශාල කැරැල්ලක්. අපෙ ගෙවල් පාරට උඩින් සරසවියෙ කඳවුරක් තිබුණා. කලබලයක් වූ ගමන් හමුදාව වතුපිටි අස්සෙ දුවනවා. අම්මා මාව කාමරයකට දාලා වහගෙන අඬ අඬා හිටියෙ. වරදක් නොකළත් වරදක් වේදැයි බයෙන් ඈ හිටියෙ. ඇඳිරි නීතිය වැටෙන කොටම අම්මගෙ හිතේ භීතියත් වැඩි වුණා.ඒ කාලෙම මං සුජාතා අත්තනායක මහත්මියගේ මහත්මයාගේ මල්ලි උදයරත්න එක්ක නිතර ගුවන්විදුලියට යනවා. ගායනාවත් මාත් නිකමට වගේ පුරුදු වෙනවා. පංතියේදී වුණත් මං සැලලිහිණියෙ කවි රහට ගායනා කළා. ගුරුතුමිය වෙනත් පංතිවලටත් මා රැගෙන ගිහින් ඒ ගායනා කුසලතා පෙන්වූවා. ඒකත් අම්මාගෙ ගායනා විලාසය අහලා මට පුරුදු වුණේ. ඒ නිසා ගුවන්විදුලියේ පටිගත කිරීම් බලන්න අහන්න ආසයි. ඒ අවස්ථාව උදාවුණේ අර උදයරත්න මල්ලි නිසයි. එක දවසක් තරමක කලබලයක්. කියන්ඩ ගීත නැතිව. මං සංගීතඥ නෙවිල් මහත්මයගෙන් ඇහුවා ගීයක් ලියා දෙන්ඩ ද කියලා. එතුමා අකමැත්තක් පළ කළේ නෑ.මං “මංගල කසී සළු මාලා” කියන ගීතය සුජාතා මහත්මියට ලියා දුන්නා. නෙවිල් මහත්තයා පදවැල කියවා විස්මයෙන් වගේ මගේ කේෂාන්තයේ සිට පාදාන්තය දක්වා බැලුවා. සුජාතා මහත්මියත් ගායනා කළා. දැන් පටිගත කිරීම හරි. මං ගෙදර ඇවිත් අම්මට කීවා අම්මා යි තාත්තයි නංගියි ගුවන්විදුලිය ළඟමයි. රාත්‍රියේ ගීතය ප්‍රචාරය වුණාම ඇගේ හිතේ මල් දහසක් පිපිලා වගේ. මගේ ඔළුව අතගාලා කීවා, පුතේ දුක් විඳින මිනිසුන් ගැනත් ලියන්න කියලා.ඒ කාලේ මට පොල් වගා කිරීමේ මණ්ඩලයේ ලිපිකරු රස්සාවකුත් ලැබුණා. ඒකටත් ගිහින් අම්මා විඳින දුකෙන් ඇයව ගොඩ ගන්ඩ හිතුවත් කලාව මගෙන් ඈත් වුණේ නෑ. “පෙම්වත තරහ වෙලා, සිහිනෙන් ඇවිත් කියන්නම්” වැනි ගීත ගොන්නක් ඊට පස්සෙ මා ලීවා.මේ ගීත පේ‍්‍රම ගීත නිසා අම්මා ඒවා ගැන කතා කළේ නෑ. නැත්නම් මගේ ජීවිත විචාරිකාව වන අම්මා මේවා ගැන කතා නොකර ඉඳී ද? “ඔබ පෙම් කරනා ඔබේ කුමාරි” ගීතය කපුගේ අයියට ලියැවුණෙත් මේ අතර.මට ජීවිතය ගොඩ නඟා ගන්න මහ අත්වැල ලැබුණේ අම්මගෙන්. එතුමිය මාව ගොඩනැඟුවෙ. පියා මට හරිම ආදරෙයි.එයා හරිහම්බ කළා. දුන්නා. ඒත් අම්මා මගේ සෙවණැල්ලම වුණා. දවසක් මං ගුරුවරයෙක්ගෙ ගෙදර යාළුවො කට්ටියක් එක්ක ගියා. අපට අම්මා පනවා තිබෙනවා නීතියක්. හවස 6 ට පෙර ගෙදර එන්ඩ ඕනෑ. නංගි 5 ට ඉස්සෙල්ලා ගෙදර ඉන්ඩ ඕනෑ. එදා රාත්‍රි 7 - 8 වෙනතුරු මට එන්ඩ බැරි වුණා. මගෙ අම්මා විලාප දිදී මාව හොයනවා. තාත්තා මගෙ පුතා ඉවරයි කියලයි මගෙ පොත් මේසෙ පවා පෙරළලා. අනෙත් ළමයින්ගෙ අම්මලා තාත්තලත් අපේ ගෙදර පිරිලා. රෑ වෙලා ගෙදර ආවාම කරුණු කීවාම පිළිගත්තා. තවත් දවසක් මඟුල් ගෙදරක ගිහින් එද්දි ගුවන් විදුලිය ළඟ ලයිට් කණුවක අපි ගිය වාහනය හැපුණා. ගෙදරට ආරංචිය ගියාම අම්මා ඇඳිවත පිටින් කොළඹ මහ රෝහලට දුවලා තියෙන්නෙ. වාහනේ හිටිය සියලුම දෙනාගෙ නම් තිබුණලු. මගේ නම නැහැලු. අම්මා බයවෙලා මෝචරියෙත් හොයලා. මහ රාත්තිරියෙ අනෙත් කට්ටිය අම්මව අරන් ගෙදර එනකොට මං ගෙදර. එදා වාහනයේ හිටි හැමෝටම තුවාල වුණා. මං තුවාල නොවී බේරුණා. ඒ නිසා ගෙදර ආවා.1993 නිල් කටරොළු කැසට් පටිය එළිදක්වන වෙලාවෙ අම්මගෙ ඇස් ආසාවෙන් බැබළුණා. ඇයත් දිපිකාත් නිරෝෂත් එකට පහන් දැල්වූවෙ. අම්මගෙ ගායනා ඉතිහාසය සලකලා අම්මට මං කීවා ඔන්න මගෙ උත්සවයට ගායිකාවො තුන් දෙනෙක්ම ඇවිත් පහන් පත්තු කළා කියල.මගෙ පුතාට අම්මා පණ වගේ. මගෙ නෝනත් මාත් රක්ෂා කළ නිසා අම්මා තමයි දරුවා හැදුවෙ. පුතාව නිදි කරවලා ඇය වැඩ කළා. අප එපා කීවත් ඇය හැමදාම වැඩ කළා. ඉතිරි කළා. ඉතිරි කළ දේ දනට පිනට දුන්නා. තාත්තට තිබුණෙ මේ ඉඩමෙ පර්චස් 45 යි. අම්මා මේකෙ ඉතිරි කොටස් සල්ලි දීලා ගත්තා.තාත්තගෙ අම්මා අන්තිම කාලෙ ලෙඩ වෙලා ඉන්දැද්දි ජරාව අතගාමින් බලාගත්තෙත් මගෙ අම්මා. තාත්තත් පිළිකාවක් හැදිලා අසනීප වුණාම බලාගත්තෙ අම්මා.මාව සමාජයෙ පිළිගැනීමකට ගෙනාවෙත් ඒ අම්මා.2003 ‘කවිය ඔබ’ පළමුවැනි සංගත තැටි පුස්තකය එළිදක්වන වෙලාවෙත් අම්මා පුදුමාකාර සතුටක් වින්දා. අම්මට අවුරුදු 80 යි. දැන් අවුරුදු 3 - 4 කට පෙර මගේ බල කිරීම උඩයි ඇය මහන්සි වීම නැවැත්තුවෙ. නැත්නම් මේ වහලේ එහා පැත්තෙ තියෙන කොස් ලී සේරම මගෙ පුතාට උළුඅහු, ජනේල හදන්න උඩට ඇදලා තියෙන්නෙ මගෙ අම්මා. මගෙ අම්මා ඒ වගේම යකඩ ගැහැනියක්.ඇය දෙවතාවක් දඹදිව ගියා. මීගස්ආරේ ධම්මකිත්ති හාමුදුරුවන්ගේ කළුතර ආරණ්‍යයට අම්මා ජලය විදුලිය ලබා දුන්නා. දැන් ඒක මඩමක්.මට අත බැරි කෙනෙක් කියලා කවරදාවත් හිතුණෙ නෑ. අම්මා මට ලෝකයේ අත් ගොඩාක් ලබා දුන්නා. මගෙ හිත යකඩයක් වගේ හයි කළා. ඒ වීරියේ ඉඳන් මං බොහෝ වැඩ කරන්න හිතනවා.සංවාදය අවසානයේ ඒ දිරිය අම්මා සමඟ ද මම කතා කළෙමි. ඇගේ ස්මරණ ශක්තිය ප්‍රබලය. සුනිල් මහතාට අමතක බොහෝ දේ ඇය කීවාය.“මගෙ පුතා මතු බුදු වේවා කියලයි මා පතන්නෙ. මට කිසිම අඩුවක් නෑ. මාව හොඳින්ම බලාගන්නවා. ලෝකයට මගෙ පුතා වගෙ දරුවො තවත් එකතු වුණොත් ලෝකය තවත් ලස්සන වේවි.” ඇය මට සමු දෙමින් කීවාය.උපාලි සමරසිංහඡායාරූපය -විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>08</day>
    </date>
    <link>http://www.silumina.lk/2012/01/08/_art.asp?fn=as1201085</link>
    <topic>නෙළුම් විල</topic>
    <author/>
    <content>නෙළුම් විලගුණසිංහ හෙට්ටිආරච්චිඒ පෞද්ගලික රෝහලකි.මා කරවා ගත් පරීක්ෂණයට ද, ඊට වුවමනා බෙහෙතට ද අදාළ බිල්පත මට ලැබිණි.බිල රුපියල් 2900 කි. එහෙත් මා ගෙන ගොස් තිබුණේ දෙදහසකි. එය සෑහෙති’යි මට සිතුණු බැවිනි.මගේ නිවෙස පිහිටා ඇත්තේ පයින් යන දුරිනි. එසේ වුවද තිබෙන මුදල ගෙවා ඉතිරිය ගෙනැවිත් ගෙවූ පසු අදාළ වාර්තා ලබා ගත හැකි දැයි සාකච්ඡා කර ගන්නට සුදුසු පුද්ගලයා මුදල් අයකැමි යැයි සිතු මම කවුන්ටරය ඉදිරියට ගියෙමි.මම මගේ ප්‍රශ්නය අයකැමිට ඉදිරිපත් කළෙමි. ඔහු ප්‍රතිචාර දක්වන්නට පෙර මා පිටුපස සිටි ආගන්තුකයෙක් මා ඇමතී ය.“මහත්මය, බේත් ගන්න. අඩු මුදල මං ගෙවන්නං!”විමතියට පත් මම ඔහු දෙස බැලුවෙමි.‘මං ගෙවන්නං’ යළිත් ඔහු කීය.‘රුපියල් නව සීයක් ගෙවන්න වෙනවනෙ’ මම කීමි.‘ඒකෙ ප්‍රශ්නයක් නෑ. මං ගෙවන්නං’ කී ඔහු මට රුපියල් නවසීය දිගු කළේ ය.මම විමතියෙන් යුතු ව ම ඒ මුදල ගෙන බිල ගෙවා දැමීමි.ඒ සමඟ ම ඒ මහත්මයා ද සිය බිල ගෙවා දැම්මේ ය.‘මහත්මය, මට මහත්මයගෙ නමයි, ඇඩ්‍රස් එකයි කියන්ඩ, එතකොට මං මුදල එවන්නං!’‘ඒකෙ ප්‍රශ්නයක් නෑ මහත්මය’‘එහෙම හරි නෑනෙ. ලොකු මුදලක්නෙ.’‘ඕනැ නෑ. මං විජයරත්න, ඒකල.’ ඔහු කීවේ ය.මොහොතක් ඔහු ගේ මුහුණ දෙස බලා සිටි මම ඔහුට තුති පිදීමි.‘මහත්තය සනීප වෙන්ඩකො. මම ගිහිං එන්නං’ ඔහු මගෙන් සමුගෙන පිට ව ගියේ ය.මම ඔහු යන මග බලා සිටියෙමි.මගේ නෙතු පෙඟී ගියේ ය.  ඒකල විජයරත්න මහතාණනි, ඔබ වැනි මිනිසුන් විරළ ය. ඔබ මේ ලිපිය දුටහොත් කරදරයක් යැයි නොසිතා ඔබට ලියුම් ලැබෙන පිළිවෙල පහත ඇති මගේ ලිපිනයට යොමු කරන්න. ඔබට යහපත සැලසේවා! ජී. ඩී. චන්ද්‍රදාස මයා, අංක 87, තෙළඟපාත පාර, වත්තල.ඉහත ලිපිනයේ ජී. ඩී. චන්ද්‍රදාස මහතා විසින් යොමු කරන ලද ලිපියක් ඇසුරිනි.උතුරේ සංචාරයක නිරත ව සිටි අප ගමන් කළ බසයේ රෝදයක් අතරමඟ දී කැඩී ගියේ ය. එය පිළිසකර කර ගැනීමට වෙලා ගියේ ය. යළි ගමන ඇරැඹුණු මුත් යළිදු එය අබලන් විය. නැවත කරන ලද පිළිසකර කටයුතු වෙනුවෙන් තවත් වේලා ගියේ ය.දිවා අහර වෙලාව ද පසු වී තිබුණු බැවින් අපේ කුස ගිනි ද දැඩි විය. එහෙත් අහර ගනු පිණිස සුදුසු තැනක් සොයා අපි ඉදිරියට ගියෙමු.අප හමුදා ගිමන් හලකට යන විට සවස තුන ද පසු වී තිබිණ.පිසින ලද බතක් ද, මාළු පිණි ද අප බසයේ විය. අපි ඒවා රැගෙන නිවස්නයට ගොස් අපේ පිඟන් අතැති ව වහ වහා රොක් වීමු.බතෙහි අමුත්තක් විය.අපේ මුහුණු හැකිළිණ.‘බත පීනු වෙලා!’අපි අසරණ වීමු. අපේ නඩයේ පොඩි අය ද වූහ. මොන මොනවා හෝ සොයා ඔවුන්ගේ කුස් පිරවිය යුතු විය.අප අවට ඇති කඩ කිහිපයට කඩා වැදුණේ පාං කෑල්ලක් හෝ වෙන යමක් සොයමිනි. එහෙත් ඒවා ද හිස් ව තිබිණ.‘මොනව කරන්න ද අපි ආයෙත් බතක් උයා ගම්මු!’ඒ හැර කළ හැකි වෙනත් දෙයක් නොවුණෙන් අපි බසය තිබු තැනට ආවෙමු.ගහින් වැටුණ මිනිසාට ගොනා ඇන්නා සේ බසය ද අලුත්වැඩියා කටයුත්තකට පිටත්ව ගොස් තිබිණ. සහල් ඇතුළු ඉවුම් පිහුම් කළමනා වූයේ එහි ය.කර කියා ගත හැකි කිසිත් නොවූ අපි මුකුලිත වූ වතින් ඔහේ බලා සිටියෙමු.‘මොකද ප්‍රශ්නෙ?’අප ඉදිරියේ පෙනී සිටියේ හමුදා සෙබළුන් දෙදෙනෙකි.අපි දුක කීමු.‘නඩේ කී දෙනෙක් ඉන්නව ද?’‘හතළිහයි’‘බය වෙන්ඩ එපා! අපි බත් ගේන්නං’ ඔවුහු පිටත් ව ගියහ.අපේ සිත් තුළ නව බලාපොරොත්තුවක් දැල්විණ.වැඩි වෙලා නොගියේ ය. බත සැපයිණ.අපි සප්පායම් වීමු.හමුදා සොහොයුරනට පින් සිදු වන්නට අපේ කුස ගිනි නිවිණ.මේ ලිපිය ලියුවේ ඊට කළ ගුණ සලකනු පිණිස ය.  පුදුකුඩුඉරිප්පු 68 වන සේනාංක නිවස්නයේ එස්. එම්. රාජපක්ෂ, එච්. ශාන්ත කුමාර සොහොයුරනි ඔබ ඇතුළු සැමට යහපත පතමි.නො. 173, සූරිගම, කඩවත ලිපිනයේ පදිංචි සුමිත්‍රා කිත්තන්පහුව මහත්මිය විසින් යොමු කරන ලද ලිපියක් ඇසුරිනි.මගේ පය ලිස්සා වැටී වම් අත බිඳිණ.මාස ගණනක් ප්‍රතිකාර කළ යුතු විය.කාලය ගෙවී ගියේ පාළුවෙනි.නිවෙස අද්දර පඳුරකි. එතැන බටිති ජෝඩුවක් පැන පැන යති. ටිකකින් ඔහු කැවිලි ද හොටින් ගෙන පඳුරෙහි වූ කැදැල්ලට ආහ. මම දහමක් ඉගෙන ගතිමි.ම’පුතු වෛද්‍ය වෘත්තිකයකු වී ජනතා සේවාව පිණිස ඈතක ගියේ ය. ඔහු ගෙදරින් දුරක යෑම මට දුකක් විය.ඒ දුක යම් පමණ නිවා දැමුවෝ මේ බටිත්තෝ ය.බිඳුණු අත වේදනා දෙයි. වේදනාව දන්නේ මා පමණි. එය ඇතැමෙකුට විනෝදයකි. පුතු දුරස්ව යෑම මානසිකව වද දෙන්නකි.බිරියත්, මාත් හුදෙකලා පඹයන් සේ ය. එළිවෙයි. රෑ වෙයි.දිනක් උදයේ බටිති කූඩුව ළඟ ඇටිකුකුළෝ දෙදෙනෙක් සිටියහ. අවාසනාවක සේයාවක් මා හිතෙහි ඇඳී ගියේ ය.මම වැලි අහුරක් ගෙන විසි කළෙමි. ඔවුහු පළා ගියහ.මම හෙමි හෙමින් කූඩුවට ළං වීමි. පැටවුන් තිදෙනෙකි. පිහාටු ද නැත. ඇස් පවා ඇරී නැත.මට ම’පුතුගේ බිලිඳු විය සිහියට නැඟිණි.පසුදා උදයේ බටිති ජෝඩුව කෑගානු ඇසිණ.මම එළියට ආවෙමි.ඔවුහු ඉගිළෙමින් තැන තැන හඬති.මම කුඩුවට ළං වීමි.එය කැඩී බිඳී ගොසිනි.පැටවුන් නැත!මගේ පපුව හොස් ගා ගියේ ය.බටිත්තෝ හඬති.මම ද ඔවුන් හා සිතින් හැඬුවෙමි.  වේයන්ගොඩ, වඳුරව විනී ප්‍රේමරත්න මහතා විසින් යොමු කරන ලද ලිපියක් ඇසුරිනි.නෙළුම් විල, සිළුමිණ,ලේක්හවුස්, කොළඹකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>08</day>
    </date>
    <link>http://www.silumina.lk/2012/01/08/_art.asp?fn=as1201086</link>
    <topic>ජනේරුවට උඩු ගුවනෙ</topic>
    <author>ජැක්සන් ඇන්තනී</author>
    <content>ජනේරුවට උඩු ගුවනෙජනේරුව කියා කියන්නේ ජනවාරියටයි. ලෝක ව්‍යවහාරික වර්ෂගතව නව වසර ලබන්නේ ජනේරුවට ය. නැත්නම් ජනවාරි 01 වෙනිදාට ය.ආසියාතික අපට නම් අපේ හෙළ කැලැන්ඩරයට අනුව අලුත් අවුරුද්ද ලබන්නේ බක් මාසයේ හෙවත් අපේ‍්‍රල් මාසයේ දී ය. අන්තර්ජාතික වශයෙන් ව්‍යවහාරික වර්ෂ ක්‍රමයට අනුව ජනවාරි 01 වෙනිදාත්, ජාතික වශයෙන් හෙළ මාස ක්‍රමයට අනුව බක් මාසයේ 14 වෙනිදාත් අපට අවුරුදු අලුත් වෙයි. අවුරුද්ද අලුත් වෙන දින දෙකක් ඇති නිසා ඒ දෙ දින පටලවා නො ගැනීමට මගේ රට අපූරු උපක්‍රමයක් යොදාගෙන ඇත.කවර දා කවරකු විසින් නිර්දේශ කළේදැයි සොයා ගත නො හැකි වුවත් අපි මේ ශුභ දවස් දෙක හඳුන්වන්නට වචන දෙකක් භාවිත කර ඇත්තෙමු. ජනවාරි 01 වෙනිදා ලබන්නේ “ශුභ නව වසරකි”. එහෙත් බක් මාසයේ 14 වැනි දා උදා වන්නේ “ශුභ අලුත් අවුරුද්දකි”.‘වසර’ කියන වචනය සංස්කෘත භාෂාවේ ‘වර්ෂ’ යන වචනයෙන් බිඳී ආ තත්භව වචනයකි. එහෙත් ‘අවුරුද්ද’ යන වචනය තත්සම වචනයකි. නො එසේ නම් ලංකාවේ නිර්මාණය වූ හෙළ වචනයකි. අරීසෙන් අහුබුදු තුමන් අවුරුද්ද යන වචනයේ නිරුක්තිය දක්වන්නේ “අවු + රෝ + ඉද්ද = අවුරුද්ද” වශයෙන් ය. ‘රෝ’ යනු සූර්යාට වචනයකි. එහෙයින් ‘රෝ’ හෙවත් සූර්යාගේ රශ්මිය හෙවත් ‘අව්ව‘ මහ පොළොවට ‘ඉද්ද’ ගැසුවා සේ පතිත වෙන හෙවත් “ලංකාවට උඩින් ඉර මුදුන්වන” යන අර්ථය ‘අව්’ ‘රෝ’ ‘ඉද්ද’ තේරුම යැයි අහුබුදු තුමෝ දැක්වූහ.මම වසර 10 ක් පුරා “අලුත් අවුරුද්දට” සහ “නව වසරට” ගැලපෙන දෙ මාදිලියේ ම වැඩසටහන් ස්වර්ණවාහිනී නාළිකාව හරහා සමාජගත කෙරුවෙමි. එහෙයින් අලුත් අවුරුද්දටත් නව වසරටත් මට පෞද්ගලික න්‍යාය පත්‍රයක් නො තිබුණේ ය. ස්වර්ණවාහිනියේ පූර්ණ කාලීන වෘත්තිය බවින් ඉවත් වූ වසරේ සිට මම අලුත් අවුරුද්දට නිවසේ සිට නැකත් තුලා ඉෂ්ට සිද්ධ කරන්නට පටන් ගත්තෙමි.ජුලියස් සීසර් - ක්‍රි. ව. 46එහෙත් නව වසරට අපේ සංස්කෘතියේ සාම්ප්‍රදායික වත් පිළිවෙත් නැත. කුඩා කල පොඩි වී කුඹුරේ අපේ මහගෙදර වසද්දී නම් කතෝලික සංස්කෘතියේ ජනේරු පිළිවෙත් කීපයක් සකස් වී තිබුණි. දෙසැම්බර් 31 වැනි දින මධ්‍යම රාත්‍රී 12.00 ට යෙදී තිබුණු ජනේරු පූජාවට හපුගොඩ පල්ලියට ගිය අපි සීනු හඬ මැද නව වසර ලබා එකිනෙකාට සුබ පතා ගත්තෙමු. ළිප අලුත් කොට, අලුත් වළඳක, අලුත් කිරිබතක් පිස අම්මා නව වසරේ ගෘහකර්ම ආරම්භ කළාය.මම 2010 වසරේදී ජනේරුවට යුරෝපයේ සැරිසැරුවෙමි. ලන්ඩන් නුවර වාසය කරන ශ්‍රී ලාංකිකයින් පිරිසක් ආචාර්ය මාලිනී ෆොන්සේකා වෙත උපහාර පිදීම සඳහා උත්සවයක් සූදානම් කළෝය. එහි ඇය පිළිබඳ ප්‍රධාන දේශනය පැවැත්වීම සඳහා ඔවුන් ආරාධනා කරනු ලැබුවේ මා හට ය. මේ ආරාධනාවෙන් මගේ සංචාර පි‍්‍රය සිත ඇවිස්සිණි.උත්සවයේ දිනය යෙදී තිබුණේ දෙසැම්බර් 30 වැනිදාට ය. මම ඊට දින 10 කට පෙර ඉතාලිය බලා පිටත් විමි. ඉතාලියේ මිලානෝ නගරාසන්නයේ පිහිටි අපූරු කඳුකර ගම්මානයක් වූ ලෙක්කෝ හී මගේ සහෝදර පිරිවර වසති. ඔවුන් මා පිළිගැනීමට පුල පුලා බලා සිටියේ නත්තල් නිවාඩුව තම සහෝදරයා සමඟ ශීත ඉතාලියේ ගත කිරීම මිහිරි අත්දැකීමක් වන නිසා ය.එහෙත් මම මගේ ජනේරු සංචාරය ඊට වඩා පුළුල් සිතියමක තබා එතුවෙමි. දෙසැම්බර් 20 වැනි දින ඉතාලියේ මිලානෝ නුවරට ගොස් එහි නත්තල ගත කොට ජනේරුව සඳහා දෙසැම්බර් 28 වැනි දින ඉතාලියේ සිට එංගලන්තයේ ඉප්ස්විච් ප්‍රාන්තය වෙත පියාසර කෙරුවෙමි. 30 වැනි දින ලන්ඩනයට පැමිණ ජනේරුවට ගි‍්‍රනිච් රේඛාවේ කල් ගෙවා ජනවාරි 01 වැනි දින ම ලන්ඩන් හීත්‍රෝ ගුවන් තොටුපළේ සිට නැගෙනහිර දෙසට පියාසර කොට ජනවාරි 02 වන දා උතුරු ඉන්දියාවේ දිල්ලි ගුවන් තොටුපොළට පැමිණියෙමි. එදින ම දිල්ලියේ සිට අභ්‍යන්තරික ගුවන් ගමනකින් තව තවත් උතුරට ගමන් කොට හිමාල කඳු පන්තියේ ඇති “කුළු මනාලි” නම් සුන්දර හිමාචල් ප්‍රදේශයට පැමිණියෙමි.මිලානෝ නුවර සිටි සුදත්, සමන් සහ මොහාන් යන මගේ ජාත සහෝදරයින් නිවාඩු ලබා සිටි නිසා මම ඔවුන් සමඟ සුන්දර ඉතාලියේ සීත හිම සුව විඳීමට බොහෝ තැන් කරා ඇවිද්දෙමි. මීට වසර ගණනාවකට පෙර “රෝම පුරාණය” යැයි මා නම් කළ නත්තල් සංචාරය සඳහා මම ස්වර්ණවාහිනී නිෂ්පාදන කණ්ඩායමක් ද සහිතව ඉතාලි උඳුවපේ සංචාරය කොට තිබුණෙමි. එහෙත් මේ මගේ පළමු වැනි යුරෝපා ජනේරු සංචාරය යි. අප අලුත් අවුරුද්දට සූදානම් වන පරිදි ම යුරෝපීයයෝ නව වසරට හෙවත් ජනේරුවට සූදානම් වෙති.යුරෝපා ජනේරුවේ ඇති බොහෝ සම්ප්‍රදායයන් අතර මා විශ්මයට පත් කළ චාරිත්‍රය නම් දෙසැම්බර් 31 රෑ දොළහට නුවරුන් තම නිවෙස්වල තිබු ‘පරණ බඩු’ පාරට වීසි කිරීමේ විනෝද ක්‍රීඩාව ය. ඒ වෙලාවට කිසිවෙක්වත් පාරට නො බසිති. තට්ටු නිවාසවල නිවැසියෝ රාත්‍රියේ පරණ ඇඳ, පුටු, මේසා පමණක් නොව අල්මාරි, ටෙලිවිෂන්, සී. ඩී. යන්ත්‍ර පවා උඩ සිට පහළ මිදුල්වලට අත හරිති. තනි ගෙවල්වල වසන අය තම නිවස අද්දර පාරේ මේ භාවිත කළ බඩු මුට්ටු ගොඩ ගසා තබති. ජනවාරි 01 වැනි දා පාන්දර එන නගර සභා කුණු රථ මේ අප ද්‍රව්‍ය ඉවත් කරයි.රෝමානු කැලැන්ඩරය - ක්‍රි. ව. 1636ප්‍රභූ නිවාසවලින් ඉවත දමන භාවිත භාණ්ඩ අතර බොහෝ වටිනා බඩු මුට්ටු ද නැතිවා නොවේ. ඒ රටවල දිළිඳු ජනතාව 31 රාත්‍රී 12 න් පසු වීදි සංචාරය කොට උවමනා ගෘහෝපකරණ බොහොමයක් මාවත් දෙපස තිබී අහුලා ගනිති. මේ සම්ප්‍රදාය බොහෝ කල් පැරණි ය. එහෙත් ජනේරුවට ප්‍රයෝජනවත් බඩු මුට්ටු පාරෙන් අහුලා ගත් වාර්තා මෙන් ම වීසි කළ බඩු මුට්ටුවලට යට වී හෝ ඒවා ඇගේ වැදී හෝ තුවාල වූ පදිකයින්ගේ වාර්තා ද ඉතාලියේ නැතුවා නොවේ.මම 2011 ජනවාරි 01 වැනි දා ලන්ඩන් නුවර හීත්‍රෝ ගුවන් තොටුපළේ හිටගෙන සිටියෙමි. දෙසැම්බර් 31 වැනි දින ලන්ඩනයේ ”BigBen” ඔරලෝසුවේ රාත්‍රී 12 සටහන් වෙද්දි ගි‍්‍රනිච් රේඛාවේ සිටි යුරෝපීයයෝ පී‍්‍රති ඝෝෂා පැවැත්වූහ. මම ලන්ඩනයේ සිට කැලැන්ඩරයේ අලුත් පිටුව පෙරළුවෙමි.“Calendar” යන ඉංගී‍්‍රසි වචනය හැදෙන්නේ ”Calend” යන රෝම වචනයෙන් ය. රෝමයේ කොන්ස්තන්තීනු අධිරාජ්‍යයාගේ යුගයේ Calend කියා කීවේ මාසයේ 01 වෙනි දවසට ය. එහෙත් ඉංගී‍්‍රසි කැලැන්ඩරයේ හෙවත් වර්තමාන ව්‍යවහාර වර්ෂ ක්‍රමයේ නිර්මාතෘවරයා වූවේ කොන්ස්තන්තීනුට වසර 300 කට පෙර රෝමය පාලනය කළ ජූලියස් සීසර් ය. මෙසපොතේමියානු, මිසර ආදි සංස්කෘතින්වල සිට ම සිදු කළ සෞර ග්‍රහ මණ්ඩලයේ මිනුම් ක්‍රම භාවිත කොට සීසර්ගේ රාජ සභාවේ සිටි සොසිජිනීස් නම් තාරකා විද්‍යාඥයා විසින් “සීසෙරියානු කැලැන්ඩරය” සකස් කරන ලදි.ජූලි මාසයට තම නම යෙදූ ජුලියස් සීසර් ඔහුගේ ඥාති පුත්‍රයා වූ ඔගස්ටස් සීසර්ගේ නමින් අගෝස්තු මාසය නම් කරනු ලැබීය. චන්ද්‍ර මාස, සූරිය මාස ගණනය කළ ඔවුහු හිරුගේ භ්‍රමණය හා පරිභ්‍රමණය මත ක්‍රමයෙන් ලෝක කැලැන්ඩරය සකස් කර ගත්තෝ ය.මම 2010 දෙසැම්බරයේ දී ලන්ඩන් නුවරට පැමිණියේ රෝම පුරවරය සහිත වර්තමාන ඉතාලියේ සිට ය. මා රෝමයේ සිට එංගලන්තයට එන්නට බොහෝ කාලයකට පෙර 1582 රෝමයේ වතිකානු නුවර සිට ලෝකය පාලනය කළ 13 වැනි ග්‍රෙගරි පාප් තුමා ද තම ආගමික නියෝජිතයකු එංගලන්තයට එවනු ලැබී ය. ඒ වන විට එංගලන්තය ඇතුළු උතුරු යුරෝපයේ ඇදහූයේ ගෝත්‍රික ආගම් ය. 13 වැනි ග්‍රෙගරි පාප් තුමාගේ ධර්ම දූත නියෝජිතයා වූවේ ඔගස්ටීන් පියතුමා ය. එතුමන් මරණින් මතු ශාන්ත ඔගස්ටීනු බවට පත් විය.කතෝලික ධර්ම දූත සේවයත් සමඟ රෝම කැලැන්ඩරය එංගලන්තයට ගෙන එනු ලැබීය. ඒ වන විට උතුරු යුරෝපයේ ප්‍රචලිතව තිබු ගෝත්‍රික ආගම්වල මතකයන් ද රෝම කැලැන්ඩරයට එක් විය. කතෝලික දහම උතුරු යුරෝපයට පිවිසෙන්නට පෙර එහි ඇදහූ දේව ධූරාවලියේ ඉහළම දෙවියා යනු වොල්හල්ලා දෙවියන් ය. “වොල්හල්ලා” භාවිතාවේදී “වෝඩන්” බවට පත් විය. එහෙයින් රෝම කැලැන්ඩරයේ බදාදා සඳහා නම සැදුනේ Wordan+ day, Wednesday වශයෙනි. ඔවුන් ඇදහූ “තෝර්” නම් අග්නි දෙවියාගේ නමින් Thor + day = Thursday ලෙස සකස් විය.ජනේරුවට උඩු ගුවනේමම සිකුරාදාවක් ව තිබූ 2011 ජනවාරි පළමුවැනි දින සවස් භාගයේ හීත්‍රෝ ගුවන් තොටුපළින් අහසට නැග නැගෙනහිර දෙසට යාත්‍රා කළෙමි. මම ලංකාවේ සිට මිලානෝ ගුවන් තොටුපළ වෙත පියාසාර කළ විට මගේ ජීවිතයෙන් පැය 05 ක් පමණ මට අහෝසි වී ගියේය. යළිත් හීත්‍රෝ සිට දිල්ලිය දක්වා ගමන් කිරීමේ දී ඒ අඩු පැය ගණන යළි ලබා ගැනීමට මට හැකි විය.මම අලුත් වසරකට දිල්ලි නුවරට ගොඩ බසින විට යුරෝපයේ තිබූ ජනේරු උණුසුම එහි නැත. ආසියාතිකයින් වර්ෂ කියන්න පටන් ගත්තේ ජුලියස් සීසර්ට පෙර සිට ය. භාරතීයයන් ශක වර්ෂ සේ ගණන් කරමින් සිටි වර්ෂ චක්‍රය බුද්ධ වර්ෂ බවට පරිවර්තනය කොට වඩා නිවැරැදි වූවේ ලංකාවේ මහාවංශයට පින්සිදු වෙන්නට යි. ක්‍රිස්තු වර්ෂ 1800 ගණන්වල මුල් කාර්තුවේ වයඹදිග ඉන්දියාවෙන් සොයාගෙන තිබු සිංහ කුලුනුවල කරෝෂ්ඨි අක්ෂරවලින් ලියා තිබු “දෙවනපිය”, “දේවානම්පි‍්‍රය” ආදි වචනවලින් කියැවෙන්නේ අශෝක අධිරාජ්‍යයා පිළිබඳව බව ලෝකය හඳුනාගත්තේ අපේ මහාවංශය කියවා බලා ය. මහාවංශයේ තිබූ බුද්ධ වර්ෂ ගණනය කොට ඉන්දීය ඉතිහාසයේ වර්ෂ ක්‍රමය හඳුනා ගැනීමට ලෝක ඉතිහාසඥයින්ට හැකියාව ලැබුණි.එහෙත් ලන්ඩනයත්, රෝම පුරයත් ඉන්දියාවත් ජුලියස් සීසර්ගේ රාජ සභාවේ සිටි තාරකා විද්‍යාඥ සොසිජීනිස් ගැන දන්න තරම් ලංකාවේ ධාතුසේන රාජ්‍ය කාලයේ මහාවංශයට බුද්ධ වර්ෂ ගණනය කළ මහානාම මහා ස්ථවිරයාණන් වහන්සේ නො දැන සිටී. මම ඉතාම ගෞරවයෙන් ජුලියස් සීසර්ගේ කැලැන්ඩරයේ ක්‍රිස්තු වර්ෂයේ සිට මහානාම හාමුදුරුවන්ගේ කැලැන්ඩරයේ බුද්ධ වර්ෂයට පා තැබුවෙමි. ඒ වන විට දිල්ලි, ගුවන් තොටුපළේ හෝරා යන්ත්‍රයේ ගි‍්‍රනිච් වේලාවෙන් අලුයම 3 පසු වී විනාඩි 55 සටහන් වී තිබුණේ ය.ලබන සතියේඇල්ප්ස් කඳු පාමුල සිට ලියමි.ජැක්සන් ඇන්තනීwww.jacksonanthony.comකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>08</day>
    </date>
    <link>http://www.silumina.lk/2012/01/08/_art.asp?fn=as1201087</link>
    <topic>බැරි බැරියාව සහ මදි මදියාව</topic>
    <author>කේ.සී.ජේ. රත්නායක</author>
    <content>බැරි බැරියාව සහ මදි මදියාවබොහෝ දෙනා බලා හිටිය 2012 වසර උදා වුණා. මේ වසර කාරණා දෙකක් නිසා සුවිශේෂයි. වසර තිහකට පසුව සිදු වුණ ශනි මාරුව එක සිද්ධියක්. දෙවැන්න 2012.12.21 ලෝක විනාශය සිද්ධ වෙනවාය කියලා කල්පිතයක් ගොඩනැඟිලා තිබුණා. අප ශනි මාරුව ගැන මීට කලින් කතා කළා. ඒකේ හරය වුණේ එළඹ සිටි සිහියෙන්, ධාර්මිකව ජීවත් වෙනවා නම් ශනි මාරුව වාසනාවක් බවට පත් කර ගන්න පුළුවන් බවයි. අද අපි කතා කරමු. “ලෝක විනාශ කල්පිතය” ගැන. මෙතනත් පදනම් වෙන්නේ ඡ්‍යොතිෂයයි. කවදා හෝ ලෝකය හා සත්ත්ව සංහතිය විනාශයට පත් වන බව බුදු දහමේත්, නව්‍ය විද්‍යාවේත් එක ලෙස සඳහන් වෙනවා. නමුත් මා මුලින් ම අවධාරණය කරන්නේ සර්ව අශුභවාදී දෘෂ්ටියකින් 2012 වසර බාර ගන්න එපා කියලයි.”... අද කළ යුතු දේ අද ම කළොත්.. මේ 2012 වසර ම වාසනාවන්ත කර ගන්න පුළුවන්...”අදත් ඡ්‍යොතිෂය හා ජීවිතය පිළිබඳව අදහස් පළ කරනුයේ ප්‍රවීණ ඡ්‍යොතිෂවේදී මීපේ ගණිතගේ චන්ද්‍ර භාරතී මහතාය.”... අපි මුලින්ම කතා කරමු රාහු කාලය ගැන. මේක ඡ්‍යොතිෂයේ පිළිගත් සිද්ධාන්තයක්. සතියේ දින හතට ම පූර්ව භාගයේ හා අපරභාගයේ රාහු කාලය යෙදෙනවා. මේ කාලය හෝරා දෙකක කාලය සුබ කටයුතු සඳහා අයෝග්‍ය බව සඳහන්. එහි සත්‍යයක් තියෙනවා. නමුත් අපගේ සාමාන්‍ය දින චර්යාවට මේ රාහු කාලය යොදා ගත යුත්තේ කාලය, සමාජය හා අවශ්‍යතාව යන කාරණා සැලකිල්ලට ගැනීමෙනුයි.උදාහරණයකට සඳුදා දිනය ගනිමු. පෙරවරු 7.00 – 9.00 අතර රාහු කාලය යෙදුණොත් රැකියාවට, පන්සලට, ව්‍යාපාර කටයුතු යන සියල්ල සඳහා පිටත්ව යෑම නවතා රාහු කාලය හමාර වන තුරු බලා සිටිනවාද? නැහැ. අද කාලයේ හැටියට ඒ විදිහට රාහු කාලය පිළිපදින්න අසීරුයි. මෙන්න මෙතනදී සෑම පුද්ගලයකු සතුවම නිසර්ගයෙන් පිහිටා තියෙන මහා විශ්ව බලයක් අවදි කර ගත යුතුයි.ඒ තමා එළඹ සිටි සිහිය සහ චිත්ත ශක්තිය. රාහු කාලය බව දැන ගෙන සිත නිරවුල්ව තබා ගන්න. ඉතා කල්පනාවෙන් කායික, මානසික හා වාමාංසික ක්‍රියා පවත්වා ගත යුතුයි. එසේ වූ විට අප අතින් සිදුවන වැරදි, හානිකර ක්‍රියා අවම වෙනවා. ඉතාම නරක මොහොතක වුණත් හානිය වළක්වා ගන්න පුළුවන්, කල්පනාව, පරෙස්සම සහ නුවුමනා දේ නො කිරීම කියන යහපත් ගති ලක්‍ෂණ නිසා රාහු කාලයේ දෝෂ මඟ හරවා ගන්න පුළුවන්. ඒ නිසා මා අවධාරණය කරන්නේ දැන් කළ යුතු දේ දැන් ම කළ යුතුයි. එය කල් දැමීමට රාහු භීතිය හිසට ගත්තොත් නිකංම රාහු දෝෂය ජය ගන්නවා. අපි පරදිනවා.””... දෛනික දින චර්යාවට රාහු කාලය ඒ ආකාරයෙන් ජය ගන්න පුළුවන්. නමුත් අලුත් නිවසක් ඉදිකිරීම, ව්‍යාපාර ආරම්භ කිරීම වගේ අවස්ථාවන් නම් රාහු කාලය පවතින අතරතුර පටන් ගැනීම යෝග්‍ය නෑ. ඒ සඳහා ජන්ම පත්‍රය පරීක්ෂා කොට සුදුසු නැකතක් දිසාවක් සොයා ගත යුතුයි.””... ඊළඟ කාරණය තමා බැරි බැරියාව සහ මදි මදියාව. කළ යුතු දෙයක් තියෙද්දී කෙනෙක් හිතනවා මට නම් මේක කරන්න බෑ කියලා. ඉතිං බැහැ ම තමයි. හැබැයි කොයි තරම් දුෂ්කර දෙයක් වුණත් කරන්න උත්සාහ ගත්තොත්, ඒ සඳහා වීරිය කළොත් නැති බලයක්, නැති ශක්තියක් සහ අලුත් උපාය මාර්ග පහළ වෙනවා. උත්සාහයෙන් වෙර වීරියෙන් යුතු පුද්ගලයාට විශ්ව ශක්තියත් පිහිටට එනවා. අවසානයේ ඔහුට ම පුදුම හිතෙනවා. මම මේක කළේ කොහොමද කියලා. මෙතන තියෙන රහස තමා පුද්ගලයා සතුව තියෙන අදෘෂ්‍යමාන චිත්ත ශක්තිය සහ බලය.ඒ හැකියාව තියෙන්නේ මනුෂ්‍යයාට විතරයි. බෝධි සත්ත්වයන් පවා බුද්ධත්වය සාක්ෂාත් කර ගත්තේ මනුෂ්‍ය ආත්මභාවයකිනි. මේ මහා බලය අමතක කරන්න එපා. අන්න ඒ සත්‍යය හරියට අවදි කර ගත්තොත් 2012 වසර ජයෙන් ජය ලබන වාසනාවන්ත කාලයක් බවට පත් කරගන්න පුළුවන්. බැරි බැරියාව ජය ගන්නේ එහෙමයි.””... දැන් බලමු. “මදි මදියාව“ ජය ගන්නේ කොහොමද කියලා. ලැබෙන දේ මදි. කියලා බොහෝ දෙනෙක් හිතනවා. නො දන්න ග්‍රහ තාරකාවන්ට දොස් කියනවා. ජන්ම පත්‍රය අතේ තියා ගෙන හූල්ලනවා. එහෙම නං කොහොමත් අමතර දෙයක් උපයා ගන්න බෑ. ලැබෙන මුදල නිසි විදියට වියදම් කිරීමේ කලාව දන්නේ නැතිනම් සප්ත මහා සාගරය තරම් වස්තුව ලැබුණත් කවදාවත් ඇති වෙන්නේ නෑ.ජන්ම පත්‍රය පරීක්ෂා කරන්න. එය වැදගත්. තමා ඉදිරියේ තියන අභියෝග, ගැටලු, මොනවාද කියා දැන ගන්න. විශ්ව ශක්තිය මැද තමා පිහිටන තැන තේරුම් ගන්න ජන්ම පත්‍රය පරීක්ෂා කර ගැනීම හොඳයි. ඉන් පසුව ඒ අනාගත අභියෝග ජය ගන්න හැටි සැලසුම් කර ගන්න.ග්‍රහ තාරකාවන් ගෙන් පතිත වන්නේ අයෝග්‍ය බලයක් නම් ඒවා අවම කර ගැනීමේ ක්‍රම බොහෝමයි. ග්‍රහ පූජා, යන්ත්‍ර - මන්ත්‍ර, යනාදිය නිදසුන්. ඒ ශක්තියන් ඇති කර ගෙන තමන් ගේ පුද්ගල ශක්තියත් අවදි කර ගත්තම අපට නොහිතු බලයක් ලැබෙනවා. එහෙම නැතිව ග්‍රහ තාරකාවන්ට සේරම කරන්න ඉඩ දීලා බලා හිටියොත් කිසිම දෙයක් ලැබෙන්නේ නෑ. තියෙන දෙයත් නැති වෙලා යයි. මෝස්තරේට ජීවත් වෙන්න ගත්තොත් මෝස්තරය විසින් ගෝස්තරයත් නැති කරනවා. ලැබෙන හැටියට වැඩ කරන්න ඉගෙන ගත්තොත් මදි මදියාව කියන රෝගය හිතට එන්නේ නෑ.””... අපි අද අවසානයට කතා කරමු ලෝක විනාශය ගැන. මායාවරුන්ගේ දින දර්ශනයක් උදාහරණයට අරගෙනයි ලෝක විනාශ කල්පිතය පැතිරෙන්නේ. නමුත් මායාවරුන් කී දේ නිවැරදිව තේරුම් අරගෙන නෑ. “ලෝක විනාශයත්” අද ජාවාරමක් කරගෙන. ඒකත් විකුණනවා.තමාට තමාව ජය ගන්න පුළුවන් නම් ලෝක විනාශ කතා ගැන හිත හිතා මේ වටිනා කාලය හා අවස්ථාව නැති නාස්ති කර ගන්නේ නෑ. සියල්ල මිලට ගත හැකියි. නමුත් ජීවිතය හා කාලය කවදාවත් මිලට ගන්න බෑ.ඡ්‍යොතිෂය කියන්නෙත් ජීවිතය හා කාලය ගැන විවරණය කරන උතුම් ශාස්ත්‍රයක්. ජීවිතය හා කාලය තේරුම් ගන්න. ජීවිතය හා කාලය ජය ගන්න ඡ්‍යොතිෂය තරම් වටිනා ශාස්ත්‍රයක් තවත් මේ ලෝකයේ නැහැ. ඡ්‍යොතිෂය ඒ වටිනා අර්ථයෙන් ප්‍රයෝජනයට ගත යුතුයි.””ඡ්‍යොතිෂය වටිනා අර්ථයෙන් ප්‍රයෝජනයට ගන්නවාය කියන්නේ; නිසි වේලාව, කලාව හඳුනා ගෙන ජන්ම පත්‍රය පරීක්ෂාව හා ඡ්‍යොතිෂ උපදෙස් පිළිපැදීම මිස සෑම වේලාවකම කේන්දරය හිසේ තබාගෙන ඉඳීම නෙවෙයි.කේ.සී.ජේ. රත්නායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>08</day>
    </date>
    <link>http://www.silumina.lk/2012/01/08/_art.asp?fn=av1201082</link>
    <topic>ජීවිතය දුෂ්කරයි ඒත් සුන්දරයි</topic>
    <author>ඉනෝකා පෙරේරා බණ්ඩාර</author>
    <content>ජීවිතය දුෂ්කරයි ඒත් සුන්දරයිඅර්නස්ට් වඩුගේජ්‍යෙෂ්ඨ පුවත්පත් කලාවේදී අර්නස්ට් වඩුගේ සිය මාධ්‍ය ජීවිතයේ අභිමානවත් 50 වැනි වසර අබියසට පැමිණ හිඳී.මාධ්‍යවේදියකු, සිනමා ලේඛකයකු, ග්‍රන්ථ කතුවරයකු ලෙස විහිදී ඔහුගේ වපසරිය, ඉන් ඔබ්බටත් කලාවේ විවිධ ඉසව් කරා පැතිර තිබේ. ලබන ජනවාරි 13 වැනි දිනට යෙදෙන උපන් දිනය දා ඔහු සිය අලුත්ම නවකතාවේ ‘යුග දිවිය’ එළිදක්වනු ඇත.මේ කතා බහ ගොනු වන්නේ ඉහත සියලු කාරණා නිමිති කොට ගෙන ය.අඩසිය වසකට කිට්ටු ඔබේ මාධ්‍ය ජීවිතය තවමත් ඉතාම කාර්ය බහුලයි...ඇත්තටම. නමුත් ඒ ගැන තියෙන්නෙ පුදුමාකාර සතුටක්. මොකද බොහොම දුෂ්කරතා වගේ ම සුන්දර අත්දැකීම් එක්ක ආ ගමනක් නිසා. ජනප්‍රිය සංස්කෘතිය සමඟ ආ මේ ගමනෙ ශ්‍රී ලංකාවේ වැඩියෙන් ම අලෙවි වූ පුවත්පත් ගණනාවක් කරන්න මට හැකි වුණා. සුවඳ සහ බිරිඳ පුවත්පත් සඳහා එකල තිබුණෙ පුදුමාකාර ඉල්ලුමක්. විදේශවලින් පවා. මේ පත්තර පාඨකයාගේම කරවන්න අපි හුඟක් කැපවුණා. ඒකයි ඒ පහුවුණු දුෂ්කර කාල පරිච්ඡේද බොහොම රහට දැනෙන්නෙ.අනික ඕනෑම සුන්දරත්වයක් ළඟා වෙන්නෙ දුෂ්කරතා සහ කටුක බව මැදින්. මනුෂ්‍ය චරිතවලටත් ඒ න්‍යාය පොදුයි. ඩොක්ටර් ෂිවාගෝ වගේ ලොව අග්‍රගණ්‍ය චිත්‍රපට හැදූ ඩේවිඩ් ලීන් මුල් කාලෙ චිත්‍රපට ‘ටී - බෝයි’. සිනමා සක්විති ගාමිණී ෆොන්සේකා ‘රේඛාවේ’ කාර්මික ශිල්පියෙක්. මාධ්‍යවේදියකු ලෙස පටන්ගත් මගේ වෘත්තිය ජීවිතයත් ඒ වගේ. එකවර එකම ජනප්‍රියත්වයක් හිමි කරගත් රස, සුවඳ, බිරිඳ, සුමියුරු, ජීවිතය, සම්පත, ඈ, කලාරස ආදී පුවත්පත් දහයක නිර්මාතෘ සහ කර්තෘවරයා වීමේ භාග්‍යය මට ලැබුණා.කලාවට මාධ්‍යයට මේ තරම් ඇල්මක් ඔබ තුළ ඇති වුණේ...ඒක හරි දෛවෝපගත සිදුවීමක්. මගේ ගෑවිච්ච කෙනෙක්වත් කලාවට සම්බන්ධයක් නැහැ. ගිංතොට මගේ ගම. ගාල්ලෙ මහින්දෙ උගෙන ගන්නා කාලෙ අපේ ලෝකෙ රජුත් රැජිනියො වගේ හිටියෙ හින්දි සිනමාවෙ ලතා මංගේෂ්කාර්, මුකේෂ්, දිලිප් කුමාර්, රාජ් කපූර්, දේව් ආනන්ද් ලා. මේ අයගෙ රංගනය, ගායනයට තරුණ අපි වශීකෘත වුණා.ගෙදරින් රුපියල් 10 ක් ඉල්ලාගෙන උදේ කොළඹ ආවම 10.30, 2.30 ත් බලලා දවල්ටත් කාලා කෝච්චියෙන් ගෙදර යනවා. චිත්‍රපටවලට තිබුණු මේ ඇල්ම නිසාම ජයවිලාල් විලේගොඩ දිනමිණේ කළ ‘රඟමඬල’ සහ කරුණාසේන ජයලත් කළ කලා පිටු නිතර කියෙව්වා. රස වින්දා. ඒ කාලෙ ලංකාවේ ‘ෆිල්ම් ෆෙයාර්’ සඟරාව ‘කලා’ සඟරාව. ඒකට ලියන්න පටන් ගැනීමෙන් තමයි ජීවිතේ වෙනස් වෙන්න ගත්තෙ.එපමණ ද...නැහැ. කලක් මං ගාල්ලෙ ජනප්‍රිය වේදිකා නාට්‍ය නළුවෙක්. ගුවන් විදුලියෙ අසන්නන්ගෙ ගීත ඉල්ලීම් වලින් මං කොයිතරම් ජනප්‍රිය වුණා ද කිව්වොත් කතරගම යන බස් අපේ ගේ ගාව නවත්වනවා ‘ගිංතොට අර්නස්ට් කුමාර වඩුගේ’ බලලා යන්න. ඒ නමින් තමයි මං ගුවන් විදුලි ශ්‍රාවකයන් අතර ජනප්‍රිය වෙලා හිටියෙ.අපේ පාසලේ සිංහල ගුරුතුමා අරිසෙන් අහුබුදු සූරීන්. ඉංග්‍රීසි ගුරුතුමා එඩ්වින් ආරියදාස සූරීන්. ලේක්හවුසියෙදි ‘සරසවිය’ පුවත්පතේ වැඩ කළ අවුරුදු 15 දී මට පුළුවන් වුණා මේ දෙන්නා එක්කම වැඩ කරන්න. ඒක හරිම දෛවෝපගත සිදුවීමක්. මොකද ගුරුවරයා සහ සිසුවා එකම කාර්ය මණ්ඩලයක වැඩ කරන්න ලැබීම නිසා. සරසවිය පත්තරේ ලක්ෂයක් විකුණුනු කාලයක් තිබුණා. ඒ කාලෙ වැඩිම විශේෂාංග ප්‍රමාණයක් සම්පාදනය කළේ මං.ඒත් ඔබට කර්තෘවරයකු වීමේ සිහිනය තිබුණෙ නැහැ...‘සරසවියෙදි මට ඕනෙ වුණේ ලියන්න විතරයි. වගකීමක් අරන් ඒ නිදහස නැති කරගන්න මං කැමැති වුණේ නැහැ. නමුත් ලේක්හවුසියෙන් පිටවුණාට පස්සෙ ඉබේම කතුවරයකු දක්වා මං ගමන ගියා. මට මතකයි, දවසක් ජෝති අයියයි, කරුණාරත්න අබේසේකරයනුයි ගාලු සංගීත ප්‍රසංගයකට ආවා. පැය ගාණක් ඉඳල ඉඳලා මේ දෙන්නා එක්ක වචනයක් කතා කරන්න අවස්ථාව උදා කරගත්තා.ජෝති අයියා ඇහුවා ‘මගෙන් මල්ලී මොනව කරන්න බලාපොරොත්තුව‘ කියලා. ‘මං ආසයි පත්තර කාරයෙක් වෙන්න...’ කිව්වම ‘නැහැ මල්ලි පත්තර කාරයෙකුගෙන් නොනැවතී එඩිටර් කෙනෙක් වෙන්න ඕනෙ....’ කියල ජෝති අයියා කිව්වා. මං ජෝති අයියගෙ වචනෙ හැබෑ කළා විතරක් නොවෙයි පහු කාලෙක ජෝති අයියගෙ ජීවිත කතාව ‘අමරණීය ජෝති’ ලියන්නත් මට හැකි වුණා.අද ඔබ හොඳ ව්‍යාපාරිකයෙක්...හැම මාධ්‍යකරුවෙක්ම කලා කරුවෙක්ම තමන්ගේ ඉදිරිය වෙනුවෙන් යමක් කළ යුතුයි. වයසට ගිහින් ලෙඩ වුණාම ජනාධිපති බෙහෙත් ටික අරන් දෙන්නයි, මැරුණහම ‘ටවර්’ එකෙන් වළලන්නයි කියන තරමට මේ කවුරුවත් අසරණ විය යුතු නැහැ. ඔවුන් හොඳට හම්බ කරන කාලෙ කාලා බීලා විනෝද වෙනවා වගේ ම තමන්ගේ ඉදිරිය වෙනුවෙනුත් යමක් ඉතිරි කරගත යුතුයි. මමත් ඒ කාලෙ රස්සාවට ගියේ හිටගෙන තෙරපීගෙන බස් එකේ. අද මට යාන වාහන ඕනෙ තරම්. අයුතු ලෙස හම්බ කළ මුදල් නෙවෙයි මේවා. බුද්ධියෙන් සහ පත්තර කලාවෙන් ඉපැයූ දේ. ප්‍රීතිරාජ් ප්‍රකාශන එක්ක මං අලුත් පත්තර පටන් ගත්තා. ඒවා ස්ථාවර කළා. අද මගේ එකම දූ මදාරා නමින් ‘මදාරා ප්‍රකාශන’ ලෙස පත්තර සඟරා ගණනාවක් එළි දකිනවා.බොළඳ ආදරය ‘මාකට්’ කරනවා කියන චෝදනාව ඔබට එල්ල වුණොත්...ජනප්‍රිය සංස්කෘතිය පත්තර ලෝකෙ පවතින දෙයක්. මල් පත්තර කියන්නෙ මල් වයසෙ තාරුණ්‍ය සුන්දර කරන මාධ්‍යයක්. සරල බව, සමීප බව, නරකයි කියන්නෙ කවුද. අනික ආදරය ඉදිරියෙ බොළඳ නොවන්නෙ කවුද. දෛනික ජීවිතයෙ ප්‍රශ්න දහසක් එක්ක ඉන්න මිනිසුන්ට සරල වින්දනය අවශ්‍යයයි. අනික දුකත් එක්තරා විදියක මිහිරක්. නව රස අතරින් එකක්. තාරුණ්‍ය මේ සියල්ල අත් විඳින්න කැමැතියි. මිනිසුන්ගෙ හදවත්වලට ලියපු එකයි මගේ පත්තර සාර්ථකවූ රහස.සිනමා තරු සහ සිනමා මාධ්‍යවේදීන් බිහිකිරීමෙහිලා ඔබ බොහෝ දෙනකුට අත දුන් කෙනෙක්...දිල්හානි අශෝකමාලාට ‘පුංචි ශ්‍රී දේවි’ නම පටබැඳලා ඈ ජනප්‍රිය කළා වගේ ම රන්ජන්ව ‘රන් සමනලයා’ කළෙත් මං. ඒ වගේ ම නවක සිනමා මාධ්‍යවේදීන් ගණනාවකට අත දුන් සතුට තවම තියෙනවා.ඔබේ සිනමා කලා ජීවිතය ඇරැඹෙන්නෙ...‘මරුවා සමඟ වාසේ’ චිත්‍රපටය සම්බන්ධීකරණයෙන්. ඊළඟට ‘අනූෂා’ හි කතාව, දෙබස්, තිරරචනය, ‘බට්ටි’ ජෝඩු වළලු, තුත්තිරි මල්, චන්දිරා, නෙළුම් විලේ සමන් මලක්, චිත්‍රපටවල දෙබස් හා තිර රචනය, පොඩි නංගී හි නිෂ්පාදන අධිකාරි ඇතුළු විවිධ අංශවලින් සිනමාව හා බැඳුණු මගේ ගනුදෙනුව තිබුණා.ඔබේ ග්‍රන්ථකතුවර දිවිය ඇරැඹෙන්නෙ 1970 වසරින්.ඔව්. ඒ නිළියකට පෙම් කළ මාධ්‍යවේදියකු පිළිබඳ ලියැවුණු ‘ආදරේ මිහිරක් නොවේ’ නවකතාවෙන්. ඊට පස්සෙ පිනි කඳුළු, අමිල මල් I,II, ඇය පූජනීයයි I,II, මුහුද තාමත් අහිංසකයි, මගේ මැණික I, II, (සංකලනී), ගම ගාල්ලෙ, සදාදරණීය සිංහල සිනමාව, අමරණීය ජෝති, මගේ දිවිය මගේ සම්පතයි කියන ග්‍රන්ථ ගණනාවට පස්සෙ තමයි මේ ‘යුග දිවිය’ නවකතාව එළි දකින්නෙ.ජීවිතේ දිහා ආපහු හැරිල බැලුවොත්...උත්සාහයෙන් කැපවීමෙන් මං හැමදේම ලබා ගත්තා. ඒ මුළු කාලය පුරා ම නෙළුම් ඉතා යහපත් බිරියක්ව මා ළඟ රැඳී හිටියා. මං ගොඩ නැඟූ හැමදේම මදාරා, එයාගෙ සැමියා සුජීව ප්‍රසන්න ආරච්චි එක්ක වැඩි දියුණු කළා. ඒ දෙන්නා දූ දරුවො එක්ක මේ සමාජෙ යහපත්ව ජීවත්වෙනවා. ආර්ථික අතින් අපි ශක්තිමත්. රට පුරා විහිදුණු අපේ පුවත්පත් සඳහා ඉතා හොඳ ඉල්ලුමක් තියෙනවා. අද වෙනකල් මේ සමාජේ මට හතුරෙක් නැහැ. අප වටා ලොකු පාඨක පිරිසක් ඉන්නවා. රැකියාව වුණත් මේ තමයි මගේ තෘප්තිය. සතුට. මේ හැමදේම එක්ක මං සතුටින්. මිනිහකුගෙ ජීවිතේ ඊට වැඩිය මොනවද...ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>08</day>
    </date>
    <link>http://www.silumina.lk/2012/01/08/_art.asp?fn=av1201083</link>
    <topic>සිනා කතා</topic>
    <author>එඩ්වඩ් චන්ද්‍රසිරි</author>
    <content>සිනා කතාඑය ධන කුවේරයකු වූ පාලිත ගේ පුතා එංගලන්තයේ වසර 05 ක් ඉගෙනුම ලබා පෙරළා සියරට පැමිණෙන දිනයයි. පාලිත තම නිවෙසේ පුතු වෙනුවෙන් වෙන්කළ උඩුමහලේ මේසයක් මත මුදල් නෝට්ටු මිටියක්, මත්පැන් බෝතලයක්, බයිබලයක් සහ පිස්තෝලයක් තැබුවේ තම මිතුරු ජිනදාස මහාචාර්යවරයාගේ උපදෙස් අනුවය.’පාලිත නෝට්ටු මිටිය අතට ගත්තොත් පුතා හොඳ ව්‍යාපාරිකයෙක් වේවි. මත්පැන් බෝතලය ගත්තොත් බේබද්දෙක් වේවි. පිස්තෝලය ගත්තොත් දාමරිකයෙක් වේවි. බයිබලය අතට ගත්තොත් දැහැමි සත්පුරුෂයෙක් වේවි.’ මහාචාර්ය ජිනදාස කියා තිබුණි.පුතා තම නිවෙසට පැමිණ උඩුමහළට පිවිසෙද්දී පාලිත යුවළ එහි තිරයක් පිටුපස සැඟවී සිදුවන දේ පිළිබඳ විමසිල්ලෙන් සිටියෝය.පුතා මේසය වෙත පැමිණ, එහි තිබූ භාණ්ඩ හොඳින් නිරීක්‍ෂණය කොට මුලින්ම මත්පැන් බෝතලය අතට ගෙන ඉන් උගුරු දෙක තුනක් බීවේ ය. අනතුරුව මුදල් නෝට්ටු මිටිය ගෙන සාක්කුවක දමා ගත්තේය. පිස්තෝලය රැගෙන ඉනෙහි ගසාගත් හේ බයිබලය අතට ගෙන පහත මාලයට බැස්සේය.තිරය පිටුපස සැඟවී මේ සියල්ල බලා සිටි පාලිත තම බිරිඳගේ කනට කොට මෙසේ කීවේය.’හාමිනේ මූ ෂුවර් එකටම ඇමැති කෙනෙක් වේවි.’’ඉක්මන් කරනවා... ඉක්මන් කරනවා. මගෙ නෝනව කුලප්පු වෙච්ච හරකෙක් එළවා ගෙන එනවා.’ මීගමුව නගරාසන්නයේ පිහිටි ඡායාරූප ශාලාවකට දුව ආ අරුණ හති දමමින් කීවේය.’ඉතින් අපි මොකද කරන්නෙ?’ කවුන්ටරයේ සිටි තැනැත්තා අසරණව අරුණගෙන් ඇසීය.’වෙන මොනවා කරන්ඩද?’ ඉක්මනට මේ කැමරා එකට අලුත් ෆිල්ම් රෝලක් දාලා දෙනවා.’ රැකියාවට අමතරව ඡායාරූප ශිල්පයේ යෙදුණු හේ කැමරාව කවුන්ටරය වෙත දිගු කරමින් කීවේය.නිහාල් ඇලුත් රියැදුරෙකු සේවයට බඳවා ගත්තේ තම බිරිඳගේ ගමන් බිමන් සඳහා යොදවා ගැනීමටය. සේවය අවසන් කොට හෙම්බත් වී සවස තම නිවෙසට පැමිණි නිහාල් ගෙට ගොඩ වන්නටත් ප්‍රථම අනෝමා ලොකු අවනඩුවක් කියන්නට පටන් ගත්තාය.’අනේ නිහාල් අපේ මේ අලුත් ඩ්‍රැයිවර්ව අදම අස් කරලා දාන්න. ඒ මිනිහා එක්ක මම ගියේ ගමන් දෙකයි. ඒ දෙවාරෙදිම කාර් එක හප්පලා මේකා මාව මරන්ඩ හැදුවා. මගෙ වාසනාවට බේරුණේ.’ටයිපටිය ගලවමින් සිටි නිහාල් කණ්ණාඩිය තුළින් අනෝමා දෙස බලා මෙසේ කීවේය.’කලබල වෙන්ඩ එපා ළමයො. තව එක පාරක් උත්සාහ කරලා බලන්ඩ ඩ්‍රැයිවර්ට ඉඩදෙමු.’එඩ්වඩ් චන්ද්‍රසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>08</day>
    </date>
    <link>http://www.silumina.lk/2012/01/08/_art.asp?fn=av1201084</link>
    <topic>මගෙ සිහිනය වුණේ ගුවන් සේවිකාවක් වෙන්න</topic>
    <author>ගාමිණී සුසන්ත</author>
    <content>මගෙ සිහිනය වුණේ ගුවන් සේවිකාවක් වෙන්න- දිලිනිලක්මාලිඅවුරුදු කුමරියක ලෙස අභිෂේක ලැබීමෙන් අනතුරුව කලා ක්ෂේත්‍රයට පිවිසුණු දිලිනි ලක්මාලි වසර 3 ක් වැනි සුළු කාලයකදී තම රංගන කුසලතාව නිර්මාණ කීපයක් ම මනාව පෙන්වා ඇති නිළියකි.රංගන ක්ෂේත්‍රයේ දිගු ගමනක් යාමට බලාපොරොත්තු වන මෙම සුරූපී නිළිය උඩරට නර්තනයට සහ ගායනයට ද හපන්කම් දක්වන්නියකි.කොහොමද ඔබේ මේ දවස් ගෙවෙන්නේ?මේ දිනවල ස්වර්ණවාහිනියෙන් විකාශය වන ‘උත්පලා’ ටෙලිනාට්‍යයෙන් සිරස රූපවාහිනියෙන් විකාශය වන ‘පිනි අග පුළිඟු’ ටෙලිනාට්‍යයේත් රූපගත කිරීම්වලට විටින් විට සහභාගි වෙනවා.ඔබ කලාවට පිවිසුණේ අහඹු ලෙස ද?2008 වසරේ ස්වාධීන රූපවාහිනි සේවය පවත්වපු සිංහල අවුරුදු උලෙළේ අවුරුදු කුමරිය වුණේ මම. ඒ නිසාම මම ඉදිරිපත් වුණේ අහම්බෙන්... දවසක් මමයි අම්මයි මහරගම ටවුන් එකට ගිය වෙලාවක මහරගම තරුණ සේවා සභාවේ පැවැත්වුණු අවුරුදු කුමරිය තරගයක මූලික සම්මුඛ පරීක්ෂණයට අම්මගෙ ඉල්ලීමට මම ඒකට ඉදිරිපත් වුණා. අන්තිමේ අවුරුදු කුමරිය වුණේ මම. මම මුලින් ම රංගනයෙන් දායක වුණේ ජානක සිරිවර්ධනගේ ‘පිනි බිංදු’ ටෙලිනාට්‍යයට. ඉන්පසුව මම මේ වනවිට ටෙලිනාට්‍ය 20 කට පමණ එක් වෙලා තියෙනව. ටෙලිනාට්‍ය 6 ක් පමණ එන්න තියෙනව.ඔබේ පාසල් ජීවිතය කලාවත් සමඟ ගෙවුණ ද?කලපළුවාවේ ශ්‍රී සිද්ධාර්ථ මහා විද්‍යාලයට සහ කෝට්ටේ ශ්‍රී ජයවර්ධනපුර බාලිකා විදුහලට තමයි මම පාසල් ගියේ. පාසලේ දී මම වැඩියෙන් ම ආශා කළේ නැටුම්වලට. පාසල් තූර්ය වාදක කණ්ඩායමෙත් සිටියා. වේදිකා නාට්‍ය කීපයකටත් මම සහභාගි වුණා. පාසලේදී මම බොහෝ දුරට කලාවත් එක්ක තමයි ගත කළේ.රංගනයට පිවිසීම ඔබේ සිහිනයක් සැබෑවීමක් ද?නැහැ කොහෙත් ම නෑ. මගේ හීනය වුණේ ගුවන් සේවිකාවක් වීම. හැබැයි මම දැනගෙන හිටියා මා තුළ යම් කලා හැකියාවක් තියෙන බව. ඒත් මේ වගේ ගමනක් එන්න මගේ බලාපොරොත්තුවක් තිබුණේ නෑ.ඔබ මෙතෙක් කළ රංගනයන්ගෙන් වඩාත් ම කැමැති...?ස්වර්ණවාහිනියෙන් විකාශය වුණු ‘නිල් නෙතු’ ටෙලිනාට්‍යයේ මාතවී කියන චරිතයට මම ගොඩක් කැමැතියි. ඒ වගේ ම ප්‍රේක්ෂකයින් මාව හඳුනාගත්තේ ‘නිල් නෙතු’ ටෙලිනාට්‍යයේ රංගනයෙන්. ඒ වගේ ම ‘කප් සුවහස් කල්’ ‘රන්තලිය වලව්ව‘ වැනි ටෙලිනාට්‍යවලටත් මට හොඳ ප්‍රේක්ෂක ප්‍රතිචාර ලැබුණා.ඔබ මෙතෙක් රඟපා ඇති චරිත බොහොමයක් එක සමානයි කිව්වොත්...?නැහැ. ඒක නිවැරැදි නෑ. මම විවිධ චරිත රඟපාලා තියෙනව. මේ දිනවල විකාශය වන ‘උත්පලා’ ටෙලිනාට්‍යයේ මගේ රංගනය වෙනස්. හැබැයි මම රඟපෑ චරිත බොහොමයක් ගැමි චරිත බව මම පිළිගන්නව.ඔබ රඟපෑ පළමු වේදිකා නාට්‍යයෙන් ම ඔබ සම්මානයට පාත්‍ර වුණා?ඔව්. 2008 වසරේ රාජ්‍ය නාට්‍ය උලෙළේ හොඳම සහාය නිළියට හිමි සම්මානය හිමි වුණේ මට. ඒ සුනිල් චන්ද්‍රසිරිගේ ‘සිහිනවලට පාට දෙන්න’ වේදිකා නාට්‍යයේ රංගනය වෙනුවෙන්. වේදිකාවේ රංගනයට මට ලොකු අභියෝගයක් වුණා. ඒත් මම හිතනව මම ඒක සාර්ථකව ජයගත්ත කියලා.සිනමාවට ඔබේ දායකත්වය...?සනත් අබේසේකරගේ ‘මහින්දාගමනය’ චිත්‍රපටයට දායක වෙන්න මට අවස්ථාව ලැබුණා. ඒ වගේ ම වෛද්‍ය කපිල සූරියආරච්චිගේ ‘ප්‍රතිරූ’ චිත්‍රපටයටත් මම රංගනයෙන් දායක වුණා. ‘ප්‍රතිරූ’ තවම තිරගත වෙලා නෑ. ඒක සත්‍ය සිදුවීමක් ඇසුරින් නිර්මාණය වුණු ඉතා ලස්සන චිත්‍රපටයක්.වේදිකාවේ දිගටම රැඳෙන්න බලාපොරොත්තුවක් නැති ද?ඇත්තෙන් ම රංගනයට ආධුනික මා වැනි අයට තම රංගන හැකියාව දියුණු කරගන්න තියෙන හොඳම තැන තමයි වේදිකාව. පසුගිය දවස්වල වේදිකා නාට්‍ය කීපයකටම ආරාධනාත් ලැබුණා. ඒත් ටෙලිනාට්‍යවලට යොමුවෙලා ඉන්න නිසා මම බාර ගත්තේ නෑ. නමුත් මම ඉදිරියේදී ඉඩ ලැබෙන වෙලාවට වේදිකා නාට්‍යවලට යනවා.රංගනයට පිවිසීම ගැන ඔබට මොනවද හිතෙන්නේ?ඇත්තෙන් ම ගොඩක් සතුටුයි. මම දිගටම කලාවේ රැඳෙන්නත් බලාපොරොත්තු වෙනවා.ක්ෂේත්‍රයේ ප්‍රවීණයන් සහ ඔබ අතර ඇති සම්බන්ධය?මම ප්‍රවීණයන්ට අතිශය ගරු කරන කෙනෙක්. ඔවුනුත් මට හරිම ආදරෙයි. ප්‍රවීණ ශිල්පීන්ගෙන් ශිල්පිනියන්ගෙන් මට උපරිම සහායක් ලැබෙනවා.ඔබේ පවුලේ තොරතුරු?අම්මයි තාත්තයි මල්ලියි මමයි තමයි අපේ පවුල.ඔබ පෙම්වතියක් ද?ඔව්.ගාමිණී සුසන්තඡායාරූපය - බර්නාඩ් ෂෝ ප්‍රේමසුන්දරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>08</day>
    </date>
    <link>http://www.silumina.lk/2012/01/08/_art.asp?fn=av1201085</link>
    <topic>සීනි බෝලයක් වෙන්න මට ඕනැ නැහැ</topic>
    <author>වසන්ත ජයසිංහ ආරච්චිගේ</author>
    <content>සීනි බෝලයක් වෙන්න මට ඕනැ නැහැඋද්දික ප්‍රේමරත්නනවරත්න පරම්පරාවේ කොටස්කාරයකු වන ‘භූපති නවරත්න’ අපි හිතන ජාතියේ මිනිසෙකු නම් නෙමෙයි. කරන්න පුළුවන් හැම සටකපටි වැඩක්ම කරමින් භූපතිගේ උත්සාහය දියුණු වෙන්න. භූපතිට ඔය තරම් කොයි කාලයක් සෙල්ලම් කරන්න පුළුවන් වෙයිද?”ඔව් ඒක ලොකු ප්‍රශ්නයක්. හැබැයි අපි ඒක ප්‍රශ්නාර්ථයක් විදිහටම කියමු. මොකද භූපති කියන්නේ නවරත්න පරම්පරාවේ අංකුර සාමාජිකයෙක්. ඒ වගේම රාජකීය මාන්නයක් ඔළුවේ තියාගෙන භූපති ඉන්නේ. නිදන්වස්තු ගැනත් මිනිහා හරි උනන්දුයි. ඒත් භූපතිට මොනවා වෙයිද කියන එක අපි බලන් ඉඳිමු.”මේ දිනවල රාත්‍රි 9 වෙනකොට භූපති රටවටා කරක් ගසන්න පටන් ගන්නවා. ඒ විතරක් නෙවෙයි ඔබටත් මුණගැහෙන්න පුළුවන්. එහෙම වුණොත් ඔහු මොනවද කරන්නේ කියලා ටිකක් ඇහැගහගෙන ඉන්න. කවුද මේ භූපති කියලා විපරම් කරන අතරේ දවසක් අපිට භූපති මුණගැහුණා.”මට ඔය තත්වයට මුහුණ දෙන්න සිද්ධ වෙන්නේ පරම්පරාවේ බූදලයත් මාන්නයත් හින්දා. අපේ පරම්පරාව ලෙහෙසි පහසු පරම්පරාවක් නෙමෙයි. නවරත්න පරම්පරාව කිව්වම කා අතරත් අපි කවුද කියලා දෙපාරක් අහන්න අවශ්‍ය නැහැ. ඒත් ඔය තත්වයට මාව ඇදගෙන වැටුණේ විමලරත්න අධිකාරිත් කේ.බී. හේරත් යන දෙදෙනා නිසයි.පැහැදිලිවම මට කියන්න ඔබ රංගන ශිල්පියෙක් ද?ඔව්.එහෙම නම් රංගනය පිළිබඳ ඔබට පූර්වාදර්ශ වුණේ කවුද කියලා ඇහැව්වොත්?මේ මුළු විශ්වයම මට පූර්වාදර්ශ සපයනවා. අපේ රටේ මිනිසුන්, පිටරට මිනිසුන් මේ විශ්වයම ඒකට ගෝචරයි. ඔය භූපති වගේ මිනිස්සු කොයි තරම් අපි අතරේ ඉන්නවද? මම ඔවුන්ව පැහැදිලි කරගන්නවා. අපිට ඇකඩමියක් අවශ්‍යයි. රංගනයට ඇකඩමියක් අවශ්‍ය වුණත් ඊට වඩා මේ මුළු විශ්වයේ තියෙන ප්‍රායෝගික දැනුම අප සොයා යා යුතුයි. රංගන ශිල්පියෙක් නිරන්තරයෙන් සොයායාම් කළ යුතුයි. පාඨමාලාවකින් එය සොයනවට වඩා සමාජය අධ්‍යනය කිරීමෙන් අපිට ඉගෙනගන්න ගොඩක් දේවල් තියෙනවා.දැන් ඔබ ජනපි‍්‍රය චරිතයක්ද?මම හිතන්නේ මම ජනපි‍්‍රය නැහැ.ඇයි ඔබ එහෙම කියන්නේ.ජනපි‍්‍රයත්වය කියන දේට වඩා මම හිතන්න කැමැතියි මම කරන චරිතය පිළිබඳව. ඒ පිළිබඳ උනන්දුව විතරයි මට තියෙන්නේ. එහි ප්‍රතිඵලය සියයට ගණනකින් වැඩිකරගන්නයි මම උත්සාහ කරන්නේ. ඒ හැර ජනපි‍්‍රයත්වය ගැන මට ඒ හැටි තැකීමක් නැහැ. එය තාවකාලික දෙයක් විතරයි.ඔබේ පරම්පරාවේ අනාගතය පිළිබඳ පැහැදිලි බලාපොරොත්තුවක් තියාගන්න පුළුවන්ද?ඔබ අහන්නේ රංගනය පිළිබඳවද?ඔව්?ලොකු බලාපොරොත්තුවක් තියාගන්න පුළුවන් කියලා මට බයක් හැකක් නැතිව කියන්න පුළුවන්. උදාහරණ වුණත් අරගෙන කියන්න පුළුවන්. නමුත් වර්තමානයේ පවතින ටෙලිනාට්‍ය කලාවත් එක්ක අපිට කෙළින් පිළිතුරක් දෙන්න බැහැ. නමුත් අපේ කලින් පරම්පරාව ගත්තම විශාල පිරිසක් ඉන්නවා. ඒකට හේතුව හොඳ නිර්මාණ බිහිවුණා ඒ අයට. දැන් අපේ පරම්පරාව ගත්තත් ඉතාම දක්‍ෂයි. නමුත් අපට හොඳ නිර්මාණ නැහැ. තියෙනවා නම් තියෙන්නේ අතළොස්සයි.හොඳ නිර්මාණ බිහිනොවෙන්න මොකක්ද හේතුව?මේක පැහැදිලිවම බිස්නස් එකක් කරගෙන ඒකයි.තමන්ට ලැබෙන ඕනැම චරිතයක් භාරගන්න ඔබ සූදානම්ද?නැහැ කොහෙත්ම මම ඒකට සූදානම් නැහැ.නමුත් ඔබ රංගන ශිල්පියෙක්නේ?ඔව් ඒක ඇත්ත. යථාර්ථයට අනුගත වෙන්න පුළුවන් චරිත, මේ ලෝකේ පවතින චරිත ප්‍රතිනිර්මාණය කරන්න මම ආසයි. එහෙම නැතුව සීනි බෝලයක් වෙන්න මට ඕන නැහැ.එළැඹුණු 2012 වර්ෂයේ ඔබේ නැවුම් බලාපොරොත්තු ගැන කතා කරමුද?මගේ ජීවිතයේ සුවිශේෂි වසරක් වෙයි. විශේෂයෙන්ම මගේ, ළඟ චූන් නැහැ. ඒ නිසා සාධාරණව හොඳ ගමනක් යන්න මට අවශ්‍යයි. මේ වසරේ සිනමාවට ලොකු දායකත්වයක් මගෙන් ලැබෙයි කියලා මම කියන්න ඕන.මීට ටිකකට කලින් අප කතා කළ භූපති නවරත්නගෙන්ම මේ කතාබහ අවසන් කරමු.ඔව් උද්දික ප්‍රේමරත්න කියන මම මේ දිනවල කාටත් සමීප භූපති නවරත්න විදිහට. ඇත්තටම මා කළ හොඳ චරිතයක් ‘ඉසිවර රණකෙළි’ ටෙලි නාට්‍යයේ භූපති. ඒ සඳහා අධ්‍යක්‍ෂක විමලරත්න අධිකාරි වගේම පිටපත් රචක කේ.බී. හේරත් මහත්වරුන්ට මම කෘතගුණ විය යුතුයි. කලකට පසු ජාතික නාලිකාවට එක්වුනු නැවුම් කතා පුවතක් විදිහටයි මම ‘ඉසිවර රණකෙළි’ ටෙලිනාට්‍යය දකින්නේ.වසන්ත ජයසිංහ ආරච්චිගේඡායාරූපය - මාලන් කරුණාරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>08</day>
    </date>
    <link>http://www.silumina.lk/2012/01/08/_art.asp?fn=av1201086</link>
    <topic>ජාතික චිත්‍රපට සංස්ථා කෙටි චිත්‍රපට උලෙළ</topic>
    <author>ඈෂ්ලි රත්නවිභූෂණ</author>
    <content>ජාතික චිත්‍රපට සංස්ථා කෙටි චිත්‍රපට උලෙළශ්‍රී ලංකා ජාතික චිත්‍රපට සංස්ථාව සංවිධානය කරන ලද කෙටි චිත්‍රපට නිර්මාණ තරගයේ සම්මාන ප්‍රදානෝත්සවය පසුගිය දෙසැම්බර් 29 වැනිදා සංස්ථා සිනමා හලේදී පැවැත්විණ. මෙම උලෙළ සංවිධානය කරන විට සිටි සභාපතිවරයා වූ කුමාර් අබේසිංහ උලෙළ පවත්වන විට එම තනතුරින් ඉවත් කරනු ලැබ එම උලෙළේ මුලසුන ගනු ලැබුවේ නව සභාපති අශෝක සේරසිංහය. මෙම උලෙළ තරගකාරී අංශ දෙකකින් සමන්විත විය. කෙටි වෘත්තාන්ත අංශය සහ කෙටි වාර්තා චිත්‍රපට යන අංශයන්ය. ජාතික චිත්‍රපට සංස්ථාව මඟින් ආධුනික කලාකරුවන් දිරි ගැන්වීම සඳහා මෙවැනි උලෙළක් වාර්ෂිකව සංවිධානය කිරීම ප්‍රශංසනීය කාර්යයකි. ඒ සඳහා කෙටි වෘත්තාන්ත චිත්‍රපට 129 ක් ද වාර්තා චිත්‍රපට 20 ක් ද ඉදිරිපත්ව තිබිණ.නමුත් සංස්ථාව ඒ සඳහා භාවිත කර ඇත්තේ “කෙටි වෘතාන්ත චිත්‍රපට” යන සාවද්‍ය අර්ථ නිරූපණයකි. මෙය කෙටි චිත්‍රපටය (Short Film) පිළිබඳව වැරැදි සංකල්පිතයක් ආධුනික සිනමාකරුවන් තුළ ජනිත කරවයි. එනම් කිසියම් වෘත්තාන්තයක් කෙටි කාලසීමාවක් තුළ සිනමා මාධ්‍යයෙන් ඉදිරිපත් කිරීම වැනි හැඟීමකි. කෙටි චිත්‍රපටය යනු වෙනම සිනමා ප්‍රභේදයකි.එය වෘත්තාන්ත චිත්‍රපටයක් නිර්මාණය කිරීම සඳහා පෙරහුරුවක් නොවේ. කෙටි චිත්‍රපටය නිර්මාණකරුවාගේ අති පෞද්ගලික ප්‍රකාශනයකි. එහිදී ඔහු සිනමාවේ කාලය සහ අවකාශය පිළිබඳව අත්හදා බැලීමක ද යෙදේ. එය අත්හදා බැලීමක හෝ පර්යේෂණාත්මක ස්වරූපයක නිර්මාණ කාර්යයකි. එවැනි කටයුත්තක නිරත වන ආධුනික සිනමාකරුවකු වෘත්තාන්තයක් වෙත යොමු කිරීම සාවද්‍ය මඟකට ප්‍රවේශ කිරීමක් වන අතර ඔහුගේ නිදහස සහ අත්හදා බැලීම් සඳහා වන ඉඩකඩ සීමා කිරීමක් ද වේ.ජුරී සභාව වෙනුවෙන් ප්‍රකාශයක් කළ චිත්‍රපට සංස්කාරක ස්ටැන්ලි හෙට්ටිආරච්චි මහතා සඳහන් කළේ මෙම නිර්මාණයන්හි ධාවන කාලය මිනිත්තු 10 කට සීමා කළ බවත් එම කාලය තත්පර 10 කින් හෝ ඉක්මවූ නිර්මාණ කොතරම් හොඳ වුවද සම්මාන ප්‍රදානය සඳහා නොසලකා හරින ලද බවයි. තවදුරටත් ඔහු විසින් සඳහන් කළේ කාලය කළමනාකරණය කරගැනීමේ පුරුද්දට ඔවුන් යොමු කළ යුතු නිසා මෙවැනි සීමාවක් ඇති කළ බවයි. මෙය වැරැදි ක්‍රියා පිළිවෙතකි. ආධුනික සිනමාකරුවකු මෙවැනි ඉතා දැඩි තහංචියකට සීමා කිරීම අසාධාරණය. ජාත්‍යන්තර වශයෙන් පිළිගත් සම්ප්‍රදාය වන්නේ යම් කාල පරාසයක් දීමය. ධාවන කාලය මිනිත්තු 10 සිට 11 දක්වා වැනි. මන්ද යත් තමා තෝරා ගන්නා ප්‍රස්තුතය ප්‍රකාශ කිරීමට එසේ දැඩි සීමාවක සිටීමට නිර්මාණකරුවාට සමහරවිට නොහැකි වන හෙයිනි.මෙම උලෙළේ සම්මානලාභී කෘති නැරැඹීමේදී හැඟි ගිය එක් කාරණයක් වූයේ එතරම් සාර්ථක නිර්මාණ ඒ අතර නොවූ බවය. ඉදිරියේදී මෙම තත්ත්වය මඟ හරවා ගැනීම සඳහා එක් යෝජනාවක් ඉදිරිපත් කිරීමට කැමැත්තෙමි. එනම් කෙටි නිර්මාණ සමඟ අයදුම්පත් කැඳවා ඒවායින් පූර්ව තේරීමක් කොට ඔවුන් සඳහා සිනමාවේ හැම අංශයක්ම ආවරණය වන පරිදි වැඩමුළුවක් පවත්වා ඉන්පසු ඔවුන් විසින් කරනු ලබන නිර්මාණ සම්මාන සඳහා විනිශ්චයකට ලක් කිරීමය..2008 වර්ෂයේ දී මහරගම තරුණ සේවා සභාවට අනුබද්ධ තරුණ නවරැල්ල මඟින් පවත්වන ලද කෙටි චිත්‍රපට උලෙළේ දී අනුගමනය කරන ලද්දේ මෙවැනි ක්‍රියාමාර්ගයකි. තරගය විනිශ්චය කරන ලද්දේ සුප්‍රකට ඉන්දියානු සිනමාකරු අදුර් ගෝපලක්‍රිෂ්ණන් මහතා ගේ ප්‍රධානත්වයෙන් යුත් විනිශ්චය මණ්ඩලයකි. එම කෘතීන් එම විනිශ්චය මණ්ඩලයේ අගැයීමට ලක්වූ අතර ආධුනික සිනමාකරුවන්ගෙන් වුවද ඉතා හොඳ නිර්මාණ ඉදිරිපත්ව තිබුණි.ආචාර්ය ඩී. බී. නිහාල්සිංහ මහතා රාජ්‍ය චිත්‍රපට සංස්ථාවේ සාමාන්‍යාධිකාරී ධුරය හොබවන අවධියේ 1973 වර්ෂයේදී පවත්වන ලද කෙටි චිත්‍රපට ව්‍යාපෘතිය මෙහිදී මගේ මතකයට නැඟේ. විජය ධර්ම ශ්‍රී, පී. යූ. ඩි. පෙරේරා, එම්. ඒ. සංඝදාස, ස්ටැන්ලි අල්විස් වැනි අධ්‍යක්ෂවරුන් සහ සිනමා ශිල්පීන් බිහිවුණේ එම ව්‍යාපෘතියෙනි.ශ්‍රී ලංකාවේ සිනමා අධ්‍යාපනයේ පුරෝගාමියා වූයේ කලා පෙළ නිර්මාතෘ ජී. ඩී. එල්. පෙරේරාය. ඔහු කලා පෙළ සිසුන් සඳහා පැවැත්වූ වැඩමුළුවෙන් පසු එම සිසුන් ගේ දායකත්වයෙන් මි. මි. 35 ප්‍රමාණයෙන් “නිහඬ කතාවක්” තනන ලදි.ඔහු ශ්‍රී ලාංකේය තරුණ තරුණියන්ට සිනමා අධ්‍යාපනයක් ලබා දීමේ අරමුණින් නැවත මව් රටට පැමිණ ඒ සඳහා ව්‍යුහාත්මක කටයුතු ද සංවිධානය කොට දැන් ඉච්ඡාභංගත්වයට පත්ව සිටී. (රසඳුන, 2011. 12. 18) ජාතික චිත්‍රපට සංස්ථාව මෙවැනි ප්‍රවීණයන් සිනමා අධ්‍යාපනයට සම්බන්ධ කටයුතු සඳහා සහභාගි කර නොගන්නේ ඇයි?ඈෂ්ලි රත්නවිභූෂණකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>08</day>
    </date>
    <link>http://www.silumina.lk/2012/01/08/_art.asp?fn=av1201087</link>
    <topic>චිත්‍රපටය පෙන්වන දවසෙම ගලවන දවසත් තීන්දු කරලා ඉවරයි</topic>
    <author>හේමාලි විජේරත්න</author>
    <content>චිත්‍රපටය පෙන්වන දවසෙම ගලවන දවසත් තීන්දු කරලා ඉවරයිටෙනිසන් කුරේටෙනිසන් කුරේ ගේ පළමුවැනි සිනමා අධ්‍යක්ෂණය ‘තෑන්ක් යූ බර්ටි’ චිත්‍රපටය මේ දිනවල සිනමාහල් රැසක ප්‍රදර්ශනය වෙනවා. හාස්‍යයෙන් ප්‍රේක්ෂක ජනතාවගේ හදවත් තුළට ඉතා ඉක්මනින් ඇතුළු වූ ටෙනිසන් කුරේ නළුකමින් බැහැරව අධ්‍යක්ෂණ කාර්යයට අතගැසීම ඔහු ලැබූ අලුත් අත්දැකීමක් වන්නට ඇති. පසුගිය දිනක හමු වූ මොහොතක ඔහුගේ නවතම චිත්‍රපටය පිළිබඳ කළ කතාබහකි මේ.ටෙනිසන් කුරේ අපි මෙපමණ කලක් හඳුනාගෙන හිටියේ නළුවෙක් හා වේදිකා නාට්‍ය අධ්‍යක්ෂවරයෙක් විදියටයි. දැන් ඔබ චිත්‍රපට අධ්‍යක්ෂවරයෙක් බවට පත්වෙලා. අලුත් අත්දැකීම් කොයි වගේද?‘තෑන්ක් යූ බර්ටි’ චිත්‍රපට ජවනිකාවක්චිත්‍රපටයක් අධ්‍යක්ෂණය කරන එක අලුත් අත්දැකීමක් වුණාට සිනමාව කියන මාධ්‍යය මට ඉතාම හුරු පුරුදු දෙයක්. මීට ඉස්සර චිත්‍රපට රැසක තිරකතා රචකයකු වශයෙන් මට ලැබුණු අත්දැකීම් බොහොමයි. චිත්‍රපටයක තිර කතාවක් ලියනව කියන්නෙත් චිත්‍රපටයක් අධ්‍යක්ෂණය කරනවා හා සමානයි. ඒ වගේම 1975 – 80 කාලෙදි මම කෙටි චිත්‍රපටයක් අධ්‍යක්ෂණය කළා. ඒ නිසා මේ මාධ්‍යය මට නුහුරු දෙයක් නොවෙයි.නමුත් චිත්‍රපට අධ්‍යක්ෂණයට ආවයින් පස්සේ වෙනදා නොවිඳි අත්දැකීම්වලට මුහුණ දෙන්න සිද්ධ වුණා. ඒකෙන් මට තේරුණා මම හිතන තරම් අධ්‍යක්ෂණ කාර්යය සුන්දර නෑ කියලා.ඔබ මුලින්ම අධ්‍යක්ෂණය කළ වාර්තා චිත්‍රපටය ගැනත් කිව්වොත්?ඒකේ නම ‘හද ඇඳි සිත්තම්’. මගේ සිනමා ගමන් මඟේ ආරම්භක අවදියේ ඊට ප්‍රවිෂ්ටයක් විදියටයි මේක කළේ. සෝනියා දිසා, දොන් සිරිසේන, රෝහිණී ජයකොඩි වැනි නළු නිළියන් තමයි මේ චිත්‍රපටයේ රඟපෑවේ.ඔබේ ප්‍රථම අධ්‍යක්ෂණය ‘තෑන්ක් යූ බර්ටි’ට ලැබෙන ප්‍රතිචාර කොහොමද?ප්‍රේක්ෂකයෝ ඉතාම ආදරෙන් මගේ චිත්‍රපටය බාර අරගෙන තිබෙනවා. මට ලැබෙන ලියුම්, දුරකථන පණිවුඩ දැක්කම ඒ ප්‍රතිචාර කොච්චරද කියල හිතෙනවා. ඇත්තටම ඒ වගේ ප්‍රතිචාර දකිනකොට, අහනකොට නම් පුදුම තරමේ සතුටක් තමයි හිතට දැනෙන්නේ. නමුත් සිනමා ක්‍ෂේත්‍රයේ ඉන්න සමහර පිරිසකගෙන් මට ලැබෙන්නේ හොඳ ප්‍රතිචාර නෙවෙයි.මේ චිත්‍රපටය නිර්මාණය කරලත් වසර දෙකක් විතර ගියාට පස්සෙ තමයි ප්‍රදර්ශනයට ගත්තේ. මම දන්නේ නෑ මොන හේතුවකට ඒක පරක්කු වුණාද කියන්න. හැමදාමත් පස්සට දදා තිබුණා. යාන්තමින් ප්‍රදර්ශනයට දාගත්ත විතරයි දාන දවසෙම ගලවන දවසත් තීන්දු කරලා හමාරයි. ඒවා මොනව වුණත් පේ‍්‍රක්ෂකයෝ දන්නවා මම ඔවුන්ට දෙන්නේ කොයි වගේ දෙයක් ද කියන එක. ඒ නිසා ප්‍රේක්ෂක ප්‍රතිචාර නිසාවෙන් මම සතුටට පත්වෙලා ඉන්නේ.අනිත් පැත්තෙන් අධ්‍යක්ෂණය කිරීමට නළුකම මට ලොකු අත්වැලක් වුණා. පුරා වසර ගණනාවක් නළුවෙක් වශයෙන් ලබපු ඒ අත්දැකීම් හැම දෙයක්ම මේ සඳහා උපකාරී වුණා.’තෑන්ක් යූ බර්ටි’ කරද්දී මට මෙහෙයවන්න ලැබුණේ ලංකාවේ ඉන්න ඉතාම ජනප්‍රිය, ප්‍රවීණ නළු නිළියන් රැසක්. ඒ හැම දෙනකුගෙන්ම මට විශාල සහයෝගයක් ලැබුණා. රඟපෑම ගැන මට අවබෝධයක් තිබෙන නිසා නළු නිළියන් හැම දෙනකුගේ රංගනයන් තුළින් මට අවශ්‍ය දේ මම ලබාගත්තා. ඒ අයත් නිහතමානීව මගේ ප්‍රයත්නයට උදව් වුණා.මහේන්ද්‍ර, දිල්හානි, අනූෂා වගේම බන්දුත් අනෙක් සියලු නළු නිළියනුත් මට ලොකු ශක්තියක් වුණා.බොහෝ දෙනෙක් ඔබේ චිත්‍රපටය විවේචනයට ලක්කරනවා කියලා අපට ආරංචියි.විවේචනය කිරීමේ අයිතිය ඕන කෙනකුට තිබෙනවා. නමුත් මගේ සිනමා නිර්මාණය ජනතාව වැළඳගෙන තිබෙනවා නම්, මගේ නිෂ්පාදක තුමා අදටත් මා ගැන සතුටුයි නම් තවත් මොනවද? විවේචනවලින් කවදත් මම පස්සට ගිය කෙනෙක් නොවෙයි. විවේචනය කරන්න කරන්න මම ධෛර්යවත් වුණා. එක කාලයක් මගේ නාට්‍යවලට පුළුවන් තරම් බනින්න පටන් ගත්තා. එහෙම බනින්න බනින්න මගේ නාට්‍ය හොඳට දිව්වා.ඔබ බන්දු සමරසිංහ සමඟ කලකට පසු මේ චිත්‍රපටයේ රඟපානවා. කාලයක් බන්දුත් සමඟ රඟපාන්නේ නැතුව හිටියා නේද?අපි දෙන්නා රඟනොපා හිටියේ නෑ. බන්දු එදත් අදත් මගේ මිත්‍රයා. පසුගිය කාලේ අපි දෙන්නා එකට දැක්කේ නැත්තේ චිත්‍රපටයකට අපි දෙන්නවම ගන්න ලොකු මුදලක් අවශ්‍යයි. ඒ නිසා පසුගිය කාලේ බොහෝ නිෂ්පාදකවරු අපි දෙන්නගෙන් එක් කෙනෙක් තමයි චිත්‍රපටවලට ගත්තේ.අවුරුදු 5ට පස්සේ බන්දු මේ චිත්‍රපටයට එක්වුණේ මගේ බලවත් ඉල්ලීමට.පසුගිය දිනෙක ප්‍රවීණ ග්‍රන්ථ කර්තෘ ටෙනිසන් පෙරේරාගේ පොත් දොරට වැඩුමක් පිළිබඳ පුවත් පතක පළවූ ලිපියක ටෙනිසන් පෙරේරා වෙනුවට ඔබේ නම යෙදී තිබුණා ඔබ දුටුවාද?ඒක නම් මම දුටුවේ නෑ. හැබැයි ඉතින් මගේ නම දැක්කම මගේ රසිකයිනුත් මම පොතක් ලියලා කියලා හිතලා ඒ පොත ගනිවි. මමත් ඉදිරියේදී මගේ කලා ජීවිතේ අත්දැකීම් අළලා පොතක් ලියන්න බලාපොරොත්තුවෙන් ඉන්නවා.එක කාලයක් ඔබ හාස්‍යජනක වේදිකා නාට්‍ය රැල්ලක් නිර්මාණය කළා. දැන් ඒ ඉල්ලුම අඩු වෙලාද?තවමත් ඒ ඉල්ලුම තිබෙනවා. අදටත් මගේ ‘අයි ඈම් ශ්‍රී ලංකා’ නාට්‍යය වේදිකා ගතවෙනවා. ඉදිරි අප්‍රේල් මාසය වනතුරු මේ නාටකය සඳහා දැනට දර්ශන වෙන්කරගෙන තිබෙනවා. මගේ නිර්මාණවල එකම අභිප්‍රාය හාස්‍යය ඉපදවීම. ඒ තුළින් ප්‍රේක්ෂකයින්ගේ ලේ පිරිසුදු වීම ඉන් සෞඛ්‍ය සම්පන්න බව ඇතිවීම. මගේ නිර්මාණවලින් මහා ලොකු බැරෑරුම් දේවල් දෙන්නේ නෑ. සරල වින්දනයක් විතරයි දෙන්න උත්සාහ කරන්නේ. ඒකෙන් කියන්නේ නෑ මහා පරිමාණයේ සම්භාව්‍ය නිර්මාණ බිහිකරන්න එපා කියලා. මම තෝරාගෙන තිබෙන මගේ මාවත ගැනයි මම කිව්වේ.ඉදිරි නිර්මාණ කටයුතු කොයි වගේද?චිත්‍රපටයක් නැවත කරනවද නැද්ද කියලා තාම මම තීරණය කරලා නෑ. මගේ නාට්‍ය ටික නම් දිගටම කරගෙන යනවා. මේ නාට්‍ය කරන ගමන්ම එයින් ලැබෙන ආදායමින් විවිධ සුබසාධන කටයුතුත් මම කරගෙන ගියා. ඉදිරියටත් ඒක කරගෙන යනවා. දැනට එංගලන්තයෙ පදිංචිව ඉන්න මැණික් මාලියද්ද මේ වගේ සුබසාධන වැඩ රැසක් කරන කෙනෙක් ඉදිරියේදී සුබසාධන කටයුත්තක් සඳහා එංගලන්තයේදී කරන ප්‍රසංගයක ආරාධිත අමුත්තෙක් විදියට සම්බන්ධ වෙන්න අවස්ථාව එළඹිලා තිබෙනවා.හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>08</day>
    </date>
    <link>http://www.silumina.lk/2012/01/08/_art.asp?fn=av1201088</link>
    <topic>යාත්‍රා</topic>
    <author>තුෂාරි</author>
    <content>යාත්‍රාගිනස් වාර්තා තැබීමට පෙරමුණ ගත් කලා ශිල්පියෙක් විදිහටයි බුද්ධික රඹුක්වැල්ල කා අතරත් ජනප්‍රිය වුණේ. බුද්ධික පසුගිය දිනෙක නොහිතපු ආකාරයේ අනතුරකට ලක්වුණු බව අපිට දැනගන්නට ලැබුණා.”ක්ලීටස් මෙන්ඩිස් අධ්‍යක්ෂණය කරන කුලුඳුල් චිත්‍රපටයේ දුෂ්ටයාගේ චරිතය රඟදක්වන්නේ මමයි. ඒ චිත්‍රපටය ලංකාවේ පළමු වරට නිර්මාණය වෙන සටන් ක්‍රියාදාම චිත්‍රපටයක්. මෙහිදී මගේ චරිතය සඳහා ‘කික් බොක්සින්’ පුහුණු වීම අවශ්‍යම වුණා. මොකද මේ චිත්‍රපටයත් ‘කික් බොක්සින්’ චිත්‍රපටයක් වන නිසා. මෙහි පුහුණුවීම් මම දිගටම සිදුකළා.කොහොම හරි මම මෙහි පුහුණුවීම් සිදුකර කර ඉන්න අතරතුර වතුර වැටිලා ටයිල් එක තෙමිලා තිබිලා. මාව ලෙස්සල ගිය පාර මගේ කකුල වළලුකරින් පැනලා වෙන්වුණා. දැන් ඒ වෙනුවෙන් සිංහල බෙහෙත් කරනවා. පුදුම වේදනාවක් තමයි වින්දේ. කොහොම නමුත් චිත්‍රපටයේ රූගත කිරීම් අරඹන්නට පෙරාතුව මගේ කකුල සුව අතට හැරේවි කියා මම හිතනවා.”බුද්ධික පැවසුවේ දුක්මුසු හඩින්.සේමිණි ඉද්දමල්ගොඩ අපිට ඉන්න දක්ෂ චරිතාංග නිළියක්. ඇය මේ දිනවල ඇමැති බිරිඳක් බවට පත්වෙලා කියලා අපිට ආරංචි වුණා. ඒ සිවගුරුනාදන් අධ්‍යක්ෂණය කරන විජය, දිල්හානි, සේමිණි ප්‍රධාන චරිත රඟදක්වන නවතම චිත්‍රපටයේයි. මෙහි සේමිණි රඟදක්වන්නේ ඇමැතිවරයකුගේ බිරිඳකගේ චරිතයයි. මේ දිනවල ඇය එහි රූගත කිරීම් උදෙසා සම්බන්ධ වී සිටිනවා.”ඇත්තටම මම මාස හයකට පසුවයි මේ චිත්‍රපටයට දායක වුණේ. මෙය හාස්‍යමය චිත්‍රපටයක්. ඒ වගේම මගේ ව්‍යාපාරික වැඩ කටයුතුත් මේ සමඟම සමබරතාවයකින් යුතුව ගෙන යනවා. ඒ නිසා තරමක් කාර්යබහුල ජීවිතයක් තමයි මේ දවස්වල ගත කරන්නේ.” සේමිණි ලද විරාමයකදී අපිත් සමඟ පවසා සිටියා.පසුගිය සතියේ කනගාටුදායක අසත්‍ය පුවතක් කලා ක්‍ෂේත්‍රය පුරාත් මාධ්‍ය ක්‍ෂේත්‍රය පුරාත් පැතිරී ගියා. ඒ සිසිර සේනාරත්න නම් ප්‍රවීණ ගායකයා සංගීතවේදියා මියගියා යන අසත්‍ය පුවතයි. මෙයින් කලා ක්‍ෂේත්‍රයේත් මාධ්‍ය ක්‍ෂේත්‍රයේත් මොන තරම් කැලඹීමට පත්වුණා ද කිවහොත් ඒ අසත්‍ය ප්‍රවෘත්තිය රූපවාහිනී නාලිකාවක පවා විකාශය වෙලා තිබුණා.ඇත්තටම මේ අසත්‍ය ආරංචිය ගැන සිසිර සේනාරත්න සංගීතවේදියාගේ ප්‍රියාදර බිරිඳ වන ඉන්ද්‍රානි විජේබණ්ඩාර මහත්මියගෙන් අපි විමසා බැලුවා.”අපි කවදාවත් නොහිතපු විදිහේ ආරංචියක් තමයි මේ විදිහට ප්‍රචාරය වුණේ. මගේ මහත්තයා හොඳ සනීපයෙන් ඉන්නවා. අපි හැමදෙනාම සතුටින් ගෙදර ඉන්න මොහොතේ හදිස්සියේම පුතාගෙ දුරකථනයට ඇමතුමක් ආවා. ‘තාත්තා අන්ත්‍රා වුණා ද?’ කියල අහලා. එයින් අපි හැමදෙනාම පුදුමයෙන් පුදුමයට පත්වුණා. කොහොම හරි කෝල්ස් තුන්සීයකට වැඩි ප්‍රමාණයක් ආවා. පිළිතුරු දීලම අපිට ඇතිවුණා. පිටරට ඉඳලා පවා හිතවතුන් රසිකයන් කතා කරන්න පටන්ගත්තා.කොහොම හරි කවුරුන් හෝ කෙනෙක් වැරදි SMS පණිවුඩයක් දීලා තිබෙනවා. මේ අසත්‍ය ආරංචිය හැමතැනම පැතිර ගියා. රූපවාහිනී නාලිකාවක පවා බ්‍රේකින් නිව්ස් කියලා මේ අසත්‍ය පුවත ප්‍රචාරය කරලා තිබෙනවා. ඇත්තටම මම නම් හිතන්නේ, මේ අසත්‍ය ප්‍රවෘත්තියට මේ තරම් ප්‍රචාරයක් ලැබුණේ නොසැලකිලිමත්කම නිසා කියලයි. මේ වගේ අත්වැරදි අපි කාටත් වෙන්න පුළුවන්. ඒ නිසා මාධ්‍ය එක්ක අපි කවදාවත් හිතේ කේන්තියක් අසතුටක් තියාගන්නෙ නැහැ. අපි අතින් වැරදි සිද්ධ වෙනවා. ඒවා අපිම නිවැරදි කරගත යුතුයි. මම හැමවිටම හිතන්නේ මෙයින් අපේ වස්දොස් ගියා කියලයි.කොහොම වුණත් මේ විසිවැනිදා අපේ ‘සිසින්ද්‍රා’ ප්‍රසංගය ලංකාවේ පවත්වන්නට අපි සැලසුම් කර තිබෙනවා. ඒ වෙනුවෙන් තමයි අපි දෙදෙනාම මේ දවස්වල වෙහෙසෙන්නේ. මොකද ‘සිසින්ද්‍රා’ ප්‍රසංගය මීට පෙර පැවැත්වුණේ පිටරටවල. ලංකාවේ පළමු වතාවට තමයි මෙය පවත්වන්න අපි සූදානම් වෙන්නේ. මෙහිදී, මගේ ‘රන්දියවර’ පොත නැවත වරක් එහි විචාර සමඟ කතාබහට ලක්කරමින් එළිදක්වන්නටත්, අපේ ‘ඉරේෂා’ CD තැටිය එළිදක්වන්නටත් මෙදිනට කටයුතු යොදා තිබෙනවා. ඒ වගේම චිත්‍රපට සංස්ථාව, සංස්කෘතික අමාත්‍යාංශය සහ ගුවන්විදුලිය එක්වී සංගීත ක්‍ෂේත්‍රයට වසර පනහකට වැඩි කාලයක් අපි දෙන්නාගෙන් ඉටු වූ මෙහෙවර වෙනුවෙන් අපි වෙනුවෙන් උපහාර පිදීමකුත් මෙහි දී සිදුවෙනවා.කලක පටන් චිත්‍රපට නිෂ්පාදකවරයකු වශයෙන් සිනමා ක්‍ෂේත්‍රයේ රැඳී සිටි සුනිල් අරුණ වීරසිරි පසුගිය වසරේ චිත්‍රපට අධ්‍යක්ෂවරයකු ලෙස දොරට වැඩියා ඔබට මතක ඇති.’ටිකිරි සුවඳ’ ළමා චිත්‍රපටය එදා බොහෝ දෙනකු ආදරයෙන් වැලඳගත්තා. නව වසරේ සුබ මොහොතින් ඔහු සූදානම් වනුයේ සිය දෙවැනි සිනමා අධ්‍යක්ෂණයේ වැඩ කටයුතු ආරම්භ කිරීමටයි.”මගේ දෙවැනි සිනමා අධ්‍යක්ෂණය හා හතරවැනි නිෂ්පාදන කාර්ය වෙන්නේ ‘වීර්යා’ චිත්‍රපටයයි. මේ චිත්‍රපටය කාටත් රසවිඳිය හැකි සුන්දර ආදර කතාවක් ද සමඟ දිවෙන එකක්. ජගත් චමිල, ශේෂාද්‍රි, නිරෝෂන් විජේසිංහ, ශ්‍රියානි අමරසේන, රම්‍යා වනිගසේකර, දුලීකා මාරපන, රොඩ්නි වර්ණකුල, ඇන්ටන් ජූඩ්, සරත් කොතලාවල, මිහිර සිරිතිලක, ඥානාංග ගුණවර්ධන ඇතුළු නළු නිළියන් රැසක් මේ සඳහා එක්වෙනවා. ලබන මාර්තු මස මුලදී ‘වීර්යා’ රූපගත කිරීම් ආරම්භ කිරීමට මම බලාපොරොත්තු වෙනවා.තුෂාරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>08</day>
    </date>
    <link>http://www.silumina.lk/2012/01/08/_art.asp?fn=av1201089</link>
    <topic>මට දෙන්න මගෙ සිහිනේ ළඟ ඉන්න පෙර වාගේ...!</topic>
    <author>ජෝජ් රොබ්සන් ද සිල්වා</author>
    <content>මට දෙන්න මගෙ සිහිනේ ළඟ ඉන්න පෙර වාගේ...!දිගු දෑස දුටුවාම – හැෙඟනවා පෙර සේම උන්නු හැටි මගෙ ගාව - ඔය හිතට අමතක ද බිඳ දමා මගෙ සිහිනේ – ඇයි ද ඔබ ද හැංඟෙන්නේ මට දෙන්න මගෙ සිහිනේ - ළඟ ඉන්න පෙර වාගේ...රෑ දිවා හිත පුරා ඇවිලිලා මේ ගින්න තරු පවා හඬනවා ඔබට නෑ තේරෙන්නෙ හිතට හිත හිමි නැති ද අහනවා හිත මාගෙ මට දෙන්න මගෙ සිහිනේ - ළඟ ඉන්න පෙර වාගේ...පෙර එදා හමුවෙලා වෙළුණු හැටි මුදු පහසේ පෙනෙනවා දකිනවා නිහඬ රෑ දුර අහසෙ දුරම මිස ළඟ නැති ද අහනවා නෙතු මාගෙ මට දෙන්න මගෙ සිහිනේ - ළඟ ඉන්න පෙර වාගේ..  පද රචනය - නන්දන වික්‍රමගේසංගීතය සහ ගායනය - රොමේෂ් සුගතපාල”හැම චැනල් එකකම මේ ගීතය අංක 1 වුණා. ඒ වගේම රිංගින්ටෝන්ස් සහ ඉන්ටර්නෙට් වීඩියෝ වැඩිම ඩවුන්ලෝඩ් වුණු ගීතයත් මෙය යි. ගීතයක් සරල බොළඳ ගීතයක් වුණාට එහි සුන්දර බවක් තියෙනවා නම් එය ජනප්‍රිය වෙනවා.”නව පරපුරේ ගී පද රචකයෙකු වන නන්දන වික්‍රමගේ ඉහත ප්‍රකාශය කළේ “ගී මිහිර” ගෙනෙන්නට මෙවර අප එක්කර ගන්නා ඔහුගේ “දිගු දෑස දුටුවාම” ගී සංකල්පනාව පිළිබඳවයි. සුරේන්ද්‍ර පෙරේරා (පායන්න සඳ මීදුමේ) – අමිලා නදීශානි (මේ රෑ පායන්නෙපා) – උදේශ් ඉන්දුල (ළංවෙලා හිම සීතේ), රයිනි චාරුකා (සැනසිලා) වැනි ගායක ගායිකාවන්ගේ මුල්ම ඒකල ගීත රචනා කර ඇති නන්දන මේ වනවිට “සඳපාන වගේ දිලෙන්නේ” (රූකාන්ත ගුණතිලක), “මගේ ආදරේ” (චන්ද්‍රලේඛා පෙරේරා), “සුදු ආඩම්බරකාරී” (ප්‍රදීප් රංගන), “සුළඟක් වෙලා” (ශිහාන් මිහිරංග) වැනි ගී පද රචනා සිය ගණනක හිමිකරු ය.පසුගියදා ලෝක වෙළෙඳ නාම කොංග්‍රසය මඟින් “වසරේ විශිෂ්ටතම අලෙවිකරණ වෘත්තීයවේදියා” සම්මානය නන්දනට පිරිනමනු ලැබූ අතර එම සම්මානය ශ්‍රී ලාංකිකයෙකු විසින් දිනා ගත් මුල්ම අවස්ථාවද එය ය. “දිගු දෑස දුටුවාම” ගී පද රචනය පිළිබඳ නන්දන “රසඳුන” සමඟ කළ කෙටි පිළිසඳරයි මේ...!”ගීතයක් ලියන්න බැහැ. ලියැවෙන්න ඕනේ. එහෙම ලියැවුණු ගීතයක් තමයි ‘දිගු දෑස දුටුවාම’ ගීතයත්. මුලින් රොමේෂ් තනුව නිර්මාණය කලා තිබුණා. එම තනුවේ තිබුණා දුකක්. එය මට දැනුණා. මේ රටේ ගීත රසික රසිකාවියන් පිරිමින්ගේ විරහවට සංවේදියි. ඒ නිසයි මිල්ටන් මල්ලවආරච්චි ගැයූ විරහ ගී අපේ කාලේ බෙහෙවින් ජනප්‍රිය වුණේ. රොමේෂ්ගේ තනුව අහද්දී හිතට දැනුණු විරහව සමඟ මනෝමය රූපාවලියකට රිංගා යන්න මට පුළුවන් වුණා. ගීතයක් ලියද්දී කිසියම් අත්දැකීමකට මනෝමය වශයෙන් පිවිසෙන්න ගී පද රචකයෙකුට හැකියාව තියෙන්න ඕනේ.””මේ ගී සංකල්පනාවේ විරහා වේදනා විඳින පෙම්වතාව මම හිතින් මවාගෙන තමා පද රචනය කළේ. තනුව හිතට දැනුණාම ගී පද රචනයක් කරන එක අසීරු නැහැ. නැත්නම් අමාරුයි. ‘දිගු දෑස දුටුවාම’ පද රචනයේ දී මට පහසුවක් වුණේ තනුවේ තිබුණු සාර්ථකත්වයයි. මෙවැනි තනුවකට බලහත්කාරයෙන් වචන රිංගවන්න ඕනෑ වෙන්නේ නැහැ.””කොහොම වුණත් අපි සමාජයට වැරදි හැඟීම් දනවන අසභ්‍ය වචන ගීතවල යොදන්න හොඳ නැහැ. එමෙන්ම අගක් මුලක් නැති ගී ලියන්නත් හොඳ නැහැ. සරල සුන්දර ගීත විඳින්න කවුරුත් කැමැතියි. මම වැඩිපුර ලියන්න වෑයම් කරන්නෙත් එවැනි ගී සංකල්පනාමයි.”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>08</day>
    </date>
    <link>http://www.silumina.lk/2012/01/08/_art.asp?fn=av12010810</link>
    <topic>බහුභූත සින්දු කියලා ජාත්‍යන්තරයට යන්න බැහැ</topic>
    <author>ජෝජ් රොබ්සන් ද සිල්වා</author>
    <content>බහුභූත සින්දු කියලා ජාත්‍යන්තරයට යන්න බැහැටී.එම්. ජයරත්නමේ නව වසරේදී අපිට පුළුවන් වෙන්න ඕනේ, වැරදි හදාගෙන ඉදිරියට යන්න. ඒ වගේම සංගීත ක්ෂේත්‍රයේ මොන ගැටලු ආවත් නොබෙදී අපි කවුරුත් එකමුතුව කටයුතු කරන්න උත්සාහ කළ යුතුයි. ජ්‍යෙෂ්ඨ ශිල්පීන් සහ නව පරපුරේ ශිල්පීන් හැමදෙනාම සහයෝගයෙන් කටයුතු කරමින් මේ ලෝකවාසීන්ට වැඩ දායක යහපත් ගී නිර්මාණ ඉදිරිපත් කිරීම අවශ්‍ය වී තිබෙනවා. එවිට 2012 වසර අප කාටත් සතුට සාමය ලබා දෙන වසරක් වන බව නොඅනුමානයි.” ඔහු - ආදරණීය ගායන ශිල්පී ටී.එම්. ජයරත්න.”සංවර්ධනය වෙමින් පවතින රටක කලාකරුවන්ට ලොකු වගකීමක් පැවරෙනවා, ජන ජීවිතයට ප්‍රයෝජනවත් වන කලා කෘති නිර්මාණය කිරීමට. අප නියැලී සිටින ගීත නිර්මාණ කටයුත්තත් ඊට අයත් වෙනවා. පසුගිය කාලය පුරාම වැඩිපුර ගී නිර්මාණ බිහිවී ඇත්තේ ආනන්දය පිණිස පමණක් වීම විශාල අඩු පාඩුවක්.ගීත ශ්‍රාවකයන්ට ආනන්දය මෙන්ම ප්‍රඥාවද ලබා දිය හැකි යහපත් ගී නිර්මාණ බිහි කිරීමේ මෙහෙවර ඉටු කිරීමට කලාකරුවන් ලෙස අප බැඳී සිටිනවා. යහපත් ගී නිර්මාණයකින් ජීවිතාවබෝධයක් සහ අර්ථපූර්ණ පණිවිඩයක් ජන සමාජයට ලැබිය යුතුයි. මේ බලන්න, එයට උදාහරණයක්.” (ටී.එම්. ‘අඳුරු කුටිය තුළ’ ගීතය ගයමින්)අඳුරු කුටිය තුළ දොරගුළු ලාගෙන ගයන ගීතිකා යදින යාතිකා දෙවියන් හට නෑසේ පොළොව කොටස තැන පාර තනන තැන ගිනියම් අව්වේ මහ වරුසාවේ දෙවියන් වැඩ ඉන්නේ බලන් කඩතුරා හැර දෑසේ...!(පද - ප්‍රේමදාස ශ්‍රී අලවත්තගේ)”අද මේ රටට සමාජයට එවැනි ගී නිර්මාණ උවමනා වී තිබෙනවා. හැත්තෑව දශකයේ බුද්ධියට ප්‍රබෝධය දුන් ‘ප්‍රබුද්ධ ගී’ නිර්මාණය කෙරුණා. එම ගීත තුළින් මිනිසුන් දැනුවත් කෙරුණා. කේමදාස සූරීන්, ජෝතිපාල ලවා ප්‍රබුද්ධ ගී ගායනා කෙරෙව්වා ඒ කාලයේ. මහගමසේකර, ඩෝල්ටන් අල්විස්, මඩවල එස්. රත්නායක, ප්‍රේමකීර්ති ද අල්විස් වැනි ගී පද රචකයින්ගෙන් ප්‍රයෝජනවත් යහපත් සංකල්පනා එම අවධියේ ලියැවුණා. මිනිසුන්ට රට දැය පිළිබඳ, මිනිස් ජීවිතය පිළිබඳ ආදරය වගේම භේද බින්න නොවී එකමුතුව වැඩ කරන්න ආසාව උපදවන හැඟීම් එදා එම ගීත නිසා ඇතිවුණා. විය යුත්තේ සාරගර්භ අර්ථපූර්ණ ගී ගැළපෙන තනු සහ සුදුසු ගැයුම් සහිතව ඉදිරිපත් කිරීමයි.”ඔබ පවසන්නේ ගීතයෙන් ජීවිතය උගන්වන්න පුළුවන් බවද?”ඔව්, සාරවත් ගීත නිර්මාණ මඟින් ශ්‍රාවකයින්ට ජීවිතය උගන්වන්න පුළුවන්. එය හරියට දහමකින් කියා දෙනවා වගේ කියා දෙන්න පුළුවන්. අපි එකමුතු වී ඒ ක්‍රමවේදය සොයා ගමු.”දැන් “සෞන්දර්ය ඇකඩමි” නමින් නව ප්‍රවණතාවක් දක්නට ලැබෙනවා.”එය වෙනම ම කලාවක්. කලාවක් කියනවාට වඩා එය එක්තරා විලාසිතාවක්. නැත්නම් ව්‍යපාරයක් කීමයි නිවැරදි. අනේ පව්, අපේ අනාගත පරපුරට කුමන කලක් යාවිද මන්දා.”ඔබට සංවේගයක් දැනුණාට දැන් අනාගත පරපුර වෙනුවෙන් වෙන් වූ රියැලිටි වැඩසටහන් රැසක් ම තිබෙනවා නේද?”නවකයින්ට තම සහජ හැකියාව පෙන්වන්න එවැනි වැඩ සටහන් තිබෙන බව ඇත්තයි. ඒත් ප්‍රශ්නය, ඒවා මේ රටේ සංගීත ක්ෂේත්‍රයේ අනාගත පරම්පරාව යහපත් ලෙස හසුරුවන වැඩ සටහන් ද යන බවයි. මල පිපුණා, පර වුණා. බිම වැටුණා වගේ වැඩක් තමයි ඒවායින් සිදු වෙන්නේ. යහපත් අනාගත පරපුරක් බිහි කරන්න නම් ජයග්‍රාහකයින්ට සුදුසු විෂය සම්බන්ධ දැනුම ලබා දිය හැකි ශිෂ්‍යත්ව පිරිනැමිය යුතුයි. එවිට ඔවුන් මේ ක්ෂේත්‍රයට වැඩ දායක නිපුණයන් වෙනවා. ඔය රියැලිටි වැඩ සටහන් SMS මඟින් කෙරෙන විනිශ්චයෙන් බොහෝ විට සැබෑම දක්ෂයින් කැපී යනවා. රූපයට හෝ මිත්‍රත්වයට ගායක ගායිකාවන් තේරීම වැරදියි.”ඔබට රියැලිටි වැඩ සටහන් විනිශ්චයට ආරාධනා ලැබුණේ නැද්ද?”මට ආරාධනා ලැබුණත් මම ගියේ නැහැ. පසුව කේමදාස සූරීන් හට කියලා මාව ගන්න හැදුවත් මම ගියේ නැහැ. සුදුස්සාව තෝරන්න අපේ විනිශ්චයට හැකි විය යුතුයි. එසේ නැතිව ඉර්ඉනිසා අපේ විනිශ්චය අහෝසි වෙනවා නම් ඵලදායක මෙහෙවරක් අපෙන් සිදු වන්නේ නැහැ. ඒ නිසයි මං නොගියේ.”වත්මන් “ප්‍රාසාංගික කලාව“ පිළිබඳව ඔබට හැඟෙන්නේ මොනවා ද?”ඔය වචනය රූපවාහිනිය සමඟ බද්ධ වෙලා ආ වචනයක්. ඒත් සත්‍ය නම්, අද අපේ ප්‍රාසාංගික කලාවේ අපේකම නැහැ. උඩ පැනලා, දඟලමින් ගැයුම කලාවක් වන්නේ කොහොමද? උඩ පැනලා ගයද්දී ස්වර ස්ථාවරයේ ඉඳ ගන්න පුළුවන්ද? සරල සංගීතයේ දී වුවද භාවාත්මක ඉරියව් ඕනේ. නවීන තාක්ෂණයේ මෙවලම් උපයෝගී කරගෙන බොහෝ විට ශ්‍රාවක ප්‍රේක්ෂකයින්ව මුලා කිරීමයි අද ප්‍රාසාංගික කලාවේ දී කරන්නේ. දැන් ප්‍රාසාංගික කලාව අපට ගැළපෙන කලාවක් නොවේ. මොන කලාව කළත් එය අපේ සංස්කෘතියට ගැළපෙන්න ඕනේ. නැත්නම් එය වැඩිහිටියන් වශයෙන් අපට අනුමත කරන්න නොහැකි වෙනවා.”ඔබ මොනවා කිව්වත් මෙම ප්‍රාසාංගික කලාවේ නියුතු නව පරපුරේ ඇතැම් ශිල්පීන් අපේ ගීතය ජාත්‍යන්තරයට ගෙන යන බව පවසනවා නේද?”ජාත්‍යන්තර සංගීත ක්ෂේත්‍රය පිළිබඳ හරි අවබෝධයක් නැතිව අපේ සමහර නොදරුවෝ ඔහොම කීවාට ඔය බහුබූත ගීත කරලා කරන්න පුළුවන් කටයුත්තක් නොවේ එය. ඒ සඳහා නිසි ක්‍රමවේදයක් අවශ්‍යයයි. ඉවක් බවක් අගක් මුලක් නැති ගීත කෑලි අරගෙන ජාත්‍යන්තරයට යන්න බැහැ. මේවා කරන කියන පරම්පරාව මංමුලා වෙලා, දෙලොවක් අතර ඔවුන්ට එහෙත් නැහැ මෙහෙත් නැහැ. ජාත්‍යන්තරයට යාම කෙසේ වුවත් මේ රටේවත් ඔවුන්ගේ ගීතවලට පැවැත්මක් නැහැනේ. ඒ නිසා තමයි දැන් ගීත ශ්‍රාවකයින් පැරණි ගී සොයා යන්නේ. ජ්‍යෙෂ්ඨ ශිල්පීන් මෙන්ම නව පරපුරේ ශිල්පීන් කවුරුත් සාමූහිකව ගෙන ගියොත් මිස ඒකලව අපේ ගීතය කිසිදාක ජාත්‍යන්තරයට ගෙන යන්න කාටවත් බැහැ.”ගීත ශ්‍රාවකයන්ගේ රසඥතාව දුර්වල වීමකුත් දැනෙන්න තිබෙනවා නේද?”සාහිත්‍ය විෂය පාසල් අධ්‍යාපනයෙන් අයින් කළ යුගයක් මේ රටේ තිබුණා. එහි ඵල විපාක තමයි අද මේ දැනෙන්නේ. එදා ගැමි කවියා දුටු නෑනා මස්සිනාලාගේ සුන්දර ප්‍රේමය අද කෙලෙසිලා. උදාහරණයකට ගත්තොත් ‘ඉරිදාට පල්ලියේ දී’ වැනි ගීතවලින් මස්සිනාව බිංදුවට ඇද දමලා. තරුණ පරම්පරාවේ රස වින්දනය පහළ වැටිලා. රසඥතාව වර්ධනය කිරීමට අතීතයේ සිටි සිංහල සාහිත්‍ය ඉගැන්වූ ගුරුවරුන් බොහෝ සේ දායක වුණා.ඔබ නව නිර්මාණ නොකරන්නේ ඇයි?”අද මේ ක්ෂේත්‍රයේ සිදුවන අක්‍රමිකතා නිසා අලුත් ගීත නිර්මාණය කළ නොහැකි වාතාවරණයක් තියෙනවා. තාක්ෂණික උපක්‍රමවලින් ඉතාම සූක්ෂම අයුරින් අපේ නිර්මාණ මංකොල්ල කෑමට ලක් වෙනවා. ජංගම දුරකථන සඳහා ගීත යෙදීමේ සිට සංයුක්ත තැටිවල අලෙවිය දක්වාත් විද්‍යුත් මාධ්‍ය මඟින් ප්‍රචාරයේ දීත් බොහෝ අසාධාරණ සිදු වෙනවා.බුද්ධිමය දේපළ නීතිය ක්‍රියාත්මකයි කීවාට එය නිසි අයුරු කෙරෙන්නේ නැහැ. ඉතින් ‘ගිය හකුරට නාඬන්නේ – තියෙන හකුර රැකගන්නේ’ කියලා පාඩුවේ ඉන්නවා. විශේෂයෙන්ම මිනිසුන්ගේ හදවත්වල ලියාපදිංචි වුණු අපේ ගීත යම් වාසනා ගුණයකින් තවමත් රැඳී තියෙනවා. ඒ ටයර්වලින් අපි තාම දුවන්නේ. ඒවා ගල් ටයර් වගේ පැවැත්ම හොඳයි.”ඔබේ පුතා ඉසුරු ඔබේ ගීත ගායනා කිරීම ගැන ඔබ සතුටු වෙනවා ද?”පියාගේ ගීත ගායනා කිරිමේ උරුමය පුතාට තියෙනවා. පුතා මගේ ගීත ගායනා කිරීම ගැන මං සතුටු වෙනවා. ඒත් ඒ නිසා පුතා කොටු වෙලා. පුතාට අනන්‍යතාවක් නැති වෙලා. ඉසුරු පුතාට වෙනම ම අනන්‍යතාවක් ඇති වෙනවා නම් තමයි හොඳ. පුතා ඉන්දියාවට ගිහින් සංගීත දැනුම ලබාගෙන ඇවිත් දැන් ගුරුවරයකු ලෙස කටයුතු කරමින් ඉන්නේ. පුතාට ඔහුගේම ගී නිර්මාණවලින් අනන්‍යතාවක් මේ රටේ සංගීත ක්ෂේත්‍රයේ ඇති කරගන්න හැකි වෙනවා නම් තමයි ඉසුරුගේ අප්පච්චි ලෙස මට වඩාත් සතුටු වෙන්න පුළුවන් වෙන්නේ.”ඔබේ මතු බලාපොරොත්තු මොනවාද?”මා දිරා යන පුද්ගලයෙක්. සදාකාලික නැහැ. මොන අභ්‍යාස කළත් ඖෂධ ගත්තත් සදාකාලික වෙන්න බැහැ. මගෙන් කෙරෙන්න ඕනෑ කරන යහපත් ක්‍රියා මොනවාද සොයා විමසා බලා ජාති, ආගම්, කුල භේද නොසලකා ඒවා ඉටු කිරීම තමයි මගේ පළමු බලාපොරොත්තුව. මම බෞද්ධයෙක් වුණාට මගේ ළඟ බයිබලය සහ කුරානය තියෙනවා. පසුගිය නත්තලේදී සිහිපත් කළ යේසුස් වහන්සේ මිනිසාගේ පාපය උදෙසා වද වින්ද අයුරුත් එලෙස වද විඳලත් පසුව තවදුරටත් ‘ඔබේ බර මා පිට තබන්න’ කියා පවසන්න තරම් පේ‍්‍රමණීය වූ අයුරුත් මා කියවා රස විඳ තියෙනවා.ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>08</day>
    </date>
    <link>http://www.silumina.lk/2012/01/08/_art.asp?fn=av12010811</link>
    <topic>පුවත්</topic>
    <author/>
    <content>පුවත්ශ්‍රී ලංකාවේ නවතම ගුවන්විදුලි නාලිකාව ලෙස VIP රේඩියෝ පසුගිය 01 දා සිට සිය විකාශන කටයුතු ආරම්භ කළේය. සී/ස වෙන්ඩෝල් ලංකා සමාගම පවත්වාගෙන යන මෙම නාලිකාවේ වැඩසටහන් අධ්‍යක්‍ෂ ලෙස ස්වර්ණ ගුණවර්ධන කටයුතු කරයි.ශ්‍රී සම්බුද්ධත්ව ජයන්තිය නිමිත්තෙන් ජාතික උරුමයන් පිළිබඳ අමාත්‍යාංශය හා ජාතික ලේඛනාරක්‍ෂක දෙපාර්තමේන්තුව මෙහෙයවන ලද දීප ව්‍යාප්ත ගීත තරගයෙන් මුල්තැන දිනා ගැනීමට ගායන ශිල්පි අනුකුමාර් අමරසිංහ සමත් විය.ඩබ්ලිව්.කේ. සරත් විමලසිරි පිටපත ලියූ ‘ශ්‍රද්ධාංජලී’ විශේෂ ගී සමාධිය දුරුතු පුන් පොහෝදා (අද) දහවල් 12 සිට 12.45 දක්වා ශ්‍රී ලංකා ගුවන් විදුලි සංස්ථාවේ සිංහල ස්වදේශීය සේවය ඔස්සේ ප්‍රචාරය වේ.සිංහල සංගීත අංශය ඉදිරිපත් කරන ‘ශ්‍රද්ධාංජලී’ රෝහණ ධර්මකීර්තිගේ නිෂ්පාදනයකි. කථනය දිල්කා විමර්ශනී හඳුවල ගෙනි.  නාලක ස්වර්ණතිලකගේ ‘දඟමල්ල’ නාට්‍යය නව නිෂ්පාදනයක් ලෙස යළි වේදිකාගත කෙරේ. එහි මුහුරත් උලෙළ පසුගියදා නාලක ස්වර්ණතිලක ප්‍රසංග කලා පුහුණු ආයතනයේදී පැවැත්විණි. මෙය මේ මස 28 වැනි දින පස්වරු 6.00ට කොළඹ ලයනල් වෙන්ඩ්ට් රඟහලේ දී වේදිකාගත වීමට නියමිතය.ගායන දිවියට වසර 50 ක් සපුරන ප්‍රවීණ ගායිකා රංජනී පෙරේරා ගැයූ ජනපි‍්‍රය ගීත 16 ක් ඇතුළත් “ඔබගේ හද මාගේමයි” සංයුක්ත තැටිය මේ මස 10 වැනිදා සවස 4.30 ට කොළඹ 07 විජේරාම මාවතේ ටවර් හෝල් රඟහල පදනම් ශ්‍රවණාගාරයේදී (සව්සිරිපාය) දොරට වඩී.මෙහිදී ප්‍රථම සංයුක්ත තැටිය සිය සොහොයුරිය වන විශාරද සුජාතා අත්තනායක මහත්මියට පිළිගන්වන අතර ජනපි‍්‍රය ගීත කිහිපයක් ඇතුළත් සජීවී ප්‍රසංගයකින් ද මෙම උත්සවය රසගැන්වෙනු ඇත.කමල් තිලකරත්න අධ්‍යක්ෂණය කළ ‘වෙස්මාරුව‘ නාට්‍යය අද (08) පස්වරු 6.00 ට කොටිකාවත්තේ රාජසිංහ විදුහල් ශාලාවේදී වේදිකාගත කෙරේ. මෙම දර්ශනය පැවැත්වෙන්නේ කොළොන්නාව සහෘද ප්‍රජා සංවර්ධන පදනමට ආධාර පිණිසය.නාලක ස්වර්ණතිලකගේ ‘මම වෙනම මලක්’ නාට්‍යයේ දර්ශන කිහිපයක් මහනුවර දී පැවැත්වේ.මේ මස 12 වැනිදා පුෂ්පදාන විද්‍යාලයේදී සහ 13 වැනිදා මහමායා විද්‍යාලයේදී පාසල් දර්ශන කිහිපයක් පැවැත්වේ. 14 සෙනසුරාදා මහජන ප්‍රදර්ශනය සඳහා දර්ශන 3 ක් කිංස්වුඩ් විද්‍යාලයේදී පැවැත්වේ.ප්‍රියන්ත ජයරත්නගේ ප්‍රධාන සංස්කාරකත්වයෙන් පළවන ‘මිරර්’ සිනමා සඟරාවේ 13 වැනි කලාපය පසුගියදා එළි දුටුවේ ය. ප්‍රියන්ත ජයරත්න, තුසිත ජයසුන්දර, චතුරිකා සඳමාලි, විමල් රණතුංග මෙවර කලාපයට ලිපි ලියා ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>08</day>
    </date>
    <link>http://www.silumina.lk/2012/01/08/_art.asp?fn=av12010812</link>
    <topic>පුංචි කෝච්චියෙන් එංගලන්තයේ රවුමක්</topic>
    <author>නිහාල් පී. අබේසිංහ</author>
    <content>පුංචි කෝච්චියෙන් එංගලන්තයේ රවුමක්හිරිගඩු පිපෙන සීතල පුංචි වැහි බිඳු සමඟ හමන මද නළ මේ සියල්ල අපේ ගතත් සිතත් සිසිල් කරනවා.කඳුහෙල් විවිධ ආකාරයේ මල්, මීදුම තැවරුණු තේවතු, මනරම් මල්වතු හා හෝටල් ඒ සුන්දරත්වය තවත් වැඩි කරනවා. නගරය මැද ඇති හරිත උයන මල්වත්ත හා ඉපැරැණි ගොඩනැගිලි නිසා ප්‍රදේශයේ පාරිසරික පුරාවිද්‍යාත්මක වටිනාකමත් ඉහළම මට්ටමකයි තියෙන්නේ.මේ අප අටුවා ටීකා කියන්නේ පිටරටක තැනක් හඳුන්වාදීමට නොවේ. අපේම රටේ තිබෙන ඒ අපූර්වතම නගරයේ අලුත්ම තතු හඳුන්වා දීමටයි.සෙන්ට් ක්ලෙයාර් දිය ඇල්ලපුංචි එංගලන්තය නැතිනම් ලෝක ප්‍රසිද්ධ නුවරඑළිය සුන්දර පාරිසරික නිකේතනය තව තවත් අලුත් වීමේ කාර්යයන් මේ වන විටත් ආරම්භ වෙලා. නුවරඑළිය නගරයේ පාලනය බාර වුණු පාලක පක්‍ෂය මෙහි මූලිකත්වය ගෙන කටයුතු කරනවා.නුවරඑළියට පුංචි කෝච්චියක් දාන්න සියල්ල සූදානම්. ඒ සඳහා දුම්රිය මාර්ගය, බිම් ගෙවල්, ටිකට් අලෙවි සල් ඉදිකර අවසන්. නුවරඑළිය නගර සභාව නුවරඑළියේ වික්ටෝරියා පාක් එක වටේ සහ ළමා ක්‍රීඩාංගණයේ දුම්රිය මාර්ගයක් ඉදිකර තිබෙනවා. ළඟදීම අපි ඒකේ 60 දෙනකුට පමණ යන්න පුංචි දුම්රියක් ධාවනය කරන්නයි සූදානම්. සම්පූර්ණ වියදම රුපියල් 350000 ක්. මේ ප්‍රදේශවල සමහර ළමයි කෝච්චියක ගිහිල්ල නැහැ. ඒ සමඟම මේ ළමා ක්‍රීඩාංගණය තවත් ජනපි‍්‍රය කරවීමත් තව අරමුණක්.දෙස් විදෙස් සංචාරකයෝ අද්දාගැනීමත් මෙහි තවත් ඉලක්කයක්. දුම්රිය මාර්ගය මීටර් 400 ක් දිගයි.” නුවරඑළිය නගර සභාවේ නගරාධිපති මහින්ද දොඩම්පේගමගේ මහතා එලෙස පැවසුවේ නුවරඑළිය ජනපි‍්‍රය කරන දියුණු කරන තවත් වැඩසටහන් රැසක් තමන් සතු බව පෙන්වා දෙමින්.නුවරඑළිය සාමාන්‍යයෙන් ලස්සන වන්නේ වසරකට එක් වරක් අප්‍රේල් මාසයේ පමණයි. නමුත් මුළු අවුරුද්ද පුරාම නුවරඑළිය ලස්සන කිරීමට වැඩ සටහන් රැසක් ක්‍රියාත්මක කරනවා. ඒ අනුව අගෝස්තු හා දෙසැම්බර් මාසවලත් සැණකෙළි සංවිධානය කිරීම දැනට ආරම්භ කර තිබෙනවා.මීට අමතරව රාත්‍රියට නුවරඑළියට එන සංචාරකයන්ට විනෝද වීමට රාත්‍රි විනෝද මේලා සංකීර්ණයක් (තීම් පාර්ක්) අන්තර්ජාතික මට්ටමින් නුවරඑළිය වැව අසල අක්කර 28 ක භූමි භාගයක ඉදිකිරීමට කටයුතු සැලසුම් කරනවා. නගරාධිපතිතුමා පැවසීය.සෙන්ට් ක්ලෙයාර් දියඇල්ල නැරැඹීමට සකස් කළ විවේක මධ්‍යස්ථානයග්‍රෙගරි වැව නුවරඑළියට ආභරණයක්. නමුත් ග්‍රෙගරි වැව අලංකාරයට කිසිම පියවරක් අරන් තිබුණේ නැහැ. කලක් ග්‍රෙගරි වැව වටා තණකොළ පමණයි වැවී තිබුණේ. නමුත් ග්‍රෙගරි වැව වටා අද ලස්සන කර තිබෙනවා. මල් වවා උද්‍යාන අලංකරණය සහිතව පා ගමනින් යාමට බයිසිකල්වලින් යාමට මාර්ග සකස්කර තිබෙනවා. එහි ඇති බෝට්ටු අංගනයේ බෝට්ටුවක් තවත් අයකු සමඟ ඔබටම පැද යන්න පුළුවන්.ඊට අමතරව 10 - 15 අතර කණ්ඩායම්වලට නම් විශාල බෝට්ටුවක නැගි කිලෝ මීටර් 3 - 4 ක රවුමක් යාමට දැන් අවස්ථාව සලසා තිබෙනවා. ඒ සමඟම නුවරඑළිය මේ ග්‍රෙගරි වැව හරිත උද්‍යානය අසලමට ‘සී ප්ලේන්’ යානා ද බැස්සීම සිදු කළා. හරිත උද්‍යානය කෙළවරේ ඉහළම මට්ටමේ තරු මට්ටමේ ආපන ශාලාවක් ද තිබෙනවා.මීට අමතරව නව ග්‍රෙගරි උද්‍යානයේ ආහාර ගැනීමට බංකු මේස කොන්ක්‍රීට්වලින් සකස් කර තිබෙනවා. බීමට ජලය සපයා අපද්‍රව්‍ය දැමීමට ස්ථාන ද සකස් කරලයි තියෙන්නේ. දරුවන්ට දුව පැන පී‍්‍රති වෙන්න මෙහි අක්කර 20 ක් පුරාම ඉඩකඩ තිබෙනවා. නුවරඑළිය නගරාධිපති තුමාගේ පෞද්ගලික ලේකම් රොහාන් ගුණතිලක මහතා පවසන පරිදි මේ උද්‍යානයට පෙරවරු 8 සිට රාත්‍රී 7 දක්වා ඇතුළුවීමට පුළුවන්. මෙහි මත්පැන් බීම තහනම්.නුවරඑළිය ග්‍රෙගරි වැව උද්‍යානයකේබල් කාර් අපේ රටට අලුත් දෙයක්. ප්‍රථමයෙන්ම නුවරඑළිය නගරයේ කඳු අතර ක්‍රියාත්මක කිරීමට සූදානම්. ඉන් පළමුවැන්න නුවරඑළියේ සිට කිලෝමීටර් 3 ක් ඈතින් පිහිටි සිංගල් ට්‍රී කන්ද ආශි‍්‍රතව ළඟදීම අරඹනවා. ඒ සමඟම නුවරඑළියේ පුංචි මල්වත්ත හෙවත් වික්ටෝරියා උද්‍යානය තවදුරටත් පරිසර හිතකාමීව ජෛව විවිධත්වය සංරක්ෂණය වන පරිදි දියුණු කිරීමට වැඩ කටයුතු යොදලයි තියෙන්නේ. ඒ අනුව වික්ටෝරියා උද්‍යානය ඇතුළත පිහිටි වසර 150 පමණ ඉපැරැණි ඓතිහාසික ගොඩනැගිල්ල භාවිතයට ගනිමින්.නුවරඑළිය නගරයේ ඉතිහාසය හුවා දැක්වීම පිණිස එම ගොඩනැගිල්ල කෞතුකාගාරයක් බවට පරිවර්තනය කිරීමට සූදානම්. 1894 වැඩ නිම කරන ලද නුවරඑළිය තැපැල් කන්තෝරුව, නුවරඑළියේ සුවිශේෂ පැරැණි ගොඩනැගිල්ලක්. එහි ඇති ඔරලෝසු කණුව මඟින් ඊට මහත් වූ තේජසක් එක් කරනවා. එයත් සමඟ නුවරඑළිය ජනාධිපති මන්දිරය ඇන්ග්ලිකන් පල්ලිය ඇන්ඩ්රූස් හෝටලය ආදිය ද සංරක්ෂණය කිරීමට සූදානම්.නුවරඑළිය නගරාධිපතිමහින්ද දොඩම්පේගමගේනුවරඑළිය ආශි‍්‍රතව බලන්න දියඇලි 20 - 25 ක් තිබෙනවා. තරණය කිරීමට හැකි කඳු 5 - 6 ක් තිබෙනවා. නමුත් මේ ස්ථානවලට යන ආකාරය පිළිබඳව දැනුම්වත් කිරීමට කිසිම ස්ථානයක් නැහැ. නුවරඑළිය නගරයට එන සෑම දෙස් විදෙස් සංචාරකයකුටම නුවරඑළියේ දර්ශනීය නගරවල සංචාරය කිරීමට අත්වැලක් දීම සංචාරක සේවා තොරතුරු මධ්‍යස්ථානයක් ළඟදීම විවෘත කිරීමට සැලැසුම් කර අවසන්. ඒ සමඟම පැය 8 ක් ඇතුළත අවට ඇති දියඇලි 16 ක් බැලීමටත් සුවිශේෂ අංගයක් අපි සංචාරවලට එක්කරන්නයි අදහස.නුවරඑළියට යන ඔබට බලන්න පුළුවන් නුවරඑළිය නගරයේ තිබෙන සුන්දර ස්ථාන පමණක් නොවෙයි නුවරඑළිය සිට හැටන් මාර්ගයේ ඔබ එනවානම් නුවරඑළියේ සිට කිලෝමීටර් 33 ක් පැමිණි විට මෙරට පළලතම දිය ඇල්ලක් වන සෙන්ට් ක්ලෙයාර් දියඇල්ල බලා ගැනීමට හැකිය. මීටර් 80 ක් උස මේ ඇල්ල විවිධ මට්ටම්වලින් බැලීමට ඉහළ කොත්මලේ ජල විදුලි ව්‍යාපෘතිය මඟින් දැන් මනරම් නැරැඹුම් මධ්‍යස්ථානයක් ද ඉදිකර අවසන්.නුවරඑළියේ සිට හැටන් දෙසට තවත් කිලෝමීටරයක් ගමන් කළ විට මීටර් 97 ක් උස ඩෙවෝන් දියඇල්ල බලාගන්න පුළුවන්.මීට අමතරව නුවරඑළිය නගරය ආශි‍්‍රතව ද දියඇලි දෙකක් තිබෙන බව ඔබ නොදන්නවා විය හැකියි. ඒ ලවර්ස් ලිප් හා ග්ලෑන් ඇල්ලයි. ලවර්ස් ලිප් ඇල්ල ඇත්තේ නුවරඑළිය නගරයේ සිට කිලෝමීටර් 1 ක් පමණ දුරිනි. එය නැරැඹීමට රෝහල් පාරේ යා යුතුයි. මෙය අධික වැසි සමයේදී අඩි 100 ක් උසට මනරම් ලෙස දර්ශනය වේ.වික්ටෝරියා උද්‍යානයේ ළමා ක්‍රීඩාංගණයේ ඉදිවන දුම්රිය මාර්ගයඋසින් අඩි 33 ක් වන නුවරඑළියේ ග්ලෑන් ඇල්ල හොඳින් නැරැඹිය හැක්කේ වර්ෂා කාලවලදීය. නුවරඑළිය ග්ලෑන් තේ වත්ත ඉහළ පිහිටා ඇති මේ ඇල්ලේ ජලය නුවරඑළිය ග්‍රෙගරි වැවට වැටෙන බවට පැවසෙනවා.මීට අමතරව නුවරඑළියට ඔබ එන විට ඔබ ගම්පොළ රම්බොඩ හරහා පැමිණෙන්නේනම් ගැරඬි ඇල්ල, පුනාඔය ඇල්ල හා රම්බොඩ ඇල්ල බලාගෙන නුවරඑළියට යාමට පුළුවන්.පේරාදෙණිය නුවරඑළිය මාර්ගයේ තවලම්තැන්නෙන් හැරි තවත් කිලෝමීටර් 1 ක් මඟ ගෙවු විට ගැරැඬි ඇල්ල හමුවෙයි.පේරාදෙණිය සිට නුවරඑළිය පාරේ කිලෝ මීටර් 53 ක් පමණ ගිය විට පුනාඔය ඇල්ල ඔබට දැකබලා ගත හැකිය. උස මීටර් 100 ක් පමණ වන මෙම ඇල්ල කොත්මලේ ඔයේ අතු ගංගාවක් වන පුනා ඔය ඉහළ සිට පහළට වැටීම නිසා සැදී තිබෙනවා.පේරාදෙණිය නුවරඑළිය මාර්ගයේ පුස්සැල්ලාව පසු කරමින් රම්බොඩට ළඟා වන විට දකුණු පසින් රම්බොඩ ඇල්ල බලන්න පුළුවන්. මීටර් 109 ක් උස මේ ඇල්ල මනරම් ලෙස බලා ගැනීමට ප්‍රධාන මාර්ගයේ දකුණු පසින් කිලෝමීටරයක් පමණ පහළට බැසිය යුතුයි.පුණ්ඩළු ඔය ඇල්ලත් මනරම් ඇල්ලක්. එහි උස මීටර් 100 යි. රම්බොඩ සිට තලවකැලේ මාර්ගයේ පැමිණ පුණ්ඩලුඔයට ගොස් එහි සිට කිලෝමීටර් 2 ක් ගිය විට මේ ඇල්ල බලා ගන්න හැකියාව ලැබෙනවා.මේ අනුව අපේ නුවරඑළිය සුන්දර සීත මනාලිය තවත් සුන්දර කිරීමට සංචාරක ආකර්ෂණය වැඩි කිරීමට අපේ ස්වාභාවික සම්පත්වලටත් මානව සම්පත්වලටත් ශක්තිය ධෛර්යය තිබෙනවා.නුවරඑළිය සංචාරයකින් පසුනිහාල් පී. අබේසිංහසේයාරූ -දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>08</day>
    </date>
    <link>http://www.silumina.lk/2012/01/08/_art.asp?fn=av12010813</link>
    <topic>සු.මිගෙන් අහන්න</topic>
    <author/>
    <content>සු.මිගෙන් අහන්නපිළියන්දල කුසුම් වර්ණජිත්ප්‍රශ්නය – දැන් මල් සින්දු ලියැවෙන්නේ නැහැ නේද?පිළිතුර – ඔව්. මොකද දැන් මල් ටික ඔක්කොම ඉවරයිනේ. අන්තිම මලටත් (කෙහෙල් මල) සින්දුවක් ලිව්වා. ඒක මල් සින්දු උපහාසයට ලක් කරලා තිඹිරියාගම බණ්ඩාර ලියපු සින්දුවක්. එහි අන්තිම පද හතර නම් මට මතකයි. ඒ මෙහෙමයි.කෙහෙල් මලක් වී පිපෙන්න උඹට නොහැකි නම් ඕනැ කෙහෙල් මලක් වෙයන් උඹව එපා බංවාද්දුවේ නාලිකා කන්නන්ගරප්‍රශ්නය - සුනිල් සෝම පීරිස් අධ්‍යක්ෂණය කළ චිත්‍රපට අතරින් ඔබ කැමැතිම හා හොඳම චිත්‍රපටය කුමක්ද?පිළිතුර – ‘ඔබටයි පි‍්‍රයේ ආදරේ’. ඒක හොඳ වාණිජ චිත්‍රපටයක්.ඉහළ තල්දූවේ ආනන්ද වික්‍රමආරච්චිප්‍රශ්නය – ඔබේ ජීවිතයේ වඩාත්ම දුකට පත් සංසිද්ධිය කුමක්ද?පිළිතුර – ගාමිණි ෆොන්සේකා ප්‍රධාන චරිතය රඟපෑ ‘ධීවරයෝ’ චිත්‍රපටය දැක නොතිබීම. මේ චිත්‍රපටය වර්ණනා කරන අය ඉදිරියේ මට නිතරම සිදුවන්නේ නිහඬව සිටීමටයි. ඔවුන් එම චිත්‍රපටය මහත් ආස්වාදයකින් යුතුව සමරනවිට මට මහත් දුකක් දැනෙනවා, ඒ එම චිත්‍රපටය මා දැක නොතිබීම නිසා.බෙලිගල මනහර මහින්ද වෑකඩප්‍රශ්නය – ‘වනමෝහිනි’ චිත්‍රපටයේ පූසාරියාගේ චරිතය රඟපෑ නළුවා කවුද?පිළිතුර – පියදාස ගුණසේකරඇමෙරිකාවේ කිත්සිරි රාජපක්ෂප්‍රශ්නය ‘කුස පබා’ චිත්‍රපටයේ පබාවතිගේ චරිතයට ඉන්දීය සිනමා නිළියක් යොදා ගත්තේ ශ්‍රී ලාංකේය නිළියන් ලස්සන මදි නිසාද? එය අපේ නිළියන්ට කරන අවමානයක් නොවේද?පිළිතුර – පූජා උමාශංකර් ගේ මව ශ්‍රී ලාංකේය සිංහල බෞද්ධ කාන්තාවක්. අනික අපේ පැරැණි රජවරුන්ට ඉන්දීය කුමාරිකාවන් කසාද බඳින්න පුළුවන් වුණා නම් පූජාට බැරිද සිංහල චිත්‍රපටයක රඟපාන්න. ඒක අපේ නිළියන්ට කළ අවමානයක් නෙමෙයි.ගල්කිස්සේ නදී කරුණාරත්නප්‍රශ්නය – මෑතදි වියෝ වු ජනපි‍්‍රය හින්දි චිත්‍රපට නළු දේව් ආනන්ද රඟපෑ චිත්‍රපට මොනවාද?පිළිතුර – ටැක්සි ඩ්‍රයිවර්, ඉන්සානියාට්, සී.අයි.ඩී, හම් දෝ නෝ, ජබ් ප්‍යාර් කිසිසේ හෝතාහෙ, ගයිඩ්, ජුවෙල් තීෆ්, තෙරේ ගර්කේ සාමනේ, මිලාප්, සොල්වා සාල්.කොට්ටුකච්චියේ සුනිමල් රොඩ්රිගෝප්‍රශ්නය – ‘මමයි ඔබේ වියපත් බඹරා’ නමින් සින්දුවක් තිබෙනවා. එසේම ‘වියපත් බඹරා’ නමින් චිත්‍රපටයකුත් ආවා. වියපත් බඹරා කියන්නේ කාටද?පිළිතුර - සාමාන්‍යයෙන් බඹරුන් කරන්නෙ අනින එකනේ. ‘වියපත් බඹරා’ කියන්නේ එහෙම ඇනගන්න බැරි බඹරු ජාතියක් වෙන්න ඇති.කුලියාපිටියේ සරත් පැරකුම්ප්‍රශ්නය – තමාට හීනෙන් නවකතා පෙනෙන බව භද්‍රජී මහින්ද ජයතිලක වරක් පුවත්පතකට කියා තිබුණා. මේ ගැන ඔබේ අදහස් දක්වන්න.පිළිතුර – අවුලක් නැහැ. අවුලක් වෙන්නේ වෙන වෙන දේවල් හීනෙන් පෙනුණොත් විතරයිනේ.මේ සතියේ පහත නම් සඳහන් අයත් ප්‍රශ්න එවා තිබුණා. වතුරුගම සුමිත් සුදර්ශන, මත්තෙගොඩ අජිත් ජෝතිය කරසිංහ, කපුගොඩ මාළිද සරත් රණසිංහ.ඔබේ ප්‍රශ්න පහත ලිපිනයට යොමු කරන්න.‘සු.මිගෙන් අහන්න’රසඳුන - සිළුමිණ ලේක්හවුස් කොළඹ 10කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>08</day>
    </date>
    <link>http://www.silumina.lk/2012/01/08/_art.asp?fn=av12010814</link>
    <topic>විජේ මල්ලිගෙ කොලොම</topic>
    <author/>
    <content>විජේ මල්ලිගෙ කොලොමඕන්න ඉතින් උදාවෙච්ච 20/12දී 20/20 එහෙම නෙවි, හරිද, විජේ මල්ලිගෙ රීඩර්ස් ක්ලබ් එකට හැපි හැපි නිව් ඉයර් එකක්ම විෂ් කරන්නම්කො. කාලෙක ඉඳල, බොම්බ් බ්ලාස්ට්ස්, ගන් ෆයර්ස් වගේ නිව්ස් අහන්න නොලැබුණාට ඒ වගේම සෑඩ්ම සෑඩ් ස්ටෝරීස් තමයි හැමදාම උදේට නිව්ස් හෙඩ්ලයින්ස් වෙන්නෙ. එක්කො ලව් බ්‍රේකින් මරණ, නැත්නම් ඉල්ලීගල් ලව් එෆෙයාර්ස් ෂූට්ස්, එහෙමත් නැත්නම් තාත්තල තමුන්ගෙම දෝනියන්දල තමුන්ගෙ වයිෆ්ල කියල හිතාගෙන රෑ එළි වෙනකල් කරන ම්ලේච්ඡ ගේම්ස්. මේක කොමඩි කන්ට්‍රියක් කියල ජිප්සීස්ල කිව්වට විජේ මල්ලිට නම් හිතෙන්නෙ මේක දැන් දැන් ට්‍රැජඩි කන්ට්‍රියක් වේගෙන එනව කියලයි.ඔය නිව්ස් සීරිස් අස්සෙ තව මාර නිව්ස් එලර්ට්ස් අහන්න ලැබෙනවා, කියවන්න හම්බවෙනවා ප්‍රින්ට් මීඩියාස්වල එහෙම. පරණ ස්ටෝරිය වුණත්, ලේටස්ට් ප්‍රොඩක්ෂන් වගේ තමයි සීන් එකට එන්නෙ. අපේ රටේ ටෙලි ෆීල්ඩ් එකේ කතාව, පසුගිය කාලෙම ඉතින් නම්බර් වන් ටොපික් එක වුණේ ටෙලි නිළියො ප්‍රොස්ටිටියුට්ස්ලා වෙලා පොලීසියේ ඉන්න සාන්ත දාන්ත සුචරිතවාදී උපාසක මහත්තුරුන්ට රැවටිලා හොටෙල් රූම්ස්වලදී ට්‍රැෂ්වෙලා කෝට් සීන්ස්වලින් අවසාන ජවනිකාව පෙන්නන සින්ගල් එපිසෝඩ් ටෙලි ඩ්‍රාමාස් නේ. පහුගිය වීක් එන්ඩ් එකක විජේ මල්ලි ටෙලිවිෂන් චැනල් එකක මෝර්නින් ටෝක් ෂෝ එකකදි දැක්කනේ රියල් පොර ටෝක් එකක් දීපු අපේ ටෙලි නංගි කෙනෙක්.කතාව නම් එළම තමයි. ඉතින් ඇක්ටින් නම් කොහොමද අපි දන්නෙ නෑ. විජේ මල්ලිට නිකමට කල්පනා වුණේ මේ ටෙලි නංගිලත් දන්න දේවල් කියලයි. අපි නිකම් ළාවට, ළාමක ටිං ටිං සයිස් එකට දාල හිතුවට මේ නංගිලා අපේ රටේ ඉන්න යුනිවර්සිටි ස්ටුඩන්ස්ලටත් එහා බුද්ධිමත් කට්ටිය. ඒ ගොල්ලො මාර රිසර්ච් කරල හොයාගත්ත දේවල් අපේ ගෙවල් ඇතුළටම ඇවිත් ටීවී ස්ක්‍රීන් එකෙන් අතාරින කොට, විජේ මල්ලිටත් මාර අප්සෙට් මේ නංගිලගෙ දැනුම ගැන කල්පනා වෙලා.ඔය නදී ආශාවක් වගේ මාලි නංගි කෙනෙක් දුන්නු පොර ටෝක්ස් එක ගැන කියන්න කලින් අපේ ජයසිරි ළමය, අර මරාසාද්වල මරා සොරි සොරි එයා නෙවි මෙයා, සාද් ඈපාගෙ රෝල්ස් එක කරපු ඩබ්ලිව්.ජයසිරි නම් මාර කතාවක් කියල තිබුණ නිව්ස් පේපර්ස් එකකට. මොකක්ද දන්නවද ඒක? අපි 56 ඉඳල අහල පුරුදු වෙලා තියෙන්නෙ සඟ, වෙද, ගුරු, ගොවි, කම්කරු කියන පංච මහා බලවේගයක් ගැන නේ. ඒත් ජයසිරි ළමයගෙ අලුත්ම ස්ලෝගන් එක තමයි, සඟ, වෙද, ගුරු, ටෙලි කම්කරු... පුහ්ඞ කියල වැඩක් නෑනේ. ටෙලි කම්කරු කිව්වම.. ඔය ටෙලි කම්කරු කට්ටිය අතරෙම තමයි මේ දවස්වල ටෙලි නිළි ගණිකා කට්ටියත් ඉන්නව කියන්නෙ.ඒ වුණාට අර ටෙලි කොමර්ෂල් එකක පේන්ට් නාගන්න නංගි නම් ටීවී එකට ඇවිත් කිව්වෙ, ගණිකා වෘත්තිය වෘත්තියක්. ඒකට අපි ගෞරව කරන්න ඕන කියලයි. අසව් අසව්, කටේ හලන්න වටිනව පේන්ට් ලීටරයක්ම ඒ කතාවට. එච්චරක් නම් මදෑ. මෙයාගෙ රිසර්ච් එකෙන් හොයාගත්ත මේ කතාව තමයි ෆුල් ආතල්. මේක ප්‍රසිද්ධ මාධ්‍යයකින් කියන්නම ඕන කියලා එයා මෙහෙම කිව්වනේ. “මේ වෘත්තිය නැත්නම්, අපේ රටේ මිනිස්සුන්ට ලෙඩ රෝග හැදිලා පිස්සො වෙලා ඉඳීවි..” ඔය වෘත්තිය නැති වුණොත් මිනිස්සු පිස්සො වෙලා හරි නතර වෙයි. එතකොට අපේ රටේ ගෑනුන්ට මොකද වෙන්නෙ කියල කියපු නැති එක තමයි නංගියේ ලොකුම අඩුව.එයාලගෙ ටෙලි නාට්‍යවලට ගණිකාවො සම්බන්ධ කරගන්නෙ නෑලු. ඔඩිෂන්වලට ආවම එන ලේඩීස් ගොල්ලො සල්ලි වලට ලෝකෙ ෆස්ට් ජොබ් එක කරනවද නැත්නම් ෆන් එකට කරනවද කියල හොයාගන්න ක්‍රම සහ විධි තියෙනවලු ඒගොල්ලො ගාව. ඉතින් ඒක නිසා ඒක ඒගොල්ලන්ට අදාළත් නෑලු. ඔව් ඉතින් ඔය පොර ටෝක්ස් දෙන නංගිලාගෙ ෆිගර් එක තරම් ඇහැ කඩල යන ෆිගර්ස් නැතුව ඇතිනේ අපේ මේ ටෙලි ප්‍රොස්ට්ස්ලට. එහෙම තියෙනව නම් ඒ ගොල්ලොත් ඉන්ඩියා ගිහින් ඔය පෙන්නන්න පුළුවන් හැම ආම්පන්නයක්ම, අඩුම ඇදුම් ඇඳගෙන පෝස් කරල මැගසින් පිටු කවර කපල පුරවල ගතමන්ට් එක සොයාගන්නව නේ. පුළුවන් තරම් අඩුවෙන් ඇඳුම් ඇඳල ඒ පින්තූර විකුණගෙන සම්තින්ග් හොයාගන්න එකයි, ඇඳුම් කිසිදෙයක් නැතුව එදා වේල හොයාගන්න ටෙලි නිළි වෙස් මූණ දාගෙන සම්තින්ග් එකක් හොයාගන්න එකෙයි පොඩි වෙනසයි තියෙන්න කියලයි විජේ මල්ලිට හිතෙන්නෙ. ඒක හරියට නින්දෙයි සැප නින්දෙයි වෙනස වගේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>08</day>
    </date>
    <link>http://www.silumina.lk/2012/01/08/_art.asp?fn=av12010815</link>
    <topic>‘මාතා’ තිරපිටපත ලිව්වේ අධ්‍යක්ෂවරයාගේ පරිකල්පනයට ඉඩදීලා</topic>
    <author>තුෂාරි වික්‍රමසිංහ</author>
    <content>‘මාතා’ තිරපිටපත ලිව්වේ අධ්‍යක්ෂවරයාගේ පරිකල්පනයට ඉඩදීලාමහාචාර්ය ආරියරත්න ඇතුගලශ්‍රී ලාංකේය සිනමා රසිකයනට නැවුම් අත්දැකීමක් තිළිණ කරමින්, මහාචාර්ය ආරියරත්න ඇතුගල තිර රචනය ලියා බුඩී කීර්තිසේන අධ්‍යක්ෂණය කළ ‘මාතා’ චිත්‍රපටය මෙම 20 වනදා සිට cel මණ්ඩලයේ සිනමාහල්වල තිරගත වීමට නියමිත ය. හැමදාමත් රසිකයන් වෙත නිර්මාණශීලී නැවුම් අත්දැකීම් සමීප කරවීමට වෙරදරණ විද්වතකු වන ‘මාතා’ තිරරචක මහාචාර්ය ආරියරත්න ඇතුගලයන් සමඟ යෙදුණු මේ පිළිසඳර ඒ නිමිත්තෙනි.‘මාතා’ චිත්‍රපටයේ තිරනාටකය රචනා කිරීම ඔස්සේ ඔබ මහා සිනමාවට අවතීර්ණ වෙනවා. ඒ ගැන මොකද හිතෙන්නේ?සිනමාව හා සම්බන්ධ විවිධ අත්දැකීම් මට මුල සිටම තිබුණා. මම මීට පෙර කෙටි චිත්‍රපට කිහිපයක් නිර්මාණය කර තිබෙනවා. මගේ විශ්ව විද්‍යාල වෘත්තියයි ඉන් අනතුරුව මා දැරූ තනතුරු නිසයි මගේ කලා ජීවිතය යම් තාක් මගෙන් දුරස්ථ කර තැබීමට හේතු වුණා. නමුත් එදා සිට අද දක්වාම කලාව කෙරෙහි තිබුණු බැඳීම, ළදියාව තවමත් එහෙමම තිබෙනවා.මෙවැනි චිත්‍රපටයක් සඳහා තිරනාටකයක් නිර්මාණය කිරීමට ඔබට සිතුණේ ඇයි?මම රූපවාහිනී සංස්ථාවේ සභාපතිට කටයුතු කරන සමයේ මා තුළ කලාකරුවකු ජීවත් වුණා. ඒ හා බැඳුණු වෘත්තීමය කටයුතුත් සමඟ ඒ කලාකරුවාට එළියට ඒමේ හැකියාවක්, පසුබිමක් තිබුණේ නැහැ. අනෙක් පැත්තෙන් කුරිරු යුද්ධයේ තිබුණු රූපමය දේවල් වැඩි වශයෙන් ඒ වකවානුවේ දැකපු පුද්ගලයින් අතර මමත් එක් අයෙක් වෙන්නට පුළුවන්. යුද්ධයට මැදිහත් නොවුණාට හැම මොහොතකම යුද්ධයේ තිබුණු කුරිරු දේවල් දෛනිකව රූපවාහිනියට වාර්තා වුණා.මේ පසුබිමේ සිට තමයි මට ‘මාතා’ චිත්‍රපටයට පාදක වන කතා තේමාව ගොඩනඟා ගැනීමට සිදුවන්නේ. අනෙක් එක යුද සමයක් ඇතුළේ සාහිත්‍යමය දේවල්, මිනිසුන්ගේ ආධ්‍යාත්මය සුවපත් කරන්නට වටිනවා ය කියන මනෝ විද්‍යාත්මක සහ සමාජ විද්‍යාත්මක අදහසුත් මා තුළ තිබුණා. ඒ අනුව තමයි මෙවැනි කතා තේමාවකට මම ප්‍රවිෂ්ටවන්නේ. මෙහි කතා තේමාව ගොඩනැඟෙන්නේ මගේ සමස්ත ජීවිතය ඇතුළේ මා ලබන හා ලැබූ අත්දැකීම් පදනම් කරගෙන තමයි. ඒ කියන්නේ මෙහි කතා ශරීරය සමස්ත යුද්ධය හා බද්ධව දිවෙන නිසා එය එක් කුඩා සිදුවීමක් නොවෙයි. එනිසා මගේ අත්දැකීම් සමුදායක එකතුවක් විදිහටයි මෙය ගොඩනැඟෙන්නේ.‘මාතා’ චිත්‍රපටයේ කතා තේමාව ආකෘතිය මොනවගේ ද?මෙහි අපි අවුරුදු 30 ක් තිස්සේ අත්දැකපු සමාජ අරගලයේ එක්තරා පැතිකඩක් විවරණය කිරීමක් ලෙසයි මම දකින්නේ. ඕනෑම කුරිරු යුද්ධයකට මැදිහත්වන ඕනෑම පවුලකට අත්විඳින්නට සිදුවන ඉතාම ඛේදනීය ඉරණමක් පිළිබඳ යම් අත්දැකීම් සමුදායක් ඔස්සේ මෙය නිර්මාණය වෙනවා.‘මාතා’ චිත්‍රපටයේ ජවනිකාවක්එහි එක් පැත්තකින් මේ රටේ දෙමළ පවුලක් මේ කුරිරු යුද්ධයට මැදි වුණාම ඔවුන්ගේ ජීවිතවලට මේ යුද්ධය බලපාන්නේ කොහොමද? කියන ගැටලුව මේ තුළින් ප්‍රක්ෂේපණය වෙනවා. අනෙක් පැත්තෙන් මේ කුරිරු යුද්ධය සෑම මවකගේ ම සෑම පුද්ගලයෙකුගේම මානසිකත්වය තුළට දැනෙන හැඟෙන අයුරු මෙයින් විද්‍යමාන වෙනවා. මන්ද යුද්ධයේ කුරිරු බව මේ සමාජය තුළ අපිත් විවිධ විදිහට අත්දැක්කා.අත්වින්දා. එය පෙරළා විවිධාකාරයෙන් ප්‍රේක්ෂකයන්ට විඳින්න පුළුවන් වන ආකෘතියක තමයි මේ පිටපත ලියැවුණේ.ඒ කියන්නේ මේ පිටපත ඔබ අතින් රචනා වෙන්නේ යුද්ධය අවසන් වීමට පෙරාතුව ද?ඔව්. මෙය රචනා වීමට මූලික අදහස මා තුළ ඇතිවන්නේ යුද්ධය සිදුවන වකවානුවේදීම යි. ප්‍රභාකරන්ගේ මරණයට පෙරාතුවයි. නමුත් ඔහුගේ මරණයට පසුව තමයි මෙයට පාදක වන සමස්ත ප්‍රස්තුතයම ගොඩ නැඟෙන්නේත්, රචනා වෙන්නේත්. ඇත්තටම මම රූපවාහිනියේ කටයුතු කරන සමයේ විශාල වශයෙන් මට ලියන්නට අවකාශයක් තිබුණේ නැහැ.කොහොම වුණත් මගේ පුතා උසස් අධ්‍යාපන කටයුතු සඳහා විදේශගත වුණා. ඔහු විශ්ව විද්‍යාලයට යොමු කිරීම සඳහා මටත් ඔහු කැටුව යාමට සිදුවුණා. සති දෙකක කාලයක් මට එහි රැඳී සිටින්නට සිදුවුණා. මේ කාල සීමා තුළදී තමයි ‘මාතා’ සිනමා පටයේ කතා ශරීරය නිදහසේ ගොඩනැඟුවේ. ඉන්පසුව මෙහි පැමිණ එය තවදුරටත් වර්ධනය කරමින් රචනා කළා.‘මාතා’ චිත්‍රපටයේ තිර රචකයා විදිහට ඔබේ හිතේ තිබුණු අදහස නියමාකාරයෙන් එහි අධ්‍යක්ෂවරයා රූපයට නඟා තිබෙනවා ද? ඒ ගැන ඔබ තෘප්තිමත් ද?“ඔව්. මම තෘප්තිමත්. මේ පිටපත විසින් මම අධ්‍යක්ෂකවරයා හිර කරල තියන්නේ නැහැ. ඔහුට යන්න, ඔහුට හිතන්න පිටපත ඇතුළේ අවකාශය තියෙනවා. එයින් අදහස් කරන්නේ අධ්‍යක්ෂකවරයාගේ පරිකල්පනයට ඉඩක් දීලා තමයි හැමවිටම පිටපත මම ලියලා තියෙන්නේ කියන දෙයයි. එක අතකට පිටපත කියන්නේ එක්තරා ආකාරයක සැකිල්ලක් පමණයි. තිරරචනය කියන එක මහා ලොකු කලා කෘතියක් නෙවෙයි. දෙවන කාරණය තමයි, මෙය රූගත කරලා නිමවෙනතුරුම අධ්‍යක්ෂකවරයා සහ මා අතර නිරන්තර අදහස් හුවමාරුවක් තිබුණා. මොකද මෙය ඇත්ත සිදුවීමක් පාදක වුණු කතා පුවතක්. ඇත්ත සිදුවීමක් රූගත කරන විට අපේ හිත ඇතුළේ ඇතිවන දේවල් පමණක් ම රූපයට නඟන්න අපහසුයි.තුෂාරි වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>08</day>
    </date>
    <link>http://www.silumina.lk/2012/01/08/_art.asp?fn=av12010816</link>
    <topic>bollywood</topic>
    <author>සුජීව තේවහෙට්ටිගේ</author>
    <content>bollywoodදුව ලැබුණට පස්සෙ අභිෂේක්ගේ ජීවිතය වෙනස් වෙලා දැයි ඔහුගේ සමීප හිතවතුන් සහ හිතවතියන් නිතරම අහනවා. අභිෂේක් කියන්නේ එවැනි ලොකු වෙනසක් නම් සිදුවී නැති බවයි.”නෑ. එහෙම වෙනසක් දැනෙන්නෙ නැහැ. මොකද පහුගිය සති කීපය තිස්සෙම මම රූපගත කිරීම්වල හිටිය නිසා ගෙදර රැඳී ඉන්න ඉඩක් ලැබුණෙ නැහැ. ඒ නිසා දුව ළඟට වෙලා ඉන්න බැරි වුණා. ඓශ්වර්යා නම් සතියේ දවස් හතම, පැය විසිහතරේම දුව ළඟම තමයි. මම ගෙදර ඉන්න වෙලාවට නම් මම එයාට උදව් කරනවා. ඒ වෙලාවට මම දුවගෙ නැපීස් එහෙමත් මාරු කරනවා. අපි දෙන්නා තමයි දුවගෙ වැඩ කරන්නේ. සර්වන්ට් කෙනෙකුට කියල මේව කරවගන්නෙ නැහැ” අභිෂේක් තමන්ගේ සමීප මිතුරෙකුට පැවසුවා.ශාරුක් ඛාන් රඟපෑ ‘ඩොන් –2 ද කිං ඉස් බෑක්’ චිත්‍රපටය මේ වනවිට ලොව පුරා සිනමාහල් රැසක අතිසාර්ථකව තිරගත කෙරෙනවා. චිත්‍රපටය තිරගත කළ මුල්ම දිනයේ දී රපියල් කෝටි 15.3ක ආදායමක් උපයන්නට සමත් වූ බවයි වාර්තා වෙන්නේ.මෙය, ‘ඩොන්’ චිත්‍රපට මාලාවේ තුන්වැන්න හැටියට හඳුන්වන්නට පුළුවන්. මුලින්ම තිරගත වූයේ අමිතාබ් භච්චන් රඟපෑ ‘ඩොන්’ චිත්‍රපටයයි. එය තිරගත වූයේ 1978 දීයි. 2006 දී තිරගත වූ ‘ඩොන්’ චිත්‍රපටයේ ප්‍රධාන චරිතය රඟපෑවේ ද ශාරුක් ඛාන්.’ඩොන් – 2’ චිත්‍රපටය ඔස්ට්‍රේලියාවේ තිරගත වූ මුල්ම දිනයේදී ඇමෙරිකානු ඩොලර් 82,000ක ආදායමක් උපයන්නට සමත් වෙලා. මෙය, එරටෙහි තිරගත වූ බොලිවුඩ් චිත්‍රපටයක් එක් දිනකදී උපයාගත් ඉහළම ආදායම ලෙස වාර්තා ගතවෙනවා. ‘ඩොන්’ උතුරු ඇමෙරිකාවේ දී මුල් දිනයේදී ඉපයූ ආදායම ඇ.ඩොලර් 550,000ක්.බිපාෂා බාසු පසුගියදා චිත්‍රපට රූපගත කිරීමකට රුසියාවේ මර්මන්ස්ක් ප්‍රදේශයට පිටත්ව ගියා. ඒ වනවිට එහි තිබුණේ දැඩි සීතලක්. “සාමාන්‍යයෙන් ඒ වගේ සීතලක් තියෙන කොට කවුරුවත් ඒ පැත්තට යන්නෙ නැතිලු.ඒත් අපි ගියා. අපේ කැමරා කණ්ඩායම හැබෑ වීරයෝ කියල කියන්න පුළුවන්. මොකද ඉන්න හිටින්න බැරි තරම් සීතලකදී පුදුම ධෛර්යකින් රූපගත කිරීම් කළ නිසා.” බිපාෂා සිය සහෝදර ශිල්පීන්ට ගෞරවය පුද කළා.බිපාෂාගේ උපන් දිනය යෙදී තිබුණේ ජනවාරි 7 දාටයි. අලුත් වසර, තුළදී වෙන්වීම් සිදුවේදැයි සමහරු ඇයගෙන් විමසනවා. ඒ, ඇයගෙන් වෙන්වූ ජෝන් ඒබ්‍රහම් ගැන ඇයගෙන් යමක් දැනගැනීමේ අටියෙන්.”නෑ. මේ අවුරුද්දෙදි එහෙම දේවල් වෙන්නෙ නෑ. ඔය කියන දේවල් සිද්ධ වෙලා දැන් අවුරුද්දක් විතර ගතවෙලා. ඒ ගැන මොකට කතාකරනවද? “ බිපාෂා කිසිම කලබලයක් නැතිව කියා සිටියා.’ලකී අන්ලකි’, මල්ලිකා ෂෙරවට් රඟන අලුත්ම චිත්‍රපටයයි. ඇය මෙහි මලල ක්‍රීඩිකාවක ලෙස චරිත නිරූපණයෙහි යෙදෙනවා.අධ්‍යක්ෂ අෆ්සාල් රිස්වි, ඇයට මුලදී උපදෙස් දුන්නේ චරිතයට අත්‍යවශ්‍ය නිසා මලල ක්‍රීඩිකාවකට ගැළපෙන පරිදි ව්‍යායාම් කර ඊට සූදානම් වන ලෙසයි. ඉන්පසුව අධ්‍යක්ෂවරයා ඇයට තවත් උපදෙසක් ලබාදුන්නා. ඒ, ‘ලකි අන්ලකි’ චිත්‍රපටය වෙනුවෙන් පසුබිම් ගීතයක් ද ගායනා කරන ලෙසයි.පසුගිය දිනවල මේ ගීතය වෙනුවෙන් පුහුණුවීම් කටයුතුවල යෙදෙන්නට මල්ලිකා උනන්දු වුණා. ඇය මේ ගීතය ගයන්නේ ඇයගේ මව් භාෂාවෙන්. ඒ, හර්යාන්වි භාෂාවෙන්.ප්‍රවීණ සිනමාකරු සන්ජේ ලීලා භන්සාලි තම අලුත්ම සිනමා තිරනාටකය රැගෙන සල්මන් ඛාන් හමුවන්නට ගියා. තිරනාටකයෙන් පිටපතක් ඔහුට දුන් භන්සාලි මෙලෙස කියා සිටියා. “මගේ චිත්‍රපටයේ ප්‍රධාන නළුවා ඔයායි. වෙන කවුරුවත් තෝරා ගත්තෙ නෑ. ඒ නිසා මේ චිත්‍රපටයේ ඔයාට ලැබෙන ප්‍රධාන චරිතය හිතට ගන්න.” භන්සාලි එලෙස පවසා සල්මන් ගෙන් සමුගත්තා.මේ අධ්‍යක්ෂවරයා ඊළඟට තවත් ජනප්‍රිය නළුවන් කිහිප දෙනෙකුම මුණගැසුණා. ඔවුන්ටත් අර තිරනාටකයේ පිටපත බැගින් ලබාදුන්නා.භන්සාලි ඔවුන්ටත් පැවසුවේ සල්මන්ට පැවසූ කාරණයමයි. කිසිවක් නොදන්නා මේ ජනප්‍රිය නළුවන් හැම කෙනකුම භන්සාලිගේ අලුත්ම චිත්‍රපටයේ ප්‍රධාන නළුවා වන්නට සිහින මවමින් සිටියා.නමුත් ටික දිනකින්ම භන්සාලි ප්‍රධාන නළුවා තෝරාගත් ආකාරය ක්‍ෂේත්‍රය පුරාම පැතිරී ගියා. මේ වනවිට ඔහුගේ ‘ප්‍රධාන නළු’ කතාව බොහෝ දෙනකුට හාස්‍යයට කාරණයක් වෙලාලු.සුජීව තේවහෙට්ටිගේ 1. සම්පූර්ණ නම - සෝහා අලිඛාන් පතාඋඩි2. වෙනත් නම් - සෝහා සුල්තානා ඛාන් / සෝහා ඛාන්3. උපන් දිනය - 1978 ඔක්. 44. මව - ශර්මිලා තාගෝර් (ප්‍රවීණ නිළි)5. පියා - මන්සූර් අලිඛාන් පතාඋඩි6. සහෝදර සහෝදරියන් - (i)සායිෆ් අලි ඛාන් (ජනප්‍රිය නළු)(ii) සාබා අලිඛාන් (ස්වර්ණාභරණ මෝස්තර නිර්මාණ ශිල්පිනියකි)7. අධ්‍යාපනය ලැබූ පාසල් - (i) ‘ද බ්‍රිටිෂ් ස්කූල්’ (නවදිල්ලිය) (ii) ‘බැලියල් කොලේජ්’ (ඔක්ස්ෆර්ඩ්)8. ලැබූ ඉහළම අධ්‍යාපන - ලන්ඩන්හි ආර්ථික විද්‍යා සහ දේශපාලන විද්‍යා ආයතනයේ ජාත්‍යන්තර සබඳතා පිළිබඳ පශ්චාත් උපාධිය.9. මුලින්ම රැකියාවල නියුතු වී සිටි ආයතන - ෆෝර්ඩ් පදනම, සිටි බෑන්ක්10. මුලින්ම රඟපෑ චිත්‍රපටය -‘දිල් මාන්ගේ මෝ’ (2004)11. මෙතෙක් රඟපෑ චිත්‍රපට - 2012. දැනට රඟපාමින් සිටින චිත්‍රපටය‘වින්ඩ්ස් ඔෆ් චේන්ජ්’ (2012 දී තිරගත වීමට නියමිතය)13. ලැබූ සම්මාන - 314. විචාරක ඇගයුමට ලක්වූ රංගනයන් ඇතුළත් චිත්‍රපට(i) ‘අන්තාර් මහල්’ (2005) (බෙංගාලි චිත්‍රපටයකි)(ii) ’රන්ග් දෙ බසන්ති’ (2006)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>08</day>
    </date>
    <link>http://www.silumina.lk/2012/01/08/_art.asp?fn=av12010817</link>
    <topic>ප්‍රසංග වේදිකාව සිනා සාගරයේ ගිල්වන සරිගම මොඩ් යකා</topic>
    <author>ඉඳුනිල් වීරරත්න</author>
    <content>ප්‍රසංග වේදිකාව සිනා සාගරයේ ගිල්වන සරිගම මොඩ් යකා’සරිගම මොඩ් යකා’ ලංකාවට ඇවිත්. එතැනින් නොනැවතී ලේක්හවුස් පඩිපෙළ නැග රසඳුන කර්‍තෘ මණ්ඩලයටම ඇවිත්.”කෝ යකෙක් පේන්න නැහැනෙ.”කුතුහලය මුසු බැල්මකින් මොඩ් යකා සොයද්දී සිනහවකින් මුව සරසාගත් මැදිවයසේ අයෙක් මා ඉදිරියේ.”මම කපිල බාලසූරිය. මම තමයි සරිගම මොඩ් යකා. මොඩ්යකාට අඳින ඇඳුම් කට්ටලය තියෙන්නෙ මගෙ බෑග් එක ඇතුළෙ.”කපිල බාලසූරියඇයි මේ සරිගම මොඩ් යකා කියල නම දැම්මේ.”නම යකා වුණාට ප්‍රසංග වේදිකාවට ආවහම ගීත කියල නටල පිනුම් ගහල නරඹන්නන්ට උපරිම වින්දනයක් ගෙන දීමට මේ චරිතය නිර්මාණය කළ නිසා තමයි සරිගම මොඩ්යකා කියල නම දැම්මෙ.”මොඩ්යකා නිර්මාණය වෙන්නෙ කොහොමද?”ඒක ටිකක් දිග කතාවක්. ඔව්, මම මුල ඉඳලම කතාව පටන් ගන්නම්. මම ඉපදුණේ රාජගිරියේ. වැල්ලම්පිටිය විද්‍යාවර්ධන පාසලට ගියේ. එහි සිටි රන්ජිත් දයානන්ද ගුරුතුමා කලාවට සම්බන්ධව හිටියා. මම පාසලේ තිබුණු නාට්‍යවල රඟපෑවා. සින්දු කිව්වා. මගේ මේ හැකියාව දැකල රන්ජිත් දයානන්ද ගුරුතුමා රඟපෑ ‘සීතල වතුර’ චිත්‍රපටයේ රඟපාන්න මටත් අවස්ථාව හදල දුන්නා. ඒක බොහොම සුළු චරිතයක්. ඒත් ජීවිතේ පළමුවැනි වතාවට කැමරාවක් ඉදිරියේ කළ රංගනය එයයි. ඉන්පස්සෙ මට වයස අවුරුදු 17 දී රොබින් තම්පෝ මහතාගේ ‘සැනසිලි සුවය’ චිත්‍රපටයේත් චරිතයක් රඟපෑවා.නැටුම් කලාවට යොමු වුණේ කොහොමද?ධර්මසිරි ගමගේ මහතාත් සීතා ගමගේ මහත්මියත් ඒ දවස්වල පදිංචි වෙලා හිටියේ වැල්ලම්පිටියේ සාලවත්ත ප්‍රදේශයේ. මගේ නිවෙස කිට්ටුව. සීතා ගමගේ මහත්මිය නැටුම් ගුරුවරියක්.මේ නිසා ඇගෙන් උඩරට නැටුම් කලාවට අත්පොත් තැබීමේ භාග්‍යය මට හිමිවුණා. ඇය තමයි මගේ නැටුම් ගුරුවරිය.ඔබ නාට්‍ය නිර්මාණයට යොමු වන්නේමට නාට්‍ය පිටපත් ලියන්න ගුරුඅත්පොත් දුන්නෙ ධර්මසිරි ගමගේ මහත්තය. මම ලියන නාට්‍ය පිටපත් බලල හොඳ නරක කියා දී එතුමා මාව දිරිමත් කළා.ඉන්පසුව මම ‘රාජ උදහස’ නාට්‍යය නිෂ්පාදනය කර වේදිකා ගත කළා. ඩබ්ලිව් ප්‍රේමරත්න සහ ශ්‍රීමතී තිලකරත්න කියන වර්තමානයේ ජනපි‍්‍රය ගායක යුවළ මුල්වරට ගීතයක් ගායනා කළේ මගේ ‘රාජ උදහස’ නාට්‍යයටයි.ඉන්පසු ඔබ නාට්‍ය කලාවෙන් ඉවත් වුණා.එහෙමත් නෙමේ. මේ අතර මට නෙප්චූන් ඔරියන්ටල් ලයින් කියන සිංගප්පූරු නැව් සමාගමක රැකියාවක් ලැබුණා. වසර 5 ක්ම එම රැකියාවේ යෙදී හිටියා. නැවක රැකියාව කළ නිසා නාට්‍ය කලාව කරන්න බැරිවීම තමයි නිහඬ වීමට හේතුව වුණේ. එහෙත් ලංකාවට ආව හැටියෙම නාට්‍ය කලාව පටන් ගත්තා.එහිදී මම නිර්මාණය කළේ “අනේ මගේ බුලට් එක” කියන විකට නාට්‍යයක්. මෙය සාර්ථක ලෙස තිරගත වුණා. වසර 2 කට පස්සෙ ආයෙත් මම සවුදි රටේ රැකියාවකට ගියා. යළිත් මවුබිමට පැමිණියත් ඉන්න ලැබුණේ මාස 6 යි.ඉරාක කුවේට් යුද්ධය අවසන් වුණ නිසාවෙන් 1994 වසරේදී පේන්ටින් සුපර්වයිසර් වරයෙක් ලෙස රැකියාව කිරීම සඳහා කුවේට් රටට ගියා. එහි රැකියාව කරන අතර මගේ කලා කටයුතුවලට ඉඩක් ලැබුණා.කුවේට් රටේදී කලා කටයුතු කළාද?මම රැකියාවට යනවිට කුවේට් රාජ්‍යයේ සිංහල නැටුම් කලාවක් තිබුණෙ නෑ. මට මගේ හැකියාව ගැන විශ්වාසය තිබෙනවා. ඒ නිසා අපේ ජාතිකත්වය කුවේට් රටේ ඇති කරන්න ඕන කියන අධිෂ්ඨානයෙන් නර්තන ශිල්පය ඉගැන්වීම ආරම්භ කළා.1994 ආසියා ගෲප් කාගෝ සේවය සන්ෆ්ලවර් සමඟ සංගීත සංදර්ශනයක් පැවැත්තුවා. එම සමාගමෙන් මට ආරාධනාවක් ලැබුණා නර්තන නිර්මාණයක් ඕන කියලා. මම කුවේට් ගැහැනු ළමයි දෙදෙනෙක් පුහුණුකර සිංහල ගීතයකට සහ තවත් විකට රංගනයකට නැටෙව්වා. කුවේට් තරුණියන් දෙදෙනෙක් සිංහල ගීතයකට ප්‍රසිද්ධ වේදිකාවේ නර්තනයක් ඉදිරිපත් කළ ප්‍රථම අවස්ථාව ලෙසින් වාර්තාවක් තැබුවා.1996 අනුලා විදාන ආරච්චි කුවේට් රටේ දී ‘සුලි’ නමින් වේදිකා නාට්‍යයක් වේදිකා ගත කළා. මෙහි ප්‍රධාන චරිතය වූ විකට චරිතය රඟපෑවේ මමයි. මගේ රංගනය නිසා නාට්‍ය නැරඹූ හැම දෙනාම ඇති තරම් හිනා වුණා.1996 අවුරුද්දේ ට්‍රයිකෝ සමාගම සංවිධානය කළ ප්‍රසංගයේදී සිහ ශක්ති වාදක මණ්ඩලයේ සංගීතයට සුසිලා කූරගම සමඟ විකට රංගන ඉදිරිපත් කරමින් කුවේට් හි ශ්‍රී ලාංකිකයින් හැම දෙනාවම හිනැස්සුවා.කුවේට් රටේදී මගේ හැකියාව ලෝකෙටම පෙන්වූ විශේෂ අවස්ථාවන් කිහිපයක් ම තිබෙනවා.2000 වසරේදී රීනා ජල්ඩීන් සංවිධානය කළ ප්‍රසංගයේදී ටීනා සහ රීනා කියන මුස්ලිම් යුවතියන් දෙදෙනා පුහුණු කර පහතරට හා උඩරට නර්තන ඉදිරිපත් කළා.ඒ වගේම ජල්ඩීන් සහ සුනිල් පෙරේරා එක්ව කුවේට් රටේ ප්‍රථම වතාවට ‘ශ්‍රී ලංකා දිනයක්’ සංවිධානය කළා. දොහා එන්ට්‍රමන්ට් සිටි හි පැවැත්වුණු මේ ප්‍රසංගයේ වේදිකාවේදී තමයි මම නැටුම් කලාව ඉගැන්වූ උපේක්‍ෂා ස්වර්ණමාලී ප්‍රථම වතාවට සිංහල නර්තනයකින් කල එළියට ආවෙ.මේ ප්‍රසංගය මම ඉදිරිපත් කළ ගායනා සහ නර්තන දැකලා 2001 පෙබරවාරි 4 වැනිදා 53 වැනි නිදහස් උත්සවය වෙනුවෙන් පැවැත්වුණු ප්‍රසංගයට මම ගීත ගයමින් නැටුවා.’මොඩ් යකා’ නිර්මාණය වුණේ කොහොමද?ප්‍රසංග වේදිකාවේදී නරඹන්නන් සතුටු කරන්න මගේ විකට රංගන හැකියාවෙන් අලුත් යමක් කරන්න මට ඕන වුණා. එහි ප්‍රතිඵලයක් ලෙස තමයි ‘මොඩ් යකා’ බිහි වුණේ. මෙය මගේ ස්ව නිර්මාණයක්.රසිකයින්ට හිනාවෙමින් අපූරු වින්දනයක් ලබා ගත හැකි ලෙස රංගනයේ සහ ගායනයේ යෙදෙනවා.දැන් ඔබ ලංකාවට ඇවිත්මම කුවේට් රටේදී සිංහල, මුස්ලිම් සහ කුවේට් දැරියන් විශාල සංඛ්‍යාවකට නර්තනය ගායනය පුහුණු කළා. වසර 15 ක් එහි සේවය කළ මම දැන් ඉන්නෙ ලංකාවේ. ඔක්තෝබර් මාසයේ ටී.එන්.එල් රූපවාහිනියේ ඒ.එස්.පී. පැදුරු පාටියෙන් මොඩ් යකා ශ්‍රී ලංකාවට හඳුන්වා දුන්නා. එහිදී මට රංගනයෙන් සහාය වුණේ සුරේකා සහ සුපිපි දියණියන් දෙදෙනා. ඒ වගේම පසුගිය මැතිවරණ වේදිකාවල මොඩ්යකා රට වටා යමින් රසාස්වාදය ලබා දුන්නා.ඉදිරියේදී කපිල මොනවද කරන්න සූදානම.මම ආයෙත් රැකියාවකට රට යන්නෙ නෑ. මගේ මවුබිමේ යුද්ධය ඉවරයි. ඒ නිසා මවුබිම දාලා යන්නෙ නෑ. මගේ රංගන හැකියාවෙන් ටෙලිනාට්‍ය, චිත්‍රපට වලට දායක වෙන්න කැමැතියි. මට කටහඬවල් රාශියකින් කතා කරන්න පුළුවන්. සත්තුන්ගේ හඬවල් කිහිපයක්ම පුළුවන්.පුංචි දරුවන් වෙනුවෙන් පැවැත්වෙන උත්සවවලට පැමිණ ඔවුන් සතුටු සාගරේ ගිල්වන්න පුළුවන්. ඒ වගේ ම ප්‍රසංග සංවිධායකයින්ගෙන් මම ඉල්ලීමක් කරනවා ‘මොඩ්යකා’ට අවස්ථාවක් ලබා දෙන්න. මේ රටේ පමණක් නොවෙයි මැදපෙරදිග හෝ යුරෝපීය රටවලට හෝ මොඩ් යකා රැගෙන මට යන්න අවස්ථාවක් ලැබෙනවා නම් නරඹන්නන් සිනා සයුරේ ගිල්වන්න මම සූදානම්’ඒ සමඟම මට විශේෂ ස්තූතියක් කරන්න තියෙනවා. ඒ එස් පී ලියනගේ මහත්මාට, ඇස්.වී.සී. ඇලෙක්සැන්ඩර් මහත්මාට සහ මට කවදාත් හිතවත් සුසිලා කූරගම යුවළට.”මොඩ් යකාට කතා කරන්න ඔබත් කැමැති නම් ඔහුගේ දුරකථන අංකය – 0774369400.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>08</day>
    </date>
    <link>http://www.silumina.lk/2012/01/08/_art.asp?fn=av12010818</link>
    <topic>රාජ්‍ය ළමා නාට්‍ය උලෙළේ හොඳම නළුවා</topic>
    <author>වසන්ත</author>
    <content>රාජ්‍ය ළමා නාට්‍ය උලෙළේ හොඳම නළුවාසතියේ දවස් හත ලොකු කුඩා කාටත් වගේම පුංචි දරුවන්ටත් සුවිශේෂියි කියලා ගිරිඋල්ල ප්‍රදේශයෙන් රාවයක් ආවා. එය ගිරිඋල්ලට පමණක්ම සීමා නොකොට ලෝකයාටම ඒ පණිවුඩය ගෙනයන්න ඇත්නම් කියලයි පිරිසක් කල්පනා කළේ. ඔවුන් ඒ සඳහා අපූරු මාවතක් තෝරාගත්තා. ඒ මාවත ඔස්සේ ලොකු කුඩා හැමෝටම වගේම පණිවුඩයක් කියන්න ගත්තා.ඒකට මැදිහත් වුණෙත් පුංචි දරුවෙක්. ඒ දරුවට හැමෝම කිව්වේ නුවන් කියලා. නුවන්ට මේ කටයුත්තට තවත් මිතුරන් හත්දෙනෙකුත් එකතු වුණා. ඒ හැමෝම ගිරිඋල්ල ඉඳලා කොළඹට ආවේ පුංචි වුණත් හිත ඇත්නම් රට වෙනුවෙන් මෙහෙයක් කරන්න හැමෝටම පුළුවන් කියලා කියන්නයි. ඔවුන්ගේ ඒ බලාපොරොත්තුව ඉටුවෙලා ආපහු ගමට ගියේ හැමෝගෙම හිත් සතුටින් වගේම සම්මානත් ලබලා.ඔව් ‘නුවන්ගේ මිතුරෝ හත්දෙනා’ හැමෝම කිව්වේ ඒ විදිහට. මෙවර රාජ්‍ය ළමා නාට්‍ය උලෙළේ නියෝජනය කරන්නයි නුවන් එක්ක මිතුරෝ හත්දෙනා ගිරිඋල්ල ඉඳලා කොළඹට ආවේ. ‘පාලිත ලොකුපෝතාගම’ ගේ නිර්මාණයක් වූ ‘නුවන්ගේ මිතුරෝ හත්දෙනා’ මෙවර රාජ්‍ය ළමා නාට්‍ය උලෙළේ හොඳම නිෂ්පාදනය, හොඳම රචනය. හොඳම නළුවා, හොඳම සංගීතය, හොඳම ඇඳුම් නිර්මාණය, හොඳම රංග භූමි පාලනය ලෙසින් සම්මානයට පාත්‍ර වුණා.ගිරිඋල්ල ළමා හා යොවුන් නාට්‍ය පාසල ඉදිරිපත් කළ ස්වතන්ත්‍ර නාට්‍යයක් වූ ‘නුවන්ගේ මිතුරෝ හත්දෙනා’ හි ප්‍රධාන චරිතය නිරූපණය කළේ සොඳුරු ලොකුපෝතාගමයි. මෙවර රාජ්‍ය ළමා නාට්‍ය උලෙළේ හොඳම නළුවා ලෙස ද ‘සොඳුරු’ සම්මානයට පාත්‍ර වුණා.’ඇත්තටම සම්මානය පිළිබඳ විශාල සතුටක් මා තුළ තියෙනවා. මේ වෙනකොට මම ළමා නාට්‍ය විසිපහකට අධික සංඛ්‍යාවකට දායක වෙලා තියෙනවා. ඒ සඳහා මට උදව්කරන මගේ මව්පියන් වගේම පාසලේ ගුරුභවතුන් මම ආදරයෙන් සිහිපත් කරන්න ඕන. විශේෂයෙන්ම මගේ තාත්තා (පාලිත ලොකුපෝතාගම) කලාවට සම්බන්ධ කෙනෙක්. ඒ නිසා පුංචි කාලේ ඉඳලම අපේ නිවෙසේ කලාවට සුදුසු පරිසරයක් තිබුණේ. මීට පෙරත් රාජ්‍ය නාට්‍ය උලෙළේ හොඳම නළුවා වෙන්නට මට පුළුවන්කම ලැබුණා.සොඳුරු මේ වනවිටත් ගිරිඋල්ල වික්‍රමශීලා ජාතික පාසලේ අට වසරේ ඉගෙනුම ලබන සිසුවෙක්. ඒ නිසාම අධ්‍යාපන කටයුතුවල වගේම විෂය බාහිර කටයුතු වලදීත් පාසලේ කැපී පෙනෙන සිසුවෙක් විදිහටත් සොඳුරු නමක් දිනාගෙන.අපි නාට්‍ය පුහුණුවීම්වලට යනකොට සමහර දවස්වලට රෑ වෙනවා. ඒත් මම අධ්‍යාපන කටයුතු අතපසු කරන්නේ නැහැ. පුළුවන් හැමවෙලාවෙම මහන්සි වෙලා ඉගෙනීම් කටයුතු කරන්න මම පෙලඹෙනවා. ඒ නිසාම කාලය හොඳින් බෙදාගෙන කලා කටයුතුවලට සම්බන්ධ වෙන්නත් මට පුළුවන් වෙලා තියෙනවා. මගේ රංගන හැකියාවට ගුරුහරුකම් ලැබෙන්නේ පාසලෙන් වගේම මගේ තාත්තාගෙන්. තාත්තා තමයි අඩුපාඩු පෙන්නලා මාව දිරි ගන්වන්නේ.’නුවන්ගේ මිතුරෝ හත්දෙනා’ නාට්‍යය මෙවර රාජ්‍ය නාට්‍ය උලෙළේ විවෘත අංශය නියෝජනය කරන අතරේ සතියේ දවස් හත තුළ රට වෙනුවෙන් කළ යුතු මෙහෙවර පිළිබඳ අපූරු පණිවුඩයක් සමාජගත කරන නාට්‍යයක් බව කිව යුතුයි. සොඳුරු ලොකුපෝතාගම, නදීශානි රණවීර, සසිඳු අතුකෝරල, නුවන් ඉන්දික, සම්පත් කුලතුංග, මනෝජ් පියල්, ධනංජය ශ්‍රී නාත්, චමෝද්‍ය, කලන ප්‍රභාත්, සුසාන් මාධව, අවිශ්ක, සංගීත්, නිමාලි මහේෂිකා, ජනනි, සාරාංගා, චතුමි සඳුනිකා, ඉමාෂා, සඳුනි, දිලිනි, බුද්ධිමාලි ඇතුළු පිරිසක් රංගනයෙන් දායක වෙන අතර රාජ්‍ය ළමා නාට්‍ය උලෙළේ හොඳම නිර්මාණය ඇතුළු සම්මාන හයකින් ද පිදුම් ලබන්නට හැකියාව උදාවුණා.වසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>08</day>
    </date>
    <link>http://www.silumina.lk/2012/01/08/_art.asp?fn=av12010819</link>
    <topic>යහපත් දේ යහපත් කොට සලකන සීමිත රසික පිරිසක් රටේ ඉන්නවා</topic>
    <author>තුෂාරි වික්‍රමසිංහ</author>
    <content>යහපත් දේ යහපත් කොට සලකන සීමිත රසික පිරිසක් රටේ ඉන්නවාකෝන්වැවේ ආරියරතන හිමිහෙළ ගී කෙත අස්වද්දන යතිවරුන් අතර පූජ්‍ය කෝන්වැවේ ආරියරතන හිමියන්ට හිමිවන්නේ විශේෂිත වූ ස්ථානයකි. උන්වහන්සේ ගීත ප්‍රබන්ධයෙහි මතු නොව ළමා සාහිත්‍යය, ඉංගී‍්‍රසි සාහිත්‍ය, ජන කලාව පිළිබඳ ප්‍රවීණ ප්‍රතිභාසම්පන්න යතිවරයෙකි.උන්වහන්සේ විසින් රචනා කරන ලද ‘තරු එළියක්’ ගී පද රචනා සරණිය පසුගිය දා එළි දැක්විණි. හෙළ ගී කෙතෙහි ප්‍රගමනයට උපකාරී වන මේ ගී සරණිය පිළිබඳවත් උන්වහන්සේගේ නිර්මාණ දිවිය පිළිබඳවත් සැකැසෙන මේ ලිපිය ඒ වෙනුවෙනි.මේ ආකාරයට ගීත පොතක් එළිදක්වන්නට ඔබ වහන්සේ අදහස් කළේ ඇයි?මම කැලණිය විශ්ව විද්‍යාලයේ ඉගෙනුම ලබන අවදියේ මට ‘බිහිදොර අභියස’ කලා මංගල්‍යයේදී පිට පිටම වසර තුනක් හොඳම කවියට, හොඳම ගීත රචනයට සම්මාන හිමි වුණා. මේ නිසාම මගේ වසරේ විශ්ව විද්‍යාල ශිෂ්‍යයන් ගෙන් සහ ආචාර්යවරුන්ගෙන් ඉල්ලීමක් තිබුණා විශ්ව විද්‍යාලයෙන් පිටවෙන්නට පෙරාතුව කවි පොතක් කරන්න කියලා. ඒ අනුව මම ‘සඳ ගං දියේ’ නමින් ගීත පනහක පොතක් නිකුත් කළා. ඉන් පසුව මම වෙනත් සාහිත්‍ය පොතපත රචනා කළා. ඒ අතර ළමා කෘති, ඉංගී‍්‍රසි ව්‍යාකරණ කෘති රචනා වුණා.ඒ අතරතුරදීත් විවිධ ගීත රචනා ලිව්වා. ඒ ගීත රචනා සමහර ගායක ගායිකාවන් ගායනා කළා. නමුත් මම ලියු ඒ ගී එකතුවෙහි පිළිවෙළක් තිබුණේ නැහැ. මෙහෙම ඉන්න අතරෙදි මට ලන්ඩනයට යන්නට සිද්ධ වුණා. මගේ ගීත රස විඳපු ඇත්තෝ මේ ගීත එකතු කරල ගීත පොතක් කරන්නෙ නැත්තෙ ඇයි කියලා ඉල්ලීම් කළා. ඒ අනුව මම මෙතෙක් රචනා කළ ගීත සියල්ලම එකතු කරලා ‘තරු එළියක්’ ගීත පොත නිර්මාණය කළා. ඇත්තටම මේ පොත එළිදැක්වූවේ ලන්ඩනයේදීයි. මෙහි ගීත රචනා සියයකට වැඩි ප්‍රමාණයක් අන්තර්ගතයි.‘තරු එළියක්’ ගී පද සරණියේ අන්තර්ගතය මොන වගේ ද?මෙය ගීත එකතුවක් වන නිසා ගීත රචකයකුට විෂය වෙන, හද සසල කරවන, ආදරය, විරහව, අඹුසැමි පේ‍්‍රමය, සමාජ සංසිද්ධි යනාදී වශයෙන් විවිධ මාතෘකා ඔස්සේ මගේ හිත කම්පනයට පත්වුණු දේවල් මේ ගී පද මාලාවලට අන්තර්ගතයි.අද සමාජයේ කවි පොතකට, ගීත පොතකට පිළිගැනීමක්, ඉඩක් තිබෙනවා කියා ඔබ වහන්සේ විශ්වාස කරනවා ද?ඇත්තටම අද රටේ යහපත් දේ යහපත් කොට සලකන සීමිත රසික, සහෘද ප්‍රජාවක් ඉන්නවා. ඒ හැරුණු කොට පොදුවේ අද ගීතය යන ඉසව්ව දිහා බලන කොට මේ වගේ පොතකට මේ සමාජය තුළ ඉඩක් තිබෙනවා ය කියා මට හිතන්න අමාරුයි. කවියට නම් කොහෙත්ම ඉඩක් නැහැ කියලයි මගේ කල්පනාව. නමුත් යම් රසයක් තැවරිලා තිබෙන නිසාම ගීතයට යම් ඉඩක් මේ සමාජය තුළ තිබෙනවා. ඒ ඉඩෙන් රිංගගෙන ගිහිල්ලා කලාතුරකින් හොඳ ගීතයක් ජනපි‍්‍රය වෙනවා. ඒ හැරුණු කොට හරසුන් බොල් දේ එක්ක මේ කවි පොතට මොන වගේ තැනක් හිමි වෙයි ද කියලා මට කියන්න බැහැ.අද වන විට බෞද්ධ භික්ෂුන් වහන්සේලා ගීත කලාව කෙරෙහි වැඩි වශයෙන් නැඹුරු වන බවක් දක්නට ලැබෙනවා. මේ ගැන ඔබ වහන්සේගේ අදහස කුමක් ද?මෙය තරමක් විවාදාත්මකයි. විවාදාත්මක වුණත් මම හිතනවා මෙය ඉතාම හොඳ ප්‍රවණතාවයක් කියලා. මොකද එකල ගුරු ගෙදර පිහිටලා තිබුණේ පන්සල ආශි‍්‍රතව. පන්සල මුල් කොට ගෙන තමයි කවිය, සාහිත්‍යය සිංහල සාහිත්‍යයේ පෝෂණය සිද්ධ වුණේ. අවාසනාවකට ගීතය සංගීතයට මුසු වී තිබුණු නිසා අපේ පැරැණි යතිවරු මෙයට බිය වන්නට ඇති.නැතිනම් මහා සමාජයට බය වුණු නිසා පන්සල්වලට සංගීතය වද්දගන්න නැතිව ඇති. නමුත් අපි දන්නවා, පන්සලේ හේවිසියේ පංචතූර්ය නාදය තිබුණා. මුල් වරට රඹුකන සිද්ධාර්ථ හාමුදුරුවො මේ ගීතය නමැති යෂ්ඨිය දුෂ්කරතා, අභියෝග මැද තම සුරතට ගන්නවා. ඉන් පසුව පල්ලේගම හාමුදුරුවො තව ටිකක් ඉස්සරහට මේ ගීත කලාව ගෙනයනවා. අද වන විට ගීතය කෙරෙහි භික්ෂුන් වහන්සේලා බොහොමයක් දක්වන උනන්දුව කුසලතාවය සතුටට කරුණක්.ඔබ වහන්සේ ගීත නිර්මාණ කලාව කෙරෙහි යොමු වුණේ මොන අයුරින් ද?මම පිරිවෙන් අධ්‍යාපනය ලබන කාල වකවානුවේ මම මගේ ස්වාධීන කවි ගී සංකල්පනා පිරිවෙන් ආශි‍්‍රත හා ප්‍රාදේශීය මට්ටමේ තරගාවලින්වලට ඉදිරිපත් කරලා ඒවායින් ජයග්‍රහණ ලබාගත්තා. ඒ අතරතුරේදී රජරට සේවයේ ‘නව පද මාලා’ ගීත විචාරක වැඩසටහනට ගීත යොමු කළා. එහි දී මගේ ගීතයත් හොඳම ගීතය ලෙස තෝරාගෙන පණ්ඩිත් අමරදේව මාස්ටර් ලවා ගායනා කෙරෙව්වා. ඒ ගීතය ‘හිමිදිරි පාන්දර’ කියන ගීතය. ඒ හින්දම මට ගීත රචනා කරන්න විශාල ආසාවක් උනන්දුවක් ඇතිවුණා. එතැන් පටන් මම ගීත හැදෑරීම් කරන්න ඒ පිළිබඳ කියවන්න පටන් ගත්තා. ඒ අනුව කැලණිය විශ්ව විද්‍යාලයේ දී මගේ ගීත කලාව තව තවත් වැඩි දියුණු වුණා.ඔබ වහන්සේ ගේ මවුපියන්, පිළිබඳවත් කතාබහ කරමු.මම අනුරාධපුරේ උපන් කෙනෙක්. මගේ පියා පාරම්පරික වෛද්‍යවරයෙක්. මම පැවිදි වෙනවට මගේ මවගේත් පියාගේත් එතරම් කැමැත්තක් තිබුණේ නැහැ. නමුත් පසු කලෙක ඔවුන් මට පැවිදි වෙන්නට ඉඩ හසර සලසා දුන්නා. මට ඉංගී‍්‍රසි, සිංහල ද්වි භාෂාවම හොඳින් හසුරුවන්න පුළුවන්කම තිබෙනවා.එනිසාම පසු කලෙක අනගාරික ධර්මපාල භාරය මට ආරාධනා කරනවා ඒ ආයතනයේ ධර්ම ප්‍රචාරක කටයුතුවලට සහභාගි වෙන්න කියලා. ඒ අනුව ඒ කටයුතුවල නියැලි සිටින විට 2009 වසරේ ලන්ඩනයේ බෞද්ධ විහාරයේ සේවය සඳහා මාව ලන්ඩනයට කැඳවනවා. ඒ අනුව මේ දිනවල මම ලන්ඩනයේ ධර්ම ප්‍රචාරක කටයුතු, භාවනා ආදි කටයුතු සිදු කරනවා. ඒ සමඟම මගේ නිර්මාණ කටයුතුවලටත් නියැලෙනවා. ඉදිරියේදී ඉංගී‍්‍රසි භාෂාව ආශි‍්‍රතව ගීත නිර්මාණ කිහිපයක්ම සිදු කරන්න මම සූදානම් වෙනවා.තුෂාරි වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>08</day>
    </date>
    <link>http://www.silumina.lk/2012/01/08/_art.asp?fn=av12010820</link>
    <topic>මානවසිංහ ගේ මානව දයාව</topic>
    <author/>
    <content>මානවසිංහ ගේ මානව දයාවඔබේ පි‍්‍රයතම ගීතය කුමක්දැයි කිසිවෙකු මගෙන් ප්‍රශ්න කළහොත් මා දෙවරක් නොසිතා ම පිළිතුරු දෙන්නේ ඒ අමරදේවයන් ගයන ‘ජගන් මෝහිනී’ නමැති සරස්වතී අභිනන්දන ගීය බවයි.එය ශ්‍රී චන්ද්‍රරත්න මානවසිංහයන්ගේ විශිෂ්ට ගේය පද රචනයකි. එහෙත් එය සිංහල ගීතයකැයි එකහෙළ කිව නොහැකි තරමට එහි සකු වදන් බහුලය. සරල, සුගම, මිහිරි සිංහලයෙන් කව්, ගී පබැඳූ මානවසිංහයන් සරසවි නමස්කාරයට ගම්භීර සංස්කෘතිය යොදා ගන්නට ඇත්තේ අභිනන්දනීය ගුණය ප්‍රබලව දැනවීම සඳහා එය වඩා සුදුසු යැයි හැඟුණ නිසා විය හැකිය.’ජගන් මෝහිනී’ ගීතය මානවසිංහයන් අතින් ලියැවුණේ1964 දි පැවති ප්‍රථම සරසවි සම්මාන උළෙලේ තේමා ගීතය වශයෙන් ගායනා කරනු පිණිසය. ඒ කාලයේ මානවසිංහයන් සේවය කළේ ටයිම්ස් ආයතනයේ ලංකාදීප පුවත්පතේය. සරසවි සම්මාන උලෙළ, ලේක්හවුසියේ සරසවි පුවත්පතේ වැඩකි. මීමන ප්‍රේමතිලක සරසවි පුවත්පතේ ආරම්භක කර්තෘය. ඔහු කවියෙකු මිස ගීත රචකයෙකු නොවීය. (මීමනගේ කව්පෙළකට හෝ තනුවක් යොදා ගායනා කොට තිබේදැයි නොදනිමි.) එහෙයින් ලේක්හවුසියට, ටයිම්ස් පිහිට පැතීමට සිදුවිය. එසේම එය කිසියම් වැඩක් උසස් තලයක තැබීම සඳහා පංගු පේරු නොබලා, සුදුස්සාටම බාර දීමකි.මානවසිංහගේ සරස්වතී ගීතය මහත් සේ ජනපි‍්‍රය වූ අතර අද පවා මෙරට ලොකු කුඩා කලා උලෙළවලදී පමණක් නොව පෙර පාසල් විවිධ ප්‍රසංගයන්හිදි පවා භාවිතයට ගැනෙයි. තිලකරත්න කුරුවිට බණ්ඩාරයන් පවසන අන්දමට වර්තමාන භාරතයේ වෙසෙන සකු පඬිවරයෙකුට හෝ ‘ජගන් මෝහිනි’ අතික්‍රමණය කරමින් සරස්වතී අභිනන්දනයක් ලිවිය හැකිදැයි සැක සහිතය.1964 දි අශෝකා සිනමා හලේදි අමරදේවයන් විසින් ප්‍රථම වරට ගායනා කරනු ලැබූ එම ගීතය, පසුගියදා ‘නෙළුම් පොකුණ’ රඟහලේ පැවති ‘ආදරණීය රෝහණ’ ප්‍රසංගයේදි එතුමන් විසින් නැවත ගැයීම රසික ජනයාට නොමඳ ආස්වාදයක් ගෙන දුන් මොහොතක් විය.අමරදේවයන්ගේ අයහපත් සෞඛ්‍ය තත්ත්වය නිසා එදා රෝහණයන් සැලසුම් කර ඇත්තේ එතුමන් ලවා දෙපේළියක් පමණ ගායනා කරවා ගැනීමටය. ඉතිරි කොටස ගයන්නට අත්වැල් ගායනයෙන් සූදානම්ව සිටියහ. එහෙත් අමරදේවයන් මුළු ගීතයම ගැයුවේ රෝහණයන් ද පුදුමයටත් සතුටටත් පත් කරවමිනි.මානවසිංහයන් අතින් ලියැවුණු තවත් සරස්වති අභිනන්දනයක් වෙයි. ගුවන් විදුලි ගීතයක් සඳහා රචිත එහි මුල් පද මෙසේය.පංකජ නයනී - කෝමල පානී වීණාධාරී රංග තරංගීසකු බසින් පමණක් නොව, පාළි බසින් ද ගීත රචනා කිරීමට මානවසිංහයෝ සමත් වූහ. 1956 පැවති 2500 සම්බුද්ධ ජයන්ති උත්සවය නිමිත්තෙන් ඔහු ලියූ ‘පාථුර හෝසී’ නමැති ගීතය ඊට හොඳම නිදසුනයි. මෙසේ ප්‍රාචීන භාෂා ප්‍රවීණයෙකු වුවද මානවසිංහයන් හැමවිට ම පි‍්‍රය කළේ ඉතා සරල ලිහිල් පදයෙන් තම කව්, ගී සැරසීමය. මහබෝවන්නම (වැලිතල අතරේ) සමනල වන්නම (සමනල කඳු වැටිය බලා- සමනලයින් රැල් බැඳලා) බුදු මිහිර (මොනවද අම්මේ අකුරු ජාතියක්) ගුරුගෙදර යන අතරමඟ (අකුරට යනවයි කියලා - ටිකිරි අයියා බැදිවලමයි) සහ ‘ගමන නොනිමෙයි ලෝකයේ’ වැනි ප්‍රකට නිර්මාණ ඊට කදිම නිදසුන්ය.මානවසිංහ නිර්මාණ තුළ කරුණා රසයක්, මානව දයාවක් නොමඳව දක්නට ලැබෙයි. ‘වන ගැබේ පිළිම ඇස’ මැයින් ඔහු ලියූ කව්පෙළේ (පසුව ගීයක් බවට හැරවුණි) මෙසේ කියැවෙයි.ගලක කෙටුණු පිළිම ඇසේ - ලොවට තිබෙන සිහිල නැගේ අමා සාගරේ රළපෙළ ඉවුරුවල හැපේ’ගොළු දැරිය’ මානවසිංහයන් ලියූ කෙටිකතා කීපයක එකතුවයි. එහි එන ඇතැම් කතා ටෝල්ස්ටෝයි හා තාගෝර්, ළමා - වැඩිහිටි ලොව යා කරමින් ලියූ දාර්ශනික හා කාව්‍යමය කෙටිකතා සිහි ගන්වයි. ‘ගොළු දැරිය’ කතාවේ එන කුඩා දැරිය ඇගේ අවසාන මොහොතේ ඈ සතු ධනය වන රටහුණු කෑලි, ගල්කූරු කෑලි හා ශත දෙකේ කාසි දෙක තම සොහොයුරා අත තබන මොහොත මිනිස් හැඟීම් ඇති කවරෙකු තුළ වුවත් දෙනෙත් තෙත් කරයි.රාත්‍රි භාගයන්හි ආලින්දයේ පැදුරක දිගාවී, අතීත ජවනිකාවල සැරිසරමින්, ළමා හැඟුම් සමඟ සැනසීමෙන් තමන් ලබන විවේක සුවය තමන්ගේ බොහෝ ගී වල උපත වූ බව මානවසිංහ ‘කෝමල රේඛා’ පෙරවදනෙහි සඳහන් කළේය. ඔහු එය නිමා කරන්නේ මෙසේය.”භාෂා සාහිත්‍යය පිළිබඳ සියලු බලතල සමග වගකීම් කරට ගෙන සිටින උගතුන් සමඟ අහිංසක මගේ කිසි ගනුදෙනුවක් හෝ අරගලයක් හෝ නැත්තේය.”අමරණීය ගේය පද ලියා තැබූ මේ සුන්දර මිනිසාට, එසේ කියන්නට තුඩු දුන් හේතු වෙන ම විමසා බැලිය යුත්තකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>08</day>
    </date>
    <link>http://www.silumina.lk/2012/01/08/_art.asp?fn=av12010821</link>
    <topic>මම හෙක්ටර් අයියව මැරිකරන්න කැමැති නැහැ</topic>
    <author/>
    <content>මම හෙක්ටර් අයියව මැරිකරන්න කැමැති නැහැලියන්නේ නිව්ටන් ගුණසේකරඅඳින්නේ හර්ෂ ගුණවර්ධනඔහෙටත් ඕනෑ වුණේ දෝණියන්දැව මහ ලොකු බයිස්කෝප් කාරියක් කරන්නනෙ? ඒකි ගැන දැන් එක එකා කියන කුණු කතා තමයි මට ඉවසන්න බැරි..””කට තියෙන එකාලට මොනවා කියන්න බැරිද අපෙ මහත්තයා?””මදැයි මාත් දරුවෙක් හැදුවා..? ඒකි අපේ සනුහරේම මුහුණුවල දැලිගාලයි නැවතුණේ” එකවර පපු කුහරයෙන් මතුවූ බොල් කැස්සත් සමඟ සෙනරත් කටහඬ බින්දේ අසීරුවෙනි.”පපුවෙ සෙම හිරවෙලාද කොහෙද?.. කොත්තමල්ලි ටිකක් වක් කරලා දෙන්නද?” සැමියාගේ කේඬෑරි ශරිරය දෙස බලමින් මාකොල හාමිනේ ඇසුවාය.”මට ඕනෑ නැති කොත්තමල්ලියක් නැහැ” බිංකුණ්ඩෙක් මෙන් කාමරය තුළට රිංගූ ඔහු නැවත බොල් බොල් ගා කැස්සේය.සුරේෂ්ව සොයා කොළඹ ගිය අපර්ණා සිය උත්සාහය අත්හැරියේ නැත. පන්නිපිටියට ආසන්නව පිහිටි ඇගේ ළඟම යෙහෙළියකගේ නිවෙසේ නතර වී සිටි ඇය සුරේෂ් යන එන තැන් ගැන තොරතුරු සොයන්නට බලවත් පරිශ්‍රමයක් දැරුවාය. ඔය අතරතුරේදී ‘ගිනිසිළුව‘ චිත්‍රපටයේ වේශ නිරූපණ ශිල්පියා ලෙස වැඩ කළ මඩපාතව ඇයට හමුවූයේ අනපේක්ෂිත ලෙසිනි. සුරේෂ් ගැන ඔහුගෙන් කිසියම් හෝඩුවාවක් දැනගත හැකි වේ යැයි යන සිතුවිල්ල එකවරම ඇගේ හිත යට උපන්නේය.”මඩපාත අංකල් මේ කොහෙ යන ගමන්ද?”පත්තරේක මගෙ යාළුවෙක්ව හම්බවෙන්න කියලා ආවා අපර්ණා. මේ කොහේද යන්නෙ?””පැතුම් කියලා මගෙ අයියා කෙනෙක් පත්තරේ වැඩ කරනවා.. මේ එයා මුණගැහිලා යන ගමන්””ඉතින්.. මොනවද ඔයාගෙ අලුත්ම තොරතුරු? ‘ගිනිසිළුව‘ට පස්සෙ අලුත් ෆිල්ම්ස්වලට එහෙම කතා කළේ නැද්ද?””මට ඒකෙන්ම චිත්‍රපට ලෝකෙම එපාවුණා අංකල්.. දැනුත් මං මේ ඔළුව ගිනි අරගෙනයි ඉන්නෙ.. අංකල්ට පුළුවන් නම් මට පොඩි හෙල්ප් එකක් කරනවද?” මඩපාත ඇය දෙස බැලුවේ එකවර දෑස් ලොකු කරමිනි. ඇය තමාගෙන් අපේක්ෂා කරන උපකාරය කුමක්දැයි ඔහුට සිතාගත නොහැකි විය.”කරන්න පුළුවන් දෙයක් නම් කරන්නම්.. ඔයා මට දුවෙක් වගේනෙ අපර්ණා?””මඩපාත අංකල් දන්නවද සුරේෂ් ඉන්නෙ කොහෙද කියලා?.. එයා මාව මැරි කරනවා කියලා බොරු පොරොන්දු දීලා දැන් මාව මඟහරිනවා.. එයාගෙ ෆෝන් එක වැඩ කරන්නෙත් නැහැ””මිනිහා නොම්මර එකේ කපටියනෙ.. ඔයා මිනිහට අහුවුණාද?””මං හිතුවෙ එයා හොඳ ගුණයහපත් අවංක කෙනෙක් කියලා. ඒ අවලමා ඒ විශ්වාසය නැති කළා විතරක් නෙවෙයි මාව අමාරුවෙත් දැම්මා..”අපර්ණා ඉතා අමාරුවෙන් ඒ වචන ටික පිට කරගත්තාය. මඩපාත ඇය දෙස ශෝකය පිරුණ දෑසින් බලා සිටියේය. චිත්‍රපට තාරකාවක් වෙන්නට පෙරුම් පිරූ මේ අහිංසක කෙල්ලගේ මුළු ජීවිතයම දැන් අඳුරු අගාධයක වැටී ඇතැයි ඔහුට සිතුණේය.”සුරේෂ් කොහෙ ඉන්නවද කියලා නම් මං හරියටම දන්නෙ නැහැ අපර්ණා... හැබැයි මිනිහා කසාද බැඳපු මිනිහෙක් විත්තිය නම් දන්නවා... ඇයි ඔයා ඒ කපටි නරියව විශ්වාස කළේ?”අපර්ණාගේ මුළු ආත්මයම එකවර ගිනිගෙන දැවෙන්නාක් බඳු වේදනාකාරී හැඟීමක් ඇයට දැනිණි. ඇගේ දෑසට කඳුළු පිරුණේ නිතැතිනි.”මට ඔය දරුවා ගැන හරිම දුකයි. මං ඒ දවස්වලම ඔයාට කිව්වා නේද මේ චිත්‍රපට ලෝකෙ මතුපිට තියෙන සුන්දරකම ඒකෙ ඇතුළෙ නැහැයි කියලා.අපරාදෙ ඔයාගෙ ලස්සන තරුණ ජීවිතේ විනාශ වුණා.”ඔහු කනගාටු වන්නේ අවංක සිතින්ම යැයි අපර්ණාට සිතෙන්නට විය. ‘ගිනිසිළුව‘ චිත්‍රපටයේදී ඔහු තමාව හැඩගන්නමින් දුන් අවවාද ඇගේ මතකයට ඇදී ආවේ නිතැතිනි.එදින අපර්ණා නවාතැනට පැමිණියේ සියලු අපේක්ෂා සුනුවිසුනු කරගත් බිඳුන මානසිකත්වයකින් යුතුවය. සුරේෂ් කෙරෙහි පෙර තිබූ කෝපය දැඩි වෛරයකට පරිවර්තනය වන අයුරක් ඇයට දැනිණි.”උඹ ඔය වගේ කපටි නරියකුට අහුවුණ එක ගැනයි මට දුක? දැන් ඉතින් ඔය මිනිහව හොයාගත්තත් ඇති වැඩේ මොකක්ද?” අපර්ණා කී විස්තරයට සවන්දී සිටි ඇගේ යෙහෙළිය සමන්තා කීවාය.”මට දැන් කරන්න ඉතුරුවෙලා තියෙන්නෙ එකම එක දෙයයි””ඒ මොකක්ද.. මහණ දම් පුරන එකද?” මුවගට මඳ සිනාවක් නඟා ගනිමින් ඇය ඇසුවාය.”නැහැ ජීවිතේ නැතිකර ගන්න එක””පිස්සු විකාර කතා කියන්න එපා අපර්ණා”.. ජීවිතේ නැතිකරගන්න එක හපන්කමක් කියලද උඹ හිතන්නෙ?.. ජීවිතේට ප්‍රශ්න එනවා තමයි.. ඔයිට වඩා ලොකු ප්‍රශ්නවලට මුහුණ දීලා ජීවිතය ජයගත්තු ගෑනු මිනිස්සු ලෝකෙ ඉන්නවා..”සමන්තා තමන්ගේ හදවතට එන්නත් කරන්නේ දිරිය හා ශක්තිය නොවේදැයි අපර්ණාට සිතූය. එහෙත් ඇය පවසන අයුරින් තමන්ට ජීවිතය ජය ගන්නට හැකිද? ඇගේ මුවින් පිටවූ සෝ සුසුම වා තලයට සෙමින් මුසුවී ගියේය.සිදුවූ මේ කිසිවක් අම්මාත් තාත්තාත් තවම නොදනිති. තමා පත්වී ඇති මේ අන්ත අසරණ දුක්ඛිත තත්ත්වය ඔවුන් දනී නම් ඔවුනට කුමක් සිතේවිද? නියත වශයෙන්ම අසනීප තත්ත්වයෙන් පසුවන තාත්තාගේ ළය පැලී මිය යනු නිසැකය.අපර්ණාගේ දෑසට කඳුළු පිරුණේ නිතැතිනි. ඉන්පසුව ඇයට ඉබේටම ඉකිගැසුණේය.”මට උඹ අඬනවා බලන් ඉන්න අමාරුයි කෙල්ලෙ. හිතට ශක්තිය ගනින්. දැන් වෙන කරන්න දෙයක් නැහැ.. අපර්ණා..” ඇගේ හිස පිරිමදිමින් සමන්තා දුක්සරින් කීවාය.”මං හෙට ගෙදර යනවා... තවදුරටත් මම කොළඹට වෙලා ඉන්න එකේ තේරුමක් නැහැ””සුරේෂ්ගෙන් උඹට වෙන කරදරයක් නොවුණ එක ලොකු දෙයක්” මිතුරියගේ එම වචන ඇගේ පපු කුහරයේ වැදුණේ ඊපහරක් මෙනි.”මොකද එකපාරටම උඹේ ඇස් දෙක උඩ ගියේ?””ඌ ඒකත් මගෙන් උදුර ගත්තා”සමන්තාගේ හිතට මහත් වේදනාවක් දැනිණි. ඇය කම්පිත දෑසින් සිය මිතුරිය දෙස බලා සිටියා.තව දුරටත් ඒ ගැන හාරා අවුස්සා ඇගේ පෑරුණ හිත තවත් පාරවන්නට සමන්තාට සිතුණේ නැත. මේ ඇගේ හිතට සහනය හා දයානුකම්පාව ඇවැසිම මොහොතකි. සිනමා අඹරෙහි දිදුලන තරුවක් වීමේ සිහිනය පසු පස හඹාගිය ඇයට දැන් ඉතිරිව ඇත්තේ පශ්චාත්තාපයේ සෝ සුසුම් හෙළන්නට පමණි.”හිටපන් මං උඹට උණුවෙන් තේ එකක් හදාගෙන එන්නම්” කියමින් සමන්තා කාමරයෙන් පිටවී ගිය පසු අපර්ණා නැවතත් ඒ අමිහිරි අතීතය ආවර්ජනා කළාය. තමන්ට ඉදිරියේදී දුක...කඳුළ මිසක් සතුටක සේයාවක්වත් දකින්නට වාසනාව අත්නොවෙනු ඇතැයි යන හැඟුම අපර්ණාගේ ළයෙහි තෙරපුණේ වේදනා ගෙන දෙමිනි. ජීවිතයෙන් බැට කෑ ඒ කටුක අතීතය වෙනුවෙන් නැඟී එන කඳුළු බිඳු නවතාගෙන නොහඬා සිටිනු පිණිස ඇය තදින් යටිතොල සපාගත්තාය.ඩග්ලස් දැරණියගල පසුදින උදෙන්ම නිවෙසින් පිට වීමට ලකලෑස්ති වූයේ මෙතෙක් දවස් අතපසුවූ වැඩ රාජකාරි බොහොමයක නියැලෙන්නට සිතාගෙනය. ජීවිත ආරක්ෂාව පිණිස ඔහු සිය බ්‍රීෆ් කේසය තුළ පිස්තෝලය නිතරම සඟවාගෙන සිටියේය. ඒ මොහොතේ තිසරණී ද නීති විද්‍යාලයට යාම සඳහා සූදානම් වී සිටිනු දුටු ඔහු ඇයට ද තමා සමඟ යාමට කතාකළේය.”දුවටත් මාත් එක්කම යන්න පුළුවන්.. මං ඔයාව ලෝ කොලේජ් එක ළඟින් ඩ්‍රොප් කරන්නම්” පෝටිකෝව යට නතර කොට තිබූ සිය ‘ප්‍රාඩෝ’ රිය වෙතට යමින් ඩග්ලස් කීවේය.”ඔයාට අදත් ලෙක්චර්ස් තියෙනවද?” ආලින්දයට පියනඟමින්ම සේරා ඇහිබැමි වකුටු කළාය.”මට අද ලයිබ්‍රරියට යන්න තියෙනවා පුංචි”තිසරු මොටෝ රියේ ඉදිරිපස අසුනේ වාඩිවී සේරාට සෙමින් අතවැනුවාය. පුස්තකාලයට යන මුවාවෙන් තමා අද මේ යන්නේ වෙනත් ගමනක් නොවේදැයි ඇය යටි සිතින් සිතුවාය.”මම මහ නරක පාදඩ මිනිහෙක් කියලා දුවට දැන් හිතනෙවා ඇති නේද?” මොටෝරිය ගාලුපාරට හරවන ගමන් ඩග්ලස් ඇගේ මුහුණට එබුණේය.”මට එහෙම හිතෙන්නෙ නැහැ අප්පච්චි””මොකද නැත්තෙ.. ඔයාට එහෙම හිතෙන විත්තිය මං දන්නවා.. අර ඉසබෙලා කියන ගෑනු මනුස්සයට මං කළේ ලොකු වැරැද්දක්””තරුණ වයසෙදි ඔය වගේ වැරැදි සිද්ධවෙනවා දුව.. අපි කව්රුත් පෘථග්ජන මිනිස්සුනේ? ඒ කාලෙ ඕවයෙ බරක් පතළක් මට තේරුණේ නැහැ”ඔහු තමා ඉදිරියේ නිදහසට කරුණු කියනවා වැනි හැඟීමක් තිසරුගේ හිතට දැනුණේය. ඇය නිහඬව ඔහුට සවන්දීගෙන සිටියාය.”ජීවිතේ ගැන දැන් මගේ හිතේ තියෙන්නෙ ලොකු කලකිරීමක්.. පසුතැවිල්ලක්.. මොන නැටුම් නැටුවත් කොයි වෙලේ හරි අපිට මේවා දාලා යන්න සිද්ධ වෙනවා. මේ සේරම අනිත්‍යයි දුව..”කවදාවත් නැති විදියට ඔහු ජීවිතයේ අනිත්‍ය ස්වභාවය ගැන කතා කරන්නේ මන්දැයි තිසරුට සිතාගත නොහැකි විය. එක අතකට පිනිබිඳුවක් වැනි මේ ජීවිතය තේරුම් ගැනීම සතුටට කරුණකි.”ඔයාගෙ එග්සෑම් එක ඉවර වුණ ගමන් වෙඩිං එක ගන්නයි අපි හිතාගෙන ඉන්නෙ?””මං හෙක්ටර් අයියව මැරි කරන්න කැමැති නැහැ අප්පච්චි..””හෙක්ටර් හැම අතින්ම ඔයාට ගැළපෙනවා. එයා මාව මේ මරඋගුලෙන් බේරගන්න ලොකු කැපවීමක් කළා. හෙක්ටර් එහෙම නොකළා නම් මං අද හිරේ විලංගුවෙ වැටිලා””ඒ කරපු උදව්වට මාව පාවිච්චි කරන්න එපා අප්පච්චි. ඒක හරිම අසාධාරණයි”ඇගේ එම වචනවලට ඩග්ලස්ගේ හිත එකවරම ගැස්සී ගියද ඔහු ඒ බවක් හැඟෙව්වේ නැත. හෙක්ටර් තමාට කෙතරම් උදව් පදව් කළ ද දියණිය ඔහුට සරණ පාවාදීමට ඩග්ලස්ගේ හිත යට එතරම් ප්‍රසාදයක් නොවීය. එහෙත් ඒ ගැන නිරතුරුව බිරිය කළ බලපෑම් නිසා විටෙක ඒ දිසාවට ද ඔහුගේ හිත ඇදී ගියේය.ලබන සතියටකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>08</day>
    </date>
    <link>http://www.silumina.lk/2012/01/08/_art.asp?fn=av12010822</link>
    <topic>2011 සංගීත ලොවේ අමතක නොවන මතක</topic>
    <author>ජෝජ් රොබ්සන්ද සිල්වා</author>
    <content>2011 සංගීත ලොවේ අමතක නොවන මතක2011 වසරේ මතකය පමණක් ශේෂ කොට කාලය ගෙවී ගොස් ඇත. ශ්‍රී ලාංකේය සංගීත ක්ෂේත්‍රයේ විශේෂිත සිදුවීම් කිහිපයක් සනිටුහන් කරමින් ගෙවී ගිය වසරේ මතක අවදි කරන්නයි ‘රසඳුන’ පාඨක ඔබට මේ ආරාධනය...!මෙරට සංගීත ක්‍ෂේත්‍රයේ වෘත්තීයවේදීන් හට වසංගතයක්ව පැවැති ව්‍යාජ ගී තැටි ජාවාරමේ මාෆියා කල්ලිය යම්තාක් දුරකට මෙල්ල කිරීම ගෙවී ගිය වසරේ දක්නට ලැබුණු සුවිශේෂ සිදුවීමකි. මහින්ද රාජපක්ෂ ජනාධිපතිතුමා පොලිස්පතිවරයාට දුරකතනයෙන් දුන් නියෝගයකින් පසුව ආරක්ෂක ලේකම් ගෝඨාභය රාජපක්ෂ මහතාගේ උපදෙස් අනුව වැටලීම් කොට නීතියේ රැහැනට අසුකර ගන්නා ලද ව්‍යාජ ගී තැටි සහ පට වෙළෙඳුන්ට එරෙහිව බුද්ධිමය දේපළ පනත යටතේ නඩු පවරනු ලැබීම එම සුවිශේෂ සිදුවීමයි. ඉන්පසුව ගී නිර්මාණ අලුතින් එළිදැක්වීමට අකමැත්තෙන් සිටි නිර්මාණකරුවන් සහ ව්‍යාපාරිකයින් නව ප්‍රබෝධයක් ලබා ගීත ඇල්බම එළිදැක්වීමට පියවර ගන්නා අයුරු දක්නට ලැබිණ.ආචාර්ය වික්ටර් රත්නායක (වනපස මල), අමරසිරි පීරිස් (ගඟ ගලා යාදෙන්), සුනිල් එදිරිසිංහ (මල් වැහි පොද), අමිතා වැදිසිංහ (රන්සඳ මඬලක්), ජේ.ඒ.රොම්ලස් පෙරේරා (රොම්ලස්ගෙන් ඔර්ජිනල්), ක්‍රිස්ටින් ගුණවර්ධන (ආරාධනා), කීර්ති පැස්කුවල් (Evergreen Hits of Keerthi Pasquel කාණ්ඩ දෙකක්), මරියසෙල් ගුණතිලක (තටු සළලා), “ඔස්කා” ගීත නිර්මාණක සංසදයේ (“සියපත් විල” ගීත ඇල්බමයේ කාණ්ඩ තුනක්) විජය සිර්වර්ධන පොලොන්ඕවිට (උණ පඳුරක මල් පිපිලා), රොහාන් ශාන්ත බුලේගොඩ (හිත ඔබටම තමයි), මර්සි එදිරිසිංහ (මල වටකර බඹර රෑන), ළමා ගායක හිමාෂ මනුප්‍රිය (සඳ දිලෙන්නේ), දමිත් අසංක (සුදු පුතේ), රොෂාන් ප්‍රනාන්දු (සිහින සිත්තරාවි), බුද්ධික උෂාන් (වැහි සේල), උපේඛා නිර්මාණි (පිහාටු පෑනට), සමන් ප්‍රියංකර නම්මුනිගේ (සමන් මල් සුගන්දේ), ගයාන් පෙරේරා ප්‍රමුඛ ඩැඩී කණ්ඩායමේ (අරාබියා), තෙමසකට වරක් ගීත ඇල්බම් නිකුත් කරන ගායක අජිත් මුතුකුමාරණ (සුන්දර සිහින), ජානක මධුසංඛ (නිලුපුලී), ලක්ෂ්මන් හිල්මි (සෙනෙහසේ ආදරේ) ඇතුළු ගායක ගායිකාවන් රැසකගේ ගීත ඇල්බම් මෙන්ම ගී පද රචක රචිකාවියන් වන මහින්ද අල්ගම (චන්ද්‍ර මඩුළු යට), සමන් චන්ද්‍රනාත් වීරසිංහ (සඳ මඬලේ සිට, සඳ ලේඛා), බණ්ඩාර ඇහැලියගොඩ (සඳුට අවනත වී), රනිල් ජයසේන (සඳ කිරණ ගලා), සිඩ්නි මාකස් ඩයස් (සෙනෙහසේ මල්), අයිරාංගනී මද්දුම බණ්ඩාර (සත් මහ සයුර) විසින් රචිත ගී පද රචනා ගැයුණු ගීත ඇල්බම ද එළිදැක්වීම විශේෂයකි.රෝහණ වීරසිංහ ආචාර්ය උපාධියෙන් පිදුම් ලැබආනන්ද සමරකෝන් සූරීන් සමරමින් “විලේ මලක්” ගීත ඇල්බමය එළිදැක්වුණු අතර සම්බුද්ධ ජයන්තිය නිමිත්තෙන් ගීත ඇල්බම කිහිපයක් ද එළිදැක්විණි. “සුපර් සික්ස්” චිත්‍රපටයේ ගීත ඇල්බමය එළිදැක්වීම ද අපට මතකය. 2011 වසරේ දී මෙරට සංගීත ක්‍ෂේත්‍රයේ මහත් ආන්දෝලනයකට ලක් වූ ගීත ඇල්බමය සුරේන්ද්‍ර පෙරේරා විසින් අසහාය ගායන ශිල්පී එච්.ආර්.ජෝතිපාලයන්ගේ ජනප්‍රිය ගී නැවත ගැයූ “මේ ජීවනයේ” ඇල්බමය යි.එමෙන්ම පැරණි ළමා ගී හිමාෂ මනුප්‍රිය නැවත ගායනා කළ “පෙම්බර අම්මා” ගීත ඇල්බමය ද වැඩි අවධානයට ලක් වූ ඇල්බමයක් විය. මේ ගීත ඇල්බම හේතුවෙන් පැරැණි ජනප්‍රිය ගී නැවත ගායනා කිරීම පිළිබඳ සංගීත ක්‍ෂේත්‍රයේ බොහෝ දෙනකුගේ විශේෂ අවධානය යොමු විය. විශේෂයෙන් ජෝතිපාලයන්ගේ ගීත නැවත ගායනා කිරීමට අයිතිය ලබාදීම පිළිබඳ ක්‍ෂේත්‍රයේ නියුතු ඇතැම් ජ්‍යෙෂ්ඨයන් අසීරුවට පත්වන චෝදනා එල්ල විය.ගීත පොත්අපගේ මතක අතරට එක්වන 2011 වසරේ පළ වූ ග්‍රන්ථ අතර මහාචාර්ය සංගීත නිපුන් සනත් නන්දසිරි විසින් ලියන ලද “අමරණීය භාරතීය සංගීතවේදියෝ” සහ “රාගාලංකාරය” ග්‍රන්ථ දෙක වැඩි කතාබහට ලක්විය. එමෙන්ම ආචාර්ය වික්ටර් රත්නායකයන්ගේ ජීවන තොරතුරු ද ඇතුළත්ව ලියූ “මාරුතයේ මියුරු සර” (ගීතනාත් කුඩලිගම), “සිරිල් ඒ සීලවිමල මතක සැමරුම” (ලලිත් ප්‍රියංකර), “සිංහල සංගීතයේ දයාරත්න රණතුංග සුවිපුල් සියත්සර” සෞන්දර්යාත්මක ගී විමර්ශන (යාපා බණ්ඩාර සෙනවිරත්න), ආනන්ද හේවාරංහිඳගේ ගී පද රචකයා වියෝ වී පළමු වසර සැමරුමේ දී ඔහුගේ ගී පද රචනා ඇතුළත්ව එළිදැක්වූ “සුළඟක් වී මං එනවා”, “රන් පියවර” (ඉන්ද්‍රානි සේනාරත්න), “තරු මුතු කුමරිය” ළමා ගී (මහින්ද අල්ගම), “මේ මහ කන්ද (සුනිල් සරත් පෙරේරා), “සඳුනි” (සමන් චන්ද්‍රනාත් වීරසිංහ), “මගේ පුංචි රෝස මලේ” සහ “විඳවමින් වින්දෙමි” ගී විචාර (ධම්මික බණ්ඩාර) සහ “සඳ මලක් වී” (අයිරාංගනී මද්දුම බණ්ඩාර) වැනි ග්‍රන්ථ ද අපේ මතකයෙන් ඈත් නොවේ.පූජ්‍ය පල්ලේගම හේමරතන හිමි චිත්‍රපට ගීත රචනයට එක්වීක්‍රිකට් ගී රැල්ලක්සිව් වසරකට වරක් පැවැත්වෙන “ලෝක ක්‍රිකට් තරගාවලිය” වෙනුවෙන් ලෝකයේ වෙනත් කිසිදු රටක නිර්මාණය නොවූ තරම් “ක්‍රිකට් ගීත” රැල්ලක් ගෙවී ගිය වසරේ ඇති වූ අතර ලහිරු පෙරේරා ගායනා කළ මනුරංග විජේසේකර පද රචනය කළ “කොදෙව් රටේ පොල් ගස්වල කරටි කඩන්න” නම් ගීතය ජනාධිපතිතුමා විසින් අත්හිටුවන ලදී. ජගත් සංවිධානයේ දරුස්මාන් වාර්තාවට මේ රටේ කලාකරුවන්ගේ බලවත් විරෝධය පළ කෙරුණු අතර බයිලා ගායක ඇන්ටන් සිල්වා විසින් බෑන් කී මූන් පිළිබඳ “කොටින්ගේ මහා යුද්ධය අවසන් කරපු රටයි” යනුවෙන් උපහාස ගීතයක් ද ගයන ලදී.ශ්‍රී ලංකා අලෙවිකරණ ආයතනයේ “සිල්ම් නීල්සන්” ජනතා සම්මානය පණ්ඩිත් ඩබ්ලිව්.ඩී.අමරදේව (හොඳම ගායකයා), සුරේන්ද්‍ර පෙරේරා (හොඳම ගායකයා) සහ නන්දා මාලිනී (හොඳම ගායිකාව) විසින් දිනාගන්නා ලැබුවේ ද 2011 වසරේදීය. මෙහිදී උපුල් ශාන්ත සන්නස්ගල විසින් රචිත “වැහි පබළු සැලී” ගීතයට හොඳම ගීතය සඳහා වූ සම්මානය ද සුරේන්ද්‍රටම හිමිවීම ද අමතක නොවන සිදුවීමක් විය.සම්මානසම්මාන උලෙළවල් කීපයක්ම සංගීත ක්‍ෂේත්‍රයේ පැවැති 2011 වසරේ රාජ්‍ය සංගීත උලෙළට ප්‍රධාන තැනක් හිමි විය. එහිදී හොඳම ගී පද රචනය, සංගීත නිර්මාණය සහ ගායනය සඳහා සම්මාන ත්‍රිත්වයම හිමිවූවේ “මේ තරම් සියුමැලි ද කළුගල්” නම් වූ ගීතයටයි. රජී වෙල්ගම (ගී පද රචනය), දර්ශන රුවන් දිසානායක (සංගීත නිර්මාණය) සහ සුනිල් එදිරිසිංහ (ගායනය) වශයෙන් එම සම්මාන ත්‍රිත්වය දිනාගන්නා ලද අතර දීපිකා ප්‍රියදර්ශනී පීරිස් ගැයූ “මාගේ දේශය” ගීතය ද හොඳම ගීතයට හිමි සම්මානය ලැබීය.අරිසෙන් අහුබුදු- අපෙන් සමුගෙනහොඳම ගීත ඇල්බමය සඳහා දීපිකා ගී ගැයූ “සුදු හංසිනි” සහ නව පුරපුරේ දක්ෂ ගී පද රචකයකු වන රවී සිරිවර්ධනගේ “මිලේනියම් පෙම්වතුන්” ප්‍රශස්ත ගීත ඇල්බමය උදෙසා වූ සහතික සම්මානයෙන් පිදුම් ලැබුවේය. රාජ්‍ය සංගීත සම්මාන උලෙළයේ දී විශේෂ උත්තමාචාර සම්මානයන්ගෙන් මහින්ද අල්ගම, සේන ෆොන්සේකා, සෝමතිලක ජයමහ, සෝමපාල රත්නායක, දිලුප් ගබඩාමුදලිගේ, එස්. කනපතිපිල්ලේ, මංජුල සෙනෙවිරත්න, කලනි පෙරේරා, දයා රත්නසේකර සහ ශබ්ද පරිපාලක ඔගී රණවීර පිදුම් ලැබීම ද අපට අමතක වන්නේ නැත.සංගීත ක්‍ෂේත්‍රයට කළ සේවය අගයමින් භාරතයෙන් ගෞරව සම්මාන ප්‍රදානයක් පණ්ඩිත් අමරදේවයන්ට ඉන්දීය මහ කොමසාරිස් නිල නිවෙසේදී 2011 දී සිදු කෙරුණු අතර තරුණ දක්ෂ සංගීත ශිල්පියකු වන දිනේෂ් සුබසිංහ ඔස්කාර් සම්මානලාභී ලෝක ප්‍රකට සංගීතවේදී ඒ.ආර්.රහුමාන් වෙතින් හොඳම වාදකයාට හිමි සම්මානය ලැබුවේය. සෞන්දර්ය විශ්වවිද්‍යාලයේ පැවැති උපාධි ප්‍රදානයේ දී මහාචාර්ය සුනිල් ආරියරත්න සාහිත්‍ය සූරී ගෞරව සම්මානයෙන් ද, රෝහණ වීරසිංහ ආචාර්ය උපාධියෙන් ද පිදුම් ලැබුවේ ද ගෙවීගිය වසරේ දී බව අපට මතකය.2011 තිරගත වූ “මහින්දාගමනය” චිත්‍රපටයෙන් යතිවරු දෙදෙනකු අපේ චිත්‍රපට ගීත පද රචනයට එක්වූ බැව් ද අමතක නොකළ යුතුය. පළපුරුදු ගී පද රචකයෙකු වන පල්ලේගම හේමරතන හිමි ‘සංසාරේ මේ බර පොදි’ (කරුණාරත්න දිවුල්ගනේ සමඟ උරේෂා රවිහාරි) ගීතය ද, එල්ලාවල මේධානන්ද හිමි “සෙතට සතට සතුට රැගෙන’ (අමරසිරි පීරිස්) ගීතය ද පද රචනා කරමින් චිත්‍රපට පසුබිම් ගී පද රචනයට එක්වුවෝය.අලුත් පරපුරක්සුරේන්ද්‍රගෙන් - ජෝති ගීසංගීත ක්‍ෂේත්‍රයට නවක ගායකයින් කිහිප දෙනකු එක් වූ වසරක් ලෙස ද 2011 වසර අපගේ මතකයේ රැඳෙනු ඇත. “රණවිරු රියල් ස්ටාර්” ඩේමියන් ප්‍රනාන්දු, “දෙරණ ඩ්‍රීම් ස්ටාර්” තෙවැනි අදියරේ දී කිරුළ දිනූ කෙෂාන් ශෂීන්ද්‍ර පෙරමුදලි, “සිරස සුපර් ස්ටාර්” සිව්වැනි අදියරේ කිරුළ දිනූ තිසර චානක, “සිහින පියාපත්” රූපවාහිනී නාට්‍යයේ සහ “එතුමයි මෙතුමයි” චිත්‍රපටයේ ජෝතිපාලයන් මෙන් ගී ගයන ප්‍රදීප් අංජන, ‘සිංහාවලෝකන’ චිත්‍රපටයේ ‘මතකද හැන්දෑවේ’ ගීතය ගැයූ රුවන් හෙට්ටිආරච්චි, ශ්‍රී ලංකා ගුවන්විදුලි සංස්ථාවේ “තරුවක් අතර තරුවක්” කිරුළ දිනූ රංග සත්‍යජිත් ඉලේපෙරුම මෙන්ම පියාගේ අඩි පාරේ යාමට “සුසීමා” චිත්‍රපටයෙන් පසුබිම් ගී ගායනයට එක්වූ සාරංග දිසාසේකර ද ඔවුන් අතර සිටිති. රියැලිටි ප්‍රසංග හරහා සංගීත ක්‍ෂේත්‍රයට අවතීර්ණ වන නවක ගායක ගායිකාවන් සිය දහස් ගණනකි. ඔවුන්ට මඟපෙන්වීම සහ ඔවුන් ගායන ක්‍ෂේත්‍රයේ නිසි මඟ ගෙන යාමට පුහුණු කරවන ඇකඩමි ද බිහිවීමේ ප්‍රවණතාවක් ගෙවී ගිය වසරේ දක්නට ලැබුණු බව අමතක නොවේ.රෝහණ වීරසිංහ, ලක්ෂ්මන් විජේසේකර සමඟ ආනන්ද වීරසිරි එක්වී අසූව දශකයේ දී ඇරඹූ එවැනි සෞන්දර්ය නිකේතනයකි “කලාභූමි” යනුවෙන් අපි හඳුනන්නේ. ගෙවී ගිය වසරේ “කලා භූමි”ට වසර විසිපහක් සැපිරීම ද අමතක කළ නොහැකිමය. එමෙන්ම කීර්ති පැස්කුවල් ඇරඹූ ශ්‍රී ලංකාවේ ප්‍රථම බටහිර සංගීත ඇකඩමිය වන “ට්‍රින්ටි ඇකඩමි ඔෆ් මියුසික්” ආයතනය ද මෙහිදී අමතක කළ නොහැකිමය. එමෙන්ම නිරෝෂා විරාජිනී විසින් “හදවතේ රිද්මය” (Beats of Heart) නමින් ඇරැඹීමට සැලසුම් කළ ප්‍රාසාංගික ගීත කලාව නිවැරැදිව පුහුණු කරවන ඇකඩමි ද අපි අමතක නොකරමු.පියාගේ අඩි පාරේ යමින් අභිෂේකා විමලවීර ගීත පද රචනයට එක්වූවේ 2011 දීය. ඇය තමා ගායන “සීමා නැහැ” සහ “මතක ලන්තෑරුම්” ගී පද රචනය කළාය.ආචාර්ය වික්ටර් රත්නායක, මහාචාර්ය සුනිල් ආරියරත්න, ලූෂන් බුලත්සිංහල වැනි ජ්‍යෙෂ්ඨයින් ජාත්‍යන්තර බුද්ධිමය දේපළ සංවිධාන (WIPO) පිළිගන්නා නව සංගමයක් බිහි කිරීමේ වෑයමක ද නිරත වී සිටිනු ගෙවී ගිය වසරේ පෙනෙන්න තිබුණි. කර්තෘභාග ගෙවීම පිළිබඳ නිවැරැදි ක්‍රියාමාර්ග ගැනීමට සහ බුද්ධිමය දේපළ හරියාකාරව රැක ගැනීමට පියවර ගැනීම සඳහා එවන් ආයතනයක අවශ්‍යතාව ඇති බව ගෙවී ගිය වසරේ පැහැදිලි වූ කරුණකි.අමතක නොවන මතක අතර තව බොහෝ සිදුවීම් ඇති නමුත් ඒ සියල්ල අකුරු කරන්නට ඉඩකඩ මදිය. ඉතින් සමුගන්න පෙර 2011 වසරේ අපෙන් සදහටම වියෝ වී ගිය සංගීත ක්‍ෂේත්‍රයේ සහෘදයින් සමරමුද?”කෝ මා පැතූ ඔබෙ ආදරේ” සහ “සැනසුම් සුසුමන් පාවීලා” වැනි ගී සංකල්පනා ලියූ ගී පද රචක රංජිත් වීරසිංහ 2011 ජනවාරි මාසයේ සමුගත් දා සිට දහස් ගණනක් පටිගත කළ ශබ්ද පරිපාලක ඔගී රණවීර දෙසැම්බර් මාසයේ සමුගෙන ගිය දා දක්වා අරිසෙන් අහුබුදු සූරීන්, “ආලයද දරුණු ගැහැනියද දරුණු” ගීතය ගැයූ ගායක ඊබට් ප්‍රනාන්දු, ගී පද රචකයෙකු මෙන්ම ශබ්ද පරිපාලකවරයෙකු වූ ඩොනල්ඩ් අයිවන්, “රේඛාව“ චිත්‍රපටයේ පසුබිම් සංගීතය සැපයූ සිතාර් වාදක කේ.ඒ.දයාරත්න, සංගීත ශිල්පී විජේරත්න රණතුංග ආදී සියලු සහෘදයින් අපි අමතක නොකරමු.ජෝජ් රොබ්සන්ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>08</day>
    </date>
    <link>http://www.silumina.lk/2012/01/08/_art.asp?fn=av12010823</link>
    <topic>මාමාගෙ උපන් දිනයට බෑණාගෙන් තෑග්ගක්</topic>
    <author>සුජීව තේවහෙට්ටිගේ</author>
    <content>මාමාගෙ උපන් දිනයට බෑණාගෙන් තෑග්ගක්හැත්තෑව දශකයේදී හින්දි තිරයේ ජය දද නැංවූ රාජේශ් ඛන්නා ඔබේ මතකයෙන් තවමත් ඈත්වී නැතුවාට සැකයක් නැහැ. ඔහු රඟපෑ චිත්‍රපට හෝ චිත්‍රපට ගීත රූපවාහිනී නාලිකා තුළින් විකාශය වෙද්දී ඒවා මහත් කැමැත්තකින් නරඹන්නේ එදා යොවුන් වියේ පසුවූ අද වැඩිහිටියන් පමණක් නොවෙයි. වත්මන් නව යොවුන් පරපුර පවා ඔහුගේ රංගනයන් ප්‍රිය කරනවා. පරම්පරා දෙක, තුනක ප්‍රසාදය දිනා සිටින රාජේෂ් ගේ 69 වැනි උපන් දිනය දෙසැම්බර් 29දාට යෙදී තිබුණා.මේ උපන් දිනය වෙනුවෙන් විශේෂ සූදානමක් රාජේෂ් ගේ නිවසෙහි දකින්න ලැබුණා. මේ වෙනුවන් විශේෂ සාදයක් පැවැත්වීමට දැඩි උනන්දුවක් චක්වූයේ රාජේෂ් ගේ බෑණා, ආක්ෂේ කුමාර්. ඔහු විවාහ කර ගෙන සිටින්නේ රාජේශ් සහ ඩිම්පල් කපාඩියා යුවළගේ දියණියක වන ට්වින්කල් ඛන්නා බව ඔබ දන්නා කාරණයක්. උපන් දිනයට කලින් දිනයකදී රාජේශ්ව ඇමතූ ඉන්දීය පුවත්පතක මාධ්‍යවේදියකු විමසුවේ 69 වැනි වියට එළඹෙද්දී ඇතිවන සිතුවිලි ගැනයි.”අපේ පවුලේ හැමෝම දැන් ගොඩක් සමීපවෙලා. මගේ ගෙදර මෑතකදී අලුත්වැඩියා කළා. ඉන්පස්සෙ පූජාවක් පැවැත්වූවා. මේ කටයුත්තට මගේ දුවලා දෙන්නාම (ට්වින්කල් සහ රින්කි) සහභාගී වුණා. ඒ වෙනුවෙන් විශේෂ මණ්ඩපයකුත් නිර්මාණය කෙරුණා. ඒක සැරසුවේ දූලා දෙන්නායි. පූජාව මෙහෙයවන්න විශේෂ කෙනෙක් තිරුපති කෝවිලෙන් ඇවිත් හිටියා. එදා තිබුණා වගේම විශේෂ උත්සවයක් තමයි මගේ උපන් දිනයටත් පවත්වන්න යන්නේ. එදාටත් පවුලේ හැමෝම එකතු වේවි.” රාජේශ් ඛන්නා මුවපුරා රැඳුණු සිනහවකින් යුතුව එලෙස පැවසුවා. ඔහු මෑතකදී රෝගාතුරව සිටියා. නමුත් ඒ ගැන වැඩිදුර කතාකරන්නට නම් ඔහු තුළ කැමැත්තක් තිබුණේ නැහැ... “මට ප්‍රතිකාර කරපු වෛද්‍යවරු දෙන්නාම මේ වෙනකොට රට ගිහින්. ඒ නිසා වෙන වෛද්‍යවරු දෙන්නෙකුගෙන් ප්‍රතිකාර ගන්නයි දැන් සිද්ධ වෙලා තියෙන්නේ. දැන් නම් මම හොඳින් ඉන්නවා. අසනීප ගති නැහැ.”ශරීර සෞඛ්‍යය යහපත් නිසා නැවතත් චිත්‍රපටවල රඟපාන්නටයි රාජේශ්ගේ කල්පනාව. “මේ වෙනකොට ජනප්‍රිය චිත්‍රපට නිෂ්පාදකවරුන් තුන් දෙනකුගේ චිත්‍රපට තුනක රඟපාන්න මම එකඟවෙලා තියෙනවා. මේ චිත්‍රපට තුනේ රාජේශ් ඛන්නා කියන නළුවා ප්‍රේක්ෂකයන් හමුවට එන්නේ එකිනෙකට වෙනස් චරිත තුනකින්. මේ චිත්‍රපට බලන්න එන්නය කියලා මම, මගේ රසිකයන්ට ආරාධනා කරනවා.” සිනමාවට යළි එක්වූවත්, දේශපාලන ලෝකයට යළි එක්වන්නට නම් මේ ප්‍රවීණ රංගන ශිල්පියා තුළ අදහසක් නැහැ. “රජීව් ගාන්ධි මහත්මයාගෙ ඉල්ලීම ප්‍රතික්ෂේප කරන්න බැරි නිසා මම දේශපාලනය කළා. හැබැයි දැන් නම් මගේ ලේවල තියෙන්නෙ චිත්‍රපට විතරමයි.” රාජේශ් පැවසුවා.රාජේශ්ගේ උපන් දිනයත් ට්වින්කල්ගේ උපන් දිනයත් යෙදී ඇත්තේ දෙසැම්බර් 29 වැනිදාටයි. ආක්ෂේ නම් පවසන්නේ ‘දෙසැම්බර් 29 දා අපේ ගෙදර බර්ත් ඩේ බෝයි කෙනෙකුයි, බර්ත් ඩේ ගර්ල් කෙනෙකුයි සිටින’ බවයි. කලින් බලාපොරොත්තු වූ ලෙසින්ම රාජේශ්ගේ උපන් දින සාදයට ඥාතීන් සහ හිතවතුන් 25 දෙනෙකු පමණ පැමිණ සිටියා. බිරිඳ ඩිම්පල් කපාඩියාත්, පොඩි දුව රින්කිත් පැමිණ සිටීම රාජේශ් ගේ සතුටට හේතු වුණා. ආක්ෂේ මෙදින විශේෂ උපන් දින තෑග්ගක් මාමණ්ඩිට (රාජේශ්) විතරක් නොවෙයි, බිරිඳ ට්වින්කල්ටත් මිලදීගෙන තිබුණලු. ඒ ගැන වැඩි විස්තර ප්‍රසිද්ධ වී තිබුණේ නැහැ.ජූලියා බ්ලිස් බිලව්සෝවා, බොලිවුඩ් පුරයට මෑතකදී එක්වුණු සුරූපිනියක්. ඇයගේ මව් රට රුසියාව. එරටෙහි මෝස්තර නිරූපිකාවක් හැටියට නමක් දිනාගත් ජූලියා බොලිවුඩ් සිනමාවට එක්වුණේ ඒ කෙරෙහි ඇය තුළ තිබෙන ඇල්ම නිසාමයි. හෙට දිනයේ සුපිරි බොලිවුඩ් තරුවක් වෙන්නට අපේක්ෂා කරන ඇය, ඒ වෙනුවෙන් හොඳ පදනමක් දමා ගැනීමටයි දැන් වෙහෙසෙන්නේ.ජූලියා, වසර 6ක් තිස්සේ මුද්‍රා නාට්‍ය (බැලේ) හිප් - හොප් සහ නවීන නර්තන කලාවන් හොඳින් ප්‍රගුණ කර තිබෙනවා. ඇය ඉන්දියාවට පැමිණියේ 2008 දීයි. එතැන් සිට වසර 2ක් පමණ ගතවන තුරු ඉන්දියානු සිනමාව අධ්‍යයනය කරන්නට ඇය වැඩි වශයෙන් කාලය ගතකළා. එහිදී ඇය බොලිවුඩ් චිත්‍රපට කලාවේ ඉතිහාසය අධ්‍යයනය කරන්නටත් අමත කෙළේ නැහැ. ඒ විතරක්ද? බොලිවුඩ් නිළියක් වෙනවා නම් හින්දි භාෂාවත් ඉගෙන ගත යුතුයි. ඇය ඒ වෙනුවෙනුත්, ඉන්දියානු සංස්කෘතිය අධ්‍යයනය කරන්නටත් කාලය යෙදවූවා.ඒ සියලු කටයුතු සම්පූර්ණ කිරීමෙන් පසුවයි, ඇය 2010 දී මුලින්ම බොලිවුඩ් චිත්‍රපටයක රඟපෑවේ. චිත්‍රපටය, ‘වී ආ ෆැමිලි’. (ශ්‍රී ලංකාවේද තිරගත වූ මේ චිත්‍රපටයෙහි ශාරුක් ඛාන්, කරීනා කපූර්, රඟපෑ බව ඔබට මතක ඇති) ජුලියා එහි රඟපෑවේ සුළු චරිතයක්. ඇයට ප්‍රධාන චරිතයක් ලැබුණේ ඊට මාස කිහිපයකට පසුව රූපගත වුණු ‘ගෝස්ට්’ චිත්‍රපටයෙන්. එය අධ්‍යක්ෂණය කළ පූජා ජේ.බේඩි ජූලියාව දිරිගන්වමින් කියා සිටියේ දිගටම බොලිවුඩ් චිත්‍රපටවල රඟපාන ලෙසයි.”මම ඒ වෙනකොට බොලිවුඩ් චිත්‍රපට ගොඩක් නරඹා තිබුණා. ඒවා අපේ රටේ චිත්‍රපටවලට වඩා වෙනස්. විශේෂයෙන්ම නැටුම්, ගීතමය ජවනිකා මගේ හිතට කාවැදුණා. තිරනාටක කියවද්දීත් මට බොලිවුඩ් චිත්‍රපට ගැන හරි ආසාවක් ඇතිවුණා. මම නර්තන ශිල්පිනියක් හැටියටත් දක්ෂතා පෙන්වලා තියෙනවා. ඒ නිසා බොලිවුඩ් චිත්‍රපටවල නැටුම් දර්ශන නිරූපණය කරන්න මට අපහසුවක් නැහැ. ඒත් නර්තනයටම කොටුවෙන්න මට බැහැ. ඕනෑම නිළියකට නටන්න පුළුවන්. ඒත් ඕනෙම නැටුම් ශිල්පිනියකට දක්ෂ නිළියක් වෙන්න බැහැ.” ජූලියා මෑතකදී පැවැති සම්මුඛ සාකච්ඡාවකදී කියා සිටියා.එහිදී නැඟුණු තවත් ප්‍රශ්නයක්... ‘ජූලියා බොලිවුඩ් සිනමාවට එක්වුණේ මුදල් හම්බ කිරීමේ පරමාර්ථයෙන් ද?’ ඒ ප්‍රශ්නයට උත්තර දුන්න ජූලියා .. “මුලින්ම කරන්න ඕනෙ තමන්ගෙ හැකියාවන් සිනමාව වෙනුවෙන් කැප කිරීමයි. චිත්‍රපටවල රඟපාද්දි විවිධාකාර නළු නිළියන් මුණගැහෙනවා. විවිධාකාර චිත්‍රපට අධ්‍යක්ෂවරුන් මුණගැහෙනවා. එකිනෙකට වෙනස් චරිත රඟපාන්න ලැබෙනවා. ඒවායින් හොඳ අත්දැකීම් ලැබෙනවා. හොඳ කැපවීමක් තිබුණොතින් උණුසුම් ප්‍රේක්ෂක ප්‍රතිචාර, මුදල්... මේ හැම දෙයක්ම ලැබේවි.”බොලිවුඩ් චිත්‍රපටවල රඟපාද්දි ලද අත්දැකීම් ගැනත් ඇය කතා කළා.. “මට ඕනැම තැනක විශ්වාසයෙන් වැඩ කරන්න පුළුවන්කමක් තියෙනවා. මට දැන් හින්දි භාෂාව හොඳට කතා කරන්න පුළුවන්. හින්දි ඉගෙන ගත්තෙ පන්තියකට ගිහින්. බොලිවුඩ් චිත්‍රපටවලදී කතා කරන භාෂාවයි, සැබෑ ජීවිතයෙදි කතාකරන භාෂාවයි අතර වෙනස්කමක් තියෙනවා.”ජූලියා රඟපෑ ‘ඩොන් – 2’ චිත්‍රපටය දැන් තිරගත වෙනවා. ‘ඒජන්ට් විනෝද්’, ‘ප්ලේයර්ස්’, ‘ටෙස්’ සහ ‘ගෝස්ට්’ යන චිත්‍රපට ළඟදීම තිරගතවීමට නියමිතයි.එදා හින්දි තිරයේ දිගහැරුණු චිත්‍රපටවලට තිබූ ජනප්‍රියත්වය ගැන ඇය කතාකළේ සතුටකින්... “අන්ද්‍රාස්’, ‘ආවාරා’, ‘මේරා නාම් ජෝකර්’ වගේ චිත්‍රපට, විශේෂයෙන්ම රාජ් කපූර් රඟපාපු චිත්‍රපට එදා සෝවියට් දේශය තිබුණු කාලයේදීත් ජනප්‍රියත්වයට පත්වුණා.එතකොට නම් මම ඉපදිලාත් නැහැ. චාලි චැප්ලින් හැරුණාම රුසියාවෙ ජනතාව අතර තවමත් රාජ් කපූර් ජනප්‍රියයි. ශාරුක් ඛාන්ටත් ඒ වගේම ජනප්‍රියත්වයක් තියෙනවා.”ජූලියා පසුගිය වසර 3 තුළදී එක් වතාවක් හෝ තමන් උපන් රටට ගියේ නැහැ. ඉන්දියාවෙහි රැඳී සිටින්නටයි ඇය අපේක්ෂා කරන්නේ.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>08</day>
    </date>
    <link>http://www.silumina.lk/2012/01/08/_art.asp?fn=am1201081</link>
    <topic>මේ කාන්තාවකගේ අමිහිරි කාලය නොවේ</topic>
    <author>සාගරිකා දිසානායක</author>
    <content>මේ කාන්තාවකගේ අමිහිරි කාලය නොවේඔසප් චක්‍රය නතර වීම හෙවත් ආර්ථවහරණය හා ඒ ආශි‍්‍රතව මතු විය හැකි කායික හා මානසික ගැටලු පිළිබඳව පසුගිය සතියේ අපි සාකච්ඡා කළා. ආර්ථවහරණය යනු ස්ත්‍රී සිරුරෙහි සිදුවන සාමාන්‍ය ක්‍රියාවලියකි. ආර්ථවහරණයෙන් පසු සුවදායක දිවියක් ලබා ගැනීමේ හැකියාව තිබේ. කළ යුත්තේ ඔබ ඒ පිළිබඳව දැනුවත් ව සිටීමය.ආර්ථවහරණයෙන් පසු සුවදායී දිවියකට මගකාන්තාවක් හතළිස් වැනි විය පසු කරත්ම ආර්ථවහරණය (Meropause) වැඩි ඈතක නොවන බව අවබෝධ කර ගනී. එය ඔවුන්ට එතරම් ප්‍රසන්න හැඟීමක් නොවේ. එය තාරුණ්‍යයේ අවසානය මෙන්ම ප්‍රශ්න රැසකින් පිරි කාල පරිච්ඡේදයක ආරම්භය ලෙස ඔවුහු සිතති. සාමාන්‍යයෙන් පනස් වැනි විය ආසන්නයේ කාන්තාවකගේ ආර්ථවහරණය සිදුවේ. එමෙන්ම දැන් ලාංකේය කාන්තාවන් ගේ ආයුකාලය වසර හැත්තෑව ඉක්මවන නිසා කාන්තාවක් සිය ජීවිත කාලයෙන් තුනෙන් එකක් ආර්ථවහරණයෙන් පසුව ගත කරයි.එම පශ්චාද් ආර්ථවහරණ කාලය ස්ත්‍රියකගේ ජීවිතයේ අමිහිරි වකවානුවක් නොව හොඳම කාලපරිච්ඡේදයක් විය හැකි බව කිව යුතුය. ඒ හොඳම කාල පරිච්ඡේදය ජීවිතයට උදා කර ගැනීමට කාන්තාවන් විසින් අනුගමනය කළ යුතු ජීවන රටාව පිළිබඳව දැනුවත් විය යුතුය.ආර්ථවහරණය හා බැඳී පවත්නා ගැටලු කවරේදැයි දැන සිටිය යුතුයආර්ථවහරණයේදී කාන්තාවන් ගේ ඩිම්බ කෝෂ ක්‍රියාකාරීත්වය නතර වී ඉන් මුදා හැරෙන ඊස්ට්‍රජන් හෝර්මෝන ප්‍රමාණය අඩුවේ. එය ප්‍රශ්න රැසක මූලාරම්භයයි. ශරීරය එකවර රත් වී දහදිය දැමීම, යෝනි මාර්ගයෙන් අක්‍රමවත් රුධිර වහනය, අස්ථි දුර්වලතාව, (osteoporosis) ස්ථුලතාව, උදරය ඉදිරියට නෙරා ඒම, හෘද රෝග හා පිළිකා සැදීමේ අවදානම ඒ අතර වේ.මානසිත සංකූලතා වැඩිවීමක් ද දක්නට ලැබිය හැකිය. එසේ වුවද සෞඛ්‍ය සම්පන්න චර්යා රටා පද්ධතියකට එළැඹීමෙන් එවන් ගැටලු වැඩි ප්‍රමාණයක් ඵලදායී ලෙස පාලනය කරගත හැකිය.ආර්ථවහරණය නිසා මතුවන ගැටලු වළක්වා ගැනීම සහ පාලනය කර ගැනීම සඳහා ගත යුතු ක්‍රියාමාර්ගනිවැරදි ජීවන චර්යා රටාව පූර්ණ සුවසම්පත රැක ගැනීමට බොහෝ සෙයින් ඉවහල් වේ. ඒ සඳහා පහත සඳහන් මූලික කරුණු පැවැතිය යුතුය.නිවැරදි ආහාර පුරුදුසෞඛ්‍ය සම්පන්න ආහාර පුරුදු මගින් සිරුරේ බර පාලනය, හෘදරෝග අවදානම අවම කිරීම, අධික රුධිර පීඩනය හා දියවැඩියා පාලනය අස්ථිවල ශක්තිමත් කිරීම මෙන්ම මානසික සුවතාව රැකදීම සිදුවේ.නිරෝගී දිවියකට අවශ්‍ය කැලරි ප්‍රමාණය හා පෝෂණ පදාර්ථවලට අමතරව අස්ථි දිරා යාම වළක්වන කැල්සියම් හා විටමින් ඩී එම ආහාරයේ අඩංගු විය යුතුය.කෝප්ප එකක ප්‍රමාණයේ බත් සමඟ එළවළු දෙකක් හෝ තුනක් සහ පලතුරක් වේලකට ප්‍රමාණවත් වේ.අහිතකර තෙල් සහ සීනි අධික අමතර ආහාර ෂෝර්ට් ඊට්ස්වලින් වැළකී සිටීම වඩා සුදුසුය. නිවැරදි ආහාර පුරුදු දිගටම පවත්වා ගැනීමට එම ආහාර රසවත්ව මෙන්ම තම ආර්ථිකයට සරිලන අයුරින් සකස් කර ගැනීම වැදගත් වේ.ශරීරයේ ක්‍රියාකාරකම්නිතර ශාරීරික ක්‍රියාකාරකම්වල යෙදීම අර්ථවහරණයෙන් පසුකාලය ගත කරන කාන්තාවන්ට සෞඛ්‍ය සම්පන්න හා ස්වාධීන දිවි පෙවෙතක් ගත කිරීමට ඉතා වැදගත් වේ. සිරුරේ බර අඩු වීම, රුධිර පීඩනය සහ කොලෙස්ටරෝල් මට්ටම පාලනය වීම, අස්ථි ශක්තිමත් කිරීම, දියවැඩියාව, හෘදරෝග සහ ආඝාතය අවම කිරීම, විධිමත් ව්‍යායාමවලින් ලැබෙන වාසි කිහිපයකි.තම සිරුරේ බර දරාගෙන කරන ව්‍යායාම වන ඇවිදීම සහ දිවීම අස්ථි ශක්තිමත් කිරීමට ඉවහල් වේ. මීට අමතරව පිහිනීම හා බයිසිකල් පැදීම වැනි ක්‍රියාකාරකම් හෘදරෝග වැළැක්වීමට උපකාර වේ. මෙපමණක් නොව නිතිපතා ව්‍යායාම කිරීමෙන් මානසික සෞඛ්‍යය වැඩි දියුණුවේ. එනම් මතක ශක්තිය දියුණු වීම, ආතතිය හා විශාදය වැනි රෝග ලක්‍ෂණ පහවීම, සුවදායක නින්දක් ලැබීම වැනි වාසි පමණක් නොව කාන්තාවන්ගේ රුව රැක ගැනීමට ද ව්‍යායාම මහෝපකාරී වේ.සෑම කාන්තාවක්ම එකම ව්‍යායාම පන්තිය පිළිපැදිය යුතු නොවේ. ඉහත කී වැඩි ක්‍රියාකාරී ව්‍යායාම කිරීමට අපහසු කාන්තාවන් අඩු ශක්තියක් වැය වන ක්‍රියාකාරකම් හෝ කළ යුතුය. එනම් ගෙවතු වැඩ, මුනුපුරු මිනිබිරියන් හා සෙල්ලම් කිරීම හා ගෙතුළ ඇවිදීම වැනි දේය.නිවැරැදිව අභ්‍යාසයේ යෙදෙන්නන් දිනකට විනාඩි 30 – 40 අතර කාලයක් සතියකට දින 3 – 5 දක්වා ඇවිදීම දිවීම වැනි ක්‍රියාකාරකම් සඳහා යෙදවිය යුතුය. එක් වර විනාඩි 30 – 40 කාලය මිඩංගු කළ නොහැකි නම් එය දෙවරකට කිරීමේ වරදක් නැත.ව්‍යායාමයෙහි යෙදීමේ වේගය සහ වාර ගණන් ක්‍රමයෙන් වැඩිකිරීම සුදුසුය. තමා තෝරාගත් ක්‍රියාකාරකම් තමාට සුදුසු තමා කැමති සතුටින් නිතිපතා කළ හැකි ව්‍යායාම විය යුතුය. අවධාරණයෙන් කිව යුතු වන්නේ කිසිදු ශාරීරික අභ්‍යාසයක නොයෙදී සිටිනවාට වඩා කවර ආකාරයේ හෝ ක්‍රියාවක යෙදීම ඉතා වැදගත් බවයි.සිරුරේ බර පාලනය කිරීමසිරුරේ බර පාලනය කිරීමෙන් ස්ථුලභාව, අධික රුධිර පීඩනය සහ හෘදයාබාධ වළක්වා ගත හැකිය. නිවැරැදි ආහාර පුරුදු සහ නිතිපතා ශාරීරික ක්‍රියාකාරකම්වල යෙදීමෙන් නියමිත බර පවත්වා ගත හැකිය. උදරයේ වට ප්‍රමාණය සෙන්ටිමීටර 80 කට වඩා අඩු කර ගැනීමට උත්සාහ කළ යුතුය. තරබාරු කාන්තාවන් තම බරෙන් සියයට 10 ක් පමණ වසරක් තුළ අඩු කර ගත යුතුය. එනම් කිලෝ ග්‍රෑම් 70 බර කාන්තාවක් වසර තුළදී කිලෝ ග්‍රෑම් 7 ක බරක් අඩු කර ගැනීම සෑහේ. මෙය උත්සාහකළහොත් එතරම් අපහසු කාරියක් නොවේ.නිරෝගී මනසක් පවත්වා ගැනීම.තම දූ දරුවන් නිවසෙන් බැහැරව යාම සහ තමා තවදුරටත් අනවශ්‍ය පුද්ගලයකු යන සිතුවිල්ල එම කාලයේදී කාන්තාවන් තුළ මානසික ආතතිය ඇති කිරීමට හේතු විය හැකිය. වියපත් වීම සහ ඊස්ට්‍රජන් ඌනතාවයේ සංකලනයක් වන සම රැලි වැටීම, හිස කෙස් සුදු වීම, උදරය ඉදිරියට නෙරා ඒම වැනි ලක්‍ෂණ සිත් තැවුල් වැඩි කිරීමට හේතු වේ. තමා දැන් රූපශ්‍රීයෙන් හීන වන්නේය යන හැඟීම සිත තුළ ජනිත වීමත් සමඟම ලිංගික කාර්යයන්හි උදාසීනතාවයක් ඇති විය හැකිය. ආර්ථවහරණයත් සමඟ එන කායික ගැටලු එම මානසික ව්‍යාකූලතාව වැඩි කිරීමට හේතු වෙයි.ආර්ථවහරණය හා බැදුණු සත්‍ය කරුණු යථාතත්ත්වයෙන් අවබෝධ කර ගැනීමෙන් කාන්තාවන්ට ඉහත දැක්වෙන මානසික සංකූලතා බොහොමයක් නිරාකරණය කර ගැනීමට හැකියාව ලැබේ. තමා පිළිබඳ ධනාත්මක ස්වයං පෞරුෂයක් ගොඩනඟා ගැනීම මෙහිලා ප්‍රධානතම වූද අතිශයින්ම වැදගත් වූද අවශ්‍යතාවකි. අඛණ්ඩව තම රැකියාවේ හෝ වෙනත් ක්‍රියාකාරකම්වල යෙදීම හා නව කුසලතා වර්ධනය කිරීමෙන් නිරන්තර මානසික උත්තේජනයක් ලබා දීම අත්‍යවශ්‍යය.ඕනෑම වයසක කාන්තාවක් තම දිවිය තිබෙන තුරා ශරීරයට මෙන්ම මනසට ද නිතර ව්‍යායාම ලබාදීම වැදගත් වේ. කුමන ක්‍රියාවක් කළද එය සතුට උපදවන ක්‍රියාවක් වීම මානසික සෞඛ්‍ය වැඩි දියුණු වීමට හේතු වේ.මේ කාලය වන විට ඇය වගකීම් රැසකින් අත්මිදුණද පරිණත බුද්ධියකින් යුතු ස්ථාවරත්වයක් ලැබූ තැනැත්තියකි. අත්දැකීම් රැසකින් පිරිපුන්ය. ආර්ථික අතින් වැඩි ස්ථාවරත්වයක් ලැබීමත් මේ කාලයේම සිදු වේ. ආර්ථවහරණය පසු කළ කාන්තාවන් ගේ ජීවන රටාව දියුණු කිරීමෙන් මහඟු ප්‍රතිඵල අයත්වන්නේ ඇයට පමණක් නොවේ. ඇය වටා සිටින පවුලේ සාමාජිකයන්ටත් පොදුවේ ගත් කල මුළු මහත් සමාජයටමත් ය.කොළඹ විශ්ව විද්‍යාලයේ ජ්‍යෙෂ්ඨ කථිකාචාර්ය සහශ්‍රී ලංකා ආර්ථවහරණ සංගමයේ විධායක කමිටු සාමාජික විශේෂඥ කායික වෛද්‍ය පියුෂා අතපත්තු සාගරිකා දිසානායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>08</day>
    </date>
    <link>http://www.silumina.lk/2012/01/08/_art.asp?fn=am1201082</link>
    <topic>කොට්න් බඩ් ගෙදර පළාතකටවත් ගේන්න එපා</topic>
    <author>ගාමිණී සුසන්ත</author>
    <content>කොට්න් බඩ් ගෙදර පළාතකටවත් ගේන්න එපාහොඳින් කන් ඇසෙන ඔබගේ කනක ඇසීම අඩු වූවොත් එසේත් නැතිනම් කනක ඇසීම සම්පූර්ණයෙන්ම නෑසී ගියහොත් ඇතිවිය හැකි තත්ත්වය ඔබට සිතාගත හැකි ද? එහිදී ඔබ දැඩි අපහසුතාවකට පත්වනු නොඅනුමානය. ඒ; අපගේ දෙකන් හොඳින් ඇසීම එදිනෙදා වැඩ කටයුතු කරගෙන යාමට අපට ඉතාම අත්‍යවශ්‍ය හෙයිනි.හොඳින් කන් ඇසෙන අයකුගේ කන් ඇසීම දුර්වල වීමට හෝ කන් නෑසී යාමට බලපාන ප්‍රධාන හේතුවක් වන්නේ කනට සිදුවන හදිසි අනතුරුය. හදිසි අනතුරු නිසා කන් ඇසීම අහිමි වූ අය සමාජයේ බොහෝය. එබැවින් හදිසි අනතුරුවලින් දෙකන් ආරක්ෂා කරගැනීම ඉතාම වැදගත්ය. දිනකට කොළඹ ජාතික රෝහලේ හදිසි අනතුරු ඒකකයට ඇතුළත් කරනු ලබන රෝගීන්ගෙන් සැලකිය යුතු ප්‍රමාණයක් ජාතික රෝහලේ උගුර කන නාසය අංශය වෙත ද යොමු කෙරේ.රිය අනතුරකදී මෙන්ම වෙනත් හදිසි අනතුරකදී හිස් කබලට හානි වූ විට හිස් කබලේ ශංඛක අස්ථි භග්ත වී එම අස්ථිය තුළ පිහිටා ඇති අභ්‍යන්තර කනට හානි සිදුවීමට ඉඩ ඇත. එහිදී කන නෑසී යාමට පුළුවන. එවැනි තත්ත්වයකට පත්වූ රෝගීන් රෝහල වෙත පැමිණෙන්නේ කන තුළින් රුධිරය ගැලීමක් ද සමඟය.කිසියම් අනතුරකදී අභ්‍යන්තර කනට හානි සිදුවූ විට කන් ඇසීම අඩුවීම මෙන්ම කැරකිල්ල ද ඇතිවේ. සිහි මද ගතියක් ද ඇතිවිය හැකිය. එසේම හදිසි අනතුරකදී කර්ණ ස්නායුව අක්‍රිය වී කන් ඇසීම සම්පූර්ණයෙන්ම නැතිවීමට ද ඉඩ ඇත.හත්වැනි කපාල ස්නායුව යනු මුහුණේ මාංශ පේශීන් හා සම්බන්ධව පවතින ස්නායුවකි. එම ස්නායුව මොළය හා සම්බන්ධ වන්නේ කන හරහා ගමන් කිරීමෙනි. කනේ අස්ථියට සිදුවන අනතුරකදී එම හත්වැනි කපාල ස්නායුවට ද අනතුරක් සිදුවීමට ඉඩ ඇත. එවැනි රෝගියකුගේ මූලිකම ලක්ෂණය වන්නේ කට පැත්තකට යාමය. එය පහසුවෙන්ම හඳුනාගත හැකිය.හදිසි අනතුරට ලක්වූ පුද්ගලයකු වෛද්‍යවරයකු වෙත යොමු කරන විට සිහිසුන්ව සිටීනම්, කනට සිදුව ඇති අනතුරු පිළිබඳව දැනගන්නට ලැබෙන්නේ පසුවය. එය කනේ ආබාධ සඳහා ප්‍රතිකාර කිරීමේදී ඇතිවන විශාල ගැටලුවකි. කනට අනතුරක් වූ විගසම කපාල ස්නායුවට හානියක් සිදුවීම නිසා කට පැත්තට ගොස් ඇත්නම් එය සුව වීම ප්‍රමාදය. අනතුර සිදුවී ටික දිනකට පසුව රෝගියාගේ කට පැත්තකට ගියේ නම් එය සුවපත් කර ගැනීම පහසු වනු ඇත. අනතුර සිදුවූ විගසම රෝගියාගේ කට පැත්තට ගොස් ඇත්නම් සැත්කමක් මඟින් එය යථා තත්ත්වයට පත් කළ යුතුය. මෙහිදී වඩාත් වැදගත් වන්නේ රෝගියාගේ සමීපතමයන් හදිසි අනතුරින් ඔහුට සිදුවූ හානිය පිළිබඳව විමසිලිමත්ව සිටීමය.හදිසි අනතුරකදී අභ්‍යන්තර කනට විශාල හානියක් සිදුවුවහොත් එය යථා තත්ත්වයට පත් කරගැනීම අපහසු විය හැකිය. අභ්‍යන්තර කන තුළ සියුම් ස්නායු ඇත. එම සියුම් ස්නායු වටා තරලයක් ද ඇත. එසේම මොළය වටා මස්තිස්ක සුසුම්නා තරලය නම් තරලයක් ද ඇත. හිසට සහ කනට සිදුවන හදිසි අනතුරකදී එම තරල කාන්දු වීමට ඉඩ ඇත. එසේ වුවහොත් යථා තත්ත්වයට පත්කළ නොහැකි වන සේ කන හානියට පත්වීමට ඉඩ ඇත.හදිසි අනතුරකදී මැද කනට රුධිරය ගැලීීමක් සිදුවුවහොත් එම රුධිරය ශරීරයට උරා ගත් විට කන් ඇසීම නැවත යථා තත්ත්වයට පත් වේ.කනට සිදුවන එවැනි හදිසි අනතුරුවලදී අනතුරේ ස්වභාවය, එම අනතුර නිසා බාහිර සහ අභ්‍යන්තර කනට සිදුවී ඇති හානිය පිළිබඳව වෛද්‍යවරයාට අවබෝධයක් ලබාගැනීමට ඇති හොඳම මාර්ගය වන්නේ රෝගියාගේ කනේ සී. ටී. ස්කෑන් පරීක්ෂණ වාර්තාවක් ලබාගැනීමය. රෝගියාට ප්‍රතිකාර කිරීමේදී මෙම ස්කෑන් පරීක්ෂණ වාර්තාව ඉතා ප්‍රයෝජනවත් වේ. ඒ මැද කනට සහ අභ්‍යන්තර කනට සිදුවන හදිසි අනතුරු පිළිබඳවය.හදිසි අනතුරකදී බාහිර කනට අනතුරක් සිදුවූ විට කන් පෙත්තට හානි සිදුවිය හැකිය. එහිදී කන් පෙත්තට රුධිරය ගැලීමක් සිදුවී පපඩමක ආකාරයෙන් කන් පෙත්ත ඉදිමී ආ හැකිය. එයට ප්‍රතිකාර ලෙස කන් පෙත්තේ ඇති රුධිරය ඉවත්කර කන් පෙත්ත බැන්ඩේජ් පටියකින් ඔතා දින පහක් පමණ තැබිය යුතුය. වැටීමකදී මොට ආයුධයකින් පහරදීමකදී කන් පෙත්තට එවැනි අනතුරක් සිදුවිය හැකිය. මෙම තත්ත්වය ඉතාම පහසුවෙන් සුව කළ හැකි වුවද නිසි අවස්ථාවේදී ප්‍රතිකාර නොලැබුණහොත් කන විකෘති විය හැකිය. එයට හේතු වන්නේ අනතුරට පත් කනේ කාටිලේජයට නිසි පරිදි රුධිරය නොසැපයීම නිසා කාටිලේජය මිය යාමය. බාහිර කනේ ඉදිමුමට හැකි විගස ප්‍රතිකාර කළ යුතු වන්නේ එබැවිනි.වර්තමානයේදී කනට අනතුරු සිදුවන තවත් ප්‍රධාන ක්‍රමයක් වී ඇත්තේ ‘කන පිරිසිදු කිරීමට’ යැයි කියා කන තුළට කොට්න් බට් දැමීමය. කොට්න් බට් එකක් කනට දමාගෙන සිටින විට අතට කිසියම් දෙයක් වැදීමෙන් හෝ කුඩා දරුවකුගේ පහරකින් හෝ කොට්න් බට් එක කන් බෙරයේ වැදී කන් බෙරය බිඳී යා හැකිය. මෙය අද බහුලව දක්නට ලැබෙන හදිසි අනතුරකි. එසේම කොට්න් බට් එකෙහි පුළුන් කොටස ගැලවී කන තුළ සිරවිය හැකිය. එවිට එය එළියට ගැනීම ඉතාම අපහසු කටයුත්තකි.එබැවින් කොට්න් බට් වලින් කන පිරිසිදු නොකළ යුතුය. කොට්න් බට් කන තුළට දමන විට කන තුළ ඇති සියුම් බිත්තිය (සම) සීරීමකට ලක්වේ. සිරීමට ලක්වූ එම ස්ථානවල බැක්ටීරියා දිලීර ආසාදන ඇතිවිය හැකිය. බොහෝ දෙනෙක් ස්නානයෙන් පසුව කන පිරිසිදු කිරීමට පුරුදු වී ඇත. කන පිරිසිදු කිරීම අවශ්‍ය නැත. මෙම පිරිසිදු කිරීම නිසා සිදුවන්නේ කන අභ්‍යන්තර සම මත බැක්ටීරියා, වෛරස, දිලීර ආසාදනය වීමය. පිරිසුදු නොකර සිටින තාක් කල් කන යනු විවිධ දිලීරවලට ප්‍රතිරෝධයක් දක්වන ස්ථානයකි.කන තුළ ඇති කලාඳුරු ඉවත් කිරීමට යැයි කියා විවිධ දේ කන තුළට දැමීමෙන් වැළකී සිටිය යුතුය. කන තුළ කලාඳුරු නම් ඉටි විශේෂය ඇතිවන්නේ කනේම ආරක්ෂාවටය. කන තුළ කලාඳුරු වැඩි වූ විට ඉබේම ඒවා එළියට පැමිණේ. එහෙත් ඇතැමුන්ගේ කන තුළ කලාඳුරු වර්ධනය වී ඒවා කන තුළම ගන වේ. එවිට ද කන් ඇසීමේ අඩුවක් සිදු විය හැකිය. එවිට කළ යුත්තේ උගුර කන නාසය පිළිබඳ වෛද්‍යවරයකු හමුවීමය. එවිට වෛද්‍යවරයා විසින් ඉතාම පහසුවෙන් සහ ආරක්ෂාකාරීව එම කලාඳුරු ඉවත් කරනු ඇත.කනට වතුර ගිය අවස්ථාවක පාන් තිරයක් වැනි පිරිසිදු රෙදිකඩක් දමා සියුම් ලෙස ජලය ඉවත් කළ හැකිය. එය ද අනුමත කළ නොහැක්කකි.කනට සිදුවන තවත් අනතුරක් වන්නේ (විශේෂයෙන් කුඩා දරුවන්ගේ) බොත්තම් ආයා කටු වැනි විවිධ ද්‍රව්‍යයන් කන තුළට දමා ගැනීමය. එවැනි ද්‍රව්‍යයක් කන තුළට දමා ගත් විට මවුපියන් විසින් එය ඉවත් කිරීමට උත්සාහ ගැනීම සුදුසු නොවේ. එවැනි ද්‍රව්‍යයක් කනෙන් ඉවත් කිරීමට පළපුරුද්ද, හොඳ ආලෝකයක් මෙන්ම, නිවැරැදි උපකරණ ද අවශ්‍ය වේ. ඒ සඳහා වෛද්‍යවරයකු වෙත යා යුතුමය.නිවසේදී කන තුළ ඇති ද්‍රව්‍ය පිටතට ගැනීමට උත්සාහ කිරීමෙන් සිදුවන්නේ කනට දැඩි ලෙස හානි සිදුවීම විය හැකිය. එබැවින් දරුවකු කනට යමක් දමාගත් විට හෝ වැඩිහිටියකුගේ වුවද කනට යමක් ගිය විට වඩාත්ම සුදුසු වන්නේ උගුර කන නාසය පිළිබඳ විශේෂඥ වෛද්‍යවරයකු හමුවට යාමය.කන තුළට විවිධ කෘමි සතුන් රිංගීම නිසා ද කනට අනතුරු සිදු වේ. මදුරුවකු කූඹියෙකු වැනි කුඩා සතකු කනට ගිය විට ජලය ස්වල්පයක් කනට දමා ස්වල්ප වේලාවකින් එම ජලය නැවත එළියට ගැනීම සුදුසුය. එහෙත් තරමක ලොකු සතකු (පුංචි කුරුමිණියෙක්, කැරපොතු පැටියෙක් වැනි) සතකු කන තුළට ගිය විට නිවසේ තිබෙන පිරිසුදු පොල් තෙල් ස්වල්පයක් කන තුළට දමා රෝහලක් වෙත හැකි විගස දරුවා රැගෙන යා යුතු ය. ඒ; මරණයට පත්වූ සතා කනෙන් ඉවත් කිරීම වෛද්‍යවරු විසින් කළ යුතු නිසාය.කිනිතුල්ලකු කන තුළට යාම ඉතා අවදානම් සහගත තත්ත්වයකි. කන තුළට ගිය කිනිතුල්ලකු කන අභ්‍යන්තරය සපා කෑවහොත් කනේ ස්නායු අක්‍රිය වීමට ද ඉඩ ඇත. හත්වැනි කපාල ස්නායුව අක්‍රිය කිරීමේ හැකියාව ද කිනිතුල්ලා සතු විෂට ඇත. කිනිතුල්ලා ද කනෙන් ඉවත් කළ යුතු වන්නේ කන තුළම මරණයට පත් කිරීමෙන් පසුවය. එසේ ඉවත් කිරීමේදී කිනිතුල්ලාගේ මුඛ කොටස් ආදිය කන තුළ ඉතිරි වුවහොත් එය ඉතා ගැටලු සහගත තත්ත්වයකි. ස්නායු ආබාධ, නිතර කන අභ්‍යන්තරයේ කැසිල්ලක් ඇතිවීම, දිගින් දිගටම කනෙන් සැරව පිටවීම එහිදී සිදු විය හැකිය.එබැවින් කිනිතුල්ලන්ගෙන් කනට සිදුවන හානි අවම කරගැනීම ඉතාම වැදගත්ය. විශේෂයෙන්ම කුඩා දරුවන් සුරතල් සතුන් නිතර අතගාන්නේ නම්, එම සතුන්ගේ ශරීර තුළ කිනිතුල්ලන් නැති බව තහවුරු කරගත යුතුය. තේ වගාවන් ආශි‍්‍රතව සේවය කරන පුද්ගලයන් හට කිනිතුල්ලන් කන තුළට රිංගීම නිසා නිතර නිතර ගැටලු ඇතිවේ.කනට පහරක් වැදීම නිසා ද බොහෝ දෙනෙකුට අනතුරු සිදුවේ. කිසිදු අවස්ථාවක කිසි විටෙකත් කනට පහරක් නොගැසිය යුතුය. කනට පහරක් වැදුණු විට කන තුළ ඇති වාතයේ පීඩනය වැඩි වී කන් බෙරය පැළීමට ඉඩ ඇත. ඒ සඳහා දරුණු පහරක් වැදිය යුතුම නැත. මදුරුවකු මැරීමට ගසනු ලබන සුළු පහරකින් වුවද කන් බෙරයට හානි සිදුවිය හැකිය.කනට පහරක් වැදී කන් බෙරය පුපුරා ගිය විට මාස 2 ක් පමණ ගත වන විට එය බොහෝ දුරට සුව අතට හැරේ. වදින පහර සැර නම් අභ්‍යන්තර කනට ද එම පහරේ බලපෑම ඇති විය හැකිය. කන් බෙරය පැළී ඇත්නම් කිසි විටෙකත් කනට ඖෂධ නොදැමිය යුතුය. අවශ්‍ය වනුයේ කන වියළිව තබා ගැනීමය. එබැවින් කන් බෙරය පැළීම වැනි අනතුරක් සිදුවූ විට කන අභ්‍යන්තරයට වතුර නොයන සේ ආරක්ෂා කරගැනීම ඉතා වැදගත්ය. කනට පහරක් වැදුණු විට ඇසීමේ දෝෂයක් ඇතැයි හැඟේනම් උගුර කන නාසය පිළිබඳ වෛද්‍යවරයකු වෙත යාම වැදගත්ය.අකුණු සැර වැදීම, රතිඤ්ඤා පිපිරීම වැනි අධික ශබ්ද නිසා ද කනට අනතුරු සිදු වේ. මෙහිදී බාහිර කනට මෙන්ම අභ්‍යන්තර කනට ද හානි සිදුවිය හැකිය. වඩාත් සුදුසු වන්නේ එවැනි ගිනිකෙළි භාවිත කරන ස්ථානවල රැඳී නොසිටීමය. අකුණු සැර වදින අවස්ථාවල දුරකථන භාවිතයෙන් වැළකී සිටිය යුතුය. (විශේෂයෙන්ම රැහැන් ගත දුරකථන) ඒ; දුරකථන ඔස්සේ ක්ෂණිකව එන අධික ශබ්දය සහ අධික විදුලිය කනට විශාල හානියක් සිදු කිරීමට සමත් බැවිනි. ගැඹුරු ජලයේ කිමිදෙන විට ආරක්ෂිත කන් ආවරණ නොපැළඳුවහොත් කනට අනතුරක් සිදු විය හැකිය.සෙම්ප්‍රතිශ්‍යාව සහිතව ගුවන් ගමන්වල යෙදීම ද කනට අනතුරු සිදුවිය හැකි තවත් ක්‍රමයකි. ඒ; සෙම්ප්‍රතිශ්‍යාව නිසා කන තුළ වායු පීඩනය වැඩි වීමක් සිදුවීමය. එබැවින් ගුවන් ගමනක යෙදීමට පෙර තමන්ට සෙම්ප්‍රතිශ්‍යාව ඇත්නම් වෛද්‍යවරයකු හමු වී උපදෙස් ලබා ගැනීම සුදුසුය. සෙම්ප්‍රතිශ්‍යාව සහිතව ගුවන් ගමන්වල යෙදීම කනෙන් රුධිරය ගැලීමට මෙන්ම කන් ඇසීම අඩුවීමට ද හේතු විය හැකිය.කනට සිදුවන ඇතැම් අනතුරු යථා තත්ත්වයට පත්කළ හැකිය. ඇතැම් ඒවා යථා තත්ත්වයට පත් කළ නොහැකිය. එබැවින් වඩාත් සුදුසු වන්නේ කන අනතුරකට ලක්වීමට ඉඩ නොදී ආරක්ෂා කරගැනීමය.කොළඹ ජාතික රෝහලේඋගුර කන නාසය පිළිබඳ විශේෂඥශල්‍ය වෛද්‍යචන්ද්‍රා ජයසූරියගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>08</day>
    </date>
    <link>http://www.silumina.lk/2012/01/08/_art.asp?fn=ay1201081</link>
    <topic>රහතුන්ට දන් දුන් පිනෙන් නාගාට ලැබුණු ගම්වරය</topic>
    <author>උපාලි සමරසිංහ</author>
    <content>බුද්ධ වලව්ව නම් ස්ථානය සොයා බැලීම අපේ ඊළඟ කටයුත්ත විය. පොඩි පන්සල නමින් ප්‍රචලිත ඒ ස්ථානයේ තිබුණේ බුදු මැදුරක්, බෝධියක්, ගල් පිළිමයක් හා පොකුණක් පමණි. බැලු බැල්මටම එය තරමක පාළු ස්වභාවයක් ඉසිලීය.ඒත් බුද්ධ වලව්ව නම් ස්ථානයේ බුදුන් අහස් කුස අරා වැඩ සිටියා නොව රාජායතන චෛත්‍යය පිහිටි බිම වැඩ සිටියා විය හැකි යැයි සිතෙන්නේ, සටන සිදුවන්නට ගියේ මුහුද අද්දර පිහිටි චූලෝදර මහ නා රජුගේ රාජ මිදුලේ නිසාමය.නාගම්මා කෝවිල මෙහි ඇති පෞරාණික කෝවිල් භූමියකි. එය එහි මහා දෙවොලය. නාගදීපයේ පදිංචි ජනතාව 2300 ක් පමණ වෙති. ඒ දෙමළ ජනතාව අතර මුස්ලිම් ජාතිකයෝ ද 150 ක් පමණ වෙත්. සිංහලයන් සිටින්නේ දෙදෙනෙක් පමණි.ඒ නවඳගල පදුමකිත්ති තිස්ස නාගදීප නායක හිමියන් හා දෙමයිලගස්වැව අරියකිත්ති හිමියන් පමණි.නාගදීපයට පොලීසියක් නැත. පවුල් අවුල්, නඩු විභාග සියල්ලම විසඳන්නේ නාගදීප නායක හිමියෝය. එතැනින් පසු කයිට්ස් පොලිස් මුර පොළේ පැමිණිල්ල සටහන් වේ.නාගදීප විහාරාධිපති නවඳගල පදුමකිත්ති තිස්ස නායක හිමිදෙමයිලගස්වැව අරියකිත්ති හිමිකෝවිල් භූමියට මෙන්ම පන්සලට ද එකා මෙන් රැස්වන මේ ජනතාවගේ සහජීවනය උතුම්ය. කෝවිලේ පූජාවට පන්සලේ හාමුදුරුවෝ ද වඩිති. පන්සලේ කඨින පිංකමට කෝවිල් පූසාරි ද එයි.කොටින්ගේ තර්ජන ගර්ජන මතුවූ කාලයේ නාගදීපය නාවික හමුදා ආරක්ෂාවට පත්කරන ලද අතර එදා පන්සලේ ආරක්ෂාවට ස්ව කැමැත්තෙන් පැමිණියේ වත්මන් නාවික හමුදාපති සෝමතිලක දිසානායක ප්‍රමුඛ කණ්ඩායමකි. එදා එතුමා උප ලුතිනන් නිලයේ අණ දෙන නිලධාරියෙකි. එදා සිට අදත් පන්සලට සිවුපසය ලබා දෙන්නේ ද විදුලි ආලෝකය ලබා දෙන්නේ ද නාවික හමුදාවයි.නාගම්මා කෝවිල පත්තිනි දේවිය වෙනුවෙන් පැවැත්වෙන මහා දෙවොලක් බව පෙනෙයි. ඒ හරහා ගොඩනැඟී ඇති ජනකතා රැසකි. ‘නාගපුරණ් අම්මාන්’ මේ දේවියට තවත් නමකි. දූපතේ කෝවිල් 50 ක් පමණ තිබුණත් මීටර් 2750 ක් දිග හා මීටර් 750 ක් පළල නාගදීපයේ සියලු දෙමළ වැසියන්ගේ හද පූජාසනයේ දේවතාව නාගම්මාය.ඔවුන්ගේ මතය අනුව කෝවිලේ පූජාව ඇරැඹෙන්නේ යාබදව පිහිටි පලෙයතිව් දූපතේ සිට මුහුදින් පිහිනා එන යෝධ නාගයකු තම තුඩින් රැගෙන එන රන් මලක් කෝවිලට පිදු පසුවයි. එය සැබෑවක් ද? බොරුවක්දැයි මම නොකියමි. ඒ එහි දෙමළ වැසියන්ගේ විශ්වාසයයි. මා සලකන්නේ ආගම හා අභිචාරය සමාජයේ හැසිරීම කෙරෙහි කොයිතරම් සමාජ කාර්ය භාරයක් ඉටු කරනවා ද යන්න ගැන පමණි.බුද්ධ වලව්ව සහ පිළිමයඊළඟට ඔවුන්ගේ ප්‍රධානම ජන කතාවක් මෙන්න. නාගදීපය මුල්ම කාලේ මේ නම ලැබුවේ “නාගා” කියන කාන්තාවක් නිසා බව ඔව්හු අදහති. නාගා කියන කාන්තාව ළතෙන් හදක් තිබු පිරිසුදු උවැසියක වූ අතර ඇය අසල නිවෙස්වල බැල මෙහෙවර කරමින් ජීවත් වූවාය. ධනවත් පවුල් කීපයක් ද නාගදීපයේ එදා සිටියහ.අද පුංගුඩුතිව් නමින් හඳුන්වන එදා පුවඟු දිවයිනේ සිට රහතුන් හැට නමක් දිවා කාලයෙහි දන් අපේක්ෂාවෙන් මේ බිමට වැඩියහ. නාගා කලබල වී එහෙ - මෙහෙ දිව ගියත් දන් පිළිගැන්වීමට තරම් ඇයට වත්කමක් නොවීය.ඇය ඒ ධනවත් පවුල්වල ඇත්තන් හමුවී 60 නමකට සුදුසු ආහාර පිළියෙල කරන්නේ නම් තම ජීවිත කාලය වුව බැල මෙහෙවර කරමියි ඔවුනට ප්‍රතිඥා දුන්නාය. ආහාර පිළියෙල වීය.රහතුන්ට දන් පිළිගැන්වූ නාගා ගැන ආරංචිය අසා සතුටු වූ නකදිව (යාපනය අර්ධද්වීපය) රජ්ජුරුවෝ, නාගදීපය ගම්වරයක් ලෙස ඇයට පවරා දුන්නේය.එවැනි ජනකතා රැසක් නාගදීප වැසියෝ පිළිගනිති. ඒ ‘නාගා’ අද නාගම්මා ලෙස දේවත්වයට පත් වී ඇතැයි ද කියති. නාගදීපය ‘නයිනතිව්’ ලෙස නම්වර ලබන්නේත් ඒ නිසාය.එහෙත් මෙහි වැසියන්ගේ ඔප්පු තිරප්පුවල පවා “බුද්ධ පල්ලංක”, “බුද්ධ තෝට්ටම්” වැනි වචන සඳහන් ව තිබෙන්නේ ඇයි? අදටත් නාගදීප පන්සලට නාගදීප නමින් ඔප්පුවක් නැත. එහි ඇත්තේ ද “නයිනතිව්” නමිනි. ඒ කෙසේ වුවත් බුදුරජාණන් වහන්සේ මේ බිමට වැඩි බවත්, නාගයන්ගේ සටන සමහන් කළ බවත් එහි දෙමළ වැසියෝ ද පිළිගනිති. මේ කුමන සහජීවනයෙන් පිරි පුරයක් දැයි මට සිතේ.නයිනතිවු හෙවත් නාගදීපයේ අඳුරු කාලය එළැඹියේ කොටි තර්ජන පැවැති කාලයේ පමණක් නොවේ. මේ සුන්දර දූපත විනාශ කිරීමට මිථ්‍යා දෘෂ්ටිකයන් වෙර දැරුවේ අද ඊයෙක නොවන බව පැහැදිලිව පෙනී යයි.ටාසි විට්ටච්චි විසින් ලියන ලද “58 හදිසි අවස්ථාව“ ඊට නිදසුන්ය. අධිරාජ්‍යවාදීන් ද නාගදීපයට එතරම් බරපතළ තර්ජනයක් එල්ල කළ බව ඉතිහාස පොත්වල නැත.බුද්ධ වලව්ව සහ පිළිමයඅලුතින් හදාගෙන වැඩ නිම කරමින් සිටින පන්සල් ජැටියේ සිට මම රාජායතන චෛත්‍යය දෙස බලමි. බෝපත්වල සිලි සිලියත් ඒ පින් බිමේ සිට ගලා එන පින් සුවඳත් මගේ සවන්පත් හා නැහැපුඬු අතර දැවැටෙයි.කයිට්ස් වරායට හරියටම හැතැප්ම අටකින් එහා පිහිටි පුංචි ගොඩබිම නාගදීපයෙහි මේ උතුම් බෞද්ධ විහාරය මුලින් තිබුණේ සාමාන්‍ය සිද්ධස්ථානයක් ලෙස පමණි. ශ්‍රද්ධා සම්පන්න බෞද්ධයන්ගේ උත්සාහයෙන් කල් යෑමේදී මෙහි විශාල විහාරස්ථානයක් ඇති විය.නාගදීප විහාරාධිපති නවඳගල පදුමකිත්ති තිස්ස නායක හාමුදුරුවන් තුෂර කැට බිඳු බිඳු ආශිර්වාදාත්මක වැස්සක් සේ බිම පතිත වෙමින් තිබු ඒ මොහොතේ තම සිවුරෙන් පොටක් හිස වැසෙන සේ තබා ගනිමින් මා සමඟ කතාවට එක්වූයේ අතීතය ගැන කම්පා වන හැඟීමෙන් දිගු හුස්මක් ද හෙළමිනි.දායකයෙක් කුඩයක් ඉහළා උන්වහන්සේගේ හිසට ඉහළින් ඇල්ලීය. උන්වහන්සේ කුඩයෙන් මෑත් විය.“මට මේවා අල්ලන්නෙ නෑ මහත්තයො. මට අව්ව වැස්ස පුරුදුයි.” එසේ කියන අතරතුර ඡායාරූප ශිල්පි විමල් කරන කියන දෑ පිළිබඳ උන්වහන්සේගේ ඇස ගැසිණ. විමල් බෝධිය පාමුලට කළගෙඩියකින් වතුර දමමින් සිටී. ඊටත් පෙර ඔහු නාගදීප විහාරය අවට සියල්ලම කුණු බිඳකුදු නොතබා හොඳින් පිරිමැද පිරිසුදු කළ බව ද මම දනිමි.අපවත් වී වදාළ බ්‍රාහ්මණවත්තේ ධම්මකිත්ති තිස්ස නාහිමියන් එදා දූපතේ සංචාරය කරද්දී...“මහත්තයො, මේ පින් බිම පිරිසුදු කළ එක නම් හොඳයි. නාවික හමුදාවේ මහත්තුරු හැමදාම මේ දේවල් කරනවා. ඒත් ඔය බෝධියට ලුණු වතුර දාන්න නම් එපා. ඒක බෝධි වෘක්ෂයේ පැවැත්මට හානිකරයි.” හාමුදුරුවෝ එසේ කීහ.මේ හැම නළයකින් ගලන්නේ ලුණු මිශ්‍ර වතුරය. අනෙකුත් කාරණාවලට වැදගත් වුවද බෝධිය නෑවීමට ඒ වතුර සුදුසු නැත. අපි අපේ කතාවට නැවත එක්වෙමු.“ඒ කාලෙ බුද්ධ ජයන්ති උත්සවය වෙනුවෙන් බුරුම රජය නාගදීප විහාරයට අනර්ඝ ලෝහ ප්‍රතිමාවක් පූජා කළා. ඒක මෙහි ගෙන එන්නට ඉස්සරින් හැකි පමණ දෙනකුට වන්දනා කරන්න ලංකාවේ හැම පළාතකටම ගෙන ගොස් ප්‍රදර්ශනය කරලා තියෙනවා. 58 වසරේ එක්තරා සැන්දෑවක කුම්භාණ්ඩයන් පිරිසක් ඔරුවල නැඟිලා මෙහි ආවා. (කුම්භාණ්ඩයන් යන වචනය ටාසි විට්ටච්චි මහතා ද පාවිච්චි කැර තිබේ) මොවුන් එසේ එන්නට පෙර කයිට්ස් වරායේ තිබු ඔරු කීපයක් ද විනාශ කළා කියලා හිතන්න පුළුවන්.නාගදීපයට පැමිණි ගමන් ඉතාම ඉක්මනට, සූර ලෙස, කලින් යොදා ගත් වැඩපිළිවෙළක් අනුව මේ රාජායතන දාගබ ඩයිනමයිට් දමා බිඳ හෙළුවා. කොත් කැරැල්ල බිමට කඩා වැටුණාලු. එකම එක කුඩා පැල්පතක් හැර සියලුම විහාර ගෙවල් කඩා දමලා තියෙනවා. බුරුමයෙන් එවන ලද පිළිමයත් එළියට ගත්තලු. ඒක මුහුදින් එතෙර ගෙන ගොස් දෙමළ ජනයාට පෙන්වා සතුටු වීමටයි. ඒ වේලාවෙ කටයුතු සිදුවුණේ. නමුත් පිළිමය බර වැඩි නිසා ඒ කුම්භාණ්ඩයෝ නියම යක්ෂයන් වගේ ඒ පිළිම හිස කඳින් වෙන් කරලා. එක අතකුත් අනෙත් අතේ ඇඟිලිත් කපා දමලා. මෙහෙම කරලා තියෙන්නෙ පිළිමය ආයිත් පිළිසකර කරන්ඩ බැරි වෙන්ඩයි. ඊළඟට පිළිම කඳත් හිසත් මුහුදේ තැන් තැන්වලට වීසි කරලා තියෙනවා.”බටු හරක් රැළක්වැස්ස මොර සූරන වර්ෂාවක් බවට පත්වෙමින් තිබිණ. ස්වාමින් වහන්සේත් මමත් විහාරයේ වෙනත් ශාලාවකට පිය නැංගෙමු. උන්වහන්සේ එසේ කියමින් හිස් අහස් කුස දෙස බලා නැවත නාගදීප චෛත්‍යය දෙස බැලූහ.මම විට්ටච්චි මහතාගේ ලේඛනය ඔබට කියවමි.“දෙදිනකට පසු මෙම දුෂ්ට ම්ලේච්ඡ ක්‍රියාව ගැන ආරංචිය කොළඹට ලැබුණේය. මෙතරම් අශිෂ්ට දැනටමත් (58) දකුණේ කැලැඹී සිටින මිනිසුන්ගේ සිත් ගිනි අවුළන තරම් ප්‍රකෝපකර සිද්ධියක් ගැන ප්‍රවෘත්ති අග්‍රාණ්ඩුකාරයාත්, යුද්ධ හමුදාවේ ප්‍රධාන නිලධාරියාත් විශ්වාස කිරීමට පවා බිය වූහ. යුද්ධ හමුදාව රට හැම තැනම තම බලය ස්ථිර ලෙස පිහිටුවා ගන්නා තුරු මෙම සිද්ධිය ගැන ආරංචිය රහසේ තබාගන්නා ලෙස නියම කරන ලදී.විභාගයක් පැවැත්වීමට ගමනාගමන අමාත්‍ය මෛත්‍රීපාල සේනානායක මහතා නයිනාතිවුවට පිටත් කරන ලදී. ඔහු කලින් ලත් ආරංචිය ස්ථිර කළේය. නාගදීප විහාරය සම්පූර්ණයෙන් ම විනාශ වී තිබුණේය. විහාරාධිපති භික්ෂුව කොළඹට කැඳවා විහාරය කුම්භාණ්ඩ ප්‍රහාරයට පෙර තිබු තත්ත්වයටත් වඩා හොඳින් ප්‍රතිසංස්කරණය කරන බවට ප්‍රතිඥාවක් දෙන ලදී. ඉන් පසු භික්ෂුව ප්‍රඥාගෝචර නිශ්ශබ්දතාවක් දැක්වීය.කෝවිල් ජැටියෙන් නාගදීපයටප්‍රතිසංස්කරණය වහාම ආරම්භ කරන ලෙස රජයේ වැඩ දෙපාර්තමේන්තුවට නියම කරන ලදි. ජුලි මාසය අවසන් වෙත්ම සුන්බුන් ඉවත් කොට අලුත් විහාර ඉදිකොට නිම වන ලදි. නාවික හමුදාව බුදු පිළිමය සෙවීමෙහි නිරත වූහ. හෝඩුවාවක් ලැබීමෙන් පසු ඔව්හු හිස සිඳින ලද ප්‍රතිමාව මුහුදු පත්ලෙන් සොයා ගත්හ. එහෙත් එය ප්‍රතිසංස්කරණය කරගත හැකි තත්ත්වයක් නොතිබිණි.”මිථ්‍යා දෘෂ්ටිකයන් කෙතරම් පහර දුන්නත් අපේ භෞතික දේ ද්‍රව්‍යාත්මක සංස්කෘතිය විනාශ කළත් ඔවුනට අපේ බෞද්ධකමේ හැඟීම් පරාදය කළ නොහැකිය. එනිසා බෞද්ධයන්ගේ අප්‍රතිහත කැපවීමෙන් පසු බුරුම තානාපතිවරයාගේ සහාය ඇතිව අපේ අග්‍රාණ්ඩුකාරයාට මුලින් තිබු ප්‍රතිමාවේ ප්‍රතිකෘතියක් බුරුමයෙන්ම ලබා ගත හැකි විය. එය බුරුම නාවික හමුදාව ලංකා නාවික හමුදාවට පරිත්‍යාගයක් වශයෙන් 58 අගෝස්තු මුලදීම ලැබිණි.අද නාගදීපයේ නායක හිමියන් ඒ දීපයට ආලෝකයකි. කිලෝමීටර දෙකයි තුන්කාලක් දිග කිලෝමීටර් තුන්කාලක් පළල ඒ දූපතේ උසාවිය ද තීරකයා ද උන්වහන්සේය. දෙමළ ජනතාව ද හින්දු භක්තිකයන් ද තම එකම ගැලවුම්කාරයා උන්වහන්සේ නොවේදැයි සිතති. ඒ දූපතට ජලය විදුලිය මංමාවත් අද යම්බඳු ප්‍රමාණයක් සැකැසී තිබේ. රෝහලක් තිබුණත් එහි වෛද්‍යවරු නොසිටිති. ඇත්තේ සාත්තු සේවකයන් පමණි. ඩෙල්ෆ්ට් වැසියන් මෙන්ම නාගදීප වැසියන්ට ද දරු ප්‍රසූතියකට යාපනයට යාමට සිදුවෙයි. නාගපුරණී අම්මාන් කෝවිලට අමතරව, කෝවිල් 50 ක් පමණ දූපත පුරා පවතී.මම උන්වහන්සේගේ රථයේ නැඟී නාගදීපයේ නෙක ඉසව්හි ඇවිදිමි. රථය පදවන්නේ ද නායක හිමියෝය. ඒ හිමියන් මැදිහත් වී දුප්පත් මුස්ලිම් හා දෙමළ වැසියන්ට ගෙවල් 14 ක් සින්නක්කරවම පරිත්‍යාග කැර තිබෙන බව ද අපට ඒ ගමනේදී පසක් කළ හැකි විය.අප රථයේ ගමන් යන විට මඟතොටදී හමුවන දෙමළ වැසියෙක් බයිසිකලයෙන් බැස හිස බැඳි තලප්පාව ද අතට ගෙන උන්වහන්සේට යටත්පහත්ව ආචාර කළේය. බාල මහලු කවුරුත් එක ලෙසට ඒ ලෙසම උන්වහන්සේ නමදිති.මේ මිනිස්සුන්ගේ ජීවන කර්මාන්තය ධීවර කර්මාන්තය. ඊට අමතරව තල් රා හදනවා. කොට්ටකෙලෙන්ජු, තල් හකුරු හදනවා.” එසේ කීවේ නාගදීප පොඩි හාමුදුරුවන් දෙමයිලගස්වැවේ අරියකිත්ති හිමියෝය.මෙහෙ තියෙන ලොකුම අනතුර තමයි වැලි පොළන්ගු. වැලි පොළඟා හරිම දරුණුයි. කාලා හෝරා දෙකක් යන්නට කලියෙන් මිනිස්සු මැරෙනවා. දුඹුරු පාට අඩියක්වත් දිග නැති සතෙක්. රාත්‍රියට තමයි කරක් ගහන්නේ... උන්වහන්සේ එසේ කීවේ රථයෙන් බැස දූපතේ වන වදුලු අතර සිරි නරඹමින් එහෙ - මෙහෙ දිවයන අපට අවවාදයක් ලෙසිනි.“මෙහෙන් බිහිවෙච්ච දොස්තරවරුත් ඉන්නවා. මේකෙ මහා විද්‍යාල කනිටු විද්‍යාල කීපයක්ම තියෙනවා. මේ ජෙනරේටර් මඟින් පැය කිහිපයක් ලබා දෙන විදුලිය ප්‍රයෝජනය අරගෙන මේ මිනිස්සු පාඩම් කරලා රටට වැඩදායක මිනිස්සු වෙනවා. අනෙක කොළඹ පිටකොටුවට කොයිතරම්නම් මෙහෙන් ගිය ව්‍යාපාරික ජනතාව ඉන්නවා ද? ඔවුන් හරිම අනලස් ජාතියක්.”නාගදීප වැසියන් ගැන උන්වහන්සේ මහත් තෘප්තිමත් බවකින් කතා කරති.අප එන පෙර මඟ හරහා බටු හරකෙක් පැන්නේය. මම උන්වහන්සේට ඔන්න! වසු පැටියෙක් යැයි කීවෙමි.“මේ පැටියෙක් නොවෙයි. නාගදීපෙ හරක් ඔහොම තමයි. ලොකුවට හැදෙන්නෙ නෑ. හැම අවුරුද්දෙම ජුනි ජුලි අගෝස්තු සැප්තැම්බර් විතර ;වනකොට මෙහෙ වතුර නෑ. මෙහෙ තියෙන ශෝකජනකම සිද්ධියත් ඒකයි. මේ සත්තු බොහොමයක් ඒ කාලෙට වතුර නැතිව මිය යනවා. දූපත් වැසියන්ට බොන්න අපි නොසිඳෙන ළිං දෙක තුනක් කපලා තියෙනවා. පන්සලට අවශ්‍ය පානීය ජලය ලබා දෙන්නෙ නාවික හමුදාව.” උන්වහන්සේ කියති.ඩෙල්ෆ්ට් වගේ ‘කර්නි’ කියන වතුර වළවල් කපන්නෙ නැත්තෙ ඇයි” මම අසමි.“දැන් ඒවා මෙහෙත් හදලා තියෙනවා. ඒත් වතුර රඳන්නෙ අහස් දියෙන් විතරනෙ. ඒ කාලෙට ඒවත් හිඳෙන තරම්.”ජීවිතය පුදුමාකාරය. එක් නිමේෂයක අප අතරට එන අත්දැකුමක් තවත් මොහොතකින් අමතකව යයි. ඒත් සමහර දේ නැදි මයිලන් මෙන් අප අතරම රැඳෙනු ඇත.නාගදීපයේ මිනිස්සු ද සරල ජීවිකාවක සිටිති. ඔවුනගේ ලෝකයේ සරුව පිත්තල මහා සිහින නැත. එහෙත් උපයා සපයා ගත් දේ භුක්ති විඳිමින් ඔව්හු නාගම්මා කෝවිලට වැඳ පුදාගෙන, නාගදීප පන්සලේ කඨින පිංකමටත් එති.58 අඳුරු කාල වකවානුවේ අත්දැකීම් දුටු නාවික හමුදාව කොටි තර්ජන මැද්දේ මේ පින් බිම රැකගැනීමට පෙරට පැමිණ ඇත. පන්සලට සිවුපසය, ආලෝකය, පානීය ජලය ලැබෙන්නේ නාවික හමුදාවෙනි.“මෙහෙට පොලීසියක් නැත්තේ ඇයි?” මම ලොකු හාමුදුරුවන් විමසමි.“පොලිසි මෙහෙට එපා. කොටි ඇවිත් කරදර පටන් ගන්න සූදානම් වන විටත් මට ඔත්තුව දුන්නේ මෙහෙ සාමකාමී දෙමළ ජනතාවමයි. මං නාවික හමුදාවට ඒ ගැන කිව්වා. ඒ ඇති නේදැයි? උන්වහන්සේ මගෙන් විමසූහ.වල්ලපුරම් කෝවිල ළඟින්මනල්කාඩුවට ලබන සතියේඋපාලි සමරසිංහඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>08</day>
    </date>
    <link>http://www.silumina.lk/2012/01/08/_art.asp?fn=ay1201082</link>
    <topic>කෑම පරක්කු වුණොත් ලේන්නු සියයක් විතර ඇවිත් එකට කෑ ගහනවා</topic>
    <author>සාගරිකා දිසානායක ජයසිංහ</author>
    <content>කන්ද උඩරට සෙංකඩගල පුරයට සීත දුරුත්තේ මල් තුහින පතිත වෙමින් තිබුණා. උදෑසන වට වැස්සෙන් මංමාවත් තෙතබරිත වෙලා. හිමිදිරි උදෑසනම කොළඹින් පිටත්වුණත් අතරමඟ විවිධ බාධක මැඬගෙන අප ඈ සොයා යනවිට පෙර කතාකරගත් හෝරාව තරමක් පහුවෙලා. අපිත් එක්ක පැයක් නොවෙයි දවසක් වුණත් ගතකරන්නට සූදානමින් සිටි ඈ අප පිළිගන්නට පෙර මඟ බලා සිටියේ සතුටින්.මෙවර අප හා පිළිසඳරට එක්වුණේ පේරාදෙණිය විශ්වවිද්‍යාලෙ සිංහල පිළිබඳ මහාචාර්ය පියසීලි විජේමාන්න. දක්ෂ ඇදුරුතුමියක කිවිඳියක කෙටිකතා කාරියක හා සම්මානලාභී නවකතාකාරිය වන ඈ මේ දිනවල සේවයෙන් විශ්‍රාම ලබා සිටිනවා. විශ්‍රාම ගියත් විශ්වවිද්‍යාලේ පශ්චාද් උපාධි අධ්‍යයනලාභී ශිෂ්‍ය ශිෂ්‍යාවන්ට උගන්වන්නට තවමත් ඇගේ කාලයෙන් කොටසක් වැය වෙනවා.”ඔයාලා මම හිතුවට වඩා පමා වුණා නේ. මට සාමාන්‍යයෙන් වේලාසනින්ම බඩගිනි වෙනවා. උදේ ඉඳන් ඇවිල්ලා මහන්සිත් ඇතිනේ. මේ බීම එක බීලා අපි කෑම ටිකක් කාලාම වැඩේ පටන් ගනිමු නේද?” ප්‍රතිචාරයක් නොපතාම ඈ කඩිමුඩියේ කෑම මේසය සකස් කරනවා. ඇගේ තනි නොතනියට වගේම අත් උදව්වට ඉන්න ලයිසාත් හරි හරියට ඇයට උදව් වෙනවා.”කොස් මාළුවට හරියන්නේ කරවල තමයි. කතුරුමුරුංගා කොළත් එක්ක කට්ට කරවල කෑල්ලක් දෙකක් බැද ගත්තාම කොස්වලට නියමයි.” ඈ තම කෑම මේසයේ ඇති රසමසවුළු අපට විස්තර කරනවා.”ගෙදරට එන අමුත්තන්ට වේලාවෙ හැටියට තියෙන විදිහට යමක් කන්න බොන්න දෙන්න කියලයි අපේ ගුරුවරු උගන්නලා තියෙන්නේ. මගේ ගුරුතුමා මහාචාර්ය හෙට්ටිආරච්චි මහත්තයා අපේ ශිෂ්‍ය කාලේ මොන දේකට නිවසට ගියත් අපට කන්න බොන්න දීලයි ආපු කාරණේට බහින්නේ.” මහාචාර්ය තුමිය කියන්නේ අපිට මේසෙට ඇරියුම් කරමින්මයි.ආදරෙන්, ඉතාම සතුටින් ඈ පිරිනමන ආහාර හරිම ප්‍රණීතයි. රාජකාරියකට නොවෙයි නෑ ගමනක් ඇවිත් වගේ. ඈ ගුරුකමට වගේම ආගන්තුක සත්කාරයටත් ඉතාම දක්ෂයි.” මේ කෑම සේරම මමයි උයන්නේ. උයන පිහන එක මගේ විනෝදාංශයක්. කී දෙනෙක් ආවත් මම හරි කැමැත්තෙන් උයා පිහා දෙනවා.””පොත් පත්, ශාස්ත්‍රීය දේශන, පර්යේෂණ මේ වගේ දහසකුත් එකක් වැඩ අතරේ ඔබට උයන්නත් වේලාවක් තියෙනවාද?” මා ඇයට බාධා කළා.”අපොයි ඔව්. ඕනෑකමක් කැමැත්තක් තියෙනවා නම් ඕනෑම වැඩකට කාලය සොයා ගැනීම ඒ හැටි අමාරු නෑ. මම ඒ සියල්ලත් සමඟ උයනවා. පිහිනවා, අස්පස් කරනවා. මල් වවනවා. සත්තුන්ට සාත්තු කරනවා. ඉස්සර නම් මගේ මහත්තයා ඉන්නකොට එයාගේ යාළුවන්ට නිතරම සංග්‍රහ කරන්න වෙනවා. එයා නැතිවූ දා පටන් මං තනියම ඉන්න නිසා ඒ තරම් සංග්‍රහ කටයුතු නෑ. ඒත් මගේ යාළුවො, නෑදෑයො විතරක් නොවෙයි ශිෂ්‍ය ශිෂ්‍යාවොත් මෙහෙ ආවොත් කෑම කාලාමයි යන්නේ” ඈ කියනවා.ජීවිතේ පටන් ගත්තු හැටි මතක් කරමුද?මගේ ජීවිතේ පදනම සකස් වුණේ මා හැදුණු වැඩුණු පරිසරයෙන්. මට ඉතාම සුන්දර ළමා කාලයක් තිබුණා. ඒ ළමා විය සුන්දර වුණේ අපට තිබූ සැප සම්පත් නිසාම නොවෙයි කුඩා දැරියක් විදිහට මට ඇහැ ගැහෙන, ඇසෙන දැනෙන හැමදේම ලොකු ආස්වාදයකින් යුතුව විඳගත් නිසයි. මා උපන්නේ පිහිඹිය කියන ගමේ. එය කුරුණෑගල දිස්ත්‍රික්කයේ සත් කෝරළයට අයත් හරිම ලස්සන ගමක්.අපේ ගෙදරට කීවේ ‘උළු ගෙදර’ කියලා. ඒ පළාතේ පළමුවෙන්ම උළු සෙවිළි කරලා තනාපු ගේ නිසයි එහෙම කීවේ. විශාල පොල්වත්තක් මැද පිහිටා තිබූ සොල්දරයක් සහිත තරමක් ලොකු ගෙයක්. පොල්වත්ත පුරාම ලොකු කුඩා පාරවල් කපා තිබුණා. කරත්ත යන්න පුළුවන් තරම් ලොකු ඒවා වගේම පුංචි පාරවලුත් මේ අතර තිබුණා.අපේ තාත්තා සූරියහෙට්ටි මුදියන්සේලාගේ කිරිබණ්ඩාර. රැකියාවට කළේ කොප්පරා විකිණීම, පොල් වෙළෙඳාම, ලී වෙළෙඳාම වගේම ගොවිතැනත් එක තරමට. තාත්තාට ගමේ කවුරුත් කීවෙ රාලහාමි කියලා. අම්මා හේරත් මුදියන්සේලාගේ ඩිංගිරි මැණිකේ. අපේ පවුලේ සහෝදර සහෝදරියන් හත් දෙනයි මම පවුලේ පස්වැනියා.මට අයියලා තුන්දෙනයි, අක්කයි, නංගියි, මල්ලියි. අපි හත්දෙනෙක් වුණාට පුංචි කාලේ ඉඳන්ම මම තරමක් හුදෙකලා වූ ළමයෙක්. මගේ අම්මා හරිම පරිත්‍යාගශීලී කාන්තාවක්. ඇගෙන් අසරණයෙක් යමක් ඉල්ලුවොත් කකා හිටපු බත් පත වුණත් දීලා සතුටු වෙනවා.මා උපදින විට එතරම් නිරෝගී දැරියක් නොවේ. පුංචි කාලේ මට නිතරම ලෙඩ හැදෙනවා. සමහරවිට ජීවත්කරන්නටත් බැරිවේවි කියා ඇතමුන් කීවාලු.ඒ නිසාම මගේ ඇස් පෙනීමත් දුර්වලයි. ඒත් මා ඒ දුබල බව පෙන්වන්නට කැමති වුණේ නෑ. හැම විටම ලෝකයට පෙන්නුවේ මටත් හොඳට ඇස් පෙනෙන බවයි.ළමා වියේ සුන්දර මතකය අවදි කරන්නට ඇදුරුතුමිය ආසයි මා ඇයට ඉඩදී නිහඬව සවන් යොමු කරනවා.මම තරම් අපේ ගෙදර එක කොල්ලෙක් වත් දඟ නෑ. අපේ වත්ත කෙළවර පිහිටි පතහා වැහි කාලෙට උතුරා පිටාර යනවා. මම මේ පතහට පැනලා ඇති තරම් පීනනවා. මගේ බලු සුරතලාගේ නම කොල්ලා. කොල්ලත් මා එක්ක හරි හරියට පීනනවා. වත්තේ එක කොනක අස්වැද්දුම වැව පිහිටා තිබුණා. මේ වැව පිරිලා වතුර පැත්තකින් පිටාර ගලනවා. මම හරි ආසයි ඒ වැවේ වතුර පිටාර යන ඇළ හරහා තිබෙන බැම්ම උඩින් එහාට මෙහාට යන්න.මේ ගමන්වලට කොල්ලාත් සහභාගි වෙනවාමයි. ඇළ ළඟට ගිය ගමන් කොල්ලා දන්නවා මම දැන් මේ ඇළ හරහට යන බව. මට කලින් ඌ ඇළට පැනලා ඇළ හරහා පීනනවා.දවසක් හොඳ වැඩක් වුණා. අපේ ගමට ගම් දෙක තුනකට එහා ගමේ ළමයෙක් දවසක් මට කීවා “හෙට අපේ ගමේ ගොයම් හිටවිල්ලක් තියෙනවා යමුද බලන්න කියලා. මම එකපයින් කැමැති වුණා. පොත් ටිකත් අරගෙන උදේම පාසලට පිටත්වුණා. මඟදි යාළුවා හමුවෙලා හැතැප්ම හත අටක් විතර පයින්ම ගියා. එයාගේ ගමට යනකොට ගොයම් හිටවනවා. කවුරුවත් මා හඳුනන්නේ නෑ. බයක් සැකක් නෑ. මමත් චීත්තයක් ඉල්ලාගෙන ඒක පටලවා ගෙන කුඹුරට බැස්සා. ගොයම් හිටවන්න දන්නෙත් නෑ. ඒත් වැඩේට බැස්සා විතරයි එතන හිටපු කවුදෝ කෙනෙක් මා දිහා හොඳට බැලුවා.”ආ මේ අර උළු ගෙදර රාලහාමිගේ දුව නේද?” කීවා විතරයි මට උන් හිටි තැන් මතක නැතිවුණා. රෙද්දත් ගලවලා වීසි කළා. දිව්වා දිවිල්ලක්. මගේ යාළුවාත් මගේ පස්සේම දිව්වා. මාව අල්ලාගන්න ඇයට හැතැප්ම දෙකක් විතර දුවන්න වුණා. ගෙදර ඇවිත් අප්පච්චි දැනගෙන ඇති කියලා බයේ මීයා වගේ හිටියා. හොඳ වෙලාවට අප්පච්චිට දැනගන්න ලැබිලා නෑ.ඔබේ යොවුන් වියත් ඒ වගේම සුන්දර ඇති?මට හොඳට ඉගෙනගන්න පුළුවන් වුණාට අප්පච්චි කීවේ ඉගෙන ගත්තාට රස්සාවකට නම් යවන්නේ නෑ කියලායි. ඒ නිසා මට ඉලක්ක තිබුණේ නෑ. වැඩට දක්ෂ වුණාට මගේ මතක ශක්තිය අඩුයි. අපේ ගෙදර උදව්වට පදව්වට ගමේ ගැහැනු පිරිමි ඕනෑ තරම් හිටිය නිසා අම්මා අපෙන් වැඩ ගත්තේ නෑ. ඒත් මම උයන්න ආසයි. ඕනෑම කෑමක් හදන හැටි එක වරක් බලා හිටියාම මට හොඳට උයන්න පුළුවන්. මහන්න එම්බ්‍රොයිඩරි අත්වැඩ කොයි දේත් මම ආසාවෙන් ඉගෙන ගත්තා. සිංහල මාධ්‍යයෙන් වගේම ඉංග්‍රිසි මාධ්‍යයෙනුත් තනියම ඉගෙනගෙන සාමාන්‍ය පෙළ විභාගය සමත් වුණා. දුවන පනින ක්‍රීඩාත් කළා. යෞවනයත් ළමා විය වගේම රසවත් අත්දැකීම්වලින් පිරී තිබුණා.මට හොඳට චිත්‍ර අඳින්න පුළුවන්. ඒ කාලේ පාඨශාලාන්තර චිත්‍ර තරගවලින් ජය ලැබුණා. වරක් දීප ව්‍යාප්ත පෝස්ටර් තරගයකින් රන් පදක්කමක් ලැබුණා. පුංචි කාලේ පටන්ම කවි කෙටිකතා ලියා පුවත්පත්වලට යැව්වා. වරක් ලංකාදීප පත්තරෙන් පවත්වාපු දීප ව්‍යාප්ත කෙටි කතා තරගයෙන් දිනා රන් පදක්කමක් ලැබුණා. මේ කොයි දේ කළත් රැකියාවකට යන්න නොදේවිය යන සිතුවිල්ලෙන් සිත අධෛර්යවත් වූ අවස්ථා තිබුණා.ඒත් ඔබ විශ්වවිද්‍යාලෙටත් ගියා?”ඔව්. 1962 දි විශ්වවිද්‍යාලෙට තේරුණා. අප්පච්චි විරුද්ධ වුණේ නෑ. පළමු වරට ගමෙන් පිටවෙලා පේරාදෙණියට ආවාම විශාල නිදහසක් ලැබුණා. අපිට ඒ කාලේ ගවුම් ඇඳලා වාසිටි යන්න බෑ. සාරිය හෝ ඔසරිය ඇඳලා කොණ්ඩය බැඳලා යන්න ඕනෑ. අපේ මහාචාර්යතුමා හෙට්ටිආරච්චි. මහාචාර්ය එම්.බී.ආරියපාල, එදිරිවීර සරච්චන්ද්‍ර, බී.ජේ.විජේවර්ධන වගේ ගුරුවරු විෂය දැනුම විතරක් නොවේ ජීවිත පරිඥානයත් ලබාදුන්නා.විශ්වවිද්‍යාලයේ සුන්දර පරිසරය, තුරුණු වියේ නිදහස් ජීවිතය, ප්‍රේමයේ සෞන්දර්යයත් අත්විඳින්නට අවස්ථාව උදාකරදෙන්නට ඇති?ඇත්තටම තරුණයන් ගේ අවධානය මා වෙතත් යොමු වුණා. ඒත් අපේ ගෙදර පරිසරයත් අයියලාගේ බලපෑම් ගැනත් දන්නා මා ඒවා එතරම් දුරදිග නොයවන්නට වග බලාගත්තා. ප්‍රේමයට වඩා අපි විනෝදයට මුල් තැන දුන්නා. සිංහල විශේෂවේදී පන්තියේ හිටියේ ශිෂ්‍ය ශිෂ්‍යාවන් පස් දෙනයි. මම, පියසීලි නානායක්කාර, චිත්‍රා අයි.පෙරේරා, ලිලී පෙරේරා සහ ඒ.බී.දිසානායක. කෙල්ලෝ හතරදෙනාටම හිටපු එකම කොල්ලා ඒ.බී. ඔහු මහාචාර්ය ජේ.බී.දිසානායක ගේ මල්ලි.ගුරුවරු උගන්වන්න ආවාම කියන පුංචි දේටත් අපට හිනායනවා. ඉතින් හැම වේලාවෙම අපි ගුරුවරුන්ගෙන් බැනුම් අහනවා. අපේ කණ්ඩායම පුංචි නිසා හැම ගුරුවරයාටම අපි හොඳට මතකයි. ඉතින් පොඩ්ඩ වැරදුණොත් බැනුම්. හැබැයි අපිට හරි ආදරෙයි. අපිට ඔවුන්ගේ නිවෙස්වල දානයක්, සාදයක් තිබුණත් ඇරියුම් කරනවා.ඔබගේ පළමු රැකියාවත් සරසවියෙන්මයි.මට ප්‍රථම පන්ති සාමාර්ථයක් ලැබුණා. 1967 දි පළමු පත්වීම ලැබුණේ කොළඹ විශ්වවිද්‍යාලෙ සිංහල අංශයේ තාවකාලික කථිකාචාර්යවරියක් විදිහට. ඒ වෙනවිට අයියා කොළඹ පදිංචි වෙලා. අම්මත් අයියා ළඟ. මමත් එහේ ඉඳලා සරසවියට ගියා. කාර් එළවන්න, කොළඹ පිහිනුම් සමාජයකට බැඳිලා පීනන්න මම පුරුදු වුණා.1970 දි මම ආචාර්ය උපාධියට ඉගෙන ගන්න ලන්ඩන් විශ්වවිද්‍යාලයට ගියා. එහෙදි තමයි මම තනියම උයන්න පටන් ගත්තේ. මුලදි ටිකක් අමාරු වුණා. පස්සේ මගෙන් කෑම කාලා යන්න යාළුවොත් එන්න පටන් ගත්තා. 1975 දි ආචාර්ය උපාධිය ලබාගෙන ඇවිත් පේරාදෙණියේ සිංහල අංශයේ වැඩ බාර ගත්තා. විජේවර්ධන ශාලාවේ නැවතිලා එහි ශාලාධිපතිනිය ලෙසත් වැඩ කළා.ඔබේ යුග දිවිය ඇරඹෙන්නේ කවදාද?මම විවාහ වුණේ 1976දි. ඔහු නලින් විජේමාන්න. ගම මොරටුව. වෘත්තියෙන් ගණකාධිකාරවරයෙක්. මම කොළඹ ඉන්න කාලේ දැන හැඳින ගත්තා. ඔහු වැඩ කළේ ආදායම් බදු දෙපාර්තමේන්තුවේ. මගේ මුදල් චෙක්පත්වල කටයුතුවලදී නලීන් මට උදව් කළා.ඔය කාලේ මගේ අම්මා බලවත් ලෙස අසනීප වුණා. මා ඈ ළඟ තනිවට සිටින විට ඈ මගේ විවාහය සිදු නොවීම ගැන බලවත් සේ කම්පා වුණා. මා විවාහ නොවූ නිසා ඈට සැනසිල්ලේ මැරෙන්නවත් හැටියක් නැතැයි කීවා. අම්මා ලෙඩ වුණේ මා ගැන හිතලා යැයි සහෝදරයොත් චෝදනා කළා.දවසක් මම අම්මා ළඟ සාත්තුවට ඉන්න විට නලීන් අම්මා බලන්න ආවා. මම දෙවරක් හිතන්නේ නැතිව නලින් පෙන්නා “අම්මේ මේ ඉන්නේ මම බඳින්න ඉන්න මහත්තයා “ කීවා. අම්මා හොඳට බලලා සැනසුම් සුසුමක් හෙළුවා. නලින් උඩ වීසිවුණා. ඒත් පසුව කතාබහ කරලා අපි විවාහ වුණා.නලින් නැතිවූ දා පටන් මම තනියම ජීවිතේ පටන් ගත්තා. හැමදාම අපි හිටියේ සරසවි නිල නිවාසයේ. විශ්‍රාම ගත්තාම මට යන්න තැනක් තිබුණේ නෑ. මගේ යාළුවො එකතු වෙලා මට මේ ඉඩම හොයා දුන්නා. ඉඩම අරන් ගේ හදන්න පටන් ගත්තා. ගේ හදන්න මුලින්ම භාරගත්තු කොන්ත්‍රාත්කාරයා මගෙන් හොඳ ගාණක් වංචා කළා. කවදාවත් ගෙවල් හදන වැඩ නොකළ මට මේක විශාල අත්දැකීමක් වුණා. දූදරුවො නැති නිසා මේ ගේත් මා සතු සියලු දේපළත් ‘පියසීලි විජේමාන්න භාරය’ නමින් අරමුදලක් පිහිටුවලා පේරාදෙණිය විශ්වවිද්‍යාලයට බාර දීලා තියෙනවා. විශ්වවිද්‍යාලයේ දරුවනට, විශ්වවිද්‍යාලයට මේ දේපළවලින් කිසියම් ඵලක් සිදු වනු දැකීම මගේ පැතුමයි.ඔබේ ගෙවත්ත හරිම සුන්දරයි. පුංචි ඉඩක් වුවත් මෙහි නැති දෙයක් නැතිවා වගෙයි!මම ගෙවතු වැඩට හරි ආසයි. මේ මල්, පලතුරු, සියල්ල මම හිටවපුවා. අර පේර, නමිනං, කාමරංකා. ජම්බු, අඹ වගේ පලතුරු හැම දේම කුරුල්ලන්ට කන්නයි සිටෙව්වේ. උදේ රැයින්ම මම කුරුල්ලන්ට කෑම දෙනවා. වතුර බඳුන් තියනවා. දැන් මගේ පුංචි ගෙවත්තෙන් කෑම කන්න එන කුරුල්ලන් රෑනක්ම ඉන්නවා. ගිරව්, මයිනො, දෙමලිච්චෝ, සූටික්කෝ, බට්ටිත්තෝ විතරක් නොවෙයි ලේන්නු සීයක් විතර එනවා. කෑම පරක්කු වුණොත් කෑගහන තරමට උන් දැන් හීලැයි. මහාචාර්යතුමිය සතුටින් පවසන්නේ මල් ගස් අතරේ ඔබ මොබ ඇවිදිමින්. කුරුල්ලන්ට කෑම දීමත් උන්ගේ මිහිරි නාදයට කන්දීමත් දැන් මගේ දින චරියාවෙ කොටසක් වෙලා.”1987 දී ඔබ ලියූ ‘වංකගිරිය’ කෙටිකතා සංග්‍රහයට සාහිත්‍ය සම්මානය ලැබුණා.ඒ සම්මානය ගන්න මම තනියම දියතලාවට ගියේ දුම්රියෙන්. එදා මගේ මහත්තයාට එන්න පුළුවන්කමක් තිබුණේ නෑ. මම සම්මානය ගන්නවා ඔහු රූපවාහිනියෙන් දැකලා තිබුණා. පසුව යාළුවෙක් ඔහුට ඒ කොටස රූගත කොට ගෙනත් පෙන්නුවා.ඔබ වඩාත් සතුටට පත්වන්නේ ලිවීමෙන්ද, ඉගැන්වීමෙන්ද?මම ආස්වාදයක් ලැබුවේ රැකියාවෙන්. ඒ වගේම වින්දනයක් ලිවීමෙනුත් ලැබෙනවා. පොතක් අතට ගත්තාම මට කිසිම තනිකමක් පාළුවක් දැනෙන්නේ නෑ.මහාචාර්ය පදවිය ලැබුණේ?1991 දි සහය මහාචාර්ය පදවිය ලැබුණා. 2003 දී ජ්‍යෙෂ්ඨ මහාචාර්ය ධූරය හිමිවුණා. මහාචාර්යවරියක වුණත් ඈ හරිම සරලයි. පෙර නුදුටු කෙනෙකුට වුවත් ළඟම ඥාතියකුට වගේ දයාවෙන් සලකන්න ඈට පුළුවන්. දැන් ඈ උගන්වන්නෙ පශ්චාද් උපාධි අපේක්ෂකයනට විතරයි. දවසේ වැඩි කොටසක් පොත පත කියැවීමටත් ලේඛනයටත් යොදවන ඇය මේ වන විට කෙටිකතා සංග්‍රහ හතකුත් යොවුන් නවකතා දෙකකුත්, ළමා පොත් දහයක් සහ පරිවර්තන කෘතියක් ලියා පළ කර තිබෙනවා. ඇගේ අලුත්ම පරිවර්තනය මේ දිනවල කරගෙන යනවා. විවිධ අධ්‍යාපනික ආයතන හා විද්වතුන් ගේ ඉල්ලීම පිට ශාස්ත්‍රීය ලිපි සම්පාදනය කරන මහාචාර්යතුමිය විවිධ පළාත්වල පාසල් හා යොවුන් ප්‍රජාවට සාහිත්‍ය රසාස්වාදනය පිළිබඳ දැනුම නොමිලේ බෙදා දෙනවා.ජනාධිපතිතුමා ගේ සංකල්පයක් වූ “නැණ ගුණ සිසු දිරිය” වැඩසටහන යටතේ මුලතිව්, කිලිනොච්චි, යාපනේ වැනි පළාත්වල යුද්ධ කාලයේ ගැටුම්වලින් පීඩාවට පත්වූ යොවුන් හා තරුණ පෙළට සහනය සලසන්න දේශන පවත්වමින් ඈ රට පුරා සංචාරය කරනවා. මහනුවර හා අවට ප්‍රදේශවල වැඩිහිටි හා ළමා නිවාසවල කටයුතු සඳහා ස්වේච්ඡාවෙන් දායක වෙන මහාචාර්යතුමියට තුන්සිය හැටපස් දවසේම කරන්නට වැඩ රාජකාරි තිබෙනවා.ඇයත් එක්ක පැයක් ගතකරන්න ආවට ඈටත්, අපටත් හොරෙන් පැය කිහිපයක්ම ගෙවී ගිහින්. සමුගන්නට කාලය එළැඹිලා. ඈ සමඟ ගත කළ හෝරා කිහිපය සැබැවින්ම සුහදයි. ජීවිතේට අලුතින් බොහෝ දේ එකතු කරගන්නට ලැබුණු සුන්දර හමුවීමක්. සීතල හිරිපොද වැස්ස ආයෙත් පටන් අරන්. වැස්සේම ඈට සමුදෙමින් අප වාහනයට ගොඩවුණා.”මේ පැත්තේ ආවොතින් මාවත් බලලා යන්න එන්න”රිය කවුළුවෙන් හිස යොමා ඈ කළ ආදරණීය ඉල්ලීම අහකදාන්න බැරි තරම්.සාගරිකා දිසානායක ජයසිංහඡායාරූප - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>08</day>
    </date>
    <link>http://www.silumina.lk/2012/01/08/_art.asp?fn=ay1201083</link>
    <topic>වෙළෙඳ පොළ ඉහළ පහළ ගියත් සමාගම් රැසක මිල ඉහළට</topic>
    <author>තාරක වික්‍රමසේකර</author>
    <content>නව වසරේ වෙළෙඳ පොළ ආරම්භක දිනය වූ ජනවාරි 02 වැනිදා සඳුදා වෙළෙඳ පොළ ඉහළ යාම සුබදායි ලකුණක් විය.බොහෝ සමාගම්වල මිල සුළු වශයෙන් හෝ ඉහළ යාම එදින දැකගත හැකි වූ විශේෂිතම සිදුවීමයි. දිනයේ මිල ඉහළ යාම් අතුරින් හුයිජේ සමාගම කැපී පෙනුණු අතර පෙර දිනට සාපේක්ෂව එහි කොටසක මිල රුපියල් 17.00 කින් ඉහළ ගියේය. පෙර දින රුපියල් 160.50 ක් වූ සමාගමේ කොටසක මිල රුපියල් 177.50 ක් දක්වා ඉහළ ගියේය.හේලීස් සමාගමේ කොටසක මිල ද පෙර දින රුපියල් 375.00 ක් වූ අතර එදින රුපියල් 390 ක් දක්වා රුපියල් 15.00 කින් ඉහළ ගියේය.මොරිසන්ස් සමාගමේ කොටසක මිල පෙර දිනට සාපේක්ෂව රුපියල් 12.50 කින් ඉහළ ගියේය. පෙර දින රුපියල් 285.00 ක්වූ සමාගමේ කොටසක මිල රුපියල් 297.50 ක් දක්වා ඉහළ ගියේය. ලංකෙම් සිලොන් කොටසක මිල ද පෙර දිනට සාපේක්ෂව රුපියල් 11.50 කින් ඉහළ ගියේය.පෙර දින රුපියල් 260 ක් වූ සමාගමේ කොටසක මිල රුපියල් 271.50 කින් ඉහළ ගියේය.මිල පහළ යාම් අතුරින් එලායන්ස් සමාගම කැපී පෙනුණු අතර පෙර දින රුපියල් 792.50 ක් වූ සමාගමේ කොටසක මිල එදින රුපියල් 750 ක් දක්වා අඩු විය. ඒ පෙර දිනට සාපේක්ෂව රුපියල් 42.50 ක මිල පහළ යාමකි.කළම්ඹු ෆාමසි සමාගමේ කොටසක මිල ද පෙර දින රුපියල් 1190 සිට රුපියල් 1160 ක් දක්වා රුපියල් 30 කින් අඩු විය.දිනයේ මිලියනය ඉක්මවා කොටස් අලෙවි වූයේ ටෙස් ඇග්‍රෝ සමාගමේ පමණි. අලෙවි වූ කොටස් සංඛ්‍යාව 1171600 කි.පසු දින එනම් 3 වැනිදා අඟහරුවාදා වෙළෙඳ පොළ යළි සුළු වශයෙන් පහළ ගියේය. එසේ වුවත් සමාගම් රැසක මිල ඉහළ ගියේය. ලංකා අශෝක් ලේලන්ඩ් පෙර දින රුපියල් 2925 කට අලෙවි වූ අතර එදින රුපියල් 3000 ක් දක්වා මිල ඉහළ ගියේය. ඒ පෙර දිනට සාපේක්ෂව රුපියල් 75 ක මිල ඉහළ යාමකි. එච් ඩී එෆ් සී සමාගමේ කොටසක මිල ද පෙර දිනට සාපේක්ෂව රුපියල් 64.90 කින් මිල ඉහළ ගියේය.පෙර දින රුපියල් 1400 ක් වූ සමාගමේ කොටසක මිල එදින රුපියල් 1699.00 ක් දක්වාම ඉහළ ගොස් දිනය නිමා වන විට පැවැතියේ රුපියල් 1464.90 ක් ලෙසිනි. බුකිට් ඩරා සමාගමේ කොටසක මිල ද පෙර දින රුපියල් 1030.00 කට අලෙවි වූ අතර එදින රුපියල් 1075.00 කට ඉහළ ගියේය. ඒ පෙර දිනට සාපේක්ෂව රුපියල් 45.00 ක ඉහළ යාමකි. සෙලිසින්ග් සමාගමේ කොටසක මිල ද පෙර දිනට සාපේක්ෂව රුපියල් 41.00 කින් ඉහළ ගියේය. ඉන්දු මැලේ සමාගමේ කොටසක මිල ද රුපියල් 36.70 කින් ඉහළ ගියේය.මිල පහළ යාම් අතුරින් කැපී පෙනුණේ සෙලින්කෝ ඉන්ෂුවරන්ස් (ඡන්ද බලය රහිත) සමාගමයි. පෙර දින රුපියල් 343.00 ක් වූ සමාගමේ කොටසක මිල එදින රුපියල් 301.00 ක් දක්වා රුපියල් 42.00 කින් පහළ ගියේය.දිනයේ වැඩිම කොටස් අලෙවි වූයේ එස් එම් බී ලීසිං (ඡන්ද බලය රහිත) සමාගම්ය. අලෙවි වූ කොටස් ගණන 11125500 කි. මිලියනය ඉක්මවා කොටස් අලෙවි වූ සමාගම් අතර බ්ලු ඩයමන්ඩ් (ඡන්ද බලය රහිත) සිට්රස් කල්පිටිය, සිට්රස් වස්කඩුව, ටෙස් ඇග්‍රෝ සමාගම් විය.යුනයිටඩ් මෝටර්ස් සමාගම වසර මැද ලාභාංශ ලෙසින් කොටසකට රුපියල් 3.00 ක් බැගින් ගෙවනු ලබන බවට නිවේදනය කර තිබු අතර සිලෝන් ටුබැකෝ කොටසකට රුපියල් 4.50 ක ලාභාංශ ගෙවනු ලබන බවට නිවේදනය කර තිබුණි.සඳුදා ගනුදෙනු 5951 ක් සිදුවූ අතර අඟහරුවාදා ගනුදෙනු 6295 ක් සිදුවී තිබුණි.සමස්ත කොටස් මිල දර්ශකය සඳුදා ඒකක 6074.87 වූ අතර අඟහරුවාදා එය ඒකක 6035.65 ක් දක්වා පහළ ගියේය. මිලංකා මිල දර්ශකය සඳුදා ඒකක 5239.92 ක් වූ අතර අඟහරුවාදා එය ඒකක 5174.28 ක් දක්වා පහළ ගියේය.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>08</day>
    </date>
    <link>http://www.silumina.lk/2012/01/08/_art.asp?fn=aj1201081</link>
    <topic>කොටස් වෙළෙඳපළ උන්නතියට</topic>
    <author/>
    <content>කොටස් වෙළෙඳපළ උන්නතියටකොළඹ කොටස් වෙළෙඳ පොළ හා ඒ ආශ්‍රිත ක්‍රියාකාරීත්වය පසුගිය දිනවල බහුලව පුවත් මවන මාතෘකාවක් වූ අතර ඒ අතරින් පළ වූ ඇතැම් මාධ්‍ය වාර්තා දෙස් විදෙස් ආයෝජක ප්‍රජාව නොමඟ යවන හා ඔවුන් කොටස් වෙළෙඳපොළ ආයෝජනය සම්බන්ධයෙන් අධෛර්යවත් කරවන සුලු ඒවා විය.ඒ පිළිබඳව නිවැරැදි තත්ත්වය හෙළිදරව් කර ආයෝජනයට හිතකර වාතාවරණයක් රට තුළ නැවත ගොඩනංවාලීමට කොළඹ කොටස් වෙළෙඳපොළ උන්නතිය හා සංවර්ධනය වෙනුවෙන් නිරතුරුව කැප වී කටයුතු කරන කොළඹ කොටස් තැරැව්කාර සංගමය කටයුතු යොදා තිබේ.රටේ ප්‍රාග්ධන වෙළෙඳ පොළ ප්‍රවර්ධනයට අවශ්‍ය නව ප්‍රතිපත්තිමය රාමුව සකස් කිරීමහිලා අවශ්‍ය ව්‍යූහාත්මක ගැලපීම් සිදුකිරීම සම්බන්ධයෙන් ද තීරණාත්මක කාර්යභාරයක් මේ වන විටත් ඉටු කරමින් තිබෙන බව ද සංගමය කියයි.එම අරමුණු සාක්ෂාත් කරගැනීමෙහිලා අවශ්‍ය උපායමාර්ග හා නිර්ණායකයන් පිළිබඳව මහින්ද රාජපක්ෂ ජනාධිපතිතුමා සමඟ සාකච්ඡාවක් පැවැත්වෙන අතර ආර්ථික සංවර්ධන අමාත්‍ය බැසිල් රාජපක්ෂ, ජනාධිපති ලේකම් ලලිත් වීරතුංග, මහා භාණ්ඩාගාර ලේකම් පී.බී.ජයසුන්දර, මහ බැංකුවේ නියෝජ්‍ය ආණ්ඩුකාර ඩබ්.ඒ.සිල්වා සහ සුරැකුම්පත් පාලක පී.එච්.බී.චන්ද්‍රවංශ මහත්වරු ද ඊට එක්වූහ.මහින්ද රාජපක්ෂ ජනාධිපතිතුමා හමුවේ තබන ලද එම යෝජනාවලිය මෙසේය.* තමන්ගේ ශුද්ධ ප්‍රාග්ධන ප්‍රමාණයෙන් තුන් ගුණයක් දක්වා ආන්තික ණය පහසුකම් සැපයිය හැකි සේ තැරැව්කාර ආයතන මත පනවා ඇති ආන්තික ණය සීමා බන්ධන ලිහිල් කිරීම.* රහසිගත සූත්‍රයකට අනුව ක්‍රියාත්මක වන ලැයිස්තුගත සමාගම්වල මිල උච්චාවචනයන් සම්බන්ධයෙන් පනවා ඇති මිල සීමා බන්ධනයන් ඉවත් කිරීම.* දැනට වාණිජ බැංකු තමන්ගේ මුළු ණය ප්‍රමාණයෙන් කොටස් වෙළෙඳ පොළ ආන්තික ණය අවශ්‍යතා වෙනුවෙන් මුදා හැර ඇති සියයට 5 සීමාව 7.5 දක්වා ඉහළ නංවාලීම.* ශ්‍රී ලංකා සුරැකුම් පත් හා විනිමය කොමිෂන් සභාවේ බලයලත් විදෙස් ආන්තික ණය පහසුකම් සපයන ආයතන වෙත ඒ සඳහා අවශ්‍ය අනුමැතිය ලබාදීම.* තැරැව්කාර සමාගම් හි කොළඹින් බැහැර ශාඛා ව්‍යාප්ත කිරීමේ ක්‍රියාදාමයෙහිදී දැරීමට සිදුවන වියදම්වලින් කොළඹ කොටස් වෙළෙඳ පොළ මඟින් සියයට 50ක දායකත්වයක් ලබාදීම.* රජයේ ආයතනවලින් කොළඹ කොටස් වෙළෙඳපොළ ගණුදෙනු සඳහා සක්‍රීය දායකත්වයක් ලබාදීම එම යෝජනා වේ.”පසුගිය දිනවල දෙස් විදෙස් මාධ්‍යයන්හි පළවූ විවිධ මාධ්‍ය වාර්තා නිසා කොළඹ කොටස් වෙළෙඳ පොළ කෙරහි දෙස් විදෙස් ආයෝජකයින්ගේ විශ්වාසය යම් ආකාරයකට පළුදු වීමක් සිදුවී ඇති බවට වාර්තා වී ඇත. කොළඹ කොටස් වෙළෙඳ තැරැව්කරුවන්ගේ සංගමය ලෙසට අප එක හෙළාම අවධාරණය කර සිටින්නේ ශ්‍රී ලංකාවේ ප්‍රාග්ධන වෙළෙඳ පොළ සංවර්ධනය වෙනුවෙන් අප සංගමය දිවි හිමියෙන් කැපවී ක්‍රියා කරන බවත් එහිලා නියාමන බලධාරීන් විසින් ගනු ලබන කවරාකාරයේ හෝ සමබර හා ස්වාධීන නියාමන රෙගුලාසි ඉතා ගරු කටයුතුව පිළිපැදීමට තම සංගමයේ සියලු සාමාජිකයින් සූදානමින් සිටින බවත්ය.එබැවින් අප අවධාරණය කර සිටින්නේ නව නියාමන රෙගුලාසි හඳුන්වාදීමට මත්තෙන් ඒ සම්බන්ධයෙන් අප සංගමයේ ද මතය විමසා බලා උපදේශාත්මක අර්ථයෙන් කටයුතු කර තීන්දු තීරණ ගන්නා ලෙසයි.” යැයි කොළඹ කොටස් තැරැව්කාර සංගමය කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>08</day>
    </date>
    <link>http://www.silumina.lk/2012/01/08/_art.asp?fn=aj1201082</link>
    <topic>සර්කාන් ඔකන්දන් එටිසලාට් සමූහයට</topic>
    <author/>
    <content>සර්කාන් ඔකන්දන් එටිසලාට් සමූහයටඑටිසලාට් සමාගමේ නව සමූහ ප්‍රධාන මූල්‍ය නිලධාරියා වශයෙන් සර්කාන් ඔකන්දන් මහතා පත්කෙරිණි.ඉදිරි කාල සීමාව තුළ එටිසලාට් සමූහයේ ස්ථාවරය කලාපීය මට්ටමෙන් මෙන්ම ගෝලීය මට්ටමෙන් ද ශක්තිමත් කරගැනීම ඉලක්ක කරගත් සැලසුම්වලට අනුව සර්කාන් මහතා එටිසලාට් සමූහය හා සම්බන්ධ වනු ඇත.කලාපීය හා ජාත්‍යන්තර දුකරථන සන්නිවේදන ක්ෂේත්‍රයන්හි ලොව පිළිගත් ප්‍රවීණයෙක් වන සර්කාන් මහතා එටිසලාට් සමාගමට සම්බන්ධ වනුයේ ටර්ක්සෙල් සමාගමේ සමූහ ප්‍රධාන මූල්‍ය නිලධාරියා වශයෙන් හා යුක්රේන මෙහෙයුම් සඳහා වැඩබලන ප්‍රධාන විධායක නිලධාරියා වශයෙන් වසර ගණනක් ලැබූ අත්දැකීම් සමඟිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>08</day>
    </date>
    <link>http://www.silumina.lk/2012/01/08/_art.asp?fn=aj1201083</link>
    <topic>ඩුබායි සාප්පු සැණකෙළියට එමිරේට්ස් විශේෂ පැකේජ</topic>
    <author/>
    <content>ඩුබායි සාප්පු සැණකෙළියට එමිරේට්ස් විශේෂ පැකේජ2012 ඩුබායි සාප්පු සැණකෙළිය සඳහා විශේෂ වට්ටම් සහිත ආකර්ෂණීය නවාතැන් පැකේජ සමූහයක් හඳුන්වා දීමට එමිරේට්ස් ගුවන් සමාගම පියවර ගෙන ඇත.එමිරේට්ස් ගුවන් සමාගමේ සංචාරක මෙහෙයුම් අංශය වන එමිරේට්ස් හොලිඩේස් වෙතින් වෙන් කරවා ගත හැකි එම පැකේජ යටතේ එක් හෝටල් කාමරයක් භාවිතා කරන දෙදෙනකුට රාත්‍රී 4ක් සඳහා කාමර වෙන් කෙරෙන අතර මෙහිදී එක් පුද්ගලයකු සඳහා වැය වන්නේ ඩොලර් 184ක් වැනි මුදලකි. සැණකෙළිය හේතුවෙන් හෝටල් කාමරවල අවශ්‍යතාව දැඩිව පවතින කාලයකදී සාධාරණ මුදලකට තරු පංතියේ හෝටලයක නවාතැන් පහසුකම් හිමිවීම දුර්ලභ අවස්ථාවක් බව සමාගම පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>08</day>
    </date>
    <link>http://www.silumina.lk/2012/01/08/_art.asp?fn=aj1201084</link>
    <topic>ඉන්දියාවේ ග්ලෝබල් හොස්පිට්ල්ස්</topic>
    <author/>
    <content>ඉන්දියාවේ ග්ලෝබල් හොස්පිට්ල්ස්ශ්‍රී ලංකාවේ වෛද්‍ය ප්‍රජාව වෙනුවෙන් ඉන්දීය උප මහාද්වීපයේ වේගයෙන්ම වර්ධනය වන තෘතීය සාත්තු සහ බහුවිධ අංශවල සුපිරි පහසුකම් සහිත රෝහල් ජාලයක් වන ග්ලෝබල් හොස්පිට්ල්ස් වෛද්‍ය අධ්‍යාපනික වැඩසටහන් ඉදිරියට ගෙනයයි. ඒ අනුව එවැනි ස්නායු හා කශේරුකා ආබාධ පිළිබඳ අධ්‍යාපන වැඩසටහන් මාලාවක් ෆෝටේ ඉන්ටර්නැෂනල් සමාගම සමඟ එක්ව පසුගිය දා කොළඹ ජාතික රෝහල, මහනුවර සහ ගම්පොළ මහ රෝහල්වලදී පවත්වන ලදී.මේ අධ්‍යාපන වැඩ සටහනේ අරමුණ ශ්‍රීී ලංකාවේ කීර්තිමත්ම වෛද්‍යවරුන් සමඟ දැනුම හුවමාරු කරගැනීමත් ස්නායු ශල්‍ය වෛද්‍ය විද්‍යාවේ නවතම සංවර්ධනයන් පිළිබඳ දැනුම යාවත්කාලීන කරගැනීමත්ය.ඉන්දියාවේ ග්ලෝබල් හොස්පිට්ල්ස් හි ස්නායු විද්‍යා සහ කශේරුකා ආබාධ පිළිබඳ අංශය එම ක්‍ෂේත්‍රයේ ප්‍රමුඛයාය.ස්නායු සහ කශේරුකාව ආශ්‍රිත ආබාධ සඳහා ප්‍රතිකාර සහ ශල්‍යකර්ම සාර්ථකව සිදුකිරීම පිළිබඳ මෙම රෝහල කීර්තිමත් ඉතිහාසයකට හිමිකම් කියයි.ෆෝටේ ඉන්ටර්නැෂනල්හි ප්‍රධාන විධායක එම්.එෆ්.ඒ.රියාස් පවසන්නේ වෘත්තිකයින් සහ ව්‍යාපාරිකයින් ඉලක්ක කර ගනිමින් ලංකා වෙළෙඳ මණ්ඩලය සහ මහනුවර සිංහල වෙළෙඳ පෙරමුණ සමඟ එක්ව වැඩසටහන් කිහිපයක් පැවැත්වූ බවයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>08</day>
    </date>
    <link>http://www.silumina.lk/2012/01/08/_art.asp?fn=aj1201085</link>
    <topic>වර්ටූසා සිල්වර් පික්සල්ස් ජය ලබා</topic>
    <author/>
    <content>වර්ටූසා සිල්වර් පික්සල්ස් ජය ලබා ජයග්‍රාහකයකු සහතිකපත් ලබාගනිමින්.වර්ටූසා ආයතනය සිය ගෝලීය ඡායාරූප ප්‍රදර්ශනය වන ‘සිල්වර් පික්සල්ස්’ මේ වසරේ ඉදිරිපත් කරන්නේ ජයග්‍රාහී 6 වැනි වරටයි.වර්ටූසා ආයතනයේ මානව සම්පත් අංශ ප්‍රධානී සන්ජීව් පලිහවඩන මහතා අදහස් දැක්වූයේ එක්සත් ජාතීන්ගේ ගෝලීය ගිවිසුමේ මූලධර්මයන් ආයතනය තුළට ගෙන එමින් සේවකයන්ගේ දක්ෂතා ලෝකයටම පෙන්විය හැකි මෙවැනි දේවල්වලට අප අනුබල දෙනවා.2005 වසරේ අප මෙම ප්‍රදර්ශනය ආරම්භ කළේ අපගේ සියලුම කාර්යාලවල සිටින සේවකයන්ගේ අතිරේක දක්ෂතා ඉදිරියට ගෙන ඒමටත් වර්ධනය කිරීමටත් සහ එවන් දක්ෂතා තිබීමේ වැදගත්කම පෙන්වා දීමටයි.එසේම මෙවැනි කටයුතුවලින් එකම ගෝලීය කණ්ඩායමක් ලෙස සියලුම වර්ටූසා සාමාජිකයන්ට ජීවිතයේ සීමා මායිම් පුළුල් කරගැනීමට හැකි වනු ඇත” යනුවෙනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>08</day>
    </date>
    <link>http://www.silumina.lk/2012/01/08/_art.asp?fn=aj1201086</link>
    <topic>ඩෙංගු වැළැක්වීමේ වැඩසටහන</topic>
    <author/>
    <content>ඩෙංගු වැළැක්වීමේ වැඩසටහන රෙකිට් බෙන්කිසර් හි සමූහ නිෂ්පාදිත කළමනාකාරිනී සුරංගි ප්‍රනාන්දු මෙණෙවිය මොරටුව සුහද ලංකා ළමා නිවාසයට තෑගි පර්සලයක් පිරිනමමින්. ;රකිට් බෙන්කිසර් හි ප්‍රධාන ගිණුම් කළමනාකරු දේවින්ද්‍රි හේවාබන්ධුල රෙකිට් බෙන්කිසර් හි සහකාර ප්‍රධාන ගිණුම් කළමනාකරු රසික අබේසිංහ රිචඩ් පීරිස් ඩිස්ට්‍රිබියුටර්ස් හි මානව සම්පත් කළමනාකරු ඉන්දික නිශාන්ත, රිචඩ් පීරිස් ඩිස්ටිබියුටර්ස් හි පාරිභෝගික සබඳතා කළමනාකරු එම්.ආර්.සබන් හා රිචඩ් පීරිස් ඩිස්ට්‍රිබියුටර්ස් හි ඛ්අර් විධායක සජානි ගුණරත්න මහත්වරු ද මෙහි වෙති.රෙකිට් බෙන්කිසර්ස් ආයතනයේ ප්‍රමුඛ වෙළෙඳ නාමයක් වන මෝර්ටීන් ආර්පිකෝ සුපර්සෙන්ටර්ස් සමඟ එක්ව ඩෙංගු පිළිබඳ දැනුවත් කිරීමේ හා වැළැක්වීමේ වැඩසටහන ක්‍රියාත්මක කරයි. ‘ඩෙංගු වැළැක්වීමට දායක වෙමු’ තේමාව යටතේ පවත්වන මෙම ව්‍යාපෘතිය හරහා ආර්පිකෝ සුපර් සෙන්ටර්ස් වෙත පැමිණෙන පාරිභෝගිකයින්ව දැන්වීම් පත්‍රිකා, දැන්වීම් පුවරු හා අනෙකුත් ප්‍රචාරණ ක්‍රම මඟින් දැනුවත් කිරීම සිදු කරන ලදී. ඩෙංගුවල ඇති භයානක බව වළක්වා ගැනීමේ ක්‍රම හා අවශ්‍ය වන උපදෙස් ආදී වටිනා තොරතුරු ඒවාට ඇතුළත් විය. එසේම රට පුරා ළමා නිවාස කිහිපයක ඩෙංගු වැළැක්වීමේ වැඩසටහනට දායක වීම සඳහා අරමුදල් ලබාදීමටත් මෙම ව්‍යාපෘතිය මඟින් පාරිභෝගිකයින්ට අවස්ථාව උදා කර දෙන ලදී. රෙකිට් බෙන්කිසර් හි භාණ්ඩ සමූහ කළමනාකාරිණී සුරංගි ප්‍රනාන්දු මෙණෙවිය ‘ඩෙංගු වැළැක්වීමට දායක වෙමු’ ව්‍යාපෘති පිළිබඳව අදහස් දක්වමින්, “ඩෙංගු වසංගතය මර්දනය කිරීමට මෝර්ටීන් හා ආර්පිකෝ සුපර්සෙන්ටර්ස් එක්ව මෙම වැඩසටහන ක්‍රියාත්මක කරනු ලබනවා. මෙය ලෙඩ රෝග පිළිබඳව දැනුවත් කිරීමේ වැඩසටහනේ පුළුල් කිරීමක් ලෙස සඳහන් කළ හැකියි. සෑමදෙනාම ඩෙංගුවල ඇති බරපතල භාවය හා ඒවා වැළැක්විය හැකි ආකාරයන් පිළිබඳව අවධානයෙන් සිටිය යුතු වෙනවා. ඒ වෙනුවෙන් අවශ්‍ය පූර්ව පියවරයන් ගැනීමට සෑම පුරවැසියකුටම වගකීමක් තිබෙනවා.” යනුවෙන් පැවසුවාය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>08</day>
    </date>
    <link>http://www.silumina.lk/2012/01/08/_art.asp?fn=aj1201087</link>
    <topic>පාසල් 22කට කොමර්ෂල් තොරතුරු තාක්ෂණ මධ්‍යස්ථාන</topic>
    <author/>
    <content>පාසල් 22කට කොමර්ෂල් තොරතුරු තාක්ෂණ මධ්‍යස්ථානකොමර්ෂල් බැංකුවේ සමාජ සත්කාර භාරය, පසුගිය මාස තුනක කාලය ඇතුළතදී සම්පත් අවශ්‍ය කරන පාසල්වල තොරතුරු තාක්ෂණික කුසලතාව වර්ධනය කිරීම සඳහා සියලු උපාංගයන්ගෙන් සමන්විත තොරතුරු තාක්ෂණික මධ්‍යස්ථාන 13ක් ලබා දෙමින් තම ජාතික මෙහෙවර වේගවත්ව ඉදිරියට ගෙන යෑමට කටයුතු කර ඇත.ශුද්ධ ලාභයෙන් සියයට 1ක් දක්වා මුදලක් ප්‍රජා සත්කාර සඳහා ලබා දීමට ප්‍රතිඥා දී ඇති කොමර්ෂල් බැංකුව මේ දක්වා ලංකාව පුරා පාසල් 22කට තොරතුරු තාක්ෂණික මධ්‍යස්ථානයන් පරිත්‍යාග කර ඇති අතර ඉදිරි වසර තුළත් මෙම ප්‍රජා ව්‍යාපෘතිය අඛණ්ඩව සිදු කිරීමට කටයුතු යොදා තිබේ.බැංකුව සිදුකළ නවතම පරිත්‍යාගයන්ගෙන් 6000කට වැඩි පාසල් සිසු සිසුවියන් පිරිසකට තොරතුරු තාක්ෂණය වෙත ප්‍රවේශ වීමට ඉඩ ලැබෙන අතර මීට දෘශ්‍ය හා ශ්‍රවණ ආබාධ සහිත දරු දැරියන් ද අයත් වීම ද විශේෂ කරුණකි.බැංකුව මෑතකදී පරිත්‍යාග කළ තොරතුරු තාක්ෂණ මධ්‍යස්ථානයන් 13 සඳහා පරිගණක යන්ත්‍ර, මුද්‍රණ යන්ත්‍ර, පරිගණක මේස සහ පුටු ඇතුළත් විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>08</day>
    </date>
    <link>http://www.silumina.lk/2012/01/08/_art.asp?fn=aj1201088</link>
    <topic>සෙලින්කෝ ලයිෆ් ෆැමිලි සවාරි සඳහා</topic>
    <author/>
    <content>සෙලින්කෝ ලයිෆ් ෆැමිලි සවාරි සඳහා සෙලින්කෝ ලයිෆ් හි අධ්‍යක්ෂ රංග අබේනායක මහතා විසින් ‘සෙලින්කෝ ලයිෆ් ෆැමිලි සවාරි 5’ ප්‍රවර්ධන වැඩසටහන යටතේ සිංගප්පූරු සංචාරය සඳහා සුදුසුකම් ලැබු ජයග්‍රාහී පවුලක සාමාජිකයකු වූ සී. කේ. විතාරණ මහතා වෙත ජයග්‍රහණය සංකේතවත් කරන ආකෘතියක් පිළිගන්වමින්. සෙලින්කෝ ලයිෆ් හි සමූහ වෙළෙඳනාම කළමනාකරු උපුල් අධිකාරී සහ සෙලින්කෝ ලයිෆ් ෆැමිලි සවාරි හි සන්නාම තානාපතිවරුන් වන සංජීවනී වීරසිංහ සහ ශි‍්‍රයන්ත මෙන්ඩිස් යන මහත්ම මහත්මීහු ද ඡායාරූපයේ වෙති.සෙලින්කෝ ලයිෆ් ෆැමිලි සවාරි 5 අදියර සඳහා සුදුසුකම් ලැබීමේ කාල සීමාව අවසන් වීමට ආසන්නව තිබියදී සිංගප්පූරුවේ සහ ලෙෂර් වර්ල්ඩ් සංචාර සඳහා තවත් ජයග්‍රාහකයින් 100 දෙනෙකු තෝරා ගන්නට ජීවිත රක්ෂණ ක්ෂේත්‍රයේ වෙළෙඳපොළ නායකත්වය දරන සෙලින්කෝ ලයිෆ් සමාගම කටයුතු කළේය.සමාගම විසින් මීට ඉහතදී පවත්වනු ලැබූ මාසික දිනුම් ඇදීම් තුළින් ඔප්පු හිමි පවුල් 75 ක ජයග්‍රාහකයෝ 300 දෙනෙක් මෙම ත්‍යාග සඳහා තෝරා ගන්නා ලදහ.2012 වසරේ මාර්තු සිට මැයි දක්වා සංවිධානය වීමට නියමිත සෙලින්කෝ ලයිෆ් ෆැමිලි සවාරි ප්‍රවර්ධන වැඩසටහන යටතේ ඔප්පු හිමි පවුල් 565 කට අයත් සාමාජිකයන් 2260 ක් චීනයේ, සිංගප්පූරුවේ සහ ලෙෂර් වර්ල්ඩ් හි සංචාර සඳහා සුදුසුකම් ලබනු ඇත.සිව්වන සහ අවසන් මාසික දිනුම් ඇදීම දෙසැම්බර් මාසයේදී පැවැත්වුණු අතර අවසන් මහා දිනුම් ඇදීම 2012 වසරේ ජනවාරි මාසයේදී සිදු කිරීමට නියමිතය.එබැවින් 2011 දෙසැම්බර් 31 වන දිනට පෙර ;සලින්කෝ ලයිෆ් ඔප්පු හිමියකු බවට පත් වී සෙලින්කෝ ලයිෆ් ෆැමිලි සවාරි ප්‍රවර්ධන වැඩසටහනේ ජයග්‍රාහකයකු විය හැකි බව සමාගම පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>08</day>
    </date>
    <link>http://www.silumina.lk/2012/01/08/_art.asp?fn=aj1201089</link>
    <topic>පියුරිටි ජල පිරිසුදුකරණය වෙළෙඳපළට</topic>
    <author/>
    <content>පියුරිටි ජල පිරිසුදුකරණය වෙළෙඳපළටයුනිලීවර් ශ්‍රී ලංකා සමාගම විසින් පානීය ජලය පිරිසිදු කෙරෙන නවතම උපාංගයක් පසුගියදා හඳුන්වා දුන්නේය. “පියුරිටි” නම් එය, මෙරට දැනට ඇති පානීය ජලය භාවිතා කිරීමේ පුරුදු සෞඛ්‍ය ආරක්‍ෂිතව වෙනස් කිරීමට හැකිවන ලෙස නිෂ්පාදනය කර තිබීම විශේෂයක් බව සමාගම කියයි. ගෑස්, විදුලිය හා දර භාවිතා කර ජලය උණුකිරීමේදී වැයවන කාලය, මුදල් සහ අපහසුතා නැති කර පිරිසිදු ජලය ක්‍ෂණිකව ලබා ගැනීම සඳහා විශේෂයෙන් “පියුරිටි” උපකරණය නිෂ්පාදනය කර තිබේ. පේටන්ට් බලපත්‍රලාභී මෙම ජල පියුරිෆයරයට, උතුරුවා නිවාගත් ජලය මෙන් සුපිරිසිදු හා සුරක්‍ෂිත ජලය ලබාගැනීමේ හැකියාව ඇත. මේ නිසා ජලයේ ඇති පෙනෙන නොපෙනෙන සියලු වෛරස හා බැක්ටීරියා විනාශ කර, ඉතාම පිරිසිදු සෞඛ්‍යාරක්‍ෂිත පානීය ජල “පියුරිටි” මඟින් ලබාගත හැකියි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>08</day>
    </date>
    <link>http://www.silumina.lk/2012/01/08/_art.asp?fn=aj12010810</link>
    <topic>මෙරට අධ්‍යාපන ක්ෂේත්‍රයට</topic>
    <author/>
    <content>මෙරට අධ්‍යාපන ක්ෂේත්‍රයටසොෆ්ට්ලොජික් ඉන්ෆොමේෂන් ටෙක්නොලොජීස්, ශ්‍රී ලංකාවේ අධ්‍යාපන ක්‍ෂේත්‍රය වෙත ඩිජිටල් අධ්‍යයන අත්දැකීමක් හිමිකර දෙමින් ච්ඥතත ඛ්ධදදඥජබඥඤ ඛ්තචඵඵපධධථ සංකල්පය හඳුන්වාදෙයි.මෙහිදී පංති කාමරය, දත්ත මධ්‍යස්ථානය සහ නිවස එකිනෙක සම්බන්ධ කරමින් සමස්ත පාසල් පද්ධතියේම තොරතුරු තාක්ෂණ අවශ්‍යතා ඉටුකරගැනීමේ අවස්ථාව අධ්‍යාපන ක්ෂේත්‍රය වෙත උදා වේ. එමඟින් පාසල් පද්ධතියට අයත් සෑම සාමාජිකයෙකුම නිවැරැදි තාක්ෂණය ඔස්සේ සම්බන්ධ කරමින් ඉගැන්වීමේ සහ ඉගෙනීමේ ක්‍රියාවලිය වෙත යහපත් බලපෑමක් ඇති කෙරේ.සොෆ්ට්ලොජික් ඉන්ෆොමේෂන් ටෙක්නොලොජීස්හි අධ්‍යක්ෂ/ ප්‍රධාන විධායක නිලධාරි රොෂාන් රසූල් මහතා මේ පිළිබඳව මෙසේ පැවසීය. “සිසුන් මෙයට දශක ගණනාවකට පෙර සිටි සිසුනට වඩා ඩිජිටල් තාක්ෂණය වෙත අද යොමුව සිටිනවා. මෙහිදී තාක්ෂණය යොදා ගැනීම ප්‍රමුඛ කාර්යභාරයක් ඉටු කරනවා. විශිෂ්ට තාක්ෂණය සහ නවතාවය ඔස්සේ අපගේ අනාගතය සාරවත් කිරීමට අපේක්ෂා කරන සොෆ්ට්ලොජික් ඉන්ෆොමේෂන් ටෙක්නොලොජීස් මෙම නව සංකල්පය මඟින් සිසුනට, ගුරුවරුනට සහ අධ්‍යාපන ක්‍ෂේත්‍රයේ සෙසු පාර්ශ්වයන්ට මහත් ප්‍රතිලාභ හිමිවනු ඇතැයි විශ්වාස කරනවා.”කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>08</day>
    </date>
    <link>http://www.silumina.lk/2012/01/08/_art.asp?fn=aj12010811</link>
    <topic>ලෝක සන්නාම කොංග්‍රසයේ දී</topic>
    <author/>
    <content>ලෝක සන්නාම කොංග්‍රසයේ දී එක්ස්පෝලංකා හි අලෙවිකරණ හා ආයතනික සන්නිවේදන ප්‍රධානී පැඩී වීරසේකර මහතා, සමාජ අලෙවිකරණය වෙනුවෙන් ලෝක සන්නාම කොංග්‍රසයේ දී සම්මාන ලබමින්.ශ්‍රී ලංකාවේ විවිධාංගීකරණය වූ සමූහ ව්‍යාපාරයක් වන එක්ස්පෝලංකා, මුම්බායි නුවර ටාජ් ලෑන්ඩ්ස් එන්ඩ් හි පැවති 20 වැනි ලෝක සන්නාම උලෙළේ දී ජාත්‍යන්තර ඇගැයීමකට බඳුන් විය. ඒ සිය ආයතනික සමාජ වගකීම් ව්‍යාපෘති වෙනුවෙන් දක්වන ලද දායකත්වය සඳහා හිමිවන සමාජ අලෙවිකරණය පිණිස වූ සම්මානයට හිමිකම් කීමෙනි. එක්ස්පෝලංකා හෝල්ඩිංග්ස් පී. එල්. සී. හි සමූහ ප්‍රධාන විධායක නිලධාරී හනීෆ් යුසුෆ් මහතා මේ සම්බන්ධයෙන් සිය අදහස් පළ කරමින්, “කීර්තිමත් විනිශ්චය මණ්ඩලයකින් සමන්විත ගෝලීය වශයෙන් පිළිගැනෙන ජූරි සභාවක් විසින් අපව මෙසේ අගය කිරීම පිළිබඳව අප ඉතා ප්‍රමෝදයට පත්වනවා සේම, එය අප ඉතා ගෞරවයෙන් පිළිගනු ලබනවා” යැයි පැවසීය. මෙය “ආකල්පවලට අභියෝග කරමින් ව්‍යාපාර කිරීම” යන සමාගමේ ආදර්ශ පාඨය වෙනුවෙන් ලද ජයග්‍රහණයක් බව ද හෙතෙම කියා සිටියේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>15</day>
    </date>
    <link>http://www.silumina.lk/2012/01/15/_art.asp?fn=aa1201151</link>
    <topic>සරසවි ප්‍රවේශ ප්‍රතිඵල සැකසීමේදී පුළුල් විද්වත් නියෝජනයක් ලබාගත යුතුයි!</topic>
    <author/>
    <content>මෘදුකාංගය නැවත අධ්‍යයනය කිරීම වැදගත්පරිගණක විශේෂඥයකුගේ සේවය අත්‍යවශ්‍යයිනිවැරැදි කළ ප්‍රතිඵල දෝෂ රහිතයිමින් ඉදිරියට විශ්ව විද්‍යාල ප්‍රවේශය සඳහා අදාළ ක්‍රමවේදය සකස් කිරීමේදී විශ්ව විද්‍යාල ප්‍රතිපාදන කොමිසම විසින් වඩාත් පුළුල් විද්වත් නියෝජනයක් ලබාගත යුතු යැයි උසස් පෙළ විභාග ප්‍රතිඵල පිළිබඳ ගැටලු සොයා බැලීමට පත් කළ විද්වත් කමිටුව යෝජනා කැර සිටී.මේ යෝජනාව ඉදිරිපත්ව ඇත්තේ එකී කමිටුව විසින් ජනාධිපතිතුමා වෙත ඉදිරිපත් කරන ලද වාර්තාවේය.ඊට අමතරව විභාග දෙපාර්තමේන්තුව වහාම ක්‍රියාත්මක වන පරිදි පූර්ණ කාලීන තාක්ෂණ උපදේශකවරයකුගේ සේවය ලබා ගැනීමටත් විභාග දෙපාර්තමේන්තුවේ තාක්ෂණ අංශයේ කාර්ය මණ්ඩල සංශෝධනයක් සිදු කැර වඩාත් නිරවද්‍ය ක්‍රියාවලියක් තහවුරු කළ යුතු බවත් එම කමිටුවේ තවත් යෝජනාවක දැක්වෙයි.තාක්ෂණ හා පර්යේෂණ අමාත්‍යාංශයේ ලේකම් ධාරා විජේතිලක මහත්මිය ගේ සභාපතිත්වයෙන් හා කොළඹ විශ්ව විද්‍යාලයේ උප කුලපතිනි ක්ෂණිකා හිරිඹුරේගම, මොරටුව විශ්ව විද්‍යාලයේ උප කුලපති මහාචාර්ය ආනන්ද ජයවර්ධන, ඌව වෙල්ලස්ස විශ්ව විද්‍යාලයේ උප කුලපති මහාචාර්ය රංජිත් පේ‍්‍රමලාල් ද සිල්වා සහ කොළඹ රාජකීය විද්‍යාලයේ විදුහල්පති උපාලි ගුණසේකර යන සාමාජික මහත්ම මහත්මීන් ගෙන් සමන්විත විද්වත් කමිටුව එකී යෝජනා ඇතුළත් වාර්තාව ඉකුත් දා ජනාධිපතිතුමා වෙත බාර දුන්හ. විභාග ප්‍රතිඵල ආශි‍්‍රතව ගැටලු මතු නොවීම පිණිස විභාග දෙපාර්තමේන්තුව විසින් භාවිත කරනු ලබන පරිගණක මෘදුකාංගය පිළිබඳව පුළුල් අධ්‍යයනයක් සිදු කිරීමත් එය වැඩි දියුණු කිරීම සඳහා විශේෂඥ දැනුම ලබා ගත යුතු බව ද මෙහි යෝජනා අතර සඳහන් වෙයි.විද්වත් කමිටුව විසින් ජනාධිපතිතුමා වෙත බාර දෙන ලද වාර්තාවේ සඳහන් වන තවත් නිර්දේශ කිහිපයක් මෙසේ ය.දිස්ත්‍රික් කුසලතාව ගණනය කිරීමේ දී සිදු වූ දෝෂය සිදු වී ඇත්තේ විභාග ප්‍රතිඵල ගණනය කිරීමේ අවසාන පියවරේ දී ය. එම දෝෂය සිදු වී ඇත්තේ දත්ත ඇතුළත් කරන අවස්ථාවේ නොවේ.මෙම දෝෂය විභාග දෙපාර්තමේන්තුව විසින් ම කෙටි කාලයකදී නිවැරැදි කර ඇත. විභාග දෙපාර්තමේන්තුව විසින් එසේ නිවැරැදි කිරීමෙන් අනතුරුව නිකුත් කරන ලද සංශෝධිත දිස්ත්‍රික් කුසලතා සහිත විභාග ප්‍රතිඵල දෝෂ රහිතව නිවැරැදිව නිකුත් කර ඇති බව තහවුරු කර ඇත.සිදු වී ඇති දෝෂයට තුඩු දුන් හේතුන් මඟහරවා ගැනීමට ප්‍රමාණවත් පියවර ගැනීමට, ඒ සඳහා වගකිව යුතු නිලධාරීන් ක්‍රියාකර නොමැති වීම. විභාග අපේක්ෂකයින් වෙත තම ගැටලු ඉදිරිපත් කිරීම සඳහා මාධ්‍ය හරහා කරන ලද දැන්වීමට අදාළව ලැබුණු අභියාචන ආශි‍්‍රතව සිදු කරන ලද පරීක්ෂණවලින් විභාග ප්‍රතිඵලවල වරදක් සිදුව ඇති බවට කිසිදු සාක්ෂියක් අනාවරණය නොවීම.සමස්ත විභාග කටයුතුවල පාරදෘෂ්‍යතාවය තහවුරු කිරීම පිණිස කාලීන තාක්ෂණ විගණන ක්‍රියාවලියක් කඩිනමින්ම ස්ථාපනය කිරීම හරහා සිදුව ඇති ආකාරයේ අත්වැරදීම් නැවත සිදුවීම වැළැක්වීමට වහාම විධි විධාන, කාර්ය පරිපාටි සකස් කිරීම.2011 උසස් පෙළ විභාගය ආශි‍්‍රතව මතුව ඇති පැමිණිලි සියල්ල ආශි‍්‍රතව පිළිතුරු සැපයීම සඳහා ඉතා විධිමත් වැඩපිළිවෙළක් සහ ඒ සඳහා විශේෂිත දුරකථන හා විද්‍යුත් තැපැල් මාර්ගික සේවාවක් විභාග දෙපාර්තමේන්තුව විසින් ස්ථාපනය කිරීම.මින් ඉදිරියට මෙවන් අත්වැරදීම් සිදු නොවීම තහවුරු කරනු පිණිස විභාග දෙපාර්තමේන්තුව ප්‍රතිඵල ඇගයීම සඳහා භාවිත කරන මෘදුකාංගය ආශි‍්‍රතව පුළුල් හැදෑරීමක් සිදු කර වැඩි දියුණු කිරීම සඳහා විශේෂඥ දැනුම සහිත පාර්ශ්වවල සේවය වහාම ලබා ගැනීම. විභාග දෙපාර්තමේන්තුව ආශි‍්‍රතව මීට ප්‍රථම පත්කරන ලද කමිටු හා මෙම විද්වත් කමිටුව විසින් ඉදිරිපත් කර ඇති යෝජනා ක්‍රියාත්මක කිරීම සහතික වනු පිණිස ප්‍රමුඛතාවය දී ඒ සඳහා ක්‍රියාකාරී සැලැස්මක් අනුව නිශ්චිත කාල රාමුවකට අනුකූලව කටයුතු කිරීමට අධ්‍යාපන අමාත්‍යාංශය වහාම කටයුතු ආරම්භ කළ යුතු වීම. ඉහත යෝජනා ක්‍රියාත්මක කිරීම සඳහා අවශ්‍ය මූල්‍ය ප්‍රතිපාදන මහා භාණ්ඩාගාරය විසින් නිශ්චිත කාල රාමුවක් තුළ විභාග දෙපාර්තමේන්තුව වෙත සපුරාලීම.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>15</day>
    </date>
    <link>http://www.silumina.lk/2012/01/15/_art.asp?fn=aa1201152</link>
    <topic>අධිෂ්ඨානය දල්වමු</topic>
    <author/>
    <content>- ජනපතිරටෙහි ඇතිවී ඇති නව සාමකාමි වාතාවරණය මැද සහජීවනයෙන් සිටින සියලු ජනවර්ගවල එකමුතු බවත් සමාජ ඒකාබද්ධතාවත් ඇති කිරීමට තම අධිෂ්ඨානය නැවත දල්වන ලෙස හින්දු භක්තිකයන්ගෙන් හා සියලු ජනතාවගෙන් ඉල්ලා සිටින්නේ යැයි තෛපොංගල් දිනය නිමිත්තෙන් පණිවුඩයක් නිකුත් කරමින් මහින්ද රාජපක්ෂ ජනාධිපතිතුමා පවසයි.ජනාධිපතිතුමා විසින් නිකුත් කර ඇති එම පණිවුඩය මෙසේ ය. හින්දු ආගමිකයන්ගේ ජනප්‍රියතම මංගල්‍යය වන මෙම තෛපොංගල් දිනයේ දී ශ්‍රී ලාංකික හින්දු බැතිමතුන්ට උදා වන වසරේ සෞභාග්‍යය, සාමය හා සතුට මම ප්‍රාර්ථනා කරමි.ගොවි ජනතාවගේ සම්ප්‍රදායික කළ ගුණ සැළකීමේ මංගල්‍යයේදී තමන්ට නොමසුරු අස්වැන්නක් ලබාදීම වෙනුවෙන් හින්දු භක්තිකයෝ හිරු දෙවියන්ට හා ගොවිතැනට උපකාර කළ ගව මහීෂාදීන්ට ස්තුති කරමින් යාඥා කරති. මේ නිදහසේ, සාමයේ ආදරයේ හා කරුණාවේ මංගල්‍යය පවුල් නැවත එකතු වීමට මිතුරන්ට මුණ ගැසීමට හා භේද වූ නෑ හිත මිතුරන් අතර සංහිඳියාවට ඉඩ ප්‍රස්තා සපයයි. තෛපොංගල් දිනය හින්දු ලිතෙහි පළමු වැනි මාසය වන තායි මාසයේ ආරම්භය පමණක් නොව, සියලු ජනතාව අතර සාමයේ හා මිත්‍රත්වයේ අලුත් දිවියක ආරම්භය ද වේවායි මම ප්‍රාර්ථනා කරමි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>15</day>
    </date>
    <link>http://www.silumina.lk/2012/01/15/_art.asp?fn=aa1201153</link>
    <topic>බාහිර පාර්ශ්ව ශ්‍රී ලංකාවට බලපෑම් නොකළ යුතුයි</topic>
    <author>දයා ඩී. ෆොන්සේකා</author>
    <content>ස්ලෝවේනියාව කියයිදයා ඩී. ෆොන්සේකාමානුෂීය මෙහෙයුම පිළිබඳ සම්පූර්ණ වගකීම ශ්‍රී ලංකාව සතු බවත්, අන්තර්ජාතික ප්‍රජාව ඒ පිළිබඳව ශ්‍රී ලංකාවට චෝදනා එල්ල කිරීම නොකළ යුතු බවත් ස්ලෝවේනියා ආණ්ඩු ක්‍රම ව්‍යවස්ථා ඇමැති අර්නස්ට් පැට්‍රික් කියයි.පසුගිය දශකය ඇතුළත සිදුවූ විදේශීය මැදිහත්වීම්වලින් ශ්‍රී ලංකාවට සිදුවූ සෙතක් නැති අතර එවැනි විදේශීය මැදිහත්වීම් වලදී ශ්‍රී ලංකාව වඩාත් පරෙස්සම් විය යුතු බවත් ස්ලෝවේනියානු ආණ්ඩුක්‍රම ව්‍යවස්ථා ඇමැතිවරයා තවදුරටත් කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>15</day>
    </date>
    <link>http://www.silumina.lk/2012/01/15/_art.asp?fn=aa1201154</link>
    <topic>‘ආශ්චර්යයේ පුනරාගමනය’ අනුරපුරයේ...</topic>
    <author>නිහාල් පී. අබේසිංහ</author>
    <content>රු. මිලියන 25,000 ක වැඩ අරඹමින්නිහාල් පී. අබේසිංහ”ආශ්චර්යයේ පුනරාගමනය” යන තේමාව යටතේ මෙවර අනුරාධපුරය දිස්ත්‍රික්කය ආශි‍්‍රතව පවත්වන දැයට කිරුළ වැඩසටහන මගින් අනුරාධපුර දිස්ත්‍රික්කය පුරා රුපියල් මිලියන 25000 කට අධික වටිනාකමක් ඇති සංවර්ධන වැඩසටහන් ක්‍රියාවට නංවමින් තිබේ.හයවැනි වරටත් මහින්ද රාජපක්ෂ ජනාධිපතිතුමාගේ උපදෙස් පරිදි පවත්වන මෙවර දැයට කිරුළ වැඩසටහනේදි අනුරාධපුරය දිස්ත්‍රික්කය පුරා මාස හයක් වැනි කෙටි කලක් ඇතුළත මෙතෙක් අනුරපුර ප්‍රදේශයේ නොවු විරූ සංවර්ධනයක් ඇතිවන බවත් දිස්ත්‍රික්කයේ ප්‍රාදේශීය ලේකම් බල ප්‍රදේශ ඇතුළත යටිතල පහසුකම් සියල්ල සංවර්ධනය කෙරෙන බවත් දැයට කිරුළ සංවිධායක කමිටුවේ ලේකම් හා ක්‍රීඩා අමාත්‍යාංශයේ ලේකම් උදය ආර්. සෙනෙවිරත්න මහතා පවසයි.මෙම කමිටුවේ සභාපති ලෙස ඇමැති රංජිත් සියඹලාපිටිය මහතා කටයුතු කරයි. මේ යටතේ තන්තිරිමලේ හා මිහින්තලේ පුදබිම් ඇතුළු දිස්ත්‍රික්කයේ සියලු පුදබිම් සංවර්ධනය කරනු ලැබේ. පෙබරවාරි 4 වැනිදා දැයට කිරුළ ප්‍රදර්ශනය පැවැත්වේ. මහවිලච්චිය ඔයාමඩුව ප්‍රදේශ හරහා නොච්චියාගම – නිකවැව තන්තිරිමලේ වුන්ඩිකුලම් දක්වා නව කාපට් ඇතිරූ පුළුල් මාර්ගයක් ඉදිවේ.ඉන් කොළඹ පුත්තලම ඔයාමඩුව මන්නාරම පුනරින් හරහා යාපනයට කෙටි මගක් ඉදිවෙන බවත් උදය සෙනෙවිරත්න මහතා කියයි. මීට අමතරව අනුරපුර නගරයේ සියලු මාර්ග පළාත් සභා මාර්ග කාපට් අතුරා නවීකරණය කරනු ලැබේ.අනුරපුරය – නිකවැව - ඔයාමඩුව මාර්ගය පුළුල් කර කාපට් කරනු ලැබේ. අනුරාධපුරයේ පාසල් 100 ක තොරතුරු තාක්ෂණ ඒකක පිහිටවන අතර පාසල් 44 ක නව පුස්තකාල ද පිහිටවනු ඇත. ප්‍රදේශයේ සියලු ලොකු කුඩා වැටි පිළිසකර කරනු ලැබේ.දැයට කිරුළ යටතේ අනුරාධපුරයට නව තාක්ෂණය අනුව ආසන 1500 කින් යුත් මහා රංග ශාලාවක් ඉදිවේ. එයට වැය කරන මුදල රුපියල් මිලියන 2000 කි. ඊට අමතරව අංග සම්පූර්ණ නව ක්‍රීඩා සංකීර්ණයක් හා ක්‍රීඩාංගණයක් ද අනුරාධපුරයේ රු. මිලියන 172 ක වියදමින් ඉදිවෙමින් පවති.අනුරාධපුරය ඔයාමඩුව තන්තිරිමලේ ප්‍රදේශවල මෙතෙක් නළ ජල පහසුකම් නොලැබූ පවුල් 25000 කට දැයට කිරුළ යටතේ ජල පහසුකම් ලැබේ. ඒ සඳහා රුපියල් මිලියන 700 ක් වැය කළ බව උතුරු මැද ජල සම්පාදන නියෝජ්‍ය සාමාන්‍යාධිකාරි එල්.එල්.ඒ. පීරිස් මහතා කියයි.දිස්ත්‍රික්කයේ විදුලිය ඉල්ලුම සියයට සීයක්ම දැයට කිරුළ යටතේ සම්පූර්ණ කරනු ලැබේ. දැයට කිරුළ යටතේ රුපියල් මිලියන 1000 ක වියදමින් ගම්මාන 50 කට විදුලිය සැපයීම, උපපොළවල් 75 ක් පිහිටුවීම, විදුලි ධාරිතාව වැඩි කිරීම, වීදි ලාම්පු සවිකිරීම සිදුකරන බවත් විදුලි බල මණ්ඩලයේ උතුරු මැද නියෝජ්‍ය සාමාන්‍යාධිකාරී ග්‍රේෂන් මුතුකුඩආරච්චි මහතා පවසයි.වන ජීවී සංරක්ෂණයට දැයට කිරුළ භූමිය වටාත් විල්පත්තු වන උයනේ කිලෝමීටර් 100 ක ප්‍රදේශයකත් විදුලි වැට ඉදිකරනු ලැබේ. තන්තිරිමලේ විලාච්චිය යන ස්ථානවල විල්පත්තු ජාතික උද්‍යානයට නව පිවිසුම් ඉදිවෙන බවත් විල්පත්තුව ඇතුළත වැටි 20 ක් වන ජීවි බංගලා හතරක් අලුතින් ඉදිවෙන බවත් මේ සියලු කටයුතු සඳහා රුපියල් මිලියන 400 ක් වැය කරන බවත් වන ජීවී ඇමැති එස්.එම්. චන්ද්‍රසේන මහතා පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>15</day>
    </date>
    <link>http://www.silumina.lk/2012/01/15/_art.asp?fn=aa1201155</link>
    <topic>උඩින් යන්න තවත් මාර්ග තුනක්</topic>
    <author>තාරක වික්‍රමසේකර</author>
    <content>තාරක වික්‍රමසේකරඅධිවේගී මාර්ගයන්ට කඩිනමින් ඇතුළු වීම සඳහාත් කොළඹ සිට අධිවේගී මාර්ග කරා ළඟාවීමට නව ගුවන් මහා මාර්ග තුනක් ඉදිකිරීමට රජය සැලැසුම් කර ඇත.මෙම මාර්ග තුනෙන් පළමුවැන්න කඩවත සිට කිරුළපන දක්වාත් දෙවැන්න කොළඹ නගරයේ සිට පෑලියගොඩ දක්වාත් තෙවැන්න කොළඹ නගරයේ සිට කොට්ටාව දක්වාත් ඉදි කැරෙනු ඇත. කොන්ක්‍රීට් කණු මත ගුවන් මාර්ග ලෙස ඉදිවන මෙම මාර්ග නිසා කඩිනමින් කඩවත – මහනුවර නව අධිවේගී මඟට ඇතුළු වීමටත් කොට්ටාව - මාතර දක්ෂිණ අධිවේගී මාර්ගයට කඩිනමින් සම්බන්ධවීමටත් පෑලියගොඩ – කටුනායක අධිවේගී මඟට කඩිනමින් සම්බන්ධ වීමටත් හැකිවනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>15</day>
    </date>
    <link>http://www.silumina.lk/2012/01/15/_art.asp?fn=aa1201156</link>
    <topic>අපරාධකරුවන් කොටු කරන්න නවීන තාක්ෂණය</topic>
    <author>අමල් යශෝමන් ජයසිංහ</author>
    <content>අමල් යශෝමන් ජයසිංහඅපරාධකාරී සිද්ධීන්වලට සම්බන්ධ පුද්ගලයන් විද්‍යාත්මක විශ්ලේෂණයක් යටතේ නීතියේ රැහැනට කොටුකර ගැනීමේ නව අපරාධ තොරතුරු තාක්ෂණ ඒකකයක් ආරම්භ කැර තිබේ.දිනපතා සිදුවන විවිධ අපරාධ දත්ත විශ්ලේෂණය කර එමඟින් අපරාධ රටාව හඳුනාගෙන එම තොරතුරු ඔස්සේ විද්‍යානුකූල විශ්ලේෂණයක් සිදුකිරීමටත් මෙම අපරාධ තොරතුරු තාක්ෂණ ඒකකය මඟින් හැකියාව ලැබෙන බවත් පොලිස්පති එන්.කේ.ඉලංගකෝන් මහතා පැවැසීය. මෙම තාක්ෂණ ඒකකය පොලිස්පතිවරයාගේ සංකල්පයකට අනුව ආරම්භ කර ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>15</day>
    </date>
    <link>http://www.silumina.lk/2012/01/15/_art.asp?fn=aa1201157</link>
    <topic>සතුරු බලවේගවලින් රට රැකගන්න දිවි හිමියෙන් කැපවී කටයුතු කරමු</topic>
    <author/>
    <content>- අගමැතිහිරු දෙවියන්ගේ ආශිර්වාදයත්, සශ්‍රීකත්වයත්, ජීවිතාලෝකයත් පතන මෙවන් මොහොතක දමිළ ඔබට ද අපගේ මාතෘභූමිය වෙනුවෙන් ඉටු කිරීමට එක් යුතුකමක් පැවරී තිබෙන බවත් ඒ අයහපතෙන්, යහපත වෙන්කොට හඳුනා ගනිමින් ප්‍රඥාවෙන් නුවණැස මෙහෙයවා මේ ශ්‍රී ලංකා මාතෘ භූමිය සියලු සතුරු බලවේගවලින් ආරක්ෂා කර ගැනීමට දිවි හිමියෙන් කැපවීම යයි තෛපොංගල් දිනය නිමිත්තෙන් දි.මු. ජයරත්න අගමැතිතුමා විසින් නිකුත් කරන ලද නිවේදනයේ සඳහන් කර ඇත.එම පණිවුඩය මෙසේ ද දැක්වේ..සශ්‍රීකත්වය යදිමින් හිරු දෙවියන් වන්දනා මාන කිරීම උදෙසා හින්දු බැතිමතුන් වෙන්කොට ගත් පූජනීය තෛපොංගල් දිනය නිමිතිකොට මේ සුබාශිංසන පිරිනමන්නේ ඉමහත් ප්‍රීතියෙනි.ශ්‍රී ලංකාවාසී මෙන් ම, ලෝ පුරා හින්දු බැතිමතුන්ගේ උතුම් සංස්කෘතික මංගල්‍යයක් වන තෛපොංගල් උත්සවය සියලු ජනවර්ග එක්ව සැමරිය යුතු ජාතික සංස්කෘතික මහෝත්සවයක් බව මගේ පුද්ගලික හැඟීමයි.මහින්ද රාජපක්ෂ ජනාධිපතිතුමාගේ ‘මහින්ද චින්තන ඉදිරි දැක්ම’ වැඩපිළිවෙළ තුළ සියලු ආගම් සමාන කොට සැලකීමත්, සියලු ජාතීන් අතර සහජීවනය වැඩි වර්ධනය කිරීමත් පළමු කොට දක්වා තිබේ. එවන් චින්තනයක් සහිත නායකයකුගේ සෙවණ ලබන එකම ශ්‍රී ලාංකේය ජාතියක කොටස්කරුවන් වන අප සංස්කෘතික හා ආගමික වශයෙන් ද, එකාවන්ව අත් වැල් බැදිය යුතු කාලය දැන් එළැඹ ඇතැයි මම සිතමි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>15</day>
    </date>
    <link>http://www.silumina.lk/2012/01/15/_art.asp?fn=aa1201158</link>
    <topic>සැමට කෘතවේදීව ගරු කරමු</topic>
    <author/>
    <content>- විපක්ෂ නායකතෛපොංගල් උත්සවයේ චාරිත්‍ර ඔස්සේ අපට පෙන්වා දෙන්නේ දෙවියන්ගේ සිට සතා සිවුපාවා දක්වා සෑම දෙනාටම එක ලෙස කෘතවේදීත්වය හා ගරුත්වය දැක්වීමේ හෙවත් සමානාත්මතාවයේ වැදගත් පණිවුඩ යයි විපක්ෂ නායක රනිල් වික්‍රමසිංහ මහතා සඳහන් කරයි.තෛපොංගල් දිනය නිමිත්තෙන් සුබාශිංසන පණිවුඩයක් නිකුත්කරමින් විපක්ෂ නායකවරයා නිකුත් කර ඇති එම පණිවුඩය මෙසේ ය.අස්වැන්නේ සශ්‍රීකත්වයට ශක්තිය ලබා දුන් සූර්ය දෙවියන්ගේ සිට ගොවිතැන් කටයුතු සඳහා සහය ලබාදුන් ගව මහිෂාදී සත්ව සමූහය දක්වා සියලු දෙනාට කෘතවේදීත්වය පළ කිරීම මෙම උත්සවයේ ප්‍රධාන අංගයකි. තෛපොංගල් දිනය අපේ ජීවිතවලට ධාරණය කර ගැනීමත්, ඒ අනුව හැම විටම කටයුතු කිරීමටත් අපට හැකි නම් එය තෛපොංගල් උත්සවයේ සැබෑ අරුත සමාජයට ශේෂ කරලීමක් වනු නොඅනුමානය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>15</day>
    </date>
    <link>http://www.silumina.lk/2012/01/15/_art.asp?fn=aa1201159</link>
    <topic>සිසු කලබල පිටුපස බළල් අතක්</topic>
    <author/>
    <content>සරසවි සිසුන්ගේ ගැටුම්වලට මුවා වී සිසුන් උසිගන්වමින් ප්‍රචණ්ඩකාරීව හැසිරෙන බාහිර කණ්ඩායමක් පිළිබඳව පොලිස් බුද්ධි අංශයට තොරතුරු ලැබී තිබේ.එම බාහිර පිරිස් සරසවි සිසු ගැටුම් පිටුපස සිටිමින් රහසිගත සැලසුම් සකස් කරන බවට ද අනාවරණය වී ඇතැයි බුද්ධි අංශ ප්‍රකාශකයෙක් සිළුමිණට පැවැසීය.පසුගිය දිනවල පෙළපාලි යමින් පොලිසියට ද ගල්මුල් ප්‍රහාර එල්ල කළ සිදුවීම් අනුව එහි ප්‍රචණ්ඩකාරී බව පෙර සූදානමකින් කර ඇති බව පෙනී ගොස් ඇතැයි ද මෙම සිසු ගැටුම් ආදියේ දී බාහිර ශිෂ්‍ය හා වෙනත් පෙලඹවීම් දක්නට ඇතැයි ද මේ පිළිබඳව කළ විමසුමකදී පොලිස් මාධ්‍ය ප්‍රකාශක පොලිස් අධිකාරි නීතිඥ අජිත් රෝහණ මහතා සිළුමිණට පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>15</day>
    </date>
    <link>http://www.silumina.lk/2012/01/15/_art.asp?fn=aa12011510</link>
    <topic>මේ වසරේ ත්‍රිපෝෂ පිටරටට</topic>
    <author>සුනිල් දයා අල්විස්</author>
    <content>සුනිල් දයා අල්විස්මේ වසරේ මැද භාගය වන විට මෙරට ත්‍රිපෝෂ නිෂ්පාදනය සියයට සියයේ ඉලක්කය සපුරා අතිරික්ත නිෂ්පාදනයන් පිටරටට යැවීමට සෞඛ්‍ය අමාත්‍යාංශය බලාපොරොත්තු වේ.සෞඛ්‍ය ඇමැති මෛත්‍රීපාල සිරිසේන මහතා පැවසුවේ වැලිසර ත්‍රිපෝෂ නිෂ්පාදන ආයතනය පෞද්ගලික අංශයෙන් අමාත්‍යාංශය වෙත බාර ගැනීමේදී එහි නිෂ්පාදන සියයට 62ක් ව පැවැති අතර අවුරුද්දක් යන්නට මත්තෙන් මේ වනවිට එහි නිෂ්පාදනය සියයට 94 දක්වා වැඩි කිරීමටත් මේ වසර මැද භාගය වනවිට සියයට සියයේ ඉලක්කය ද සපුරා ත්‍රිපෝෂ පිටරට යැවීමටත් අපට හැකියාව ලැබෙන බව ද එම අරමුණ ඉටුකරන බව ද ඇමැතිවරයා කීය. මේ තුළින් අපේ බඩඉරිඟු හා සෝයා නිෂ්පාදන ගොවියන් ශක්තිමත් කිරීමට හැකි වනු ඇතැයි ද ඇමැතිවරයා පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>15</day>
    </date>
    <link>http://www.silumina.lk/2012/01/15/_art.asp?fn=aa12011511</link>
    <topic>ශ්‍රීලනිප වෘත්තිය සමිති ප්‍රතිසංවිධානයට</topic>
    <author/>
    <content>ශ්‍රී ලංකා නිදහස් පක්ෂයේ වෘත්තිය සමිතිවල සියලුම සාමාජික සාමාජිකාවන් දැනුවත් කර එම වෘත්තිය සමිති ප්‍රතිසංවිධානය කිරීමට යයි.අපෙන් රටට ඉටුවිය යුතු යුතුකම් හා වගකීම් ගැන වෘත්තිය සමිති සාමාජිකයන්ගේ ආකල්පවල වෙනසක් ඇතිවිය යුතු බැවින් ඉල්ලීම් අයිතිවාසිකම් ලබා ගැනීමේ සටන් ක්‍රමවලට අවතීර්ණ වීමට වඩා සාමකාමීව හා සහයෝගීතාවෙන් ක්‍රියා කිරීමේ වැදගත්කම මහින්ද රාජපක්ෂ ජනාධිපතිතුමා ශ්‍රීලනිප වෘත්තිය සමිති ප්‍රධානීන් කැඳවා පැවැත්වූ සාකච්ඡාවකදී පෙන්වා දී තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>15</day>
    </date>
    <link>http://www.silumina.lk/2012/01/15/_art.asp?fn=aa12011512</link>
    <topic>මදුරුවාට බැට දෙන්න ජාතික සතියක්</topic>
    <author/>
    <content>ඩෙංගු අවදානමක් ඉකුත් මාස කිහිපයේදී ඇතිවූ වර්ෂාවත් සමඟ නැවතත් මතුවී ඇති බැවින් ජාතික මදුරු මර්දන සතියක් ලබන 16 දා සිට 20 දක්වා ක්‍රියාත්මක කැරේ.මදුරු මර්දනයට මේ වසර වෙනුවෙන් සෞඛ්‍ය අමාත්‍යාංශය රුපියල් මිලියන 300ක මුදලක් ද වෙන්කර තිබේ.ජාතික මදුරු මර්දන සතියේ දී මේ පිළිබඳ වැඩ සටහන් රට පුරාම ක්‍රියාත්මක කරනු ලැබේ. ඩෙංගු රෝගයට අදාළ කටයුතුවලදී රෝගීන් හඳුනාගැනීම, ඉක්මන් ප්‍රතිකාර ලබාදීම, මරණ වළක්වා ගැනීම රසායනාගාර සේවා පහසුකම් ඩෙංගු කම්පන රෝගීන්ට ප්‍රතිකාර සඳහා රජයේ රෝහල්වල දැඩි සත්කාර ඒකක පහසුකම් ද වැඩිපුර සලසා ඇතැයි සෞඛ්‍ය අමාත්‍යාංශය පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>15</day>
    </date>
    <link>http://www.silumina.lk/2012/01/15/_art.asp?fn=aa12011513</link>
    <topic>මෙරට ලොකුම උමඟට මංගල දියවර 17 දා</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහමෙරට විශාලතම හා දිගම උමඟ වන ඉහළ කොත්මලේ ජල විදුලි ව්‍යාපෘතියේ උමඟට මංගල දියවර නිකුත් කිරීම 17 පෙරවරුවේ විදුලිබල ඇමැති පාඨලී චම්පික රණවක මහතා අතින් තලවකැලේදී සිදු කෙරේ.කිලෝමීටර් 13 ක් දිග මීටර් 5.8 ක විෂ්කම්භයක් ඇති මෙම උමඟ ජලයෙන් පිරවීමෙන් පසු නියම්ගම්දොර පිහිටි ඉහළ කොත්මලේ ජල විදුලි බලාගාරයේ විදුලි ජනන කටයුතු ආරම්භ කළ හැකි බව විදුලි බල මණ්ඩලයේ අතිරේක සාමාන්‍යාධිකාරී හා ඉහළ කොත්මලේ ව්‍යාපෘති අධ්‍යක්ෂ ශවින්ද්‍රනාත් ප්‍රනාන්දු මහතා සිළුමිණට කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>15</day>
    </date>
    <link>http://www.silumina.lk/2012/01/15/_art.asp?fn=ab1201151</link>
    <topic>අන්තර්ජාතික කුමන්ත්‍රණවලට අසුවී රට අස්ථාවර කිරීමට ඉඩ දෙන්න එපා</topic>
    <author>සකස් කළේ දයා ඩී. ෆොන්සේකා</author>
    <content>සීමාසහිත එක්සත් ප්‍රවෘත්ති පත්‍ර සමාගම හා ශ්‍රී ලංකා පදනම් ආයතනය එක්ව එළඹි ඇති අවබෝධතා ගිවිසුමකට අනුව කාලීන වැදගත් මාතෘකා ඇසුරින් මසකට වරක් පවත්වනු ලබන දේශන මාලාවේ ප්‍රථම දේශනය පසුගිය 10 දින සවස ශ්‍රී ලංකා පදනම් ආයතන ශාලාවේදී පැවැත්විණි. ප්‍රථම දේශනය පවත්වනු ලැබුවේ ආරක්ෂක ලේකම් ගෝඨාභය රාජපක්ෂ මහතා විසිනි. මාතෘකාව වූයේ ‘ශ්‍රී ලංකාවේ ආරක්ෂාවට ඇති අනාගත අභියෝග යන්නයි’. එම දේශනය ඇසුරින් සකස් කළ ලිපියකි මේ.තිස් වසරක යුද්ධය අවසන් කළ පසු ශ්‍රී ලංකාව ආසියාවේ ස්ථාවර රටක් බවට පත් වෙලා. ඒ වුණත් එල්.ටී.ටී.ඊ. ය පරාජය කොට ඔවුන්ගේ හමුදා ශක්තිය විනාශ කර දැම්මත් තවමත් ඔවුන් මුළුමනින් ම විනාශ වී නැහැ. ඔවුන් තවමත් අපට සතුරුකම් කරනවා.අපේ ශ්‍රී ලංකාවේ ආරක්ෂාවට තිබෙන අභියෝග කීපයක් ගැන මං කියන්න කැමැතියි.එකක් තමයි එල්.ටී.ටී.ඊ. ය යළිත් ප්‍රතිසංවිධානය වීමට දරන උත්සාහය, ඒ වගේ ම ඔවුන් මේ රටේ අභ්‍යන්තරික ප්‍රශ්න ජාත්‍යන්තරයට ගෙන යාමට දරන උත්සාහය. තවත් එකක් තමයි අපේ රටේ භූගෝලීය පිහිටීම හා රට තුළ ඇති දේශපාලන පසුබිම නිසා අපට එල්ල විය හැකි තර්ජන. ඒ වගේ ම විවිධ අන්තර්ජාතික මෙන් ම අභ්‍යන්තරික සංවිධාන හා ආයතන ශ්‍රී ලංකාව ඇතුළත අස්ථාවර බවත් ඇති කිරීමට දරණ උත්සාහය. මේවා පරාජය කිරීමයි අප ඉදිරියේ ඇති අභියෝග.කොටි මේ රටේ පරාජය වුවත් කොටි සංවිධානය පරාජය කරන්නට පෙර සිටම රටෙන් පිට වී ගිය බොහෝ කොටි නායකයන් විවිධ රටවල සිට යළිත් කොටි සංවිධානයට උදව් දෙන්නට උත්සාහ කරනවා.නෙදියවන් රුද්‍රකුමාරන් වගේ කොටි නායකයන් රටින් පිට කොටි අන්තර්වාර රජයක් පවා හදාගෙන මුදල් එකතු කරනවා. විවිධ පාසල් මගින් දෙමළ දරුවන්ට කොටි පාඩම් කියාදී කොටි සංවිධානය යළි පිහිටුවන්න උත්සාහ කරනවා.කොටි සංවිධානයට අන්තර්ජාතික වශයෙන් බලයක් ඇතිවීමට හේතුව වන්නේ ඒ රටවල දෙමළ ඩයස්පෝරාවේ ඡන්ද බලයයි. ඒ රටවල පාර්ලිමේන්තු මන්ත්‍රීවරුන් පත් කරන්නට පවා දෙමළ ඩයස් පෝරාවට බලයක් තියෙනවා. යුරෝපීය රටවල දෙමළ ඩයස්පෝරාව තමන්ගේ ඡන්ද බලය භාවිතා කරමින් සිටී.2008 දි ලන්ඩනයේ නගරාධිපති හා පාර්ලිමේන්තු මන්ත්‍රීවරුන් කීප දෙනෙක් ම එල්ටීටීඊ විරෝධතාවලට පවා සම්බන්ධ වුණා.මේ ඡන්ද බලය විතරක් නොවෙයි ඔවුන්ට තිබෙන මුදල් බලයත් මේ අන්තර්ජාතික ප්‍රජාව ඔවුන් වෙනුවෙන් කතා කරන්නට හේතුවක් වෙනවා. ඔවුන් විවිධ මාර්ගවලින් මුදල් එකතු කරනවා. එල්.ටී.ටී.ඊ යේ ගෝලීය ජාලය සතුව මුදල් ඉපැයීමේ නොයෙක් ක්‍රම තියෙනවා.මේ එකතු කළ මුදල් දැනට ක්‍රියාත්මක වන ඔවුන් ගේ විවිධ ආයතන වෙත බෙදී යනවා. ඔවුන් මේ මුදල් මගින් විදේශීය පාර්ලිමේන්තු මන්ත්‍රීවරුන් පවා මුදලට ගන්නවා. බ්‍රිතාන්‍යයේ හිටිය ජොන් රයිට් නම් කාන්තාව සිය පාර්ලිමේන්තු අසුන අහිමි වූ විගස එල්.ටී.ටී.ඊ. යේ ටැමිල් ෆෝරම් සංවිධානයට සම්බන්ධවී වැඩ කළා. මේ සංවිධාන විවිධ මන්ත්‍රීවරුන් මුදලට සම්බන්ධ කරගත් අයුරු මෙයින් පෙනී යනවා.ඒ වගේ ම ඔවුන් අන්තර්ජාතිකයේ විවිධ බලවත් පුද්ගලයන් ළඟට ගොස් ඔවුන්ට ආධාර කරන ලෙස ඉල්ලා හිටිනවා ව්‍යාජ තොරතුරු කියමින්. ඔවුන් එක්සත් ජාතීන්ගේ සංවිධානය, පොදුරාජ්‍ය මණ්ඩලය මෙන් ම විවිධ අන්තර්ජාතික සංවිධානවල ඉන්නා අය මේ එල්ටීටීඊ ජාත්‍යන්තර කල්ලි විසින් තමන්ගේ මතයට නම්මා ගන්නට උත්සාහයක් ගන්නවා.ඒ වගේ ම ඒ ඒ සංවිධානවලට මුදල් ආධාර දී ඔවුන් තම අදහස්වලට නම්මා ගන්නට එල්.ටී.ටී.ඊ. ය උත්සාහ ගන්නවා. උදාහරණයක් වශයෙන් මේ මෑතකදී අන්තර්ජාතික ක්ෂමා ආයතනයට කැනේඩියානු දෙමළ සංගමය මගින් ඩොලර් 50000 ක මුදලක් දී තිබෙනවා. මේ වගේ විවිධ රටවල සංවිධාන හා පුද්ගලයන් එල්ටීටීඊ යේ මුදල් ලබාගෙන තිබෙනවා. ඔවුන්ට උදව් කරනවා. චැනල් 4 වීඩියෝව ඉදිරිපත් කිරීමට මැදිහත් වූයේ එවැනි ආයතනයක්. මේ වගේ ආයතන මගින් පෙන්වන බොරු වැරැදි තමයි අපේ රටට අන්තර්ජාතික වශයෙන් විශාල පීඩනයක් ගෙන දෙන්නේ.ඒ වගේ ම ජාත්‍යන්තර මාධ්‍ය මගිනුත් මේ පීඩනය තදින් ම අපේ රටට ගෙන එනවා. ජාත්‍යන්තර මාධ්‍ය හා මාධ්‍යවේදීනුත් එල්.ටී.ටී.ඊ. යට උදව් කරනවා.මේ සමහර ආයතන එල්.ටී.ටී.ඊ යේ ප්‍රචාරක මාධ්‍ය වශයෙන් ක්‍රියා කර තිබෙනවා. චැනල් 4 වැනි වීඩියෝ පට මගින් ඒ බව ඔප්පු වෙනවා. ඒ ප්‍රචාරක වීඩියෝ පටවල පෙනී හිටියේ වන්නියට පැමිණ එල්.ටී.ටී.ඊ. යෙන් සටන් පුහුණුව ලැබූ එල්.ටී.ටී.ඊ සාමාජික සාමාජිකාවන් බව අද ඔප්පු වී හමාරයි. ඔවුන් නිදහස් මතවාදීන් ලෙස පෙනී හිට එල්.ටී.ටී.ඊ යට ප්‍රචාරය දෙනවා. ඔවුන් එතරම් පහත් තත්ත්වයට වැටිලා.ඇත්ත වශයෙන් ම ජාත්‍යන්තරය මේ ගෙන යන ව්‍යාපාරය අපේ රට තුළට ඇවිත් එල්.ටී.ටී.ඊ. ය ප්‍රතිසංවිධානය වන්නට පුළුවනි. ඒ නිසා මෙය ලංකාව ඇතුළත යළිත් බෙදුම්වාදය ත්‍රස්තවාදය ඇති කිරීමට මග පෑදීමක් වෙන්නට පුළුවන්. ශ්‍රී ලංකාවේ සිටින පුද්ගලයන් එකතු කර ගෙන ශ්‍රී ලංකාව ඇතුළත යළිත් මේ සංවිධානය ඇති කරන්නට යන බව දුරකථන සංවාද මගින් අපට ඔප්පු වී තිබෙනවා.හමුදාවන්ට බාර වූ එල්.ටී.ටී.ඊ. සාමාජිකයන්ට අමතරව හමුදාවට බාර නොවූ අල්ලාගත නොහැකි වූ එල්.ටී.ටීඊ. සාමාජිකයන් ඉන්න පුළුවන්. ඒ වගේ ම පුනරුත්ථාපනය කරපු සාමාජිකයන් අතර පවා මේ අදහස් මුළුමනින් ම අත් නොහැර සිටින අය ඉන්න පුළුවන්. ඔවුන් මගින් යළිත් කොටි සංවිධානය හිස ඔසවන්නට පුළුවන්. අපේ රටෙන් පිට සිදුවන දේවල්වලට අපට කළ හැකි බලපෑම අඩු වුණත් රට ඇතුළත සිදුවන දේ නැවැත්වීමට අපට බලපෑම් කිරීමට පුළුවන්.මේ තර්ජනය ගැන අපේ හමුදාවන්ට හොඳ අවබෝධයක් තිබෙනවා. ඔවුන් ඒ ගැන කටයුතු කරමින් සිටිනවා. මේ තර්ජනයට මුහුණ දෙන්නට කළ යුතු එකම දේ තමයි අපේ බුද්ධි අංශ තර කිරීම අප ඒ දේ මේ වනවිටත් සිදුකර තිබෙනවා. බුද්ධි අංශ තමයි ත්‍රස්තවාදයට විරුද්ධව සටන් කිරීමට ඇති හොඳම ආයුධය මානුෂීය මෙහෙයුම් සිදු කෙරෙන අවධියේ බුද්ධි අංශ කළ මෙහෙය අපමණ ය.බුද්ධි අංශ තර කරනවා මෙන් ම එල්.ටී.ටී.ඊ. ය ක්‍රියාකාරකම් වැඩියෙන් තිබුණ ප්‍රදේශවල හමුදා කඳවුරු පිහිටුවන්නට අපි කටයුතු කරගෙන යනවා.අවාසනාවකට මේ බව දැනගෙනත් සමහරු අහනව ඇයි තවමත් මේ රටේ විශාල හමුදාවක් පවත්වාගෙන යන්නේ හා ආරක්ෂක වියදම් වැඩිකර ඇත්තේ ඇයි කියා. ඔවුන් පසුගිය කාලයේ උගත් පාඩම් අමතක කරලා එසේ කියන්නේ.ඉතා සුළු කණ්ඩායමක්ව සිට ලොව විශාලම ත්‍රස්තවාදී කණ්ඩායමක් ලෙස එල්.ටී.ටී.ඊ. ය පත්වූ හැටි අපි අමතක නොකළ යුතු යි.කොටි සංවිධානයට යළිත් මේ රට තුළ ප්‍රතිසංවිධානය වීමට ඇති හැකියාව ගැන අප අමතක නොකළ යුතුයි. මේ නිසා තමයි අප මේ සඳහා අවශ්‍ය පියවර ගන්නේ. අවශ්‍ය පමණට හමුදාවක් හා උපක්‍රමික ලෙස වනගත ප්‍රදේශවල කඳවුරු අප පවත්වාගෙන යන්නේ ඒ නිසයි.ඒ වගේම පිටරටවලින් අවි ආයුධ ගෙන ඒමටත් ඔවුන්ට ඇති හැකියාව අපි අමතක නොකළ යුතුයි. අප ඒ සඳහා අවශ්‍ය පියවර ගෙන තිබෙනවා. අපේ හමුදාවල ආයුධවලට සමාන අවි ආයුධ ඔවුන් ළඟ තිබුණා. ඔවුන් මේවා ගෙනාවේ මුහුදෙන්. මේ නිසා ඉතාමත් වැදගත් වෙනවා නාවික හමුදාවේ ශක්තිය වැඩිකර ගැනීම.සාගරයේ ආරක්ෂාව සඳහා නාවික හමුදාව ශක්තිමත් කිරීම අවශ්‍යයි. එල්ටීටීඊ මුළුමනින්ම විනාශ කෙරුවත් හමුදාව ශක්තිමත් කිරීම අප නවත්තන්නේ නැත්තේ ඒ නිසයි.මෙයට බොහෝ දෙනා කැමති වුණත් ඉතා සුළු දෙනෙක් අකමැතියි. ඔවුන් කියන්නේ රට හමුදාකරණය කරනවා කියා. ඔවුන්ගේ චෝදනාව තමයි උතුරු නැඟෙනහිර සිවිල් පාලනයට හමුදාව ඇඟිළි ගහනවා කීම. එය සම්පූර්ණ අසත්‍යයක්. ඒ ප්‍රදේශවල සිවිල් පරිපාලනය සාමාන්‍ය අතට පත්වූ පසු හමුදාව ඒවායින් අයින් කළා. දැන් එදිනෙදා නීතිය හා සාමය රැකීමත් හමුදාවෙන් බැහැරකොට පොලීසියට බාර දී තියෙන්නෙ.මේ ගැන ප්‍රශ්න කරන විදේශීය අයට මා කියන්නේ ස්වෛරී රටක් ලෙස රටේ ඕනෑම තැනකට හමුදාව අනුයුක්ත කිරීම අපට අයත් දෙයක්. හමුදාවේ කාර්යභාරය වෙන්නේ අපේ රටේ ස්වාධීනත්වය ස්වෛරී බව ආරක්ෂා කිරීම ලංකාවේ සෑම දිස්ත්‍රික්කයකම අපේ හමුදා කඳවුරු ස්ථානගත කර තියෙනවා. ඒත් රට හමුදාකරණය කරලා නැහැ.රට හමුදාකරණය කරනවා කියල කියන්නෙත් අපට පීඩනයක් ගෙන දෙන්නයි. මේ කරන්න හදන්නෙත් අහිංසක දෙමළ ජනතාවට විශාල හමුදා බලයක් මඟින් පීඩනයක් ඇති කරනවා කියල මතයක් ඇති කරන්නයි.තවත් ජාත්‍යන්තරයේ ගෙනියන ප්‍රචාරයක් තමයි මානුෂිය මෙහෙයුම අවතක්සේරු කිරීම. ජිනීවා නගරයේ මානව හිමිකම් කොමිසම ඉදිරියට අප ගෙනයන්නට උත්සාහ කරන්නෙත් මේ කුමන්ත්‍රණය මඟින්. අපට අන්තර්ජාතික පීඩනයක් ඇති කරන්නයි මේ වෑයම.මානුෂික මෙහෙයුම කරන කාලයේත් විවිධ රජයන් විවිධ සංවිධාන එකතු කරගෙන ප්‍රභාකරන් බේරාගන්න උත්සාහ කළා. බොහෝ අයට එල්ටීටීඊයේ අමානුෂික ක්‍රියා දැන් අමතකයි. එල්ටීටීඊය ඔවුන්ගෙන් මිදී එන දරුවන්ට පවා වෙඩි තැබු හැටි දැන් ඔවුන්ට අමතකයි.මානුෂීය මෙහෙයුම අවස්ථාවේදී එල්ටීටීඊය කළ අමානුෂික ක්‍රියා අප ජාත්‍යන්තරයට පෙන්නන්නට අදහස් කරනවා. ඔවුන්ගේ විශාල බෝම්බ සිවිල් වැසියන් අතර සිට පුපුරුවා හැරියා.අපේ හමුදාව මානුෂිය මෙහෙයුම ගෙන ගියේ සිවිල් ජනතාවට හානි සිදුවීම අවම වන විදිහටයි.අපි මානුෂීය මෙහෙයුම අවධියේ සිදුවූ ජීවිත හානි පිළිබඳ සංගණනයක් ගන්නවා. මානුෂිය මෙහෙයුම අවධියේදී මියගිය අය අතර එල්ටීටීඊ ක්‍රියාකාරීන් ඉන්නවා. යුද්ධයේදී මියගිය අය ඉන්නවා. මියගියා යැයි කියන සමහරු පිටරටවලට පදිංචියට ගිය අය ඉන්නවා. අපි මේවා හරියට සංගණනය කර බලනවා. අපේ හමුදාවන් විනයානුකූල හමුදාවන්. අපේ හමුදාවේ වැරැදි කළ අයට අපි නිසි දඬුවම් ලබා දී තියෙනවා.ඔසාමා බින් ලාඩන් ගේ ඝාතනය ගැන බලන්න. එය කළේ ඇමෙරිකා හමුදාවෙන්. ඔවුන් ඒ අවස්ථාවේදී මානව හිමිකම් ගැන කතා කළේ නැහැ. ඔවුන් කීවේ ඔසාමා බින් ලාඩන් ඇමෙරිකාවේ ආරක්ෂාවට තර්ජනයක් යැයි කීම පමණයි. ඔවුන් ඒ ප්‍රමිතිය අනෙක් රටවලට යොදන්නෙ නැත්තේ ඇයි යන්න ප්‍රශ්නයක්.ඒ වගේම අපේ රට ඒ රටවල වගේ නොවේ ජාතීන් අතර හොඳින්ම සංහිඳියාව පැවතුණු රටක්. ප්‍රජාතන්ත්‍රවාදය ඉතා හොඳින් පැවතුණු රටක්. උතුර නැඟෙනහිර පමණක් නොවෙයි කොළඹත් හොඳින් සාමය සමාදානය ජාතීන් අතර සංහිඳියාව පවතිනවා. කොළඹ සිංහල අයට වඩා ඉන්නේ දෙමළ මුස්ලිම් අය. ඔවුන් අතර ජාතිවාදී ගැටුම් නැහැ.යුද්ධයේ නිමාවත් සමඟම ශ්‍රී ලංකාවේ උතුරු නැඟෙනහිර පවා දැන් ප්‍රජාතන්ත්‍රවාදය රජ කරනවා. එහි ඡන්ද පවත්වා වසර 30 කට පසු ඔවුන්ට ඡන්ද බලය ස්ථාපිත කර තමන්ගේ නියෝජිතයන් පත්කර ගන්නට මඟ පෑදිලා. ජනාධිපති මැතිවරණයේ සිට පළාත් පාලන ප්‍රාදේශීය සභා මැතිවරණ පැවැත්වූවා. කිසිදු ගැටුමක් නැහැ. දෙමළ ජාතික සංවිධානය පවා ඡන්දවලින් දිනුවා.ශ්‍රී ලංකාවට තිබෙන තවත් තර්ජනයක් මතු වන්නේ එහි භූගෝලීය වැදගත්කම නිසාය. ආසියා කලාපයේ ශ්‍රී ලංකාව පිහිටා ඇත්තේ මර්මස්ථානයක. ලෝක බලවතුන් ශ්‍රී ලංකාව දෙස ඇහැ ගහගෙන ඉන්නේ ඒ නිසා. ඒ නිසා අප විදේශීය වශයෙන් සෑම රටක් සමඟම මිත්‍රත්වයක් ඇතිකරගෙන සිටිනවා. චීනය හා ශ්‍රී ලංකාව අතර මිත්‍රත්වය බොහෝ බටහිර රටවල් වැරැදි චිත්‍රයන් මවා පෙන්වනවා. චීනය වසර 60 ක සිට අප රට සමඟ වෙළෙඳ ගනුදෙනු කළ රටක්. අප අතර තිබුණු ඒ සුහද සබඳතාවට සමහරු වැරැදි අර්ථකථන දෙන්න හදනවා. මේවා අපට ඇති අභියෝග. ඒවාට නිසි පිළිතුරු දිය යුතුයි.අනික දැන් බටහිර රටවල්වල නොයෙක් කණ්ඩායම් සමහර රටවල් අස්ථාවර කරන්නට දරන උත්සාහය ශ්‍රී ලංකාවටත් ගෙන ඒමට සමහරු යත්න දරනවා. ටියුනීසියාව, ලිබියාව, ඊජිප්තුව වැනි රටවල මහජනතාව උසිගන්වා ඒ රටවල් ඇතුළත උද්ඝෝෂණ ඇති කරමින් ඒවායේ පාලකයන් වෙනස් කළා වගේ මෙරට ඇතුළතත් උද්ඝෝෂණ ඇති කිරීමට සමහරු මාන බලනවා.ඒ ප්‍රජාතන්ත්‍රවාදීව බලයට පත්වන්නට නොහැකි වූ පුද්ගලයන් අනියම් මාර්ගවලින් බලයට ඒමට කරන උත්සාහයන්. ඔවුන් සරසවි සිසුන් උසිගන්වා උද්ඝෝෂණවලට පොලඹවා ඔවුන් පාරට බස්සවා රටේ කලබල ඇති කිරීමට උත්සාහ කරනවා.මෙය අපිට ඇති තවත් අභියෝගයක්. අප ඒ ගැන අවධානයෙනුයි පසුවන්නේ. රජය මේ ගැන අවධානයෙන් ඉන්නේ. මේවා සාකච්ඡා මාර්ගයෙන් විසඳාගත යුතුය.ටියුනීසියාව, ලිබියාව, ඊජිප්තුව වැනි රටවල වගේ නොවෙයි ශ්‍රී ලංකාවේ රජය පත්වී ඇත්තේ මහජන ඡන්දයෙන්. කෙනෙකුට බලයට ඒමට අවශ්‍යනම් උද්ඝෝෂණ මඟින් එය කළ යුතු නැහැ. ඒ සඳහා නියම මාර්ගය වන ඡන්ද බලය තෝරාගත හැකියි. ප්‍රජාතන්ත්‍රවාදී නොවන විදිහට බලයට ඒමට සමහරු උත්සාහ කරනවා නම් එය වැළැක්විය යුතුයි.ඒ නිසා රටට ආදරය කරන අය විදිහට මේ අන්තර්ජාතික කුමන්ත්‍රණවලට හසුවී රට අස්ථාවර කිරීමට ඉඩ නොදෙන ලෙස මං සියලු දෙනාගෙන්ම ඉල්ලා සිටිනවා. රටේ ප්‍රශ්න රටේම විසඳාගත යුතුයි. ඒවා ජාත්‍යන්තරයට ගෙන යාමට උත්සාහ කිරීම රටට ද්‍රෝහි වීමක්. එවන් සැඟවුණු න්‍යාය පත්‍රවලට සහාය දීම භයානකයි. අපි ජාතික වශයෙන් එක්වී වැඩ කළ යුතුයි.ඉතා අමාරුවෙන් ලබාගත් මේ සාමය නැති කරන්නට කාටවත් ඉඩ දෙන්න එපා. මව්බිමට ආදරය කරන්නන් විදිහට සියලු භේද ඉවත දමා සාමය සංවර්ධනය ඇතිකර ගැනීමට අප ක්‍රියා කළ යුතුයි. වසර 30 කට පසු ලබාගත් සාමය රැකගැනීමට ක්‍රියා කළ යුතුයි. කුමන්ත්‍රණවලට අහුවෙන්න එපා. ජීවිත පරිත්‍යාග කරල ලබාගත් සාමය රැකගැනීමට සියලු දෙනාම එක්විය යුතුයි.සකස් කළේ දයා ඩී. ෆොන්සේකාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>15</day>
    </date>
    <link>http://www.silumina.lk/2012/01/15/_art.asp?fn=ab1201153</link>
    <topic>සරසවි අර්බුදයට විසඳුම් මොනවාද?</topic>
    <author>සාකච්ඡා කෙළේ සුභාෂිණී ජයරත්න / අරුණි මුතුමලී</author>
    <content>සරසවි අර්බුදය ව්‍යාප්ත වෙමින් පසුගිය දින කිහිපයේ ම විශ්වවිද්‍යාල කිහිපයක සිසු ගැටුම් උග්‍රවිය. විශ්ව විද්‍යාල පාලනාධිකාරයට එරෙහිව මෙන් ම පෞද්ගලික විශ්වවිද්‍යාල පනතට එරෙහිව මේ උද්ඝෝෂණ ක්‍රියාත්මක විය. විශ්ව විද්‍යාල පද්ධතියේ මෙබඳු නොසන්සුන් තත්ත්වයන් දිගින් දිගටම ඇතිවීම රටට මෙන් ම නිදහස් අධ්‍යාපනයට ද විශාල තර්ජනයක් ඇති කරන හෙයින් මේ තත්ත්වයෙන් විශ්වවිද්‍යාල මුදා ගන්නේ කෙසේදැයි විද්වත්හු කිහිප දෙනෙක් කඩුල්ලෙන් මෙසේ සිය අදහස් දක්වති.විශ්වවිද්‍යාලවල අද ඇති වී තිබෙන මේ අවාසනාවන්ත තත්ත්වය ජාතික වශයෙන් සිතා බැලිය යුතු කල්පනා කළයුතු තත්ත්වයක්. මේවා විශ්වවිද්‍යාල තුළ ප්‍රශ්න නොවෙයි. විවිධ දේශපාලන අරමුණු මුදුන්පත් කරගන්නට ශිෂ්‍යයන් භාවිත කරගන්නවා. නවක වදයට අනුබල දෙන්නේ මේ අයයි. ඒ වගේ ම නවක වදයට අපි විරුද්ධ වුණාම එය යුක්ති සහගත කරන්නේත් ඒ අයමයි. සමහර මවුපියන් පවා මේවාට සම්බන්ධයි.මේ සියල්ලගේම සැඟවුණු ඉලක්කය රජයයි අපි මේ ගැන සූක්ෂ්මව සිතා බැලිය යුතුයි. කල්පනා කළ යුතුයි.විශ්වවිද්‍යාලය තුළ දේශපාලනය කළාට කමක් නැහැ. දේශපාලනය කරන්නට ශිෂ්‍යයන්ට අයිතියක් තිබිය යුතුයි. දේශපාලනය කිරීම සිසු අයිතියක් වුණත් එය එක පිරිසකට පමණක් අයත් දෙයක් නොවෙයි. සමහර පිරිස් තම දේශපාලන න්‍යාය පත්‍රය ක්‍රියාත්මක කිරීමට විශ්වවිද්‍යාල පරිසරය දේශපාලන පසුබිමක් කරගෙන තියෙනවා.නීති විද්‍යාලය දෙස බලන්න. එහි ශිෂ්‍ය සංගම් තියෙනවා. නමුත් මේ වගේ දේ එහි සිදුවෙන්නේ නැහැ. විශ්වවිද්‍යාල ශිෂ්‍යයන්ට තම පෞරුෂය දියුණු කරගන්නට, සුබසාධන ගැටලු ගැන කතා කරන්නට, අධ්‍යාපන ප්‍රශ්න ගැන කතා කරන්නට අයිතියක් තියෙනවා. එය අධ්‍යාපනයේම කොටසක්.විශ්වවිද්‍යාල විෂබීජ බෝකරන මධ්‍යස්ථාන වෙලා. ජයවර්ධනපුර විශ්වවිද්‍යාලයේ උදේ 9 ට පෙළපාලි යනවා. අපි කවදාවත් අසා තිබුණේ නැහැ. මේ පෙළපාලි වල වෙනත් විශ්වවිද්‍යාල වල ශිෂ්‍යයන් වගේ ම විවිධ දේශපාලන පිරිස් ද සිටියා.අද ටියුෂන් සංස්කෘතිය විශ්ව විද්‍යාලයටත් ඇවිත්. අධ්‍යාපන ක්‍රමය විකෘති වෙලා. අද සරසවි සිසුන් පවා ඒවාට හුරුවෙලා. මේ නිසා මේ තත්ත්වයට ගැඹුරින් ම හා පුළුල්ව සිතා බලා පිළියම් යෙදිය යුතුයි.වසර 12 ක් පාසල් අධ්‍යාපනය ලබා මවුපිය ඇසුරේ හැදී වැඩුණු දරුවකු තුළ අසහනයක් ඇතිවීමට කිසිම හේතුවක් නැහැ. මම මේ තත්ත්වය දකින්නේ අනවශ්‍ය දේශපාලන මැදිහත්වීම් ලෙසයි. මේ පෙළපාලි වලට සම්බන්ධ වන දරුවන්ට කිසිම හැඟීමක් නැහැ. ළමයින්ට නිදහස් අධ්‍යාපනය මෙන් ම අවශ්‍ය වන හැම පහසුකමක්ම ලබා දී තියෙනවා. ඒ නිසා දරුවන්ට නිදහස් අධ්‍යාපනයේ වටිනාකම පිළිබඳ හැඟීමක් නැහැ.විශ්වවිද්‍යාලයේ වසර හතරක කාලය තුළ භාෂා කුසලතා වර්ධනය කරගන්නට හැකියාව ලැබෙනවා. උපාධිය ගත්තට පස්සේ මේ අයට හොඳ රස්සාවකට යන්න පුළුවන්. මේ නිසා රැකියා පිළිබඳ අසහනයක් ඇතිවීමේ අවශ්‍යතාවක් නැහැ කියලයි මම හිතන්නේ.විශ්වවිද්‍යාල ශිෂ්‍යයන් දේශපාලනය කළාට කමක් නැහැ. නමුත් මැර දේශපාලනය විශ්වවිද්‍යාලයට අවශ්‍ය නැහැ. මේ දේවලින් ළමයින් ඉබාගාතයේ යැවෙනවා. විශ්වවිද්‍යාලයේ දරුවන්ට අවශ්‍ය හැම දෙයක් ම අපි ලබා දී තියෙනවා. ඒ අයට ඒ ගැන කිසිම අගයක් නැහැ. දරුවන්ට නොමිලයේ ලැබෙන මේ දේවල් ගැන අගයක් තිබිය යුතුයි.විශ්වවිද්‍යාල ශිෂ්‍යයන් ගැන ඒ අයගේ මවුපියන්ටත් බරක් නැහැ. විශ්වවිද්‍යාල අධ්‍යාපනයේදී ළමයින්ට ලැබෙන අසීමිත නිදහස නිසා ඒ අයට අධ්‍යාපනයේ වටිනාකම පිළිබඳ හැඟීමක් නැහැ. මා සිතන්නේ මෙය නිදහස් අධ්‍යාපනයක් වුවත් එයටත් වටිනාකමක් ලැබිය යුතු බවයි. යම් කිසි අගයක් ලබා දිය යුතු බවයි. එහෙම වුණොත් බොහෝ ප්‍රශ්න නිරාකරණය කරගත හැකි වෙනවා. අද පවතින මේ තත්ත්වය පාලනය සඳහා නීති අණපනත් ම ප්‍රමාණවත් වෙන්නේ නැහැ.නීති රීති දාලා, දඬුවම් දීලා මේ තත්ත්වය සමනය කරන්න අමාරුයි. මේ මඟින් තමන්ගේ අනාගතයේ යම් යම් දේ, රැකියා කිරීමේ කාලය පවා අතපසු වන බව මේ අය තේරුම් ගත යුතුයි. මේ තත්ත්වයන් සමනය කරන්න ආචාර්ය මණ්ඩලයේත් යම් දායකත්වයක් ලැබිය යුතුමයි. නමුත් බොහෝ ආචාර්යවරු අතින් අද මේ දේවල් සිදුවන්නේ නැහැ.නිදහස් අධ්‍යාපනයේ වටිනාකම ආචාර්යවරු විසින් දරුවන්ගේ හිත් තුළට දැමිය යුතුය. ආචාර්යවරු පාසලේ ගුරුවරුන්ට වඩා වෙනස් විය යුතු ය. ඊට වඩා වෙනස් කාර්ය භාරයක් ඔවුනතින් සිදුවිය යුතුයි.දේශනයන්ට පමණක් සීමා නොවිය යුතුය. ආචාර්යවරු විසින් අප රටේ අනාගතය බාර ගැනීමට සිටින දරුවන්ට දේශනයට විනාඩි 5 කට පෙර හෝ අධ්‍යාපනයේ අගය වටහා දීමට උත්සාහ ගත යුතුයි. දරුවන්ගේ ආකල්පමය වෙනසක් ඇති කිරීම ආචාර්ය මණ්ඩලයේත් වගකීමක් විදියටයි අපි දකින්නේ.රජරට විශ්වවිද්‍යාලයේ වෛද්‍ය පීඨය ආරම්භ කළේ ජනාධිපති මහින්ද රාජපක්ෂ මහතාගේ උපදෙස් මත 2006 වසරේදියි. එයට හේතු වුණේ එවර උසස් පෙළ රසායන විද්‍යාව ප්‍රශ්න පත්‍රයේ සිදුවූ දෝෂයක් නිවැරැදි කිරීම නිසා වැඩිපුර ශිෂ්‍යයන් 176 ක් වෛද්‍ය අංශය සඳහා සුදුසුකම් ලැබීමයි. 2006 සැප්තැම්බර් වනවිට තිබුණේ සාලිය පුර ගුරු විද්‍යාලයේ ගොඩනැඟිලි ටිකක් විතරයි.මම උපකුලපති තනතුරට පත්වී මාස දෙකක් ඇතුළතයි මෙය පටන් ගත්තේ. මේ වනවිට සෑම වසරකම ළමයින් 180 බැගින් මේ පීඨයට එක් වෙනවා. අප කෙසේ හෝ මානව හා භෞතික සම්පත් වැඩිදියුණු කර ගනිමින් ‘සමසායනික’ ගොඩනැඟිල්ලක් හැදුවා. එහි රසායනාගාර, ශ්‍රවණාගාර පහසුකම් ආදි අවශ්‍ය සියල්ල අඩංගුයි.අවසාන වසරේ ශිෂ්‍යයන්ට මහාචාර්ය ඒකකයක් අවශ්‍යයයි. සායනික පුහුණුව කරන්න රෝගීන් පරීක්ෂා කර අධ්‍යයනය කරන්න අපට ඇත්තේ අනුරාධපුර ශික්ෂණ රෝහලයි. ඒ නිසා ඒ අසලින් 2009 දී අක්කරයකුත් පර්චස් 33 ක ඉඩමක් ලබා දෙන්න එහි අධ්‍යක්ෂ වෛද්‍ය විජේකෝන් මහතා කටයුතු කළා.2010 ජනවාරි 13 උතුරු මැද පළාත් මහ ඇමැතිවරයාගේ ප්‍රධානත්වයෙන් සායනික ගොඩනැඟිල්ලක් ඇති කිරීමට කටයුතු කළා. එහි සැලැස්ම මහල් 6 කින් යුක්තයි. අංගසම්පූර්ණ ශල්‍යාගාර, ප්‍රසූතිකාගාර, ළමා වාට්ටු ඇතුළු ඇඳන් 402 කින් සමන්විත ඒකකයක් මෙය. නමුත් වසර මැද වනවිට මහා කුණාටුවක් ආවා.වැව් අමුණු කඩාගෙන යන තරමට ගංවතුර ආවා. ඒ නිසා යම් ප්‍රමාදයක් සිදුවුණා. මොකද ඒ ඉඩම කසල පුරවා ගොඩ කළ එකක්. ඒ නිසා මේ කටයුත්ත හිතුවාට වඩා විශාල ව්‍යාපෘතියක් බවට පත් වුණා. ප්‍රශ්න විසඳාගෙන අත්තිවාරම දමන කොට ජූනි - ජුලි මාස වෙලා. රාජ්‍ය ඉංජිනේරු සංස්ථාව පොරොන්දු වුණේ 2011 අගෝස්තු වෙනකොට අත්‍යවශ්‍ය කොටස නිම කර දෙන්නයි.නමුත් ඉදිකිරීම් වන තැනක රෝගීන් තබන්න බැහැ. 2011 නොවැම්බර් සම්පූර්ණ කර දෙන බවට පොරොන්දු වුවත් ඉංජිනේරු සංස්ථාවට එය ඉටු කරන්නත් බැරි වුණා. දෙසැම්බර් 15 වනවිට සියයට 99 ක් වැඩ අවසන් වුණා. නමුත් සියල්ල අවසන් කර එය අපට බාරදෙන බව අවසන් රැස්වීමේදී තීරණය කර තිබිය දී තමයි මේ උද්ඝෝෂණය ඇති වුණේ.16 වැනිදා මෙය අපට ලැබුණු පසු එහි භාණ්ඩ ස්ථාපනය කිරීම තිර රෙදි ආදී අනෙකුත් අංගෝපාංග සැකසීම සඳහා උපරිම දින 10 ක් ගත වුවත් පෙබරවාරි මාසය පටන් ගනිද්දී අපට මේ මහාචාර්ය ඒකකය ලබා දීමට හැකියාව තිබෙනවා. මේ තරම් අවසාන මොහොතකට පැමිණ තිබිය දී මෙවැනි උද්ඝෝෂණයකට ශිෂ්‍යයන් පෙලැඹුණේ කොහොමද කියා අප දැන් දන්නවා. රජරට සරසවි ශිෂ්‍යයන් මේ කටයුත්තට පොලඹවන්නේත් අන්තර් විශ්වවිද්‍යාල ශිෂ්‍ය බල මණ්ඩලයයි.ඇත්තටම ජ.වි.පෙ න් කැඩී ගිය කොටස් මේ පිරිසේ ඉන්න බවට අපට ආරංචි ලැබී තිබෙනවා. අප වරක් ආචාර්යවරුන් සඳහා ශිෂ්‍ය උපදේශනය පිළිබඳ දෙදින වැඩමුළුවකට සහභාගි වී සිටියදී තමයි අප නිවාස අඩස්සියේ පැය තුනහමාරක් තබාගෙන හිටියේ. අප ඔවුන්ට අවවාද කළා. එහි ප්‍රතිඵල නරක් වෙන බවට. ශිෂ්‍ය විනය පද්ධති අනුව ක්‍රියා කරන බව කීවා.පාලක සභාවේ තීරණ මතයි සති 5 ක් පන්ති තහනමක් ශිෂ්‍යයන් 6 දෙනකුට ලබා දුන්නේ. ඒ පිරිසට වසර දෙකක පන්ති තහනමක් ලබාදීමේ ලිපියට අස්සන් කළේ පසුගිය බ්‍රහස්පතින්දායි. නමුත් ඔවුන්ට පුළුවන් අභියාචනයක් මාසයක් ඇතුළත කරලා දඬුවම ලිහිල් කරගන්න උත්සාහ කරන්න. ගිය නත්තල් සතියේ අප නව ශිෂ්‍ය කණ්ඩායම ඇතුළත් කරගත්ත.ඔවුන්ට නවක වදය දීම (මා දකින්නේ එය හිංසනයක් ලෙසයි) සම්බන්ධව දෙවැනි වසරේ ශිෂ්‍යයන් 6 දෙනෙක් හා ශිෂ්‍යාවක් හඳුනාගෙන විනය පරීක්ෂණවලට පෙර සති 5 ක පන්ති තහනමකට ලක් කළා. ඔවුන් දේශනවලට නොපැමිණෙන බවට ලියුම් ලබාදී තිබුණත් එයින් ඔවුන්ටම සිදුවන හානිය පිළිබඳ අප තේරුම් කර දී තිබෙන්නේ.අපි 7 වැනිදා උද්ඝෝෂණයට සහභාගි වූ ළමයින් ඉවත් කළේ උසාවි නියෝගයකට අනුවයි.ගිය බදාදා මවුපියන් 100 ක් පමණ ඇවිත් අප සමඟ සාකච්ඡා කළා. ඇත්තෙන් ම මවුපියන් මේ පිළිබඳ කිසි දෙයක් දන්නේ නැහැ. ඔවුන් සමඟ කතා කළ පසු අප කීවේ අදාළ ක්‍රමවේද අනුව නැවත මේ පීඨ විවෘත කරන බවයි.මේ සියලු ප්‍රශ්නවල දී සිසු සිසුවියන්ට මෙන් ම මවුපියන්ටත් විශාල වගකීමක් තිබෙනවා තම දරුවන් කරන කියනදේ පිළිබඳ අවධානයෙන් ඉන්න.බුද්ධිමත් ළමයින් කල්පනා කළ යුතුයි විවිධ දේශපාලන අතකොලු බවට පත් නොවී තම අධ්‍යාපන කටයුතු කරගෙන යන්න. වසර ගණනක් අප දේශපාලනයෙන් තොරව මේ විශ්ව විද්‍යාලය පවත්වාගෙන යන්න කටයුතු කළා. අන්තර් විශ්වවිද්‍යාල ශිෂ්‍ය බලමණ්ඩලය කියන්නේ ජවිපෙ අතකොලුවක්. එවැනි සංවිධානවලට මේ සරසවියේ ඉඩ නැහැ. නමුත් ශිෂ්‍ය සංවිධාන ඇති කරගන්න ඇති නිදහස අප සීමා කරන්නේත් නැහැ.පෝස්ටර් කළු කොඩි ආදිය නැතිව අපි විශ්වවිද්‍යාලයේ පීඨ පහම පවත්වාගෙන මෙතෙක් ආවා. යම් විෂයයකට ආචාර්යවරුන් නැත්නම් පහසුකම් සහිත බාහිර කථිකාචාර්යවරුන් හෝ ගෙන්වාගෙන දරුවන්ගේ අධ්‍යාපන කටයුතු කරදීමට අපට හැකියාව තිබෙනවා. ඒ නිසා විශ්වවිද්‍යාල සිසු සිසුවියන්, මවුපියන් මෙන් ම අනෙක් සියලු දෙනා මේ පිළිබඳ දැනුම්වත්ව නිසි අවබෝධයෙන් බුද්ධිමත්ව ක්‍රියා කරනවා නම් මෙවැනි ව්‍යාජ උද්ඝෝෂණ නතර කළ හැකියි.මම හොඳින් ම දන්නා කරුණක් තමයි විශ්වවිද්‍යාල ශිෂ්‍යයන්ගෙන් සියයට 99.9 ක් ම උපාධිය සාර්ථකව නිම කරලා ඉහළට යන්න කැමැතියි. අනෙක විශ්වවිද්‍යාලවල ඉන්නේ බුද්ධිමත් ළමයින්. කොළඹ විශ්වවිද්‍යාලයේ සෑම පීඨයකම ඉන්න ළමයින් සියයට සියයක් ම වගේ බලාපොරොත්තු වෙන්නේ උපාධිය සමත්වන්න බව මම ඉතා හොඳින්ම දන්නවා.ඒ කොහොම වුණත් ඕනෑම පීඨයක ඉන්නවා ළමයි දෙතුන් දෙනෙක්. විශ්ව විද්‍යාලවල කලබලය කියලා රටට පෙන්වලා ළමයින්ට විශ්වවිද්‍යාල එපා කරවන්න හදනවා.මෙවැනි අයට රටේ පවතින නීතිය නිසි ලෙස ක්‍රියාත්මක කළ යුතුයි කියායි මම නම් කියන්නේ.ඒ වගේ ම ආචාර්යවරු මුලින් ම ළමයින්ට සමීප විය යුතුයි තමන්ගේ ආයතනය රට රැක ගන්න ඔවුන් කටයුතු කළ යුතුයි. රට රැකුණොත් ඒ වගේ ම තමන්ගේ ආයතන රැකුණොත් පමණයි තමන් රැකෙන්නේ. ඒ නිසා ආචාර්යවරුන් මේ අවස්ථාවේ බුද්ධිමත්ව කටයුතු කළ යුතුයි. මවුපියන් ද මෙවැනි අවස්ථාවක බුද්ධිමත් ව කටයුතු කළ යුතුයි.ඔවුන් තම තමන්ගේ දරුවන් ගැන සොයා බැලිය යුතුයි. මොකද මේ විශ්වවිද්‍යාලවලට යන වයස කියන්නේ ජීවිතේ ඉතාම අමාරු කාලයක්. ඔවුන් හැමවිටම හැඟීම්බරයි. සුළු දෙයකට පවා ක්‍රියාකාරී වෙනවා. ඒ නිසා මවුපියන් කල්පනාකාරීව කටයුතු කළ යුතුයි.කොළඹ විශ්වවිද්‍යාලය ඇතුළු රටේ සියලුම විශ්වවිද්‍යාලවල උපාධිය ලබාගැනීමට එන දරුවන්ට ඔවුන්ගේ කුසලතා වර්ධනය කර ගැනීමට අවශ්‍ය පරිසරය සකස්කර දිය යුතුයි.ජනාධිපතිතුමා රටේ තිබුණ ප්‍රධාන ප්‍රශ්නය විසඳා දුන්නා දැන් රට සංවර්ධනය කරා ගමන් කරන යුගය. සංවර්ධනය වන අනෙක් රටවල ඉගෙන ගන්නා අයට පරිසරය සකසා දීම සඳහා රටේ නීතිය ක්‍රියාත්මක කරනවා. ඇමෙරිකාව, චීනය, ජපානය, එංගලන්තය වැනි රටවල මෙවැනි අවස්ථාවල දී පවතින නීතිය යටතේ සුදුසු පියවර ගන්නවා.අපේ රටේ විශ්වවිද්‍යාලවල ප්‍රශ්න ඇති කර කලබල කරන පෙළපාලි යන අය දිහා බැලුවොත් පෙනෙයි, ඒ ඉදිරි පෙළ ඉන්නේ එකම පිරිසක් බව. ඒ පිරිස විශ්වවිද්‍යාලවල ළමයින් අවුලුවා තම අරමුණු ඉටු කර ගන්නවා. නමුත් ශිෂ්‍යයින් මවුපියන් ආචාර්යවරුන් සහ සමස්ත සමාජය එකට සිටිනවා නම් මේ පිරිස පරාජය කිරීම අපහසු කාර්යයක් නොවේ.සාකච්ඡා කෙළේ සුභාෂිණී ජයරත්න / අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>15</day>
    </date>
    <link>http://www.silumina.lk/2012/01/15/_art.asp?fn=ab1201154</link>
    <topic>ජනපති වුණාට මට යාළුවෝ අමතක නෑ</topic>
    <author>චන්දන බණ්ඩාර</author>
    <content>ගිය සතියේ ඉරිදා දිනයට යෙදී තිබුණු දුරුතු පුන් පෝ දිනයේ ජනාධිපතිතුමා මහියංගනය රාජමහා විහාරයට පැමිණියේය. ඒ එම විහාරස්ථානයේ පැවැති පිංකම් මාලාවට සහභාගි වීම සඳහායි. ජනාධිපතිතුමා රජමහා විහාරයට පැමිණ එහි භාරකාර උරුලෑවත්තේ ධම්මරක්ඛිත හිමියන් බැහැදුටු අතර ඉන් අනතුරුව අස්ගිරි මහනාහිමියන් ඇතුළු මහා සංඝරත්නය පිරිත් සජ්ඣායනා කොට ජනාධිපතිතුමාට සුබ පැතූහ.බංගලාදේශයේ සිට වැඩම කරන ලද සර්වඥ කේෂ ධාතු ප්‍රදර්ශනයක් ද මහියංගන රජමහා විහාරයේ පැවැති අතර එය ද වැඳ පුදා ගැනීමට ජනාධිපතිතුමා අමතක නොකළේය. ඉන් පසුව මහියංගනය සමන් දේවාලය වැඳ පුදා ගැනීමට ගිය ජනාධිපතිතුමා එහිදී විශේෂ දේව පූජාවකට ද සහභාගි විය.අනතුරුව ජනාධිපතිතුමා මහවැලි ඩී කලාපයේ ඉඩම් හිමියන්ට හිමිකම් ඔප්පු ප්‍රදානය කිරීමේ උත්සවයකට ද එක් වුණේය. එය පැවැතියේ දෙහිඅත්තකණ්ඩිය නගරයේදීය.මේ අතර ශ්‍රී ලංකා නිදහස් පක්ෂ නිර්මාතෘ දිවංගත එස්. ඩබ්ලිව්. ආර්. ඩී. බණ්ඩාරනායක මැතිතුමාගේ 113 වන ජන්ම දිනය ද ගිය ඉරිදාට යෙදී තිබිණි. එදින ජනාධිපතිතුමා ගාලු මුවදොර පිහිටි බණ්ඩාරනායක පිළිරුව අසළට ගොස් ඊට පුෂ්පෝපහාර දැක්වීමට ද අමතක නොකළේය.ශ්‍රී ලංකා නිදහස් පක්ෂ වෘත්තිය සමිති නියෝජිතයන් සහ මහින්ද රාජපක්ෂ ජනාධිපතිතුමා අතර විශේෂ සාකච්ඡාවක් ගිය සතියේ පැවැත්විණි. ඒ අරලියගහ මන්දිරයේදීය. එහිදී පක්ෂයේ වෘත්තිය සමිති නඟා සිටුවීම සඳහා වශේෂ වැඩපිළිවෙළක් හඳුන්වා දීම සිදුවිය. ඒ අනුව සියලුම අමාත්‍යාංශ යටතේ ඇති ආයතනවල ශ්‍රීලනිප වෘත්තිය සමිති ප්‍රතිසංවිධානය සඳහා ඇමැතිවරයකු හා මන්ත්‍රීවරයකු බැගින් පත් කිරීමට තීරණය විය. ඒ අනුව ජනමාධ්‍ය අමාත්‍යාංශය යටතේ ඇති වෘත්තිය සමිති නඟා සිටුවීමේ වගකීම විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය ඇමැතිවරයාට පවරා ඇති බව වාර්තා විය.ගාලු දිසා පාර්ලිමේන්තු මන්ත්‍රී වෛද්‍ය රමේෂ් පතිරණගේ විවාහ මංගල උත්සවය ගිය සතියේ කොළඹ ගාලු මුවදොර හෝටලයේදී පැවැත්විණි. මන්ත්‍රී රමේෂ්ගේ අතිනත ගත් මනාලිය වූයේ ක්‍රිෂ්ණි දෙනගම මෙනෙවියයි. එම මංගල උත්සවයට දේශපාලනඥයන්ගෙන් සහභාගි වී සිටියේ ජනාධිපතිතුමා සහ නියෝජ්‍ය කථානායක චන්දිම වීරක්කොඩි පමණි.ගෙවී ගිය සතියේදී අරලියගහ මන්දිරයේදී පැවැති එක්සත් ජනතා නිදහස් සන්ධාන පක්ෂ නායක හමුව කෙරෙහි කාගේත් අවධානය යොමු වී තිබිණි. මහින්ද රාජපක්ෂ ජනාධිපතිතුමාගේ ප්‍රධානත්වයෙන් පැවැති එම පක්ෂ නායක හමුවට එක්සත් ජනතා නිදහස් සන්ධානයේ ප්‍රධාන ලේකම් සුසිල් පේ‍්‍රමජයන්ත්, ශ්‍රීලනිප ප්‍රධාන ලේකම් මෛත්‍රීපාල සිරිසේන, භාණ්ඩාගාරික ඩලස් අලහප්පෙරුම, ජාතික නිදහස් පෙරමුණේ නායක විමල් වීරවංශ, ජාතික හෙළ උරුමයේ ප්‍රධාන ලේකම් පාඨලී චම්පික රණවක, ලංකා සම සමාජ පක්ෂයේ ප්‍රධාන ලේකම් තිස්ස විතාරණ, මහජන එක්සත් පෙරමුණේ නායක දිනේෂ් ගුණවර්ධන, වාසුදේව නානායක්කාර, ඒ. එච්. එම්. අතාවුල්ලා යන අමාත්‍යවරු ද සහභාගි වූහ.ජනාධිපතිතුමා එම රැස්වීම අරඹමින් මෙසේ විමසා සිටියේය.“විදුලි බල මණ්ඩලයේ වැටුප් ප්‍රශ්නයේ තත්ත්වය මොකක්ද?”ඊට පිළිතුරු දුන්නේ විෂය භාර අමාත්‍ය පාඨලී චම්පික රණවක මහතාය.“විදුලිය අත්‍යවශ්‍ය සේවාවක් බවට පත් කරන්න තිබුණේ” ඇමැති චම්පික රණවක එසේ පැවසුවේ ප්‍රශ්නය බරපතළ බව හඟවමිනි.“බොහෝ ඉල්ලීම් අසාධාරණයි. ඵලදායීතාව බලා තමයි වැටුප් වැඩිවීම් සිදු කළ යුත්තේ. වසර තුනෙන් තුනට වැටුප් වැඩි කිරීමට නියමිතයි. මෙහිදී උද්ධමනයේ අඩු වැඩි වීම් ද සලකා බලා, ප්‍රායෝගික පිළිතුරක් ලබා දිය යුතුයි.” විමල් වීරවංශ ඇමැතිවරයා මෙහිදී පෙන්වා දුන්නේය.ඉන්පසු සාකච්ඡාවට ගැනුණේ සරසවිවල උද්ගත වී ඇති ගැටලු පිළිබඳවය.“වඩා විමසිලිමත්ව බලන විට පෙනෙනවා ප්‍රශ්න ගැටුම් ඇති වෙලා තියෙන්නේ නිසි පරිපාලකයන් නැති විශ්ව විද්‍යාලවල කියලා. පොදු ශිෂ්‍යයා කවුද? කඩාකප්පල්කාරී අරමුණින් කටයුතු කරන්නේ කවුද? කියලා තේරුම් නොගෙන කටයුතු කිරීම නිසා, අද ඇතැම් විශ්ව විද්‍යාල පරිපාලකයන් පොදු ශිෂ්‍යයන් අතර ද දැඩි අප්‍රසාදයට ලක්වී සිටිනවා. මෙහෙම ගියොත් ලොකු අර්බුදයක් නිර්මාණය වීමට ඉඩ තිබෙනවා. දැනටමත් මේ ගැටලුවලින් ඇතැම් පාර්ශ්ව දේශපාලන වාසි ගනිමින් සිටිනවා.” ඇමැති විමල් වීරවංශ එහිදී සඳහන් කළේය.“ඒක තමයි. මේ පිළිබඳව කඩිනමින් මැදිහත් වෙන්න කියලා මම එස්. බී.ට කීවා. අමාත්‍යාංශ ලේකම්වරයාටත් මේ පිළිබඳව සොයා බලන්න කියා උපදෙස් දී තිබෙනවා.” ජනාධිපතිතුමා ඊට පිළිතුරු වශයෙන් පැවසුවේය.“ගත යුතු පියවර කඩිනමින් ගත යුතුයි. මේ විදියට ගියොත් සරසවි සිසුන් සහ පොලීසිය අතර දැඩි ගැටුම් ඇති වීමටත් පුළුවන්. ඒ හරහා රට තුළ විශාල කැලඹීමක් ඇති වෙන්නත් පුළුවන්.” විමල් වීරවංශ වැඩිදුරටත් පෙන්වා දුන්නේය.ඉන් පසුව පක්ෂ නායකයන් අතර සාකච්ඡාවට භාජන වූයේ යෝජිත පෞද්ගලික විශ්වවිද්‍යාල පනත පිළිබඳවය.“මේ පනත පිළිබඳවත් විවිධ දුර්මත පළවී තිබෙනවා. පනත පිළිබඳව පැහැදිලිතාවක් නැති නිසා පනත ගෙනාවොත් මහින්ද රාජපක්ෂ පෞද්ගලික විශ්ව විද්‍යාල මෙරට නීතිගත කළා කියන කතාව ඉතිහාසගත වෙනවා. එහෙම වුණොත් ඒක විපක්ෂයට හොඳ තුරුම්පුවක් වෙනවා ආණ්ඩුවට එරෙහිව ජනතාව පෙළගස්වන්න.” විමල් වීරවංශ එහිදී අවධාරණය කළේය.“මම මේ පිළිබඳවත් එස්. බී. ට කීවා. පනතේ අඩංගු කරුණු හරියට පැහැදිලි වෙන්න ඕනෙ. ඒක රටට අනවශ්‍ය දෙයක් නම් අපි ඒ පනත ගෙනෙන්නේ නැහැ.” ජනාධිපතිතුමා පැහැදිලි කළේය.“ආණ්ඩුවේ ඇතැම් කටයුතු පිළිබඳව සන්ධානයේ සමහර පක්ෂවල නායකයන් විසංවාදී අදහස් පළ කරනවා. ඒක වෙනස්කර ගන්න පුළුවන් නම් හොඳයි නේද?” පක්ෂ නායක හමුව ඉදිරියට ඇදී යද්දී ශ්‍රීලනිප ප්‍රධාන ලේකම්වරයා මෙසේ පැවැසීය.“සන්ධානයේ පක්ෂ නායක හමුව නිසි කලට වේලාවට සිදු වෙනවා නම්, ගොඩක් ප්‍රශ්න අපට පිටදී කතා කරන්න වෙන්නේ නැහැ. ඒවා අපට ඇතුළෙම කතා කරගන්න පුළුවන්.” විමල් හා චම්පික දෙදෙනාම එහිදී පැවසුවේ ඊට සමාන අදහසකි.“ඒක හොඳයි. මාසයකට සැරයක් සන්ධාන පක්ෂ නායක හමුව කැඳවන්න.” ජනාධිපතිතුමා උපදෙස් දුන්නේය.පසුගිය සඳුදා බත්තරමුල්ල ජනකලා කේන්ද්‍රයේදී නිවාස සංවර්ධන අධිකාරියේ තාක්ෂණ නිලධාරීන් 134 දෙනකු සඳහා යතුරු පැදි ප්‍රදානය සහ තාක්ෂණ නිලධාරීන් 103 දෙනකු සඳහා පත්වීම් ලිපි ප්‍රදානය ඇමැති විමල් වීරවංශ අතින් සිදු කෙරිණි.එහිදී අමාත්‍යවරයා යතුරු පැදි ප්‍රදානය සිදු කළේ තමන් ද එක් යතුරු පැදියක නැඟී ජනකලා කේන්ද්‍රය වටා එය ධාවනය කරමිනි.සංකේතාත්මකව කළ එම කාර්යයට මාධ්‍ය මඟින් ඉහළ ප්‍රචාරයක් ලබා දී තිබිණි.ඒ පිළිබඳව බොහෝ මැති ඇමැතිවරුන් ද විමල් වීරවංශ ගෙන් විමසා සිටියේ මෙසේ ය.“විමල්ට මෝටර් යිසිකල් පදින්නත් පුළුවන් නේද?”විමල් වීරවංශ එසේ විමසූ අයට දුන්නේ මෙවැනි පිළිතුරකි.“මම ජවිපෙ ප්‍රචාරක ලේකම්වරයා ලෙස කටයුතු කරන කාලේ යතුරු පැදියෙන් තමයි ගමන් බිමන් ගියේ. බොහෝ ප්‍රචාරක කටයුතු සංවිධානයට රට පුරා යතුරු පැදියෙන් ගියා. ආ... ඒ දවස්වල මම පැද්දේ හරි විශේෂ යතුරු පැදියක්.”“මොකක්ද ඒ විශේෂය?” බොහෝ දෙනෙක් විමසූහ.“ඒ දවස්වල මම පැද්දේ අද ජවිපෙ කැරලිකාර කණ්ඩායමේ නායක කුමාර මහත්තයා පැදපු බයිසිකලේ.” විමල් අතීතය මතකයට නඟමින් පැවසුවේය.“නිමල් සහෝදරයා කොහොම ද? අමාත්‍යාංශයේ වැඩ කටයුතු.” විමල් වීරවංශ මහතා එසේ විමසා සිටියේ ජාතික නිදහස් පෙරමුණේ දේශපාලන මණ්ඩල සභික, මධ්‍යම පළාත් කෘෂිකර්ම, ගොවිජන සේවා, පශු සම්පත් සංවර්ධන, පරිසර, ධීවර අමාත්‍ය නිමල් පියතිස්ස ගෙනි.පසුගිය සතියේ මහනුවර පැවැති රාජ්‍ය උත්සවයකින් අනතුරුව මේ කතාබහ සිදුවීය.“මම ඉතාමත් සතුටු වෙනවා 2009 සිට අමාත්‍යාංශය ලබා තියෙන ප්‍රගතිය ගැන මට ලැබී තිබෙන ආරංචි ගැන” විමල් වීරවංශ සිය සගයාට සුබ පතමින් පැවසුවේය.“ඔව්, අපට සෑම සියලු ක්ෂේත්‍රයකම 98% ක පමණ ප්‍රගතියක් පෙන්වීමට හැකියාව ලැබුණා. අමාත්‍යාංශය පිළිබඳව සිදු කළ විගණන 15 කට අධික ප්‍රමාණයට අදාළ වාර්තා ලැබී තිබෙනවා. ඒ හැම එකකින්ම අපේ අමාත්‍යාංශය තුළ වංචා, දූෂණ, අක්‍රමිකතා සිදුවී නැති බවට සහතික ලැබී තිබෙනවා.” නිමල් පියතිස්ස ඉතාම නිහතමානී අන්දමින් සිය සතුට බෙදා ගත්තේ එසේ පවසමිනි.කොමර්ෂල් බැංකුවේ නව සභාපති ලෙස පත්වූ දිනේෂ් වීරක්කොඩි ගේ ආරාධනයෙන් ඉකුත් 06 වැනිදා කොළඹ හිල්ටන් හෝටලයේ පැවැති සුහද හමුවට අගමැති දි.මු.ජයරත්න, විපක්ෂ නායක රනිල් වික්‍රමසිංහ සහ ජෝන් අමරතුංග, හර්ෂ ද සිල්වා ඇතුළු පාර්ලිමේන්තු මන්ත්‍රීවරුන් රැසක් ද සහභාගිවී සිටියහ.ඊට අමතරව මහ බැංකුවේ අධිපති අජිත් නිවාඩ් කබ්රාල්, ජනාධිපති පාර්ලිමේන්තු කටයුතු ලේකම් කුමාරසිරි හෙට්ටිගේ ඇතුළු හිතවත්තු ද ව්‍යාපාරිකයෝ ද ඒ අතර වූහ.එකිනෙකා අතර සුහද කතාබහ දීර්ඝ වේලාවක් පැවතිණි. අගමැති දි.මු.ජයරත්න මහතා සිය අතීත දේශපාලන ගමන් මඟ ගැන විවිධ රස කතා අනාවරණය කළේය. “විපක්ෂ නායකතුමාට නම් හැමදාම ප්‍රශ්න. සිරිකොත හදන්න දැන් සල්ලිත් එකතු කරන්න වෙලා” කුමාරසිරි හෙට්ටිගේ විපක්ෂ නායකවරයා සමඟ කතාබහට එක්වුණේ ජෝන් අමරතුංග මන්ත්‍රීවරයාගේ ද අත අල්ලා ගනිමිනි.”නෑ දැන් ඔය ප්‍රශ්නවලට විසඳුම් ලැබේවි. ඔක්කොට ම ඉස්සෙල්ල මං හදන්නෙ පක්ෂයේ විනය ශක්තිමත් කරන්න. සිරිකොතට එල්ලවුණු ප්‍රහාර ගැන හැම පාක්ෂිකයෙක් ම කම්පා වෙනවා.” රනිල් වික්‍රමසිංහ කීවේය.”දේශපාලනයේ යෙදෙන අයට තියෙන්න ඕනෑ ලොකු ඉවසීමක්. බලයට ආසා හිතුණට තමන්ට ඕන වේලාවට ඒව ළඟා කරගන්න බැහැ. මමත් ඒ කාලේ ගොඩක් පීඩා විඳල තියෙනවා.” අගමැතිවරයා කීය.”ඔබතුමා ගැන අපි දන්නවා. ඔබතුමාගෙන් අපටත් ඉගෙනගන්න දේවල් තියෙනවා” ජෝන් අමරතුංග මන්ත්‍රීවරයා කියද්දී කුමාරසිරි හෙට්ටිගේ ඇසුවේ “එ.ජා.ප.ය ශක්තිමත් කරන සංශෝධන ගෙන එන්නේ කවදාදැයි” කියාය.”ඒවා වෙලාවට එනවා. පිස්සො රැළක් අපේ පක්ෂය කනවා. මේ පිස්සො රැළ ඉන්නතාක් පක්ෂය හැදෙන්නෙත් නෑ. බලය ගන්න ලැබෙන්නෙත් නෑ. ඒ නිසා ජනාධිපතිතුමාට ප්‍රශ්නයකුත් නෑ. ජෝන් අමරතුංග මන්ත්‍රීවරයා කීවේ තරමක උස් හ¼ඩිනි.කරු පසුගිය ඉරිදා පිළියන්දල කැස්බෑවේ සංකල්ප විහාරයේ පැවැති ආගමික උත්සවයකට සහභාගි වුයේය. එහි අභිනවයෙන් ඉදිකෙරෙන අවුකන බුද්ධ ප්‍රතිමා වහන්සේගේ අනුරුවකට මුල්ගල තැබීමේ අවස්ථාවට සහභාගි වූ කරු සමඟ කම්කරු සබඳතා ඇමැති ගාමිණී ලොකුගේ, එ.ජා.ප. නියෝජ්‍ය නායක සජිත් ප්‍රේමදාස මහත්වරුන් ඇතුළු තවත් දේශපාලන ක්‍රියාකාරිකයෝ රැසක් ද එක්ව සිටියහ.මුල්ගල තැබීමෙන් අනතුරුව සංකල්ප විහාරාධිපති හිමියන් කරුට සජිත්ට හා ගාමිණී ලොකුගේට කීවේ දේශපාලනයේ දී බෙදී වෙන්වී සිටියාට ජීවිතයේ අපි හැමෝටම එකට එක්වී ගමන් යාමට අවස්ථාවක් මේ වගේ පුණ්‍යකර්මවලින් ලැබෙනවා යැයි කියාය. ඉන්පසුව පැවැති උත්සවයේදී ඇමැති ගාමිණී ලොකුගේ උත්සව සභාව අමතමින් පැවසුවේ, “අද කරු ජයසූරිය මහත්තයාට එ.ජා.ප.යේ සමහර අය එතුමා මහින්ද රාජපක්ෂ ජනාධිපතිතුමාගේ දෑත් ශක්තිමත් කරන්නට ගියා යැයි චෝදනා කරනවා. යුද්ධය ජයගැනීම සඳහා පක්ෂයක් විදියට ජනාධිපතිතුමාට සහාය දක්වන්නට අප කටයුතු කළ යුතු යැයි විශ්වාස කළා.ජනාධිපතිතුමාගේ රජයට ඒ වෙලාවේ බහුතරයක් තිබුණේ නැහැ. එදා රජය බිඳවැටුණා නම් යුද්ධය ජයගැනීමට හැකි වන්නේ නැහැ. කරු ජයසුරිය මැතිතුමා කළේ යුද්ධය ජයගැනීම සඳහා එම මොහොතේ අවශ්‍ය සහාය ලබාදීමයි. මොකද අපට දේශපාලනය කරන්නට නම් රටක් තිබිය යුතුයි. කරු ජයසුරිය මැතිතුමා රටට ආදරය කරන දේශපාලනඥයකු, මහත්මයකු විදියට එතුමාට දේශපාලනමය වශයෙන් අත්විය හැකි ඉරණම ගැන නොසිතා රට වෙනුවෙන් තීන්දු තීරණ ගත්තා යැයි ඇමැති ලොකුගේ කීවේය.කරුත් සමඟ මාවිල්ආරු ප්‍රදේශයට ගිය ගමනත් එම අවස්ථාවේ දී ප්‍රදේශවාසීන් කරුට සහ තමාට යුද්ධයට ශක්තිය ලබාදීම වෙනුවෙන් ප්‍රශංසා කළ ආකාරයත් ගාමිණී ලොකුගේ අමාත්‍යතුමා සිහිපත් කළේය. එම උත්සවයෙන් පසුව කරු විශ්‍රාමලත් නියෝජ්‍ය පොලිස්පතිවරයකු වූ ලෙවන්ගම දේහයට අවසන් ගෞරව දැක්වීමට ද ගියේය.ඉන්පසුව දැනට රෝගාතුරව වැඩ වෙසෙන මීටියාගොඩ ගුණරතන හිමියන්ගේ සුවදුක් විචාරීමට කොළඹ ජාතික රෝහලට ගිය කරු වර්තමාන දේශපාලන කටයුතු සම්බන්ධව උන්වහන්සේ සමඟ අදහස් හුවමාරු කර ගත්තේය. ඒ වනවිට එම රෝහලේ භික්ෂු වාට්ටුවේ ප්‍රතිකාර ලබා ගනිමින් සිටි ජෝතිරතන හිමියන්ගේ ද සුවදුක් විචාරීමට ගිය කරුට සැත්කමකට භාජනය කර තිබූ තම පාදය පෙන්නමින් ජෝතිරතන හිමියන් හැඟුම්බරව කීවේ “ඔබතුමාගේ නායකත්වයෙන් පක්ෂය සමඟි කර ජයග්‍රාහී මාවතට ගෙනියන්නට වැඩ පිළිවෙළක් සකස් කරමින් මම රට පුරාම ගියේ මගේ කකුලේ ඉවසන්න බැරි තරමේ වේදනාවක් තිබෙද්දියි” කියාය.”ඒ බලාපොරොත්තුව තවමත් විනාශ වෙලා නැහැ” කී ජෝතිරතන හිමියෝ “මට මොන දේ අහිමි දේ වුණත් ඔබතුමා වෙනුවෙන් මා අපේ සංඝයා වහන්සේලා සමඟ ඒ ගමන යනවා” යැයි ද පැවසුහ.කරු බදාදා අලුත්ගමට ගියේ කන්දේ විහාරාධිපති හිමියන් බැහැ දැක එහි ආගමික කටයුත්තක් සඳහා සහභාගි වීමටය. අනතුරුව එම ප්‍රදේශයේ ව්‍යාපාරික ස්ථානයක් විවෘත කිරීමේ අවස්ථාවකට ද කරු සහභාගි වීමට ගියේය. කිසිසේත්ම දේශපාලන උත්සවයක් නොවූ එම අවස්ථාවෙහි විශේෂත්වය වූයේ බේරුවල පළාත් පාලන ආයතනවල අති බහුතරය කරු එන ආරංචියට එම උත්සව අවස්ථාවට පැමිණ සිටීමයි. කරු සිනාමුසුව ඔවුන්ට කීවේ දැන් මේක පුංචි දේශපාලන උත්සවයක් වෙලා නේදැයි කියාය.ඔවුන් සියලු දෙනා කරු සමඟ කතාකරමින් කීවේ එකම කාරණයකි. මිනිස්සුන් එලවා පක්ෂයෙන් පන්නා දමලා අපිට ඉස්සරහට යන්නට බැහැ. ඒ නිසා ඔබතුමා පක්ෂය සමඟි කරන්න. පටන් ගත්ත ගමන ඉස්සරහට යන්න ඕනෑ. ඔබතුමා නායකත්වයේ හිටියත් නැතත් අපි ඔබතුමා සමඟ ඉන්නවා යැයි කියාය.සති අන්තයේ දී රාමඤ්ඤ මහා නිකායේ ඉදිරි උපසම්පදා උත්සවය වෙනුවෙන් සංවිධානය වූ උත්සව කීපයකටම ද සහභාගිවීමට කරු අමතක නොකළේය. එ.ජා.ප. මාතර දිසා මන්ත්‍රී බුද්ධික පතිරණ පසුගිය සති දෙකක පමණ කාලයක් විශේෂ පුහුණු වැඩමුළුවක් සඳහා කැනඩාව වෙත ගොස් සිටියේය. මන්ත්‍රීවරයා යළිත් මෙරටට පැමිණියේ ගිය අඟහරුවාදාය. ඔහු කැනඩාවේ සිට ඩුබායි ගුවන්තොටුපළට පැමිණ පසුව ලංකාවට ඒමට ගුවන් යානයකට ගොඩ වීය. ගුවන් යානයේ ව්‍යාපාරික ආසන පංතිය පසුකොට හෙතෙම පිටුපස තම ආසනයට එන විටම ඔහුට ඇසුණේ සුපුරුදු කටහඬකි.”ආ කොහොමද බුද්ධික” මන්ත්‍රී බුද්ධිකට ඇසුණේ හිටපු ජනපතිනී චන්ද්‍රිකා කුමාරතුංගගේ කටහඬය. එහෙත් මන්ත්‍රී බුද්ධිකට එක්වරම හිටපු ජනපතිනිය හඳුනාගත නොහැකි විය. ඒ ඇයගේ අමුතුම පන්නයේ ඇඳුම් නිසාය. දුඹුරු පැහැයට හුරු ඩෙනිම් වර්ගයේ කලිසමක් සහ රෝස පැහැයට හුරු අත් දිග ටී ෂර්ටයක් හැඳ සිටි නිසා මන්ත්‍රී බුද්ධිකට හිටපු ජනපතිනිය එක්වරම හඳුනාගත නොහැකි විය.”ගුඩ් මෝනිං. සුබ නව වසරක් වේවා මැඩම්. මගේ ආසනය පිටුපස තියෙන්නේ මං යන්නම්” මන්ත්‍රී බුද්ධික කීවේය. “පොඩ්ඩක් ඉන්න. කොහොමද ඔයාලාගේ පක්ෂයේ ප්‍රශ්න” හිටපු ජනාධිපතිනී චන්ද්‍රිකා විමසුවාය.”වැඩි දෙයක් මං දන්නේ නෑ. මං මේ කැනඩාවේ ඉඳලා එන ගමන්” මන්ත්‍රී බුද්ධික කීවේය.”මාත් එංගලන්තයේ ඉඳලා එන ගමන්. යූ.ඇන්.පී.යට හොඳ නායකයෙක් හොයා ගන්න. මොකද රනිල් ඉන්නකම් දිනන්න නම් බෑ රජෝ” හිටපු ජනපතිනිය කීවේ සිනාසෙමිනි.”බුද්ධික ඔයා සජිත් එක්ක නේද ඉන්නේ. මං දැක්කා සජිත්ගේ කාර්යාලයත් සිරිකොත මූලස්ථානයෙන් අයින් කරලා කියලා. ඒවා නම් හොඳ නැති වැඩ මෙයා” හිටපු ජනපතිනි චන්ද්‍රිකා මන්ත්‍රී බුද්ධිකට කීවේ සංවේගයෙන් මෙනි. ගිය සතියේ දී එ.ජා.ප. යේ නවතම වෙබ් අඩවියක් විවෘත කෙරිණි. එය නිර්මාණය කැර තිබුණේ එ.ජා.ප. මාධ්‍ය අංශයේ ප්‍රධානියා වෙන මංගල සමරවීර විසිනි. මංගල සමරවීරට හිතවත්කම් කියන එක්ස් කණ්ඩායමේ සාමාජිකයන්ගේ ද මැදිහත්වීමෙන් එය නම් කොට තිබුණේ එක්ස් නිව්ස් යනුවෙනි.එමෙන්ම එක්ස් අන්තර්ජාල පුවත්පත සහ එක්ස් එෆ්.එම්.වෙබ් ගුවන්විදුලි නාලිකාව ආරම්භ කිරීම ද එහිදී සිදුවීය.ගිය සතියේ සිට එ.ජා.ප. පළාත් සභා මන්ත්‍රීවරුන්, ආසන සංවිධායකවරු සහ පළාත් පාලන ආයතන විපක්ෂ නායකවරුන් සඳහා විශේෂ සම්මන්ත්‍රණ මාලාවක් ආරම්භ කොට තිබිණි. එම සම්මන්ත්‍රණ මාලාව පැවැතියේ පළාත් මට්ටමෙනි. කෙසේ වෙතත් පළාත් සභා මන්ත්‍රීවරුන් ආසන සංවිධායකවරු සහ පළාත් පාලන ආයතන විපක්ෂ නායකවරුන් එම සම්මන්ත්‍රණ මාලාවට එක් වූයේ ඉතා අඩු පිරිසකි.කොටි ත්‍රස්තවාදීන් විසින් ඝාතනය කරනු ලැබු පරිණත දේශපාලනඥයකු වූ ජෙයරාජ් ප්‍රනාන්දුපුල්ලේ හිටපු ඇමැතිවරයාගේ 59 වන උපන් දිනය ගිය බදාදාට යෙදී තිබිණි. එදින උදෑසනම ජනාධිපතිතුමා ජෙයරාජ්ගේ බිරිය පාර්ලිමේන්තු මන්ත්‍රිනී සුදර්ශනී ප්‍රනාන්දුපුල්ලේ වෙත දුරකථනයෙන් කතා කළේය.ඒ වන විටත් මන්ත්‍රිනී සුදර්ශනී සිටියේ හිටපු ඇමැති ජෙයරාජ් විසින් ඉදිකළ බෝලවලාන ශ්‍රී සුදර්ශනාරාම විහාරස්ථානයේ ආගමික වතාවත්වල නිරත වෙමිනි.“අද ජෙයරාජ්ගේ උපන් දිනය නේද මොනවද කරන්නේ” ජනාධිපතිතුමා මන්ත්‍රිනී සුදර්ශනීගෙන් විමසුවේය. සර් සර් කොහොමද දන්නේ” මන්ත්‍රිනී සුදර්ශනී ජනාධිපතිතුමාගෙන් විමසූයේ පුදුමයෙනි.“මොකද මං නොදන්නේ. ජෙයරාජ් මගේ හොඳම යාළුවෙක් කියලා ඔයාට අමතක වුණා ද? මං ජනාධිපති වුණාට මට මගේ යාළුවන්ගෙයි හිතවතුන්ගෙයි තොරතුරු මට තාම මතකයි කියු ජනාධිපතිතුමා විමසා සිටියේ මේ ජෙයරාජ්ගේ 59 වෙනි උපන් දිනය නේද කියාය.“ඔව් සර් අපි අද දවස පුරාම ආගමික වතාවත් ලෑස්ති කළා.” මන්ත්‍රිනී සුදර්ශනී කීවාය.“ජෙයරාජ් නැති අඩුව ඔයාලාට හුඟාක් දැනෙන බව මං දන්නවා. ඔයාලාට විතරක් නෙමෙයි අපේ සමහර වැඩවලදී ජෙයරාජ් හිටියා නම් කියලා මට තාම දැනෙනවා. මොනවා කරන්න ද අන්තිම මොහොතේ මේ යක්ෂයෝ මගේ හොඳම යාළුවෙක් මරා දැම්මානේ.” ජනාධිපතිතුමා මන්ත්‍රිනී සුදර්ශනීට කීවේ හැඟුම්බරවය.“මොනවා කරන්න ද සර් ඒක අපි හැමෝගේම නොලැබීම” මන්ත්‍රිනී සුදර්ශනී කීවේ දැඩි වේදනාවෙනි. ජෙයරාජ් සහ තමා අතර තිබු මිත්‍රත්වය සහ අමතක නොවන සිදුවීම් සිහිපත් කළ ජනාධිපතිතුමා ජෙයරාජ්ගේ දරුවන් දෙදෙනාගේ අධ්‍යාපන කටයුතු ගැන ද විමසීමට අමතක නොකළේය.ගිය සිකුරාදා දිනයේදී එජාප නායකයා එජාප මහ ලේකම් තිස්ස අත්තනායක එජාප මාධ්‍ය මධ්‍යස්ථානයට කැඳවූයේය. ඒ විශේෂ උපදෙස් කීපයක් ලබාදීම සඳහාය.“මේ වසරේ ජනවාරි මාසයේ සිටම අපේ ආසන සංවිධායකවරුන්ට කාල සටහනකට අනුව වැඩ කිරීමට කාල සටහනක් ලබා දිය යුතුයි. නැතිනම් මේ අවුරුද්ද පුරාම එකම දෙය කරගෙන යාවි.” එජාප නායකයා කීවේය.“සමහර සංවිධායකවරු ඉන්නවා තමන්ගේ ආසනයේ කාර්යාලයක්වත් විවෘත කර නැහැ. ඒ නිසා එවැනි සංවිධායකවරු ගැන දිස්ත්‍රික් කළමනාකරුවන්ගෙන් වාර්තා ලබා ගෙන කෘත්‍යාධිකාරී මණ්ඩලයට ඒ තොරතුරු ඉදිරිපත් කළ යුතුයි.” එජාප නායකයා මහලේකම් තිස්ස අත්තනායකට කීවේය.ගම්පහ දිස්ත්‍රික්කයේ සිටි එජාප ප්‍රබලයකු වූ දිවංගත සරත්චන්ද්‍ර රාජකරුණා මහතාගේ පළමු ගුණ සමරු පිංකම ගිය ඉරිදා දිනයට යෙදී තිබිණි. එජාප නායක රනිල් වික්‍රමසිංහ, මලික් සමරවික්‍රම, එජාප මහ ලේකම් තිස්ස අත්තනායක ඇතුළු එජාප මන්ත්‍රීවරු රැසක් එම පිංකමට සහභාගි වී සිටියහ. මහා සංඝයා උදෙසා සංඝගත දක්ෂිණාව පැවැත්වීමෙන් අනතුරුව පිංකමට පැමිණ සිටි ගිහි පිරිස් වෙත දිවා ආහාරය ද පිළියෙල කොට තිබිණි. එජාප නායකයා ඇතුළු එජාප මන්ත්‍රීවරු එදින දිවා ආහාරය ගත්තේ ද එම නිවෙසිනි.සිරිකොත මූලස්ථානය ප්‍රතිසංස්කරණය සඳහා ගිය සතියේදී සිවිල් සංවිධාන රැසක් මුදල් පරිත්‍යාග කොට තිබිණි. ඒ එජාප මාධ්‍ය මධ්‍යස්ථානය පිහිටි මාර්කස් ප්‍රනාන්දු මාවතේ පිහිටි කාර්යාලයේදීය.“එජාපයේ මහ ගෙදරට ද්‍රෝහිකම් කළ කිසිවකුට මම සමාවනම් දෙන්නේ නැහැ.” එජාප නායකයා එම සිවිල් සංවිධාන නියෝජිතවරු හමුවේ ප්‍රකාශ කළේය.පසුගියදා කොලොන්න මැතිවරණ කොට්ඨාසයේ සංවර්ධන ව්‍යාපෘති රැසක් ජනතා අයිතියට පැවරීමට සබරගමුව මහ ඇමැති මහීපාල හේරත් එහි ගියේ අතුල කුමාර රාහුබද්ධ සහ ජී. එම්. කරුණාපාල යන සිය ඇමැති සගයන් දෙදෙනා ද කැටුවය.ආරාධිතයන් සඳහා කොලොන්න ප්‍රාදේශීය සභාවේ සභාපති දයා පතිරණ සිය කාර්යාලයේ තේ පැන් සංග්‍රහයක් සංවිධානය කර තිබිණි.මහ ඇමැතිවරයා වට කරගත් ප්‍රාදේශීය සභාවේ සෙසු මන්ත්‍රීවරු සංවර්ධන කටයුතු සඳහා තමන්ට ලැබිය යුතු ප්‍රතිපාදන ඒ ආකාරයෙන්ම නොලැබෙන බවට මැසිවිලි කී අතර තවත් සමහරෙක් වක්‍රෝක්තියෙන් ඊට එක්තරා දේශපාලනඥයකු වගකිව යුතු යැයි චෝදනා ද කළහ.එහෙත් මහ ඇමැතිවරයා සඳහන් කළේ ඉවසීමෙන් කටයුතු කිරීම දිගු දේශපාලන ගමනක් සඳහා හොඳම ආයෝජනය බවය. “ඔබතුමන්ලා කිසිවකු සමඟ ගැටුම් ඇතිකර ගත යුතු නැහැ. ලැබුණු ප්‍රතිපාදනවලින් සෑහීමකට පත්වන්න.” මහ ඇමැතිවරයා තරුණ ප්‍රාදේශීය සභා මන්ත්‍රීවරුන් අමතමින් සඳහන් කළේය.සභාපති දයා පතිරණ සඳහන් කළේ රත්නපුර දිස්ත්‍රික්කයේ බොහෝ දේශපාලනඥයන් මනාප ඩැහැ ගැනීමට කොලොන්නට පැමිණිය ද ඔවුන්ගෙන් තම බල ප්‍රදේශයට ලැබෙනුයේ කුඩම්මාගේ සැලකිලි බවය.සභාපතිවරයාගේ එම කථාව අතුල කුමාර රාහුබද්ධ සහ ජී. එම්. කරුණාපාල යන ඇමැතිවරුන්ගේ නොමනාපයට හේතු වූ අතර, “සභාපතිතුමා එහෙම කියන්න එපා. අපි කොලොන්නට වැඩ කරන්නේ මනාප බලාගෙන නෙවෙයි. ඉතිහාසය පුරාම කොලොන්නට සිදුවූ අසාධාරණ නිවැරැදි කරන්නයි” ඔවුන් සිහිපත් කළහ.කෙසේ වෙතත් මේ කතාබහ සිදුවූ බුළුතොට විදුහලට නුදුරින් පිහිටි සූරියකන්ද දෙස අත දිගු කරමින් මහීපාල හේරත් සඳහන් කළේ “මට නම් මේ සූරිකන්ද දැක්කම මතක් වෙන්නෙ වෙන කතාවක්. ළඟදී සජිත් කියලා තිබුණා ආයෙමත් පේ‍්‍රමදාස යුගය මේ රටට හඳුන්වා දෙනවා කියලා. මට ඒත් එක්කම සූරියකන්දේ සමූහ මිනී වළවල් විතරක් නොවෙයි බටලන්ද වධකාගාරයත් සිහිපත් වෙනවා.”සබරගමුව මහ ඇමැතිවරයාගේ එම සිහිපත් කිරීම මැති ඇමැතිවරුන්ගේ පමණක් නොව ඊට කන් දුන් බොහෝ දෙනකුගේ සතුටු සාමිචිය ගැඹුරු සිතුවිල්ලක් බවට පත් කිරීමට හේතු වූ බව පෙනිණි.පසුගියදා කොලොන්න මැතිවරණ කොට්ඨාසයේ නිල කටයුතු රැසකට සහභාගි වූ සබරගමු මහ ඇමැති මහීපාල හේරත් සුප්‍රකට සූරියකන්ද ආසන්නයේ බුළුතොට විද්‍යාලයේ පැවැති අවසන් උලෙළ නිමා වී රත්නපුරයට ළඟා වන විට රාත්‍රි 12 ආසන්නව තිබිණි.ඊට පසුදින උදෑසන 8.30 ට මහ ඇමැතිවරයා රත්නපුර දිස්ත්‍රික්කයේ සියලුම පළාත් පාලන සභිකයන්ට දෙදින වැඩමුළුවකට ඇරැයුම් කර තිබිණි.කෑගල්ලට ගොස් නැවත ආපසු රත්නපුරයට පැමිණිම මඟට කාලය කා දැමීමක් යැයි සිතූ මහ ඇමැතිවරයා එදින රෑ රත්නපුරයේ පහන් කොට පසුදා උදෑසන 8 ට රත්නපුරයේ නව නගරයේ සිය කාර්යාලයට පැමිණියේය.පළාත් පාලන සභිකයන් සඳහා වැඩමුළුව සූදානම් කර තිබුණේ මහ ඇමැති කාර්යාලයට නුදුරු සමුදි උත්සව ශාලාවේය. රැස්වීම සූදානම් දැයි මහ ඇමැතිවරයා විමසූ අතර නිලධාරියකු සඳහන් කළේ 8.30 වන විට පැමිණ සිටියේ පළාත් පාලන සභිකයන් 5 දෙනකු පමණක් බවය.උදෑසන 9.30 ට මහ ඇමැතිවරයා සහ ආණ්ඩුකාර වි ජ මු ලොකු බණ්ඩාර පළාත් සභාවේ සභාපති රංජිත් බණ්ඩාර පළාත් අමාත්‍ය අතුල කුමාර රාහුබද්ධ දිස්ත්‍රික් පාර්ලිමේන්තු මන්ත්‍රීවරුන් වන රංජිත් සොයිසා ජානක වක්කුඹුර යන මන්ත්‍රීවරු ද සම්මන්ත්‍රණය පැවති ස්ථානයට පැමිණියහ.පළාත් පාලන විෂයට අදාළව ප්‍රවීණයන් හරහා රත්නපුර දිස්ත්‍රික්කයේ පළාත් පාලන සභිකයන් දැනුම්වත් කිරීමේ දෙදින වැඩමුළුවට පළාත් පාලන මන්ත්‍රීවරු නොපැමිණියේ ඇතැම් පළාත් පාලන මන්ත්‍රීවරු සමහරවිට සියල්ල දන්නා බැවින් මේ අවස්ථාවට නොපැමිණියා විය හැකි බව“ මහ ඇමැති මහීපාල හේරත් කීවේය.එක්සත් ජනතා නිදහස් සන්ධානය මෙන්ම සෙසු පක්ෂවලට අයත් පළාත් පාලන සභිකයන්ට ද සංවිධායකයෝ ඇරයුම් කර තිබිණි. වි ජ මු ලොකු බණ්ඩාර සිය සුපුරුදු හාස්‍ය රසයෙන් යුතුව දීර්ඝ දේශනාවක් කළ අතර ඔහු සඳහන් කළේ සෑම මහජන නියෝජිතයකුම මිහින්තලේ මිහිඳු ගුහාව අනිවාර්යෙන්ම නැරැඹිය යුතු බවය.“මිහිඳු හාමුදුරුවෝ කියන්නේ ධර්මාශෝත මහ රජ්ජුරුවන්ගේ පුත්‍රයා. එහෙත් උන්වහන්සේ අපේ රටට ඇවිත් ගත කළ අල්පේච්ඡ ජීවිතය මිහින්තලේ මිහිඳු ගුහාවට ගියාම දැකගන්න පුළුවන්. ඒ අල්පේච්ඡ ජීවිතය දේශපාලනඥයින් පාඩමකට ගන්න ඕනෑ.”කෙසේ වෙතත් පුංචි මන්ත්‍රීවරුන්ගේ සහභාගිත්වය ප්‍රමාණවත් නොවීම නිසා මහ ඇමැති මහිපාල හේරත් පසුවූයේ නොසතුටිනි.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>15</day>
    </date>
    <link>http://www.silumina.lk/2012/01/15/_art.asp?fn=ab1201156</link>
    <topic>තත්පරයට 100යි</topic>
    <author>රංජිත් සියඹලාපිටිය</author>
    <content>අලුත් අවුරුද්දට අපේ අමාත්‍යාංශයේ අධීක්ෂණය යටතේ ඇති ආයතන කිහිපයක සේවය කරන සහෝදර සහෝදරියන්ට සුබ පැතීමට යාමට තීරණය කළෙමි. දැයට කිරුළෙහි අවසාන අදියර එළඹුම සමඟ ඇති අවිවේකී භාවයත් ආයතනය තුළ විවිධ න්‍යාය පත්‍රත් එකට ගළපා අමාත්‍යාංශ ලේකම්තුමා ද සමඟ නෑදෑ ගමන යාමට ලැබුණේ ජනවාරි 10 වැනිදාය.මහින්ද චින්තනයේ සඳහන් දැනුමේ කේන්ද්‍රස්ථානය (Knowledge Hub) නිර්මාණය කිරීමේ මහා වගකීමේ කාර්යභාරය හිමි ශ්‍රී ලංකා තොරතුරු හා සන්නිවේදන තාක්ෂණ නියෝජිත(ICTA) ආයතනයට පිවිසුණෙමි. සමාගම් පනත යටතේ ලියාපදිංචි කිරීම නිසා සාමාන්‍ය රාජ්‍ය ආයතනවලට වඩා සෑම අතින්ම වෙනස් නමක් ඇති පූර්ණ වශයෙන් රජය සතු තොරතුරු තාක්ෂණය භාර ප්‍රධාන ආයතනය එයයි.මෙම ආයතනයේ විශේෂ ලක්ෂණ කිහිපයක් සෑම ආයතනයකටම ආදර්ශයක් ලෙස කථා කළ හැක. සභාපති මහාචාර්ය ඈපාසිංහ මහතාගේ නිල කාමරය හැරුණු කොට කිසිම උසස් නිලධාරියකුට කාමර වෙන් කර නැත. සියලු දෙනාටම පොදු ශාලාවේ අර්ධ වශයෙන් බෙදූ කොටසේ වාඩි වී සමානතාවකින් යුතුව රාජකාරියේ යෙදේ. එකිනෙකාට ඇමතීමේ දී පවා ඒ සමානාත්මතාවය රැකී තිබීම නවීන ලෝකය කරා ජාතිය ගෙන යාමේ ආයතනයක් ලෙස ඉතා වැදගත්ය.ශ්‍රී ලංකා ටෙලිකොම් ආයතනයට ගොස් සභාපතිතුමා ඇතුළු විධායක නිලධාරීන් ද සියලු වෘත්තීය සංගම් නියෝජනය කරමින් පැමිණි විවිධ ශ්‍රේණිවල සේවක සහෝදර සහෝදරියනට ද සුබ පතා මොබිටෙල් ආයතනයට පිවිසුනෙමි. සංචාරය අවසන් අවස්ථාව නිසා ඉතිරිව තිබූ කාලය ද ප්‍රයෝජනයට ගෙන වඩාත් හොඳින් නිරීක්ෂණයට කාලය යොදා ගත හැකි විය. ආයතනයට ඇතුළු වෙද්දීම ලොකු වෙනසක් දැනුණි. ඉතාමත් සුහදශීලී සේවයක් සපයන නව ලොවට ගැළපෙන පරිදි දර්ශනීය ලෙස සකස් වී තිබුණු පහත මාලය ගනුදෙනු කරුවන්ට ආදර්ශවත් ලෙස පහසුකම් සපයනු දැකිය හැකි විය.ශ්‍රී ලංකා ජංගම දුරකථන වෙළෙඳපොළට මුල් අවදියේ ම ඇතුළත් වූ මොබිටෙල් සමාගම 2002 ඔක්තෝබර් මාසයේ දී ශ්‍රී ලංකා ටෙලිකොම් සමාගම විසින් මිලදී ගන්නා ලදී. 2004 වසරේ දී GSM තාක්ෂණය හඳුන්වාදීමත් සමඟ මොබිටෙල් ආයතනය ජංගම දුරකථන සේවා සපයන තම තරගකරුවන් අතර කරට කර තත්ත්වයකට පත්වුණි.2007 දෙසැම්බර් මාසයේ දී ප්‍රථම වරට දකුණු ආසියා 3.5 G HSPA ජාලයක් ස්ථාපිත කළේ ද මොබිටෙල් සමාගමයි. 2009 දෙසැම්බර් මාසයේ දී දකුණු ආසියාවේ ප්‍රථම වරට HSPA – MINO තාක්ෂණය යටතේ 28.8 Mbpsක ඩවුන්ලින්ක් වේගයක් සාර්ථකව ප්‍රදර්ශනය කිරීමට මොබිටෙල් සමාගමට හැකිවිය.2011 මැයි මස දකුණු ආසියාවේ ප්‍රථම වරට 96 Mbpsක දත්ත වේගයක් සහිතව 4 G LTE තාක්ෂණය අත්හදා බලන ලදී. මේ දක්වා 2.5 G/3.5 G ජාල සඳහා මොබිටෙල් සමාගම විසින් ඩොලර් මිලියන 400කට අධික ප්‍රමාණයක් ආයෝජනය කර ඇත. සරල භාෂාවෙන් කිවහොත් අපේ මොබිටෙල් ආයතනයට අද ලොව ඉතා ඉහළ තාක්ෂණය භාවිත කරන සන්නිවේදන ආයතනයකි.2011 වර්ෂයේ මැද වන විට මොබිටෙල් සමාගම සතු සම්ප්‍රේෂණ කුලුනු සංඛ්‍යාව 1290ක් වූ අතර ජීඑස්එම් සම්ප්‍රේෂණ මධ්‍යස්ථාන 1879ක් ද 3ජී සම්ප්‍රේෂණ මධ්‍යස්ථාන 756ක් ද වේ. එම වනවාකුව වන විට මාසික පිරිවැටුම රුපියල් මිලියන 1742ක් ඉක්මවීමට තරම් මොබිටෙල් කාර්යක්ෂම වී ඇත.අපි මොබිටෙල් මෙහෙයුම් මැදිරියට පිවිසියෙමු. හැම තත්පරයකම පාරිභෝගික අංශයට දුරකථන ඇමතුම් සීයකට ආසන්න සංඛ්‍යාවක් ලැබේ. පළමු තත්පරයේදීම ඒවාට පිළිතුරු දී විසඳුම් සපයන අතර ලැබුණ දුරකථන ඇමතුම් ප්‍රමාණය සහ ඊට පිළිතුරු දීමේ වේගය සෑම මොහොතකම තිරයේ දිස් වේ. නඩත්තු අංශයේ ද එසේමය.කලින් සඳහන් කළ මධ්‍යස්ථාන 3925ම පාලනය එතැනින් සිදුවන අතර යම් කුඩා හෝ බිඳ වැටීමක් ඇත්නම් එය ද අලුත්වැඩියාව සඳහා පිටත් වූ මොහොත ද ඊට යන වෙලාව ද සියල්ල පරිගණකයෙන් පෙන්වා දී ප්‍රගතිය අදාළ නිලධාරීන්ට එස්එම්එස් පණිවුඩයක් මඟින් ලබාදේ.මේ ආයතන තුනෙහි කාර්යභාරය උදෑසන සිට මධ්‍යහනය දක්වා දැකබලාගත් මට ජනාධිපතිතුමා විදුලි සංදේශ හා තොරතුරු තාක්ෂණ අමාත්‍යාංශය පිහිටුවා පැවරූ ඉලක්ක ඉටුකිරීමට අප ආයතන තුනට අපහසු නොවනු ඇතැයි යන දැඩි විශ්වාසය තවදුරටත් තහවුරු වේ.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>15</day>
    </date>
    <link>http://www.silumina.lk/2012/01/15/_art.asp?fn=af1201151</link>
    <topic>විශ්‍රාම වැටුප හැර වෙන කිසි දෙයක් මට ලැබී නැහැ</topic>
    <author>සුභද්‍රා දේශපි‍්‍රය</author>
    <content>ඉරානයේ ටෙහෙරාන් නගරයේ 1974 පැවැත්වූ අටවැනි ආසියාතික මලල ක්‍රීඩා උලෙළදී පුංචි ශ්‍රී ලංකාවේ සිංහ ධජය බොහෝ වේලාවක් අභිමානයෙන් යුතුව ලෙළ දෙන්නට විය. ශ්‍රී ලංකාවේ කීර්තිය ආසියාව පුරා පැතිර වීමට දිරිය දුන් රන් පදක්කම් දෙකක් එකවර හිමි කර ගනිමින් මලල ක්‍රීඩා ඉතිහාසයේ ස්වර්ණමය නමක් රැඳවූ ඔහු ඩබ්ලිව්. විමලදාස නම් විය. ඔහු මීටර් 400 තනි ඉසව්ව සහ මීටර් 4ය400සහාය දිවීමේ තරගයෙන් රන් පදක්කම් දෙකක් එකවර හිමි කර ගත්තේය.පාසල් අවදියේ සිට ජාතික පාසල් මට්ටමේ මලල ක්‍රීඩා රැසක් ජයග්‍රහණය කළ ඔහු 1943 දී අලව්ව ආඬියාදෙණිය නුගවෙල ග්‍රාමයේ උපත ලැබුවේය. නුගවෙල ගැලවීමේ හමුදා කනිටු පාසලෙන් සහ අලව්ව මධ්‍ය මහ විද්‍යාලයෙන් වැඩි දුර අධ්‍යාපනය ලැබුවේය. 1963 වසරේදී ශ්‍රී ලංකා යුද හමුදාවේ ආධුනික සෙබළකු ලෙස සේවයට බැඳෙන විට ඔහුගේ වයස අවුරුදු දහනවයකි.යුද හමුදා මලල ක්‍රීඩා උලෙළේදී දක්‍ෂතම ක්‍රීඩකයා ලෙස සම්මාන ලබා ගත් ඔහු මීටර් 100 ඉසව්ව තත්පර 11.3 කින් නිම කරමින් යුද හමුදා ක්‍රීඩකයන්ට අභියෝගයක් එල්ල කළේය.ශ්‍රී ලංකා නව වාර්තා රැසක් බිහි කිරීමට සමත් විමලදාස බැංකොක් ක්‍රීඩා උලෙළේදී 1970 වසරේ දී රිදී පදක්කමක් දිනා ගත්තේය.රිදී පදක්කම දිනා ගැනීමෙන් අනතුරුව ආසියානු ක්‍රීඩා උලෙළේ දී රන් පදක්කමක් දිනා ගැනීමේ දැඩි අධිෂ්ඨානයෙන් යුතුව 1971 වසරේ ජර්මනියේ ලිප්සිග් සරසවියේ ධාවනය පිළිබඳව විශේෂ පුහුණුවක් ලබා ගත්තේය.1972 වසරේදි බටහිර ජර්මනියේ මියුනික් නුවර පැවැත්වූ මීටර් 400 ඔලිම්පික් ක්‍රීඩා උලෙළේදී අර්ධ අවසාන වටය දක්වා තේරී පත්වූ එකම ආසියානු ක්‍රීඩකයා වූයේ ද විමලදාසය.1974 අටවැනි ආසියානු මලල ක්‍රීඩා උලෙළේදී මීටර් 400 සහ මීටර්4ය400සහාය දිවීමේ තරග සඳහා සහභාගී වූ ඔහු නව ආසියානු වාර්තා දෙකක් තබමින් රන් පදක්කම් දෙකක් හිමි කර ගත්තේය.මීටර් 400 තරග ඉසව්වේද ආසියාවම විශ්මයට පත් කරමින් තත්පර 46.21 සටහන් කරමින් නව ආසියානු වාර්තාවක් ද මීටර් 4x400 සහාය දිවීමේ ඉසව්වෙන් ප්‍රබලතම සාමාජිකයකු ලෙස එක් වූ ඔහු මිනිත්තු 3 තත්පර 07.40 කදී නව ආසියානු වාර්තාවක් ද පිහිටුවීමට සමත් විය.ආසියාවේ දක්‍ෂ මලල ක්‍රීඩකයන් පරාජයට පත් කරමින් රන් පදක්කම් දෙකක් ගෙල සරසා ගත් ඔහු ශ්‍රී ලංකා ධජය දෙවතාවක් ම ආසියානුවන් ඉදිරියේ ඔසොවා තැබූ ඒ මොහොත රන් අකුරින් ඉතිහාසයේ ලියැවී ඇත.”මම මගේ රටට රන් පදක්කමක් හිමිකර දෙනවා කියන අධිෂ්ඨානයෙන් යුතුවයි. එදා තරගයට සහභාගි වුණේ. 1974 වසරේ ආසියානු තරගයට සහභාගි වෙන්න මම අවුරුදු හතරක් නොකඩවා පුහුණු වීම් කළා.ඒ පුහුණුවීම්වල ප්‍රතිඵලයක් ලබාගන්න මට පුළුවන් වුණා. මා ජයග්‍රහණය කළ තරග ඉසව් දෙකම නව ආසියාතික තරග වාර්තා වුණා. ඒ තරගය හරිම උණුසුම් තරගයක්. මේ තරගය සඳහා ඉරානයේ ‘ෂා’ රජුගේ බෑණනුවන් ද සහභාගි වුණා. හැම කෙනෙක් ම රන් පදක්කම ජපානයට හෝ ඉරානයට හිමි වේවී යැයි විශ්වාසයක් තැබුවා. ඒ රටවල ධන කුවේරයන් ෂා රජුගේ බැණනුවන් ජයග්‍රහණය කරයි කියලා ඔට්ටු අල්ලා තිබුණා.මටත් පොඩි ඔට්ටුවකට සහභාගි වෙන්න ලැබුණා. ඒක සුන්දර ඔට්ටුවක්. අපේ කණ්ඩායම භාරව හිටියෙ සම්බන්ධීකරණ නිලධාරිනියක්. මම අපේ කණ්ඩායමේ නායකයා.ඉරාන් කියන සම්බන්ධීකරණ නිලධාරිනිය මම තරගයට ඉදිරිපත් වුණු අවස්ථාවේ මගේ ළඟට ඇවිත් කිව්වා ‘මේ තරගය දිනන්නේ අපේ ෂා රජුගේ බෑණා. බැරි වෙලාවත් ඔබ දිනුවොත් මම ඒ වෙනුවෙන් ඔබට අමතක නොවන තෑග්ගක් දෙනවා” කියලා ඇය එතනින් යන්න ගියා.මම දැඩි අධිෂ්ඨානයෙන් යුතුව තරගයට සහභාගි වුණා. තරගය ජයග්‍රහනය කළා. රන් පදක්කම ලැබුණා. නමුත් මට පොරොන්දුව දුන් ඒ සුන්දර යුවතිය ඉරාන් හිටියේ නැහැ. ඇය දෙනවා කී තෑග්ග ලැබුණෙත් නැහැ.ජයග්‍රහණය ලබා ගෙන නැවත ශ්‍රී ලංකාවට පැමිණෙන්න ටෙහෙරාන් ගුවන් තොටුපළට පැමිණියා. එක පාරට ම කොහේ හෝ සිට අර යුවතිය දුවගෙන ආවා. ඇවිත් මට හාදුවක් දුන්නා.“මට ඔයාගේ ජයග්‍රහණය වෙනුවෙන් දෙන්න වටිනා තෑග්ගක් නැහැ. තෑග්ගක් දෙනවා නම් අමතක නොවන දෙයක් දිය යුතුයි. ඒ නිසා කවදාවත් අමතක නොවෙන මේ හාදුව අරගෙන යන්න” කියලා ඇය මට සුබපතා නොපෙනී යන්න ගියා.””මම ආඩම්බර වෙනවා ෂා රජුගේ අතින් මට රන් පදක්කම් දෙකක් ම ලබා ගැනීමට හැකිවීම ගැන. අපි එදා ටෙහෙරාන්වලට යන්න ලංකාවෙන් පිටත් වෙන්න ගියේ බස්වලින්. සපත්තු දෙකක් ඉල්ල ගත්තේ මිතුරකුගෙන්. අපිට පුහුණුකරුවෝ හිටියේ නැහැ. අපේ වියදමින් බීම බෝතලයක් බීලා තමයි පවස නිවා ගත්තේ. අපි කණ්ඩායමක් හැටියට ගියේ හරිම සමගියෙන්.මීටර් 4x400 සහාය ඉසව්ව නව ආසියානු වාර්තාවක් අප සියලු දෙනා එකමුතුව පිහිටුවද්දී එදා උලෙළට සහභාගි වෙලා සිටි ෂා රජතුමා පවා ආසනයෙන් නැඟී සිට අපට අත්පොළසන් දුන් ඒ අවස්ථාව අපිට හරිම ආඩම්බරයක්. නිහතමානි සතුටක් අදත් මතක් වෙන කොට දැනෙනවා.ටෙහෙරාන්වල ඉඳලා ලංකාවට පැමිණ කටුනායක ගුවන් තොටුපොළෙන් ලංකාවට ආවේ රතු පලසකින්. අපිට අවුරුදු 23 ක් යනතුරු සම්මාන උපහාර ලැබුණේ නැහැ. ඒත් අපි දුක් වෙන්නේ නැහැ.තරුණ වියේදීමම සේවය කළ යුද හමුදාවේ කර්නල් කෙනෙක් හැටියට විශ්‍රාම ගියා. අලව්වේ නුගවෙල ගමේ මට දෙමවුපියන්ගෙන් හිමි වුණ නිවෙසේ මම තවමත් ජීවත් වෙන්නේ.හමුදා සේවයෙන් විශ්‍රාම ගැනීමෙන් අනතුරුව ලැබුණු විශ්‍රාම වැටුප හැර මම මලල ක්‍රීඩාවෙන් කිසි දෙයක් ලබාගෙන නැහැ.ඒත් කුසලාන දිහා බලාගෙන මම හැම වෙලාවෙම සතුටු වෙනවා. මගේ රටට, මා සේවය කළ යුද හමුදාවට කීර්තියක් අභිමානයක් ලබා දුන්නා කියන අවංක හැඟීම මගේ හිතේ තියෙනවා.””මම දකුණු ආසියානු මලල ක්‍රීඩා උලෙළ රැසක් ජයග්‍රහණය කර තිබෙනවා.1976 ඔලිම්පික් මොන්ට්‍රියල් තරගාවලියට හොඳින් පුහුණුවීම් කළා. එවර ලංකාවට පදක්කමක් ගේනවා කියන අධිෂ්ඨානය මගේ හිතේ තිබුණා. 1976 මටත් එස්.එල්.බී. රෝසාටත් ඔලිම්පික් වලට යන්න දවස් දෙක තුනක් තිබියදී කිව්වා විදේශ විනිමය නැති නිසා යන්න වෙන්නේ නැහැ කියලා. මම ඒ සිදුවීමෙන් හරියට කලකිරුණා. ඉන්පසුව මම ක්‍රීඩාව නතර කරන්න තීරණයකට ආවා.””නැඟෙනහිර ජර්මනියේ ශාරීරික අධ්‍යාපනය පිළිබඳ පාඨමාලාවන් සඳහා 1970 වසරේදීත් ඉන් අනතුරුව 1971 වසරේ දී බටහිර ජර්මනියේත් ශාරීරික පුහුණුවීම් පාඨමලාවක් සඳහා සහභාගි වීමට මට අවස්ථාව හිමි වුණා.බටහිර ජර්මනියේ පාඨමාලාව හැදෑරීමට මට අවස්ථාව ලැබුණා. මම බටහිර ජර්මනියේ ම 1972 ඔලිම්පික් තරගාවලියට සහභාගී වෙලා ආසියාවේ දක්‍ෂතම ක්‍රීඩකයා වීමේ භාග්‍ය මට හිමි වුණා. එහිදී තුන්වන වටය දක්වා ජයග්‍රහණය කළා.නමුත් මට අවසාන වටයේදී ජයග්‍රහණය කිරීමට නොහැකි වීම නිසා දැඩි අධිෂ්ඨානයකට ආවා 1976 ඔලිම්පික් රන් පදක්කමත් දිනා ගන්නවා කියා. නමුත් මට ඒ සඳහා සහභාගී වීමට හැකියාව ලැබුණේ නැහැ. ඒ ගැන අදටත් හිතේ දුකක් තියෙනවා. 1980 වන විට මගේ ක්‍රීඩා කටයුතු සියල්ල අවසන් කර මම මගේ යුද හමුදා සේවයට කැපවී කටයුතු කළා.”මුල් වරට හිමිකරගත් පදක්කම”එල්.ටී.ටී.ඊ. ත්‍රස්තවාදින්ගේ තර්ජනයට ලක්වූ ප්‍රදේශවල ක්‍රියාන්විත සේවයේ යෙදුණා. සිලාවතුර මුරුන්කන්, අලිමංකඩ, යාපනය ප්‍රදේශවල ක්‍රියාන්විත සේවයේ යෙදුණා.මම අණදෙන නිලධාරියකු ලෙස සේවය උසස් වීමෙන් අනතුරුව කොළඹ යුද හමුදා මූලස්ථානයේ සේවය කිරීමෙන් අනතුරුව විශ්‍රාම ලැබුවා.””මම අලව්ව නුගවෙල ගැලවීමේ හමුදා විදුහලෙන් ප්‍රාථමික අධ්‍යාපනය ලැබුවා. මගේ තාත්තා ගොවියෙක්; මගේ පවුලේ සහෝදරයෝ දෙන්නෙක් ඉන්නවා. එක සහෝදරියයි.අම්මා රැකියාවක් කළේ නැහැ. ප්‍රාථමික අධ්‍යාපනය ලැබීමෙන් පසුව මම අලව්ව මහ විද්‍යාලයෙන් සාමාන්‍ය පෙළ දක්වා හැදෑරුවා. ගමේ පාසලේ ඉන්න කාලේදී නම් ක්‍රීඩා කරන්න අවස්ථාව ලැබුණේ නැහැ.ඒත් මම හැම වෙලාවෙම මිතුරන් එක්ක එකතුවෙලා කුඹුරේ රිටි පනිනවා. සමහර වෙලාවට ගොයම් කොළේ උඩට වැටිලා තියෙනවා. පාසලේ අපිට ක්‍රීඩා උපකරණ, ඇඳුම්, දුවන්න පනින්න ක්‍රීඩා පිටි තිබුණේ නැහැ තණකොළ පිට්ටනියක් තිබුණේ. අඩු පහසුකම්වලින් තමයි ජාතික මට්ටමේ ක්‍රීඩා ජයග්‍රහණය කළේ. ක්‍රීඩාවෙන් ඉහළට එනවා කියන අධිෂ්ඨානය මගේ තිබුණා.””වැහි කාලයට කුඹුරේ නියර කැඩෙනවා. පාසල් යනකොට කවදාවත් කුඹුරට බැහැල යන්නේ නැහැ. අඩි විස්සක් තිබුණත් පනිනවා සමහරදාට වළට වැටෙනවා. කොහොම හරි මෙගොඩට පැනලා තමයි මම පස්ස බලන්නේ. ගමේ මිතුරොත් මාත් එක්ක තරගයට දුවන්න එනවා හැමදාම දිනන්නේ මම. පාරදිගේ අපි පයින් එන්නේ ඒ වගේ සෙල්ලම් කරමිනුයි.ආසියානු මලල ක්‍රීඩා උළෙලේදී රන් පදක්කම දිනූ අවස්ථාවගමේ ඉඳලා සැතපුම් තුනක් විතර පාසලට දුරයි. අපි සමහරදාට පරක්කු වෙලා ගිහින් තාප්පෙන් පනිනවා. දවසක් විදුහල්පතිතුමාගේ අතට ම අහුවුණා. තව දවසක් මම යාළුවන්ට පේන්නත් එක්ක ඈත ඉඳලා ඇවිත් පැන්නා පාසල් වත්තේ වැටියට උඩින්. එකපාරට ම සද්දයක් ආවා.බලනකොට මගේ කලිසම හරියට ම මැදින් ඉරිලා. හිමින් සීරුවේ පන්තියට ගිහින් දවසම පන්තියේ වාඩි වෙලා හිටියා. අනිත් ළමයි පාසල ඇරිලා යනතුරු වාඩි වෙලා ඉඳලා හැමෝම ගියාට පස්සේ අන්තිමට හීන් සීරුවේ නැගිටලා ගෙදර ආවා.””රිටි පනින්න ගිහිල්ලා දවසක් රිට ලෙස්සලා ගිහින් මාව කුඹුරට වැටුණා. මට එදා නම් ටිකක් වෙලා යනතුරු නැගිට ගන්නත් බැරි වුණා. ඒත් මම උත්සාහය අතහැරියේ නැහැ. පුංචි කාලේ අපිට දැන් කාලේ ළමයිට වගේ පහසුකම් තිබුණේ නැහැ. ඒ දේවල් ගැන අපි දුක්වෙවී කාලය ගත කළේ නැහැ.හමුදා සේවයට බැඳුණෙත් හරිම අහම්බෙකින් හදිසියේ ම තීරණය කර සිදුවූ දෙයක්. මම යුද හමුදාවට ඉක්මනින් ම ගියෙත් මගේ දක්‍ෂතාව නිසා ආධුනික සෙබළෙකු ලෙස මම බැඳුණේ.පාසල් ක්‍රීඩකයෙක් ලෙස කුරුණෑගල පුරාම ප්‍රසිද්ධ වුණා. දවසක් විවේක වෙලාවක මම ගැසට් කරලා තිබුණ කොළය කඩාගෙන ඇවිත් හමුදාවට අයදුම් කළේ. ගැමුණු සේවා බලකායට මම ඉන්පසු ආධුනික සෙබළෙකු ලෙස එකතු වුණා.”විශිෂ්ටතම මලල ක්‍රීඩකයෙකු ලෙස එදා ශ්‍රී ලංකා ධජය අන්තර්ජාතික මලල ක්‍රීඩා පිටියේ ඉහළින් ම ඔසොවා තැබීමට සමත් වූ ඔහු සිංගප්පූරු තායිලන්ත මලල ක්‍රීඩා උලෙළේදී 1966 වසරේ දී රිදී පදක්කමක් ද ශ්‍රී ලංකාවේදී මීටර් 200 ඉසව්වෙන් 1967 දී ජාතික මලල ක්‍රීඩා ශූරතා තරගාවලිය් දී එතෙක් මීටර් 400 තරගය සඳහා පිහිටවා තිබූ ශ්‍රී ලංකා වාර්තාව වූ තත්පර 49.8 බිඳ හෙළමින් තත්පර 48.7 කින් තරගය නිම කර නව ශ්‍රී ලංකා වාර්තාවක් තැබීය.මීටර් 400 ඉසව්වේ තරග වේගය 1972, 1973 – 1974 ජාතික ක්‍රීඩා ශූරතා තරග උලෙළ වලදී දිගටම රඳවා තැබීමට සමත් විය.දෙස් විදෙස් රටවල් රැසක නව වාර්තා තබමින් මලල ක්‍රීඩාවට කීර්තියක් අත්කර දුන් කුරූණෑගල දඹදෙණියට ආසන්නයේ අලව්ව නුගවෙල ගමේ උපන් මේ මලල ක්‍රීඩා ශූරයා දෙස් විදෙස්හි සංචාරය කළේය.පුතුන් දෙදෙනකුගේ දයාබර පියෙකු වූ විමලදාස මහතා ආසියාවේ මලල ක්‍රීඩා ක්‍ෂේත්‍රයේ නොමැකෙන සිහිවටන තැබු අතිවිශිෂ්ටයෙකි.සුභද්‍රා දේශපි‍්‍රයඡායාරූපවිමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>15</day>
    </date>
    <link>http://www.silumina.lk/2012/01/15/_art.asp?fn=af1201153</link>
    <topic>වෑන් රියේ පාට මාරු කරන්න ගිහින් හොර වංගුවේ ඝාතනය හෙළිවේ</topic>
    <author>කීර්ති මෙන්ඩිස්</author>
    <content>ඒ ඉකුත් ජනවාරි මස හතර වැනිදා උදෑසනය. කොත්මලේ පොලීසියට ලැබුණු දුරකතන පණිවිඩයකි.“සර් හොර වංගුව ළඟ කවුදෝ මිනිහෙක් මරා දාලා...” එක්තරා පුද්ගලයකු පොලීසියට කීවේ තම ජංගම දුරකතනයෙන්ය.“කවුද ඔය කතා කරන්නේ...”පොලීසියට එහි සත්‍ය අසත්‍යතාවය දැන ගැනීමට අවශ්‍ය විය.“සර් මම මේ පාරේ යන ගමන් කතා කරන්නේ... මෙතැන මිනිහෙක් මරා දාලා තියෙනවා... ඒකයි සර්...”“හරි. අපි දැන්ම ඔතැනට එනවා...”පොලීසිය ක්‍රියාත්මක විය. උදෑසන වැටෙන සීතල පිනි බිඳු නොතකා ජීප් රියට නැගගත් නිලධාරීහු කොත්මලේ නුවරඑළිය ප්‍රධාන මාර්ගයේ පැමිණ තවලන්තැන්න හොර වංගුව අසලට පැමිණියහ.මරා දැමුණු තරුණයකුගේ සිරුරක් එතැන විය. ඔහුගේ ගෙල හරහා දරුණු කැපුම් තුවාලයකි. ජැන්ඩියට හැඳ - පැලඳ සිටි ඔහුගේ අත්දෙක හා කට ද සෙලෝ ටේප්වලින් ගැට ගසා ඇත.පොලීසියට ලැබුණු තොරතුරු නිවැරැදි විය. තොරතුර දුන් තැනැත්තා ද එතැන විය. පොලීසිය ඔහුගෙන් ප්‍රකාශයක් ලබා ගත්තේ සිද්ධිය මුලින්ම දුටු පුද්ගලයා ඔහු නිසාය.“මම උදෙන්ම වැඩට යන්නයි ගියේ සර්. මම දැක්කා පාර දිගටම ‘ලේ’ වැටිලා තියෙනවා. මම හිතුවා ඌරෙක්වත් වාහනයක අහුවෙලා ඇති කියලා... ටිකක් සෝදිසි කරලා බැලුවා... බැලින්නම් මිනිහෙක් මරා දාලා තිබුණු බව දැක්කා.”ඔහුගේ කතාව සටහන් කරගත් නිලධාරීහු සිද්ධිය වහා නුවරඑළිය කොට්ඨාස බාර ජ්‍යෙෂ්ඨ පොලිස් අධිකාරී මතුරට මහතාට දැනුම් දුන්හ. ඒ ඔස්සේ පරීක්ෂණ ඇරැඹිණි.පොලීසියට මුලින්ම අවශ්‍ය වූයේ ඝාතනයට ලක්වූ තරුණයා කවුදැයි හඳුනා ගැනීමය. ඒ අනුව ඔහුගේ හැඩරුව ඇතුළු සියලු විස්තර සෙසු පොලීසිවලට ද දුරකතන මාර්ගයෙන් දැනුම් දෙන්නට විය.මරා දැමු පුද්ගලයා කොළඹ වැල්ලවත්ත ප්‍රදේශයේ කුලී රථ රියදුරකු බවට පසුව අනාවරණය විය. ඔහු නුවරඑළියේ විනෝද චාරිකාවක් සඳහා එදින වෑන් රියෙන් පිටත්ව ගිය බව ද දැනගත හැකි විය.ඔහු පදවාගෙන පැමිණි වෑන් රිය ලක්ෂ 60 ක් පමණ වටිනා සුපිරි ඩොල්ෆින් රියක් බව පොලීසිය අනාවරණය කැර ගත්තේය.“අනුමානයක් නැහැ. වෑන් එක උස්සන්න මිනිහා මරන්න ඇති.”ජ්‍යෙෂ්ඨ පොලිස් අධිකාරිවරයා සිතුවේය. කොත්මලේ පොලීසියට අමතරව නුවරඑළිය විශේෂ කාර්යාංශයේ නිලධාරීන් ද පරීක්ෂණවලට එක්කළේ ඔහුගේ නියෝගය මතය. ඒ අනුව දෙපැත්තෙන්ම පරීක්ෂණ ඇරැඹිණ. කිසියම් හෝඩුවාවක් දැන ගැනීම කාගේත් අරමුණය.පසුදාට පහන් විය. පුණ්ඩළුඔය පොලීසියට මෙවැනිම තොරතුරක් ලැබුණේ ඒ අතරතුරය.“සර් කවුදෝ මිනිහෙක් බෙල්ල කපා මරා දාලා”“කොහේද...”“දුණුකේදෙණිය පාර ළඟ...”වහා ක්‍රියාත්මක වූ පුණ්ඩළුඔය පොලීසිය සිද්ධිය වූ තැනට පැමිණියේය. එතැන ද මළ සිරුරක් විය. ඔහුගේ ගෙල කපා දමා තිබුණේය. දෑත් මෙන්ම මුවට ද සෙලෝටේප් පටි අලවා තිබිණි.“සර්... මේ මිනිහා මැරිලා නැහැ...” එතැන සිටි කොස්තාපල් කෙනෙක් ස්ථානාධිපතිවරයාට කීවේය.“ඔව් සර් මිනිහා මැරිලා නැහැ”“එහෙනම් ඉක්මනට ඉස්පිරිතාලෙට යවමු.”සිදුවීම වහා නුවරඑළිය කොට්ඨාස බාර පොලිස් අධිකාරීවරයා වෙත වාර්තා කරනු ලැබීය.“ඊයේත් මේ විදියට ම තවත් මිනිහෙක් මරා දාලා තිබුණා. දෙන්නගේම අත් කට සෙලෝටේප් පටි ඔතලා... දෙන්නගේම බෙල්ලමයි කපල තිබුණේ... සමහරවිට එකම ටීම් එකකින් කරපු වැඩක් වෙන්න පුළුවන්...” පොලිස් අධිකාරිවරයාගේ සැක පහළ කෙළේය.“කෝකටත් ඉස්පිරිතාලේට යැවූ මිනිහා මැරිලා නැති එක හොඳයි... පුළුවන් ඉක්මනට ගෙදර අයට දැනුම් දීලා... මිනිහගෙන් කට උත්තරයක් ගන්න බලන්න...”ඒ අනුව පුණ්ඩළුඔය පොලීසියේ නිලධාරීහු ක්‍රියාත්මක වූහ. ඊට අමතරව නුවරඑළිය විශේෂ විමර්ශන ඒකක නිලධාරීහු ද පරීක්ෂණවලට එක්කරන්නට ජ්‍යෙෂ්ඨ පොලිස් අධිකාරිවරයා පියවර ගත්තේය. දෙපිරිසම පරීක්ෂණ ඇරැඹූහ.පරීක්ෂණවලට මහඟු උපකාරයක් වූයේ දුණුකේදෙණිය මාර්ගයේදී සොයා ගත් පුද්ගලයා මිය නොගොස් තිබීමය. ඒ අනුව ඔහු කවුදැයි පොලීසිය හඳුනා ගත්තේය. ඔහු ගම්පොළ මරියවත්තේ ව්‍යාපාරිකයකු වූ මොහොමඩ් අශිෂ් නමැත්තෙකි. පොලීසිය ඔහුගේ නිවෙසට ද මේ බව දැනුම් දුන්නේය. ඒ අනුව ඔහුගේ බිරිය කීවේ පුදුම කතාවකි.“සර්. මට මහත්තයා ෆෝන් කෝල් එකක් දීලා කිව්වා කට්ටියක් එයාව මරන්න යනවා. රුපියල් ලක්ෂ 35 ක් දෙන්න එතකොට මරණෙන් බේරෙන්න පුළුවන් කියල.”“ඉතින්...”“මං සල්ලි ලෑස්ති කරලා මරියවත්තේ පන්සල ළඟට ගියත් කවුරුත් ආවේ නැහැ සර්’ ඉන් පස්සේ මට මහත්තයා ගැන කිසිම ආරංචියක් තිබුණේ නැහැ.”නිලධාරීහු ඇගේ ප්‍රකාශය ඔස්සේ පරීක්ෂණ මෙහෙයවූහ. එසේනම් මුදලාලි කප්පම් ගැනීම සඳහා පැහැරගෙන ගොස් මෙසේ ගෙල කපා දමන්නට ඇතැයි පොලීසිය විශ්වාස කළේය.ඒ වන විට අශිෂ් මුදලාලිගේ සෞඛ්‍ය තත්ත්වය හොඳ අතට හැරී තිබුණෙන් පොලීසිය ඔහුගෙන් ද ප්‍රකාශයක් ලබා ගත්තේය. ඔහු තමන්ට වූ කරදරය පොලීසියට කීවේ ජීවිතය බේරීම ගැන දෙවියන්ට ස්තුති කරමිනි.“මම බිස්නස් කරන්නේ. මගේ යාළුවෝ දෙන්නෙක් මට එදා කතා කළා ගෑස් සිලින්ඩර් වගයක් තියෙනවා බලන්න යමු කියලා. මම එයාලා හොඳට හඳුනනවා. කලිනුත් එයාලාත් එක්ක බිස්නස් කරලා තියෙන නිසා මං බය නැතිව එයාලගේ වෑන් එකේ නැගලා ගියා.”මුදලාලි කතාව කියන්නට පටන් ගත්තේය. මිතුරන් දෙදෙනා විශ්වාස කළ අශිෂ් මුදලාලි එසේ ඔවුන්ගේ වාහනයට නැඟ ගිය ද අතරමඟදී ඔහුට වූයේ වෙනත් කරදරයකි. ගෑස් සිලින්ඩර දැකගැනීම පසෙකලා ඔහුට වූයේ මිතුරන්ගේ අණට යටත් වීමටය.“අපිට ලක්ෂ 35 ක් ඕනැ. නැත්නම් අපි උඹ මරනවා.” එකෙක් කීවේය. වෑන් රිය වෙනත් දිසාවකට හැරවිණ.“මේ කොහේද මාව ගෙනියන්නේ...”“ගෙනියන්නේද? ගෙනියන්නේ උඹ මරන්න.”මුදලාලිට හීන් දාඩිය දැම්මේය. වෑන් රිය නතර වූයේ ඉහළ කොත්මලේ පරණ වැඩ බිමකය. මිතුරෝ මුදලාලි ඇදගෙන ඒ තුළට ගියහ. වෙනදා මෙන් මිතුරන් එදින මුදලාලිට සැලකුවේ නැත.“උඹ ගෑනිට කියපන් ලක්ෂ 35 ක් ලෑස්ති කරන්න අපි එනවා කියලා...”මුදලාලිට සිදුවූයේ ඔවුන් කියන දේ කරන්නටය. ඒ අනුව මුදලාලි බිරියට කතා කළේය.“මුන් මාව මරන්න හදනවා. කොහොමහරි ලක්ෂ 35 ක් ලෑස්ති කරන්න.”මුදල් ගන්නට ගෙදර යා නොහැකි බව කී කප්පම් මිතුරෝ මුදල් රැගෙන ගම්පොළ මරියවත්තේ පන්සල ළඟට එන ලෙස ද නියෝග කළහ.“හැබැයි පොලීසියට කියලා තිබුණොත් උඹගේ මරණය ඉක්මන් වෙයි.”ඒ අනුව ත්‍රිවිලරයක නැගගත් කප්පම්කරුවන් මුදල් රැගෙන ඒම සඳහා මරියවත්ත පන්සලට යන්නේ මුදලාලි වැඩබිමේ ගෙදරක සඟවා තබාය. ඒත් සිදුවන්නේ වෙනකකි. මරියවත්ත පන්සල අසල සැක කටයුතු දෙතුන් දෙනකු සිටිනබව ඔවුනගේ අවධානයට ලක්වන්නේ නිතැතිනි.“අතන ඉන්න කෙනා ගැන මට සැකයි වගේ මචං... පොලීසියේ එවුන් ද කොහේද?”“එහෙනම් යන්න එපා. ගියොත් අපි මාට්ටු වෙයි. ත්‍රීවිලර් එක හරවපන්.”ත්‍රීරෝද රිය හරවා ගත් ඔවුහු කෙළින්ම යන්නේ මුදලාලි සඟවා සිටි නිවෙස වෙතය.“උඹගේ ගෑනි සේරම පොලීසියට කියලා. අපිට උඹේ සල්ලි ඕන නැහැ. වරෙන් යන්න.”ඔවුන් මුදලාලිට හොඳ හැටි පහර දෙන්නේ ඉන් පසුවය.“මේකට යන්න හැරියොත් මේකා අපි ගැන සේරම විස්තර පොලීසියට කියාවි. ඒ නිසා මිනිහා මරා දාලා අපි යමු.”එකෙක් අනෙකාට කීවේය. ඒ අනුව යළිත් වාහනයට දමාගන්නා මුදලාලිගේ අත් හා කට සෙලෝටේප් පටිවලින් ගැට ගසා මඩකුඹුර තේවත්ත අසලින් බිමට දමා යන්නේ ගෙල හරහා දරුණු පිහි පහරක් ඇදීමෙන් අනතුරුවය.ඔවුන් සිතන්නේ මුදලාලි ඒ පිහි පහරින්ම මිය යන්නට ඇති බවකි. ඒත් වාසනාවකට මුදලාලිට ජීවත්වීමේ වාසනාව තිබිණි. සියලු තොරතුරු හෙළිදරව් වීමට පටන්ගත්තේ ඉන් අනතුරුවය.කප්පම් ගැනීම සඳහා මුදලාලි මරා දමන්නට උත්සාහ කළ අය කවුදැයි හඳුනා ගත් විශේෂ කාර්යාංශයේ නිලධාරීන් කප්පම්කරුවන් අල්ලා ගත්තේ ආගිය වෑන් රිය හා ත්‍රීවිලරය ද සමඟය.“අපි හිතුවේ මුදලාලි මැරෙන්න ඇති කියලයි සර්.”එකකු කීවේ මුදලාලි මිය නොගිය නිසා ඔවුන් පොලීසියට කොටුවූ බවය.විශේෂ කාර්යාංශයේ නිලධාරීන් මොවුන්ගෙන් ප්‍රශ්න කළේ ඊට පෙරදා හොර වංගුව අසලදීම එලෙස ගෙල කපා මරා දැමු පුද්ගලයාගේ ඝාතනයට ද මොවුන් සම්බන්ධදැයි දැනගැනීමටය. ඒත් ඔවුන්ගෙන් එවැනි තොරතුරක් අනාවරණය නොවීය. එම සිදුවීම වෙනත් කණ්ඩායමක වැඩක් බවට පොලීසිය ඒත්තු ගත්තේය. සතියක් ගෙවී ගියේය. මේ අතර යාපනය මූලස්ථානය පොලිස් පරීක්ෂක සමන් සිගේරා මහතාට තොරතුරක් ලැබිණ.“දන්නා කියන ගෙදරක අලුත්ම වෑන් එකක් රෙදිවලින් වහලා තියෙනවා. ටිකක් සැකයි වගේ.”තොරතුර දුන්නේ ගරාජයක වැඩ කරන බාස් කෙනෙකි. පොලීසිය ඔහුගෙන් තවදුරටත් කරුණු විමසුවේය.“ඔව් සර් ඒක අලුත්ම ජාතියේ ඩොල්ෆින් වෑන් එකක්. අයිති මහත්තයා මට කිව්වා එයාගේ නෝනා වෑන් එකේ තියෙන පාටට ආස නැහැ. ඒ නිසා වෑන් එකට කළුපාට ගාලා දෙන්න කියලා.”“මට තවත් සැක ආවේ සර්... වෑන් එක ගරාජ් එකට දාන්න බැහැ ගෙදරට ඇවිත් වැඩේ කරලා දෙන්න කියපු නිසයි.”ඒ තොරතුරේ සත්‍ය අසත්‍යතාවය දැනගැනීමට යාපනය බුද්ධි අංශයේ සැරයන් අශිෂ් හා වීරසිංහ යන දෙදෙනා වෑන් රිය තියෙන බව කියන නිවෙස සොයා ගියහ. වෑන් රිය එහි විය. අයිතිකරු ද සිටියේය.“කාගේද මේ වෑන් එක”“මම යාළුවෙක්ගෙන් සල්ලිවලට ගත්තේ සර්.”“කෝ ලියකියවිලි”“තවම ඇඩ්වාන්ස් එකක් විතරයි දුන්නේ ඉතිරි සල්ලි දෙනකොට ලියකියවිලි දෙන්නම් කිව්වා සර්.”“කවුද යාළුවා”“එයා මගෙත් එක්ක රට ඉඳලා ආ කෙනෙක් සර්. වැල්ලවත්තේ ඉන්නේ.”“කීයක් දුන්න ද ඇඩ්වාන්ස්”“ලක්ෂ එකහමාරක් සර්”“මේචර වටිනා වාහනයකට ලක්ෂ එකහමාරක් ද දුන්නේ.”“ඔව් සර්.”බුද්ධි අංශයේ නිලධාරීහු දෙදෙනා සියලු විස්තර රැගෙන මූලස්ථාන පොලිස් පරීක්ෂකවරයා හමු වූහ.“අපි කෝකටත් වැල්ලවත්ත පොලීසියෙන් චෙක් කරලා බලමු.”ඒ අනුව වැල්ලවත්ත පොලීසියේ අපරාධ විමර්ශන අංශයේ ස්ථානාධිපතිවරයාට මේ බව දැනුම් දෙන්නට නිලධාරීහු පියවර ගත්හ.“ඔව් ඔව් අපේ ඒරියා එකේ වාහනයක් උස්සල කොත්මලේදී ඩ්‍රැයිවර් මරලා වෑන් එක අරන් ගිහින් තිබුණා.”“සර් මේකද වෑන් එකේ නොම්මරේ”“ඔව්. ඔව්. ඒක තමයි උස්සපු වාහනේ තමයි”පොලීසියට සියලු කරුණු කාරණා හෙළි විය. රුපියල් ලක්ෂ හැටක් පමණ වටිනා ඩොල්ෆින් වෑන් රිය නුවරඑළි යන්නට කුලියට ගත් පුද්ගලයන් අතරමඟදී රියැදුරාගේ අත් හා මුව සෙලෝටේප්වලින් ඔතා ගෙල කපා ඝාතනය කළ සිද්ධියේ තොරතුරු අනාවරණය කර ගැනීමට නුවරඑළිය විශේෂ කාර්යාංශයේ නිලධාරීන්ට හැකි විය.නුවරඑළිය කොට්ඨාශ බාර ජ්‍යෙෂ්ඨ පොලිස් අධිකාරී ගාමිණි මතුරට මහතාගේ අධීක්ෂණය මත සහකාර පොලිස් අධිකාරී සී. ඩබ්ලිව්. රාජපක්ෂ යන මහත්වරුන්ගේ මෙහෙයවීමෙන් නුවරඑළිය මූලස්ථාන පොලිස් පරීක්ෂක කමල් රණවීර, විශේෂ කාර්යාංශයේ ස්ථානාධිපති පොලිස් පරීක්ෂක සුදත් ෆොන්සේකා, උප පරීක්ෂක වීරසේකර, සැරයන්වරුන්වූ ගුණසෝම මල්ලව (4987), සෝමකීර්ති (28619), නන්දසිරි (1147), කොස්තාපල්වරුන් වූ රණසිංහ (67240), ඉලංගකෝන් (25658), ජයකොඩි (70480), ගමගේ (22082), උපාලි (5765), සෙල්වරාජ් (56671) හා සම්පත් මෙන්ම යාපනය කොට්ඨාස බාර ජ්‍යෙෂ්ඨ පොලිස් අධිකාරී නෙවිල් පත්මදේව මහතාගේ අධීක්ෂණය මත මූලස්ථාන පොලිස් පරීක්ෂක සමන් සිගේරා, බුද්ධි අංශයේ සැරයන් අශිෂ් හා කොස්තාපල් වීරසිංහ ද නුවරඑළිය අපරාධ පරීක්ෂණ අංශය (සොකො) හි ස්ථානාධිපති පොලිස් පරීක්ෂක හල්පාගොඩ ඇතුළු කණ්ඩායම ද පරීක්ෂණවලට එක්ව සිටියහ.කීර්ති මෙන්ඩිස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>15</day>
    </date>
    <link>http://www.silumina.lk/2012/01/15/_art.asp?fn=af1201154</link>
    <topic>දරුවන්ගේ අධ්‍යාපනය ගැන කාට කියමු ද?</topic>
    <author>ගලබොඩ සිරි ඤාණිස්සර නායක ස්ථවිර ගංගාරාමයේ පොඩි හාමුදුරුවෝ</author>
    <content>රටේ බැඳීමක් නැති නිදහස් පොදු සංවිධාන බොහෝය. විදේශයන්ගෙන් ලැබෙන ගිනිගෙඩි වැනි මුදලට පමණක් වහල් වී සිටින සමහර නොබැඳි සංවිධානවල සිටින්නේ දෙමාපියන් නොවේ ද? දරුවන් සිටින දෙමාපියන් සෑම සියලු දරුවන්ම තම දරුවන් ලෙස සලකා වැඩ කළ යුතුව ඇත. එසේ නොවන්න අපට අනාගතයක් නැත.විශ්වවිද්‍යාල මට්ටමෙන් අතීතයේ ඇතිවූ දුක් දොම්නස් අමතක වීම දුකකි. අන්තිමට ඒ ප්‍රශ්න පාසල්වල හෝඩිය පන්තිය දක්වා දිග්ගැස්සුන හැටි අපට නම් මතකය.කෙසේ හෝ අද පාසලකට දරුවෙකු ඇතුළත් කරගන්න දෙමාපියන් දරන උත්සාහය අපමණය. කරන්න බැරි වැඩ කරන්නට ගොස් ජීවිත විනාශ කරගන්නා පවුල් ද බොහෝය. පෞද්ගලික පාසල්වල ගාස්තු පාලනයක් නැත. රජයේ පාසලකට දරුවෙකු ඇතුළත් කරගැනීමට බැරිව ඒ පසුපස යන මුදල් නැති අයට කුමක් සිදුවිය හැකි ද?විශ්වවිද්‍යාල සිසුන් සඳහා ගොඩනැගිලි, පහසුකම්, ගුරු වැටුප් සහ විවිධ සත්කාර්යයන් සඳහා වැය කෙරෙන මහජන මුදල අතිවිශාලය.කාලය නාස්තිකර පාලනයක් නැතිව, නිසි දැනුමක් නොලබා උපාධි ලබා අනාගත පරපුර අනාථ කරන පිරිස් අද බොහෝය.ඒ නිසාම උපාධි සහතික ඇති අයට තවත් පරීක්ෂණවලින් තොරව රජයේ හෝ පෞද්ගලික ආයතනවල රැකියාවක් ගැනීමට ද බැරි තත්ත්වයක් අද උදාවී ඇත.විශ්වවිද්‍යාල අභ්‍යන්තර සිසුන්ට බාහිර රැකියා, කාර්යභාර තහනම් වුවත්, උසස් ප්‍රතිඵල ලබා විශ්වවිද්‍යාලවලට ඇතුළුවීමේ වරම් ලැබ රටේ ආර්ථිකයෙන් වැඩි කොටසක් වියදම් කිරීමට සැලසුම්කර ඇති විශ්වවිද්‍යාල අධ්‍යාපන සේවයට අද සිදුවී ඇති දේ කනගාටුදායකය.මේ රටේ විශ්වවිද්‍යාල සිසුන් බොහොමයක් තම අධ්‍යාපනයට වඩා ඒ කාලය ඇතුළත සුළු රැකියාවල යෙදී කරගන්නා විනාශය ගැන සොයන්න බලන්න කෙනෙක් නැත.ගුරුවරු යනු දෙමාපියන්ට වඩා වගකීමක් ඇති අය බව කාගේත් පිළිගැනීමය. විශ්වවිද්‍යාල ආචාර්යවරුන් දෙමාපියන් නොවේ ද? ඒ අයට දරු සෙනෙහස නැද්ද? එසේනම් තම ගෝලබාලයන් රැකගැනීමේ කාර්යභාරයට ඒ අයගෙන් ලැබෙන සහාය කුමක් ද?රටේ ඇති නීති පොත්වල අඩංගු ඇතැම් කරුණු අද අභාවයට පත්වෙමින් පවතී. නීතිය කුමක් වුවත් දරු සම්පත අනාගත පරපුර සඳහා රැකගැනීමට සෑම භේදයකින්ම තොරව කවුරුත් උරදිය යුතු කාලය එළඹ ඇත.අගාධයට වැටී තිබුණ රට ගොඩනැඟීමට කවුරුත් එක්ව ක්‍රියා කළ යුතු අවධියක රටේ අනවශ්‍ය ප්‍රශ්න ඇතිකර කුළල් කා ගන්නවාට වඩා එක්සත්ව, එක්සිත්ව ප්‍රශ්න විසඳා ගැනීමට දෙමාපියන්, ගුරුවරුන්, වගකිවයුත්තන් සැම එක්විය යුතුමය.විශ්වවිද්‍යාල සිසු ප්‍රශ්න විසඳීමට පාලක පක්ෂයක්, ක්‍රියාදාමයක් හා නීති මාලාවක් ඇත. එය ක්‍රියා විරහිත නම් නැවත හෝඩියේ සිට වැඩ ඇරැඹිය යුතුව ඇත. මේ රටේ පෞද්ගලික සේවී සංවිධානයක් ලෙස සියලු විශ්වවිද්‍යාල සිසුන් වෙනුවෙන් කැපවීමට උගත් මඬුල්ලක් නොමිලේ සේවය කිරීමට මග පෙන්විය යුතු අයට මග පෙන්වීමට සූදානම්ව සිටිති.ශිෂ්‍ය සංවිධාන, ගුරු සංවිධාන, කථිකාචාර්ය මට්ටමෙන් ඇති ප්‍රශ්න ඉදිරිපත් කිරීමට, දියුණු වන්න, ජීවත්වන්න, රට රැකගන්න කැමති අය ඉදිරිපත් වන්න.“රටේ ප්‍රශ්න”, ශ්‍රී ජිනරතන අධ්‍යාපන ආයතන පාලක සභාව, 142, ශ්‍රීමත් ජේම්ස් පීරිස් මාවත, කොළඹ 02, ගංගාරාම විහාරස්ථානයට අනුබද්ධ මේ සංවිධානයට අවංකව, ලිඛිතව ලියන අයගේ ප්‍රශ්න, ජාති - ආගම් - දේශපාලන ප්‍රශ්නවලින් තොරව නිදහස් මඬුල්ලක් මඟින් අධ්‍යයනය කිරීමෙන් අනතුරුව දැනගත යුතු අයට අවබෝධ කර දීමට සුදුසු අත්‍යවශ්‍ය කාරණා කිසිම රහසකින් තොරව ජනමාධ්‍ය මඟින් ප්‍රචාරය කරවීමට සූදානම්ය.ප්‍රශ්න ඇති අය ප්‍රශ්න විසඳාගෙන අවංකව, දියුණුව, සංවර්ධනය කැමති නම් මේ සඳහා ඉදිරිපත් වන ලෙස සංවිධානය දන්වා සිටියි.ගලබොඩ සිරි ඤාණිස්සර නායක ස්ථවිර ගංගාරාමයේ පොඩි හාමුදුරුවෝකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>15</day>
    </date>
    <link>http://www.silumina.lk/2012/01/15/_art.asp?fn=af1201156</link>
    <topic>ආඩාපාලි කෙඳිරිලි නැති අලි බලන රස්සාව</topic>
    <author>ටිරෝනි වෑවලගේ</author>
    <content>දුරුත්තට කැලණිය කවදත් හැඩය. අලුතෙන් හුණු පිරියම් කර සුදු පැහැයෙන් බබළන චෛත්‍යය රාජයාණන් වහන්සේ ගේ කොත සිඹින්නට මෙන් පුරා හඳ බැබළේ. පිහිට, අනුහස සමඟ සිසිල සෙවණ ද නිබඳ ලබාදෙන බෝ සමිඳුන් වෙනදාටත් වඩා පින් පාට ය. පෙරහර වීථි සරණා බැවින් දෝ අසලින් ගලා යන කැලණි ගං කොමළිය වඩාත් විනීත වන්නීය.කැලණියේ මේ දුරුතු අසිරියට මම කවදත් ප්‍රිය කරමි. විදුලි ආලෝකයෙන් ඔපවත් වන උඩමළුවේ මෙන් ම සතර දිශාවෙන් පැමිණෙන ජනී ජනයා අතර බිම් මළුවේ ද සැරි සැරීමට ප්‍රිය කරමි. තැන තැන ගස්වල බැඳි අලි ඇතුන් ද බොහෝ ය.ඔවුහු වඩාත් ජන ආකර්ෂණයට ලක් වන්නෝ ය. අලි ඇතුන් වටා රොක් වන ජනතාව ඔවුන් නරඹමින්, ප්‍රීති වෙමින් පැය ගණන් ගත කරන්නේ ය. අවටින් මිලදී ගත හැකි නොයෙක් ආහාර පාන ලබා දෙන්නේ ය. මේ අතර කිසිවකුගේ අවධානයට හසු නොවන අලි බාස්උන්නැහේලා ජනතාවගේ කියුම් කෙරුම් දෙස උපේක්ෂාවෙන් බලා සිටිති.ගස් බැඳි සද්දන්තයන්ගේ ජීවිත තරමට හෝ මොවුන්ගේ ජීවිත සුන්දර වන්නේ කලාතුරකිනි. අතුරේ යාම, අලි බැලීම, මුහුදු යාම අතිශය භයානක රැකියා ලෙස නම් කෙරුණේ අද ඊයෙක නොවේ. කොන්ක්‍රීට් වනාන්තර බිහි වීමට පෙර යුගයේ සිටම ගොඩබිම වසන විශාලතම ජීවීන් සමඟ ඔට්ටු වූ මේ පුංචි මිනිස්සු වීරයෝ ම වූහ.අද වුව ද එහි වෙනසක් නැත. එහෙත් මේ වීරයෝ කිසිවකුගේ අවධානයට ලක් නොවන්නෝ ය. ඔවුන්ගේ අවිධිමත් කෙටි වදන් අනුව තම ජීවිතය ගෙවන සද්දන්තයෝ ම මිනිසුන්ගේ අවධානය දිනා ගත්තෝ ය.ඔහු සිටියේ ද එලෙසින් ම කිසිවකුගේ අවධානයට ලක් නොවූ ඉසව්වක ය. අලි ඇතුන් ගේ ආහාරය පිණිස දුන් අමු පොල් අතු කිහිපයක් සෙවිලි කර තැනූ තාවකාලික වහළක් ඔහුගේ හිසට ඉහළින් විය. දුරුත්තේ කැලණි සිරි නරඹන ජනතාව අතරින් ඔහු වෙත ගිය මට ලැබුණේ සුහද පිළිගැනීමකි. එහෙත් පුවත්පතක ලිපියක් පළ කිරීම වෙනුවෙන් කෙරෙන සාකච්ඡාවක් ගැන කිසිදු හෝ විශේෂිත අදහසක් ඔහු තුළ වූයේ නැත. ඔහු එපමණටම සරලය. දිවි පැවැත්ම ද එලෙසම ය.අනෙකුත් තරුණ ඇත්ගොව්වන් ශක්තිමත් අතපය මෙහෙයවමින් සද්දන්තයන් සහ යකඩ දම්වැල් සමඟ ගැටෙද්දී ඔහු ද කිසි ලෙසකින් පසුබට වනු මා දුටුවේ නැත. ඔහුගේ කතා බහ අවම ය. එහෙත් සිනහව බහුල ය. මගේ බහුතරයක් ප්‍රශ්නවල දී ඔහුගේ පිවිතුරු සිනාව පමණක් ම විය. ඇත්ගොව්වාගේ වෘත්තිය ඔහුගේ වියපත් ගතට ඔරොත්තු නොදෙන්නා තරම් ය. එහෙත් වියපත් නොවූ සිතින් යුතු වූ ඔහු තම දහදිය කතාව මෙසේ පවසා සිටියේ ය.නමනිමල් ගමගේ.දැන් වයස.හැට නවයයි.උපන් ගම කොහෙද?අවිස්සාවේල්ලඑතකොට දැන් ඉන්නේ?කඩුවෙලතාත්තා, අම්මා ගැන මතක් කළොත්.තාත්තා පොඩිසිංඤෝ, අම්මා පුංචිමැණිකා.සහෝදර සහෝදරියෝ.අක්කා කෙනෙක් ඉන්නවා.ඒ කියන්නේ පවුලේ ඔබයි, අක්කයි විතරයි.නෑ. සහෝදර සහෝදරියෝ පස් දෙනෙක් ඉන්නවා.එතකොට අක්කා කෙනෙක් ඉන්නවා කිව්වේ?දැන් ජීවත් වෙලා ඉන්නේ අක්කයි මමයි විතරයි.ඉස්කෝලෙ ගියේ කොහාට ද?පල්ලෙ බාගේ මහ විදුහලට.කීයේ පන්තිය වෙනකල් ඉගෙන ගත්තද?පහේ පන්තිය.අලි බලන රස්සාවට ආවේ කොහොමද?ඉස්කෝලෙ යන කාලෙම තමයි.ටිකක් විස්තර කිව්වොත්.දවසක් අලියෙක් දාලා ඉස්කෝලෙට වැලි ඇද්දා. ඒක දැකලා මට ආස හිතුනා. ඒ අලි බාස් උන්නැහේ එක්ක යාළුවෙලා පස්සෙ අලි බලන්න ගියා.ඒ අලි බාස් උන්නැහේ කොහේ කෙනෙක්ද?කෑගල්ලේ.අලි බලන්න පටන් ගන්න කොට වයස කීයක් විතර ඇති ද?අවුරුදු දාහතරක් විතර.කෑගල්ලට ගිහින් මොනවද මුලින් ම කළේ.අත්උදව්කාරයා විදිහට වැඩ කළා. අවුරුදු දාසය විතර වෙනකොට තනියම අලියා බැලුවා.අවුරුදු කීයක් විතර කෑගල්ලේ හිටියද?අවුරුදු අටක් විතර.ඊට පස්සේ?අරනායක ගියා.ඇයි කෑගල්ලෙන් ගියේ?කොලු කාලෙනේ. එක තැනක ඉන්න බෑ.අරනායක ගියෙත් අලියෙක් බලන්නට ද?ඔව්. අරනායක වෙද මහත්තයා ගාවට. එතැන අවුරුදු දොළහක් තිස්සේ අලියෙක් බැලුවා. හරි සැර අලියෙක්.අලියගේ නම මොකක්ද?රාමා.කෑගල්ලේ අලියගේ නම?.... මතක නෑ.රාමා කියන අලිය ද සැරයි කිව්වේ.ඔව්. මට කලින් ඌ බලපු අලි බාස් උන්නැහේ මැරුවනේ. කේන්ති ගිය වෙලාවක අලියා අලි බාස් උන්නැහේ ඇදලා අරගෙන ඔලුව කාලා.කාටද මේ රාමා අයිතිවෙලා තිබුණේ?කිතුල්ගල හර්බට් රූපසිංහ මහත්තයට. පස්සෙ අලියා ගොඩක් සැර නිසා අරනායක වෙද මහත්තයට නිකං දුන්නා. මම බලන්න ගන්න කලින් හත් දෙනෙක් මරලා තිබුණනේ.රාමා අවුරුදු කීයක් බලා ගත්තද?අවුරුදු දොළහක් විතර. අලියා මැරෙන කල් ම බැලුවා.රාමාගෙන් මොකුත් තර්ජන එල්ල වුණේ නැද්ද?දවසක් මා ඔයේ දී මට ගැහුවා. අලියා වතුරේ නිදි කරවලා හිටියේ. ඔලුව අතුල්ලන්න ළං වුණා ම ගැහුවා.තුවාල වුණේ නැද්ද?මාව වීසි වෙලා වැටුණා. තුවාල නෑ. මගේ පස්සෙන් එලෙව්වා. අලියට මාව අල්ල ගන්න බැරි වුණා.ඊට පස්සෙ අලි පහරදීලා නැද්ද?නැහැ.රාමා බලපු කාලේ ගැන තවත් විස්තර කිව්වොත්?අරනායකින් අලියා අරගෙන ගාල්ලට ගියා. උඩුගම, දෙනියාය, කොටපොල වැඩ කළා.ඊට පස්සෙ?අලියා මැරුණනේ. ඊළඟට මෙහාට ආවා.මෙහාට කිව්වේ?කඩුවෙල. රංකඩු පත්තිනි දේවාලෙට.දැන් බලන්නේ දේවාලේ අලිය ද?ඔව්. දැන් අවුරුදු හතක් තිස්සේ දේවාලේ අලියා බලනවා.(ඔහු අසල සිටින අලියා පෙන්වයි)මොකක්ද මේ අලියාගේ නම?තාරකතාරකට දැන් වයස කීයක් විතර ඇති ද?අවුරුදු දහ අටයි.තාරක නපුරු ද?අනේ නෑ.මද කිපුණාම?එතකොට නම් සැරයි. තවම එක පාරයි මද කිපුණේ. ඒ සැරේ මාසයක් විතර බැඳලා දාලා හිටියා. කාටවත් ළඟට යන්න බෑ. ඒත් මම ගියා.කසාද බැඳලද?නැහැ.අරක්කු, සිගරැට් බොනවද?ටිකක්.බීලා ඉන්නකොට අලියා ළඟට යනවද?යනවා. මගේ අණට කීකරුයි නේ.අලියට සාත්තු සප්පායම් කරන්නේ කොහොමද?උදේම ඇවිත් මෙතැන පිරිසිදු කරනවා. කණ්ඩ දානවා. නාවනවා. හවසට වතුර දෙනවා.සල්ලි ඉතුරු කරලා තියෙනවද?ටිකක් තියෙනවා.හැමදාම අලි බලන්න බැහැ නේද?බැහැ. වැඩිකල් මේ රස්සාව කරන්න බෑ.එතකොට මොකද කරන්න හිතාගෙන ඉන්නේ?අක්කගේ දූලා දෙන්නෙක් දෙබෑගම ඉන්නවා. එහේ යනවා.කතා බහ එපමණය. ආඩාපාලි, දුක්ගැනවිලි හෝ කෙඳිරිලි, පසුතැවිලි හෝ පුරසාරම් ද නැත. ඔහු ජීවිතය, ජීවිතය ලෙසින් දැකීමට තරම් බුද්ධිමත් ය. එමෙන් ම ජීවිතය දෙස සුබවාදීව බැලීම ඔහුට පහසු, සරල දෙයකි. එමඟින් ඔහු අපට ද කියා දෙන පාඩම ගැඹුරු ය.ටිරෝනි වෑවලගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>15</day>
    </date>
    <link>http://www.silumina.lk/2012/01/15/_art.asp?fn=af1201157</link>
    <topic>ආයුර්වේදය ඉගෙනගන්න ගිහින් සිනමාව ඉගෙනගෙන ඇවිත්</topic>
    <author>අරුණි මුතුමලී</author>
    <content>මම ගෙදර එනකොට රෑ නවයටත් ළඟයි. ආච්චි දොරටු පාල වගේ බලන් ඉන්නවා උළුවස්සට හේත්තු වෙලා. අඩියට දෙකට ගෙට ඇතුළු වුණු මම කෙළින් ම කාමරයට ගියේ කැලැන්ඩරයේ සටහනක් තබන්න. ඒ පිටිපස්සෙන් ආච්චි ප්‍රශ්න වැලක් අසමින් දුවගෙන ආවා.“ඈ ළමයෝ මොකද මෙච්චර රෑ වුණේ, කොහෙද ගියේ. ඇයි කෝල් කළේ නැත්තේ, අපි බය වෙනව කියලා දන්නෙ නැද්ද, ඇයි කතා කරන්නේ නැත්තේ කරදරයක්වත් ද?”මගේ කාමරයේ දොරේ එල්ලා ඇති දින දර්ශනයේ ජනවාරි 20, 22 දින දෙකම සලකුණු කළා. ආච්චිගේ කෑගැහිල්ලට මල්ලිත් කාමරේට දුවගෙන ආවා.“මොකද්ද අක්කේ දින දෙකක්?” මල්ලී ඇහුවා.“ඊට කලින් කියමු බලන්න ඇයි පරක්කු වෙනවා කියලා කෝල් එකක්වත් නොදුන්නේ? කියලා” ආච්චි දැඩි ලෙස කීවා.“අයියෝ ආච්චි, අක්කා අම්මටයි තාත්තටයි මටයි තුන් දෙනාටම කෝල් කළා” මල්ලී මා වෙනුවෙන් පෙනී සිටියා.“එහෙනම් මම අතන බෙල්ල කැඩෙන කම් ඉස්සි ඉස්සී බලා ඉන්දැද්දී නොකීවේ?”“ආච්චි ඉතින් ආසාවෙන් කරන දේට අපි අකුල් හෙළන්න ගියේ නෑ ඉතින්” මල්ලි හිනාවෙමින් කී විට ආච්චි විරෝධය පෑවේ“අනේ ඉතින් උඹලත් මගේ මුණුපුරෝ වුණානේ” කියමින්.“ඒක නෙවෙයි අක්කේ මොකද්ද දවස් තුනක වැඩේ?” මල්ලී ආපසු අසද්දී මම දින දර්ශනයේ ලියූ සටහන පෙන්නුවා.“ෆිල්ම් කෝපරේෂන්, සිරිල් විමලවීර, මොකද්ද සම්බන්ධය?“දැන් පොඩ්ඩක් එළියට යනවද මම ඇඳුම් මාරු කරලා වොෂ් එකක් එහෙම දාගෙන ඇවිත් කන ගමන් කියන්නද අවසර? මම මල්ලි එළියට තල්ලු කළා.දඩස්. දොර වැහුණා.“කෝ... ඔය දීසිය මෙහාට දෙන්න.”රෑ කෑම මේසයේ හැම දෙනාගේම වැඩිම ඉල්ලුම ආච්චි ඉදිආප්පවලට හදන පොල් සම්බෝලයටයි.“ඉතින් මොකද වුණේ කරන්ට් එක නැතුව?” අම්මා ඇහුවා.“නෑ. චිත්‍රපට සංස්ථාවේ ෆියුස්වල අයිතිය විදුලිබල මණ්ඩලේටලු. ඉතින් කලින් දවසේ චිත්‍රපටයක් පෙන්නලා මොකක්ද වෙලා ඒක සොයා බලා හදන්න පටන් ගත්තේ මේ වැඩේ පටන් ගන්න වෙලාවේ තමයි ඉතින්.එකිනෙකා මූණින් මූණ බලාගත්තා විනා මුකුත් කියන්න ඉදිරිපත් නොවුණේ එය නිත්‍යානුකූල ක්‍රමය ද නැත්නම් වෙන මොකක් හරි හේතුවක් ද කියා අප දන්නේ නැති නිසයි.“අක්කේ, යුනිවර්සල් ස්ටුඩියෝ එකට අවුරුදු සීයක් පිරිලා කියලා කියනවා මම මොකක හරි දැක්කා” මල්ලි ආයෙත් කතාව ආරම්භ කළා.“හරි, එහෙනම් කියනව බලන්න අපේ ජාතික චිත්‍රපට සංස්ථාවට අවුරුදු කීයද කියලා” මම මල්ලිට අභියෝග කළා.“ම්... මේ... සිංහල සිනමාවට නම් හැ.... හැට පහයි” හරිද?” මල්ලී තතනමින් උත්තර දුන්නා.“ඒක හරි. මම ඇහුවේ චිත්‍රපට සංස්ථාව පිහිටවලා අවුරුදු කීයද කියලා. උත්තර දුන්නේ ඒකට නෙවෙයිනේ?”“ඉතින් ඒකේ වෙබ් සයිට් එකවත් හරියට තියෙනවද මන්දා මට නම් දෙතුන් පාරක් ම ආවේ එකම තොරතුරු ටික විතරයි. මල්ලි හොරැහින් බලමින් නිදහසට කරුණු කීවා.“එහෙනම් අහගන්නවා. ජනවාරි පළමු වෙනිදාට හරියටම දේශීය සිනමාව පටන් අරන් අවුරුදු හැට පහයි. මුලින් ම රාජ්‍ය චිත්‍රපට සංස්ථාව කියලා එකක් 1971 අංක 47 පනතින් ආරම්භ කරලා 1972 ජනවාරි 21 පිහිටෙව්වාලු. ඒක 1970 සමඟි පෙරමුණේ ඡන්ද පොරොන්දුවක්ලු. ඊට පස්සේ 1980 පනත සංශෝධනය කරලා ශ්‍රී ලංකා ජාතික චිත්‍රපට සංස්ථාව වුණාලු” මම දන්නවා වගේ කීවේ මාධ්‍ය සාකච්ඡාවේදී ක්‍රියාකාරි අධ්‍යක්ෂතුමා කරපු කතාවේ කොටස් ටික. අනිත් අය සාමකාමීව උනන්දුවෙන් අහගෙන හිටිය නිසා ඉතිරි ටිකත් කටපාඩමින් ම කීවා.“දේශීය සිනමාව බිහිවෙලා අවුරුදු 25 ක් ගෙවෙද්දී තමයි චිත්‍රපට සංස්ථාව හැදුණේ. අපේ සිනමා නිදහස 1972 ලැබුණත් බෙදා හැරීමේ නිදහස ලැබිලා තියෙන්නේ 1976. ඊට කලින් සීයට හැත්තෑපහකටත් වඩා පෙන්නලා තියෙන්නේ විදේශීය ෆිල්ම්ස්, අපේ ඒවා කාලක්වත් නෑලු.”“හා, දැන් ඉතින් අර දින ටිකේ මොකද්ද කරන්නේ.” ආච්චිගේ උනන්දුව කැලැන්ඩරයේ සටහන් කරපු දින ගැනයි.“ඉවසලා ඉන්නකො පිළිවෙළට කියන්නම්” මම ඉදිආප්ප කටක් ගිලගත්තේ සෑහෙන වෙලාවකට පසුවයි. අනිත් අය කතාව අහන ගමන් ම කන වැඩෙත් ඉවර වේගන එනවා.“අශෝක සේරසිංහ මහත්තයනේ ආයේ සභාපති, මාර කතාවක්නේ කීවේ” තවත් කිරිහොඳි ටිකක් බෙදාගන්න ගමන් මම කීවා.“ඇයි මොකද්ද?” ඒ පාර උනන්දු වුණේ තාත්තා.“කීවනේ මෙච්චර කාලෙකට කිසිම රජයක් චිත්‍රපට ගැන ජාතික චින්තනයකින් හිතලා නෑ කියලා. හැබැයි මේ සැරේ අය වැයෙන් නම් මොනවද පහසුකම් වගයක් දෙන්න කටයුතු යොදලා තියෙනවා කීවා. හොඳ චිත්‍රපට කරුවන්ගේ ආදායම වැඩිවෙලා තියෙනවා කීවා. කලින් සිනමා ශාලා වහන්නලු ඉල්ලීම් ෆයිල් පිටින් තිබුණේ. දැන් ආපහු ෆිල්ම් හෝල් අරින්න ඉල්ලීම් තොගයක් ඇවිල්ලා තියෙනවාය කිව්වේ”ඒ කතාවට තාත්තා කිව්වේ මෙහෙමයි.“ෆිල්ම් හෝල් ඇරෙනව නම් කොච්චර හොඳද, ඒත් ඒවයේ පෙන්නන්න හොඳ චිත්‍රපට හැදෙන්නත් ඕන, ඒ වගේ ම මිනිස්සුන්ට යන්න එන්න බස් ටිකවත් හරියට තියෙන්නත් ඕන, මොකද දැන් ඉස්සර වගේ නෙවෙයිනේ බය වෙන්න දේ නෑනේ.”“ඒක නම් ඇත්ත තමයි. ඉස්සරම අපි නාට්‍ය බැලුවා, චිත්‍රපට බැලුවා. හැබැයි රෑ වෙනකල් ම බසුත් තිබුණා. දැන් ඉතින් ශාලාවෙන් එළියට ඇවිත් ටැක්සියක ගෙදර එන්න වුණොත් කොහොමද මාසේ ඉතිරි ටික කන්නේ බොන්නේ” අම්මා හිනා වෙවි කීවත් ඇත්තත් ඒක තමයි.“දැන් දෙවෙනි ප්‍රශ්නේ” විග විගහට ඉඳිආප්ප ටික ඉවර කළ මම මල්ලී දෙස බැලුවා.“බාරගන්නවා”“සිංහල සිනමාවේ සිරිසේන විමලවීර ලකුණ විස්තර කරනු”මල්ලී දෙපැත්ත බැලුවා. තාත්තා හිනාවෙලා ඇහුවා.“මට පුළුවන් ද ඒ වෙනුවෙන් අභියෝගය බාර ගන්න” කියලා අම්මත් ඒකට එකතුවෙන්න අවසර ඉල්ලුවා. ඒ දෙනක්නා විස්තර කියාගෙන යද්දී මට දැනුණේ ආපහු මාධ්‍ය සාකච්ඡාවට සහභාගි වුණා වගේ. මොකද සපුකොටන මහත්තයා කියපු දේවල් තාත්තාත් කියන්න ගත්තා.“ඔය සිරිසේන විමලවීර මහත්තය තමයි අම්මා කියලා චිත්‍රපටය හැදුවේ. මං හිතන්නේ ඩී.ආර්. නානායක්කාර, පර්ල් වාසුදේවි, එඩී ජුනියර් වගේ අය සිනමාවට ආවේ ඒ චිත්‍රපටයෙන්. මං හිතන්නේ 49 විතර” තාත්තා පටන් ගත්තා.“ඇයි ඊට කලින් වේදිකා නාට්‍ය කරාලු නේද?” අම්මා ඌනපූරණ සපයමින් අභියෝගයට සාර්ථකව මුහුණ දෙනවා.“ඔව්. ප්‍රතාප්සිං” තමයි 1926 දී විතර ලියලා නිෂ්පාදනය කරපු පළමුවැනි නාට්‍යය. අම්මා ෆිල්ම් එකට සල්ලි හොයන්න ඇඳගෙන හිටිය වස්තරේ ඇරෙන්න ඔක්කොම උගස් කරන්න වුණාලු. ඊට පස්සේ පනස් එකේ දී විතර “සීදේවි” කියන ෆිල්ම් එක කරලා තියෙන්නේ. ඊට පස්සේ සෑහෙන මහන්සියක් දරලා 52 දී කිරිබත්ගොඩ නව ජීවන චිත්‍රාගාරය හදලා කොහොම හරි පිටරට යන මුදල් වළක්වන්නයි අපේ මිනිස්සුන්ට අවස්ථාවක් දෙන්නයි ඒකේ වැඩ ආරම්භ කරලා තියෙන්නත් පනස්තුනේ අවුරුද්දේ ‘පිටිසර කෙල්ල’ ෆිල්ම් එක හදලා තියෙන්නෙත් ඒ චිත්‍රාගාරයේමයි. ජෝ අබේවික්‍රමත් දනිස් කටු රිදෙනකල් ඒකට ඇවිදලා තියෙනවලු. හරි දේශ මාමකත්වයෙන් වැඩ කරපු කෙනෙක්නෙ.” විමලවීර මහත්තය ‘ඊට පස්සේ’ තාත්තා කියන්න යන දේ දන්න නිසා මම මැදට පැන්නා.“හරි හරි 54 සරදියෙල්, 55 අසෝකා, පොඩි පුතා, 57 සිරකරුවා, 58 එකමත් එක රටක, 59 මා ආලය කළ තරුණිය, 60 වනමල. ඒ ලිස්ට් එක මා ගාව තියෙනවා.”“හරි පනස් හයේ ‘පොඩි පුතා’ට හොඳම චිත්‍රපටය හැටියට දීප ශිඛා සම්මානය ලැබුණා. රොඩී කෙල්ල චිත්‍රපටය පටන් ගත්තට ඉවර කරන්න හම්බ වුණේ නෑ. 63 විමලවීර මහත්තය නැති වුණා. හරි ද?” ඒ ටික කීවේ අම්මා.“ඔය විමලවීර මහත්තයගේ සම්පූර්ණ නම තංගල්ලේ සිරිසේන විමලවීර උපතින් කතෝලික ඒත් අවුරුදු 12 දී බෞතීස්ම කරන දවසේ පැනලා ගිහින් බෞද්ධයෙක් වෙලා පස්සේ තාත්තා එක්කගෙන ඇවිත් ඉන්දියාවේ කල්කටාවට යවලා අවුරුදු 14 ඉංගිරිසි. අෂ්ඨාංග ආයුර්වේදයයි උගන්වන්න කියලා. ඒත් එතකොට චිත්‍රපට ගැන තමයි ඉගෙන ගෙන ඇවිත් තියෙන්නේ. නවසිය එකේනේ ජූනි 22 ඉපදිලා තියෙන්නේ මයෙහිතේ.” තාත්තා සැකේට කීවත් ඒ කරුණු සියල්ල නිවැරදි බව දන්නේ සිරිසේන විමලවීර මහත්තයාගේ දරුවන් වන දයා විමලවීර, ශිරන්ති විමලවීර දෙදෙනා ද හවස සාකච්ඡාවට සහභාගි වූ අවස්ථාවේ අපට ලබාදුන් තොරතුරු තිබුණු නිසයි.“හරි, අභියෝගයට සාර්ථකව මුහුණ දුන්නා. දැන් කැලැන්ඩරේ මාක් කළේ මොකටද කියන්නත් පුළුවන්. ලබන ඉරිදා ඒ කියන්නේ ජනවාරි 22 සිරිසේන විමලවීර මහත්තයාගේ උපහාර උළෙල චිත්‍රපට සංස්ථාවේ තියෙනවා. දැන් කිව්වට වඩා කරුණු එදාට සුනිල් ආරියරත්න සර්ගේ දේශනයේ දී අහගන්නත් පුළුවන්. චිත්‍රපට තුනකුත් දවස පුරා පෙන්වනවා. ඒකට යන්න ඕන හින්දයි ආපු ගමන් ලියා ගත්තේ. අනික චිත්‍රපට සංස්ථාවේ හතලිස් වැනි සංවත්සර උත්සවෙත් ලබන සිකුරාදානේ. ක්ෂේත්‍රයේ ප්‍රවීණ අය හතර දෙනකුට උපහාර පුදනවා එදාට” මම දින ලකුණු කළ හේතු කීවා. “එහෙනම් යුනිවර්සල් ස්ටුඩියෝ එකට සීය පිරෙද්දී අපිට හතළිහ පිරෙනවා. නියමයි නේ” මල්ලි එක පාරටම අත්පුඩියකක් ගසා කීවේ පොඩි එකෙක් වගේ.“වයසෙන් විතරක් සතුටුවෙලා වැඩක් නැහැ” තාත්තා හරස්කැපුවා.“බලන්න දැන් ටොප් ටෙන් කන්ට්‍රිස් ටික ගත්තාම ඉන්දියාවේ ෆිල්ම්ස් 1200 ක් විතර හැදෙනවා. ලෝකේ පළමුවැනියට ඇවිත්. දෙවැනියට තමයි ඇමෙරිකාව ඉන්නේ. පන්සිය ගාණක් අවුරුද්දට. ජපානේ ප්‍රංශේ ස්පාඤ්ඥේ ඉතාලිය ජර්මනිය චීනේ පිලිපීනේ හොංකොං පවා ෆිල්ම් අනුව සීයය හැදෙනවා. අපිට එච්චර ම බැරුව ඇති තමයි. ඒත් හදන සමහර ඒවායින් වත් වියදම් කරන මුදලට සාධාරණයක් ඉෂ්ට වෙන්න එපැයි. මිනිස්සුන්ට බලන්න පුළුවන් ඒවා හදන්න එපැයි තාත්තා කියාගෙන ගියා.“දැන් බලන්න ලුමියර් සහෝදරයන්ගේ සිනමාටොග්‍රාෆ් යන්ත්‍රයක් අපේ රටේ 1898 දීත් විනාඩියේ දෙකේ නිවුස් කෑලි පෙන්නුවාලුනේ. ඇන්.ඇම්. පෙරේරා මහත්තයාත් හිටපු ‘රාජකීය වික්‍රමය’ මෙහෙ පෙන්නුවේ නැතත් මෙහෙනේ හැදුවේ තිස් ගණන්වල. එතකොට ‘පලිගැනීම’ කොළඹට ගෙන්නන්න පුළුවන් වුණා. ඒත් කඩවුණුපොරොන්දුවෙන් පස්සෙනේ සිංහල සිනමාව කියන කතාව අපි කියන්නේ ඊට අවුරුදු නමයක් යද්දී රේඛාව, චිත්‍රාගාරයෙන් එළියේ සාර්ථක වුණා. රන්මුතුදූව කලර් ආවා. එහෙම කරපු අපි අවුරුදු 65 ක් තිස්සේ කරන්න බැරි වුණ පුළුවන් වුණ දේවල් හරියට කිරලා මැනලා බලන්න පුළුවන් වුණා නම් අපට මඟ ඇරුණු අවස්ථා හදුරගෙන හරියට ගමනක් යන්න පුළුවන්. මොකද මේක හොඳ චිත්‍රපටි හැදෙන්නෙ නැති රටක් නෙවෙයිනේ. සංස්ථාවටත් හතළිහක් පිරෙන එකේ ආයේ ස්වර්ණමය යුගයක් ඇති කරගන්න වටපිටාවක් හැදුන නම් තමයි හොඳ.”ඒ ඔක්කොම අහගෙන හිටිය ආච්චි කීවේ “අනේ ඒ වගේ හොඳකතා එනව නම් මකුනො කකා හරි අපිට බයිස්කෝප් එකක් බලන්න තිබුණා” කියලයි.ඒ කතාවෙන් ආච්චියි සීයයි චිත්‍රපට බලන්න හොරෙන් ගිය කතාවකට අපේ මාතෘකාව හැරුණා.අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>15</day>
    </date>
    <link>http://www.silumina.lk/2012/01/15/_art.asp?fn=af1201158</link>
    <topic>නිල් අහස ජය ගෙන යන ගමන බල මැන</topic>
    <author>සාකච්ඡා කෙළේසුභාෂිණි ජයරත්න</author>
    <content>නිල් අහස ජයගෙන ශ්‍රී ලංකාව ගුවන් කේන්ද්‍රස්ථානයක් කරා යන ගමන්මඟේ සුවිශාල ජයග්‍රහණ රැසක් මේ වන විට ගුවන් සේවා අමාත්‍යාංශය අත්පත් කරගෙන ඇත.මත්තල අන්තර්ජාතික ගුවන් තොටුපළ ආරම්භ කිරීම පමණක් නොව අභ්‍යන්තර ගුවන් ගමන් විධිමත් කිරීමේ අරමුණින් අභ්‍යන්තර ගුවන් තොටුපළ ඉදිකිරීමේ කර්තව්‍යයට ද අත ගසා ඇත. එසේම මේ වසර ගුවන් ගමන් ඉතිහාසයේ ශත සංවත්සර වසරයි. මේ සම්බන්ධව සිවිල් ගුවන් සේවා අමාත්‍ය පි‍්‍රයංකර ජයරත්න මහතා දැක්වූ අදහස් මෙසේ ය.වරාය හා ගුවන් සේවා අමාත්‍යාංශයේ තිබු ගුවන් සේවා අමාත්‍යාංශය තනි අමාත්‍යාංශයක් බවට පත්වූයේ 2010 වසරේ අගදී. වෙනත් සමාගමක් යටතේ පැවැති ශ්‍රී ලංකන් ගුවන් සේවය අපේම ගුවන් සේවයක් බවට පත්වුණා. සියලු අභියෝග ජයගෙන මෙම ගුවන් සේවය පෙරට යනවා.විවිධ රටවලින් අද ශ්‍රී ලංකන් ගුවන් සේවයට ඉල්ලුම් ලැබෙනවා. මේ වර්ෂයේ ශ්‍රී ලන්කන් ගුවන් යානා ඕස්ට්‍රේලියාව දක්වා ගමන් කරනවා. ඉදිරියේදී අපි මේ ගුවන් සේවය ලාභදායි, කාර්යක්ෂම ගුවන් සේවයක් බවට පත් කරනවා. ඒ වගේම අපි දැන් ටිකෙන් ටික ළඟා වන්නේ ගුවන් කේන්ද්‍රස්ථානයක් බවට ශ්‍රී ලංකාව පත්කිරීමේ අරමුණ පෙරදැරි කරගෙනයි.ශ්‍රී ලන්කන් මෙන්ම මිහින් ලංකා ගුවන් සේවයට වැඩි වියදමක් යන්නේ තෙල් වලට. තෙල් මිල සියයට 36, 37 කින් ඉහළ ගිහින්. අපි මේ අභියෝග සමඟ ශ්‍රී ලන්කන් ගුවන් යානා පද්ධතිය වැඩි කර තියෙනවා. මේ වන විට ගුවන් යානා 21 දක්වා වැඩිකර තියෙනවා. ඒ සමඟම තිබෙන ගුවන් යානා පද්ධතිය නවීකරණය කරමින් පවතිනවා.පසුගිය වසරේ අපි ශ්‍රී ලන්කන් ගුවන් සේවයේ ගමනාන්ත ප්‍රමාණය වැඩි කළා. මේ වසරේ ඕස්ට්‍රේලියාවට මෙන්ම දකුණු කොරියාවට නව ගමනාන්ත එක්කරන අතර මැද පෙරදිග මෙන්ම සෞදි අරාබිය සඳහා දැනට තිබෙන ගමනාන්ත සංඛ්‍යාව ද වැඩි කිරීමට අපේක්ෂා කරනවා. 2015 වන විට ශ්‍රී ලන්කන් ගුවන් සේවයේ යානා 30 දක්වා වැඩි කරන්නට අපේක්ෂා කරනවා.ජනාධිපතිතුමාට අවශ්‍ය වෙලා තියෙනවා ගමෙන් ගුවන් නියමුවෙක් බිහි වනවා දකින්න. ගුවන් නියමුවෙක් බවට පත්වන්න විශාල මුදල් ප්‍රමාණයක් අවශ්‍යයි. නමුත් ගමේ දරුවෙක් අපි තව වසර 10 කින් ශ්‍රී ලන්කන් ගුවන් සේවයේ ගුවන් නියමුවෙක් බවට පත් කරනවා. අපේ මීළඟ අභියෝගය මෙයයි. ජනාධිපතිතුමාගේ උපදෙස් පරිදි අපි මේ සම්බන්ධ අධ්‍යාපනික වැඩ සටහන් ගමේ ක්‍රියාත්මක කරනවා. දැනටමත් මේ වැඩ සටහන් මඟින් අපි මේ දරුවන් හඳුනාගෙන යනවා.උසස් අධ්‍යාපන අමාත්‍යවරයාගේ උපදෙස් පරිදි අපි ගුවන් නියමු උපාධිය අපේ විශ්ව විද්‍යාල පද්ධතිය තුළ ඇති කරනවා. රත්මලාන පුහුණු ආයතනයෙන් අපි මේ අය පුහුණු කරනවා.අපි අභ්‍යන්තර ගුවන් තොටුපළ 6 ක් ඉදිකරන්නට බලාපොරොත්තු වෙනවා. රත්මලාන ගුවන් තොටුපළ තමයි එහි කේන්ද්‍රස්ථානය වෙන්නේ. විවිධ පෞද්ගලික ගුවන් යානා දැනට එන්නේ කටුනායකට. නගරාන්තර ගුවන් තොටුපළක් ලෙස කුඩා ගුවන් යානා අපි රත්මලානට යොමු කරනවා. 2012 අයවැය යටතේ අභ්‍යන්තර ගුවන් තොටුපළ 2 ක් සඳහා අයවැයෙන් මිලියන 750 ක් ලබා දුන්නා.මහනුවර ප්‍රදේශයේ ගුවන් තොටුපළ සඳහා මේ වන විට වැඩ ක්‍රියාත්මක වන අතර ඒ සමඟම නුවරඑළිය ගුවන් තොටුපළ වැඩත් ආරම්භ කරන්නට අදහස් කරනවා. මීට අමතරව පලාලි, කොග්ගල වගේ සංචාරකයන් වැඩිපුර ගැවසෙන ස්ථානවලත් අපි අභ්‍යන්තර ගුවන් තොටුපළ පිහිටුවනවා.ඔව්. මීට අමතරව අපි අභ්‍යන්තර ගුවන් ගමන් වැඩි කරන්නට ජලතර ගුවන් සේවා ද (සී ප්ලේන්) වැඩි කර තියෙනවා. එය අද සංචාරකයන් අතර ජනපි‍්‍රයයි. මෙය ගමනාන්ත 17 ක් දක්වා අපි වැඩි කරනවා.අපේ රටේ ඉදිවන 2 වන අන්තර්ජාතික ගුවන් තොටුපළ වන මත්තල ගුවන් තොටුපළේ වැඩ 50% ක් අවසන්. අපේ ඉලක්කය මේ වසර අග වන විට මෙම ගුවන් තොටුපළ විවෘත කිරීමයි. මෙහි සියයට 60 ක් භාණ්ඩ සඳහාත් සියයට 40 ක් මඟීන් සඳහාත් වෙන් වෙනවා. මෙය ලොව ඉදිවන පළමුවන පරිසර හිතකාමී ගුවන් තොටුපළයි.අපි දැනටත් ගුවන් ආයතන 4 ක් සමඟ සාකච්ඡා කරගෙන යනවා මත්තලට ගුවන් යානා ඒම ගැන. මත්තලට දැනට ඇති ඕනෑම ප්‍රමාණයේ ගුවන් යානාවක් ගෙන්වීමට හැකි ආකාරයට සකස් වෙනවා. එසේ ම අපි මත්තල ගුවන් සේවා නඩත්තු ස්ථානයක් ලෙස ක්‍රියාත්මක කරන්නට බලාපොරොත්තු වෙනවා. එය අපි යුද්ධයෙන් පසුව ලද විශාල ජයග්‍රහණයක්. අපි මේ වන විට ගුවන් ක්ෂේත්‍රයට අදාළ ආයතනවලට පැමිණීමට ආරාධනා කර තියෙනවා.මත්තල ව්‍යාපෘතිය ඩොලර් මිලියන 209 ක ව්‍යාපෘතියක්. ගුවන් ධාවන පථයේ වැඩ සියයට 70 කට වඩා අවසන්. මේ ධාවන පථයේ ලොව ඕනෑම විශාල ගුවන් යානයක් හැසිරවිය හැකියි. ගගණ යාත්‍රාංගණයේ වැඩ සියයට 40 කින් පමණ මේ වන විට අවසන්. මෙහි ගුවන් යානා 10 ක් නවතා තැබිය හැකියි. පාලක කුලුන මීටර් 40.5 ක් ඉහළට වැඩ අවසන්. කාගෝ පර්යන්තයේ වැඩ සියයට 35 කින් පමණ අවසන් වී තියෙනවා. ලංකාවේ ප්‍රථම වතාවට තමයි බිටුමන් භාවිත කරන්නේ. මෙම මඟී පර්යන්තයේ විශේෂත්වය තමයි කටුනායක මෙන් නොව මෙහි යන එන මඟීන් එකට සම්බන්ධ නොවීම.මේ වසරේ බණ්ඩාරනායක අන්තර්ජාතික ගුවන් තොටුපළේ දෙවැනි අදියර පටන් ගැනෙනවා. විවිධ රටවලින් ගුවන් යානා රාශියක් පැමිණෙනවා. ගුවන් මඟී පාලම් දැනට තියෙන්නේ 8 යි.ඉතා ඉක්මනින් අපි දෙවන මඟී පර්යන්තය ආරම්භ කර තවත් මඟී පාලම් 8 ක් ඉදි කරනවා. අද ශ්‍රී ලංකාවට විශාල ලෙස ගුවන් මඟීන් එනවා. මේ අයට පහසුකම් අපි සැලසිය යුතුයි. 2018 දක්වා ගුවන් කේන්ද්‍රස්ථානයක් කරා යන ගමනේදී මඟීන් වැඩිපුර ගෙන්වා ගත යුතුයි. ඒ සඳහා අපි ක්‍රම 3 ක් භාවිත කරනවා. බණ්ඩාරනායක ගුවන් තොටුපළේ මඟී පහසුකම් වැඩි කරන්නට අපි මේ වන විට විවිධ ක්‍රියාමාර්ග ගත්තා.දැනට මෙහි මඟී ධාරිතාව වසරකට මිලියන 6 ක්. අපි එය වැඩි කළ යුතුයි. මේ මඟී ධාරිතාව තව මිලියන 6 කින් වැඩි කරන්නට අපි කටයුතු යොදන අතර 2015 වන විට මඟී ධාරිතාවය මිලියන 12 ක් වෙතැයි අපි බලාපොරොත්තු වෙනවා. ගුවන් බඩුවල ධාරිතාව අද මෙට්‍රික් ටොන් 167 යි. එයත් වැඩි කළ යුතුයි. 2013 වසර මුල වන විට මත්තල ගුවන් තොටුපළිනුත් මෙයට තවත් මිලියනයක මඟී ධාරිතාවක් එක් වෙනවා. අද අපේ රටට එන ගුවන් සේවා දිනෙන් දින වැඩි වී තියෙනවා. කුඩා යාත්‍රා පැමිණීමේ ප්‍රතිශතය සියයට 27 කින් වැඩි වෙලා.මීට අමතරව ගුවන් තොටුපළට පැමිණෙන අතරමැදි ගුවන් මඟීන් වැඩි කිරීම ද ගුවන් කේන්ද්‍රස්ථානයක් කරා යන ගමනේදී ඉතා වැදගත්. අපි මේ සඳහා ද පහසුකම් වැඩි දියුණු කර තියෙනවා. බණ්ඩාරනායක ගුවන් තොටුපළ තුළම තවත් දේශීය අභ්‍යන්තර ගුවන් පර්යන්තයක් බිහි වෙමින් පවතිනවා. මේ වසර අවසානයට පෙර එය අවසන් කෙරෙනවා. ලොව ඕනෑම රටකින් මෙරටට පැමිණෙන ගුවන් මඟීන්ට පර්යන්ත මාරු කර අභ්‍යන්තර ගුවන් ගමන් හරහා රට තුළට යා හැකියි.බණ්ඩාරනායක ගුවන් තොටුපළේ දෙවන අදියරේ වැඩ ද අපි ඉක්මනට ආරම්භ කරනවා. අපේ‍්‍රල් මස වන විට ටෙන්ඩර් දැන්වීම් පළ කරනවා. 2015 වසර අවසානය වන විට දෙවැනි අදියරේ වැඩ අවසන් කෙරෙනවා. කටුනායක කොළඹ අධිවේගී මාර්ගයේ පිවිසුම් මාර්ගයක් කෙළින්ම බණ්ඩාරනායක ගුවන් තොටුපළේ දෙවැනි අදියරේ උඩ තට්ටුවට සම්බන්ධ වෙනවා.මිහින් ලංකා ගුවන් සමාගම පිහිටුවූයේ අපිටම ගුවන් සේවයක් නොතිබුණු නිසයි. අද වන විට එය බජට් ගුවන් සේවයක් බවට පත්වෙලා. අවශ්‍යතා අනුව මෙහි ගුවන් ගමන් වාර වෙනස් කළා. කුවේට් වලට යන ගමන් වාර අඩුකර සාජා වලට යන ගමන් වාර වැඩිකර තියෙනවා. මීට අමතරව තව මාස දෙකකින් පමණ පිලිපීනයේ මැනිලා නුවරට ද අලුත් ගුවන් ගමන් ආරම්භ කරන්නට ද අපි අපේක්ෂා කරනවා. අපි 2018 මිලියන 18 ක සංචාරක පිරිසක් ලංකාවට ගෙන්වා ගැනීමට අපේක්ෂා කරනවා. මීට අමතරව අපි මේ වසරේ ගුවන් සේවා ඉතිහාසයේ ශත සංවත්සරය සැමරීමට ද අපේක්ෂා කරනවා.මෙම සාකච්ඡාවට ගුවන් සේවා අමාත්‍යාංශයේ ලේකම් රංජිත් සිල්වා, ගුවන් තොටුපළ හා ගුවන් තොටුපළ සමාගමේ සභාපති ප්‍රසන්න වික්‍රමසූරිය, ශ්‍රී ලන්කන් හා මිහින් ලංකා විධායක නිලධාරී කපිල චන්ද්‍රසේන ඇතුළු අමාත්‍යාංශ උසස් නිලධාරීහු සහභාගි වූහ.සාකච්ඡා කෙළේසුභාෂිණි ජයරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>15</day>
    </date>
    <link>http://www.silumina.lk/2012/01/15/_art.asp?fn=af1201159</link>
    <topic>අපි බැලුවේ සමත් අය දිහා නෙවෙයි අසමත් අය දිහා</topic>
    <author>රූපාන්ති බුලත්සිංහල</author>
    <content>පියාපත් සිඳ දැමූ තාරුණ්‍යයේ වැලපීම දින දිනම උග්‍ර විය. නොලැබෙන අත්වාරුව පිළිබඳ ඔවුහු සුසුම් හෙළූහ. තම එකම අරමුණ සමාජයෙන් පළිගැනීම ද? ජීවිතය නැති කර ගැනීම ද? හරි වැරැද්ද නොතේරෙයි. ඉදිරියක් ඉලක්කයක් නොමැති වූ මේ භද්‍ර යෞවනයේ වැලපීම ඔවුන්ට ඇසුණි. ඒ වැලපීම ප්‍රීති ඝෝෂාවක් බවට පරිවර්තනය කිරීමට ගත වූයේ කෙටිකලකි.ඔබ අසමත් වෙද්දී ඇසූ දොස් මතකද? වෙනදා කතාබහ කළ පුද්ගලයන් ඔබ මඟ හැර ගිය වග මතකද? එහෙත් ජීවිතය එපා වී හුදකලා වෙද්දී යා යුතු පාර කියන්ඩ ඔවුහු ඔබ උදෙසාම කැපවූහ. සෙනෙහසේ දෑත් ඔබ වෙනුවෙන් ම දිගු කළහ. අපොස සා. පෙළ, උසස් පෙළ අසමතුන්ට ඔවුහු ආරාධනා කළහ. එන්න අපේ සෙවණට. ඒ උදාර සිහ නාදයේ වතගොත අපි ඔබට කියමු. අහන්න. හිතන්න. පමා නොවන්න. ඔවුන් හා එක්වන්න. ඔබත් ජාතියම පිළිගත් මිනිසෙක් වෙන්න. ඒ අපේ පැතුමයි. ඒ දැයේ පැතුමයි.පසුගියදා අපි ඔබ වෙනුවෙන් ම ඔවුන් හමු වුණෙමු. මේ මානව සම්පත් සංවර්ධනය කිරීමේ ශ්‍රී ලංකා ජාතික සභාවේ සභාපති නීතිඥ නිමල් බෝපගේ මහතා ඔබට කියන්නට අපට කියූ කතාවයි. සමතුන් ගැන නොව අසමත් දූ පුතුන් ගැන දයාබර වූ මොහොතයි.“පුවත්පත්වල ඇබෑර්තු පිරිලා. ඒත් රස්සා නැතිකම තවමත් අර්බුදයක් වෙලා. ඒ වගේ ම රස්සාවලට සුදුසුකම්ලත් පිරිස් මුණ නොගැහීම ප්‍රශ්නයක් වෙලා. රැකියා විරහිත පිරිස වගේ ම පිරනොවූ පුරප්පාඩු හැමදාමත්. ඇයි මෙහෙම වෙන්නෙ? මේකට හේතුව කුමක්ද? මේ හැම දෙයක් ගැනම අපි නිරීක්ෂණය කළා. යුද්ධය වැනි නොයෙක් අර්බුද තිබුණා. ඒවාට නොයෙක් විසඳුම් ලැබුණා. හැම ප්‍රශ්නයක් ම අවසානයේ දී සමථයකට පත්වුණා. සමත් වුණ ළමයි ගැන කතා කරන්න බොහෝ ආයතන තිබුණා. ඒත් අසමත් වුණ අය ගැන කතා කරන්න ක්‍රියා කරන්න කවුරුවත් හිටියේ නැහැ.”අපි ඔවුන් ගැන කතා කරන්න හොයන්න පටන් ගත්තා. මේ ජනවාරි මාසයේ සිට ඒ සැලැසුම යථාර්ථයක් බවට පත් කිරීමට අප පෙළගැහුණා. රැකියා ගැළපුම් මධ්‍යස්ථානය විවෘත වුණේ මේකට විසඳුමක් ලෙසයි. ‘ශ්‍රී ලංකාවේ දෙවැනි අධිවේගී මාර්ගය ලෙස’ මෙය හඳුන්වනවා. පළමු අධිවේගී මාර්ගයට පිවිසුම් මාර්ග තිබුණේ අටයි.ඒත් මේ රැකියා අධිවේගී මාර්ගයට පිවිසුම් මාර්ග ලක්ෂ ගණනක් තියෙනවා. ඕනෑම රටක සිට අන්තර්ජාලය ඔස්සේ මේ මාර්ගයට පිවිසෙන්න පුළුවන්. රැකියා ආයෝජකයන්ට මේ මාර්ගයෙන් රැකියා අපේක්ෂකයන් සොයා ගන්න පහසුයි. ආයෝජකයන්ට රැකියා අපේක්ෂා කරන අය සොයා ගන්න දැන්වීම් දාන්න අවශ්‍ය වෙන්නෙ නැහැ.ජාතික රැකියා ගැළපුම් මධ්‍යස්ථානයේ වෙබ් අඩවිය ඔස්සේ ඕනෑම කෙනෙකුට රැකියා ගැළපුම් මධ්‍යස්ථානයට පිවිසීමට හැකියාව තියෙනවා. අයදුම්පත්‍ර දමමින් කල්ගත කරන්න අවශ්‍ය වෙන්නෙ නැහැ. රැකියාවක් කරන කෙනෙකුට වුවත් මේ රැකියා ගැළපුම් මධ්‍යස්ථානයෙන් වඩාත් හොඳ රස්සාවක් හොයාගන්න පුළුවන්. විකල්ප අවස්ථා ඕනෑ තරම් තියෙනවා. තමන්ගේ දක්ෂතාවය, රැකියාවේ සම්මුඛ පරීක්ෂණයට යෑමට ප්‍රථම රැකියා ආයෝජකයාට පෙන්වන්න පුළුවන්.ඒ කියන්නෙ රැකියා අපේක්ෂකයා ගේ දක්ෂතාව පෙන්වන වීඩියෝ දර්ශන පවා මේ වෙබ් අඩවියට ඇතුළු කරන්න පුළුවන්. ඒ නිසා ම ආයෝජකයාට රැකියාවට එන්න කියන්න ප්‍රථම අපේක්ෂකයාගේ හැඩරුව පවා දැක ගැනීමට හැකියාව ලැබෙනවා.අනෙක් එක රාජ්‍ය අංශයේ ද පෞද්ගලික අංශයේ ද යන්න පැහැදිලි අවබෝධයකින් අපේක්ෂකයාට රැකියාවට යන්නත් ප්‍රථම සම්මුඛ පරීක්ෂණය මුහුණ දෙන්න පුළුවන්. රැකියා ගැළපුම් මධ්‍යස්ථාන වෙබ් අඩවියට අපේක්ෂකයෙකුට නොමිලේ පිවිසෙන්න පුළුවන්. ඒ වගේ ම තමන්ට සුදුසුම රැකියාව තෝරාගන්න පුළුවන්. රැකියාව සොයා ගන්නවාට අපි ගාස්තුවක් අය කරන්නෙ නැහැ.”මේ සඳහා අවශ්‍ය තොරතුරු උසස් අධ්‍යාපන අමාත්‍යාංශයෙන්, අධ්‍යාපන අමාත්‍යාංශයෙන්, යෞවන කටයුතු අමාත්‍යාංශයෙන් අපි ලබාගත්තා. අපි හිතන්නේ යෞවනයේ ප්‍රථම සහකරු නිපුණතාවයි කියලා. ඕනෑම කෙනෙකු තරුණ කාලය එළඹීමත් සමඟ නිපුණතාව සමඟ විවාහ ගිවිසගන්නවා. මම හිතන්නේ ඒක අපි හැමෝටම ස්වභා දහමෙන් ලැබෙන දායාදයක්. ඒ නිසා හැම පුද්ගලයෙක් ළඟම නිපුණතාවයක් තියෙනවා. එය ඔප මට්ටම් කිරීම තමයි වැදගත් වෙන්නේ.සෑම අ.පො.ස සා.පෙළ සමත් වූවෙකු ගේ මෙන් ම උසස් පෙළ සමත් වූවෙකු ගේ ද නිපුණතාවක් තියෙනවා. ඒ නිපුණතාවය එකිනෙකාට වෙනස්. විභාගය අසමත් වුණ බොහෝ දෙනෙක් ගේ සමාජ දක්ෂතා බොහෝමයක් තියෙනවා. අපි අසමත් වුණ ළමයින් වෙනුවෙන් කඳවුරු පැවැත්වූවා. සැබෑව එතනදී ඔප්පු වුණා.විභාගය අසමත් වුණ දරුවන්ගේ හිත් බිඳිලා තිබුණා. විභාගෙ අසමත් නිසා ඒ අය සමාජයට වැඩක් නැහැ කියලා හැඟීමක් ඒ අයගේ හිතේ ම ඉපදිලා. අපි පැවැත්තූ කඳවුරෙන් පස්සෙ හැම කෙනෙක් ම තමන්ගේ වටිනාකම තේරුම් ගත්තා. ඒ කඳවුරෙන් පස්සේ මවුපියෝ අපිට කිවුවේ ස්තුතිය කියලා නෙවෙයි පින් සිද්ධ වෙනව කියලා. ඒ තරමටම මවුපියෝ ඒ කඳවුර අගේ කළා.”සමත් වූවෝ අල්පයකි. අසමත් වූවෝ බොහෝ ය. නිමක් නොපෙනෙන ලෝකයේ අසමතුන්ගේ සිහින බොඳ වේ. ජීවිතයේ පරාජිත සිතුම් රටාවෙන් මිදීමට ඔවුන්ට අවැසිය. එහෙත් විපරීත සමාජය ඊට ඉඩ නොදෙයි. කුමක් කෙසේ වේද යන්න සිතීමට පවා ඔවුන්ට නොහැකි ය. විභාගය ජීවිතයේ අභාග්‍ය වී හමාර ය. සමාජයට ඔවුන් බරකි.ඔවුන්ට ද ඔවුන් බරකි. රැකියා දොරටු වැසේ. අගු පිල, මහ මඟ, පාතාලය, හොර මැරකම ඔවුන් හා නිතැතින් ම මිතුරුවේ. අසමත් පුතා, දුව පවුලට කැලලකි. අගෞරවයකි. කවුරුත් ඔවුන් ගැන කතා නොකරති. එහෙත් සබඳ ඔබ ගැන අද සිට මේ මොහොතේ සිට ගෙවී ගිය තත්පරයේ සිට කෙනෙක් විමසිලි මත් බව සිහි තබාගන්න.ඒ අන් කිසිවෙක් නොව මානව සම්පත් සංවර්ධනය කිරීමේ ශ්‍රී ලංකා ජාතික සභාවයි. රැකියා නොමැතිවීම, රැකියා වෙළෙඳ පොළ පිළිබඳව එහි සභාපති නීතිඥ නිමල් බෝපගේ මහතා තවදුරටත් කරුණු පැහැදිලි කරමින් පැවසුවේ මෙවැන්නකි.අද සමාජයේ මිනිස්සුන්ගේ ආකල්ප වෙනස් වෙලා නැහැ. දියුණුව සමඟ ආකල්ප සංවර්ධනය අවශ්‍යයි. විශ්වවිද්‍යාලයකට යෑමට තිබෙන මඟ උසස් පෙළ සමත්වීම පමණක් ද? ඇයි විකල්ප මාර්ග නැද්ද? මේ පිළිබඳ අපේ දරුවන්ට පැහැදිලි අවබෝධයක් නැහැ. බොහෝ මවුපියෝ රජයේ රැකියා වලට දරුවන් යොමු කරනවා.ඒකෙ වරදක් නැහැ. නමුත් අපි ඊට වඩා බලන්න අවශ්‍ය දරුවාගේ වෘත්තීය නිපුණතාවයයි. මේ ගැන අද හුඟාක් මවුපියන් සැලකිලිමත් නැහැ. පෞද්ගලික අංශය කියලා අපි හඳුන්වන්නේ දරුවාගේ නිපුණතාවය. මෙය මතු කිරීමට මවුපියන්ගේ ආශිර්වාදය අවශ්‍යයි. වෛද්‍යවරු ගණකාධිකාරීවරු වගේ ම පෙදරේරුවෝ, වඩු කාර්මිකයෝත් අපේ රටට අවශ්‍යයි.ඒ වෘත්තීන් වලට තිබෙන සමාජ පිළිගැනීම, සමාජ ආකල්ප අප සමාජයෙන් බැහැර කළ යුතු යි. සෑම වෘත්තියකම සමාජ පිළිගැනීමක් තිබිය යුතු යි. මේ වෘත්තීන්ට අප එන්.වී. කිව් සහතිකය පිරිනමනවා.මෙය පිරිනමන්නේ ජාතික වශයෙන් වෘත්තීය නිපුණතාවය ඇගයීමටයි. සෑම වෘත්තියක් සමාජ පිළිගැනීමකට ලක්කිරීම මෙහි අරමුණයි. සෑම වෘත්තියක් සමාජයට වටිනවා. සෑම දරුවෙක් ම තමන්ගේ නිපුණතාවය තේරුම් ගත යුතු යි. ඒ අනුව කටයුතු කිරීම ඔවුන්ගේ වගකීමක්. ඒ වගේ ම යුතුකමක්. මේ සඳහා අවබෝධයෙන් කටයුතු කිරීම වැදගත් වෙනවා.”ඔවුහු ඔබට මාවත ගැන කියති. ඉලක්කය අරමුණ ඔබට පැහැදිලි කරති. ඔබ කවුදැයි සොයාදීමට උත්සුක වෙති. සවන්දීම ඒ අනුව ක්‍රියා කිරීම ඔබේ වගකීමයි. පාසල් කාලයේදීත් මෙවැන්නක් තිබේ නම් එය කෙතරම් අනගි ද? මේ පිළිබඳව ද සභාපතිවරයා ඉදිරි සංකල්පය පැහැදිලි කෙළේ ය.“දරුවන්ට නිපුණතාව පාසල් කාලයේ සිටම පුරුදු පුහුණු කරන්න අවශ්‍යයි. ඉදිරියේ දී අපි මෙය පාසල් පද්ධතියට ගෙන යනවා. දරුවා කුමන වෘත්තියකට දක්ෂයෙක් ද කියලා අපිට හඳුනාගන්න හැකිවෙනවා. නිපුණතාවයෙන් ඉදිරියට යාම සමාජයට වටිනවා. තමන්ගේ වටිනාකම තේරුම් ගන්න අපි දරුවන්ට උදව් වෙනවා. අපේ සංකල්පය නිපුණතාවයෙන් යුත් තරුණ පිරිසක් ගොඩනැඟීමයි.”තරු යුගය අවසන් කරන සඳුගේ සම්ප්‍රාප්තියට ඇත්තේ නොබෝ දිනකි. ‘රියැලිටි’ ඉතිහාසයේ විප්ලවීය වෙනසක් උදෙසා ජාතික නිපුණතා සඳ යෞවනයේ අදිටන වෙනුවෙන් ගුවන් තල දිලෙයි. මෙහි සැබෑව ඔහු අපට කීය. “මේ තරගය වයස අවුරුදු 15 - 35 අතර පුද්ගලයන් උදෙසාම ය. නැතිනම් නිපුණතාවක් ඇති වෘත්තිකයන්ගේ පෙළහර පෑමකි.“සහභාගි වී තරුවක් වන්නත්, ජයග්‍රහණය කර සඳක් වන්නත්, අපි ඔබට ඇරයුම් කරනවා. මේ හැම කාර්යයක් ම කරන්න මානව සම්පත් සංවර්ධනය කිරීමේ ශ්‍රී ලංකා ජාතික සභාවට ශක්තියක් වුණේ අපේ ඇමැතිතුමා. වහලා දාන්න ගිය මේ ආයතනයට ආලෝකය දුන්නේ යෞවන කටයුතු හා නිපුණතා සංවර්ධන අමාත්‍ය ඩලස් අලහප්පෙරුම මහතායි. ඒවගේම අපේ නියෝජ්‍ය ඇමැතිතුමාත් මේ සඳහා කැපවුණා. මං මේ ආයතනයට ආවේ 2010 දී. එදා අපි මේ හැම දෙයක් ම සැලැසුම් කළේ රුපියල් මිලියන 21 කින්. මේ පාර විමධ්‍යගත අයවැයෙන් රුපියල් මිලියන 50 ක් වෙන් වුණා.”මහත් ආයාසයකින් යුක්තව ඔවුන් කැපවන්නේ ඔබ වෙනුවෙනි. අසමතුන් සමතුන් කිරීමට ය. විභාගය අසමත් වූවෝ ජීවිතය අසමත් නොවන බව ඔවුහු පසක් කරදී හමාරය. ඒ මෙහෙය පැසසීමට වචන හිඟය. එහෙත් අපි අපට හැකි අයුරින් ඔවුන්ට තුති පුදමු. ඒ දැයට කරන මෙහෙය වෙනුවෙනි.රූපාන්ති බුලත්සිංහලසේයාරූ සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>15</day>
    </date>
    <link>http://www.silumina.lk/2012/01/15/_art.asp?fn=af12011514</link>
    <topic>නිවැරැදි බස ඇගැයූ අනදපිය කුඩාතිහි</topic>
    <author>පාලිත ධර්මරත්න</author>
    <content>ලේක්හවුස් ආයතනයේ මාධ්‍යවේදියකු ලෙස නිහඬ මෙහෙයක් ඉටුකොට විශ්‍රාම සුවයෙන් පසු වූ අනදපිය කුඩාතිහි මහතා ඉකුත් බ්‍රහස්පතින්දා සැඳෑ සමයේ හිතවත් මාධ්‍යවේදීන් හා භාෂා පේ‍්‍රමීන්ගෙන් සදහටම සමු ගත්තේය.ඔහුගේ වියොව, නිවැරැදි හෙළ බස ගැන උනන්දුවක් දැක්වූ භාෂා පේ‍්‍රමියකු ජාතියට අහිමි වීමක් ලෙස සඳහන් කළොත් එය නිවැරැදිය.එක්දහස් නවසිය විසි හයේ ජූලි දාහතර වැනිදා ගාල්ලේ බෝපේ උපත ලැබූ කුඩච්චිගේ ආනන්ද පි‍්‍රය මූලික අධ්‍යාපනය ලැබුවේ වැලිපත පාසලෙනි. එතැනින් උණවටුනේ බෞද්ධ මිශ්‍ර පාසලේ පස්වැනි පන්තිය තෙක් අධ්‍යාපනය ලබා උණවටුනේ බොනවිස්ටා ඉංගිරිසි පාසලට ඇතුළු විය. සිය පියාගේ ඉල්ලීම අනුව උණවටුනේ ගල්කැටියේ ද්වි භූමිකාරාමයේ කොග්ගල පඤ්ඤාරංසි හිමියන්ගෙන් පාලි බස ඉගෙන ගැනීමට ගිය ආනන්ද පි‍්‍රය 1944 වර්ෂයේ ගාල්ලේ විද්‍යාලෝක විදුහලට ඇතුළත් විය.ගාල්ලේ විද්‍යාලෝකයේ අධ්‍යාපන කටයුතුවලට ආයුබෝවන් කී ඔහු 1946 දී කොල්ලුපිටියේ පෞද්ගලික අධ්‍යාපන ආයතනයක ගුරුවරයකු ලෙස සේවයට එක්විය.ඉන් පසුව ගාලු නගර සභාවේ ලිපිකරුවකු ලෙස කටයුතු කළ හෙතෙම 1958 වසරේ යළිත් කොළඹ පැමිණ යුද හමුදා මූලස්ථානයේ ලිපිකරුවකු ලෙස සේවයට බැඳුණේය. ලිපිකාර සේවයේ යෙදෙමින් සම සමාජ පක්ෂයේ සාමාජිකයකු ලෙස දේශපාලනයේ ද නිරත විය.ඒ වන විටත් ඔහු හෙළ හවුලේ වෙල්ලාල ජයමහ, අරිසෙන් අහුබුදු සුබැසියන් ඇසුරු කරමින් සිංහල භාෂාව ගැන සැබෑ දයාවකින් කටයුතු කරන්නකු බවට පත්ව සිටියේය. අලවු ඉසි සැබිහෙළ, රැපියෙල් තෙන්නකෝන් වැනි කිවියන් ඇසුරෙන් සිය කවිත්වය ඔප්නංවා ගත්තේය. පසුකාලීනව කුමාරතුංග මුනිදාස වියතාණන් දැන හැඳින අනුගාමිකයකු වන්නට අවකාශ ලැබුණේ ද මේ නිසාය.වෙල්ලාල ජයමහ කිවියාණන්ගේ යෝජනාවකින් ආනන්ද පි‍්‍රය කුඩච්චි, අනදපිය කුඩාතිහි බවට පත් විය.ඔහු ලේක්හවුස් ආයතනයේ ජනතා පත්‍රයේ සේවයට පැමිණියේ 1966 වසෙර්ය. එවකට ජනතා කතුවරයා වූයේ ඩී. එෆ්. කාරියකරවන මහතාය.නිවැරැදි භාෂාව ගැන දැඩි සැලකිල්ලක් දැක්වූ කාරියකරවන මහතා කුඩාතිහිට “ජනතා” පත්‍රයේ පළවන ලිපි ප්‍රවෘත්ති ආදිය ව්‍යාකරණානුකූලව සකස් කිරීමේ වගකීම පැවරුවේය. ඊට අමතරව ඇතැම් දිනවල කතුවැකි ලිවීමේ අවස්ථාව ද ඔහුට ලැබිණි.පරිවර්තන කටයුතු ද පාඨකයා ඇද බැඳ ගන්නා ආකාරයෙන් කිරීමට ඔහු සමතෙක් විය.හෙළ හවුලේ ඉතා හිතෛෂියකු ලෙස කටයුතු කළ කුඩාතිහි මහතා හැත්තෑ ගණන්වල මුලින්ම “දිනමිණ’ පත්‍රයේ සේවයට බැඳුණේය.වසර 19 ක සේවා කාලයකින් පසු ව ලේක්හවුස් ආයතනයෙන් සමුගෙන ලංකාදීප කතු මඩුල්ලට එක්වූ ඔහු ජී. එස්. පෙරේරා මහතාගේ ඇරැයුමෙන් යළි ‘දිනමිණ’ට එක්විය.කුඩාතිහි මහතා පුවත්පත් කලාවේ නිරතව සිටියදී ‘නණලළ වහර’ ග්‍රන්ථය සම්පාදනය කළ අතර එය අක්ෂර වින්‍යාසය ගැන සම්පාදනය වූ මාහැඟි පොතක් ලෙස පාඨක සම්භාවනාවට පාත්‍ර වී තිබේ.ජේන් ඔස්ටින්ගේ ප්‍රයිඩ් ඇන්ඩ් ප්‍රෙජුඩයිස් නවකතාව අබිමන හා අගතිය මැයින් ද ඩී. එච්. ලෝරන්ස්ගේ ලව් එමං හේස්ටැක්ස් නවකතාව පිදුරු පාවරේ යොවුන් ආදරේ නමින් ද බ්‍රෝකන් ටයිස් බිඳුණු බැඳුම් නමින් ද පරිවර්තනය කෙළේය.ඔහු අතින් පරිවර්තනය කැරුණු තවත් ග්‍රන්ථ රැසකි. මේ අතරින් බිඳුණු බැඳුම් කතා සංග්‍රහයට 2003 හොඳම පරිවර්තන කෘතියට හිමි රාජ්‍ය සම්මානය පිරිනැමිණි.විශ්‍රාම ලැබුවද කුඩාතිහි මහතා ලේක්හවුස් ආයතනයට ලිපි කවි ආදිය සැපයීම අත්හිටවූයේ නැත.ජාතික ඇඳුමෙන් සැරැසී කුඩයක් අතින් ගෙන ලේක්හවුස් පඩිපෙළ නඟින කුඩාතිහි මහතා ‘දිනමිණ’ පත්‍රයට ගොස් කිසියම් ලිපියක් බාර දී සිය හිතවතුන් මුණ ගැසී කතාබහ කර යාමට ද අමතක නොකළේය.කිසියම් වචනයක තේරුම දැන ගැනීමට, ව්‍යාකරණමය ගැටලුවක් විසඳා ගැනීමට ඔහුට යොමු කළ විටෙක එය නිසි ලෙස පහදා දෙන්නට ඔහු නොමැළි විය.එපමණක් නොව දුරකථනයෙන් භාෂාමය ගැටලුවක් විමසන විටෙක වුවද ඔහු සිය දැනුම ලබා දුන්නේය.ඔහු අපට අවසන් වරට මුණ ගැසුණේ දිනමිණේ සේවය කළ සිරි අමරවීර මහතාගේ අවමඟුල් උත්සවයේදීය.සිළුමිණෙන් වාර්ෂිකව පිරිනැමෙන දිනපොත් තිළිණය රැගෙන යාමට පැමිණෙන බව ඔහු කීවේ එහිදීය.එහෙත් එම තිළිණය ලබා ගැනීමට ඔහුට පැමිණෙන්නට හැකි වූයේ නැත. පුවත්පත් කලාවේදීන්ට ගුරුහරුකම් සැපයු ගුරුවරයකු බඳු අනඳපිය කුඩාතිහි මහතා සදහටම අපෙන් සමු ගත්ත ද ඔහු සැම විටම අප හමුවේ පැවසූ වදනක් මෙහිදී සටහන් කිරීම වැදගත් යයි සිතේ.‘සුබස නොමරා සරල බසකින් ජනතාව ඇමතීම ජනමාධ්‍යයේ ප්‍රධානම මෙහෙවර විය යුතුයි’අනදපිය කුඩාතිහි හිතවතාණනි ඔබට නිවන් සුව අත්වේවා!පාලිත ධර්මරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>15</day>
    </date>
    <link>http://www.silumina.lk/2012/01/15/_art.asp?fn=af12011510</link>
    <topic>දේවි බාලිකා නිර්මාතෘවරිය සමරමු</topic>
    <author>ලිලියන් සෝමලතා රත්නායක</author>
    <content>මනසින් සංවර වූවෝ ම පණ්ඩිතයෝයදේවි බාලිකා විද්‍යාලයේ 59 වැනි ආදිකර්තෘ දිනය (අද) ජනවාරි 15 දාට යෙදේ. 1953 ජනවාරියේදී නන් දෙසින් තෝරා ගැනුණු 8 ශ්‍රේණියට අයත් දැරියන් පිරිසක් ගෙන පුළුල් අධ්‍යාපන ක්‍ෂෙත්‍රයකට හා සාරධර්ම පද්ධතියකට අනුකූලව හැඩගැසූ විදුහල්පතිනියත් ගුරු මණ්ඩලයත් කෙරෙහි අප සිත් ගෞරවයෙන් පිරීයයි.කාසල් වීදියේ රජයේ බාලිකා විද්‍යාලය නමින් හැඳින්වුණු නව පාසලේ සමාරම්භක විදුහල්පතිනි, දේශබන්ධු ආචාර්ය විමලා ද සිල්වා මහත්මියගේ දැක්ම ඉතා පුළුල් පරාසයක පැතිරී ගිය අධ්‍යාපන අංශ ගණනාවක සංකලනයක් විය.පස් දෙනෙකුගෙන් සුසැදි පළමු ගුරු මණ්ඩලයේ සහයෝගය ඇතිව මෙතුමිය දස වසරක් යන විට මෙම නව පාසල විෂය හා විෂය පරිබාහිර කටයුතු වලින් කැපී පෙනෙන කීර්තිමත් පාසලක් බවට පත් කර දේවි බාලිකා විද්‍යාලය වශයෙන් නමද වෙනස් කළාය. වෙනත් අයුරකින් කිවහොත් මෙම පාසලෙහි ගැහැනු දරුවා අනාගතයේ දේශය බාර ගන්නා කාන්තාව බවටත් අනාගත පවුලක බිරිඳ බවටත් අනාගත දූරදර්ශී මව බවටත් පරිවර්තනය කරන පුළුල් ක්‍රියාවලියක් ක්‍රියාත්මක කළාය.නව පාසලට පැමිණි නව ශිෂ්‍ය පිරිසට පෞද්ගලික පිරිසිදුකම, ඇඳුම් පැලඳුම් පරිහරණය හා පරිසර පවිත්‍රතාව පිළිබඳ “අ” යන්නේ සිට කියා දී ඉතා දිගු ගමනකට අඩිතාලම දමන ලදි. පරිසර පවිත්‍රතාව පිළිබඳ පණිවුඩය කොතරම් තීව්‍ර ලෙස ශිෂ්‍ය සන්තානයට කාවැද්දුවේද යත් ඔවුහු බස් ටිකට් පතක් හෝ පරිසරයට මුදා නොහරින සංවේදී පුරවැසියෝ වූහ. ක්‍රීඩා, ගායන, වාදන, නර්තන, රංගන, වාද විවාද, බාල දක්ෂ කටයුතු ආදී ක්‍රියාකාරකම් පොත පතේ අධ්‍යාපනය හා සමතුලිත වූ අයුරු අපට පෙනෙන්නේ, දැන් ආපසු හැරී බලන විටය.මනසින් සංවර වූවෝම පණිඩිතයෝය යනුවෙන් පාසලට තෝරා ගත් ආදර්ශ පාඨයෙන්ද කියවෙනුයේ හික්මීමටම මුල්තැන ලැබෙන බවය.1953 දී දේවි බාලිකා විද්‍යාලයට ලැබී තිබුන භෞතික සම්පත් දැනට එම විදුහල හා සම්බන්ධ කිසිවෙකුට අදහා ගත නොහැකි කර්කශ මට්ටමක පැවතියේය. කොටින් ම කියතොත් කොළඹ අටේ ආවරණ රහිත මහ කුණු කාණුව ගලා බැස්සේ ද පාසල් භූමිය හරහාය.නිලධාරීන් සමඟ හෝ සොබාදහම සමඟ හෝ නොගැටුණු විදුහල්පතිනියත් ගුරු මණ්ඩලයත් ක්‍රියා කළේ අවම සම්පත් මඟින් උපරිම මිනිස් ඵල නෙළා ගැනීමේ දර්ශනය මත පිහිටමිනි. විදුහල්පතිනිය ද බාහිර ඔපයට වඩා, ළමා සම්පත ගුණනුවණින් සුවඳවත් කිරීමේ සද්කාර්ය උසස් කොට සැලකුවාය. එතුමියගේ අදහස් උදහස් පමණක් නොව ඇඳුම් පැලඳුම් ද ගේ දොරද සාටෝපයෙන් තොර ආත්මාභිමානයම හඬගා කියාපෑවේය.එතුමියගේ ජීවිතයේ එතෙක් ඉටු නොවූ සිහිනය, එනම් ආචාර්ය උපාධියක් ලබා ගැනීමේ සිහිනය සැබෑ කර ගැනීමට වසර පහළොවකින් පමණ පසු විදුහල්පති තනතුරෙන්ද විශ්‍රාම ගෙන එතුමිය නැවතත් ලන්ඩන් විශ්ව විද්‍යාලයට පිවිසියාය. මෙම අධ්‍යාපන සුදුසුකම් එතුමියගේ ගෝලබාලයින්ට අනුබලයක් වූ අතර ළමා හා කාන්තා අභිවෘද්ධි සංවිධාන වලටද මහත් ශක්තියක් විය.දහස් ගණනක් යෞවන ජීවිත සුමගට යොමු කොට බබළවා ලූ විමලා ද සිල්වා මහත්මියගේ විදුහල්පති භූමිකාවට වඩා ජාතික අධ්‍යාපන සේවයේ හා කාන්තා අභිවෘද්ධි ව්‍යාපෘතිවල භූමිකාව ඉතා දිගු පුළුල් එකක් විය. ශ්‍රී ලංකා උපාධිධාරි කාන්තා සංවිධානයේ ක්‍රියාකාරී සාමාජිකාවක් වූ එතුමිය සිවු වතාවක් එහි මුලසුන හෙබවූවාය. කාන්තා පර්යේෂණ මධ්‍යස්ථානයේ සමාරම්භක සාමාජිකාවක් වශයෙන්ද කාන්තාවන් සඳහා වූ ජාතික කමිටුවේ පළමු සභාපතිනිය වශයෙන්ද කාන්තා අභිවෘද්ධි ක්‍ෂෙත්‍රයට එතුමිය කළ සේවය අප්‍රමාණය. මේ කාර්යභාරය තුළ එතුමියගේ පර්යේෂණ වලට යොමු වූ මාතෘකා කිහිපයක්ම විය.ලිංග භේදයෙන් තොර සම අධ්‍යාපනය, ගැහැනු දරුවා හා අපචාරය, කාන්තාවන් වධ හිංසා වලට ගොදුරු වීම, කාන්තාව හා දේශපාලනය යන ක්‍ෂෙත්‍ර ගැන ලියන ලද පර්යේෂණ ලිපි, අපගේ අවධානය යොමු නොවන විවිධ සමාජ පැතිකඩ කෙරෙහි එළිය විහිදවයි.විමලා ද සිල්වා මහත්මිය විශේෂයෙන් කාන්තා අධ්‍යාපනයටත් පොදුවේ කාන්තා අභිවෘද්ධියටත් ඉටු කළ උත්කෘෂට සේවාව ඇගයීම සඳහා ශ්‍රී ජයවර්ධනපුර විශ්ව විද්‍යාලය 1983 දී එහි කුලපති පදවිය එතුමියට පිදුවේය. 1985 දී ච්.ඹ්ඪබබ හෙවත් සාහිත්‍යශූරී සම්මාන උපාධිය ද පිරිනැමීය. ලංකාවේ කුලපති පදවිය ලද පළමුවැනි කාන්තාව එතුමියයි.මෙසේ ලංකාවේ දස දෙස කිතුරැස පැතිරෙද්දී සිල්වා මහත්මියට සම්මාන පිදෙන යුගයක් උදා විය. 1986 දී දේශබන්ධු ජාතික සම්මානයද 1988 දී අභිමථාර්ථ සාධනය වෙනුවෙන් කාන්තාවන්ට පිදෙන සොන්ටා සම්මානයද 1982 දී වෘත්තීය තුළ කැපී පෙනෙන කාන්තාවන්ට ලැබෙන ස්වර්ණ සම්මානයද 1999 දී අධ්‍යාපන ක්‍ෂෙත්‍රයටත් සම අයිතිවාසිකම් වෙනුවෙන් කළ අමිල සේවය සඳහා ජනාධිපති සම්මානය ද 2000 දී අධ්‍යාපන ක්‍ෂෙත්‍රයට කරන ලද යුග මෙහෙවර සඳහා, ජයවර්ධනපුර නගර සභාවෙන් පිදෙන සහස්‍ර ප්‍රණාමයද එතුමිය නිහතමානීව පිළිගත්තාය.ලිලියන් සෝමලතා රත්නායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>15</day>
    </date>
    <link>http://www.silumina.lk/2012/01/15/_art.asp?fn=af12011511</link>
    <topic>ජනතා ඇස</topic>
    <author>එස්.කේ. කසුන් උදයංග, බොරැල්ල වෙස්ටර්න් රෝහලේ ප්‍රධාන භෞත චිකිත්සක</author>
    <content>භෞත චිකිත්සාව මිනිස් ක්‍රියාකාරිත්වය, චලනය හා එහි විභවතාවය වැඩි කිරීමට දායක වන සෞඛ්‍ය වෘත්තියකි. තාපය, ආලෝකය, ශබ්දය, විද්‍යුතය, ගුරුත්වාකර්ෂණය ආදී විවිධ වූ භෞතික ශක්තීන් හා භෞතික ව්‍යායාමවල සංකලනයක් ලෙස භෞතචිකිත්සාව දැක්විය හැකි ය.2005 වර්ෂයේ දී ලාංකීය විශ්ව විද්‍යාල පද්ධතිය තුළ භෞත චිකිත්සක විශේෂවේදී සිව් අවුරුදු උපාධි පාඨමාලා ආරම්භ කරන ලදී. එය ලාංකීය භෞත චිකිත්සක වෘත්තියෙහි ගුණාත්මක බව වැඩි කිරීමට තැබුණු මුල් පියවරක් ලෙස ද දැක්විය හැකි ය.භෞත චිකිත්සක විෂය නිර්දේශය යම් රටක පවත්නා ජාතියක සෞඛ්‍ය හා සමාජීය ගැටලු අදාළ කර ගනිමින් සැකසිය යුතු ය. එමෙන් ම විෂය නිර්දේශය තුළ දිගින් දිගටම කරනු ලබන වෘත්තිමය සංවර්ධනය සඳහා අවකාශ තිබිය යුතු අතර එමඟින් භෞත චිකිත්සකවරයකුට අධීක්ෂණය ඉගෙනීමට හා තමාගේ කුසලතා අන් අයට ලබාදීමට ද අවකාශ සැලසේ.එමෙන් ම භෞත චිකිත්සක අධ්‍යාපන පාඨමාලා සඳහා පුහුණුව, පළපුරුද්ද මත ලබාගත හැකි සාක්ෂි කුසලතා අන්තර්ගතව පැවතීම අනිවාර්ය වන අතර එක් රෝගයක් තව එකකින් වෙන් කර රෝග විනිශ්චය කිරීමට මෙන් ම රෝගියාට සුදුසුම ප්‍රතිකාර ක්‍රමය නිර්ණය කිරීමට මෙය ඉතාමත් වැදගත්වේ.භෞත චිකිත්සක වෘත්තියේ පැවැත්මට හා සංවර්ධනයට ඉවහල් වන සිව් අවුරුදු භෞත චිකිත්සක පාඨමාලාවේ සංයුතිය පාඨමාලා කාලය කප්පාදු නොකොට එය දිනෙන් දින වැඩි දියුණු කිරීමට පියවර ගත යුතු වන අතර අන්තර්ජාතික දැනුම හා තාක්ෂණය අප විශ්වවිද්‍යාලවල පවතින විෂය නිර්දේශයන් සමඟ තවදුරටත් සංකලනය කිරීම අත්‍යවශ්‍ය කරුණකි. ඓශ්චර්යවත් ලංකාවක ගුණාත්මක භෞත චිකිත්සක සේවයක් ස්ථාපිත කිරීම සඳහා උසස් අධ්‍යාපන අමාත්‍යාංශයේ සෞඛ්‍ය අමාත්‍යාංශයේත් අවධානය තවදුරටත් යොමු විය යුතු කාලය දැන් එළඹ ඇති බව මගේ අදහසයි.එස්.කේ. කසුන් උදයංග, බොරැල්ල වෙස්ටර්න් රෝහලේ ප්‍රධාන භෞත චිකිත්සකනුගේගොඩ ගම්සභා හන්දියේ ටික කලකට ඉහත මාර්ගයේ වාහන තදබදය නිසා වර්ණ සංඥා ඉදිකරන ලදි. විශාල වාහන සංඛ්‍යාවක් එහා මෙහා යන මේ හන්දියේ මහාමායා බාලිකාව දෙසට යන පටු මාර්ගයේ වාහන පෝලිම නැති වෙලාවක් නැත.එතැනින් එහාට මෙහාට ගමන් කරන සිසු දරුවන් බොහෝ අපහසුතාවලට ලක් වේ. මාර්ගයේ දෙපැත්ත තැනින් තැන කැඩී ගොස් සැම තැන පලුදු වී ඇත. මෙය ඉතාමත් කරදරකාරී තත්ත්වයකි. පාසල ඇරී ලහි ලහියේ ගෙදර දුවන දරුවන්ට මෙය විශාල අවහිරයකි.මෙතරම් දියුණු නගරයකට ආසන්නව පාසලක් පවා පැවැත්වෙන මාර්ගයක මෙවන් තත්ත්වයක් තිබීම කනගාටුවකි. ගම්සභා හන්දියේ සිට මහාමායා බාලිකාව තෙක් දුර අතරතුර ව්‍යාපාරික ස්ථාන කීපයක් ද පවතින බව දැකගන්නට ඇත. මාර්ගයේ මෙවන් අපහසුතාවයන් පවතිත්දිත් මෙයට විසඳුමක් නොගන්නේ ඇයි.මෙයට වගකිවයුතු ඉහළ බලධරයිනි කරුණාවෙන් ඉල්ලා සිටින්නේ අහිංසක දරු දැරියන් වෙනුවෙන්වත් අපහසුතාවයට විසඳුමක් ලබා දෙන්න. එසේ නොවුණහොත් සියලුම මාර්ගයේ ගමන් කරන ජනතාවයන්ට අනතුරුතාවයන්ට මෙන්ම බොහෝ අපහසුතාවන්ට ද ලක්වන්නට සිදු වනවා නොඅනුමානය.ප්‍රදීපිකා හේමමාලි පෙරේරා - පතිරගොඩ - මහරගමපළාත් රාජ්‍ය සේවයේ අවශ්‍යතාවයන් අනුව මිනින්දෝරු දෙපාර්තමේන්තුවෙන් බස්නාහිර පළාත් සභාවේ ඉඩම් කොමසාරිස් දෙපාර්තමේන්තුවට අන්තර්ග්‍රහණය කොට ඇති මැනුම් සහායකයින් කිහිප දෙනකුට හිමිවිය යුතු උසස්වීම් දැනට වර්ෂ ගණනාවක් අතපසු කරමින් පවතින තත්ත්වයක් දක්නට හැකිය.සේවා කාලය වසර 30කට ආසන්න මෙකී රාජ්‍ය සේවකයින්ට හිමිවිය යුතු සේවා ප්‍රතිලාභ ලබාගැනීමට අනේක වාරයක් ඉල්ලීම් ඉදිරිපත් කිරීම් සිදුකොට ඇතත් ඒ සියල්ල බාලගිරි දෝෂයට හසුව ඇත.මැනුම් සහායකයින්ගේ වාර්ෂික වැටුප් ප්‍රමාණය වැටුප් කඩඉමට පැමිණීම හේතු කොටගෙන වැටුප් වර්ධක ලබාදීම ද නවතා දමා ඇත. එසේම බොහොමයක් සේවකයින් විශ්‍රාම යෑමේ කඩඉමට ආසන්නව සිටින හෙයින් ඔවුන්ගේ සේවා උසස්වීම් අතපසු කිරීම හෝ නොසලකා හැරීම මානුෂික වශයෙන් ද සදාචාරාත්මක වශයෙන් ද නොවටී.මොවුනට හිමිවිය යුතු සේවා වරප්‍රසාදයන් ලබාදීම සම්බන්ධයෙන් හිටපු පළාත් ඉඩම් කොමසාරිස්වරයකු කැපවීමෙන් හා උනන්දුවෙන් කටයුතු කළ බව ඔවුහු පවසති. මැනුම් සහායකයින් 11 දෙනකු විසින් ඔවුන්ගේ වෘත්තීය අයිතිවාසිකම් අහිමිවීම පිළිබඳව අවස්ථාවන් ගණනාවකදී ලිඛිතව හා වාචිකව කරුණු දක්වා ඇති නමුත් අද වන තෙක් නිසි පරිදි ඔවුන්ගේ වරප්‍රසාද ප්‍රතිලාභ ලබාදී නොමැත.මීගස්ආරේ - ගුණපාල වික්‍රමආරච්චිකඩවත සේරම් මාවත ඉහළ කරගහමුණ (බුදු මැදුර පාර) බණ්ඩාරවත්ත පාර අබලන්ව පවතී. නුවර ප්‍රධාන මාර්ගයට පිවිසෙන මෙම මාර්ගයේ ගමන් ගන්නා ජනතාවටත්, රථවාහන වලටත් කරදරකාරී තත්ත්වයක් උදා වී ඇත.වර්ෂා දිනයන්හිදී පාරේ ගමන් කිරීමට නොහැකි ය. පහන් කණු වල විදුලි පහන් ක්‍රියාත්මක නොවේ. සර්පයන් මාර්ගයේ සිටින අවස්ථා ද වේ. එසේ හෙයින් මාර්ගය සාදා විදුලි පහන් දැමුවහොත් සැමට සෙතකි.බැසිල් රාජපක්ෂ මැතිතුමනි, ඔබතුමා ගේ වටිනා සේවය මේ වෙනුවෙන් බලාපොරොත්තුවෙමි.ජේ.පී. තිලක් - කඩවත, ඉහළ කරගහමුණ.දහම් පාසල යනු ඉරිදා දින පවත්වන තවත් අතිරේක පංතියක් නොව විනය, අධ්‍යාපනය, හැදියාව, ශික්ෂාව වර්ධනය කිරීමට දායක වන ප්‍රධානම පුරුකකි. දහම් පාසල් ගුරුවරයා ලාභ ප්‍රයෝජන වලින් තොරව ස්වේච්ඡාවෙන් ඉරිදා දින දහම් දැනුම බෙදාදීම සඳහා තම වටිනා කාලය රටේ බෞද්ධ දූ දරුවන් වෙනුවෙන් කැප කරනු ලැබේ.“2600 වන සම්බුද්ධත්ව ජයන්තිය සැමරීම සඳහා බෞද්ධ ජනතාව සැදී පැහැදී සිටින මෙවන් වකවානුවක පොරොන්දු ධර්මචාර්ය ගුරුපත්වීම් මේ වසරේ දීම ලබාදිය යුතු ය.බෞද්ධ ආගම, ජාතිය, සමාජය වෙනුවෙන් උදාර සේවාවක් කළ දහම් ගුරුවරයාට ධර්මාචාර්ය පත්වීම් ලබා දීම හුදු මහත් බෞද්ධයාගේ සතුටට කරුණක් වනවා සැක නැත.එස්. බණ්ඩාර - මහනුවරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>15</day>
    </date>
    <link>http://www.silumina.lk/2012/01/15/_art.asp?fn=af12011512</link>
    <topic>ජීවිතය සුන්දරයි</topic>
    <author/>
    <content>මගේ මිත්‍රයන් ඔක්කෝම ගෙදරට ආවේ අම්මාගේ අසනීපය ගැන අසමිනි.සුනිල් අයියේ අම්මාට කොහොමද?න් නම් හොඳයි මචං මමත් මේ කල්පනා කරමින් සිටියේ අම්මා ගැන තමයි.අම්මා දැඩි සත්කාර ඒකකයට ගෙනයන කොට මට ඇවිදගන්න බැරිවුණානේ. මගේ අසනීපය වැඩි වුණා. මාව එක්කගෙන ගියේ රෝද පුටුවකින්.ලේක්හවුස් එකේ දීපිකා සුභාෂිණි නංගිලා මාව රෝද පුටුවක තියාගෙන තල්ලු කරගෙන ගියා. ඒ දෙන්නා ලොකු නංගිගෙ යාළුවෝ.මා ගැන නොදත් දෙයක් උඹලට කියන්නම්. හැබැයි හිනාවෙන්න එපා. මම මේ කතාව ගෙදර අයටවත් කියලා නැහැ.මොකක්ද සුනිල් අයියේ කතාව. ඒ අය ප්‍රශ්න කෙළේ පුදුම වෙලා වගේ. දෙන්නාගෙන් ම ඒ වචන පිටවුණේ එකටමයි.මට දෙනෝදාහක් මැද්දෙ වුණත්, කොයිතරම් ඝෝෂාවක් මැද්දෙ වුණත් මගෙ හිත එක තැනක රඳවා ගෙන ඉන්න පුළුවන්. ඒක මට ලැබුණේ ආනන්ද නේවාසිකාගාරයේ හිටපු කාලෙ කැකුලාවල සර් කියපු විදියට භාවනා කළ නිසයි. දීපිකා හා සුභාෂිණි මාව රෝද පුටුවක තියාගෙන යන ගමන් මම මගේ හිත එකම අරමුණක තියාගෙන මෙහෙම කීවා.මේ ලෝකේ ඉන්න ප්‍රකෝටි ගණන් අම්මාවරුන්ගේ ආශිර්වාදය මගේ අම්මාට ලැබී ඇය සුවපත් වේවා. ඒ වෙලාවෙ රෝහලේ කලබලය මට දැනුණේ නැහැ. මට ඇහුණේ නැහැ. අම්මාට මොකුත් වෙන්නේ නෑ කියන එක මට ඒ මොහොතේ ස්ථිරවම තේරුම් ගියා. මගේ මිත්‍රයන් මා දෙස බලා සිටියේ මා කී දෙය අදහා ගන්න බැරිව වගේ.දුරකතනය නාද වූ අතර මට කතා කෙළේ සිළුමිණේ පාලිත ධර්මරත්න සොහොයුරා.මචං සුනිල් උඹේ අම්ම බලන්න ඉස්පිරිතාලෙට ගියා. සරත් මල්ලී ඒ ගැන කියන්න ඇතිනේ. මේ කතා කළෙත් උඹ අම්මට වගේ ම ආදරය කරන තැනක් ගැන කියන්නයි. සමහර විට උඹේ පුතා මේ ගැන කියන්නත් ඇති. උඹ ආනන්දය ගැන ලියපු හැම ලිපියකම ආනන්ද නේවාසිකාගාරය ගැන ලිව්වනේ. තවමත් පරණ විදියට වෙනස් නොවී තියෙන්නෙ බෝඩිම විතරයි කියලනෙ උඹ ලිව්වෙ. දැන් එය හරිම ලස්සනයි. ඒ වැඩේට මුළු වියදම දැරුවේ නාවික හමුදාවයි. වැඩකෙළේ නාවික හමුදාවෙ කොල්ලො. වැඩේට මූලිකත්වය දුන්නෙ අපේ ප්‍රින්සිපල් සර් හා ආරක්ෂක ඇමැති ගෝඨාභය රාජපක්ෂ මහත්මයයි.ගෝඨාභයත් ආනන්දයේ ආදි ශිෂ්‍යයෙක් හරිම හොඳ වැඩක් මචං රුසියාවෙ, චීනයේ තියෙන රතු හමුදාව මට මතක් වුණා.ආනන්දයේ බෝඩිමේ උඹේ අත්දැකීම ගැන ලියපං. අපේ රටේ මිනිස්සු ආනන්දේ සුවඳට ආදරෙයි ඒ සුවඳ කවදාවත් අඩු වෙන්නෙ නැහැ. ඒ සල්මල් කවදාවත් පර වෙන්නෙත් නැහැ. උඹ ඒ සුවඳ අමරණීය කළා. ඒ නිසා යමක් ලියපං.ධර්මෙගෙ ඉල්ලීම ගැන මගේ මිත්‍රයන්ට කීවෙ ගෝඨාභය රාජපක්ෂ මහතා ගිය සිකුරාදා ඒ අලුත් වූ නේවාසිකාගාරය විවෘත කළ බවත් ආදි ආනන්දියකු වූ ඔහුට ඒ සඳහා අයිතියක් තියෙන බව සඳහන් කරමින්.මට ඒ වචන ටික කියන්නට සිදුවූයේ එක් මිත්‍රයෙක් දේශපාලනය ගැන කතා කරන්නට වූ නිසයි.පාසලෙන් අස්ව ගිය පසු පාසලට වැඩියෙන් ම ආදරය කරන්නේ පාසල් යද්දී හොඳින් ඉගෙන ගත් අප නොවේ. පාසලේ සිටියදී දඟකාරයන් හා තක්කඩියන් වූ අය බව චීන දාර්ශනික ලාඔට්සේ කී දෙයක්.කාට නොගැළපුණත් මට නම් ඒක හරියටම ගැළපෙනවා.ආනන්දයේ ක්‍රීඩාගාරය ගැන සිහිපත් වන මට ප්‍රථමයෙන් ම සිහියට එන්නේ මා බෝඩිමේ නවත්වා ආපසු ගෙදර යන්නට සැරැසෙද්දී අම්මා හා තාත්තාගේ දෑසින් කඳුළු කඩා වැටුණු දුටු මොහොතයි.තාත්තා හඬනු දුටු රාජපක්ෂ සර් කී කතාවක් ද මට කිසි දිනෙක අමතක නොවේ.දරුවට වැඩිය හඬන්නෙ මීමනනෙ.බෝඩිමට එනවිට ප්‍රධාන ගුරුතුමා වූයේ පසු කලෙක ආනන්දයේ විදුහල්පතිවූ කර්නල් ජී.ඩබ්ලිව්. රාජපක්ෂ සර්. ඔහුත් අපේ තාත්තාත් ආනන්දයේ එක පන්තියේ ඉගෙන ගත් බව මම කලින් අසා තිබුණා. එදා අම්මා හැඬුවේ පොඩි දරුවකු ලෙස බව මට මේ මොහොතේත් සිහිපත් වෙනවා. මා සිපගත් අම්මාගේ කඳුළු මගේ මුහුණපුරා තැවරුණා.අපි රාත්‍රියේ පාඩම් කරද්දී රාජපක්ෂ සර් පාන් පෙති සහිත විශාල භාජනයක් ගෙන ආවා. රාජපක්ෂ සර්ගේ මුහුණේ මහත් තේජවන්ත පෙණුමක් දිස්වෙනවා. හිසකේ කොටටම කපා සිටි ඔහු ඇවිද්දේ පපුව ඉදිරියට යොමු කරගෙන.පාසල් වත්තේ හැදුණු ඉදුණු කෙසෙල් කැනක් අරගෙන ආ අපි කන්නට සූදානම් වූ විට එතැනට පැමිණි සර් අපට බැන්නේ නැහැ.සොරකම් කරන එක හොඳ නැහැනෙ කියමින් මා දෙස බැලූ ඔහු ප්‍රේමතිලක මිනිහො අද අපි ගෙනාපු පානුත් කෑවා නේද කියද්දී අපට සිනා නොවී සිටීමට අපහසු වුණා.ඇත්තම කියනවා නම් අපිට එහෙම හිනා ගියේ තවත් කෙසෙල් කැන් දෙකක් ඒ වනවිටත් සීලිමේ හංගා තිබූ නිසයි. සුනිල් අයියෙ අර ගලිවර්ගෙ කතාව කියන්නකො සුසන්ත එසේ කීවෙ සිනා සෙමින්.ඒ සිද්ධිය වූ දවසෙ මම ගෙදර ගිහින් මහ රෑ අපේ ශාලාවෙන් මහ හිනා හඬක් ඇහුණා කියා වීරසිංහ සර් මහ හයියෙන් කෑ ගසමින් ශාලාවට පැමිණ ඇත්තේ ප්‍රේමතිලක කම් හියර් නොටෝරියස් කොල්ලා කියමින්. ඔහුගේ මුවින් ඒ වැකිය පිට වෙද්දී මගේ මිත්‍රයන් සිනාසුණා පමණක් නොව ප්‍රේමතිලක මේ වෙලාවෙ ඉන්නෙ පන්නිපිටියෙ කියා කෑගසා ඇත.මේ යකා ගෙදර ගියත් මට කරදර කරනවානෙ” කියමින් සර් ආපසු යන්නට ගිය බව මිත්‍රයන් කීවා.වීරසිංහ සර් අපි ගලිවර් නමින් හැඳින්වූයේ ඔහු ඉතා උස් පුද්ගලයකු වූ නිසා ය. ඔහුගේ පුත් ගාමිණී පොලිසියේ උසස් නිලයක් දරමින් සිට විශ්‍රාම ගිය බව අවුරුදු කිහිපයකට කලින් මට දැනගන්නට ලැබුණා.බෝඩිමේ කිසිවකුට අපේ ලෙඩ කාමරයේ සිටි ධනපාල අයියා අමතක නොවන බව මම දන්නවා.එසේ වන්නේ පාසල් යන්නට කම්මැලි දවස්වල හොර ලෙඩ ගෙන අපට නවාතැන් දුන්නේ ධනපාල අයියා වීම නිසයි.ජිනදාස අයියා සහ සීමන් අයියා අපට දෙවිවරු වගේ ඉස්සර අපි ක්‍රිකට් පුහුණුවට යන්නේ නාලන්දා විදුහලේ ක්‍රීඩා පිටියටයි. ආපසු බෝඩිමට එනවිට සවස හය හමාර විතර ඇති. අපට ජෑම් පාන් පෙති කන්නට අරන් තියන්නේ ඔවුන් දෙදෙනා ය. මම මේ මොහොතේ මට ඉතා ආදරය කළ කැකුලාවල සර් සිහිපත් වන්නේ හදවතට වේදනාවක් ගෙන දෙමින්. හැම රාත්‍රියකම අපි නින්දට යන්නට පෙර ඔහු කී බණ කතා ඉතා ආසාවෙන් අහගෙන හිටියා. ඉතා තැන්පත් පුද්ගලයකු වූ ඔහු අපට භාවනා කරන්නට පුරුදු කළා.බෝඩිමේ සිටියදී අනෙක් ළමයින් ළඟ නැති විශේෂ ගුණයක් මා තුළ තිබෙන බව ඒ කාලයේ දී ම මම තේරුම් ගත්තා. එය නම් බැඩ්මින්ටන් පිටිය අසල තිබූ සල්ගස් යායට ආදරය දැක්වීමයි. විවේකයක් ලැබුණු හැම මොහොතකම මම එතැනට යන්නේ පෙර පුරුද්දක් ලෙසයි. ඒ සල්මල් සුවඳ මට මහත් ශක්තියක් දුන්නේ යැයි මට දැන් හිතෙනවා. බෝඩිමෙන් ඉවත්ව ගෙදර සිට පාසල් එද්දීත් මගේ පුරුද්ද නතර වූයේ නැහැ. ඒ සුවඳ සදාකාලයෙන් සදාකාලයට මට දැනේවි.අලුත් වුණ බෝඩිම මා තවම නොදුටුවත් කෙතරම් අලුත් වුවත් එය සුන්දර දැක්මක් වනු නියතයි. එසේ වුව ද පරණ බෝඩිමේ සුවඳ සල්මල් සුවඳ හා මුසු වී මට සදාකාලයටම දැනෙනවා ඇති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>15</day>
    </date>
    <link>http://www.silumina.lk/2012/01/15/_art.asp?fn=af12011513</link>
    <topic>ගෝන අම්මාගේ අ‍ඳෝනාව</topic>
    <author>රූපාන්ති බුලත්සිංහල</author>
    <content>මුළු සිරිපා අඩවියම කම්පාවුණා. වඳින්න ගිය නඩේ කවුරුත් දැක්කේ නැහැ. ගෝන අම්මා දඩයක්කරුවන් එක්ක හරි හරියට පොරේක. ඒ පැත්තට මේ පැත්තට ඇඹරුණා. අනේ සමන් දෙවියනේ, ගෝන අම්මාගේ හිතේ තිබුණේ එච්චරයි. දෙවියොත් මං ගැන බලන් නැද්ද? වැරෙන් ගහපු පොලු පහර වැදුනෙ උදරයට. දෙවියනේ මගේ පුංචි පැටියා. ගෝන අම්මාට එකපාරට හීල්ලුණා. තුවාලවලින් ලේ බිංදුව බිංදුව බේරුණා.ගෝන අම්මාට වේදනාව ඉවසාගන්න බැරිවුණා. කෙඳිරි ගෑවා. ඒත් දඩයක්කරුවෝ අතහැරියෙ නැහැ. දරාගන්න බැරි වේදනාව පුංචි ගෝන පැටියෙක් මේ ලෝකෙට ගෙනාවා. අම්මාගේ මවු සෙනෙහස නිසා කිරි බිංදුව බිංදුව වැරුණා. අනේ පුතේ මං මැරුණත් නුඹ ජීවත්වෙන්න ඕනෙ. අම්මාගේ පැතුම වුණේ ඒකයි. ඒත් පැටියා ජීවත්වුණේ නැහැ.ගෝන අම්මා මළ පැටවා දිහා බැලුවා. අනේ.. අනේ මගේ පුංචි පැටියෝ ඔයා තමයි මගේ පැතුම. මේ අධම මිනිස්සු ඒ පැතුම බොඳ කරලා දැම්මා. ගෝන අම්මාට හීල්ලුණා. එකපාරට ආව වේදනාව හුස්ම රැගෙන මාරුතයට එකතු වුණා. ගෝන අම්මාගේ ප්‍රාණය නිරුද්ධ සිරුර දඩයක්කරුවන් රැගෙන යන්නට ගියා. සමන් දෙවියන්ගේ අඩවියේ අපරාධ කරල සැඟවෙන්න බැහැ. ගෝන අම්මා දිවියෙන් සමුගත්තා. දඩයක්කරුවන් නීතියේ රැහැනට අසුවුණා. මසට ගිජු නොවී අනේ මිනිසුනේ මනුස්සකම රකින්න.සෙනසුරු ඒරාෂ්ඨකයෙ විෂ්ණු දෙවියොත් බට කොළ කෑව නොවැ. සෙනසුරා ලැබුවහම කිසිම දෙයක් හරිගියේ නැහැ. කරන කරන හැමදේම අවුල් වෙනව. මේ වෙලාවට තමයි අපේ ඇත්තන්ට කේන්දරය මතක් වෙන්නෙ. කේන්දරේ කියලා තියෙන දෙය අහගන්න හැමෝම උනන්දුයි. සාමාන්‍ය ඇත්තෝ විතරක් නෙවෙයි.රාජ රාජ මහාමාත්‍යයන් පවා කේන්දරේ ගැන හරිම උනන්දුයි. මේ නිසා තමයි, රාජසිංහ රජ්ජුරුවෝ එයාටම කියලා කේන්දරයක් තියාගත්තෙ. පස්සෙ කාලෙක මේක ඓතිහාසික වස්තුවක් වුණා. බොහොම වටිනා නිධානයක් වගේ තමයි සීතාවක මිනිස්සු සැලකුවේ. රාහු, කේතු, සෙනසුරු මේ අපිට විතරක් නෙවෙයි රාජසිංහ රජ්ජුරුවන්ටත් අරියාදු කළා. ඒ කාලෙ නම් රජ්ජුරුවොත් ගොඩක් කලබල වෙන්නැති. හැබැයි ඉතින් මේ කලබගෑනිය වෙලා තියෙන්නේ මේ කාලෙ වෙන මුකුත් නිසා නෙවෙයි සීතාවක මානියංගම රජමහා විහාරයේ තැන්පත් කර තිබූ මේ කේන්දරය හිටිහැටියේම නැතිවෙලා.හනේ හනිච්චන් ආයිබොවන්ඩ, මෙහෙමත් දේවල්. රජතුමා මැරිලවත් අපලෙ දුරුවෙලා නැහැ. හඳහන විතරක් නම් බැරියැයි විෂ්ණු ප්‍රතිමාවෙ ඇහැකුත් හොරු අරන් ගිහිල්ලා. දේව දෑසෙන් එකක් හොරෙන් ගත්තහම ඒකෙන් වත් හරි දැක්මක් ලැබෙයි කියලා හොරුන්ට හිතෙන්නැති. අන්න එතන තමයි හොරුන්ට වැරදුන තැන.කවදාවත් අන් ඇසකින් ලොව බලන්න බැහැ. අද කාලෙ මේ වෙලා තියෙන වින්නැහියත් ඒකනෙ. මිනිස්සුන්ට ඕනෙ දේව දෑසකින් හරි කමක් නැහැ ලෝකය දකින්න. හැබැයි ඉතින් කරන්නෙ වැරැදි වැඩ. මේවා ඉතින් නවතින එකක් නැහැ. හැමදාමත් සිදුවේවි. හොරකමේ ඇති භයානකකම මිනිස්සු කවද කොහොම තේරුම් ගනීද දන්නෙ නැහැ. එදාට මේ සමාජය මීට වඩා යහපත් වේවි.වගා පාළු කරන රිළවුන්ගෙන් තියෙන කරදර කෙළවරක් නැහැ. ඒ පැත්තට මේ පැත්තට පනිමින් නොයෙක් හිරිහැර කරනවා. හරියට මේ අය වවලා වගේ. බලාගෙන ඉන්න බැරිම තැන අලුත් ක්‍රමයට රිළවුන් පාලනය කිරිමට වනජීවී දෙපාර්තමේන්තුව තීරණය කළා. මේ සඳහා රිළවු අල්ලන ක්‍රමය කොටදෙනියාව, මීරිගම, දිවුලපිටිය වගේ ප්‍රදේශවල ජනතාවට කියලා දුන්නා.මෙතෙක් කලක් පාළු වූ වගාවන්වලට විසඳුම ලෙස අල්ලාගත්ත රිළවු ඈත ප්‍රදේශවලට ගෙනිහින් අතහැරියා. ආයිත් කවදාවත් එන්න එපා තේරුණාද? ඒ විතරක් නෙවෙයි තමන්ගේ සීමාව තේරුම් අරගෙන ජීවත්වෙන්න ඉගෙනගන්න. දැන් නම් ගම්මුන්ට දැනුණේ ලොකු නිදහසක්. හැම දෙයක් බලාහදාගෙන සැනසීමේ ඉන්න පුළුවන්. රිළවුන්ගේ ජීවිතවලට කරදරයක් වුණෙත් නැහැ. ගම්මුන්ට කරදරයක් වුණෙත් නැහැ. හැමදෙයක්ම නිසියාකාරව බේරගත්තා.අපිට සතුන්ගෙන් කරදර වෙනකොට ඒ අයට කරදර කරන්න යාම මිනිසත්කමට නොවටී. මේ ගම්මුන්ගේ කාර්යය ඉතාමත් විශිෂ්ටයි. හැම දේ හරියට කලහම සත්තුන්ටත් මිනිස්සුන්ටත් ප්‍රශ්නයක් වෙන්නෙ නැහැ. බොහෝවිට මිනිස්සු සත්තුත් එක්ක ප්‍රශ්න ඇති කරගන්නව. ඒත් ඒක මිනිසත්කමට ඔබින්නෙ නැහැ. මිනිසත්කම රැකෙන්න නම් මනසින් උසස් දෑ කිරීම වටී.රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>15</day>
    </date>
    <link>http://www.silumina.lk/2012/01/15/_art.asp?fn=as1201154</link>
    <topic>මා ගායකයෙක් වුණේ අම්මගේ නැළවිලි ගීයේ මාධූර්යයෙන්</topic>
    <author>උපාලි සමරසිංහ</author>
    <content>මා ගායකයෙක් වුණේ අම්මගේ නැළවිලි ගීයේ මාධූර්යයෙන්පුරා වසර 28 කාලයක් රජයේ ගුවන් විදුලියේ සංගීත අංශයේ කටයුතු කළත්, එහි පාලක වශයෙන් සිටියදී පවා ගායකයකු ලෙස තම ප්‍රතිබිම්බය ගොඩනගා ගනු පිණිස කටයුතු නොකළ එතුමා තම ඥානමය හා භාවමය සම්පත් නොමසුරුව අනුනට දුන් සංගීත මුනිවරයකු ලෙස මම දකිමි.එකල අපේ ගුරුවරුද, වෛද්‍යාචාර්යවරුන්ද, තමන්ගේ සේවය නොපිරිහෙළා සමාජයට දායාද කළා මිසක රුපියල් සත ඉදිරියේ දෙදණ නැමුවේ නැත. ඔවුන් හැමදා පැතුවේ තමන් කළ සේවය සමාජගත වීමෙන් ඒ සමාජය යහපත් වනු දැකීමෙන් ලද ආත්ම තෘප්තියම පමණි.“කලාව ඇත්තේ මුදල් හරි හම්බ කිරීමට නොවේ. එය අපේ හුදු අධ්‍යාත්මය පිරිපුන් කරන්නකි.” මේ මතයේ සිට කටයුතු කළ මේ කලාකරුවා ඒ හරහා දහසින් බැඳි පියලි පොදිගන්වා ගත්තේ ද නැත. අද ඔහු ජීවත්ව සිටින්නේ තම දුවා දරුවන් විදේශයකදි හරි හම්බ කළ මුදලින් තැනූ ගෙයකය.වෘත්තිය කලාකරුවා යන්න ඔහුට ‘අරහං’ වචනයකි. එහෙත් අද සමාජය තුළ කලාව වෙනුවෙන් කැපවන ශිල්පීනට යම්බඳු මුදලක් ලැබිය යුතුය. එය ඇත්තකි. එහෙත් තම සේවය කිසිදු මොහොතක මුදලට පාවා දීම කලාකරුවකුට තබා කලාව සේවනය කරන්නකුට තරම්වත් නොවේ යැයි හෙතෙම කියයි.ගීතයකට ස්වර ලිපි ලිවීමේදි කරන ලද ගායනාව අසා ආචාර්ය ප්‍රේමසිරි කේමදාසයන් ඔහු ගායකයෙක් කළේය. ළඳුනේ, කන්‍යාවී, හන්තානෙන් පායන සඳ මගේ පුංචි රෝස මලේ, වැනි ජනපි‍්‍රය හා රසාලිප්ත ගී ගොන්නකින් අපේ ගී අඹරේ කිරුළ පළන් අමරසිරි පීරිස් මෙවර කතිකාවට හමුවෙයි.ගහකොළ සතා සීපාවාට මනුසතාට මෙන් ආදරය දැක්වීම, තෘෂ්ණාවෙන් තොරවීම, කරුණාව හා පිරිපුන් සිතුවිලි දහර, මිනිස්කම ඔහු වෙත කාන්දු කළේ තම දයාබර මෑණියන් බව හෙතෙම ඉඳුරාම කියයි.මගෙ අම්මා මුණසිංහ කංකානමලාගේ ඇඩ්ලින් නෝනා. මාතර වැලිගම ඉපදුණත් ඇය ජීවත් වුණේ මැද්දවත්ත කියන ගමේ. තාත්තා සේනාධීරගේ ඇල්බට් පීරිස්. කිරුළපන පාමංකඩ තමයි එතුමා හිටියෙ. රිචඩ් පීරිස් ආයතනයේ බෙදා හැරීමේ අංශයේ කටයුතු කළා.අම්මගෙ තාත්තා සුද්දන්ගේ පොලිසියේ වැඩ කළ පොලිස් සැරයන් කෙනෙක්. සාමාන්‍යයෙන් එදා මේ සුදු පොලිස් සැරයන්ලාට අද ජ්‍යෙෂ්ඨ පොලිස් අධිකාරිවරයකුගේ බලතල තිබුණු තරම්. අපෙ තාත්තාගේ තාත්තා බොහොම තෙදවත් සැරපරුෂ කෙනෙක්. සාමාන්‍යයෙන් අයුක්තියට එරෙහිව සටන් වදින කා බී ජීවිතය සැහැල්ලුවෙන් ගතකරන විනෝදකාමී කෙනෙක්. ඔය වැල්ලවත්ත රෙදි මෝල තිබෙන තැන ඉඩම් බොහොමයක් ඒ අයට තිබුණෙ. පස්සෙ කාලෙක පාසිකාරයො ඇවිත් මේවා ටික ටික එයාගේ සෙල්ලක්කාරකම හේතුවෙන් මිලයට ගත්තා. නිතරම ගෝරි නිසා වැල්ලවත්ත පොලිසියට නිතර යන්ඩත් ඕනෑ. එතකොට තමයි අම්මගෙ තාත්තා නිතර හමුවන්නේ.අම්මත් එයාගෙ තාත්තා එක්ක වැල්ලවත්තෙ ටික කලක් ඉන්නකොට අපේ සීයාව දැකලා තියෙනවා. සුදු සැරයන් අපේ සීයාට ආදරෙයි ඔහුගේ පෞරුෂයට. කවරදාවත් මංකොල්ල මිනීමැරුම් ස්ත්‍රී දූෂණ නෑ. අයුක්තියට එරෙහිව සටන් වැදීම් තමයි පැමිණිලි එන්නෙ. මේ සීයලා දෙන්නගෙ මිතුරුකමට අපෙ තාත්තත් වරක් අම්මව දැකලා එයාට කැමැතිවෙලා. පස්සෙ සීයලා දෙන්නගෙ ආශිර්වාදයත් මේ විවාහයට ලැබුණා.තාත්තාගෙ තාත්තා අපෙ සීයා චණ්ඩියා වගේම සිංහල වෙදකමට විශේෂයෙන් ඇස් වෙදකමටත් දක්‍ෂයි. මේවාත් අපෙ සුදු සීයාගෙ හිත ගත් දේවල් වෙන්නැති. අපෙ පවුලෙ වැඩිමලා මමයි. පවුලෙ එකම පිරිමි දරුවා. ඊළඟට නංගිලාම හතර දෙනෙක්. මගෙ තාත්තා ගුවන් විදුලියෙ ඒ ශ්‍රේණියේ හොඳ ගායකයෙක්. රූපසිංහ මාස්ටර් මාතර ඉඳන් ඇවිත් කොළඹ නවතින්නෙ අපෙ ගෙදර. මට තිබුණෙ පුංචි සන්දියෙ ඉඳන්ම සංගීතකාමි පරිසරයක්. ෆුට් බෙලෝ සර්පිනා, තබ්ලා, වයලීන අපේ ගෙදර තිබුණ. තාත්තටත් හොඳට වයලීන වාදනයත් පුළුවන්. රතන ජංකර් ගුරුතුමාගේ පරීක්‍ෂණයෙන් රූපසිංහ මාස්ටර්ට ලකුණු 80 යි. මගෙ තාත්තට ලකුණු 78 යි කියලා දවසක් අම්මා කීවා මතකයි.අවුරුදු 6 – 7 කාලේ ඉඳන් මං මේ වාද්‍යභාණ්ඩ අතපත ගෑවා. ඒත් තාත්තා නම් මේකට කැමැති නෑ. අම්මා තමයි මාව ඒ පැත්තට තල්ලු කළේ. සර්පිනාව, වයලීනය අරගෙන දන්නා විදියට වයන්න කියලා අම්මා ආසාවෙන් බලා හිටියා. තාත්තා සංගීතඥයා වුණාට සල්ලිවලට වැඩ කළේ නෑ. දුන්නා නම් දෙයක් ගත්තා විතරයි. බොහොම විනෝදකාමියා කියා කට්ටිය වාහනවලින් ගෙනියනවා. ලක්‍ෂ්මන් ජයකොඩි ඇමැතිතුමාගේ තාත්තා (පරසතු මල් බොනී හාමු චරිතයට හේතුවූ) අපෙ තාත්තව එහෙම එක්කාසු කරගෙන යනවා. ඔහුට ලැබුණු මුදල අම්මට දෙනවා. කටට රහට කන්ඩ ඕනෑ. මස් මාංශවලට රහ මෙරට කැමැතියි. හැබැයි බතට උම්බලකඩයක්වත් නැතිවුණොත් අම්මට ගෝරි. අම්මා මස්වලට කැමැති නැති වුණත් රසට උයනවා. තාත්තටත් අපටත් ඕනෑ අම්මගෙ ඉවුම් පිහුම්.මං මුලකුරට ගියේ බොරලැස්ගමුව ආනන්ද විද්‍යාලයට. පී.ද.එස් කුලරත්න මහත්මයා තමයි විදුහල්පති. අම්මා උදේම මොනවා හරි කවලා පොවලා පෙරදා රාත්‍රියේ මැද්ද මගෙ ඇඳුම් අන්ඳවලා මාව එක්ක යනවා අකුරට. අපට තිබුණෙ පොල්කටු ඉස්ත්‍රික්ක. අම්මා මේවා කොයි තරම් අමාරුවෙන් ද කළේ කියලා හිතනකොට හරි දුකයි. ඒ අතර නංගිලාගේ කටයුතු. අපේ කෑම බීම. මේ සියල්ලම ඇය පුදුම උනන්දුවකින් කළා. මගෙ පොතපත පෑන පැන්සල පවා පිළිවෙළට තබන්න කියා දුන්නෙ අම්මා. ඇය ළඟ තිබූ මේ රටාව, රිද්මය මගේ ජීවිතයටත් ඒ විදියටම බලපෑවා. මටත් පිළිවෙළටම ඕනෑ.පාසලේ මං තරමක දඟ ළමයෙක්. කොල්ලන්ට පෑන් තුඩවලින් අනිනවා. පැන්සල්වලින් අනිනවා පොඩි වැරැද්දකට. අම්මා ගේට්ටුව ළඟට ගියාම ළමයින්ගෙන් ගුරුවරුන්ගෙන් පැමිණිලි ගොඩයි. පුතේ, ඔබට රිදෙනවා නම් ඒ රිදවීම තව කෙනෙකුට කරන්න එපා. අම්මා තමා දන්නා බුදු දහම මගෙ පොඩි මනසට කා වැද්දුවෙ එහෙමයි.තාත්තා ගායකයා කියලා කට්ටිය දන්නවා. ඒ නිසා ඉස්කෝලෙ රැස්වීම් දවසට සින්දුවක් කියන්ඩ කියලා අම්මා හැමදාම කියනවා. එහෙම බලකරන නිසා ම මා කියන්ඩ අකමැතියි. ඒත් ගුරුවරුන්ට හරි කියලා අම්මා මාව වේදිකාවට දානවා. මං මට හිතෙන හැඩනිල අල්ලලා ටිබෙට් හාමුදුරුවන්ගේ කවි, සංදේශ කවි, ගණදෙවිහෑල්ලේ කවි රැස්වීමේ කියනවා. අනේ! මගෙ අම්මා ඒවා අහලා ඇස්වල කඳුළු පුරෝගෙන මගෙ හිස අතගානවා මතකයි.තාත්තා තාත්තට ලැබෙන දේ දුන්නත් එයාට ගෙදර ඉන්ඩවත් වෙලාවක් නෑ. කොහේ හරි බජව්වකට යනවා. මේ අතර මාතර ඉන්න අම්මගෙ පවුලෙ කට්ටියත් කොළඹට එනවා. ඒ පවුලෙත් මගෙ අම්මා යෝධ සෙවණැල්ලක්. ආච්චි නැතිවුණෙ අම්මට අවුරුදු 13 දි. එදා ඉඳන් මාමලා හදාගෙන තියෙන්නෙත් අම්මා. ඒ කාලෙ ගමේ ඉඳලා බෑ. කොළඹ ආවොත් දියුණුවිය හැකිය මතයක් තිබුණා.සීයත් ඔත්පලවුණාට පස්සෙ ඒ සීයත් අරන් මාමලා 4 දෙනාත් අපේ ගෙදර ආවා. දැන් අම්මට වැඩ ගොඩයි. තාත්තගෙ වැඩ, මගෙ වැඩ, නංගිලාගේ වැඩ විතරක් නොවේ අපේ මාමලාගේ වැඩ. මා හිතන්නෙ මගෙ අම්මගෙ ඇඟේ හිටි නියම දිරිය මව නැඟිට්ටෙ ඒ වෙලාවෙ. ඇය ගෙදරට අවශ්‍ය අඩුම කුඩුම සපයාගන්න රේන්ද ගෙතුවා. රෑ නිදිවරාගෙන බීරළු ගෙතුවා. ලස්සන ටීපෝ කවර මැහුවා. මේවායින් ඈ ආදායමක් උපදවා ගත්තා. තාත්තත් සුන්දර මනුෂ්‍යයෙක්. අම්මාට පවුලේ බර ගැන කීවෙ නෑ. පුළුවන් දේ කළා. අම්මා තාත්තාට කීවා මාමලාට රක්ෂා හොයාදෙන්ට කියලා. තාත්තා සමාජයේ විවිධ බලතල තියෙන අය හඳුනන හින්දා දැන් මාමලාට රක්ෂා හොයා දෙන්නෙත් තාත්තා. මාමලාට රක්ෂා ලැබිලා එක මාමා කෙනෙක් හොඳටම දියුණු වුණා.කුලී ගෙවල්වල හිටපු අපට අන්තිමට මේ ධම්මදීපාරාම පාරේ (ජිනදාස වතුර මෝටර්ස්ලාගේ ඉඩම) මිලයට අරන් දෙන්නෙත් ඒ මාමා. අම්මා ආගම දහමට ලැදියි. ඒත් දෙවියන් විශ්වාස කළේ නෑ. මගෙ ගෙදර වුණත් බුදුන් ළඟින් දෙවියන්ගේ රූප තබා වඳිනවාට අම්මා කැමැති වුණේ නෑ. ඇය නිතර සිල්ගන්න ගියේ නැති වුණත් ඈ ළඟ හොඳට සිල් පැවතුම් තිබුණා. වාහනයක් කුලියට අරන් පුවක් මලක් ගහලා ලංකාව වටේ වන්දනාවේ යන්ට අම්මා ආසයි. ඒවට අම්මාට නායකත්වයක් තිබුණා. පුංචි නංගිලා නළවන්න ඒ කාලෙ අම්මා ගයන නැළවිලි ගීයෙ මාධුර්යයට මාත් පෙම් කළා. ඒකයි තාත්තගෙ හැකියාවයි තමයි මටත් පිහිටියෙ. ගමේ තිබුණු ගම්මඩු තොවිල් ශාන්තිකර්ම මේ හැමදේම ගිහින් පෙන්වන්නෙ අපෙ අම්මා.බොරලැස්ගමුවේ අවුරුද්දට බැඳෙන ‘කතුරු ඔංචිල්ලාව“ ඒ කාලෙ රටේම ජනප්‍රියයි. අම්මා අපව ඒකට එක්කාසු කරගෙන යනවා. අම්මා ප්‍රායෝගිකයි. ඉන් අපේ පෞරුෂත්වය, රසවින්දනයට යමක් වේදැයි ඈ හිතන්න ඇති. තුන්වැන්නෙන් පස්සෙ උසස් පෙළ දක්වා මා ගියෙ මහරගම බුවනෙකබා විදුහලට. ඒ කාලෙ හිටියෙ එස්.එස්.ඩයස් කියලා විදුහල්පති මහත්මයෙක්. මං සාමාන්‍ය පෙළට සංගීතය හදාරන්න ගත්තෙ අම්මගෙ ඉල්ලීමට. ඒත් සංගීතය උගන්වන්න ස්කෝලෙ ගුරුවරු නෑ. ප්‍රින්සිපල් ඇහුවා කොහොමද විභාගෙ ලියන්නෙ කියලා. මා කීවා මට ප්‍රායෝගික කොටස ගෙදරින් ලැබෙනවා. න්‍යායාත්මක කොටස පොත් හොයාගෙන කියවනවා.” කියලා. ඒ වතාවෙ අවසර ලැබුණා. තාත්තා මගෙ සංගීත පැත්තට නැඹුරුවීම අනුමත නොකළත් බාප්පා මට උදව් කළා. එතුමා තමයි සංගීත විද්‍යාලයට මා ලවා ඉල්ලුම්පතක් දැම්මෙ. අම්මා මේක පිටිපස්සෙ හිටියෙ. එතුමිය එදා මෙහෙම කීවා.පුතේ, උඹේ ඉඳුල් කටගාන උත්සවේ දවසෙ අපි පැදුරෙ වාඩි කරවලා ඒකෙ තිබුණු පොත්, පැන්සල්, තෑගි අතර වයලීනයක් තිබ්බා. පුතා ගත්තෙ වයලීනය. කවරදා හරි නුඹ සංගීතය පැත්තට යනවා.අම්මගෙ විවරණය හරි ගියා. මං පරීක්ෂණයට යන වෙලාවෙ හිටියෙ සංගීත විද්‍යාලයයේ විදුහල්පති ලයනල් එදිරිසිංහ මහත්මයයි, අමරදේව මහත්මයයි, ජානකී ගුණවර්ධන මහත්මියයි විනිශ්චය කරුවන් ලෙස. මා බිම වාඩිවෙලා වයලීනය වැයුවා. ඒ අය සතුටු වුණා. කීවා ගීයක් ගයන්න කියලා. මං ගත්කටටම බෑ කීවා. එතකොට එදිරිසිංහ මහත්තයා කියනවා, තාත්තා ගායකයෙක්. ඇයි ඔබට බැරි. ඔබ ගායනය හා වාදනය දෙකම හදාරන්න ඕනෑ කියලා. ගයන්නම කීවා. මට තාත්තගේ ගීතයක් මතකයට ආවා.  අජපාල නුග මුලේදි - තීරයේ අනෝමාපුදුමයි! ගීතය රහට කියැවුණා. මං ඊට පස්සේ සංගීත විද්‍යාලයයේ ශිෂ්‍යයෙක්. අම්මට ඊට වඩා සතුටක් නෑ. සංගීත විදුහලේ විභාගය ඉවරවෙලා මා ගෙදර හිටියෙ සුමානයයි. මට ගුවන්විදුලයෙ රක්ෂාව ලැබුණා වාදන අංශයේ. අධ්‍යක්ෂ නෙවිල් ජයවීර මහත්මයා ලයනල් එදිරිසිංහ මහත්මයාගෙන් වාදන අංශයට කීප දෙනෙක් ඉල්ලා සිටි මොහොතක්. මගෙ මුල්ම පඩිය රුපියල් 300යි. 1969 දි මං අම්මට ගිහින් පඩිය දීලා වැන්දා. පුතේ, මේ සල්ලි මට එපා. පුතාගෙ වියදමට තියාගන්ඩ. උඹ හොඳ ගමනක් යන්ට හිතාගනින් මට ඒ ඇති.. අම්මා සල්ලි නැවත දීලා කීවා.ජයන්ත වීරසේකර මහත්මයගෙ පුතා සේන වීරසේකර මාත් එක්ක එක පංතියෙ හිටි ළමයෙක්. ඊට පස්සෙ අප කීප දෙනෙක් සංගීත අභ්‍යාස කරන්න යාළුවාගේ ගෙදර නැවතුණා. වික්ටර්, මර්වින් එක්ක මාත් එහි හිටිය. සමහර විට දවස් 2 – 3 ආවෙ නැත්නම් අම්මා ඊළඟ දවසෙ උදේ පාන්දර එනවා. වින්සන්ට් ප්‍රේමසිරි කියලා නළුවෙකුත් අපිත් සමඟ හිටියා. මේ අතර පොඩි පොඩි බජව්වලට අපි යනවා. මට මතකයි කොතලාවල මහත්මයා ලෝකයේ විවිධ රටවලින් අඳ ගොළු බිහිරි ළමයි ගෙනැවිත් වාර්ෂිකව සතියක් පමණ හොඳට ගෙදර තියාගෙන සංග්‍රහ කරලා තෑගි බෝග දීලා යවන උත්සවයක් කළා. වාර්ෂිකව මේක සිදුවුණේ. මේකට ලයනල් එදිරිසිංහ මහත්මයා අපවත් ගෙන යනවා. බණ්ඩාරගම මන්ත්‍රී කෙනෙක් හිටියා ජේ.වී.පී.කොතලාවල කියලා. එයාගෙත් වැඩවලට ගියා. අම්මා මේ වැඩවලට උදව් කළත් හැමවිටම කීවෙ සියලු දේට වඩා පරිස්සම හොඳයි කියලයි.71 කාලෙත් මං අපේ සංගීත විදුහලට ඇවිත් හිටපු දැන් මගේ බිරිඳ සමඟ යාළුයි. අපි විනෝද ගමනක් ගියා කට්ටිය එක්ක නුවර පැත්තෙ. ඇඳිරි නීතිය නිසා ගෙදර එන්ට බැරිවුණා. අන්න! එදා තමයි අම්මා හොඳටම බය වුණේ. අම්මා එදා කොයිතරම් නම් කරදර වෙලා තියෙනවාද කියලා දැනගත්තෙ පස්සෙයි. මේ අතර ලයනල් බෝපගේ, උපතිස්ස ගමනායකලා ‘විමුක්ති ගී’ කරන්ඩ පටන් ගත්තා. මාත් ගියා වාදනයට. බුද්ධදාස විතානාරච්චි තමයි නිවේදක. “රට විප්ලවයෙන් හදන්න ගිහින් නුඹලා නැහෙන්න එපා. මේවායෙ තියෙන්නෙ අමුතු අදහස්”. අම්මා නිතරම කීවා. කොහොමහරි කරදරයක් වුණේ නෑ.මං සංගීත පාලක හැටියට අවුරුදු 26ක් ඊට පස්සෙ ගුවන්විදුලියෙ සේවය කළා. ඒ ඉන්නකොටම මකරාක්ෂයා නාට්‍යයට - කිලර් කියලා කෑගහන්නෙත් මම. සුගත් අයියගෙ නාට්‍යවලට සරච්චන්ද්‍ර නාට්‍යවලටත් මා සම්බන්ධ වුණා. ඒ අතර 80 අවසාන භාගෙ පාරෙ කොල්ලො මැරී වැටිලා දැකලා කේමදාස මහත්මයා මොනවා හරි අපි කරමු කීවා.  ගිනි ඇවිලෙන විට – කුස තුළ හාමතනොපෙනෙද යා යුතු - පැහැදිලි මාවතවිරෝධාකල්ප කැසට් පටයකටත් මා ගී ගැයුවෙ ඒ කම්පනයෙන්. මේවා කොහොම හරි ප්‍රේමදාස මහත්මයා ළඟටත් ගියා. කේමදාස මාස්ටර් සමඟ මේ වැඩවලට මාත් සම්බන්ධයි කියලා ඇතැමුන් කේලම් කීවා. ඔබ පිළිගන්න පිළියන්දලින් රාත්‍රියෙ බැහැලා ගෙදර එන අවස්ථා 3කදි මට ඇසිඩ් ගහලා පිරිසක් මා මරන්ඩ ගියා. එතකොට කේමදාසයන් ගුවන්විදුලිය ඇතුළටවත් ගන්නෙ නැති කාලයක්. මං එළියට ගිහින් පැය දෙක තුන කතාකරන්නෙ. මං ‘මානසවිල’ටත් පසු කාලයක සම්බන්ධ වෙනවා වයලීන් වාදන අංශයෙන්. මගෙ අම්මා මට කීවා ගුවන්විදුලියෙන් අස්වෙන්න කියලා. මං අස්වුණා. ඒ නිසයි මගෙ ජීවිතෙත් එදා බේරුණේ.මා ස්වර ලිපියක් කියවන්නෙ ගායනා කරමින්. මේක අහගෙන හිටපු කේමදාස මහත්මයා මට ගීතය ගායනා කරන්න බල කළා. ඒ අනුවයි මා ගායනයට පිවිසෙන්නෙ. “ළඳුනේ” ජනප්‍රිය වුණා. ඊට පස්සෙ නිරිඇල්ලගේ සිරිමැදුර “කන්‍යාවී” ගීය. මේ විදයට මං ගායනා පැත්තට ආවා.93 ‘සත්සැරි අසිරිය’ කළේ මාස්ටර්ගේ මඟපෙන්වීමෙන් අම්මා එදා පුදුම සතුටක් ලැබුවා. අම්මා මා ළඟයි හිටියෙ. මගෙ දරුවන් ඒ කාල පාසල් පවා රැගෙන ගියෙ අම්මා. අවුරුදු 94ක් ඈ ජීවත්වුණා. හලාවත මාදම්පෙදි, ටී.එම්.සමඟ ‘සමාධි’ කරන්ට ගිහින් ඉන්දැද්දි අම්මා නැතිවීමේ කනගාටුදායක පුවත ලැබුණෙ. මගෙ රත්තරං අම්මා ගහකොළ හිටවන්නත් සූරයි. මේ වත්ත වටේ සියලුම ගස් හිටවා තිබෙන්නෙ මම. අර පෙනෙන දැවැන්ත කොහොඹ ගස හිටෙව්වෙත් අම්මගෙ කීමට. (ඔහු එම ගස අපට පෙන්වයි). පිරිමි වුණාම හැම දේම දැනගන්ඩ ඕනෑ. අම්මා නිතරම කීවා. ඇය අන්තිම කාලේ අසනීපයෙන් හිටි නිසා මට ඈ දඹදිව යවන්න නම් බැරිවුණා. ඒ පශ්චාත්තාපය මට තියෙනවා. මේ ලෝකෙ සියලුම සාරධර්ම දැන් පිරිහිලා. තවමත් නොපිරිහී තිබෙන එකම උතුම් සංකල්පය අම්මා විතරයි. අම්මා ගැන හෙට අනිද්දා මා ගයන වෛද්‍ය කපිල ඬශාන්ත සූරියආරච්චි ලියූ අපූරු පදවැලට මං හරිම ආදරෙයි.  සසර ගමනේ දුලබ වූමිනිස් බවයක් ලබන්නසුව නවාතැනක් කුස තුළ නිමවාඇරැයුම් කළ අම්මාමා ඔබ සසරදිත් හමුවන්නට බලාපොරොත්තුවෙන් ඉන්නවා. ඔහුගේ ප්‍රාර්ථනා අපට එහෙම කීවා.පෙබරවාරියේ නෙළුම් පොකුණේ ඒ ගීය ගයන විට කේමදාස මාස්ටරුත් අම්මත් හිටියා නම් මොනතරම් සුන්දරද කියලා හිතෙනවා.උපාලි සමරසිංහඡායා රූප විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>15</day>
    </date>
    <link>http://www.silumina.lk/2012/01/15/_art.asp?fn=as1201151</link>
    <topic>ඉන්ධන සුවඳ ජීවන සුවඳ කරගත් මැදගම ජයන්තා</topic>
    <author>ඉනෝකා සමරවික්‍රම</author>
    <content>ඉන්ධන සුවඳ ජීවන සුවඳ කරගත් මැදගම ජයන්තාගැහැනිය හැම විටම ළඳ බොළඳ නැත. ඇය අභියෝග හමුවේ නොසැලී ඉදිරියට යන්නීය. අපේ කතා නායිකාව ජයන්තා අක්කා ද එසේ ය. කඳුළ සුසුම පසෙකලා ඇය දරුවන් වෙනුවෙන් අප්‍රමාණ වූ වෙහෙසක් දැරුවාය. ඇතැම් විට මුළු උදේ වරුවම සිටියේ සිටගෙනය.වතුර පොදක් පෙවෙන්නේ තිබහ ඇති විට නොව විවේකය ලද විටය. ඩීසල්, භූමිතෙල් පුසුඹට නැහැය හුරුකර ගත් ඇය වසර විසි නවයක්ම ඉන්ධන පිරවුම් හලක සේවය කරන්නීය.ඇය විසිපස් වසරක හොඳම සේවාව වෙනුවෙන් 2008 වසරේදී සී/ස. බණ්ඩාරගම විවිධ සේවා සමූපකාර සමිතියෙන් දීර්ඝ සේවා ඇගැයුම ද ලැබුවාය.කාන්තාවක ඉන්ධන පිරවුම් හලක පොම්ප ක්‍රියා කරවන්නියක ලෙස සේවය කරනු දැකීම විදෙස් රටකදී නම් එය එතරම් අරුමයක් නොවේ. එහෙත් අපේ රටට නම් එය අමුත්තකි. දකින දකින කාගෙත් නෙත සිත ඇය කෙරෙහි යොමු වන්නේ ඒ නිසාය. දිගු කාලයක් තිස්සේ ඉන්ධන පිරවුම් හලක පොම්ප ක්‍රියාකරවන්නියක ලෙස සේවය කරන ඇය ජයන්තා අමරසිංහය. ඇගේ සේවා කාලය අවුරුදු විසිනවයකි.අනේකවිධ දුක්ඛ දෝමනස්සයන්ට මුහුණ දෙමින් ජීවිතය ජයටැඹ කරා ගෙන ආ ඇය මේ ගෙවන්නේ හැටවැනි වියයි.ජයන්තා පදිංචිව සිටින්නේ බණ්ඩාරගම මැදගම ප්‍රදේශයේය. ඇගේ සේවා ස්ථානය වන්නේ බණ්ඩාරගම පාණදුර පාරේ පිහිටි සමූපකාර ඉන්ධන පිරවුම්හලයි. ඉකුත් දිනෙක අපි ඇය හමුවීමට එතැනට ගියෙමු. නිල් පැහැ ගවුමෙන් සැරසුන ඇය යුහුසුලුව තම කාර්යයේ නියැලෙන්නීය. හැල්මේ ආ වාහනයක් ඩීසල් පොම්පය ඉදිරියේ නතර වූයේය. ජයන්තා කඩිනම් ගමනින් පැමිණ වාහනයේ ටැංකියට ඩීසල් පිරවූවාය. ඉන් පසුව ලෑලි පෙට්ටිය මත තබා බිල ලීවාය.“ඉතිං... අද නම් මෙතන වැඩ කරන දෙන්නෙක් විතර අඩුයි. ඒ නිසා අපිට කතා කරන්න නම් වෙලාව අඩු වේවි.”ඇයට ඒ ටික කියා අවසන් කරන්නට ලැබුණේ නැත. තවත් වාහනයක් ඇවිත් ඩීසල් පොම්පය ඉදිරිපිට නතර වුණේය.ජයන්තා අමරසිංහ“පොඩ්ඩක් ඉන්න...” ඇය කඩිනමින් එදෙසට ගියාය.කවුරුත් ඇයට අමතන්නේ ජයන්තා අක්කා කියාය. අපි ද ඇයට ජයන්තා අක්කා යැයි කියමු.“මම ඉගෙන ගත්තේ වැල්මිල්ල සාරාලංකාර විද්‍යාලයේ. අපේ පවුලේ ඔක්කොම ළමයි අටදෙනයි. මම තුන්වැනියා. ඉස්කෝලේ ගියේ පහේ පන්තියට විතරයි. නංගිලා මල්ලිලා බලාගන්න අම්මට කරදර නිසා මම ගෙදර නතර වුණා. ඊට පස්සේ රෙදි ඉස්කෝලෙටත් ගියා. මම විවාහ වුණේ 1971 අවුරුද්දේ. මහත්තයා විදුලිබල මණ්ඩලයේ අනියම් සේවකයෙක් හැටියට වැඩ කළා.ඒත් එයා අකාලේ මියගියා. එයා මියයන කොට මට අවුරුදු තිහක් විතර ඇති. එතකොට දරුවෝ පුංචියි. ලොකු පුතාට අවුරුදු දොළහයි. දුවට අටයි. බාලම පුතාට අවුරුදු තුනයි. ඉන්න හරියට ගෙයක් දොරක් තිබුණේ නැහැ. මුලින්ම හිටියේ පොල් අතු අහුරගත් ගෙදරක. ඊට පස්සේ මෝඩ ගඩොල් වලින් බිත්ති බැඳලා ගේ හදා ගත්තා. මුලින්ම මම වැඩ කළේ සමූපකාරේ පැකට් අංශයේ. ඊට පස්සේ බඩු කිරන අංශයේ. ඊටත් පස්සේ තමයි මම පිරවුම් හලේ සේවයට ආවේ.”ඈ පැමිණි මඟ බෙහෙවින් කටුකය. එහෙත් අජන්තා අක්කා පසුතැවෙමින් එක තැන හිටියේ නැත. තම දරුවන්ගේ අනාගතය සොඳුරු කිරීමට ඇය ඉටාගත් සේය. ඉන්ධන පිරවුම් හලේ රස්සාව ඇයට අලුත් අත්දැකීමක් ලබා දුන්නේය.“මං මේ රස්සාවට එනකොට කිසිම දෙයක් දැනගෙන හිටියේ නැහැ. මං එනකොට මෙතැන කළමනාකරු හැටියට සේවය කළේ ගුණදාස පෙරේරා මහතා. ඒ මහතා මට හැමදේම කියලා දුන්නා.මම එනකොට මාග්‍රට් අක්කා මෙතැන වැඩ කළා. එයා වැඩට ඇවිත් තිබුණේ 1977 දී. මම ගියාට පස්සේ චන්ද්‍රකාන්ති කියලා තව කෙනෙක් වැඩට ආවා. ඒත් එයා වැඩි දවසක් හිටියේ නැහැ රට ගියා. මාග්‍රට් අක්කා මට හොඳ සහයෝගයක් දුන්නා. මැනේජර් මහත්තයා කිව්වට පස්සේ මාග්‍රට් අක්කා මට පුහුණුව ලබා දුන්නා. මං මුලින්ම භාරව හිටියේ භූමිතෙල් ටැංකිය. පසුව ඩීසල් ටැංකියෙත් වැඩ කළා. මුල් කාලේ කවුරුවත් නැති වෙලාවට පෙට්‍රල් ටැංකියත් භාරව හිටියා. දැන්නම් උදේ වරුවට ඩීසල් හා භූමිතෙල් විතරයි කරන්නේ.”උදෑසන හයට පෙර පිරවුම් හලට පැමිණෙන ඇය සවස දෙක වනතුරු එහි සේවය කරන්නීය. ඇයට අතීතය හොඳහැටි මතකය. ඒ එක්දහස් නවසිය අසූවේ අගභාගයයි.“ඒ කාලේ වහන්න කියන කොට වහනවා. එහෙම කිව්වේ නැති වෙලාවට ෂෙඩ් එක අරිනවා. දෙයියන්ගේ පිහිටෙන් අපිට කරදරයක් වුණේ නැහැ. ඒත් ඒ කාලේ හිටියේ හිතේ ගින්දරෙන්. මොන ප්‍රශ්න තිබුණත් රජයේ වාහනවල තෙල් ගහන්න සිදුවුණා. කිහිප වතාවක්ම ෂෙඩ් එක කොල්ල කෑවා. එක දවසක් උදෑසන දෙන්නෙක් ආවා. වෙලාව උදේ අටට විතර ඇති. පිහියයි කිනිස්සයි මේසේ උඩින් තියලා කිව්වා සල්ලි මාරු කරලා දෙන්න කියලා. මම කිව්වා සල්ලි නැහැ කියලා. එදා එච්චර බිස්නස් එකක් කරලා තිබුණේ නැහැ.ඒ ගමන පෙට්ටියේ තිබුණ එක්දහස් ගණන අරගෙන යන්න ගියා. ඊට පස්සේ දවසක ඇවිත් උදේ වරුවේ වෙළෙඳාම් කරලා තිබුණ රුපියල් අටදහස් ගාණ අරගෙන යන්න ගියා. ලොකුම හොරකම තමයි අන්තිමටම වුණේ. දවසක් උදේ බයිසිකලේක තුන්දෙනෙක් ආවා. කැෂියර් සල්ලි බෑග් එක අතේ තියාගෙන හිටියේ. මම හිටියේ පෙට්‍රල් පොම්පය ළඟ. උන්ගේ අතේ පිස්තෝලයකුත් තිබුණා. මම “ඔන්න මහත්තයා කියලා” කැෂියර්ට කිව්වා. එතකොටම මං ඉන්න පැත්තටම වෙඩි තිබ්බා. උන් බෑග් එක උදුරගෙන ගියා. මට ඒ වෙලාවේ මගේ ජීවිතය ගැන නෙමෙයි හිතුණේ. අපට වෙන්න යන පාඩුව ගැන. උන් කැෂියර්ට පිහියෙන් ඇනලයි බෑග් එක උදුරගෙන ගියේ.”ඇය විටින් විට සමූපකාර සභාපතිවරු පස්දෙනෙක් යටතේත්, කළමනාකරුවන් හයදෙනකු යටතේ එදා මෙදාතුර සේවය කර ඇත්තීය. ජයන්තා අක්කාට තමන් කරන රස්සාව ගැන මදිපුංචිකමක් හිතේ නැත. ඇය තම රාජකාරිය උතුම් කොට සලක්නීය.“මම අවුරුදු විසිනමයක් එකම පිරවුම් හලේ සේවය කරනවා. මං කවදාවත් කාගෙවත් හිත රිදවලා නැහැ. මට පුංචි සතුටකුත් තියෙනවා. ඉස්සර තාත්ත එක්ක මෝටර් සයිකලේ වාඩිවෙලා තෙල් ගහන්න ආව දරුවෝ දැන් තමන්ගේ දරුවන් මෝටර් සයිකලේ නංවාගෙන එනවා. එහෙම එන දරුවෝ මා දැක්කම හිනාවෙලා කතා කරලා යනවා. ‘නැන්දේ අපි පුංචි කාලෙත් නැන්දා මෙතැන වැඩ. අපේ දරුවෝ පුංචි කාලෙත් නැන්දා මෙතැන වැඩ’ කියලා. ඒ දරුවෝ හඳුනගෙන මට කතා කළාම මට හරි සතුටුයි.”ජයන්තා අක්කා ගැන කවුරුවත් වරදක් කියන්නේ නැත. ඒ ඇය හැකි හැම විටම අනුන්ට උදව් කරන නිසාය.අමිල ගිහාන් ගුණවර්ධන බණ්ඩාරගම සමූපකාර පිරවුම් හලේ කළමනාකරු වී පැමිණියේ මෑතකදීය.“මං මෙතැනට ඇවිත් මාස අටක් විතර ඇති. සමහර වෙලාවට මමත් නොදන්න දේවල් දැන ගන්නේ ජයන්තා අක්කගෙන්. ජයන්තා අක්කා අපිට හරිම විශ්වාසවන්තයි. මුදල් ගැන වුණත් වගකීමෙන් කටයුතු කරනවා. හදිසියට මෙතැන බාර දීලා වුණත් යන්න පුළුවන්.”ඉන්ධන පොම්පකරුවකු ලෙස සේවය කරන ක්ලැරන්ස් ඇන්ඩෘ ද සේවයට පැමිණි අලුත ජයන්තා අක්කගෙන් ගුරුහරුකම් ලැබුවෙකි.“අක්කා අපිටත් වඩා කඩිසරයි. මං මෙහෙට එන්න කලින් රත්මලාන ෂෙඩ් එකේ වැඩ කළා. ඒ වුණත් මෙහාට ආවම අලුත් බවක් දැනුණා. ජයන්තා අක්කා තමයි මාව මෙහෙට හුරු කළේ.” ඇන්ඩෲ පවසයි.අමිල ගිහාන් ගුණවර්ධන“ජයන්තා අක්කා අපට ගුරුවරියක් වගෙයි. මම මේ රස්සාවට එනකොට මුකුත්ම දැන හිටියේ නැහැ. අක්කා තමයි මට ඉගැන්නුවේ. එයා අපිට වඩා කඩිසරයි. වැඩ වැඩි වුණු වෙලාවට ජයන්තා අක්කා අපිටත් උදව් කරනවා.”වසර නමයකට ආසන්න කාලයක් මෙහි සේවය කරන පී. ආර්. ඉඳුනිල් ජයන්තා ගැන එසේ පැවසුවේය.ජීවිතයේ බොහෝ දුක් විඳි ජයන්තා තම දරුවන්ගේ අභිවෘද්ධිය දැක සැනසුම් සුසුම් හෙළන්නීය. ඇගේ වැඩිමල් පුතු හමුදා සේවයේ ඉහළ නිලයක් දරන්නේය. ඔහු එක්වරක් උතුරු නැඟෙනහිර යුද්ධයේදී වෙඩි ප්‍රහාරයකට ද ලක්වූයේය.අනෙක් පුතු හා බාල දියණිය විවාහකය. දරු මුණුබුරන්ගේ සුරතල් බලන ජයන්තා ඉඳහිට තම ජීවිතයේ ආ ගමන්මඟ දෙස ආසු හැරි බලන්නීය.“මං මගෙ දරුවෝ හදාගන්න හුඟක් දුක් වින්දා. ප්‍රශ්න තිබුණා කියලා මං ඒවාට බයේ පැනලා ගියේ නැහැ. මට හැම කෙනෙක්ම වගේ උදව් කළා. විශේෂයෙන්ම සමූපකාරයේ නිලධාරීන් මට කළ උදව් අමතක කරන්න බැහැ. ෂෙඩ් එකට එන හැමෝම වගේ මාව දිරිමත් කළා. ගැහැනියක් හැටියට මේ කරන රස්සාව හොඳයි කියලා.”ක්ලැරන්ස් ඇන්ඩෘ පීරිස්පී. ආර්. ඉඳුනිල්අනුන්ට උදව් උපකාර කිරීමට ද ඇය පෙරමුණ ගන්නීය. විශේෂයෙන්ම එදා මෙදාතුර ඇය අකාලයේ මිය යන්නට ගිය පස්දෙනකු බේරාගෙන ඇත.මං ඉස්සෙල්ලම බේරගත්තේ මැදගම වැවේ ගිලෙන්න ගිය පතෝල වෙළෙන්දෙක්ව. එතකොට මට අවුරුදු දහතුනක් විතර ඇති. මම ඉරිදා රෙදි ඉස්කෝලේ යනකොට දැක්කා මනුස්සයෙක් වැවේ දඟලනවා. බලනකොට පතෝල අරගෙන පොළට යන්න ගිය කෙනෙක් බයිසිකලේ පිටින් වැවට වැටිලා. මම එයා ගොඩට ගත්තා.ඊට පස්සේ ගමේ අය ඇවිල්ලා බයිසිකලේ ගොඩට ගත්තා. ඒ මාමා මට පතෝල කරලක් දුන්නා. එයාගේ ජීවිතේ බේරගත්තට. මට ඒක ලොකු දෙයක්. මම හරි ආඩම්බරයෙන් පතෝල කරලත් අරන් ගෙදර ගියා. තාත්තා මට පතෝල කරලින් පහර දුන්නා ඒ මනුස්සයා බේරගන්න ගිහිල්ලා මට මොනවාහරි වුණානම් කියලා.”ජයන්තා අතීතයේ මෙවැනි සිදුවීම් සිහිකර විටෙක හිනැහෙන්නීය. තවත් විටෙක ජීවිතයේ එදා මෙදාතුර ආ ගමන ගැන සිහි කරමින් සතුටු කඳුළක් හෙළන්නීය.ඇය දිරිය කතකි ඇය දිරිය මවකිවිශේෂ ස්තුතියකිඳෙල්පිටියේ රේණුකා චාන්දනී මෙනෙවියටඉනෝකා සමරවික්‍රමඡායාරූප - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>15</day>
    </date>
    <link>http://www.silumina.lk/2012/01/15/_art.asp?fn=as1201152</link>
    <topic>මිහිරි වචන ඇති පමණින් ම</topic>
    <author>සාකච්ඡා කෙළේ</author>
    <content>මිහිරි වචන ඇති පමණින් මඅතීතයේ ඒ ඒ ආරාමයන්හි විනය හදාරවන ඇදුරුවරු විනයධර වූහ. දහම් හදාරවන ඇදුරුවරු ධර්මධර වූහ. බොහෝ ධර්මධර විනයධර ඇදුරුවරුන්ට පන්සියය බැගින් ද ඊට අඩු වැඩි වශයෙන් ද අතවැසි සිසු පිරිස් සිටියහ. එදා සිසුහු සිය ආචාර්යවරුන්ට මහත් ගරු කොට සැලකූහ. භක්තිමත් බව ඇත්තෝ ය.කුඩා වහන්දෑවරුන්, තරුණ වහන්දෑවරුන් සිය ඇදුරුතුමන් වෙත දක්වන්නා වූ ගරු සැලකිලි හා පුද සත්කාර දකින ඇතැම් වහන්දෑවරු මෙසේ සිතූහ.“අපි, පෙළ හා පද ගලපා විසිතුරු කොට මිහිරි හඬින් අකුරු උච්චාරණය කිරීමෙහි සමත් වූවෝ වෙමු. අරුත් නොදනිතත් පෙළ ගලපා කීම හොඳ හැටි දනිමු. පද හා අකුරු උසුරු වීමෙහි සමත් වෙමු. ධර්මධර හෝ විනයධර ඇදුරුවරුන්ට අප තරමට විසිතුරු කොට කීම නොහැකි ය. මනාව පෙළ ගැලපීමට හෝ පද බිඳීමට ද නොහැකි ය. මේ වහන්දෑවරු විනයධර, ධර්මධර ඇදුරුවරුන්ගෙන් අරුත් ඉගෙන, පෙළ කීම්, පද බිඳීම්, විසිතුරු කොට කීම් ඉගෙනීමට අප වෙත පැමිණෙන්නේ නම් මැනවි. එකල් හි අපටත් පසිඳු විය හැකිය. ගරු සැලකිලි ද ලැබෙන්නේ ය. අත් පා මෙහෙකිරීම් කරවා ගත හැකි ය.”එසේ කල්පනා කොට බුදුරජාණන් වහන්සේ වෙත එළඹ“ස්වාමීනි, භාග්‍යවතුන් වහන්ස. අපි ධර්ම විනයෙහි අරුත් නොදනිමු. එහෙත් පෙළ ගැලපීම්, පද බිඳීම්, විසිතුරුව මිහිරි කොට කීම් දකිමු. එසේ හෙයින් අරුත් ඉගෙන ගන්නා වහන්දෑවරුන්ට අප වෙත පැමිණ පෙළ ගැලපීම්, පද බිඳීම්, උසුරුවීම්, ඉගෙනීමට නියමකර වදාළ මැනව‘යි අයැද සිටියහ.බුදුරජාණන් වහන්සේ එය නිමිති කර ගනිමින් ‘මිහිරි වචන ඇති පමණින් හෝ මන බඳින රූ ඇති පමණින් හෝ අන්‍යයන් ගේ සැප සම්පත්, යස ඉසුරු නො ඉවසන පුද්ගලයා, දීමෙහි නොසතුටු වූ කපටි මිනිසා යහපත් ගති ඇත්තකු නොවන බව දේශනා කරමින් මතු දැක්වූ ගාථා රත්නය දේශනා කොට වදාළහ.මේ කතා පුවතේ එන චරිත අප ජීවත්වන සමාජයට ද නුහුරු නුපුරුදු නොවේ.අනුන් ගේ දියුණුව නොඉවසන, ඊර්ෂ්‍යා සහගත සිතිවිලිවලින් පිරුණ, එහෙත් ඒ වගක් නොපෙන්වා කතා බහෙන්, අනුන් ගේ සිත් ගන්නා ලෙස හැසිරෙන අය මේ සමාජයේ කොතෙකුත් වේ.ඇතැම් අය ඉතා චතුර ලෙස කතා කරමින් දක්ෂයෝ ලෙස පෙනී සිටිති. සාධු චරිත ලෙස පසිඳු වෙති. අන්‍යන් ගේ සිත් දිනා ගන්නා ලෙස හැසිරෙන මෙබඳු බොහෝ පුද්ගලයන් ගේ ඇතුළාන්තය පිරී පවතින්නේ ඊර්ෂ්‍යා සහගත සිතිවිලිවලිනි. අනුන්ගේ දියුණුව දකින්න.ඉවසීමක් නැති මේ අය තමන් ගේ වාසියට අනුන් රැවටීමෙහි දක්ෂයෝ ය. මෙවැනි පුද්ගලයන් මනා කොට හඳුනා නොගෙන, ඇසුරු කළේ නම්, ඔවුන් ගේ බස් පිළිගත්තේ නම් එයම කෙනකු ගේ විනාශයට, පරිහානියට හේතු වීමට පුළුවන.සලාක ජාතකයෙන් ද අපට මේ සඳහා මහඟු ආදර්ශයක් ලද හැකි ය. පෙර බරණැස් නුවර තල, මුං ආදී දෑ විකුණා ජීවත් වන වෙළෙන්දෙක් විසීය. එනුවර එක් අහිගුණ්ඨිකයෙක් ද විය. රිළවකු හිලෑ කොට ඌ ලවා නයකු නටවමින් හේ ජීවත් වූයේ ය.දිනක් මේ වෙළෙන්දා හමුවට යන අහිගුණ්ඨිකයා රිළවා බලාගන්නා ලෙස ඔහුට පවරා බරණැස්නුවර පැවති උත්සවයක් නැරඹීමට ගියේ ය. දදින කිහිපයකින් ආපසු පැමිණ රිළවා ආපසු ඉල්ලීය. සිය ස්වාමියා ගේ කටහඬ ඇසුණු සැණින් ඌ ඔහු වෙත දිව ආවේය. තමා ගේ බඩ වියත රැක ගන්නට උදව් කරන මේ අහිංසක සතා ගැන කිසිදු කරුණාවක් නොවූ ඔහු උණ පත්තකින් රිළවා ගේ පිටට පහරක් දී උයනට ගොස් ඌ බැඳ තබා නින්දට වැටුණේය. මේ අකාරුණික මිනිසා නිදන බව දැක ගත් රිළවා බැමි ලිහා ගත්තේ අසල අඹ ගසකට නැඟ අඹ කකා ඇට අහිගුණ්ඨිකයා ගේ ඇඟට දමන්නේ ය. නින්දෙන් ඇහැරුණු මේ මිනිසා රිළවා නැති බව දැන ගස් උඩ බලා ඌ දැක නැළවිලි බස් කියා ගසින් බස්වා ගන්නට සිතීය.“මගේ පුතා ගසින් බැස එන්න. අපි දැන් ගෙදර යන්න ඕනෑ. හොඳටම රෑ බෝවෙලා. දරුවන් නැති මට එකම පුතු වන්නේ නුඹ නොවේද?” යි රැවටිලි බස් කීය.නපුරු අහිකුණ්ඨිකයා ගේ රැවටිලි බසට මුලා නොවූ රිළවා“දින කිහිපයකින් මා රැගෙන යන්නට ආ වේලේ කටහඬ ඇසුණු සැණින් මම ඔබ වෙත දිව ආවෙමි. ඔබ මට සැලකූයේ උණ පත්තෙනි. මම නම් ආපසු නො එන්නෙමි. මට මේ අඹ වනය අගනේ ය.” යි කී ය.මිනිසා මොනතරම් රැවටිලි බස් කීවත් රිළවා නම් ගසින් බැස්සේ නැත. ඔහු කනගාටුවෙන් නිවෙස බලා ගියේ ය.මේ කතා පුවතේ එන රිළවා අපිට දෙන ආදර්ශය ඉමහත් ය. විවිධ පුද්ගලයන් ගේ රැවටිලි බසට වරක් දෙවරක් නොව කිහිපවතාවක් ම මුලා වී ජීවිතයේ විනාශයට ළඟාවන අයට රිළවා ගේ ක්‍රියා කලාපය උගත යුතු පාඩමකි.තමන් ගේ අවශ්‍යතාවයට පමණක් ගුණ වර්ණනා කරමින් අනුන් රවටන්නට යන අයට ද හොඳ පාඩමකි. ඒ සෑම කල්හි ම තමන් ගේ වංචාවන්ට අනුන් නොරැවටෙන බව ය. තමන්ට සමාජයේ තිබුණු තත්ත්වයන් අහිමි වන බව ය.මේ සමාජයේ ජීවත්වන බොහෝ දෙනකුට තමන් හා වෙසෙන අය ගේ සැබෑ ස්වරූපය හඳුනා ගැනීමට නොහැකි වී තිබේ. ඒ නිසා ම සමහර පිරිස් විපතට, රැවටීමට පත්වන අවස්ථා බොහෝ ය. කෙනෙක් ලස්සන වචන කතා කරනවා නම්, අලංකාරව අඳිනවා පලඳීනවා නම් මේ සමාජයේ ඔහු නිතැතින් ම පිළිගැනීමට ලක් වේ.මේ නිසා ම කෙනෙක් තමන් ගේ රූපය හැඩ වැඩ ගැන්වීමට අපමණ වෙහෙස වේ. උපයන මුදලින් වැඩි ප්‍රමාණයක් ඇඳුම් ආභරණවලට වෙන් කරයි.රුව ඔපවත් කර ගැනීමට විවිධ ඖෂධ භාවිත කරයි. මේ සියල්ලෙන් ඔහු බලාපොරොත්තු වන්නේ කුමක්ද? අනුන් ගේ සිත් දිනා ගැනීම ය. සැබෑ ස්වරූපය සඟවා අනුන් රැවටීම ය.විශේෂයෙන් අද සමාජයේ තරුණ පරපුර අතරට විවිධ විලාසිතා පැමිණ තිබේ.එකිනෙකා අනුකරණය කරමින් තමන් ගේ පෞරුෂය විනාශ කර ගන්නා තරමට සමහර තරුණ දරුවන් මුලාවේ වැටී තිබේ. මේ දරුවන්ට මෙහි ඇති නිස්සාරත්වය අවබෝධ කර දීම වැඩිහිටියන් සතු යුතුකමකි. තමන් ගේ ස්වාභාවිකත්වය වෙනස් කොට වෙනස් විදිහකින් පෙනී සිටිනා පුද්ගලයා කරන්නේ වෙස් වලා ගැනීමක් බවත්, සමාජය විසින් ඔහු පිළිගනු ලබන්නේ කපටි පුද්ගලයකු ලෙස බවත් වටහා දිය යුතු ය.සමාජය විෂම අදහස් ඇති පුද්ගලයන් ගෙන් පිරී පවතින බව වැඩිහිටියන් මෙන් ම තරුණ දරුවන් ද අවබෝධ කරගත යුතු ය.විශේෂයෙන් බෞද්ධයා මුලාවේ නොවැටී සත්‍යය දැන ජීවත් වීමට උත්සාහ කළ යුතු ය. විවිධ නාමයන්ගෙන් පෙනී සිටින ඇතැම් පිරිස් සුන්දර වචන හසුරුවමින් තමන් ගේ පෞද්ගලික වාසිය උදෙසා මහා පරිමාණ ව්‍යාපාරයන් කරගෙන යන ආකාරය අපි දකිමු. මෙසේ ක්‍රියා කරන අය මතු පිටින් පෙන්වන සුන්දරත්වය හෝ පාරිශුද්ධ බව අභ්‍යන්තරයේ නැත. ඒ පුද්ගලයන් ගේ රැවටීමට හසුවන අය සත්‍යය තේරුම් ගන්නා විට විපතට පත් වී අවසන් ය. පරිහානියට පත් වී අවසන් ය.දැන උගත් යැයි සමාජ සම්මත පුද්ගලයන් ගේ දේශන හා අවවාද උපදෙස්වලට ද අප සවන් දිය යුතුවන්නේ විචාර බුද්ධියෙනි. මේ වචන සත්‍යයට එකඟ ද, ධර්මයට එකඟ ද, බුද්ධියට ගැලපේ ද යන්න තේරුම් ගෙන ඒ දේශනයන් හි හරයන් අප ගේ ජීවිතයට උකහා ගත යුතු ය.2600 ශ්‍රී සම්බුද්ධත්ව ජයන්තිය උදා වූ මේ වකවානුවේ රට පුරා බෞද්ධ ප්‍රබෝධයක් ඇති වී තිබෙන බව සත්‍යයකි. එය උපයෝගී කරගනිමින් ඇතැම් පිරිස් ධර්ම ප්‍රචාරය මුවාවෙන් විවිධ මතවාද සමාජය අතරට ගෙන යාම කනගාටුවට කරුණකි.තම දේශනාවන්ට ජනතාව ආකර්ෂණය කර ගැනීම සඳහා මේ අය සිත් ගන්නා වචන මාලාවක් උපයෝගි කරගනී. පසුගිය වකවානුවේ ධර්ම දේශනා මුවාවෙන් මිනිසුන් ගේ කාමය, ක්‍රෝධය, වෛරය, මෝහය වැඩි කරවන විවිධ දේශන පැවැත්වූ ආකාරය අපි දුටුවෙමු. කාලීන ධර්ම දේශනා ලෙස මේ සමාජයට විවිධ විපත්ති පැමිණුනි. භික්ෂූන් වහන්සේ ලෙස පෙනී සිටි ඇතැම් චීවරධාරීහු ශාසනික ශ්‍රද්ධාව උපයෝගි කරගනිමින් විවිධ වෙළෙඳ ව්‍යාපාර සිදු කළහ.ඒ මිනිසුන් හිනස්සන, මෝහයෙන් මුලා කරන දේ බණ වශයෙන් ඉදිරිපත් කිරීමෙනි.මේ නිසා බෞද්ධ ජනතාව ශ්‍රද්ධාවට පමණක් මුල් තැන දෙමින් ධර්ම දේශනා මුවාවෙන් කරන රැවටීම්වලට හසු නොවිය යුතු ය. විචාරශීලීව, නුවණින් විමසා බලා ධර්මානුකූල නම් පමණක් ඒවා පිළිගත යුතු ය.සමාජයේ මිනිසුන් වැඩි වශයෙන් ආර්ථිකමය හා සදාචාරාත්මක පිරිහීමට ලක් වී තිබෙන්නේ අවිචාරවත් ලෙස රූපයට ආකර්ෂණය වීම නිසා ය. දැන්වීම් ප්‍රචාරණය අද පැතිරුණ විෂයයකි. රූප භාවිතයෙන්, වචන භාවිතයෙන් පාරිභෝගිකයන් නිර්මාණය කර ගැනීමට දැන්වීම් ප්‍රචාරකයන් දක්ෂය. ලාබයම අපේක්ෂා කිරීම නිසා මේවායේ ගුණාත්මක බව හෝ සමාජ සදාචාරයට සිදුවන බලපෑම පිළිබඳ ඔවුන් තැකීමක් කරන්නේ නැත. අවසන විනාශයට පත්වන්නේ රැවටීමට හසුවන පුද්ගලයා ය.කපටි චේතනාවෙන් අනුන් රැවටීම පාපකර්මයකි. මෙලොවත් පරලොවත් කටුක විපාක විඳින්නට සිදුවන අකුසලයකි.විවිධ දේ මුල් කර ගනිමින් රැවටීමට හසු කිරීමත්, රැවටීමත් බුදු දහමේ අනුමත නොකැරේ. අනුන් රවටන්නට යන පුද්ගලයා අවසානයේ තමන් ම රැවටෙන බව, තමන් යහපත් පුද්ගලයකු නොවන බව අවබෝධ කරගත යුතු ය.තමන් මෙන් ම අනුන් ද සමකොට සලකන පුද්ගලයා මෛත්‍රි සහගත පුද්ගලයා තමන් ගේ වාසිය වෙනුවෙන් අනුන් රවටන්නට කටයුතු කරන්නේ නැත.“අන් වැඩ පර වැඩ සම ව සිතන්නේමෙත් සිත සව් සත කෙරෙහි කරන්නේඑත් බැරි නම් තොප සසර ගෙවන්නේසෙත් පුර සැප කෙලෙසක ද ලබන්නේ”යනුවෙන් ලෝවැඩ සඟරාවෙන් අප ගේ ජීවිතයට කදිම ආදර්ශයක් ලබාදේ. තමන්ගේ වැඩත්, අනුන් ගේ වැඩත් එක සමාන ලෙස අගය කොට සිතන්න. සියලු සතුන් කෙරෙහි මෛත්‍රී චිත්තය ඇති කරන්න. එසේ කටයුතු නොකළ හැකි නම් සංසාරයේ ම කාලය ගෙවන්නට සිදු වන්නේ ය.මේ ආදර්ශයන් ජීවිතයට එක් කරගනිමින් ගුණ ධර්ම හඳුනන, අයහපත වෙන් කොට යහපත ම තෝරා ගන්නා පුද්ගලයෙක් බවට පත්වීමෙන් අපට මේ ජීවිතය සාර්ථක කර ගැනීමට හැකිවනු ඇත. පරලොව ද සුගතිගාමී වනු ඇත.  ඇඹිලිපිටිය ශ්‍රී බෝධිරාජ ධර්මායතනාධිපති සිංගප්පූරුව ශ්‍රී බෝධිරාජ මධ්‍යස්ථානාධිපති, ආචාර්ය ඕමල්පේ සෝභිත හිමිසාකච්ඡා කෙළේරමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>15</day>
    </date>
    <link>http://www.silumina.lk/2012/01/15/_art.asp?fn=as1201153</link>
    <topic>ගුරු සේවයේ රස කතා</topic>
    <author/>
    <content>ගුරු සේවයේ රස කතාඑකල ගුරු විදුහල්වලට නවක ගුරුවරුන් ඇතුළත් කර ගැනීම වසර ආරම්භයේදීම සිදු විය. දින දෙක තුනක් ඇතුළත සම්පූර්ණ සංඛ්‍යාවම පාහේ ඇතුළත් කර ගන්නා නමුදු ඊට පසුව ද ඇතුළත් වන අය නැත්තේ නොවේ.එසේ දින කීපයක් පමා වී ගුරු විදුහලට ඇතුළත් වූ තරුණ ගුරුවරයෙක්, ගුරු විදුහල් නේවාසිකාගාරයේ නවාතැන් පහසුව සලසා ගැනීමේ අදහසින් යුතුව, එහි පාලක රත්නායක මහතා හමු විය.මං කිව්ව කියල ඔය මහත්තය ගිහින් පිරිමි හොස්ටල් එකේ පුෂ්පානන්ද මහත්තය මුණ ගැහෙන්න. එයා තමයි අලුත් බැච් එකේ නායකයා. එයා ඔය මහත්තයට ඉඩ අරං දෙයි’ රත්නායක මහතා පැවසීය.නේවාසිකාගාරය වෙත ගිය නවක ගුරුවරයා පුෂ්පානන්ද හමු විය.“අපි මෙයාට කොතනද ජයේ දෙන්නෙ?” ඔහු තම සගයකුගෙන් ඇසීය.“ඇයි අර බාත්රූම් එක ළඟ තියෙන පේළියෙ ඉඩ තියෙනවනෙ. එතන ඇඳක් දෙමු’“අර පිටරට කට්ටිය ඉන්න තැන නේද?”ඔව්... ඔව්... එතැන තමයි” ජයතිස්ස පැවසීය. පිටරට අය ගැන පැවසීමෙන් නවකයා මඳක් කලබලයට පත් වූ බව පෙනිණි.මේ සිංහල ගුරු විදුහලේ විදෙස් සිසුන් පුහුණුව ලබන බවක් ඔහු අසා නැත... ඔහුට එය මහත් ගැටලුවකි.“පිටරට කට්ටිය කිව්වෙ? එතකොට භාෂා ප්‍රශ්නෙ එහෙම තියෙනවනෙ” ඔහු සැකයෙන් ඇසීය.“අපොයි. ඒකට බය වෙන්න එපා. ඒ ගොල්ලන්ට හොඳට සිංහල පුළුවන්” නවකයා ගේ සැකය දුරු කරමින් පුෂ්පානන්ද පැවසීය.“අපි යමුකො එතෙන්ට” යැයි කියමින් ඔහු නවකයා කැඳවා ගෙන ගියේ ය.පුෂ්පානන්ද ඇඳන් කීපයක් පෙන්වමින් ඒවායේ සිටින අය පිළිබඳව විස්තර කළේ ය.“මේ පළමු වැනි ඇෙඳ් ඉන්නෙ ‘භකු ලොන්ඩා’ එයා මොංගෝලියාවෙ කෙනෙක්. දෙවැනි එකේ ඉන්නෙ “භාරත් හෙන්ඩා’ එයා ඉන්දියාවෙ. අර තුන්වැනි ඇඳේ ඉන්නෙ ‘සැත් එම් සන්’ එයා චීනෙන් ආවෙ.අනිත් ඇඳේ ඉන්නෙ ‘විම් එල්සන්’ මිනිහ එංගලන්තෙන් ආපු සුද්දෙක්’ ඔහු පැවසීය.“එතකොට ඔයාගෙ නම මොකක්ද?”“මම යසපාල’ නවකයා කීය.“ආ එහෙමනම් හරියට හරි. ‘පසයාල’ එතකොට අර කට්ටියට ලංකාවෙ කෙතෙකුත් ඉන්නවනේ නායකයා පැවසී ය.මේ පාසල ප්‍රසිද්ධ පාසලකි. මේ අවධියේ විදුහලේ සේවය කළ විදුහල්පතිවරයා ද ඉතාමත් අවංක ව, අකුරට ම, තම රාජකාරිය කරන අයෙක් වශයෙන් නමක් දිනා සිටියේ ය.කෙසේ වෙතත් ඉඳහිට එම විදුහලේ ද නොයෙක් ගැටලු මතු නොවූයේ නොවේ. එම ගැටලු ඔඩු දුවන්නට පෙර ලිහා ගැනීමට මෙම විදුහල්පතිවරයා යුහුසුළුව කටයුතු කරයි.වරක් විදුහලේ ඉහළ ශ්‍රේණියක සිසුන් දෙදෙනකු බරපතළ විනය විරෝධී කටයුත්තක යෙදී ඒ ගැන කරුණු විමසා බැලීමේදී වාර්තා වුණු සිද්ධිය සම්පූර්ණයෙන් ම සත්‍ය බව පෙනී ගියේ ය. අනෙක් සිසුන් රැක ගැනීම සඳහා මේ සිසුන් දෙදෙනාට දැඩි දඬුවමක් පැනවීමේ අවශ්‍යතා පැහැදිලිව ම පෙනිණි.පාසල් විනය කමිටුව කැඳවූ විදුහල්පතිවරයා නිශ්චිත කාල සීමාවක් ඇතුළත මේ සම්බන්ධ වාර්තාවක් තමා වෙත සපයන ලෙස දැන්වීය. නියමිත කාල සිමාව අවසානයේ විමසා බැලූ විට ඔවුන් එම වාර්තාව සකස් කර නොතිබිණි.මේ සම්බන්ධව තීරණයක් ගැනීමට කමිටුව තරමක් පසුබාන බව මේ දුර්දර්ශී විදුහල්පතිතුමාට පෙනී ගියේ ය.කරුණු සත්‍ය හෙයින් මේ පිළිබඳව, තමාට ඇති බලතල මත තීරණයක් ගැනීමට ඔහු අදිටන් කළේ ය. සිද්ධියට අදාළ සිසුන් දෙදෙනා විදුහල්පති කාර්යාලයට කැඳවනු ලැබීය.“මම මේ සිද්ධිය ගැන හොඳට හොයල බලලයි තියෙන්නෙ. මේ ගැන මුකුත් කියන්න එහෙම තියෙනවද?” විදුහල්පතිතුමා සිසුන්ගෙන් ඇසීය. සිසුහු නිහඬ ය.“එහෙම නම් හෙට ස්කෝලෙට එන කොට තමන්ගෙ අම්මලා අඬ ගහගෙන එන්න” ඔහු අණ කළේ ය.පසු දින සිසුහු සිය මව්වරුන් සමඟ පාසල් කාර්යාලයට පැමිණියහ.“දෙන්නම ඉන්නව නේද?” මේ ළමයි දෙන්නා කරල තියෙන වැරැද්දට සමාවක් දෙන්න පුළුවන් කමක් නැහැ.මට මේ ස්කෝලෙ අනිත් ළමයි ටික ආරක්ෂා කර ගන්න ඕනෑ. මේ දෙන්නට දඬුවමක් දුන්නෙ නැත්නම් අනිත් ළමයින් මේ ගොල්ලන්ගෙ අඩි පාරෙ යන්න ඉඩ තියෙනවා” යි කියූ විදුහල්පතිතුමා පෝර්ම දෙකක් කාන්තාවන් දෙදෙනාට බාර දුන්නේ ය.“ඔය මං දුන්නෙ දෙන්නගෙ අස්වීමේ සහතික දෙක. ගිහිං වෙන ස්කෝලෙකට දාගන්න.”විදුහල්පතිතුමාගේ නෝනා මහත්මිය ද සිය දරුවාගේ අස්වීමේ සහතිකය රැගෙන කිසිවක් නොදොඩා අනෙක් කාන්තාව ද සමඟ කාර්යාලයෙන් පිටමං වූවා ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>15</day>
    </date>
    <link>http://www.silumina.lk/2012/01/15/_art.asp?fn=as1201156</link>
    <topic>බොන්ජෝර්නෝ !</topic>
    <author/>
    <content>බොන්ජෝර්නෝ !“බොන්ජෝර්නෝ සිඤ්ඤෝරා සංඤ්ඤෝරේ” කියා මට මේ සටහන ලිවීම ආරම්භ කළ හැක. මා දැන් සිටින්නේ උතුරු ඉතාලියේ මිලානෝ නුවරට නැගෙනහිර දෙසින් පිහිටි ලෙක්කෝ නම් අපූරු කඳුකර ගම්මානයක ය. මට මේ සටහන ලිවීමට ඇති එකම අපහසුතාව නම් මගේ සුරතේ ඇති සීතල වෙව්ලීමයි. මේ යුරෝපයට ශීත සෘතුවයි. දකුණු අර්ධගෝලයට සූර්යා මුදුන් වන මේ කාලයේ උතුරු අර්ධගෝලයට ශීත සෘතුව උදා වෙනු ඇත. ලංකාව පිහිටා ඇත්තේ ද උතුරු අර්ධගෝලයේ ය. නමුත් ලංකාව ලෝක ගෝලයේ ස්ථානගත වී ඇත්තේ නිරක්ෂායික ප්‍රදේශයක් ලෙසයි. ලංකාව පිහිටා ඇත්තේ උතුරු අක්ෂාංශ 60 ත් 150 ත් අතර ය. එහෙත් අප දෙසැම්බරය හෙවත් උඳුවප් මාසය හඳුන්වන්නේ ද ශීතල උඳුවපය කියායි. දෙසැම්බරය ලංකාවට ද ශීත සෘතුව සදයි නම් ලංකාවේ සිට තවත් බොහෝ උතුරේ පිහිටි ඉතාලියේ දෙසැම්බර් ශීතලය ගැන කියනුම කවරේ ද?ඉතාලියේ මා සිටින්නේ උතුරු කෙළවරේ ය. එය උතුරු අක්ෂාංශ 460 රේඛා පිහිටා ඇත. දේශාංශ රේඛාව ගතහොත් එය නැගෙනහිර දේශාංශ 100 රේඛාවයි. ලංකාව පිහිටන්නේ නැගෙනහිර දේශාංශ 800 මධ්‍යය කොටගෙන ය. දේශාංශ 00 රේඛාව වනාහී ලන්ඩන් නගරය හරහා වැටී ඇති ගි‍්‍රනිච් රේඛාවයි. මම ගි‍්‍රනිච් සිට දේශාංශ අංශක 10 ක් නැගෙනහිරින් ස්ථානගත වී සිටිමි.මම 2012 ජනවාරි 05 වැනි දින අලුයම 4 පසු වී විනාඩි 40 ට කටුනායක බණ්ඩාරනායක ගුවන් තොටුපොළෙන් ගුවන්ගත වීමි. මා පැමිණියේ කටාර් එයාර් ගුවන් යානයකින් ය. ශ්‍රී ලංකන් ගුවන් යානයක එන විට එහි කාර්ය මණ්ඩලය මා හොඳින් හඳුනයි. එවිට මට එතරම් තනිකමක් නො දැනේ. ඔවුහු මට නේක සුව පහසු සකසා දෙමින් නිරන්තරයෙන් මා හා කුළුපඟව කථා බහ කරති. එහෙත් කටාර් එයාර් ගුවන් යානයේ මට නිරත වීමට කථාකාරයින් නැත. එහෙයින් මා කටුනායකදී ම ඊට සූදානම් වූවේ හොඳ නැරැඹුම් ආසනයක් පිළියෙල කර ගැනීමෙනි.කටුනායක ගුවන් තොටුපළේ සේවය කරන මා මිතුරු ලාලිත්‍ර සුපුරුදු පරිදි ම මා ගුවන් තොටුපළට පැමිණීමටත් පෙර සිට ම මට ඉතා සුව පහසු ආසනයක් සකස් කොට දී තිබුණේ ය. ලංකාවෙන් ගුවන් ගත වන ඕනෑම විටකදී මා ඈඳි ගැනීමට කැමැති ම ගුවන් යානා ආසනය වන්නේ යානයේ දකුණු පස ඇති හදිසි දොරටුව අසල ජනෙල් කවුළු ආසනයයි. හදිසි දොරටුව අසල ආසනයේ හිඳ ගත් කළ හොඳින් දෙපා දිග හැරගෙන ඈඳි ගත හැකි ය. මා දකුණු පස කවුළුවක් තෝරා ගන්නේ එවිට මට ගුවන් යානයේ සිට හොඳින් ලංකාව නිරීක්ෂණය කරමින් ගමන් කළ හැකි වන නිසා ය.එහෙත් මෙවර මා ගමනාරම්භ කළේ හිරු නැගීමට පෙර වන නිසා ගුවන් ගත වූ මට සුපුරුදු ලෙස මගේ මව්බිම නො පෙනෙයි. දිවා කල පියාසර කරන දිනවල මම කටුනායක මූදු තීරයේ මීගමුව, හලාවත, පුත්තලම, එළුවන්කුලම පසු කරගෙන විල්පත්තු වන අරණ හොඳින් නරඹමි. විල්පත්තුව අවසන් වන්නේ අරිප්පුව, සිලාවතුර ඉසව්වෙනි. ඉන්පසු මම මන්නාරම් විශ්මය නරඹමි. තලෙයිමන්නාරමේ සිට ඉන්දියාවේ රාමේශ්වරම් දක්වා වැටී ඇති වැලි මළු 18 හෙවත් කුඩා වැලි දූපත් පන්තිය නැරැඹීමට මම ඉතාමත් පි‍්‍රය කරමි. මගේ “මහා සංචාරය” රූපවාහිනී වැඩසටහන සඳහා මා මේ වැලි වැටි 4 ක් ම තරණය කොට ඇත. නුදුරු අනාගතයේදී ම මම මේ වැලි වැටි 18 ම තරණය කිරීමට සූදානමෙන් සිටිමි.මා අන්ධකාරයේ පියාසර කළ හෙයින් මට දකින්නට කිසිවක් නැත. එහෙයින් මගේ සුව පහසු අසුනේ දිගහැරී මම හොඳින් නින්දට වැටුණෙමි. කටාර් එයාර් ගුවන් යානයේ සිටි සුරූපී ගුවන් සේවිකාව මගේ ගත වැසෙන සේ රක්ත වර්ණ සළුවක් පොරවා ගියා මතකයි. මා අවදි වූවේ දෝහා කටාර් ගුවන් තොටුපළෙන් යානය පතිත කරන්නට ඔන්න මෙන්න කියා තිබියදී ය.දෝහා ගුවන් තොටුපළ මට පැය දෙකක හුවමාරු විවේකයක් ලබා දුන්නේ ය. මා යළින් එතැනින් ගුවන් ගත වූයේ 05 වැනි දා පෙරවරු 8.30 කණිසමට ය. එතැන් සිට ඉතාලියේ මල්පෙන්සා ගුවන් තොටුපළ දක්වා ම මම අපූරු සංචාරක අසිරියක් විඳ ගත්තෙමි.මම අරුණෝදයේ අරාබි බොක්කේ රළ තරණය දැක ගත්තෙමි. කටාර් එයාර් 0033 ගුවන් යානය යළි ගොඩබිමකට සේන්දු වන්නේ ඉරාකය දේශ සීමාවේදී ය. අරාබි කාන්තාරය හරහා ශුෂ්ක දර්ශන දැක තිබූ මට ඓතිහාසික කෙම්බිම පෙනෙන්නට වෙයි. ශ්‍රීමත් මැකින්ටර් මැතිතුමන් “ලෝක හදබිම” (Hartland) ලෙස හඳුනාගත්තේ අතීත මෙසපොතේමියාව වූ වර්තමාන ඉරාකයයි. බයිබලයේ පරණ තෙස්තමේන්තුවේ මෝසෙස් විසින් ඊශ්‍රායල් ජනතාව රැගෙන ආවේ ද මේ කෙම්බිම වූ “පොරොන්දු දේශයට” යි. එය යුප්‍රටීස් සහ ටයිගී‍්‍රස් ගංගාධාරයේ පිහිටි සරු පොළවයි.මගේ ගුවන් යානය මේ ගංගා පද්ධතියෙන් යුතු සරුසාර හදබිම හරහා ගමන් කරයි. වර්තමානයේ අර්බුද රැසක් ගොඩනගාගෙන ඇති මේ ඓතිහාසික කෙම්බිම ලා හරිත පැහැයෙන් යුතුව උඩු ගුවනට දර්ශනය වෙයි.මගේ ගුවන් යානය ගමන් කරන්නේ ඉරාකය, සිරියාව සහ තුර්කිය හරහා බව ගුවන් යානයේ ඇති ටෙලිවිෂන් යන්ත්‍රයේ ද දැක්වෙයි. මම හපුගොඩ ඉස්කෝලයේ අටේ පන්තියේ මියුරි ටීචර්ගෙන්, ගලහිටියාව මධ්‍ය මහා විද්‍යාලයේ කරුණාරත්න සර්ගෙන් සහ කොළඹ විශ්ව විද්‍යාලයේ සිල්වා සර්ගෙන් ඉගෙන ගත් භූගෝල විද්‍යා පාඩම් යළි සිහි කෙරුවෙමි.යුප්‍රටීස් ගංගාව තැනිබිමේ ගලන්නේ දඟර ගසාගෙන ය. ගංගාවක පිටාර තැන්නේ නිර්මාණය වන දුර්ලභ දුනුවිල් ලක්ෂණ කිහිපයක් ම මට හොඳින් නිරීක්ෂණය කළ හැකි විය. (සමාවන්න, මා උඩු ගුවනේ සිට ඉතා පැහැදිලිව දුටු මේ දර්ශන කිසිවක් මට ඔබට පෙන්විය නො හැක්කේ මා මගේ නිශ්චල ඡායාරූප කැමරාව අමතක වී ගෙදර දමා ආ නිසා ය.) මම මගේ සුපුරුදු අමතකයට සිතින් දොස් තබමින් මේ දර්ශන සියල්ල සිතෙහි දැඩිව කාච කොට ගත්තෙමි.මා මේ ගමන් කරන්නේ අතීතය යෝනක දේශය, පර්ෂියාව ලෙස හඳුනාගෙන සිටි සේද මාවතේ බටහිර අන්තය සහිත කලාපය හරහා ය. අරාබි බොක්ක, රතු මුහුද, කැස්පියන් මුහුද, කළු මුහුද, මළ මුහුද සහ මධ්‍යධරණී මුහුද ආදි අභ්‍යන්තර මූදු කීපයක් ම මා ගමන් කරන ගුවන් මාර්ගයට අදාළ ය. ක්‍රමයෙන් කාන්තාර ලක්ෂණ ඉවත් වෙමින් මම ශීතල යුරෝපයට ළඟා වූවෙමි.කළු මූදේ නිරිතදිග කෙළවරින් යුරෝපයට මා ඇතුළු වූවේ බල්ගේරියාව, රුමේනියාව සහ සිරියාව පසු කරගෙන ය. දැන් මා ගමන් කරන්නේ රුදුරු වියළි කඳු පන්ති හරහා ය. හිමාලයා කඳු පන්තියේ සිට යුරෝපයේ ඇල්ප්ස් කඳු දක්වා වැටි ඇති රුදුරු හිම කඳු මගේ දර්ශනයට හසු වෙයි. මේ හැම කන්දක ම මුදුන් මැටහෝන ලක්ෂණ පෙන්නුම් කරයි. මුදුනේ සිට කඳු පාමුලට ගෙවී යන සේ සුදු හිම යෙදී ඇති අයුර ගුප්ත සුන්දරත්වය කියාපායි. හොඳින් අව් රශ්මිය වැටී ඇති හෙයින් මේ සුදු හිම ධවල වර්ණයෙන් ජ්වලිතව දර්ශනය වෙයි. (අපොයි මම කැමරාව දමා පැමිණියෙමි!)කඳුකරයේ මිටියාවත්වල ජනාවාස බිහි වී ඇති අයුර පුදුම එලවන සුලු ය. මහා ඇලෙක්සැන්ඩර් මැසිඩෝනියාවේ (වර්තමාන උතුරු ගී‍්‍රසිය) සිට මෙසපොතේමියාවේ කයිබර් ධූර්ගය හරහා වයඹදිග ඉන්දියාවට හමුදාව මෙහෙය වූයේ මේ කාෂ්ට, රුදුරු කඳු පන්තිය හරහා නොවේදැයි මම සුව පහසු ගුවන් යානයක සිට සිහි කරමි. මේ සංග්‍රම විජිගීෂාව නිසා පෙරදිග අපරදිගට විවර විය. පියුනික් සටන්වල සිට නැපෝලියන්ගේ යුද්ධ දක්වා ම මේ කලාපයේ ජනාවාසකරණය සිදු වී ඇත.මට මේ හුදෙකලා කඳුකර ජනාවාස සොයා සංචාරය කිරීමට සිතේ. චීනයේ සිට මොංගෝලියාව, තිබ්බතය, හිමාලය, සුළු ආසියාව, මෙසපොතේමියාව හරහා පර්ෂියාවට ආ ගොඩබිම් සේද මාවත දිගේ කවදා හෝ දිනෙක මට ද ගොඩබිමින් සංචාරය කළ හැකි නම්?මම මධ්‍යධරණි මුහුදට අවතීර්ණ වූවේ ක්‍රොඩේෂියා වෙරළ ඉමෙන් ය. ඊළඟ විනාඩි 10 දී මම වැනීසියාවට උඩින් උතුරු ඉතාලියට ප්‍රවිෂ්ට වීමි. දැන් මම සිටින්නේ මගේ ගමනාන්ත ඇල්ප්ස් කඳු පන්තියේ දකුණු සීමාවේ ය. වෙනෙල්ලෝ, ලොම්බාර්දියා ආදී කඳුකර ඉතාලියානු ප්‍රදේශ මට හොඳින් හඳුනාගත හැක.දැන් මගේ සුන්දර ගුවන් යානය ලෙක්කෝ නම් සුන්දර කඳුකර ගම්මානය හරහා බටහිර දෙසට ගමන් කරයි. මා මල්පෙන්සා ගුවන් තොටුපළෙන් බැස යළි පැමිණිය යුත්තේ ලෙක්කෝ ගම වෙතට යි. මගේ සහෝදරයින් නිවසන්නේ ලෙක්කෝ කඳු ප්‍රාන්තයේ ය. මහ පොළොවේ සිට අඩි 2500 ක් විතර ඉහළින් ගමන කරන මට මගේ සහෝදර සුදත්ගේ සහ මොහාන්ගේ නිවාස සොයාගත නො හැක. එහෙත් ඔවුන්ගේ ගෙවල් පිහිටා ඇති ලාගෝ නම් සුන්දර විලත්, රෙසගෝනේ නම් නකල්ස් බඳු කඳු පන්තියත් හොඳින් මම නිවැරැදිව හඳුනා ගතිමි.මම මල්පෙන්සා ගුවන් තොටුපළෙන් මහ පොළොවට අඩිය තබන විට එහි උෂ්ණත්වය සෙල්සියස් අංශක 6 ක් සටහන් වී තිබුණි. ගිය වසරේ මේ වකවානුවේ ම මා මේ ගුවන් තොටුපළට එන විට යානයට ගුවන් පථය හඳුනා ගැනීමටත් අසීරු වන තරමින් හිමපතනය සිදු වී තිබුණි. එදා උෂ්ණත්ව මාපකය සෙල්සියස් අංශක -5 අගයකින් පහත් කාලගුණයක් වාර්තා කළා මට හොඳින් මතක තිබේ.මගේ බාල සහෝදරයා මොහාන්, ඔහුගේ පි‍්‍රය බිරිඳ ශිරන්ති සහ එකම පුතු සජන මා රැගෙන යෑමට ගුවන් තොටුපළට පැමිණ සිටියේ ය. වසරකට පසු මට හමු වූ ඔවුන් දැඩි පේ‍්‍රමයකින් වැලඳගත් මා හනි හනික වාහනයට ගොඩ වූවේ ලෙක්කෝ හි නිවසන මා දයාබර සොයුරු සුදත්ගේ නිවසට යාමට තිබූ හදිසිය නිසා ය.පසුගිය දිනවල මා සොයුරු සුදත් අසනීපයෙන් පසු වූ නිසා මට ඔහු දැක ගන්නකල් ඉවසුමක් නැත. මොහාන් මල්ලිගේ වාහනය ලෙක්කෝ නම් සුන්දර ගම්මානයට පැමිණෙන තුරු සුදත් සිටියේ ද දරාගත නො හැකි නො ඉවසුමකිනි. ඔහු සතු කඳුකර නිවසේදී මම සුදත්, රමණී ඇතුළු දූ දරුවන් ආදරයෙන් වැලඳ ගත්තෙමි. බරපතළ සැත්කමකින් පසු හොඳින් සුව වී සිටින සුදත් මගේ ප්‍රාණ වායුව හා සමාන ය. මා සහෝදරයින් පස් දෙනෙකුගෙන් යුතු පවුලක දෙවන සහෝදරයා ය. වර්තමානයේ දුරු රටවල විසුව ද අපේ සහෝදරකමට කිලෝ මීටර් නැත.ලෙක්කෝ නුවරට පායා තිබූ දීප්තිමත් හිරු එළිය වනාහී මගේ සිතේ ජ්වලිතව තිබු සන්තුෂ්ටිය වැනි ය. අප තිදෙනා වෙහෙස නො බලා කඳු පාමුලට දිව ගියෙමු. රෙසගෝනේ කඳු මුදනේ හිම කිරම දිළිසෙයි. මොහාන්, සුදත් සහ මම අත්වැල් බැඳ කඳු පාමුල ඇති ලාගෝ විල ඉවුරේ සක්මන් කෙරුවෙමි.ජැක්සන් ඇන්තනීwww.jacksonanthony.comකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>15</day>
    </date>
    <link>http://www.silumina.lk/2012/01/15/_art.asp?fn=as1201155</link>
    <topic>නෙළුම් විල</topic>
    <author/>
    <content>නෙළුම් විලගිලන් වී ආයුර්වේද ප්‍රතිකාර ලදිමි.දෙවන වරට ද ගිලන් වීමි.පෙර වෛද්‍යවරයා හමුවට ගියෙමි. බෙහෙත් නියම විය. මා දයාබර බිරිය ද, දියණිවරු දෙදෙනා ද මට උවටැන් කිරීමට වන්හ. රෝගය උත්සන්න විය.මා බිරිය බෙහෙත් වට්ටෝරුව ද ගෙන වෛද්‍යවරයා හමුවට ගියා ය.’ප්‍රතිකාර නිසි ලෙස කර නැහැ’ ඔහු දොස් පැවරීය.’උපදෙස් දුන් පරිදිම ප්‍රතිකාර කළා’ බිරිය කීවාය.වෘත්තියට අපහාස නොකරන ලෙස ඔහු අවවාද කළේය.බෙහෙතින් රෝගය උත්සන්න වී ඇති බව බිරිය කීවා ය.නොහොඳ නෝක්කාඩුව දුර දිග ගියේ ය. මා බිරිය වෙදගෙදරින් බැණුම් අසාගෙන අපේ ගෙදර ආවාය.බල බලා සිටීම නුවණට හුරු නැති බැවින් සරත් මල්ලීගේ වාහනයෙහි නැඟී රෝහලට ගියෙමි. ඔහු මුදල් ගත්තේ ද නැත.වාට්ටුවට ඇතුළු වීමේ පත්‍රිකාව පිරවූ පසු බිරියත්, දියණියත් සමඟ වාට්ටුවට ගියෙමි. පිවිසුම් දොරටුව අසල ආරක්ෂක නිලධාරිනියක් වූවාය. පත්‍රිකාව අතට ගත් ඇය අප දෙස බැලූයේ අපුලෙනි.”අයියෝ! මේක රෙජිස්ටර් කරලත් නෑ! ගිහිං රෙජිස්ටර් කරල ගේනවා” ඇය පත්‍රිකාව දමා ගැසුවාය.බිරිය ඒ රාජකාරිය වෙනුවෙන් දිව ගියා ය. මම අපහසුවෙන් හිටගෙන සිටියෙමි. දියණිය ද මා අසල සිටියාය. නිලධාරිනිය අප දෙස හෙළුවේ ‘මහ වදකාරයො වගයක්’ යැයි හැඟෙන බැල්මකි.අවසානයේ මා වාට්ටුවට ඇතුළු කැරිණ.මා පිරික්සූ වෛද්‍යවරිය බෙහෙවින් කාරුණික වූවා ය. මේ වනවිට මා බිරිය ද, දියණිය ද රැඳී වාට්ටු දොරකඩ කොරිඩෝවෙහි ය. සෙසු රෝගීන්ගේ ඥාතීහුද එහි රැඳී සිටියහ.පාවහන් සිමෙන්ති පොළොවෙහි දැඩි ලෙස ගැටෙන හඬක් නැඟිණ. එහි කඩා පාත් වූයේ ආරක්ෂකයෙකි. කොරිඩෝව අසල රැඳී සිටි පිරිසට බැණ වැදුණ හේ ඔවුන් ඉන් පළවා හැරියේය.වාට්ටුවේ කාර්ය මණ්ඩලය සිය රෝගීනට සැලකුවේ කරුණාවෙනි. සැත්කමක් පිණිස මා ශල්‍යාගාරයට යැවීමට කටයුතු යෙදිණි.මා ශල්‍යාගාරයට යවන ලදී. ශල්‍යකර්මය ද සිදුවිය. අනතුරුව මා වාට්ටුවට රැගෙන යන ලදී. මේ සියලු කටයුතු ඉටු කැරුණේ කරුණාවෙනි. ඉතා කෙටි කාලයක් තුළ විශාල රෝගීන් සංඛ්‍යාවකට ශල්‍යකර්ම සිදු කරන ලදී. එහෙත් ඒ කිසිවකුට අකාරුණික වදනක් ඇසීමට නොලැබිණි.සැත්කමට පසු දා මම උදා අහර ගෙන මඳ වේලාවකට පසු සයනයේ වැතිර පුවත්පතක් කියවන්නට වීමි.මගේ සිරුර මුළුමනින්ම හිරිවැටී ගියේය. අධික ලෙස දහදිය දමන්නට වූයේය. මා වෙව්ලන්නට විය. විදුලි පංකාව නිවී තිබිණි. එය පණගන්වනු පිණිස මම යහනින් බැස්සෙමි.මට මතක එපමණි.කිසිවකු මා ඔසවනවා මට යන්තම් මතක ය. ‘නැඟිටින්න’ යැයි කියනු ද ඇසිණ. මම ආයාසයෙන් ඇස් විවර කළෙමි. මා ඔසොවා ඇඳෙහි වැතිරවූයේ මගේ ඇඳට යාබද ඇඳෙහි සිටි රෝගී තරුණයාත් අනිත් ඇඳේ සිටි රෝගියා අසල සිටි තරුණයාත් බව මට මතකය.හෙදිය මා වෙත පැමිණ මගේ මුහුණට දිය ඉස්සාය. වතුර උගුරු කිහිපයක් ද පෙව්වාය.’මෙයාගෙ ලේවල සීනි බලන්න!’ ඇය ආධුනික හෙද සොයුරියට කීවාය.මගේ ඇඟිල්ලකින් ලේ බිඳුවක් ගන්නා ලදී.”සීනි අඩුවෙලා!” ඔවුන්ගේ නිගමනය මට ඇසිණ.”තේ කෝප්පයක් හදාගෙන එන්න!” හෙදිය දෙවැන්නියට කීවා ය. ඇය ද වහා තේ කෝප්පයක් සාදා ගෙනැවිත් කාරුණිකව මට පිළිගැන්නුවාය. ‘බොන්න’.ඒ පානය කළ මම යථා තත්ත්වයට පත්වුණෙමි.එදිනම දහවල මම රෝහලෙන් පිටවීමි. කළුතර රෝහලේ 5 බී වාට්ටුවේ සහ ශල්‍යාගාරයේ සේවාවේ නියුතුව සිටි වෛද්‍යවරුත්, හෙදියන් ඇතුළු කාර්ය මණ්ඩලයේ උතුම් මිනිසුනි මම ඔබට හිස නමමි. මා බිම වැටුණු වේලේ ඔසවා යහන මත තැබූ සහෝදරවරුනි ඔබට ද මා සිරස නමමි.එහි ආරක්ෂක අංශයේ මහත්මියනි, මහත්වරුනි රෝහලකට එන්නේ අසරණ වූ ලෙඩුන් බැවින් ඔබේ ක්‍රමවේදය රෝහලකට නොගැළපේ. වෛද්‍ය හෙදි සහ අතුරු සේවාවන්හි යෙදෙන මහත්වරුන්, නෝනාවරුත් දෙස බලා මිනිස්කම ඉගෙනගන්න. ඔබ ද දිනෙක රෝගී විය හැකි බැවිනි.  පයාගල, වේරගල, අක්කර පනහේ එච්.එම්.රූපසිංහ මහතා විසින් යොමු කරන ලද ලිපියක් ඇසුරිනි.පාසල් පොත් හා උපකරණ බෙදාදීම සඳහා අප මෙවර ගියේ අනුරාධපුරයේ සිට කි. මී. 25ක් පමණ ඈතින් පිහිටි පළුගොල්ලෑව විද්‍යාලයටය.එහි ඉගෙනීමට දක්ෂ සිසුන් සිසුවියන් සිටින බව පෙනෙන්නට තිබිණ. ඔවුන් ඉගෙනුම ලබන්නේ අඩු පහසුකම් යටතේ ය. ඔවුන් ගෙන් ඇතැම් දරුවන් සෙරෙප්පු පවා පැලඳ සිටියේ නැත.පොත්පත් හා උපකරණ බෙදා දීමෙන් අනතුරුව අපි දරු දැරියන් හා කතාබහ කළෙමු. ඒ පාසලේ ඉගෙනීම ලබා වෙනත් පාසලක උසස් පෙළ හදාරණ සිසුවියන් දෙදෙනකුගේ දුක්ගැනවිල්ලකට සවන්දීමට අපට සිදු විය.ඔවුන්ගේ ප්‍රධාන දුෂ්කරතාව වූයේ අමතර පන්ති සඳහා වැයවන ගාස්තුව සොයා ගැනීමට නොහැකිවීමය. ඒ සඳහා මාසිකව රුපියල් හත්සියයක පමණ මුදලක් වැය කිරීමට සිදුවෙයි. ඔවුන් මේ මුදල සොයාගන්නේ ඉතා අමාරුවෙනි.”අනේ මාමෙ පුළුවන්නං අපිට ඒ උදව්ව කරන්න කවුරුහරි හොයල දෙන්න. අපි කවදාවත් ඒ අයව අමතක කරන්නෙ නෑ” ඔවුන් කීවේ කඳුළු පිසලමිනි.ඇති – නැති මහත්වරුනි, නෝනාවරුනි ඔබෙන් මේ ඉල්ලීම කරන්නේ ඔබේ දුවා දරුවන් සමඟ මේ රටේ යහපත් පුරවැසියන් වීමට පෙරුම් පුරන ගැහැනු ළමයින් දෙදෙනෙකි.ඔවුහු පෙර මඟ බලා සිටිති.  වාද්දුවේ, මොල්ලිගොඩ එච්. ආර්. ජී. පෙරේරා මහතා (0715533501, 0773653928) විසින් යොමු කරන ලද ලිපියක් ඇසුරිනි. අදාළ ගැහැනු දරුවන්ගේ ලිපින සහ දුරකථන අංක සිළුමිණ කර්තෘ මණ්ඩලයේ සේමාලි කැල්ලපත මහත්මියගෙන් ද ලබාගත හැකිය.ඉකුත් වසර අවසාන වාර විභාගයේ බුද්ධාගම ප්‍රශ්න පත්‍රයට පෙනීසිටි තුන්වැනි ශ්‍රේණියේ දරු දැරියන්ගෙන් පිළිතුරු අපේක්ෂිත ප්‍රශ්න අතර මෙවැන්නක් ද විය.’සිද්ධාර්ථ කුමාරයාගේ පළමු ගුරුවරයා කවුරුද?’පිළිතුරු පත් පරීක්ෂා කිරීමේදී මෙවැන්නක් හමුවිය.’මල්දෙණියෙ සර්’මින් පුදුමයටත්, කේන්තියටත් පත් ගුරුවරයා අදාළ සිසුවා කැඳෙව්වේය.’කවුද එහෙම ලියන්නෙයි කීවෙ?’’කවුරුවත් කීවෙ නෑ සර්. මට හිතුණ සර් වෙන්න ඇති කියල’ සිසුවා මිරිකුණු කන අතගාමින් ඉවත දිව ගියේ ය.  දික්වැල්ලේ, පොල්ගහමුල්ලේ චන්ද්‍ර වාකිස්ට මහතා විසින් යොමු කරන ලද ලිපියක් ඇසුරිණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>15</day>
    </date>
    <link>http://www.silumina.lk/2012/01/15/_art.asp?fn=av1201152</link>
    <topic>යාත්‍රා</topic>
    <author>තුෂාරි</author>
    <content>යාත්‍රාප්‍රවීණ ගායන ශිල්පී හරූන් ලන්ත්‍රාගේ නිවෙසේ අයිතිය පිළිබඳ පසුගිය රසඳුන කලාපයක සඳහන් කළා ඔබට මතක ඇති. හරූන් ලන්ත්‍රා යුවළ ඉල්ලා සිටියේ ඔවුන් සතු නිවහනට නීත්‍යානුකූල ඔප්පුවක් ලබා දෙන ලෙසටයි.මේ දෙදෙනාගේ ඉල්ලීම් පිළිබඳව මුල සිටම සිය අවධානය යොමු කරමින් සිටි ප්‍රවීණ නළු සනත් ගුණතිලක ඔවුන්ට කතා කර ඒ සඳහා මැදිහත් වීමට ඔවුන්ගේ අත්සනින් යුතු ලිපියක් ගෙන්වා ගත්තා.ඔහු මේ ලිපියත් සමඟ අදාළ ලියකියවිලි නිවාස අමාත්‍යතුමා වෙත යොමු කර තිබුණා. එහෙත් සනත් ගුණතිලකයන් පෙරළා අපට පැවසුවේ ඒ වනවිටත් නිවාස ඇමැති විමල් වීරවංශ මහතා ඒ වෙනුවෙන් ක්‍රියාත්මක වී තිබුණ බවයි.ඇත්තටම හරූන් ලන්ත්‍රා මහතා යොමුකර තිබූ ලිපිය මම නිවාස ඇමැතිතුමාගේ ස්ථිර ලේකම්තුමා වන ආචාර්ය අචල ජයතිලක මහතාට යොමු කළා. එහෙත් ඒ වනවිටත් ඔවුන්ගේ අවධානය ඒ සඳහා යොමු වී තිබුණා. එයට හේතු වී තිබුණේ පසුගිය ‘රසඳුන’ කලාපයක පළවූ ලිපියයි.කොහොම වුණත් මේ ප්‍රවීණ කලා ශිල්පියා වෙනුවෙන් රසඳුන පුවත්පත කළ මෙහෙයටත්, නිවාස අමාත්‍යාංශයෙන් ඉදිරි කටයුතු සැලසුම් කරලා දෙන එකටත් මේ ක්‍රියාවට මැදිහත්කරුවකු වශයෙන් කටයුතු කරපු මට ලොකු සතුටක්. ඒ පිළිබඳව මේ හැම දෙනාටම මම ස්තුතිවන්ත වෙනවා යැයි සනත් පැවසුවා.සංගීත ක්‍ෂේත්‍රයේ උන්නතිය උදෙසා නිරතුරුවම කැපවී කටයුතු කරන මහාචාර්ය, සංගීත් නිපුන් සනත් නන්දසිරි සහ මල්කාන්ති නන්දසිරි කාගේත් ප්‍රසාදයට ලක්වූ කලාකරු යුවළක්.සංගීත ක්‍ෂේත්‍රයේ නවකයින් වෙනුවෙන් මහාචාර්ය සනත් නන්දසිරි රචිත වටිනා ශාස්ත්‍රීය ග්‍රන්ථ ද්විත්වයක් පසුගිය වසරේ එළිදැක්වූවා.සංගීත ක්‍ෂේත්‍රයට නිරතුරුවම අත දෙන මහාචාර්ය සනත් නන්දසිරි ගේ ගාන්ධාරී සංගීත අසපුවට නවක ශිෂ්‍ය ශිෂ්‍යාවන්ට ඇතුළත් වීමට අවස්ථාව ලබා දෙන්නට මල්කාන්ති සනත් යුවළ සූදානමින් පසුවන බව අපට ආරංචි වුණා.”මේ සංගීත ආශ්‍රමය පිහිටා තිබෙන්නේ පරණ කොට්ටාවේ පළමු පටුමඟේ, ඇඹුල්දෙණිය, නුගේගොඩයි. මේ ඔස්සේ ඉන්දියාවේ භාත්කණ්ඩේ සංගීත විද්‍යාලය සහ විශාරද II යන පරීක්ෂණයන්ට අදාළ ගායනය සහ තබ්ලා වාදනය විෂය නිර්දේශ ඇතුළත් වෙනවා.මේ දිනවල විකාශය වන ටෙලිනාට්‍ය කිහිපයක් නිසාම දුලීකා මාරපන ගැන බොහෝ දෙනාගේ කතාබහට ලක්වෙනවා. ‘මලී’ ටෙලිනාට්‍යයේ ඩිංගිරි අම්මා ලෙස දක්ෂ රංගනයක නියැළෙන දුලීකා සුවිශේෂී කාර්යයකට දායකත්වය ලබාදෙන්නට පෙරමුණ ගෙන ඇති බව අපිට දැනගන්නට ලැබුණා. ඒ නිසාම අපි දුලීකා ඇමතුවා.”මේ දවස්වල මම රඟපාපු ටෙලිනාට්‍ය පෝලිමක් විකාශය වෙනවා. ඒ වගේම ටෙලිනාට්‍ය විකාශය වෙන්නත් තිබෙනවා. චිත්‍රපට තුනක් පමණ තිරගත වෙන්නට තිබෙනවා. ඒ වගේම ‘ගුරු ගීතය’ නමින් නවතම චිත්‍රපටයක් නිර්මාණය වෙනවා. එයටත් මම දායක වෙනවා. එහි රූගත කිරීම් සඳහා මේ මාසෙ මැදදී නේපාලයට යන්න සූදානම්.මේ වසරේ විශේෂ සත්කාර්යයකට දායක වෙන්නට මට අවස්ථාව හිමිවුණා. ඒ, මේ රටේ සිටින විශේෂ අවශ්‍යතා සහිත දරුවන් වෙනුවෙන් කැපවී ඔවුන් අළලා වැඩසටහන් කිරීමට මමත් දායක වුණා. ඉදිරියට ඒ ඔස්සේ වැඩ කටයුතු රැසක් කිරීමට අපි බලාපොරොත්තු වෙනවා.මේ විශේෂ අවශ්‍යතා ඇති දරුවන් සමාජයට අත්‍යාවශ්‍ය වැඩදායී පුරවැසියන් බවට පත් කරන්න මේ ඔස්සේ අපි බලාපොරොත්තු වෙනවා. නලින්ද පේ‍්‍රමරත්න සමඟ හියුමන් ටච්’ පදනම හරහා මේ වෙනුවෙන් මේ වසරේ වැඩ කටයුතු රැසක් කරන්නට මම බලාපොරොත්තු වෙනවා.මෙවර ප්‍රවෘත්ති දෙපාර්තමේන්තුව මගින් නිකුත්කර ඇති දින දර්ශනයට රජයේ ප්‍රවෘත්ති අධ්‍යක්ෂ ජනරාල් මහාචාර්ය ආරියරත්න ඇතුගලට කලාකරුවන්ගෙන් හා විවිධ විද්වතුන්ගෙන් ප්‍රශංසා හිමිව තිබෙනවා. මෙම දින දර්ශනයට ඇතුළත්ව ඇත්තේ රජයේ චිත්‍රපට අංශය නිපදවූ විශිෂ්ට වාර්තා චිත්‍රපට 12 ක ඡායාරූපයි.ආචාර්ය ලෙස්ටර් ජේම්ස් පීරිස් ගේ ‘වියළි කලාපය ජයගනී’, මහාචාර්ය සිරි ගුණසිංහගේ ‘රන්වන් කරල්’, රැල්ෆ් කීන්ගේ ‘ලංකා උරුමය’ සහ ‘නෙළුම්ගම’, ජූලියෝ පෙට්රෝනිගේ ‘නවදිවිය සහ ‘කන්ද උඩරට’, ඩී.බී. නිහාල්සිංහගේ ‘නිම්නයක හදවත’, තිස්ස අබේසේකරගේ ‘රූප ඡායා’, ජෝර්ජ් වික්‍රමසිංහගේ ‘මීගමුවේ මසුන් මරන්නෝ’, ප්‍රඥාසෝම හෙට්ටිආරච්චිගේ ‘ලංකාවේ තේ ශත සංවත්සරය’, තිස්ස ලියනසූරියගේ ‘දීප්ති’, අර්වින් දසනායක ගේ ‘වනදිවිය’ යන වාර්තා චිත්‍රපටවල ඡායාරූප මේ අතර වෙනවා.සංගීත කලා ක්‍ෂේත්‍රයට හරවත් ගීත නිර්මාණ රැසක් දායාද කළ නව පරපුරේ ගායන ශිල්පියෙක් සංගීතඥයෙක් විදිහට ඉමාන් පෙරේරාව හඳුන්වන්න පුළුවන්. ඉමාන් ගැන පසුගිය දවස්වල එතරම් කතාබහට ලක් නොවුණු තරම්.ඒත් ඉමාන් පිළිබඳ අලුත්ම තොරතුරක් අපිට දැනගන්නට ලැබුණා. ඒ ඉමාන් ඔහුගේ ‘ඉමාන් මෙලෝඩියල් වෝකල් ප්‍රෆෝමන්ස්’ සංගීත ප්‍රසංගය සමඟ රටවටා යන්නට සූදානම් වෙනවා කියලයි.“මම මීට ප්‍රථම ‘ඉමාන් ප්‍රසංගය’ ඒක පුද්ගල සංගීත ප්‍රසංගයක් විදිහට ආනන්ද විද්‍යාලයේ දී පැවැත්වූවා. එය ඉතා සාර්ථක වුණා. මේ නව වසරේදීත් නව ප්‍රසංග කීපයක් සංවිධානය කරන්නට මම සැලසුම් කර තිබෙනවා. එහි මූලික වැඩ කටයුතුවල තමයි මේ දිනවල මම යෙදිලා ඉන්නේ.ළඟදීම මගේ රසිකයන් හමුවට මේ හරහා මම සමීප වෙන්නට සූදානම්.” ඉමාන් පැවසුවේ රසික ජනතාවට ඉදිරියේදී තිළිණ කරන්නට සූදානම් වෙන ඉමාන් ගී ප්‍රසංගයේ වැඩ කටයුතු වෙනුවෙන් වෙහෙසෙන ගමන්.තුෂාරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>15</day>
    </date>
    <link>http://www.silumina.lk/2012/01/15/_art.asp?fn=av1201153</link>
    <topic>හිනා කතා</topic>
    <author/>
    <content>හිනා කතාප්‍රකට එෆ්.එම්. ආයතනයක නිවේදිකාවක් වූ මනෝරි හිමිදිරි පාන්දර සේවය සඳහා ගොස් නැවත නිවෙසට එන්නේ හවස් යාමයේ ය. ඇය නිවසේ නොමැති කාල සීමාව තුළදී ඇගේ දරු දෙදෙනාට කවා පොවා හොඳින් රැක බලාගන්නේ ඇගේ මෑණියන් වන චන්ද්‍රාය.“ආච්චි අම්මේ, ඔන්න අද අපිට ලස්සන කතාවක් කියල දෙන්න ඕනෙ” මනෝරිගේ දරුවන් දෙදෙනා දිනක් දහවල චන්ද්‍රා වෙත දිව අවුත් කීවෝ ය.“මං අද ඔය දෙන්නට හුඟාක් ලස්සන කතන්දරයක් කියල දෙන්නංකො. ඔන්න පුතේ දිව්‍ය ලෝකෙ ඉන්න ලස්සන සුරංගනාවියක්, බෝනික්කො වගෙ ලස්සන චූටි ළමයි දිව්‍ය ලෝකෙන් ගෙනල්ලා ඒ ගොල්ලන්ගෙ අම්මලා ළඟින් තියලා යනවා. දැන්... ඔය පුතාලා දෙන්නත් ඔය ගොල්ලන්ගෙ අම්මට ගෙනත් දුන්නෙ ඒ සුරංගනාවි තමයි.” චන්ද්‍රා කවියක් කියන්නාක් මෙන් ඇද පැද දිග සුරංගනා කතාවකට මුල පිරුවා ය.“අයියෙ මේ... අපි ආච්චි අම්මට ඕකෙ ඇත්ත කතාව කියල දෙමු ද?” බාල සොයුරා, තම අයියාගේ කනට කොට හෙමින් ඇසුවේ ය.රාජසේකර රාජ්‍ය සංස්ථාවක ඉහළ තනතුරක් දැරූ නිලධාරියෙක්. ඔහු කොළඹ තරු පහේ හෝටලයක තිබුණු රාත්‍රි සාදයකදී පදම ඉක්මවා බිව්වා. ඊට පස්සේ කෑවයින් නොකෑවයින් ඔහු විදුලි සෝපානයට ගොඩවෙලා හෝටලයේ බිම් මහළට ඇවිත්. හෝටලයේ රථ ගාල දිහාට ටිකක් අසීරුවෙන් පිය නැගුවා.තමන්ගේ වාහනයට ගොඩවෙලා. ඔහු රථය පණ ගන්වන්න හිතාගෙන තම සුරත සුක්කානමටත් දෙපය බ්රේක් පැඩලයටත් තැබුවා. අතයි කකුලුයි නිකම්ම ලිස්සලා ගියාම ඔහු දෑස් පිහදාලා පුදුමයෙන් ඉදිරිපස බැලුවා. වාහනයේ ඩෑෂ් බෝඩ් එකයි, සුක්කානමයි අතුරුදන් වෙලා ඔහු එහෙමම ඉඳගෙන හෝටලයේ ආරක්ෂක අංශයට තම ජංගම දුරකථනයෙන් කතා කළා.හලෝ මගෙ කාරෙකේ ඩෑෂ් බෝඩ් එකයි සුක්කානමයි හොරු අරගෙන ගිහින්. ඒ මදිවට බ්රේක් පැටල් එකයි ඇක්සලේටරෙයත් නැහැ...” ඔහු මොරදුන්නා. හෝටලේ ආරක්ෂක නිලධාරියෙක් වහාම කාර් එක ළඟට දුවගෙන ආවා.“සර්, ඔය කිව්ව මොකවත් නැතිවෙලා නැහැ. සර් ඔය නැඟලා තියෙන්නෙ කාර් එකේ පස්සෙ සීට් එකටනෙ” ආරක්ෂක නිලධාරියා බයාදු ලෙස කිව්වා.රාත්‍රි මුර සංචාරයේ යෙදී සිටි පොලිස් භටයන් දෙදෙනෙකු හට පාර අයිනේ බෝක්කුවක සඟවා තිබූ අත් බෝම්බ තුනක් හමුවුණේ, සැක කටයුතු යමක් එතැන තිබෙන බවට මගියකු දුන් ඔත්තුවක් අනුව ය.ඔවුහු ඒවා තම පොලිස් ස්ථානය වෙත රැගෙන ගොස් එහි ස්ථානාධිපතිවරයාට භාර දීමට කතිකා කර ගත්හ.“බැරි වෙලාවත් මේවයින් එකක් හරි ගෙනියද්දී පිපුරුවොත් හෙම...” එක් පොලිස් භටයෙක් කීවේ තරමක තැති ගැන්මකින් යුතුවයි.“ඒකට ප්‍රශ්නයක් නෑ...” අනෙකා සැහැල්ලුවෙන් සිනා සී පිළිතුරු දුන්නේ ය.“අපි කියමු... අපිට හම්බ වුණේ දෙකයි කියලා”මොහාන් බොහොම නිහඬ චරිතයක්. රජයේ දෙපාර්තමේන්තුවක නියෝජ්‍ය කොමසාරිස්වරයකු ලෙස සේවය කළ ඔහු ගෙදර යද්දී බාර් එකකට ගොඩවෙලා පොඩි ඩ්රින්ක් එකක් දාලම ගෙදර යන පුරුද්දක් තිබුණා. එහෙම ඩ්රින්ක් එකක් දැම්මාම තම නිහඬ චරිතය යට ගිහිල්ලා දොඩමලු වන සිරිතක් ඔහු තුළ තිබුණා.දවසක් දා රාජකාරි නිම වෙලා රොහාන් ගෙදර ආවේ ටිකක් වැඩිවෙලා. බස් එකෙන් බැහැලා මහපාර පැනලා තම නිවෙසට යන හරස් පාරට හැරෙන කොටම කරුවලේ ඔහුගේ ඇගේ කවුදෝ හැපුණා.ඔහු ‘සොරි පුතා’ කියල හැපුණු කෙනාට තට්ටුවක් දාලා යන්ඩ ගියා.ඒ පිටුපසින් යමින් සිටි අසල් වැසි කුමාර්ට මේ සිද්ධිය දැකලා බකස් ගාලා හිනා ගියා. රොහාන් හැපිලා තිබුණේ පාර අයිනේ හිටි හරකෙකුගේ ඇගේ ‘සොරි පුතා’ කිව්වේ ඒ හරකාට.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>15</day>
    </date>
    <link>http://www.silumina.lk/2012/01/15/_art.asp?fn=av1201154</link>
    <topic>ලෝකෙම දිදුලන රූ රැජනක් වීම මගේ ආශාවයි</topic>
    <author>ගාමිණී සුසන්ත</author>
    <content>ලෝකෙම දිදුලන රූ රැජනක් වීම මගේ ආශාවයිපුෂ්පිකා ද සිල්වා2011 වසරේ ශ්‍රී ලංකා රූ රැජන වූයේ ඇයයි. එම වසරේ ම විශ්ව රූප රැජන තරගය සඳහා ඇය ශ්‍රී ලංකාව නියෝජනය කළා ය. පසුගියදා චීනයේ පැවති Miss tourism Queen international තරගාවලියෙන් ශ්‍රී ලංකාවට කීර්තියක් ලබාදෙන්නට ඇයට හැකි වූවා ය. ඇය පුෂ්පිකා සඳමාලි ද සිල්වා ය.ඔබට ලැබුණු ජාත්‍යන්තර ජයග්‍රහණය පිළිබඳ මුලින් ම කතා කරමු...පසුගියදා පැවැති Miss tourism Queen international තරගාවලියේ Best national costume අංශයෙන් කිරුළ හිමි වුණේ මට. මේ කිරුළ ශ්‍රී ලංකාවට ලැබුණු පළමු අවස්ථාව මේක. මෙම තරගාවලියට රටවල් 92 ක් සහභාගි වුණා. එහිදී Miss tourism Queen international සමස්ත තරගාවලියෙන් 13 වැනි ස්ථානය හිමි වුණේ මට. මේ ජයග්‍රහණය හිමි වුණේ මගේ රටට. ඒ නිසා මම ගොඩක් සතුටු වෙනව. රටට මෙවැනි ජයක් ලබාදීමට හැකිවීම පිළිබඳ.මෙවැනි ජයග්‍රහණයක් අපේ රටට කොතරම් වැදගත් ද?කිසියම් රටක් ලෝක මට්ටමේ තරගාවලියකට ඉදිරිපත් වුණු පසුව, එවැනි තරගයකින් ජයගත් පසුව ඒ රට පිළිබඳ මුළු ලෝකයම කතාබහට ලක්වෙනවා. ඒ රට පිළිබඳ සොයා බලන්න; ඒ රටට යන්න ලෝකයේ අනෙක් රටවල ජනයා පෙලඹෙනවා.මේ තරගාවලියේදී මා ලද ජයග්‍රහණයත් සමඟම අපේ රටටත් ඒ අවස්ථාව උදාවුණා කියලයි මට හිතෙන්නෙ. මේ තරගාවලියේදී රටවල් 112 කට අවස්ථාව උදාවුණා තම රටේ සංචාරක ව්‍යාපාරය, රටේ සුන්දර ස්ථාන, ඓතිහාසික ස්ථාන පිළිබඳ ලෝකයටම හඳුන්වා දෙන්න. මට ලැබුණු එම අවස්ථාවෙන් උපරිම ප්‍රයෝජනයක් ලබාගන්න මට හැකිවුණා කියලයි මම හිතන්නෙ.මෙවැනි ලෝක මට්ටමේ තරගාවලියකින් ප්‍රධාන ජයග්‍රහණයක් ලබාගන්න අපට හැකියාව තියෙනව කියල ඔබ හිතනවද?Miss tourism Queen international කිරුළ හිමි කර ගන්න ඇත්තටම මට අවස්ථාව තිබුණා. ඒත් ඉතා සියුම් ලෙස ඒ ජයග්‍රහණය මගෙන් ගිලිහුණා.මේ තරගාවලියේ දී තිබුණා ඡන්දය ප්‍රකාශ කිරීමේ ක්‍රමයක් අන්තර්ජාලය හරහා. ඒ ඩොලර්වලින් මුදල් භාවිතා කරමින්. ඒ තරගයට මා වෙනුවෙන් කවුරුත්ම ඡන්දය ප්‍රකාශ කරල තිබුණේ නෑ. එහිදී ජයග්‍රහණය කළේ වියට්නාමය. මට ඡන්දය ප්‍රකාශ කරල තිබුණා නම්Miss tourism කිරුළ අපේ රටට ගේන්න මට අවස්ථාව තිබුණා.මේ තරගාවලියට සහභාගි වීමේදී බොහෝ දෙනෙක් ඔබට උදව් කරන්න ඇති?ඇත්තෙන් ම ඔව්. මගේ පවුලේ උදවිය, මේනුක වික්‍රමාරච්චි, මයිකල් විජේසූරිය, වාසනා දන්තනාරායන ඇතුළු විශාල පිරිසකුත් සංචාරක මණ්ඩලයත් මට උපකාර කළා.මෙවැනි ජයග්‍රහණයක් ලැබීම ඔබේ සිහිනයක් සැබෑ වීමක් ද?ශ්‍රී ලංකාව තුළ රූප රැජනියක් වීම සහ ලෝක මට්ටමේ එවැනි තරගාවලියකින් ජයග්‍රහණයක් ලැබීමට මම පුංචි කාලෙ පටන් සිහින මැව්වා. ඒ හීනය දැන් සැබෑ වෙලා තියෙනව. මගෙ ආශාව මුළු ලෝකෙම දිදුලන රූප රැජනක් වීමයි.මෙවැනි තරගාවලියක් ජයගැනීමට රූපය පමණක් ප්‍රමාණවත් ද?නැහැ. මෙවැනි තරග ජයගන්න රූපය වගේම දැනුම, බුද්ධිය, පෞරුෂය, ආත්ම විශ්වාසය වැනි සාධක රාශියක් සම්පූර්ණ වෙන්න ඕන.ඔබේ පෞද්ගලික තොරතුරු පිළිබඳ කතා කළොත්...මගෙ ගම පොළොන්නරුව. මම පවුලේ බාලයා. මට අක්කල දෙන්නෙකුයි අයිය කෙනෙකුයි ඉන්නව.අම්ම ගෘහණියක්. මගෙ තාත්තා ව්‍යාපාරිකයෙක්. ඔහු ඩැනියෙල් ද සිල්වා. බොහෝ දෙනෙක් හඳුනන්නෙ ජයරත්න නමින්. මගෙ තාත්තා තමයි සහල්වලින් ගල් වැලි ඉවත් කරන යන්ත්‍රය නිර්මාණය කළේ. ඔහු නව නිර්මාණයක් රටට දායද කළ කෙනෙක්. මගෙ තාත්ත මට වීරයෙක්. මගෙ තාත්තාගෙ ව්‍යාපාරයේ අධ්‍යක්ෂිකාවක් ලෙස මම වැඩ කරනවා.ඔබේ වැඩ කටයුතුවලට පවුලේ අයගෙන් සහයෝගයක් ලැබෙනවද?මගෙ පවුලේ සියලු දෙනාගේ ම සහයෝගය උදව්ව නැතිනම් මට මේ තැනට එන්න ලැබෙන්නෙ නෑ. මගේ පවුලේ උදවිය ගැන මට විශාල ගෞරවයක් තියෙනවා.ඔබ සතු වෙනත් හැකියාවන්...?ගීත ගයන්න, නර්තනයට මම දක්ෂයි. ඒ වගේ ම හොඳින් රිය පදවන්නත් මට පුළුවනි.රංගනයට එන්න බලාපොරොත්තුවක් නැතිද?මේ වනවිට ඇරයුම් කීපයක් ලැබිල තියෙනවා. හොඳ චිත්‍රපටයකට දායක වෙන්න මම කැමැතියි.ඔබේ ආගම?මම අදහන්නෙ බෞද්ධාගම. මගෙ අම්මා තාත්තා දෙන්නම විවාහයට පෙර බෞද්ධයින් නෙමෙයි. විවාහයෙන් පසුව ඔවුන් බෞද්ධාගම අදහන්න පටන් අරගෙන තියෙනවා.මොනවගේ අනාගත බලාපොරොත්තු ද ඔබට තියෙන්නෙ?බලාපොරොත්තු රැසක් ම තියෙනවා. මගෙ තාත්තාගෙ ව්‍යාපාරය ජාත්‍යන්තර තලයට ගෙනියන්න ලොකු බලාපොරොත්තුවක් තියෙනවා.ඒ වගේ ම මා ලද ජයග්‍රහණ වගේ ම ජයග්‍රහණ ලබාගත හැකි සුරූපී, දක්ෂ, බුද්ධිමත්, තරුණියන් ලංකාවේ විවිධ ප්‍රදේශවල ඉන්නවා.ඔවුන්ගේ හැකියාව වර්ධනය කරගැනීමට උදව් වෙන්නත් මෝස්තර නිරූපණය පිළිබඳ පාසලක් ආරම්භ කරන්නත් මගෙ බලාපොරොත්තුවක් තියෙනව. ඒ වගේ ම මගේ නමින් රූපලාවණ්‍ය නිෂ්පාදනයක් වෙළෙඳ පොළට ඉදිරිපත් කරන්නත් මම බලාපොරොත්තු වෙනවා.ගාමිණී සුසන්තඡායාරූපය - ඉන්දික මල්ලවආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>15</day>
    </date>
    <link>http://www.silumina.lk/2012/01/15/_art.asp?fn=av1201155</link>
    <topic>දැන් දුම් නඟින්නේ ගින්නක් නැතුව</topic>
    <author>වසන්ත ජයසිංහ ආරච්චිගේ</author>
    <content>දැන් දුම් නඟින්නේ ගින්නක් නැතුවමේනක රාජපක්ෂමෙවර ‘යෞවනයේ අපි’ විශේෂාංගයට කැඳවාගෙන එන්නේ පුංචි තිරයේ ජනපි‍්‍රය නළුවා ලෙසින් වසර කිහිපයක් ම සම්මානයට පාත්‍රවුණ රංගන ශිල්පියෙක්. කලා ක්ෂේත්‍රයට අවතීර්ණව ඉතාම කෙටිකලකින් ප්‍රේක්ෂක ආකර්ෂණය දිනාගත් ඔහු මීට පෙර නම් දරා සිටියේ පිහිනුම් ශූරයකු ලෙසයි. විටින් විට විවිධ පුවත් මවන චරිතයක් ලෙස ද බොහෝ දෙනාගේ කට කතා වලට ලක්වන මේනක රාජපක්ෂ හා පසුගිය දවසක කළ පිළිසඳරයි මේ.මේනක අපි මේ දවස්වල ගත කරන ජීවිතේ ගැන කතා කරලම මේ කතා බහ පටන් ගමු.වෙනදට වඩා මේ දවස්වල ටිකක් කාර්ය බහුල ජීවිතයක් මට තියෙන්නේ. විශේෂයෙන් ම ‘සිහින පියාපත්’, ‘ආදරේ අහස තරම්’, ‘සල්මල් සුගන්ධය’, ‘තරු පිරි අහසක්’ හා ‘වක්‍ර’ කියන ටෙලිනාට්‍යයවලට මම රංගනයෙන් දායක වෙනවා. ඒ වගේ ම මේ මාසේ අවසානයේ තවත් නිර්මාණයක් වෙනුවෙන් විදේශ ගත වෙන්නත් බලාපොරොත්තුවෙන් ඉන්නේ.මේනක රාජපක්ෂ කියන රංගන ශිල්පියා ගැන අපි කතා කළොත් ඔබ ඔහුව දකින්නේ කොහොමද?මම මේනක රාජපක්ෂ දකින්නේ වංක පුද්ගලයෙක් විදිහට නෙමෙයි. ඔහු සාමාන්‍ය සරල මනුෂ්‍යයෙක්. අනෙක් දේ කෙළින් කතා කරන්න පුළුවන් මනුෂ්‍යයෙක්. මම දකින විදිහට ඔහු කැමරාව ඉදිරියේ නළුවකු වුණා. සාමාන්‍ය ජීවිතයේ දී නළුවකු නෙමෙයි සාමාන්‍ය මනුෂ්‍යයකු පමණයි.ජනප්‍රියත්වය කියන දේ ඔබ දකින්නේ කොහොමද?ඔව් ජනප්‍රියත්වය හොඳයි ඒ වගේ ම නරක වෙන වෙලාවනුත් තියෙනවා. මම හිතන්නේ එය සාපේක්ෂයි. නමුත් මම ජනප්‍රියත්වය කියන දෙයින් අයුතු ප්‍රයෝජන ගන්න සූදානම් නැහැ. අද කලාවේ පිහිටෙන් ජනප්‍රියත්වය අරගෙන යම් යම් අය විවිධ දේ කරනවා. නමුත් ඒක අපරාධයක් විදිහට මම දකිනවා මිසක් ඒ දේවල් මට අදාළ නැහැ. ජනප්‍රියත්වය කියන දේ ඉතාම කෙටි දෙයක්. ඒ නිසා අපි හරියට ඒ කාලය තුළ හැසිරුනොත් දිගු ගමනක් යන්න පුළුවන්.ඔය ජනප්‍රියත්වය ඔබට හරහට හිටපු අවස්ථා තියෙනවද?ඔව්. එහෙම අවස්ථා නැහැ කියන්න බැහැ. නමුත් ඉතින් සාමාන්‍ය මනුෂ්‍යයෙක් විදිහට ජීවිතය ගත කරන්න පුළුවන් වෙලා තියෙනවා.රංගන ශිල්පියකු වීම පිළිබඳ ඔබ සෑහීමකට පත්වෙනවාද?සත්තකින් ම ඔව්. ඇයි ඔබ එහෙම අහන්නේ.රංගනය හරහා ජීවිතයට ස්ථාවරයක් ගොඩනඟා ගන්න පුළුවන් වාතාවරණයක් අපේ කලාව තුළ තියෙනවද කියලයි මම අහන්නේ.කෙළින් උත්තරයක් දෙන්නම්.ඔව් කියලා. මොකද බොහෝ දෙනෙක් හිතා ඉන්නේ මේ තුළින් ස්ථාවරයක් ගොඩ නඟා ගන්න අමාරුයි කියන එක. මම හිතන්නේ ඔය දේ ඕනෑම ක්ෂේත්‍රයකට අදාළයි. පෞද්ගලික අංශයට වුණත් එහෙමයි. අද බොහෝ රංගන ශිල්පීන් කියන්නේ තමන් ගේ හොබි (විනෝදාංශයට) එකට රඟපානවා කියලයි. මම එහෙම කියන්න ලෑස්ති නැහැ. මම චරිත වලට හරිම පෙරේතයි. ඒනිසා හරිම ආසාවෙන් මම රඟපාන්නේ. එහෙම නැතුව කලාව කියන්නේ හොබි එකක්වත් එක එක්කෙනාගේ ඕනෑ එපාකම් පිරිමහන දෙයක්වත් නෙවෙයි.නමුත් අද වත්මන් පරපුරේ හැකියාවන් ඉස්මතු වෙන්නේ නැහැ කියලා චෝදනාවක් තියෙනවනේ.සමාජයේ යම් මතයක් තියෙනවා අපේ අතීතයේ හිටපු රංගන ශිල්පීන් විතරයි හරි දෙයක් කළේ කියලා. නමුත් මම කියන්නේ අද තරුණ පරම්පරාවත් බොහෝ දුරක් ඇවිත් ඉන්නේ. මුල් කාලයේ සිනමාව පමණයි තිබුණේ. නමුත් එය රූපවාහිනිය ආක්‍රමණය කළා. ඒ නිසා එදා අතලොස්සක් වූ රංගන ශිල්පීන් අතරට රූපවාහිනිය නිසා බොහෝ දෙනෙක් පැමිණියා. අද අවස්ථා වැඩියි. තරගකාරිත්වය වැඩියි. හරි දේ කරන පිරිසක් අතර තමයි මේ ක්ෂේත්‍රයේ චරිත බෙදිලා යන්නේ. මට තියෙන ප්‍රශ්නේ ඇයි අතීතයේ හිටපු පිරිස් දිහාම හැරිලා ඉන්නේ කියන එකයි. ගාමිණී, විජය, ජෝ, ජෝතිපාලලා අද පරම්පරාවේ නැද්ද?ඔය එකතුවෙන අලුත් පරම්පරාව නිසාම පසුගිය කාලේ විවිධ පුවත් අපිට අහන්නත් ලැබුණනේ.මුලින් ම කියන්න ඕන ඔහොම හමුවුණ කිසිම කෙනෙක් රංගන ශිල්පීන් හෝ ශිල්පිනියන් නෙමෙයි. ඉතිං මේ දේට ඍජුව ම වග කියන්න ඕන මාධ්‍ය. කුමක් හෝ කෙනෙක් ගැන තරාතිරමක් නොබලා කලාකරුවෙක් කියලා කියනවා. මම නම් හිතන්නේ අද රංගන ශිල්පියාව හඳුනාගන්න අනන්‍යතාවක් නැහැ. ඒකයි ඔය හැම දේටම ප්‍රශ්නේ.ඔබ පිළිබඳවත් විවිධ කටකතා ප්‍රවෘත්ති නිතර පුවත්පත්වල අන්තර්ජාලයෙන් අපි දකිනවා.ඔව්. ඔය දේවල් මම දකිනවා. මට නම් හිතෙන්නේ මාව තවත් ජනප්‍රිය කරවන්න මේ දේවල් උනන්දු වෙනවා කියලයි. අන්තර්ජාලයේ විවිධ වෙබ් සයිට් තිබෙනවා. ඒ වගේ විවිධ දේවල් පළවෙන්නේ මගේ නමට කරන සේවයක් විදිහටයි මම ඔය විවිධ කතා දකින්නේ. මම ගැන ඔය විදිහට නිතර හොයලා බලන එකත් මොන තරම් දෙයක් ද?හැබැයි ඉතිං ගින්නක් නැතුව දුමක් නඟින්නේ නැහැනේ.කෙනකුට එහෙම කියන්න පුළුවන්. හැබැයි අපි ඔය දකින හැමදේම ඇත්තද? අද කාලේ හැම තැනම දුම් නඟින්නේ ගින්නක් නැතුව තමයි.ඉතිං ඔබට පුළුවන්නේ ඔය අසත්‍ය ප්‍රචාර ගැන යම් නීතිමය පියවරක් ගන්න.මෙහෙමයි ඔය දේවල් වෙනුවෙන් රස්තියාදු වෙනවට වඩා මට කරන්න ගොඩක් දේවල් තියෙනවා. ඒ වෙනුවෙන් යොදවන්න කාලයකුත් මට නැහැ. ඔය යන දේවල් ඇත්ත නැත්ත මගේ රසිකයන් දන්නවා.අවසන් වශයෙන් මේනක රාජපක්ෂගේ ඉටු නොවුණ සිහිනය මොකක්ද කියලා මම අහන්නම්.රංගන ශිල්පියෙක් විදිහට මම නිහතමානීව යම් දුරක් ඇවිත් තියෙනවා. නමුත් මම තවමත් මගේ රංගන හැකියාව අගයමින් සම්මානයක් ලබලා නැහැ. කවදා හෝ දවසක මගේ රංගනය උදෙසා නළුවකු ලෙස ඇගයීමක් ලැබුණොත් ඒක තමා මා ලබන ලොකුම ජයග්‍රහණය. අදටත් මම දකිමින් ඉන්න සිහිනය එයයි.වසන්ත ජයසිංහ ආරච්චිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>15</day>
    </date>
    <link>http://www.silumina.lk/2012/01/15/_art.asp?fn=av1201157</link>
    <topic>Bollywood News</topic>
    <author>සුජීව තේවහෙට්ටිගේ</author>
    <content>Bollywood Newsශාරුක් ඛාන්, පසුගිය දෙසැම්බර් මාසයේ දී නිවාඩුවක් ගතකරන්න ඩුබායි බලා පිටත්ව ගියා. තනිවම නොවෙයි බිරිඳ ගෞරි, දුව සුහානා සහ පුතා ආර්යන්, සමීප මිතුරන් වන අර්ජුන් රම්පාල් සහ රිතික් රෝෂන් ද සමඟයි.සති කිහිපයක්ම ඩුබායි හි ගතකළ ශාරුක් ඇතුළු පිරිස ජනවාරි මුල් සතියේ දී සියරට බලා පැමිණියා. ඩුබායි වෙරළේ දී තම දියණිය සුහානා සමඟ සොකර් ක්‍රීඩාවේ යෙදුණු බව ශාරුක්, ට්විටර් පිටුවෙහි සටහන් කර තිබුණා. එහිදී තමන්ට සුළු තුවාලයක් සිදුවූ බවත් ඔහු වැඩිදුරටත් සටහන් කළා.ශාරුක්, පසුගිය මාස කිහිපය තිස්සේ ‘රා -වන්’ සහ ‘ඩොන් –2’ යන චිත්‍රපටවල රූපගත කිරීම්වලට එක්වීම නිසා දැඩි අවිවේකයෙන් පසුවුණා. 2012 වසර ඔහු ආරම්භ කරන්නේ යාෂ්රාජ් චිත්‍රපට සමාගමේ චිත්‍රපටයක රඟපාමින්ලු. මේ චිත්‍රපටයට තවම නමක් දමා නැහැ.කරිස්මා කපූර් නැවතත් බොලිවුඩ් සිනමාවට එක්වී සිටින්නේ ‘ඩේන්ජරස් ඉෂ්ක්’ චිත්‍රපටයෙන්. මේ චිත්‍රපටය අධ්‍යක්ෂණය කරන්නේ වික්‍රම් භාට්. මේ ප්‍රවීණ අධ්‍යක්ෂවරයාට කරිස්මා ඉදිරියේ පසුබසින්නට සිද්ධ වූ බවක් ආරංචි වුණා. ඒ, ‘ඩේන්ජරස් ඉෂ්ක්’ චිත්‍රපටයේ තිර රචනය කරිස්මා විසින් කියවනු ලැබීමෙන් පස්සෙයි. එහි සඳහන් වූ සමහර දර්ශනවල රඟපෑම කරිස්මා ප්‍රතික්ෂේප කර තිබෙනවා. මේ දර්ශනවල අනුරාගය මුසුවී ඇති බවයි ඇය පවසන්නේ. එවැනි දර්ශනවල රඟපෑමට තමන්ට බැරි බවයි කරිස්මා වික්‍රම්ට දැන්වූයේ.මේ හේතුවෙන් වික්‍රම්ට සිදුවුණේ එවැනි දර්ශන ඉවත් කරන්නටයි. ඉන් පසුවයි, කරිස්මා ඒ චිත්‍රපටයේ රඟපාන්න එකඟ වී තිබෙන්නේ.එදා අනූව දශකයේ ජනප්‍රියත්වයේ හිනිපෙත්තෙහි සිටියදී නම් කරිස්මා මෙවැනි දර්ශන ප්‍රතික්ෂේප කළේ නැහැ.රවීනා තැන්ඩන් අනූව දශකයේදී බොලිවුඩ් චිත්‍රපටවල නිරූපණය කළේ දඟකාර පෙම්වතියන්ගේ චරිත. ඇය එවැනි චරිත රඟද්දී හැඳ පැලඳ සිටි විසිතුරු ඇඳුම් ආයිත්තම් සිනමා රසික රසිකාවියන් ආකර්ෂණය කර ගන්නට සමත් වූවා.විවාහයෙන් පසුව සිනමා රංගනයෙන් මඳක් ඈත්ව සිටින රවීනා මෑතකදී අලුත් චිත්‍රපටයක රඟපාන්නට එකඟ වෙලා. මේ චිත්‍රපටයේ රවීනාට ලැබී ඇත්තේ එදා මෙන් පෙම්වතියකගේ චරිතයක් නම් නොවෙයි. හය හැවිරිදි පුංචි පුතෙකුගේ මවකගේ චරිතයක්. නාවික හමුදා නිලධාරියකුගේ බිරිඳකගේ චරිතයක්. මේ නාවික නිලධාරියා ගුවන් අනතුරකින් මිය යන බවත් ‘ගින්ලියා ආස්මාන්’ නම් වූ මේ චිත්‍රපටයේ කතා පුවතෙහි සඳහන් වී තිබෙනවා.”මේක හරිම ලස්සන චිත්‍රපටයක්. ළඟදීම රූපගත කිරීම් පටන් ගනීවි” රවීනා පැවසුවා.රාණි මුඛර්ජි සහ ආදිත්‍ය චොප්රා ගැන කතන්දර කාලෙන් කාලෙට මතුවෙනවා. දැනට සති කිහිපයකට කලින් පැතිරී ගිය එවැනි කතන්දරයක් නිසා බොලිවුඩ්පුරයේ බොහෝ දෙනකු මේ දෙදෙනා ගැන හොඳ හැටි විපරම් කරන්න පටන් ගත්තා. ආදිත්‍ය සහ රාණි ළඟදීම විවාහවෙන්න ලකලැහැස්ති වෙනවාය කියලයි එයින් කියැවුණේ.කවුරු කවුරුත් ආදිත්‍ය සහ රාණි ගැන කතාකරද්දී පසුගිය 2 වැනි සඳුදා දැනගන්න ලැබුණේ ලන්ඩන් සහ නිව්යෝක් නගරවල රාණිත් ආදිත්‍යත් සංචාරය කළ බවයි. මේ සංචාරය නිමා කරමින් මේ දෙදෙනා මුම්බායි ගුවන් තොටුපළින් ඉන්දියාවට පැමිණියේත් එකටයි. මීට කලින් රාණිත් සමඟ ප්‍රසිද්ධියේ ගමන් බිමන් නොගිය ආදිත්‍ය එදා සිනාමුසු මුහුණින් රාණිත් එක්ක ගුවන්තොටුපළින් වාහනයකට ගොඩවූ බවයි ආරංචි.සායිෆ් අලිඛාන්ගේ පළමු විවාහයේ දරු දෙදෙනාගෙන් වැඩිමලී, සාරායි. ඇය දැන් වයස අවුරුදු 16ක නව යෞවනියක්. මෑතකදී සාරා තම මව සමඟ (අම්රිතා සිං) ඉන්දියාවේ ජනප්‍රිය සඟරාවක පිටකවරයේ ඡායාරූපයකට පෙනී සිටියා. මෙය දුටු බොහෝ දෙනෙකු පැවසුවේ සාරා දැන් ලස්සන තරුණියක් බවයි. ඇය එම ඡායාරූපයට පෙනී සිටියේ ඉතා වටිනා, දුටුවන් නෙත් සිත් පැහැරගන්නා අන්දමේ ගවුමකින් සැරසිලායි.සාරා, ඉගෙනීමේ කටයුතුවලට ඉතාම දක්ෂ බවයි පැවසෙන්නේ. විශේෂයෙන්ම විද්‍යා විෂයයට ඇය ඇලුම් කරන බවයි ආරංචි. අනාගතයේදී වෛද්‍යවරියක හෝ නීතිඥවරියක වෙන්නටයි, සාරා බලාපොරොත්තු වන්නේ.”මීළඟ අවුරුදු දෙක තුළදී තමයි දුව යන මාර්ගය තීරණය වෙන්නේ. එක්කෝ එයා වෛද්‍යවරියක් වෙන්න ඉගෙන ගනීවි. නැත්නම් නීතිඥවරියක් වෙන්න ඉගෙන ගනීවි.” සාරාගේ මව අම්රිතා සිං පැවසුවා.සුජීව තේවහෙට්ටිගේ1. වෙනත් නම් - චෝටු2. උපන් දිනය – 1980.08.273. උපන් ප්‍රදේශය - කේරලයේ කොචින් ප්‍රදේශය4. පියා - ඉන්දීය නාවික හමුදාවේ කොමදෝරු ප්‍රදීප් සිං ඩුපියා5. මව - රැකියාවක් නොකරයි.6. පාසල – රජයේ නාවික හමුදා පාසල7. උසස් අධ්‍යාපනය - (i) ජීසස් ඇන්ඩ් මේරි කොලෙජ්(ii) දිල්ලි විශ්වවිද්‍යාලය (ඉතිහාසය පිළිබඳ ගෞරව උපාධියක් ලබා ඇත.)8. මුල්ම රංගනය – ‘ග්‍රැෆිටි’ නම් වූ වේදිකා නාට්‍යය.9. රඟපෑ මුල්ම ටෙලි වෘත්තාන්තය – ‘රාජ්ධානි’ (1999)10. රඟපෑ මුල්ම චිත්‍රපටය – ‘ක්්‍යාමත් : සිටි අන්ඩර් ත්‍රෙට්’ (2003)11. රඟපෑ ජනප්‍රිය චිත්‍රපට - (i) ‘ක්්‍යා කූල් හේ හට්’ (2005)(ii) ’ෂූට් අවුට් ලොඛන්ද්වාලා’ (2007)(iii) ‘ඇක්ෂන් රීප්ලේ’ (2010)12. මෑතකදී රඟපෑ චිත්‍රපට - (i) ‘සිං ඉස් කිං’ (2008)(ii) ’ජෙයිං ගෙස්ට් දි දනා දාන්’13. සමාජ සේවා කටයුතු - (i) රාජ්‍ය නොවන සංවිධානයක් වන ඉන්දියානු පදනමේ වැඩ කටයුතුවලට සහාය වීම.(මෙය අසරණ වූ වැඩිහිටියන්ට, කාන්තාවන්ට සහ ළමයින්ට පිහිට වන ආයතනයකි.)(ii) වෙනත් සමාජ සේවා කටයුතුවලට දායකවීම.(2011 සිකිම් හි සිදුවූ භූමිකම්පාවෙන් අනාථ වූවන් වෙනුවෙන් වූ අරමුදලට ආධාර එකතු කිරීමට සහය විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>15</day>
    </date>
    <link>http://www.silumina.lk/2012/01/15/_art.asp?fn=av1201158</link>
    <topic>බෙකම්ගේ සිඟිති දුවත් මෝස්තර ලෝකයට</topic>
    <author>සේමාලි කැල්ලපත</author>
    <content>බෙකම්ගේ සිඟිති දුවත් මෝස්තර ලෝකයටවික්ටෝරියා සිඟිති දූ හාපර් සෙවන් වඩාගෙන ගුවන් තොටුපොළේදීලොව අංක එකේ මෝස්තර නිරූපණ ශිල්පිනිය වික්ටෝරියා බෙකම්. ඇගේ සැමියා ලෝක පාපන්දු ශූර ඩේවිඩ් බෙකම්. මොවුන් යන යන තැන මාධ්‍යවේදීන් හා ඡායාරූප ශිල්පීන්.පසුගිය දිනක වික්ටෝරියා ඡායාරූප ශිල්පීන් ගේ ඇස ගැටුණේ විදෙස් සංචාරයක් නිමවා ලන්ඩනයට ආපසු එද්දී ගුවන් තොටුපොළේදීයි. සුපුරුදු මිල අධික ඉස්තරම් මෝස්තරවලින් යුත් ඇඳුම් පැලඳුමින් සැරසී සිටි වික්ටෝරියා මෙවර ලෝකයේ පුවත්පත් පිටු සැරසුවේ ඇගේ දියණියත් සමඟිනුයි.මේ පුංචි දියණිය හාපර් සෙවන්ට තවම වයස මාස පහ පහුවුණා විතරයි. වික්ටෝරියා දැනටත් ඇය මෝස්තර ලෝකයට ගෙනල්ලා. ලෝකයේ කොතැනක ගියත් ඇය මේ සිඟිති දියණිය කැටුව යනවාමලු. පුතුන් තිදෙනකුගේ මවක වන වික්ටෝරියාගේ සිහිනයක්ව තිබුණේ දියණියක ගේ මවක වීමයි. ඒ සිහිනය සැබෑ කරගත් වික්ටෝරියා යන එන හැමතැනම මේ සිඟිත්තිය ද කැටුව යනවා.ඒ යන සෑම ගමනකදීම දියණිය ද ඉස්තරම් හා අමුතුම මෝස්තරවලින් යුතුව අන්දවා ගෙන යෑමට ඇය අමතක කරන්නේ නෑ. හාපර් සෙවන් සිඟිත්තියට අන්දවන ඇඳුම් දකින මාධ්‍යවේදීන් කියන්නේ වික්ටෝරියා මේ සිඟිත්තිය දැනටමත් මෝස්තර නිරූපිකාවක් කර ඇති බවයි.ලෝකයේ අලුත් මෝස්තර උන්මාදයෙන් පෙළෙන තරුණ තරුණියන් වික්ටෝරියා අඳින්නේ මොකක්ද පලඳින්නේ මොකක්ද ගෙනයන්නේ කුමන ආකාරයේ බෑග් එකක් ද ඇගේ කොණ්ඩා විලාසිතාව ආදී කී නොකී හැමදේ ගැනම ඉන්නේ බොහොම විපරමෙන්. මේ නිසා දෝ වික්ටෝරියා තමා යන එන ගමන්වලදී පවා අලුත්ම මෝස්තරවලට අඳිනවා. පලඳිනවා.කොහොමත් වික්ටෝරියා ප්‍රසිද්ධව ඇත්තේ මිල අධික ඉස්තරම් ඇඳුම් පැලඳුම් කරන්නියක ලෙසයි. ඇය දැන් සිටම හාපර් සෙවන් සිඟිත්තියටත් එලෙසම ඇඳුම් අන්දවනවා.අතින් කටින් බඩු එල්ලා නොගත් වික්ටෝරියා උකුළකට බරකරගත් හාපර් සෙවන් සිඟිත්තිය ද සමඟ ගුවන්තොටුපොළෙන් එළියට එද්දීත් ආවේ ඇගේ සුපුරුදු විලාසිතා ගමන් විලාශයෙන්මලු. කළු පැහැති ලොකු අව් කන්නාඩි යුගලයක් පැලඳ සිටි ඇය මාධ්‍ය මඟහරිමින් සිය දෑස් සිඟිත්තිය වෙත යොමු කරගෙන එළියට ආ බව වාර්තා වුණා. ඒත් හාපර් සෙවන් සිඟිත්තිය නම් විමසිල්ලෙන් හැම තැනම බලමින් සිටියාලු.බෙකම් පුතුන් සමඟගුවන් තොටුපොළෙන් එළියට ආ විගස ඇය වටකරගත් පෞද්ගලික ආරක්ෂකයන් වික්ටෝරියා හා සිඟිති දියණිය මෝටර් රථයට ඇතුළු කරගත් බවත් මාධ්‍ය වාර්තා කළා.නිරන්තරයෙන් ගලා එන ආදායම් සහ ඇය වෙනුවෙන් සේවය කරන සේවකයන් සිටියත් වික්ටෝරියා සාමාන්‍ය මවක මෙන් දියණිය නිතරම ඇය ළඟ තබාගන්නා බව මාධ්‍යවේදීන් පවසනවා. එදිනත් ඇය ගෙදරකට අඳින සාමාන්‍ය ඇඳුමින් සැරසී හාපර් සෙවන් සිඟිත්තියත් වඩාගෙන පෙනී සිටින වීඩියෝ සම්මුඛ සාකච්ඡාවකට පෙනී සිටීමට නියමිතව සිටියාලු.වික්ටෝරියා ගේ මෝස්තරවලට දිනෙන් දින ලෝකයේ වැඩිම ඉල්ලුමක් ඇතිවීමත් සමඟ ඇගේ ආදායම් ද දිනෙන් දින වර්ධනය වන බවත් ඇය මෑතකදී පවසා තිබුණා.මේ සුපිරි මෝස්තර නිරූපිකා බිරිය විදෙස් සංචාරයක නිරත වෙද්දී ඇගේ සැමියා ඩේවිඩ් බෙකම් නිවෙසට වී පියකුගේ යුතුකම් සපුරා ඉටු කළ බව මාධ්‍ය වාර්තා කළේ දෙඅත් පුරාම පච්ච කොටා සිටි බෙකම් ඔවුන්ගේ පුතුන් පෙරටු කොටගෙන සාප්පුවකට ගොස් එන සේයාරූ පළකරමිනුයි.කෙසේ වුවත් මේ සුපිරි බිරිය සිඟිත්තිය ද සමඟ රවුමක් ගොස් ගෙදර ආ ගමන් කාර්ය බහුල සැමියා ඉන්දුනීසියාව බලා පිටත්ව ගියේ තවත් ජනප්‍රිය පාපන්දු තරගාවලියකට සහභාගිවීම සඳහායි. එහිදීත් ඔහුට ඉහළ පිළිගැනීමක් ලැබුණා.සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>15</day>
    </date>
    <link>http://www.silumina.lk/2012/01/15/_art.asp?fn=av1201159</link>
    <topic>සු.මිගෙන් අහන්න</topic>
    <author/>
    <content>සු.මිගෙන් අහන්නකපුගොඩ මාළිද සරත් රණසිංහ, වැලිසර අයිලින් සෝවිස්ප්‍රශ්නය - ජී.එස්.බී. රාණි පෙරේරා ගැයූ ‘සුවඳ මල් පිපිලා’ ගීතය ඇතුළත් වුණේ ‘වරද කාගෙද’? චිත්‍රපටයට නොව ‘දරුවා කාගෙද’? චිත්‍රපටයට නොවේද?පිළිතුර - ඔබ දෙදෙනාම හරි. වරද කාගෙද? මා අතේ. වරදයි, දරුවයි මට පැටළුණා.ඉහළ තල්දූවේ ආනන්ද වික්‍රමආරච්චිප්‍රශ්නය - පි‍්‍රයනාත් රත්නායක ගයන ‘පරම පිවිතුරු ප්‍රේමයේ නාමෙන්’ ගීතයේ පදරචකයා කවුද?පිළිතුර - පුවත්පත්කලාවේදී සම්පත් බණ්ඩාරඅනුරාධපුරයේ අංජලිකා ප්‍රනාන්දුප්‍රශ්නය - දැනට අසරණ බවට පත්ව සිටින පැරණි ටවර් හෝල් නාට්‍ය ශිල්පි ආර්.ඇම්.ඒ. රත්නායක ගේ ලිපිනය පළකරන්න.පිළිතුර - ටී 21 ඒ 1, ඥානවිමල පාර, දෙමටගොඩ, කොළඹ 09. දුරකථන අංකය 077 4399679.කටුවාවල අජිත් නිශ්ශංක පෙරේරාප්‍රශ්නය - වරක් ජනපි‍්‍රය සිනමා නිළි සබීතා පෙරේරා ගේ නිවෙසට හොරෙන් ඇතුළු වී තමා හා විවාහ වන ලෙස සබීතාට බලකළ විදුහල්පතිවරයා කවුද?පිළිතුර - ඔහු මීරිගම ප්‍රදේශයේ පාසලක විදුහල්පතිවරයෙක්. මේ අරභයා පැවැරුණු නඩුවේදී මහේස්ත්‍රාත්වරයා ඔහු අංගොඩ මානසික රෝහලට පරීක්ෂාව සඳහා යැවීමට තීන්දු කළ බව එකල පළවූ පුවත්පත්වල සඳහන් වුණා.මීගමුව මහහුණුපිටියේ යොහාන් කුමාර් ද සිල්වාප්‍රශ්නය - ‘දෙවැනි ගමන’ චිත්‍රපටයට ඇතුළත් ටී.එම්. ජයරත්න ගයන ‘චාමර සැලුණාවේ’ ගීතයේ ප්‍රබන්ධකයා කවුද?පිළිතුර - චිත්‍රපට අධ්‍යක්ෂ සුගතපාල සෙනරත් යාපාහබරාදුවේ ගාමා ගාමිණි සුබසිංහප්‍රශ්නය – වඩා දක්ෂ අමිත් වල්පොල ද? සුනෙත් වල්පොල ද? මේ දෙදෙනාගෙන් ධර්මදාසගේ කටහඬට වඩාත්ම සමීප කටහඬක් ඇත්තේ කාටද?පිළිතුර - මේ දෙදෙනාම දහයේ කොළයයි; රුපියල් දහයේ කාසියයි වගෙයි. දෙකේම වටිනාකම එකයි.මත්තෙගොඩ කිත්සිරි ඒ. මද්දෙවිතානප්‍රශ්නය - ‘ජීවිතය’ චිත්‍රපටයේ ගීත තැටි නිකුත් වුණා. එහෙත් චිත්‍රපටය නිෂ්පාදනය වුණේ නැහැ. ඒ ඇයි?පිළිතුර - ඊට හේතුව මා දන්නේ නැහැ කිත්සිරි. එබදු අවස්ථා සිංහල සිනමාවේ තිබෙනවා. කලකට ඉහත එච්.ඩී. ප්‍රේමරත්න ‘මිනිස්සු’ නමින් චිත්‍රපටයක් තනන්ට ගියා. ඊට ක්ලැරන්ස් විජේවර්ධන ගී කීපයක් නිර්මාණය කළා. ඒත් චිත්‍රපටය නිෂ්පාදනය වුණේ නැහැ.මල්වානේ නලින් ධනංජය මහයාගොඩගේප්‍රශ්නය - ගීතා කාන්ති ජයකොඩිගේ ලිපිනය හා දුරකථන අංකය සොයා දෙන්න?පිළිතුර - 307/1 ‘සංගීතා’ කොටුවිල වැල්ලම්පිටිය, දුරකථන අංකය 2532084 හෝ 5656339.මූණමල්දෙණියේ සිරිල් මදුරප්පෙරුමප්‍රශ්නය - රොබින් තම්පෝ හා ආර්. මුත්තුසාමි යන කලාකරුවන් දෙදෙනාගේ දරුවන් කලාවට සම්බන්ධව සිටින්නේද?පිළිතුර - රොබින් තම්පෝගේ දියණිය විලාසිනි තම්පෝ ලේඛිකාවක්. මුත්තුසාමිගේ පුත් මොහාන්රාජ් මුත්තුසාමි සංගීතඥයෙක්.මේ සතියේ පහත නම් සඳහන් අයත් ප්‍රශ්න ඒවා තිබෙනවා. නොච්චියාගම ශෙනේෂ් සමන්ති තඹුත්තේගම, කඩවත සුජාතා ගුණවර්ධන, කැලණියේ නදී කරුණාතිලක, වත්තල ඩබ්ලිව්.ජී. විජේසිංහ, ඇත්කඳුරේ ගුණපාල, අයි. දිවිතුරගම, කෑගල්ලේ රණවීර ලියනගේ, මතුගම වැලිකලගේ සිරිපාල, කොටුගොඩ දිසානෑගම තිස්ස කුමාර, නාරම්මල චිත්‍රානන්ද සමරතුංග, ගල්කිස්සේ ඔස්ටින් විජයසේන, ගාල්ලේ ආර්.සී. සෝමතිලක.ඔබේ ප්‍රශ්න පහත ලිපිනයට යොමු කරන්න.‘සු.මිගෙන් අහන්න’රසඳුන - සිළුමිණ ලේක්හවුස් කොළඹ 10කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>15</day>
    </date>
    <link>http://www.silumina.lk/2012/01/15/_art.asp?fn=av12011510</link>
    <topic>මගේ සින්දු ඇහෙන්නේ බස්වල නිසා හුඟ දෙනෙක් මට කියන්නේ ‘බස් අජිත්’ කියලා</topic>
    <author>ජෝජ් රොබ්සන් ද සිල්වා</author>
    <content>මගේ සින්දු ඇහෙන්නේ බස්වල නිසා හුඟ දෙනෙක් මට කියන්නේ ‘බස් අජිත්’ කියලා“සකුරා රේන්ජ්” නායක අජිත් මුතුකුමාරණසුදු අරලියා මල – පිපුණේ ඇයි තනිව ළෙන්ගතු ඇසුරකට – මට දැන් අවසරද...!(පද – චන්න ජයනාත්)මේ රටේ පමණක් නොවේ ලෝකයේ වෙන කිසිම රටක ගායකයකුට නොලැබුණු ලේබල් එකක් තමයි මට ලැබිලා තියෙන්නේ. කවුරු වුණත් දන්නවා, මගේ ලේබල් එක – ‘බස් අජිත්’. බොහෝ දෙනෙක් මාව හඳුන්වන්නේ ‘බස් ගායකයා’ කියලා. හැබැයි ඔන්න මේ බස් අජිත් හතළිස් පස්වැනි ගීත තැටියත් දැන් එළිදක්වලා අවසානයි. මගේ හතළිස් පස්වැනි ගීත ඇල්බමය ‘සුන්දර සිහින’ සඳහා මේ දිනවල හොඳ ප්‍රතිචාරයක් රසික රසිකාවියන්ගෙන් ලැබෙනවා.”ඔහු - අජිත් මුතුකුමාරණ ය. එහෙත් ඔහු ගැයූ ගීත වැඩිපුර අහන්න ලැබුණේ මඟී බස් රථවලදී වීම නිසා ඔහු “බස් අජිත්” වූවේය. අනූව දශකයේ මුල් භාගයේ දී එනම් 1992 දී දකුණු පළාතේ දික්වැල්ලේ සිට ශ්‍රී ලාංකේය සංගීත ක්‍ෂේත්‍රය ආක්‍රමණය කරන්නට මුල් පියවර එසවූ අජිත් සිය “සකුරා රේන්ජ්” නම් සංගීත කණ්ඩායම සමඟ අපූර්ව ගමනක යෙදෙමින් මේ වනවිට සමකාලීන සියලුම ගායන ශිල්පීන් අභිභවා යමින් හතළිස් පස්වැනි ගී ඇල්බමයත් ගීතලෝලීන්ට ඉදිරිපත් කරලා.”මම නිහතමානීව සතුටු වෙනවා මගේ ගීත ඇල්බමවලට ලැබී ඇති ඉල්ලුම පිළිබඳ අපේ සංගීත ක්‍ෂේත්‍රයේ සමහර දැවැන්ත ගායකයින්ගේ ගීත ඇල්බමයක පිටපත් පන්සීයක් පමණ වත් අලෙවි කරගන්න බැරුව ඉන්න මේ කාලේ මාස තුනෙන් තුනට මගේ ගීත ඇල්බම අලුතින් නිකුත් වෙද්දී ඒවා පිටපත් දහස් ගණනින් අලෙවි වෙනවා. මේ බස් අජිත්ට මේ රටේ ගීත රසිකයෝ ආදරෙයි.”ඔබ රසික ආදරය දිනාගත්තේ කොහොමද?”මම වැඩ කරන පීඩිත පන්තියේ ජනතාවගේ ගායකයෙකු වීම නිසයි මට රසික ආදරය දිනාගන්න පුළුවන් වුණේ. බස් රථවල ගමන් කරන්නේ සාමාන්‍ය ජනතාවයි. ඒ වගේම ගාමන්ට් නංගිලා, ත්‍රීවීලර් මල්ලිලා සහ බෝට්ටුවල වැඩ කරන ධීවර සහෝදරයෝ දුප්පත් පීඩිත පන්තියේ මිනිස්සු ලක්සිරි පන්තියේ සුපිරි වාහනවල යන එන අයට වඩා මගේ ගීත අහන්නේ පීඩිත පන්තියේ ජනතාවයි. මම ගී ගයන්නේ ඔවුන් පිනවන්නයි. ඔවුන්ගේ ආදරය නිසා තමයි මම රැඳී සිටින්නේ.”රසිකයින් ඔබ වටා උන්නාට විචාරකයින් ඔබව ගායන ශිල්පියකු ලෙස පිළිගන්න සූදානම් නැහැ නේද?”ඔව්. ඒක එහෙම තමයි. විචාරකයින් මාව ගණන් ගන්න සූදානම් නැහැ. මමත් ඔය විචාරකයින්ව ගණන් ගන්න සූදානම් නැහැ. මේ රටේ අසහාය ගායන ශිල්පියා ලෙස කවුරුත් අද පිළිගන්නා එච්.ආර්.ජෝතිපාලයන්වත් ගායකයෙකු ලෙස එදා පිළිගත්තේ නැහැ. ඔය විචාරකයෝ කියලා කියවා ගන්න අය, අපේ සංගීත ක්‍ෂේත්‍රයට කිසිදු පලක් නැති පිරිසක් තමයි ඔය විචාරකයෝ කියන පිරිස.”ගීත ඇල්බම ප්‍රමාණය සංඛ්‍යාවෙන් වැඩි වුණාට ඔබ ගැයූ ජනප්‍රිය ගීත ප්‍රමාණය අඩුයි නේද?”ඔව්. හැබැයි මේ රටේ ගීතවල ජනප්‍රියත්වය මනින මිම්මේ දෝෂයක් මිස මා ගැයූ ගීත ජනප්‍රිය වී නැතුව නොවේ. අනික මම බලහත්කාරයෙන් මගේ ගීත අස්සවන්නේ නැහැ. මගේ ගීත තැටි නිෂ්පාදකයිනුත් මුදල් වියදම් කරලා බලෙන් ගීත ජනප්‍රිය කරවන්නේ නැහැ. කිසිදු ප්‍රචාරක කටයුත්තක් නොකළත් අජිත් මුතුකුමාරණගේ ගීත තැටි විකිණෙන්නේ මගේ ගීත ජනප්‍රිය නිසා නේද? මගේ රසික රසිකාවියෝ නිතරම මගේ අලුත් ගී ඇල්බම නිකුත් වෙනතුරු බලා ඉන්නේ ඔවුන් අතර මගේ ගීත ජනප්‍රිය නිසයි කියලා මම හිතනවා.”ඔබ ගයන ගීත ජනප්‍රිය නම් මෙතෙක් ඔබේ එකම ගීතයකවත් මියුසික් වීඩියෝවක් ඉදිරිපත් නොකළේ ඇයි?”කරන්නන් වාලේ මියුසික් වීඩියේ කිරීම විලාසිතාවක් කියලයි මම හිතන්නේ. මියුසික් වීඩියෝ කළාටම ගීත ජනප්‍රිය වෙන්නේ නැහැ. සමහර ගීත විනාශ වෙන්නේ මියුසික් වීඩියෝ හින්දයි. අනික මම මියුසික් වීඩියෝවලින් ජනප්‍රිය වුණු ගායකයෙකු නොවේ. මියුසික් වීඩියෝ සඳහා සුදුසු ගීත මෙන්ම නුසුදුසු ගීතත් තියෙනවා.ඉදිරියට යන රැල්ල සමඟ ගමන් කරන්න නම් මියුසික් වීඩියෝ අවශ්‍යයි නේද?”ඉදිරියට යන රැල්ල සමඟ ගිහිල්ලා නැතුවම යන්න මම කැමැති නැහැ. හැමදාමත් හැම රැල්ලකම ඉදිරියෙන් රැඳී සිටින්නයි මම මහන්සි වෙන්නේ. ඒ සඳහා ප්‍රසංග වේදිකාවේ සජීවීව ගයන්න ඕනේ. ඒ වගේම නිතරම ගීත රසිකයින්ට අලුත් නිර්මාණ ලබාදෙන්න ඕනේ. ළඟදීම මගේ මියුසික් වීඩියෝවකුත් කිරීමට සූදානම් කර තියෙනවා. මොකද ගීත ඇල්බම හතළිස් පහක්ම කළ ගායකයකු වශයෙන් මම දැන් මියුසික් වීඩියෝවක් කළාට කමක් නැහැ කියලා මට හිතෙන හින්දා.”උපදින්නට වරම් නොදී මව් කුසේදී මා නසන්න අප්පච්චිට එදා හිතුණට තරහක් නැහැ මගෙ අප්පච්චී මා ඉපදුණෙ මගේ කරුමෙට...!ආදර විරහ ගීතයෙන් බැහැරව වෙනත් තේමාවන්ටත් ඔබ ගී ගයනවා නේද?”ඒක තමයි බස් අජිත්ට මේ රටේ පීඩිත ජනතාවගේ ආදරය ලැබී තියෙන බවට ඇති හොඳම සාක්ෂිය, මගේ අලුත්ම ඇල්බමය (සුන්දර සිහින) සඳහා මා ගැයූ ‘උපදින්නට වරම් නොදී’ ගීතය වෙනස් අලුත් ආරක ගී සංකල්පනාවක් ඇතුළත් ගීතයක්. මව් කුසේ සිටි දරුවෙක්ව පියෙකු විසින් ගබ්සා කරන්න හැදුවත් ඔහු අංග විකලව ඉපදිලා.නමුත් ඒ පියාට මේ පුතා වෛර කරන්නේ නැහැ. අපි ජීවත් වෙන සමාජයේ ඇතැම් පුද්ගලයින් සැඟවී කරන මෙවැනි අපරාධ ගැන බස් අජිත් ගීතයෙන් කතාබහ කරනවා. කෝ විචාරකයෝ? මීට ඉහතත් මා ගැයූ ‘වී පෑල බෙදන’ – ‘මගේ නංගියේ’ – ‘ලොකු තාත්තෙ හතර මායිමේ’ වැනි ගීතත් මේ ‘උපදින්නට වරම් නොදී’ ගීතය වගේම මගේ රසිකයින් ආදරයෙන් වැලඳ ගත්තත් විචාරකයින්ගේ අවධානයට නම් යොමු වුණේ නැහැ.”ප්‍රසංග වේදිකාවේදී ඔබ ඉදිරිපත් කිරීමට සැරසෙන අභියෝගයක් ගැන ආරංචියි. ඒ අභියෝගය කුමක්ද?”මම වාදනය කරන අතර මගේම ගීත නොනවතින ගී වැලක් ලෙස ගායනා කරනවා. ගීත විස්සක් මෙම නොනවතින ගී වැලට ඇතුළත් වෙනවා. එකදිගට ගීත විස්සක් නිවැරැදිව ගායනා කිරීම අභියෝගයක්. තමන්ගේ ගීත විස්සක් තමන්ම වාදනය කරමින් නොනැවතී නිවැරදිව ගායනා කරන්න පුළුවන් තවත් ගායකයකු ඉන්නවා නම් මම ඔහුට අභියෝග කරනවා. එන්න, ඇවිල්ලා මේ අභියෝගය පුළුවන් නම් ජයගන්න.”ඔබේ “සකුරා රේන්ජ්” සංගීත කණ්ඩායම “සන්ෆ්ලවර්” සංගීත කණ්ඩායමේ අනුකරණයක්ද?”නැහැ. හැබැයි අනුගමනය කරන්න සුදුසු ගුණාංග ‘සන්ෆ්ලවර්’ කණ්ඩායමේ තිබෙනවා. විශේෂයෙන් නීල් අයියා (නීල් වර්ණකුලසූරිය) කණ්ඩායම මෙහෙයවන ආකාරය වැදගත්. මේ රටේ එක් යුගයක වසංගතයක්ව පැවැති හින්දි ගී රැල්ල නැති කළේ නීල් අයියා ප්‍රමුඛ ‘සන්ෆ්ලවර්’ කණ්ඩායමයි. මං එද්දි මටත් උදව් කරලා තියෙනවා.නීල් අයියා දුන්නු මඟපෙන්වීම මට අදත් ප්‍රයෝජනවත් වී තියෙනවා. ‘සන්ෆ්ලවර්’ ලාගෙන් පසුව වැඩිම ගී ඇල්බම ගණනක් දැනට සංගීතවත් කරලා තියෙන්නේ ‘සකුරා රේන්ජ්’ විසිනුයි. සංගීත ප්‍රසංග වේදිකාවේත් අපේ colour එක (වර්ණය) දැන් රසිකයින් හඳුනනවා. මීගමුවට, මොරටුවට සීමාවෙලා තිබුණු සංගීතය දකුණු පළාතට අරගෙන ආවේ අපියි. පසුගිය මාසයේ දී අපි සංගීත ප්‍රසංග විසිපහක් කළා.”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>15</day>
    </date>
    <link>http://www.silumina.lk/2012/01/15/_art.asp?fn=av12011511</link>
    <topic>අවුරුදු 50ක් එකට හිටිය අපේ ජීවිත තවමත් ආදරෙන් පිරිලා</topic>
    <author>ජෝජ් රොබ්සන් ද සිල්වා</author>
    <content>අවුරුදු 50ක් එකට හිටිය අපේ ජීවිත තවමත් ආදරෙන් පිරිලාසිසිර - ඉන්ද්‍රානි‘සිසින්ද්‍රා’ ගීත ප්‍රසංගයශ්‍රී ලංකාවේදීප්‍රථම වරට මෙම 20දානුහුරු නුපුරුදු රහස පිළිබඳ මිහිර ආදරයයි කියා පවුරු බැඳගෙන සිතක වැජඹුණ රසවතී නැහැ කොහි ගියා ආදරෙයි මං ආදරෙයි ’දම්මි’ තවමත් ආදරෙයි ආදරෙයි මං ආදරෙයි ’සුගත්’ තවමත් ආදරෙයි...(පද – කරුණාසේන ජයලත්)සිංහල සාහිත්‍ය ක්‍ෂේත්‍රය රසවත් කළ නවකතා අතර ජනප්‍රියත්වයට පත් කරුණාසේන ජයලත් ගේ ‘ගොළු හදවත’ නවකතාව මෙන්ම සිංහල සංගීත ක්‍ෂේත්‍රයේ ඉමහත් ජනප්‍රියත්වයක් දිනූ ජයලත්ම පද රචනය කළ “නුහුරු නුපුරුදු රහස පිළිබඳ” ගීතය අද ද ගීතලෝලී සිත්ගත් ගීතයකි.නවකතාවේ මෙන්ම ගීතයේ ද පෙම් යුවළ වූවේ ‘දම්මි සහ සුගත්’ ය. හැටේ හැත්තෑවේ දසකවල යොවුන් පරපුරේ ආදරය අසීමිතව දිනාගෙන සිටි දම්මි සහ සුගත් අපේ සංගීත ක්‍ෂේත්‍රයේදී නියෝජනය කළේ සිසිර සේනාරත්න සහ ඉන්ද්‍රානි විජයබණ්ඩාර ය. ඒ ඔවුන් “නුහුරු නුපුරුදු රහස පිළිබඳ” ගීතයේ දම්මි සහ සුගත් වෙමින් ය.”අපි දෙන්නා දැන් අවුරුදු පණහක් විතරම මේ ගීතය ගායනා කරනවා. ජයලත් 1963 දී දවසක අපිට සරල ගී වැඩ සටහනක ගායනා කරන්න කියලා ගීතය ලියා දුන්නේ. ගීතය ගායනා කරලා කෙටි කාලයකින්ම අපි දෙන්නා දම්මි, සුගත් ලෙස ජනප්‍රිය වුණා. ඒ කාලයේ වගේම තවමත් අපි දෙන්නා දම්මි, සුගත් තමයි. අදත් ‘දම්මි, සුගත්’ ගීතය ගයන්න කියලා රසික රසිකාවියන් ඉල්ලනවා.””බොහෝ දෙනකු හිතාගෙන ඉන්නේ මේ ගීතය ‘ගොළු හදවත’ චිත්‍රපටයේ අපි ගැයූ ගීතයක් කියලයි. චිත්‍රපටයට වගේම රූපවාහිනී නාට්‍යයටත් ‘දම්මි, සුගත්’ ගීතය අපෙන් ඉල්ලුවා. ජයලත් කැමැති වුණේ නැහැ එහෙම දෙනවට. නවකතාව පසුබිම් කරගෙන ජයලත් ලියූ ‘දම්මි සුගත්’ ගීතය අපි දෙන්නාගේ සරල ගීයක් පමණයි. අවුරුදු පනහක් පිරුණ අපි දෙන්නාගේ යුග ජීවිතය පුරාම මේ වගේ මිහිරි ආදර ගීතයක් ගායනා කරන්න ලැබී තිබීම විශාල සතුටක් ලෙස අපි සලකනවා.”සිසිර සමඟ ඉන්ද්‍රානි ඔවුන් “දම්මි සහ සුගත්” වූ අයුරු පවසමින් ‘රසඳුන’ සමඟ මෙම කතාබහට එක්වුණත් අපිට වැඩිපුර කතාකිරීමට සිදුවුණේ ඉන්ද්‍රානි සමඟින් ය. අපේ සංගීත ක්ෂේත්‍රයේ “ආදරණීය අඹුසැමි යුවළ” ලෙස මා දැන හඳුනාගෙන සිටින සිසිර සහ ඉන්ද්‍රානි අදත් ආදරණීය යුග දිවියක හිමිකරුවෝ ය. සොම්නසින් මෙන්ම දොම්නසින් ද ජීවිතය සැදී ඇති අයුරු අර්ථවත්ව තේරුම් ගෙන දිවි ගමන යන සිසිරයි ඉන්ද්‍රානියි මේ දිනවල ඔවුන්ගේ ‘සිසින්ද්‍රා’ ගීත ප්‍රසංගය ප්‍රථම වරට ශ්‍රී ලංකාවේදී පැවැත්වීමට සූදානම් වෙමින් සිටිති.”මේ මාසේ විසි වැනිදා හැන්දෑවේ හයයි තිහට ආනන්ද විද්‍යාලයේ කුලරත්න ශාලාවේදී අපේ ‘සිසින්ද්‍රා’ ගීත ප්‍රසංගය පැවැත්වෙනවා. අපි දෙන්නාගේ කලා දිවියට අවුරුදු පනස් පහක් පිරීම නිමිත්තෙන් තමා මේ ප්‍රසංගය පවත්වන්නේ. අපේ පුතා සමීරත් මේ ප්‍රසංගයේ දී අප සමඟ ගීත ගයනවා. සංගීතය මෙහෙයවන්නේ මර්වින් ප්‍රියන්ත.මෙම ‘සිසින්ද්‍රා’ ප්‍රසංගයේ විශේෂාංග මොනවාද?”අපි දෙන්නා ගායනා කර ජනප්‍රිය වූ ‘රේඛාව‘ සහ ‘හඳපාන’ වැනි චිත්‍රපටවල ගීත වැඩිපුර ගැයීම, මෙතෙක් ගීත ඇල්බමයකට ඇතුළත් නොවුණු අපේ ගී අඩංගු ‘ඉරේෂා’ ගීත ඇල්බමය එළිදැක්වීම, ‘රන් පියවර’ (ඉන්ද්‍රාණි විසින් රචිත) ග්‍රන්ථය මෙම ප්‍රසංගයේදී ලබා ගත හැකිවීම සහ සංස්කෘතික අමාත්‍යාංශය, ගුවන්විදුලි සංස්ථාව, චිත්‍රපට සංස්ථාව මෙන්ම අපේ හිතවතුන් එක්ව අපට උපහාර දැක්වීම මෙම ප්‍රසංගයේ විශේෂාංගයි. මෙවර ‘සිසින්ද්‍රා’ ප්‍රසංගය උසස් අයුරින් පවත්වන්න අපි අරමුණු කරගෙන ඉන්නවා.”ලංකාවේ දී ‘සිසින්ද්‍රා’ ප්‍රසංගය පවත්වන්න මෙතරම් පමා වූවේ ඇයි?අඳුරු භීෂණ යුගයක් මේ රටේ පැවැති එකල අපේ මේ ප්‍රසංගය ලංකාවේදී පවත්වන්න තරම් සුදුසු වාතාවරණයක් තිබුණේ නැහැ. ඊළඟට සිසිර අසනීප වීම නිසා විවේකයෙන් සිටීමට සිදුවුණා. සිසිරට හිසේ ලේ කැටි ගැසීමක් නිසා තාවකාලිකව ගීත ගායනයෙන් මෙන්ම නිර්මාණ කටයුතුවලින් ද ඈත් වී ඉන්න සිදුවුණා. සිසිර සනීපයෙන් උන්නත් විවේකය අවශ්‍යයි. ඒත් මේ ප්‍රසංගයේදී සිසිර අපේ ගීත රසිකයින් වෙනුවෙන් ගීත ගයනවා. මේ දිනවල ඒ සඳහා අපි පුහුණුවීම් කරනවා.”පසුගිය 29 වැනිදාත් ඔබලා එම පුහුණුවීම්වල යෙදුණාද?ඔව්. ඔය අහන්න හදන්නේ එදා මුළු රටටම ‘සිසිර නැතිවුණා’ කියා පැතිරුණු ආරංචිය ගැන නේද. අනේ, හරි පුදුමයි. දැන් මතක් වෙන කොටත් හිත හිරි වැටෙනවා. හරිම වේදනාකාරී හැඟීමක් ඒක. මගේ පුතා මට පණිවුඩය දෙද්දී සිසිර මගේ ළඟ ඉඳගෙන ‘නිල්මිණි දෑසේ’ ගීතය ගයමිනුයි උන්නේ. මට එකපාරටම ඒ මුහුණ බැලුණා. සිසිර ඒ කිසි වගක් දන්නේ නැහැ. අපි කිව්වෙත් නැහැ.”නිල්මිණි දෑසේ මැවු ආලෝකය හද මැදුරේ නැත නිවුණේ මල් වැනි ඒ හද මල් මෙන් මැළවී ඇයි අද සෝ ගිනි නැඟුණේ...!(පද - සමන් තිලකසිරි)ඔබ දෙදෙනාගේ සෞන්දර්ය චාරිකාවේ ආරම්භය මතක් කරමුද?”අපි දෙන්නා එක්ව මුලින්ම ගීතයක් ගැයුවේ 1958 දී පමණ සරල ගී වැඩ සටහනකටයි. ඒ තමයි අදත් ජනප්‍රිය ‘ගයා ගීතයන්’ ගීතය. ඉන්පසු අපි දෙන්නා ගායනා කළ යුග ගීත හැම එකක්ම වාගේ ජනප්‍රිය වුණා.”සිසිර අයියා ජනප්‍රිය ගීත රැසකුත් ලියා තිබෙනවා?”අපි දෙන්නා ගයන ‘ගයා ගීතයන්’ සහ ‘රෑ හඳ පායලා’ – ‘සුජාතා ආදරණීය සුජාතා’, ‘සඳ වැසුනට ඉර ගිලුනට කමක් නැහැ’ වැනි ගීත කිහිපයක්ම තියෙනවා. ඒ අතරින් ‘සඳ වැසුනට’ ගීතය මම ලියුවේ ඉන්ද්‍රානිටමයි. ඉන්ද්‍රානි ගෙදර උන්නේ නැති දවසක තමයි මගේ අතින් ඔය ගීතය නිර්මාණය කෙරුණේ.”සඳ වැසුනට ඉර ගිලුණට කමක් නෑ මල් වැටුනට තරු නිවුනට කමක් නෑ ඔබ ආයෙ දකිනතුරු මට ඉවසුමක් නෑ සුදු නොමැති ලොවක තනියෙන් ඉඳ පලක් නෑ...!”අපි විවාහ වෙන්න පෙර සිසිරයි මමයි අපේ ගෙවල්වල අයයි නුවරඑළියට ගිය ගමනකදී හදිසියේ මගේ නංගී කෙනෙකුට අසනීප වීම නිසා මටයි අම්මාටයි සිසිරට නොකියා ආපහු ගෙදර එන්න වුණා. සිසිර එවෙලේ කොහේදෝ ගිහින් උන්නු නිසයි එහෙම වුණේ. එදා රෑ හිතේ දුකට තමයි සිසිර ‘සඳ වැසුනට’ ගීතය මා වෙනුවෙන්ම නිර්මාණය කරලා තිබුණේ. මා පිළිබඳව සිසිරගේ සිතේ තිබුණු ආදරය මොනතරම් ද කියලා මේ ගීතයෙන් මට නැවත නැවතත් කියා දෙනවා. සැබෑ ආදරය මෙතරම් සොඳුරු ද කියා මම අදත් හිතනවා. ඒ නිසා මේ ලෝකෙට රසවත් සුන්දර නිර්මාණ බිහිවීම මොනතරම් අපූරුද? ඒ වගේම අපි දෙන්නාට එදා වගේම අදත් ආදරෙන් ඉන්න හැකි වී තිබීම ගැනත් අපි දෙන්නා ලොකු සතුටක් විඳිනවා.”ඉන්ද්‍රාණි සංගීත ක්ෂේත්‍රයට මුලින්ම එක්වුණේ ළමා ගායිකාවක් ලෙසින් නේද?”මගේ මුල්ම ගීතය පටිගත කරද්දී මට වයස අවුරුදු දහයයි. ඒ කාලේ අපේ රටේ උන්නු උසස්ම ගායන ශිල්පියා වූ සුනිල් ශාන්ත සමඟ තමයි ‘ලෝ පුරා රැව් නඟා හේලි නාදය පා’ (පද – ගුණපාල සේනාධීර) නම් ඒ ගීතය ගායනා කෙරුවේ. එය අපේ ගුවන්විදුලියට අවුරුදු විසි පහක් පිරීම නිමිත්තෙන් ගැයූ ගීතයක්. ඉන්පසු ළමා ගායිකාවක් ලෙස ගී ගයමින් ගුවන්විදුලියේ විශිෂ්ට ශ්‍රේණියේ ගායිකාවක් වන තුරුම මා ඒ ගමන ආවා. මා ළමා ගායිකාවක වශයෙන් මුලින්ම ගැයූ ‘වනමල් පියලි සළා’ අදත් ජනපි‍්‍රයයි.”සිංහල චිත්‍රපට සඳහා වැඩිම ළමා ගී ගණනක් ගයා ඇති ගායිකාව ඔබද?”සමහර විට එය එලෙස විය හැකියි. මොකද ‘රේඛාව‘ චිත්‍රපටයේ ගීත (සුදු සඳ එලියේ’ සහ ‘වෙසක් කැකුළු මල් අතු අග‘) ගැයීමෙන් පසුව එකදිගටම වාගේ ‘වීර පුතා’ – ‘සූරයා’, ‘මංගලිකා’, ‘අදට වැඩිය හෙට හොඳයි’, ‘ප්‍රවේසම් වෙන්න’ වැනි චිත්‍රපට දහයකම මට ළමා ගීත ගයන්න සිදුවුණා. ‘සූරයා’ චිත්‍රපටයට එදා මා ගැයූ ‘හිතන්නකෝ අයියේ’ ගීතය අදත් ඇහන කොට අහිංසක සතුටක් දැනෙනවා. චිත්‍රපට පසුබිම් ගායන ක්‍ෂේත්‍රයේ සිංහල ගායිකාවකට එතරම් පිළිගැනීමක් නොතිබුණු ඒ කාලයේ මාව උනන්දු කර මේ ක්‍ෂේත්‍රයට තල්ලු කෙරුවේ කරුණාරත්න අබේසේකරයි.දේශීය සම්මාන උලෙළකදී මුලින්ම සම්මානයක් දිනූ ගායිකාවත් ඔබම නේද?”ඔව්. එය ‘රේඛාව‘ චිත්‍රපටයේ මා ගැයූ ‘සුදු සඳ එළියේ’ ගීතයට ලැබුණු ‘දීපශිඛා’ සම්මානය”සිසිරගේ ගී තනු රසිකයින් ආකර්ෂණය කර ගැනීමේ රහස කුමක්ද?”මගේ බොහොමයක් ගීත මම නිර්මාණය කරලා තියෙන්නේ යම්කිසි රාගයක් අනුව. අපේ වන්නම් ඇසුරෙන් ගී නිර්මාණය කෙරුවාමත් රසිකයින්ට දැනෙනවා.” (සිසිරගේ ඒ අදහසට ඉන්ද්‍රාණිත් එකඟ වුණා.) සිසිරගේ ගී තනු තවමත් ජනප්‍රිය, ඒවා රාග මත නිර්මාණය කළ නිසයි. ‘සීත දිය ඇලි’, ‘හඳපානේ මල් පිපුණා’, ‘නුහුරු නුපුරුදු රහස පිළිබඳ’ සහ ‘ඔබ ගතින් මා ළඟයි’ වැනි ගීත කවදත් අපේ රසිකයින්ගේ ආදරයට පාත්‍ර වී තියෙන්නේ ඒ නිසයි. මා ගයන ‘රතුපාට මල්’ (දයාරත්න රණතුංග),‘නාමල් කෝමලී’ සහ ‘සොම්නස හෝ සංතාපය’ (සුසිල් ප්‍රේමරත්න) වැනි ගීත කිහිපයක් හැරුණු විට අනිකුත් ජනප්‍රිය ගී සියල්ලේම වාගේ තනු නිර්මාණ කළේ සිසිරයි. සිසිර මගේ ගායනයට, කටහඬට සරිලන අයුරු මිහිරි තනු රාශියක් නිර්මාණය කර දීම ගායිකාවක වශයෙන් මා ලැබූ විශාල භාග්‍යයක්.”ඔබ දෙදෙනාගේ ගීතත් නැවත ගායනා කිරිමට දීමේ අදහසක් නැද්ද?”අපේ ගීත අපේ ගායන ශෛලිය නැතුව ගයනවාට අපි කොහෙත්ම කැමැති නැහැ. සුහානි දුවයි සමීර පුතායි ගයනවා නම් මිස මොනම ක්‍රමයකට වත් අපි දෙන්නාගේ ගී වෙන කාටවත් ගයන්න අපි දෙන්නේ නැහැ.”’සිසින්ද්‍රා’ ප්‍රසංගයේදී ඔබ ලද අමතක නොවන අත්දැකීම් ඇති නේද?”ප්‍රංශය, ඉතාලිය, එංගලන්තය, ජර්මනිය, ස්විට්සර්ලන්තය, ඕස්ට්‍රේලියාව, මැද පෙරදිග රටවල් ඇතුළු රටවල් දාහතරක පමණ අපි ‘සිසින්ද්‍රා’ ප්‍රසංගය පවත්වා තියෙනවා. ඒ රටවල ඉන්න අපේ රසික රසිකාවියන්ට තියෙන්නේ පුදුමාකාර ගීත පිපාසයකුයි කියා මට හිතෙනවා. අපිව ඔවුන් කැඳවාගෙන ගිහින් ඒ ඒ රටවල විශේෂ ස්ථාන පෙන්වූ අවස්ථා අපමණයි. ඒ වගේම දවසක් මගේ පුතාගේ වයසේ රසිකයෙකු මට ‘චූටි නංගී’ කිව්වා. මං ඇහැව්වාම ඒ දරුවා කිව්වේ ‘ඔයා ගීත ගයන්නේ චූටි නංගියෙක් වගේ හින්දා එහෙම කියැවුණා’ කියලයි. තවත් අමතක නොවන සිදුවීමක් තමා, සිසිරව එංගලන්තයේදි සුදු ජාතික කාන්තාවක් වැලඳගෙන සිපගෙන සිපගෙන යාම. එදා ඇයගෙන් සිසිරව ගලවාගන්න සෑහෙන්න අසීරු වුණා.”සිසිර නළුවකු වෙනවාට ඉන්ද්‍රානි විරුද්ධ වුණේ ඇයි?”අපි ‘රේඛාව‘ චිත්‍රපටයේ ගීත පටිගත කරන්න ඉන්දියාවට ගිහිල්ලා ඉන්නකොට තමයි ඒ සිද්ධිය වුණේ. මමයි ඉන්ද්‍රානියි ‘ඕලු නෙළුම් නෙරිය රඟාලා’ ගීතයේ කොටසක් පුහුණු වෙවී සිටිද්දී තමයි ලෙස්ටර් මහත්මයා මගෙන් ඇහැව්වේ ‘රඟපාන්න කැමැතිද?’ කියලා. ඉන්ද්‍රාණිට එක්වරම ‘නෑ නෑ’ කියැවුණා. මං දැනගත්තා ඉන්ද්‍රානිගේ හිත ඒකෙන්ම.” (සිසිරගේ ඒ මතකයට ඉන්ද්‍රානිට එක්වීමට සිත් වී ඇති සේය. එහෙත් අපි ඇගෙන් ඔවුන් දෙදෙනාගේ මුල්ම හමුවීම පිළිබඳ දැනගනිමු.)”අපි දෙන්නා මුලින්ම හමුවෙද්දී පාසල් ළමයි. එතකොට මං A/L කරලවත් නැහැ. සිසිර හරිම නිහඬයි. කාගෙවත් වැරදි හොයන්නේ නැහැ. ජීවිතය ගැන හරවත් විදිහට කතාකළා. අපි එකම ගුවන් යානයේ එකටම තමයි ‘රේඛාව‘ චිත්‍රපටයේ ගීත පටිගත කරන්න ඉන්දියාවට ගියේ. ඒ ගිහිල්ලා සති දෙකකට පමණ පසුව අපි එද්දී අපේ හිත් ආදරෙන් බැඳිලා තිබුණා. අපි කතා කරගත්තා හොඳින් ඉගෙනීමේ කටයුතු අවසන් කරලා ආදරයෙන් ජයගන්න. ඉන්පසු අවුරුදු හයක් අපි ඇසුරු කළා. සිසිර යහපත්, සුන්දර මිනිසෙක්. අපි 1962 මැයි 31 වැනිදා විවාහ වී අපේ ආදරේ ජයගත්තා. එදා ඉඳලා අද මේ වනතුරුම අපේ ජීවිත ආදරෙන් පිරිලා.”දෙදෙනා එක්ව ගෙවූ ජීවිතය පිළිබඳ ඔබ දෙදෙනා තෘප්තිමත් ද?”ඔව්. අපි දෙන්නාගේ කලා දිවියයි යුග දිවියයි හොඳින් රැකගන්න අපිට පුළුවන් වුණා. සංගීත ක්‍ෂේත්‍රයේ දී අපේ ගී තැටිවල ඉරි ඇඳ ඒවා ප්‍රචාරයට නුසුදුසු තත්ත්වයට පත් කළ ක්‍රියා වැනි නොයෙකුත් බාධාවන්ට අපිට මුහුණ දීමට සිදුවුණා. රේගු නිලධාරියෙකු ලෙස සේවය කළ සිසිර රැකියාවට ගියාම ළඟ ළඟ උපන් දරුවන් සමඟ මුළු ගෙදරම වැඩ කටයුතු තනියම මටම කරන්න පහසු වුණේ නැහැ. මගේ අම්මාගේ උදව් ලැබුණත් ගෙදර හැම වැඩක්ම කෙරුවේ මගේ අත් දෙකෙන්මයි.සිසිරට අවශ්‍ය විදිහට ගෙදර පරිසරය සකස් කරන්න සිදුවීම බරපතළ කටයුත්තක් වුණා. සිසිරට නිර්මාණ කරන්න සුදුසු පරිසරය මෙන්ම ඔහුට කැමැති කෑම බීම සකස් කර දරුවන් රැකබලා ගැනීම ගෘහිණියක් ලෙස හරියාකාරව කරන්න මං කැපවුණා. ඕනෑවට වඩා සංගීත ක්‍ෂේත්‍රයේ ඉදිරියට යාමට වඩා පවුල් ජීවිතය රැකගෙන යහපත් බිරිඳක් මවක් වෙන්න මට ඕනෑ වුණා. ඒ නිසා සිසිර වගේම දරුවෝත් අද සතුටින් ජීවත් වෙනවා. මමත් තෘප්තිමත් ජීවිතයක් ගෙවනවා.”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>15</day>
    </date>
    <link>http://www.silumina.lk/2012/01/15/_art.asp?fn=av12011512</link>
    <topic>සංගීත් නිපුන්ගේ භාරත චමත්කාරය</topic>
    <author>කපිල කුමාර කාලිංග</author>
    <content>සංගීත් නිපුන්ගේ භාරත චමත්කාරයසංගීත් නිපුන් සනත් නන්දසිරි ගැන නොදන්නා කෙනෙක් මේ රටේ නැති තරම්ය. ඔහු ප්‍රකට ගායකයෙකි. අතිදක්ෂ තබ්ලා වාදකයෙකි. දහස් සංඛ්‍යාත ශිෂ්‍ය ශිෂ්‍යාවනට ශිල්ප ඥානය ලබා දෙන මහාචාර්යවරයෙකි. ඒ ඔහු ගැන කවුරුත් දන්නා කාරණාය. සනත් නන්දසිරි සංගීතවේදියා ගමන් විත්ති ලේඛකයෙකු ලෙස ද හපන්කම් දක්වා ඇති බව බොහෝ දෙනා නොදනිති.2012 ජනවාරි 1 දා උදේ වරුවේ මා වැඩ ඇල්ලුවේ, 2000 වසරේදි සනත් නන්දසිරි විසින් ලියා පළ කරන ලද ‘භාරත ජීවිතයේ චමත්කාරය’ කියැවීමෙනි. ඔහු ම පවසන අන්දමට එය ස්වයං චරිතාපදානයක් නොවේ. එහෙත් තම ජීවිතයේ එක් කාල පරිච්ඡේදයකි. භාරතයට ගොස් සංගීතය හදාරන අවධියේ ලද විවිධාකාර අත්දැකීම් එහි ඇතුළත් වෙයි. එහෙත් එය ගමන් විත්තියක් (Travel writing) වශයෙන් ද රස විඳිය හැකි යැයි මට සිතෙයි.තරුණ සනත් සංගීතය හැදෑරීම සඳහා ඉන්දියාවට පිටත්ව යන්නේ 1959 දීය. එකල කොළඹ කොටුවේ සිට මදුරාසියට දුම්රිය ප්‍රවේශ පත්‍රය රුපියල් 40 කි. ලක්නව් හි භාත්ඛණ්ඩේ විද්‍යාලය අබියසට පැමිණි මුල් දිනයේ ඔහු බිම දණ ගසා ඊට වැඳ නමස්කාර කරයි. ලක්නව් හි දකින දකින තැන ගාන්ධර්වයින් වෙතැයි සනත්ට සිතෙයි. භාත්ඛණ්ඩේ ගේට්ටුවෙන් පිටවන – ඇතුළු වන අයද ඔහුට පෙනෙනුයේ උස්තාද්ලා, පණ්ඩිත්ලා ලෙස ය. (සමහර විට ඔවුන් එහි සේවය කරන ලිපිකරුවන් හෝ වෙනත් සේවකයින් වන්නට ඇත! නොඑසේ නම් රික්ෂෝකරුවන්!)භාත්ඛණ්ඩේ ගිය පළමු දිනයේදීම එහි පැවැත්වෙන සංවත්සර උලෙළක් නැරැඹීමේ අහඹු වාසනාව සනත්ට හිමි වෙයි. එදින රාත්‍රි 12 ට පමණ උස්තාද් අහමඩ්ජාන් තිරක්වාගේ තබ්ලා වාදනයක් ද තිබෙන බව දැන ගැනීමෙන් ඔහු මහත් සතුටට පත්වෙයි. උස්තාද් අහමඩ් ජාන් යනු භාරතයේ පහළ වූ ශ්‍රේෂ්ඨතම තබ්ලා වාදකයා ලෙස සැලකුම් ලබන්නෙකි.සවස 6 ට පමණ ශාලාවට ගොස් හිඳ ගන්නා සනත් මධ්‍යම රාත්‍රිය වන තුරුම එහි රැඳි සිටින්නේ අසුන අහිමි වෙතැයි බියෙනි. කුසගිනි දැනුණත් ඔහු එය ද ඉවසා සිටී.රාත්‍රි 1 ට පමණ උස්තාද් අහමඩ් ජාන් පැමිණ වේදිකාවේ හිඳ ගනී. ඔහුගේ පළමු තාප් පහරටම ශාලාව පුරා මහත් පී‍්‍රති ඝෝෂාවක් නැඟෙයි. තාප්’ යනු තබ්ලාවේ ස්වරය හරි දැයි බැලීමට තබ්ලා ශිල්පීන් කරනු ලබන්නක් වුවත් උස්තාද් අහමඩ් එය පවා විස්මයජනක අන්දමින් සිදු කරන්නෙකි. ඒ සඳහා රසිකයින්ගෙන් එතරම් ප්‍රතිචාර ලැබුණේ එහෙයිනි.උස්තාද් පැය එකහමාරක් පමණ කාලයක් තම වාදනය ඉදිරිපත් කරයි. ඒ කාලය තුළ දෙවරක් ම බායාවන් (තබ්ලාවේ වම් කොටස) පැළී ගොස් අලුත් ඒවා ලබා ගැනීමට සිදුවෙයි!සනත් භාත්ඛණ්ඩේට ඇතුළු වන්නේ ගායනය ඉගෙනීමටය. එහෙත් සිහිනයකින්වත් නොසිතූ පරිදි උස්තාද් අහමඩ් ජාන්ගෙන් තබ්ලා වාදනය හැදෑරීමට ද ඔහුට වාසනාව උදාවෙයි.තබ්ලා වාදනය ගණිත ශාස්ත්‍රයක් බඳුය. ගුණ කිරීම්, බෙදීම්, එකතු කිරීම්, අඩු කිරීම් මෙම විෂයෙහි දක්නට ඇත. තබ්ලා විෂයයෙහි පරතෙරට ගිය උස්තාද් අහමඩ් ජාන් කිසි දිනෙක පාසල් නොගියෙකි. අස්සන යෙදීමට අවශ්‍ය තැන්වලදි ඔහු තැබුවේ ඇඟිලි අස්සනය!’භාරත චමත්කාරය’ තුළ කුතුහලාත්මක කතා, රසකතා, ශෝක ජනක කතා හා සිනා කතා ද ඇතුළත් වෙයි.සනත් ඉන්දියාවට ගිය අලුත ඔහුට උණ ගැනුණි. ඔහු නතරව සිටි බුද්ධ විහාරයේ ශ්‍රී ලාංකිකයෙක් එහි සිටි කොලුවෙකු අමතා (හින්දියෙන්) මෙසේ කියයි.”දුනියා ගරම් කරකේ ජල්දි ලාවෝ”හින්දි දන්නා උදවිය ඒ අසා සිනාසෙන්නට වෙති. ශ්‍රී ලාංකිකයා කියා ඇත්තේ කොත්තමල්ලි ටිකක් තම්බා ගෙන එන ලෙසය. එහෙත් හින්දියෙන් කොත්තමල්ලිවලට කියන ‘දනියා’ වචනය වෙනුවට ‘දුනියා’ යෙදීම නිසා ‘ලෝකය උණුකර ගෙනත් දෙන්න’ යන අදහසක් මතුවීම සිනාවට කාරණය විය.ලක්නව් ගුවන් විදුලියේ සරල ගීත ශිල්පියෙකු වූ කේවල් කුමාර් මාස්තව සඳහා තනුවක් නිර්මාණය කිරීමට සනත්ට අවස්ථාවක් සැලසෙයි. එහි ගේය පද රචනා කරන්නේ උස්තාද් අහමඩ්ගේ ශිෂ්‍යයෙකු මෙන්ම සනත්ගේ මිත්‍රයෙකු ද වූ වර්මාය. පසු කලෙක ලංකාවට පැමිණි පසු සනත් ගායනා කළ “මහද වීණා - තත නංවනා රාවේ’ නමැති ගීතය ද කේවල් කුමාර්ට තැනු ‘අනගි බරසා - ජියරා ජලායේ’ ගී තනුවම විය.එක් දිනෙක, ශ්‍රී ලාංකික ශිෂ්‍ය කණ්ඩායමක් පාපැදි රික්ෂෝ තුනක නැඟී රා පොළකට යති. සනත් ද ඒ සමඟ වූවත් රා බීවේ නැත. දෙපැයකට පමණ පසු ආපසු ඒමට සැරසුණත් එක් රික්ෂෝකාරයෙකුට හොඳටම වෙරිය. ඔහුව එහි දමා ඒමද මනුස්සකමට පටහැණිය! අන්තිමේදි රික්ෂෝ කරුවා පටවා ගත් සනත් සැතපුම් හයක් දුර රික්ෂෝව පැද්දේය!මෙබඳු අපූර්ව සිදුවීම් රැසකින් යුත් මෙම ග්‍රන්ථය ද සංගීත් නිපුන් සනත් නන්දසිරිගේ මිහිරි ගීතයක් මෙන් ම රසවත්ය. ඔහු තම කෘතිය නිමා කරමින් මෙසේ පවසයි. “ඉන්දියානුවන් හා ශ්‍රී ලාංකිකයන් වන අපි සංස්කෘතීන් හා සමාජ දෙකක සාමාජිකයින් වුවත් සංගීතය නමැති සෞන්දර්යයේ චමත්කාරය ඇසුරේ එක ම ආත්මයක ජීවත් වෙමු... කයින් දුරස් වුවද මම සිතින් භාරතයේ ජීවත් වෙමි.”කපිල කුමාර කාලිංගකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>15</day>
    </date>
    <link>http://www.silumina.lk/2012/01/15/_art.asp?fn=av12011513</link>
    <topic>විජේ මල්ලිගෙ කොලොම</topic>
    <author/>
    <content>විජේ මල්ලිගෙ කොලොමවිජේ මල්ලිට ලාස්ට් වීක් එන්ඩ් එකක මාර අප්සෙට් එක නේ වුණේ. ඩිසෙම්බර් තර්ටි ෆස්ට්වල නෙවි මේක වුණේ තර්ටියත්වල. විජේ මල්ලිට ඩිසෙම්බර් තර්ටියත්වල එවෝඩ්ස් නයිට් එකක් බලන්න එන්න කියල මාර ෆුල් සිරා ඉන්විටේෂන් එකක් ආවෙ දවස් ගාණකට ඉස්සර. ඒ එවෝඩ්ස් දෙනව කියල තිබුණෙ 2010 ශ්‍රී ලංකාවෙ ටෙලි ෆීල්ඩ් එකේ කලර්ස් පෙන්නපු කට්ටියට. වැඩේ ෆුල් ග්‍රෑන්ඩ් ලෙවෙල් එකට තියන්න ඕන නිසාද කොහේදො කල්චරල් කට්ටියත් ස්පොන්සර්ස්ලව හොයාගෙන අපේ තියටර්ස්වලට එකතුවෙච්ච ලේටස්ට්ම ලෝටස් පොන්ඩ් එකත් තෝරගෙන වැඩේට සෙට්වෙලා තිබුණෙ.විජේ මල්ලි ෆුල් සොමියෙ හිටියෙ තිස් වැනිදා හවස ලෝටස් පොන්ඩ් ගිහින් ටෙලි තෑගි ගන්න නෙවි තෑගි හම්බවෙන්නෙ කාටද කියල දැක බලාගන්න. ඒ වෙනකොට ඔය ද බෙස්ට් ටෙලි ඇක්ටර් වගේ එවෝඩ්ස්වලට නොමිනේට් වෙච්ච කට්ටියත් කව්ද කියල ෆීල්ඩ් එකේ කට්ටිය දැනගෙන තිබුණෙ. විජේ මල්ලි ආසාවෙන් හිටියෙ, නොමිනේට් වෙච්ච මනෝරත්න ෆ්‍රෙන්ඩ්ට එවෝඩ් එක හම්බවුණා නම් විසිල් එකක් ගහල කමෝන් මනෝ කියල පොඩි ෂවුට් එකක් දාන්න. කෝ, වැඩේ ෆුල් බ්ලාස්ට් වුණානේ.ඊට ඉස්සරින්ද නිව්ස් එකකින්. බ්‍රේකින් නිව්ස්වල කිව්වෙ කල්චරල් කට්ටිය කිව්ව කියල නොවැළැක්විය හැකි හේතුවකට වැඩේ කැන්සල් කියලා. අපරාදෙ අපේ ටෙලි ඇන්ටිලා සොරි මෙයාලා අක්කල නංගිලා සැලෝන්වල එපොයින්ට්මන්ට්ස් දාගෙන හෙයා ඩයි කරන්න.. ආපසු සොරි කියනව මෙයාලා ඩයි කරන්න නෙමෙයි, හෙයා ස්ටයිල්ස් දාගන්න පෙරුම් පුරා ගෙන හිටපු සීන්ස් ඔක්කොම වතුරෙ ගියානේ සුනාමියට අහුවුණා වගේ. ඒ වගේ වෙලාවක මොනව කරන්නද කියල විජේ මල්ලිට හිතාගන්නවත් බෑ. නෙරංජලා නංගිගෙ සින්දු කෑල්ලක් මතක් වුණේ ඔන්න ඔහොම වෙලාවක තමයි. අකලට වට මහ වරුසාවක් සේ අසුබ දිනෙක ආ සුබ පැතුමක් සේ..ඒ වුණාට විජේ මල්ලිට පොඩි ඉන්වෙස්ටිගේෂන් ජර්නලිස්ට්ගෙ රෝල්ස් එක ප්ලේ කරන්න කල්පනා වුණේ ලෝටස් පොන්ඩ් එකේ ඔක්කොම සෙට්වෙලා තිබුණු ස්ටේට් ටෙලි ෆෙස්ටිවල් එක, ලංකාවෙ සෙකන්ඩ් ඉන් කොමාන්ඩ් චීෆ්ගෙස්ට් වෙන්න හිටපු සෙරමනි එකක් එක පාරටම එහෙම කැන්සල් වෙන්න නම් මාර වැලිඩ් රීසන් එකක් තියෙන්න ඕන නේද කියල හිතුවමයි. එක එක ජාතියෙ කතාබහ නම් ඇහුනා. ලෝටස් පොන්ඩ් තියෙන්නෙ ඔය ටෙලි එවෝඩ්ස් සිනමා එවෝඩ්ස් වගේ ෆෙස්ටිවල් තියන්න නෙවිය, ඒකෙ පෙන්නන්න ඕන ඉන්ටර්නැෂනල් ලෙවල් එකේ බැලේස්, ඔපෙරාස්, සිම්ෆනි වගේ දේවල් කියලා. ‘විජේ මල්ලි’ ෆුල් සපෝට් ඒ ඩිසිෂන් එකට. ඒ වුණාට පොඩිම පොඩි අප්සෙට් එකක් තියෙනව නේද?ඔක්කොම ප්ලෑන් කරල, ඉන්වයිටීස්ලට ඉන්විටේෂන්ස් යවලා සොවනියර්ස් ගහලා නොමිනීස්ලට දන්වල, තියන්න සෙට්කරපු වැඩක් ඒ විදියට ලාස්ට්මිනිට් කැන්සල් කරපු එක නම් පොඩි නෙවි, ලොකුම ලොකු අප්ෂෙට් එකක්. ටෙලි එවෝඩ්ස් දෙන්න ලෝටස් පොන්ඩ් දෙන්නෙ නැත්නම්,ප්‍රසිඩෙන්ෂල් ෆිල්ම් එවෝඩ්ස්, ස්ටේට් ඩ්‍රාමා ෆෙස්ටිවල් පෙන්නන්නත් බෑනේ මෙයාලා.ඔය නෙළුම් පොකුණෙ? තවත් කට්ටියක් කියනවා නෙලුම් පොකුණ බෝඩ් ඔෆ් ඩිරෙක්ටර්ස්ලගෙ ඩිසිෂන් එකක්ලු. ඩිසිෂන් එක කාගෙ වුණත් වැරැද්දක් නෑ, ප්ලෑන් කරල ෆයිනලයිස් කරපු සෙරමනි එකවත් ඈස් ප්ලෑන්ඩ් කරන්න දුන්න නම්. එහෙම නම් ලෝටස් පොන්ඩ් එකට ෆුල් ක්‍රෙඩිට්. කල්චරල් කට්ටියට සිම්පල් පාස් එකක්වත් තිබුණා.එවෝඩ්ස් නයිට්වලට නොදෙන ලෝටස් පොන්ඩ් එකේ රිදී ද රත්තරන් ද කියන එක ස්ටේජ් කරනවලු. ඒක ඉන්ටර්නැෂනල් ලෙවල් ද ප්‍රාදේශීය සභා ලෙවල් වැඩක් ද කියල කාලයක් තිස්සෙ ඕක දකින බලන කට්ටිය දන්නවනේ. චන්නට, රෝහණට කියල දෙයියනේ පුළුවන් ද මැජික් පෙන්නන්න? ග්‍රෑන්ඩ් මා ලගෙ සයිස් එකේ කට්ටියට මොන ඩාන්ස් පුරුදු කරන්නද චන්න ළමයෝ. ඒ කට්ටිය එක්ක දරු නැළවිලි ෂෝ එකක් හරි, නෝටි ෆිෆ්ටීස් නයිට් කියල ෂෝ එකක් හරි ප්ලෑන් කරනව නම් ඔන්න වැඩේ ෆිට්. නැත්නම් අර ප්‍රොෆෙසර් විජේසූරිය කිව්ව වගේ සමහර කෑලි කෑලි කොහේද තියෙන්නෙ කියලවත් හොයා ගන්න බැරි ආන්ටිල සීයක් නෙවි එකසිය එකක් ඔය ලෝටස් පොන්ඩ් එකේ නැටෙව්වත් ආතල් එකක් නම් නෑ අපිට.මොනව කරන්නද අපිට දැන් වෙලා තියෙන්නෙ ඔය බැසගෙන යන ස්ටාර්ස්ලගෙ නයිට්ස් ලෝටස් පොන්ඩ් එකේ බලන්නනේ. කෝ මේ ජයන්ත චන්ද්‍රසිරි ළමය කියල විජේ මල්ලිට නිකමට කියවුණා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>15</day>
    </date>
    <link>http://www.silumina.lk/2012/01/15/_art.asp?fn=av12011514</link>
    <topic>අසම්මතය මගේම ශෛලිය වුණා</topic>
    <author>ඉනෝකා පෙරේරා බණ්ඩාර</author>
    <content>අසම්මතය මගේම ශෛලිය වුණාකපිල කුමාර කාලිංගගීත රචකයකු, නාට්‍යවේදියකු, කෙටිකතාකරුවකු සහ මාධ්‍යවේදියකු ලෙස ක්ෂේත්‍ර ගණනාවක් ඔස්සේ නමක් දිනා ගත් කපිල කුමාර කාලිංග නවකතා කරුවකු ලෙස ද සිය වපසරිය විහිදා තිබේ. ඒ පසුගියදා දොරට වැඩි ඔහුගේ‘පියැසි කවුළුව‘ නවකතාව ඔස්සේ ය.ඊට සමගාමීව ඔහුගේ කලා මාධ්‍ය ජීවිතයට හතළිස් වසරක් ද සපිරේ. මේ කතා බහ ඒ සියලු කාරණා හේතු කොටගෙන ය.ඔබේ කලා හා මාධ්‍ය භාවිතාව ඇරැඹෙන්නේ 1971 වසරින්...ඔව්. එතකොට මං නුවර ධර්මරාජයේ උසස් පෙළ සිසුවෙක්. මං නවකතා දෙකක් ලිව්වා. හැබැයි පළ කරගන්න බැරි වුණා. නමුත් ඊට කලින් ඉඳලම මං පත්තරවලට ලිපි රචනා කළා. ඒ පුංචිම කාලෙ. මගේ වැඩි නැඹුරුවක් තිබුණෙ චිත්‍ර කලාවට.මගේ පියා ඉන්දියාවේ ශාන්ති නිකේතනයේ ඉගෙන ගත් කෙනෙක්. මධ්‍යම පළාතේ හිටපු චිත්‍ර කලා පරීක්ෂකවරයෙක්. වරක් ජ’මනියේ චිත්‍ර තරගෙකට ඇඳලා මං පදක්කම් තුනක් දිනා ගත්තා. පියාගේ උවමනාව මත නිතර වේදිකා නාට්‍ය බලන්න ගියා. පතපොත කියවන්න පෙලඹුණා. ඒ තමයි කලා ජීවිතයෙ අඩිතාලම.ඔබ වෘත්තිය ජීවිතය අරඹන්නෙ පත්තර කාරයෙක් විදියට...ඒකට හේතුවක් තිබුණා. ඒ කාලෙ තිබුණු ප්‍රබලම මාධ්‍ය තමයි පත්තරේ සහ ගුවන් විදුලිය. නිර්මාණකරුවකුට එළියට එන්න එතැන තමයි තෝතැන්න. පුවත්පත් කලාවට මා වශීකෘත වුණේ ඒ නිසා. 1980 වෙද්දී මං ‘ඇත්ත’ පත්තරේ වැඩටත් ගිහින්. ඊට පස්සෙ ලේක්හවුස් ආයතනයට බැඳුණා. ඊළඟට මගේ ස්ථිර නවාතැන වුණේ ‘දවස’ පත්තරේ. එතැන අවුරුදු 4 ක් හිටියා.ගුවන් විදුලි ශිල්පියකු ලෙස ඔබ නමක් හදාගත්තෙත් ඔය අවධියේමයි...ඔව්. ගුවන් විදුලි රඟමඬල සුගතපාල ද සිල්වා නිෂ්පාදනය කළ ‘මකරාගේ තානායම’ සහ ‘සංග්‍රාම සමය’, ළමා රහස් පරීක්ෂකයෝ හි ජිල්ජෝන් චරිතය මං ගුවන්විදුලියට රචනා කළ නාට්‍ය. අධ්‍යාපන සේවයේ බාහිර නිෂ්පාදකයෙක් වුණෙත් ‘සංදීපනි’ අධ්‍යාපන වැඩසටහන ඉදිරිපත් කළේත් ඔය නාට්‍ය සියල්ල රචනා කළේත් පත්තර රස්සාව කරන ගමන්මයි.ඒ කාලෙ පත්තරවල ‘සබ් එඩිටර්’ කෙනෙකුටත් බොහොම පිළිගැනීමක් තිබුණා. අනික පත්තර කලාවට පරිගණක ගෑවිලාවත් නොතිබුණු ‘ලයිනෝ’ යුගය ඒ. හවසට ගෙදර යද්දී ඇඳුම් ඊයම් ගඳයි. නමුත් ඒ අත්දැකීම් අදත් මිහිරි මතකයන්. මොකද ඒ තමයි මුද්‍රිත මාධ්‍යයේ ස්වර්ණමය යුගයක අවසන් භාගය.වේදිකාවත් ඔබ අත් හළේ නැහැ.‘සිහින සාප්පුව‘ ‘නෙළුම් පොකුණ’, ‘රයිනෝසිරස්’ උක්දඬුගින්න’, ‘අපි ගෙවන්නෙ නෑ’ වගේ නාට්‍ය ගණනාවක් වේදිකාවට රචනා කළේත් ඔය කාලෙ. පිටපත් රචනය විතරක් නෙවෙයි, අධ්‍යක්ෂණය, පරිවර්තනය වැනි සෑම අංශයකින් ම වගේ මේ නාට්‍යවලට මා දායකත්වය ලබා දුන්නා. ඒ කැපවීම නිසා ම මේ ඇතැම් නාට්‍ය සඳහා රාජ්‍ය නාට්‍ය උලෙළවලදී සම්මාන දිනා ගන්නත් පුළුවන් වුණා.කෙටි කතාවේ ඔබ කළ නිර්මාණ...‘නාවිකයන් සතර දෙනෙක්’ තමයි මගේ පළමු කෙටි කතා එකතුව. ඊළඟට ‘70 දශකයේ ප්‍රේමය’ ‘ගාලු කොටුවේ සිංහයා’ කෘති. මේ පොත් දෙක ගොඩගේ සහ විද්‍යෝදය සාහිත්‍ය සම්මාන උලෙළේ නිර්දේශිත කෘති වුණා. මේ සියල්ල තුළ තිබුණේ අසම්මත ලේඛන භාවිතාවක්. ඒ අසම්මතය මගේ ම ශෛලිය වුණා.‘පියැසි කවුළුව‘ නවකතාවටත් ඒ පොදු ද...?මේ කෘතියට පාදක වෙන්නෙ නිදහසින් පසු යුගයේ සිට ජේ.ආර්. ජයවර්ධන යුගය දක්වා සිදුවූ සමාජ දේශපාලනමය සිදුවීම් පෙළක්. එහි එන ඇතැම් තැනක් හරි උපහාසාත්මකයි. බොහොම හාස්‍ය ජනකයි. රසවත්ව ගලා යන්න පුළුවන් ශෛලියක් මෙවැනි කෘතියකට වැදගත්. එය මා දෙවරක් නොසිතා භාවිතා කළ ශෛලියක්. අනික විශාල කාල පරිච්ඡේදයක් නියෝජනය වන නිසා තමයි මෙය කෙටි කතාවෙන් ඔබ්බට ගිය නවකතාවක් බවට පත් වුණේ. කෙටිකතාව කියන සීමාවේ හිඳ අවසන් කරන්නට බැරි රසවත් සිදුවීම් සමුදායක් මෙහි අන්තර්ගතයි.ක්ෂේත්‍ර ගණනාවකදී ලබපු අත්දැකීම් තවත් නවකතා ගණනාවකට මූල බීජ සපයන බව ඔබ කීවා...ඇත්තටම. මං වෙළෙඳ දැන්වීම් හා ප්‍රචාරණ කලාවේත් බොහෝ කාලයක් වැඩ කළ කෙනෙක්. ලංකාවේ ප්‍රකට හා ප්‍රධාන පෙළේ දැන්වීම් ප්‍රචාරණ ආයතන කිහිපයකට මං වැඩ කළා. මේ සියල්ල ඇසුරේ ලද පන්නරය මගේ කෘතිවලට ශක්තිය සපයනවා. අනෙක ‘පියැසි කවුළුව‘ වෙත ලද ප්‍රතිචාරම මා තුළ විශාල උත්තේජනයක් ඇති කළා. ඇත්තටම කිව්වොත් දැන් තවත් නවකතා ලිවීමේ ආශාව උවමනාව මා තුළ වාං දමනවා. ඊට අවශ්‍ය අමුද්‍රව්‍ය හා මූල බීජ ද මා සතුයි. ඉදිරියේ දී මා වඩ වඩාත් ඊට නැඹුරු වේවි.ඔබේ පවුලේ තොරතුරුමගේ බිරිය ඉන්දුමතී තමයි මගේ හොඳම රසිකාවිය. ඈ තමයි මගේ හැම කෘතියකම සෝදුපත් බලන්නෙ. පුතා නිපුන් කාලිංග, එච්.එස්.බී.සී. බැංකුවේ සේවය කරනවා. දූ ලයාන්වි විවාහ වෙලා පදිංචිය එංගලන්තයෙ. එයාලා තමයි මගේ ලෝකෙ.ඉනෝකා පෙරේරා බණ්ඩාරඡායාරූපය - සමන්ත වීරසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>15</day>
    </date>
    <link>http://www.silumina.lk/2012/01/15/_art.asp?fn=av12011515</link>
    <topic>පුවත්</topic>
    <author/>
    <content>පුවත්ප්‍රවීණ ගායක රන්ජන් ජයතිලකට පසුගියදා කලා භූෂණ සම්මාන හිමි වූයේ ය. සිංහල සිනමාවේ නිළි රැජන මාලිනි ෆොන්සේකා වෙතින් ඔහු අදාළ සම්මානය ලබාගත් අයුරු.හොරණ සේනා සාරංග කලා පෙරමුණ සමඟ මිල්ලනිය හල්තොට පූජ්‍ය ලබුගම ලංකානන්ද නාහිමි අනුස්මරණ සංස්කෘතික මධ්‍යස්ථානයීය නාට්‍ය ඒකකය, හොරණ අධ්‍යාපන කලාපයේ හිටපු නාට්‍ය හා රංග කලා ගුරු උපදේශක ප්‍රේමකුමාර් කරුණාරත්න මහතාගේ මෙහෙයවීමෙන් 2011 අ.පො.ස (සා.පෙළ) විභාගයට නාට්‍ය හා රංග කලා විෂයයෙන් පෙනී සිටි සිසුන් සඳහා නොමිලේ නාට්‍ය හා රංග කලා විශේෂ ප්‍රායෝගික වැඩමුළුවක් අද (15), 22, 29 දිනවල පෙරවරු 8.00 සිට පස්වරු 2.00 දක්වා මිල්ලනිය, හල්තොට පූජ්‍ය ලබුගම ලංකානන්ද නාහිමි අනුස්මරණ සංස්කෘතික මධ්‍යස්ථානයේදී පැවැත්වෙයි.කලා භූෂණ සම්මානලාභී තිලක් පල්ලියගුරුගේ 13 වැනි ඒකපුද්ගල සිතුවම් දැක්ම මේ මස 20 වැනි දින ප.ව. 6.00 ට මහනුවර අලියෝනිස් ෆොන්සේස් ඩි කැන්ඩි ආයතනයේ අනුග්‍රහයෙන් එම කලාගාරයේ දී පැවැත්වේ. ප්‍රදර්ශනය මේ මස 29 වැනි දින දක්වා පැවැත්වේ.ප්‍රධාන අමුත්තා වශයෙන් සහභාගි වන්නේ පේරාදෙණිය විශ්වවිද්‍යාලයේ මහාචාර්ය වෙරන්ජ කරුණාරත්නය.‘උමතුසංවරුසාව‘ ස්වතන්ත්‍ර නාට්‍ය නිර්මාණයේ ප්‍රති නිෂ්පාදනයේ නව වසරේ ප්‍රථම දැක්ම හෙට (16) සවස 3.45 ට සහ 6.45 ට කොළඹ ලුම්බිණී රඟහලේදී වේදිකාගත වෙයි.1971 වසරේ පද්මසීල ද සිල්වා වේදිකාවට ගෙන ආ ‘රට භාරයි නුඹට පුතේ’ නාට්‍යයෙන් ප්‍රසිද්ධ වේදිකාවට අවතීර්ණය වූ ජයශ්‍රී චන්ද්‍රජිත් මෙවර අධ්‍යක්ෂණය කරන ‘උමතුසං වරුසාව‘ රචනය සෝමපාල ගුණධීරගෙනි.ගීත රචක නීතිඥ උපාලි ජයමාන්න ලියූ ගී රැගත් ‘සත්සර දෙවඟන’ සංගත තැටිය දැන් නිකුත්ව ඇත. සුනිල් එදිරිසිංහ, අමරසිරි පීරිස්, ඩබ්ලිව්.ඩී. ආරියසිංහ, සමන්ත පෙරේරා, සශිකා නිසංසලා, නාලක අංජන කුමාර ගී ගැයූ මෙහි සංගීත රචනා ආචාර්ය රෝහණ වීරසිංහ, ඩෙනිස්ටර් පෙරේරා , සමන්ත පෙරේරා හා නාලක අංජන කුමාරගෙනි. ගීත 15 ක් මෙයට ඇතුළත් ය.අසහාය ගීත කෝකිලාවිය සහ සිනමා නිළි රැජන වූ රුක්මණී දේවියගේ 89 වැනි ජන්ම දිනය අද (15) ට යෙදී ඇත.ඒ නිමිත්තෙන් රුක්මණී දේවි අනුස්මරණ සංගමය 24 වැනි වරට විජේරාම පාරේ සව්සිරිපාය ශ්‍රවණාගාරයේ දී එදින සවස 2.00ට රුක්මණී දේවි සමරු ගී ප්‍රසංගය නොමිලයේ පවත්වයි.හෙන්රි ප්‍රියශාන්ත මෙන්දිස් සංවිධානය කරන මෙම ප්‍රසංගයේ අයිරින් ලියනගේ, කාංචනමාලා මහවිතාන, නෝමා කළුබෝවිල ගී ගයන විශේෂිත ගායිකාවෝ වෙති.සුනිල් අරුණ වීරසිරි ගේ හතර වන නිෂ්පාදනය හා දෙවන අධ්‍යක්ෂණය ‘වීර්යා’ මුහුරත් උලෙළ පසුගියදා කිරිබත්ගොඩ මාවරමණ්ඩිය අරුණ වීරසිරිගේ නිවෙසේ දී පැවැත්විණි. මහජන සම්බන්ධතා ඇමැති ආචාර්ය මර්වින් සිල්වා මහතා හා එක්සත් ජාතික පක්ෂ බියගම ප්‍රධාන සංවිධායක පාර්ලිමේන්තු මන්ත්‍රී රුවන් විජේවර්ධන මහතා ඇතුළු සම්භාව්‍ය අමුත්තන් පිරිසක් මේ සඳහා සහභාගි වූහ.”වීර්යා” චිත්‍රපටයේ රූපගත කිරීම් මාර්තු මස මැද භාගයේ දී ආරම්භ කිරීමට සැලසුම් කර ඇත.’දෙරණ’ ‘විවාහ’ 150 මහා මංගල්‍යය අද (15) දින ද කොළඹ බණ්ඩාරනායක සම්මන්ත්‍රණ ශාලාවේ සිරිමාවෝ බණ්ඩාරනායක පරිශ්‍රයේ දී පැවැත්වේ. මෙහි විශේෂත්වයක් වන්නේ කුසපත් ඇදීමෙන් තෝරාගන්නා වාසනාවන්ත යුවළකට සියලු විවාහ කටයුතු නොමිලේ කරදීමට ද දෙරණ ඉදිරිපත්ව සිටීමයි.නව පරපුරේ ගායිකා නිමේෂා ජයසිංහගේ ‘රටක් රටක් නිදහස් රටක්’ ගීතය එළිදැක්වීමේ උලෙළ පසුගියදා කොළඹ රමාඩා හෝටලයේදී පැවැත්විණි. නිමේෂා එක්සත් අරාබි එමීර් රාජ්‍යයේ බිහිවූ ජනප්‍රිය සංගීත කණ්ඩායමක් වන ‘සිටි ක්‍රීක්’ හි අධිපති ප්‍රේම් ජයසිංහගේ වැඩිමහල් දියණිය වන්නීය.ජාතික චිත්‍රපට සංස්ථාව ‘චිත්‍රපට’ නමින් සිනමා සඟරාවක් ප්‍රකාශනයට පත්කර ඇත. එහි පළමු කලාපය (2011 සැප් - දෙසැ.) පසුගියදා නිකුත්විණි. එම්.ඩී.මහින්දපාල, ආචාර්ය සුනිල් විජේසිරිවර්ධන, ප්‍රියන්ත ෆොන්සේකා, අනුෂ්කා කහඳගමගේ, චන්දිමා නිශ්ශංක, චන්ද්‍රසිරි බෝගමුව ලිපි ලියා ඇති මෙම සඟරාව ආචාර්ය සුනිල් විජේසිරිවර්ධනගේ සංස්කරණයකි.ප්‍රවීණ නාට්‍ය ශිල්පී, මාධ්‍යවේදී චන්ද්‍රා ශ්‍රී පෙරේරා විසින් නව නිෂ්පාදනයක් ලෙසින් වේදිකාවට ගෙන එන ‘ගැහැනියක් වෙන්දේසියේ’ නව නිෂ්පාදනය ලබන 20 දින හොරණ නගර ශාලාවේදී ප.ව. 2.30ට හා 6.30ට වේදිකාගතවේ.‘ගැහැනියක් වෙන්දේසියේ’ හොරණ රංගන කලා කේන්ද්‍ර සභාව වෙනුවෙන් සිසිර සම්පත් ඩී.ගමගේ විසින් ඉදිරිපත් කරනු ලබයි.සමස්ත ශ්‍රී ලාංකේය කලාකරුවන්ගේ තොරතුරු ඇතුළත් ශ්‍රී ලංකාවෙ දැවැන්තම වෙබ් අඩවිය Lankafaces.com නමින් ලබන 25 වැනිදා කොළඹ සිනමන් ග්‍රෑන්ඩ් හෝටල් පරිශ්‍රයේදී එළි දකී. ශ්‍රී ලංකාවේ පළමු වතාවට නිර්මාණය කෙරෙන මෙම වෙබ් අඩවියේ සෑම ක්ෂේත්‍රයකම කලාකරුවන් කලාකාරියන් සඳහා වෙබ් පිටුවක් බැගින් තමන්ටම පවත්වාගෙන යා හැකි ලෙස නිර්මාණය කෙරෙන අතර මේ සඳහා කිසිදු මුදලක් අය නොකරන බව Lankafaces.com හි ප්‍රධාන මෙහෙයුම් නිලධාරී සංජු සමරසිංහ මහතා පවසයි.කලාකරුවන්ට තම තොරතුරු 0779583871 හෝ 0771958601 අංකවලට ලබාදිය හැකියි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>15</day>
    </date>
    <link>http://www.silumina.lk/2012/01/15/_art.asp?fn=av12011516</link>
    <topic>අවංක ප්‍රේමය හරිම සුන්දරයි</topic>
    <author>ගාමිණී සුසන්ත</author>
    <content>අවංක ප්‍රේමය හරිම සුන්දරයිශ්‍යාමා සෆ්නාරූපවාහිනී වෙළෙඳ දැන්වීම් වලට රංගනයෙන් දායක වෙමින් කලා ක්ෂේත්‍රයට පිවිසුණු ශ්‍යාමා සෆ්නා මහනුවර ප්‍රදේශයේ උපන් යොවුන් නිළියකි. ශ්‍යාමා මේ වනවිට ටෙලිනාට්‍යය 10 ක් වැනි සංඛ්‍යාවකටත් චිත්‍රපට 4 කටත් තම රංගන දායකත්වය ලබා දී ඇත. ප්‍රධාන ප්‍රබල චරිතයක් නිරූපණය කිරීමට සෆ්නාට මෙතෙක් අවස්ථාව නොලැබුණ ද, ටෙලිනාට්‍ය සහ චිත්‍රපටවල මෙතෙක් නිරූපණය කර ඇති චරිතවලට සාධාරණයක් ඉටු කිරීමට ඇය සමත්ව ඇත.ඔබ කලාවට එන්න පෙරුම් පිරූ කෙනෙක් ද?මම පාසල් ගියේ ගම්පොළ සහිරා විදුහලට. පාසල් යන කාලෙ රංගනයට යොමු නොවුණත් නැටුම් සහ ගායනාවලට මම යම් කිසි හැකියාවක් පෙන්වූවා. පුංචි කාලෙ මගෙ හීනය වුණේ ගුවන් සේවිකාවක් වෙන්නයි. ඒත් ඒ සිහිනයට ළඟා වෙන්න මට බැරිවුණා. ඉන්පසුවයි මම වෙළෙඳ දැන්වීම් වලට රංගනයෙන් එක් වෙමින් ටෙලිනාට්‍ය සහ චිත්‍රපට රංගනයට සම්බන්ධ වුණේ.මේ දවස්වල ඔබ මොනවද කරන්නෙ?‘සිහින පියාපත’ ටෙලිනාට්‍යයේ රූපගත කිරීම්වලට විටින් විට සහභාගි වෙනවා. ඉදිරියේදී තවත් ටෙලිනාට්‍ය කීපයකටම මට ආරාධනා ලැබී තියෙනව.ඔබ මෙතෙක් රඟපෑ නිර්මාණ මොනවාද?මට මුලින් ම රඟපාන්න ලැබුණේ සිරස නාලිකාවෙන් විකාශනය වුණු ‘හිනා ඉනා’ වැඩසටහනේ. ඉන්පසුව යසෝධරා, උත්පලා, සඳුනි, බොඳ මීදුම් වැනි ටෙලිනාට්‍ය වලත් ‘කොමන් මෑන්’, ‘සුළඟ’ ‘දාසි’ වැනි චිත්‍රපට කීපයකටත් රංගනයෙන් දායක වුණා. හැබැයි මම මෙතෙක් රඟපා ඇති චරිත ප්‍රධාන චරිත නෙමෙයි. ප්‍රධාන චරිතයක් රඟපාමින් මගේ රංගන හැකියාව පෙන්වන්න මට ආසයි. ඒ අවස්ථාව ළඟදීම උදාවෙයි කියල මම බලාපොරොත්තුවෙනුයි ඉන්නෙ.ඔබ රංගනය හදාරල තියෙනවද?නැහැ. ඒත් රංගන ක්ෂේත්‍රයේ ඉදිරියට යන්න ඒ පිළිබඳව හැදෑරීම අවශ්‍යයි. ඉදිරියේදී මම බලාපොරොත්තු වෙනව රංගනය ගැන ඉගෙන ගන්න.ඔබ සතු වෙනත් කලා හැකියාවන් මොනවද?මට බටහිර නර්තනය පුළුවන්. ඒ වගේ ම ගීත ගායනයටත් මම දක්ෂතාවයක් දක්වනවා.විලාසිතා වලට ඔබ කැමතිද?මෝස්තර නිරූපණය මම නියැලිලා ඉන්න තවත් ක්ෂේත්‍රයක්. නවීන විලාසිතා වලට මම කැමැතියි. හැබැයි මට ගැළපෙන විලාසිතා පමණයි මම තෝරා ගන්නේ.ඔබේ පවුලේ තොරතුරු මොනවද?මගෙ තාත්ත සිංහල. අම්ම ඉන්දීය මැලේ කාන්තාවක්. මට එක මල්ලි කෙනෙක් ඉන්නව. තාත්තා වැඩ කරන්නෙ විදෙස් රටක.ඔබට භාෂා කීයක් හැසිරවිය හැකි ද?සිංහල දෙමළ ඉංග්‍රීසි හින්දි කියන භාෂා කතා කිරීමේ හැකියාව මට තියෙනව.ඔබට පෙම්වතෙක් ඉන්නවද?හිටියා. දැන් ඒ සම්බන්ධය නැහැ.ප්‍රේමය පිළිබඳව ඔබට මොනවගේ අදහසක් ද තියෙන්නෙ?ප්‍රේමය ඉතාම අවශ්‍ය දෙයක්. අවංක ප්‍රේමය හරිම සුන්දරයි.නිළියක් වීම පිළිබඳව ඔබ සතුටු වෙනවාද?ඇත්තෙන් ඔව්. රංගන ක්ෂේත්‍රයට එන්න පුංචි කාලෙ බලාපොරොත්තුවක් නොතිබුණත් දැන් මම ගොඩක් සතුටු වෙනවා මේ ක්ෂේත්‍රයට පැමිණීම ගැන. ඒ මොකද කලාකරුවෙක් හෝ කලා කාමියෙක් වෙන්න හැමෝටම අවස්ථාව නොලැබෙන නිසා.ක්ෂේත්‍රයේ ප්‍රවීණයන්ගෙන් ඔබට සහයෝගයක් ලැබෙනවද?ඇත්තෙන් ම ඔව්. ප්‍රවීණයින් සමඟ වැඩ කරන්න මට අවස්ථාව ලැබිල තියෙනව. ඔවුන්ගෙන් ලැබෙන උපදෙස් වලට මම හොඳින් ඇහුම්කන් දෙනව. මම හැම විටම ප්‍රවීණයින්ට ගරු කරන කෙනෙක්. ඒ නිසා ඔවුන් මට ගොඩක් ආදරෙයි.රංගනයෙන් ඉදිරියට එන්න ඔබට බොහෝ දෙනෙක් උදව් කරන්නත් ඇති?ඔව්. රොෂාන් පිලපිටිය, ආනන්ද කුමාර, කපිල සමරකෝන්, සමන්ත වැනි අයගේ උදව් මට ලැබිල තියෙනවා.ඔබ වඩාත් ම කැමැති නළු නිළියන් කවුද?ගාමිණී ෆොන්සේකා, මාලිනී ෆොන්සේකා කියන ප්‍රවීණ රංගන ශිල්පීන්ට මම ගොඩක් කැමතියි. ඔවුන්ට මම ගොඩක් ගරු කරනවා.ඔබේ ඉදිරි බලාපොරොත්තු මොනවාද?ටෙලිනාට්‍ය සහ චිත්‍රපටවල විවිධ චරිත නිරූපණය කරමින් රංගන ක්ෂේත්‍රයේ ඉදිරියට යන්න තමයි මගේ ආශාව බලාපොරොත්තුව.ගාමිණී සුසන්තඡායාරූපය - ඉන්දික මල්ලවආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>15</day>
    </date>
    <link>http://www.silumina.lk/2012/01/15/_art.asp?fn=av12011517</link>
    <topic>‘ලොකු ඇත්තන්ගේ නොදුටු තැන්’ ලෝක ප්‍රකට චරිත කතා එකතුවක්</topic>
    <author>තුෂාරි වික්‍රමසිංහ</author>
    <content>‘ලොකු ඇත්තන්ගේ නොදුටු තැන්’ ලෝක ප්‍රකට චරිත කතා එකතුවක්පියසින් වත්තගේවෘත්තියෙන් ගුරුවරයකු වූ පියසින් වත්තගේ මෙරට සිටින ප්‍රවීණතම ලේඛකයෙකි. දක්ෂ පරිවර්තකයෙකි. මෙරට පාඨකයන් අතර අතිශයින් ජනපි‍්‍රයත්වයට පත් ‘ඩිංගි’ නවකතාව ද ‘අංජලිකා’ ‘පෙම් තිළිණ’ වැනි පරිවර්තන අනුවර්තන කෘති ද ඔහු අතින් රචනා විය. පියසින් වත්තගේ ගේ නවතම කෘතිය ‘ලොකු ඇත්තන්ගේ නුදුටු තැන්’ ය.‘ලොකු ඇත්තන්ගේ නුදුටු තැන්’ ගැන අපිත් දැනගන්න ආසයි. ඒ ගැන කතාබහ කරමු.මම පසුගිය වකවානුවේ මෙරට එක්තරා පුවත්පතකට රටේ ලෝකේ විවිධ විද්වතුන්ගේ චරිත අළලා කතා පෙළක් රචනා කළා.ඒවා පාඨකයන් අතර හුඟාක් ජනපි‍්‍රය වුණා. ඒ නිසා එම කතා පෙළයි තවත් මම වෙනම ලියල එකතු කරපු කතා කිහිපයකුයි මේ කෘතියට අන්තර්ගත වෙනවා. මෙය චරිත කතා එකතුවක් ලෙසත් හඳුන්වන්න පුළුවන්. විශේෂයෙන්ම ලොව ජීවත්වුණු ප්‍රබල නම් දරාපු රාජ්‍ය නායකයන්, විද්වතුන්ගේ චරිත පිළිබඳ අපි දන්නා පැත්ත නෙමෙයි නොදන්නා පැතිකඩයි මෙයින් කියවෙන්නෙ. ඒ අයගේ ජීවිත තුළ සැඟවුණු රහස්, රසමුසු කතා මේ කෘතියට අන්තර්ගතයි.උදාහරණයක් විදියට ඒබ්‍රහම් ලින්කන් ජනාධිපතිවරයාගේ බිරිඳ එතුමාට උණු තේ කෝපයකින් දමල ගැහුව හැටි විවෘතව කවුරුත් කතා කරල නැහැ. ඒ ගැන මේ කෘතියේ කියැවෙනවා. හරියටම කියනවානම් අපි හොඳින් දන්න චරිතවල නොදන්න පැත්තයි තියෙන්නෙ. මේ කෘතියේ එවැනි චරිත 15 ක ගේ කතා අන්තර්ගතයි. මෙය පාඨකයන්ට කියවන්න හරිම රසවත් කෘතියක් වේවි කියා මම හිතනවා.ඔබ මේවා ලියන්නට මූලාශ්‍ර සපයා ගන්නේ කොහොම ද?හුඟාක් වේලාවට මම කියවන පොත පත ඇසුරින් තමයි මේවාට මූලාශ්‍ර සැපයෙන්නේ.ඔබේ සාහිත්‍ය දිවියේ ඇරැඹුම පටන් ගන්නේ කොතැනින් ද?ඒක දිග කතාවක්. මම සාහිත්‍ය කලාවට ආවේ 1960 ගණන්වල ඒ කාලේ මම හරිම ආසයි පත්තරවලට ලියන්න. ඒ කාලේ මට මුණ ගැහුණා හේමපාල මුනිදාස මහත්තයා. එතුමා ‘සිංහලේ’ කියලා පත්තරයක් කළා.මම ඒකට කෙටිකතා ලිව්වා. එතුමා ඒ කතා හොඳයි කියලා පත්තරේ පළ කෙරුවා. තව තව ලියන්න මා උනන්දු කළා. එතුමාගේ ඇසුරින් පස්සෙ මම ‘දවස’ ආයතනයේ ‘රසකතා’ පත්‍රයට ලියන්න පටන්ගත්තා. හැමදාම ඒ පත්‍රයට මම රස කතාවක් ලියලා දුන්නා. ඉන් පස්සේ මම තාගෝර්ගේ ’Lovers gift’ කියන කෘතිය ‘පෙම් තිළිණ’ නමින් සිංහලයට පරිවර්තනය කළා.ඒ පොත පාඨකයන් අතර බෙහෙවින් ප්‍රචලිත වුණා.අදටත් එහි පිටපතක් හොයා ගැනීම අසීරුයි. ඉන් පස්සේ මමත් මගේ බිරිඳත් 1980 දී ඉතාලියට සංචාරයක් සඳහා ගිය අවස්ථාවක’Womenof Rome’ කියන කෘතිය කියවන්න මට ලැබුණා.එය මම ‘අංජලිකා’ කියලා ලංකාවට ගැළපෙන විදිහට පරිවර්තනය කළා. එයත් කතාබහට ලක්වුණා. ඉන් පස්සේ මගේම ස්වතන්ත්‍ර නිර්මාණයක් විදිහට ‘ඩිංගි’ කියන නවකතාව සැබෑ චරිත ඇසුරින් රචනා කළා.‘ඩිංගි’ නවකතාවේ ‘ඩැනී’ මහත්තයාගේ චරිතය ඔබේ ජීවිතයේ ඔබ ඇසුරු කළ පුද්ගලයකු පිළිබඳ කියවෙන චරිතයක් නේද?ඔව්. අපේ ගමේ එක්තරා බලවත් පුරුෂයෙක් හිටියා. මේ චරිතය තමයි ‘ඩැනී’ ලෙස ‘ඩිංගි’ නවකතාවේ ගොඩනැඟෙන්නේ. වත්පොහොසත්කමින් පිරුණු ඔහු ගමේ ගොඩේ අය ඇසුරු කරන, බීමට ලොල් කෙනෙක්. ඒත් ඔහු දුප්පත් මිනිසුන්ට හරියට උදව් කළා. ගම්මු ඔහුට දෙවියො කියල තමයි සලකන්නේ. මඟුලක් තුලාවක් වුණොත් එතෙන්ට ගිහිල්ලා ඔහු සේරම උදව් පදව් කරනවා.ලොකුකම් බලන්නේ නැහැ. අපිටත් කියලා ඒ ගෙදර වැඩපළ කරවනවා මට මතකයි. එයා එතැන විනෝද වෙලා, සාජ්ජයක් දාලා මඟුල් ගෙදර හත් මඟුල් ගෙයක් කරලා එන්නේ. ඒ නිසා මුළු ගම්මානවල මිනිස්සු ඔහුට හරිම ආදරෙයි. ඔහුගේ තිබෙන උදාර ගති නිසා ඔහු කෙරෙහි කාන්තා ආකර්ෂණයකුත් තිබුණා. ඒ නිසා ඔහුට යන යන තැන්වල ගැහැනු හිටියා. සෘජු තීරණ ගැනීමත්, මනුස්සකමත් නිසා ඔහු ගමේ මිනිසුන්ගේ ගෞරවාදරයට පාත්‍ර වුණා.ඉදිරියේ දී ඔබ එළිදක්වන්න බලාපොරොත්තු වෙන පොතක් ගැනත් කිව්වා. ඒ කුමක් ද?මම ‘බොදු ලියෝ’ කියලා පොතක් රචනා කළා. එය මුද්‍රණය කරන්න නියමිතයි. අපේ පුරාතන ජාතක කතාවල එන විශාඛා, පටාචාරා වගේ චරිතවලත් අපි නොදැකපු පැත්තක් තිබෙනවා. ඒ අය ඉස්සර අන්තඞපුරවල ගත කරපු ජීවිත ගැන, ඊට පස්සෙ බෞද්ධ ජීවිතයට යොමු වුණු හැටි වගේ නොදන්න පැත්ත විවර කිරීමක් කියලත් හඳුන්වන්න පුළුවන්.තුෂාරි වික්‍රමසිංහඡායාරූපය - දුශ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>15</day>
    </date>
    <link>http://www.silumina.lk/2012/01/15/_art.asp?fn=av12011518</link>
    <topic>අභියෝග හමුවේ නොසිඳුණු ධෛර්යය</topic>
    <author>ඉඳුනිල් වීරරත්න</author>
    <content>අභියෝග හමුවේ නොසිඳුණු ධෛර්යයශ්‍රී ලංකා කණ්ඩායමේ දකුණු අපි‍්‍රකානු සංචාරය ඇරැඹුණේ 2010 අවුරුද්දේ අග. ඒ ආසන්නයේම පාකිස්ථානය සමඟ පැවැත්වුණු තරග මාලාව පරාජය වීම නිසා තරමක මානසික පීඩනයක් සහිතව තිලකරත්න ඩිල්ෂාන්ගේ නායකත්වයෙන් ඇරැඹුණු දකුණු අපි‍්‍රකානු සංචාරයේ ටෙස්ට් තරග තුනම මේ වන විට අවසන් වෙලා. පුවත්පත එළි දකින දිනය වන විට තරග පහකින් සමන්විත එක්දින තරග කාල සටහනේ තරග දෙකකුත් අවසන් වෙලා.ශ්‍රී ලංකාවට ආභරණයක්, ආඩම්බරයක් වූ ලොව වැඩිම ටෙස්ට් කඩුලු ලාභී විශිෂ්ට දඟ පන්දු යවන්නා වූ මුරලි 2010 ජුලි මාසයේ සමුගත් ටෙස්ට් තරගයෙන් ශ්‍රී ලංකාවට ජය අත්වුණේ මුරලි ටෙස්ට් කඩුලු 800 සීමාවට ගෙන යමින්.ඉන්පසු පාකිස්තානු සංචාරය තෙක් මුහුණ දුන් සියලුම ටෙස්ට් තරග පරාජය හෝ විසඳුමක් නොමැතිව නිමා වුණේ මුරලි නැතිව ටෙස්ට් තරගයක් දිනන්න බෑ යන මතය සනාථ කරමින්.එහෙත් දකුණු අපි‍්‍රකානු සංචාරයේදී මේ මතය බොරු කරමින් මාස 15 ක පරාජිත ටෙස්ට් වාර්තාවට තිත තබමින් ප්‍රබල දකුණු අපි‍්‍රකානුවන් ලකුණු 208 කින් පරාජය කිරීමට ශ්‍රී ලංකා කණ්ඩායමට හැකි වුණා.මේ ජයග්‍රාහී තරගයේදී මුල් ඉනිමේ ලකුණු 49 ට කඩුලු 4 ක්ද දෙවැනි ඉනිමේ ලකුණු 79 ට කඩුලු 5 ක්ද බිඳ දැමු රංගන හේරත් තරගයේ වීරයා වුණා.එහෙත් දකුණු අපි‍්‍රකානු වේග පන්දු බළඇණිය හමුවේ අභීතව සටන් කරමින් ලකුණු 102 ක් ලබාගත් තිලාන් සමරවීර මෙම ජයග්‍රහණයේ නියමුවා ලෙස හැඳින්වීම අතිශයෝක්තියක් නොවේ.පළමු ටෙස්ට් තරගය ඉනිමක සහ ලකුණු 81 ක පරාජයක් ලබාගත් ශ්‍රී ලංකාව මෙලෙස දෙවැනි ටෙස්ට් තරගය ජයගත්තේ මුල් ඉනිමේ මුල් කඩුලු කිහිපය අඩු ලකුණු ගණනකට දැවී ගිය මොහොතක තිලාන් දියත් කළ සුපිරි ඉනිම නිසාවෙනි.එහෙත් හාස්‍යයට කරුණ වන්නේ දකුණු අපි‍්‍රකානු සංචාරය සඳහා මුලින් නම් කර තිබු සංචිතයට තිලාන් ඇතුළත්ව නොසිටීමයි. කෙසේ වෙතත් අවසාන මොහොතේ හෝ තිලාන් කණ්ඩායමට ඇතුළත් කිරීමෙන් ශ්‍රී ලංකා කණ්ඩායමේ ගෞරවය රැකුණු බව නම් නොරහසකි.ශ්‍රී ලංකාවේ ටෙස්ට් තත්ත්වය ලැබු 86 වැනි ක්‍රීඩකයා වන තිලාන් 2001 අගෝස්තු 29 වැනිදා සිට සැප්. 2 දක්වා කොළඹ එස්. එස්. සී. පිටියේ 1559 වැනි ටෙස්ට් තරගයේදී ඉන්දියාවට එරෙහිව මුලින්ම පිටියට පිවිසියේය.දකුණතින් පිත්ත හසුරුවමින් ඉවසිලිවන්ත ක්‍රීඩා විලාසයක් පෙන්වන තිලාන්ට සිය මංගල ටෙස්ට් තරගය අතිශය සුවිශේෂී එකකි.සනත් ජයසූරියගේ නායකත්වයෙන් යුතුව පිටියට පිවිසි ශ්‍රී ලංකා කණ්ඩායම මුලින්ම පන්දුවට පහර දෙමින් 610 ක වාර්තාගත ලකුණු සංඛ්‍යාවක් ලැබීය. එහිදී තිලාන් සමරවීර නොදැවී ලකුණු 103 ක් ලබාගත් අතර ශ්‍රී ලංකාව ඉනිමකින් සහ ලකුණු 77 කින් ජය ගත්තේය.දකුණතින් පිට දඟ පන්දු යවන තිලාන් එම තරගයේදී සුපිරි ඉන්දීය පිතිකරු සව්රව් ගංගුලි දෙවැනි ඉනිමේදී ලකුණු 30 කට දවාගත්තේ ඔහු ලබාගත් පළමු අන්තර් ජාතික ටෙස්ට් කඩුල්ල ලෙසින් වාර්තා කරමින්.දකුණු අපි‍්‍රකාව සමඟ පැවැති අවසන් ටෙස්ට් තරගයේදී අපේ සුපිරි පිතිකරුවන් එක දිගට දැවී යද්දි ශ්‍රී ලංකා කණ්ඩායම ඉනිමක පරාජයේ අවමානයෙන් ගලවා ගන්නට සටනක් දෙමින් නොදැවී ලකුණු 115 ක් ලබාගන්නට තිලාන් සමත් විය.දකුණු අපි‍්‍රකානු සංචාරයට අවසන් මොහොතේ එක්කළ ද සිය යුතුකම් කොටස රට වෙනුවෙන් ඉටුකළ තිලාන් ඉනිම් හයේදී පිළිවෙළින් 36, 32, 102, 43, 11 සහ නොදැවී 115 ලෙසින් ලකුණු 339 ක් ලබා මෙම සංචාරයේ සාර්ථක එකම ශ්‍රී ලාංකේය පිතිකරුවා බව ඔප්පු කළේ බලධාරීන්ට සිතන්නට බොහෝ දේ ඉතිරි කරමින්.මේ දක්වා ටෙස්ට් තරග 71 කදී ලකුණු 5022 ක් ලබා ඇති තිලාන් 47.84 ක ප්‍රහාරක වේගයක් පවත්වාගෙන යමින් ශතක 14 ක් සහ අර්ධ ශතක 27 ක් ලබා තිබේ.2009 වසරේ මාර්තුවේ පාකිස්තානු සංචාරයේදී සහභාගිවීමට ලැබුණු තරග දෙකෙහිදීම ද්විත්ව ශතක වාර්තා කළ තිලාන්ගේ ක්‍රිකට් ජීවිතය තාවකාලිකව නැවතුණේ ත්‍රස්ත ප්‍රහාරයෙන් වම් කලවයට වෙඩි වැදී ශල්‍යකර්මයකට භාජනය වූ නිසාවෙනි.එහිදී කරච්චි හි පැවැති පළමු ටෙස්ට් තරගයේ පළමු ඉනිමේ ලකුණු 231 ක් සහ දෙවැනි ඉනිමේ නොදැවී 24 ක් සමඟ ලකුණු 255 ක් ද දෙවැනි ටෙස්ට් තරගයේදී පළමු ඉනිමේ ලකුණු 214 ක් ද ලැබීය.එහෙත් තුන්වැනි දිනයේ තරගය සඳහා පිටියට එද්දී ශ්‍රී ලංකා ක්‍රීඩකයින් රැගත් බස් රථයට එල්ල වූ ත්‍රස්ත ප්‍රහාරයෙන් තිලාන් ඇතුළු ක්‍රීඩකයින් දිවි ගලවා ගත්තේ හාස්කමකින් මෙනි.ඉන්පසු යළිත් මාස කිහිපයකින් සුවය ලබා පිටියට පිවිසි තිලාන් 2010 වසරේ ඉන්දියාවට එරෙහිව නොදැවී ලකුණු 137 ක් ලබා ගැනීමට සමත් විය. වරින්වර කැපෙමින් යළි එක්වෙමින් මෙලෙස දස්කම් දක්වන තිලාන් මේ වන විට පැවැත්වෙන එක්දින සංචිතයට කැඳවා නැත.ශ්‍රී ලංකා එක්දින කණ්ඩායමට මැද පෙළ ක්‍රීඩකයින් පිළිබඳ ගැටලු රාශියක් තිබෙද්දී එක්දින තරග 53 කදී ඉනිම 42 ක් ක්‍රීඩාකර ශතක 2 ක් සමඟ ලකුණු 862 ක් රැස්කර ඇති තිලාන් යළි ශ්‍රී ලංකාව බලා පැමිණ සිටින්නේ දෛවයේ සරදමකට ලක්වීම නිසාදෝ සිතෙයි.ඉඩෝරයට පොද වැස්සක් ලෙසින් ලබාගත් ටෙස්ට් ජයග්‍රහණය ඉදිරියේදී මහා ජයග්‍රාහී වර්ෂාවක් බවට පත්වීමට නම්, තිලාන් වැනි ක්‍රීඩකයන්ට හුදෙකලාව සටන් කිරීමට ඉඩ නොතබා මහේල සංගා ඩිල්ෂාන් මෙන්ම මැතිව්ස් වැනි ක්‍රීඩකයින් යළි ලකුණු අතරට පැමිණිය යුතුය.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>15</day>
    </date>
    <link>http://www.silumina.lk/2012/01/15/_art.asp?fn=av12011519</link>
    <topic>අප්පච්චි ඔයාගෙ අම්මට කරලා තියෙන්නෙ නම් මහ බරපතළ අසාධාරණයක්</topic>
    <author/>
    <content>අප්පච්චි ඔයාගෙ අම්මට කරලා තියෙන්නෙ නම් මහ බරපතළ අසාධාරණයක්ලියන්නේ නිව්ටන් ගුණසේකරඅඳින්නේ හර්ෂ ගුණවර්ධන“ඔයා එග්සෑම් එක හොඳට කරන්නකො.. ඊට පස්සෙ අපි ඔය ගැන හෙමිහිට කල්පනා කරමු දුව“එම පිළිතුරින් තිසරු යම් පමණකට සෑහීමකට පත්වූවාය. ඔහු තමාගේ සතුටට එරෙහි කිසිදු තීන්දුවක් නොගන්නා බවට ඇය තුළ තදබල විශ්වාසයක් විය. අලුත් කඩේ පිහිටි නීති විද්‍යාලය අසලින් ඇයව බැස්සවූ ඩග්ලස් නැවත ඇයට කතාකළේය.”මං අද ගෙදර එනකොට ටිකක් රෑවෙයි කියලා මමීට කියන්න දුව“”පරිස්සම් වෙන්න අප්පච්චි.. හතරපැත්තෙම හතුරො”ඔහු ඊට සිනාසුණා පමණි. මොටෝරිය ඈත නොපෙනී යන තුරු නොසැලී බලා සිටි තිසරු සිය ජංගම දුරකථනය අතට ගෙන සඳුන්ට ඇමතුමක් ගත්තාය.”මං මේ ළඟම එනවා තිසරු.. ඔයා ඔතනම ඉන්න” ඇමතුමට පිළිතුරු දෙමින් සඳුන් සතුටින් කීවේය.එම හමුව ඔවුන් දෙදෙනාගේ ජීවිතවල සැඟව තිබූ බොහෝ වැදගත් තොරතුරු හෙළිදරව් වන හමුවීමක් වෙතැයි ඔවුන් දෙදෙනාම තුන් සිතකින්වත් හැඟුණේ නැත.එහෙත් ඒ දේ සිදුවිය.සඳුන් ඇයව මුහුද අද්දර වෙන්නට පිහිටි නිස්කලංක ගිමන් හලක් වෙතට කැඳවාගෙන ගියේය. සුදු අරලිය මල් ගසක් යට මොටෝරිය නතර කළ සඳුන් තිසරුගේ අතැඟිලි තුඩු අල්ලා ගෙන එහි ගොඩවැදුණේ අපමණ සතුටකිනි. කාලයකට පසුව නිදහසේ ආදරයෙන් ඔවුනොවුන් හමුවීමට ලැබීමේ උද්දාමය ඒ මොහොතේ දෙදෙනාගේම හදවත් තුළ රැඳී තිබිණ.මහ සයුරට මුහුණලා තිබූ මේසයක් වෙතට ගොස් ඔවුන් වාඩිගත්තේ ලොකු කතාවකට මුල පුරන්නටය.”මට ඔයා අර කියන්න පොරොන්දු වෙච්ච රහස අද මට කියන්නම ඕනෑ තිසරු” ඇගේ අත අල්ලා ගනිමින් සඳුන් මහත් ආදරයෙන් යුතුව ඇෙඟ් වතකමල දෙස බලා සිටියාය.”මටත් ඒක තවත් හිත යට හංගගෙන ඉන්න බැහැ සඳුන්.. මං ඒ විස්තර සේරම අද ඔයාට කියන්නම්..” ඇය පුටුවේ හරිබරි ගැසෙමින් දිගු දෑස්වල රැඳී කාන්තිය විහිදෙව්වාය.”අපේ අප්පච්චි දැන් වගේම තරුණ කාලෙත් ගතකරලා තියෙන්නෙ මහ සෙල්ලක්කාර ජීවිතයක් සඳුන්.. එයා දරුවෙකුත් එක්ක දුප්පත් ගැහැනු කෙනෙක්ව අතරමං කරපු කෙනෙක්... අප්පච්චි එදා ගෙදරින් පිටවෙලා යද්දි ලියපු ලියුමෙන් තමා ඒ විස්තර අපි දැනගත්තෙ..”සඳුන් නිහඬව මහත් ඕනෑකමකින් යුතුව ඇගේ කතාවට සවන් දීගෙන සිටියේය.”ඒ කාලෙ අප්පච්චිට වාරියපොළ පැත්තෙ පොල් වත්තක් තිබිල තියෙනවා.. ඒ වත්තෙ මුරකාරයගෙ ගෑනු මනුස්සයා එක්ක තමා අප්පච්චිගෙ ඔය කියන අනියම් සම්බන්ධය තිබිලා තියෙන්නෙ. එතකොටත් එයාගෙ කුසේ දරුවෙක් පිළිසිඳිලා හිටියෙ””ඇයි මෙච්චර කාලයක් එයා ඕවා සේරා ඇන්ටිගෙන් හංගගෙන ඉඳලා තියෙන්නෙ?””ඒකනම් මං කියන්න දන්නෙ නැහැ සඳුන්..””මගෙ තාත්තත් ඒ දවස්වල වාරියපොළ පැත්තෙ පොල්වත්තක මුරකාරකමක් තමයි කරලා තියෙන්නෙ තිසරු..” පස්සෙ මොකක්ද පවුලෙ ප්‍රශ්නයකට අම්මත් එක්ක රණ්ඩු සරුවල් වෙලා බීලා බීලම මැරිලා ගිහින් තියෙනවා.” සඳුන්ගේ කටහඬේ කිසියම් කලකිරුණු ශෝකී බවක් රැඳී තිබිණ.”ඔයාගෙ අම්මගෙ නම ඉසබෙලාද?””ඔව්.. තිසරු කොහොමද දැනගත්තෙ?” දෑසින් විස්මය පළ කරමින් ඔහු ඇගේ අත අල්ලා ගත්තේය.”මෙන්න මේ ලියුමෙන්.. ඔයාට බලන්න දෙන්නමයි මම ඕක අද අරගෙන ආවෙ..” පොතක් තුළ බහාගෙන තිබූ ලියමනක් සඳුන් අත තබමින් ඇය වේගයෙන් ඇසි පිල්ලන් ගැසුවාය. ඔහු ලියමන අතට ගත්තේ වෙව්ලන ඇඟිලි තුඩුවලිනි.”ඕක එදා අප්පච්චි ගෙදරින් පිටවෙලා යද්දී ලියපු ලියුමක්”සඳුන් එක හුස්මට ලියමන කියවාගෙන ගියේය. සමහර කොටස් කියවන විට ඔහුගේ හිතට මහත් සංවේගයක් මෙන්ම කම්පනයක් ද දැනුුණේය.”මම නම් මේක අදහාගන්න බැරි තරම්. පුදුමයි තිසරු..? හරියට හීනයක් වගේ.. එහෙමනම් ඔයාගෙ අප්පච්චියි මාවත් එක්ක මගෙ දුප්පත් අම්මාව මහ පාරට ඇදලා දමලා තියෙන්නෙ?” ඔහුගේ ස්වරයෙහි කලකිරීමක් ද තරමක කෝපයක් ද රැඳී තිබිණ.”ඔයා මගෙ අප්පච්චීට වෛර කරනවද සඳුන්?””මගෙ හිතේ වෛරයක් නම් නැහැ තිසරු.. ඒ වුණත් එයා කරලා තියෙන්නෙ නම් මහ පොළොව නුහුලන අපරාධයක්..””ඇත්ත .. මං පිළිගන්නවා. මගෙනුත් ඒකට සමාවක් නැහැ..” තිසරු ආවේගශීලී හඩින් කටහඬ බින්දාය.”මගෙ ළඟ තියෙනවා තිසරු මගෙ අම්මගෙ තරුණ කාලෙ ගත්තු ෆොටෝ එකක්?””අනේ මට පෙන්නන්නකො සඳුන්.. දැන් ඔයා ළඟ තියෙනවද?””ඉන්නකො මම ඔයාට පෙන්නන්න...” පිටුපස කලිසම් සාක්කුවට අත යවමින් සඳුන් සිය පර්ස් එක එළියට ඇද්දේය. ඔහු ඒ තුළින් පිටතට ගත්තේ ‘ලෙමිනේට්’ කරන ලද කුඩා ප්‍රමාණයේ කළු සුදු ඡායාරූපයකි.”තරුණ කාලෙ ඔයාගෙ අම්මා හරිම ලස්සනයි. .. අප්පච්චිගෙ හිත අම්මට වශී වුණ එක පුදුමයක් නෙවෙයි” කියමින් ඇය සිනාසුණාය.”ඒක අම්මා හුඟාක් ඉස්සර ගත්තු ෆොටෝ එකක්. පුංචි අම්මයි ඕක මට ළඟ තියාගන්න දුන්නෙ”සේයාරුව ඉතා පැරැණි එකක් බව පෙනිණි. දිගු දෑසෙහි මඳ සිනාවක් නඟාගත් රුවැති කාන්තාවකගේ මුහුණුවර තිසරු ඒ තුළින් දුටුවාය.”අප්පච්චි ඔයාගෙ අම්මට කරලා තියෙන්නෙ නම් මහ බරපතළ අසාධාරණයක්. පිරිමි කියන්නෙ මහ අවස්ථාවාදී පිරිසක් සඳුන්..””මටත් එක්කද ඒ චෝදනාව තිසරු?””අනේ නැහැ.. මං ඔයා ගැන හිතලා නෙවෙයි එහෙම කිව්වෙ? මට කියන්න ඕනෑ වුණේ හුඟක් පිරිමි අවස්ථාවාදියි කියලා. මේ තරමටවත් ලෝකෙ ලස්සනට පවතින්නෙ ගැහැනුන්ගෙ හොඳකම හින්දා කියලයි මට හිතෙන්නෙ?””එක මිනිහෙක් තවත් මිනිහෙකුට වඩා වෙනස් තිසරු. ඉතාමත් ගුණ යහපත් හොඳ මිනිස්සු අපි අතරෙ ඉන්නවා.. ඒ වගේම මහ ජරා ... නරක මිනිස්සුත් මේ සමාජයේම ඉන්නවා”සඳුන්ට ඒ ගැන තවත් බොහෝ දේ කතාකරන්නට අවශ්‍ය වූ නමුත් ඔහු ඊට එහා ඒ ගැන කතා නොකළේය.”මං මේ ෆොටෝ එක අප්පච්චිට ගිහින් පෙන්නන්නද සඳුන්?””දැන්ම ඕනෙ නැහැ.. ඕක පෙන්නන්ට සුදුසු වෙලාවක් ඒවිනෙ. එදාට මං ම පෙන්නන්නම් තිසරු?””ඔව්... ඒක වැඩිය හොඳයි..” ඔහුගේ එම අදහසට එකඟවෙමින් තිසරු ඉසබෙලාගේ සේයාරුව නැවත සඳුන් අතට දුන්නාය.”අප්පච්චි ඔයාව ඩ්‍රොප් කරලා අද කොහෙද ගියේ?””අද ගොඩක් වැඩ කරගන්න හිතාගෙනයි ආවෙ? ගෙදර එන්නත් රෑ වෙයි කිව්වා””කොයි එකටත් අප්පච්චිට ටිකක් පරිස්සම් වෙන්න කියන්න. මොකද මේ කේස් එක හින්දා බතලගොඩ ඇමැතිතුමා එයත් එක්ක වෛර බැඳගෙන ඇති””ඔව් සඳුන් .. ඔය මිනිසුන්ව විශ්වාස කරන්න බැහැ තමයි..””එහෙනම් අපි යමුද. මං ඔයාව ඩ්‍රොප් කරගෙනම යන්නම්”දෙදෙනා ගිමන්හලින් පිටත්වෙන විට අව් රශ්මිය තදින් පොළව මත පතිත වී තිබිණ. තිසරානිව නිවෙස අසලින් බස්සවා කාර්යාලයට යාම සඳුන්ගේ අරමුණ විය.”මං හින්ද ඔයාගෙ වැඩත් පාළුවෙනවා නේද සඳුන්?”මොටෝරියේ යන අතරතුරේදී තිසරු විමසුවේ දෑස් කොණින් ඔහුගේ වත කමලට එබෙමිනි.”පාළු වෙනවා කිව්වොත් ඔයා මොකද කියන්නෙ?””මොනවා කියන්නද? ඇත්ත කිව්ව එකට සතුටු වෙනවා...””ඒක නෙමේ තිසරු... ඔයා අපේ අනාගතේ ගැන දැන් මොකද කියන්නෙ?””වෙලාවකට මට බයත් හිතෙනවා... සඳුන් . ඒත් මට හිතෙනවා අප්පච්චි ඔයාට පිටුපාන එකක් නැහැයි කියලා.. එයා දැන් පසුගිය කාලෙ සිද්ධවෙච්ච දේවල්වලට හුඟක් පසුතැවිලි වෙනවා... අද අප්පච්චි මාත් එක්ක කතා කළෙත් හරිම අමුතු විදියකට. මට පුදුමත් හිතුණා.””මිනිස්සු අතින් වැරැදි සිද්ධ වෙනවා තමයි... ඒක මනුස්ස ස්වභාවයේ හැටි.. පහුවෙලා හරි ඒක තේරුම් අරගෙන හරි මාර්ගයට වැටෙනවා නම් ලොකු දෙයක්.. තිසරු”ඔහු පවසන දේ අනුමත කරන්නාක් මෙන් ඇය හිස සැලුවාය. සඳුන් වැනි බුද්ධිමත් ගුණ යහපත් තරුණයකුගේ ආදරය දිනාගැනීමට හැකිවීම ගැන ඇයට දැඩි සතුටක් දැනිණ.මොටෝරිය බම්බලපිටියට කිට්ටු කරනවාත් සමඟම සඳුන්ගේ ජංගම දුරකථනය නාද වන්නට විය. ඇමතුම ආවේ සුරනිමලගෙනි.”මචං උඹ දැන් කොහෙද ඉන්නෙ?””බම්බලපිටිය හරියෙ.. මං මේ තිසරුව ගෙදරට ඩ්‍රොප් කරන්න යන ගමන් ඇයි සුරේන්?””මචං අසුබ ආරංචියක් කියන්නයි කෝල් කළේ. මේ දැන් අපිට නිව්ස් එක ආවෙ..” සුරනිමල කතා කළේ තැතිගත් හඬිනි.”මොකද වෙලා තියෙන්නෙ?””මේක අහලා තිසරු අප්සෙට් ගහයිද කියලා මට බයයි.. මචං..” තම පත්තර මිත්‍රයා කියන්නට වලිකන්නේ නරක ආරංචියක් බව ඔහුට ඉවෙන් මෙන් හැඟුණේය.”මචං.. දැන් ටිකකට ඉස්සෙල්ලා නුගේගොඩදි ඩග්ලස් දැරණියගලට කව්ද වෙඩි තියලලු””මොනවා?” සඳුන්ගේ ඇස් දෙක උඩ ගියේ එකවරය.”නාඳුනන තුවක්කු කරුවෙක්ලු. ඒකා ට්‍රේල් බයික් එහෙකින් මුහුණ වහං කරගෙන ඇවිත් මෑන්ගෙ රෙස්ටුරන්ට් එක ඉස්සරහදිම වෙඩි තියල ඉගිල්ලිලා ගිහින්... පාතාලෙ වැඩක් වෙන්න ඕනෑ මචං..””ජීවිතේ බේරිලාද?””ටිකක් සීරියස් කියලයි කියන්නෙ.. මහ ඉස්පිරිතාලෙට අරන් ගියාලු..” සඳුන්ට ලද ඇමතුම හොඳ එකක් නොවන වග තිසරුට එකවරම හැඟී ගියාය. සඳුන් මොටෝරිය නතර කරගෙන ගල්ගැසී බලා සිටියේ කරකියා ගන්නට දෙයක් නොමැතිව මෙනි.”ඇයි සඳුන් මොකද වෙලා තියෙන්නෙ? කතා කරන්නකො” ඇය ඔහුගේ උරහිස සොලවමින් කතා කළාය.”අප්පච්චි ගැන නරක ආරංචියක් ආවෙ“”අනේ මොකක්ද කියලා කියන්නකො..””අප්පච්චිට මේ මහ දවල් කව්ද වෙඩි තියලලු මහපාරෙදි””අනේ බුදු අප්පච්චි”ඇය ඔහුගේ උරහිසට හිස තබාගෙන නොනවත්වා ඉකිබිඳීන්නට වූවාය.ලබන සතියට...කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>15</day>
    </date>
    <link>http://www.silumina.lk/2012/01/15/_art.asp?fn=av12011520</link>
    <topic>වාකිරිගල බලකොටුවට දුෂ්කර චාරිකාවක්</topic>
    <author>කේ. විජයවර්ධන</author>
    <content>වාකිරිගල බලකොටුවට දුෂ්කර චාරිකාවක්හතර කෝරලේ ගල්බොඩ කෝරලේට ඒ නම ලැබී ඇත්තේ ගල් පර්වත පිරිවරාගත් කඳුගැට රාශියක් පිහිටි හෙයිනි. ඒ කඳු අතර ඉමහත් ඓතිහාසික වැදගත්කමක් හිමිකර ගන්නා පර්වත කූටයකි, වාකිරිගල. එය පොළොන්නරු යුගයේ කීර්තිමත් නරපතියකු වන 1 වන විජයබාහු (1070 - 1114) රජුට රැකවරණය සැලසූ බලකොටු දුර්ගයකි.වාකිරිගල යාමට මාර්ග දෙකකි. මාවනැල්ලේ සිට අරණායක පාරේ විත් උස්සාපිටිය හන්දියෙන් දකුණට හැරී ගල්අතර පාරේ ගමන් කිරීමෙන් ද කෑගල්ල හෙට්ටිමුල්ල දිවෙල හරහා පැමිණීමෙන් ද වශයෙනි. මෙහි දෙවැනි මාර්ගය වැටී ඇත්තේ පැරණි උඩරට රජ මාවත ඔස්සේ ය.අඩි 1000 ක පමණ උන්නතාංශයකින් යුත් වාකිරිගල ගම්මානය තේ, රබර් හා කෙත්වතු සහිත පෙදෙසකි.මිතුරකුත් මාත් මේ වටපිටාව නරඹමින් වාකිරිගල දක්වා ගමන් කළේ මෝටර් බයිසිකලයක ය. කොන්ක්‍රීට් ඇතිරූ අතුරු මාවතක රබර් වතු හා ගෙවතු පසු කරමින් අපි ඉදිරියට ඇදුණෙමු. වාකිරිගල රජ මහා විහාරය පසු කරමින් ඉදිරියට ඇදෙන අපට සුන්දර ගම්මානයක සිරිය දැකගත හැකි වෙයි. හරකකු දක්කාගෙන යන ගැමියකු හෝ කඩපලට ගොස් හාල් තුනපහ රැගෙන එන ගැමි කතක හෝ අප හා ළෙන්ගතුව සිනහ වෙයි. මාර්ග තවත් දුෂ්කර වන්නට විය.මෝටර් බයිසිකලය අසල නිවෙසක නතර කළ අපි ඉදිරියට ගොස් අපට මඟ පෙන්වන හිතවතා හමුවූයෙමු. ඔහු යටියන්තොට සිරිවර්ධන මහා විද්‍යාලයේ ආචාර්ය සජීව ගලඋඩආරච්චි ය. ගල පාමුල නිවැසි සුසිරිපාල අය්යා ද අප සමඟ එකතු විය.වාකිරිගල පොළොන්නරු යුගයේ ආරක්ෂක දුර්ගයක් වූවා සේ ම වසර 900 ක් ගත වූවත්, තවමත් එය දුෂ්කර දුර්ගයක් වී ඇත. ගමන් කිරීමට නිශ්චිත මාර්ගයක් නොමැති නිසා එයට ළඟාවීමට ගම්වැසියකුගේ මඟ පෙන්වීමක් අත්‍යවශ්‍ය වේ.අපි රබර් වත්තක් ඔස්සේ බෑවුම තරණය කරන්නට වූයෙමු. බෑවුම දණ හිස් නිකටේ හැපෙන තරම් දැඩි ය.මහාවංශයේ වාකිරිගල හඳුන්වන්නේ ‘වාතගිරි’ යනුවෙනි. එම නම ලැබීමට හේතු වූයේ පව්ව මුදුනේ සිටින්නකුගේ හිස තදින් (ගිරියෙන්) වෙන් කිරීමට තරම් වේගයෙන් සුළඟ (වාතය) හමනා නිසා බව ජනප්‍රවාදවල පැවසේ. තවත් ජන විශ්වාසයක් වන්නේ දීවෙල ප්‍රදේශය හරහා එන වා රැල්ල පර්වතයේ වැදීමෙන් ගුම් නැංවෙන හෙයින් වාතගිරි වී පසුව වාකිරිගල යන නම ලැබුණු බවයි. ජන කවියා වාකිරිගල දකින්නේ මේ අයුරිනි.වැර සුළඟක් තිබෙන වාකිරි යමු යාලු පසු කලකදී වාකිරිගල නම් වීලූ ඒ ගල අසල ඇති ගෙඩි කන්නට ලාලු හතර වටින් ජනයා රොක් වෙන වාලූඅපි ටිකින් ටික පර්වත පාදය අසලට ළඟා වීමු. මෙහි සිට කඳු මුදුනට පිවිසීමට පර්වතය වටා ගමන් කළ යුතු ය. එයට හේතුව පර්වත බිත්තිය ඍජුව අඩි 150 ක් පමණ ඉහළට නැඟී සිටින හෙයිනි.පර්වත පාදයේ එක් ස්ථානයක වූයේ ගල් දොරුවක් වැනි විවරයකි. එය උමඟකට සම්බන්ධ බවට ජනප්‍රවාදයකි. අපගේ පැමිණීමෙන් බියට පත් වේ තුඹසක් අසල සිටි තලගොයෙක් ගල් විවරයකට රිංගා ආරක්ෂාව සලසා ගත්තේ ය. පර්වතයේ එක් තැනක ඇතුළට හැරී ඇති ආකාරයට සැකසී ඇත. එය වැස්සට නො තෙමෙන හෙයින් ස්වාභාවික ලෙනක් වශයෙන් ද සැලකිය හැකි ය.අපි තවත් ඉදිරියට ගමන් කළෙමු. “අර තියෙන්නෙ එක ගල් දොරක්. ඔය වගේ තැන් තුනක් පර්වතය වටේට ම තියෙනවා” ප්‍රදේශවාසී මිතුරා පැවසුවේ ය.පර්වත භූමිය අක්කර 16 ක පමණ විශාලත්වයකින් යුක්ත ය. එය පුරාවිද්‍යා රක්ෂිතයකි. මෙය සමතලා භූමියක් නොවේ. උස් පහත් වෙමින් ඇදී යන බිම් කඩකි. ඝන කැලෑවක්, විෂම භූ ස්වභාවයක් නිසා පර්වතයේ එහා මෙහා නොපෙනේ. අප ඊළඟට ගියේ සුළං කපොල්ලට ය. හතර කෝරලය පිස එන සුළං ප්‍රවාහය පර්වතය හරහා ඇදී යන්නේ මෙතැනිනි. මෙයට වාකිරිගල යන නම ලැබුණේ මේ ස්ථානය නිසා විය යුතු ය. මේ අසල පර්වතය මත පිහිටි කුඩා ස්වාභාවික පොකුණකි. එය මාවී පොකුණ යනුවෙන් හැඳින්වේ.“මෙතැනට කියන්නෙ පත්කොළ මංකඩ කියලා” පර්වත බෑවුම් ඍජු ප්‍රපාතයක් පෙන්වමින් ප්‍රදේශවාසී මිතුරා පවසයි.පත්කොළ මංකඩේ සිට අප ගමන් කළේ කොඩිගල වෙතට ය. එය කඳුගැටය මත උසම ස්ථානයකි. මෙම ස්ථානය එදා සතුරු සේනා නිරීක්ෂණයට කදිම බැලුම්ගලක් වන්නට ඇත. හතර කෝරලේ කඳු වැටි හා පහත් බිම් ද වන වදුලු ද සුන්දර දසුනක් මවා පායි. ඈත කඳු හිස්වලට එපිටින් වැහි ඇල්ලක් ඇද හැලේ. එම වැස්ස මෙතැනට ඒමට තව ටික වේලාවක් ගත වනු ඇත.ඉදිරිපසින් පෙනෙන ඌරාකන්ද මහා පර්වත බිත්තියක් සේ පැතිරී යයි. එය පාමුල ඇත්තේ අස්මඩල ගම්මානයයි. තවත් පසෙකින් දිස්වන්නේ බතලේගල ය. යාලගම, පොල්කුඹුර, දලුක වැනි ගම්මාන පහළ නිම්නයේ පැතිර තිබේ. වාකිරිගල සහ දීවෙල යන ගම් එයට මෙපිටිනි. මේ ගම්මානවල කුඹුරු, විල්ලු ද පලස් ආකාරයෙන් දිස් වෙයි. සුදු පැහැති මලින් බරව කැපී පෙනෙන තේක්ක ගස් අලංකාර දසුනක් මවා පායි.කොඩිගලෙහි සිට කටු පඳුරු අතරින් රිංගමින් අප පැමිණියේ මාළිගාතැන්නට ය. එය අක්කරයක පමණ තරමක තැනිතලා භූමියකි. මෙහි වනයට යටව කැඩුණු ගල් කණු කැබලි කිහිපයකි. රජුගේ මාළිගාව මෙහි පිහිටා තිබූ බව ජනප්‍රවාදයයි. මෙම ගල්කණු පවා නිදන් හොරුන් හාරා විනාශ කර ඇත. මෙහි නිදන් හෑරූ වළවල් තුනක් දැකගත හැකි ය.වැහි පොද එක දෙක වැටේ. මහ වැස්සෙන් බේරීමට අපි පර්වතය පාමුල පිහිටි ගල්ලෙන බලා පියනගන්නට වූයෙමු.කේ. විජයවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>15</day>
    </date>
    <link>http://www.silumina.lk/2012/01/15/_art.asp?fn=av12011521</link>
    <topic>සිනමාව ඉගෙන ගැනීමට ඉන්දියාවෙන් අවස්ථාවක්</topic>
    <author/>
    <content>සිනමාව ඉගෙන ගැනීමට ඉන්දියාවෙන් අවස්ථාවක්කොල්කතා නුවර පවත්වන ලද කොල්කතා සිනමා උලෙළට සහභාගි වූ අතරතුර එම නගරයේ පිහිටි සත්‍යජිත් රායි සිනමා හා රූපවාහිනී ආයතනය නැරැඹීමට ගියෙමි. මා එහි කැඳවා ගෙන ගියේ මා සමඟ නෙට්පැක් ජූරියේ කටයුතු කළ එම ආයතනයේ පීඨාධිපතිවරයා වූ මහාචාර්ය නිලොත්පාල් මජුම්ඩාර්ය. ඔහු චිත්‍රපට සංස්කරණ ශිල්පියකු ලෙස පූනාහි පිහිටි ඉන්දියානු චිත්‍රපට හා රූපවාහිනි ආයතනයේ උපාධිධරයෙකි. පූනාහි පිහිටි ඉන්දියානු චිත්‍රපට හා රූපවාහිනි ආයතනය මෙන්ම සත්‍යජිත් රායි සිනමා හා රූපවාහිනී ආයතනය ඉන්දියානු මධ්‍යම රජයේ ප්‍රවෘත්ති හා ගුවන් විදුලි අමාත්‍යාංශය මඟින් පාලනය වන්නකි.එය දකුණු ආසියාවේ ඇති විශාලතම සිනමා හා රූපවාහිනි ආයතනය වශයෙන් සැලැකේ. සුප්‍රකට බෙංගාලි සිනමාකරු සත්‍යජිත් රායි නමින් එය පිහිටුවන ලද්දේ 1995 වර්ෂයේදීය. එහි පළමු අධ්‍යාපන සැසිය 1996 සැප්තැම්බර් මස ආරම්භ විය. එතැන් පටන් සිනමාකරණයේ අංශ සතරක් සඳහා තුන් අවුරුදු පශ්චාත් උපාධි ඩිප්ලෝමා පාඨමාලා පැවැත්වේ. එනම් තිර රචනය හා අධ්‍යක්ෂණය, ඡායාරූපකරණය, සංස්කරණය සහ ශබ්ද තාක්ෂණය යන අංශ වේ. මෙම ආයතනයේ වර්තමාන සභාපතිවරයා වන්නේ රන්ජිත් මලික් ය. ආයතනයේ අධ්‍යක්ෂවරයා ෂන්කර් මොහාන් ය. ඔහු ඉන්දියානු චිත්‍රපට උත්සව අධිකාරියේ අධ්‍යක්ෂවරයා ද වේ.මෙම ආයතනය කොල්කතාවේ පංචාසයාර්හි ඉතා රමණීය පරිසරයක අක්කර සියයක පමණ භූමි ප්‍රදේශයක පිහිටා ඇත. එම ආයතනයට සම්බන්ධ ගොඩනැගිලිවලට අමතරව ශිෂ්‍ය නේවාසිකාගාර ද එහි ඉදිකර ඇත. අලුතෙන් ආරම්භ කිරීමට නියමිත නව පාඨමාලා සඳහා අවශ්‍ය වන ගොඩනැගිලි ද දැන් ඉදිවෙමින් පවතී. එම පාඨමාලා නම් සජීවීකරණ, වාර්තා සහ නිෂ්පාදන ක්‍රමවේද (Production Methodology) වේ. සෑම පාඨමාලාවක් සඳහා ම පූර්ණකාලීන ආචාර්ය මණ්ඩලයක් සිටින අතර ඊට අමතරව බාහිර ආචාර්යවරුන්ගේ සහාය ද ලැබේ.ඔවුන් සියලු දෙනාම ඒ ඒ විෂය පිළිබඳ පරිණත දැනුමකින් යුක්ත වන අතර බොහෝ දෙනෙක් පූනා හි චිත්‍රපට හා රූපවාහිනි ආයතනයේ උපාධිධාරිහු වෙති. අධ්‍යක්ෂණය හා තිරකතා පාඨමාලාව හදාරන සිසුන් සඳහා චිත්‍රපට න්‍යාය සහ සිනමාවට අදාළ සෑම අංශයක් පිළිබඳ අංග සම්පූර්ණ දැනුමක් ලබා දෙන අතර පාඨමාලාව අවසානයේ චිත්‍රපටයක් නිර්මාණය කළ යුතු වේ.සිනමා සංස්කරණය පිළිබඳ පාඨමාලාවේදී සංස්කරණ ඉතිහාසය, සංස්කරණ න්‍යාය උගන්වන අතර සාම්ප්‍රදායික සංස්කරණ හා ඩිජිටල් සංස්කරණ ක්‍රමවේද පිළිබඳ ප්‍රායෝගික පුහුණුවක් ලබා ගත හැකි නවීන උපකරණයන් ගෙන් සමන්විත වේ. සිනමා ඡායාරූපකරණ පාඨමාලාව ඡායාරූපකරණයට අදාළ සියලුම අංශ ආවරණය කරයි. මි. මි. 16, මි. මි. 35 හා ඩිජිටල් කැමරා ආශි‍්‍රතව ඉගැන්වීම් කරන අතර කළු සුදු සහ වර්ණ සේයා පට භාවිත කිරීමේ පහසුකම් ද පවතී. මෙම පීඨය සැලැසුම් කොට ආරම්භ කරන ලද්දේ ඉන්දියාවේ බිහිවූ ශ්‍රේෂ්ඨ සිනමා ඡායාරූප ශිල්පියකු වූ සුබ්රතා මිත්‍ර ය. ශබ්ද තාක්ෂණ යන පාඨමාලාවට එළිමහන් පටිගත කිරීම්වල පටන් චිත්‍රාගාර පටිගත කිරීම්, දෙබස් කැවීම්, ශබ්ද සංකලනය ආදි සෑම අංශයක් පිළිබඳවම පෘථුල දැනුමක් ලබා දේ. මෙම පාඨමාලාවන්ට අමතරව චිත්‍රපට රංගනය පිළිබඳ සය මසක කෙටි පාඨමාලා පැවැත්වේ.මෙම ආයතනය සඳහා විදේශීය සිනමා අධ්‍යක්ෂවරුන්ට සහ ශිල්පීන්ට ද ආරාධිත දේශකයන් සඳහා ආරාධනා කරනු ලැබේ. තවද SRFTI විසින් Take One නමින් වාර්ෂික සිනමා සංග්‍රහයක් ද පළ කරනු ලැබේ.මෙම සිනමා සංග්‍රහය ගුණාත්මක භාවයෙන් මෙන්ම තාක්ෂණික නිමාවෙන් ද සෙසු ජාත්‍යන්තර සිනමා සඟරා සමඟ තරගකාරී මට්ටමක පවතී. දැනට ක්‍රියාත්මක වන අංශ සතර සඳහා එක් අංශයට දෙදෙනෙකු බැගින් විදේශ ශිෂ්‍යයන් අට දෙනෙකුට අවස්ථාව ලැබේ. කිසිදු ලාංකික ශිෂ්‍යයකු මෙතෙක් එහි අධ්‍යාපනය හදාරා නොමැත.මහාචාර්ය නිලොත්පාල් මජුම්ඩාර් මා සමඟ පැවැසුවේ ශ්‍රී ලාංකික ශිෂ්‍යයන්ට මෙම ආයතනයට ප්‍රවේශ වීමට වරම් ලබා ගත හැකි නම් අධ්‍යාපන කටයුතු සඳහා ශිෂ්‍යත්වයක් ලබා ගැනීම ඉතා පහසු බවයි.සියලුම අපේක්ෂකයන්ගේ මූලික සුදුසුකම වන්නේ පිළිගත් විශ්ව විද්‍යාලයකින් උපාධියක් ලබා තිබීමයි. ඉන්පසු ඉන්දියාවේ තෝරාගත් නගර කීපයක ලිඛිත පරීක්ෂණයක් ද ඉන් සමත් වන්නන් සඳහා වාචික පරීක්ෂණයක් ද අවසානයේදී වෛද්‍ය පරීක්ෂණයක් ද පැවැත් වේ.සිනමාව කැපවීමකින් හැදෑරීමට කැමැති ශ්‍රී ලාංකික සිසුන් අනාගතයේදී මෙම ආයතනයේ සිනමාව හැදෑරීම සඳහා යොමු වනවා ඇතැයි විශ්වාස කරමි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>15</day>
    </date>
    <link>http://www.silumina.lk/2012/01/15/_art.asp?fn=av12011522</link>
    <topic>ජැකී පෙරළිකාර රංගනයක</topic>
    <author>සුජීව තේවහෙට්ටිගේ</author>
    <content>ජැකී පෙරළිකාර රංගනයකඅපේ රටේ උපන් ජැකලින් ෆර්නැන්ඩස් දැන් අල්ලපු රටේ පෙරළිකාර චරිතයක් බවට පත්වෙලා. මේ වනවිට ඉන්දීය මාධ්‍යයන්ට පුවත් මවන්නියක බවට පත්වූ ඇය ගැන කතාකරන්නේ ලංකාවේ හෝ ඉන්දියාවේ අය විතරක් නොවෙයි. මුළු ලොව පුරා සිටින බොලිවුඩ් සිනමා රසික රසිකාවියන් සියලු දෙනාම ඇය ගැන කතාකරනවා.මීට මාස කිහිපයකට කලින් ජැකලින් ‘මර්ඩර් –2’ චිත්‍රපටයේ ප්‍රධාන චරිතයකට පණදුන්නා. ඒ රංගනය නිසා ඇය බොලිවුඩ් සිනමාවේ ආන්දෝලනාත්මක චරිතයක් වූ අයුරු ඔබට මතක ඇති. ඒ, ඇය එම චිත්‍රපටයේ අඩනිරුවත් ජවනිකා කිහිපයක රඟපෑ නිසයි. දැන් මේ රුවැත්තිය තවත් එවැනිම පෙරළිකාර රංගනයකට කැමැත්ත දීලා. මේ රංගනය ඇතුළත් වන්නේ ‘රේස් -2’ චිත්‍රපටයේ. මීට කලින් ’රේස්’ නමින් චිත්‍රපටයක් තිරගත වුණා.දැන් නිෂ්පාදනය කරන්නට සූදානම් වන්නේ එහි දෙවැනි කොටසයි. මුල් චිත්‍රපටයේ ජැකලින් රඟපෑවේ නැහැ. ඒ වුණත් ‘රේස් -2’ චිත්‍රපටයේ රංගනයට ජැකලින් එක්වුණේ එහි අධ්‍යක්ෂ සජිද් ඛාන්ගේ ඇරයුමෙන්.චිත්‍රපටයේ තිරනාටකය ජැකලින්ට ලබාදුන් අධ්‍යක්ෂවරයා එහි ඇතුළත් වන සිපගැනීමේ දර්ශනයක් ගැන විස්තරයක් කළා. ඔහු පැවැසූ කරුණු අනුව එය සුළුවෙන් සලකන්නට නොහැකි ජවනිකාවක් බව ජැකලින්ට වැටහුණා. එය ‘බරපතළ සිපගැනීමක්’ බව ඇයට තේරුම් ගන්නට අපහසු වුණේ නැහැ. ජැකලින්ට නියමිතව තිබුණේ චිත්‍රපටයේ ප්‍රධාන නළුවා සමඟ එම දර්ශනය නිරූපණය කරන්නයි. ‘රේස් -2’ චිත්‍රපටයේ ප්‍රධාන නළුවා, ජෝන් ඒබ්‍රහම්. ඔහු සමඟ එම දර්ශනය නිරූපණය කරන්නට කැමැති බව ජැකලින්, අධ්‍යක්ෂ සජිද්ට පැවසුවා.”අබ්බාස් සහ මස්තාන් නිෂ්පාදනය කරන මේ චිත්‍රපටයේ ඔය කියන දර්ශනය ළඟදීම රූපගත වේවි. ජැකලින් ගේ මේ තීරණය හුඟදෙනකුගේ පුදුමයට හේතු වෙලා. මොකද එයා මීට කලින් මේ වගේ ජවනිකාවක් නිරූපණය කරන්න බැහැයි කියපු නිසා.” කරුණු දන්නා අයකු ප්‍රකාශ කළේ ‘ක්‍රිෂ් -3’ චිත්‍රපටය රූපගත කරන්නට කලින් සිදුවූ සිද්ධියක් නිසයි. ‘ක්‍රිෂ් -3’ චිත්‍රපටයේ ප්‍රධාන චරිතය නිරූපණය කරන්නේ රිතික් රෝෂන්. මෙහි තිරනාටකයේ ද නියමිතව තිබුණේ රිතික් සහ තවත් නිළියක විසින් නිරූපණය කළ යුතු හාදු දීමේ දර්ශනයක්. මේ සඳහා තෝරාගෙන සිටියේ ජැකලින්. නමුත් ඇය මේ දර්ශනය රිතික් සමඟ රඟපෑම එකහෙළාම ප්‍රතික්ෂේප කර සිටියා. මේ හේතුවෙන් ජැකලින්ට සිදුවුණේ ‘ක්‍රිෂ් -3’ චිත්‍රපටයෙන් ඉවත් වෙන්නටයි.රිතික් සමඟ එවැනි දර්ශනයක් රඟපෑම ප්‍රතික්ෂේප කළ ජැකලින්, ‘රේස් - 2’ චිත්‍රපටයේ ජෝන් ඒබ්‍රහම් සමඟ සිපගැනීමේ දර්ශනයක් නිරූපණය කරන්න කැමැත්ත දුන්නේ ඇයි දැයි දැන් බොහෝ දෙනා ප්‍රශ්න කරනවා. සමහරු පවසන්නේ ‘රේස් -2’ අධ්‍යක්ෂණය කරන සජිද් ඛාන්, ජැකලින් සමඟ දැඩි මිත්‍රත්වයක් පවත්වාගෙන යන නිසා ඇය, ජෝන් සමඟ රඟපාන්නට කැමැති වී ඇති බවයි. (ජැකලින් සහ සජිද් සම්බන්ධ කරගනිමින් නොයෙකුත් ආරංචි පසුගිය කාලය පුරා පැතිරී ගිය අයුරු කිසිවෙකුටවත් රහසක් නොවෙයි.)කොහොම වෙතත්, මෙවැනි උණුසුම් දර්ශනයක් ‘රේස් -2’ චිත්‍රපටයේ නිරූපණය කරන්න යන්නේ ජැකලින් සහ ජෝන් විතරක් නොවෙයි. දීපිකා පදුකෝන් සහ සායිෆ් අලිඛාන් ද මෙවැනි රංගනයක් නිරූපණය කරනවාලු. ඒ දර්ශනයත් ළඟදීම රූපගත වේවිලු.ලන්ඩන් නුවර සුප්‍රකට ‘මැඩම් තුසේඩ්’ කෞතුකාගාරය සිනමා ලෝලීන් අතර බෙහෙවින් ජනප්‍රියයි. විශේෂයෙන්ම බොලිවුඩ් සිනමා රසික පරපුර මේ කෞතුකාගාරය ප්‍රිය කරන්නේ එහි තිබෙන බොලිවුඩ් සිනමාවේ ජනප්‍රිය නළු නිළියන්ගේ ඉටි පිළිරූ නිසයි. මේවා ජීවමාන ස්වරූපයෙන් එහි තබා ඇත්තේ දුටුවන් මවිත කරවන සුලු අන්දමින්.මේ වනවිට ‘මැඩම් තුසේඩ්’ හි ස්ථාපිත කර ඇත්තේ අමිතාබ් භච්චන්, ශාරුක් ඛාන්, සල්මන් ඛාන්, රිතික් රෝෂන්, කරීනා කපූර් සහ ඓශ්වර්යා රායිගේ ජීවමාන ප්‍රමාණයේ ඉටි පිළිරූ පමණයි. ළඟදීම මේ පිළිරූ අතරට තවත් අලුත් සාමාජිකාවක් එකතු වෙනවා. ඇය තමයි බොලිවුඩ් සිනමාවේ සුපිරි නිළියක වන මධුරි ඩික්සිත්. මැඩම් තුසේඩ් කෞතුකාගාරයට අලුතින්ම එකතු වෙන්නෙ මධුරි ඩික්සිත්ගේ පිළිරුවක් බව අපි සතුටෙන් ප්‍රකාශ කරනවා. 2012 මාර්තු මාසය වෙද්දී මේ පිළිරුවේ වැඩ නිමවෙලා විවෘත කරන්නයි අපේ බලාපොරොත්තුව.මැඩම් තුසේඩ් කෞතුකාගාරයේ ප්‍රකාශකයෙකු එලෙස පැවසුවා. මේ පුවත ලොව පුරා වෙසෙන මධුරි ඩික්සිත් ගේ රසික රසිකාවියන්ට සතුටුදායක එකක් වනවාට කිසිම සැකයක් නැහැ. මෙයින් පිළිබිඹු වන්නේ වසර විසිපහක් පුරා මධුරි සිනමා ලොවට එක්කල මාහැඟි දායකත්වය අගය කිරීමක් බවයි සිනමා විචාරකයන් පවසන්නේ. ඒ විතරක් නොවෙයි, විවාහ වී දරුවන් ලැබූවත් ඇය තවමත් ජනප්‍රියත්වයේ වැජඹෙන බවට මෙය හොඳම සාධකයක් බවත් ඔවුන් පවසනවා.”මගේ පිළිරුවක් මැඩම් තුසේඩ් කෞතුකාගාරයේ විවෘත වීම ගැන මම සතුටු වෙනවා. මේ සිද්ධිය මගේ ජීවිතයේ අමතක නොවෙන දෙයක්.” මධුරි පැවසුවා.මධුරිගේ පිළිරුව සරසන්නේ ඉතා වටිනා අලංකාර සාරියකින් බවයි දැනගන්නට ලැබුණේ. මධුරි ගේ හිස කෙස් උරහිසට කඩා හැළෙන ආකාරයෙන් පිළිරුව නිර්මාණය වනු ඇතැයි ද පැවසෙනවා. මේ වෙනුවෙන් පවුම් 150,000ක පමණ මුදලක් වැයවෙනු ඇතැයි මැඩම් තුසේඩ් කෞතුකාගාරයේ බලධාරීන් පවසනවා.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>15</day>
    </date>
    <link>http://www.silumina.lk/2012/01/15/_art.asp?fn=am1201151</link>
    <topic>ආර්ථවහරණයෙන් පසුව...</topic>
    <author>සාගරිකා දිසානායක</author>
    <content>ආර්ථවහරණයෙන් පසුව...ආර්ථවහරණයෙන් පසුව කාන්තාවනට බහුලව ඇතිවන රෝග තත්ත්වයක් ලෙස අධික ලෙස දහදිය දැමීම හැඳින්විය හැකි ය. මෙහිදී සිදු වන්නේ සිරුර වෙහෙස වීමකින් පසුව දහදිය දැමීම නොවේ. මෙහිදී සිරුරේ ඉහළ කොටසේ හෝ මුළු ශරීරයේ ම ක්ෂණිකව ම උණුසුම් ගතියක් හට ගන්නා සේ දැනේ. ශරීරයේ උෂ්ණත්වය ක්‍රමයෙන් වැඩි වන අතර ඇතැම් අවස්ථාවලදී අංශක ගණනාවක් ඉතා ශීඝ්‍රව උෂ්ණත්වය වැඩි වී ක්ෂණිකව උච්ච තත්ත්වයට පැමිණේ.මුහුණ හා ගෙල පෙදෙස රතු පැහැවේ. පසුව ප්‍රදේශයේ සහ කොන්දෙ ප්‍රදේශයේ තද පැල්ලම් ඇති විය හැකි ය. එසේ අධික උෂ්ණත්වය ඉහළ යාම නිසා අධික ශරීරයට දුර්වල ගතියක් දැනෙන අතර පසුව අධික ලෙස දහදිය දැමීමක් හා දෙවනුව සීතලයක් දැනී සිරුර වෙව්ලන්නට පටන් ගනී.ඇතැම් අයට මේ තත්ත්වය ඉතා තද ගතියක් දැනෙන අතර ඇතැමුන්ට තද නින්දකින් අවදි කිරීමට තරම් උග්‍ර අයුරින් ඇති විය හැකි ය. මෙසේ උණුසුම් ගතිය දැනෙන කාල පරාසය තත්පර 30 සිට මිනිත්තු 5 දක්වා විහිදිය හැකි ය.බොහෝ කාන්තාවෝ තමා අවට පරිසරයේ වෙනස්කම් මගින් ද උණුසුමින් මිදීමට හැකි වන පරිදි ඇඳුම් ඇදීමෙන් ද උණුසුමින් ඉක්මනින් මිදීමට හැකි වන පරිදි පහසුවෙන් ඉවත් කළ හැකි ලිහිල් ඇඳුම් ඇඳීමෙන් ද, විදුලි පංකා, වායු සමීකරණ භාවිතා කිරීමෙන් ද මේ තත්ත්වය පාලනය කර ගැනීමට පුරුදුව සිටිති. නිතර සිසිල් ජලය හා බීම වර්ග පානය කිරීම හා සිසිල් පරිසරයකින් යුතු කාමරවල සිටීමෙන් ද එම තත්ත්වයට සහනයක් ලැබේ.එසේ අධික ලෙස දහදිය දැමීමට හේතුව හෝර්මෝනවල ක්‍රියාකාරිත්වය වන බැවින් එම තත්ත්වය හෝර්මෝන ආදේශන ප්‍රතිකාර මගින් හෝ වෙනත් ඖෂධ මගින් පාලනය කළ හැකි ය. හෝර්මෝන ආදේශන ප්‍රතිකාර ක්‍රමය අධික දහදිය දැමීම සඳහා කළ හැකි ඉතා ඵලදායි ප්‍රතිචාර ක්‍රමයකි.වයස අවුරුදු 30 පමණ වන තෙක් යම් පුද්ගලයකු තුළ ඔහු හෝ ඇයගේ ක්ෂය වී යන අස්ථි ප්‍රමාණයට වඩා අස්ථි වර්ධනය වීමක් සිදුවේ. වයස අවුරුදු 35 න් පසුව අස්ථි වර්ධනයට වඩා වේගයෙන් අස්ථි ක්ෂයවීම සිදුවන අතර අස්ථි ස්කන්ධය ක්‍රමයෙන් හීන වී යාමක් සිදුවේ. මෙම අස්ථි ක්ෂය වීම යම් මට්ටමකට පැමිණි විට පුද්ගලයකු තුළ ඔස්ටියෝපොරෝසිස් රෝගය හට ගනී.‘ඔස්ටියෝපොරෝසිස් යන්නෙහි අදහස ‘විවර සහිත අස්ථි’ යන්නයි. එමගින් අස්ථි ස්කන්ධය සහ ශක්තිය ක්ෂය වීම වැඩි කරයි. එම රෝග තත්ත්වය කිසිදු රෝග ලක්ෂණයකින් හෝ වේදනාවකින් තොරව වැඩි දියුණු වේ. එහෙයින් එය ‘නිහඬ රෝගයක්’ ලෙස නම් කැරේ. ඔස්ටියෝපොරෝසිස් යනු අස්ථි දුර්වල කරන සහ අනපේක්ෂිතව අස්ථි බිඳීම ඇති කරන රෝගයකි. දුර්වල වූ අස්ථිවල වේදනාකාරී බිඳීම් සාමාන්‍යයෙන් පිට කොන්දේ දීර්ඝ කාලීන වේදනාව හෝ උකුල් සන්ධියේ ඇතිවන වේදනාව දැනෙන තුරු රෝගය හඳුනා ගන්නට බැරිවේ.ඔස්ටියෝපොරෝසිස් හට ගැනීම සඳහා බලපාන මූලික හේතුව තරම් වන්නේ කාන්තාවන් ගේ අර්ථවහරණ සමයේ ඊස්ට්‍රජන් මට්ටම අඩු වීම හෝ පුරුෂයින්ගේ ප්‍රොජෙස්ටරෝන් මට්ටම අඩු වීම ය. අවුරුදු 80 වැඩි කාන්තාවන්ට සහ අවුරුදු 70 ට වැඩි පුරුෂයින් හට ඔස්ටියෝපොරෝසිස් රෝගය හට ගැනීමේ වැඩි ප්‍රවණතාවක් දැකිය හැකි ය.සාමාන්‍යයෙන් අස්ථිවල ක්ෂයවීම සිදුවන්නේ අවුරුදු ගණනාවක් පුරා ක්‍රම ක්‍රමයෙන් බොහෝ අවස්ථාවල දී මෙම රෝගය හටගෙන ඇති බව දැන ගැනීමට පෙර පුද්ගලයකු තුළ අස්ථි බිඳී යාමක් සිදුවේ. එලෙස අස්ථි බිඳීයාම සිදුවන අවස්ථාව වන විට රෝගියා එහි උග්‍ර අවස්ථාවට පැමිණ සිටින අතර සිදු වී ඇති හානිය ද වැඩිය.අස්ථියේ ලවණ තත්ත්වය මනින පර්යේෂණ මගින් සිරුරෙහි ඇති අස්ථි ප්‍රමාණය මැන බැලිය හැකි ය. එය සිදු කරනුයේ අල්ට්‍රා සවුන්ඩ් ස්කෑන් පරීක්ෂණයක් මගිනි.ඔස්ටියෝපොරෝසිස් රෝගය සඳහා ප්‍රතිකාර කරනු ලබන අවස්ථා හතරකි. ඒවා වන්නේ*රෝගය නිසා හට ගන්නා වේදනාව පාලනය කිරීම*අස්ථි ක්ෂය වන වේගය අඩු කිරීම හෝ නැවැත්වීම*අස්ථි ශක්තිමත් කරන ඖෂධ මගින් අස්ථි බිඳීයාම වැළැක්වීම*අස්ථි බිඳීයාම ඇති කළ හැකි වැටීම්වලින් වළක්වා ගැනීමඔස්ටියෝපොරෝසිස් රෝගයෙන් වැළැකීම සඳහා තරුණ අවදියේ සිට ම ජීවන චර්යාවේ යම් යම් වෙනස්කම් සිදුකිරීම ඵලදායි වේ. එයිනුත් මුල් තැන හිමිවන්නේ ආහාර සඳහා ය.ආහාර අවම වශයෙන් දිනකට කැල්සියම් මිලි ග්‍රෑම් 1200 ක් හා විටමින් මිලිග්‍රෑම් 800 - 100 අතර ලබාගැනීමෙන් ශරීරයේ කැල්සියම් අවශෝෂණයට උපකාරී වේ.කැල්සියම් බහුල ආහාරචීස්, අයිස්ක්‍රීම්, නිවිති වැනි පැළ වර්ග, අඩු මේද කිරි, කටු සහිත කුඩා මාළු, හාල්මැස්සන්, යෝගට්සෞඛ්‍යයට අහිතකර පුරුදු නැවැත්වීමදුම්වැටි සහ මත්පැන් බීමටත් අස්ථිවලට හානි සිදුවේ.ව්‍යායාමක්‍රමවත් ලෙස ව්‍යායාමවල යෙදීමෙන් ඔස්ටියෝපොරෝසිස් රෝගය හටගෙන ඇති අයගේ අස්ථි බිඳී යාමේ ප්‍රවණතාව අඩු කරයි. මේ සඳහා නිර්දේශිත ව්‍යායාම වන්නේ,බර දරා සිටීමේ ව්‍යායාම (ඇවිදීම, ටෙනිස් ක්‍රීඩා ක්‍රීඩා කිරීම, කෙටිව සෙමින් දිවීම ප්‍රතිරෝධී ව්‍යායාම යෝගි වැනි සංතුල්‍ය ව්‍යායාම නිශ්චල සයිකලයක් පැදීමවැටීමේ අවදානමක් ඇති ව්‍යායාම හෝ ඉහළ මට්ටමක සිට කළ යුතු ව්‍යායාම කිරීමෙන් වැළැකී සිටිය යුතු ය. වයසට යාමත් සමඟම පහසුවෙන් වැටීමට ඉඩ ඇති හෙයින් ඒ පිළිබඳව සැලකිලිමත් විය යුතු ය. ඔස්ටියෝපොරෝසිස් රෝගයෙන් වැළකීම සඳහා සුදුසු යැයි ප්‍රචාරණය කැරෙන මිල අධික කිරි පිටි වර්ග භාවිතා කිරීම රෝගයෙන් වැළකීමට ඇති එකම විසඳුම නොවන බව මතක තබා ගත යුතු ය.  ශ්‍රී ලංකා ප්‍රසව හා නාරිවේද සංගමය සහ ශ්‍රී ලංකා අර්ථවහරණ සංගමයේ සභාපති විශේෂඥ වෛද්‍ය හේමන්ත පෙරේරාසාගරිකා දිසානායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>15</day>
    </date>
    <link>http://www.silumina.lk/2012/01/15/_art.asp?fn=am1201152</link>
    <topic>මත්ද්‍රව්‍ය කෙළින්ම බලපාන්නේ මොළයේ සන්නිවේදන පද්ධතියටයි</topic>
    <author/>
    <content>මත්ද්‍රව්‍ය කෙළින්ම බලපාන්නේ මොළයේ සන්නිවේදන පද්ධතියටයියම් දෙයක් නිසා අපට නිතරම සතුටක්, සැපයක් ලැබේ නම්, ඒ දෙය නැතිව අපට සතුටෙන් ඉන්නට නොහැකි නම් අපි ඒ දෙය වැඩි වැඩියෙන් ලබාගැනීමට උත්සාහ කරමු. එහෙත් එසේ කිරීමෙන් අපට සිදුවන්නේ විපතක් ම නම්? එවැනි ප්‍රශ්නයකට මැදිවුණොත් ඔබ කරන්නේ කුමක්ද?අපට නැතිව ම බැරි දෙය කෙසේ හෝ අතහැර දමා ඉතා දුකින්, පිස්සුවෙන් මෙන් ජීවත් වෙනවාද? නැතහොත් අප ආසා කරන ඒ දෙය කෙසේ හෝ ලබාගෙන විනාශයට පත්වෙනවාද?මත්ද්‍රව්‍යවලට ඇබ්බැහි වූ අයෙකුට සිදුවන්නේ ද ඒ දෙය ය.ශරීරයේ සහ අතේ කැපුම් තුවාල සහිතව පාරේ වැටී සිටි තරුණයෙක් පොලිසිය විසින් රෝහලට ඇතුළත් කරනු ලැබීය. තුවාලකරුගේ සිහි කල්පනාව ද සාමාන්‍ය නොවීය.“ඔබට මොකද වුණේ” මම ඔහුගෙන් ඇසුවෙමි.“ඒක තමයි ඩොක්ටර් මමත් කල්පනා කරන්නේ”තුවාලවලින් ලේ ගැලීම නැවැත්වීම සඳහා මැහුම් යෙදිය යුතු බව මම පැවසුවෙමි. එවිට ඔහු කීවේ තමාට තුවාලවල කිසිදු වේදනාවක් නොදැනෙන බැවින්, මැහුම් දැමීමට පෙර හිරිවැට්ටවීම සඳහා දෙන එන්නත අවශ්‍ය බවයි. ඔහුගේ ඉල්ලීම මත හිරිවැටීමකින් තොරව මැහුම් යොදන ලදී. එය ඉතා වේදනාකාරී දෙයක් වුවත් ඔහුට ගාණක්වත් නැත.මේ අතර තුවාලකරුගේ දෙමාපියෝ සහ මිතුරෝ කීප දෙනෙක් රෝහලට පැමිණියහ.ඔහුගේ මිතුරන් අතර සිටි එක් අයකු වෙත මගේ නෙත යොමු විය. ඔහු අමුතු තාලයකට කොණ්ඩය වැවූ එක් කනක කරාඹුවක් දැමූ තරුණයෙකි. ඔහු පසුපසට ම වී, මාහට මුහුණදීමෙන් වැළකී සිටියේ ය.මට එම තරුණයා වෙනමම කැඳවා ප්‍රශ්න කිරීමේදී අනාවරණය වූයේ, තුවාලකරුත් ඔහුත් මත්ද්‍රව්‍යය පාවිච්චි කරන බව ය. මත්ද්‍රව්‍ය භාවිතයෙන් පසුව ඔහු තම ශරීරය තියුණු ආයුධයකින් කපාගෙන තිබේ.මත්ද්‍රව්‍ය යන ගොඩට අයත්වන රසායන ද්‍රව්‍ය රාශියක් තිබේ. ඒවා ආහාර ලෙස, බීම වර්ග ලෙස, එන්නත් ලෙස, බෙහෙත් වර්ග ලෙස හෝ රස කැවිලි ලෙස නිෂ්පාදනය කර තිබේ. වෙන එකක් තබා බුලත් විටට පවා ඒ මත් රසායන මිශ්‍රකර තිබෙන අවස්ථා තිබේ.මත්ද්‍රව්‍ය භාවිත කරන විට මොළයට සහ ශරීරයට සිදුවන්නේ කුමක්ද? විවිධ මත්ද්‍රව්‍යවල ක්‍රියාකාරිත්වය විවිධාකාරය. එහෙත් සෑම මත්ද්‍රව්‍යයක් ම ප්‍රධාන මොළය සහ මොළයේ ක්‍රියාකාරිත්වය ඉලක්ක කරගත් ඒවා ය.මත්ද්‍රව්‍යයක් ශරීරයට ඇතුළු වූ විට එය වහාම සොයාගෙන යන්නේ මොළයේ සන්නිවේදන පද්ධතියයි. එම මත්ද්‍රව්‍ය රසායන මොළයේ සන්නිවේදන පද්ධතියේ සෛල සමඟ සම්බන්ධ වී අසාමාන්‍ය සන්නිවේදන ඇති කිරීමට පටන් ගනියි. එය මත්ද්‍රව්‍ය ගත් පුද්ගලයාට දැනෙන්නේ, මීට පෙර නොදැනුණු අමුතු හැඟීමක්, අසාමාන්‍ය තරමේ සතුටක්, තමා සිටින තත්ත්වයේ වෙනසක් හෝ තෘප්තියක් ලෙසටයි. මානසික පීඩනයට පත්වූ අයෙකුට තමා එයින් මිදුණ හා සමාන හැඟීමක් ඇතිවෙයි.එපමණක් නොව එම හැඟීම, ඔවුන්ගේ මතකයේ තදින් රැඳෙයි. එය ඔවුනට නිතරම මතක් වෙයි. ඒ නිසා එම හැඟීම යළි යළිත් ඇති කරගත යුතු බවට මොළය විසින් සංඥා නිකුත් කරනු ලබයි.එසේ කලක් ගතවන විට ජීවිතයේ වෙනත් දේවලින් ලබන සතුට අබිබවමින් මත්ද්‍රව්‍ය මගින් ලබන ‘සතුට’ ඉදිරියට එයි. යටපත් වී ඒවා වෙනුවට මත්ද්‍රව්‍ය මඟින් ලැබෙන සතුට පැලපදියම් වෙයි. මත්ද්‍රව්‍ය ගැනීම අත්‍යවශ්‍ය දෙයක් බවට පත්වෙයි.මේ අතර මොළයේ රසායන ද්‍රව්‍ය හා සෛලවල දීර්ඝකාලීන වෙනස්කම් සිදුවීමට පටන්ගනියි. මුලදී මත්ද්‍රව්‍ය සුළු ප්‍රමාණයකින් සෑහීමට පත්වූවන්ට පසුව එම හැඟීම ලබාගැනීම සඳහා මත්ද්‍රව්‍ය වැඩි ප්‍රමාණයක් අවශ්‍ය වෙයි. වැඩි වැඩියෙන් මත්ද්‍රව්‍ය ගැනීම නිසා මොළය හා ශරීරය ලෙඩ වෙයි. ඔහු සංකීර්ණ කායික - මානසික රෝගියකු බවට පත්වෙයි.මත්ද්‍රව්‍ය භාවිත කරන කිසිම කෙනෙකු තමා ඉදිරියේ දී එවැනි තත්ත්වයකට පත්වෙතැයි සිතන්නේ නැත. ඔවුන් හැම දෙනෙකුම කියන්නේ මත්ද්‍රව්‍ය තමන්ට අවශ්‍ය ඕනෑම වෙලාවක නැවැත්විය හැකි බව ය. එය අදහස ඔවුන්ගේ ජීවිතයේ ඇති ලොකුම වැරදි විශ්වාසය බව කිව යුතු ය. මත්ද්‍රව්‍ය අත්හැරීම ඔවුන් කියන තරම් පහසු දෙයක් නොවන බව අවධාරණයෙන් පැවසිය යුතු ය.මත්ද්‍රව්‍ය වලට ඇබ්බැහි වූ අයෙක් ඔහුගේ ඥාතීන් විසින් මා වෙත රැගෙන එන ලදී. ඔහු පැවසුවේ තමාට ඕනෑම විටක ඒවා අත්හැරිය හැකි නිසා ප්‍රතිකාර අනවශ්‍ය බවයි. තමා මීට පෙර බොහෝ වතාවක් මත්කුඩු ගැනීම නවත්වා ඇති බව ඔහු අවධාරණය කළේ ය. මත්කුඩු ගැනීම බොහෝ වතාවක් නවතන්නට වූයේ ඔහු විසින් බොහෝ වතාවක් මත්කුඩු ගැනීම ආරම්භ කර ඇති නිසා බව ඔහු නොදැන සිටියේ ය.මා ඔහුට කීවේ හැකිනම් එසේ ටික කලකට හෝ මත්කුඩු ගැනීම නවත්වා පෙන්වන ලෙසයි. එහෙත් ඔහුට පසුවදා ම මත්කුඩු අවශ්‍ය විය. එවැනි ම තවත් තරුණයෙක් සිටියේ ය. තදින් ම මත්පැනට ඇබ්බැහි වී සිටි ඔහු රෝහලේ අසාධ්‍යව සිට ප්‍රතිකාර ලබා නිවසට යාමට පිටත් වන මොහොතේ මා සමඟ කතා කළේ ය. මින් ඉදිරියට මත්පැන් නොබී සිටීමට ඔහුට අවශ්‍ය විය. නමුත් ඔහුට ඒ සඳහා මානසික ධෛර්යයක් තිබුණේ නැත. ඔහු මගෙන් අසා සිටියේ කලාතුරකින් හෝ යළි මත්පැන් බිව්වොත් තම රෝගය නැවත හටගනී ද යනුවෙනි. මා ඔහුට අවධාරණයෙන් ප්‍රකාශ කළේ නැවත මත්පැන් බොනවා නම් වහ බොනවා යැයි සිතා එසේ කරන ලෙසයි.ඔහු නිවසට ගොස් කලක් ඉතා වීර්යයෙන් මත්පැනින් වැළකී සිටියේ ය. නමුත් උත්සවයකට ගිය අවස්ථාවක මිතුරෙකු ලබාදුන් මත්පැන් වීදුරුවකට ඔහු ගොදුරු විය. එදා සිට නැවත පරණ පුරුද්ද ආරම්භ විය.යළිත් වරක් අසාධ්‍ය වී ලේ වමනය කරමින් ඔහු රෝහල්ගත විය. මෙවර ඔහු මා සමඟ කතා කළේ නැත. නිදහසට කරුණු කීවේ ද නැත. ඔහු තම දරුවන්ගේ අනාගතය ගැන කියමින් හැඬුවේ ය. ළතැවුණේය.ටික දිනකට පසු මිය ගියේ ය.මත්ද්‍රව්‍යවල ඇති භයානකකම එයයි. මත්ද්‍රව්‍යවලට හුරු වූ කෙනෙකුට ආපසු හැරීම සිහිනයක් බඳු දෙයකි.එක්තරා තැබෑරුමක් අසල යම් කිසිවකු විසින් ලියා අලවා තිබූ කොළ කෑල්ලකි.“මත්පැන් බීවොත් ඔබ මිය යා හැකියි”මමත් වඩාත් කිට්ටු වී එය කියවූවෙමි. එහි පහතින් ලියා තිබුණේ මෙසේ ය.“මත්පැන් නොබීව ද ඔබ මිය යනු ඇත. එසේ නම් මත්පැන් බී මිය නොයන්නේ ඇයි”මතට ඇබ්බැහි වූ අයෙකුට එවැනි බොළඳ තර්කයක් වුව ද ප්‍රමාණවත් ය. ඔවුන්ගේ මනස කොතරම් විකෘති වී ඇති දැයි එයින් ම පෙනෙයි. මොළය හොඳින් තිබේ නම්, ඇඟේ පතේ රෝගයක් හැදුණ විට ඒ බව තේරුම් ගෙන පිළියම් කළ හැකිය. එහෙත් මොළය විකෘති වූ විට ශරීරය රෝගී වූ බව අවබෝධ කරගන්නේ කෙසේද?මත්ද්‍රව්‍ය නැවැත්වීමට සැබෑ උවමනාවක් ඇති අය කියන්නේ “ආයෙ මැරුණත් ඒවා ගන්නේ නෑ” කියා ය. මත්ද්‍රව්‍ය පාවිච්චිය නැවැත්වූ පමණින් හදිසියේ මිය යන්නේ නැත. නමුත් දැඩි අපහසුතා නම් ඇතිවන බව සත්‍යයකි. ඒවාට ඖෂධ ප්‍රතිකාර තිබේ. තමා විසින් ද දැඩි ආයාසයකින් ඉවසා සිටිය යුතු ය.ඔවුන්ව දීර්ඝකාලීන ලෙස පුනරුත්තාපනය කළ යුතු ය. මතට හුරුවීම සඳහා බලපෑ සමාජ හේතු ඉවත් කළ යුතු ය. ඔවුනට ආදරයෙන් සැලකීම සහ උපදේශන සේවා ලබාදීම කළ යුතු ය. මෝහන ක්‍රමයට මෙහිදී විශේෂත්වයක් හිමිවෙයි. එමඟින් ඔවුන්ගේ මානසික ධෛර්යය සහ අධිෂ්ඨාන ශක්තිය වර්ධනය කළ හැකි ය.ඉතා පහසුවෙන් වළක්වාගත හැකි ඇතැම් දරුණු රෝග තිබේ. ඒවා වැලඳුණ පසුව සුවකිරීම ඉතාම අපහසු ය.මතට ඇබ්බැහි වීම ද එවැනි දරුණු රෝගයකි.මහනුවර මහ රෝහලේහදිසි ප්‍රතිකාර ඒකකයේ ප්‍රධානීසායනික මෝහන වෛද්‍යඑච්. දමිත් හෙට්ටිආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>15</day>
    </date>
    <link>http://www.silumina.lk/2012/01/15/_art.asp?fn=ay1201151</link>
    <topic>මනල්කාඩු වැලි කඳු අතර ඔත්තුකරුවෙක්</topic>
    <author>උපාලි සමරසිංහ</author>
    <content>අද මහ වැසි හා තද සුළං සහිත දවසකි. මුහුද රළු ය. එහි කිසිදු ශාන්ත බවක් නැත. හරියට ගැහැනියක් වගේමය. බර්නාඩ් ෂෝ මහ කිවියාගේ වටිනා කියමනක් මගේ සිතෙහි ඇඳෙයි.“ගැහැනිය හරියට මහ මුහුද වගේ. විටෙක චණ්ඩ ය. තවත් විටෙක ශාන්ත ය. මුහුදේ චණ්ඩ රළ නැඟී බිඳෙන්නාක් මෙන්ම ගැහැනියකගේ වෙනස්වීම ද කොයි මොහොතකදැයි කියන්නට බැරි ය.”නාවික හමුදාවේ ආශිර්වාදයෙන් කන්කසන්තුරෙයි උත්තර නාවික හමුදා කඳවුරේ දෙවැනි බංගලාවේ පෙරදා රාත්‍රියේ නැවැතී සිට කූරිකට්ටුවාන් පැමිණි අපට අසන්නට ලැබුණේ මෙබන්දකි.‘මහත්තයො, අද නම් යන්ඩ බෑ. මුහුද හරිම සැරයි. නාවික හමුදාවේ නිලධාරින්වත් අද “කච්චතිව්” පැත්තට යන්නෙ නෑ. ඒක තමයි ඉන්දියාවට ළඟම දූපත. අද මුහුදින් නොයා ගොඩබිමින් යා හැකි දූපතකට යන්න. මුහුද ටිකක් සැර බාල කළාම යමු.’ උසස් නාවික හමුදා නිලධාරියෙක් මට කීවේය.කතාව ඇත්තය. මම අනුරංගට වාහනය හරවා වල්ලිපුරම් පැත්තට යන්නැයි අණ කළෙමි. විමල් ද කතාවට එක්වෙයි.දකුණෙත් හැම තැනම ගලලා. මං නාවික හමුදා කුටියෙදි ප්‍රවෘත්තිවලින් ඇහුවා. මිනිස්සු කීප දෙනෙක් අතුරුදන්... මම ද ඒ කතාව අනුමත කළෙමි. (අප එහි සංචාරය කළ කාලයේ එවැන්නක් සිදුවිය.)වාහනය අජානේය අසකු මෙන් වේගයෙන් දුවයි. මා දැන් ගමන් කරන්නේ වල්ලිපුරම් රන් පත සොයා ගත් ඒ මහා විෂ්ණු දෙවොල් මන්දිරය පිහිටි බිම වෙතටය. මේ වල්ලිපුරම් ගම අපේ ඉතිහාස පොතට එන්නේ මේ අපූරු දෙවොල නිසාය. එසේම එහි පිළිසකර කිරීමකදී කණුවක තිබී හමුවන වල්ලිපුරම් රන්පත නිසා ය.එදා ‘නකදිව‘ නමින් හැඳින්වුණේ යාපනය අර්ධද්වීපය යන්න බවත්, සිංහල රජුගේ සෙනෙවියකු විසින් නකදිව පාලනය ගෙන ගිය බවත් ඒ රන්පත කියයි. මේ ක්‍රිස්තු පූර්ව 1 - 2 සියවස් අතර කාලයකය.මහාචාර්ය වල්පොල රාහුල හිමියන් මේ රන්පත පිළිබඳ ඉතිහාසය සොයා ගැනීමත් සමඟම යාපනය රජ කළ ඉතිහාසය පිළිබඳ මිථ්‍යා කරුණු සියල්ල සුනු විසුනු විය. වල්ලිපුරම් දෙවොලේ අද ඒ රන්පත නැත. එය ඇත්තේ රජයේ කෞතුකාගාරයේය.මම ඒ දෙවොල ළඟින් අනෙත් පසට දිවෙන මාර්ගයේ යන්නට අනුරංගට කියමි. ඒ මනල්කාඩු අසිරිමත් වැලිදීපය දකින්නටය. මේ පිළිබඳ ආරංචිය මට මුලින්ම දුන්නේ අච්චුවේලි පොලීසියේ ස්ථානාධිපති නිශ්ශංක මහත්මයාය. ඊළඟට යාපනය මහ දිසාපතිනි එමිල්ඩා සුකුමාර් මහත්මියයි.හෝර්ටන්තැන්නට, කල්පිටියට, සුන්දර බණ්ඩාරවෙල හපුතලේට වඩා සුන්දර අත්දැකීමක් ඔබට ඒ දූපතේදී හමු වෙනවා නිසැකයි.” නිශ්ශංක මහත්මයා කීවේ එහි අසිරිය මුහුණට ද නඟා ගනිමිනි.ඇත්තටම මෙය නම් පුදුමාකාර මනෝරම්‍ය පරිසරයකි. තැනින් තැන රටා මවමින් විහිදෙන කඳු යායකි. මේවා සම්පූර්ණයෙන්ම මුහුදු වැල්ලෙන් ස්වාභාවිකව නිර්මාණය වූ වැලි කඳු ය.සුළඟේ ගමන් විලාසය අනුව මේ වැලි කඳුවල උස වෙනස් වන අතර ඒවා කලින් කලට පළින් පළට ගමන් කිරීමත් ස්වාභාවිකය.මේ යන ගමනේදී ශාන්ත අන්තෝනි මුනිදුන් වෙනුවෙන් ඒ ද්‍රවිඩ ජනයා පුද පූජා පැවැත්වූ පල්ලියක් ද සම්පූර්ණයෙන්ම පස් කන්දකට යට වී එහි ශේෂයන් පමණක් තිබෙනු පෙනෙයි. ඔවුනගේ මිනී වළ දමන කනත්ත ද මේ මුහුදු වැල්ලෙන්ම සැදුණකි.විමල්ට කැමරාව ක්‍රියාත්මක කරන්නට ඉඩ දී අපි වාහනය නැවැත්වීමු. ඒ අතර බීමට වතුර බෝතලයක් ගැනීමට අසල කඩයකට ද ගියෙමු. අපි ඒ දුෂ්කර පටු මඟ දිගේ තවත් ඉදිරියට ගියෙමු.ඈතට යන්නට යන්නට මෙහි චමත්කාරය වැඩිවෙයි. සවස් කාලය එළැඹ ඇති බැවින් ඇතැම් ද්‍රවිඩ යුවතියන් කුඩ ඉහළාගෙන වැල්ලේ තැනින් තැන පය ඔබා ගමන් කරනු පෙනෙයි. ඇතැම් තැනෙක වතුර කළ ගෙඩි ඉණ රුවා ගත් මේ ලලනාවන්ගේ වැල්ලේ පා ඔබන රිද්මය ආස්වාදජනකය.අපි ගම කෙළවර ධීවර ඉසව්ව දක්වා ගමන් ගනිමු. එහෙත් එහි එක්තරා තැනෙකින් එහා මුහුද අද්දරට වාහනය ගෙන යා නොහැකිය.අපි රථයෙන් බැස සපත්තු ගලවා පයින් වැල්ල ඔබමින් වෙරළ තීරයට ගමන් ගනිමු. වැලි කඳු අතරින් තැනින් තැන පිහිටි පයිනස් ගස් ඒ දූපතට අලංකාරය කැඳවයි. මනල්කාඩු යන්නෙහි තේරුම ද වැලි කැලෑව යන්නයි. මනල් යනු වැලි ය. කාඩු යනු කැලෑව ය.වැල්ලේ පය ඔබමින් වෙරළ තීරයට ළංවන අපට අපේ හමුදා මුරපොළක් හමුවෙයි. එහි රේඩාර් යන්ත්‍රයක් පමණක් තබා ගත හැකි පුංචි ඉඩකඩක එක් භටයෙක් පමණක් සිටියේය. ඔහු අප පැමිණි කාරණය දැන සුහදව පිළිගෙන අපට ඒ ගම පිළිබඳ තොරතුරු ලබාදීමට සිංහල චතුරව කතා කළ හැකි දෙමළ තරුණයකුට ඇමතුමක් ගත්තේය.පුදුමය! ඒ වන විටත් ඒ කියන තරුණයා අප පසුපස ලුහුබැඳ තිබීමය. ඔහු මුරපොළ අබිමුව හිඳී. අපි ඔහු කුටියට කැඳවා ගතිමු.“මොකද, අපව ෆලෝ කරනව ද?” මම හිනැහෙමින් ඔහු විමසීමි.කාලයක ඉඳන් අපට මේ පැත්තට එන කවුරුත් ගැන එහෙම බලන්න පුරුදු කරලා තියෙන්නෙ. මහත්තයලා පල්ලිය ගිලිච්ච තැන පින්තූර ගත්තා. කඩේකින් වතුර බෝතල් ගත්තා.මං බලාගෙන. මහත්තයගෙ වාහනෙ යාපනය අර්ධද්වීපයේ දූපත් විදහා දක්වන ලොකු සිතියමක් තිබුණා. මං ඒවත් හඳුනාගත්තා. ඔහු කීවේය.මුරපොළේ සිංහල හමුදා භටයා අපේ විමතිය මකා ඉතිරිය සම්පූර්ණ කළේය.“මෙයා කොහොමත් එල්. ටී. ටී. ඊ. බුද්ධි අංශයේ අවුරුදු 9 ක් විතර සේවය කරලා හමුදාවට බාර වුණු කෙනෙක්. දක්ෂකම් ගොඩක් තියෙනවා. නිර්මාණශීලියි. අද මේ දූපත රැකගන්නේ මේ අයයි. කොටි ඒ අයගෙ ජනතාවට කළ හිරිහැරවලට කම්පා වෙලයි අපේ පැත්තට ආවේ. කොටින්ගෙන් මේ දූපත රැකගන්න මේ අය හමුදාවට සහාය දුන්නා.” හමුදා භටයා කීවේය.මම එල්. ටී. ටී. ඊ. යේ සිට හමුදාවට බාර වූ ඒ දෙමළ තරුණයාගෙන් නම අසමි. ඔහු නොපැකිළව මට නම කීවේය. ඒත් එය එසේ නොලියා හමුදාව දුන් ‘පාලිත’ යන නාමයෙන් ලියන්නැයි ආයාචනාවක් කළේය.‘මහත්තයො, මේ ගමේ ඉන්නෙ ධීවර පවුල් 306 ක් විතරයි. රෝමානු කතෝලික ආගමේ කට්ටිය. මුල් කාලේ මේකෙ තිබුණෙ වැලි කඳු විතරයි. ගෙවල් තිබුණෙම නැති තරම්. අපේ මිනිස් සතා ඕනෑම පොළොවක පැළ වෙන්න දක්ෂයි. කාන්තාරයක් වගේ තිබුණු මේ වැලි කඳු අතර තැන් තැන්වල මිනිස්සු වගා බිම් කළා. වැසි කාලෙට එහෙම හදා ගත් තැන්වල කුඹුරුත් කළා. ඒත් මේ අයගෙ ප්‍රධානම රක්ෂාව ධීවර රස්සාව. බලන්න මේ අය තමන්ගෙ වෙරළ තීරය කොච්චර ලස්සනට තියාගෙන ඉන්නව ද කියලා. පාසිකුඩා වෙරළටත් වඩා අපේ වෙරළ ලස්සනයි...’ඔහු වැල්ලේ පා ඔබමින් අප සමඟ ගමන් ගනිමින් කියයි. ඇත්තට මේ මුහුද නිල්පාට ය. ඉතාම පිරිසුදු ය. කුණු කැබලිති කිසිවක් නොපෙනේ.මෙහෙ ඉන්න ධීවර පවුල්වල බොහොමයක් දැන් ඉන්නෙ කැනඩාවේ නැතිනම් එංගලන්තේ. ඒ අය එවන මුදලින් තමයි බොහෝ විට ජීවිත ගැඩ ගැහෙන්නේ. මේ අය හරිම එකමුතුයි. මේ දූවේ කාගේ හෝ මළගෙයක් සිදුවුණොත් එදාට කවුරුත් මුහුදු ගමන් නෑ. කවුරුත් මළගමට සහභාගි වෙනවා.අපට තිබෙන ලොකුම ප්‍රශ්නය තමයි විදුලිය. එක්තරා කොටසකට විතරයි ලයිට් තියෙන්නේ. දරුවො පාඩම් කරන්නෙ ලන්තෑරුම් එළියෙන්.එහෙත් මහත්තයො, මේ මහ වැලි කඳු එහෙ - මෙහෙ වීසි කරන මේ සුළඟට ඒ ලන්තෑරුම් පත්තු වෙන්නෙ නෑ. මෙහෙ දරුවන් අමාරුවෙන් තමයි පාඩම් කරන්නෙ. අකුරු කරන්නෙ. අපට පානීය ජලය ප්‍රශ්නයත් තියෙනවා.“ඇත්තටම පාලිත ඇයි? ඔයා හමුදාවට සහාය දෙන්න... කොටි හමුදාවෙන් ඈත් වුණේ...” මම හදිසියේම ඔහුගෙන් ඇසුවෙමි.කොටින්ට අවශ්‍ය වුණේ අපට අවශ්‍ය පහසුකම් හදන්න නොවේ. මේ දුප්පතුන් කරදිය මත සටන් කරලා උපයා ගන්නා දේ කොල්ල කන්න. ආණ්ඩුවෙන් අපට ලැබුණු දේත් උන් විනාශ කළා. දැන් මේ පැත්ත අඳුරේ. අපට මහා විද්‍යාලයයක් තියෙනවා. ඒකෙ ඉගෙන ගන්ඩ දක්ෂ ළමයි ඉන්නවා. ඒ අයට බයක් සැකක් නැතිව ඉගෙන ගන්ඩවත් උන් ඉඩ දුන්නෙ නෑ. කාලයකට අපේ දරුවො පස්සට තල්ලු කළා. මාත් ඒ අයට කාලයක් රැවටිලා හිටියා. මේ දූපත මේ විදියටවත් බේරුණෙ ආණ්ඩුවේ හමුදා මෙහෙයුම් නිසා කියලා මා විශ්වාස කරනවා. ඒත් අපට තවමත් ප්‍රශ්න තියෙනවා.අප ඒ සුන්දර වැල්ලේ කතා කරමින් සිටින විට ලංකා මුහුදේ සිට කිලෝමීටර් 3 ක් පමණ ඈතින් එක පෙළට දැවැන්ත ට්‍රෝලර් යාත්‍රා සමූහයක් පෙනෙයි.“අර මොනවා ද?” විමල් අසයි. පාලිත දෑස් මහත් කැර එදෙස බලා වික්ෂෝපයෙන් මෙසේ කියයි.“ඕක තමයි ප්‍රශ්නය. මේ එන්නේ තමිල්නාඩුවේ ට්‍රෝලර්. අපේ මුහුදු සීමාවට ඇවිත් පැටවුන්ගේ ඉඳලා මාළු අල්ලනවා. ඔරු පාරුවෙන් ගිහින් අපේ දිළිඳු ධීවරයා ජීවත්වන්නෙ කොහොම ද?” ඔහු මගෙන් අසයි.ඇත්තටම මේ දූපත් සංචාරයේදී මා අත්විදි ශෝක ජනකම සිද්ධිය ද එයයි. ඔවුන්ගේ ජීවනෝපාය ධීවර කර්මාන්තයයි. තමිල්නාඩුවේ දේශපාලනඥයන්ට අයත් ට්‍රෝලර් සමූහයක් ලංකාවට අයත් මුහුදට මෙලෙස පැමිණ මේ මිනිසුන්ගේ මාළු ටික අල්ලා ගැනීම කෙතරම් සාහසික ද?“මේකට කරන්ඩ ඕනෑ මහත්තයො, ලංකා නාවික හමුදාවයි, ඉන්දීය නාවික හමුදාවයි එකඟතාවකට පත්වෙලා තමන්ගෙ මුහුදු සීමාවේ නිරන්තර මුර යාත්‍රා සේවයක් පවත්වන එකයි...” පාලිත කීවේය. කරන්නට පුළුවන්නම් එය හරියටම හරිය. ඉන්දියාව අපේ අසල්වැසි අනාදිමත් කලක පටන් මිතුරා ය. ඒ මහා ආණ්ඩුව එවැනි අරියාදුකම්වලට කැමැති නැත. මේ සිදුවීම කරන්නේ ප්‍රාන්ත ආණ්ඩුවලිනි.දේශපාලන කතාවලට මා වඩාත් අකමැති බැවින් පල්ලිය ගිලුණු කතාව මම පාලිතගෙන් අසමි.“ඔය සිදුවීම වෙලා තියෙන්නෙ 1983 පමණ කාලයේ. එකපාරටම පැය භාගයක් පමණ එක දිගට සුළි සුළං තත්ත්වයක් ඇවිත් තියෙනවා. මාත් පොඩි එකා. මට යම්තම් තමයි මතක. අපේ තාත්තලා මේක හරියටම දන්නවා. මුහුදු වැල්ලෙන් අඩි ගණනක් උස ශාන්ත අන්තෝනි මුනිදුන්ගේ පල්ලිය ඔය විදියට වැල්ලෙන් වැහිලා ගියා. ඒ අයිනෙ තිබෙන කනත්තෙ මුහුදු වැල්ලෙන් යට වූ මිනී පෙට්ටි එළියට වීසි වෙලා තියෙනවා. සුළි සුළඟ පහ වූවායින් පස්සෙ ආයිත් මිනිස්සු පෙට්ටි මිහිදන් කරලා.වැලි කඳු අතර කොළ පැහැයෙන් බබළන පයිනස් ගස් පේළිය චමත්කාරජනකය. පයිනස් ගස් මුල් පොළොවේ ඇති සාරය අනුනට ඉඩක් නොදී තමන් පමණක් උරා බොන ගස් විශේෂයකැයි මම අසා ඇත්තෙමි. එනිසා සරු බිමින් අඩු මේ පොළොවට එය කෙසේ බලපාන්නේදැයි ඔහුගෙන් ඇසිය යුතුය.“මහත්තයො, ඔය පයිනස් ගස් ටික නැත්නම් වැල්ල මේ ගමේ ගෙවල් ටිකත් යට කරාවි. ඒක ස්වාභාවධර්මයේ අපූරු නිර්මාණයක්. ඒවා පැරැන්නො හිටවලා තිබුණ වගේ ම ස්වභාවධර්මයත් රැකගන්නේ ඒ නිසයි... ඔහුගේ අදහස් හරිම නිරවුල් ය. පැහැදිලි ය.ලන්තෑරුම් එළියෙන් අකුරු කරන්නට බැරිව ඔවුන් විදුලි එළිය ඉල්ලා හඬා වැටෙති. ඔවුන් අපෙන් වෙනත් ගම් බිම් ඉල්ලන්නේ ද නැත. යාපනයට දුවන ලංගම බස් රථ කීපයෙන් ටවුමට දිව විත් අවශ්‍ය අඩුම කුඩුම සපයාගෙන ඔව්හු අහිංසකව ජීවත් වෙති.රජය ඔවුනගේ දරුවනට ඉගෙන ගන්නට පාසල් විවර කළේය. රෝහලක් දුන්නේය. මාතෘ නිවාස ඇති කළේය. එහෙත් ඔවුනගේ ගම්මානයේ තවමත් කොටසක් අඳුෙර්ය. පාසල්වලට ගුරුවරු හිඟය. ඩෙස්ක් බැංකු හිඟය.මනල්කාඩුවේ වැලිකඳු සිරිය බලන්නට එන බොහෝ බලවතුනට ඒ රසවිත අස්සේ මිරිකෙන අහිංසකයන්ගේ කෙඳිරිය ඇසෙන්නේ නැත. ප්‍රශ්නයේ බරපතළකම ද වැටහී යා යුතුමය.  ලබන සතියේකයිට්ස් දූපතේ සිට හමුවෙමු.උපාලි සමරසිංහඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>15</day>
    </date>
    <link>http://www.silumina.lk/2012/01/15/_art.asp?fn=ay1201152</link>
    <topic>ටොපි චොකලට් ඉල්ලගන්න කාපිරි භටයන්</topic>
    <author>සාගරිකා දිසානායක ජයසිංහ</author>
    <content>ගම්පහ දිස්ත්‍රික්කයේ ගම්පහ නගරයේ සිට උඩුගම්පළ නයිවල පාරේ සැතැපුම් පහක් පමණ ගිය තැන හමුවන ‘කොරස’ නම් වූ සුන්දර ගම්මානයේ දී ඔහු මෙලොව එළිය දුටුවේ නවසිය තිහේ ඔක්තෝබර් මාසේ දොළොස්වැනිදා. අලංකාරගේ පියදාස සුරවීර සහ සීලවතී යුවළගේ පවුලට එක් වූ මේ කුළුදුල් පුතාට ඔවුන් අලංකාර ගේ වික්ටර් සුරවීර යන නම තැබුවා. වික්ටර්ට බාල සහෝදරියන් දෙදෙනෙකුත් සහෝදරයන් හතර දෙනකුත් පසුව පවුලට එකතු වුණා. වික්ටර්ගේ තාත්තා කළේ ගොවිතැන. පුංචි කාලේදීත් වික්ටර් බොහොම නිවුණු බුද්ධිමත් දරුවෙක්. ඔහුට අකුරු කියවන්නට නියම කරගෙන තිබුණේ නෑදෑයෙකු ගේ දානේ ගෙදරකදී. ඒ දානෙට වැඩම කරවාපු බලගල්ල පිරිවෙණේ නායක හාමුදුරුවන් අතින්.ඒත් එදා හිතපු විදිහට වික්ටර්ට අකුරු කියවා ගන්න බැරිවුණා. පසුව ඔහු ගේ නිවස ආසන්නයේ ම පිහිටි කොරසේ රණසිංහ බෞද්ධ පාසලට ඇතුළු වුණා. ඔහු ඒ පාසලට ගියේ දෙකේ පන්තිය දක්වා පමණයි. නිවසේ සිට සැතැපුම් 1 1/2 ක් විතර එපිටින් පිහිටි විගඩ රජයේ සිංහල පිරිමි පාසලට ඇතුළු වුණා. ස්වභාවයෙන් ම නිහඬ දරුවකු වගේ ම පවුලේ වැඩිමල් දරුවා වූ නිසාත් වික්ටර් කටයුතු කළේ පවුලේ අනෙක් දරුවන්ටත් ආදර්ශයක් වෙන විදිහටයි.ඔහු කාගේවත් බල කිරීමක් නැතිව පොත පතේ වැඩ තනියම කරගත්තා. තාත්තා වතුපිටිවල වැටකටයුතු බලා ගන්නා අතරේ දරුවන්ගේ ඉගෙනීම ගැන ;හායා බැලුවේ අම්මා. පුංචි කාලේ අම්මා දරු පැටව් ටික වට කරගෙන ජාතක කතා කියා දුන්නා. ඔහුට මතකයි. වික්ටර් ගේ තාත්තා ගේ මල්ලි පුංචි තාත්තා ඉංග්‍රීසි උගත් රජයේ ලිපිකරුවෙක්. ඔහු වික්ටර්ට ඉංග්‍රීසි උගන්වන්න හුඟක් මහන්සි වුණා. ඒ නිසා ම ගමේ අනෙක් ළමයින්ට වඩා හොඳ ඉංග්‍රීසි දැනුමක් වික්ටර් ට තිබුණා. ඔහු පන්තියේ දී ගණිතයටත් ඉංග්‍රීසි භාෂාවට හා සිංහල භාෂාවටත් විශේෂයෙන් දස්කම් පෑවා.පහෙන් පස්සේ අස්වෙලා ගම්පහ රජයේ ඉංග්‍රීසි පාසලට ඇතුළත් වුණා. ගෙදර ඉඳලා බෙම්මුල්ල දුම්රියපොළට පයින් ගිහින් එතැනින් කොච්චියට නැඟලා පාසලට ගියා. පාසල ඇරුණේ හවස තුන හමාරට. උදේට හොඳ හීල් බත් පිඟානකට වග කියලා පාසලට පිටත් වුණු වික්ටර් දවල්ට පාසල ළඟ තිබූ කඩේකින් සත දහයක් දීලා කෑම බාගයක් අරන් කෑවා. ගමේ පාසලේ වගේ නෙවෙයි ගම්පහ ඉස්කෝලෙ හැම වැඩේ ම කළේ ඉංග්‍රීසියෙන්. පුංචි තාත්තාට පින් සිද්ධ වෙන්න වික්ටර්ට ඉංග්‍රීසියෙන් වැඩ අල්ලා ගන්න ඒ හැටි අමාරු වුණේ නෑ. ඒ කාලේ පන්තිවල වැඩ හොඳට කළ ළමයින්ට ‘ද්විත්ව සාමාර්ථයක්’ ලබා දුන්නා. වික්ටර්ට දෙවරක් ම ද්විත්ව සාමාර්ථ ලැබුණා.පාසල ඇරිලා ගෙදර ඇවිත් වික්ටර් තාත්තාට ගොයිතැන්බත් වැඩට අත් උදව් දුන්නා. කුඹුරුවල ගොයම් කපලා පාගන කාලෙට ඔහුටත් ගමේ අනෙක් ළමයින් ටත් හරිම විනෝදයි. ගොයම් පාගන දාට එළිවෙනකල් ඔවුන් ගත කළේ කමතේ අම්බරුවන් දක්කන්න, ගොයම් මැඩවිල්ලට බැත රකින්න වික්ටර්ලා එකතු වෙන්නේ හරි සතුටින්. වික්ටර්ට මතක ඇති කාලෙක පටන් ම ඔහු පන්තියේ ශිෂ්‍ය නායකයා.කොළඹ රාජකීය විද්‍යාලයේ පැවැත්වූ ඇතුළත්වීමේ විභාගයට ලියූ වික්ටර් ඉන් සමත්වුණේ මුළු පළාතටම විශාල ගෞරවයක් ලබා දෙමින්. ඒත් වික්ටර් ඇතුළු කළේ ගමේ පාසලේ ඉගෙන ගත් පන්තියට වඩා පහළ පන්තියකට. කොළඹ රාජකීය විද්‍යාලෙටත් ඔහු ආවෙ ගියේ දුම්රියෙන්. ඒ යුද්ධ කාලේ.කොළඹට ආපු කාපිරි හමුදා භටයෝ ගමන් ගත්තෙත් දුම්රියෙන්. පාසල ඇරිලා වික්ටර්ලා ගෙදර යන්නෙත් දුම්රියෙන්. දුම්රියෙන් යන්න එන වික්ටර්ලා මේ කාපිරි හමුදා භටයන්ගෙන් ටොෆි, චොකලට් වගේ දේවල් ඉල්ලා ගන්නවා. කාපිරි හමුදාකාරයින් එක්ක ඉංග්‍රීසියෙන් කතා කරන්න වික්ටර්ට හොඳට පුළුවන් නිසා යාළුවො අතරේ ඔහුට හොඳ තැනක් හිමිවුණා.අපොස සාමාන්‍ය පෙළ විභාගේ ඒ පළාතෙන් ම හොඳට සමත් වුණේ වික්ටර් විතරයි. උසස් පෙළට ඔහු තෝරා ගත්තේ සිංහල, පාලි, ලංකා ඉතිහාසය සහ භූගෝලය යන විෂයයන්. ඒ කාලේ තිබුණු විශ්ව විද්‍යාල ප්‍රවේශ විභාගයත් උසස් පෙළ විභාගෙත් යන දෙකින් ම සමත් වූ වික්ටර් 1950 දී කොළඹ ලංකා විශ්ව විද්‍යාලයට ඇතුළු වුණ අතරේ ලන්ඩන් මැට්‍රිකියුලේෂන් විභාගෙටත් ලියලා සමත් වුණා.උසස් පෙළට ඉගෙන ගන්න කාලේ වික්ටර් කෙළඹ නවාතැනක නතර වුණා. ඔහුගේ මල්ලිලාත් ඒ සමඟ නැවතිලා ඉගෙන ගත්තා. ලොකු අයියා විදිහට ඔවුන්ටත් ගුරුහරුකම් දීගෙන ඔහු කටයුතු කළා. කොළඹ විශ්වවිද්‍යාලේ ප්‍රථම වසර ගත කළ වික්ටර් පේරාදෙණිය විශ්ව විද්‍යාලේ ආරම්භයත් සමඟ ම පේරාදෙණියට ගියා. මහාචාර්ය ගුණපාල මලලසේකර මහාචාර්ය ඩී.ඊ. හෙට්ටිආරච්චි, මහාචාර්ය ඇම්.බී. ආරියපාල, මහාචාර්ය ජෝතිය ධීරසේකර මහාචාර්ය ඩී.ජේ. විජයරත්න යන ගුරුවරුන්ගෙන් ඔහු ඉගෙන ගත්තා.1954 දී ඔහු විශ්වවිද්‍යාලෙන් පිටවෙලා ගුරුවරයකු වශයෙන් මරදාන ශාන්ත ජෝන් විද්‍යාලේ ඉගැන්වීමට ආවා. ඒ අතරේ පශ්චාද් උපාධි අධ්‍යයන කටයුතුවල යෙදෙන්නට හිතාගෙන ආයෙත් කටුගස්තොට ශාන්ත අන්තෝනි විද්‍යාලයට ගියා. නවසිය හැටේ ජනවාරි මාසෙදි ශ්‍රී ජයවර්ධනපුර විශ්වවිද්‍යාලයේ සිංහල අංශයේ සහකාර කථිකාචාර්යවරයකු ලෙස සේවයට එක් වුණා. නවසිය පනස් අටේ දී ඔහු තම ප්‍රථම පොත වූ විචාර විලාසය ලියා පළ කළා. ඇමෙරිකාවේ අයෝවා විශ්ව විද්‍යාලයෙන් සාහිත්‍ය නිර්මාණය පිළිබඳ පාඨමාලාවක් හැදෑරූ ඔහු යළි ශ්‍රී ජයවර්ධනපුර සරසවියට පැමිණ සාහිත්‍ය නිර්මාණකරණය පිළිබඳ නව පාඨමාලාවක් ආරම්භ කළා. අනතුරුව එක්සත් රාජධානියේ කැන්ටබරිහි කෙන්ට් විශ්වවිද්‍යාලයේ භාෂාත්මක පර්යේෂණවල නියැළුණු ආචාර්යතුමා පෙරළා පැමිණ ජයවර්ධන පුර විශ්වවිද්‍යාලයේ සිංහල අධ්‍යයන අංශයේ සහය මහාචාර්යවරයා ලෙසත් මහාචාර්යවරයා ලෙසත් කටයුතු කළා.1959 දී ඔහු ලියූ අනුරාධපුර සංස්කෘතිය පොතට ඒ වසරේ රාජ්‍ය සාහිත්‍ය සම්මානය හිමි වුණා.1960 දී ඇරැඹුණු පළමු රාජ්‍ය සාහිත්‍ය උලෙළේදී සම්මානයට පාත්‍ර වූවන් අතරින් තවමත් ජීවතුන් අතර සිටින්නේ තමා පමණකැයි මහාචාර්යතුමා පවසනවා. එදා ඇරැඹි සම්මාන පෙළහර වරින්වර ‘කාටත් මා එපා වෙලා’, ‘පෑදි දියට බොර දිය’, ‘අත්ත බිඳෙයි’ පය බුරුලෙන්, ‘සදා මෙලෙස පුර දෙරණේ’, ‘හෙයියම්මාරුව‘ හා ‘ගොදුරු ලොබ’ වැනි විශිෂ්ට කෘති විසින් සත් වරක් ම උරුම කරගන්නට එතුමා භාග්‍ය සම්පන්න වුණා. මහාචාර්ය තුමා යුග දිවි ඇරැඹුවේ 1960 දී. පවුලේ දැන හැඳුනුම්කම අනුව ඉදිරිපත් වූ යෝජනාවකට අනුව ඔහුගේ අතගත් ඈ කුරුණෑගල මාවතගම ශීලා පියදාස මෙනෙවිය.සුරවීර යුවළට දරුවන් හතර දෙනයි. ලොකු දූ ප්‍රියදර්ශනී. ශ්‍රී ජයවර්ධනපුර විශ්වවිද්‍යාලයේ මහාචාර්යවරියක්. දෙවැනි පුතා අනුර මහරගම පිළිකා රෝහලේ වෛද්‍යවරයෙක්. තුන්වැනි දූ කීර්තිනී ශ්‍රී ලංකා ප්‍රමිති ආයතනයේ සේවය කරනවා. බාල පුතා ජයශංඛ සමාජ සේවා කටයුතුවල නියැළී සිටිනවා. දූ දරුවන් හැම දෙනාම විවාහ වෙලා. දරු මුණුපුරන්ගේ සුරතලය මැද අද සුරවීර යුවළගේ සැදෑ සමය ගෙවී යනවා.ශ්‍රී ජයවර්ධනපුර විශ්ව විද්‍යාලේ ලේඛකත්ව හා සන්නිවේදන පාඨමාලාව ආරම්භ කළේ මහාචාර්ය සුරවීරගේ මූලිකත්වයෙන් ඒ 1969 දී. නවකතාවක්, කාව්‍ය සංග්‍රහයක්, නාට්‍ය පිටපතක් වැනි නිර්මාණයක් ඒ පාඨමාලාවේ පශ්චාද් උපාධි පාඨමාලාවේ නිබන්ධිකාව වශයෙන් ඉදිරිපත් කරන්නට ශිෂ්‍යයන්ට ඉඩ හසර ලබා දුන්නේ මහාචාර්යතුමාගේ මැදිහත් වීමෙන්.1994 දී හිටපු ජනාධිපතිනි චන්ද්‍රිකා කුමාරතුංග මැතිනියගේ ඉල්ලීම පරිදි ගම්පහ ආසනයෙන් මැතිවරණයට ඉදිරිපත් වුණා. ගෙදරින් අවසර නොලැබුණු නිසා කාටත් හොරෙන් ම රැකියාවෙන් අස්වෙලා ඡන්දෙට ඉදිරිපත් වුණා. මාස එක හමාරක් වැනි කෙටි කාලයක් තුළ ඡන්ද ව්‍යාපාරයේ නියැළිලා ලබාපු ජයග්‍රහණය අදටත් එතුමාට තරමක විශ්මය දනවන්නක් බවයි එතුමා කියන්නේ.1994 - 2000 දක්වා පැවැති රජයේ සංස්කෘතික හා ආගමික කටයුතු පිළිබඳ නියෝජ්‍ය ඇමැතිවරයා ලෙස කටයුතු කළ කාලයේ අපේ රටේ බෞද්ධ හා සංස්කෘතික ක්ෂේත්‍රයට ඉටු කළ මෙහෙවර පිළිබඳව ඔහු අද තෘප්තිමත්ව සිටිනවා.මෙරට ප්‍රථම වරට සිංහල, දෙමළ, ඉංග්‍රීසි යන භාෂා ත්‍රිත්වයේ ම සාහිත්‍ය නිර්මාණ සඳහා එකම වේදිකාවක සම්මාන පිරිනමමින් රාජ්‍ය සාහිත්‍ය සම්මාන උලෙළ නව මුහුණුවරකින් යුතුව ඉදිරිපත් කරන්නට එතුමා කටයුතු කළා. පසුව ජාතික අධ්‍යාපන කොමිසමේ සභාපතිවරයා ලෙසත් කටයුතු කළ එතුමා මේ දිනවල සිය කාලයෙන් වැඩි කොටසක් වැය කරන්නේ ඔහුගේ කෘතිවල සංස්කරණ කටයුතු වෙනුවෙන්.ඔහුගේ අලුත් ම කෘතිය ලේඛන සමීක්ෂා, රාජාවලිය ඉංග්‍රීසි භාෂාවට පරිවර්තනය කළ මහාචාර්යතුමා මේ දිනවල එහි දෙවැනි මුද්‍රණය සඳහා සංස්කරණ කටයුතුවල නියැළෙනවා. විශ්වවිද්‍යාලයේ කටයුතුවලින් විශ්‍රාම ලබා සිටියත් මහාචාර්යතුමාට ඒ හැටි විවේකයක් නෑ. ශාස්ත්‍රීය දේශන, පර්යේෂණ කලා කටයුතු වගේම පොතපතේ වැඩ සඳහාත් කාලය යොදවන විට මහාචාර්යතුමාගේ දවස ගෙවී යනවා දැනෙන්නෙත් නැති තරම්.සාගරිකා දිසානායක ජයසිංහඡායාරූපය - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>15</day>
    </date>
    <link>http://www.silumina.lk/2012/01/15/_art.asp?fn=ay1201153</link>
    <topic>උනන්දුව වැඩි කිරීමට සැලසුම් ඉල්ලති</topic>
    <author>තාරක වික්‍රමසේකර</author>
    <content>කොටස් වෙළෙඳ පොළේ ගනුදෙනු අඩුවීමක් සතිය ආරම්භක සඳුදා දක්නට ලැබුණි. පෙර සතියේ සිකුරාදා ගනුදෙනු 5828 ක් සිදුවූ අතර සතිය ආරම්භක සඳුදා ගනුදෙනු වාර්තා වූයේ 4524 ක් පමණි.සඳුදා මිලියනය ඉක්මවා කොටස් අලෙවි වූයේ කොමර්ෂල් බැංකුවේ පමණි. අලෙවි වූ කොටස් ගණන 1418000 කි.සමාගම් කිහිපයක හැර බොහෝ සමාගම්හි කොටස් මිල පහළ ගියේය. මිල පහළ යාම් අතුරින් කැපී පෙනුණේ සෙලිසින්ග් සමාගමේය. පෙර දින රුපියල් 1240 ක් වූ සමාගමේ කොටසක මිල එදින රුපියල් 1150.00 ක් දක්වා රුපියල් 90 කින් පහළ ගියේය.කොලෝනියල් මෝටර්ස් පෙර දින රුපියල් 414.90 කට කොටසක් අලෙවි වූ අතර සඳුදා එහි අගය රුපියල් 390.00 ක් දක්වා රුපියල් 24.90 කින් පහළ ගියේය.සී ඩී අයි සී, ගෙස්ටෙට්නර්, ලංකෙම් සිලෝන් කොටස් පහළ ගිය සමාගම් අතර කැපී පෙනුණි.අඟහරුවාදා දින වැඩියෙන්ම කොටස් අලෙවි වූයේ එන්වි රිසෝසර්ස් සමාගමේය. අලෙවි වූ කොටස් ගණන 6525100 කි. එසේම එස් එම් බී ලීසිං (ඡන්ද බලය රහිත) සමාගමේ කොටස් 1169400 ක් අලෙවි විය. දිනයේ මිල ඉහළ යාම් අතුරින් කැපී පෙනුණේ නෙස්ලේ සමාගමයි. පෙර දින රුපියල් 875 කට අලෙවි වූ සමාගමේ කොටසක් එදින රුපියල් 915 ක් දක්වාම ඉහළ ගිය අතර එය දිනය නිමා වන විට රුපියල් 909.60 ක් දක්වා ඉහළ නැඟ තිබුණි. ඒ පෙර දිනට සාපේක්ෂව රුපියල් 34.60 ක ඉහළ යාමකි. සෙසු සමාගම්හි කැපී පෙනෙන වෙනස්කම් දක්නට නොලැබුණි.මිල පහළ යාම් අතුරින් කැපී පෙනුණේ ඔටෝඩ්‍රොම් සමාගමයි. පෙර දින රුපියල් 910.00 කට අලෙවි වූ සමාගමේ කොටසක මිල එදින රුපියල් 825.10 ක් දක්වා පහළ ගියේය. ඒ පෙර දිනට සාපේක්ෂව රුපියල් 84.90 ක මිල පහළ යාමකි.ඉන්දු මැලේ සමාගමේ ද කොටසක මිල පෙර දින රුපියල් 1426.70 කට අලෙවි වූ අතර එදින රුපියල් 1380 ක් දක්වා මිල පහළ ගියේය. ඒ පෙර දිනට සාපේක්ෂව රුපියල් 46.70 ක මිල පහළ යාමකි. මිල පහළ ගිය සෙසු සමාගම් අතර කළම්ඹු ෆාමසි, නුවරඑළිය, සැම්සන්, සතොස මෝටර්ස් සමාගම් ද විය.එසේ වුවද පසුදින ගනුදෙනු සංඛ්‍යාවේ වැඩිවීමක් පෙනුණි. පෙර දින 4524 ක් වූ ගනුදෙනු සංඛ්‍යාව එදින 6766 ක් දක්වා ඉහළ ගියේය. මෑතදී වෙළෙඳ පොළට පිවිසි සමාගම්හි වුවද කැපී පෙනෙන වෙනසක් දක්නට නොලැබුණි.පෙර සතිය අවසානයේ මිලංකා මිල දර්ශකය නිමා වූයේ ඒකක 5083.15 ක් ලෙසිනි. එය සතියේ ආරම්භක සඳුදා ඒකක 5020.43 ක් ලෙසත් අඟහරුවාදා ඒකක 4995.48 ක් ලෙසත් අඩු විය.සමස්ත කොටස් මිල දර්ශකය පෙර සතිය අවසානයේ දැක්වුණේ ඒකක 5930.52 ක් ලෙසය. සඳුදා එය ඒකක 5872.94 ක් ලෙසත් අඟහරුවාදා එය ඒකක 5859.67 ක් ලෙසත් දැක්වුණි. සී ටී හෝල්ඩින්ග්ස් පී එල් සී කොටසකට ශත 65 ක ලාභාංශ ගෙවනු ලබන බවටත් සී ටී ලෑන්ඩ් ඩිවලොප්මන්ට් පී එල් සී කොටසකට ශත 60 ක් ලාභාංශ ලෙස ගෙවනු ලබන බවත් නිවේදනය කර තිබුණි.වෙළෙඳ පොළේ මිල ඉහළ යාම මන්දගාමීව සිදුවන හෙයින් ආයෝජකයන් එතරම් ඉහළ උනන්දුවක් නොපෙන්වන බව තැරැව්කාර සමාගම් පවසා සිටී. මෑතදී වෙළෙඳ පොළට පැමිණි කල්පිටිය, වස්කඩුව වුවද ඉහළ යාමේ කැපී පෙනෙන ප්‍රවණතාවක් පෙනෙන්නට නොතිබුණි. ගිණුම් ගත නොකළ කොටස් තැන්පතු සහතික ද තවත් රැසක් තිබෙන බවත් ඒවා හැකි ඉක්මනින් මධ්‍යම තැන්පතුවේ ගිණුම් ආරම්භ කර (කොටස් වෙළෙඳ පොළේ) ගිණුම් ගත කරන ලෙස කොළඹ කොටස් වෙළෙඳ පොළ ඉල්ලීමක් කරයි.මේ අතර සුළු පරිමාණ ආයෝජකයන් ඉල්ලා සිටින්නේ ශ්‍රී ලංකා සුරැකුම්පත් හා විනිමය කොමිෂන් සභාව මන්දගාමී කොටස් මිල ඉහළ යා හැකි හා ආයෝජකයන්ගේ උනන්දුව වැඩි කරලීමට සැලසුම් සකස් කළ යුතු බවයි.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>15</day>
    </date>
    <link>http://www.silumina.lk/2012/01/15/_art.asp?fn=aj1201151</link>
    <topic>ශ්‍රී ලංකා ඇඟලුම් අපනයන ආදායම</topic>
    <author/>
    <content>ශ්‍රී ලංකා ඇඟලුම් අපනයන ආදායමගෝලීය ආර්ථික අර්බුද හමුවේ අසීරුතාවයට ලක්වනු වෙනුවට ශ්‍රී ඇඟලුම් කර්මාන්තය අන් කවරදාටත් වඩා විශිෂ්ට අන්දමින් අපනයන ආදායම් උපයමින් ඉදිරියට ඇදෙන බව ශ්‍රී ලංකා ඇඟලුම් සංගම් සංසදය පවසයි. ශ්‍රී ලංකා ඇඟලුම් සංසදයේ මහ ලේකම් ටියුලි කුරේ මහතා ඇඟලුම් කර්මාන්තයේ සාර්ථකත්වයට උදාහරණ ගෙනහැර දක්වමින් පෙන්වා දෙන්නේ වසර 2015 වන විට ඇඟලුම් නිෂ්පාදනයෙන් ඇමෙරිකන් ඩොලර් බිලියන 04 ක් ආදායමක් කරා ළඟා වීමට සැලසුම් කර තිබූ නමුත් එම ඉලක්කය 2011 මූල්‍ය වර්ෂය අවසාන වීමට පෙර ලබාගැනීමට හැකි වී ඇති බවයි.පසුගිය වසර තුළ යුරෝපා සංගමයේ රටවලට ඇඟලුම් අපනයනයෙන් ලද ආදායම 41% කින් ද ඇමෙරිකා එක්සත් ජනපදයට ඇඟලුම් අපනයනයෙන් ලද ආදායම 25% කින් ද වර්ධනය වී ඇති බව පෙන්වා දෙන ශ්‍රී ලංකා ඇඟලුම් සංගම් සංසදය, ඒ අනුව යුරෝපා සංගමයේ රටවලින් ඩොලර් බිලියන 1.813 ක්, ඇමෙරිකා එක්සත් ජනපදයෙන් ඩොලර් බිලියන 1.33 ක් හා අනෙකුත් රටවලින් ඩොලර් මිලියන 340කට වැඩි ප්‍රමාණයක් වශයෙන් 2011 වසරේ ජනවාරි - ඔක්තෝම්බර් මාස 10 ක කාලය ඇතුළත ඩොලර් බිලියන 3.489ක සමස්ත ආදායමක් ලබා ගැනීමට ශ්‍රී ලංකා ඇඟලුම් කර්මාන්තයට හැකි වී ඇති බව පැවසීය.දශක 03 ක් තුළ උකහා ගත් ශක්තියට අමතරව විශ්වසනීයත්වය, තත්ත්ව පාලනය, කර්මාන්ත ඉහළ මට්ටමකට ගෙන යාම ආදී දේශීය සාධකවලට අමතරව චීනයේ මිල ගණන් ඉහළ යාම, බංගලාදේශයේ වර්තමාන තත්ත්වය හා ඊජිප්තු අර්බුදය වැනි ගෝලීය හේතු සාධක දේශීය ඇඟලුම් කර්මාන්තයේ මෙම ශීඝ්‍ර වර්ධනයට පිටිවහල් වී ඇති බව වාර්තා වේ.2010 වර්ෂයේ අග භාගයේදී ශ්‍රී ලංකාවට GSP+ අහිමි වීමෙන් මෙරට ඇඟලුම් කර්මාන්තයේ අනාගතය අස්ථාවර වනු ඇතැයි බිය පහළ වුණ ද එම බිය අනිසි බියක් බව තහවුරු කරමින්, 2011 වර්ෂයේදී ඇමෙරිකා එක්සත් ජනපදය හා යුරෝපා සංගමයේ රටවල්වලට අමතරව ලොව වෙනත් වෙළෙඳපොළවලට ද 57% ක වර්ධනයක් ලබා ගැනීමට ශ්‍රී ලංකාවට හැකි වී ඇත.ශ්‍රී ලංකා ඇඟලුම් කර්මාන්තයේ ඉදිරි ගමන තහවුරු කරන 05 අවුරුදු සැලසුම යටතේ ඇඟලුම් නිෂ්පාදන ධාරිතාව වර්ධනය කිරීමට අමතරව වසර 2015 වන විට ශ්‍රී ලංකාව කලාපයේ ඇඟලුම් කර්මාන්තය සම්බන්ධ සේවා සපයන කේන්ද්‍රස්ථානයක් බවට පත්කිරීම ඔස්සේ ද ඩොලර් බිලියනයක ඉපයීමට ඉලක්ක කර ඇති අතර ඒ සඳහා මේ වන විටත් පියවර ගැනෙමින් පවතී.ඒ සම්බන්ධයෙන් රජයේ මූලිකත්වයෙන් අවශ්‍ය සහයෝගය ලැබෙමින් පවතින බව පෙන්වා දෙන ඇඟලුම් සංගම් සංසදය මෙවර අයවැය හරහා ද මේ සම්බන්ධයෙන් අති මහත් පියවර රැසක් ගෙන ඇති බව සඳහන් කරයි. මෙහි ප්‍රතිඵලයක් වශයෙන් ඉදිරි කාලය ඇතුළත ශ්‍රී ලංකාව ප්‍රති නැව්ගත කිරීම හා සැපයුම් දාමය සඳහා වාණිජ කේන්ද්‍රස්ථානයක් වනු ඇතැයි ටියුලි කුරේ මහතා පවසයි.නව සැලසුමේ කොටසක් වශයෙන් ශ්‍රී ලංකා ඇඟලුම් කර්මාන්තයට චීනය, ඉන්දියාව, බ්‍රසීලය, රුසියාව, ජපානය හා පාකිස්තානය වැනි නව වෙළෙඳපොළවලට පිවිසීම සඳහා රාජ්‍ය සහාය හිමි වනු ඇත.මීට අමතරව ඇඟලුම් ක්ෂේත්‍රයේ කුඩා හා මධ්‍ය පරිමාණ ව්‍යවසායකයන් හඳුනා ගනිමින් ඔවුන් විශාල කර්මාන්ත ආයතන හා සම්බන්ධ කොට දෙපාර්ශ්වයටම වාසිදායක තත්ත්වයක් නිර්මාණය කිරීම සඳහා කටයුතු සිදු කෙරෙමින් පවතින බව ද කුරේ මහතා පැවැසීය.ශ්‍රී ලංකා ඇඟලුම් සංගම් සංසදය විසින් වාණිජ හා කර්මාන්ත කටයුතු අමාත්‍යාංශයේ සහයෝගය ඇතිව ඇඟලුම් කර්මාන්තයේ ප්‍රතිරූපය ප්‍රවර්ධනය කිරීමේ අරමුණින් ජාතික වැඩසටහනක් 2011 වසරේදී ආරම්භ කරන ලද අතර එම වැඩසටහන ද සාර්ථක ලෙස වසරක් පුරා දිවයින පුරා ප්‍රදේශ රැසක ඇඟලුම් කම්හල් රැසක ක්‍රියාත්මක වී ඇත. එම වැඩසටහන යටතේ ඇඟලුම් සේවක සේවිකාවන්ගේ සැඟවුණු දක්ෂතා ඇගයීම ඉලක්ක කරගත් ඇපරල් ස්ටාර් වැඩසටහන ඇතුළු දිරිගැන්වීමේ වැඩසටහන් රැසක් ක්‍රියාත්මක වේ. මේ වන විට අනුරාධපුරය, පොලොන්නරුව, කුරුණෑගල, ත්‍රිකුණාමලය, මහනුවර, පුත්තලම, වැනි දිස්ත්‍රික්ක ගණනාවක සාර්ථකව ක්‍රියාත්මක වී ඇති අතර මේ වන විට එම වැඩසටහන කළුතර දිස්ත්‍රික්කයේ ක්‍රියාත්මක වෙමින් පවතී.එම සියලු කාර්යයන් තුළ ඇඟලුම් ක්ෂේත්‍රය හා අදාළ කර්මාන්ත අපනයනයන් ඩොලර් බිලියන 05 ක් දක්වා වර්ධනය කිරීමේ ඉලක්කය වෙත 2015 වසර වන විට ළඟා වීමට හැකි වනු ඇතැයි අපේක්ෂා කෙරේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>15</day>
    </date>
    <link>http://www.silumina.lk/2012/01/15/_art.asp?fn=aj1201152</link>
    <topic>මුස්ලිම් ආයෝජකයන්ට ෂරියා ක්‍රමයට අනුකූල සුරැකුම්පත් ගිණුමක්</topic>
    <author/>
    <content>මුස්ලිම් ආයෝජකයන්ට ෂරියා ක්‍රමයට අනුකූල සුරැකුම්පත් ගිණුමක්කැපිටල් ට්‍රස්ට් සෙකියුරිටීස් සමාගම කොටස් වෙළෙඳ පොළ ආයෝජනය සඳහා ෂරියා වටිනාකම් පදනම් කරගත් ක්‍රම වේදයක් හඳුන්වා දී තිබේ. මේ සඳහා ඔවුන් හා එක්වී කටයුතු කරන්නේ ගොර්ඩියන් ඉන්වෙස්මන්ට් හවුස් සමාගම යි. ඉස්ලාමීය සුරැකුම්පත් ගිණුම නමින් හැඳින්වෙන එම නව ක්‍රමවේදය ගෝර්ඩියන් සමාගමේ ෂරියා උපදේශන හා අධීක්ෂණ මණ්ඩලයේ පූර්ණ සහයෙන් නිර්මාණය වූවකි.මෙම උපදේශන හා අධීක්ෂණ මණ්ඩලය ආචාර්ය මොහොමඩ් අලි එල්ගාරි, ආචාර්ය ඩාවුබ් බේකර්, ආචාර්ය මුහමඩ් අමීන් අලි කටාන්, ආචාර්ය ඔසාමා අල් දෙරෙයි වැනි ජාත්‍යන්තරව කීර්තියට පත් ප්‍රවීණයින්ගෙන් සමන්විත වන අතර එම විද්වත් මණ්ඩලය විසින් එම ක්‍රමවේදයට කොටස් ඇතුළත් කර ගැනීම පිණිස භාවිත ක්‍රමය මුස්ලිම් ආයෝජකයන් සඳහා යෝග්‍ය ෂරියා ක්‍රමයට අනුකූල බවට සහතික කර ඇත.කොළඹ කොටස් වෙළෙඳ පොළෙහි අදාළ සමාගම්හි ආයෝජනය කිරීමේදී ප්‍රමාණවත් ෂරියා උපදේශනයක් නොලැබීම නිසා ශ්‍රී ලාංකික මුස්ලිම් ප්‍රජාවේ සාමාජිකයින් හට එම කොටස් වෙළෙඳ පොළ ආයෝජනයේ උපරීම ඵල නෙළා ගැනීමේ අවස්ථාව අහිමි විය.ඉස්ලාමීය සුරැකුම්පත් ගිණුමේ වැදගත්කම වන්නේ මීට විසඳුම් ඉදිරිපත් කර මුස්ලිම් ආයෝජකයින් හට කොටස් වෙළෙඳ පොළ වර්ධනයේ උපරීම ප්‍රතිලාභ ලබා ගැනීමට අවස්ථාව ලබා දෙන බැවිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>15</day>
    </date>
    <link>http://www.silumina.lk/2012/01/15/_art.asp?fn=aj1201153</link>
    <topic>සිසු - සරසවි සබඳතා නැංවීමට ඇස්පිරේෂන්ස්</topic>
    <author/>
    <content>සිසු - සරසවි සබඳතා නැංවීමට ඇස්පිරේෂන්ස්ශ්‍රී ලංකාවේ ක්‍රියාත්මක ජාත්‍යන්තර රැකියා මාර්ගෝපදේශන සහ උසස් අධ්‍යාපන අවස්ථා සැලසීමේ ආයතනයක් වන ඇස්පිරේෂන්ස් එඩියුකේෂන් මගින් ඕස්ටේ‍්‍රලියාව, එක්සත් රාජධානිය, ඇමරිකා එක්සත් ජනපදය, කැනඩාව, මැලේසියාව, ඉන්දියාව සහ සිංගප්පූරුවේ පිහිටි විශ්ව විද්‍යාල සමග ඍජුව කටයුතු කිරීමේ අවස්ථාව මෙරට සිසුන් හට උදා කරමින් නව වෙබ් පෝටලයක් හඳුන්වාදීම පසුගියදා ප්‍රකාශයට පත් කෙරුණි.www.tweetuni.comනමැති මෙම වෙබ් පෝටලය මගින් උපාධි අපේක්ෂක සිසුන් හට සිය පාඨමාලාවන් තෝරා ගැනීම සඳහා ඍජු සබඳතා පදනමක් සැකසේ.ෂෙෆීල්ඩ් සරසවිය, මොනෑෂ් විශ්ව විද්‍යාලය, ඩීකින් විශ්ව විද්‍යාලය, ස්වින්බර්න් සරසවිය, කැන්ටබරි විශ්ව විද්‍යාලය සහ සිංගප්පූරුවේ කර්ටින් විශ්ව විද්‍යාලය මේ ඔස්සේ සම්බන්ධ කොට ගත හැකි ප්‍රමුඛ විශ්ව විද්‍යාල වලින් සමහරකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>15</day>
    </date>
    <link>http://www.silumina.lk/2012/01/15/_art.asp?fn=aj1201154</link>
    <topic>රිජ්වේ මනෝ චිකිත්සක වාට්ටුවට</topic>
    <author/>
    <content>රිජ්වේ මනෝ චිකිත්සක වාට්ටුවටශ්‍රී ලන්කන් එයාර් ලයින්ස් සිය ප්‍රජා සත්කාරක අංශය වන ශ්‍රී ලන්කන් කෙයාර්ස් වෙනුවෙන් අරමුදල් රැස් කිරීමේ ව්‍යාපෘතියක් වශයෙන් සුබ පැතුම් පතක් නිර්මාණය කරයි.ශ්‍රී ලන්කන් එයාර් ලයින්ස් හි ප්‍රජා සත්කාරක අංශය වන “ශ්‍රී ලන්කන් කෙයාර්ස්” දරුවන් සවිබල ගැන්වීමේ ප්‍රධාන අරමුණ ඇතිව, අරමුදල් එක්රැස් කිරීමේ ව්‍යාපෘතිවලට හා සමාජ සුබසාධන කටයුතුවලට ක්‍රියාශීලී ව සිය දායකත්වය සපයා දී ඇත.“ශ්‍රී ලන්කන් කෙයාර්ස්” දැන් සිය අවධානය යොමු කර ඇත්තේ, අධ්‍යාපනය නඟා සිටුවීම සඳහා සහයෝගය දීමට අමතර ව, වෙනස් හැකියාවන් සහිත දරුවන්ගේ ජීවිත නඟා සිටුවීම සඳහා ආධාර දීම කෙරෙහිය.මෙම සුබ පැතුම් පතෙන් කෙරෙන ආයාචනය වන්නේ, පෙනුම, ශ්‍රවණය හා මානසික තත්ත්වය අතින් දුබලතා ඇති දරුවන් ද, සමාන අපේක්ෂාවන්හා රුචි අරුචිකම් සහිත මිනිස් කොටස් වශයෙන් නැවත ඔවුන් දෙස බැලීම යොමු කර, ඔවුන් ද සමාජයේ අනෙකුත් මනුෂ්‍යයන් හා සමානත්වයෙන් සැලකීමට පෙලඹවීමයි.මානසික සෞඛ්‍ය ඌනතාව සහිත දරුවන්ට ප්‍රතිකාර කිරීම සඳහා වූ රෝහල් වාට්ටුවක් සහිත අප රටේ ඇති එක ම රෝහල වන රිජ්වේ ආර්යා ළමා රෝහලේ 5 වැනි වාට්ටුව පිළිසකර කොට වැඩිදියුණු කිරීම සඳහා රුපියල් 80 ලක්ෂයක ඉලක්කයක් කරා ළඟා වීමේ අරමුණ ඇතිව, “ශ්‍රී ලන්කන් කෙයාර්ස්” කැප වී ක්‍රියා කරනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>15</day>
    </date>
    <link>http://www.silumina.lk/2012/01/15/_art.asp?fn=aj1201155</link>
    <topic>කැලණි ආලෝක පූජාවට</topic>
    <author/>
    <content>කැලණි ආලෝක පූජාවටකැලණි රජමහා විහාරාධිපති, කොල්ලුපිටියේ මහින්ද සංඝරත්ඛිත හිමියන්ගේ ආරාධනයෙන් සීමාසහිත ස්වදේශී කර්මාන්තායතනයේ සභාපතිනි / කළමනාකාර අධ්‍යක්ෂිකා, අමරි විජයවර්ධන මහත්මිය කැලණිය රජමහා විහාරයේ වාර්ෂික ආලෝක පූජාව විවෘත කළ අවස්ථාව. ස්වදේශී කර්මාන්තායතනයේ නිලධාරීහු පිරිසක් ද මෙහි වෙති.සීමාසහිත ස්වදේශී කර්මාන්තායතනය වාර්ෂික දුරුතු පෙරහර නිමිත්තෙන් කැලණි රජමහා විහාරය, පසුගියදා ආලෝකවත් කළේය.වාර්ෂිකව 13 වැනි වරටත් සිදු කෙරුණු මේ ආලෝක පූජාව පිළිබඳව අදහස් දක්වමින් ස්වදේශී සමාගමේ සභාපතිනි අමරි විජයවර්ධන මහත්මිය පැවසුවේ, ස්වදේශී සමාගම පුරා දශකයකට වැඩි කාලයක් කැලණි විහාරය වන්දනාමාන කරන්නන්ගේ භක්ත්‍යාදරය වැඩිකිරිම සඳහා සිදු කෙරෙන මෙම ආලෝක පූජාවට අනුග්‍රහය දැක්වීමට අවස්ථාවක් උදාවීම, ගෞරවයක් සේ සලකන බවය. එමෙන් ම, මෙම වාර්ෂික ආලෝක පූජාවට අනුග්‍රහය දැක්වීම, ශ්‍රී ලංකාවේ සංස්කෘතික හා සම්ප්‍රදායික උරුමයන් රැකගැනීමට සියයට සියයක්ම ශ්‍රී ලාංකික සමාගමක් වන ස්වදේශී සමාගමේ යුතුකමක් වන බව හා දේශීය උරුමයන් රැකගැනීමේ වැදගත්කම මතු පරපුරට වටහාදීම උදෙසා මෙවැනි ක්‍රියාවකට දායක වන බවත් ඇය ප්‍රකාශ කළාය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>15</day>
    </date>
    <link>http://www.silumina.lk/2012/01/15/_art.asp?fn=aj1201156</link>
    <topic>ඒෂියා ඩිජිටල් එන්ටර්ටේන්මන්ට්</topic>
    <author/>
    <content>ඒෂියා ඩිජිටල් එන්ටර්ටේන්මන්ට්යශෝධා විමලධර්ම, අධ්‍යක්ෂ සුමිත්‍රා පීරිස්, ආචාර්ය ලෙස්ටර් ජේම්ස් පීරිස් ,ඒෂියා ඩිජිටල් එන්ටර්ටේන්මන්ට්හි සභාපති මනෝහන් නානායක්කාර, ප්‍රධාන මෙහෙයුම් නිලධාරී ලලින්ක මුතුකුමාර, ඩොනල්ඩ් කරුණාරත්න, තුමිඳු දොඩන්තැන්න මහත්ම මහත්මීහු.දේශීය සිනමාව ඉහළින් ඔසවා තැබීමේ මූලික පියවරක් ලෙසින් පසුගිය දා ඒෂියා ඩිජිටල් එන්ටර්ටේන්මන්ට් විසින් දේශීය චිත්‍රපට ක්ෂේත්‍රයට ලොව ඉහළම තාක්ෂණයෙන් යුත් ඩිජිටල් සිනමා කැමරාව හඳුන්වා දෙන ලදී.ඇමරිකාවේ නිපදවනු ලබන රෙඩ් එපික් කැමරාව රෙඩ් යන වෙළෙඳ නාමය යටතේ එන ඉතා ඉහළ තාක්ෂණයෙන් යුත් කැමරාවකි. රෙඩ් කැමරාවන්හි ප්‍රාරම්භකයා වන ජිම් ජිනාඩ් මෙය නිපදවා ඇත්තේ ලොව උසස්ම තාක්ෂණයෙන් යුත් කැමරාව නිර්මාණය කරන අරමුණෙනි.තත්පරයකට රාමු 120 ක් පමණ හසුකර ගැනීමේ හැකියාව මෙන්ම තවත් බොහෝ ලක්ෂණයන්ගෙන් මෙම කැමරාව සමන්විත වේ. ඒෂියා ඩිජිටල් එන්ටර්ටේන්මන්ට්හි ප්‍රධාන මෙහෙයුම් නිලධාරී ලලින්ක මුතුකුමාරණ මහතා පවසා සිටියේ, “අවුරුදු ගණනාවක් තිස්සේ ශ්‍රී ලංකාවට මධ්‍යම ප්‍රමාණයේ කැමරා ගෙන්වනු ලැබීම නිසා රූගත කිරීම්වල නිර්මාණාත්මක භාවය සීමා වී තිබුණා. මෙම රෙඩ් එපික් කැමරාව මඟින් සිනමාවේදීන්ට හා අධ්‍යක්ෂවරුන්ට සිය නිර්මාණශීලීත්වය උපරීමයෙන් ඉදිරිපත් කිරීමට හැකියාව ලැබෙනවා.මෙම ඩිජිටල් අත්දැකීම විඳ ගැනීමට සහ ශ්‍රී ලංකාවට කළ හැකි දෙය ලොවට පෙන්වීමට අපේ සිනමාකරුවන්ට සහ අධ්‍යක්ෂවරුන්ට අප ආරාධනා කරන්නට කැමතියි” යනුවෙනි.රෙඩ් එපික් කැමරා දෙකක් හා රෙඩ් ස්කාලට් කැමරාවක් ආදී නව රෙඩ් කැමරා ළඟදීම ශ්‍රී ලංකාවට ගෙන්වීමට ද සමාගම අදහස් කරගෙන සිටී.ඒෂියා ඩිජිටල් එන්ටර්ටේන්මන්ට් විසින් සිනමාවේදී විශ්ව බාලසූරිය මහතාට හොලිවුඩයෙහි රෙඩ් චිත්‍රාගාරයේදී මෙම රෙඩ් එපික් කැමරා භාවිතය පිළිබඳ විශේෂිත පුහුණුවක් ලබා දුන් අතර වෙනත් අය පුහුණු කිරීමේ හැකියාව ද දැන් ඔහු සතුය.රෙඩ් එපික් කැමරාවක් ආශ්‍රයෙන් රූගත කෙරෙනා ප්‍රථම ශ්‍රී ලාංකේය චිත්‍රපටය වන්නේ “වෛශ්නාවී” ය. “වෛශ්නාවී” සුමිත්‍රා පීරිස් මහත්මිය විසින් අධ්‍යක්ෂණය කරනු ලබන මනෝහන් නානායක්කාර මහතාගේ නිෂ්පාදනයකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>15</day>
    </date>
    <link>http://www.silumina.lk/2012/01/15/_art.asp?fn=aj1201157</link>
    <topic>විශේෂිත බැංකු සහ මූල්‍ය සේවා</topic>
    <author/>
    <content>විශේෂිත බැංකු සහ මූල්‍ය සේවාCDB කළමනාකාර අධ්‍යක්ෂ/ ප්‍රධාන විධායක නිලධාරි මහේෂ් නානායක්කාර මහතා ශ්‍රී ලංකා ජාතික වාණිජ මණ්ඩලයේ හිටපු සභාපති ලාල් ද අල්විස් මහතා අතින් සම්මානය ලබාගනියි. ලංකා වෝල්ටයිල් පී.එල්.සී සාමාන්‍යාධිකාරි එම්.ඒ.ජයවික්‍රම මහතා ද මෙහි වෙයි.ශ්‍රී ලංකා ජාතික වාණිජ මණ්ඩලය සංවිධානය කළ 2011 ජාතික ව්‍යාපාරික විශිෂ්ටතා සම්මාන උළෙලේ දී සිටිසන්ස් ඩිවලොප්මන්ට් බිස්නස් ෆිනෑන්ස් (CDB) ’විශේෂිත බැංකු සහ මූල්‍ය සේවා’ කාණ්ඩයේ ජයග්‍රහණය හිමිකර ගත්තේය. අට වැදෑරුම් නිර්නායක මාලාවක් පාදක කොට ගනිමින් පැවැති විනිශ්චයේ දී ඛ්ච්ඕ සෙසු තරගකරුවන් අබිබවා යමින් ඉදිරිපත් කරන ලද තොරතුරු සමාලෝචනය, සම්මුඛ සාකච්ඡා සහ විනිශ්චයකරුවන් ගේ අවසන් සමාලෝචනය යන අදියර තුනකින් සමන්විත විනිශ්චය ක්‍රියාවලිය ජයගනිමින් එම සුවිශේෂී සම්මානය දිනා ගත්තේය.කළමනාකාර අධ්‍යක්ෂ / ප්‍රධාන විධායක නිලධාරි මහේෂ් නානායක්කාර මහතා මෙම සුවිශේෂී සම්මානය CDB හට පිරිනැමීමට විනිශ්චයකරුවන් ගත් තීරණය නිහතමානීව පිළිගන්නා බව පවසමින්, “මෙය අප කාර්යසාධනයේ දී ආචාර ධර්ම, පාලනය සහ විනිවිදභාවයේ මූලධර්මවලට අනුකූ®ලව අපගේ ව්‍යාපාරික කටයුතු ඉටු කරන බවට ශ්‍රී ලංකාවේ පුරවැසියන් නිසැකවම තවත් වරක් අනුමත කිරීමක් බව සඳහන් කළේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>15</day>
    </date>
    <link>http://www.silumina.lk/2012/01/15/_art.asp?fn=aj1201158</link>
    <topic>ජනශක්ති විශිෂ්ටත්වය ජය මාවතේ</topic>
    <author/>
    <content>ජනශක්ති විශිෂ්ටත්වය ජය මාවතේශ්‍රී ලංකා වරලත් ගණකාධිකාරීන්ගේ ආයතනය සංවිධානය කළ 2011 වාර්ෂික ගිණුම්කරණ වාර්තා සම්මාන උලෙළේදී රක්ෂණ ක්ෂේත්‍රය සඳහා වන ලෝකඩ සම්මානය ජනශක්ති සමාගමට හිමි වූ අවස්ථාව.ජනශක්ති ඉන්ෂුවරන්ස්හි විශිෂ්ට සේවාව වෙනුවෙන් සම්මාන රැසක් 2011 වසරේදී හිමි විය. එම සම්මාන හිමි වූයේ CMO ආසියානු සම්මාන, ආසියානු නායකත්ව සම්මාන, ස්ලීම් වෙළෙඳ නාම විශිෂ්ටතා සම්මාන, ලෝක වෙළෙඳනාම කොංග්‍රස් සම්මාන, ජාතික ව්‍යාපාර විශිෂ්ටතා 2011 සම්මාන සහ ශ්‍රී ලංකා වරලත් ගණකාධිකාරීන්ගේ 2011 වාර්ෂික ගිණුම්කරණ වාර්තා සම්මාන යන උලෙළවලදීය.ජනශක්ති ඉන්ෂුවරන්ස් සමාගමේ කළමනාකාර අධ්‍යක්ෂ ප්‍රකාශ් ශාෆ්ටර් මහතා මෙම සම්මාන හිමිවීම සම්බන්ධයෙන් අදහස් දක්වමින් කියා සිටියේ “අපගේ විශිෂ්ට සේවාව නිරන්තරයෙන් වර්ධනය කිරීමට සැම විට අප උත්සාහ කරනවා. මෙවැනි සම්මාන හිමිවීම මඟින් අප ක්ෂේත්‍රයේ ඉදිරියෙන්ම සිටින බව සංකේතාත්මකව සනාථ වෙනවා. කොහොම නමුත් වඩාත් වැදගත් සම්මානය වන්නේ පාරිභෝගික ජනතාව අප ගැන විශ්වාසය තබමින් නිරන්තරයෙන් අප වෙත පැමිණීම වනවා යන්නයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>15</day>
    </date>
    <link>http://www.silumina.lk/2012/01/15/_art.asp?fn=aj1201159</link>
    <topic>මැණික් ස්වර්ණාභරණ සභාපති ප්‍රසාද් ගල්හේන</topic>
    <author/>
    <content>මැණික් ස්වර්ණාභරණ සභාපති ප්‍රසාද් ගල්හේනජාතික මැණික් හා ස්වර්ණාභරණ අධිකාරියේ නව සභාපති ලෙස ප්‍රසාද් ගල්හේන මහතා පසුගියදා වැඩ බාරගත්තේය.ඒ මහතා ශ්‍රී ලංකා වරලත් ගණකාධිකාරී ආයතනයේ සහ ලන්ඩන් වරලත් කළමනාකාරී ගණකාධිකාරී ආයතනයේ වෘත්තීය සුදුසුකම්ලාභියෙකි.පාඩු ලබන ආයතන ලාබ ලබන ආයතන බවට පරිවර්තනය කිරීමේ සුවිශේෂි දක්ෂතාවයක් ඒ මහතා පෙන්වා ඇත.ලක්සල ආයතනයේ සහ ලංකා නැව් සංස්ථාවේ සභාපතිත්වය දරමින් ඒ මහතා එම ආයතන දියුණු කිරීමට ගත් කැපවීම ඊට නිදසුන්ය.ජාතික මැණික් හා ස්වර්ණාභරණ අධිකාරිය මඟින් මැණික් හා ස්වර්ණාභරණ ක්ෂේත්‍රයේ උන්නතිය පිණිස ජාතික මට්ටමේ වැඩ පිළිවෙළක් ආරම්භ කර තිබෙන බව ගල්හේන මහතා කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>15</day>
    </date>
    <link>http://www.silumina.lk/2012/01/15/_art.asp?fn=aj12011510</link>
    <topic>Kia Rio  වෙළෙඳපොළට</topic>
    <author/>
    <content>Kia Rio  වෙළෙඳපොළටලාංකේය මෝටර් රථ වෙළෙඳ පොළේ ඉහළ ඉල්ලුමක් සහිත කියා සන්නාමය තම මෝටර් රථ එකතුවට එක් කරන ක්‍රීඩාශීලී පෙනුමකින් සහ හැච්බැක් නිමාවක් සමඟින් එන නව 2012 අඪධ රථය වෙළෙඳ පොළට එයි.අති නවීන නිමාවත්, මෝටර් රථය සඳහා භාවිත කරන වඩාත් නවීන ආරක්ෂිත උපාංග සහ පරිසර හිතකාමී ඉහළ කාර්ය සාධනයක් සහිත මෙම නව ම්ඪච අඪධ රථය මෝටර් රථ ලෝලීන් අතට පත් වන්නේ වෙළෙඳපොළේ පවතින එම පන්තියේ අනෙකුත් මෝටර් රථ අතරට විශේෂත්වයක් එක් කරමින් බව කියා මෝටර්ස් (ලංකා සමාගමේ කළමනාකාර අධ්‍යක්ෂ මහේන් තම්බයියා මහතා කියයි.“ගැමා 1.4 ගැසොලින් එන්ජිමක් සහිතව පැමිණෙන අතර තිරසාර සහ පරිසර හිතකාමී ක්‍රියාකාරිත්වය හේතුවෙන් ඉහළ ඉන්ධන කාර්යක්ෂමතාවයක් සහිතව පාරිභෝගිකයා අතට පත්වන බව ද ඒ මහතා කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>22</day>
    </date>
    <link>http://www.silumina.lk/2012/01/22/_art.asp?fn=aa1201221</link>
    <topic>ශ්‍රී ලංකාව විජයග්‍රාහී මාවතට අවතීර්ණ වී ඇත</topic>
    <author>දයා ඩී. ෆොන්සේකා</author>
    <content>ජනාධිපතිතුමාගේ නායකත්වය යටතේ- ඉන්දීය විදේශ ඇමැතිදයා ඩී. ෆොන්සේකාමහින්ද රාජපක්ෂ ජනාධිපතිතුමා ගේ නායකත්වය යටතේ ශ්‍රී ලංකාව විජයග්‍රාහී මාවතට අවතීර්ණ වී ඇති බවත්, සංවර්ධනය හා ජන ජීවිතය නඟා සිටුවීමට ගෙන ඇති පියවර ප්‍රශංසනීය බවත් ඉන්දීය විදේශ කටයුතු ඇමැති එස්. එම්. ක්‍රිෂ්ණා මහතා පවසයි.ඉන්දියාවේ සුප්‍රකට ‘ද හින්දු’ සහ ‘හින්දුස්ථාන් ටයිම්ස්’ යන පුවත්පත් වාර්තා කැර ඇති අන්දමට; ශ්‍රී ලංකාවේ සිව් දින නිල සංචාරයක යෙදුණු ඉන්දීය විදේශ ඇමැතිවරයා ශ්‍රී ලංකාව පිළිබඳව ඉතා තෘප්තියකින් කරුණු සඳහන් කළ බව දැක්වෙයි.යුද්ධය හා වාර්ගික ප්‍රශ්න ජය ගැනීමට ශ්‍රී ලංකාව ගෙන තිබෙන පියවර තමා අගය කරන බවත් ඉන්දීය විදේශ කටයුතු ඇමැතිවරයා පවසා ඇතැයි එරට මාධ්‍ය වාර්තා කැර තිබිණ.වාර්ගික සමඟිය සඳහා යෝජනා මාලාවක් ක්‍රියාත්මක කිරීමට ශ්‍රී ලංකා ජනාධිපතිතුමා සූදානමින් සිටින බවත් එහෙත් ඇතැම් දෙමළ දේශපාලන නායකයන් ගේ ප්‍රකාශ සැක සහිත බවත් ඔහු සඳහන් කැර ඇත. මේ සම්බන්ධයෙන් අවශ්‍ය වුවහොත් ශ්‍රී ලංකා ජනාධිපතිතුමා සමඟ සාකච්ඡා කිරීමට සූදානම් බවත් ඔහු පවසා තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>22</day>
    </date>
    <link>http://www.silumina.lk/2012/01/22/_art.asp?fn=aa1201222</link>
    <topic>දැයට කිරුළෙන් යාපනයට කෙටි පාරක්</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහමෙවර දැයට කිරුළ වැඩසටහනට සමගාමීව අනුරාධපුර කුරුණෑගල පුත්තලම දිස්ත්‍රික්වල මාර්ග කිලෝ මීටර් 350 කට අධික ප්‍රමාණයක් රුපියල් මිලියන 12,000 කට අධික වියදමකින් පුළුල් කර කාපට් කිරීමට කටයුතු යොදා ඇත. ඒ සමඟම කොළඹ සිට යාපනයට කෙටි මාර්ගයක් දැයට කිරුළ යටතේ ඉදිවන බවත් දැයට කිරුළ සංවිධායක ලේකම් උදය ආර්. සෙනෙවිරත්න මහතා පවසයි.මෙවර දැයට කිරුළට අලුතින් ඉදිවන කිලෝමීටර් 60 ක් දුර නොච්චියාගම, සිංහාරගම, නිකවැව, ඔයාමඩුව, තන්තිරිමලේ, සෙට්ටිකුලම නව මාර්ගය අනුව මේ යාපනය කෙටි මාර්ගය ඉදිවේ.ඒ අනුව කොළඹ – පුත්තලම නොච්චියාගම නිකවැව ඔයාමඩුව තන්තිරිමලේ සෙට්ටිකුලම මන්නාරම පුනරින් හරහා යාපනයට ඉදිවන මෙම නව මාර්ගය ඔස්සේ ඒ 9 මාර්ගයට වඩා කෙටි දුරකින් ගමන් කළ හැකි බව සෙනෙවිරත්න මහතා පැවසීය.මීට අමතරව පාදෙනිය සිට අනුරාධපුරය දක්වා කිලෝමීටර් 80 ක් දිග මීටර් 10 ක් පළල මාර්ගය රුපියල් මිලියන 6800 ක වියදමින් දැන් ඉදිවෙමින් තිබේ. ඒ මෙරට ප්‍රථම බයිසිකල් ධාවන මාර්ගය ද සහිතවය.පුත්තලම සිට නොච්චියාගම හරහා අනුරාධපුරයට ද කිලෝමීටර් 70 ක් දුර මාර්ගයක් රුපියල් මිලියන 2000 ක වියදමින් ඉදිවෙමින් තිබේ. මීට අමතරව අනුරාධපුරය විලච්චිය තන්තිරිමලේ මාර්ගය ද මිහින්තලේ හා අනුරාධපුර නගරයේ සියලු මාර්ග ද කාපට් කර නවීකරණය කරනු ලැබේ.අනුරාධපුරය දිස්ත්‍රික්කයේ සියලු පළාත් සභා මාර්ග හා ග්‍රාමීය මාර්ග සියල්ල නවීකරණය කිරීමට ද මහාමාර්ග අමාත්‍යාංශය ක්‍රියා කරයි. දැයට කිරුළ ප්‍රදර්ශන භූමියේ මාර්ග කිලෝමීටර් 26 ක අධික ප්‍රමාණයක් ද ඉදිකර තිබේ.මෙවර ජාතික නිදහස් උත්සවය සඳහා අනුරපුර නගරයේ සියලු මාර්ග පුළුල් කර කාපට් කරන අතර සංවර්ධනය කරමින් පවතින බව අප එහි ගිය නිරීක්ෂණ චාරිකාවකදි දක්නට ලැබිණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>22</day>
    </date>
    <link>http://www.silumina.lk/2012/01/22/_art.asp?fn=aa1201223</link>
    <topic>වාහන ලියාපදිංචිය 46% න් ඉහළ නගී</topic>
    <author>තාරක වික්‍රමසේකර</author>
    <content>තාරක වික්‍රමසේකරපසුගිය වසරේ නව වාහන 525421 ක් ලියාපදිංචි කර ඇති බවත් එය 2010 වසරට වඩා 166178 ක වැඩිවීමක් බව ප්‍රවාහන නියෝජ්‍ය ඇමැති රෝහණ දිසානායක මහතා පවසයි.එය ප්‍රතිශතයක් ලෙස 46% ක වැඩිවීමක් බවද ඇමැතිවරයා කීය. පසුගිය වසර අවසන් වන විට මෙරට සමස්ත ලියාපදිංචි වාහන සංඛ්‍යාව 4479732 ක් බවත් එයින් 2354163 ක් යතුරු පැදි බවත් පසුගිය වසරේ පමණක් යතුරු පැදි253331 ක් ලියාපදිංචි කර ඇති බවද ඇමැතිවරයා කීය.මෙවර අයවැයෙන් ලබා දී ඇති බදු සහන හේතුවෙන් මේ වසරේ පසුගිය වසරට වඩා වැඩි වාහන සංඛ්‍යාවක් ලියාපදිංචි විය හැකි බව ද ඇමැතිවරයා විශ්වාසය පළ කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>22</day>
    </date>
    <link>http://www.silumina.lk/2012/01/22/_art.asp?fn=aa1201224</link>
    <topic>ගොවියාට ගොවි බිමට රක්ෂණය</topic>
    <author/>
    <content>සෑම ගොවියකුටම හා සෑම ගොවි බිමකටම රක්ෂණය ලබාදීමේ නව වැඩ පිළිවෙළක් හා සෑම ගොවියකුටම විශ්‍රාම වැටුප් ලබාදීමේ ක්‍රමවේදයක් ආරම්භ කිරීමට ගොවිජන සේවා හා වන ජීවි අමාත්‍යාංශය සූදානම් වෙයි.මේ වැඩ පිළිවෙළ මේ වසර ඇතුළත ක්‍රියාවට නංවන බවත් කාබනික පෝර මල්ලක් සෑම ගොවියකුටම නොමිලේ ලබා දෙන වැඩ පිළිවෙළක් ක්‍රියාවට නංවන බවත්ගොවිජන සේවා හා වන ජීවි ඇමැති එස්. එම්. චන්ද්‍රසේන මහතා පවසයි.සුළු වාරිමාර්ග ව්‍යාපෘති 576 ක් පසුගිය වසරේදී ක්‍රියාත්මක කර ඇති අතර ඒ සඳහා වියදම් කර ඇති මුදල දස ලක්ෂ 45 කි. ගොවි බැංකු 527 ක් ස්ථාපිත කර ඇති අතර ඒ මඟින් රටේ ගොවි ජනතාවට ඉමහත් සෙතක් සිදුවී ඇති බවත් ඇමැති එස්. එම්. චන්ද්‍රසේන මහතා පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>22</day>
    </date>
    <link>http://www.silumina.lk/2012/01/22/_art.asp?fn=aa1201225</link>
    <topic>එදා-යන්නං මෙදා-ගිහින් එන්නං</topic>
    <author/>
    <content>මහින්ද රාජපක්ෂ ජනාධිපතිතුමා මේ රටේ ඇති කරන ලද නිදහසත් සමඟ එදා ගමනක් යනවිට යන්නම් කියා පිටත්ව ගිය අය අද ගිහින් එන්නම් කියා පිටත්ව යන බවත් අතීතයේ දුටුගැමුණු මහ රජතුමා රට එක්සත් කළා සේම මෙදා මේ රටේ නිදහස් යුගයක් උදා වී රට එක්සත් වූයේ ජනාධිපතිතුමා නිසා බවත් මිරිසවැටිය විහාරස්ථානයේ විහාරාධිපති ඊතලවැටුණවැවේ ඥානවිමල හිමියෝ පැවසූහ.උන්වහන්සේ මෙසේ අනුශාසනා කෙළේ අනුරාධපුර ඓතිහාසික මිරිසවැටිය චෛත්‍ය රාජයාණන් වහන්සේ අබියස ඉකුත් සිකුරාදා (20) අලුයම පැවැති කිරි අම්මාවරු දහසකට දානය පිළිගැන්වීමේ පුණ්‍යෙීත්සවයේදීය.ජනාධිපතිතුමාටත් ත්‍රිවිධ හමුදාව ඇතුළු ආරක්ෂක අංශවලටත් රටටත් ජනතාවටත් සෙත් පැතීම අරමුණු කොටගෙන මේ පුණ්‍යෙීත්සවය සිදු කැරිණි.පැමිණ සිටි පිරිස පංචශීලයේ පිහිටුවා ආගමික වතාවත් පවත්වනු ලැබුවේ අටමස්ථානාධිපති පල්ලේගම සිරිනිවාස හිමිපාණන් විසිනි. මෙම අවස්ථාවට මුරුත්තෙට්ටුවේ ආනන්ද හිමි, රුවන්වැලි සෑ විහාරස්ථානයේ විහාරාධිපති පල්ලේගම හේමරතන, බෙංගමුවේ ධම්මදින්න, ගැටමාන්නේ ගුණානන්ද හිමිවරු ඇතුළු මහා සංඝරත්නය වැඩම කොට සිටියහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>22</day>
    </date>
    <link>http://www.silumina.lk/2012/01/22/_art.asp?fn=aa1201226</link>
    <topic>වැරදි කළ ‘ෆාමසි’ 248කට නඩු</topic>
    <author>රූපාන්ති බුලත්සිංහල</author>
    <content>රූපාන්ති බුලත්සිංහලජාතික ඖෂධ අධිකාරිය ඉකුත් වසරේ රටපුරා ඔසුසල් (ෆාමසි) 3200 ක් පමණ 10275 වාරයක් පරීක්ෂාවට ලක්කර තිබේ.මෙහිදී රූපලාවණ්‍යය ආයතන 892 ක්ද පරීක්ෂාවට ලක් කර ඇත. එසේම විලවුන් උපකරණ හා ඖෂධ පනත උල්ලංඝනය කිරීම යටතේ ආයතන 248 කට නඩු පවරා තිබේ.ඖෂධවේදියකු නොමැතිව ඔසුසල් පවත්වාගෙන යාම, ලියාපදිංචි නොකර සිටීම හා ආහාර වර්ග සමඟ ඖෂධ ද එකම ශීතකරණයක තැන්පත් කිරීම, වෛද්‍යවරයකුගේ නිර්දේශ නොමැතිව ඖෂධ නිකුත් කිරීම සහ මෙරට ලියාපදිංචි නොකරන ලද ඖෂධ වර්ග ළඟ තබා ගැනීම වැනි වැරැදි යටතේ මේ නඩු පැවරීම් සිදු කර තිබේ.මේ අතර ඉකුත් වසරේ දී ඖෂධ හා විලවුන් උපකරණ අධිකාරිය විලවුන් හා ඖෂධ උපකරණ ලියාපදිංචියේදී හා අනිකුත් බලපත්‍ර මඟින් රජයට උපයා දී ඇති මුදල රුපියල් පහළොස් කෝටි දහනව ලක්ෂ අනුතුන් දහස් තුන්සිය අනුනවයක මුදලක් උපයා දී තිබේ.එසේම දඩ මුදල් වශයෙන් රජයට ලබා දී තිබෙන මුදල රුපියල් විසිහය ලක්ෂ තිස්දෙදහස් පන්සියයක් වන බව විලවුන් උපකරණ හා ඖෂධ අධිකාරියේ අධ්‍යක්ෂ වෛද්‍ය හේමන්ත බෙනරගම මහතා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>22</day>
    </date>
    <link>http://www.silumina.lk/2012/01/22/_art.asp?fn=aa1201227</link>
    <topic>දරුවන් රිය අනතුරුවලට ලක්වීමේ අවදානම ඉහළ ගිහින්</topic>
    <author>රමණී සුබසිංහ</author>
    <content>රමණී සුබසිංහනොසැලකිලිමත් රියදුරන් නිසා පසුගිය වසරේ රිය අනතුරුවලින් පාසල් දරුවන් 225 ක් මිය ගොස් සිසුන් 4100 ක් බරපතළ තුවාල ලබා ඇතැයි පොලිස් මාධ්‍ය ප්‍රකාශක පොලිස් අධිකාරී අජිත් රෝහණ මහතා පවසයි.2010 වසරේ රිය අනතුරුවලින් සිසුන් 223 දෙනකු මරුමුවට පත්ව ඇති අතර බරපතළ තුවාල ලැබූ සංඛ්‍යාව 3400 ක් බව ද ඔහු පෙන්වා දෙයි.නීති පැනවීම මඟින් පමණක් දරුවන් රිය අනතුරුවලට ලක්වීම වැළැක්වීම අසීරු බවත්, මවුපියන් අවධානයෙන් කටයුතු කිරීම හා දරුවන් දැනුවත් කිරීම මෙහිලා විශේෂයෙන් වැදගත් වන බවද පොලිස් අධිකාරීවරයා වැඩිදුරටත් පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>22</day>
    </date>
    <link>http://www.silumina.lk/2012/01/22/_art.asp?fn=aa1201228</link>
    <topic>වර්ජන අකුරට වැඩ නෑ විදුලිය දිගටම දෙනවා</topic>
    <author>සුනිල් දයා අල්විස්</author>
    <content>ලංවිම වෘත්තීය සමිති එකමුතුවසුනිල් දයා අල්විස්විදුලිය අඩාළ වීමකට හෝ විදුලි සේවාවේ බිඳ වැටීමකට ඉඩ නොදී මුළු රටේම විදුලිය සේවාව අඛණ්ඩ පවත්වාගෙන යාමට රජයටත් ලංකා විදුලි බල මණ්ඩලයටත් සහාය පළ කරන ලංකා විදුලිබල මණ්ඩලයේ වෘත්තිය සමිති පොරොන්දු වෙයි.රජයට සහාය පළ කරන ලංවිම මේ වෘත්තිය සමිති එකමුතුව අවධාරණය කර සිටියේ, රටේ මුළු විදුලි පද්ධතියම යථා පරිදිම පවත්වාගෙන යාමේ ශක්තියක් තම වෘත්තිය සමිතිවලට තිබෙන බවය.ලංවිම ශ්‍රී ලංකා නිදහස් සේවක සංගමය ලංවිම තාක්ෂණ ඉංජිනේරු සංගමය, ලංවිම ඉංජිනේරු සේවා සංගමය, ලංවිම පළාත් පාලන මධ්‍යම මට්ටමේ කාර්මික නිලධාරී විදුලි අධිකාරි සංගමය, ලංවිම පළාත් පාලන සේවක සංගමය, ලංවිම ඉංජිනේරුමය සේවා සංගමය ඇතුළු තවත් සංගම් කිහිපයක නියෝජිතයෝ පසුගියදා කොළඹ නිදහස් මාවතේ පුස්තකාල සහ ප්‍රලේඛන සේවා මණ්ඩලයේ පැවැති ප්‍රවෘත්ති සාකච්ඡාවකදී ඒ බව පැවසූහ.දහසය දහසක සමස්ත සේවක මණ්ඩලයෙන් හරි අඩකටත් වඩා තම වෘත්තිය සමිතිවල සාමාජිකත්වය දරන බව ද මණ්ඩලයේ වෘත්තිය සමිති 52 ක් තිබුණ ද ඒවායින් ඇතැම් වෘත්තිය සමිතිවල සිටින්නේ සභාපති ලේකම් වැනි දෙතුන් දෙනකු පමණක් බව ද මෙම සාකච්ඡාවේදී හෙළි විය.ඉකුත් දා ලංවිම වෘත්තිය සමිති සමඟ පැවැති සාකච්ඡාවකදී සියයට 23 ක් සහ රු. 2500 දීමනාව වෙනුවට සියයට 25 වැටුප් වැඩි කිරීමට ජනාධිපතිතුමා එකඟතාව පළ කෙළේය.එම වැඩිවීම ප්‍රතික්ෂේප කළ ඇතැම් වෘත්තිය සමිති එය සියයට 30 ක් විය යුතු යැයි ඉල්ලා සිටියහ. මේ අවස්ථාවේ තම වෲත්තිය සමිති සියයට 25 වැටුප් වැඩිවීමට එකඟ වුණා. එසේ එකඟ වූයේ රටත් ජනතාවත් රටේ විදුලිය සේවාව වැනි ජාතික සේවාවක් අඛණ්ඩව පවත්වාගෙන යාමේ ජාතික කර්තව්‍යය විදුලිය සේවකයන්ට පැවරී තිබෙන නිසායි” ලංවිම තාක්ෂණික ඉංජිනේරු සංගමයේ සම ලේකම් යූ. ආර්. කේ. සේනාරත්න මහතා පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>22</day>
    </date>
    <link>http://www.silumina.lk/2012/01/22/_art.asp?fn=aa1201229</link>
    <topic>එස්.ඩී. බණ්ඩාරනායක ජන්ම ප්‍රසාදිනී 24දා</topic>
    <author>ඇම්.ඩී.සිසිල ගුණතිලක</author>
    <content>ඇම්.ඩී.සිසිල ගුණතිලකශ්‍රී ලංකා නිදහස් පක්ෂයේ ආරම්භක සාමාජිකයකු වූ හිටපු පාර්ලිමේන්තු මන්ත්‍රී එස්.ඩී.බණ්ඩාරනායක මහතාගේ 96 වැනි ජන්ම දිනය නිමිත්තෙන් සංවිධානය කරන ජන්ම ප්‍රසාදිනී උපහාර මහෝත්සවය මේ 24 දා පෙරවරු 10.30ට මහින්ද රාජපක්ෂ ජනාධිපතිතුමාගේ ප්‍රධානත්වයෙන් අරලියගහ මන්දිරයේ දී පැවැත්වේ.මෙම උත්සවයට ආර්ථික සංවර්ධන ඇමැති බැසිල් රාජපක්ෂ, දේශීය වෛද්‍ය ඇමැති සාලින්ද දිසානායක, දේශීය වෛද්‍ය නියෝජ්‍ය ඇමැති පණ්ඩු බණ්ඩාරනායක ඇතුළු මැති ඇමැතිවරු රැසක් සහභාගි වෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>22</day>
    </date>
    <link>http://www.silumina.lk/2012/01/22/_art.asp?fn=aa12012210</link>
    <topic>සජිත් ගේ සංසද අහෝසි කෙරේ</topic>
    <author>අසේල කුරුලුවංශ / ඉන්දික පොල්කොටුව</author>
    <content>අසේල කුරුලුවංශ / ඉන්දික පොල්කොටුවඑජාප නියෝජ්‍ය නායක සජිත් පේ‍්‍රමදාස මහතාගේ මූලිකත්වයෙන් පසුගියදා පිහිටුවාගත් පළාත් පාලන ආයතන දිස්ත්‍රික් සංසද බල රහිත කිරීමට එජාප නායකත්වය කටයුතු කර තිබෙන බව දැනගන්නට ඇත.එජාප පළාත් පාලන අනු කමිටුවේ සභාපති වජිර අබේවර්ධන මහතාගේ අනුදැනුමකින් තොරව පළාත් පාලන ආයතන නියෝජිත හමු, සාකච්ඡා හා රැස්වීම් මින් ඉදිරියට පැවැත්වීමට ඉඩ නොදෙන ලෙස ද, පක්ෂ නායකත්වය දැනුම් දී ඇති බව එජාප අභ්‍යන්තර ආරංචි මාර්ග සඳහන් කරයි.පළාත් පාලන නියෝජිත අනු කමිටුව හැර එම නියෝජිතයන්ගේ වෙනත් සංසඳ හෝ කමිටු පිහිටුවා ගැනීම අනවශ්‍ය බව පක්ෂ නායකත්වය ප්‍රකාශ කර ඇති බව ද අනාවරණය වෙයි.එසේ වුවද මේ වන විට සජිත් පේ‍්‍රමදාස මහතාගේ මූලිකත්වයෙන් පිහිටුවාගත් පළාත් පාලන දිස්ත්‍රික් සංසඳවල සාමාජිකයන් පක්ෂ නායකත්වයේ තීරණයට පටහැනිව යමින් රැස්වීම් පැවැත්වීමට කටයුතු කරමින් සිටින බව ද දැනගන්නට තිබේ.මේ අතර පක්ෂ නායකත්වයට එරෙහිව ක්‍රියාකරන එජාප පළාත් පාලන මන්ත්‍රීවරුන් පිළිබඳව දැඩිව සොයා බලා ඉදිරි මැතිවරණයන්හිදී ඔවුන්ට නාම යෝජනා ලබා නොදීමට එජාප නායකත්වය සැලසුම් කැර ඇතැයි ද අනාවරණය වෙයි.පළාත් පාලන මන්ත්‍රී කණ්ඩායමක් මේ වන විටත් පක්ෂ නායකත්වයට එරෙහිව ක්‍රියා කිරීමට පියවර ගෙන ඇති අතර එලෙස නායකත්වයට එරෙහිව ක්‍රියා කරන මන්ත්‍රීවරුන් පිළිබඳව සොයා බැලීමට රහසිගත කණ්ඩායමකට පවරා ඇත.එසේ ලබා ගත් තොරතුරු අනුව එජාප නායකත්වයට එරෙහිව ක්‍රියා කරන පළාත් පාලන මන්ත්‍රීවරුන් පිළිබඳව පක්ෂ නායක රනිල් වික්‍රමසිංහ මහතාට තොරතුරු රැසක් ලැබී ඇති අතර ඔවුන් සම්බන්ධයෙන් දැඩි පියවර ගැනීමට යන බවත් දැනගන්නට ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>22</day>
    </date>
    <link>http://www.silumina.lk/2012/01/22/_art.asp?fn=aa12012211</link>
    <topic>කුඩා ව්‍යාපාරිකයන්ට අත දෙන මාර්ගෝපදේශ පොත නිකුත් වෙයි</topic>
    <author>අරුණි මුතුමලී</author>
    <content>අරුණි මුතුමලීබැංකු ඇතුළු මූල්‍ය ආයතනවලින් කුඩා හා මධ්‍ය පරිමාණ ව්‍යාපාරිකයන්ට ලබා දෙන ණය යෝජනා ක්‍රම හා ඔවුනට තාක්ෂණික හා වෙනත් සේවා සපයන ආයතනවල තොරතුරු පිළිබඳ විස්තර ඇතුළත් “කුඩා හා මධ්‍ය පරිමාණ ව්‍යවසාය මාර්ගෝපදේශ ග්‍රන්ථය 2012” අත්පොත එළිදැක්වීම පසුගිය 19 දා කර්මාන්ත හා වාණිජ කටයුතු අමාත්‍ය රිෂාද් බදියුදින් මහතා අතින් එම අමාත්‍යාංශයේදී සිදු කෙරිණි.සිංහල, දෙමළ, ඉංගී‍්‍රසි භාෂාවලින් නිකුත් කර ඇති මේ තොරතුරු සංග්‍රහය මහින්ද චින්තන ඉදිරි දැක්ම අනුව ශ්‍රී ලංකාවේ ආර්ථිකයේ ප්‍රධානම පිරිස වන කුඩා හා මධ්‍ය පරිමාණ ව්‍යවසායකයන් හට ජයග්‍රාහී අනාගතයක් ලබාදීමේ වැඩ පිළිවෙළේ තවත් එක් පියවරකි.ජාතික ව්‍යවසාය සංවර්ධන අධිකාරිය මඟින් ප්‍රකාශයට පත්කර පළාත් මට්ටමින් බෙදා හැරීම සඳහා සකස් කර ඇති එම තොරතුරු සංග්‍රහයේ මුද්‍රිත හෝ විද්‍යුත් පිටපත් සභාපති, ජාතික ව්‍යවසාය සංවර්ධන අධිකාරිය, 2 වැනි මහල, 69 සෙලින්කෝ ගොඩනැගිල්ල, ජනාධිපති මාවත, කොළඹ 01 යන ලිපිනයට ලිවීමෙන් හෝ www.neda.lk යන වෙබ් අඩවියට පිවිසීමෙන් නොමිලේ ලබා ගත හැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>22</day>
    </date>
    <link>http://www.silumina.lk/2012/01/22/_art.asp?fn=aa12012212</link>
    <topic>ඇස් රවටන කන්නාඩියෙන් පරෙස්සම් වන්න!</topic>
    <author>අමල් යශෝමන් ජයසිංහ</author>
    <content>අමල් යශෝමන් ජයසිංහවිශේෂඥ වෛද්‍ය දැනුමකින් තොරව ඉහළ මිල ගණන් යටතේ අලෙවි කරනු ලබන ඇස් කන්නාඩි දෘෂ්‍ය උපකරණ පිළිබඳව සැලකිලිමත් වන්නැයි ජගත් “අයිකෙයා” දෘෂ්ටි ආයතනය දැනුම් දෙයි.ශ්‍රී ලංකාවේ වැඩි දෙනකුට තම ඇස් පිළිබඳව මූලික දැනුමක් වත් නැති බව පෙන්වා දෙන මේ සංවිධානය, තව දුරටත් සඳහන් කරන්නේ මෙරට අක්ෂි වෛද්‍ය සේවාව ජාතික ප්‍රතිපත්තියක් යටතේ ක්‍රියාත්මක විය යුතු බවයි.මේ වනවිට ශ්‍රී ලංකාවේ දෘෂ්ටි විශේෂඥයන් ගෙන් සැදුම්ලත් ජාලයක් ස්ථාපිත කොට ඇති අතර රජය සහ වෙනත් සංවිධාන එකමුතුවෙන් යාපනය අනුරාධපුරය, මොනරාගල, මඩකලපුව ආදී ප්‍රදේශවල පාසල් දරු දැරියන් වෙනුවෙන් අක්ෂි සායන පවත්වා රෝග හඳුනා නොමිලේ ඇස් කණ්ණාඩි ප්‍රදානය කොට ඇති බවත් මෙම වැඩපිළිවෙළ රටපුරා දිගින් දිගටම ක්‍රියාවට නැංවෙන බවත් එම ආයතනයේ සභාපති ජගත් ජයසිංහ මහතා අවධාරණය කෙළේය.මේ අක්ෂි සේවා ජාලය යටතේ විදෙස් රටවල අක්ෂි විශේෂඥ වෛද්‍යවරුන් හා ආයුර්වේද වෛද්‍යවරුන් සහභාගීත්වයෙන් දැනුම බෙදාහදා ගනිමින් රටපුරා වැඩමුළු පවත්වමින් ජනතාව දැනුම්වත් කැරෙන බව ද මෙම 2 වැනි දා බණ්ඩාරනායක සම්මන්ත්‍රණ ශාලාවේ දී වාර්ෂික ‘අයිකෙයා’ සම්මාන ප්‍රදාන උලෙළ පැවැත්වෙන බව ද සභාපතිවරයා සඳහන් කෙළේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>22</day>
    </date>
    <link>http://www.silumina.lk/2012/01/22/_art.asp?fn=aa12012213</link>
    <topic>දැයට කිරුළට මිලියන 500 ක රක්ෂණයක්</topic>
    <author>රමණී සුබසිංහ</author>
    <content>රමණී සුබසිංහදැයට කිරුළ ජාතික ප්‍රදර්ශනයට හා ක්‍රීඩා තරගවලට සහභාගි වන සියලුම පුද්ගලයන් රුපියල් මිලියනයක රක්‍ෂණයකට යටත් කර ඇති අතර සමස්ත ප්‍රදර්ශන භූමිය රුපියල් මිලියන 500 ට රක්‍ෂණය කර ඇතැයි ජාතික රක්‍ෂණ භාර අරමුදලේ සභාපති සේනක අබේගුණසේකර මහතා පවසයි.දැයට කිරුළ වැඩසටහන ආරම්භ වූ 2005 වර්ෂයේ සිටම එහි රක්‍ෂණ කටයුතු භාරව කටයුතු කර ඇත්තේ ජාතික රක්‍ෂණ භාර අරමුදල වන බව ද සභාපතිවරයා කීය. මෙවර දැයට කිරුළ ජාතික ප්‍රදර්ශනය සඳහා අදාළ රක්‍ෂණ ඔප්පුව මහින්ද රාජපක්‍ෂ ජනාධිපතිතුමා ගේ උපදෙස් මත සේනක අබේගුණසේකර මහතා විසින් රංජිත් සියඹලාපිටිය ඇමැතිවරයා වෙත භාර දෙන ලදී.ප්‍රදර්ශන භූමියේ දී සිදුවන අනතුරක දී යම් හෙයකින් පුද්ගලයකු මිය ගියේ නම් රුපියල් මිලියනයක් ද, පාදයක් අහිමි වූයේ නම් රුපියල් ලක්‍ෂ 05 ක් ද, අත් බිඳීමකට ලක් වූයේ නම් රුපියල් ලක්‍ෂ 2 1/2 ක්ද ඇස් අන්ධවීමක් සිදුවූයේ නම් රුපියල් ලක්‍ෂ 05 ක් ද ආදී වශයෙන් අර්ධ සහ පූර්ණ අකර්මණ්‍යතාවල දී, විවිධ අනතුරුවලදී මේ රක්‍ෂණය හිමි වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>22</day>
    </date>
    <link>http://www.silumina.lk/2012/01/22/_art.asp?fn=aa12012214</link>
    <topic>ආර්ථික සංවර්ධන අමාත්‍යාංශයෙන්  පවුල් 40000 කට උළු</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහදැයට කිරුළ වැඩසටහන වෙනුවෙන් ආර්ථික සංවර්ධන අමාත්‍යාංශය මඟින් අනුරාධපුරය දිස්ත්‍රික්කයේ පැල්පත්වල වෙසෙන දුප්පත් පවුල් 40000 කට පමණ උළු 1000 බැගින් ලබාදීමට පියවර ගෙන ඇත. සමෘද්ධි ආධාර ලබන පවුල්වලටත් දිවි නැඟුමට සම්බන්ධ පවුල්වලටත් මේ ආධාර ලබාදීමට පියවර ගෙන ඇතැයි ආර්ථික සංවර්ධන අමාත්‍යාංශයේ සන්නිවේදන හා සංවර්ධන අංශය පවසයි.ඒ සමඟම ආර්ථික සංවර්ධන අමාත්‍යාංශයේ පූර්ණ සහයෝගය ඇතිව පළාත් සභා මාර්ග කාපට් කිරීම, විල්පත්තුව හා තන්තිරිමලේ මිහින්තලේ ප්‍රදේශ සංවර්ධනය ආදියද සිදු කෙරේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>22</day>
    </date>
    <link>http://www.silumina.lk/2012/01/22/_art.asp?fn=aa12012215</link>
    <topic>කඳාන මොරාවත්ත ඌරු කොටුව වහාම ඉවත් කරන ලෙස නියෝගයක්</topic>
    <author/>
    <content>කඳාන නාගොඩ, මොරාවත්ත, ප්‍රදේශයේ වසර ගණනාවක් තිස්සේ අවට නිවැසියන්ට මහත් පීඩාකාරී අන්දමින් පවත්වාගෙන යන ලද මහා පරිමාණ ඌරු කොටුවක් සම්බන්ධයෙන් වන පරිසර යුක්ති කේන්ද්‍රයේ ˆ (CEJ)  මඟ පෙන්වීම, අනුග්‍රහය සහ නීතිඥ නියෝජනය යටතේ මැන්ඩාමුස් ස්වභාවයේ රිට් ආඥාවක් ලබා දෙන ලෙස අයදිමින් මධ්‍යම පරිසර අධිකාරිය, සභාපති - ජාඇළ ප්‍රාදේශීය සභාව, නීතිපති තුමා යන අය වග උත්තරකරුවන් කරමින් බස්නාහිර පළාතේ පළාත්බද මහාධිකරණයේ පවරන ලද HCWA 03/09 යන නඩුකරයේ අවසන් තීන්දුව මහාධිකරණ විනිසුරු සුනිල් රාජපක්ෂ මහතා විසින් පසුගියදා ප්‍රකාශයට පත් කරන ලදි.ජලය නිරතුරුව රැඳී ඇති වගුරු බිමේ දූෂිත ද්‍රව්‍ය තැන්පත් වීමෙන් දුගඳ වහනය වීම හැරුණු කොට ගෙන මැස්සන්, මදුරුවන් සහ වෙනත් රෝග කාරක කෘමි සතුන් විශාල පරිමාණයෙන් බෝවීමට තෝතැන්නක්ව ඇති හෙයින්, ඒ ආසන්නයේ නිවාස ඔවුන්ගේ ආක්‍රමණයට ලක්වන අතර රෝග පැතිරි යාමේ අවදානමක් ද තදින් පවතින බව ද පෙත්සම්කරු සිය පෙත්සමෙන් පෙන්වා දෙන ලදි.ඒ අනුව අධිකරණය මඟින් සියලු කාරණා සලකා බැලීමෙන් අනතුරුව පෙත්සම්කරු පෙත්සමෙන් අයැද සිටි සහනයන් ලබා දෙන ලෙස අධිකරණය විසින් අවසන් තීන්දු ප්‍රකාශ කරන ලද අතර මෙම අනවසර ගොවිපොළෙහි ක්‍රියාකාරකම් වහාම නවතා දමන ලෙසත් මේ වන විට නිකුත් කර ඇති යම් අවසර පත්‍රයක් වේ නම් ඒවා අත්හිටුවන ලෙසත් මෙම ගොවිපළ මෙම ස්ථානයෙන් ඉවත් කර දැමීමට ජාතික පාරිසරික පනතේ විධිවිධාන ප්‍රකාරව මධ්‍යම පරිසර අධිකාරිය ජාඇල ප්‍රාදේශීය සභාව සහ වගකිවයුතු සියලු ආයතන මඟින් පියවර ගන්නා ලෙසත් නියෝග කරන ලදි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>22</day>
    </date>
    <link>http://www.silumina.lk/2012/01/22/_art.asp?fn=ab1201221</link>
    <topic>අද සරසවි අවුල් කරන්නේ ජන අරගල කාරයෝ</topic>
    <author>සාකච්ඡා කළේ සරත් පෙරේරා</author>
    <content>උසස් අධ්‍යාපන ඇමැති එස්.බී.දිසානායකපෞද්ගලික විශ්වවිද්‍යාල පිහිටුවීමට රජයට කිසිදු පනතක් නැති බවත් බොරුවට හෝ එවැනි පනතක් ඇති බව කියන්නේ නම් එවැන්නක් නොගෙනෙන බව කියා සිටින බවත් උසස් අධ්‍යාපන ඇමැති එස්.බී.දිසානායක මහතා පවසයි.සිළුමිණ සමඟ විශ්වවිද්‍යාල අර්බුදය ගැන කතාබහකට එක්වෙමින් ඇමැතිවරයා මේ ප්‍රකාශය කළේය.විශ්වවිද්‍යාලවල වත්මන් තත්ත්වය පිළිබඳව සිළුමිණ නියෝජිතයා ඇසූ ප්‍රශ්න කීපයකට ඇමැතිවරයා දුන් පිළිතුරු මෙසේය.පෞද්ගලික විශ්වවිද්‍යාල පිහිටුවන්න ගේන පනත නවත්වන්නයි සරසවිවල අලුත් උද්ඝෝෂණ ඇති වුණේ. දන් ඒ පනත අකුලා ගන්නවාද?අකුලා ගන්න එහෙම පනතක් තිබුණේම නැහැනේ. ජනාධිපතිතුමාත් පෞද්ගලික විශ්වවිද්‍යාල පනතක් අපි ගේන්නෙ නැහැ කියලා කිව්වා. ඒක ඇත්ත. එහෙම එකක් තිබුණේ නැහැනේ.දැන් මේ අරගල කරන ශිෂ්‍යයෝ කියන්නේ අපිට ඉල්ලීම් තුනයි තියෙන්නේ. ඒව ඉෂ්ට කරනව නම් අපිට අපේ පන්ති කාමරවලට නැවත යන්න පුළුවන් කියලා. ඉන් පළමුවැන්න ගේන්න යන පෞද්ගලික විශ්වවිද්‍යාල පනත අහෝසි කිරීම, දෙවැන්න රජරට වෛද්‍ය පීඨයේ මහාචාර්ය ඒකකය වහාම පිහිටුවීම හා තෙවැන්න උසස් පෙළ ප්‍රතිඵල අවුල විසඳන්න කියන එකයි. ඔවුන්ගේ ඉල්ලීම් වෙලා තියෙන්නේ..?”පළමුවැන්න අපි පෞද්ගලික විශ්වවිද්‍යාල පිහිටුවන්න පනතක් ගේන්නෙ නැහැ. එහෙම පනතක් ගේන්න අපට ඕනකමකුත් නැහැ. එහෙම හොරට හරි එකක් තියනව කියල හිතනව නම් ඒක ඉදිරිපත් නොකර ඉන්නම්.”දෙවැනි ප්‍රශ්නය ඔය රජරට වෛද්‍ය පීඨය පටන් ගත්තේ පොහොර ගබඩාවක. පටන් ගත්තේ ජනාධිපතිතුමා. රසායන විද්‍යා ප්‍රශ්න පත්‍රයක මතුවුණ අර්බුදයක් නිසා දරුවන්ට සිදුවුණ අසාධාරණය නිවැරැදි කිරීම සඳහා. අනුරාධපුරයේ හැදෙන ඔය වෛද්‍ය පීඨය පේරාදෙණිය, කොළඹ කොතනකවත් නැති තරම් ඉහළ මට්ටමේ එකක්. ඒ මහාචාර්ය ඒකකය දැන් මාස නවයක් 24 පැයම වැඩ මුර තුනකට නොනවත්වා වැඩ කරගෙන යනවා.අපට ඒකට හෙදියන් 245ක් අවශ්‍යයි. සෞඛ්‍ය අමාත්‍යාංශය 25යි දුන්නේ. පස්සේ 50 කළා. අමාරුවෙන් ඒ ගණන 150ට වැඩි කර ගත්තා. මේක හදන්න ඒ උපකුලපති තුමා විශාල දුකක් දරනවා. මේක විවෘත කරන්න පුළුවන් ළඟම දවසේ ඒක විවෘත කරනවා. තව මාසයක් යන්න කලින් ඒක විවෘත කරන්න පුළුවන්.””ඔය අනුරාධපුරේට වෛද්‍ය ශිෂ්‍යයෝ ගන්නකොට මඩකළපුව වෛද්‍ය පීඨයටත් ශිෂ්‍යයෝ ගත්තා. ඒ අයගේ මහාචාර්ය ඒකකය තවම පටන් අරගෙනවත් නැහැ. ඇයි ඔය අය මඩකළපුව දරුවන්ගේ ප්‍රශ්නය ගැන කතා නොකරන්නේ. ඒ අය දෙමළ නිසා ද? වෛද්‍ය පීඨවල අයත් උද්ඝෝෂණයක් තිබ්බා අනුරාධපුර මහාචාර්ය ඒකකය වහාම ආරම්භ කරනු කියලා. ඒගොල්ලන්ටත් මඩකළපුවේ ප්‍රශ්නය පෙනුණේ නැහැ. ඒ ඒ දරුවෝ දෙමළ නිසා වෙන්න ඇති.””තුන්වැනි ප්‍රශ්නය ඔබ කියූ උසස් පෙළ විභාග ප්‍රතිඵල ප්‍රශ්නය. රනිල් වික්‍රමසිංහ මහත්තයත් මේ ගැන පාර්ලිමේන්තුවේ දී කළ ප්‍රකාශය ප්‍රාථමික පන්තියක දරුවකුගේ ප්‍රකාශයට දෙවැනි නැහැ. මේ සැරේ උසස් පෙළ පැරැණි නිර්දේශය අලුත් නිර්දේශය විභාග දෙකක් පැවැත්වීම අවුරුදු තුනක් වෙළේ සිට දැනගෙන තිබුණ නිසා ඉසඩ් ලකුණු සූත්‍ර ක්‍රමවේදය අන්තිම මොහොත වෙනකම් හැදුවේ නැත්තේ ඇයි කියල ඔහු ඇහුවා.මේක වීජ ගණිත සූත්‍රයක්. මේකට මුලින්ම ළමයි ගන්න ලකුණුවල සාමාන්‍යය ගන්න ඕන. ඒක කරන්න ප්‍රතිඵල ලැබෙන කම් ඉන්න ඕන. මේක රනිල් දැනගෙන හිටියේ නැහැ. දෙවැන්න මේ සූත්‍රය ඇතුළත් කරන්න නම් අදාළ විෂයේ ලකුණුවල මධ්‍යයනය ගන්න ඕන. අර සියලු ලකුණුවල මැද අගය හොයන්න ඕන. තෙවැන්න මේ ලකුණුවල විචල්‍යයන් බලන්න ඕන. මේක අරන් සූත්‍රයට දාල බලන්න ඕන බලපෑම කොච්චර ද කියලා. අසාධාරණයක් නොවන්න හොඳම එක තෝරන්න ඕන.””ඉසෙඩ් ස්කෝර් අගය ගැන ප්‍රශ්න කරන පටෙල් මහාචර්යවරයා වෙනම ඉසෙඩ් ලකුණු දෙකක් නොගෙන ඇයි එක ලකුණක් ගත්තේ කියල අහනවා. නමුත් ඔහුම දන්නව එසේ නොකර බැරි බව. ඒක ප්‍රායෝගිකව කරන්න බැරි දෙයක්. මේ ඉසෙඩ් ස්කෝර් අගය හැදුවේ රටේ විශ්වවිද්‍යාලවල ගණිත අංශවල මහාචාර්යවරු ආචාර්යවරුන්ගේ කමිටුවකින්.””දැන් උසස් පෙළ ලකුණු අවුලක් ගැන කතාකළත් ප්‍රතිඵල නැවත සමීක්ෂණයට ඉල්ලා තියෙන්නේ 55000ක පිරිසක්. 2011 දි 68000 කුත් 2010 දි 85000 කුත් නැවත සමීක්ෂණයට ඉල්ලා තිබුණා. සමහරු මවා පෙන්වන්න හදන ප්‍රතිඵල අවුලක් විභාගයට පෙනී හිටිය දරුවන්ටත් මවුපියන්ටත් නැති බව මේ සංඛ්‍යාලේඛනවලින් ම පේනවා. මේ සම්බන්ධ පත්කළ කමිටුවේ තීරණය වුණෙත් මේකනේ.””ඒ නිසා ඔබ කිව් ප්‍රශ්න නිසා නම් විශ්වවිද්‍යාල ශිෂ්‍යයන් ප්‍රශ්න ඇති කරන්නේ ඒ ප්‍රශ්න තුනම දැන් විසඳී ඇති නිසා ඔවුන්ට දැන් දේශනවලට යන්න කිසිම ප්‍රශ්නයක් නැහැනේ.”අලුත් පනතක් නොගෙනාවත් ලංකාවේ පෞද්ගලික විශ්වවිද්‍යාල තියෙනවනේ?”ඔව්. ලංකාවේ පෞද්ගලික විශ්වවිද්‍යාල හදන නීතිය ගෙනාවේ ජේ.ආර්.ජයවර්ධන. 1985 සංශෝධනයකුත් තියෙනවා. ජේ.ආර්.ජයවර්ධන මහත්තමයා අසූ ගණන්වල රාගම පෞද්ගලික වෛද්‍ය විද්‍යාලයට උපාධි ප්‍රදාන බලය දුන්නේ ලියාපදිංචිය පමණක් තිබුණ බෝඩ් ලෑලි සමාගමකට.”ඔය පනත අනුව ලංකාවේ ආයෝජන මණ්ඩලයේ ලියාපදිංචි වෙලා ඕන කෙනෙකුට විශ්වවිද්‍යාල ආයතනයක් පටන්ගන්න පුළුවනි. මෙහෙම ලියාපදිංචි වුණ ඒවා 59ක් තියනවා. 51ක් පටන් අරන් තියනවා. සමහර ඒව අතරමඟ නැවතිලා තියනවා. සමහර ඒව අතුරුදන්වෙලා තියෙනවා. සමහර අය ළමයි රවට්ටලා තියනවා. හැබැයි ඉතාම හොඳින් කරගෙන විශ්වවිද්‍යාල ආයතන විස්සක් විතර තියනවා කියලයි අපට පෙනෙන්නේ. මේ ආයතන නියාමනය කිරීමේ අවශ්‍යතාවයක් තියනවා.ඒ සඳහා ආණ්ඩුවේ මැදිහත්වීමක් අවශ්‍ය බවයි ඔබ කියන්නේ?”ඔව්. මේ සම්බන්ධව පියවර ගැනීමේ විශාල අවශ්‍යතාවක් තියනවා. ඒවයේ ප්‍රමිති ආරක්ෂණ වරප්‍රසාද සුදුසුකම් රාමුව පිළිබඳ පනතක් හදල නීති කෙටුම්පත් දෙපාර්තමේන්තුවට ඉදිරිපත් කරල තියෙන්නේ.මේ පනත හැදුවේ මේ ආයතනවල ප්‍රමිතිය නංවන්නත් වංචනික ක්‍රියාවලට වැටබඳින්නත්. සියලු ආයතනවල පාඨමාලා අපි සකස් කරල තියන ජාත්‍යන්තර ප්‍රමිතිය සුදුසුකම් රාමුව තුළට ඇතුළත් කිරීමටයි.අපි සකස් කරගෙන යන අනෙක් පනත තමයි මානව ප්‍රාග්ධන සංවර්ධන මූල්‍ය පනත. ඒකෙන් අපි කරන්න බලාපොරොත්තු වන්නේ උසස් අධ්‍යාපනය ලබන ශිෂ්‍යයන්ට පුද්ගල ඇපයක් හෝ දෙකක් මත උසස් අධ්‍යාපනය සඳහා ණය මුදලක් ලබාගන්න ඉඩ ලබාදීම. මේ පනත් දෙකෙන් ශිෂ්‍යයන්ට අති විශාල වාසියක් මිසක් අවාසියක් වෙන්නේ නැහැ.මේකෙන් වෙළෙඳපොළේ ඉල්ලුමක් තියන සිමා, චාටඩ් වගේ පාඨමාලා කරන්න සිසුන්ට කරදරයක් නැතුව ණය මුදල් ගන්න පුළුවන් වෙනවා.””අනෙක් එක තමයි උසස් පෙළ විභාගයෙන් ඉහළ සාමාර්ථයක් ලබලා විශ්වවිද්‍යාලය අහිමි වෙන දශමයෙන් දෙකෙන් සරසවි පිවිසුම අහිමිවන දරුවන්ට සියයට 20 ශිෂ්‍යත්්ව ක්‍රමය යටතේ හත් අටදහසකට අද ලංකාවේ ක්‍රියාත්මක වන පිටරට විශ්වවිද්‍යාලවලට ඇතුළුවීමට අවස්ථාව ලබාදීම. ඒ දොර ඇරදීම සැලසුම් කළ පනතින් කරනවා.මේක සමහරු කියනව වගේ පෞද්ගලික විශ්වවිද්‍යාල ගේන පනතක් නොවෙයි?”කොහොමටවත් නැහැ. ඒක ජේ.ආර්.නේ කරල තියෙන්නේ.ඒ වගේම අද ඇතැම් ජ්‍යෙෂ්ඨ ආචාර්ය මහාචාර්යවරු අවශ්‍ය නම් විශ්වවිද්‍යාලයෙන් අස්වෙලා පෞද්ගලික විශ්වවිද්‍යාලවලට යන්න පුළුවන්. අද එහෙම ඉවත්වෙලා ඇතුළු වුණ අය ඉන්නවා. අද අපේ රජරට වෛද්‍ය විද්‍යාලය රුහුණු වෛද්‍ය පීඨයට යාපනයට මඩකළපුවට විශාල ආචාර්ය මහාචාර්ය වරුන්ගේ හිඟයක් තියනවා. ඉංජිනේරු පීඨයටත් ආචාර්යවරුන්ගේ හිඟයක් තියෙනවා. මහාචාර්යවරුන්ගේ හිඟයක් තියනවා. මාලබේ වෛද්‍ය විද්‍යාලය මාලබේ සාගර ඉංජිනේරු විද්‍යා ආයතනයේ අද අපේ මහාචාර්යවරු ගණනාවක් වැඩ කරනවා.අපෙන් ශිෂ්‍යත්ව අරන් පිටරට ගිහිල්ලා ආචාර්ය උපාධි අරන් ඇවිල්ලා පෞද්ගලික විශ්වවිද්‍යාලවල වැඩ කරනවා. මේවා වළක්වන්න නීතියක් අපට නැහැ. මම බලාපොරොත්තු වුණේ මේ අලුත් පනත හරහා අපේ අය එහෙම පෞද්ගලික විශ්වවිද්‍යාලවලට යන්න බැරිවෙන්න නීති පනවන්න.””දිනපතා පෞද්ගලික විශ්වවිද්‍යාල ආරම්භ වෙනවා. ඒවාට විරුද්ධ නොවී ඒවා කිසියම් නීති රාමුවකට යටත් කරන්න හදන කොට ඒකට විරුද්ධ වෙන එක ලෝක විහිළුවක්.”ආණ්ඩුව ගේන්න යන පනතකින් පත් කරන්න යන විශේෂ අධ්‍යයන කමිටුවක් නිසා රාජ්‍ය විශ්ව විද්‍යාලවලත් ස්වාධීනත්වය විනාශ වන බවත් ඕනෑම විශ්ව විද්‍යාලයක ඇති පාඨමාලා පවත්වනවාද නැද්ද කියා එම කමිටුවට තීරණය කළ හැකි බවත් විශ්ව විද්‍යාල ආචාර්යවරුන්ගේ සංගමයත් කියනව නේද?ආචාර්ය සංගම් සභාපතිවරයා අමාත්‍යාංශයට ඇවිල්ලා සාකච්ඡා කරන කොටත් ඔය භීතිය පළ කළා. මම කිව්වා ඔය කියන පනතේ මුල කියවන්න කියලා. ඒකෙ තියෙන්නේ රාජ්‍ය නොවන විශ්ව විද්‍යාල කියලා.ඔහු එතනදි නිහඬ වුණා. මේ පිළිබඳව අපි ආණ්ඩුව ඇතුළේ හෙළ උරුමය දැක්වූ විරෝධතා ගැන සාකච්ඡා කළා.ඒ අය අපේ අවශ්‍යතාව අපේ ඕනකම තේරුම් ගත්තා. වීරවංශ ඇමැතිතුමා නියෝජනය කරන පක්ෂයේ කණ්ඩායම සමඟත් අපි ලබන සතියේ සාකච්ඡා කරනවා. අපි හිතන දේ පැහැදිලි කරන්න බලාපොරොත්තු වෙනවා.රාජ්‍ය විශ්ව විද්‍යාලවලටත් නිදහස් අධ්‍යාපනයටත් හානියක් වන බවටයි චෝදනා කෙරෙන්නේ?අපේ රටේ මොන තරම් පෞද්ගලික විශ්ව විද්‍යාල ආරම්භ කළත් අපේ නිදහස් අධ්‍යාපනයට ඒක බාධාවක් වෙන්න ඉඩ තියන්නේ නැහැ. අපේ රාජ්‍ය විශ්ව විද්‍යාලවලට තර්ජනයක් වෙන්න ඉඩ තියන්නේ නැහැ. අපි රාජ්‍ය විශ්ව විද්‍යාලත් නිදහස් අධ්‍යාපනයත් එලෙසම ආරක්ෂා කරනවා.අපි මේ පෞද්ගලික විශ්ව විද්‍යාලවලට සියයට විස්සක ප්‍රමාණයට නොමිලේ අපේ ළමයි ඇතුළත් කරනවා. පෞද්ගලික විශ්ව විද්‍යාල රාජ්‍ය විශ්ව විද්‍යාලවලට තර්ජනයක් වීම නීති රීතිවලිනුත් වළක්වනවා. අපේ රාජ්‍ය විශ්ව විද්‍යාල හයක් අන්තර්ජාතික වශයෙන් ඉහළ විශ්ව විද්‍යාල කරන්න අපි සැලසුම් සකස් කරලා තියනවා. ජනාධිපතිතුමා මේ සඳහා රුපියල් බිලියන 3 ක් වෙන් කරලා තියනවා. ගිය අවුරුද්දේ මේ සඳහා මිලියන 600 ක් වෙනම දුන්නා.විශේෂයෙන් ශාස්ත්‍ර පීඨවලින් විරැකියා උපාධිධාරීන් බිහි කිරීම දරුවන්ගේ අසහනයට ප්‍රබල හේතුවක් වෙලා නේද?මෙතෙක් කල් විශ්ව විද්‍යාල වැඩ කළේ විශ්ව විද්‍යාල දරුවාට රැකියාවක් නැතිවීම ඔවුන්ගේ ප්‍රශ්නයක් නොවෙයි කියලා. මේක අපි වෙනස් කළා. ලංකාවේ වසරකට බිහිවෙන හොඳම දරුවෝ ටික අපේ විශ්ව විද්‍යාල අරන් අවුරුදු තුන හතරකින් එළියට දානකොට මේ අයගෙන් සියයට හැටකට රස්සාවක් හොයා ගන්න බැහැ. මේකට විශ්ව විද්‍යාල වගකිව යුතුයි.ඇමැතිවරයා හැටියට මම වගකිව යුතුයි. ඒ නිසා අපි මේ අවුරුද්දේ ඉඳලා විශ්ව විද්‍යාලයට ගන්න දරුවන් සියලු දෙනාටම වෙළෙඳ පොළේ මිලක් වටිනාකමක් හා ඉල්ලුමක් ඇතිවන ලෙස ඒ අයට ලබා දෙන අධ්‍යාපනය සැලසුම් කරන්න පියවර අරන් තියනවා.මේ සඳහා විශ්ව විද්‍යාල බලධාරීන් ඉතා උනන්දුවෙන් වැඩ කරනවා. දෙමළ සිංහල උපාධි මාලා ඉංගී‍්‍රසි මාධ්‍යයට පරිවර්තනය ආරම්භ කරල තියනවා. කලා ශිෂ්‍යයන්ට වෙනත් උපාධි පාඨමාලා හැදෑරීමට ඉඩකඩ ලබාදීම මේ වසරේ සිට ආරම්භ කරනවා.සිමා, චාටඩ් පන්ති ඉතා සහනදායී මිලකට විශ්ව විද්‍යාල ඇතුළේම පවත්වනවා. තොරතුරු තාක්ෂණ උපාධි, ඉංගි‍්‍රසි ගෞරව උපාධි, තෛ‍්‍ර භාෂා උපාධි, සංචාරක ව්‍යාපාරය සම්බන්ධ විශේෂ උපාධි කලා අංශයේ සිසුන්ට ඉගෙන ගන්න හැම පහසුකමක්ම දෙනවා. ඉදිරියේදී හෙදි, පරිපූරක වෛද්‍ය උපාධි කලා සිසුන්ටත් ඉගෙන ගන්න පහසුකම් දෙනවා. ඒ නිසා අද අපි ඉලක්කයක් තබාගෙන දර්ශනයක් හා මෙහෙයුමක් ඇතිව මේ ගමන පටන් අරන් තියනවා.ඒත් විශ්ව විද්‍යාල ශිෂ්‍යයෝ වෙනස් වෙන්න සූදානම් නැහැ. ආචාර්යවරුන් වෙනස් වෙන්න සූදානම් නැහැ. අපි ලෝකයේ ඕන තැනක ගිහින් වැඩ කරන්න පුළුවන් විද්‍යාර්ථියෙක් අපේ විශ්ව විද්‍යාලයෙන් බිහි කරවන්න කැප වෙනවා.උසස් පෙළ විභාගයෙන් සමත් වන අතිවිශාල පිරිසෙන් සීමිත කොටසකටයි විශ්ව විද්‍යාලවල ඉඩ තිබෙන්නේ...?ඇත්තටම මේක ලොකු ප්‍රශ්නයක්. ලංකාවේ ලක්ෂ තුනක් ළමයි උසස් පෙළ විභාගයට ලියනවා. 150,000 ක් සමත් වෙනවා. අපි 22000 ක් විශ්ව විද්‍යාලවලට ගන්නවා. මේ විසි දෙදහක් ගත්තත් අපේ විශ්ව විද්‍යාලවල ඉඩ නැහැ. පහසුකම් නැහැ. අද හරියට ගන්නවනම් ගන්න පුළුවන් ළමයි 15000 කට අඩු ගණනක්. නමුත් අපි හිර කරල දානවා.වසරකට 75000 ක් විතර උසස් පෙළ සමත්ව විශ්ව විද්‍යාල අධ්‍යාපනය ඉල්ලනවා. ඒ අයට ඉඩක් නැහැ. සල්ලි තියන ළමයි 7000 ක් 8000 ක් හැම අවුරුද්දකම පිටරට යනවා. සල්ලි එච්චර නැති ළමයි අපහසුකම් මධ්‍යයේ පාකිස්තානය, බංගලිදේශය, නේපාලය වගේ රටවල පෞද්ගලික විශ්ව විද්‍යාල ආයතනවල ඉගෙන ගන්න යනවා. ඉන්දියාවෙත් ඉතාම පහත් මට්ටමේ පහසුකම් තියන ආයතනවලටත් යනවා. ඒ වුණත් තව තිස් හතළිස් දහසකට ඒ කිසි දෙයක් කරගන්න බැරුව ඉන්නවා. මේ හුඟ දෙනෙක් කරන්නේ බාහිර උපාධිවලට ලියාපදිංචි වීම.මේ බාහිර උපාධියත් වැඩක් නැති දෙයක් ලෙස ඔබ කියල තිබුණ නේද?මේකයි.ඉතාම පහසුවෙන් මහන්සි නැතිව පාස් වෙන්න පුළුවන් විෂයන් කීපයක් තෝරගෙන උපාධියක් ගන්නවා. ඒ විෂයන් පිළිබඳව ඉගෙන ගන්නේ නැතිව කෙළින්ම ප්‍රශ්න ටිකකට උත්තර ටිකක් පාඩම් කරගෙන ගිහිල්ලා තමයි මේ ෂභාග පාස් වෙන්නේ. ඇතැම් විශ්ව විද්‍යාල කථිකාචාර්යවරු මේ අයට ප්‍රශ්න හා උත්තර දීලා මුදල් හම්බ කරනවා. නමුත් මේ දරුවන්ගේ තත්ත්වය ඉතාම පහළයි.පරිපාලන සේවා විභාගයට වගේ මේ අය ලිව්වොත් එක්කෙනෙක්වත් සමත් නොවන තත්ත්වයක් තියෙන්නේ. ඒ නිසා අපි උත්සාහ කරන්නේ අහල පහල රටවලට ගිහිල්ලා අඩු වියදමින් උපාධි ගන්න හොයන ළමයින්ට ඒ වගේම පිටරට යන්න බැරි ලංකාවේදී හරි අඩු මුදලකින් හොඳ උපාධියක් ලබාගන්න තියන පහසුකම් වැඩි කරන්න. ඒ වගේම තවත් ළමයි හත් අට දහසක් අපේ රටේ ක්‍රියාත්මක කරන රාජ්‍ය නොවන විශ්ව විද්‍යාලවලට ඇතුළත් කරන්න.වගේම මහින්ද රාජපක්ෂ ජනාධිපතිතුමා ඉදිරිපත් කළ මහින්ද චින්තන ඉදිරි දැක්මේ තියන එක කාරණයක් වන අපේ රට අධ්‍යාපන කේන්ද්‍රයක් බවට පත් කරන්න ඉතාම උචිත අවස්ථාව මේක තමයි කියන කාරණය.අලුත් අර්බුදය සමඟ පාසල් වගේ විශ්ව විද්‍යාල පාලනය කරන්න බැහැ කියන මතය එළියට ඇවිල්ලා තියනවා නේද?විශ්ව විද්‍යාලවල නිදහස් පරිසරය ඇති කිරීම තමයි අපේ උත්සාහය. මම මීට අවුරුදු එකහමාරකට ඉස්සෙල්ලා පත්වෙනකොට විශ්ව විද්‍යාල සියල්ලම වගේ පාලනය කළේ ශිෂ්‍යයන්. ශිෂ්‍ය සංගම්වලින් තමයි විශ්ව විද්‍යාල පාඨමාලා, විභාග, හොස්ටල්වලට තෝරන ඒවා හැම තීන්දුවක්ම අරන් තිබුණේ ශිෂ්‍යයෝ. ඒ විතරක් නෙවෙයි ශිෂ්‍යයෝ දාගත්තු නීතිත් මේ විශ්ව විද්‍යාලවල ක්‍රියාත්මක වුණා. ඒ අනුව ශිෂ්‍ය සංගමයකට අර ශිෂ්‍යයෝ ඉදිරිපත්කරන නම් ලැයිස්තුවට පිටින් වෙනත් කිසිදු ශිෂ්‍යයකුට නම් ලැයිස්තුවක් ඉදිරිපත් කරන්න බැහැ. ඒ ගොල්ලන්ගේ නම් ලැයිස්තුව විතරයි. වෙන කාටවත් තරග කරන්න බෑ. තව දාලා තිබුණ නීතියක් තමයි කිසිදු ශිෂ්‍යයකුට තනියෙන් ගිහිල්ලා විශ්ව විද්‍යාල කථිකාචාර්යවරයෙක් එක්ක කතා කරන්න බැහැ.විශ්ව විද්‍යාලයේ ශිෂ්‍ය සංගමයට විරුද්ධ නම් එයාලට උදව් කරන්නේ නැතිනම් නේවාසිකාගාර නැහැ. කැන්ටිමට යන්න දෙන්නේ නැහැ. පුස්තකාලයට යන්න බැහැ. කිසිදු විදියකින් විශ්ව විද්‍යාලය තුළ ඉංගී‍්‍රසියෙන් කතා කරන්න බැහැ. විශ්ව විද්‍යාලයේ තියන නිබන්ධනවලදී කථිකාචාර්යවරයා සමඟ සංවාද බැහැ.දකුණේ විශ්ව විද්‍යාල එහෙම ජේවීපීය පාලනය කරද්දී උතුරු නැඟෙනහිර විශ්ව විද්‍යාල පාලනය කළේ එල්ටීටීඊය. ඒ නිසා උතුරු නැඟෙනහිර විශ්ව විද්‍යාලවලටවත් කාටවත් එන්න දුන්නේ නැහැ. මම ආව ගමන් මේ තත්ත්වය වෙනස් කළා. උප කුලපතිවරු පීඨාධිපතිවරු ආචාර්ය මහාචාර්යවරු විශ්ව විද්‍යාලයේ තීන්දු තීරණ ගන්න බලයක් නැත්නම් මේ විශ්ව විද්‍යාල ලෝක මට්ටමට ගෙන ඒමට අප දරන ප්‍රයත්නය හීනයක් වේවි.ශිෂ්‍යයෝ මේව පාලනය කරන්න පටන් ගත්තේ 1988 / 89 භීෂණය තිබුණ කාල වකවානුවේ. උප කුලපතිවරු දෙන්නෙක් මරා දැම්මා. ආචාර්ය මහාචාර්යවරු විස්සකට වැඩි ගණනක් රටින් එළවා, ශිෂ්‍යයෝ එකොළහක් මරලා, විශ්ව විද්‍යාලය ඇතුළේම ශිෂ්‍යයන් ගස් බැඳ මරලා තමයි මේ ශිෂ්‍ය සංගම්වල බලය ජේවීපීය අල්ල ගත්තේ. උතුරේ විශ්ව විද්‍යාලවල බලය එල්ටීටීඊය අල්ල ගත්තෙත් ඒ විදියටමයි.අද විශ්ව විද්‍යාලවල තත්ත්වය පිළිබඳව ඔබේ තක්සේරුව කුමක්ද?අද විශ්ව විද්‍යාලවල තත්ත්වය ක්‍රමානුකූලව ඉහළට එමින් තිබෙනවා. අලුත් පාඨමාලා හැදෙනවා. ළමයින්ගේ අධ්‍යාපනයට දක්වන උනන්දුව වැඩි වෙලා තියෙනවා. ළමයි නිදහසේ විශ්ව විද්‍යාලය තුළ ඉංගී‍්‍රසියෙන් කතා කරනවා. නිදහසේ පුස්තකාල පරිහරණය කරනවා. ශිෂ්‍යයන්ගේ පාලනයෙන් විශ්ව විද්‍යාල මුදාගෙන තියනවා. මේ නිසා වුණ දේ තමයි ඔය අන්තරේ ප්‍රධාන ක්‍රියාකාරීන් එක සීයකට විතර ඒ අයගේ ආදායම් මාර්ග නැති වෙලා ගියා.කැට සල්ලි එන්නෙ නැහැ. ඒ නායකත්වය නැතිවෙලා ගියා. ශිෂ්‍යයෝ සිය ගාණක් දඬුවම් විඳල එළියට විසි වුණා. දැන් නිදහස් සාමකාමී අධ්‍යාපන ආයතන ලෙස මේව වැඩෙන්නට පටන් ගත්තා. ඔය අතර තමයි ජනතා විමුක්ති පෙරමුණේ ඔය බෙදීම ආවේ. ඔය බෙදීම ආපුවහම අර නන්නත්තාර වෙලා හිටපු ශිෂ්‍ය නායකයන් සේරම ගියේ අර රැඩිකල් පිලට, කැරලිකාරි කණ්ඩායමට.මේකෙන් විශ්ව විද්‍යාලවල සාමකාමී තත්ත්වය වෙනස් වූ බවයි පෙනෙන්නේ?දැන් ඒ අයගේ සියලු උත්සාහයන් ඒ අය දානවා විශ්ව විද්‍යාලවල පාලනය නේවාසිකාගාරවල පාලනය නැවත ජේවීපී කැරලිකාර කණ්ඩායම අතට ගන්න. පේරාදෙණිය හා රුහුණේ ඒ අය තමයි අදත් පාලනය කරන්නේ. හෝමාගම බෞද්ධ හා පාලි විශ්ව විද්‍යාලයේ තවම ඒ අය තමයි පාලනය කරන්නේ. මම පසුගිය සතියේ යාපනය විශ්ව විද්‍යාලයට, මඩකළපුව විශ්ව විද්‍යාලයට, වවුනියා මණ්ඩපයට ත්‍රිකුණාමල මණ්ඩපයට ගියා.ඒ සෑම විශ්ව විද්‍යාලයකම ශිෂ්‍ය නායකයෝ මට කිව්වා ජේවීපී කැරලිකාර කණ්ඩායමේ ශිෂ්‍ය නියෝජිතයෝ ඇවිල්ලා අපි මුණ ගැහුණා. ඒ අය ලොකු උත්සාහයක් ගත්ත කියලා පුනරුත්ථාපනය වෙලා ඇවිල්ලා ඉන්න එල්ටීටීඊ එකට සම්බන්ධ වෙලා හිටපු ශිෂ්‍ය ශිෂ්‍යාවෝ හමුවෙන්න. ඔවුන්ගෙන් ඇතැම් අයව මේ අය හමුවුණ බවටත් අපට තොරතුරු ලැබුණා.දැන් මේ කැරලිකාර කණ්ඩායමට මේ අය ගිය ගමන් මේ අය කැලණිය ළමයකුගේ බඩ කැපුවා. මැහුම් 39 ක් ගැහුවා. අනුරාධපුර ළමයකුගේ පිටට, අතට පිහියෙන් ඇන්නා. ජයවර්ධනපුර විශ්ව විද්‍යාලයේ විරු ස්මාරකයට ඒ අයම බෝම්බ තියල රතිඤ්ඤා වෙඩි බෝම්බයක් කියනව තියල තියෙන්නේ කඩල. උප කුලපතිට විරුද්ධව උද්ඝෝෂණයක් පටන් ගත්තා.පේරාදෙණිය නවක වදය දුන් ශිෂ්‍යයන් පිරිසක් පිරිසකට දඬුවම් කිරීම ගැන ආචාර්යවරයකුට පහර දීල ශිෂ්‍යයන් පාරට බැස්සා. සබරගමුවේ ජේවීපී ශිෂ්‍ය නායකයෝ 3 න් දෙනකුට ගැහුවා කියලා බොරුවට ගිහින් රෝහලේ නැවතිලා විශ්ව විද්‍යාලයේ විනය භාර ප්‍රධාන ආචාර්යවරයාගේ වාහනයට හා නිල නිවෙසට පහර දුන්නා.අනුරාධපුරයේ රජරට වෛද්‍ය ශිෂ්‍යයෝ මහාචාර්ය ඒකකය ප්‍රමාදයි කියලා ඇවිස්සුවා. ඒ අය හරහා උප කුලපතිව හිර කලා උප කුලපතිට වද දුන්නා. ඒ හැම සටනකටම මේ අය පෞද්ගලික විශ්ව විද්‍යාල පනත හකුලා ගනු කියල සටන් පාඨයක් ඒ බෝඩ් එකක් දැම්මා. මේ හුඟක් ළමයි මොනවද කියන්නේ කියලා දන්නෙත් නැහැ.සාකච්ඡා කළේ සරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>22</day>
    </date>
    <link>http://www.silumina.lk/2012/01/22/_art.asp?fn=ab1201222</link>
    <topic>කෙළින් යන රාජ්‍ය ආයතන</topic>
    <author/>
    <content>කෙළින් යන රාජ්‍ය ආයතනලාභය කේන්ද්‍ර කරගත් අර්ථ ක්‍රමයක සුබසාධන පිළිවෙත් පිළිබඳව බොහෝවිට පෞද්ගලික අංශයට ඇත්තේ සුළු උනන්දුවකි. එහෙත් රාජ්‍ය අංශය කාර්යක්ෂමතාව හා ක්‍රමවත් බවට මුල්තැනක් දෙයි. ආයතනයක් තම ලාභ ඉලක්ක සපුරාලීමත්, ජනතාවට සුබසාධන මෙහෙය ඉටුකිරීමත් ක්‍රමවත්ව පවත්වාගෙන යා යුතුය. දෙපාර්ශ්වයටම ඒක කේන්ද්‍රිය ප්‍රතිපත්තියකින් තොරව සම සමව ඉටු කළ හැක්කේ රාජ්‍ය අංශයට පමණි.කලක් පෞද්ගලික අංශය සතුව තිබී යළි රාජ්‍ය කළමනාකරණය නතුවූ හලාවත වැවිලි සමාගමේ සුලමුල පිළිබඳව පසුගියදා තොරතුරු සොයා ගිය අපට එහි සභාපති ආචාර්ය සුනිල් ජයසේකර මහතා පැවසූයේ මෙවැන්නකි.”හලාවත වැවිලි සමාගම මීට පෙර තිබුණේ පෞද්ගලික ව්‍යවසායකත්වය යටතේ. නව වගාව නඩත්තු කිරීම, කෘෂිකාර්මික පිළිවෙත්වලට අනුව ක්‍රියාත්මක වීම වැනි කටයුතු මෙහි සිද්ධ වුණේ නැහැ.සභාපති ආචාර්ය සුනිල් ජයසේකරඅධ්‍යක්ෂ ඒ.එම්. චන්ද්‍රපාලපෞද්ගලික ව්‍යවසායකත්වය යටතේ පවතින වැවිලි සමාගම් රජයට පවරා ගැනීමේ අවශ්‍යතාව මත 2005 දී කුරුණෑගල වැවිලි සමාගම රජයට, පවරා ගත්තා. නමුත් 2008 වන විටත් හලාවත වැවිලි සමාගම රජයට පවරා ගන්න නොහැකි වුණා. මේ නිසා අපිට සිදුවුණේ මේ සඳහා උපායමාර්ග සැලසුමක් හදන්න.මේ අනුව 2015, 2016 වෙන තෙක් තිබූ ගිවිසුම අහෝසි කිරීමට අයිතිකරුට ඇති බලය මත එම ගිවිසුම අහෝසි කර නීතිපති උපදෙස් මත හලාවත වැවිලි සමාගම 2008 මැයි 31 වැනිදා රජයට පවරා ගත්තා.”මේ වෙනවිට පෞද්ගලික ව්‍යවසායකත්වය හිමිකරගෙන තිබූ ලාභය රුපියල් මිලියන 35ක් පමණයි. රජයට පවරා ගැනීමත් සමඟ 2009 වසරේ ලාභය රුපියල් මිලියන 120 දක්වා වැඩිවුණා. පෞද්ගලික අංශයේ තැන්පතු රුපියල් මිලියන 423ක් තිබුණා. වත්කම් ප්‍රමාණය වගකීම් සමඟ ගලපා නිරවුල් කිරීම ඉක්මනටම සිද්ධ කළා. හලාවත වැවිලි සමාගම වාණිජ ව්‍යාපාරයක් බැවින්, රාජ්‍ය ව්‍යවසාය හා සම්පත් අමාත්‍යාංශය යටතේ පවත්වාගෙන ගියා. මේ කාලයේ සභාපති ලෙස කටයුතු කළේ පණ්ඩු ජයසිංහ මහතායි.”මෙතෙක් කලක් පෞද්ගලික ව්‍යවසායකත්වය යටතේ පාලනය වූ වතු සමාගම් රාජ්‍ය ව්‍යවසායකත්වය යටතට ගැනීමත් සමඟ සුබසාධන අංශවල දියුණුවක් පෙන්නුම් කළා. එහෙත් 2010 වසර වන විට ශ්‍රී ලංකාවේ පොල් මිල අර්බුදයකට මුහුණ දුන් හේතුවෙන් පොල් ආශ්‍රිත සියලුම ආයතන ඒකරාශී කර පොල් සංවර්ධන හා ජනතා වතු සංවර්ධන අමාත්‍යාංශය පිහිටුවීය. මේ පිළිබඳ හලාවත වැවිලි සමාගමේ සභාපතිවරයා පැවසුවේ මෙවැන්නකි.”පොල් මිල වගාකරුවන්ට මෙන්ම, පාරිභෝගිකයන්ට සහන සැලසෙන ආකාරයට තීරණය වෙන්න ඕනෙ. ඒ වගේම පලදාවෙ ගුණත්වය ගැනත් සැලකිලිමත් වෙන්න ඕනෙ. මේ වන විට අක්කර 15000ක් පමණ වන හලාවත වැවිලි සමාගමේ වතුවලට නිසියාකාර පොහොරක් යොදා තිබුණේ නැහැ. පොල්වතු කලාප අට ගැනම වෙන වෙනම සැලකිලිමත් වෙන්න අපට සිද්ධ වුණා.”මේ අනුව හෙක්ටයාර් 1800ක් පමණ ආවරණය වන සේ පස් සහ පොල් කොළ සාම්පල විශ්ලේෂණය කර නව රසායනික පොහොර නිර්දේශ ලබා ගැනීම සහ ඒ අනුව පොහොර යෙදීමෙන් පොහොර භාවිතයේ ඵලදායීත්වය ඉහළ දමා ගැනීමට හැකි වුණා.අපේ දැක්ම වුණේ විද්‍යාත්මකව සහ ලාබදායී ලෙස කළමනාකරණය කරනු ලබන පොල් මත පදනම් වූ ශ්‍රී ලංකාවේ හොඳම වැවිලි සමාගම බවට පත්වීමයි. ඒ පදනම මත පිහිටුවමින් අපි අපේ ඉදිරි දැක්ම සඳහා හැඩගැසුණා. මහින්ද චින්තනයේ ප්‍රතිපත්ති හා පිළිවෙත් මෙන්ම පොල් සංවර්ධන හා ජනතා වතු සංවර්ධන අමාත්‍ය ජගත් පුෂ්පකුමාර මහතාගේ කාර්යක්ෂමතාවත් අපේ ආයතනයේ ප්‍රගතියට පුරෝගාමී වුණා.”අලුත් අමාත්‍යාංශය යටතේ පොල් වැවිලි ක්‍ෂේත්‍රයට සුවිශේෂී මෙහෙයක් වුණා. මේ හැම දෙයක්ම සිද්ධ වුණේ ඇමැතිතුමාගේ පූර්ණ අනුග්‍රහය ඇතිවයි. සෑම සේවකයකුගේම උත්සාහය උනන්දුව හා කැපවීම මීට දායක වුණා. 1978 දී පිහිටුවා තිබුණු පොල් සංවර්ධන අමාත්‍යාංශයටත් වඩා පුළුල් මෙහෙයක් කරන්න අපේ වත්මන් පොල් සංවර්ධන හා ජනතා වතු සංවර්ධන අමාත්‍යාංශයට හැකිවුණා.මේ අනුව අපට අවශ්‍ය වුණේ හලාවත වැවිලි සමාගමේ විද්‍යාත්මක හා ලාභදායී ප්‍රවිෂ්ටයක්. මං හිතන්නේ අපිට ඒ ඉලක්කයට යන්න හැම වාතාවරණයක්ම සැලසුණා. මේ අතර අපේ රටේ පොල් ගස් ඉතා වේගයෙන් ගොදුරු කරගත් මයිටා රෝගයට පිළියම් සොයන්නත් අපිට සිද්ධ වුණා.වෙනත් රටවලත් මේ සඳහා විලෝපීයෙක් හඳුනාගෙන හිටියත් වාණිජ මට්ටමින් යොදාගෙන තිබුනෙ නැහැ. නියෝසිලස් බරාකි විලෝපීය මයිටාවන් අභිජනනය කර පොල් ගස්වලට මුදාහැරීම 2011 දී සිද්ධ වුණා. මේ සඳහා පොල් පර්යේෂණ ආයතනයේ සහයෝගය ලැබුණා. මයිටාවන්ගේ මර්දනයට ජෛව විද්‍යාත්මක පියවරක් ගැනීම සුවිශාල ජයග්‍රහණයක්. මේ වෙන තෙක් විලෝපීයන් මුදාහැරීම කිසිම රටක සිද්ධ වෙලා නැහැ.තවත් ව්‍යාපෘතියක් අපි ආරම්භ කළා. ඒකට හේතු වුණේ හොඳ පොල් පැළවල තිබුණ හිඟයයි. මේ සඳහා පොල් අත් පරාගණයෙන් ජානමය තත්ත්වයෙන් උසස් බීජ පොල් ලබාගැනීමට හැකි වුණා.”හලාවත වැවිලි සමාගමේ ඉදිරි දැක්ම පිළිබඳව තවදුරටත් අදහස් දැක්වූ එහි විධායක අධ්‍යක්ෂ ඒ.එම්. චන්ද්‍රපාල මහතා පැවැසුවේ පොල් වැවිලි ක්‍ෂේත්‍රයේ දියුණුව සඳහා ඊට සමගාමීව වතු ක්‍ෂේත්‍රය තුළ තවත් ව්‍යාපෘති රැසක් ක්‍රියාත්මක වුණ බවයි.“මෙහිදී පැහැදිලි වුණ දෙයක් අතුරු බෝග වගාවට පොල් වතු සුදුසු බවය. මේ නිසා අපි පොල්වතුවල ඉරිඟු, කෝපි, කහ, රඹුටන්, කුරුඳු, ගම්මිරිස් වැනි යටිවගා කළා.එයිනුත් ආදායමක් ලබාගන්න අපිට හැකිවුණා. ඒ වගේම අපි කිරි හරකුන් ඇති කළා. එයට අමතරව ජීව වායු බලශක්ති ඒකකයක් පිහිටෙව්වා. ඒ වගේම ග්ලිරිසීඩියා වගාව යටි වගාවක් ලෙස කරමින් විදුලි බලය ජනනය කරගත්තා. තවත් ඉදිරි සැලැසුම් බොහෝමයක් තියෙනවා.ඒ හැම දෙයක්ම අපි ක්‍රමානුකූලව ක්‍රියාත්මක කිරීමට බලාපොරොත්තු වෙනවා.”රාජ්‍ය අංශයේ කාර්යක්ෂමතාව, සුබසාධනය, ලාභ උපරිම කර ගැනීම මේ සියල්ලම ක්‍රමවත් කළමනාකරණයකින් කළ හැකි බව මෙයින් පසක් වෙනවා. රාජ්‍ය අංශය යනු සුබසාධනය පමණක් නොවේ ලාභය ද එක්කර ගනිමින් ඇති කරගත් තුලනාත්මක ප්‍රගතියක සහභාගිත්වයයි.එහෙයින් රාජ්‍ය අංශය ලාභ ලබන්නේ ක්‍රමවත් කළමනාකරණයකින් බව මනාව පසක් වේ. හලාවත වැවිලි සමාගම අපට කිව්වේ එවැනි කතාවකි. එයට අපට පමණක් නොව සෑම ආයතනයකටම පොදුවේ. සේව්‍ය සේවක සහයෝගීත්වය ද ආයතනයක දියුණුවේ රහසක් බව පැහැදිලිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>22</day>
    </date>
    <link>http://www.silumina.lk/2012/01/22/_art.asp?fn=ab1201223</link>
    <topic>විමලුයි මායි එක ගමනක් යන්න හදන්නේ</topic>
    <author>චන්දන බණ්ඩාර</author>
    <content>නාමල්, බැසිල්ට කියයිගිය සතියේදී ජනාධිපතිතුමා ලයනල් වෙන්ඩ්ට් රඟහලට ගියේය. ඒ “චමින්ද පුස් වෙඩිල්ල 3” නම් වූ ෆෙරෝස් කාමාර්ඩීන්ගේ වේදිකා නාට්‍යය නැරැඹීම සඳහාය. රාත්‍රි 7.30 ට පමණ ඇරැඹි වේදිකා නාට්‍ය රාත්‍රි 10.00 පමණ වෙනතෙක් පැවැති අතර එය අවසන් වෙන තුරුම ජනාධිපතිතුමා එහි රැඳී සිටියේය.දේශපාලන ප්‍රහසනයෙන් යුතු මේ නාට්‍යය ආසික්ලන්තය නම් මනඞකල්පිත රටෙහි චමින්ද පුස් වෙඩිල්ල නම් නායකයාව කේන්ද්‍ර කොට ගනිමින් දිග හැරෙයි. එම වේදිකා නාට්‍යයට අනුව එම රටෙයි නායකයා ෆෙල්ගස් මන්දිරයේ සිට ලෝකයේ සෙසු ප්‍රශ්න විසඳන ආකාරයත් තවත් ප්‍රශ්න රැසකට මැදි වෙන ආකාරයත් උපරිම හාස්‍ය දනවන ලෙස ඉදිරිපත් කෙරෙයි.එහි චමින්ද පුස් වෙඩිල්ල ලෙස රඟපානුයේ ඩොමිනික් කෙලර්ය, වික්‍රම නිකම්සිංහ, අජිත් ලබ්දාස්, රොබ් වෙස්ටන් ආදි චරිත රැසක් එම නාට්‍යයට ඇතුළත්ය.මේ නාට්‍යය නැරැඹීම සඳහා ආරක්ෂක ලේකම් ගෝඨාභය රාජපක්ෂ, පවිත්‍රා වන්නිආරච්චි, ඒ.එච්.එම් ෆවුසි, ලසන්ත අලගියවන්න ආදි මැති ඇමැතිවරු ලයනල් වෙන්ඩ්ට් රඟහලට පැමිණ සිටියහ.නාට්‍යය නරඹා ජනාධිපතිතුමා පිටවීමට සැරසෙන මොහොතේ නාට්‍යයේ තිර පිටපත ලියූ කාමර්ඩින් ජනාධිපතිතුමා අසළට පැමිණියෝය. “ආ ඉලන්දාරියා බොහොම හොඳයි. ගොඩක් විනෝද වුණා.” ජනාධිපතිතුමා කාමර්ඩින්ට පැවැසුවේය.ශ්‍රී ලංකා රාමඤ්ඤ නිකායේ උපසම්පදා උලෙළ ඉදිරියේදී පැවැත්වීමට නියමිතය. ඒ සම්බන්ධව විශේෂ සාකච්ඡාවක් පසුගියදා අරලියගහ මන්දිරයේදී පැවැත්විණි. මේ අවස්ථාවට ජනාධිපතිතුමාට අමතරව එ.ජා.ප හිටපු නියෝජ්‍ය නායක කරූ ජයසූරිය ද එක්ව සිටියෝය. කරූ ජයසූරිය එක්ව සිටියේ නිකායාරක්ෂක කමිටුවේ සභාපතිවරයා ලෙසටයි.රාමඤ්ඤ මහා නිකායේ උපසම්පදා උලෙළේ වියදම් පිළිබඳ සාකච්ඡාවේදී ජනාධිපතිතුමා එ.ජා.ප හිටපු නියෝජ්‍ය නායකයාගෙන් විමසා සිටියේ සිරිකොතට මේකට පොඩ්ඩක් උදව් වෙන්න බැරිද කියාය. ඊට කරු ජයසූරිය දුන් පිළිතුර වූයේ මේ මොහොතේ එය කළ නොහැක්කක් බවයි.සාකච්ඡාව අවසානයේ එ.ජා.ප හිටපු නියෝජ්‍ය නායකයා අරලියගහ මන්දිරයෙන් පිටව යාමට සැරසෙද්දී ජනාධිපතිතුමා ඔහුට ආරාධනයක් ද කළේය. “පොඩ්ඩක් උඩට එන්න. අපි ටිකක් කතා කරමු කියාය.” එහෙත් එම ඇරැයුම කරු ජයසූරිය කාරුණික ලෙස ප්‍රතික්ෂේප කළේය. “ජනාධිපතිතුමනි අපේ පක්ෂයේ නීති කඩන්න බැහැනේ.” කියායි.පසුගිය 17 වැනිදා පාර්ලිමේන්තුව රැස්වූවත් පළාත් පාලන ආයතන (සංශෝධන) පනත් කෙටුම්පත විවාදයට නොගැනීම නිසා ආණ්ඩු පක්ෂයේත්, විපක්ෂයේත්, මන්ත්‍රීවරුන් සභාගර්භයේ රැඳී සිටීම දක්නට ලැබුණේ අඩුවෙනි.විභාග දෙපාර්තමේන්තුවේ අවුල ගැන විපක්ෂ නායකවරයා කළ විශේෂ ප්‍රකාශයට බන්දුල ගුණවර්ධන අමාත්‍යවරයා පිළිතුරු දෙද්දී මෛත්‍රීපාල සිරිසේන, මහින්ද යාපා අබේවර්ධන, විමල් වීරවංශ, ප්‍රියංකර ජයරත්න, ජොන්ස්ටන් ප්‍රනාන්දු, දයාශ්‍රිත තිසේරා, නාමල් රාජපක්ෂ, අරුන්දික ප්‍රනාන්දු, ලොහාන් රත්වත්තෙ, උදිත ලොකු බණ්ඩාර ඇතුළු මැති ඇමැතිවරුන් රැසක් ජනාධිපති පාර්ලිමේන්තු කටයුතු ලේකම් කුමාරසිරි හෙට්ටිගේ ගේ කාමරයේ සුහද කතාබහක යෙදී සිටියහ.”යූ.එන්.පියට තාම පාඩමක් ඉගෙන ගන්න බැරිවෙලානේ.” අමාත්‍ය විමල් වීරවංශ කීවේ බන්දුල ගුණවර්ධන අමාත්‍යවරයා විපක්ෂ නායකවරයාට පිළිතුරු දෙන හැටි රූපවාහිනී යන්ත්‍රයෙන් බලමිනි.”ඇයි එහෙම කියන්නෙ?” මැති ඇමැතිවරුන් විමසද්දී විමල් වීරවංශ අමාත්‍යවරයා කීවේ බන්දු ගුණවර්ධන අමාත්‍යවරයා දෙන දිග උත්තර ආයේ ප්‍රශ්න අහන්න හිතෙන්නෙ නැති විදියට කාලය අරන් දෙන බවය.ඒ අතරට නියෝජ්‍ය අමාත්‍ය සරත් ගුණරත්න පැමිණියේ “අපේ කෙනෙක් ගේ නඩුවක් තියෙනවා. නාමල් මන්ත්‍රීතුමාට බාර දෙන්න.” කියමිනි.”ගොඩක් නඩු බාරගන්න බෑ. මේ මන්ත්‍රී කමත් එක්ක හැම වේලාවෙම උසාවි යන්නත් බෑනේ.” නාමල් රාජපක්ෂ මන්ත්‍රීවරයා කීවේය.”ඔයාගේ නම විකුණන කට්ටියක් ඉන්නවා. ඒ ගැන ටිකක් සොයල බලන්න. පසුගිය දවසක අපේ ප්‍රාදේශීය සභාපති කෙනකුටත් කවුද කතාකරලා තියෙන්නෙ නාමල් රාජපක්ෂ මන්ත්‍රීතුමා කිව්ව කියලයි.” ඇමැති මෛත්‍රීපාල සිරිසේන නාමල් මන්ත්‍රීවරයාට කීවේ තොරතුරු කීපයක්ම කියමිනි.”දැන් ඒව ගොඩක් සොයාගෙන තියෙනවා. ඒ වගේ වෙලාවල ඇමැතිතුමා අපේ අයත් සොයන්නෙ බලන්නෙ නැතිව විශ්වාස කරන වේලාවල් තියෙනවනේ.” නාමල් රාජපක්ෂ මන්ත්‍රීවරයා කීවේය.අමාත්‍ය බැසිල් රාජපක්ෂ මහතා ද එතැනට පැමිණියේ “දැන් දෙන්නම කොණ්ඩ වවල නේද එක ගාණට” කියමින් විමල් වීරවංශ මහතාට සහ නාමල් රාජපක්ෂට විහිළුවක් කරමිනි.”ඔව්! බැසිල් බාප්පා. අපි දෙන්නම එක ගමනක් යන්න හදන්නෙ” නාමල් රාජපක්ෂ මන්ත්‍රීවරයා කීවේ සැවොම සිනහ ගන්වමිනි.එ.ජා.ප. මන්ත්‍රීවරුන් වන ගයන්ත කරුණාතිලක හා බුද්ධික පතිරණ යන මන්ත්‍රීවරුන් කුමාරසිරි හෙට්ටිගේට හමුවූයේ පාර්ලිමේන්තු සෝපානය අසලදීය.”ඔයගොල්ලන්ගේ පක්ෂයේ දැන් ද්‍රෝහීන්ගෙත් ද්‍රෝහීන් ඉන්නව කියන්නෙ” කුමාරසිරි හෙට්ටිගේ ගයන්ත කරුණාතිලක මන්ත්‍රීවරයාගෙන් විමසුවේ විහිළුවක් ද කරමිනි.”අනේ අපි නම් ඕව දන්නෙ නෑ. අපි ඔය ගණයට අයිති නෑ නේ. අපි නියම යූ.එන්.පී. සාමාජිකයො.”විපක්ෂ නායකතුමා කියන විදියට කොච්චර විතර ද්‍රෝහීන්, ද්‍රෝහීන්ගෙත් ද්‍රෝහීන් ඉන්නව කියලා හිතෙනවද? හෙට්ටිගේ ඇසීය.මේ කතාබහ අතරට එක්වූ මාධ්‍යවේදීන් කීපදෙනකුම කීවේ අපේ මාධ්‍යවලත් ද්‍රෝහීන් ඉන්නවා ද කියන්න බැහැ කියාය.”ඇත්තටම බුද්ධික මන්ත්‍රීතුමෝ චන්ද්‍රිකා නෝනව හමුවුණාද? හෙට්ටිගේ ඇසීය.”මං මොනවටද බොරු කියන්නෙ? අනිත් එක මං එයාව හමුවෙලා වෙච්ච කතාව කියලා දින ගණනකට පස්සෙ නේ එහෙම කතාවක් වුණේ නෑ කියන්නෙ. එතුමියට හැමදාම ප්‍රමාදවීමේ රෝගය තිබුණ නේ. අනුර බණ්ඩාරනායක මහත්තයත් ඒ දවස්වල ඒ ගැන කිව්ව මතකනේ. කිව්ව දේ නෑ කියන එකත් එතුමියට එච්චර ගාණක් නෑ.” බුද්ධික මන්ත්‍රීවරයා කීවේය.”දැන් ඕව ගැන කතා කර කර ඔය පක්ෂයේ ඉඳල වැඩක් නෑ. අපිත් එක්ක වැඩ කරන්න එන්න.” මාලිනී ෆොන්සේකා මන්ත්‍රීවරිය බුද්ධිකට සුහද ආරාධනාවක් කළේය.”ලේවලින් අස්සන් කරලා එ.ජා.ප.ය දාල යන්නෙ නෑ කිව්ව නිසා ප්‍රශ්නයක් තියෙනව තමයි. මේ දවස්වල නම් ලේ වතුර වෙලා ඇති නේද” කියමින් හෙට්ටිගේ කීවේ බුද්ධික මන්ත්‍රීවරයාගේ අත අල්ලා ගනිමිනි.”අයියේ! මගේ ලේ ඕවට උණුවෙන්නෙත් නෑ. වතුර වෙන්නෙත් නෑ. මගේ ගමන මං යනව.” කියමින් බුද්ධික එතැනින් යන්නට ගියේ සභාගර්භය දෙසටයි.ගෙවී ගිය පාර්ලිමේන්තු සතියේ එක් දිනයක ජනාධිපති පාර්ලිමේන්තු කටයුතු ලේකම් කුමාරසිරි හෙට්ටිගේ ගේ පාර්ලිමේන්තුවේ පිහිටි කාර්යාලයට පැමිණි මැති ඇමැතිවරු අතර අපූරු කතාබහක් ඇතිවිය. මේ පිරිස අතර ජාතික නිදහස් පෙරමුණේ නායක, ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍ය විමල් වීරවංශ හා පාර්ලිමේන්තු මන්ත්‍රී නාමල් රාජපක්ෂ ද වූහ.”අපි ෆෙරෝස් කමර්ඩීන් ගේ ‘චමින්ද පුස්වෙඩිල්ල’ නාට්‍යය බලන්න ගියානේ. ජනාධිපතිතුමත් මේ නාට්‍යය හොඳින් රස වින්දා. විමල් අයියත් ආවා නම් හරි හොඳයි” නාමල් රාජපක්ෂ මන්ත්‍රීවරයා පැවැසීය.”මට එදා කාර්යබහුලයි. මමත් දේශපාලන ප්‍රහසන නාට්‍ය බලන්න හරි කැමැතියි. ‘සුද්දෙක් ඔබ අමතයි’ නාට්‍යය බලන්න ගියා. උදයසිරි වික්‍රමරත්නගේ ඒ නාට්‍යයේ දෙබස් මට තාමත් ඇහෙනවා වගේ.” එසේ කියූ විමල් වීරවංශ තම මතකයේ තිබූ ‘සුද්දෙක් ඔබ අමතයි’ නාට්‍යයේ දෙබස් කිහිපයක් පවසමින් එක් චරිතයකට පණ දුන්නේ එහි සිටි කවුරුත් සිනහ ගන්වමිනි.”සන්ධානයේ මැති ඇමැතිවරුන් නම් ක්‍රීඩා කටයුතු, කලා කටයුතුවලට හරියට සම්බන්ධ වෙනවා. ඒත් ඒ කටයුතුවලට සම්බන්ධ වන එ.ජා.ප.යේ අය අඩුයි. නාමල් රාජපක්ෂ සඳහන් කළේය.”එහෙම වෙන්නේ පක්ෂ දෙකේ පාලන රටාවන් දෙකක් තිබුණ නිසා. නායකයන් දෙදෙනෙක් ඉන්න නිසා. මේ නායකයන් දෙදෙනාගේ සිතුම් පැතුම්වල වෙනසක් මේ තත්ත්වයට බලපානවා.” විමල් වීරවංශ එහිදී පෙන්වා දුන්නේය.දෙරණ ටීවී ආයතනයේ මාධ්‍යවේදිනී ඩිල්කා සමන්මලී මෙනෙවියගේ විවාහ මංගල්‍ය උත්සවය පසුගිය බ්‍රහස්පතින්දා කොළඹ දී පැවැත්විණි.කරුට හුණුපිටිය ගංගාරාම විහාරස්ථානයේ දී පැවති මාධ්‍යවේදිනියගේ විවාහ උත්සවයේදී මනාලයාගේ පාර්ශ්වයෙන් සාක්ෂියට අස්සන් කිරීමට යෙදී තිබිණි.එකී මාධ්‍යවේදිනියගේ පාර්ශ්වයේ සාක්ෂිකරු ලෙස අස්සන් කළේ ජනාධිපති මහින්ද රාජපක්ෂ මහතාය.මෙහි දී කරුටත් ජනාධිපතිතුමාටත් තේ බොන අතරවාරයේ බොහොම සමීපව කථා බස් කිරීමට අවස්ථාවක් සැලසී තිබිණි.ජනාධිපතිතුමා කරුගෙන් අසා තිබුණේ දැන් ඔබතුමාගේ ඉදිරි වැඩ කටයුතු කෙරෙන්නේ කොහොමදැයි කියාය. ඒ ගැන කරු කීවේ දැනටමත් විවිධ පාර්ශ්ව සමඟ සාකච්ඡා ගණනාවක් පවත්වා තිබෙනවා යැයි කියාය.විමල් වීරවංශ, තිලංග සුමතිපාල, කුමාරසිරි හෙට්ටිගේ, කරු ජයසූරිය, රංජිත් මද්දුමබණ්ඩාර ගයන්ත කරුණාතිලක, රෝසි සේනානායක යන මහත්ම මහත්මීහු සතුටු සාමීචියේ යෙදී සිටියහ.”මෙතැන ඉන්නේ අපේ එක්සත් ජාතික පක්ෂ ප්‍රතිසංවිධාන කණ්ඩායම ෂතරයිනේ. මොකද අනෙක් කට්ටිය කවුරුත් නැද්ද?” විමල් වීරවංශ ඇමැතිවරයා එසේ ඇසුවේ කවුරුත් සිනහ ගන්වමිනි.”ඔව්! සජිත් විතරයි අඩු” තිලංග සුමතිපාල ද එහිදී පැවැසීය.”නායකතුමා නැහැ නේද? ආරාධනා කළා ද, නැද්ද කියලාත් අපි දන්නේ නැහැනේ” විමල් එසේද පැවැසීය.”නායකතුමා ඇවිල්ලා නැති නිසා ද, දන්නේ නැහැ, ඒ පැත්තේ අය නැත්තේ” කුමාරසිරි හෙට්ටිගේ ද සංවාදයට එක්වෙමින් සඳහන් කළේය.”මෙතැන කතාබහ වන ඒවා මොකවත් දාන්න එපා! අපි මෙතැන කතා කළේ ප්‍රවෘත්තිමය වටිනාකමක් තියෙන ඒවා නොවෙයි. අපි අතර වුණේ සුහද කතාබහක්.” තමන් අසල සිටි දෙරණ මාධ්‍යවේදීන් කිහිප දෙනකුට එසේ කීමට ද කරු ජයසූරිය අමතක නොකළේය.”මට තවත් වෙඩින් එකකට යන්න තිබෙනවා යනුවෙන් කියමින් පිරිසෙන් සමුගත් කරු ජයසූරිය මෙසේ ද පැවසීය.”අපි මෙතැනදී මොකවත් කතා වුණේ නැහැ. මම ජනාධිපතිතුමන් එක්කත් මෙතැනදී කතා වුණෙත් ඉන්දියානු විදේශ අමාත්‍යතුමා ආපු එක ගැන විතරයි.””ඔබතුමාට මතක නැති ඒවා හෙට පත්තරවල ගියාම, ඔබතුමාටත් හිතේවි මොනවද අපි කතා වුණේ කියලා” විමල් කාගෙත් හිනා හඬ මැද්දේ පැවැසීය.ජාතික නිදහස් පෙරමුණේ දේශපාලන මණ්ඩලය පසුගිය බ්‍රහස්පතින්දා පක්ෂ නායක, ඇමැති විමල් වීරවංශ සහ ප්‍රධාන ලේකම්, පි‍්‍රයන්ජිත් විතාරණ ගේ ප්‍රධානත්වයෙන් බත්තරමුල්ලේ පිහිටි එහි ප්‍රධාන කාර්යාලයේදී රැස්වීය.එහිදී හෙට 23 වැනිදා (සඳුදා) උසස් අධ්‍යාපන ඇමැති එස්. බී. දිසානායක සමඟ ජානිපෙ නායකයන් පැවැත්වීමට නියමිත විශේෂ සාකච්ඡාව පිළිබඳව වැඩි අවධානයක් යොමු විය.“පෞද්ගලික විශ්ව විද්‍යාල පනත ගෙන නොඑන බවට ජනාධිපතිතුමා දැනටමත් තීරණය කොට තිබෙනවා. එනිසා මෙහිදී අපි ඒ ගැන අවධානය යොමු කළ යුතු නැහැ.” විමල් වීරවංශ එහිදී පෙන්වා දුන්නේය.“ඔව්! ඒත් අපට අවධානය යොමු කළ යුතු තවත් කාරණා රැසක් තියෙනවානේ” ජාතික ගුරු සංගමයේ සභාපති, හිටපු පාර්ලිමේන්තු මන්ත්‍රී නිමල් පේ‍්‍රමවංශ එහිදී පෙන්නා දුන්නේය.ඇතැම් උප කුලපතිවරුන් කියන අන්දමේ විශ්ව විද්‍යාලවල කැරලිකාර කණ්ඩායම්වල සිසුන් අතර මතවාදී හෝ සංවිධානමය බලයක් නැහැ. ඒ කුඩා කණ්ඩායම් කරන්නේ මේ උප කුලපතිවරුන් ‘පෙට්‍රල්’ විසි කරන තැන්වලට සිසුන්ගේ හදවත්වල තිබෙන ‘ගිනි’ එළියට ගෙන ගිනි තැබීමයි.නමුත් විශ්ව විද්‍යාල ඇතැම් පාලකයන් රූපවාහිනී ඇතුළු ජනමාධ්‍ය මඟින් අතිශයෝක්තියෙන් කරනු ලබන ප්‍රකාශවලින් සිදුවන්නේ මතවාදීව හා සංවිධානමය වශයෙන් පත්ලටම වැටි සිටින ඉහත කී කුඩා කණ්ඩායම්වලට ව්‍යාජ බලයක් සහ ප්‍රචාරයක් ලැබීමයි” විමල් වීරවංශ සඳහන් කළේය.“විශ්ව විද්‍යාල පරිපාලනය විසින් දඬුවම් ලබා දී ඇති අපරාධ චෝදනා නැති සියලු සිසුන්ට පොදු සමාවක් ලබා ගැනීමටත්, ඊට අමතරව ඊනියා කැරලිකාර කණ්ඩායම්වලට උදව් කරන ‘පුංචි’ උප කුලපතිවරුන් එම තනතුරුවලින් ඉවත්කොට ඒ තැන්වලට උස් මිනිසුන් පත්කරන ලෙසට ඉල්ලා සිටීමට අපි මේ සාකච්ඡාවේදී කටයුතු කළ යුතුයි” ඇමැති විමල් වීරවංශ කීවේය.2012 ජනවාරි 16 දින දකුණු කොරියා ජනරජයේ කතානායක පාක් හි චේ ඇතුළු කොරියා ජනරජයේ දූත පිරිසක් කථානායක චමල් රාජපක්ෂ පාර්ලිමේන්තුවේදී හමු විය. එහිදී දෙරට අතර පාර්ලිමේන්තු ක්‍රමවේදයන් සහ සම්බන්ධතා වර්ධනය කරගැනීම සඳහා අදහස් හුවමාරු කර ගැනිණි.ඉන්පසු එදිනම රාත්‍රියේ කථානායක චමල් රාජපක්ෂගේ ආරාධනාවෙන් එම දූත පිරිස රාත්‍රී භෝජන සංග්‍රහය සඳහා කථානායක නිල නිවෙස වෙත පැමිණියහ. ඒ සඳහා නියෝජ්‍ය කථානායක චන්දිම වීරක්කොඩි සහ විපක්ෂයේ ප්‍රධාන සංවිධායක ජෝන් අමරතුංග සහභාගි වූහ.මෙහිදී ජෝන් අමරතුංග විසින් කොරියානු කථානායක තුමා වෙත ශ්‍රී ලංකාවේ කථානායක තුමා පිළිබඳ විශේෂ ඇගැයීමක් කරන ලදි. “අපිට හොඳ කථානායකතුමෙක් ඉන්නවා. ආණ්ඩු පක්ෂයේ වගේම විපක්ෂයේ මන්ත්‍රීවරුන් එතුමාට ඉතා කැමතියි. හිටපු කථානායකවරුන්ට වඩා මෙතුමා විපක්ෂයේ සියලු පක්ෂවල අයට සමීපයි. ඒ වාගේම එතුමා අපි සියල්ලන්ටම හොඳින් ඇහුම්කන් දෙනවා. සෘජු හා නිවැරැදි තීන්දු පක්ෂ භේදයෙන් තොරව ලබා දෙනවා. අපි සියල්ලන්ටම සමානව හා සාධාරණව සලකනවා.”“එතුමාට අනිත් අය අමතන්නේ ඛ්ඩචථචත කියලා. නමුත් මම එතුමා අමතන්නේ ඛ්ඩචපථඪදඨ (ඉතා පි‍්‍රය / මනෝහර) කියලා.” මන්ත්‍රී ජෝන් අමරතුංග කීවේය.එජාප නායක රනිල් වික්‍රමසිංහ ගිය සතියේ මැතිවරණ කොට්ඨාස කීපයක එජාප ක්‍රියාකාරීන් හමුවිය. දැරණියගල, හොරොව්පතාන, මහියංගණය, බේරුවල යන ප්‍රාදේශීය සභාවන්හි එජාප මන්ත්‍රීවරු ඊට එක්ව සිටියහ. එජාප නායකයා සමඟ එජාප සභාපති ගාමිණි ජයවික්‍රම පෙරේරා, මහ ලේකම් තිස්ස අත්තනායක එක්ව සිටියහ.එහිදී එජාප නායකයා දැරණියගල, හොරොව්පතාන, මහියංගණය සහ බේරුවල එජාප ප්‍රාදේශීය සභා මන්ත්‍රීවරුන්ගෙන් විශේෂ අදහස් විමසීමක් කළේය. එනම් එම මැතිවරණ ආසනයන් සඳහා නව එජාප ආසන සංවිධායකවරුන් පත් කිරීම ගැනය.“මට අවශ්‍ය එජාපයේ වැඩ කරන කණ්ඩායමක් සමඟ ඉදිරියට යන්ඩ. මොකද 2012 වසර අපට ඉතාම තීරණාත්මකයි. ඒ වෙන මොනවාටවත් නෙවෙයි ආණ්ඩුවට එරෙහිව වැඩ කරන්ඩ.” එජාප නායකයා කියා සිටියේය.ගිය සතියේදී එජාප මන්ත්‍රී ජයලත් ජයවර්ධන විසින් තෝරාගත් මාධ්‍යවේදින් කීප දෙනකුට රාත්‍රී භෝජන සංග්‍රහයක් ලබා දුන්නේය. ඒ මීගමුව නගරයේ පිහිටි හෝටලයකදීය. මන්ත්‍රී ජයලත් විසින් එහිදී මාධ්‍යවේදීන්ට සප්පායම් වීමට ලබා දී තිබුණේ දංකොටුව ස්පෙෂල් නම් ප්‍රාදේශීය වශයෙන් නිෂ්පාදිත මත්පැන් වර්ගයක් සහ ජාඇළ චිකන් ලෙස හඳුන්වන ඌරු මස් වර්ගයකි. මේ රාත්‍රී භෝජන සංග්‍රහය නැටුම් ගැයුම්වලින් පිරි අතිශය වින්දනාත්මක එකක්ම විය.මේ අතර එජාප කෘත්‍යාධිකාරී මණ්ඩලය ගිය සතියේදී රැස්විය. එය 2012 වසරේ එජාපයේ මුල්ම කෘත්‍යාධිකාරී මණ්ඩල රැස්වීම නිසා එය ආරම්භ කිරීමට නියමිත වූයේ සුබ නැකතකට අනුවය. එජාප කෘත්‍යාධිකාරී මණ්ඩල සභිකයන්ට එය ආරම්භ වෙන වේලාව ලෙස දන්වා තිබුණේ පෙරවරු 10.30 ටයි.එහෙත් සුබ නැකත යෙදී තිබුණේ පෙරවරු 10.40 ටයි. ඒ බව එජාප නායකයා දැන සිටියේ නැත. සුබ නැකත දැන සිටියේ එජාප සභාපති ගාමිණි ජයවික්‍රම පෙරේරා ය. ඔහු ඒ බව එජාප නායකයාට දැනුම් දුන්නේය. “නායකතුමනි සුබ නැකත පෙරවරු 10.40 ට තියෙන්නේ. ඒ නිසා විනාඩි 10 ක් ප්‍රමාද කරලා රැස්වීම පටන් ගනිමු” එජාප සභාපති ජයවික්‍රම පෙරේරා කීවේය.“ආ ඒ අදහසත් බොහොම හොඳයි. මං දැන් සභාපතිතුමනි ඔබතුමාගේ විෂය පථයට ඡ්‍යොතිෂයත් එකතු කරන්න කියලා කෘත්‍යාධිකාරී මණ්ඩලයට යෝජනා කරනවා” එජාප නායකයා විහිළුවක් කරමින් කීවේය. ඉන් අනතුරුව එජාප කෘත්‍යාධිකාරී මණ්ඩලය පෙරවරු 10.40 ට ආරම්භ කෙරිණි. එහිදී එජාප නායකයා අතින් මුලින්ම නව කෘත්‍යාධිකාරී මණ්ඩල සභිකයන්ට පත්වීම් ලිපි ප්‍රදානය කෙරිණි. ඉන් අනතුරුව එජාප කෘත්‍යාධිකාරී මණ්ඩලය විසින් ඒකමතිකව විශේෂ නියෝග 12 ක් සම්මත කර ගන්නා ලදී. එජාපයේ 7:3 වගන්තිය අනුව කෘත්‍යාධිකාරී මණ්ඩලයට පැවැරි ඇති බලතල අනුවයි.“අපි ලෑස්තියි සියලු දෙනා සමඟ එක්ව වැඩ කරන්න. ඒ නිසා අපේ කෘත්‍යාධිකාරී මණ්ඩලයේ ක්‍රියාකාරීන් බැහැර කිරීමේ පිළිවෙතින් මිදෙන්න.” එජාප නියෝජ්‍ය නායක සජිත් පේ‍්‍රමදාස එජාප නායක රනිල් වික්‍රමසිංහගෙන් ඉල්ලා සිටියේය.ඉන් අනතුරුව මන්ත්‍රී ජෝන් අමරතුංග කෘත්‍යාධිකාරී මණ්ඩලයට විශේෂ යෝජනාවක් ගෙන ආවේය. “අපේ පක්ෂයේ නායකයන් තෝරා පත් කර ගැනීමට තිබු නිලවරණය ගැන පක්ෂයේ මන්ත්‍රීවරු විවිධ මත පළ කැර තිබුණා. විශේෂයෙන්ම නිලවරණය දූෂිතයි කියලා. නමුත් එය කෘත්‍යාධිකාරී මණ්ඩලය හෑල්ලු කිරීමක්.ඒ නිසා අසත්‍ය චෝදනාවලට පිළිතුරක් ලෙස නිලවරණය නිවැරැදි ලෙස පැවැත්වූ මහ ලේකම් තිස්ස අත්තනායකට ස්තුතිය පළ කිරීමේ යෝජනාවක් මා ගෙන එනවා” මන්ත්‍රී ජෝන් අමරතුංග කීවේය. එම යෝජනාව කෘත්‍යාධිකාරී මණ්ඩලයේදී සම්මත වීය.අද කෙසේ වෙතත් දුරාතීතයේ නම් මෙරට අධ්‍යාපන ඇමැතිවරු සහ පාසල් ළමා පරපුර අතර පැවතියේ අපූරු ළෙන්ගතුකමකි.අධ්‍යාපනයටත් දරු පරපුරටත් එවන් ඇතැම් අධ්‍යාපන ඇමැතිවරු තුළ පැවති ළෙන්ගතුකම කුඩා දූ දරුවන් වටහා ගත්තේ දරුවන්ටම ආවේණික වූ අපූරු ඉඩකිනි.සී. ඩබ්ලිව්. ඩබ්ලිව්. කන්නන්ගර මැතිඳුන් නිදහස් අධ්‍යාපනයේ පියා වශයෙන් අදත් නිර්ලෝභීව හඳුන්වන අතර ඩබ්ලිව්. දහනායක අධ්‍යාපන ඇමැතිතුමා එදා දූ දරුවන් හැඳින්වූයේ බනිස් මාමා ලෙසය.ඒ දහනායක මහතා පාසල් දරුවන්ට දිවා ආහාරය සඳහා නොමිලේ බනිස් ගෙඩියක් ඇතුළු දරුවන්ගේ සිත්ගත් බොහෝ දෑ ඉටු කළ බැවිනි.මහීපාල හේරත් 2004දී සබරගමුව පළාත් අධ්‍යාපන අමාත්‍ය ධුරය භාර ගැනීමෙන් පසු පළාත් කිසිදු පාසලක් නොවසන බවට ප්‍රතිපත්තිමය තීන්දුවකට එළඹියේය. ඊට අමතරව ඔහු එම වගකීම් බාර ගැනීමට මත්තෙන් වැසී ගිය පාසල් යළි එකිනෙක විවෘත කිරීමට ද කටයුතු කරයි.මේ වන විට එසේ යළි විවෘත වූ පාසල් සංඛ්‍යාව විස්ස ඉක්මවන අතර කෑගල්ල ඔලගංකන්ද විද්‍යාලය ද කලක් මියගොස් තිබි යළි උපන් එවන් එක් පාසලකි.ප්‍රංසයේ ප්‍රාන්තීය රජයක් සමඟ එක්ව ඒ වන විට අම්බලමක්ව තිබු ඔලගංකන්ද විද්‍යාලයේ අබලි ගොඩනැඟිලි සියල්ල පිළිසකර කළ මහීපාල හේරත් මහ ඇමැතිවරයා එය කෑගල්ල නගරයේ ජනපි‍්‍රය ස්වර්ණ ජයන්ති මහ විද්‍යාලයේ ප්‍රාථමික අංශයේ කොටසක් ලෙස යළි විවෘත කළේ මීට පස් වසරකට පෙරය.අද එය කෑගලු නගරයේ ජනපි‍්‍රයම ප්‍රාථමික විද්‍යාලයක් බවට පත්ව ඇති අතර මෙවර එක වසරට පමණක් අයැදුම්පත් දහස් සංඛ්‍යාවක් ලැබී තිබිණි.පසුගිය 16 වැනිදා එක වසරට ළමයින් ඇතුළත් කර ගැනීමේ සබරගමු නිල උත්සවය පැවැතියේ ද එම විද්‍යාලයේය. 1 වසරට ඇතුළත් කරගන්නා ලද ළමයින් සංඛ්‍යාව 120 කි.මුල් ළමයින් දහදෙනා ලියාපදිංචියත් ඔවුන්ට පොත් පත් පාර්සලය බැගින් ප්‍රදානය කිරීමත් මහීපාල හේරත් මහ ඇමැතිවරයාට පැවරී තිබිණි.එම භාරදූර කාර්යයෙහි නිරත ව සිටියදී අග්ගලා ගුලියක් තරම් උස පොඩිත්තෙක් “මාමේ අපට සෙල්ලම් බඩුත් දෙනවා”දැයි බොහෝ ළෙන්ගතුව විමසීය.මේ අතර පළමු ළමයින් 10 දෙනා ලියාපදිංචියෙන් පසු වෙනත් කටයුත්තකට පිටවී යාමට සූදානම් වූ මහ ඇමැතිවරයාට දකින්නට ලැබුණේ නවක දරු දැරියන් අතර තවත් සිඟිත්තියක් ඉකි ගසමින් හඬන අයුරුය.දැරියගේ මව මහ ඇමැතිවරයා වෙත පැමිණ දැරියගේ නොක්කාඩුව මහ ඇමැතිවරයාට පැමිණිලි කළාය.“ඔබතුමා අතින්ම දුවටත් පොත් පාර්සලය ගන්න ඕනිලු. සිඟිති දියණිය වෙනුවෙන් මව කළ පැමිණිල්ලට අනුව කුඩා දරුවා වෙත පැමිණ මහ ඇමැතිවරයා පාසලෙන් නික්ම ගියේ හැඬු දරුවාට හිමි පොත් පාර්සලය ද පිරිනමමිනි.එජාප හිටපු නියෝජ්‍ය නායක කරු ජයසූරිය ගෙවී ගිය සතියේදී මහජන නියෝජිතයන්, සිවිල් සංවිධාන නියෝජිතයන් ඇතුළු විවිධ කණ්ඩායම් සමඟ සාකච්ඡා කළේ වත්මන් දේශපාලන තත්ත්වය තුළ ක්‍රියාත්මක කළ යුතු වැඩ පිළිවෙළ ගැනය.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>22</day>
    </date>
    <link>http://www.silumina.lk/2012/01/22/_art.asp?fn=ab1201224</link>
    <topic>පාසල්වලට මුදල් එකතු කිරීම</topic>
    <author>සාකච්ඡාකෙළේ සුභාෂිණී ජයරත්න / අරුණි මුතුමලී</author>
    <content>ආදි ශිෂ්‍ය සංගම් හරහා පාසල්වල විවිධ සංවර්ධන ව්‍යාපෘති සඳහා මුදල් එකතු කිරීම හා පාසලේ ප්‍රගතිය සඳහා මුදල් හෝ වෙනත් ද්‍රව්‍ය ආධාර ලබාගත යුත්තේ කෙසේ ද? යන්නඅද සාකච්ඡාවට භාජන කැරේ.ආදි ශිෂ්‍ය සංගම් යනු පාසලේ දියුණුව සඳහා පිහිටුවාගත් සංවිධානයන්ය. බොහෝ පාසල් විවිධ සංවර්ධන ඉලක්ක ජය ගත්තේ ඒ ඒ පාසලේ ආදි ශිෂ්‍යයන්ගේ කැපවීම හා ධෛර්යය මතය. පාසල් ගොඩනැඟීමේ විවිධ ව්‍යාපෘති සඳහා අමාත්‍යාංශයෙන් ලැබෙන මුදල් ආධාර ප්‍රමාණය ඉතා සීමා සහිතය.පාසලක ව්‍යාපෘති ක්‍රියාත්මක කරන්නට මුදල් අවශ්‍ය වනවා සේම ඒ මුදල් ලබා ගැනීමේ නීත්‍යනුකූලක්‍රමවේ ද පවතියි.පාසල් කටයුතු පිළිබඳ නියෝජ්‍ය අධ්‍යාපන අධ්‍යක්ෂ හා ගුරුමාරු වැඩබලන අධ්‍යක්ෂ පී.එම්.සලාහුදීන්පාසල්වල පවත්නා යම් යම් අවශ්‍යතාවන්ට අනුකූලව පාසල් නඟාසිටුවීම සඳහා 2008/35 නමින් චක්‍රලේඛයක් අධ්‍යාපන අමාත්‍යාංශය නිකුත් කර තියෙනවා. මේ පාසල් නඟාසිටුවීමේ චක්‍රලේඛයේ අරමුණු කිහිපයක් තියෙනවා. පාසලේ අභ්‍යන්තර ක්‍රියාවලි සඳහා වැඩි නම්‍යශීලී බවක් ලබාදීම, පාසල් කළමනාකරණ ක්‍රියාවලිය තුළ පාරදෘශ්‍යභාව වැඩි කිරිම මෙන් ම පාසලේ හා පාසල් ශිෂ්‍යයන්ගේ අවශ්‍යතා අනුව පාසල් ගොඩනැංවීම ආදි කටයුතුයි.මේ වැඩ සටහන යටතේ මුදල් එකතු කළ යුතු ආකාරය මේ චක්‍රලේඛයේම සඳහන් වෙනවා. මේ මූල්‍ය කටයුතු විධිමත් ආකාරයට සිදු කළ යුතුයි. පාසලට ලැබෙන රජයේ මුදල් හා වෙනත් පරිත්‍යාග තැන්පත් කිරීම සඳහා කමිටුවේ තීරණය පරිදි පිළිගත් රජයේ බැංකුවක ජංගම ගිණුමක් (පාසල් නඟා සිටුවීමේ ගිණුම වශයෙන්) ආරම්භ කළ යුතුයි.එසේ ජංගම ගිණුමක් ආරම්භ කිරීමට අපහසු නම් ඉතිරි කිරීමේ ගිණුමක් ආරම්භ කළ හැකියි. වාර්ෂික ක්‍රියාත්මක කිරීමේ සැලසුමට අනුව ඉදිරි වර්ෂය තුළ පාසල් සංවර්ධන කමිටුව විසින් ඉටු කිරීමට අදහස් කරන වැඩ සටහන්, අයවැය සම්බන්ධ ඇස්තමේන්තු අදාළ වර්ෂය ආරම්භ වීමට පෙර කලාප අධ්‍යාපන අධ්‍යක්ෂගේ පූර්ණ අනුමැතිය ලබාගත යුතුයි.පාසල මඟින් ක්‍රියාත්මක කරන වැඩ සටහන් සඳහා මුදල් එකතු කිරීමට හෝ වෙනත් විවිධාකාර ආධාර ලබාගැනීමට කටයුතු කළ හැකියි. එහෙත් මේ ආධාර ලබාගත යුත්තේ පාසල් සංවර්ධන කමිටුව විසින් යෝජිත වැඩ සටහන් හෝ ව්‍යාපෘති පිළිබඳව මෙන් ම මුදල් හදල් පිළිබඳ සියලු විස්තර කලාප අධ්‍යාපන අධ්‍යක්ෂ වෙත ඉදිරිපත් කොට අනුමැතිය ගත යුතුයි.කමිටුවේ තීරණය මත මේ මුදල් මවුපියන්ගෙන් ලබා නොගෙන වෙනත් ආකාරයකින්, ආයතනවලින් පරිත්‍යාගශීලීන්ගෙන් මෙන් ම විවිධ ව්‍යාපෘති මඟින් වුවද ලබාගත හැකියි. ඒ කෙසේ වුවත් කලාප අධ්‍යාපන අධ්‍යක්ෂගේ අනුමැතිය අවශ්‍යයි.විශේෂයෙන්ම සඳහන් කළ යුතු කරුණක් තිබෙනවා. එනම් ආධාර ලබාගැනීම බලකිරීමකින් හෝ අයථා මාර්ගයකින් හෝ හිරිහැරයක් නොවන ආකාරයට විය යුතු යි.ලබා ගන්නා මේ සියලුම මුදල්, චෙක්පත් හා ද්‍රව්‍ය ආධාර සඳහා ලදුපත් නිකුත් කළ යුතුයි. පාසලට ලැබෙන සියලු මුදල්, මුදල් පොතේ සටහන් කර බැංකු ගත කළ යුතුයි. මේ ආකාරයට පාසල් නඟා සිටුවීමේ 2008/35 චක්‍රලේඛය හරහා වුවද මුදල් හා වෙනත් පරිත්‍යාග පාසලට ලබා ගත යුත්තේ චක්‍රලේඛ විධිවිධානවලට යටත්ව මිස එය අභිබවා නොවෙයි.පාසල් නඟා සිටුවීමේ ව්‍යාපෘතියේ දී පරිත්‍යාග කිරීමට අවශ්‍ය නම් පාසලට හෝ පරිත්‍යාග කළ හැකියි. මේ ව්‍යාපෘතිය යටතේ පරිත්‍යාගශීලීන්ට ඕනෑම දෙයක් පරිත්‍යාග කළ හැකියි. පාසලින් රිසිට් පතක් ලබාගත යුතුයි.පාසල් සංවර්ධන සමිති චක්‍රලේඛය අනුව මුදල් එකතු කරනවා නම් ඒකමතික තීරණය මත අදාළ බලධාරීන්ගේ අනුමැතිය ඇතිව කළ යුතුයි.ආදි ශිෂ්‍ය සංවිධානය යනු පාසලට උදව් කරන්නට පිහිටුවාගත් සංවිධානයකි. එසේ වුවත් ආදි සිසුන්ට තම සංගමය හරහා පාසල තුළදී මුදල් එකතු කරන්නට නොහැකි යි. ස්ව කැමැත්තෙන් තම පාසලට උදව් කරන්නට ආදි ශිෂ්‍යයන්ට හැකියි. නමුත් පාසල තුළදී මවුපියන්ගෙන් හෝ ළමයින්ගෙන් හෝ එසේත් නැතිනම් ළමයින් යොදාගෙන මුදල් එකතු කිරීම චක්‍රලේඛ අංක 2008/41ට අනුව කළ නොහැකියි.චක්‍රලේඛ අංක 2008/41ට අනුව ආදි ශිෂ්‍ය සංගම් මෙන්ම වෙනත් සංගම් විසින් පාසල තුළ හෝ බාහිරව ශිෂ්‍යයන් යොදා ගනිමින් විවිධ ව්‍යාපෘති සඳහා මුදල්, භාණ්ඩ එකතු කිරීම හෝ ලබා ගැනීම පාසල් ශිෂ්‍යයන්ගෙන් මෙන්ම මවුපියන්ගෙන් හේතු දක්වා මුදල් භාණ්ඩ එකතු කිරීම හෝ ලබා ගැනීම තහනම් ය.එසේම මේ චක්‍රලේඛයට අනුව මෙම සංගම් මඟින් මවුපියන්ගෙන් හෝ ශිෂ්‍යයන්ගෙන් සේවා සපයා ගැනීම ද තහනම් ය. අධ්‍යාපන අමාත්‍යාංශ චක්‍රලේඛ මඟින් මුදල් එකතු කිරීමට බලය ලබා දී ඇති කරුණු හැර වෙනත් ව්‍යාපෘතීන් හා පාසලේ අවශ්‍යතාවන්ට මුදල් එකතු කරන්නේ නම් එය පාසල් සංවර්ධන සමිතිය හෝ පාසල් නඟා සිටුවීමේ වැඩ සටහන මඟින් චක්‍රලේඛයන්ට අනුකූලවම සිදුවිය යුතුයි.මීට අමතරව පාසල්වලට ශිෂ්‍යයන් ඇතුළත් කිරීමේ දී මුදල් අයකිරීම සම්පූර්ණයෙන්ම තහනම්.පාසල්වලට ළමයින් ඇතුළත් කිරීමේදී පහසුකම් හා සේවා ගාස්තු හා පාසල් සංවර්ධන සමිති සාමාජික මුදල හැර වෙනත් ගාස්තු, ආධාර මුදල් හෝ බඩු භාණ්ඩ ලබා ගැනීම තහනම් ය. එසේ බලපෑම් කිරීමත් නීති විරෝධීය. ළමයින් ඇතුළත් කිරීම වෙනුවෙන් ළමයින් ඇතුළත් වීමට පෙර, ඇතුළත් කිරීමේදී හා පසුව මුදල් හා භාණ්ඩ ඉල්ලීම හා ලබා ගැනීම තහනම්ය.පහසුකම් හා සේවා ගාස්තු වශයෙන් නිශ්චිත මුදලක් අයකර ගන්නවා. ඊට අමතරව වෙන කිසිම මුදලක් අයකර ගැනීම අවශ්‍ය නොවේ.අල්ලස් හෝ දූෂණ වැළැක්වීමේ අධ්‍යක්‍ෂ ජනරාල් නීතිඥ ලක්ෂ්මි ජයවික්‍රමඅධ්‍යාපන අමාත්‍යාංශයෙන් කියලා තියෙනවා සාධාරණ අවශ්‍යතාවන්ට මුදල් එකතු කරගන්නා ආකාරය. ඒ සඳහා වූ චක්‍ර ලේඛයක් ද නිකුත් කර තියෙනවා. ඒ කටයුත්ත කළ යුත්තේ අධ්‍යාපන අමාත්‍යාංශයේ පූර්ණ අනුමැතිය ඇතිවයි. ඒ චක්‍රලේඛයේ මුදල් ගැනීම, මුදල් ප්‍රමාණය, ඒවා ගිණුමක් ලෙස පවත්වා ගෙන යන ආකාරය ද එහි සඳහන් වෙනවා.ඕනෑම පාසලක තිබෙන්නේ සීමිත සම්පත් ප්‍රමාණයක්. රජයේ සේවකයකු ලෙස පත්වීම ලබාගෙන විදුහලකට යන විට වැඩ කළ යුතු නීති රාමුව ඔවුන් දැනගත යුතුයි. රජයේ සේවකයන්ට මේ නීති රාමුව කඩා බිඳගෙන ගිහින් වැඩ කරන්න බැහැ.අධ්‍යාපන අමාත්‍යාංශයේ හෝ පළාත් කලාප අධ්‍යාපන කාර්යාලවල අනුමැතිය ඇතිව මුදල් එකතු කළත් ගණන් හිලව් ඉදිරිපත් කිරීමේ වගකීමත් විදුහල්පති ඇතුළු බලධාරීන් කළ යුතු යි. මේ එක දෙයක්වත් නොකිරීම නිසා රජයේ සේවකයාට විරුද්ධව විනයානුකූල ක්‍රියාමාර්‍ග ගත හැකියි.රජයේ සේවකයකු යම් නිල කාර්යක් ඉටු කිරීමේ තුටු පඬුරක් ලබා ගනී නම් අල්ලස් කොමිසම් සභා පනතේ 19 ඛ්වගන්තියට අනුව ඔහු වැරැදි කාරයෙක්. මුදල් එකතු කරන්නට නම් ඒ සඳහා නීත්‍යානුකූලව බලය පැවරී තිබිය යුතුය. නීත්‍යානුකූලව බලය ලැබී තිබේ නම් එය අල්ලසක් නොවේ. නීත්‍යානුකූලව බලය ලැබී තිබේ ද නැද්ද තීරණය කරන්නේ චක්‍ර ලේඛවලින්.මවුපියන්ගෙන් යම් යම් කටයුතු සඳහා පාසල් වලින් මුදල් ඉල්ලනවා නම් ඒ සඳහා වූ නීත්‍යානුකූල බව විමසන්නට මවුපියන්ට අයිතියක් තිබිය යුතුයි. මවුපියන්ට ආයතන තුළට ගොස් පොත් පත් පරීක්ෂා කරන්නට ක්‍රමයක් නැහැ. නමුත් මේ ගැන අදාළ පළාත්, කලාප අධ්‍යාපන කාර්යාල වලින් ඒ ගැන විමසිය හැකියි. ඉල්ලන දේ ලබා දුන්නට පසුව හෝ කොමිසම් සභාවට පැමිණිලි කළ හැකියි. මුදල් දීමට පෙර නම් වැටලීමක් සංවිධානය කළ හැකියි.විදුහල්පතිවරයකුට යම් කටයුත්තකදී මුදල් අවශ්‍ය නම් ඒ ගැන අධ්‍යාපන අමාත්‍යාංශය දැනුවත් කළ යුතුයි. එසේ නොවී හිතුමතේට මුදල් ඉල්ලන්න විදුහල්පතිවරුන්ට බැහැ.අපේ නීතියට අනුව අල්ලස් දීමත්, ඉල්ලීමත්, බාර ගැනීමත් යන තුනම වරදක්. විදුරල්පතිවරුන්ට පැවරී ඇති කටයුත්තකදි යම් පුද්ගලයකුට වාසි වන ආකාරයට හෝ තවත් පුද්ගලයෙකුට අවාසි වන ආකාරයට තීරණයක් ගෙන තිබේ නම් ඔහු හෝ ඇය දූෂණය යන චෝදනාව යටතේ වැරැදිකරු වෙනවා.මුදල් ගනුදෙනුවක් නොවුණත් තමන්ට හෝ අනුන්ට වාසි වන ආකාරයට කටයුතු කරනවා නම් එය දූෂණයක්.මේ නිසා යම් දෙයක සුබ සිද්ධිය තකා කළත් එය නීතියට අනුවම කළ යුතුය. සෑම දෙයක් ම විනිවිද භාවය අනුව සිදුවිය යුතුය.ගම්පහ බණ්ඩාරනායක විද්‍යාලයේ ආදි ශිෂ්‍ය සංගමයේ හිටපු ලේකම් අතුල රණවීරළමයින් පාසලට ඇතුළත් කරද්දී මුදල් අය කිරීම නීත්‍යානුකූල නැහැ. නමුත් ප්‍රායෝගිකව ජාතික පාසල්වලට වෙලා තිබෙන්නේ අවශ්‍ය ප්‍රමාණයට අරමුදල් නොලැබීමයි. සම්පත් ප්‍රවර්ධන කටයුතු සඳහා ලැබෙන අරමුදල් ප්‍රමාණවත් මදි. සාමාන්‍යයෙන් ගොඩනැඟිලි ඉදිකිරීම වැනි දෙයින් පහළ මට්ටම්වල ඇති සංවර්ධන කටයුතුවලට අරමුදල් ලැබෙන්නේ නැති තරම්. ඒවා සඳහා අවශ්‍ය මූල්‍ය ප්‍රතිපාදන සම්පාදනය කරගන්න එක එක පාසල් විවිධ ක්‍රමවේද භාවිත කරනවා.උදාහරණයක් ලෙස අපේ පාසලේ පිහිණුම් තටාකය සඳහා අවශ්‍ය වූ මිලියන 27ක පමණ මුදල අප එකතු කළේ ආදි ශිෂ්‍ය සංගමය මඟින් ලොතරැයියක් ක්‍රියාත්මක කරලා. උත්සව පවත්වා ව්‍යාපාරිකයන්ගේ ආධාර ලබාගත්තා. මේ ආකාරයෙන් හැම පාසලක්ම තමන්ට අවශ්‍ය අරමුදල් ලබාගැනීමේ ක්‍රම අනුගමනය කරනවා.සමහර වෙලාවට මුදල් අයකිරීම වෙනුවට මවුපියන්ට එකතුවී ඉටුකිරීමට යම් පැවරීමක් වැනි දෙයක් ලබා දීමත් සිදුවෙනවා.තම දරුවා පාසලකට ඇතුළු කිරීමේ දී හොඳ තත්ත්වයක් ඇති පහසුකම් සහිත පාසලක් ඇති කිරීමට නම් එවැනි දෙයක් කළාට වරදක් මා දකින්නේ නැහැ.ආදි ශිෂ්‍ය සංගම් ආදියෙන් මුදල් අය කරන්නේ රිසිට්පත්, විගණන සටහන් ආදී සියලු විනිවිදභාවයන් සහිතවයි.ඒ නිසා පන්ති කාමර පිළිවෙළ කරගන්න, ඩෙස්ක්, පුටු කැඩුණු බිඳුණු ඒවා අලුත්වැඩියා කරගන්න, තීන්ත ගාන්න වගේම පාසලකට අත්‍යවශ්‍ය හදිසි සංවර්ධන කටයුතු සඳහා ඒ අරමුදල් ලැබීම ඉතා වැදගත්. ඒ කොහොම වුණත් ඒවා ලබාගත යුත්තේ මවුපියන් තම දරුවන් වෙනුවෙන් සිය කැමැත්තෙන්ම ලබා දෙනවා නම් මිස බලහත්කාරයෙන් නම් නොවේ.ජාතික පාසල්වලට අරමුදල් ලබාදීමේ සීමාවකුත් තිබෙන නිසා දරුවා වෙනුවෙන් පාසල හොඳින් තබාගැනීමට වෙහෙසෙන මවුපියන්ගේ වගකීම ද එයයි. නමුත් එය ලබා ගත යුත්තේ ආර්ථික ශක්තියක් ඇති අයගේ කැමැත්තෙන් ලබා දෙන්නේ නම් පමණයි කියා මා විශ්වාස කරනවා.දේවි බාලිකා විද්‍යාලයීය ආදි ශිෂ්‍ය සංගමයේ නියෝජ්‍ය සභාපතිනී අප්සරා කුමාරගේපාසල්වලට ළමයින් ඇතුළත් කරද්දී ඒකට අයත් වෙන කොටස් දෙකක් ඉන්නවා. ඒ එක කොටසක් ඇති හැකි අය. අනිත් කොටස තමයි ආර්ථික අපහසුතා තිබෙන අය. ඉතින් ඒ හේතුව නිසා කිසිම පාසලක ළමයකුට අසාධාරණයක් සිදු විය යුතු නැහැ.ඒත් පාසල්වල තිබෙන අවශ්‍යතාවන් සියල්ල ඉටු කිරීමට අමාත්‍යාංශයෙන් ලැබෙන ප්‍රතිපාදන පමණක් ප්‍රමාණවත් නැහැ.ඒ නිසා තමයි ආදි ශිෂ්‍ය සංගම් ආදියෙන් පාසලේ අඩුපාඩුකම් සොයා බලා හැකි පරිදි ඒවා සපුරාලන්නේ.එහෙම තත්ත්වයක් යටතේ ළමයෙක් පාසලට ඇතුළත් කිරීමේ දී ඇති හැකි මවුපියන් තමන්ගේ දරුවාගේ පාසල වෙනුවෙන් යම් සේවාවක් කිරීමට හෝ මුදලක් පිරිනැමීමට ඉදිරිපත් වෙන එක වරදක් නෙවෙයි. හැබැයි එය බලහත්කාරයෙන් ඔවුන්ගෙන් ලබාගැනීමක් නම් වැරැදියි.කෙසේ වුවත් අමාත්‍යාංශය මඟින් දැනුම් දී ඇත්තේ අදාළ පහසුකම් ගාස්තු ආදී මුදල් පමණක් අය කළ යුතු බවයි. එහෙත් යම් හේතුවක් මත මවුපියන් විසින් කැමැත්තෙන් ලබාදෙන දායක මුදලක් වේ නම් එය පාසලේ සංවර්ධන කටයුතු සඳහා විනිවිදභාවයෙන් යුතුව ලබා ගැනීමට හැකියාව තිබෙනවා.අපේ පාසල ගැන කතා කළොත් ආර්ථික අපහසුතා ඇති දරුවන් සඳහා නේවාසිකාගාර මුදල් ගෙවීමට, කැපකරු අනුග්‍රාහකත්වයක් ලබා දීමට අප කටයුතු යොදා තිබෙනවා.කෙසේ වුවත් අපේ පාසලේ විදුහල්පතිනිය හෝ ගුරුවර ගුරුවරියන් කිසිවකුත් ළමයින්ගෙන් තෑගි ගන්නේ නැහැ.ඒ නිසා මවුපියන්ගේ ආර්ථික මට්ටම හෝ වෙනත් දේවල් මත දරුවන්ට අසාධාරණයක් සිදුවන්නට ඉඩ නැහැ. සියලු සිසුවියන්ට සමානවයි සලකන්නේ.පාසලක අඩුපාඩු තබාගෙන තම දරුවන් දුක් විදිනවා බලා සිටින්නට අකමැති මවුපියන් තම දරුවන් වෙනුවෙන් හැකි පමණින් යම් ආධාරයක් කර පාසල දියුණු කරමින් අනාගතයට යහපතක් කිරීම වරදක් ලෙස මා දකින්නේ නැහැ.සාකච්ඡාකෙළේ සුභාෂිණී ජයරත්න / අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>22</day>
    </date>
    <link>http://www.silumina.lk/2012/01/22/_art.asp?fn=af1201224</link>
    <topic>අසූ වියේදීත් තෙලිතුඩ අත් නොහළ සිත්තරා</topic>
    <author>සේමාලි කැල්ලපත ඡායා - සුදම් ගුණසිංහ</author>
    <content>සිතුවම් ඵලකයේ රඳවා ඇති රෙදිකඩ මත වැදෙන පින්සල් පාරක් පාසා ඉන් කිසියම් වූ රූපයක් මැවෙයි. විටෙක අත රැඳි තෙලිතුඩ පසෙකින් තබන සිත්තරා මඳක් පිටුපසට වී සිය සුදු දිගු රැවුල පිරිමදිමින් ඇසිපිය නොගසා රෙදිකඩ දෙස බලා සිටී.ආචාර්ය ආරියසේන ‘බිරිය’ සමගයළිත් පින්සල අතට ගන්නා හෙතෙම ටියුබයෙන් තෙලිතුඩට තවරා ගන්නා වර්ණ සිතුවම මත තවරයි. වේගයෙන් එහා මෙහා වෙන ඒ තෙලිතුඩ විටෙක ඉතා සංයමයෙන් රෙදිකඩ මත හෙමින් ගමනේ ඇදී යයි.පින්සල් පාරක් පාසා තත්පරයෙන් තත්පරය රෙදිකඩින් රූපයක් ඉස්මතු වෙයි. එහි සිට අප දෙස ඇසිපිය නොහෙළා බලා සිටින්නී පියකරු කාන්තාවකි. ඇගේ මුවේ මන්දස්මිතයකි. සිත්තරා සිය කාර්ය නවතා සමවැදුණාක් මෙන් තම නිර්මාණය දෙස බලා සිටී.”මං හිටගෙන චිත්‍ර අඳින්නේ නෑ. චිත්‍රය අඳින අතරතුරේ වරින් වර පිටුපසට ගොස් එහි හැඩ වැඩ බලන්න ඕනෑ. වැරැදි අඩුපාඩු පේන්නේ එතකොටයි”, ඔහු පවසයි.කලාකරුවා සැබැවින්ම විශ්මකර්මයකු බඳුය. අප රටේ බිහිවූ දහසකුත් එකක් කලාකරුවන් අතරින් ඔහු ද කෙනෙකි. අප මේ කතාකරන කලාකරුවා සිත්තරකු පමණක් නොවේ. සුවහසක් සිසුන්ගේ කලා හැකියා ඔප් නැංවූ චිත්‍ර ගුරුවරයෙකි. ඒ නිසාම ඔහු පසුගිය දිනෙක විශ්වවිද්‍යාලයීය ගරු ආචාර්ය සම්මානයකින් ද පිදුම් ලැබුවේය.ඔහු නමින් ඩබ්.ඒ.ආරියසේන ය. හෙතෙම සිය සුරතට තෙලිතුඩ හසුකර ගත්තේ අද ඊයෙක නොවේ. මින් අඩසිය වසරකටත් එපිටදීය. එදා සුරතට ගත් තෙලිතුඩ ඔහු අදත් පසෙකින් තබා නැත්තේය. ඒ තෙලිතුඩින් අදත් මනරම් සිතුවම් බිහිවන්නේය. චිත්‍ර කලා සිසුන්ගේ චිත්‍ර කලා හැකියා ඔප් මට්ටම් කර ඔවුනට හරි මඟ පෙන්වමින් දශක ගණනාවක් තිස්සේ සිතුවමින් පෙළහර පානා මේ කලාකරුවා අගයමින් සෞන්දර්ය කලා විශ්වවිද්‍යාලය පසුගියදා ඔහු දර්ශනසූරී උපාධියෙන් පිදුවේය.වික්‍රමආරච්චිගේ ආරියසේන නම් වූ අප කලාකරුවා උපත ලැබූයේ ගම්පහ ය. ගම්පහ මැදගම බෞද්ධ පිරිමි පාසලෙන් සහ ගම්පහ ප්‍රකට පාසලක් වූ ලෝරන්ස් විද්‍යාලයෙන් සිංහල හා ඉංග්‍රීසි උගත්තේය. චිත්‍ර කලාව කුඩා කල සිටම ඔහුගේ ඇඟේම විය. ඔහුගේ චිත්‍රකලා හැකියාව දුටු ඒ.වයි.වික්‍රමසිංහ ගුරුතුමා ඒ හැකියාව වර්ධනයකර ගැනීමට උපදෙස් දුන්නේය.”පුංචි කාලෙ ඉඳන්ම මං අතට අහුවෙන දෙයකින් අහුවෙන තැනක චිත්‍ර ඇන්දා. පාසල් යද්දී වික්‍රමසිංහ ගුරුතුමා මගේ හැකියාව දැකලා කොළඹ මරදානේ කාර්මික විද්‍යාලයට ඇතුළත් වෙලා වැඩි දුරටත් චිත්‍රකර්මය ඉගෙන ගන්නා ලෙස උපදෙස් දුන්නා.මං ටෙක්නිකල් කොලේජ් එකට ඇතුළත් වුණේ 1947 යි. ඒ කාලෙ ටෙක්නිකල් එකේ විදුහල්පති ධූරය දැරුවේ ප්‍රකට චිත්‍රශිල්පියකු වූ ජේ.ඩී.ඒ.පෙර්රා මහතායි. එහෙදි මං ඇඳීමේ හා පිංතාරු කිරීමේ පාඨමාලාව හැදෑරුවා. කුමාරොදය ලියූ එල්.එස්.සී.අමරරත්න, ඩී.එස්.රණසිංහ මහත්තුරු තමයි මගේ චිත්‍ර ගුරුවරු”. ආචාර්ය ඩබ්.ඒ.ආරියසේනයන් තමන් ආ ගමන් මඟ අප හා විස්තර කළේ එසේය.ආචාර්ය ආරියසේනයන්ගේ ආලේඛ්‍ය චිත්‍රයක්”ඒ කාලෙ රටේ අගමැති ඩී.එස්.සේනානායක මහත්තයයි ජේ.ඩී.ඒ.පෙරේරා මහත්තයයි හරිම හිතවත්. අගමැතිතුමා පෙරේරා මහත්තයාට කිව්වා මරදානේ ටෙක්නිකල් කොලීජියේ තිබූ චිත්‍ර හා මූර්ති අංශය දියුණු කරන්න වෙන තැනකට ගෙනියන්න තැනක් හොයන්න කියලා.ඒ පාර ජේ.ඩී.ඒ.පෙරේරා මහත්තයා කුරුඳුවත්තෙ සුද්දෙක් ගෙ ලොකු ගෙයක් හොයා ගත්තා. ඒ තමයි හේවුඩ් එක. ඊට පස්සෙ 1949 දි චිත්‍ර හා මූර්ති අංශය හේවුඩ් එකට ගෙනාවා. ඒකට නම වැටුණේ රජයේ කලා හා ශිල්ප විද්‍යාලය ලෙසයි.මෙහිදී මට මතකයි, ඒ කාලෙ හේවුඩ් එක හදන්න ජේ.ඩී.ඒ.පෙරේරා මහත්තයාට ප්‍රවීණ පුවත්පත් කලාවේදී පියසේන නිශ්ශංක මහතාත් පත්තරය මාර්ගයෙන් හරියට උදව් කළා. ඒ කාලෙ හේවුඩ් එක පේන්ට් කරන කොට පිංතූර එහෙම අරගෙන පිටු පුරෝලා ලිපි පළකළා.”හේවුඩ් මන්දිරයේ ස්ථාපිත කළ රජයේ කලායතනයේ වැඩ කටයුතු සාර්ථකව කරගෙන යෑම සඳහා ජේ.ඩී.ඒ.පෙරේරා මහතාට උදව් කළ අය අතර ආරියසේන සිසුවා ද විය. එහිදී ලෝ ප්‍රකට චිත්‍ර කලා ගුරුවරුන් යටතේ සිය ශිල්පය ප්‍රගුණ කර ගැනීමට ආරියසේන සිසුවාට හැකි වූයේය.”හේවුඩ් එකේ චිත්‍ර හා මූර්ති, මැටි බඳුන්, ලාක්ෂා, රෙදි විවීම්, කොහු වැඩ හා වේවැල් කර්මාන්තය, වැනි කලා ශිල්ප ඉගැන්වූවා. මං චිත්‍ර කලාව අතරම මූර්ති කලාවත් ඉගෙන ගත්තා. ඒ කාලෙ ලෝක ප්‍රකට ගුරුවරුන් වුණේ ඩේවිඩ් පේන්ටර්, ස්ටැන්ලි අබේසිංහ හා සරදියල් ලංකාතිලක වැනි අයයි. මං ඒ අයගෙන් චිත්‍ර ශිල්පය ඉගෙන ගැනීමට වාසනාවන්ත වුණා. ඉන්පස්සෙ 1951 දී මටත් චිත්‍රකලා උපදේශකවරයකු ලෙස හේවුඩ් එකේම පත්වීමක් ලැබුණා.”එතැන් පටන් පූර්ණ කාලීනව ගුරුවරයකු ලෙස සිය වෘත්තීය ජීවිතය පටන්ගත් ආරියසේන මහතා අද 81 වැනි වියේ පසුවෙමින් ද සිසුන්ට ශිල්ප ඥානය බෙදා දෙන්නේය. විශිෂ්ට කලා නිර්මාණ රැසක් නිර්මාණය කළ ඔහු ආලේඛ්‍ය රූප ඇඳීමට වඩාත් රුචි කළේය. වයස අවුරුදු 26 දී ඔහු ‘රතු තරුණයා’ නමින් සිතුවම් කළ ආලේඛ්‍ය චිත්‍රය හොඳම චිත්‍ර නිර්මාණය සඳහා වූ ප්‍රථම ස්ථානය දිනා ගත්තේය.”අපි ගුරුවරුන් ලෙස පැය විසිහතරෙම ඒ වෘත්තියේ යෙදිලා හිටියා. ඒ කාලෙ අද වගේ නොවෙයි කලාභවනෙ වාර්ෂිකව චිත්‍ර ප්‍රදර්ශන තිබුණා. අපි ඒවාට ළමයි ඉදිරිපත් කළා. අපේ චිත්‍රත් ඉදිරිපත් කළා. එලෙස 1956 දී ඉදිරිපත් කළ ‘රතු තරුණයා’ චිත්‍රයට අග්‍රාණ්ඩුකාර සම්මානය ලැබුණා.එපමණක් නෙවෙයි එකල නිතර විශාල ප්‍රදර්ශන හේවුඩ් එක මඟින් සංවිධානය කළා. ඒවායින් සිසු හැකියා දක්ෂතා එළි දක්වන්න අවස්ථාව සැලසුණා. 1954 වසරේ දී එංගලන්ත මහ රැජන ලංකාවට පැමිණි අවස්ථාව වෙනුවෙන් සමරු මුද්දරයක් නිර්මාණය කරන්න මට පැවරුණා. මං ඒ සඳහා නුවර පෙරහරේ දර්ශනයක් සිතුවම් කළා.ලොකුවට ඇඳපු ඒ සිතුවම කුඩාකර මුද්දරය සඳහා යොදා ගත්තා. 1957 බණ්ඩාරනායක සමරු මුද්දරයත්, බාලදක්ෂ මුද්දරයත්, 1857 – 1957 සියවස් තැපැල් මුද්දරයත්, 1960 කුසගින්නෙන් මිදීම ඇතුළු මුද්දර 10ක් පමණ මේ වන විට නිර්මාණය කර තියෙනවා.ඒ කාලයේ රජය හා සම්බන්ධ සියලු චිත්‍ර වැඩ කෙරුණේ හේවුඩ් හරහායි. සෙනේට් සභාවේ සෙංකෝලය නිර්මාණය කිරීමත් පැවරුණේ මටයි. සෙංකෝලය නිර්මාණයේ දී මං නුවර යුගයේ චිත්‍ර වැනි ලාංකික චිත්‍ර කලා සම්ප්‍රදායන් හා සිංහල සැරසිලි මෝස්තරත් උපයෝගී කරගත්තා. ඊට අමතරව එකල රාජ්‍ය ලාංඡනයත් යුධ හා නාවික හමුදා ලාංඡනත් නිර්මාණය කළා.”ජේ.ඩී.ඒ.පෙරේරා මහතාගේ කාලයේ දී එකල පුරාවිද්‍යා කොමසාරිස් ධූරය දැරූ සෙනරත් පරණවිතාන සූරීන් ඇසුරේ වැඩ කිරීමට ලද අවස්ථා ද ආරියසේන මහතා සිහිපත් කරන්නේය.”ඒ කාලෙ මහියංගන චෛත්‍යයේ ධාතු ගර්භයේ තිබූ බිතු සිතුවම් බිත්ති කෑලි පිටිනුයි ගෙනාවේ. සෙනරත් පරණවිතාන මහතාගේ උපදෙස් අනුව මං ඒ චිත්‍ර පිටපත් කළා. පරණවිතාන මහතා හරිම නිහතමානියි. දෙවිවරු වැනි මිනිසුන් කිව හැක්කේ එවැනි අයටයි. ඊට පස්සෙ කෝට්ටේ රිදී විහාරය, දඹුල්ල හා දැදිගම කොටවෙහෙර වගේ බොහෝ පැරැණි විහාරස්ථානවල බිත්ති පිංතූර පිටපත් කිරීම් කළා. ඒ බිතුසිතුවම්වලින් මං මගේ චිත්‍රවලට ආභාෂයක් ගත්තා.”1960 වසරේදී ඉතාලි සහ යුරෝපා ශිෂ්‍යත්ව දෙකකට ආරියසේන මහතා එකවර සුදුසුකම් ලැබීය. ඉන් යුරෝපා ශිෂ්‍යත්වය තෝරාගත් ඔහු එංගලන්තය, ප්‍රංශය, ජර්මනිය ආදී යුරෝපා රටවල සංචාරය කරමින් ඒ රටවල චිත්‍ර කලා අධ්‍යයනය කළේය. ඉන්පසු ඊජිප්තුව, ඉන්දියාව සහ ඉතාලිය වැනි රටවල ද සංචාරය කරමින් සිය හැකියා වර්ධනය කර ගත්තේය. මේ කාලය තුළදී ඔහු ජපානය, චීනය හා ඉන්දියාව වැනි රටවල චිත්‍ර ප්‍රදර්ශන සඳහා ද නිර්මාණකරණයෙන් දායක වූයේය.”මේ ශිෂ්‍යත්ව හා චිත්‍ර ප්‍රදර්ශන සඳහා මට මුළු යුරෝපය පුරාම පාහේ සංචාරය කරන්න අවස්ථාව සැලසුණා. එහිදී ප්‍රංශයේ ලූවර් කෞතුකාගාරය දැකගන්නට ලැබීම ජීවිත අත්දැකීමක්. මේ කෞතුකාගාරය නිසි ලෙස නැරැඹීමට නම් මාස දෙකක්වත් අවශ්‍යයි.මෙහිදී ඉතාලිය ගැන යමක් කිව යුතුයි. ඒ රටේ සංචාරය කරද්දී මට දැනුණු දේ තමයි රට පුරා සැමටම චිත්‍ර ගැන හැඟීමක් ඇති බව. ඉන්දියාවට ගියහම රටපුරා සංගීතය යම්සේ ද ඉතාලිය පුරාම ඇත්තේ චිත්‍ර හා කලා නිර්මාණයි. එසේම හැමෝම පාහේ චිත්‍ර කලාව ගැන දැනුමින් පෝෂිතයි.මං එංගලන්තය, චීනය හා ජපානය වැනි රටවල ප්‍රදර්ශන සඳහාත් චිත්‍ර ඉදිරිපත් කළා. ඉන් සාඕ පාවුලෝ චිත්‍ර ප්‍රදර්ශනයට චිත්‍ර ඉදිරිපත් කිරීම විශේෂයි. මොකද එකල මේ චිත්‍ර ප්‍රදර්ශනයට චිත්‍ර ඉදිරිපත් කිරීමත් ඉතා අමාරු කාර්යයක්. එසේ චිත්‍ර ඉදිරිපත් කිරීම මහා ලොකු දෙයක් ලෙසයි සැලකුණේ. මං ඉන්දියාවේ අජන්තා හා වෙල්ලෝරා හි සංචාරය කළා. ඒවායේ චිත්‍ර ආභාෂයත් මං මගේ නිර්මාණ සඳහා පොඩ්ඩක් එකතු කර තිබෙනවා.”ආරියසේන මහතාට 1960 වසර සුවිශේෂය. ඔහුට ශිෂ්‍යත්වයක් ලැබීමත් යළිත් එකම සම්මානයෙන් දෙවැනි වරටත් පිදුම් ලැබීමත් විවාහයත් සිදුවන්නේ එම වසරේදීය.ඔහුගේ සිතගත් ඇය නන්දා කෝදාගොඩය. ඔහුත් ඇයත් මුණගැසුණේ ද හේවුඩ් කලායතනයේ දී ය. ඇය ද චිත්‍ර ගුරුවරියක ලෙස වසර ගණනාවක් සේවය කර දැන් ඉසුඹු ලැබ සිටින්නීය.”මං හේවුඩ් ගියේ චිත්‍ර ගුරුවරියක් සඳහා වූ පාඨමාලාවක් හැදෑරීමටයි. එහි අවුරුදු 3ක් ඉගෙන ගන්නා කාලයේ මහත්තයා මුණගැසුණා. නුගේගොඩ අනුලා විද්‍යාලයේ පළමු සිසුවිය මමයි. හේවුඩයෙන් අයින් වී මගේ පළමු ගුරු පත්වීම ලැබුණෙත් නුගේගොඩ අනුලා විද්‍යාලයටයි. එය මගේ ජීවිතයේ විශේෂ දෙයක්.”ඔවුන් දෙදෙනා පුතුන් දෙදෙනකුගේ දයාබර මවුපිය යුවළකි.ාරියසේන මහතා ගේ තිස්පස් වසරකට වැඩි හේවුඩ් ජීවිතයේ දී ඔහුට ඇසුරට ලැබුණු යුග පුරුෂයන් බොහෝය.”මැලේ ජාතික චිත්‍ර ශිල්පියකු වන කිව්.වී.සල්දින්, මහගමසේකර, අමරදේව, ලයනල් එදිරිසිංහ, පණිභාරත, තිස්ස රණසිංහ වගේ මහත්වරුන් වගේම මාපලගම විපුලසාර හිමි මට ඒ කාලෙ සමකාලීනයන් ලෙස ඇසුරට ලැබීම භාග්‍යයක්.” ආරියසේන මහතා පවසයි.ඉමහත් කැපවීමෙන් යුතුව චිත්‍ර කලා සිසු දරුවන්ගේ නැණස පෑදූ මේ දයාබර ගුරුතුමා හේවුඩ් ජීවිතයෙන් 1985 දී සමුගන්නා විට චිත්‍ර කලා සහකාර කථිකාචාර්යවරයකු ලෙස කටයුතු කරමින් සිටියේය. ඒ අතරතුරදී දැව සැලසුම් අංශාධිපති ලෙස ද කටයුතු කළේය.පනස් පස් වැනි වියේදී ඉසුඹු ලැබූවද මේ ගුරුතුමාට තෙලිතුඩ බිම තැබීමට නොහැකි විය. තෙලිතුඩ අතින් ගත් තවත් සිසු පිරිසකගේ අභිවෘද්ධිය උදෙසා කටයුතුª කිරීමට ඔහුට යළිත් ආරාධනා ලැබිණි. එතැන් පටන් මේ දක්වාම ආරියසේන මහතා සෞන්දර්ය කලා විශ්වවිද්‍යාලයේ බාහිර කථිකාචාර්යවරයෙක් ලෙස කටයුතු කරයි.”චිත්‍ර ශිල්පය යනු උතුම් කලාවක්. මිනිසාගේ සංවේදී හදවත එමඟින් විවර කෙරෙනවා. අවාසනාවකට මෙන් දැන් සිසුන් චිත්‍ර කලාව ඉගෙනීමට එතරම් උනන්දුවක් දක්වන්නේ නැහැ. එයට හේතු කීපයක්ම බලපානවා. එහෙත්, එකක් කිව හැකියි. ඉස්සර වගේ නොවෙයි දැන් කාලෙ චිත්‍ර ඇන්දොත් ඒවා හොඳට මිල කරන්න පුළුවන්. චිත්‍රවල වටිනාකම දන්නා ඒවා අගය කරන පිරිසක් රටේ ඉන්නවා.” ඒ, ඩබ්.ඒ.ආරියසේන කලාකරුවාගේ අදහසයි.සේමාලි කැල්ලපත ඡායා - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>22</day>
    </date>
    <link>http://www.silumina.lk/2012/01/22/_art.asp?fn=af1201221</link>
    <topic>ශ්‍රී ලංකා රාජ්‍ය ඉංජිනේරු සංස්ථාවේ අඩසිය වසක ගමන් මඟ</topic>
    <author>අනුරාධ සෙනෙවිරත්න</author>
    <content>ශ්‍රීලංකාවේ කාර්මික සංවර්ධනයේ ඉතිහාසය ශ්‍රී ලංකා රාජ්‍ය ඉංජිනේරු සංස්ථාවේ ඉතිහාසය හා බෙහෙවින් සම වෙයි. 1960 - 1965 පැවති ශ්‍රී ලංකා නිදහස් පක්ෂ රජය යටතේ ශ්‍රී ලංකා රාජ්‍ය ඉංජිනේරු සංස්ථාව පිහිටුවීය... 1960 දශකයේ ආර්ථික සැලසුම් මගින් එවකට තිබූ හුදු කෘෂිකර්මාන්තය මත පමණක් සඳහන් වූ ආර්ථිකය විභේදනය කොට 1957 අංක 49 දරන රාජ්‍ය කර්මාන්ත සංස්ථාගත කිරීමේ පනත ක්‍රියාත්මක කිරීමට සැලසුම් විය. ඒ අනුව 1962 ජනවාරි 1 දින රාජ්‍ය ඉංජිනේරු සංස්ථාව සංස්ථාගත කළේ ය. ඒ 6 දෙනෙකුගෙන් යුත් ඉංජිනේරුවන් හා රුපියල් ලක්ෂයක ප්‍රාග්ධනයකිනි.රාජ්‍ය අංශයේ කාර්මික හා ඉංජිනේරු ව්‍යාපෘති සැලසුම් කිරීම හා තැනීම, එකී කාර්ය සඳහා අවශ්‍ය ඉංජිනේරු හා කාර්මික පිරිස් පුහුණු කිරීම, රාජ්‍ය සංස්ථා හා වෙනත් රාජ්‍ය ආයතන වෙනුවෙන් උපදේශකයින් ලෙස කටයුතු කිරීම හා ගොඩනැඟිලි ද්‍රව්‍ය හා තැනීම් ක්‍රම පිළිබඳ පර්යේෂණ පැවැත්වීම, අරමුණු විය.ඉංජිනේරු සංස්ථාව පිහිටුවන ලද්දේ එවකට පැවති කර්මාන්ත අමාත්‍යාංශය යටතේ සේවය කළ ඉංජිනේරුවන් හා ප්‍රථම සභාපති වශයෙන් කටයුතු කිරීමට පත් කළ කොළඹ වරාය කොමිෂන් සභාවෙන් මුදා හරින ලද ඒ.එන්.එස්. කුලසිංහ මහතා ද කේන්ද්‍ර කොට ගත් පිරිසකිනි. මුළු රට පුරා විවිධ ඉංජිනේරු හා තැනීම් වැඩ භාරගෙන කටයුතු කරන විශාල සංවිධානයක් වශයෙන් රාජ්‍ය ඉංජිනේරු සංස්ථාව පුළුල් විය.කර්මාන්ත ව්‍යාපෘති පිහිටුවීම සඳහා ශ්‍රී ලංකාවට බෙහෙවින් තාක්ෂණික සහාය ලබා දුන් සමාජවාදී රටවලින් ලද මහත් සහයෝගිතාව මත යෝජිත කර්මාන්ත ව්‍යාපෘති සහ ඒවා සැලසුම් කිරීම සහ තැනීම ඉංජිනේරු සංස්ථාවට භාරදීමට ගත් තීරණය මෙම කාර්යය අතර වඩාත් ළං වූ සම්බන්ධීකරණයක් ඇති විය.කර්මාන්තශාලා විශාල සංඛ්‍යාවක් අවම පිරිවැයකින් නිමකර ගැනීමට ඉංජිනේරු සංස්ථාවට හැකි වූයේ තරුණ ඉංජිනේරුවන්ගේ දක්ෂතාව නිසා ය. රාජ්‍ය අංශය සඳහා ඉංජිනේරු සංස්ථාව විසින් නිම කරන ලද ව්‍යාපෘති අතර ඔරුවල වානේ කම්හල, යක්කල ලෝහ භාණ්ඩ කම්හල, කැලණියේ ටයර් කම්හල, තුල්හිරියේ රෙදි කම්හල, මට්ටක්කුලියේ පිටි කම්හල, පිළියන්දල පිඟන් කම්හල, එඬේරමුල්ලේ ලෝහ වාත්තු කම්හල, පොලොන්නරුවේ උකු ඛ්ර කම්හල, ඒකල කර්මාන්තපුරය - දෙවන අදියර, නාරාහේන්පිට කම්කරු මහ ලේකම් කාර්යාලය, මිරිස්ස ධීවර වරාය, මරදානේ කාර්මික විද්‍යාලය, පුත්තලමේ සිමෙන්ති කම්හල, නිවාස ව්‍යාපෘති රාශියක් හා දිවයින පුරා ඉදිකළ ආහාර ගබඩා 40 ක් මේ අතරින් ප්‍රධාන තැනක් ගනියි.1978 වසරේ දී බ්‍රිතාන්‍ය සමාගමක් සමඟ එක් වී වික්ටෝරියා වේල්ල ඉදිකිරීම පන්නරය ලැබීමට හේතු විය. 70 දශකයේ මුල් භාගයේ යුගෝස්ලාවියාවේ ඉන්ග්‍රා සමාගමේ උප කොන්ත්‍රාත්කරුවකු ලෙස මහවැලි හැරවීමේ ක්‍රමයේ ප්‍රධාන ව්‍යාපෘති 02 වන පොල්ගොල්ල ජලාශය හා උකුවෙල ජලාශය ඉංජිනේරු සංස්ථාව විසින් ඉදිකරනු ලැබීය.ඉංජිනේරු සංස්ථාව විසින් ඉදිකිරීම් දායකත්වය සපයනු ලැබූ ප්‍රධාන එමෙන් ම සුවිශේෂ ව්‍යාපෘති ලෙස කොළඹ ග්‍රහලෝකාගාරය, කළුතර චෛත්‍යය, මාලිගාවිල බුද්ධ ප්‍රතිමාව නැවත නඟා සිටුවීම, ජාතික ලොතරැයි මණ්ඩලය ඉදිකිරීම, විශාඛා විද්‍යාලය ගොඩනැඟිලි ඉදි කිරීම, රාජ්‍ය උකස් බැංකුව ඉදි කිරීම, ස.තො.ස ගොඩනැඟිල්ල ඉදි කිරීම, මාලිගාවත්ත මහල් නිවාස ඉදි කිරීම, රාජ්‍ය චිත්‍රපට සංස්ථාව ඉදි කිරීම, තර්ස්ටන් විද්‍යාලයීය ගොඩනැඟිලි ඉදි කිරීම දැන්විය හැකිය.දේශීය ගොඩනැඟිලි ද්‍රව්‍ය පිළිබඳව පර්යේෂණ කිරීම සඳහා ඉංජිනේරු සංස්ථාව සතුව පැවති හැකියාව ද වර්ධනය කරන ලදී. ඉංජිනේරු සංස්ථාවේ විශේෂය වූයේ කොන්ක්‍රීට් හා පෙර තද ගැන්නුම් කළ කොන්ක්‍රීට් පාවිච්චි කිරීම ය. පෙර එකලස් කිරීම ද බෙහෙවින් භාවිතා කෙරිණි.නිවාස තැනීම සඳහා සහ බහු මහල් ව්‍යුහ සඳහා වූ අවශ්‍යතා සපුරාලීමට පෙර සවි අංගණ දෙකක් නාරාහේන්පිට සහ ඒකල පිහිටුවන ලදී. එම කාලයේ දී සංස්ථාව විසින් කළ පෙරසවි කොන්ක්‍රීට් ව්‍යාපෘති සඳහා උදාහරණ වශයෙන් ඉංජිනේරු සංස්ථා ප්‍රධාන කාර්යාලය, කම්කරු මහ ලේකම් කාර්යාලය සහ නාරාහේන්පිට නිවාස යෝජනා ක්‍රමය දැක්විය හැකි ය.තුනී කොන්ක්‍රීට් තහඩු යොදා බෝට්ටු තැනීම පිළිබඳව පරීක්ෂණ පැවැත්විණි. එවකට අදහස් කර තිබූ පරිදි කොළඹ - පුත්තලම් ඇලෙහි එවැනි බෝට්ටු භාවිතා කිරීම රජයේ අභිප්‍රාය විය. ඉංජිනේරු සංස්ථාව විසින් කරන ලද මූලික පර්යේෂණයන්ට ස්තුති වන්නට, පෙර තදගැන්නුම් කළ කොන්ක්‍රීට් තුනී තහඩුවක් වශයෙන් යොදා වතුර ටැංකි නිර්මාණය කිරීම දැනට පිළිගත් ක්‍රමයක් බවට පත් ව ඇත.අවුරුදු 20 ගතවන විට එනම් 1982 වනවිට ශ්‍රී ලංකාවේ විශාලතම කාර්මික ගොඩනැඟිලි 50 කට අධික සංඛ්‍යාවක් ද, නිවාස යෝජනා ක්‍රම 50 අධික සංඛ්‍යාවක් ලේකම් කාර්යාල ගොඩනැඟිලි 30, මගී පාලම් 11 ආදිය තැනීමෙන් රටේ ආර්ථික සමාජීය සංස්කෘතික දියුණුවට දායක විය.ඉංජිනේරු සංස්ථාවේ පළපුරුද්ද ලත් සමහර ඉංජිනේරුවෝ අද ;ලීකයේ කාර්මික ආයතනකයන්හි ප්‍රධාන ස්ථානවල සිටිති. 1977 න් පසුව රාජ්‍ය ආයතනවලට දැක්වූ අඩු ප්‍රමුඛතාවය නිසා ඉංජිනේරු සංස්ථාව ප්‍රමාණයෙන් කුඩා තත්ත්වයකට පත්ව ඇති නමුදු, ශ්‍රී ලංකාවේ ව්‍යාපෘති භාරගත් විදේශීය කොන්ත්‍රාත්කරුවන්ගෙන් බොහෝ දෙනෙකු ඔවුන් ගේ කටයුතු සඳහා නිසි ඉංජිනේරු සේවා ලබා ගැනීමට සුදුසු සාරවත් භූමියක් වශයෙන් ඉංජිනේරු සංස්ථාව හඳුනාගෙන ඇත.1962.01.01 දින ඒ.එන්.එන්. කුලසිංහ මහතා ප්‍රථම සභාපති ධූරයට පත් වූ අතර එතුමා ඇතුළු හතර දෙනෙකුගෙන් යුත් අධ්‍යක්ෂ මණ්ඩලය යටතේ එකළ ක්‍රියාත්මක විය. ඉංජිනේරුවන් 6 දෙනෙකුගෙන් ආරම්භ වූ රාජ්‍ය ඉංජිනේරු සංස්ථාව (එකළ ලංකා කාර්මික නීතිගත සංස්ථාව) 70 දශකය වනවිට විශේෂයෙන් රාජ්‍ය ඉංජිනේරු සංස්ථාවේ ස්වර්ණමය යුගය (පීටර් කෙනමන් යුගය) වනවිට සේවක සේවිකාවන් 15000 ක් පමණ කින් යුත් ශක්තිමත් ආයතනයක් විය.1977 දී ශ්‍රී ලංකා නිදහස් පක්ෂ ආණ්ඩුවේ අවසානයේදී රාජ්‍ය ඉංජිනේරු සංස්ථා සේවක සංඛ්‍යාව 18000 හා ඉංජිනේරුවන් 120 දෙනෙකුගෙන් සමන්විත විය. ඉංජිනේරු සංස්ථාවේ පුහුණු කාර්යය මණ්ඩලය විසින් ඕනෑම ඉංජිනේරු ව්‍යාපෘතියක් නිම කිරීමේ හැකියාව ඔවුන් සතුව පැවති අතර බහුවිධ කාර්මික ව්‍යාපෘතීන් නිම කිරීම සඳහා ඉංජිනේරු සංස්ථාවේ සම්පත් හා හැකියාව පිළිබඳවම ලෝක බැංකුව පවා සෑහීමකට පත් විය.එවන් වූ අභිමානනීය ඉතිහාසයකට හිමිකම් කියන රාජ්‍ය ඉංජිනේරු සංස්ථාව වර්තමානයේ ඉදිකිරීම් ක්ෂේත්‍රයේ රාජ්‍ය සලකුණ වී ඇත. වත්මන් සංස්ථාවෙහි ක්‍රියාවලියෙහි දැවැන්ත ශක්තිය බවට ඉදිකිරිම්, ඉංජිනේරු සේවා, නිවාස හා පොදු පහසුකම් අමාත්‍ය විමල් වීරවංශ මහතා පත්ව ඇත. විශේෂයෙන් අතිගරු ජනාධිපතිතුමාගේ ‘මහින්ද චින්තන ඉදිරි දැක්ම’ සංවර්ධන වැඩපිළිවෙළහි එන ප්‍රතිපත්ති හා සංවර්ධන ව්‍යාපෘති සඳහා වර්තමානයේ ඉංජිනේරු සංස්ථාවේ දායකත්වය ලබාදීම හා අමාත්‍ය විමල් වීරවංශ මහතා පූර්ණ අධීක්ෂණයකින් යුක්තව මෙහෙයවීම් කටයුතු සිදු කරයි. ජාත්‍යන්තර ප්‍රමිතින්ට අනුකුලව නිම වූ ඛෙත්තාරාම, පල්ලේකැලේ ක්‍රිකට් ක්‍රීඩාංගණ හා ඉතා මෑතකදී ජනතා අයිතියට පත් දක්ෂිණ අධිවේගී මාර්ගයේ ඉදිකිරීම් කටයුතු රැසකට දායකත්වය සැපයීය.අද ඉදිකිරීම් ක්ෂේත්‍රයට අවශ්‍ය කරන නිෂ්පාදන සිල්පර, විදුලි සම්පේ‍්‍රෂණ කණු, හියුම් පයිප්ප, ගඩොල් ආදිය මෙන්ම ගෘහස්ථ ලී භාණ්ඩ ද නිෂ්පාදනය කරයි. වර්තමානයේ අනුරාධපුර වැනි ප්‍රාදේශීය කාර්යාල විවෘත කර ඒ හරහා නිෂ්පාදන අලෙවි කිරීමට පියවර ගෙන ඇති අතර ඉතා මෑතකදී රාජ්‍ය ඉංජිනේරු සංස්ථාවට බද්ධ කර ගත් ජාතික යන්ත්‍රෝපකරණ ආයතනය රට පුරා ප්‍රාදේශීය කාර්යාල විවෘත කිරීමට පියවර ගෙන ඇත. දිගු කලක් පාඩු ලබමින් පැවති වසා දැමීමට තීරණය වූ එම ආයතනය වර්තමානයේ ක්‍රමයෙන් ශක්තිමත් අංශයක් බවට පත් වෙමින් පවතී. 2012 වසර තුළදී රුපියල් මිලියන 1000 ක වටිනාකමකින් යුත් වාරි මාර්ග හා වන ජීවි දෙපාර්තමේන්තුව විසින් ප්‍රදානය කළ ව්‍යාපෘති හී නියැළීමට අපේක්ෂිතය. ඊට අමතරව එම අංශයට අයත් යන්ත්‍ර සූත්‍ර සම්පූර්ණයෙන් අලුත්වැඩියා කිරීම ද සිදු වෙමින් පවතියි.තව ද උතුරු නැඟෙනහිර සංවර්ධනයේ වෙළෙඳපළ අවශ්‍යතාවෙන් 10% ක් සම්පූර්ණ කිරීම සඳහා වැලිකන්දේ නව පෙර සවි අංගනයක් ද ස්ථාපිත කිරීමට පියවර ගෙන ඇත. මීට අමතරව රාජ්‍ය ඉංජිනේරු සංස්ථාවට අයත් පෑලියගොඩ ඉඩම සඳහා නව සංවර්ධන සැලැස්මක් ක්‍රියාත්මක කෙරේ. එහිදී අමාත්‍ය විමල් වීරවංශ මහතාගේ සංකල්පයකට අනුව ඉදිකිරීම් ක්ෂේත්‍රයේ සියලු අමුද්‍රව්‍ය හා උපාංග එකම වහලක් යටින් මිලදී ගැනීමට හැකි වන පරිදි සුවිසල් වෙළෙඳ මධ්‍යස්ථානයක් ඉදිකිරීමට නියමිතය. ඊට අමතරව ප්‍රදර්ශන හා සම්මේලන මධ්‍යස්ථානයක් ද මහල් 26 ක සියලු සැප පහසුකම් අඩංගු හෝටල් සංකීර්ණයක් හා නිවාස සංකීර්ණයක් ද ඉදිකිරීමට නියමිතය.මෑත කාලීනව රාජ්‍ය ඉංජිනේරු සංස්ථාව රජයේ ජාතික ප්‍රතිපත්තිය තව දුරටත් ඉදිරියට ගෙන යමින් දියුණු මාර්ග පද්ධතියක් පවතින රටක් වශයෙන් ශ්‍රී ලංකාව දියුණුවෙන් දියුණුවට පත් කිරිමට පියවර ගෙන ඇත. ඒ මහින්ද රාජපක්ෂ ජනාධිපතිතුමාගේ “සපිරි ගමක් සුපිරි රටක්” යන සංකල්පය යටතේ ආර්ථික සංවර්ධන අමාත්‍යාංශයේ අනුග්‍රහයෙන් සිදු කරනු ලබන පළාත්බද මාර්ග කාපට් අතුරා නවීකරණය කිරීමේ ව්‍යාපෘතිය යටතේ ගාල්ල, රත්නපුර, මාතලේ යන දිස්ත්‍රික්ක තුන කේන්ද්‍ර කරගනිමින් දැවැන්ත මාර්ග සංවර්ධන ව්‍යාපෘතියකට උර දෙමිනි. මෙහිදී දිස්ත්‍රික්ක තුනෙහි නිම කිරීමට අපේක්ෂිත දුර කි. මී. 710 වන අතර දළ ඇස්තමේන්තු ගත වටිනාකම රුපියල් බිලියන 8.8 කට ආසන්න වේ. ශ්‍රී ලංකා රාජ්‍ය ඉංජිනේරු සංස්ථාවේ අලුතින් ආරම්භ කරන ලද විශේෂ ව්‍යාපෘති අංශය විසින් මෙම කටයුත්තෙහි සියලු අධීක්ෂණයන් සිදුවන අතර සංස්ථාවේ සභාපතිතුමන්, සාමාන්‍යාධිකාරී තුමා, ඉහළ කළමනාකාරිත්වය ඇතුළු සේවක මඩුල්ල මේ සඳහා පූර්ණ කැපවීමෙන් තම කටයුතු සිදු කරනු ලබයි.වර්තමානයේ අමාත්‍ය විමල් වීරවංශ මහතාගේ “ජන සෙවණ” නිවාස ව්‍යාපෘතිය ශක්තිමත් කිරීම සඳහා රාජ්‍ය ඉංජිනේරු සංස්ථාව කැපවී සිටියි. විශේෂයෙන් අඟුලාන නිවාස ව්‍යාපෘතිය මොරටුව නගරයේ පදිංචි පැල්පත්වාසී ජනතාව හා වෙරළ තීරයේ අඩු පහසුකම් ජනාවාසවල පදිංචිකරුවන්ට නිවාස ලබාදීමේ අරමුණින් මෙම නිවාස ව්‍යාපෘති ආරම්භ කරන ලදී. මහල් 09 කින් යුත් නිවාස ඒකක 112 කින් සමන්විත පළමු අදියරේ ඇස්තමේන්තු වටිනාකම රුපියල් මිලියන 425 කි. උපදේශක ලෙස කටයුතු කරනුයේ ශ්‍රී ලංකා රාජ්‍ය ඉංජිනේරු සංස්ථාවේ උපදේශක අංශයයි. 2011 ජුනි මස 02 වන දින උත්සවාකාරයෙන් මෙම ව්‍යාපෘතියේ වැඩ කටයුතු ආරම්භ කළ අතර මේ වන විට ඉදිකිරීම් උපාංග අංශය විසින් ව්‍යාපෘතියේ ඉදිකිරීම් කටයුතු සාර්ථකව සිදු කරමින් පවතියි.බොරැල්ල බේස්ලයින් මාවතේ පිහිටි 48 වත්ත අඩු ආදායම් ලාභී නිවාස සංකීර්ණයේ දෙවන අදියරේ ඉදිකිරීම් කටයුතු හා උපදේශන සේවාව රාජ්‍ය ඉංජිනේරු සංස්ථාව මඟින් සිදු කරන අතර ඇස්තමේන්තු මුදල රුපියල් මිලියන 124.9 කි. මීට අමතරව මාලිගාවත්ත නිවාස යෝජනා ක්‍රමයේ ප්‍රතිසංස්කරණය මිලියන 169 ක වියදමින් රාජ්‍ය ඉංජිනේරු සංස්ථාව සිදු කරයි.අනුරාධ සෙනෙවිරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>22</day>
    </date>
    <link>http://www.silumina.lk/2012/01/22/_art.asp?fn=af1201222</link>
    <topic>හොඳ දරුවකු සමාජයට දෙන්න අලුත් පාසල් වාරයේ අලුතින්ම සිතාගන්න</topic>
    <author>විශ්‍රාමලත් විදුහල්පති ඩී. සී. ද සිල්වා</author>
    <content>අලුත් අවුරුද්දේ අලුත් පාසල් වාරය ආරම්භ වී ඇත. ශිෂ්‍යයන් බහුතරයක් මේ වාරයේ සිටිනුයේ අලුත් පංතිවලය. ඔවුනට මේ වාරයේ ගිය වසරේ පංති වලට ඉගැන්වූ ගුරුවරුන් වෙනුවට අලුත් ගුරුවරුන්ගෙන් අධ්‍යාපනය ලැබීමේ අවස්ථාව ලැබී තිබේ. නිදහස් අධ්‍යාපනයේ වරප්‍රසාදයක් ලෙස ඔබට ලැබුණු පෙළ පොත් පණ මෙන් රැක ගත යුතු ය.ලබන අවුරුද්දේ ඒවා තවත් සිසු පරපුරකට පරිත්‍යාග කරන්නට තිබෙන බව ඔබේ සිතේ සැම විටෙකම සනිටුහන්ව තබා ගත යුතුය. ගුරු දෙගුරු සබඳතාව මෙන්ම ගුරු සිසු සබඳතාව ද යහපත් ශිෂ්‍ය ප්‍රජාවක් බිහි වීමට අත්‍යාවශ්‍ය කරුණකි. ඔබේ දරුවා කුඩා කල හැඬවූයේ නැත්නම් මහලු වියේදී ඔබට හඬන්නට සිදුවනු ඇත යන කියමන වත්මන් මවුපියන්ට හොඳ උපදේශයක් වනු නො අනුමානය.අප පාසල් යන අවදියේ දී නිවාඩු කාල තුනක් ලැබුණි. එක් නිවාඩුවක් සපුරා ම මාසයකට සීමා වෙයි. පළමු නිවාඩුව අපේ‍්‍රල් මාසයේ සිංහල හින්දු අලුත් අවුරුදු නිවාඩුව යි. අගෝස්තු මාසයේ ගී‍්‍රෂ්ම නිවාඩුවයි. දෙසැම්බර් මාසයේ නත්තල් නිවාඩුව යි. මේ සෑම නිවාඩු කාලයක දීම අපි ඇති තරමක් සෙල්ලම් කළෙමු. ඒ කාලයේ උපකාරක පංති, රූපවාහිනී, පරිගණක නැති නිසා ඇති වෙන තුරු, දාඩිය දමන තුරු එළි මහනේ සෙල්ලම් කළ නිසා සෞඛ්‍ය සම්පන්න ප්‍රජාවක් ඇති විය.දෙසැම්බර් අවසන් වන විට අපි අලුත් අවුරුද්දට පාසල් යාමට සූදානම් වෙමු. අලුත් මුද්‍රිත පොත් රැගෙන, අලුත් ඇඳුමින් සැරැසී, කිරිබත් කැවුම් හා බුලත් හුරුල්ලක් රැගෙන අලුතින් සෑදූ පන් මල්ලේ ඒවා දමා ගෙන පා ගමනින් පාසල් ගියෙමු. ඒ ආස්වාදජනක ගමනේ දී දිය කඩිති, වෙල් එළි, තුරු වදුලු අතරින් ලැබු පාරිසරික රස වින්දනය වර්තමානයේදී අපේ දරුවන්ට ලබා ගැනීමට නොහැකි වී ඇත.කනගාටුවෙන් වුවද කිව යුත්තේ උදෙන්ම නැගිට, විශාල බෑගයක පොත් පත් කෑම බීම, වතුර බෝතල් අසුරා ගෙන තද බද වූ වෑන් රථයෙන් බසින දරුවන්ගේ විඩාබර මුහුණු උදේට දකින්නට හැකි බවය. ඒ නිසා ම සමහර විට පන්ති කාමරයේ දී පවා දරුවන් නින්දට වැටෙනුයේ දැඩි වෙහෙස නිසා ය.උපදෙස් කතාවපාසලට ගිය මුල් ම දවසේ ඒ කාලයේ උදේ රැස්වීම අමතන ‘ලොකු ඉස්කෝලෙ මහත්තයා’ මෙබඳු කතාවක් පවත්වයි. මේ අවුරුද්දේ මේ ළමයි පසුගිය අවුරුද්දේ ඉගෙන ගන්න දැක්වූ දුර්වලකම් නැති කර ගන්න ඕනැ.අලුත් පත පොතෙන්, අලුත් පාඩම් වලින් අලුත් අලුත් දේ ඉගෙන ගන්න ඕනෑ. හොඳ දේ හිතන්නටත් හොඳ දේ කරන්නටත් පුරුදු පුහුණු වෙන්නට ඕනැ ආදි උපදෙස් ඒ කතාවට ඇතුළත් විය.සමාජ වෙනස්වීම්, නවීන විද්‍යාව හා තාක්ෂණය, සමාජ අපේක්ෂා පාසල් පද්ධතිය වෙනස් වීමට බලපා ඇත. එය දාර්ශනික වශයෙන්, සමාජයීය වශයෙන් සංස්කෘතික වශයෙන් කෙරෙන සමාජ විපරිණාමයත් සමඟ වෙනස් විය යුතු ය.අධ්‍යාපනයේ දාර්ශනික මුහුණුවර ද එය වෙයි. ඒ නිසා අද අපේ පාසල් පද්ධතියේ තත්කාලීන වෙනස්වීම් වුවද අවසානයේ අපේ දරුවන් හෙටට අවශ්‍ය මානව සම්පතක් වශයෙන් සංවර්ධනය කිරීම අත්‍යවශ්‍යය.විවෘත පද්ධතියක් වන පාසල ගැන කතා කරන විට අධ්‍යාපනයේ තුන් පැත්තක් ගැන කිව යුතු ය. එක් පැත්තක් ශිෂ්‍යයා ය. අනෙත් පැත්ත ගුරුවරයා ය. ඒ පැති දෙකම දරා සිටින තුන් වන පැත්ත මවුපියන් ය. මෙය හරියට ත්‍රිකෝණයක් බඳු ය. පාද තුන ම එකට බැඳී වැඩ කළ යුතු ය.පාසල් සංවර්ධනයේ දී, දරුවන්ගේ අධ්‍යාපන කාර්යයේ දී ගුරු, සිසු, මවුපිය යන පැති තුනම එකට එක්ව කෙසේ ක්‍රියා කළ යුතු ද යන්න විමසීම මෙහි අරමුණයි.පාසල් පද්ධතියේ දරා සිටින සම්පතක් නම් මවුපියෝය. මවුපියන් විසින් තම දරුවන්ට කළ යුතු සේවා අතර පාසල ගැන සොයා බලා, අඩුපාඩු සම්පූර්ණ කර, ගුරු අවශ්‍යතා විමසා බලමින් සමීප ආශ්‍රයක් පාසල සමඟ ඇති කර ගත යුතු ය. ඒ අතින් අද අපේ මවුපියන් අලුත් අවුරුද්දට පාසල් අරඹනවාත් සමඟ ම ශ්‍රමදාන මට්ටමෙන් පාසල් වත්ත ගොඩනැගිලි පවිත්‍ර කරනු දක්නට ලැබේ.එපමණක් නොව දරුවන්ගේ පංති කාමර ලීබඩු පවා තීන්ත ආලේප කොට සකස් කරනු දක්නට ලැබේ. එය ඇත්තටම රාජ්‍ය අධ්‍යාපන පිරිවැය සඳහා එක්තරා මට්ටමක උපකාරයකි. නැතහොත් අපේ පාසලේ දේපළ, භෞතික සම්පත් නඩත්තුකරණය කිරීමකි.පරිහරණයඔබේ දරුවාට පාසලේ ලැබෙන පොත් කට්ටලය ගැන විමසා බලන්න. ඒ පොත් වල ලේඛනයක් සකස් කොට මසකට වරක්වත් රජයෙන් පිරිනැමු පොත් කට්ටලය නොඅඩුව තිබේදැයි බලන්න. සමහර පාසල්වල සති අන්තයේ පන්ති කාමරවලට ගිය විට මේ පෙළ පොත් අතන මෙතැන දමා තිබෙනු දැකිය හැකි ය. මේ සඳහා එක් එක් ළමයාගේ දෙමවුපියන් ගෙදර දී විමසා බැලීමෙන් පොත් කට්ටලය අප්‍රවේසම් ලෙස පරිහරණය නොකරනු ඇත.දරුවාට අලුතෙන් ලබා දුන් ශිෂ්‍ය අභ්‍යාස පොත්වල නම, විෂය, පන්තිය සඳහන් කොට සෑම පිටුවකම දකුණු කෙළවරේ අංකනය කරවන්න. මෙය ඉතා අවශ්‍යය. හිටපු විදුහල්පතිවරයකු ලෙස මා මේ කාරණය අවධාරණය කරන්නේ සටහන් පොත් වල කොළ කැඩීම, සටහන් හරියාකාර ලියා නොගැනීම අභ්‍යාස පොත් පිළිවෙළට ඇසුරු නොකිරීම හඳුනා ගන්නට ය. ඔබ මොන තරම් බැරෑරුම් රාජකාරියක යෙදුණ ද කාර්ය බහුල අයකු වුවද දරුවාගේ පොත් බෑගය සතියකට වරක් එකින් එක පරීක්ෂා කර බලන්න. දුර්වලතා දැන හැඳින ගන්න. දක්ෂතා අගය කරන්න.මිතුරු මිතුරියන්යහපත් පුද්ගලාන්තර සබඳතා ඇති කරවන්න, විශේෂයෙන් තම දරුවාගේ මිතුරු මිතුරියන් හඳුනාගත යුතු ය. ඔවුන්ගේ මවුපියන් ද හඳුනා ගත යුතු ය. මේ නිසා එක්ව ජීවත් වීමේ සහයෝගයෙන් ජීවත් වීමේ සමාජ හුරුව ලැබේ. සමාජශීලි මිනිසකු සතු සමාජානුයෝගී, මානව භක්තිය ඇති දරුවකු හෙට දවසට සැකැසීමට මේ හඳුනා ගැනීම ඉතා වැදගත් ය.දරුවන් සහ මවුපියන් අතර ආදරයත්, මිත්‍රත්වයත්, එකිනෙකාට බැඳ තබා ගැනීමත් අවශ්‍ය ය. ඒ නිසා පවුල නමැති සමාජ ඒකකයේ මවුපියන් විසින් තම සංස්කෘතිය පවරා දෙන්නට හැකි වෙයි.මවුපියන් විසින් තම දරුවාගේ සැබෑ තත්ත්වය අනාවරණය කර ගත යුතු ය. අඩුම ගණනේ වාරයකට වරක් වත් පංති භාර ගුරුවරුන්, විෂය භාර ගුරුවරුන් හමු වී තම දරුවාගේ සාධන මට්ටම්, ප්‍රාප්තීන් පමණක් නොව දරුවාගේ චර්යා රටා ගැන ද විමසා බැලිය යුතු ය. දිනපතා පාසල් පැමිණෙන්නේ ද, වැඩ පැහැර හරින්නේ ද, ඉතා කීකරු දරුවකු ලෙස ගුරු සිත සහ සිසුන්ගේ සිත් දිනා ගෙන වැඩ කරන්නේ ද යන්න ගැන අදහස් හුවමාරු කරන්නට අත්‍යවශ්‍ය ය.අසූවේ දශකයේ අග භාගයේ දී දකුණු පළාතේ පාසල්වල දියත් කළ ‘මවුපියන් සජීවී ලෙස සහභාගි කරවා ගැනීමේ වැඩ සටහන’ මඟින් වර්ෂයකට වරක් තම දරුවා ගැන එක එල්ලේම ගුරුවරුන් හමු වී සාකච්ඡා කිරීමේ දුර්ලභ අවස්ථාවක් සකස් කර දී තිබිණි. එම සාකච්ඡාවේ දී ඇතැම් දරුවන්ගේ, ඇස් සහ කන්වල ආබාධ, ශාරීරික දුර්වලතා, පසුබට අවස්ථා, ළමයාගේ විශේෂ ලැදියාව, ආශාවන් සහ හැකියාවන් ගැන මවුපියන්ගෙන් ගුරුවරුන්ටත්, ගුරුවරුන්ගෙන් මවුපියන්ටත් අනාවරණය විය.පාසල් දරුවකු යනු දෙමවුපියන් සමඟ දෙමවුපියන් හා සමාන ලෙස ගුරුවරුන්ගේ මඟ පෙන්වීම යටතේ ශික්ෂණය කරන අයෙකි. ඒ නිසා ඇතැම් විටෙක දරුවාට ගුරුවරයකු විසින් විෂමාචාර චර්යාවක් නැති කිරීම සඳහා දෙන ‘වේවැල් පහර’ යහපත් චේතනාවෙන් මිස පළි ගැනීමේ චේතනාවකින් නොවන බව මගේ අත්දැකීමෙන් කිව හැකි ය.ශිෂ්‍යයන්ට සුදුසු විටෙක, සුදුසු පරිදි, සුදුසු දඬුවමක් ලබාදීම ගුරු දෙගුරුන් මඟින් සිදුවිය යුතු බව මගේ හැඟීමයි.පොත පතදරුවාට කලට වෙලාවට වැඩ කරන්නට පුරුදු පුහුණු කිරීම අවශ්‍ය ය. නිවෙසේ ගත කරන කාලය ක්‍රීඩාවට, දෙමවුපිය සහායට මෙන් ම පත පොතේ වැඩ සඳහා ද යොමු කිරීමට කාල සටහනකට යොමු කළ යුතු ය. අනවශ්‍ය පරිදි නිකරුණේ කාලය ගත කරන්නට, අර්ථයක් නැති රූපවාහිනී වැඩ සටහන් නරඹන්නට ඉඩ දිය යුතු නැත. අනෙක් අතට දරුවාට හොඳ පත පොත පුස්තකාල වලින් කියවන්නට යොමු කිරීම වැදගත් කාරණයකි.මේ උදාවන වර්ෂයේ දී තම දරුවන්ට ‘හිතුවක්කාර’ ලෙස අනවශ්‍ය පරිදි ගමන් බිමන් යාම පාලනය කළ යුතු ය. බොහෝ අවාසනාවන්ත තත්ත්වයන්ට දරුවන් පත්වන්නේ (විශේෂයෙන් අවු. 15 - 19) දක්වා කාලය තුළ දරුවන්ට හිතූ මතේ ඇවිදීමට ඉඩ දීම නිසා ය. යන්නේ කොහේ ද? කුමක් සඳහා ද? කා සමඟ ද? එන්නේ කොයි වෙලාවට ද? යන ප්‍රශ්න විමසා බලා නිසි පිළිතුරක් නැත්නම් වහාම ගමනට අවසර දිය යුතු නොවේ.මේ වසරේ දී දරුවන් අතට අනවශ්‍ය පරිදි මුදල් දීමෙන් වැළකිය යුතු ය. කිසිදු විචාරයක් නො මැති ව මුදල් තියෙන නිසා පමණට වැඩියෙන් මුදල් ගැවසීම නිසා අසාර්ථක ජීවිත ගත කරන ළමයින් මා දැක ඇත. කිසිදු මූල්‍ය විනයක් නැතිව ඉල්ලන තරම් මුදල් ලබා දීම ද දරුවකුගේ ඉගෙනීමට බලපාන බාහිර බාධකයකි. මොන තරම් ධනවතෙක් වුවද අධ්‍යාපනය නිම කොට රැකියාවකට හෝ, විශ්ව විද්‍යාලයකට යන තුරු මුදල් පාලනය කළ යුතු ය.අවශ්‍යතාව කුමක් ද? අවශ්‍යතාව ඉටු කර ගත් පසු ලබා ගත් සේවාව හෝ මිල දී ගත් භාණ්ඩ ගැන විමසා බලන්නට ම අවශ්‍ය ය. මේ මූල්‍ය විනය පටිපාටිය ගෙදර දී පාසලේ දී ශිෂ්‍ය ජීවිතයේ දී හුරු කළ විට සමාජගත වූ පසු ද එය සුරකිනු ඇත.මධ්‍ය මහා විද්‍යාල ශිෂ්‍ය නිවාස වල දී ‘ආහාර කමිටුවේ’ සේවය කිරීමට යෙද වූ විට එම මුදල් පරිපාලනයේ මූල්‍ය විනය විදුහල්පති තුමාත් ශිෂ්‍ය නිවාසාධිකාරී තුමන්ලත් මැනැවින් ප්‍රායෝගිකව අපට ඉගැන්වූ අයුරු මතකය මවුපියන් අධ්‍යාපන අමාත්‍යාංශයෙන් හඳුන්වා දී ඇති ‘පාසල නඟා සිටුවීමේ වැඩ සටහන’ ගැන දැනුවත් විය යුතු ය.එයින් විදුහල්පතිවරුන්ට, ගුරුවරුන්ට පාසල සංවර්ධනය කිරීමට තරමක් දුරට බලගතුකරණයක් කර ඇත. තම දරුවාගේ පාසලේ සංවර්ධන කටයුතුවල දී ඔබගේ දායකත්වය නොඅඩුව ම දෙන්න. එය ඔබේ දරුවාට පමණක් නොව අනාගත දරුවන්ට ද පිළිසරණ වීමකි.මවුපියන්ගේ වෘත්තිය අනුව ද පාසලට මානව සම්පතක් ලෙස ඉගැන්වීමට සහාය විය හැකි ය. එදා දකුණු පළාතේ පාසල් වලට විද්‍යාඥයන්, ගොවීන්, ආරක්ෂක නිලධාරීන්, ඉංජිනේරුවන් වැනි විවිධ වෘත්තීන්හි නියැළි මවුපියන් සම්පත් පුද්ගලයන් හැටියට පන්ති කාමරයට ගෙන ඒමේ වරප්‍රසාදය දී තිබුණි. මේ නිසා ඉගෙනුම් ආධාර, පුස්තකාල පොත් පත්, බහු මාධ්‍ය උපකරණ පවා පාසලට සපයා දී ඇත.සංවර්ධනයරාජ්‍ය සේවයේ නියැළී දෙමවුපියන් වෙත් නම් රජයේ සංවර්ධන ව්‍යාපෘති ගැන තොරතුරු, විවිධ වැඩ සටහන් ගැන, ප්‍රකාශයට පත් කර ඇති ප්‍රකාශන, ප්‍රවෘත්ති, පෝස්ටර් වැනි දෑ පාසලට සැපයූ විට එය ද ප්‍රයෝජනවත් වනු ඇත. බොහෝ විට භෞතික සම්පත් සපයන මවුපියන් විසින් පාසලේ ශාස්ත්‍රීය කටයුතුවල දී ද සහාය වීමට මේ වසරේ දී අදිටන් කර ගැනීම ඉතා යෝග්‍ය වේ.පාසලේ වැදගත්කම, පාසල රඳා පවතින්නේ ද ගුරුවරුන් ගේ කාර්ය සාධනය මත ය. තමන් වෙත පැමිණෙන දරුවන් වෙත දයාවෙන්, කරුණාවෙන්, ආදරයෙන් සිප් සතර බෙදා දීම එදත් අදත් කවදත් ගුරුවරුන්ගේ් කාර්යය වෙයි. එහි ප්‍රමාණයක් නැත, මිම්මක් නැත, සීමාවක් නැත. තම සෙවනට පැමිණෙන ශිෂ්‍යයන් මැනැවින් ශික්ෂණය කිරීමේ භාර දූර කාර්ය නිසාම ගුරුවරයා ‘ශික්ෂක’ නමින් ම හැඳින් වෙයි.සැලසුම්ගුරුවරුන් හැටියට අපේ ප්‍රධාන ම කාර්යය වනුයේ වර්ෂය පුරා උගන්වන විෂය කරුණු ගැන කාලයට සමානුපාතික ලෙස සැලැසුම් කර ගැනීම යි. අපේ පාසල් වල ඒ කාර්යය සඳහා අද විවිධ පහසුකම් ඇත. පරිගණක, මුද්‍රණ පහසුකම්, මූල්‍ය පහසුකම් වෙනදාට වඩා අද පාසල්වලට ලැබෙයි. ‘ගුණාත්මක යෙදැවුම්’ යටතේ ලැබෙන සම්පත් වලින් උපරීම ලෙස පංති කාමරයට ප්‍රයෝජන ගන්නට සූදානම් විය යුතු ය.එපමණක් නොව අපේ පාසල් දරුවන්ට අනුකරණය කරන්නට, අනුගමනය කරන්නට පිළිගැනීමට හැකි යහපත් ආචාර ධර්ම වලින් ගුරුවරයා පොහොසත් වූ තරමට ම සමාජයට හිතකර ය. බහුතරයක් ගුරුවරුන් තම ශිෂ්‍යයන්ට ආදර්ශවත් ලෙස පංති කාමර ඉගැන්වීමේ දී ද, පාසල් පරිසරයේ දී ද සංවර වනු මා ලබා ඇති අත්දැකීම යි.තම සිසු දරුවන්ගේ ඕනෑ එපාකම් බලමින්, ආර්ථික ආධාර දිය යුතු අයට සහන දෙමින්, පියා මව අහිමි වූ දරුවන්ට මවත්, පියකු වෙමින් ඒ දරුවන් හැඩ ගැස්වීමේ සනාතන ධර්මතාවය අදත් පාසල්වල නැතුවා නොවේ.ගුරුවරුන් වූ ඔබ වෙතට එන දරුවන්ගේ ඇස් පාදා දී දුටු තැන ගෞරවයෙන් පුදන ගුරු දෙවියකු වන්නට සිතා ගැනීම මේ වසරේ දී ඉතා යහපත් ය. එ පමණක් නො ව තම වෘත්තිය සහ අධ්‍යාපනික සුදුසුකම් තව තවත් ලබා ගන්නට දිරිමත් විය යුතු ය. පුහුණු ගුරුවරයකු, උපාධියටත්, උපාධිධාරීන් පශ්චාත් උපාධි සුදුසුකම් ලබා ගැනීමටත් විදුහල්පතිවරුන් විසින් තම ගුරුවරුන්ට ඒ සඳහා පහසුකම් දෙමින්, පුස්තකාල පොත් සපයමින්, උපදෙස් දෙමින් දිරි ගැන්විය යුතු ය.ගුරුවරයා තව තවත් ඉගෙනුමට පෙලඹෙනවා යනු ඔහු අනුගාමී දරුවන් ට හොඳින් උගන්වන්නකු වීමය. ඒ නිසා මේ වර්ෂයේ දී අපේ ගුරු සම්පත, පාසල් සංස්කෘතියේ උසස් තම වැඩ දායි මානව සම්පත් වනු ඇතැයි අපි ප්‍රාර්ථනා කරන්නෙමු.උදාවු 2012 වර්ෂයේ සියලු පාසල් ඉදිරියට ගෙන යමින්, හොඳ පාසල් සංස්කෘතියක් පාසල් දරුවන්ට උරුම කර දෙමින් වාසනාවන්ත අධ්‍යාපනික වර්ෂයක් කර ගැනීමට ලැබේවා! යි සෑම විදුහල්පතිවරයකුටම ගුරු භවතකුටම ප්‍රාර්ථනා කරන අතර හැම විටම ඉගෙනීමට මුල් තැන දෙන්නැයි ශිෂ්‍ය ප්‍රජාවගෙන් ද ඉල්ලා සිටිනු කැමැත්තෙමි.විශ්‍රාමලත් විදුහල්පති ඩී. සී. ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>22</day>
    </date>
    <link>http://www.silumina.lk/2012/01/22/_art.asp?fn=af1201223</link>
    <topic>ඩ්‍රැයිවර් මාමලා වෙතටයි!</topic>
    <author/>
    <content>ස්කූල් වෑන් පදවන ඩ්‍රැයිවර් මාමලා ඔක්කොට ම මෙහෙම ලියුමක් පොදුවේ ලියන්ඩ ඕනැ කියලා හිතුණා. එක එක වෑන්වල ඩ්‍රැයිවර් මාමලාට ලියන එක කියන එක ඒ ඒ වෑන්වල යන නංගිලාට මල්ලිලාට අක්කලාට අයියලාට බාර කරනවා.ඩ්‍රැයිවර් මාමේ... අපේ අම්මලා තාත්තලා උදේ පාන්දර ස්කූල් වෑන් එකට අපව ගොඩ කරන්නේ අපේ ජීවිත මාමාගේ අත් දෙකට බාර කරලයි. මාමාගේ අත් දෙකින් පුංචි වැරැද්දක් වුණොත් අපේ ජීවිත විනාශවෙන බව අම්මලා දන්නවා.සුක්කානම වැරදිලා කැපිලා වෑන් එක ඉදිරියෙන් එන වාහනයක හැප්පුණොත්... එහෙම නැත්නම් ඉස්සරහ තිබෙන ලයිට් කණුවක ගහක හැප්පුණොත් මහා අනතුරක් සිදුවෙනවා. ඒක මාමා දන්නවනේ. එහෙම අනතුරක් සිදු නොවෙන්න මාමා හොඳ කල්පනාවෙන් වාහනය පදවාවි කියල අපේ අම්මලා තාත්තලා විශ්වාස කරනවා.සමහර ඩ්‍රැයිවර් මාමලා එනවා උදේටත් අරක්කු ගඳයි. උදේ බීල නෙමෙයි.. ඊයේ රෑ බීපුවා. දෑස් උදේටත් රතු පාටයි. අපට බය හිතෙනවා. එහෙම කරන්ඩ එපා මාමේ.මාමාගේ අත්දෙක වෙව්ලන අත්දෙකක් වෙන්ඩ බෑ.. හොඳට හයි හත්තිය තියෙන.. වෙව්ලන්නෙ නැති ඇඟිලි තියෙන අත්දෙකක් වෙන්ඩ ඕනෑ.. ගොරක වගේ රතු පාට නැති හිනාවෙන ලස්සන ඇස් දෙකක් වෙන්ඩ ඕනෑ.. ඒ වගෙ හිනාවෙන පියකරු ඇස් දෙකක් උදේ පාන්දර දකින්ඩ අපි හරි ආසයි.අනේ ඩ්‍රැයිවර් මාමේ රෑට බීලා උදේට අපේ ස්කූල් වෑන් එක පදවන්ඩ එන්ඩ එපා.අනිත් එක මාමේ ඕනැවට වඩා හදිස්සි වෙලා හයියෙන් පදවන්ඩත් එපා. අනිත් වාහනත් එක්ක රේස් යන්ඩත් එපා. අපි හරි බයයි. ගල්කිස්සෙදි වුණේ ඒ වගෙ දෙයක්නේ. හිතන්ඩකෝ මාමේ ඒ පුංචි සමනල්ලු වාගේ නංගිලා මල්ලිලා කොච්චර බය වෙන්ඩ ඇද්ද.. අනේ ඒ නංගිලා මල්ලිලා ඉස්පිරිතාලෙ ඉන්නවා දැක්කාම හරිම දුකායි.මාමලාට දුක නැද්ද? එක නංගියෙකුගෙ මූණ ඉදිමිලා අඬනවා අපි ටී.වී. එකෙන් දැක්කා. හරි පව්. ඒ ඩ්‍රැයිවර් අංකල් ට පිස්සුද මන්දා කියලා අපේ අම්මා කිව්වා.සමහර ඩ්‍රැයිවර් මාමලා ඉන්නවා අපට හරිම ආදරෙයි. අපේ තාත්තලා වගේ ම අපිව බලා ගන්නවා. හොඳට කතා කරනවා. අපට එතකොට කිසිම බයක් නෑ.. සමහර මාමලාට නම් හරිම හදිස්සියි. අර එළවළු ගෝනි වීසි කරනවා වාගෙ තමයි අපිවත් ස්කෝලෙ ළඟින් වීසි කරන්නේ.ඔය ස්කූල් වෑන් අයිති මාමලාටත් කියන්නේ හොඳ ගුණ යහපත් කලබල නැති ඩ්‍රැයිවර් මාමලා වෑන්වල සේවයට ගන්ඩ කියලා. සල්ලි ගැනම විතරක් හිතන්ඩ එපා කියලා. සල්ලිත් ඕනැ තමයි. ඒ වුණත් අපේ ජීවිත අපට ඕනෑ නේ. ඉගෙන ගන්ඩ ඉස්කෝලෙ යන්නෙත් අපේ ජීවිත අපට ඕනැ හින්දනේ..ඔන්න ඩ්‍රැයිවර් මාමේ.. මීට පස්සෙ නම් රේස් යන්ඩ බෑ.. පාරේ නීතිය කඩන්ඩ බෑ... එහෙන් මෙහෙන් දාල ඉස්සර කරන්ඩ යන්ඩ එපා.. වංගුවලදි ඩබල් ඉරි කපාගෙන ඉස්සර කරන්ඩ යන්ඩ එපා..පොලිස් මාමලාටත් අපි කියන්නේ ස්කූල් වෑන් දිහා මීට වඩා අවධානයෙන් බලන්ඩ කියලයි.අපි වාගෙ පුංචි ළමයි මාමලාටත් ඉන්නවනේ.. ඒ අයට අනතුරක් වෙනවාට ඔය මාමලා කැමැති නැතුවා වාගේ ම අපට අනතුරක් වෙනවාට අපේ අම්මලත් කැමැති නෑනේ.පුංචි දරුවෙකුට අනතුරක් වෙනවට මේ ලෝකෙ කවුරුවත් කැමති නෑනේ..දරුවෙකුට විතරක් නෙමෙයි.. කාටවත්.. සතා සරුපයෙකුටවත් අනතුරක් වෙනවට කවුරුවත් කැමති නෑනේ..දැන් පාරවල් ලස්සනයි. ඉතින් අපි මේ ලස්සන පාරවල්වල ලස්සනට යමු... කාටවත් කරදරයක් නොවී... වෑන් ඇතුළෙ යන අපටවත් කරදරයක් නොවී.ඩ්‍රැයිවර් මාමේ.. ඔයාටයි අපි ඔක්කොටමයි සුබ ගමන්...  මං පුංචි දුවක්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>22</day>
    </date>
    <link>http://www.silumina.lk/2012/01/22/_art.asp?fn=af1201225</link>
    <topic>මහනුවර ලෝකයේ සුන්දරම හරිත නගරයයි</topic>
    <author>මධ්‍යම පළාත් සභාවේ හිටපු පළාත් සභා මන්ත්‍රී සරත් දඹවින්න</author>
    <content>ශ්‍රී ලංකාවේ මධ්‍යම කඳුකරයේ පිහිටි ලොව සුපතල මහනුවර නගරය අනාගතයට ගැළපෙන ලෙස සංවර්ධනය කිරීමට මෙතෙක් බලයට පත්වූ රජයන් විවිධ සැලසුම් යෝජනා ඉදිරිපත් කළ ද, ඒවා ඵලදායී ලෙස ක්‍රියාත්මක නොකිරීම නිසා මහනුවර නගරයේ සැලකිය යුතු සංවර්ධනයක් නොවීය.අලුතින් ඉදිවෙන මධ්‍යම පළාත් මහලේකම් කාර්යාලයපාරිසරික අගයකින් හා ඓතිහාසික වටිනාකමකින් සුසැදි ලොව සුන්දරම හරිත නගරය ලෙසින් මහනුවර නගරය ලෝක සංචාරක පුරවරයක් බවට පත්කිරීමේ ක්‍රියාදාමය වත්මන් රජය ආරම්භ කොට ඇත.රාජ්‍යත්වයේ සංකේතය වූ ශ්‍රී දළදා වහන්සේ මහනුවර වැඩ සිටීම නිසා බලයට පත්වන සෑම රාජ්‍ය නායකයකුම සිය පදවිය ලබාගැනීමෙන් පසු ප්‍රථම නිල ගමන ලෙස මහනුවරට පැමිණ ශ්‍රීී දළදා වහන්සේ වැඳපුදා ආශිර්වාද ලබාගැනීම සම්ප්‍රදායක් ලෙස ඉටු කරනු ලබයි. එම නිසා බලයේ සිටින රාජ්‍ය පාලකයා හා මහනුවර අතර පවත්නේ නොබිඳෙන සම්බන්ධතාවකි.ඓතිහාසික හා පාරිසරික සාධක රැසක් දායාද වූ මහනුවරට දෙස් විදෙස් සංචාරකයන්ගෙන් ලැබෙන ආකර්ෂණය කිසිදා නොවෙනස්ව පවතී. සකල ලෝවැසි බොදු බැතිමතුන්ගේ ගෞරව පූජෝපහාරයට පාත්‍ර වූ ශ්‍රී දළදා වහන්සේගේත්, හෙළයේ මහා සංස්කෘතික මංගල්‍ය වූ මහනුවර ශ්‍රී දළදා පෙරහරත් මේ සංචාරක ආකර්ෂණය තීව්‍ර කරයි.ලංකාතිලකය, ගඩලාදෙනිය, ඇම්බැක්කේ වැනි ඓතිහාසික සිද්ධස්ථාන මෙන්ම පේරාදෙණිය රාජකීය උද්භිද උද්‍යානය, වික්ටෝරියා, රන්දෙණිගල, කොත්මලේ වැනි සෞන්දර්යාත්මක නැරඹුම් ස්ථාන මහනුවර කේන්ද්‍ර කොට පිහිටා තිබීම නිසාම නගරයේ ජනාකීර්ණ බව නොඅඩුව පවතී.එසේම පල්ලේකැලේ අන්තර්ජාතික ක්‍රිකට් ක්‍රීඩාංගණය, අස්ගිරිය ක්‍රීඩාංගණය සහ වික්ටෝරියා ජලාශයට මායිම්ව සුන්දර කඳු වළල්ලකට මැදිව ආසියාවේ ඇති සුන්දරම දිගන ගොල්ෆ් ක්‍රීඩාංගණය වැනි ක්‍රීඩාංගණවල පවත්වන තරග නිසා ද මහනුවර නගරය වැඩිවන සංචාරකයන්ට ගැළපෙන පරිදි සකස්වීම අනිවාර්ය වේ.දළදා මාලිගාව සහ බෝගම්බර වැවහන්තාන කඳු පන්තියෙන් හා උඩවත්ත වන අරණට මායිම්ව පිහිටි මහනුවර නගරයේ දේශගුණය ඕනෑම රටක සංචාරකයකුට හිතකරව පැවැතීම රජය සැලසුම් කර ඇති හරිත නගර නිර්මාණය සාර්ථක වීමට සොබා දහමෙන් ලද මහඟු දායාදයකි.පරම්පරාවෙන් පරම්පරාවට ශ්‍රී ලාංකිකයෝ සේ ඓතිහාසික නගරයට පැමිණ වන්දනාමානවල නිරත වුවද මේ සුවිශේෂි නගරයේ වෙනස්කම් හෝ සංවර්ධනයක් දක්නට නොලැබිණි.මහනුවර කොළඹ මාර්ගය ශ්‍රී ලංකාවේ අංක 01 මාර්ගයයි. මහනුවර දුම්රිය මාර්ගය මෙන්ම මහාමාර්ගය ද යටත් විජිත යුගයේ නිර්මාණ වේ. කොළඹ සිට අඩු දුරකින් මහනුවරට පැමිණෙන අයකු භාවිත කළ යුත්තේ මේ මාර්ග දෙක පමණි.නිදහස ලබා වසර 60ක් ශ්‍රී ලාංකිකයෝ මේ මාර්ගය භාවිතා කළ ද එහෙත් අංක 01 පාර පහළ කඩුග්නාවේ සිට කඩුගන්නාව දක්වා කොටස එදා භාවිතා කළ පටු මාර්ගයම තවමත් අපි පරිහරණයේ යෙදෙමු. සුළු සුළු වෙනස්කම් කාපට් ඇතිරිම් සිදුකළ ද වැඩිවන වාහන තදබදයට ගැළපෙන පරිදි මේ මාර්ගය පුළුල්වීමක් සිදුවූයේ නැත. ඊට විකල්පයක් ලෙස කොළඹ නුවර මංතීරු 04කින් යුත් අධිවේගී මාර්ගයක් ඉදිකිරීම සඳහා කටයුතු පිළියෙල කොට ඇත.කොන්ක්‍රීට් කුලුනු මත ඉදිවෙන ශ්‍රී ලංකාවේ ප්‍රථම අධිවේගී මාර්ගය වන මෙය කඩවත සිට අඹේපුස්ස දක්වා එක් පසෙකින් ද මහනුවර සිට අඹේපුස්ස දක්වා අනෙක් පසින්ද ඉදිකිරීම් ආරම්භ කිරීමට නියමිතය.ඓතිහාසික වටිනාකම හා පුරාවිද්‍යාත්මක සාධකයන්ට කිසිදු හානියක් නොවන පරිදි මහනුවර නගරය සංවර්ධනය කිරීම විශේෂිත වේ. ඓතිහාසික නගරයකට පිවිසෙන ද්වාරයක් මෙන් ඉපැරැණි ශ්‍රී විභූතිය දැක්වෙන පරිදි නව හරිත නගරයට පිවිසෙන නගර පිවිසුම ඊරියගම දී ඉදි කෙරෙනු ඇත.පල්ලෙකැලේ අන්තර්ජාතික ක්‍රිකට් ක්‍රීඩාංගණයඋමං මාර්ග, ප්‍රවේශ මාර්ග, සංචාරක නිකේතන වැඩි දියුණු කිරීම මෙන්ම බෝගම්බර සිර කඳවුර පල්ලෙකැලේ ස්ථාපිත කිරීමට ද කටයුතු යොදා ඇත. එහි ඉදිකිරීම් නිමවීමට ආසන්නව පවතී.මහනුවර හරිත නගරයක් ලෙසින් ලෝක සංචාරක පුරවරයක් ලෙස ඉදිවන විට මධ්‍යම කඳුකරයේ ප්‍රධාන පරිපාලන නගරය කුණ්ඩසාලයේ ඉදිකිරීමට ඇවැසි මූලික කටයුතු දැන් සම්පූර්ණවෙමින් පවතී. මහජන අවශ්‍යතාවන් සඳහා වූ පරිපාලන කටයුතු සියල්ල කුණ්ඩසාලේ නව නගරය තුළින් සම්පූර්ණ කරගැනීමට හැකිවන පරිදි ඉදිකිරීම් කටයුතු ආරම්භ කර ඇත.දැනට පල්ලෙකැලේ ක්‍රියාත්මක කර්මාන්ත පුරයත් අන්තර්ජාතික ක්‍රිකට් ක්‍රීඩාංගණයත් නිසා මෙම ප්‍රදේශ ශීඝ්‍ර දියුණුවක් අත්පත් කරගෙන සිටී. එසේම නව සිර කඳවුර මධ්‍යම පළාත් සභා කාර්යාල ඒකකය දැනට වැඩ නිමවෙන මහා පරිමාණ ඉදිකිරීම් ය.මහවැලි ගඟෙන් හා හුළු ගංගාවේ පහස ලබන හුන්නස්ගිරි කඳු පන්තියෙන් වටවුණු කුණ්ඩසාලය අන්තර්ජාතික මට්ටමේ ක්‍රීඩාංගණ හා ගුවන් තොටුපළ සහ මහා පරිමාණ ව්‍යාපෘතියන්ට සුදුසු පාරිසරික තත්ත්වයන්ගෙන් අනූන භූමි භාගයකි.කුණ්ඩසාල පරිපාලන නගර සීමාව තුළ ඉදිවෙන නව අභ්‍යන්තර ගුවන් තොටුපළ නිසා මහනුවර නගරයට සංචාරකයන් පැමිණීමත් පල්ලෙකැලේ ක්‍රිකට් ක්‍රීඩාංගණයට ප්‍රේක්ෂක පැමණීම වැඩිවීමටත් හේතු වනු ඇත.මෙම ප්‍රදේශයේ පවතින යහපත් භූ විෂමතා ලක්ෂණ නිසාත් අවම ජනාකීර්ණභාවයත් ගුවන් තොටුපළකට උචිත පරිසරයක් නිර්මාණය කරදී ඇත. ජේ.ආර්.ජයවර්ධන පාලන සමයේ මහනුවරට අන්තර්ජාතික ගුවන් තොටුපළක් නිර්මාණය කිරීමේ යෝජනාවත් පැවතිය ද එය වැළකී ගියේ ඉඩම් අත්පත් කරගැනීමේ ගැටලුවක් නිසාය.මෙවර පල්ලෙකැලේ ඉදිවන නව ගුවන් තොටුපළට ඉඩම් අත්පත් කරගැනීමේ ගැටලුවක් නොමැති බැවින් එය කඩිනමින් ඉදිකෙරෙනු ඇත. දැනට පොල්ගොල්ලට පැමිණෙන සී ප්ලේන් ව්‍යාපෘතිය සැලකිය යුතු වර්ධනයක් පෙන්වීම මඟින් කියාපාන්නේ පල්ලෙකැලේ ගුවන් තොටුපළ වැඩි සංචාරක ආකර්ෂණයක් දිනාගන්නා බවය.ප්‍රදේශයේ සම්ප්‍රදායික හස්තකර්මාන්ත විදෙස් වෙළෙඳ පොළට හඳුන්වා දීමට කුණ්ඩසාලේ කලාපුරය මහඟු මෙහෙවරක් ඉටු කරනු ලබයි.හණ ආශ්‍රිත කර්මාන්ත මෙන්ම පිත්තල ආශ්‍රිත නිර්මාණ කටයුතු ද විශේෂයෙන් උඩරටට ගැළපෙන සම්ප්‍රදායන්ට අනුකූලව නිපදවනු ලබයි. රට අභ්‍යන්තරය නගර නිර්මාණය මඟින් රජයේ ඉලක්කය ආසියාවේ ආශ්චර්ය කරා ශ්‍රී ලංකාව ගෙන යාමේ වැඩපිළිවෙළ සාර්ථක කරගැනීමට මධ්‍යම පළාත් ප්‍රධාන අමාත්‍ය සරත් ඒකනායක මහතා සමඟ සියලු රාජ්‍ය නිලධාරීන්ගේ සහභාගිත්වයෙන් ජනමාධ්‍ය හා ප්‍රවෘත්ති අමාත්‍ය ආචාර්ය කෙහෙළිය රඹුක්වැල්ල මහතා විශේෂ වැඩ පිළිවෙළ රැසක් ක්‍රියාවට නංවා ඇත.මධ්‍යම පළාත් සභාවේ හිටපු පළාත් සභා මන්ත්‍රී සරත් දඹවින්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>22</day>
    </date>
    <link>http://www.silumina.lk/2012/01/22/_art.asp?fn=af1201226</link>
    <topic>53 වරක් කොටි ගැහැව්ව ඔයාමඩුවට අලුත් ඉරක්</topic>
    <author>අනුරපුර සංචාරයකින් පසු නිහාල් පී. අබේසිංහ සේයාරූ සමන්ත වීරසිරි</author>
    <content>මීට වසර 5 - 6 කට පෙර මේ ප්‍රදේශයේ වැඩිපුරම ධාවනය වූයේ සන්නාහ සන්නද්ධ රථය. යුද ටැංකිය. අවි ආයුධ සෙබළුන් පුරවා ගත් හමුදා වාහනය. වැඩිපුරම සැරිසැරුවේ විශේෂ කාර්ය බළකායේ සෙබළුන් හා ත්‍රිවිධ හමුදා සෙබළුන්ය.ඇමැති රංජිත් සියඹලාපිටිය, ඇමැති එස්. එම්. චන්ද්‍රසේන, උතුරුමැද ප්‍රධාන ඇමැති බර්ටි පේ‍්‍රමලාල් දිසානායක, නියෝජ්‍ය ඇමැති ඩබ්ලිව්. බී. ඒකනායක ජනමාධ්‍ය අමාත්‍යාංශ ලේකම් ඩබ්ලිව්. බී. ගනේගල යන මහත්වරු දැයට කිරුළ භූමියේ ඉදිවන සිවිල් ගුවන් සේවා දෙපාර්තමේන්තු කුටිය නරඹමින්.එසේ වුවත් අද මේ ප්‍රදේශවල වැඩිපුරම දකින්නට ඇත්තේ බුල්ඩෝසරය. කැටපිලර්ය. එසේත් නැතිනම් පාරවල් තළන ගල් රෝල් ය. පාර කාපට් කරන යන්ත්‍රය. පස් පුරවා ගත් ටිපර් රථය.වැඩිපුරම දක්නට සිටින්නේ පාර හදන විදුලි බලය ලබාදීමට වයර් අදින වතුර බට දමන ගොඩනැගිලි ඉදිකරන පිරිසය. කානු හදන, මේසන්වරු අලුත් ගොඩනැගිලිවල වහල තනන වඩු බාස්වරු යුහුසුලුව වැඩ කරති.මේ අප කතා කරන්නේ පසුගිය වසර 30 පුරා යුද්ධයෙන් බැට කෑ අනුරපුරයේ විලච්චිය ඔයාමඩුව ප්‍රදේශයේ දැනට කෙරෙන දැයට කිරුළ මහා සංවර්ධන ක්‍රියාදාමය පිළිබඳවයි.තන්තිරිමලේ පුදබිම ආශි‍්‍රතව ඇති ඔයාමඩුව හා අවට ගම්මාන 80 ක පමණ පිරිස් පසුගිය වසර 30 ඇතුළත යුද්ධයේ ආදීනව නිසා දරුණු ලෙස බැට කෑ පිරිසකි. උතුරු නැඟෙනහිර උප ප්‍රධාන සංඝනායක තන්තිරිමලේ රජමහා විහාරාධිපති තන්තිරිමලේ චන්ද්‍රරතන නාහිමියන් පවසන පරිදි මේ තන්තිරිමලේ ඔයාමඩුව අවට ගම්මාන 53 වරක් කොටි ප්‍රහාරවලට ලක්විය.“අපේ ලොකු හාමුදුරුවො කුඩා කොන්ගස්වැව විමලඥාන හාමුදුරුවො අපවත් වුණෙත් කොටි බෝම්බයකින්. ඒ විතරක් නෙමේ අවට ගම්වල 200 ක් විතර හමුදා පොලිස් නිලධාරීන් 25 ක් විතර මේ ගම්වලදී කොටි ගහල ජීවිතක්ෂයට පත්වුණා.ඒ ගම්වල පදිංචි අයටත් අපට ඇඟට ලේ ඉනුවේ කොටි ත්‍රස්තවාදය නැති කළාට පස්සේ. දැන් මේ පළාතම දැයට කිරුළ යටතේ සංවර්ධනය වෙනවා. දැයට කිරුළ යටතේ ලයිට්, වතුර ලැබෙනවා. පාරවල් කාපට් කරනවා. වැව් හැදෙනවා. අපේ ලොකු හාමුදුරුවොත් අපිත් එදා දැක්ක සිහිනයක් තමයි මේ සැබෑ වන්නේ.හැබැයි ඒ සිහිනය කවදාවත් සැබෑ වෙයි කියලා මමනම් හිතුවේ නැහැ” තන්තිරිමලේ චන්ද්‍රරතන හිමියෝ අප සමඟ පැවසුවේ අතීතයට වඩා වර්තමානය ඉතා සුබදායක බව පවසමිනි.මෙවර දැයට කිරුළ ඔයාමඩුව තන්තිරිමලේ ආශි‍්‍රතව පැවැත්වීමට රජය කටයුතු කළේ ද මේ දුක්විඳි නමුත් යුද්ධය නිසා ප්‍රදේශය අතහැර නොගිය ජනතාවට කරන උපහාරයක් ලෙසය. ඒ යටතේ ප්‍රදේශයේ ඓතිහාසික සංවර්ධන ක්‍රියාදාමයකට ලක් වේ.අනුරපුර මහවිලච්චිය මාර්ගයේ සංවර්ධන කටයුතුදැයට කිරුළ සංවිධායක කමිටුවේ සභාපති විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා පවසන පරිදි මෙවර දැයට කිරුළ ඔයාමඩුවට විලච්චියට පමණක් සීමා වූවක් නොවේ ඒ මඟින් අනුරපුර දිස්ත්‍රික්කයේ සියලු ක්ෂේත්‍රවල සංවර්ධනයක් සිදු වේ. අමාත්‍යාංශ 56 ම එම සංවර්ධනයට එක්වේ.රජය මේ සඳහා රුපියල් මිලියන 21000 ක් වෙන් කර තිබේ. පළාත් සභා, ප්‍රාදේශීය සභා, පෞද්ගලික අංශය තවත් මිලියන 5000 ක් පමණ වැය කරයි. විවිධ අමාත්‍යාංශ තවත් කාර්යය රැසක් ඉටු කරයි.යුද්ධයෙන් බැට කාගෙන ගම්බිම් අතහැර දමා නොගිය අනුරපුර ජනතාවට අවශ්‍ය උපරීම යටිතල පහසුකම් ලබාදීමට අනුරපුරයේ දැයට කිරුළ පැවැත්වීමට මහින්ද රාජපක්ෂ ජනාධිපතිතුමාගේ උපදෙස් පරිදි කටයුතු කළ බව දැයට කිරුළ සංවිධායක ලේකම් හා ක්‍රීඩා අමාත්‍යාංශයේ ලේකම් උදය ආර්. සෙනෙවිරත්න මහතා පවසයි.අනුරපුරයේ තිබූ අතීත ආශ්චර්යය යළි ඇති කිරීමේ අරමුණින් ‘ආශ්චර්යයේ පුනරාගමනය’ යන තේමාව යටතේ මෙවර දැයට කිරුළ වැඩ සටහන ක්‍රියාවට නැංවේ.මේ යටතේ අනුරපුර දිස්ත්‍රික්කයේ ප්‍රධාන පුදබිම් දෙකක් වන තන්තිරිමලේ සහ මිහින්තලේ පුදබිම් සංවර්ධනය හා සංරක්ෂණය සිදු කෙරේ. මහින්ද රාජපක්ෂ ජනාධිපතිතුමාගේ විශේෂ උපදෙස් අනුව මේ පුදබිම් හා ඒ පිවිසුම් මාර්ග කාපට් අතුරා සංවර්ධන කටයුතු සිදු කෙරේ.තන්තිරිමලේට ජලය හා විදුලිය ස්ථිරව ලබා දෙයි. ඒ සමඟම දිස්ත්‍රික්කයේ සියලුම බෞද්ධ ක්‍රිස්තියානි මුස්ලිම් පූජනීය ස්ථාන සංවර්ධනයට මේ යටතේ වෙන්කර ඇති මුදල රුපියල් ලක්ෂ 2500 කි.කෘෂිකර්ම අමාත්‍යාංශයේ ආදර්ශ ගෙවත්තදැයට කිරුළ යටතේ ප්‍රධානම සංවර්ධන ක්ෂේත්‍රය වනුයේ මාර්ග සංවර්ධනයයි. ඒ අනුව පාදෙනිය - අනුරාධපුර මාර්ගය (වියදම රුපියල් මිලියන 6800), පුත්තලම නොච්චියාගම අනුරපුර මාර්ගය (වියදම මිලියන 2000), සිංහාරගම නිකවැව රණෝරුව ඔයාමඩුව මාර්ගය (වියදම මිලියන 254), අනුරාධපුර මිහින්තලේ මාර්ගය, අනුරාධපුර නිකවැව මාර්ගය ප්‍රධාන ලෙස ඉදි වේ. සම්පූර්ණ මාර්ගවල දිග කිලෝ මීටර් 350 කට වැඩිය.මීට අමතරව රටේ දකුණත් උතුරත් එකට එක්කරන තවත් ප්‍රධාන මාර්ගයක් මේ දැයට කිරුළ යටතේ ඉදිවීම විශේෂත්වයකි. එය ඉදිවන්නේ නොච්චියාගම - සිංහාරගම - නිකවැව - ඔයාමඩුව - තන්තිරිමලේ සිට සෙට්ටිකුලම දක්වාය.(සෙට්ටිකුලම පිහිටා ඇත්තේ මැදවච්චිය මන්නාරම පාරේ ප්‍රධාන නගරයකි) ඒ අනුව මේ නව මාර්ගය මඟින් කොළඹ පුත්තලම නොච්චියාගම - නිකවැව තන්තිරිමලේ සෙට්ටිකුලම, මන්නාරම, පුනරින් හරහා යාපනයට කෙටි මඟක් ඇතිවන බව ද උදය සෙනෙවිරත්න මහතා පවසයි. මීට අමතරව අනුරාධපුර දිස්ත්‍රික්කයේ පළාත් සභා මාර්ග ග්‍රාමීය මාර්ග සියල්ල දැයට කිරුළ යටතේ සංවර්ධනය කෙරේ.ඒ සමඟම අනුරපුර නගරයේ සියලුම මාර්ග ද දැයට කිරුළ හා ඒ සමගාමීව පවත්වන මෙවර 2012 නිදහස් උලෙළ සඳහා කාපට් අතුරා සංවර්ධනය කෙරෙමින් පවතී.දැයට කිරුළ යටතේ අනුරපුර දිස්ත්‍රික්කයේ විදුලිය නැති සෑම නිවසකටම විදුලිය ලබාදීමට පියවර ගෙන ඇත. මේ යටතේ විදුලි ව්‍යාපෘති 186 ක් ක්‍රියාත්මක වන බව විදුලිබල ඇමැති පාඨලි චම්පික රණවක මහතා පවසයි.විදුලි උප පොළවල් 75 ක් වීදි ලාම්පු දහස් ගණනක් නව ට්‍රාන්ස්ෆෝමර් මෙන්ම ඔයාමඩුව ප්‍රදේශයට නව විදුලිබල ඩිපෝවක් හා බෙදා හැරීමේ මධ්‍යස්ථානයක් ද මේ යටතේ ඉදිවන බව විදුලිබල මණ්ඩලයේ උතුරු මැද පළාත් නියෝජ්‍ය සාමාන්‍යාධිකාරී ග්‍රේෂන් මුතුකුඩආරච්චි මහතා සිළුමිණට පැවසීය. මේ සඳහා සම්පූර්ණ වියදම රුපියල් මිලියන 1000 කි.මේ යටතේ දැනටමත් ඔයාමඩුව දැයට කිරුළ ප්‍රදර්ශන භූමිය වටා කිලෝමීටර් 26 ක දුරට අධිබල විදුලි රැහැන් ඇද තිබේ.මෙවර ඔයාමඩුව දැයට කිරුළ ප්‍රදර්ශන භූමිය පිහිටා ඇත්තේ අනුරාධපුරය විලච්චිය ප්‍රාදේශීය ලේකම් බල ප්‍රදේශයේය. අනුරාධපුර සිට එන්නේනම් විලච්චිය පාරේ කිලෝමීටර් 23 ක් පැමිණීමෙන් දැයට කිරුළ භූමියට පැමිණිය හැකි බව විලච්චිය ප්‍රාදේශීය ලේකම් එන්. එම්. එන්. ආර්. පී. නවරත්න බණ්ඩාර මහතා පවසයි.විදුලිය හා මාර්ග සංවර්ධන කටයුතුමීට අමතරව පුත්තලම සිට නොච්චියාගමට පැමිණ සිංහාරගමින් හැරි නිකවැව පාරේ ගොස් තන්තිරිමලේ පාරේ කිලෝ මීටර් 20 ක් පමණ පැමිණීමෙන් ද දැයට කිරුළ භූමියට පැමිණීමට පුළුවන.මේ දැයට කිරුළ වැඩ පිළිවෙළ යටතේ ඔයාමඩුව දැයට කිරුළ භූමිය ආසන්නයේ ඇති විල්පත්තු අභය භූමියේ පාරිසරික සංරක්ෂණ හා සංවර්ධන කටයුතු රැසක් ද ඉටු වේ. වනජීවි හා ගොවිජන සේවා ඇමැති එස්. එම්. චන්ද්‍රසේන මහතා පවසන පරිදි නව වැඩ පිළිවෙළ යටතේ තන්තිරිමලේ විහාරය අසලින් හා විලච්චිය යන ස්ථානවලින් විල්පත්තුව අභය භූමියට යාමට නව පිවිසුම් මාර්ග ඉදි වේ.“මේ ප්‍රදේශයට මීට පෙර සංචාරකයන් පැමිණියේ නැහැ. ඒ අයට පහසුකම් තිබුණෙත් නැහැ. අලුත් පිවිසුමත් සමඟ විල්පත්තුවේ තවත් අක්කර ලක්ෂ 1.5 ක් ජනතාවට විවෘත වෙනවා. ඊට අමතරව දැයට කිරුළ භූමිය වටාත් හුනුවිලගම සිට තන්තිරිමලේ දක්වා ප්‍රදේශවල කිලෝමීටර් 100 ක් පමණ දුරට අලුත් අලි විදුලි වැටක් ද අපි ඉදි කරනවා.විල්පත්තුව ජාතික වන උයන ඇතුළත වැව් විස්සක් හා වන ජීවි බංගලා 10 ක් අලුතින් ඉදිකිරීමට ද දැයට කිරුළ යටතේ කටයුතු කරනවා. ඒ සඳහා රුපියල් මිලියන 400 ක් වෙන්කර අවසන්” වනජිවි ඇමැති එස්. එම්. චන්ද්‍රසේන මහතා පැවසීය.ඊට අමතරව දැයට කිරුළ යටතේ හොරොව්පතාන ප්‍රදේශය නව ජාතික වනෝද්‍යානයක් පිහිටුවනු ලැබේ. එහි රුපියල් ලක්ෂ 2500 ක වියදමින් අලි සංරක්ෂණ මධ්‍යස්ථානයක් පසුගියදා විවෘත කළේය. අනුරාධපුරය ප්‍රදේශයේ තුවාල ලබා සුවය ලැබිය යුතු අලි පැටවු සුවපත් කිරීමට රිටිගල ප්‍රදේශයේ ඇත් අතුරු සෙවණක් ඇති කිරීමට කටයුතු යොදා ඇත.මේ ප්‍රදේශයේ ඉහළ මට්ටමේ වාරිමාර්ග සංවර්ධනයක් ද දැයට කිරුළ නිසා සිදුවී තිබේ. වාරිමාර්ග හා ජල කළමනාකරණ ඇමැති ඩබ්ලියු. බී. ඒකනායක මහතා පවසන පරිදි තිසා වැව, බසවක්කුලම වැව, හුරුළු වැව, අභය වැව ඇතුළුව දිස්ත්‍රික්කයේ කුඩා වැව් 200ක් ද පුනරුත්ථාපනයට කටයුතු යොදා තිබේ. ඊට අමතරව වාරිමාර්ග දෙපාර්තමේන්තුව මඟින් දැයට කිරුළ භූමියේ ඇති වැව් 5 ක් ද ප්‍රතිසංස්කරණය කර තිබේ.මෙවර දැයට කිරුළ නිසා සුවිශාල තෑගි දෙකක් අනුරාධපුරයට ලැබේ. ඉන් ප්‍රධාන තෑග්ග අනුරපුර ඉදිවන උතුරු පළාතේ විශාලතම රංග ශාලාවයි. එය ආසන 1500 කින් සමන්විතය. නවීන තාක්ෂණය අනුව වේදිකා විදුලි ආලෝකය ශබ්ද විකාශනය පුහුණුවීම් කාමර, ඉහළම මට්ටමේ ආපන ශාලාවක් එහි අන්තර්ගත වේ.රුපියල් මිලියන 2000 ක වියදමින් ඉදිවන එම රංග ශාලාව නිසා රජරටින් තවත් නව කලා නිර්මාණ ශිල්පීන් රැසක් බිහිවීමේ අවස්ථාව උදා වෙනු ඇතැයි දැයට කිරුළ ලේකම් උදය සෙනෙවිරත්න මහතා පවසයි.අනුරාධපුරය මෙවර දැයට කිරුළෙන් ලැබෙන අනෙක් තෑග්ග අනුරාධපුරයට නව සියලු පහසුකම් සහිත ක්‍රීඩාංගණය හා ක්‍රීඩා සංකීර්ණයක් ලැබීමයි. ඒ සඳහා රුපියල් මිලියන 172 ක් ලබා දී තිබේ. මේ ප්‍රදේශයෙන් නව ක්‍රීඩක ක්‍රීඩිකාවන් බිහි කිරීමේ අරමුණින් හා මෙතෙක් තිබු උතුරුමැද පළාතේ ප්‍රධාන ක්‍රීඩාංගණයක අවශ්‍යතාව ඉටුකිරීමේ අරමුණින් මේ ක්‍රීඩාංගණය අනුරපුර බන්ධනාගාරය අසල භූමියක ඉදි වේ.අනුරපුරය දිස්ත්‍රික්කයටත් ඔයාමඩුව ප්‍රදේශයටත් පසුගිය කාලයේ ජල අපහසුතා රැසක් තිබිණි. එය ජල අපහසුතා මඟ හැර ඒ පදිංචි ජනතාවට නළ ජල පහසුකම් ලබාදීමට දැයට කිරුළ යටතේ කටයුතු කරනු ලැබේ.ඒ අනුව මුලින්ම දැයට කිරුළ ප්‍රදර්ශන භූමියට දිනකට ජලය ඝන මීටර් 20000 ක්ද ලබාදීමට කටයුතු යොදා ඇත. ඒ සඳහා ඝන මීටර් 800 ටැංකි 3 ක් ඉදිකර තිබේ. ඊට අමතරව තන්තිරිමලේ ඔයාමඩුව ප්‍රදේශවල ඇති ගම්මාන 80 ක පවුල් 4500 ක් පිරිසුදු පානීය නළ ජලය ලබාදීමට කටයුතු යොදා ඇතැයි ජාතික ජලාපවාහන මණ්ඩලයේ නියෝජ්‍ය සාමාන්‍යාධිකාරී එල්. එල්. ඊ. ඒ. පීරිස් මහතා පවසයි.මේ අනුව අනුරපුර දිස්ත්‍රික්කයේ පවුල් 25000 කට නව ජල සම්බන්ධතා ලැබේ. මේ සඳහා මණ්ඩලය රුපියල් මිලියන 700 ක් වෙන්කර තිබේ. මේ අනුව මල්වතු ඔය හරස් කර මේ ජලය මේ ප්‍රදේශයට ලබාදීමට කටයුතු කරනු ලැබේ.”අනුරාධපුරය ජය ශ්‍රී මහා බෝධියේ ආවතේව කටයුතුවල යෙදෙන අය පදිංචි ගම්මානයට මෙතෙක් ජල පහසුකම් තිබුණේ අවම ලෙසය. මේ අයට නව ජල යෝජනා ක්‍රමයක් මඟින් නළ ජල පහසුකම් ලබාදීමට ද මේ යටතේ කටයුතු යොදා ඇතැයි නියෝජ්‍ය සාමාන්‍යාධිකාරී පීරිස් මහතා පවසයි.පළාත් සභාවේ ඉල්ලීම පරිදි කලා හා කෘෂි නිපැයුම් අලෙවිය සඳහා නව අලෙවි මධ්‍යස්ථානයක් අනුරාධපුරයේ ඉදිවේ. නව තැපැල් හල් ඉදිකරන අතර අනුරාධපුරයට හා කහටගස්දිගිලියට නව බස් නැවතුම් පොළ ඉදිකිරීමට කටයුතු යොදා ඇත.අනුරපුර දිස්ත්‍රික්කයේ දුෂ්කර පාසල් 100 කට පරිගණක තොරතුරු මධ්‍යස්ථාන 100 ක් ඇරැඹීමට ද කටයුතු යොදා ඇතැයි ඇමැති රංජිත් සියඹලාපිටිය මහතා පවසයි. මේ සඳහා රුපියල් මිලියන 100 ක් වෙන්කර ඇත.මෙවර දැයට කිරුළ වැඩ සටහනේ තේමාව ‘ආශ්චර්යයේ පුනරාගමනය’ යන්නයි. අතීත පෞඪත්වය හා අතීත ශ්‍රී විභූතිය සුරකිමින් දිස්ත්‍රික්කය පුරා නවීකරණය සමඟ නව යළි පිබිදීමක් යළි ගොඩනැඟීමත් ඇති කිරීම මෙම තේමාව ඔස්සේ කටයුතු කෙරේ.ජනාධිපති කාර්යාලය මඟින් පාසල් පුස්තකාල 49 ක් ආරම්භ කිරීමට කටයුතු සකස් වෙමින් පවතී. සෞඛ්‍ය ක්ෂේත්‍රයේ ද සංවර්ධන කටයුතු රැසක් දිස්ත්‍රික්කය පුරා ක්‍රියාත්මකය. අනුරාධපුරය මහා රෝහලේ වකුගඩු රෝගීන්ගේ ප්‍රතිකාර සඳහා අවශ්‍ය නවීන යන්ත්‍රෝපකරණ රුපියල් මිලියන 70 ක පමණ වියදමෙන් අලුතින් ලබා දී තිබේ. අනුරපුර දිස්ත්‍රික්කයේ ප්‍රවාහනය සඳහා නව බස් රථ පනහක් ලබාදීමට ප්‍රවාහන අමාත්‍යාංශය උදව් කරයි.ක්‍රීඩා ක්ෂේත්‍රයේ දියුණුවක් ද සංවර්ධන කටයුතු ද මේ යටතේ ඇති කෙරේ. මුලදී සඳහන් කළ අනුරපුර නව මහ ක්‍රීඩාංගණයට අමතරව පදවිය කහටගස්දිගිලිය ඔයාමඩුව වැනි ප්‍රදේශවල ප්‍රධාන විද්‍යාල ආශි‍්‍රත ක්‍රීඩාංගණ නවීකරණය කරනු ලැබේ.අනුරාධපුරයේ සෑම ප්‍රාදේශීය ලේකම් බල ප්‍රදේශයෙන්ම එක් පාසලක් දැයට කිරුළ යටතේ සංවර්ධනය කෙරේ.ප්‍රදර්ශනයේ විශාලම කුටිය ආරක්ෂක හමුදාවලට අයත් වේ. ඒ කුටිවලට අක්කර 20 කට අධික භූමි ප්‍රදේශයක් මෙවර වෙන්කර දී තිබේ. කෘෂිකර්ම අමාත්‍යාංශය අක්කර 8 ක ගොවිපළක් දැනටම වවා අවසන් කර තිබේ. රටේ වැවිය හැකි සියලු බෝග එහි අන්තර්ගත වීම විශේෂත්වයකි.එළවළු හා පලා වර්ගවලින් භූමි අලංකරණය කිරීම මෙහිදී පැහැදිලිව පෙන්වා දී තිබේ. මීට අමතරව අනුරපුර රඹෑව ගෝන කුඹුක්වැව ගොවි ගම්මානය ආදර්ශ ගොවි ගම්මානයක් ලෙස සංවර්ධනය කෙරේ. එහි ගෙවතු 140 ක් හා ජල ටැංකි 40 ක් සකස් කර තිබේ.ප්‍රදර්ශනයට යොදා ගන්නා පශු සම්පත් මණ්ඩලයේ ගොවිපළ අක්කර 2600 කි. ඉන් අක්කර 600 ක ප්‍රමාණයක් ප්‍රදර්ශනය සඳහා යොදා ගනී. අමාත්‍යාංශ 56 හා පෞද්ගලික අංශයේ ප්‍රදර්ශන කුටි 500 ක් පමණ මෙහි ඉදිවෙමින් පවතී. වර්ග අඩි ලක්ෂ 4 ක ප්‍රදේශයක ප්‍රදර්ශන කුටි ඉදිවේ.ඉන් වර්ග අඩි 150000 ක් ස්ථිර ගොඩනැගිලි ඉදිවන අතර එම ගොඩනැගිලි පසුව වී ගබඩා, එළවළු ගබඩා ලෙසත් ප්‍රාදේශීය සංවර්ධන කටයුතු මෙහෙයවන ස්ථාන ලෙසත් ප්‍රදේශයේ ජනතාවට ලබාදීමට කටයුතු යොදා ඇත.විශේෂයෙන් මේ යටතේ අක්කරයක් බැගින් විශාල නව යෝධ ගොඩනැගිලි 3 ක් දැයට කිරුළ භූමියේ ඉදිවෙමින් පවතී. ඒවා සියල්ල පසුව වී ගබඩා ලෙස ප්‍රයෝජනයට ගන්නා බව ගොවිජන සේවා ඇමැති එස්. එම්. චන්ද්‍රසේන මහතා පවසයි. දුම්රිය දෙපාර්තමේන්තුව දැයට කිරුළ ප්‍රදර්ශනය අවට කුඩා දුම්රියක් ධාවනය කිරීමට ද කටයුතු සකස් කරමින් පවතී.ඒ සමඟම දිස්ත්‍රික්කයේ පොල්අතු හා ටකරං සෙවිලි කළ නිවාස වෙනුවට උළු නිවාස ලබාදීමට පවුල් 40000 කට උළු ලබාදීමට ආර්ථික සංවර්ධන අමාත්‍යාංශය කටයුතු කරයි. මීට අමතරව පරිසර අමාත්‍යාංශය මඟින් අක්කර 300 ක වන වගාවක් දැයට කිරුළ භූමියේ වවනු ලැබේ. තන්තිරිමලේ විමලඥාන විද්‍යාලයේ සංවර්ධන කටයුතු රුපියල් ලක්ෂ 50 ක වියදමින් ක්‍රියාත්මක කෙරේ.අනුරපුරයේ පුරා විද්‍යාත්මක සංස්කෘතික පාරිසරික අගය සුරකිමින් නව සංවර්ධන කටයුතු රැසක් සිදුවෙන මේ දැයට කිරුළ වැඩ සටහන රජරටට පමණක් නොව මුළු රටටම ආශ්චර්යයේ පුනරාගමනයක් වනු ඇත.අනුරපුර සංචාරයකින් පසු නිහාල් පී. අබේසිංහ සේයාරූ සමන්ත වීරසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>22</day>
    </date>
    <link>http://www.silumina.lk/2012/01/22/_art.asp?fn=af1201227</link>
    <topic>දරුවො බුද්ධිමතුන් මිසක සල්ලිකාරයො කරන්න අදහසක් නැහැ</topic>
    <author>ටිරෝනි වෑවලගේ</author>
    <content>කාර්ය බහුල වීම ඇයට නම් දෛනික ජීවිතයේ සාමාන්‍ය දෙයකි. එහෙත් ඇය එකී කාර්යබහුලත්වය වටා තම ජීවිතය පටලවා නොගන්නීය. රාජකාරියත් ගෘහ ජීවිතයත් මැනවින් හසුරුවා ගන්නීය. මේ හේතුවෙන් කොතෙක් වෙහෙසුණ ද විඩා නොදැනෙන බව ඇයගේ අදහසයි.බස්නාහිර පළාත් සභාවේ වැඩ බලන ප්‍රධාන ලේකම් චිත්‍රා ජයන්ති විජේතුංගගේ හඬඅද විඩාපත් නොවන සිතක සටහන් පෙළට එක්වන්නී ජයසේකර මුදලිගේ චිත්‍රා ජයන්ති විජේතුංගයි. එසේ නැතහොත් බස්නාහිර පළාත් සභාවේ වැඩ බලන ප්‍රධාන ලේකම් අධ්‍යාපන, පළාත් පාලන සහ ඉඩම් අමාත්‍යාංශවල ලේකම් මෙන්ම ප්‍රධාන අමාත්‍ය ලේකම් ධුර දරන්නියයි.“මොන ප්‍රශ්න ආවත් මුහුණ දෙන්න පුළුවන් පෞර්ෂත්වයක් මම ගොඩ නඟාගෙන ඉන්නවා.”ඇය කතාබහ ආරම්භ කරන්නීය. ඇයගේ එම කතාබහට විරාම තැබිය යුතු නැත. එහෙත් ඇයගේ ජීවන තතු කෙටියෙන් හෝ පැවසිය යුතුය.අදින් වසර හතළිස් අටකට පෙර දිනක ඇය කටාන කොට්රූපේ උපත ලැබුවාය. විවාහයෙන් පසුවත් උපන් ගමේම පදිංචිව සිටීමේ වාසනාව ලත් ඇය ප්‍රාථමික අධ්‍යාපනය කුස්වල කනිෂ්ඨ විද්‍යාලයෙන් ලැබුවාය.රද්දොළුව පඤ්ඤානන්ද ජාතික පාසලෙන් විශ්ව විද්‍යාලය තෙක් අධ්‍යාපනය හැදැරු ඇය 1981 වර්ෂයේදී කොළඹ විශ්ව විද්‍යාලයට ඇතුළත් වූවාය.උපාධිය සම්පූර්ණ කර අවුරුද්දක් ගෙවී යද්දී රාජ්‍ය සේවයට ගුරුවරියක් ලෙස එක් වූ ජයන්ති විජේතුංග 1987 පෙබරවාරි දෙවැනිදා ශ්‍රී ලංකා පරිපාලන සේවයට එක් වීමේ වාසනාවට හිමිකම් කීවාය. එතැන් සිට පරිපාලන සේවයේ කඩඉම් පසු කරමින් පැමිණි ඇය අද බස්නාහිර පළාත් සභාවේ වගකිවයුතු නිලයක් හොබවමින් අද දවසේ අප කතා නායිකාව වන්නීය.“පරිපාලන සේවයේ මගේ පළමු පත්වීම කම්කරු දෙපාර්තමේන්තුවට. සහකාර කොමසාරිස් හැටියට. පස්සේ ඉඩම් නිරවුල් කිරීමේ දෙපාර්තමේන්තුවේත් විශ්‍රාම වැටුප් දෙපාර්තමේන්තුවේත්, රාජ්‍ය පරිපාලන දෙපාර්තමේන්තුවේත් සේවය කළා.සැලසුම් ක්‍රියාත්මක කිරීමේ අමාත්‍යාංශයේ සේවය කිරීමෙන් පස්සේ 2001 වසරේදී මීගමුව ප්‍රාදේශීය ලේකම් ධුරයට පත්වූවා. යළිත් රාජ්‍ය පරිපාලන අමාත්‍යාංශයේ සේවය කිරීමෙන් පස්සේ තමයි 2003 වසරේදී බස්නාහිර පළාත් සභාවට ආවේ. ඒ නියෝජ්‍ය ප්‍රධාන ලේකම් පරිපාලන වශයෙන්. අද වෙනකොට මම මෙහි ප්‍රධාන ධුරයන් තුනක කටයුතු කරනවා.පළාත් සභාවක තියෙන අමාත්‍යාංශ අතරින් ප්‍රධානම අමාත්‍යාංශ විදිහට අධ්‍යාපන සහ පළාත් පාලන අමාත්‍යාංශ හඳුනා ගන්න පුළුවන්. විශේෂයෙන්ම අධ්‍යාපනය කියන්නේ සංවේදී විෂයයක්. ඒ නිසාම මට රැකියාවේ වගකීම් වැඩි වැඩියෙන් දැනෙනවා. අධ්‍යාපන අමාත්‍යාංශය විතරක් උදාහරණයක් ලෙස සැලකුවොත් පාසල් 1270 කට ආසන්න සංඛ්‍යාවක්, ගුරුවරු තිස්තුන් දහසක් වගේම සිසුන් ලක්ෂ හතක් අයත් වෙනවා. ඒ අනුව වැඩිම මූල්‍ය ප්‍රමාණයක් හසුරුවන, වැඩිම මානව සම්පතක් පාලනය කෙරෙන, වැඩිම සංවර්ධනයක් සිදු කෙරෙන අමාත්‍යාංශවල වගකීම තමයි මම දරමින් ඉන්නේ.”රැකියාව බැරැරුම්ය. කතා දෙකක් නැත. එහෙත් ඒ බැරැරුම් රැකියාව හේතුවෙන් පවුලේ වගකීම් යුතුකම් අතපසු කිරීමට ද නොහැකිය. සමාජයේ කවර තානාන්තර හෙබවුවද කාන්තාවකට නිවසේ දී මවගේ භූමිකාවට ආදේශක සෙවිය නොහැක්කේමය. ජයන්ති විජේතුංගට වුවද ඒ දහම එසේමය. එසේම ඇය ඒ සම්බන්ධව සවිඥානිකය.“කාන්තාවක් විදිහට මට පවුල් ජීවිතය සහ රාජකාරි ජීවිතය සමබර කිරීමේදී විශාල කැප කිරීම් කිරීමට සිදු වෙනවා. නමුත් අවබෝධයෙන් වැඩ කරන නිසා ගැටලු ඇතිවෙලා නැහැ. මගේ සැමියා මට මුණ ගැසුණේ පරිපාලන සේවයට තේරුණු පසුව. ඔහු ප්‍රභාත් ලක්ෂ්මන් විජේතුංග. අද ඔහු ගම්පහ අතිරේක දිසාපති වශයෙන් සේවය කරනවා. මගේ දුවත්, පුතාත් තවම අධ්‍යාපනය ලබනවා.රැකියාව කොතරම් වගකීම් සහගත වුවත් මම හැම විටම යුතුකම් සහ වගකීම් සිහියේ තියා ගන්නවා. අද ඉහළ තනතුරු දරන බොහෝ දෙනා තමන්ගේ දරුවෝ කරන දේ දන්නේ නෑ. නමුත් මම හිතන්නේ වෙනස් විදිහට. මගේ ගෙදර හදාගෙන ඉන්න ඕනේ සේවය කරන්න. සමාජයට පරමාදර්ශයක් වෙන්න පුළුවන් එතකොටයි. මගේ නිවසේ එදිනෙදා කටයුතුවලදී කිසිවකුගේ උදව් අවශ්‍යයි.ඒත් සති අන්තයේදී නම් මම ගෙදර ඉවුම් පිහුම් කරනවා. වෘත්තියමය වශයෙන් මොන දේ කළත් ගෘහස්ථ ජීවිතය තමයි වැදගත්. අනික් කරුණ තමයි අපේ ජීවිතවල සාර්ථකත්වය පෙන්නුම් කරන දර්ශකය වන්නේත් ගෘහස්ථ ජීවිතය වීමයි. කළ යුතු දේ නියම කාලෙට නොකර පසුතැවිලි වන බොහෝ දෙනා ඉන්නවා. මම දන්න ඇතැම් නිලධාරීන් කන්තෝරුව බදාගෙන ඉඳලා ගෘහස්ථ ජීවිතයේ අතපසු වුණු යුතුකම් වගකීම් ගැන දැන් දුක් වෙනවා.එවැනි වාතාවරණයක් මගේ ජීවිතයේ ඇති වෙන්න මම ඉඩ තියලා නැහැ. දරුවෝ සම්බන්ධව මගේ මතය සමබරයි. ඔවුන් සල්ලිකාරයෝ කරන්න බලාපොරොත්තුවක් නෑ. අධ්‍යාපනය ලබා දීලා ඥානය සහ ගුණය යන දෙකෙන්ම සමබර කරන්න තමයි බලාපොරොත්තු වෙන්නේ.”බස්නාහිර පළාතේ පාසල් දරුවන් ලක්ෂ හතක වගකීම දරන ඇය ඒ සියලු දරුවන්ට මවක සේ සලකන බව පවසන්නීය. ඇය ජීවිතයේ වඩාත්ම වැදගත් කොට සලකන මෙහෙවර වන්නේ ද පාසල් දරුවන්ගේ සුබ සිද්ධිය සැලසීමයි. ඇය වෘත්තියමය දිවියේ අමතක නොවන සිදුවීම ලෙස සලකන්නේ ද එලෙස පාසල් දරුවන් වෙනුවෙන් කළ සේවාවකි.“සාමාන්‍යයෙන් බස්නාහිර පළාතේ දරුවන් පාසල් ගත වීමේ ප්‍රතිශතය වැඩියි. ඒත් සියයට දෙකක් විතර දරුවන් පාසල් ගත වන්නේ නෑ. එවන් වූ දරුවන් වෙනුවෙන් අපි විශේෂ වැඩසටහනක් ක්‍රියාත්මක කරනවා. වීදි දරුවන්ට අධ්‍යාපනය ලබා දීම ඒ අතරින් ප්‍රධානයි.මේ විශේෂ වැඩසටහනට මා තුළ පවතින්නේ විශේෂ කැමැත්තක්. ඒ වගේම තමයි පාසලෙන් වැඩ බිමට කියලා තවත් වැඩසටහනක් ක්‍රියාත්මක කෙරෙනවා. ඒ සාමාන්‍ය පෙළ විෂයන් සියල්ලම අසමත් දරුවන් වෙනුවෙන්. එතැනදී සිදුවන්නේ ඒ දරුවන්ට පුහුණුවක් සමඟ රැකියාවක් කරා යොමු කිරීමයි. පාසල් හැර යන්නන්ට අනාගතය යහපත් කිරීම අරමුණු කර ගනිමින් සිදු කරන මේ වැඩසටහනටත් මගේ විශේෂ කැමැත්තක් තියෙනවා.”ඇයගේ එවන් වූ වදන් අපට පවසන්නේ තම වගකීම් වපසරිය තුළ ඇය තම භූමිකාව මෙහෙයවන අන්දමයි. පළාත් සභා ක්‍රමවේදය ආරම්භ කිරීමෙන් පසු මෙවැනි වගකිවයුතු ධුරයකට පත් වූ ප්‍රථම කාන්තාව වන්නේ ද ජයන්ති විජේතුංගයි. එමෙන්ම ඇය ක්‍රියා කරන විෂයන් මහජනතාවට ඉතා සමීප සහ සංවේදී විෂයන් ද වෙයි. එහෙත් ඇය පවත්වා ගන්නා මහජන සබඳතාව යහපත් ය. දේශයේ ඉදිරිපෙළ කාන්තා පෞර්ෂත්වයක් වශයෙන් ඇයගෙන් ලැබෙනා ආදර්ශය අගය කළ යුතුය. ඇය පවසන්නේ මීටත් වඩා සේවයක් කිරීමට තමාට හැකියාව ඇති බවයි.“දැනට මම යන්න ඕනේ ඉහළම තැනට ඇවිත් තියෙන්නෙ. අද මම ප්‍රධාන ලේකම් ධුරයෙත් වැඩ බලනවා. කාන්තාවක් ලෙස පවුලක වගකීම් දරන අතරම රැකියාවේ වගකීම් සාර්ථකව ඉටු කරන්න ලැබීම ගැන මට සතුටුයි. මේ වන තුරු මට කිසිම චෝදනාවක් එල්ල කරමින් කිසිම පාර්ශ්වයකින් ඇඟිල්ල දිගු වෙලා නැහැ. මීටත් වඩා සේවයක් රට වෙනුවෙන් ඉටු කරන්න මට පුළුවන්. මම රාජ්‍ය කළමනාකරණ පශ්චාත් උපාධියත් සම්පූර්ණ කළ කෙනෙක්. නිලධාරීන් සමඟ රාජකාරි කිරීමේදී ඒ දැනුම මට වැදගත් වෙලා තියෙනවා.”ලිපි ගොනුවලින් පිරී ගිය කාර්යාලීය මේසයෙන් මදකට බැහැර වෙමින් අසල වූ සෝපාවේ අසුන් ගෙන සිටිනා ඇය කතාබහ කරන්නේ සැහැල්ලුවෙනි. විඩාපත් බවක ලකුණු නොවුණු මුහුණේ නිතර සිනහවක් රැඳී පවතී. එහෙත් කතාබහ අතර ද රාජකාරි කටයුතු වෙනුවෙන් කඩින්කඩ අවධානය යොමු කිරීමට ඇයට සිදුවේ.එතැනින් යළි කතාව නැවතු තැනට පැමිණීමට ඇය ආයාසයක් දරන්නේ නැත. මෙවන් වූ කාර්ය බහුල දිවියක විශ්‍රාම කාලය කෙසේ ගෙවෙනු ඇති දැයි මට අනුමානයෙන් හෝ කිව නොහැකිය. මම ඇයට එය පැනයක් ලෙස යොමු කළෙමි.“මම රාජකාරි ආරම්භ කරනකොට මගේ වයස අවුරුදු විසි දෙකයි. ඒ වගේම වයස අවුරුදු හැටෙන් පස්සේ මම අනිවාර්යයෙන්ම විශ්‍රාම යනවා. කොන්ත්‍රාත් පදනමේ ඉන්න කිසිම බලාපොරොත්තුවක් නැහැ. විශ්‍රාම ගත්තට පස්සේ අධ්‍යාත්මික පැත්තට බර වෙලා සැනසිලිදායී ජීවිතයක් ගෙවන්න තමයි මගේ අදහස. මම රාජකාරියත් බොහෝ දුරට ආගමත් එක්ක ගලපා ගන්නවා. ඒ නිසා තමයි මොන ප්‍රශ්න ආවත් මුහුණ දෙන්න පුළුවන් පෞර්ෂත්වයක් ගොඩ නගාගෙන ඉන්නේ. මට කේන්ති යන්නේ නැති තරම්. එහෙම වෙන්න මට උදව් වුණේ ආගම.”කතාබහ අවසානයකට පැමිණ ඇති සෙයකි. එහෙත් මට ඇයගෙන් ඇසීමට තවත් බොහෝ දේ තිබේ. කාලය සහ ඇයගේ කාර්ය බහුලත්වය මට බාධා කරයි. ඇය යළිත් තම කාර්යාලීය මේසය ඉදිරියේ අසුන් ගන්නීය. ලිපි ගොනු වෙත අවධානය යොමු කරන්නීය.“මම කොච්චර රෑ වුණත් කාර්යාලයේ කාර්ය භාරය ඉවර කරලා තමයි ගෙදර යන්නේ. බැරිම වුණොත් විතරක් රාජකාරිය ගෙදරටත් ගෙනියනවා. එතනදී ගෙදර යුතුකම් කැප කරන්නේ නැහැ. කැප කරන්නේ මගේ නින්ද. මම ස්වභාව සෞන්දර්යය බලන්න, රට තොට ඇවිදින්න යන්න කැමතියි. ඒත් පොත පත බැලීම ඇරෙන්න වෙනත් විනෝදාංශයක නියැළෙන්න වෙලාවක් නැහැ. මගේ සැමියා ගෙවතු වගාවට, කෘෂි කර්මයට බොහෝ ලැදි කෙනෙක්. අපි වී වගාවත් කරනවා. ඔහුට උදව් කිරීමත් විවේක කාලයේදී මා සිදු කරන දෙයක්.”කතා බහ අතරතුරේදී ඇය මට විවේකය ලැබුණු මොහොතක ජීවිතය ගෙවී යන අන්දම එලෙසින් පවසා සිටියාය. ඇගෙන් සමුගෙන එන මොහොතේ මා සිහියට නැඟුණේ ඇය අවසන් වශයෙන් රාජ්‍ය සේවකයන් අරඹයා පැවසු වචන කිහිපයයි. ඒ වදන් මෙහි සටහන් කළ යුතුමය. එසේ කිරීමට හේතුව ඒ වදන් අපේ රාජ්‍ය සේවකයන්ට අලුතින් සිතන්නට යමක් එක් කරන අතරම ජයන්ති විජේතුංග චරිතය ගැන ද අවබෝධයක් ලබාදෙන බැවිනි.“රටක් හැටියට අපි ලොකු යුද්ධයක් අවසන් කරලා මේ ඉන්නේ. එතැනදි අප සතුව විශාල සංවර්ධන ඉලක්කයක් තියෙනවා. ඒ වෙනුවෙන් රාජකාරිමය වගකීමක් අප සතු වෙනවා. ඒ සඳහා රජයේ සේවකයන්ගේ කැප කිරීම අවශ්‍යයි. 2015 දී රටේ ආර්ථික වර්ධන වේගය සියයට අටක් කිරීමයි බලාපොරොත්තුව.ඉතින් ඒ ඉලක්කයට යන්න නම් අපි පසුගාමී මානසික ආකල්ප අත්හැර දැමිය යුතුයි. එදාට තියෙන වැඩේ කරලා ශේප් වෙලා යන මානසිකත්වය අපි අත්හරින්න ඕනේ. ඒ වෙනුවට ආකල්ප සංවර්ධනය කරන්න ඕනේ. ඉතින් අපේ අනාගත පරපුරේ, අපේ රටේ යහපත වෙනුවෙන් ධනාත්මක ආකල්ප සමඟ වැඩ කරමු. ඒ සඳහා දායකත්වය දෙමු කියලා මම රජයේ සේවකයන්ගෙන් ඉල්ලා සිටිනවා.ටිරෝනි වෑවලගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>22</day>
    </date>
    <link>http://www.silumina.lk/2012/01/22/_art.asp?fn=af1201228</link>
    <topic>පිටරට ස්කූල් බස්වලට වෙනම පාටක් තියෙනවා</topic>
    <author>අරුණි මුතුමලී</author>
    <content>මට ගෙට ගොඩ වෙන්න ලැබුණේ නෑ. ආච්චි දුවගෙන ඇවිත් මගේ මුළු සර්වාංගෙම අතගාලා “අනෙ මගෙ රත්තරනේ මගදි කරදරයක් එහෙම වුණේ නෑ නේද” කියල පුදුමෙන් වගේ බැලුවා.“ඇයි ආච්චියේ ඒ මොකද එකපාරටම?” මට අදහගන්න බැරිව ඇහුවා.“ඇයි දෙයියනේ මේ ඇහෙන ඒවායේ හැටියට දරුවෙක් ගෙදරට ගොඩ වෙනකල් අපේ පපුවෙ ඇවිළෙන ගින්දරක්. ඇයි දැක්කෙ නැද්ද අර ඉස්කෝලේ වෑන් එකක්...” කියු ආච්චි මම යහතින් බව පෙනුණු නිසා ආපහු හැරි ගෙට දිව්වේ යමක් අමතක වුණා වගෙයි.ආච්චි කියාගෙන ආ කතාව ක්ෂණයෙන් වැටහුණු නිසාත් ඒකේ අගමුල දැනගෙන සිටි නිසාත් මම හිමින් සීරුවේ ගෙට ඇතුළු වුණා.අම්මා, තාත්තා, මල්ලි, ආච්චි, සීයා සෝමා මදිවට එහා ගෙදර ඇන්ටිත් ටී වී එක වටේ නොසෙල්වී බලා ඉන්නේ ගල්කිස්සේ ඇක්සිඩන්ට් වුණු වෑන් එකේ රූප රාමු පෙන්වනකල්.මම සුපුරුදු විදිහට මගේ සාගත මල්ල සැටියේ පැත්තක අත ඇරලා අනිත් කෙළවරේ බෑවුණා. වෙනදා වගේ වතුර වීදුරුවක් ළඟට ආවේ නෑ.“සෝමෝ මට තිබහයි”“ආහ් මට ඒකත් අමතක වුණානේ මේ කලබලේ බලන්න ගිහින්” කියු සෝමා හනිකට කුස්සිය පැත්තට ගියා.මම මල්ලිට ඔළුවෙන් සංඥා කළා. මල්ලි ළඟට ආවා “මේ ගොල්ලන්ට පෙන්නුවේ නැද්ද නෙට් එකේ ඔක්කොම ෆොටෝ දාලා තිබුණේ”“තාත්තයි මායිනම් බැලුවා” මල්ලි කීවේ එහා ගෙදර ඇන්ටි දෙසද යන්තමින් බලමින්. ඒ එක්කම ප්‍රවෘත්තිවල පෙන්වූ දර්ශන ඉවර වුණා.“බලන්න ඉතින් කොයිතරම් නොසැලකිලිමත් විදිහට ද මේ වෑන් එක ඩ්‍රයිව් කරලා තියෙන්නේ. අනේ ඕගොල්ලෝ මට මේ උදව්ව කරනව ද? මට දැන් වෑන් එකක යවන්නත් බයයි වගේ.” පහේ ශිෂ්‍යත්වෙන් කොළඹ ඉස්කෝලෙට තේරුණු පුතාට සුදුසු පාසල් වෑන් රියක් හොයා දෙන ලෙසයි ඒ කන්නලව්ව.“එහෙම හොයනවා නම් අනිවාර්යයෙන්ම ළමා ආරක්ෂණ අධිකාරියේ රෙජිස්ටර් වෙච්ච එකක්ම ලෑස්ති කරගන්න” මම සෙටියේ හරිබරි ගැහෙමින් සෝමා ගෙනා වතුර වීදුරුව අතට ගන්නා ගමන් කීවා.“ඒ මොකද ඒ” ඇන්ටි අහද්දි සියලු දෙනාම මගේ වටේ රැස් වුණා.මමත් මහන්සි නොබලා දන්නා සේරම කියන්න ගත්තේ ටිකක් ආඩම්බරෙන්.“මේ... අපේ එඩිටර් මට ඕක ගැන විස්තර හොයන්න කීවනේ. ඉතින් මං හතර වටේටම කතා කළා තොරතුරු හොයන්න”“ඉතිං මොනවද හොයා ගත්තේ?” මල්ලිට දැනගන්න කලබලේ.“ඔක්කොම දැනගන්නනං පත්තරේ කියව ගන්නවා” මම අගේ කළා.“අනේ පුතේ ඉන්නකො ටිකක් අක්කට කියන්න දීලා” අම්මා කියු විදිහට නොකියා බෑ.“පහුගිය කාලේ ඔක්කොම පාසල් ප්‍රවාහන සේවා ටික ළමා ආරක්ෂණ එකේ රෙජිස්ටර් කරන්න කියලා නීතියක් ආවානේ. දැන් රටපුරාම වෑන් විසිදාහකටත් වඩා ළමයින් ගෙනියනවලු.”“පාසල් ප්‍රවාහන සංගම්වලින් රෙජිස්ටර් කරපුවා බස්නාහිර පළාතේ දහදාහකට කිට්ටු වෙන්න තියෙනවලු. ඒවායිනුත් හය හත්දාහක්ම කොළඹට ඇතුළු වෙනවලු. ඒත් දැන් තොරතුරු ලැබිල තියෙන විදිහට ස්කූල් වෑන් පන්දාහක් විතර තියෙන්න පුළුවන්ලු රෙජිස්ටර් නොකරපුවා.”“ඈ...? කවුද කිව්වේ” ඇන්ටි ඇහුවා.“කිව්වේ අනෝමා දිසානායක, පරිවාස හා ළමා ආරක්ෂණ අධිකාරියේ සභාපතිනි““ආ... ආ... රේඩියෝ එකෙත් කතා කළා තමයි” අම්මා කීවා.“අපෝ ට්‍රැෆික් වැඩි වෙන්නෙ ඕකනේ ඉතින්”“ඈ අක්කේ, මම ඕකේ පින්තූර ටික බලද්දි කියෙව්වේ, පිටරටවල නම් ස්කූල් බස්වලට වෙනම පාටක් එහෙම තියෙනවලුනේ” මල්ලි කීවා.“ඔව් ඔව්, මමත් ඒකනම් දන්නවා. හුඟක් රටවල කහ පාට ගාලා වෙනම විදිහකටනේ ස්කූල් බස් තියෙන්නේ. ඒවා වෙනම අඳුනගන්න පුළුවන් වෙන්න. අනික ඒවා වෙනම ක්‍රමේකටලු හදන්නෙත්” මල්ලිගෙ කතාව අනුමත කෙළ් තාත්තා.“හ්ම්... එහෙනම් ඒ ටිකත් කියන්නම්කො” මම මහන්සිය අතැරලා පටන් ගත්තා.“පාසල් ප්‍රවාහන සේවයක් කියලා එකක් මුලින් පටන්ගෙන තියෙන්නේ 1827 දිලු. මුලින්ම දුවල තියෙන්නේ අශ්ව කරත්තවලින්. ලන්ඩනේ වයඹ පැත්තේ නෙවින්ටන් කියලා දිහාක ජෝර්ජ් ෂිලිබියර් තමයි ළමයි විසිපහක් අරගෙන ගිහින් ස්කූල් ට්‍රාන්ස්පෝට් ක්‍රමයක් හදල තියෙන්නේ. උතුරු ඇමෙරිකාවේ මුල් කාලේ වාහන දාගෙන වැඩේ පටන්ගෙන තියෙනවා.මේක මේ ළමයින් ගෙනියනවට අමතරව එක එක ජාතීන්වලට අයිති ළමයින් එකට මුහු කරන්නත් එක්කලු කරලා තියෙන්නේ. අන්තිමට වැඩේ නැගලා ගිය තරම කොච්චරද කිව්වොත් දැන් තියෙන ස්කූල් ට්‍රාන්ස්පෝට් සර්විස්වල නම් ස්ටොක් එක්ස්චේන්ජ් එකේ ලිස්ට් වෙනවලු ටොරෙන්ටෝවල.”“අම්මේ කොහොම සල්ලියක් හම්බ කරනවා ඇත්ද?” ඇන්ටිගේ ඇස් උඩ ගියා.“කොහොම වුණත් ඒ රටවල අපේ වගේ ඕන ඩිලිවරි වගේ වෑන් එකක වුණත් ළමයි ගෙනියන්න බැහැ. ඒවට නීති රීති තදින් දාල තියෙන්නේ. කොච්චර ද කිව්වොත් ලීගල් ඉසියුස් ඉන් පියුපිල් ට්‍රාන්ස්පෝට් කියලා ඩියුක් නීති විද්‍යාලයෙන් පොතකුත් ගහල තියෙනවා 1955 දී.” මම කියද්දි මල්ලි මැදට පැන්නා.“ඇයි අක්කේ, ඒ රටවල ස්කූල් බස් ඩිසයින් කරන්න වෙනම ක්‍රමයක් තියෙනවලු නේද. එයා කොලිටි එක මනින්න, එතකොට නොයිස් එක ඩෙසිබල් 85 පනින්නෙ නැතිවෙන්න, තව ඉන්ධන වුණත් පිරිසිදු ඩීසල්, බයෝ ඩීසල් නැචුරල් ගෑස් නැත්නම් ප්‍රොපේන් හරි එක්කෝ හයිබ්‍රිඩ් තාක්ෂණේ වාහනවලලුනේ ළමයි ගෙනියන්න දෙන්නේ.”තාත්තාත් කතාවට එකතු වුණේ පිටරටකදී දුටු දේවල් කියමින්.“ඇයි ඒ කහපාට බස්වල ලොකුවට ස්කූල් බස් කියලා ගහල තියෙනවා. ලොකු ෆ්ලැෂිං රෙඩ් ලයිට් වගේම සිග්නල් ආම් එකකුත් තියෙනවා. මම දැකලා තියෙනවා.”“ආ ඒ ළමයි බස් එකට නග්ගද්දියි බස්සද්දියි අනිත් වාහනවලට සංඥා කරන්නලු. අනික ඩ්‍රයිවර්ට ඒ ළමයින් හොඳට පේන්න කණ්ණාඩියක් හයි කරලලු තියෙන්නේ. හදිසි දොරටු, හදිසි අවස්ථා දැනුම් දෙන ක්‍රම වාහනේ ඇතුළේ කන්ඩිෂන් එක වගේම ළමයින්ට හුස්ම ගන්න පුළුවන් ගාණට ඉඩකඩ එයා කන්ඩිෂනින් ඔක්කොම තියෙන්න ඕනලු.” මම කීවේ කියවගත්ත කරුණු ටික. ඒකට මල්ලි අලුත් කරුණුත් එකතු කළා.“දැන්නම් ඒ සමහර වාහනවල ජී පී එස් වලින් ඉන්න තැනයි අර වාහනේ යන විදිහ රෙකෝඩ් වෙන සිස්ටම්, ළමයි හඳුනා ගන්න ක්‍රම අනතුරු ගැන කලින් කියන ඒවාත් හයි කරලලු”“අප්පේ අපේ කාර් එකේවත් නැති ඒවානේ බබාලා කිව්වේ” සෝමාගේ කතාවට ආච්චිට කේන්ති ගියේ. එහා ගෙදර ඇන්ටිත් හිටි නිසා වෙන්න ඕන.“අනේ උඹයි මමයි දන්න ඉස්කෝල බස්, අන්න අහරේ ගිහිං වැඩක් බලා ගනින්” සෝමා කුස්සිය පැත්තට විසි වුණත් මඟ නතර වෙලා කතාව අහගෙන හිටියා.“ඒ රටවල නම් ළමයින් වගේම, අම්මලා තාත්තලා පවා දැනුම්වත් කරනවලු මේ බස්වල පිළිවෙළ ගැන. ඩ්‍රයිවින් හොඳ ද ඒවා ඔක්කොම ළමයි කියනවලු. අනික ළමයි ගෙනියන්න කලින් සැරෙකුයි ගෙනාවට පස්සෙයි වාහනේ දුවවලා බලන්න වගේ මාර ට්‍රේනින් එකක් ඒ ඩ්‍රයිවර්ස්ලට දෙනවයි කියන්නේ.”“ඒකම අපේ හිහ්... සමහර වාහන තල්ලු ස්ටාට්. ළමයි ටික බැහැලා වාහනේ තල්ලු කරල ඕන ඉස්කෝලෙ යන්න ඒ මදිවට දුම එකයි” මල්ලි හිනා වුණා.“අනේ ඇත්ත ද? අය්යෝ එහෙම වෑන් නම් එපා හොඳේ” ඇන්ටි කලබල වුණා.“නෑ. නෑ. ඇන්ටි හැම එකම එහෙම නෑ මං කිව්වේ දැකපු දෙයක්”“ඇත්තද එහෙනම් ඒක අර හොර එකක් වෙන්නැති”“හ්ම්... සමහරවිට”“අනික මෙයා ඕවයේ සමහර කේසුත් වෙනවලු නේද? මට නම් බය නෑ පුතානේ” ඇන්ටිට සැනසුම් සුසුමක් හෙළන්න අම්මා ඉඩ දුන්නේ නෑ.“පුතා කියලා නිකං ඉන්න බෑ. අපේ යාළුවෙක්ගේ පොඩි එකා අන්තිමට හොස්පිට්ල් ගෙනියලා නතර වුණේ.”“ඇයි” ඇන්ටිගේ ඇස් ආයෙත් නළලට ගියා.“මේ... මේ... ඩොක්ටර් ඇහුවම ඒ බබා කීවලු මේ... ඩ්‍රයිවර් අංකල් මුත්‍රා කරන්න බල කරලා කලිසමත් අයින් කරනවා කියලා”“දෙය්යනේ මෙහෙමත් ලෝකයක්” ආච්චි ඒ කතාවෙන් විස්සෝප වූ තරමට කම්මුලට අතකුත් තියාගෙන ඇවිදින්න පටන් ගත්තා.“ළමා ආරක්ෂක එකේ අධ්‍යක්ෂවරිය කීවේ ඒගොල්ලෝ ගාව රෙජිස්ටර් වෙනවනම් ඔය ප්‍රශ්න ගොඩක් හරි කියලා. මොකද අවුරුදු 5 ක් පරණ වෙන්න ඕන රියැදුරු බලපත්‍රය, ඒ වගේම ඒ ගොල්ලන්ගේ ට්‍රේනින්වලට සහභාගි වෙලා නියමිත විදිහට හැඩ ගැහිලලුනේ වෑන් එක එළියට දාන්න ඕන. ඒ වෑන් එකකින්වත් කිසිම කම්ප්ලෙන් එකක්වත් ඇක්සිඩන්ට් එකක්වත් මේ ඩ්‍රයිවර්ලගේ වැරැද්දෙන් වුණා කියලා තාම වාර්තා වෙලා නෑලු.” මම කීවා.“දැන් මේ වුණා වගේ ඒවා එතකොට?”“සමහරවිට මෙහෙමත් වෙන්න පුළුවන් රෙජිස්ටර් කරපු වාහනවලට වුණත් හදිසියට දවසකට අලුත් ඩ්‍රයිවර්ලා දාන්න ඉඩ නැද්ද මං අහන්නෙ?” තාත්තා කීවා.“එහෙම නීති විරෝධීනේ”“මොකද්ද ගන්න පුළුවන් ඇක්ෂන් එක”“එකත් මම ඇහුවා. මේ ඇක්සිඩන්ට් එක නම් සාමාන්‍ය මෝටර් රථවල නීතිය යටතටලු වැටෙන්නේ. ඒත් ළමා ආරක්ෂක එකෙන් වෙනම නීති ස්කූල් ට්‍රාන්ස්පෝට්වලටම හදල අමාත්‍යාංශයට දීලා තියෙනවලු” මම ලබාගත් තොරතුරු කීවා.“ඉතින් ඇයි ඒවා ක්‍රියාත්මක කරන්න උනන්දු වෙන්නෙ නැත්තෙ?” තාත්තා ඇහුවේ මටත් තිබුණු ප්‍රශ්නය. ඒත් ඒකට උත්තරයක් මා ළඟ තිබුණේ නෑ.මේ අතර එහෙට මෙහෙට ඇවිද ඇවිද හිටිය සීයා කීවේ අමුතුම කතාවක්.“අනේ ඉතිං අපේ කාලේ නම් ඉස්කෝලෙට යන්න ඔච්චර දුක් කන්දරාවක් උහුලන්න ඕන නෑනේ.වැව් කණ්ඩිය දිගේ, ගුරු පාරේ, කඳු පල්ලමේ අඹ කඩ කඩා ආවා ගියා. ඒකට දැන් ළමයි. ඉබි කට්ට වගේ පොත් බෑග් එක එල්ලගෙන දෙකට නැමීගෙන බස්වලයි වෑන්වලයි දවසෙම පාරේ. හනේ මන්දා”“අනේ ඒක නම් ඇත්ත. අපේ කාලෙත් ඔය තරම් දුක් වින්දේ නෑනේ” අම්මා රුකුල් දෙද්දි ආච්චිත් ඔලුව වනා අනුමත කළා.“මේ... ඇන්ටි ඇයි පොඩි එක්කෙනා වෑන් එකකටම දාන්නේ. ඒ ඉස්කෝලෙට ස්කූල් බස් එක මෙතනින් යනවනේ.” මල්ලි ඇහුවේ හොඳ ප්‍රශ්නයක්.අනේ මේ ලේන් එක දිගේ ගිහින් පාර ක්‍රොස් කරලා ආයේ ඉස්කෝලේ ගාවදි... ඒක ටිකක් ඩේන්ජරස් නැද්ද?” ඇන්ටි අදිමදි කළා.“ඇන්ටි මම සිසු සැරියේ අධ්‍යක්ෂ විපුල හේවාවලිමුණි මහත්තයාටත් කතා කළා. ඒ බස් පුළුවන් තරම් ඉස්කෝලේ ගාවටම ගන්න ක්‍රම හදලලු තියෙන්නේ කීවා. අනික මාසෙකට වෑන් එකට පන්දාහක් විතර දෙනකොට රුපියල් හය හත්සීයෙන් ස්කූල් බස් එකේ යන්නත් පුළුවන්ලුනේ. දැනට ඒගොල්ලන් බස් 800 න් ළමයි හැත්තෑපන්දාහක විතර සේවය දෙනවලු” මම කීවේ අහගත්තු ටික.“ඒ කොහොම ද?” මල්ලි හරස් කැපුවා.“ඇයි ගම් පළාත්වල එක බස් එකක් කිලෝමීටර් 40 ක් විතර යද්දි මඟ තියෙන ඉස්කෝලවලටත් ළමයි යනවා. මඟින් නඟිනවා. අනික ඩ්‍රයිවර් කොන්දොස්තර, ඒ වගේම චීටර්ලා එහෙමත් ඉන්න නිසා ආරක්ෂාවත් හොඳයි කියලයි මටනම් කීවේ.”“ඒත් ලංකාව පුරාම නෑනේ... අනික ඒවට කහපාට ගාලත් නෑනේ.”“ලංකාව පුරාම දාන්න නම් බස් තුන්දාහක්වත් ඕනලු. කහපාට ගාන්න බෑනේ ඇන්ටි. ළමයින් ගෙනියන ට්‍රිප් දෙකට අමතරව ඒ බස් ටික සාමාන්‍ය මඟීන් ගෙනියනවනේ. හැබැයි ඒ බස්වලටත් සිසු සැරිය පර්මිට් එක දෙන්නේ පළාත් සභාවෙන් අනුමත කරලා. වයස අවුරුදු 30 පැනපු එක්ස්පීරියන්ස් තියෙන ඩ්‍රයිවර්ල ඉන්න මූලික උපදෙස් මාලාවට යටත්වලු. අනික කම්ප්ලේන් එකක් ආවොත් වහාම පාසල් සේවයෙන් ඉවත් කරනවලු.”“අනේ මන්දා මම හස්බන්ඩ්ගෙනුත් අහන්න ඕනනේ. එහෙනම් ගිහින් එන්න ද?” ඇන්ටි අදහසක් නැතුවම පිටත් වුණා.“අනේ දෙය්යනේ අර හැප්පුණු පොඩිවුන් මොන වරදක් කළාට ද? මේවට ළමයින්ගේ මවුපියොත් වග කියන්න ඕන. කිසිම හෙවිල්ලක් බැලිල්ලක් නෑ. ඔහේ මොහොකට හරි ළමයින් තල්ලු කරලා ඇඟ බේර ගන්නවා. අන්තිමට මොනව හරි වුණාම තමයි කාගෙකාගෙත් ඇහැ කන ඇරිල කෑ ගහන්න ගන්නෙ” අප්පේ වාහනේ හැටි දැක්කම මගේ බඩ පපුව හෝස් ගාලා ගියා” ආච්චි තනිවම අහසට දෙස් දෙවොල් දෙන්න පටන් ගත්තා.“ඈ පුතේ අර නෝනලා දීපු නීති රීති ක්‍රියාත්මක වුණොත් ටිකක් හරි හොඳයි නේද කියලා අදාළ තැන්වලට කතා කරලා ඇහුවේ නැද්ද?”“මම කතා කරන වෙලාවේ උත්සවේකට යන ගමන් ඒ අය හිටියේ ඒ නිසා තව ටිකක් හොඳට කරුණු අහලා බලලා ඕනේ අනිත් අයගෙන් අහන්න. මොකද ළමයින්ගේ ජීවිත කියන්නේ සෙල්ලමක් නෙවෙයිනේ. ඒකට ගත යුතු පියවර ගන්න අපිම අහන්න ඕනෙත් නැහැනේ.”“අනේ මන්ද මෙහෙ ඉතින් දෙයක් වෙනකල්ම කාටවත් උවමනාවක් නෑනේ ඕව ඉක්මන් කරන්න.” ආච්චිගේ කීම අම්මත් තාත්තත් හූමිටි තියමින් අනුමත කළා.ඒ අතර මල්ලි ස්කූල් බස් එකේ ගිය කාලය පිළිබඳ අතීතාවර්ජනයෙන් අමන්දානන්දයට පත්වී කියවන්න ගත්තා. ඒ කතාවලදී මගේ චර්යා ෆයිල් දිග ඇරුණොත් සිදුවන ආන්දෝලනය දන්නා නිසා මල්ලිව කම්පියුටරයේ විස්තරයක් දැනගන්නට බව කියමින් හිමීට කාමරය පැත්තට ඇදගෙන යන්නට සිදුවුණා.අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>22</day>
    </date>
    <link>http://www.silumina.lk/2012/01/22/_art.asp?fn=af1201229</link>
    <topic>එදා අඩ කොට තිය තිය ගිය අද හැටට හැටේ යන දහ අට වංගුව</topic>
    <author>දහ අට වංගුවේ සංචාරයකින් පසු කේ.සී.ජේ. රත්නායක ඡායාරූප - සුදම් ගුණසිංහ</author>
    <content>”පාරවල් හැදුවේ නැත්තං සුද්දෝඅපි තාමත් වැද්දෝ...”බින්තැන්නට ගිය කෙනෙක් එසේ කියන්නට ඇත.දහඅට වංගුවේ දසුනක්”සොරබොර වැව හැදුවේ කවුද?බින්තැන්නේ හිටිය බුලතා කියන තනි මිනිහෙක්. ඒ තාක්ෂණේ ලෝකෙටම දුන්නේ සිංහලයෝ. අපිට වැද්දෝ කියන සුද්දෝ හෙළුවෙන් හිටිය කාලේ අපි රෙදි ඇන්දා”තව කෙනෙකුට එසේ කියන්නට ද පුළුවන.ඒකෙසේ වෙතත්, මෙරට නූතන දුම්රිය හා මහාමාර්ග පද්ධතියට අඩිතාලම වැටුණේ සුද්දාගේ තේ, කෝපි වගාව නිසාය. ඒ ගැන කතා දෙකක් නැත. ෆෙඩ්රික් නෝර්ත් ආණ්ඩුකාර තැන; එහි පුරෝගාමියාය. සහායට උන්නේ තෝමස් ස්කිනර් නම් ඉංජිනේරුවරයාය.මොවුන් දෙදෙනා මෙරට පැමිණියේ අරමුණු තුනක් ඉෂ්ට සිද්ධ කිරීමටය. ඉන් පළමුවැන්න පාරවල්ය. දෙවැන්න පාරවල්ය. තුන්වැන්න ද පාරවල්ය. ඒ පාර හැදිලේලෙන් මුළු රටම වෙන අතකට පෙරළී ගියේය. මේ අතර හපන්කම් ද දක්නට ලැබෙයි.උඩරට ගැමියෙක් තම හිස වටා සුම්බරයක් බඳින්නේය. බදුල්ල දක්වා රේල්පාර හදන්නට ගිය සුදු ඉංජිනේරුවා දෙමෝදර දී හිර වුණේය. අවුල ලිහා ගත නොහැකිව ඔහු දිවි නසා ගැනීමට පවා උත්සාහ කළ බව කටකතාවක සඳහන් වෙයි.ගැමියෙක් තම හිසේ සුම්බරය ගලවා එය නැවත බඳින ආකාරය ඉංජිනේරුවා දුටුවේ අහම්බෙනි. තමන් හිර වී සිටි තැනින් එළියට යෑමට මේ ක්‍රමය ටක්කෙටම හරියන බව වටහා ගත් හෙතෙම දෙමෝදර දී අපූරු ඉංජිනේරු විස්කමක් කෙළේය.රෙදිකඩක් මිනිහෙකුගේ හිස වටා ඔතන්නා සේ ඔහු කඳු මුදුනක යකඩ රේල් පීලි එතුවේය. එය ලංකාවටම එකය. වෙන කොතැනකවත් එවැන්නක් දැකගත නොහැක. මලය රට සහ බින්තැන්න යා කරන දහ අට වංගු මාර්ගය ද මෙරට ඇති දුලබ නිර්මාණයක් බැව් බොහෝ දෙනා නො දනිති. එවැන්නක් ද මේ රටේ තවත් නැත.දහ අට වංගු මාර්ගය එනමින් ප්‍රකටව ඇත්තේ එහි ඇති ප්‍රපාතාකාර වැලමිට වංගු දහ අට නිසාය. මේ මාර්ගයේ එක් වරක් පමණක් ගමන් කැර ඇති අයෙකුට වුවත් එය කිසිදා අමතක නොවන ගමනක් වනු ඇත. උඩුදුම්බර පොලිස් බල ප්‍රදේශයෙන් ඇරඹෙන දහ අට වංගුව අවසන් වන්නේ හසලක පොලිස් බල ප්‍රදේශයෙනි.ඔබ කන්ද නඟින්න. පළමුවැනි වංගුව පටන් ගන්නා තැන සිට පහත බලන්න. සදාහරිත තුරු වදුලු හාත්පස සිසාරා මිණිපේ ජලාශය දෙනෙතට හසුවෙයි. ඉන් වසඟ නොවී දෙනෙත් අංශක 90ට කෝණගත කරන්න. කළු පැහැති යෝධ උරගයෙක් දඟර ගැසී දිවයන්නා සේ දැන් පෙනෙන්නේ දහඅට වංගු මාර්ගය යි. ඔබ එය දුටුවේ යෝධ සර්පිලයක් ලෙස නම් එය අපූරු කල්පනාවකි.විශේෂ ආරක්ෂක කැටපතක්”මේ පළමුවැනි වංගුවේ ඉඳලා අන්තිම වංගුව දක්වා හරි කෙළින් නූලක් පහතට දැම්මොත් ඒක කොච්චර දිග වෙයිද ...?””.... මීටර් පන්සීයකටත් වඩා අඩුයි.”අප සමඟ වුන් ඉංජිනේරු තැන සෘජු පිළිතුරක් දුන්නේය. එයින් අපි මවිතයට පත්වීමු.”ඒ කියන්නෙ වංගු දහ අටම තියෙන්නේ උසින් කිලෝමීටර් භාගයකටත් වඩා අඩු දුරකින්?””ඔව් මීටර හාරසිය ගණනක් තියෙන්නේ”ඔහු නැවත වරක් පිළිතුරු දුන්නේය. එහෙත් ඒ සරල පිළිතුර පිටුපස සැඟව ඇත්තේ බැරෑරුම් කතාවකි. කෙටියෙන්ම කිවහොත් මෙවැනි ප්‍රපාතාකාර බෑවුමක කන්ද වටේ හැරෙමින් මහා මාර්ගයක් තැනීම සුළුපටු කාරියක් නොවේ.කිලෝමීටර භාගයක දුර නඟින්නට හෝ බසින්නට ඔබ කිලෝමීටර හතක දුරක් කන්ද වටේ සැරිසැරිය යුතුය. මේ කෙතරම් අපූරු දැයි සිතන්න. නමුත් ඊට වඩා වටින්නේ එය ඔබ සියැසින්ම දැක බලා ගැනීමය.කෝපි කාලේ සුද්දෙක්; අක්කරය සිලිං පහ ගණනේ කඳු යායක් මිලට ගත්තේය. ගමන අශ්වයා පිටිනි. දුම්බර කඳු වළල්ලේ සිට බින්තැන්න දෙසට ඇදී ගිය ඒ අඩි පාර පසු කලෙක ගුරු පාරක් බවට පළල් විය. ඊටත් පසුව එය ගල් තාර යෙදූ මහා මාර්ගයක් බවට වැඩි දියුණු කෙරුණේ කොළඹ වරාය දක්වා තේ - කෝපි ප්‍රවාහනය කිරීමට ය. ඒ දහ අට වංගුවේ ඉතිහාස කතාවය. අවාසනාවකට දහඅට වංගුවේ මුලින් ම අශ්වයා පිටින් ගිය වතුකාර සුද්දා ගේ නම දන්නා කෙනෙක් සොයා ගත නොහැකි විය.බින්තැන්න; යක්ෂ ගෝත්‍රිකයන් ගේ පුරාණ රාජධානියකි. මහා රාවණ රජු ගේ තේජස මෙහි පැතිර ගියේලු. බුද්ධත්වයෙන් නම වැනි මාසයේදී බුදුරජාණන් වහන්සේ පළමු වරට ලක්දිවට වැඩම කළ බව බෞද්ධයන් ගේ විශ්වාසය යි. ඒ බින්තැන්න හෙවත් අද මහියංගණයට ය.දහඅට වංගුවේ අද රේස් යන හැටිසුමන සමන් දෙවියන් බුදුන් වහන්සේ ගෙන් ඉල්ලා ගත් කේශ ධාතු තැන්පත් කොට පසු කලෙක මිහිගුණ මහ සෑය ඉදිකළ බව තවත් ජනප්‍රවාදයකි. ශ්‍රී දන්ත ධාතූන් වහන්සේ වැඩ වාසය කරන මහනුවර රාජධානියත්, බුදුන් වහන්සේගේ කේශ ධාතු තැන්පත්ව ඇති මහියංගණයත් යා කැරෙන ඉපැරැණි ගමන් මාර්ගයක් තිබුණේය. බින්තැන්නේ ආදීවාසීන් දළදා වඳින්නට මී පැණි රැගෙන ගමන් කොට ඇත්තේ ඒ මඟ ඔස්සේ ය. එහෙත් අද ඒ මඟ දක්නට නැත.කෙසේ වෙතත් දහ අට වංගු මාර්ගය ඉදි කිරීමෙන් පසුව මහනුවර සහ මහියංගණයත් දීඝවාපිය පිහිටි නැෙඟනහිරත් එකම වන්දනා ගමනක් බවට පත් විය. මේ ඒ සඳහා ඇති ජීවමාන සාක්ෂියකි.”... අපි නමෝ විත්තියෙන් කොරතොට ඉඳලා ගමනට වැඩ අවසර ගත්තේ පත්තිනි දේව මෑණියන්ගෙන්. තෙරුවන් සිහිකර ගෙන බලන ගලෙනුත් නැඟලා ශ්‍රී දළදා හාමුදුරුවෝ වැඳ පුදා ගත්තා.ඊළඟට රෑ පානෙම දුම්බර කන්ද නැග්ගා. හුන්නස්ගිරිය – උඩුදුම්බර පහු කරලා දහ අට වංගුව ළංවෙත්දී හැමෝම අවදියෙන්. පාර අයිනෙම කෝපි වත්කරගෙන බිව්වා. ලන්තෑරුම් දෙකක් අතට අරගෙන ඉලන්දාරි දෙන්නෙක් වන්දනා බස් එකට කලින් පයින්ම දහ අට වංගුව බහින්න පිටත් වුණා.අඩ කොටේ සූදානම් කරගෙන ගෝලයා සීරු - මාරුවෙන්. රියදුරු මහත්තයා සුක්කානමට තුන් පාරක් වැඳලා දහ අට වංගුව බහින්න පටන් ගත්තා. ඒ කාලෙ හොර හතුරොත් හිටියා. දෙවැනි වංගුව තමා නරකම තැන. එතන නතර කරලා වාහනේ රිවස් නොකර කොහොමටවත් වංගුව පන්න ගන්න බෑ. මෙන්න මේ වෙලාවට තමා මංකොල්ලකාරයෝ එළියට පනින්නේ. අනිත් පැත්තෙන් වංගුව හරිම භයානකයි. පොඩ්ඩ බැරි වුණොත් නතර වෙන්නේ ප්‍රපාතය පතුළේ.කන්ද පහළ ඉඳලා වාහනයක එළියක් දැක්කොත් අපේ වාහනේ ඉඩ තියෙන තැනක නතර කරගෙන අර වාහනේ යනතුරු බලා උන්නා. මොකද කන්ද නඟින වාහනේට ඉඩ දීම තමා ඒ කාලේ සිරිත. මඟ අනතුරක් දැක්කොත් කලින් ලන්තෑරුම් අරගෙන පහළට බැස්ස කොල්ලො දෙන්නා ඒ බව දැනුම් දෙනවා. අමතර ආරක්ෂාවටයි එහෙම කෙරුවේ. කොහොම හරි අඩ කොටේ තිය තියා දහ අට වංගුව බැහැලා මහියංගණේට ගියා කියමුකෝ. මහ සෑය දැක්ක හැටියේ අපි දොහොත් මුදුන් දීලා වැන්දා ... වැන්දා නොවෙයි ළමයෝ හිතේ බය දුරුවෙච්ච සහනෙට ඉබේටම වැඳෙනවා. ඒක පුදුමාකාර භක්තියක්.”අතීතයේ දී වන්දනා නඬ සංවිධානය කළ කඩුවෙල ඒමින් සිංඤෝ උපාසක තැන දහ අට වංගුව බැස මිහිගුණ සෑය වඳින්නට ගිය ගමනක් එසේ සිහිපත් කෙළේ ය.”... ඒ කාලේ වන්දනා ගමනක් ගියේ හරකා - බාන වතු පිටි අඹු දරුවන්ට - ලේ ඥාතීන්ට බාර දීලයි. අපි සති ගණන් ඇවිද්දා. අතරමං වෙලා - හාමත් වෙලා හිටිය දවසුත් තිබුණා. මහියංගණ මහ සෑය වැන්ඳට පස්සේ පදියතලාව, මහඔය අම්පාර හරහා දීඝවාපියට ගියා. ඊළඟට පොතුවිල් මුහුදු විහාරේ වැන්ඳා. සියඹලාණ්ඩුව හරහා අපි ආපහු ගම්බිම්වලට ආවේ කියන්න බැරි සතුටකින්. ඒ මඟ විස්තර සති ගාණක් කියන්න පුළුවන්.සමහරුන් මෙහෙම ගමනක් ගියේ ජීවිතේට ම එක පාරයි. සමහර වතාවල්වල මහියංගණයේදී ගමන් මාර්ගය වෙනස් කරලා අපි පොළොන්නරුවටත් ගියා. නැත්තං සියඹලාණ්ඩුවෙන් පාර වෙනස් කරලා කිරි වෙහෙර – කතරගම වඳින්න රුහුණටත් ගියා.”දහ අට වංගුව බැස මහියංගණයට ගිය විට මෙරට යෑමට – ඒමට තවත් බොහෝ මාර්ග පෑදෙන බව ආ ගිය ගමන් සිහිපත් කරමින් ඒමින් සිංඤෝ උපාසක මහතා විස්තර කෙළේය. දහ අට වංගුවේ බඩු පටවා ගෙන නිතර ගමන් කළ පැරණි රියදුරන් සතුව බොහෝ රසවත් කතන්දර ඇත.මිණිපේ ජලාශයඒවා ත්‍රාසජනක මෙන් ම හාස්‍යජනක සිද්ධීන්ගෙන් ගහණය. ඇත්තට ම ඒ ආ ගිය කතා වෙන ම සාහිත්‍යාංගයකි. කැමති අයෙක් තොරතුරු සොයා ගෙන ඒ සාහිත්‍ය පෝෂණය කරත්වා.කාලයත් සමඟ ම මඟ තොටත් වෙනස් වෙයි. යටත් පිරිසෙයින් මීට වසර දෙක තුනකටවත් පෙර පැවති දහ අට වංගුවේ ගිය කෙනෙකු නම් ඒ පැරණි මඟ අද නොදකිනු ඇත. ඒමිස් සිංඤෝ උපාසක මහතා අද එහි ගියොත් දකින දෙයින් ඔහු විමතියට පත්වනු නො අනුමානය. වෙන රටකට ගොඩ බැස්සාද කියා ඔහුට සිතෙනු ඇත.1990 දශකයේ මුල් භාගයේදී මම නිතර නිතර දහ අට වංගුව ඔස්සේ අම්පාරට සහ කල්මුණේට ගමන් ගියෙමි. ඒ සෑම විටෙකදීම වෙනත් පහසු මාර්ග තිබියදී පවා දහ අට වංගු මාර්ගය ම තෝරා ගත්තේ එය කවදාවත් එපා නොවන ගමන් මඟක් වූ නිසා ය.ක්‍රමයෙන් මේ මාර්ගය පරිහානියට පත් වන්නට වූයේ අදහාගත නොහැකි වේගයකිනි. පාර පටුය. ගල්තාර ගැලවී ගොස්ය. වංගුවල ආරක්ෂක පැති බැමි පුපුරා කඩා වැටෙන්නට යන්නා සේ පෙනිණ. ප්‍රපාතාකාර බෑවුම ආසන්නයෙන් ම විහිදුණු මාර්ගය කොයි මොහොතේ බර පැටවූ වාහනයක් සමඟ ගිලා බසී ද යන බිය සංකා ද පහළ විය. එදා එය කොහොමටත් අනතුරු බහුල මාර්ගයකි.දහඅට වංගුව මඟ හැර රජ මාවත ඔස්සේ රන්දෙණිගල ජලාශය හරහා මහියංගණයට යෑම ඇඟට ගුණ බව සිතා බොහෝ දෙනා වෙන අතක් බලා ගත්හ. නමුත් ගමන දුරය. රෑ කාලෙදී නම් ඒ මාර්ගයේ දී අලි රංචු මුණ ගැසීමේ අවදානමද බාර ගත යුතුය.ගණන් බලා ඇති අන්දමට දහ අට වංගු මාර්ගයේ දිනකට සාමාන්‍යයෙන් රථවාහන 3000 ක් පමණ ගමන් කරයි. ඉන් 800 ක් පමණ ම වැලි ලොරිය. හානිය අතින් ගත් කළ එක් වැලි ලොරියක් යනු මෝටර් රථ සියයකින් සිදුවන බලපෑමට සමාන ය.”මේ පාරට වැඩිම හානිය කෙරුවේ වැලි ලොරි. පාර ගන්නම දෙයක් නැතිවයි තිබුණේ. දහ අට වංගුව අත හැරලා සමහරු විකල්ප මාර්ග ගැන කතා කර කර හිටියේ වැඩේ කරන්න නෙවෙයි නො කරන්න. නමුත් මහින්ද චින්තන වැඩ පිළිවෙළ යටතේ මේකත් කරලා පෙන්වන්න පුළුවන් වුණ වැඩක් බවට පත් වුණා...” මාර්ග සංවර්ධන අධිකාරියේ ජ්‍යෙෂ්ඨ ඉංජිනේරුවෙක් කතාවට මුල පිරුවේය.එදා ගල් - තාර යොදා තිබූ දහ අට වංගු මාර්ගය අද සුපිරි කාපට් මාර්ගයකි. කොළ පැහැති පසුබිමේ මා එය දුටුවේ දුම්බර කඳු වැටියට එලා ඇති ඝන කළු පලසක් ලෙසය. ඒ එතරම්ම නෙතට සුව පහසුය. වෑන් රිය කිසිදු හැල හැප්පීමකින් තොරව මට සිළිටිව ඇදී යයි.”මේකද මහත්තයා දහ අට වංගුව...සිම්පල් නේ...”ජීවිතයේ පළමුවරට දහ අට වංගුව ඔස්සේ වාහනයක් රැගෙන යන අපේ රියදුරු තැන වේගය තවත් වැඩි කරමින් කීවේය.”හා.. ඒකට කමක් නෑ.. හෙමිහිට යං..”අතීතයේ දහඅට වංගුවේ ගමන් සිහිවී මම කීවෙමි.එදා අඹ කොට රැගෙන සීරු මාරුවට ගිය ගමන අද ‘සෙල්ලං ද කොල්ලෝ’ කීවා වැනි ගමනක් වී තිබේ. ඈත පහළ වංගුවේ රතු පැහැති බස් රථ දෙකක් අතර ධාවන තරගයකි. වංගුව පසු කළ සැණින් පසුපසින් ආ බස් රථය අනෙක් බසය පසු කොට ඉගිල ගියේය. දහ අට වංගුව වෙනස්වී ඇති තරමක්! එදා පාරේ පළල යන්තම් මීටර තුනකි. අද එය මීටර 8.5 ක් තරම් මහත් වී තිබෙන්නේ මං තීරු දෙකක් ද සමඟිනි.දහඅට වංගුව අතර මාර්ගයේ වම්පස ප්‍රපාතය පැත්තේ කුඩා සානුවක හැඩයට තැනූ තැන් ගණනාවකි. වාහනය එවැනි තැනෙක නතර කොට සිත් සේ සොබා අසිරිය විඳගත හැකිය. මේ සියල්ල ම සමඟ නෙත ගැටෙන්නේ අන්තර්ජාතික මට්ටමින් ඉඳි කළ නවීන මාර්ග සංඥා පුවරුය. නෙත පිනවයි. එහෙත් හිත කකියයි. විශේෂ ලෝහ වර්ගයකින් තැනූ යෝධ කැටපත් කිහිපයකි. ඒ නො පෙනෙන වංගු අතරින් එන වාහන ඉදිරියෙන් එන රියදුරන්ට දැක බලා ගැනීමට ය.ඉලක්කය බලා වේගයෙන් ගසන ලද ගල් පහරක් නිසා රුපියල් 50,000 ක් පමණ වටිනා එකී කැටපතක් සිදුරු වී ගොස් ය. දැන් එයින් ඇති වැඩක් නැත. නවීන මාර්ග සංඥා පුවරු කිහිපයක් සහ ආරක්ෂක ලෝහ වැටක් ද හානියට පත්ව ඇත. නොහික්මුණු නරුමයන් කිහිප දෙනෙක් කළ අමන වැඩකි. උඩුදුම්බර හා හසලක පොලීසිවල නිලධාරීන් ඒ ගැන බලත්වා!දුම්බර කඳු වළල්ලේ දහ අට වංගුව අතරින් ඝන කළු කාපට් පලස එළන්නට ඉඩදීමට සොබාදහම නො සෑහෙන කැප කිරීම් සිදු කළාය. කිසිවකින් නොසැලුණු කඳු වැටිය, පාර මහත් කිරීම සඳහා වන්දි ගෙව්වේ තම ඇඟ මසින්මය.දරුවන් මෙන් පෝෂණය කළ ගස් 5000 ක්ද ඒ සඳහා කැප කළාය. කිසිදා මිනිස් පහසක් නොලත් මහා කළු ගල් තලාවක් කුඩා ගල් කැට පමණට බිඳී විසිරුණේ මිනිසා ගේ සුව පහසුව පිණිසය. වැය කළ මුදල රුපියල් මිලියන 4800 කට ආසන්නය. දහ අට වංගුව එදත් අදත් සෙල්ලමක් නොවේ.”... කෙනෙක් ඇහුවොත් මේ රටේ තියෙන දුෂ්කරම මාර්ගය මොකක්ද? මගේ උත්තරය දහ අට වංගුව. මෙහෙම තැනක් ලෝකයේ තවත් තැනක තියෙනවද කියලවත් අපි අහලා නෑ. පාර හදන්න ගත්තම ලොකු අභියෝග මතු වුණා. එකක් පරිසරය. අනිත් පැත්තෙන් මිනිස්සු. කඳු වැටිය කපා ගෙන යත්දී වටිනා ගස් 5000 ක් විතර ඉවත් කරන්න සිදු වුණා. නමුත් අපි ඒ වෙනුවට අලුතෙන් පැළ 7000 ක් රෝපණය කළා. ඊළඟට කළුගල්. මේවා කඩන්න වුණේ පරිසරයට හා අවට පදිංචිකරුවන්ට අවම හානියක් වන විදිහටයි. සාම්ප්‍රදායික බෝර දැමීම වගේ ම රසායනික ක්‍රමයටත් ගල් පිපිරෙව්වා...”මාර්ග සංවර්ධන අධිකාරියේ ජ්‍යෙෂ්ඨ ඉංජිනේරුවෝ තිදෙනෙක් අප සමඟ සිටිති. ඔවුහු මාරුවෙන් මාරුවට අපේ ප්‍රශ්නවලට පිළිතුරු දුන්හ.”රසායනික ක්‍රමයට ගල් පිපිරවීම කොහොමද කෙරුවේ?””රසායනික සංයෝගයක් ගල හාරලා ඇතුළට දානවා. පැය 48 කදී ගල කැබලිවලට පුපුරණවා. දූවිලි - ශබ්දය ඇති වෙන්නේ නෑ. නමුත් මෙතන ප්‍රශ්නය ගල කොයි වෙලාවේ පිපිරිලා ගල් කුට්ටි පහතට වැටෙයිද කියන අවදානම කලින් දැන ගන්න විදිහක් නෑ.””අනතුරු කීයක් විතර වුණා ද?””එක රියදුරෙක් ඔහුගේ ම නොසැලකිල්ල නිසා බැකෝ යන්ත්‍රයක් එක්ක ප්‍රපාතයට පෙරළිලා මරණයට පත් වුණා. ඒ සිද්ධිය විතරයි.””ඔය වැලමිට වංගු කෙළින් කරන විදිහක් ගැන හිතුවේ නැද්ද?”අපෙන් විහිළු ප්‍රශ්නයක්. එහෙත් පිළිතුර ඇඟට වදින සුලුය.”... ඇත්තට ම වංගු කෙළින් කරන්න තිබුණා. නමුත් අපේ අංක එක පරිසරය. දහ අට වංගුව පුළුල් කෙරුවේ හැකිතාක් එහි තිබුණු පැරණි ගතිය රැකෙන විදිහටයි. මොකද දහ අට වංගුව මේ රටේ ජාතික උරුමයක්.””පාරවල් හැදීම වගේ ම කැඩීමත් මේ රටේ නිතර දකින දෙයක්. මේ පාරේ ආයුෂ කාලය කොච්චරද?””අවුරුදු 30 ක්. නමුත් නඩත්තු කටයුතු පටන් ගන්න වෙන්නේ තවත් අවුරුදු 20 කින්. හරියට පාවිච්චි කළොත් ඊටත් වඩා කාලයක් දුවන්න පුළුවන්.”අපි රුපියල් මිලියන 300 ක් ඉතිරි කළා. ඒ මුදලින් මේ ප්‍රදේශයේ වෙනත් මාර්ග කිහිපයක් කාපට් කළා.”මාර්ග සංවර්ධන අධිකාරිය තව දුරටත් පවසන පරිදි දහ අට වංගුව පුළුල් කිරීමේ දී ආරක්ෂක පැති බැමිවලට අමතරව අලුත් පාලම් 9 ක් සහ බෝක්කු 430 ක් ඉදිකොට ඇත. ව්‍යාපෘතියේ කාලය මාස 30 කි. රථවාහන ගමනාගමනයට බාධාවක් නැති නමුත් මෙහි තවමත් ඉදිකිරීම් කටයුතු කෙරෙමින් පවතී. ඒ සියලු වැඩ 2012 පෙබරවාරි මාසය අවසන් වීමට පෙර නිම විය යුතුය.”නියමිත කාලයටම වැඩ අවසන් කරන්න පුළුවන් ද?””ගිහිං බලන්න.. දැටත් වැඩ අවසන් වෙමින් තියෙන්නේ..”මහියංගණයේ සිට ආපසු එන ගමනේදී වාහනය අතර මඟ නතර කළ අපි පයින් ම දහ අට වංගුව නඟින්නට ගත්තෙමු. හිමිදිරි පාන්දර නිසා මීදුම හාත්පස වසා ගෙන ය. ඒ තුනී වෙත් ම සිසිල් හරිත පැහැය දෙනෙත් තුළට රිංගා යන්නේ දිලිසෙන අරුණාලෝකයත් සමඟ ය.මම කන්ද නඟිමි. හතිය මිස වෙහෙසක් නො දැනෙයි. මේ මඟ මට දැනෙන්නේ විල්ලු ද පලසක් මතින් යන ගමනක් ලෙසිනි. අතරමඟ නතර වෙමින් විඩා නිවමින් පැය කීයක් ගමන් කෙළේ දැයි නිනව් නැත. එහෙත් එපා වීමක් නම් නැත. එදා පැයක් තිස්සේ දහ අට වංගුව බැස්ස වාහනයක් අද ඒ සඳහා වැය කළ යුත්තේ විනාඩි 15 ක තරම් සුළු කාලයකි. දහ අට වංගුවේ පයින් ගමන ඇඟට ගුණ නැති නමුත් අලුත් පාරට පය තබා ඇවිද යෑමට ඇති වූ තෘෂ්ණාව ඊට වඩා බලවත් විය. ඒ මඟ එතරම් ම ලස්සනය. නො ඉඳුල් ය.අපට තොරතුරු ලබාදුන් එන්.ඒ.හෙට්ටිආරච්චි, (ව්‍යාපෘති ඉංජිනේරු මාර්ග සංවර්ධන අධිකාරිය), ආර්.එම්.රත්නායක (ඉදිකිරීම් කළමනාකරු කියැංනෑම්), ආර්.චන්ද්‍රරත්න (නේවාසික ඉංජිනේරු)යන මහත්වරුන්ට ස්තුතිවන්ත වෙමු.දහ අට වංගුවේ සංචාරයකින් පසු කේ.සී.ජේ. රත්නායක ඡායාරූප - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>22</day>
    </date>
    <link>http://www.silumina.lk/2012/01/22/_art.asp?fn=af12012210</link>
    <topic>බලාගෙනයි ඔබේ දරුවා සෙල්ලම් කරන පෙදෙස ආරක්ෂිතද?</topic>
    <author>අමල් යශෝමන් ජයසිංහ</author>
    <content>සෙල්ලම් කරමින් සිටියදී අහුලාගත් බෝලයක් වැනි ද්‍රව්‍යයක් පුපුරා යාමෙන් කුඩා දරුවන් දෙදෙනෙකු ජීවිතක්ෂයට පත්වූ ඛේදජනක පුවතක් පසුගියදා වාර්තා විණි.වැල්ලවත්තේ දී උමතු රෝගියකු පදික වේදිකාවේ තැනෙක තිබූ ද්‍රව්‍යයක් බිම තබා ගලකින් තලමින් සිටියදී පොලිස් නිලධාරීන් දෙදෙනකුගේ මැදිහත්වීමෙන් ඔහුගේ ජීවිතය බේරුණේ අනූනවයෙනි. එය පැති බෝම්බයකි.පුලියන්කුලම ප්‍රදේශයේ අලුත්වැඩියා කරමින් තිබූ පාලමක් යටදී හමුවූ පුපුරන ද්‍රව්‍යයක් අතපත ගාන්නට යාමෙන් එය පුපුරාගොස් ඉන් හය දෙනකුට මාරක තුවාල සිදුවිණි.වඩාත් ආසන්න පුවත වාර්තා වූයේ අක්කරපත්තුව ප්‍රදේශයෙනි. කුඩා දරුවන් දෙදෙනකු කිසියම් සැක කටයුතුª ද්‍රව්‍යයකින් සෙල්ලම් කරමින් සිටියදී එය පුපුරා ගොස් වයසින් අවුරුදු දහයක දරුවකු මියගොස් දහසය හැවිරිදි දරුවකුට බරපතළ තුවාල සිදුවී අක්කරපත්තුව රෝහලට ඇතුළත් කැරිණි.හබරණ කිතුල්උතුව අළුබෝපුර ප්‍රදේශයෙන් ගඩොල් ගොඩක් අස්සේ සඟවා තිබී අධිබලැති පුපුරන ද්‍රව්‍ය තොගයක් හමුවිය. එය කිසිවකු විසින් සඟවා තබන්නට ඇතැයි ගල්ඔය පොලිසිය සැක කළේය. මෙවැනි පුවත් පසුගිය කාලය පුරා සිට මේ වනවිට ද අසන්නට, කියවන්නට ලැබේ.මෙවන් පුවත් ඔබටත් මටත් හුරු පුරුදු පුවත් බවට පත්ව තිබේ. මේවා බොහෝවිට බහුලව අසන්නට ලැබෙනුයේ උතුරු නැෙඟනහිර හා ඒ ආසන්නයේ පිහිටි තවත් ප්‍රදේශවලිනි. මේ සිදුවීම් මඟින් අපට වැඩිපුර අසන්නට ලැබෙනුයේ ද සිත්කම්පා කරවන දුක්මුසු සිද්ධීන්ය. බොහෝවිට මීට ගොදුරුව ඇත්තේ අවිහිංසක කුඩා දරු දැරියන් වීම ද වඩාත් ශෝකජනකය. සිය ගෙමිදුලේ හෝ වත්ත පිටියේ හෝ නිදහසේ සැරිසරන, ක්‍රීඩා කරන නොදරුවාට මේවායේ අරුමයක් ඇත්තේම නැත.තමන් ඇස ගැටෙන යමක් කල් ඇතිව දැනහඳුනා ගැනීමේ සැලකිලිමත් බවක් ද කුඩා දරුවාට නැත. ඔව්හු වහා ඒවා අතට ගනිති. එතැනින් නොනැවතී පිරික්සා බලති. එවිට දී සිදුවන අනපේක්ෂිත මාරක සිදුවීමකින් අවසානයේ ළතැවන්නේ දරුවාගේ මවුපියවරුය. නොඑසේ නම් වැඩිහිටියෝය. මෙහිදී මවුපිය, වැඩිහිටි අරබයා අප මෙහිදී කිවයුත්තක් ඉඳුරා කිව යුතුව තිබේ.මෙම ලිපියෙහි වඩාත් අරමුණ වනුයේ ද වැඩිහිටියනට බොහෝ විට අමතකව ගොස් ඇති ‘වගකීමක්’ පිළිබඳ සිහිපත් කරවන්නටය.මෙවැනි සිදුවීමක් පසුගියදා වාර්තා විණි. කුඹුරක වැඩ කරමින් සිටි අයකුගේ උදළු තලයට හමුවූයේ පුපුරන ද්‍රව්‍යයකි. නොඑසේනම් එය බෝම්බයකි.රටම ශාපලත් කොටි ත්‍රස්තවාදී උවදුරට උතුරු නැෙඟනහිර පමණක් නොව රටපුරා බොහෝ ස්ථාන, ගොඩනැඟිලි ද හුදෙකලා ස්ථාන ද ගොදුරු වී තිබිණි. කිසිවකු ඉඳහිටවත් යන නොඑන පාලු බිම් ප්‍රදේශවල ද කොටි ත්‍රස්තවාදයේ අඳුරු සහගත බව විසිරී පැතිරී තිබිණි. අනතුරුව සාමකාමී පරිසරයකට හිමිකම් කියන්නට අප ලක්වැසියා පුණ්‍යවන්ත වුවද අහුමුළුවල තවදුරටත් සඟවා තිබිය හැකි යැයි අනුමාන කළ හැකි පුපුරන ද්‍රව්‍යයන් පිළිබඳව කාගේත් අවධානය තවදුරටත් යොමු කළ යුතුව තිබේ.මන්දයත් තවමත් ඒවා හමුවෙමින් පවතී. එවැනි දෑ හමුවීමත් සමඟ දුරදිග නොබලා ඒවා පරීක්ෂා කිරීමට උත්සුක වීමේදී සිදුවන මාරක අනතුරු සංඛ්‍යාව ද සුළුකොට තැකිය යුතු නොහේ.තම දූ දරුවන් නිදහසේ සෙල්ලම් කරනු ඇස දකින මවුපිය වැඩිහිටියන් වඩාත් සුපරීක්ෂාකාරීව සිටිය යුතුවේ. වටහා දිය හැකි වයසේ පසුවන දූ පුතුනට මෙම අනාරක්ෂිත බව පිළිබඳව නිතර අවබෝධයට ලක් කළ යුතුව ඇත. පාසල් ප්‍රධානීන් පාසල් සිසු දරු දැරියන් හට මෙම අනාරක්ෂිත දෑ පිළිබඳව දැනුම්වත් කළ යුතුව තිබේ. තමන්ගේ මෙන්ම අන් අයගේ ද යහපත තකා සුපරීක්ෂාකාරී විය යුතුව ඇත.මෑතකදී එක්තරා රෝහලක සායනයක් පවත්වනු ලැබූ කාමරයක අසුනක් යට ජීව අත් බෝම්බයක් සොයා ගැනිණි. එය එහි කිසිවකුට එල්ල කිරීම සඳහා කල්ඇතිව ගෙනැවිත් සඟවා තිබූ අත්බෝම්බයක් බවට පොලිසිය තහවුරු කළේය. යම් සැක කටයුතු භාණ්ඩයක් ඇසගැටුණු තැනදී බොහෝ විට සිදුවනුයේ එය කුමක්දැයි සෙවීමට යාමය. එය නොකළ යුතුම ක්‍රියාවකි. නොඑසේ නම් එය මාරයාට අතවැනීමක් බඳුය.එවැනි දෙයක් කොතැනකදී හෝ ඔබ දුටුවේ නම් ඔබ වහා කළ යුත්තේ කුමක්ද? එවැනි අවස්ථාවකදී ඔබ විසින් දුරදිග බලා ගන්නා සුදුසුම පියවර හේතුවෙන් ඔබේත් අන් අයගේත් යහපතට හේතුවේ. කිසියම් සැකකටයුතු භාණ්ඩයක් (ජනයා බහුල හෝ ජනශූන්‍ය) කිසියම් ස්ථානයක සඟවා තිබී ඇත්නම් ඔබ වහා කළ යුත්තේ ඔබ එම ස්ථානයෙන් ඉවත්ව යමින් අන් අයද එතැනින් දුරස් කරවීමය. එම පළමු පියවර සමඟින් ඔබ කළ යුත්තේ වහා පොලිස් හදිසි ඇමතුම් 119 අංකයට දැනුම්දීමය. 119ට දැනුම්දීමෙන් පසු ඔබේ දැනුම්දීමට අනුව පැමිණෙන පොලීසිය නොපමාව ක්‍රියාකරන බව පොලිස් මාධ්‍ය ප්‍රකාශක පොලිස් අධිකාරි අජිත් රෝහණ මහතා සිළුමිණට පැවැසීය.විවිධ සංවිධානාත්මක කල්ලි මෙන්ම කිසියම් පුද්ගලයකු විසින් හෝ නීති විරෝධී ක්‍රියාවකට පෙර සූදානමකින් පුපුරන ද්‍රව්‍යයන් කොයියම් ස්ථානයක හෝ සැඟවිය හැක. එබැවින් පාරතොටේදී හෝ ඔබේ නිවස අසල හෝ ව්‍යාපාරික ස්ථානය අසල හෝ කිසිවකු නොගැවසෙන ස්ථානයක හෝ මෙවන් බිහිසුණු දෑ සඟවා තිබිය හැකිය. මෙහිදී වඩාත් අවශ්‍ය වනුයේ ඔබගේ සැලකිලිමත් බව හා බුද්ධිමත් ක්‍රියාමාර්ගය පමණි.එවිට ඔබට මෙන්ම අන් අයගේ ද සැනසීමට එයම හේතු වනු නිසැකය. ඔබ, ඔබ අවට සුපරීක්ෂාවන්න. අන් අයද දැනුම්වත් කරවන්න. එහිදී ඔබ සමාජයේ වඩාත් වැදගත් බුද්ධිමත් පුරවැසියකු ද වනු ඇත.අමල් යශෝමන් ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>22</day>
    </date>
    <link>http://www.silumina.lk/2012/01/22/_art.asp?fn=af12012211</link>
    <topic>පනස් වසක් තිස්සේ සසුන් කෙත සරුසාර කරන පිච්චමල් හාමුදුරුවෝ</topic>
    <author/>
    <content>බුද්ධ පුත්‍රයාණන් වහන්සේ නමකට පැවිදි දිවියේ පනස් වසක් ගත කරන්නට ලැබීම ඉමහත් සන්තුෂ්ටියකට හේතු කාරක වන්නේ උන් වහන්සේට පමණක් නොවේ. උන් වහන්සේගෙන් ආධ්‍යාත්මික වශයෙන් හා සාමාජීය වශයෙන් හේතු පල ලැබු දායකකාරකාදීහු ද පොදු ජනයා ද උන් වහන්සේ සසුන බබළවමින් හා නොකිළිටි කරමින් වැජඹෙනු දකිමින් ඉමහත් සැදැහැ බවට පත් වෙති.දෙනියාය කොටපොළ මුගුණුමුල්ලේ ඩී අමරකෝන් උපාසක මහතා හා ඩී. කේ. එස්. ජයවික්‍රම මාතාවට දාව ලැබුණු දරුවන් නව දෙනකුගෙන් පස්වැනි දරුවාට නම තැබුණේ ධර්මසිරි අමරකෝන් යනුවෙනි.නැගෙනහිර පෙදෙසේ බෞද්ධ ප්‍රබෝධය යළි ස්ථාපනය කළ දඹගස්ආරේ ශ්‍රී සුමේධංකර හිමිපාණෝ කුල දරුවන් සියයක් පැවිදි කරවීමෙහි ආධ්‍යාශයෙන් සිංහල බෞද්ධයා පත්‍රයේ දැන්වීමක් පළ කළහ. අමරකෝන් උපාසක මහතා සිරිතක් වශයෙන් සිංහල බෞද්ධයා පත්‍රය නිවසට ගෙන්වා ගෙන කියවයි.එය දුටු අමරකෝන් සැදැහැවතා තම දරුවකු මහණ කරන්නට කැමැත්ත දක්වා ලිපියක් යැවීය. එයට හේතු වන්නට ඇත්තේ ධර්මසිරි දරුවා මහණ වන්නට තමන්ට අටපිරිකරක් අවශ්‍ය බව නිතර කියන නිසා වන්නට ඇත. එමෙන්ම එවක සිංහල පවුල්වල අද මෙන් නොව පන්සලට පූජා කරන්නට දරුවෝ සිටියහ.දිනක් දොඩන්දූවට වැඩම කර සිටි සුමේධංකාර නාහිමියෝ කුමාරකන්දේ කුමාර විහාරයේ අධිපති දොඩන්දූවේ ධර්මාරාම මාහිමියන් හා අලුත්ගම සුමනසාර මාහිමියන් සමඟ මාතරට වැඩම කළහ. වැඩ කටයුතු කලින් අවසන් වූ හෙයින් හදිසියේ ගත් තීරණයක් ලෙසින් දෙනියායේ කොටපොළට පැමිණි උන් වහන්සේලා අමරකෝන් උපාසක මහතාගේ නිවසට ද වැඩම කළහ.නොදන්වා හදිසියෙන්ම ආ නාහිමිවරුන් දුටු උපාසක මහතාගේ හිසේ මල් පිපුණාක් මෙන් වන්නට ඇත. දරුවකු මහණ කරන්නට ලැබීම මගේ වාසනාවක් යැයි සටහන් කරමින් ධර්මසිරි දරුවාගේ අත ගෙන නාහිමියන්ට බාර කළේය.1962 ජනවාරි 22 දින අග්ගමහා පණ්ඩිත පොල්වත්තේ ශ්‍රී බුද්ධදත්ත නාහිමියන්ගේ උපාධ්‍යායත්වයෙන් හා දඹගස්ආරේ සුමේධංකර නාහිමියන්ගේ ආචාර්යත්වයෙන් කුල දරුවෝ අට දෙනෙක් සසුනට එක් වූහ. ඒ අතර ධර්මසිරි දරුවා ද සිටියේය. ධර්මසිරි කුල දරුවා මහණ වූයේ අමරකිත්ති යන ප්‍රව්‍යජා නාමයෙනි.1970 ජූලි මස 8 වැනි දින කොටපොළ අමරකිත්ති හිමියෝ පඤ්ඤාකිත්ති හිමියෝ සමඟ උපසපන් දිවියට පත් වූහ. පිරිවෙන් අධ්‍යාපනය අවසන් කළ අමරකිත්ති හිමිපාණෝ ගල්කිස්සේ ධර්මායතනයේ නැවැතී පේරාදෙණිය සරසවියෙන් බාහිර උපාධියක් ලබා ගෙන සේරුවාවිල කාවන්තිස්ස විදුහලේ ගුරු පත්වීමක් ලදහ.කොළඹට නැවැතත් එන්නට සිදුවූයේ තම ගුරු හිමිපාණන්ගේ ඉල්ලීම අනුව බෞද්ධාලෝක මාවතේ රජයෙන් ලැබුණු ඉඩමෙහි සේරුවාවිල බෞද්ධ මධ්‍යස්ථානය පිහිටුවා ගැනීමෙහි අභිලාෂයෙනි. එවකට ගල්කිස්ස විද්‍යා විද්‍යාලයේ සේවය කොට ඉනික්බිතිව කොළඹ සුසමයවර්ධන මහා විද්‍යාලයට මාරුවීමක් ලැබූහ.දොඩන්දූව කුමාර විහාරයේ වැඩ වසන කාලයේදී පවා උන් වහන්සේ විසින් පෙදෙස් වාසීන්ට කළ සේවාව ඉමහත්ය. විදුදය පිරිවෙණේ උගන්නා කාලයේදී පවා සාන්ත දාන්තව වැඩ වසමින් අසාධාරණයට එරෙහිව පෙරමුණ ගෙන ජය ගත්හ.මේ වග උන් වහන්සේ ඇසුරු කළ ගිහි පැවිදි දෙකොටසම සාක්ෂ්‍ය වෙති. උන් වහන්සේගේ දහම් දේශනාවල අපූර්වත්වයක් ගැබ්ව තිබේ. සරල සුගම ශෛලියක් අඩංගු වුවද සංයමයෙන් පවසන ගැඹුරු කරුණු කාරණා නිසා බුදුනු ජනතාවට වැදගත් බවක් දැනේ. ලාලිත්‍යයක් නැතිව ද ආවේගශීලී නොවී ද පැරැණි දහම් රූඩින් රැක ගෙන එම දෙසුම් පවත්වති.ගුවන් විදුලියෙන් ඉදිරිපත් කළ ධම්ම චින්තා වැඩ සටහනේ දී කළ නවමු ඉදිරිපත් කිරීම බෙහෙවින් ජනපි‍්‍රය වූයේය. භාවනාව බුදුනු සිතට ඇතුළු කරන්නට උන් වහන්සේ නිහඬව වැදගත් සේවාවක් කළහ. දැනුදු කරති. මේවා එක් පළාතකට හෝ එක් කණ්ඩායමකට සීමා නොවීම මෙහි ඇති විශේෂත්වයකි.උන් වහන්සේ සේරුවාවිල පන්සලේ වැඩ සිටියදී කාවන්තිස්ස පාසලේ හා පන්සලේ දහම් පාසලේ දරුවන්ගේ සිත් සතන් දහමින් සදා හොඳ පුරවැසියන් කැළක් බිහි කරන්නට කළ සේවාව අදත් සේරුවාවිල ජනතාව බොහෝ බැතියෙන් මතක් කරති. ගල්කිස්සේ ධර්මායතනය මූලික කොට ගල්කිස්සේ විද්‍යා විද්‍යාලය ඇසුරු කොට ළමයා යහපත් ළමයකු ලෙස හැදීමේ කර්තව්‍යයට උර දුන්හ.පසුව කොළඹ හතේ සේරුවිල බෞද්ධ මධ්‍යස්ථානයේ වැඩ වසමින් සසුන පොහොසත් කරන්නට සාරවත් කරන්නට නිස්සරණාධ්‍යාශයෙන් කළ සේවාව අතිමහත්ය. උන් වහන්සේ මේවා කළේ විවිධ මාධ්‍යයන් ඔස්සේය. උන් වහන්සේට හොඳින් ලියන්නටත් කවි ලියන්නටත් පිළිවන. ඒවා හොඳින් ගායනා කරන්නටත් හැකිය. බොහෝ ගීත ද ලියා තිබේ. අමරකිත්ති හිමියන් ඉටු කරන බෞද්ධ වන්දනාව කාගේත් සිත් ඇඳ බැඳ තබයි.උන් වහන්සේගේ සසුන් දිවියේ පරහිතකාමී සේවාවේ කූටප්‍රාප්තිය ශාන්ති පදනමය. 1979 දී පිහිටැවූ මෙමඟින් විවිධ ව්‍යාපෘතීන් රටට හඳුන්වා දෙනු ලැබිණි. ඒවා සෑම එකකගෙන්ම ජනතාවට ශාන්තිය ලැබුණු බැවින් ඒවා වැදගත් වන ආකාරයට සටහන් කිරීම අසීරුය.එහෙත් අනුරාධපුරයේ ජයසිරි මහ බෝ සමිඳුන් අබියස පැවැත්වෙන වාර්ෂික සමන් පිච්ච මල් පූජාව ඉන් ප්‍රමුඛ ස්ථානයක සටහන් කළ හැකියි. එය මුළු සැදැහැති දනන් එක් තැනකට මුළුගැන්වූ අසෘදෘශ කටයුත්තක් වූයේය.ශාන්ති ගුවන් විදුලි වැඩ සටහන, මවුපිය උපහාර වැඩ සටහන, ශාන්ති සේනාව, ශාන්ති ළමා පුවත් පත, සුවඳ මංගල්ලය, ශ්‍රී සුමේධංකර දහම් පාසල, අසරණ දරුවන්ට ශිෂ්‍යත්ව ලබා දීම, පින්තාලිය, සිරිපොද වැස්ස, පිණ්ඩපාත චාරිකාව, සාමනේර හිමිවරුන් පුහුණු කිරීම, වෙසක් මිහිර චාරිකාව, සැවැත් නුවර රෝස මල් පූජාව, රෝහල් සේවාව, රතන සූත්‍ර සජ්ජායනය, ධවල විප්ලවය, ගජමුතු සේනා, නියං සහනාධාර, සුනාමි විපතේදී කළ සේවාව, සතුන්ට අභය දානය දීම අපගේ මතකයට එන ඉන් සමහරකි.පිච්චමල් හාමුදුරුවන් හෙවත් කොටපොළ නායක හිමියන්ගේ ප්‍රවෘජ්‍යා ස්වර්ණ ජයන්තිය (පැවිද්දෙන් වසර පනහක් පිරීම) නිමිති කොට ගෙන වැඩ සටහන් කිහිපයක් හා පින්කම් මාලාවක් 14 වැනිදා සිට ඇරැඹුණු අතර ජනවාරි 20 වැනිදා සිකුරාදා රන්වන් බෝපත්වලින් ස්ථුපය සැරැසීම ජනවාරි 21 දා සෙනසුරාදා සේරුවාවිල දී සීල භාවනා වැඩ සටහනක් ද ජනවාරි 22 දා ඉරිදා දවල් මහ සඟරුවනට දන් පූජා කිරීම ද සිදු කෙරේ. ජනවාරි 29 වැනිදා අනුරපුර ජය සිරි මහ බෝ සමිඳුන් අබියස උදේ 6.00 ට කිරිපිඬු බුද්ධ පූජාව ද දහවල දානය රුවන්මැලි දාගැබ ආරාමයේදී ද ඉන් පසුව පෙබරවාරි 05 දින කොටපොළ ගැටබරු රාජමහා විහාරයේදී දහවල් දානය ද පිළි ගැන්වෙයි.අමරකිත්ති හිමියන්ට දිගාසිරි වේවා! තවත් චිරාත් කාලයක් රටට දැයට සේවා කරන්නට ශක්තිය ධෛර්යය තුනුරුවනේ බලයෙන් දෙව් රැකවරණින් ලැබේවා!අසෝක මාලිමගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>22</day>
    </date>
    <link>http://www.silumina.lk/2012/01/22/_art.asp?fn=as1201221</link>
    <topic>එදා ටයිටැනික් මෙදා කොන්කෝඩියා</topic>
    <author>දයා ඩී. ෆොන්සේකා</author>
    <content>එදා ටයිටැනික් මෙදා කොන්කෝඩියාඑය අද ලෝකයේ ඇති විශාලම මගී නෞකාවයි. කොස්ටෝ කොන්කෝඩියා නම් වූ ඉතාලි නැව මගීන් 4229 ක් සහිතව ගමන් ඇරඹුවේ රෝමයේ සිට්ටෙබ්සියා වරායෙනි. ඒ පසුගිය 13 සිකුරාදාය. නැවේ මගීන් අපේ ඉතාලි ජර්මන් ප්‍රංස ජාතිහු මෙන්ම ඇමෙරිකානු ජාතිකයෝ ද වූහ. ළමයි පණස් ගණනක් ද ඒ අතර සිටියහ.සිකුරාදා ගමන් ඇරඹූ නැවේ මුල්ම ගමනාන්තය වූයේ ඉතාලියට නුදුරු ජිග්ලියෝ දූපත්ය. ජිග්ලියෝ දූපත් ඉතා මනරම් නිවාඩු නිකේතනයකි. සංචාරක මධ්‍යස්ථානයකි.පෙරළුණු නැවපැය කීපයක ගමනින් පසු නැව ජිග්ලියෝ දූපත අසල වූ කොරල් ගල් පරයක හැපී නැව් බඳ දෙකඩ වී ගියේය.නැව ගල්පරයේ හැපී ඇල වෙද්දී මගීහු බොහෝ දෙනෙක් ආහාර ගනිමින් සිටියහ.”එක පාරටම අපේ ආහාර පිඟන් පෙරළී ගියා. වීදුරු එකිනෙක හැපුණා. අපි ඉවතට වීසිවුණා. මේස පෙරළුණා. ඒ හා සමඟම විදුලිය විසන්ධි වුණා.” අපි සියලු දෙනාම බියට පත්ව හිස් ලූ ලූ අත දිව්වා.” එක් කාන්තාවක් කීවාය.”මගීන් හරියට හැසිරුණේ සතුන් වගේ. එහෙ මෙහෙ දුව ගියා. මහා කලබලයක් ඇති වුණා.” ඒ 47 හැවිරිදි පැට්‍රිෂියාය.”ඔවුන්ට දුන් ජීවිතාරක්‍ෂක ඇඳුම් පවා එකිනෙකාගෙන් උදුරා ගන්නට පොර කෑවා.”කෙසේ වෙතත් වහා ඉදිරිපත් වූ ඉතාලි වෙරළාරක්‍ෂක භටයන් හා නැව් ජීවිතාරක්‍ෂක භටයන් ද එකතුව මගීන් ඉහළ තට්ටුවලට ගැනීමට යුහුසුළු වූයෙන් සිදුවන්නට ගිය ජීවිත හානි අවම විය.නැව පෙරළීමට පෙර ජීවිතාරක්‍ෂක ජැකැට්ටු ඇඳගෙනමගීන් අතර මහත් කලබලයක් ඇතිවීමට හේතු වූයේ ජීවිතාරක්‍ෂක ඇඳුම්වල ඇති අඩුවක් නිසා බව ජීවිත බේරාගත් බොහෝ දෙනෙකුගේ මතය විය.මගීන්ගේ තෙරපීම හා දිවයාම නිසා නැව තවතවත් දෙපැත්තට ඇලවීමෙන් නැව උඩ සිටි සමහරු මුහුදට වීසි වූහ. බොහෝ දෙනෙකුට සිහි වූයේ මීට වසර 100 කට එහා අනතුරට පත්වූ ටයිටැනික් නැවය. ටයිටැනික් චිත්‍රපටය නැරඹූවෝ එම දර්ශනය හැබැහින් ම දකින්නට වූහ. එහෙත් ඔවුන්ට ඒ පිළිබඳව සිත සිතා ඉන්නට කාලයක් නොවීය. තම තමන්ගේ ජීවිත බේරා ගැනීමට ඔවුන් එකිනෙකා වෙහෙස වූහ.උඩ තට්ටුවල සිටි අය බේරාගත් අතර පහළ තට්ටුවල සිරවී සිටි අය බේරා ගැනීමට ජීවිතාරක්‍ෂක භටයන්ට දැඩි වෙහෙසක් ගන්නට සිදු විය.ඇමෙරිකාවේ ලොස් ඇන්ජලිස් හි පාසල් ගුරුවරියක වූ 31 හැවිරිදි හිලරි ඇනානියාස් කීවේ මෙය හරියටම ටයිටැනික් නැවේ අනතුර වගේ යැයි කියාය.”නැවට වතුර ගලා ආවා. අප කොරිඩෝ දිගේ දණ ගාමින් ඇවිදිමින් ආරක්‍ෂක ස්ථාන කරා ආවා. එවිට අප ජීවිතාරක්‍ෂක බෝට්ටුවලට දැම්මා.” ඇය කීවාය.ඩයිනාට යන්තම් වයස අවුරුදු 5 යි. ඇය කොන්කෝඩියා නැවට ගොඩවුණේ පියාත් සමඟ ඇගේ 5 වැනි උපන්දිනය සමරන්නයි. ඒත් ඒ ඇගේ අන්තිම උපන්දින සැමරුම බව මේ පියාත් දියණියත් දැන සිටියේ නැහැ. නැව් අනතුරින් බේරාගත් අය අතර මේ දෙදෙනා සිටියේත් නැහැ. අතුරුදන් වූ වයසින් අඩුම කෙනා මේ පුංචි ඩයිනායි. ඩයිනාගේ මව ඇය ගැන තොරතුරක් ලැබෙනතුරු වෙරළට වෙලා බලා ඉන්නවා.එහෙත් ජීවිතාරක්‍ෂක බෝට්ටුවලට පමණට වඩා බර වැඩිවිය. මගීහු එක් අනතුරකින් තවත් අනතුරක් වේයැයි නොබලා ජීවිතාරක්‍ෂක බෝට්ටුවල එල්ලෙන්නට පොර කෑහ. ඒවාට උහුලාගත නොහැකි තරම් බර පැටවුණද ආරක්‍ෂක භටයෝ ඉතා ප්‍රවේශමෙන් ඔවුන් ගොඩබිමට ගෙන ආහ. එහෙත් නැවේ සංගීත කණ්ඩායමේ 50 හැවිරිදි පියානෝ වාදකයා කීවේ “මං බෝට්ටුවලට ගොඩවුණේ නැහැ. ඒවා බර වැඩි වෙලා පෙරළුණොත් තවත් අනතුරක් වෙයි කියලා මං නැවට වෙලා හිටියා. කවුරු හරි මාව බේරා ගන්නා තෙක්.” යනුවෙනි.කෙසේ හෝ මෙසේ සියලු දෙනාම එක්වී මගීන් බේරා ගන්නා අතරතුර නැවේ කපිතාන් වරයා වන ප්‍රැන්සිස්කෝ ෂෙට්නෝ පැන ගියේය. ඔහු සමඟ ඔහුගේ දෙවෙනියා ද එක් වී සිටියේය.සාමාන්‍ය නාවික නීතිය වන්නේ නැවක් ගිලුණහොත් එහි අන්තිම මගියා ද බේරා ගන්නා තුරු කපිතාන් තැන එහි සිටිය යුතුය යන්නයි. මෙය ඈත අතීතයේ සිට නැව් කප්පිත්තන් අනුගමනය කළ නීතියකි. ටයිටැනික් නැවේ කප්පිත්තාට සිය දිවි පුදන්නට සිදුවූයේ ඒ නිසාය. එහෙත් ‘කොස්ටෝ කොන්කෝඩියා නැවේ කප්පිත්තා සිය සහායකයා ද සමඟ පැන ගියේ මිනිස් කමටත් නින්දා කරමිනි.නැවේ සමහරු ආහාර ගනිමින් සිටි අතර තවත් සමහරු රංග ශාලාවේ නැටුම් හා මැජික් දර්ශන නරඹමින් සිටියහ. එක්වරම ජීවිතය නැවතුණාක් මෙන් සිදුවූ මේ අනතුරින් කලබලයට පත් බොහෝ දෙනා හිස් ලූලූ අත දිව ගියේ සිය ඇඳිවත ගැන පවා නොසලකමිනි.දිවි ගලවා ගත් පිරිස අතර අලුත විවාපත් මනාල යුවළක් ද සිටියහ. ඒ දකුණු කොරියානු ජාතික යුවළකි. ඔවුන් නැව් ජලයෙන් යටවූ කොටසේ කොටුවී අසරණව සිටිද්දී ආරක්‍ෂක භටයන් විසින් බේරා ගන්නා ලදි. ඒ නැව ගිලී පැය 24 කට පසුවය. ජීවිතාරක්‍ෂක භටයන් විසින් බේරාගන්නා විට නව යුවල සිය කාමරයට වී සිටි බව ඔවුන් බේරාගත් ඉතාලි ජාතිකයා පවසයි.ඔවුන් හොඳ සෞඛ්‍ය තත්ත්වයෙන් සිටි අතර බේරා ගැනීමේ භටයන් දුටු මනාලයා පී‍්‍රතියෙන් කෑගැසූ බවද පැවසේ.මධුසමය සඳහා නැවට ගොඩවුණු කොරියානු යුවළ නැවේ නොපෙරළුණු කොටසේ වූ ඔවුන්ගේ කාමරයේ සිරවී කෑගසද්දී ඒ හඬ ඔස්සේ පැමිණ බේරාගත් පසුමේ අතර නැවේ කප්පිත්තා නිවාස අඩස්සියේ පසුවෙයි. පසුගිය සතියේ උසාවියට ඉදිරිපත් කළ ඔහු කියා සිටියේ තමන් නැව අයිනට ගැනීමෙන් මගීන්ගේ ජීවිත දහස් ගණනක් බේරුණු බවයි. යම් හෙයකින් නැව ගැඹුරු මුහුදේ ගිලී ගියා නම් මරණ දහස් ගණනක් සිදුවිය හැකිව තිබුණු බවයි.එහෙත් ප්‍රශ්නය වන්නේ නැව කොරල් පරයක හැපී දෙකඩ වූවාද නැත්නම් වෙනයම් දෝෂයක් නිසා නැව් බඳ දෙකඩවී කොරල් පරයේ හැපුණාද යන්නය.දැන් නැවේ සියලුම රහස් සැඟවී ඇති කළු පෙට්ටිය සොයා ගත් නිසා මේ රහස් ඉතා ඉක්මනින් හෙළිවනු ඇත.නැවේ අයිතිකරුවන්ට ඊළඟ ප්‍රශ්නය වූයේ නැව තුළ වූ ඉන්ධන ප්‍රශ්නයය.”ඉන්ධන කාන්දුවක් සිදුවුවහොත් ඉන් විශාල පාරිසරික හානියක් සිදුවෙනවා. ඒ සඳහා ඉදිරිපත් වූ නෙදර්ලන්තයේ Smit of Retterdam සමාගම නැවේ ඉන්ධන ටැංකිවල සියලුම තෙල් පොම්ප මගින් ඉවතට ගැනීමට කටයුතු කරමින් සිටී. සියලුම ඉන්ධන අවසන් කිරීමට සති 2 ක් පමණ ගත වනු ඇත.මෙය ඇත්තටම මෙයට වසර 100 කට ඉහත මුහුදේදි අනතුරට පත් ටයිටැනික් යාත්‍රාවේ අනතුරට සමානම වූ අනතුරකි. ටයිටැනික් යාත්‍රාව අනතුරට පත්වූයේ අයිස් කුට්ටියක වැදීමෙනි. එහෙත් මේ නැව අනතුරට පත්වූයේ කොරල් පරයක ගැටීමෙනි.නැව පෙරළුණු පසු නැව් බඳේ එල්ලී සිටි මගීන් ලණුවක ආධාරයෙන් එකාබැගින් බේරාගනු ලබද්දීසාමාන්‍යයෙන් නැවක් වෙරළට මීටර 500 කට මෙහා ගෙන ඒම නාවික නීති යටතේ තහනම් ය. නැව මෙතරම් වෙරළ කිට්ටුවට ආවේ ඇයිදැයි තාමත් ප්‍රශ්නයකි.ටොන් 114500 ක් බරැති කොස්ටෝ කොන්කෝඩියා නැවේ දිග මීටර් 290 කි. මහල් කීපයකින් සමන්විත මෙහි සුව පහසු වායු සමනය කළ කාමර, ආපන ශාලා මෙන්ම තැබෑරුම්, නාන තටාක හතරක්, රංග ශාලා, සිනමා ශාලා, කැසිනෝ ආදිය ඇති අතර සුඛෝපභෝගී හෝටල් සංකීර්ණයක් බඳුය.නැවේ සිටි 4000 ක් පමණ පිරිස බේරා ගත් අතර තවමත් 29 දෙනෙකු අතුරුදන්ව ඇත. ඒ අතර කුඩා දරුවෙක් ද සිටී.මේ වනවිට 29 දෙනෙකු අතුරුදන්ව ඇති බව කියතත් සමහරවිට ඉදිරි දින කීපයේදී එය තවත් වැඩි විය හැකිය. මිය ගිය අයගේ සිරුරු 11ක් හමුවී ඇත. එය ද ඉදිරි දින කීපයේදි තවත් වැඩි විය හැකිය.මේ වන විට තෙල් කාන්දු වීමක් ද නැතිව ජිග්ලියෝ වෙරළ තීරය ඉතා සන්සුන්ව තිබෙන අතර තාමත් හෙළිකොප්ටර මගින් එන කිමිදුම්කරුවන් මගින් අතුරුදන් වූවන් හා සිරුරු සොයමින් සිටී.මෙය පාරිසරික අනතුරක් ලෙස පවසන නැව් සමාගම අතුරුදන් වූවන්ට මියගිය අයට හා අනතුරට පත් අයට වන්දි ගෙවීමට සූදානමින් සිටී. මෙය ඔවුන්ට ගෙවිය නොහැකි තරම් මුදලක් ද වනු ඇත.කපිතාන් ප්‍රැන්සිස්කෝ ෂෙට්නෝමේ අතර නැවේ යට තට්ටුවල සිරවී සිටි පුද්ගලයන් සොයා ගැනීම සඳහා නැව් බඳ පිපිරවීමට නැව් සමාගම තීරණය කළේය. එසේ නැව් බඳ පිපිරවීමෙන් පසුව එහි සිටි වයස පනහ ඉක්මවූ පුද්ගලයන් කීප දෙනෙකු බේරා ගත් බවද වාර්තා වේ.කෙසේ වෙතත් මෙය 2012 වසර ආරම්භයේ දි සිදුවූ මහා විනාශයක් වුවද නැව නොගැඹුරු මුහුදේ විනාශයට ලක්වීම නිසා සිදුවන්නට ගිය ජීවිත හානි අවම විය.සමහර මගීන් නැව ඇතුළේ සිරවී සිටි අතර හුස්ම ගැනීමට අපහසුව සිටියේ නැවේ විදුලිය විසන්ධි වීමෙන් ඒවායේ දොරටු සිරවී තිබූ බැවිනි.ජීවිතාරක්‍ෂක ඇඳුම් ගැනීමට පවා දොරටු කැඩීමට සිදුවිය.දිවි බේරාගත් ප්‍රංස ජාතික ඔලිවර් කැරැස්කෝ පවසන්නේ නැවේ කිසිදු දෙයක් පිළිවෙළකට නොතිබූ බවය.මේ නැව ගිලී යාමෙන් පසු යුරෝපයේ නැව් කර්මාන්තයට මරු පහරක් වැදී ඇති බවද පැවසේ. වෙරළාරක්‍ෂක භටයන් හා නැවේ ආරක්‍ෂක භටයන් කියා සිටින්නේ නැවේ කප්පිත්තා පැන යාමට සැරසෙද්දි තමන්ට හමුවූ බවයි.”ඇයි ඔබ ගෙදර යන්නද? ඔබ ගියොත් නැවට මොකද වෙන්නේ? යැයි ඔවුහු ඔහුගෙන් ඇසූහ. එහෙත් එසේ පැනගිය ඔහුට සිදුවූයේ උසාවිය ඉදිරියේ පෙනී සිටීමටය.සිදුවීමට ගිය මහා විනාශයක් මගහැරී ගිය ද ලෝක ඉතිහාසයට තවත් කතාවක් මෙයින් එකතු වී ඇත. නුදුරු අනාගතයේදී ජීවිත බේරාගත් අය පිළිබඳ නොයෙකුත් කතා අපට අසන්නට හැකිවනු ඇත.නැව හිමි සමාගම අනතුර පිළිබඳ සම්පූර්ණ වගකීම හා වරද නැවේ කප්පිත්තා වෙත පටවා ඇත. අනතුරින් මිය ගිය පිරිස් ද නුදුරු අනාගතයේ දි වැඩි වනු ඇත.ජීවිතයේ පී‍්‍රතිමත් ගමනක් යාමට විනෝද වන්නට තැනූ නවීන තාක්‍ෂණයෙන් හෙබි මේ දැවැන්ත නෞකාව මුහුද මැද පෙරළී ඇති අන්දම දකින්නකුට එය අපූරු දර්ශනයක් වනු ඇත.දයා ඩී. ෆොන්සේකාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>22</day>
    </date>
    <link>http://www.silumina.lk/2012/01/22/_art.asp?fn=as1201222</link>
    <topic>අයහපත් ක්‍රියාවක ප්‍රතිඵලය අයහපතම මිස යහපත නොවේ</topic>
    <author>සාකච්ඡා කෙළේ -රමණී සුබසිංහ</author>
    <content>අයහපත් ක්‍රියාවක ප්‍රතිඵලය අයහපතම මිස යහපත නොවේබෝපිටිය ශ්‍රී සුදර්ශනාරාම වාසීකිවිපති මීගහවෙල සුමන ශාන්ත හිමිපසුබිම් කතාවපෙර සැවැත් නුවර අනේපිඬු මහා සිටුතුමා තෙරුවන් කෙරෙහි මහත් ශ්‍රද්ධා සම්පන්න විය. හේ සිවු පනස් කෙළක් ධනය වියදම් කොට දෙව්රම් වෙහෙර කරවා මහා සංඝයා වහන්සේට පූජා කෙළේ ය. සිය මාලිගයේ දී දිනපතා ම මහා සංඝයා වහන්සේ වෙනුවෙන් දන් පිරිනැමුවේ ය. ඒ මාලිගය මහා දන්සලක සිරි ඉසලීය.මහා සුභද්‍රා, චුල්ල සුභද්‍රා හා සුමනාදේවි අනේපිඬු සිටුතුමා ගේ දූවරු තිදෙනා ය. සිටුතුමා විසින් සිය මාලිගයේ දී මහා සංඝයා වහන්සේ වෙනුවෙන් දන් පිරිනැමීමටත්, උන්වහන්සේට උවටැන් කිරීමටත් මේ තිදෙනාට පිළිවෙළින් පවරනු ලැබීය.සංඝයා වහන්සේට මනාව උවටැන් කොට සැදැහැතිව විසූ වැඩිමහල් දූවරු දෙදෙන දහම් අසා සෝවාන් වූහ. ඔවුන් පතිකුලයට යාමෙන් පසු සංඝයා වහන්සේට උවටැන් කළ සුමනාදේවි සකෘදාගාමී ඵල ලැබීය.පසු කලෙක සුමනා දේවිය බලවත් රෝගයකින් පෙළුණි.තම දියණිය ගේ රෝගය පිළිබඳ ඇසූ අනේපිඬු සිටුතුමා වහා පැමිණ ඇයගෙන් මෙසේ ඇසීය.”කිම, දුව සුමනාවෙනි”ඒ ඇසූ සුමනාදේවි”කිම, බාල මලණුවෙනි’ යි පිළිතුරු දුන්නාය. මේ නම් තම දියණිය සිහි නැති ව කරන කතාවකැයි සිතූ සිටුතුමා”කිම මා දියණිය, නුඹ නන්දොඩවන්නේ ද?” යි ඇසීය.එවිට ද සුමනා දේවිය,’බාල මලණුවෙනි! මම නන් නොදොඩවමි’ යි කීවා ය.තම දියණිය කිසියම් බියකින් පෙළේ යැයි සිතූ සිටුතුමා ‘දුව සුමනාවෙනි, නුඹ කුමකට හෝ බිය වූයෙහි ද? යි ඇසුවේය.එවිට සුමනා දේවිය’බාල මලණුවෙනි, කුමට බියවම් ද?’ යි කීවාය.සුමනාදේවි තෙවරක් ම තම පියාණන්ට ‘බාල මලණුවෙනි’ යි අමතා කලුරිය කොට තුසිත දෙව්ලොව උපත ලැබුවා ය.දියණිය මිය ගිය සොවින් පෙළුණ සිටුතුමා බුදුරජාණන් වහන්සේ වෙත පැමිණ ‘ස්වාමීනි, භාග්‍යවතුන් වහන්ස! මගේ සුරතල් දියණිය විකල් වී ගිය සිහියෙන් තෙවරක් ම ‘බාල මලණුවෙනි’ යි මා අමතා මිය ගියා ය’ කීවේය.සිටුතුමා ගේ බස් ඇසූ බුදුරජාණන් වහන්සේ ‘සිටානණි; ඔබ මඟ ඵලයෙන් බාල ය. සෝවාන් ය. එහෙත් ඔබ ගේ දියණිය සකෘදාගාමී ය. ඔබට ‘මලණුවෙනි’ යි ඇමතූයේ දියණිය මඟ ඵලයෙන් දෙටු බව හැඟවීමට’ යි වදාළ හ.එවිට සිටාණෝ,’මා දු කවදත් සුරතල් කතා හා නැණ ගුණ ඇත්තී ය’ යි පැවසූහ.සුමනාදේවි තුසිත දෙව්ලොව උපන් බව ඇසීම සිටුතුමා ගේ සෝ දුක් සංසිඳවීමට හේතු විය.මේ සිදුවීම මුල් කර ගනිමින් බුදුරජාණන් වහන්සේ, යථෝක්ත ගාථා රත්නය දේශනා කොට ‘පින් කළ අය මෙලොව, පරලොව දෙලොව ම සතුටු වන බවත් සුගතියෙ හි ඉපිද සැප විඳිමින් තව තවත් සතුටු වන බවත් දේශනා කොට වදාළහ.මේ ගාථා ධර්මයේ’කත පුඤ්ඤො’ නම් පින් කළ තැනැත්තා ය. ‘පින්’ නම් කවරේ ද? ලෝබය, කෝපය හා මුලාව ද මැඬ කරනු ලබන දෑය. එය දාන, සීල, භාවනා යැයි තෙවදෑරුම් වේ.’ඉධ නන්දති’නම්, එසේ මිනිස් ලොව දී රැස් කළ පිනෙන් මෙලොව සතුටු වීම ය . සතුටට හේතුවන එබඳු පින් රැස් වන්නේ ලෝබ, දෝස, මෝහ යන අකුසලයන් ගෙන් සිත මුදාගන්නා පුද්ගලයා වෙතය.‘පෙච්ච නන්දති’ නම් පරලොව දී සතුටු වීමය. මිනිස් ලොව දී කළ කුසල් බලයෙන් සුගතියක උපත ලැබූ සොම්නසින් සිටීම ය.යම් පුද්ගලයකුට ජීවිතයේ තිබිය යුතු ඉහළම ධනය කුමක් ද යන්න බුදුරජාණන් වහන්සේ පෙන්වා දුන්හ. ඒ සතුටයි.ඉඩකඩම්, දේපළ ආදී මොන තරම් වස්තුව තිබුණත් සතුට උදාකර ගත නොහැකිය. බොහෝ ධන සම්පත් ඇති අය ලෙඩ දුක්වලින් මෙන් ම වෙනත් බාහිර කරදරවලින් ද පීඩාවට පත්වන ආකාරය විමසීමෙන් ඒ බව පැහැදිලි කර ගත හැකි ය. බුදුරජාණන් වහන්සේ මතු දැක්වූ ගාථා ධර්මයෙන් දේශනා කොට වදාළේ අප සැම දෙනා කෙරෙහි ම තිබිය යුතු සතුට එසේත් නැතිනම් පී‍්‍රතිය උදාකර ගන්නා මාර්ගයයි. දස පුණ්‍ය ක්‍රියාවන් එහි ද මූලික වේ. ආහාර පාන, ගේ දොර, යාන වාහන ආදී තමා සතු යම් දෙයක් පරිත්‍යාග කිරීම, පස්පව් නො කිරීම, අටසිල් හි පිහිටා සිටීම, සමථ හෝ විදර්ශනා භාවනාවක යෙදීම එහි දී ප්‍රධාන වේ.එනම් දාන, සීල, භාවනා යන ත්‍රිවිධ පුණ්‍ය ක්‍රියාවන් හි නිරත වීම ය. ලෝබ, දෝෂ, මෝහ යන අකුසල සිතිවිලි බිඳ තමන් කළ පින් අනුන්ට අනුමෝදන් කිරීම, අනුන් කළ පින් තමන් සතුටින් අනුමෝදන් වීම, අඳුරු ස්ථාන ආලෝක කිරීම, කැළි කසල ඉවත් කිරීම, ජල පහසුකම් සැලසීම ආදී වතාවත් කිරීම, වැඩිහිටියන්ට ගරු බුහුමන් දැක්වීම, නොමඟ ගිය අය සුමගෙහි යෙදවීමට අවවාද හා අනුශාසනා කිරීම, ධර්මය නොදන්නා අයට ධර්මානුකූල දේ කියා දීම, ධර්ම ශ්‍රවණය කිරීම හා තෙරුවන් පිළිබඳ ශ්‍රද්ධා සම්පන්න වීම, දුක්ඛ සත්‍යය, සමුධය සත්‍යය, නිරෝධ සත්‍යය, මාර්ග සත්‍යය යන චතුරාර්ය සත්‍යය අවබෝධ කර ගැනීමේ මාර්ගයන් හි යෙදී ම ජීවිතයේ සතුට බලාපොරොත්තු වන අය විසින් අනුගමනය කළ යුතු දස පුණ්‍ය ක්‍රියා යටතට අයත් ය.අයහපත් ක්‍රියාවක නිරත වන පුද්ගලයා ගේ ජීවිතයට කිසිසේත් යහපත් ප්‍රතිඵලයක් බලාපොරොත්තු විය නොහැකි ය. මෙලොවත්, පරලොවත් දුක, නොසතුට ඔහු පසු පස හඹා ඒ. ලෝබ, දෝස, මෝහ ආදී පවිටු ළාමක සිතිවිලිවලින් තොරව පවිත්‍ර සිතින් කරන කියන දේ නිසා නිරන්තරයෙන් ම සැප විපාක හිමිවන බව බෞද්ධ ඉගැන්වීම වන අතර බෞද්ධයා නිරන්තරයෙන් ම එය සිහියේ තබා ගෙන කටයුතු කිරීමෙන් ජීවිතය යහපත් කර ගත හැකිය.’ඉඳින් ඔබ දුකට බිය නම් දුක් පිළිකුල් කරන්නේ නම් ප්‍රසිද්ධියේ හෝ රහසිගතව කිසිඳු පාපයක් නොකරන්න’යැයි එක් ථෙරී ගීතයක සඳහන් ය. සමාජයේ අපවාදයට ලක්වේ යැයි බියෙන් ලොවට හොර රහසේ පව් කරන අය අප අතර බොහෝ ය. අප පාපයන්ගෙන් දුරු විය යුතු වන්නේ අවංක සිතිනි. තමන්ට තමන් අවංක වීමෙනි.අනුන්ට හොර රහසේ පව් කළත්, කිසිවෙක් ඒ පිළිබඳ නොදැන ගත්තත් තමන් කළ පවෙහි විපාක අඩු වන්නේ නැත. කවර අවස්ථාවක හෝ තමන් වෙත ඒ විපාක පැමිණෙනු ඇත. පුද්ගලයකු ගේ චරිතවත් බවේ පදනම වන්නේ හිරි ඔත්තප්ප දෙකයි. එනම් පාපයෙහි ලජ්ජා බිය වීමයි.පාපය පිළිකුල් නොකරන, පවට බියවන හිරි ඔත්තප්ප දෙකින් තොර පුද්ගලයා දුර්දාන්තයෙකි.හේ එළිපිටම, ප්‍රසිද්ධියේ කිසි බියක් හෝ තැති ගැනීමකින් තොරව එඩිතරව ළාමක ක්‍රියාවන් හි යෙදෙයි.ඒ අඥාන පුද්ගලයා බිය සැකෙන් තොරව පව්කම් කිරීම මහා වීරක්‍රියාවක් සේ සලකයි. ‘මම වීරයෙක් වෙමි’ යි කියා ආඩම්බර වෙයි. එහෙත් ඒ ආඩම්බර කම, ඒ නිසා ලද පී‍්‍රතිය පවතින්නේ ඉතා සුළු මොහොතකට බව හේ නොදනී. සදාකාලිකව ම ඒ නරක ක්‍රියාවන් ගේ අයහපත් ප්‍රතිඵල ඔහු පසු පස පැමිණේ.තල වපුරන පුද්ගලයකුට එහි අස්වනු පිණිස මුං ලැබෙන්නේ නැත. එමෙන් අයහපත් ක්‍රියාවක ප්‍රතිඵලය අයහපත ම මිස යහපත නොවන බව අප වටහා ගත යුතුය. මේ සඳහා බෞද්ධ සාහිත්‍යයේ සරල උපමා බොහෝය. බිම්බිසාර රජතුමාට දිනපතා මල් සපයන මල්කරුවකු විය. සුමන නම් වූ මේ මල්කරුවා දිනක් රජු වෙනුවෙන් නෙළා ගත් එම මල් බුදුරජාණන් වහන්සේට පූජා කෙළේය. තමන්ට මල් නොලැබුණ නිසා රජු මල්කරු කෙරෙහි කෝපව ඔහුට දඬුවම් දෙනු ඇතැයි බොහෝ දෙනා සිතූහ.එහෙත් මල්කරු ගේ ක්‍රියාව ගැන පැහැදුණු රජතුමා ඔහුට බොහෝ ධන සම්පත් පරිත්‍යාග කළේ ය.ඒක සාටක බමුණාගේ කතාව ද මේ සඳහා හොඳ උදාහරණයකි. තමන්ටත් බිරිඳටත් එක් සාටකයක් පමණක් තිබූ දිළිඳු ඒක සාටක බමුණා, ඒ එක ම සළුව බුදුරජාණන් වහන්සේට පූජා කළේ ය.වරක් දෙවරක් නොව කිහිපවතාවක් ම සළුව පූජා කරම්දෝ, නොකරම් දෝ යි පැකිළුණ ඔහු අවසානයේ එය පූජා කරන්නට සිත හදා ගත්තේ ය. ඒ කුසලයේ යහපත් විපාක ඒ බමුණාට ඒ මොහොතේ ම ලැබුණේ ය. ඔහුගේ ක්‍රියාව ගැන පැහැදුණු රජතුමා ඔහුට බොහෝ සැප සම්පත් හිමිකර දුන්නේ ය.තමන් කරන ලද කුසල කර්මයන් ගේ විපාක මෙලොව මෙන් ම පරලොව ද ලැබෙන බව අප විශ්වාස කළ යුතු ය. මේ නිසා සුළු වරදට පවා බිය ඇති කර ගනිමින් කුසල දහම්හි යෙදීමට සිතා ගත යුතු ය.සාකච්ඡා කෙළේ -රමණී සුබසිංහඡායාරූපය -විමල් කරුණාතිලකකර්තෘට ලියන්න | මුද්‍රණය සඳහා</content>
  </post></root>