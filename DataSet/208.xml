<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2010</year>
      <month>11</month>
      <day>28</day>
    </date>
    <link>http://www.silumina.lk/2010/11/28/_art.asp?fn=av10112814</link>
    <topic>ලොකු අයගේ පොඩි චරිත රඟන ‘ස්වයංජාත’ නළු නිළි කැල</topic>
    <author>හේමාලි විජේරත්න</author>
    <content>ලොකු අයගේ පොඩි චරිත රඟන ‘ස්වයංජාත’ නළු නිළි කැල2008 වසරේ විශිෂ්ටතම නවකතාව ලෙසින් ස්වර්ණ පුස්තක සම්මානයෙන් පිදුම් ලැබූ සමරවීර විජයසිංහ ගේ ‘ස්වයංජාත’ නවකතාව ඇසුරින් ප්‍රවීණ ටෙලි නාට්‍ය අධ්‍යක්ෂ සුදත් රෝහණයන් නිර්මාණය කළ ‘ස්වයංජාත’ ටෙලි නාට්‍යය මේ දිනවල සෑම ඉරුදිනකම රාත්‍රි 8.30 ස්වාධීන රූපවාහිනියෙන් විකාශය වේ.මෙම ටෙලිනාට්‍යයේ තිරකතා සංකල්ප ප්‍රවර්ධනය අප අතරින් වියෝ වූ ප්‍රවීණ සිනමාවේදි තිස්ස අබේසේකරයන් ගේ වන අතර තිර රචනය සරත් ධර්මසිරි ගේ ය.මෙහි ප්‍රධාන චරිත නිරූපණය සඳහා ජගත් චමිල, චතුරිකා පීරිස්, පාලිත සිල්වා, සේමිණි ඉද්දමල්ගොඩ, ජනක් ප්‍රේමලාල්, දමිතා අබේරත්න, ශ්‍රියානි අමරසේන, රොෂාන් පිලපිටිය ඇතුළු නළු නිළියන් රැසක් එක්වන අතරම ළමා නළු නිළි පිරිසක් ද මේ සඳහා එක්වෙති. මේ එම ළමා නළු පිරිස අපට හඳුනා ගන්නට ලැබුණු මොහොතයි.මෙහි ප්‍රධාන චරිතය වන විභූතිරත්න ගේ චරිතය නිරූපණය කරන ජගත් චමිල ගේ ළමා කාලය නිරූපණය කරනුයේ ත්‍රිශුණ පෙරේරා ය. ඔහු කොළඹ ඉසිපතන විද්‍යාලයේ ශිෂ්‍යයෙකි. මේ වනවිට චිත්‍රපට 11, ටෙලිනාට්‍ය 37 ක, වෙළෙඳ දැන්වීම් 8 ක හා වේදිකා නාට්‍යයකට ද රංගනයෙන් එක්වී සිටින ඔහු මේ දිනවල විකාශය වන ‘බොඳ මීදුම්’ ටෙලිනාට්‍යයේ ‘කසුන්’ ලෙස ද ‘රාවණ අඩවියේ’ දිලීප ලෙස ද රංගනයෙන් එක් වේ.“ස්වයංජාත ටෙලි නාට්‍යයේ මම රඟපාන්නේ විභූතිරත්නගේ ළමා කාලය. විභූතිරත්නට තිබෙන්නේ මහා විකෘති මුහුණක්. ඒ පෙනුම ලබාගන්න මටම සකස් කළ දත් කුට්ටමක් පාවිච්චි කරන්න සිද්ධ වුණා. මුලින් ම ඒක මට හරි අපහසු දෙයක් වුණා. පස්සේ ඒකට හුරු වුණා.මේ ටෙලිනාට්‍යයේ පබාවතී ලෙස රඟන චතුරිකා පීරිස් ගේ ළමා කාලය නිරූපණය කරනුයේ සංජලී අමන්දානි ළමා නිළියයි. ඇය නුගේගොඩ රෝයල් ඉන්ස්ටිටියුට්හි ඉගෙනුම ලබන ශිෂ්‍යාවක්. මීට ප්‍රථම ඇය ‘රෝස කැලේ’ චිත්‍රපටයේ සහ ‘සොයම් සොඳුරු නවාතැනක්’ ටෙලිනාට්‍යයේ ද රඟපා ඇත.“ටෙලිනාට්‍යයේ හැටියට මගේ අම්මටයි තාත්තටයි රඟපාන්නේ. දමිතා අබේරත්න නැන්දා සහ පාලිත සිල්වා මාමා. පබාවතීගේ චරිතය ‘ස්වයංජාත’ ටෙලි නාට්‍යයේ ප්‍රධාන චරිතයක්. එහි ළමා චරිතය නිරූපණය කිරීමට මාව තෝරා ගැනීම පිළිබඳව සුදත් රෝහණ මහතාට ස්තුති වන්ත වෙනවා.‘ස්වයංජාත’ හි සුමතිපාල ලෙස රඟනුයේ ප්‍රගීත් රත්නායකයි. ඔහුගේ ළමා කාලය නිරූපණය කිරීමට එක්වනුයේ ප්‍රසන්න සංජීව මාර්ක් ප්‍රනාන්දු ය. ප්‍රසන්න කොළඹ ශාන්ත බෙනඩික්ට් විද්‍යාලයේ ඉගෙනුම ලබන ශිෂ්‍යයෙකි.‘ස්වයංජාත’ නිසා අප හැම දෙනාටම රඟපෑම ඉගෙන ගන්න ලැබුණා. ලස්සන පරිසරයක තමයි රූගත කිරීම් කළේ. ඇත්තටම මේක මගේ ජීවිතයට අලුත් අත්දැකීමක් එකතු කළා.මේ ටෙලිනාට්‍යයේ ‘මදුරාවතී’ ගේ චරිතයේ ළමා කාලය රඟපානුයේ උපේක්ෂා කෞෂලීය. ඇය කඳාන ශාන්ත සෙබස්තියන් බාලිකා විද්‍යාලයේ දෙවැනි වසරේ ඉගෙන ගන්නා ශිෂ්‍යාවකි.ස්වයංජාත ටෙලිනාට්‍යයේ මම රඟපාන්නේ ‘මදුරාවතී’ ගේ ළමා කාලය. මගේ අම්මයි තාත්තයි විදියට රඟපාන්නේ අනුරුද්ධිකා පාදුක්කගේ නැන්දයි, චින්තක කුලතුංග මාමයි. මේ අයත් සමඟ ගත කරන ජීවිතේ සහ යහළුවන් සමඟ පාසල් යන දර්ශන තමයි වැඩිපුරම මට රඟපාන්න තිබුණේ.තිසුරි යුවතිකා විසින් චරිත නිරූපණය කරන ‘මන්ද්‍රි’ ගේ චරිතයේ ළමා කාලයට පණ දෙන ඇය ෆාතිමා රිමාසා ය. ඇය මල්වාන සුභාෂි රාජකීය මහා විදුහලේ පළවැනි වසරේ ඉගෙනුම ලබන්නීය. මේ වනවිටත් ටෙලිනාට්‍ය තුනකට පමණ රංගනයෙන් එක්වී සිටින ඇය දෙරණ ලිට්ල් ස්ටාර් වැඩසටහනින් 6 වැනි ස්ථානය (ගායනා අංශයෙන්) දිනා ගත්තීය.ස්වයංජාත රූගත කරද්දී‘ස්වයංජාත’ හි මරතේලිස් ගේ චරිතයේ ළමා කාලය නිරූපණය කරනුයේ දේශාන් නිමේෂ් ය ඔහු හෝකන්දර විද්‍යාරාජ මහා විද්‍යාලයේ සිසුවෙකි. ‘පාරමිතා’ ඒකාංගික නාට්‍යයක සහ චිත්‍රපටයක ද මීට ප්‍රථම රංගනයෙන් එක්වී ඇත.කතාවේ හැටියට විභූතිරත්න ඉගෙන ගන්න දක්ෂයි. ඉස්කෝලෙ මහත්තයා අපෙන් අහන ප්‍රශ්නවලට උත්තර දෙන්න බැරි වුණාම උත්තර දෙන්නේ විභූතිරත්න.ඒකට අපි තරහයි. ඒ නිසා මම කවුරුත් නැති වෙලාවක විභූතිරත්න සමඟ රණ්ඩුවක් ඇති කර ගන්නවා. අන්තිමේ විභූතිරත්න මටත් ගහල ඉස්කෝලෙන් යනවා. ඒ වෙලාවේ නම් මට ඇත්තටම දුක හිතුණා. මේ රූගත කිරීම් කළේ දොඩන්දූව ශෛලබිම්බාරාම පන්සලේ.”පබාවතී ගේ මිතුරිය වශයෙන් ‘ස්වයංජාත’ ටෙලි නාට්‍යයට එක්වන ඇය කාව්‍යා සෙනුරිය. ගාල්ල සංඝමිත්තා බාලිකා විද්‍යාලයේ පස්වැනි වසරේ ඉගෙනු ම ලබන්නීය.සුමතිපාලගේ යහළුවකු වන ‘කුන්තානි’ ගේ ළමා කාලය නිරූපණය කරන්නට තවත් ළමා නළුවෙක් ස්වයංජාතට එක් වෙයි. පන්නිපිටිය ධර්මපාල විද්‍යාලයේ හතරවැනි වසරේ ඉගෙනුම ලබන ඔහු ඉෂාන් ඉඳුවර රත්නසිරි ය. තිර ගතවීමට නියමිත කීර්ති බණ්ඩාරගේ ළමා චිත්‍රපටයේත් දැනට රූගත වෙමින් පවතින වසන්ත මොරගොඩ ගේ ‘මවුස්’ චිත්‍රපටයේත් රංගනයට ඔහු එක්වේ.‘මගේ චරිතයේ මුල්ම රූපගත කිරීම් තිබුණේ මාදු ගඟේ කුරුඳු දූව කියන දූපතේම සුමතිපාලත් මර්තේලිසුත් මාළු බාන්න යන දර්ශනය තොටියා විදියට රඟපෑවේ හේමසිරි ලියනගේ මාමා. ඒ දූපතට හුඟක් දුර බෝට්ටුවෙන් යන්න ඕන.රූගත කිරීම් ඉවරවෙලා අපිව ආපසු ගොඩබිමට රැගෙන යාමට සහාය අධ්‍යක්ෂ මහින්ද ප්‍රසාද් මාමා අපට බෝට්ටු පදවන්නාට බාර කළා. බෝට්ටුව පදවන කෙනා අපව බය කරන්න බොරුවට බෝට්ටුව පැද්දුවා. එදා නම් මම පුදුම විදියට බය වුණා. ‘ස්වයංජාත’ නරඹන කොට අදටත් ඒ සිදුවීම් මැවිලා පේනවා.හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>28</day>
    </date>
    <link>http://www.silumina.lk/2010/11/28/_art.asp?fn=av10112815</link>
    <topic>හදවතක වේදනා</topic>
    <author>වසන්ත ජයසිංහ ආරච්චිගේ</author>
    <content>හදවතක වේදනාකාලයක් අපට මේ පොල් රුප්පාවෙන් තල් රුප්පාව තරණය කරන්නට ලොකු හීනයක් තිබුණා. ඒක කවදා කොහොම උදා වෙයි ද කියලා දශක කිහිපයක් තිස්සේ අපි කවුරුත් බලන් හිටියා. අපි ඔබ කවුරුත් ඒක හොඳටම දන්නවා. ඒත් දැන් අපිට ඒ හීනය හැබෑ වෙලා. අටුවා ටීකා ටිප්පනි නොලිව්වාට අපි හැමෝම එකම රටක වැසියන් විදිහට එකම ධජයක් යට දැන් යහමින් ඉන්නවා.උතුරු කොනේ සෙල්ලම්මලා නඩරාජලාට වගේම දකුණු කොනේ සෙනෙහෙලතා, සුමනසිරිලටත් දැන් නිදහසේ පොල් රුප්පාවෙන් තල් රුප්පාවටත් තල් රුප්පාවෙන් පොල් රුප්පාවටත් යන්න එන්න හැකියාව උදා වෙලා. දැන් අපි එකම රටේ මහ පොළවේ උපන් මිනිසුන්. කෙනෙකුගේ ‘හදවතක වේදනාව‘ට සීමාමායිම් නැහැ කියලා අපි හැමෝම දන්නවා.උගත්, නූගත්, ජාති, ආගම්, කුල මල කිසිදු බේදයක් නැතිව සමහර විට අපි කාට කාටත් ජීවිතේ අසරණකම්වලට මුහුණපාන්න සිද්ධ වෙනවා. ඒක කවදා කොහොම අද හෙට කාට වෙයි ද කියලා කවුද දන්නේ. මේ වෙන කොටත් වවුනියාවේ දේවදර්ශනි වගේම සිවබාලන් පවුලම ඉන්නේ ගොඩක් දුකින්. ඒ වගේම අසරණකමෙන්. අද අපි ‘හදවතක වේදනා’ තීරුව මේ සිවබාලන් පවුල වෙනුවෙන් වෙන් කළේ දයාබර ඔබේ සරණ ඔවුන්ට යොමු වේවි කියන බලාපොරොත්තුවෙන්.අංක 7, කාලිකෝවිල් පාර, පුමාන්කුලම්, වවුනියා ලිපිනයේයි අඩෙක්කන් සිවබාලන්ගේ පවුල ජීවත් වෙන්නේ. අඩෙක්කන් විජයවර්ධනි යුවළට දරුවන් තුන් දෙනෙක්. යහමින් ජීවිතය ගෙන යන්න පුළුවන් වටපිටාවකුත් සිවබාලන් පවුල වටේ ඒ වන විටත් ගොඩනැඟී තිබුණා. ඒ අඩෙක්කන් මහන්සියෙන් කරගෙන ගිය ගොවිපළ නිසයි. මේ සියලු දේ කරන්නට සිද්ධ වුණේ කාලයක් තිස්සේ එහෙට මෙහෙට දිව ගිය ෂෙල් වෙඩි අතරිනුයි.ඒත් දැන් ඒ සියල්ල නිට්ටාවටම සුව වී ඇති නිසා අපිට වගේම අඩෙක්කන්ලගේ මුහුණුවලටත් ආලෝකය උදා වුණා. ඒත් ජීවිතේ හැමෝම කොයිම මොහොතක හෝ අසරණ වෙන්න පුළුවන්. සමහරවිට ඔබටත් ඒ අත්දැකීම් ඇති. ඔව්, අද සිවබාලන් පවුලම ගොඩක් අසරණ වෙලා. ඒ නිසයි වවුනියාවේ සිට කොළඹට ඇදෙන රජරට කුමාරි දුම්රියෙන් අඩෙක්කන් පත්තර මහ ගෙදර හොයාගෙන ආවේ.“මගේ පවුලේ දරුවන් තුන් දෙනයි. තුන් දෙනාම දුවලා. සිවබාලන් දේව දර්ශනි මගේ බාලම දියණියයි. එයාට දැන් අවුරුදු තුනක්. ඒත් මීට අවුරුදු එකහමාරකට විතර ඉස්සරලා දුවගේ එක ඇසක් රිදෙනවා කියලා කිව්වා. ඒ වගේම අපි දැක්කා රාත්‍රියට එක ඇසකින් සුදු එළියක් වගේ.පස්සේ අපි දුව වවුනියා රෝහලට අරගෙන ගියා. එතැනින් පස්සෙයි ගිය අවුරුද්දේ ජූලි මාසේ 30 දා කොළඹ ළමා රෝහලට දුව එක්කරගෙන ආවේ. එතැනදි දුව පරීක්ෂා කරලා බලලා ඇස් වාට්ටුවට දුව මාරු කළා. රූමල් බණ්ඩාර වෛද්‍යතුමියයි දුව පරීක්ෂා කළේ.”ඒ පරීක්ෂණවලින් පසුව ඇහැක් වගේ දරුවන් බලාගන්න මේ අම්මටයි තාත්තටයි හදවත කඩා වැටෙන තොරතුරක් අහන්න ලැබුණා. ඒ තමන්ගේ බාලම දෝණි දේව දර්ශනිගේ ඇසේ පිළිකාවක් මතුව ඇති බවයි.“ඉක්මනින්ම ඇස ඉවත් කරන්න කියලා කිව්වා. පස්සේ අපි ඇසට ඔපරේෂන් එකක් කරලා ඒ ඇස ඉවත් කළා. දැන් හැම මාසේකම බෙහෙත් කරන්න කොළඹ එක්කරගෙන එන්න ඕන. විෂබීජ ඇතුළු වෙයි කියලා බයයි. දොස්තර මහත්තුරු කියන්නෙ අනෙක් ඇසටත් පැතිරෙයි කියලා දිගටම බෙහෙත් කරන්න කියලා.”හැම මාසේකම සිවබාලනුත් විජයවර්ධනිත් දේව දර්ශනිත් තිදෙනාම රජරට දුම්රියෙන් කොළඹට ඇදෙනවා. මේ වෙන කොටත් තම සන්තකේ තිබුණු හැම ශතයක්ම මේ දෝණි වෙනුවෙන් වියදම් කරන්න වෙලා. “අපි කාටත් අතනොපා ජීවත්වුණේ මහත්තයෝ. මම මහන්සියෙන් හොයපු හැමදේම අද දුවගේ විය හියදම් බේත් හේත් වෙනුවෙන් වෙන් කරන්න වුණා.මාසේකට එයාට බේත් හේත්වලට වගේම වියදම්වලට රුපියල් විසිපන්දාහක් විතර වියදම් කරන්න ඕන. ඒ අතරම අනෙක් දුවලා දෙන්නා ස්කෝලේ යවනවා පුළු පුළුවන් විදිහට මහන්සි වෙලා. දුවගේ අනෙක් ඇසත් දැන් ටිකක් දුර්වලයි. අද අපිට බේත් හේත් ගන්නවත් මුදලක් හොයාගන්න විදිහක් නැහැ. වටපිටාවේ ඉන්න අය අපේ දුක දැකලා උදව් කරනවා. අද වුණත් අපි මහත්තයලා හොයාගෙන ආවේ අනෙක් දුවලා දෙන්න අල්ලපු ගෙදරට බාර දීලා.”මේ වෙලාවේ සිවබාලන්ලා ඉන්නේ ගොඩක් අසරණ වෙලා. දොස්තරවරු කියන්නේ දේව දර්ශනිගේ අනෙක් ඇසත් මේ වෙන කොට පිළිකාවට ගොදුරු වෙන්න තියෙන අවදානම වැඩියි කියලා. ඒ නිසා කළ යුතු නිසි ප්‍රතිකාර නොවරදවා කළ යුතු බවට වෛද්‍යවරුන් ප්‍රකාශ කරනවා.ඒත් ඒ වෙනුවෙන් සොයා ගත යුතු මුදල අද ඔවුන් ඉදිරියේ ඇති බරපතළම ප්‍රශ්නයක් වෙලා.“අපි ඉන්නේ ගොඩක් අසරණ වෙලා මහත්තයෝ. පුළුවන්නම් පත්තරේ දාලා අපිට උදව්වක් කරන්න බලන්න බෙහෙත් ටික ගන්නවත්. පින් අත්වෙයි.”ඔව්! තවත් ඔබ ඉදිරියේ ඔවුන් මොනවා නම් කියන්න ද? අද දේව දර්ශනිගේ අනාගතය තියෙන්නේ ඔබ අතේ. මෙතුවක් කලක් ඇය මේ ලෝකය පියවි ඇසින් දැක්කා. කටුක දේ වගේම සුන්දර දේත්. දැන් දේව දර්ශනිලටත් අපටත් යහපත් කාලයක් උදාවෙලා. හැකිනම් ඇයට වගේම සිවබාලන්ලටත් මේ ලෝකය සුන්දරව දකින්න ශක්තියක් වෙමු. උතුරට නෑගම් යන දකුණේ අපිට ඔබට සිවබාලන්ලා මුණ ගැසේවි. දේව දර්ශනිත් මුණ ගැසේවි. එදාට මේ දුක තුරන් කර සතුට ඒ මුහුණුවල දකින්න වාසනාව ලැබුණොත් ඒක ඔබට ලොකු පිනක් නේද?ලිපිනය - අංක 07, කාලිකෝවිල් පාර, පුමාන්කුලම්, වවුනියා.දුරකතනය - 0777-980209හැමදාමත් වගේ අපිට දැනෙන දෙයක් ඒ වගේම අපි ඔබට කියන දෙයක් මේ සමාජයේ අනන්තවත් අසරණ මිනිසුන් ඉන්නවා කියන එක. ඒ අසරණ කමට සීමා මායිම් නැහැ කියලත් නිතර අපි ඔබට කියනවා. ඉහත කතාව වගේම මේ කතාවත් ඒ හා සමානයි කියලා දැන් ඔබට පසක් වේවි. ඒත් මේ කුඩා දරුවන්ගේ ජීවිතවලට එල්ල වෙන අඳුරු සෙවණැලි ඈතටම පලවා හරින්නට හැකියාව ඇත්තේ ඔබේත් අපේත් දෑත්වල හයිහත්තියෙන්. අපි ඔබ ඉදිරියේ දැන් කියන්නේ හදවතක වේදනාවේ හෙළිදරව්වෙන් නාරාහේන්පිට විනුෂ ගේ කතාවයි.සමගි වත්ත නාරාහේන්පිට පදිංචි ක්‍රිස්ටෝපර්ගේත් නීෂ මලර් ගේත් පුතණුවන් දෙදෙනා අතරින් පොඩි පුතා මාස්ටර් ක්‍රිස්ටෝපර් විනුෂයි. 1995 ජූනි මාසේ 4 දා මෙලොව එළිය දුටු විනුෂ යහපත් දරුවකු ලෙස සමාජගත වන්නට අවකාශය උදාවුණා. ඒ නිසාම විනුෂට බම්බලපිටිය හින්දු විද්‍යාලයේ අකුරු කරන්නත් වාසනාව ලැබුණා. ඒ අතරතුරයි මේ පුතාගේ ජීවිතයට අඳුරු දශාව උදාවෙන්නේ.“මාස දෙකක් තුනක් යනකම් පුතාට කනේ කැක්කුමක් තිබුණා. මුලින්ම ඇතිවුණේ 2008 අවුරුද්දේ ඔක්තෝබර් මාසේ විතර. කනේ ඇසීමත් අඩුවෙන්න ගත්තා. පස්සේ අපි උගුර කන නාසය පිළිබඳ විශේෂඥ වෛද්‍ය තුමියකට පුතා පෙන්නුවා. නමුත් ඒ පරීක්ෂණවලින් පැහැදිලි වුණේ ලොකු ආබාධයක් පුතා නැහැ කියන එකයි. ඊට පස්සේ නවලෝක රෝහලට පුතාව අරගෙන ගියා. එතැනදි බෙහෙත් කරන්න ගත්තත් කනේ කැක්කුම අඩු වුණේ නැහැ. මේ නිසා නැවතත් පරීක්ෂණ කිහිපයක්ම කළා.එතැනදි තමයි දැනගත්තේ පුතාගේ නාසයේ මස් දල්ලක් තියෙනවා කියලා. සැත්කම් දෙකක් කරන්න බැහැ. මුලින්ම මේ මස් දල්ල අයින් කරන්න ඕන කියලා කිව්වා.ඒ හේතුවෙන් පස්සේ නැවතත් විනුෂත් රැගෙන මේ අම්මයි තාත්තයි කොළඹ මහ රෝහලට එනවා. ඒ මේ සැත්කම වෙනුවෙන්. දරුවෙක් ලෙඩ වුණාම මොන අම්මට තාත්තට ද කැක්කුමක් නැත්තේ. කරන්න පුළුවන් හැම වෙදකමක්ම කරලා දරුවව සනීප කරගන්න එකයි හැම මව්පියකුගේම එකම බලාපොරොත්තුව.විනුෂ රෝගී වීමට පෙර“මහා රෝහලේදී මේ සැත්කම කරලා නාසයේ තිබුණු මස්දල්ල ඉවත් කළා. ඒත් ඊට පස්සේ ලේ පිටවීමක් තිබුණා. අපිට දොස්තර මහත්තුරු කිව්වේ පරීක්ෂණ සඳහා මේ මස්දල්ල යොමු කළා කියලයි. ඊට පස්සේ පුතා 2009 ජනවාරි මාසේ ස්කෝලෙත් ගියා. හැබැයි දවස් දෙකක් විතරයි පුතාට පාසල් යන්න පුළුවන් වුණේ. අපිට මහා රෝහලෙන්ම කිව්වා පුළුවන් ඉක්මනට පුතා ආයෙත් පරීක්ෂණ කිහිපයකට එක්කරගෙන එන්න කියලා. ඒ ඇවිත් ස්කෑන් පරීක්ෂණ කිහිපයක්ම කළා. එතැනදි තමයි මහත්තයෝ අපිට සියලු විස්තර කිව්වේ.”කෙදිනකවත් කිසිදු මව්පියකුගේ කනට අහන්න අකැමැති අමිහිරි වචන කිහිපයක් ක්‍රිෂ්ටෝපර්ටත් නිෂා මලර්ටත් අහන්න ලැබුණා. ඒ විනුෂ පුතා පිළිකාවකට ගොදුරු වී ඇති බවයි. නාසය තුළ හටගත් පිළිකාව නිසා අවසානයේදී විනුෂට නවතින්න සිද්ධ වුණේ මහරගම පිළිකා රෝහලෙයි. අවුරුදු 15 ක් වයසැති විනුෂ ජීවිතේ පටන් ගත්ත තැනම අතරමං වුණා. ඒත් පිළිකා රෝහලෙන් සිදු කෙරෙන ප්‍රතිකාර නිසාම මේ පුතා නැවත ජීවිතේ බලාපොරොත්තු පිළිබඳ හිතන්න පටන් අරන්.විනුෂ ගේ මව“මහරගමදී පුතාව බැලුවේ බලවර්ධන වෛද්‍යතුමන්. එතැනදි ඉන්ජෙක්ෂන් ගහන්න පටන් ගත්තා. ඊට පස්සේ පුතාගේ ඇස් පෙනීම අඩුවෙන්න ගත්තා. ඒත් මේ වෙනකොට දිගින් දිගටම බේත්හේත් කරපු නිසා ඇස්වලට ප්‍රශ්නයක් වුණේ නැහැ. මේ නිසා කන්න බොන්න බැරුව ගියා දරුවට. පූජිත වාසල වෛද්‍ය තුමන් ළඟ මාසයකට වඩා ප්‍රතිකාර කළා.මේ වෙන කොටත් විනුෂ පුතා සියයට හැටක පමණ සුව තත්ත්වයට පත්ව ඇති වග වෛද්‍යවරුන් ප්‍රකාශ කරනවා. ඒත් තවත් දිගින් දිගටම බෙහෙත් හේත් කරන්නට හැකිනම් මේ පුතාට ජීවිතය ලබාදිය හැකි වග අපි ඔබට කියනවා. ඒත් ඒ වෙනුවෙන් වියදම් කරන්නට මේ වෙනකොටත් කිසිදු මුදලක් ඔවුන් සන්තකේවත් නැහැ.ක්‍රිස්ටෝපර්ටත් හරිහමන් රැකියාවක් නැති තැන කුලී රියැදුරකු ලෙස එදා දවසට මේ පවුල ජීවත් කරන්න ඔහු මහන්සි ගන්නවා. දැන් ඔවුන් ඉදිරියේ ඇති එකම ගැටලුව ඉහ ළඟටම ආර්ථික ගැටලු උග්‍රව තිබීම වගේම විනුෂව සනීප කරගන්න එකයි. ඒ වෙනුවෙන් දෑත දිගුකළ හැක්කේ දයාබර පින්සිත් ඇති ඔබට විතරමයි. හැකිනම් විනුෂ පුතාට ආපසු ජීවිතය දෙන්න. එහෙම වුණොත් මේ පවුල ආයෙත් සැනසුම් සුසුම් හෙළාවී. ඒක එහෙම වෙනවා නම් ඒකම ලොකු පිනක් නේද?ලිපිනය - 655/11, ටී 57, සමගි වත්ත, නාරාහේන්පිට.දුරකතනය - 0112368090වසන්ත ජයසිංහ ආරච්චිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>28</day>
    </date>
    <link>http://www.silumina.lk/2010/11/28/_art.asp?fn=av10112816</link>
    <topic>සුමිගෙන් අහන්න</topic>
    <author/>
    <content>සුමිගෙන් අහන්නපාණදුරේ තාරක විජේසේකරඔබ ඡ්‍යොතිෂය විශ්වාස කරනවාද?පිළිතුර -අපොයි නැහැ. භෞතික හා තාරකා විද්‍යා ක්ෂේත්‍රයේ ප්‍රමාණික විද්වතකු වූ මහාචාර්ය ඔස්මන්ඩ් ජයරත්නත් විශ්වාස කළේ නැත්නම් මං මොකටද විශ්වාස කරන්නේ? තාරකාවලින් මනුෂ්‍ය ජීවිතයට බලපෑමක් නැති බව එතුමා පෙන්වාදී තිබෙනවා.  කුරුණෑගල චන්දිම නන්දන බණ්ඩාරප්‍රශ්නය - ආචාර්ය ප්‍රේමසිරි කේමදාසයන් සංගීතවත් කළ අවසාන චිත්‍රපටය කුමක්ද?පිළිතුර - ‘එකමත් එක රටෙක’.  මෝදර මංජු ශ්‍රී රාජපක්ෂ, අංජු සහ අමිල රාජපක්ෂප්‍රශ්නය - ‘පැෂන් ඔෆ් ද ක්‍රයිස්ට්’ චිත්‍රපටයේ ක්‍රිස්තු චරිතය රඟපෑ නළුවා කවුද?පිළිතුර - මෙල් ගිබ්සන්  වග ජයසිරි රත්නායකප්‍රශ්නය - ‘අල්බේලා’ චිත්‍රපටය ගැන යමක් කියන්න?පිළිතුර -මාස්ටර් භගවාන් අධ්‍යක්ෂණය කළ මේ චිත්‍රපටයේ මාස්ටර් භගවාන්,, ගීතාබලි ප්‍රධාන චරිත රඟපෑවා. සංගීතවත් කළේ සී. රාමචන්ද්‍ර  ගෝනවිල පහළ මාකඳුරේ යූ.එච්. විමලසේනප්‍රශ්නය - එච්.ආර්. ජෝතිපාල හා ලතා වල්පොල ගයන ‘රුවන් වලා විමානේ’ ගීතයේ රචනය හා සංගීතය කාගෙන්ද?පිළිතුර - රචනය අජන්තා රණසිංහ - සංගීතය සරත් ද අල්විස්.  දංකොටුවේ රොබ්සන් බ්‍රේන්ප්‍රශ්නය - සිසිර - ඉන්ද්‍රානි යුවළ ගැයූ ‘නුහුරු නුපුරුදු රහස පිළිබඳ මිහිර ආදරයයි කියා’ ගීතය ලියැවුණේ ‘ගොළු හදවත’ නවකතාව ඇසුරෙන්ද?පිළිතුර - ඔව්. එය ලීවෙත් ‘ගොළු හදවත’ කතුවර කරුණාසේන ජයලත්මයි.  හාරිස්පත්තුවේ ධර්මසේනප්‍රශ්නය - ගායක ඉෂාක් බෙග්ගේ ලිපිනය සොයා දෙන්න.පිළිතුර - 474/ 21, දෙවැනි ඒකකය, මරදාන.  පිළියන්දල අයිරාංගනී කෝස්තාප්‍රශ්නය - ‘කහවන් ගොයමට රන්දිය වැහැලා’ ගීතය කාගේ පදමාලාවක්ද?පිළිතුර - මර්සලීනු ජයකොඩි පියනමගේ  පාණදුරේ කුසුම්සිරි විජේනාමප්‍රශ්නය - ‘ශ්‍රී 296’ චිත්‍රපටයේ නාමාවලියේ ‘ටීනා වැලන්ටිනා’ යනුවෙන් සඳහන් වූයේ සිනමා සක්විති ගාමිණී ෆොන්සේකාගේ බිරිඳ වූ සුමිත්‍රා ෆොන්සේකා ද?පිළිතුර - ඔව්.  හල්කඳවිල සරත් කරුණාරත්නප්‍රශ්නය - නැසීගිය ජනප්‍රිය ගායක මර්වින් මිහිඳුකුල - කාටුන් ශිල්පී ඇබ්ඩන් මිහිඳුකුල ඔබේ ඥාතීන්ද?පිළිතුර - ඇබ්ඩන් පමණක් ඥාතියෙක්.  දාගොන්නේ කරුණාතිලක බෝඹුවලප්‍රශ්නය - ‘ලෝකය පෙරළෙයි කාලේ ගෙවී යයි මරුවා ළඟා වෙනවා” ගීතය රැගත් චිත්‍රපටය කුමක්ද? එය රචනා කළේ කවුද?පිළිතුර - චිත්‍රපටය අහංකාර ස්ත්‍රී, රචනය හියුගෝ ප්‍රනාන්දුමේ සතියේ පහත නම් සඳහන් අයත් ප්‍රශ්න එවා තිබුණා. බෙලිගල මනහර වෑකඩ, කුරුවිට කඳන්ගොඩ, සුනිල් සී. හපුආරච්චි, දියකඩුවේ සුනිල් විජේසිරි, කුලියාපිටියේ කපිල ජයවිලාල් හේරත්, රාගම වැලිසර අයිලින් සෝවිස්, යටියන්තොට පී.ඩී. ප්‍රේමදාසඔබේ ප්‍රශ්න (තැපැල්පත්වල පමණක් ලියා)පහත ලිපිනයට යොමු කරන්න.‘සුමිගෙන් අහන්න’ ‘රසඳුන’ අතිරේකය, සිළුමිණ, ලේක්හවුස්, කොළඹ 10.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>28</day>
    </date>
    <link>http://www.silumina.lk/2010/11/28/_art.asp?fn=av10112817</link>
    <topic>හදවත පෑරුණේ රෝස මලේ නටු අග කටු ඇනිලා</topic>
    <author>ඉනෝකා සමරවික්‍රම</author>
    <content>හදවත පෑරුණේ රෝස මලේ නටු අග කටු ඇනිලාඔහු ගීත රචනා ක්‍ෂේත්‍රයට පිවිසියේ එක්දහස් නවසිය හැත්තෑව දශකයේදීය. එදා මෙදාතුර ඔහු ලියූ ප්‍රේම ගීත මෙන්ම දේශාභිමානි ගීත අපමණය. ඒ අතරිනුත් දශක කිහිපයක් ගෙවී ගියද වර්තමානයේ ද ශ්‍රාවකයා අතර අතිශය ජනපි‍්‍රය ගී කිහිපයකි. ඔහු නම් ප්‍රවීණ පුවත්පත් කලාවේදි සමන් චන්ද්‍රනාත් වීරසිංහය.දෙහදක බැඳි ප්‍රේමය සොඳුරුය. එයට තුන්වැන්නෙකු පැමිණි විට ප්‍රේමයේ සොඳුරු බව කෙසේ වෙතත් සිතෙහි මතුවන්නේ සෑමවිටම තැවිල්ලකි; දැවිල්ලකි. දෙගිඩියාවකි. මේ එවන් වූ තුන්කොන් ප්‍රේම අත්දැකීමක අපූරු ගීතයකි. මෙය ගීත ක්‍ෂේත්‍රයේ ඇති එකම වර්ගයේ ජ්‍යාමිතිය ගීතය ද වන්නේය.දයාරත්න රණතුංගයන් සංගීතවත් කර ගයන”සමකෝණී ත්‍රිකෝණයකි ඔබත් මාත් ඇයත් තිදෙන...”ගීතයේ අත්දැකීම පිළිබඳව සමන් චන්ද්‍රනාත් වීරසිංහයන් දක්වන්නේ මෙවැන්නක්.”හැත්තෑව දශකයේ තමයි මෙය ලියැවුණේ. මම ගුවන් විදුලියට යන එන දවසක දයාරත්න රණතුංගයන් මට කිව්වා අලුත් විදියේ ගීතයක් ලියලා දෙන්න කියලා. ඒ කාලේ මම ‘ලංකාදීප’ කර්තෘ මණ්ඩලයේ වැඩ කරනවා. මම ගෙදර ආවා. දයාරත්න කියූ අදහස හිතේ තිබුණා. ඒ දවස්වල මගේ නංගිගෙන් ගණිතය ඉගෙන ගන්න ගෙදරට ගෑනු ළමයෙක් එනවා. මට මඟදි ඒ ළමයව හමුවුණා.මම ගෙදර ගියා. මේසේ උඩ කොළයක් තිබුණා. ඒ කොළේ අර ගෑනු ළමය ත්‍රිකෝණයක් ඇඳලා ඒ මැද්දේ එයාගෙ නම ලියලා තිබුණා. පාසලේදි මම විද්‍යා විෂයන් ඉගෙන ගත්තේ. අලුත් ගීතයක් ලියන්න ඕන කියන අදහස තිබුණු නිසා අර ත්‍රිකෝණයත් මුල්කරගෙන මං ත්‍රිකෝණ ප්‍රේමයක් ගැන ලිව්වා.ත්‍රිකෝණයක පාද සමාන වූ විට එය බෙදීමෙන් ලබන උත්තරය ද සමානය. දෙදෙනකු වෙනුවෙන් සිත උපන් ආදරය ද සමාන වූ විට එය එක් අයෙකුට කියා වැඩියෙන් බෙදා දිය නොහැකිය. එනිසා සිදුවන්නේ පසෙකට වී බලා හිදීමට පමණි.”සමච්ඡේදනය කරලා දෙන්නට බෑ පෙම බෙදලා අපි තුන් මුල්ලටම වෙලා ඉමු මූණට මූණ බලා”’මම ආදරයට ආදරෙයි.’ පවසන සමන් තම මිත්‍රයෙකුගේ ප්‍රේමය පිළිබඳ මෙසේ ලීවේය. එකල විචාරකයෝ එයට විවිධාකාර අර්ථකථනයන් දුන්හ.සෙව්වන්දියකට පෙම්බැන්දා ආශා දහසක් රස වින්දා නටු අග කටු මත කටුක බව දැනී හදවත පාරයි වේදනාවිටෙක ඇය ඔහු රිදවන්නේය. විටෙක ඇය ඔහු සනසවන්නේය. එසේ වුව ඔහුට ඇය අත්හැර නොයන්නට නොසිතේ. සිත ඇත්තේ දෙගිඩියාවකි.දවසක් මගෙ මිත්‍රයෙක් නිවෙසට ඇවිත් කිව්වා ඔහුගේ ප්‍රේම සම්බන්‍ධයක් ගැන. ඔහු හිටියේ වේදනාවෙන්. අපේ ගෙදර තිබුණ කළුවර අල්මාරියට තදින් අතින් ගහලා කිව්වා “සමන් අයියා මට මොනවා හරි කරලා දෙන්න කියලා.”මේ අත්දැකීම ඔස්සේ තමයි කටුකත්වයයි මිහිරයි දෙකම එකට කැටිකරලා ‘සෙව්වන්දියකට පෙම් බැන්දා’ ලිව්වේ. ගීතය ගැයුවේ පුන්සිරි සොයිසා. එය සංගීතවත් කළේ ස්ටැන්ලි එම්. ප්‍රනාන්දු.’කවිකාරියේ සින්දු කියලා ළඳේ ඔබදෝ රැහේ කෝකිලා”අහම්බෙන් ඇය දුටු ඔහු සිත තුළ සිතුවිලි මාත්‍රයක් ඇති වී නැති වී ගියේය. ඇය ද ඔහු දෙස බැලුවාය. ඒ බැල්මේ කතා කරන්නට ඇති ඕනෑකම ලියැවී තිබිණි. එහෙත් සමාජයට ඇති බියෙන් දෝ ඇය නිහඬව සිටියාය. ආගිය මඟතොටදි ඇය ඔහු හමුවූ විට හිනැහුණාය. කීර්ති පැස්කුවල් හා ධම්මිකා බණ්ඩාර ගයන යුග ගීතය සංගීතවත් කළේ මහින්ද බණ්ඩාර. කලකට පෙර ලැබූ අත්දැකීම ගීයට මුල් වූ ආකාරය ඔහු සිහිපත් කළේය.“තරුණ කාලේ මම අපේ ගමේ දවල් තිස්සේ ඇවිදින්න යනවා. ඒ කාලේ පාණදුරේ පහුකළාම තිබෙන පාරක හිස් ඉඩමක් තිබුණා. ඒ කාලේ එය පොඩි කැලෑවක් කියලා හඳුන්වන්න පුළුවන්. ඔය ඉඩමේ කාලෙකට අහිගුණ්ඨිකයෝ ඇවිත් නතර වෙනවා. ඒ පිරිස අතර හිටියා සුන්දර යුවතියක්. ඈ යන එන ගමන්වලදි මා එක්ක හිනා වුණා. ඇයට කතාකරන්න ඕනකම තිබුණා. ඒත් බයට කතා කළේ නැහැ. ඒ තරුණිය පොල්කටු වීණාවත් අරගෙන ගමේ පාරවල්වල යනවා. ඔය පුංචි සිදුවීම තමයි පහුකාලෙක ගීතයක් ලෙස බිහි වුණේ.විටෙක ඔහුට ආරාධනයන් ලැබුණේ සමාජ සංවර්ධනය සඳහා ගී ලියන්නටය. ඔහු එය නොපිරිහෙළා ඉටුකළේය. එය නිකම්ම නිකම් සංවර්ධන ගී නොව ප්‍රේමය හා රටේ කෘෂිකර්මාන්තය එකට බැඳ ලියූ ගීතය.ඔහු ගොවියෙකි. ඇය ගැමි ළඳකි. ගොවිතැන වෙනුවෙන් වෙහෙසෙන දෑතට, ඒ වෙනුවෙන් හෙළන දහඩිය බිඳුවට ඈ පෙම් බඳියි.”රත්තරනින් රන් මාල නොබැන්දට රත්තරනින් රන් තෝඩු නොදැම්මට ඔබේ දෑත මට රැකවරණයි රත්තරන් දෑත මට රැකවරණයි”ෂෙල්ටන් ප්‍රේමරත්නයන් සංගීතවත් කළ ඒ ගීය ගයන්නේ චන්ද්‍රිකා සිරිවර්ධනය.යෞවනයේ සිත් හැඟීම්බරය. හමුවීම සතුටකි. ඒ හමුවූ නිමේෂයේ තනිවන්නට මොහොතක් සොයන ඔහු ඇයට ආරාධනයක් කරයි. එහෙත් ඇය ඊට අකැමැතිය. ඒ සමාජ හර පද්ධතිය ගරුකරමින්ය.පි. “ලතා මඩුල්ලක් කතා කරනවා සෙවණට එන්න කියා මේ මල් උද්‍යානේ නවතිමු හැන්දෑවේ”ගැ “වලා කැරැල්ලක් ඔහේ ඇදෙනවා බෑ නවතින්න කියා මේ මල් උද්‍යානේ වෙන්වෙමු රෑ බෝවේ””එඩ්වඩ් ජයකොඩි, චන්ද්‍රානි ගුණවර්ධන ගයන මේ ගීතය සංගීතවත් කළේ සරත් දසනායක. මට මෙහිදි මතුකර දක්වන්න ඕන වුණේ අපේ සමාජ සංස්කෘතිය හා බැඳුණු තරුණිය ගැන.”ඔහු හැත්තෑව දශකයේ සිට ප්‍රවීණයන්ට මෙන්ම නව පරපුරට ගී ලීවේය. මේ නව පරපුරට ලියූ ගීයකි. එය ගයන්නේ නලින්ද රණසිංහ. සංගීතය සරත් ද අල්විස්.”සඳුනි... සඳුනි ඇයි සුදු තෙපුල් තෙමන්නී ඇසුණා දැනුණා රෑ තනි යහනේ ඉකිබිඳිනා විලාසේ””අපි හඳ ගැන කතා කරමු. හඳ පායලා තියෙන කොට ලස්සනයි. හඳ දකින්න ආසයි. හඳ නැති කොට අපි හඳ පායාවී කියන බලාපොරොත්තුවෙන් ඉන්නවා. (හඳ ගැන විද්‍යාත්මක කතා ඔක්කොම පැත්තකින් තියලා මේ කතා කරන්නේ.) හඳ පායලා තියෙනකොට බැසයාවි කියලා දුකක් දැනෙනවා. බලාපොරොත්තු කඩවේවි කියලා හිතෙනවා. ‘හඳ’ වගේ මේ ගීතයත් හිතේ නිර්මාණය වූ චරිතයක් වටා ලියැවුණ ගීයක්.”ඉනෝකා සමරවික්‍රමකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>28</day>
    </date>
    <link>http://www.silumina.lk/2010/11/28/_art.asp?fn=av10112818</link>
    <topic>බොලිවුඩ් පුරයෙන්</topic>
    <author>සුජීව තේවහෙට්ටිගේ</author>
    <content>බොලිවුඩ් පුරයෙන්මේ දිනවල රූපවාහිනි රියැලිටි වැඩසටහන්වලට ලැබෙන්නේ උණුසුම් ප්‍රේක්ෂක ප්‍රතිචාරයක්. එය අප රටේ විතරක් නොවෙයි. අසල්වැසි ඉන්දියාවේ ද දකින්නට ලැබෙනවා. ඉන්දියාවේ රූපවාහිනි රියැලිටි වැඩසටහන් විනිශ්චයට එක් වන්නේත් සංගීත සහ සිනමා ක්ෂේත්‍රයන්හි ප්‍රවීණත්වයට පත් වූ කලාකරුවන්. එවැනි වැඩ සටහන්වල විනිශ්චය මණ්ඩල නියෝජනය කළ බොලිවුඩ් තරුවක් තමයි, ඓශ්චර්යා රායි.නමුත් මින් ඉදිරියට රියැලිටි වැඩසටහන් විනිශ්චය කිරීමට සහභාගි නොවන්නට ඓශ්චර්යා තීරණය කරලා. මෑතකදී ඇය එතෙක් සහභාගි වෙමින් සිටි ‘ස රෙ ග ම පා’ නම් වූ ගීතමය රියැලිටි වැඩසටහනේ විනිශ්චය මණ්ඩලයෙන් ඉවත් වී ඇත්තේත් ඒ අනුවයි. මෙම විනිශ්චය මණ්ඩලයේ රිතික් රෝෂන් ද සාමාජිකයෙක්. ඔහු ඉවත් වුණේ නැහැ. ඓශ්චර්යා මෙවැනි වැඩසටහන්වලින් ඉවත් වුණේ ඇයි? කවුරුත් විමසුවා. ඇය එයට එක එල්ලේ උත්තරයක් දුන්නේ නැහැ.ඇතැම් අය ඓශ්චර්යාගේ තීරණයට විරුද්ධව කතා කළා. ඒත් චිත්‍රපට අධ්‍යක්ෂ සන්ජේ ලීලා භන්සාලි ඇයගේ පැත්ත ගෙන කතා කළා. “මම නම් ඇගේ තීරණයට ගරු කරනවා. එයා ඔය වගේ තීරණ ගන්නෙ මෝස්තරයකටවත් තවත් ජනප්‍රිය වෙන්නවත් නෙමෙයි.හොඳට හිතල මතලයි.” සන්ජේ ලීලා එහෙම කියද්දී, රියැලිටි වැඩසටහන්වලින් ඉවත් වූ ඓශ්චර්යා, රිතික් රෝෂන් සමඟ ‘ගුසාරිෂ්’ චිත්‍රපටයේ ප්‍රචාරක වැඩසටහනක් වෙනුවෙන් ලන්ඩන් නුවරට ගිය බවයි දැන ගන්නට ලැබුණේ. එම චිත්‍රපටය අධ්‍යක්ෂණය කළේ සන්ජේ ලීලා භන්සාලියි.බොහොමයක් නළු නිළියන් රූපවාහිනි වැඩසටහන්වලින් ඉවත් වන්නේ කලාතුරකින්. ඓශ්චර්යා රඟපෑ චිත්‍රපට දෙකක් ම දැන් ඉන්දියාවේ තිරගත කෙරෙනවා. වෙන නිළියක් නම් තමන් රඟපාපු චිත්‍රපට තිරගත කෙරෙද්දී රියැලිටි වැඩසටහන්වලින් ලේසියෙන් අයින් වෙන්නෙ නෑ. නමුත් ඓශ්චර්යා ඊට වඩා වෙනස්.” මෙහෙම කිව්වේ ඓශ්චර්යාගේ මිතුරියක්.ඉන්දියාවේ විවාහ මංගල උත්සව සඳහා බොලිවුඩ් නළු නිළි පිරිස් සහභාගි කරවා ගැනීම කාලයක සිට සිදු කෙරෙන කටයුත්තක්. බොහෝ විට මේ බොලිවුඩ් තරු පායන්නේ ඉන්දියාවේ ධන කුවේරයන්ගේ මංගල උත්සවවලටයි. හැබැයි නිකම්ම නොවෙයි. ඉන්දීය රුපියල් කෝටි ගණන් මේ සුපිරි ධනවතුන් විසින් බොලිවුඩ්පුරයේ නළු නිළියන්ට වීසි කළොත් විතරයි ඔවුන්ගේ සහභාගිත්වය ලැබෙන්නේ.මේ ධන කුවේරයන් සියලු දෙනාම පාහේ ඉන්දියාවේ ප්‍රකට සමාගම් හෝ ආයතනවල හිමිකරුවන්. ඔවුන්ගේ හෝ ඔවුන්ගේ දූ දරුවන්ගේ විවාහ මංගල උත්සවවලට එක්වන බොලිවුඩ් තරු ගී ගායනයෙන් සහ නර්තනයෙන් එම උත්සව වර්ණවත් කරනවා.මෑතකදී ඉන්දියාවේ එක්තරා විද්යුත් මාධ්‍ය ආයතනයකට වාර්තා වී තිබුණේ මෙවැනි සුපිරි මංගල්‍යයකදී බොලිවුඩ් නළු නිළියන් වෙනුවෙන් අඩුම තරමින් රුපියල් කෝටි 25 ක් වත් වැය කෙරෙන බවයි. පසුගිය සතියේ නව දිල්ලියේ පැවති එක්තරා කෝටිපතියෙකුගේ පුත්‍රයෙකුගේ විවාහ මංගල්‍යයකදී බොලිවුඩ් නළු නිළියන් කිහිප දෙනෙකු වෙනුවෙන් ඊටත් වඩා වැඩි මුදලක් වැය වී තිබුණා.මේ විවාහ මංගල්‍යයේ මනාල යුවළ වූයේ මොනිකා අරෝරා සහ මයාන්ක් ජාන් දෙදෙනායි. ඔවුන් දෙදෙනාම ඉන්දියාවේ ප්‍රධාන පෙළේ ව්‍යාපාරික පවුල් දෙකක දියණියක් සහ පුත්‍රයෙක්. විවාහ මංගල්‍යය ඔපවත් කරන්නට (මුදලින්) ආරාධනා ලබා සිටියේ ශාරුක් ඛාන්, සල්මන් ඛාන් සහ කට්රිනා කායිෆ්. මනාලිය, මනාලයාගේ නිවෙසට කැඳවාගෙන පැමිණි දිනයේ දී මනාලයාගේ නිවෙසෙහි පැවැති සාදයට ද ජනප්‍රිය බොලිවුඩ් නළු නිළි පිරිසක් සහභාගි වී සිටියා.ඒ අය තමයි, සායෙඩ් ඛාන්, ජැකලයින් ෆර්නැන්ඩස් සහ නීල් නිතින් මුකේෂ්, ඩියා මිර්සා, ෆර්ඩීන් ඛාන්, සායිෆ් අලි ඛාන් සහ කරීනා කපූර්. දැන ගන්නට ලැබුණු හැටියට නම් සායෙඩ් ඛාන්ට ගෙවා ඇති මුදල රුපියල් කෝටියක්. ඔහුට වඩා ජනප්‍රියත්වයෙන් ඉහළට පැමිණ සිටින අනෙක් අයට ඊට වැඩි මුදලක් ලැබෙන්නට ඇති. ඒ ගැන කිසි සැකයක් නැහැ.මේ අතර තවත් කෝටිපති මංගල්‍යයකට සහභාගි වූ කට්රිනා කායිෆ්ටත් රුපියල් කෝටියක මුදලක් ලැබී තිබෙනවා. වැඩි වේලාවකට නොවෙයි. පැයක් තුළ දී ඉදිරිපත් කළ නර්තන රංගනයක් වෙනුවෙන්. සල්මන් ඛාන් සහභාගි වූ තවත් මංගල්‍යයකදී ඔහුට රු. කෝටි 2 ක් ලැබී තිබුණු බව පැවසෙනවා. මේ අයට ලැබුණේ කෝටියක් දෙකක් විතරයි. ‘කිං ඛාන්’ ට නම් ඊට වඩා දෙගුණයක් ලැබිලා. ශාරුක් සහභාගි වූ කෝටිපති මංගල්‍යයකදී ඔහුට රු. කෝටි 4 ක් ලැබුණාලු!සායිෆ් සහ කරීනා යුවළගේ ගාස්තුවත් මීට දෙවැනි නැහැ. ඔවුන් දෙදෙනාත් රු. කෝටි 3 සිට 4 දක්වා මුදලක් අය කරන බවයි දැන ගන්නට ලැබුණේ. අතත් හිතත් පිරෙන්න මුදල් ලැබුණත් මින් මතුවට මෙවැනි විවාහ මංගල උත්සවවලට සහභාගි නොවෙන්නට සායිෆ් - කරීනා යුවළ තීරණය කරලා. එයට හේතුව කුමක් දැයි මේ වනතුරු දැන ගන්නට ලැබී නැහැ.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>28</day>
    </date>
    <link>http://www.silumina.lk/2010/11/28/_art.asp?fn=am1011281</link>
    <topic>උපතින් ම ඇතිවන අක්ෂි රෝග</topic>
    <author>සාකච්ඡා කළේ සාගරිකා දිසානායක ජයසිංහ</author>
    <content>උපතින් ම ඇතිවන අක්ෂි රෝගරිජ්වේ ආර්යා ළමා රෝහලේඅක්ෂි රෝග පිළිබඳ විශේෂඥ ශල්‍ය වෛද්‍යධර්මා ඉරුගල්බණ්ඩාරඅඩු වයසේ දරුවන් උපන් විට ඔවුන්ගේ ඇස් පිළිබඳ බොහෝ සෙයින් සැලකිලිමත් විය යුතු ය. සාමාන්‍යයෙන් දරුවකුගේ උපත සිදුවීමට නියමිත කාලය වන්නේ සති 38 සිට 42 දක්වා කාලයයි. එම කාලයට පෙර උපත ලබන දරුවන් නොමේරූ දරුවන් ලෙස හැඳින්වේ. එම දරුවන් උපතේ සිට ම විවිධ සංකූ®ලතාවන්ට ගොදුරු වීමේ ප්‍රවණතාව ඉහළ ය. ඇස් රෝග ඒ අතර ප්‍රධාන තැනක් ගනී.සති තිස් දෙකකට වඩා අඩු කාලයකදී උපත ලබන කිලෝ ග්‍රෑම් 1 1/2 කට අඩු දරුවන්ට ඇතිවන ඇස් රෝගයකි රෙටිනෝපති.ස්වසන ආබාධ සහිතව උපදින දරුවන් හෝ උපතින් පසුව ප්‍රතිකාරයක් ලෙස ඔක්සිජන් ලබාදුන් දරුවන්ට හෝ රුධිර පාරවිලයනයක් කළ හෝ කෘත්‍රිම ස්වසනය ගැන්වූ දරුවන්ටත් ඉහත කී ඇස් ආබාධය ඇති විය හැකි ය.ඉපදුණු ගමන් අක්ෂි වෛද්‍යවරයකු විසින් පරීක්ෂා කර බැලීමේදී මේ රෝග තත්ත්වය හඳුනාගත හැකි ය. නොමේරූ දරුවන්ගේ ඇස් ඉපදී සති දෙකකට පසු අනිවාර්යයෙන් ම පරීක්ෂා කළ යුත්තේ මෙවැනි රෝග හඳුනාගත හැක්කේ එසේ පරීක්ෂා කිරීමේ දී පමණක් වන හෙයිනි. මවුපියන් ගේ නොදැනුවත්කම හෝ නොසැලකිල්ල මත එම කාල සීමාව පැන්නුව හොත් ඇතැම් විට දරුවා සදාකාලික අන්ධ භාවයට පත්වීමට ඉඩ තිබේ.නොමේරූ ළදරුවන්ගේ මේ අක්ෂි ආබාධයේදී සිදු වන්නේ ඇස තුළ අසාමාන්‍ය ලෙස රුධිර නාළ වර්ධනය වීමටත් ඇස තුළ ලේ ගැලීම හෝ දෘෂ්ටි විතානය ගැලවීම නිසා දරුවාගේ පෙනීම අහිමි වීම ය. මේ තත්ත්වය කලින් ම හඳුනා ගත්විට ලේසර් කිරණ මගින් හෝ ඇස තුළට එන්නත් විදීමෙන් අන්ධ භාවය වළක්වා ගත හැකි ය. නොමේරූ දරුවන් සිටින දෙමව්පියන් නියමිත කාලයේදී දරුවා අක්ෂි වෛද්‍යවරයකුට පෙන්වීම වැදගත් වන්නේ එහෙයිනි.උපත් කාලය නිසි ලෙස සම්පූර්ණ කළ සති 38 - 42 අතර උපත ලබන දරුවන්ට මේ රෝගය හට ගන්නේ නැත. උපන් බර සම්පූර්ණ වූ දරුවන්ට ද මේ රෝගය ඇති නොවන බව මවුපියන් දැන සිටීම වැදගත් ය.මේ තත්ත්වය කලාතුරකින් ළමයින්ට ඇති විය හැකි අක්ෂි රෝගයකි. රුබෙල්ලා ප්‍රතිශක්තිකරණ එන්නත නිසි කල්හි ලබාගන්නා කාන්තාවන්ට මෙවැනි රෝග සහිත දරුවන් උපදින්නේ නැත. ළදරු වියේ ඇසේ සුද මතුවීමට බලපාන ප්‍රධාන රෝගයකි රුබෙල්ලා. වර්තමානයෙහි අප රටෙහි සාර්ථක රුබෙල්ලා ප්‍රතිශක්තිකරණ වැඩසටහනක් ක්‍රියාත්මක කැරෙන හෙයින් එවැනි රෝග සහිත දරුවන් බිහිවන්නේ ඉතා කලාතුරකිනි.රුබෙල්ලා හැරුණු විට ගැබිනි මවට ඇතිවන වෙනත් ආසාදන හේතු කොටගෙන ද උපදින දරුවාගේ ඇසේ සුද වැඩීමට ඉඩ තිබේ. මෙම රෝගවලට අමතරව ඇසේ සුද මතු වීම ඇතුළු බරපතළ ඇස් රෝග සඳහා ඍජුවම බලපාන අනෙක් කරුණ ලේ ඥාතීන් අතර සිදුවන විවාහ වේ.දරුවා උපන් හැටියේ ම දරුවාගේ දෙනෙත් හැර බැලූවිට ඇසේ කළු ඉංගිරියාව මැද සුදක් දැකිය හැකි ය. නැතහොත් දරුවා පාසල් යන වියේදී දරුවාගේ ඇස් වල පෙනීමේ අඩුවක් හෝ ආලෝකයට සංවේදී වීමක් මතු විය හැකි ය. දරුවන්ගේ ඇස්වල සුද මතු වුවහොත් ඒ හඳුනාගත් අවස්ථාවේම වහාම ප්‍රතිකාර කිරීම ඉතා වැදගත් ය. දරුවා ගේ දෘෂ්ටියෙහි වර්ධනයන් මොළයෙහි වර්ධනයත් සිදුවන්නේ එකම වේගයකින් වන හෙයින් දරුවා ගේ අක්ෂි ආබාධය හඳුනාගන්නා විට දරුවා කුඩා වැඩි යැයි ප්‍රතිකාර පමා කළහොත් දරුවාගේ වයසට සමගාමීව පෙනුමෙහි වර්ධනයක් සිදු නොවේ.දරුවන්ගේ ඇස්වල සුද මතුවූ අවස්ථාවේදී ද ප්‍රතිකාර ලෙස සිදු කරන්නේ වැඩිහිටියන්ට මෙන් ම ශල්‍යකර්මයක් මගින් ඇසේ සුද ඉවත් කොට කාචයක් බද්ධ කිරීම ය. වැඩිහිටියකුගේ ඇසේ සුද ඉවත් කිරීම ඕනෑම අවස්ථාවක සිදු කළ හැකි මුත් ළදරුවන්ගේ රෝගය හඳුනා ගත් පසු ඉතා ඉක්මනින් ශල්‍ය කර්මය සිදු කළ යුතු ය. ප්‍රමාද වී සැත්කම සිදු කරන විට දරුවාගේ වයසත් සමඟ මොළය ක්‍රියාකාරිත්වයට සමගාමීව ක්‍රියා නොකරන ‘මන්දගාමී ඇසක්’ දරුවාට හිමිවේ. රෝගය හඳුනා ගෙන සතියක් හෝ දෙකක් ඇතුළත සැත්කම සිදු කිරීමෙන් සාර්ථක ප්‍රතිඵල ලබා ගත හැකි ය.දරුවකුගේ ඇසෙහි සුද මතු වී ඇතැයි හඳුනාගත් විට මවුපියන් යා යුත්තේ එවැනි සැත්කමක් සිදු කිරීමට අත්‍යවශ්‍ය නවීන වෛද්‍ය උපකරණ සහ පහසුකම් සහිත රෝහලක් වෙතය. කොළඹ ඇස් රෝහල, රිජ්වේ ආර්යා ළමා රෝහල, මහනුවර රෝහලේ අක්ෂි ඒකකය හෝ ජයවර්ධනපුර රෝහල එසේ පහසුකම් තිබෙන රෝහල් කීපයයි.බලු බළල් අසූචිවල පවතින ටොක්සිප්ලස්මා ගොන්ඩනි නමැති විෂ බීජය ගර්භණී මවගේ ශරීරයට ඇතුළු වීමෙන් උපදින දරුවාගේ ඇස් පෙනීමේ දුර්වලතා හෝ ඇතැම් විට අන්ධ භාවයට පත්වීම පවා ඇති විය හැකි ය.බොහෝ නිවෙස්වල බල්ලන් බළලුන් සුරතලයට ඇති කරති. කුඩා දරුවන් වැඩිහිටියෝ ද මේ සතුන් අතපත ගෑමටත් සුරතල් කිරීමටත් පුරුදු ව සිටිති. කුඩා දරුවෝ මේ සතුන් අතගෑමට ඉතා ප්‍රිය කරති. විශේෂයෙන් ම ගැහැනු දරුවන් බලු බළලුන් ඇල්ලීම හා සිප ගැනීමෙන් උන්ගේ සිරුරෙහි වැඩෙන ටොක්සෝප්ලාස්මා විෂ බීජය ඔවුන්ගේ ශරීරයට ඇතුළු විය හැකි ය.එම විෂ බීජය ගැහැනු දරුවන්ගේ ශරීරය තුළ කලක් තිබී ඇය ගැබ්නි බවට පත්වූ පසුව උපදින දරුවාගේ ඇස් වලට සහ කන්වලට එමගින් හානි සිදුවේ.ඇමීබාවකුගේ ස්වරූපයෙන් යුතු එම විෂ බීජය, උපතේදීම දරුවකුගේ තැන්පත් වුවහොත් ඇස තුළ දී එම විෂ බීජය ක්‍රියාකාරී වී ඇස් අන්ධ භාවයට පත් විය හැකි ය. අවාසනාවකට මෙන් මෙවැනි තත්ත්වයට පත්වූ දරුවකුගේ ඇසේ පෙනීම ලබාදීමට හැකි වන්නේ නැත.එහෙයින් උපදින දරුවා මේ ඇස් රෝගයෙන් වළක්වා ගැනීම සඳහා කළ හැකි ප්‍රධාන ක්‍රමය වන්නේ ඔබ බලු බළලුන් අතපත ගෑමෙන් වැළකීමය. ගැබිනි කාන්තාවන් පමණක් නොව ගැහැනු ළමයින් ද විශේෂයෙන් ම මේ ගැන සැලකිලිමත් විය යුතු ය.සාකච්ඡා කළේ සාගරිකා දිසානායක ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>28</day>
    </date>
    <link>http://www.silumina.lk/2010/11/28/_art.asp?fn=am1011282</link>
    <topic>සීනි නැග්ගොත් වකුගඩුත් බලාගන්න</topic>
    <author>සාකච්ඡා කළේ -ගාමිණී සුසන්ත</author>
    <content>සීනි නැග්ගොත් වකුගඩුත් බලාගන්නරුධිර කාන්දුකරණය සහ වකුගඩු බද්ධ කිරීමේජාතික මධ්‍යස්ථානයේ විශේෂඥ වෛද්‍යඅනුර පි‍්‍රයන්ත හේවාගීගනනිරෝගී ජීවිතයක් පවත්වාගෙන යාමට වකුගඩු නිරෝගී වීම අත්‍යවශ්‍යම සාධකයකි. ඒ, වකුගඩු අපගේ ශරීරයෙන් අපද්‍රව්‍ය පෙරා ඉවත් කරන නිසාය. අද සමාජය තුළ වකුගඩු රෝගීන්ගේ සංඛ්‍යාව එන්න එන්නම වැඩි වන බව පුවත්පත් දෙස බලන විට පැහැදිලි වන කරුණකි.වකුගඩු රෝග පිළිබඳව කතා කරන විට වකුගඩු රෝග ප්‍රධාන වශයෙන්ම කොටස් දෙකකට බෙදා දැක්විය හැකිය. ඉන් පළමුවැන්න තීව්‍ර වකුගඩු අකරණිය (Accute reanal failure) යි. දෙවැන්න නිදන්ගත (Cronic reanal Failure) වකුගඩු අකරණියයි.බහුල ලෙස දක්නට ලැබෙන්නේ නිදන්ගත වකුගඩු ආකරණීය නිසා ඇතිවූ වකුගඩු ආශි‍්‍රත රෝගය. නිදන්ගත වකුගඩු අකර්මණ්‍යතාව ලෙස හඳුන්වනු ලබන්නේ වකුගඩු අක්‍රිය වී තෙමසකට වඩා වැඩියෙන් පවතින අවස්ථාවය.මෙහිදී ”අක්‍රිය වීම” යන්නට අගයක් ලබාදුනහොත් වකුගඩුවල ක්‍රියාකාරිත්වයෙන් සියයට තිහක් හෝ ඊට වැඩි ප්‍රමාණයක් අකර්මණ්‍යව මාස 3 ක් හෝ ඊට වැඩි කලක් පවතී නම්, එම රෝග තත්ත්වය නිදන්ගත වකුගඩු රෝගී අවස්ථාවක්ලෙස හැඳින්වීම වඩාත් පැහැදිලිය.තීව්‍ර වකුගඩු අකරණිය ලෙස හැඳින්වෙන්නේ වකුගඩු ආබාධයක් ඇතිවී මාස 3 ක් ඇතුළත යථා තත්ත්වයට පත්වන, තාවකාලිකව ඇතිවන වකුගඩු රෝගය. තීව්‍ර වකුගඩු අකරණිය රෝගියාගේ රුධිරය කෘත්‍රිමව පිරිසුදු කිරීම දක්වා වර්ධනය වන අවස්ථාවක් නොවේ.යමෙකුට තීව්‍ර වකුගඩු අකරණිය ඇත්නම් එම පුද්ගලයාට දින කීපයක් ඇතුළත රෝහලේ ඇඳ මතදීම රෝගය සුව කරගෙන නිවසට යා හැකිය. එහෙත් නිදන්ගත වකුගඩු රෝගය එසේ නොවේ. නිදන්ගත වකුගඩු රෝගයේ උග්‍ර අවස්ථාවේදී යන්ත්‍ර මඟින් රුධිරය පිරිසුදු කළ යුතුය. එයින් ද පලක් නැති නම් වකුගඩු බද්ධ කිරීමක් කළ යුතුය. එසේ නොකළහොත් රෝගියා මිය යාමටද ඉඩ ඇත.නිදන්ගත වකුගඩු අකරණිය ඇතැම්විට හේතු කීපයක්ම බලපායි. දියවැඩියාව, අධික රුධිර පීඩනය, වකුගඩු ආශි‍්‍රත නාළවල කොලොස්ටරෝල් තැන්පත් වීම, නිතර නිතර ඇතිවන මුත්‍රා ආසදන, වකුගඩු තුළ තරල පිරුණු ගෙඩි ඇතිවීම ඉන් හේතු කීපයකි. ශ්‍රී ලංකාව තුළ බහුලවම දක්නට ලැබෙන්නේ දියවැඩියාව නිසා ඇතිවූ නිදන්ගත වකුගඩු අකර්මණ්‍යතාවයි.මීට පෙර දියවැඩියාව සමාජයේ එතරම් ව්‍යාප්තව නොතිබුණද අද වන විට දියවැඩියා රෝගීන් බහුලව හමුවන්නට පටන්ගෙන ඇත. ආහාර රටාවේ සිදුවූ ශීඝ්‍ර වෙනස්කම් මෙන්ම ජීවන රටාවේ සිදුවූ වෙනස්කම් දියවැඩියා රෝගීන් බහුලවීමට ප්‍රධානම හේතුවය. සීනි, තෙල් අධික ක්ෂණික ආහාරවලට පුරුදුවීම, ක්‍රියාශීලී බව අඩුකම, ව්‍යායාම මදකම බොහෝ දෙනා දියවැඩියාවට ගොදුරු වීමට හේතු වී ඇති බව පැහැදිලිය. දියවැඩියාව අප ශරීරයේ බොහෝ අවයවවලට, ඉන්ද්‍රියයන්වලට හානි පැමිණවීමට සමත්ය. වකුගඩු, දියවැඩියාව නිසා රෝගීවන, විනාශවන අපගේ ශරීරයේ ප්‍රධානම අවයවයකි. එම හානිය මරණින් වුවද කෙළවරවීමේ හැකියාව ඇත. දියවැඩියාවට ගොදුරු නොවී සිටිය යුතු වන්නේත්, හොඳින් දියවැඩියාව පාලනය කළ යුතු වන්නේත් එබැවිනි.දියවැඩියා රෝගයේ ප්‍රභේද දෙක නිසාම නිදන්ගත වකුගඩු අකර්මණ්‍යතාව ඇතිවිය හැකිය. බොහෝවිට දියවැඩියාව 1ප්‍රභේදය හඳුනාගෙන අවුරුදු 5 ක් හෝ 10 ක් ගතවන විට එම රෝගීන්ගෙන් 30% - 50% අතර සංඛ්‍යාවක් වකුගඩු ආබාධවලට ගොදුරුවේ. දියවැඩියාව 2ප්‍රභේදයෙන් පෙළෙන රෝගීන්ගෙන් 20% - 30% අතර සංඛ්‍යාවක් දියවැඩියා රෝගය හඳුනාගන්නා විටම වකුගඩු ආබාධවල මූලික ලක්‍ෂණ පෙන්නුම් කරයි.වකුගඩු ආශි‍්‍රතව ඇතිවන රෝගවල ප්‍රධානම ලක්‍ෂණය වන්නේ නිශ්ශබ්දව කලක් ශරීරය තුළ රෝගය පැවතීමය; රෝගයේ මූලික අවස්ථාවේදී රෝගය හඳුනාගැනීම ඉතා අපහසුවීමය. දියවැඩියාව 1 ප්‍රභේදය යනු ශරීරය තුළ ඉන්සියුලින් ශ්‍රාවය නිපදවීම ඇනහිටීම නිසා ඇතිවන දියවැඩියාවයි. දියවැඩියාව 2 ප්‍රභේදය යනු සෛලවලට රුධිරයේ ඇති සීනි උරා ගැනීම සහ සෛල තුළදි එම සීනි ප්‍රයෝජනයට ගැනීම ඇනහිටීම නිසා ඇතිවන දියවැඩියාවය. දියවැඩියාව 1 ප්‍රභේදය කුඩා අවධියේදීම හඳුනාගැනීමේ හැකියාව ඇත. නිතර පිපාසය ඇතිවීම, නිතර දහදිය දැමීම, කලන්තය ඇතිවීම, ශරීරය කෙට්ටුවීම වැනි රෝග ලක්‍ෂණ මෙහිදී පෙන්නුම් කෙරේ. පළමු ප්‍රභේදයේ දියවැඩියාවට ගොදුරු වූ අයකු වසර 5 – 10 අතර කාලයක් ගතවන විට එම පුද්ගලයාගේ ශරීරය තුළ සංකූලතා ඇතිවීමට පටන් ගනී.එම සංකූලතාද ප්‍රධාන වශයෙන් කොටස් දෙකකි. ඒ; ශරීරයේ ලොකු රුධිර නාළවල එන සංකූලතා සහ කුඩා රුධිර නාළිකාවල එස සංකූලතා වශයෙනි. ලොකු රුධිර නාළවල එන සංකූලතා නිසා හෘදයාබාධ, ආසාදනය, පාදවල පාද ශල්‍යකර්ම මගින් ඉවත් කරනු ලබන්නේ පාදවල ලොකු නහරවල සිදුවන අවහිරතා නිසාය.වකුගඩුවලට සම්බන්ධ වන කුඩා රුධිර නාළිකාවල ඇතිවන සංකූලතා නිසා වකුගඩු රෝග ඇතිවේ.දියවැඩියාව නිසා වකුගඩුවලට ආකාර සයකින්ම හානි සිදුවේ. ඉන් එක් ආකාරයක් වන්නේ වකුගඩු තුළ පිහිටා ඇති මුත්‍රාවල අපද්‍රව්‍ය පෙරන අවයවය වන ගුච්ඡිකාවේ ”තන්තු භවනය” වීමය. (තන්තු වර්ධනය වීමය) මෙහිදී තන්තු ලෙස හැඳින්වෙන්නේ ශරීරයේ පටක නිර්මාණය වී ඇති කොලැජන් ය. මෙම කොලැජන් කෙඳි ආකාරය ගනී. එලෙස ගුච්ඡිකාව තුළ තන්තු වර්ධනය වන විට ගුච්ඡිකාවේ ක්‍රි‍්‍රයාකාරී කොටස් හානියට පත්වේ. එයින් සිදුවන්නේ ගුච්ඡිකාවේ තවමත් ක්‍රියාකාරීව පවතින මුත්‍රා පෙරන කොටස්වලට වැඩ වැඩිවීමය. එහි ප්‍රතිඵලය වැඩියෙන් වැඩ කළ කොටස් වඩාත් ඉක්මනින් හානියට පත්වීමය. මෙය දස දෙනෙක් කරන කාර්යයන් දෙදෙනෙක් කිරීමට යාමෙන් ඇතිවන ප්‍රතිඵලයට සමානය.ගුච්ඡිකා මඟින් සාමාන්‍යයෙන් පෙරෙන්නේ නයිට්‍රජනීය අපද්‍රව්‍ය සහ වැඩිපුර ජලයයි. නිරෝගී වකුගඩුවක අති ගුච්ඡිකා මඟින් ප්‍රෝටීන පෙරීමක් සිදුනොවන තරම්ය. එහෙත් දියවැඩියාව නිසා වකුගඩුවක් රෝගී වූ විට එයින් ප්‍රෝටීන කාන්දුවීමට පටන්ගනී. එලෙස පිටවන්නේ ඇල්බියුමින් නම් ප්‍රෝටීනයයි. එම ප්‍රෝටීනය වකුගඩුවලට ඉතා විෂ සහිතය. මෙය, දියවැඩියාව නිසා වකුගඩුවලට හානි සිදුවන තවත් ආකාරයකි.දියවැඩියාව නිසා වකුගඩුවලට සිදුවන හානියේ මූලිකම ලක්ෂණය වන්නේ ද එසේ ප්‍රෝටීන කාන්දුවීමය. ප්‍රෝටීන කාන්දුවීම විශාල වශයෙන් මෙන්ම සුළු වශයෙන් වුව සිදුවිය හැකිය. වකුගඩුවල පිහිටා ඇති ගුච්ජිකා තුළින් ඇල්බියුමින් ප්‍රෝටීනය කාන්දු වන විට පහළ කංචන නාළිකාවලින් එම ප්‍රෝටීන අවශෝෂණය කරගනී. එහි ප්‍රතිඵලය වන්නේ එම නාළිකාවල සෛල සියල්ල විනාශයට පත්වීමය. මිනිස් සෛලවලට එම ප්‍රෝටීනය විෂ වීම එයට හේතුවය.ගුච්ඡිකා තුළ තන්තු වර්ධනය වීමට ප්‍රෝටීන් කාන්දු වීම ද ප්‍රබල හේතුවකි. ගුච්ජිකා තුළ තන්තු වර්ධනය වීමේ ප්‍රතිඵලය වන්නේ එම සම්පූර්ණ වකගුඩුවම තන්තු ගුලියක් බවට පත්වීමය. සක්‍රීය සෛල කොටස් මිය ගොස් අක්‍රීය තන්තු වර්ධනය වීමය. මෙම අවස්ථාව වන විට වකුගඩුවල නයිට්‍රජනීය අපද්‍රව්‍ය පෙරීමේ හැකියාව අඩුවේ. ඉන් පසුව ක්‍රියැටනින් සහ යූරියා අපද්‍රව්‍ය රුධිරයේ වැඩි වී රෝග ලක්ෂණ මතු වන්නට පටන් ගනී.රුධිරයේ සීනි ප්‍රමාණය වැඩි වන විට වකුගඩු තුළ ඇති ගුච්ඡිකාවන්ගේ මුත්‍රා පෙරන වේගයේ වැඩිවීමක් සිදුවේ. දියවැඩියා රෝගීන්ගේ මුත්‍රා පිටවන ප්‍රමාණය වැඩිවන්නේ මේ නිසාය. එහි ප්‍රතිඵලයක් ලෙස ගුච්ඡිකා විශාල වීමට (ඉදිමීමට) පටන් ගනී. ගුච්ඡිකා එසේ විශාල වූ පසුව විවිධ ප්‍රෝටීන සහ එන්සයිම මඟින් ඉහතින් දැක්වූ තන්තු භවනය නම් ක්‍රියාවලිය සිදුවේ.දියවැඩියා රෝගය නිසා වකුගඩු හානියට පත්වන්නේ ඇල්බියුමින් ප්‍රෝටීන මුත්‍රා සමඟ පිටවීම, ගුච්ඡිකා විනාශ වීම බව ඔප්පු වී තිබේ. වකුගඩු ආබාධ ඇතිවීමට බලපාන වෙනත් අතුරු සාධක ද වෙයි. පියාට හෝ මවට දියවැඩියා රෝගය නිසා ඇතිවූ වකුගඩු ආබාධයක් ඇත්නම් දරුවනට ද එවැනි තත්ත්වයක් ඇතිවීමේ හැකියාව ඇත. අනෙක් අතුරු සාධකය වන්නේ දුම්පානයයි. දියවැඩියාව ඇති අයකු දුම්පානය කරයි නම් ඔහුගේ වකුගඩු ආබාධවලට ශීඝ්‍රයෙන් ලක්වෙයි. එසේම දියවැඩියාව ඇති අයකු අධි රුධිර පීඩනයෙන් පෙළෙයි නම්, එම පුද්ගලයාගේ වකුගඩු හානි වීම ඉක්මන් වේ.දියවැඩියා රෝගය ඇතිවී වසර 5 - 10 ක කලක් ගත වී ඇතත් ඒ සඳහා ප්‍රතිකාර නොගත්තේ නම්, රෝගය පාලනය නොකරයි නම්, ඇල්බියුමින් ප්‍රෝටීන කාන්දු වීම පටන් ගනී. ඉන් පසුව ද දියවැඩියා රෝගයට නිසි ප්‍රතිකාර නොකළේ නම් වසර 25 ක් පමණ ගත වන විට වකුගඩු සම්පූර්ණයෙන්ම අක්‍රිය වේ. එවිට කළ හැකි වන්නේ යන්ත්‍ර මඟින් කෘත්‍රිමව රුධිරය පිරිසුදු කිරීම හෝ වකුගඩු බද්ධ කිරීම පමණි.දියවැඩියාව නිසා වකුගඩු දුර්වල වීමේදී රෝග ලක්ෂණ කීපයක්ම දැකගත හැකි වේ. රුධිරයේ සීනි ප්‍රමාණය වැඩිවීම, රුධිරයේ කොලෙස්ටරෝල් ප්‍රමාණය වැඩිවීම, රුධිර පීඩනය වැඩිවීම වැනි මූලික රෝග ලක්ෂණ රෝගියා ;වතින් පෙන්නුම් කෙරේ. මුත්‍රා පහ කරන විට අධික ලෙස පෙණ ඇතිවීම මෙහි තවත් විශේෂිත රෝග ලක්ෂණයකි. මෙයට හේතුව වන්නේ මුත්‍රා සමඟ ඇල්බියුමින් ප්‍රෝටීනය පිටවීමය. බොහෝ විට රෝගීන් තමන්ට වකුගඩු ආබාධයක් ඇතැයි යන්න හඳුනාගන්නේ එලෙස මුත්‍රා පහ කරන විට අධික ලෙස පෙණ ඇතිවීමත් සමඟය.එසේම ඉතා පහසුවෙන් හඳුනාගත හැකි තවත් රෝග ලක්ෂණ කීපයක්ම වෙයි. පාද ඉදිමීම, මුත්‍රා පෙරීමේ ප්‍රමාණයේ අඩුකම, කෑම අරුචිය, නින්ද නොයාම, ඇඟ කැසීම, යමක් කෙරෙහි අවධානය යොමු කිරීමේ ඇති අපහසුතාව, නිරක්තිය, අලස බව වැනි රෝග ලක්ෂණ මෙහිදී පෙන්නුම් කෙරේ.මෙම රෝග ලක්ෂණවලට අමතරව භයානක සංකූලතා ද ඇතිවීමේ හැකියාව ඇත. ආඝාතය වැනි තත්ත්වයන් ඇතිවීම, හෘදයාබාධ ඇතිවීම, සුව නොවන තුවාල ඇතිවී අත්පාවල ඇඟිලි ඉවත් කිරීමට සිදුවීම, ඇස්වල සුද ඇතිවීම, හදිසියේම ඇස් අන්ධ වීම, අත්පාවල හිරි වැටීමේ ස්වභාවයක් ඇතිවී සංවේදනය අඩුවීම වැනි තත්ත්වයන් මෙහිදී ඇතිවිය හැකිය.දියවැඩියාව නිසා වකුගඩුවලට සිදුවන හානිය හඳුනා ගැනීම සඳහා පර්යේෂණ කීපයක්ම සිදු කළ හැකිය. මුත්‍රාවල ප්‍රෝටීන ඇති බව සෙවීමට සිදු කරන පර්යේෂණය ඉන් ප්‍රධානය.එසේම වකුගඩු ස්කෑන් පරීක්ෂාවට ලක් කිරීමෙන් වකුගඩු ආබාධයකට ලක්වී ඇතිදැයි සොයාගත හැකිය. වකුගඩු ස්කෑන් කළ විට ඉදිමී ඇති බව පෙනී ගියහොත් දියවැඩියාව මඟින් වකුගඩු හානි වී ඇති බව නිගමනය කළ හැකිය. වෙනත් නිදන්ගත වකුගඩු රෝගවලදී සිදුවන්නේ වකුගඩු හැකිලිමය. හදිසියේම දෑස් පෙනීමේ දුර්වලතාවයක් ඇතිවුවහොත් එය වකුගඩු ආබාධයක ලක්ෂණයක් ලෙස හඳුනාගත හැකිය. මෙය දුෂ්ටි විතානයේ ඇතිවන සංකූලතාවයකි.දියවැඩියාව රෝගයෙන් පෙළෙන අයකුගේ වකුගඩු රෝගි වීම වළක්වාගන්නේ කෙසේද යන්න සහ දියවැඩියාව නිසා ඇතිවන වකුගඩු ආබාධවලට ප්‍රතිකාර මොනවාදැයි දැන් අපි සොයා බලමු.දියවැඩියා රෝගීන්ගේ රෝගය හඳුනාගෙන වසර 5 - 10 කාලයක් ගත වන විට එම පුද්ගලයාගේ වකුගඩුවල තත්ත්වය සොයා බැලිය යුතුය. වකුගඩු ආබාධයට ලක්වීමට පටන්ගෙන ඇත්නම් රෝගය මුල් අවස්ථාවේම හඳුනාගෙන ප්‍රතිකාර ආරම්භ කිරීමෙන් රෝගය උග්‍රවීමට පෙර වළක්වාගත හැකිය.වකුගඩු ආබාධයකට ලක්වූ විට සම්පූර්ණයෙන්ම යථා තත්ත්වයට පත්කළ නොහැකිය. ඖෂධ සහ වෙනත් ප්‍රතිකාර මඟින් කළ හැකි වන්නේ වකුගඩු තවදුරටත් විනාශ වීමට ඉඩ නොදී වකුගඩුවේ ඉතිරි වී ඇති කොටස් ආරක්ෂා කිරීම සහ රෝගයට වකුගඩුව පුරාම පැතිරීම පාලනය කිරීමය. එසේම වකුගඩුව අකර්මණ්‍ය වීම නිසා ඇතිවී තිබෙන සංකූලතා පාලනය කිරීමය.එසේ රෝගය කලින් හඳුනා ගැනීම මඟින් එම රෝගියාගේ ප්‍රතිකාර වෙනුවෙන් වැය කළ යුතු වන විශාල මුදල් ප්‍රමාණයත් ඉතිරි කර ගැනීමට හැකි වනු ඇත. රෝගය හඳුනාගත් විගස කළ යුත්තේ රුධිරයේ සීනි ප්‍රමාණය ඉතා හොඳින් පාලනය කිරීමය. එසේම රෝගියා අධි රුධිර පීඩනයෙන් පෙළෙයි නම් එය පාලනය කළ යුතුය. එසේම ගන්නා ආහාරවල ප්‍රෝටීන ප්‍රමාණය යම් මට්ටමකට (වෛද්‍ය උපදෙස් අනුව) පාලනය කළ යුතුය.දියවැඩියාවෙන් ඇතිවන වකුගඩු ආබාධ වළක්වා ගැනීම සඳහා ගන්නා ප්‍රෝටීන ප්‍රමාණය පාලනය කිරීම ඉතා වැදගත්ය. එසේම දුම්පානයෙන් සම්පූර්ණයෙන්ම ඉවත් විය යුතුය.කොලෙස්ටරෝල් පාලනය කිරීම සඳහා දෙනු ලබන ඖෂධ මඟින් වකුගඩු රෝගීන්ගේ ඇල්බියුමින් ප්‍රෝටීන කාන්දු වීම ඉතා හොඳින් පාලනය වන බවත්, එම ඖෂධ මඟින් වකුගඩු ආරක්ෂා වන බවත් නවතම වෛද්‍ය පර්යේෂණ මඟින් හෙළි වී ඇත.සාකච්ඡා කළේ -ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>28</day>
    </date>
    <link>http://www.silumina.lk/2010/11/28/_art.asp?fn=ay1011281</link>
    <topic>කෝපි වදුල යටින් යන ඉබ්බන් අල්ලලා උන්ගේ පිටේ ඉටිපන්දම් ගහනවා</topic>
    <author>සාගරිකා දිසානායක ජයසිංහ</author>
    <content>ගුවන් විදුලිය මේ රටේ ප්‍රධාන සන්නිවේදන හා විනෝදායන මාධ්‍ය වී තිබූ යුගයේ අපේ ළමා පරපුර අතර ඉතාම ජනප්‍රිය වැඩසටහනක් වූයේ “හඳමාමා ළමා වැඩසටහනය. හඳ මාමා වැඩසටහනින් රටේ ම ළමා පරපුරට දැනුම විනෝදය මෙන් ම තොරතුරුත් ලබා දුන් ආදරණීය නැන්දනිය ඇයයි.”සුමනා ජයතිලක නැන්දා නමින් ළමා හදවත්වලට සමීප වූ ඈ අදත් ගුවන් විදුලියේ ප්‍රවීණ නිවේදිකාවක්. ළමා හා කාන්තා වැඩසටහන් සම්පාදකවරියක්. අදින් වසර ගණනාවකට පෙර සේවයෙන් විශ්‍රාම ලැබූ ඈ තවමත් ළමා හා කාන්තා වැඩසටහන් සඳහා ආරාධිත උපදේශිකාවක ලෙස කටයුතුª කරනවා. හඳ මාමා ළමා වැඩසටහනින් තවමත් ඈ පුංචි දූලා පුතාලා අමතනවා. ළමා වියේ සුන්දරත්වය උපරිමයෙන් අත්විඳලා ඒ අත්දැකීම් අපේ දරු දැරියන්ටත් බෙදා හදා දෙන ඈ මෙවර ඇගේ පුංචි කාලෙ තොරතුරු පවසමින් අප හා එක්වුණා.නානායක්කාරගේ සුමනාවතී කුරේ.” ඒ ඇගේ උප්පැන්නෙට මවුපියො දුන්නු නම. ඒත් ඈ උපන් වේලාවෙ නැකත අනුව ඇයට උරුම වුණු අකුරට ගැළපෙන්න මවුපියො ඈට ‘පුණ්‍යවතී’ යන නමත් යොදා තිබුණා. පුණ්‍යවන්ත නැකතකින් උපන් මේ පුංචි දෝනිට මවුපියො නෑදෑයො කවුරුත් ආදරේට කතා කළේ ‘චූටි හාමිනේ’ කියලයි.ඈ උපන්නේ 1937 අප්‍රේල් මාසේ 23 වැනිදා කොළඹ ද සොයිසා මාතෘ නිවාසෙදි. ඇගේ පියා නානානය්කාරගේ ආතර් කුරේ එවකට වරායේ වඩු බාස් උන්නැහේලාගේ උපදේශකයා ලෙස රාජකාරි කළා. අම්මා කොළඹ ඇස් වාට්ටුවෙ හෙද - නිලධාරිනියක් ලෙස සේවය කළා. සුමනා පවුලේ වැඩිමල් දූ. ඈට බාල නංගියි මල්ලියි. සුමනාට අවුරුදු හතර පිරෙන කොට අම්මා. බාලම මල්ලී හම්බවෙන්න හිටි හැටි ඈට මතකයි. ඒත් අවාසනාවකට දරුවා බිහිකරන අවස්ථාවේ අසාධ්‍ය වී අම්මා මෙලොව හැර ගියේ ඒ කිරිකැටි මල්ලියාත් සමඟමයි.පුණ්‍යාත් නංගිත් මල්ලිත් තාත්තා සමඟ තනි වුණා. පියා ඔවුන්ට කොතරම් ආදරය කළා ද කියනවා නම් දරුවො පුංචි වුණාට වෙනත් විවාහයක් කරගත්තේ නෑ සුමනා ඉපදෙනවිට ඔවුන් පදිංචිව සිටියේ කොළඹ රොස්මීඩ් පෙදෙසේ මියුසියස් කාන්තා විදුහලට යාබද වත්තක තිබූ පුංචි නිවෙසක.දෙවැනි ලෝක යුද්දෙ ඇරැඹුණෙත් ඒ කාලෙ. කොළඹ පදිංචි වෙලා හිටපු බොහෝ දෙනෙක් දුර පළාත්වල හිටි තමන්ගේ ඥාතීන් සොයා ගෙන ගෙවල් දොරවල් හැර දමා ගියේ වැඩි පරෙස්සමට.සුමනලාගේ තාත්තාත් දරු පැටව් ටික එකතු කරගෙන අම්මාගේ මහගෙදර තිබූ මහනුවර බෙලිගල්පිටියේ පදිංචියට ගියා. ඒ ගමට ගිය ගමන පුංචි සුමනාගේ ලෝකය චමත්කාරයෙන් පුරවන්නට සමත් වුණා. සරුසාර වෙල් යායක් මැදින් නියර දිගේ ගිහින් පුංචි ලස්සන දියකඳුරක් හරහා දැමූ ඒදණ්ඩකින් එගොඩවෙලා ගියාම අත්තම්මාගෙ පුංචි නිවහන පිහිටා තිබුණා. පොල් අතු හෙවිලි කළ කටු මැටි ගෙයක් වුණත් පුංචි දරුවන්ට සුව පහසුව හැසිරෙන්න ඇති තරම් ඉඩකඩ ඒ ගෙදර තිබුණා.අත්තම්මත් ඇගේ නංගිත් වගේ ම සුමනාගේ නැන්දාත් ඔවුන් තුන්දෙනා රැක බලාගත්තේ ඔවුන්ට පුළුවන් තරම් ඉහළින්. සුමනාට ආත්තම්මලාගේ ආදරය කොතෙක් ලැබුණ ද කියනවා නම් අම්මා මියගියදා ඈ හැඬුවේ “අම්මා මැරුණාට කමක් නෑ. ආත්තම්මා අඬන්න එපා” කියමින්. අම්මා ගැන ඈට තියෙන්නේ අපැහැදිලි මතකයක්. පාට පාට බෝල බෝල චීත්ත ඔසරියක් ඇඳපු සුදු උස මහත ලස්සන කාන්තාවක් විදිහට අම්මාගේ මතකය අදටත් ඇගේ සිත තුළ තැන්පත් වෙලා තියෙනවා.සුමනා මුලින් ම අකුරට ගියේ බෙලිගහපිටියේ මිශ්‍ර පාඨශාලාවට. ඒ පාසලට ගිය හැටි අදටත් ඈට පැහැදිලිව මතකයි. සුමනලාට එළකිරි ගෙනාපු කිරිඅම්මාගෙ දූත් එක්කයි ඈ හැමදාම පාසල් ගියේ. ඒදණ්ඩෙන් එගොඩ වෙලා වෙල් නියර උඩින් ගිහින් කහ පාට රුක් අත්තනවලින් පිරුණු දෙවැටක් දිගේ පාසල් ගිය හැටි ඈට තාම මතකයි. කිරි අම්මාගේ ගෙදර තිබුණේ පුංචි කඳු ගැටයක් උඩ. ඒ ගෙදර මිදුලේ පැණි දොඩම් ගස් පේළියක්ම තිබුණා. ඒ ගස්වල හැමදාම ගෙඩි පිරිලා.දවසක් කිරි අම්මාගේ දූ පාසල් යන්න ආවා ම සුමනා පාසල් නොගොස් ඈ සමඟ ඔවුන්ගේ ගෙදර ගියා. ඇති තරම් පැණි දොඩම් කඩාගෙන කෑවා. ඈ දවස පුරාම හොඳට දුව පැන සෙල්ලම් කළා. කලින් ම ගෙදර ගියා. ආත්තම්මා ඇහුවා “ඈ හාමිනා උඹ මොකද අද කලින් ම ගෙදර ආවෙ?” කියා. ඈට දෙන්න පිළිතුරක් නෑ. ඈ සමඟ සිටි යෙහෙළියගෙන් ඇහුවා. ඈ පිළිතුරු දුන්නා. එදා නම් ඈ අත්තම්මලාගෙනුයි නැන්දාගෙනුයි හොඳටම බැණුම් ඇහුවා.නුවර ගෙදර පිටිපස්සෙ පුංචි කඳු ගැටයක්. මේ කඳු ගැටය මුදුනේ හොඳ මී අඹ ගහක් තිබුණා. අඹ කාලෙට ගහේ අඹ පිරිලා. ඉදුණු අඹ සුවඳට මී මැස්සන් ගහ වටේ කැරකෙනවා. සුමනයි නංගියි මල්ලියි පාන්දරම ඉදුණු අඹ වැටුණාම අහුලන්න දුවන්නෙ තරගෙට. කන්දට නගින ඉවුර දිගේ රෑන් රෑන් දිගට දිගේ තණ කොළ වැවිලා තිබුණා. මේ තණකොළ රෑන් අග එල්ලුණු පිනි බින්දුවලට ඉර එළිය වැටිලා දිළිසුණේ හරියට පළි¼ගු කැට වගේ. මේ පිනි බින්දු අල්ලන්න. ඒවා බීලා බලන්න සුමනා හරි ආසයි.ගෙට පිටිපස්සෙ පැත්තක කෝපි වදුලක්. මේ කෝපි වදුල යට කළුවරයි. රෑට මේ කෝපි වදුල දිගේ ගේ දිහාවට ඉබ්බො ඇදිලා එනවා. සුමනයි නංගියි මල්ලියි ඉටිපන්දම් පත්තු කරලා මේ ඉබ්බන්ගේ කටුවෙ අලවලා ආපහු අරිනවා. දල්වාපු ඉටිපන්දම් පිටේ ගහගෙන ඉබ්බො ටික පේළියට කෝපි වදුල යටින් යනකොට හරියට අඳුරට මැණික් එළියක් වැටිලා වගෙයි. මේ සුන්දර දර්ශනේ අදටත් ඈට මැවිලා පේනවලු.‘සාහිත්‍ය කලාවට, සිංහල භාෂාවට, ගමේ ගති සිරිත්වලට මා තුළ විශාල ඇල්මක් ඇති වුණේ නුවර ගත කළ සුන්දර ළමා කාලෙ නිසයි. ගමේ සරල ජීවන රටාව, නිර්ව්‍යාජ ගැමි ගති සිරිත්වලට මම අදත් ඇලුම් කරන්නේ එදා ගමේ ගෙවූ ජීවිතේ නිසයි. ගොයම් කපල ඉවර වුණාම අපේ ආත්තම්මලා ගියා කරල් ඇහිඳින්න. පුංචි අපිත් පස්සෙන් ගිහින් තරගෙට වී කරල් ඇහිඳිනවා. වැඩිපුර ඇහිඳපු කෙනා දිනුම්. අපි පාසල් ගිය පාරේ අතරමග දිය කඳුරක් අසල පීප්පයක් බස්සලා හදාපු පුංචි ළිඳක් තිබුණා.ළිඳේ වතුර නිල් කැටේ වගේ. ළිඳ අයිනේ හිටවාපු කණුවක ගොක් අත්තක් නවලා හදාපු ගොට්ටක් මුනින් නවලා තිබුණා. වතුර තිබහ ඇතත් නැතත් මේ ළිඳ පහුකරලා යන හැමෝම ඒ ගොටුවෙන් වතුර අරන් බීලා නැවතත් ගොටුව මුනින් නමලා ගියා මට මතකයි. වතුර බීලා ගොටුව මුනින් නමලා ගියේ ඒකට රොඩු බොඩු වැටිලා කිලිටි වේය කියලයි. කවුරුවත් නීතියක් දාලා නොතිබුණාට හැමෝම වතුර බීලා ගොටුව මුනින් නවලා ගියේ ගමේ තිබුණු හැදියාව නිසයි.” ඈ කියනවා.”අපේ තාත්තා හොඳට පොත පත කියවනවා. අපිටත් පියදාස සිරිසේන මහත්තයාගේ පොත්, ලෝවැඩ සඟරාව, සුභාශිතය වගේ පොත්පත් තාත්තා ගෙනත් දුන්නා. රෑට කාලා බීලා තාත්තා ඉස්තෝප්පුවෙ ඈඳිගෙන බොහොම ලස්සනට කවි කියනවා. “හාමිනා කියපංකො බලන්න ලෝ වැඩ සඟරාවෙ කවියක්.” කියල එහෙම වෙලාවට තාත්තා කියනවා. මමත් තාත්තා එක්ක එකතුවෙලා තරගෙට වගේ කවි කියනවා. මගේ ගායන කුසලතාවට පන්නරය ලැබුණේ තාත්තාගේ මග පෙන්වීමෙන්.යුද්ධෙ ඉවර වුණා. අපි කොළඹට ආවා. ආයෙත් රොස්මිඩ් වත්තෙ ගෙදරට. මා ඇතුළත් කළා මියුසියස් ගුරු පුහුණු විදුහලේ පස්වැනි පන්තියට. මියුසියස් විද්‍යාලෙ පෞද්ගලික පාසලක්. අපි ඒ පාසලට යවන්න පියාට වත්කමක් නෑ. පුහුණු පාසලත් ඊට යාබදවම පිහිටා තිබුණා. ගුරු පුහුණුව ලබන ගුරුවරු අපට ඉතා හොඳට ඉගැන්නුවා.පාසලේ සාහිත්‍ය කටයුතුවලදි මට මුල්තැන හිමි වුණා. අපිට නැටුම් ඉගැන්නුවෙ වසන්ත කුමාර මහත්තයා. මම නැටුමට ගැයුමට හරි හපන්.” සිංහල සාහිත්‍ය උගන්වාපු කේ.ජී. පෙරේරා ගුරුතුමාත් සී.එෆ්.ඊ පනාගොඩ ගුරුතුමාත් සුමනාගේ ගායන කුසලතා හඳුනාගෙන ඈට ඉදිරියට එන්න උපකාර කළා.ඈ පාසලේ ජන ගායනා, කථික තරග, නාට්‍යය වැනි කටයුතු සියල්ලෙහිම මුල් තැන ගත්තා. අම්මාත් නැති දරුවා කියලා ගුරුවරු හැමෝම කරුණාවෙන් සැලකුවා. ඒ කාලෙ කේ.ජී. පෙරේරා මහත්මයා ගුවන් විදුලි සංස්ථාවෙ පාසලේ වැඩසටහන්වල කවි කියවන්න තෝරා ගත්තේ සුමනා. ගුවන් විදුලියේ කවි ගායනා පද්‍ය පාඨ කියවන්න මුලින්ම සුමනා සහභාගි වුණේ 1948 දි. ඒ වන විට ඈ වයස එකොළහ ක පුංචි දැරියක්.ගුරුතුමා සමඟ වැඩසටහන්වලට සහභාගී වෙලා ඈ නිසි ආකාරයෙන් සිංහල භාෂාව උච්චාරණය කරන ආකාරය, වැඩසටහනකදී හඬ පාලනය, විද්‍යුත් මාධ්‍යයට ගැළපෙන පරිදි වැඩසටහනක් සකස් කරන ආකාරය වැනි සියලු අංශ පිළිබඳ ටිකෙන් ටික දැනුම වර්ධනය කරගත්තා. ඒ අතරේම ගුවන් විදුලියෙ ජන ගායනා නාට්‍ය දෙබස් කැවීම් කටහඬ පරීක්‍ෂණ ඇතුළු සියලු පරීක්‍ෂණවලින් ඒ ශ්‍රේණියේ ශිල්පිනියක් ලෙස සමත් වුණා.ඈ මේ සියල්ල කළේ පාසල් යන අතරතුරේදි. ජ්‍යෙෂ්ඨ පන්තියට සමත් වෙනකොට ඈ හොඳ හැඩකාර යෞවනියක්. ඇගේ හැදියාව ගැනත් වගේම හැකියාව ගැනත් ගුරු දෙගුරුන් පැහැදීමෙන් සිටියා. අම්මත් නැති පවුලේ වැඩිමල් දූ නිසා ඈ ඉක්මනට විවාහ කර දිය යුතුයි කියල පියාට නෑදෑයෝ යෝජනා කළා. ඥාති තරුණයෙකුට ඈ යෝජනා කරන්නත් නෑදෑයො සැරසුණා. සුමනාට නම් ඒ හැටි වුවමනාවක් තිබුණේ නෑ.ඔය අතරේ මියුසියස් ගුරු විද්‍යාලෙ ගුරුවරුන් නාගදීපෙට චාරිකාවක් යන්න සූදානම් වුණා. මේ චාරිකාවට ජ්‍යෙෂ්ඨ පන්තියෙ සිසුවියන් දෙදෙනකුට පමණක් ඉඩ ඇතැයි කියා ඊට සුදුස්සන් තෝරන්න තුණ්ඩු ඇද්දා. සුමනා තේරුණේ නෑ. ඒත් පාසලේ හැම වැඩකටම කැපිලා පේන්නට වෙහෙසුණු සුමනා දාලා යන්න ගුරුවරුන්ටත් දුකයි. ඔවුන් ඈටත් අවස්ථාවක් දුන්නා. සුමනාගේ වාසනාව පෑදුණා. මේ ගමනට සහභාගී වුණු ගුරුතුමියකගේ මිත්‍රයන් ලෙස තරුණ මහත්වරුන් දෙදෙනකු එක්වුණා.ඉන් කෙනෙක් කළුඅච්චි ගමගේ ජයතිලක. හැඩට වැඩට දක්‍ෂ මේ සුන්දර යුවතිය ගැන ඒ ආගන්තුක තරුණයාගේ හිත පැහැදුණා. චාරිකාවෙන් පස්සෙ ඔහු සුමනා පිළිබඳ තොරතුරු පාසලේ විදුහල්පතිනියගෙන් විමසා සිටියා. විදුහල්පතිනිය ඒ බව ඇගේ පියාට දැන්වූවා. ඒ වන විට ජයතිලක මහතා “ලන්ඩන් කොරෙස්පොන්ඩන්ට් කොලෙජ්” නමින් ප්‍රසිද්ධ තැපැල් මාර්ගික අධ්‍යාපන සේවයක් පවත්වාගෙන ගියා. තොරතුරු සොයා බලා පියා කේ. ජයතිලක තරුණයාගෙත් - සුමනාගෙත් විවාහය ලියාපදිංචි කෙරෙව්වා. ඒ 1954 පෙබරවාරි මාසෙ. ජ්‍යෙෂ්ඨ ප්‍රතිඵල එනකොට ඈ විවාහවෙලා.ඔවුන් පදිංචි වුණේ නාවල පාරේ නිවෙසක. ඒ වන විට කේ. ජයතිලක මහත්තයා තැපෑලෙන් සාහිත්‍ය ඉගැන්නුවා මිසක් ප්‍රසිද්ධ පොත් පත් ලියා පළ කරලා තිබුණේ නෑ. විවාහයෙන් පස්සෙ ඔහු සිය පළවැනි නවකතාව “පරාජිතයෝ” ලියා පළකළා.ජයතිලක යුවළට දරුවො හතර දෙනයි. දූලා දෙන්නයි. පුතාලා දෙන්නයි. දෙන්නෙක් විදේශයන්හි පදිංචි වෙලා. දෙන්නෙක් ලංකාවෙ. මුණුපුරු මිනිපිරියන් පස් දෙනෙක්. එයින් කෙනෙක් දැන් විවාහ දිවියට ඇතුළත් වෙලා. දරුවො ලැබුණට සුමනාට ඒ හැටි වයසක් නෑ. දෙවැනි දූ ලැබිලා ;ගදරටම වෙලා ඉන්න විට ඈ තරමක් අසනීප ගතියක් පළ කළා. ඇගේ හැකියාවන් හඳුනන ජයතිලක මහත්තයා ඈ මහාචාර්ය සරච්චන්ද්‍රයන්ට හඳුන්වා දුන්නා. ගැයුමට වගේම රැඟුමටත් හපන් සුමනා මහාචාර්ය සරච්චÁද්‍රයන්ගේ මනමේ නාට්‍යයේ අත්වැල් ගායනයටත්, හස්තිකාන්ත මන්තරේ, පබාවතී සහ එළොව ගිහින් මෙළොව ආවා නාට්‍යවල රංගනයටත් දායක වන්නට අවස්ථාව ලැබුණා.ගුණසේන ගලප්පත්තිගේ සඳ කිඳුරු නාට්‍යයේ ගායනයටත් මූදු පුත්තු නාට්‍යයේ රංගනයටත් එක්වූ ඈ දයානන්ද ගුණවර්ධනගේ මඟුල් ප්‍රස්ථාව, පී. වැලිකලගේ මැටිකරත්තය, බලන කපොල්ල, රත්නාවලී, දවසක වෙනස වැනි නාට්‍යවල රඟපෑවා. වරෙක පී වැලිකලත් සමඟ එක්ව හංස ගීතය වේදිකා නාට්‍යය නිෂ්පාදනය කළා.ඒ අතරේ ගුවන් විදුලි වැඩසටහන්වලටත් සහභාගී වුණා. ගුවන් විදුලියේ එවකට තිබූ එකම ළමා වැඩසටහන වූ “ළමා පිටියට” වෙනස් ළමා වැඩසටහනක් සැලසුම් කරන්නට එවකට සිටි පාලක මණ්ඩලයෙන් ඈට කීවා. ඒ අනුව “හඳ මාමා ළමා වැඩසටහන” නමින් නවතම ආරක් ගත් ළමා වැඩසටහන ඈ නිර්මාණය කළා.විද්‍යුත් මාධ්‍යයේ නව පෙරළියක් ඇති කළ හඳ මාමා වැඩසටහන ළමයින්ගේ දැනුම විනෝදය මෙන්ම පුවත් දැනුම වඩන විශේෂාංගයක් ලෙස ඉදිරිපත් කළා. ළමා හදවත් හොඳින් හඳුනාගෙන දයාබර නැන්දා කෙනෙකු ලෙස සුමනාත් මාමා ලෙස ආරියසේන මිල්ලවිතානච්චිත් වැඩසටහන ඉදිරිපත් කළා. චිත්‍ර පිටුව, වාක්‍ය පිටුව, කතන්දර පිටුව සහ ප්‍රශ්න පිටුව යන අංගවලින් යුත් හඳ මාමා වැඩසටහන මඟින් ළමා මනස විචිත්‍ර ලෝකයකට කැඳවාගෙන යන්නටත් ඒ මඟින් දැනුම අවබෝධය මෙන්ම චිත්‍ර කවි කතා නිර්මාණයටත් ඈ දරුවන්ට අවස්ථාව උදාකර දුන්නා.හඳමාමා පළමු වැඩසටහන ප්‍රචාරය වසර හතළිස් හතක් ගෙවුණත් අද දක්වාම එය එකසේ ජනපි‍්‍රය වැඩසටහනක් සේ ගුවන් විදුලියේ වාර්තාගතව තිබෙනවා. හඳමාමා වැඩසටහනෙන් ඈ ඇරැඹූ ගුවන් විදුලි චාරිකාව පළමු ශ්‍රේණියේ ගුවන් විදුලි ශිල්පිනියක්, සහන නිවේදිකාවක්, සංවිධායකවරියක්, පාලිකාවක් මෙන් කටයුතු කොට ළමා හා කාන්තා වැඩසටහන් අතිරේක අධ්‍යක්‍ෂකවරියක දක්වා ගමන් කරන්නට ඈ පුණ්‍යවන්ත වුණා.1998 දි සේවයෙන් විශ්‍රාම ලැබුවත් අද දක්වාම ඈ ගුවන් විදුලියේ ආරාධිත ළමා හා කාන්තා වැඩසටහන් උපදේශිකාවක ලෙස සේවය කරනවා. සුමනා ඉදිරිපත් කළ වැඩසටහන් අතර ළමයින්ගේ දැනුම වඩන “ඇවිද්ද පය දහස් වටී” ‘වනිතා ලතා’ වැලිකඩ බන්ධනාගාර රැඳවියන් හා සම්බන්ධ “රැඳවියන්ගේ කතාව“ වැනි වැඩසටහන් අදටත් ඉතා ජනපි‍්‍රයයි. හඳ මාමා වැඩසටහනට වසර 43 ක් පිරීම නිමිත්තෙන් පැවැත්වූ දීපව්‍යාප්ත ළමා කතන්දර තරගයෙන් ජයගත් ළමයින් පස්දෙනෙකුගේ කතන්දර ඇතුළත් ළමා කතා එකතුවක් එළිදැක්වූවා. “මුතු පබලු” හඳ මාමා සංයුක්ත තැටි කිහිපයක් නිකුත් කළා.ආසියා ගුවන්විදුලි සේවයට ඈ ඉදිරිපත් කළ “විශ්වයෙන් එහා” වැඩසටහනට විශේෂ සම්මානයක් හිමි වුණා. මැලේසියා ගුවන්විදුලි සේවයෙන් ළමා වැඩසටහන් පිළිබඳ පුහුණු වැඩසටහන් දෙකකට සහභාගී වන්නටත් ඈට අවස්ථාව හිමි වුණා.ඇමෙරිකාව, රුසියාව, ඉන්දියාව චීනය හා නවසීලන්තය වැනි රටවල් රැසක සංචාරය කර ඇති සුමනා ලෝකෙ කොහෙ ගියත් ඒ ඒ රටවල තොරතුරු සංස්කෘතිකාංග, ළමා දැනුම වඩන තොරතුරු එක් රැස් කරගෙනැවිත් “ඇවිද්ද පය දහස් වටී” වැනි දේශීය වැඩසටහන් සඳහා ඒ දැනුම යොදා ගන්නවා. ලෝකයේ කුමන රටකට ගියත් ලංකාව තරම් වටින තැනක් නැති බව පවසන සුමනා වයස හැත්තෑවක් ගෙවුණත් අදටත් කාර්යශීලීයි. උදාවෙන හැම දවසක්ම කාගෙ හෝ හිත සතුටු වන ආකාරයෙන් ක්‍රියා කරන්නට ඈ සතුටුයි. තමන්ගෙ දරුවන්ට වගේම රටේ දරුවන්ටත් සේවයක් කළාය යන තෘප්තියෙන් ඇගේ සිත පිරී ඇති බවයි සුමනා ජයතිලක ජ්‍යෙෂ්ඨ ශිල්පිනිය අපට සමුදෙමින් කියා සිටියේ.සාගරිකා දිසානායක ජයසිංහඡායාරූප – විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>28</day>
    </date>
    <link>http://www.silumina.lk/2010/11/28/_art.asp?fn=ay1011282</link>
    <topic>බදුල්ලේ සිට නුවරඑළියට සැපට යන්න</topic>
    <author>නිහාල් පී. අබේසිංහ</author>
    <content>වේල්ලවෙල ප්‍රදේශයේ මාර්ගයේ කාපට් අතුරමින්රටක සංවර්ධනය මනින මිනුම් දඬු අතර මාර්ග සංවර්ධනයට හිමිවන්නේ ප්‍රමුඛස්ථානයකි. ඒ අනුව අද අපේ රටේ මාර්ග සංවර්ධනය ඉහළම මට්ටමකට පැමිණ තිබේ. අධිවේගී මාර්ග ප්‍රධාන නගරාන්තර මාර්ග ඇතුළු සියලු මහාමාර්ග අද කාපට් පාරවල් බවට පත්වෙමින් පවතී. ඒ මාර්ගවල දුර කිලෝමීටර් 1000 කට අධිකය.ඇටැම්පිටිය ප්‍රදේශයේ මාර්ගය පුළුල් කරමින්ඊට අමතරව ග්‍රාමීය මාර්ග කිලෝමීටර් 7500 ක් පමණ කොන්ක්‍රීට් පාරවල් බවට පත්කර තිබෙන බව ආර්ථික සංවර්ධන ඇමැති බැසිල් රාජපක්ෂ මහතා පසුගියදා පැවැති දිස්ත්‍රික් සම්බන්ධීකරණ රැස්වීමකදී පෙන්වා දී තිබිණි.අද අප කතා කරන්නේ මේ වන විට පුළුල් කර සංවර්ධනය කරන නුවරඑළිය - බදුල්ල මාර්ගය පිළිබඳවයි. නුවරඑළිය - බදුල්ල මාර්ගය එදා කරත්ත යාමට තැනුණු අඩි දොළහේ පාරකි.මේ මාර්ගය පුළුල් කිරීම පිළිබඳව සැලසුම් පිඹුරුපත් වසර ගණනක සිට සකස් වුවත් එය ක්‍රියාවට නැංවූයේ මහින්ද චින්තන යටතේය.නුවරඑළිය - බදුල්ල මාර්ගය කිලෝ මීටර් 54 ක දුර අඩු ගණනේ අඩි 50 ක් දක්වා පුළුල් කර සම්පූර්ණයෙන්ම කාපට් ඇතිරීම මේ ව්‍යාපෘතියේ අරමුණයි. ඒ සමඟම මේ මාර්ගය දෙපස සිටින ජනතාවට හා මාර්ගයේ හමුවන නගරවලට යටිතල පහසුකම් ලබා දෙන්නටත්, මාර්ගය සංරක්ෂණය කිරීමටත් නව තාක්ෂණික ක්‍රම භාවිත කරන බවත් නුවරඑළිය බදුල්ල මාර්ග සංවර්ධන ව්‍යාපෘතියේ අධ්‍යක්ෂ ඩබ්ලිව්. කේ. කොඩිතුවක්කු මහතා පැවසීය.මීට අමතරව මේ මාර්ගය පේරාදෙණිය චෙන්කලාඩි මාර්ගයේ මැද පිහිටි කොටස ලෙස ද මේ නුවරඑළිය - බදුල්ල මාර්ගය සංවර්ධනය කෙරේ.මුලින්ම මාර්ගය පළල් කිරීමට, බුල්ඩෝසර්, ටිපර් හා ස්කවේටර් යන්ත්‍ර උපයෝගී කර ගනිමින් පස් ගල් ඉවත් කිරීම සිදු කරන ලදි. අනතුරුව ගල් බෝර දමා ගල් ද ඉවත් කෙරිණි. වැස්ස පින්න අව්ව දූවිලි නියඟ ආදි සියලු ස්වභාවික ආපදා මැද ඉහළම ප්‍රමිතියට අනුව මාර්ගය පුළුල් කිරීමට සිදුවෙන බවක් දැනට සියයට 92 ක් පමණ පුළුල් කිරීම් කර ඇති බවත් ව්‍යාපෘති ඉංජිනේරු මාර්ග සංවර්ධන අධිකාරියේ එන්. එස්. ගමගේ මහතා පැවැසීය.කැප්පෙටිපොළ නාගරික මාවත් අලුතින් ඉදිවෙමින්“පසුගිය දවස්වල වැස්සෙන් හරියට බාධා සිදු වුණා. පාර පළල් කිරීමට ගල් ගැලවීම් කරන විට පස් ගලවාගෙන ආවා. අපි ඒ සේරම අයින් කරලා දුර්වල පස් ඇති තැන්වල කොන්ක්‍රීට් තාප්ප හැදුවා. කියැම්නැම් එන්ටප්‍රයිසස් ආයතනය ඉදිකිරීම් සියල්ල සිදු කරනවා. අධීක්ෂණ කටයුතු අපි කරනවා.සෑම සුළු ඉදිකිරීමක් පවා මනාව විද්‍යානුකූලව පරීක්ෂණ කිරීමෙන් පසුව තමයි අනුමත කරන්නේ.” ව්‍යාපෘතියේ අධීක්ෂණ කටයුතු බාරව කටයුතු කරන ප්‍රධාන නේවාසික ඉංජිනේරු ප්‍රභාත් මලගල මහතා අප සමඟ කීය.අපට තොරතුරු ලබා දුන්නේ මාර්ග සංවර්ධන අධිකාරිය හා සම්පත් සංවර්ධන කාර්යාංශයයි. ඊට අමතරව මාර්ග ව්‍යාපෘතියේ අධ්‍යක්ෂ ඩබ්ලිව්. කේ. කොඩිතුවක්කු මහතා ද අපට තොරතුරු ලබා දුන්නේය.මේ මාර්ගය ප්‍රධාන නගර 5 ක් හරහා දිවේ. ඒ සියලු නගර උඩරට එළවළු හා අල්තාපල් නිපැයුමට සම්බන්ධය. කැප්පෙටිපොළ, වැලිමඩ, රේන්දපොළ, ඇටම්පිටිය, හාලිඇළ, එම ප්‍රධාන නගර වේ. මෙම නගරවල ප්‍රධාන මාර්ග අඩි 68 ක් පමණ පළල් වන අතර ඊට අනුබද්ධ අතුරු මාර්ග ද වෙනම සංවර්ධනය කිරීමට කටයුතු යොදා තිබේ.වැලිමඩ ප්‍රදේශයේදී මාර්ගයේ කොටසක් කාපට් අතුරාඒ අනුව කැප්පෙටිපොළ නගරයේ මාර්ගය අඩි 68 ක් පළල් කිරීම සිදුවෙමින් පවතින බව එහි ගිය අපට දැකගත හැකි විය. මාර්ග සංවර්ධන අධිකාරියේ ප්‍රධාන නේවාසික ඉංජිනේරු ප්‍රභාත් මලගල මහතා පවසන පරිදි දැනටමත් ව්‍යාපෘතියේ කටයුතුවලින් සියයට 55% ක් පමණ අවසන් වී ඇත.කහටපිටිය පාලම ඉදිකරමින්“අපි 2008 දෙසැම්බර්වල මේ වැඩේ පටන්ගත්තා 2011 නොවැම්බර් ඉවර කිරීමටයි පාර පළල් කර පාර දෙපස කොන්ක්‍රීට් කාණු සකස් කිරීමේ කටයුතු දැන් අවසන් අදියරේ. ප්‍රධාන පාලම් 8 ක් අපි ඉදිකළා. තවත් අමතර පාලමක් හදනවා.වැලිමඩ වේල්ලවෙල, කහටපිටිය, සිල්වියාපුර, මොරේතොට පුහුල්පොළ යන ස්ථානවල මේ පාලම් ඉදිකර තිබෙනවා. ඊට අමතර ව මේ මාර්ග ව්‍යාපෘතියේ බෝක්කු 452 ක් හැදිය යුතුව තිබුණා. ඉන් 270 ක් පමණ දැනටම ඉවරයි. කිලෝමීටර් 20 ක් පමණ දැනටමත් කාපට් අතුරා අවසන්.” මලගල මහතා පැවසීය.මාර්ගයේ ඉදිකිරීම් සඳහා ගල් ලබාගැනීමට පුහුල්පොළ ප්‍රදේශයේ ගල් කොරියක් ඇත. නිල්අතුගොඩ ප්‍රදේශයේ ගල් කඩන මහ පරිමාණයේ යන්ත්‍ර සංකීර්ණයක් ද තිබේ. මාර්ගයේ ඉදිකිරීම්වලදී වැඩිම රැකියා ප්‍රමාණයක් ලබා දී ඇත්තේ ප්‍රදේශයේ ජනතාවටයි. ඉංජිනේරු කාර්මික නිලධාරී වැනි ඉහළ තනතුරුවලට පමණක් සුදුසු අය පිටින් පැමිණ ඇත.මේ නුවරඑළිය - බදුල්ල මාර්ග ව්‍යාපෘතිය පිළිබඳව සිළුමිණට අදහස් දැක්වූ ඌව පළාතේ ප්‍රධාන අමාත්‍ය ශෂින්ද්‍ර රාජපක්ෂ මහතා පැවසුවේ මේ මාර්ගය ඉදිකිරීම මඟින් වැලිමඩ කැප්පෙටිපොළ වැනි ප්‍රදේශවල ගොවි ජනතාවට තම නිපැයුම් වෙළෙඳ පොළට ගෙන යාමටත් නුවරඑළිය - බණ්ඩාරවෙල යන එන දෙස් විදෙස් සංචාරකයන්ට පහසුවෙන් ගමන් කිරීමටත් අවස්ථාව ලැබෙන බවයි.“ඌව පළාතේ සංවර්ධනයට මෙන්ම ජනතාවට බදුල්ලට නුවරඑළියට යාමට ඒමට මේ නව මාර්ගය ලොකු සෙතක්.” යැයි ප්‍රධාන අමාත්‍යවරයා කීය.පුහුල්පොළ පාලම“ඌව පළාත් සභා මන්ත්‍රී හා ඌව පළාතේ ආණ්ඩු පක්ෂයේ ප්‍රධාන සංවිධායක එස්. ඒ. ආර්. බන්දුසේන මහතා පැවසුවේ වැලිමඩ ප්‍රදේශයේ අල ගොවින්ට මේ මාර්ගය ඉදිකිරීම මඟින් තම නිපැයුම් කලට වේලාවට මීගොඩ, කොළඹ ආදි ආර්ථික මධ්‍යස්ථාන කරා ගෙන යාමට අවස්ථාව ලැබෙන බවයි.“මේ නුවරඑළිය - බදුල්ල පාර පළල් කරලා මෙහෙම කාපට් කරන්නේ මේ මුල් වතාවටයි. පාරේ දෙපැත්ත ඉවුරු කැඩිලා තිබුණේ. වහින දාට මේ පාරේ යන්න එපා කියලා පොලිසිය කියනවා. ඒ නායයාම්වලට ඉඩ ඇති නිසා.” නුවරඑළියට එන සංචාරකයෝ මේ පාරෙන් තමයි බණ්ඩාරවෙල යන්න එන්නේ. සංචාරක බස්රථවලට දැන් පහසුවෙන් ගමන් කරන්න පුළුවන්.” බන්දුසේන මහතා පැවසීය.වැලිමඩ ප්‍රාදේශීය ලේකම් සම්පත් බණ්ඩාර ජයසුන්දර මහතා කියන්නේ ඌව පළාත දියුණු කිරීමට මේ මාර්ගය ඉමහත් පිටුබලයක් වන බවය. වැලිමඩ නගරයත් අලුත් වෙලා විකල්ප මාර්ගයක් ඉදිවුණා. දැන් අර්තාපල් හා එළවුළු ලොරිවලට ඉක්මනින් එහා මෙහා යන්න පුළුවන්. නගරයත් ලස්සනයි. මේ ප්‍රදේශයේ ආර්ථික සංවර්ධනයත් ගමනා ගමන පහසුකමුත් මේ පාර නිසා ඇති වෙනවා. හරිම පිළිවෙළයි.” ප්‍රාදේශීය ලේකම්වරයා කීය.කැප්පෙටිපොළදී ප්‍රදේශයේදී අඩක් කාපට් ඇතිරූ මාර්ගයමේ මාර්ගයේ සංවර්ධනය නිසා වැඩිම ප්‍රතිලාභ ලැබෙන්නේ කැප්පෙටිපොළ, වැලිමඩ, හාලිඇළ, රේන්දපොළ වැනි ප්‍රදේශවල ගොවි ජනතාවටයි. “ඉස්සර අල ටික හාරා ගත්තහම ඒවා නුවරඑළියට ගෙනියන්න පැය 2ක් විතර යනවා. කොළමට ගෙනියන්න තවත් පැය 7 ක් විතර යනවා. දැන් අලුතින් පාර හැදුවට පස්සේ පැයක් ඇතුළත නුවරඑළියට යන්න පුළුවන්.මීගොඩ ආර්ථික මධ්‍යස්ථානෙට පැය 5 කින් යන්න පුළුවන් වේවි. කෘෂි නිපැයුම්වලින් ප්‍රදේශයේ ජනතාවට දැනට වඩා වැඩි ආදායමක් ලබාගන්න පුළුවන් බව.” විදුරුපොළ ප්‍රදේශයේ ගොවි නායකයකු වූ එම්. එච්. ජයතිලක මහතා කීය.ව්‍යාපෘතියේ අධ්‍යක්ෂ ඩබ්ලිව්. කේ. කොඩිතුවක්කු මහතා ගේ අදහස අනුව මාර්ගයේ ඉදිකිරීම් ඉහළම ප්‍රමිතියට සිදු කෙරේ. “අපි සියලු ඉදිකිරීම් කටයුතුත්, කොන්ක්‍රීට් ගල්, කාපට් ආදි සියල්ලත් රසායනාගාර පරීක්ෂණවලට ලක් කරනවා. එසේ ලක්කර ප්‍රමිතියට ඇත්නම් පමණයි ඉදිකිරීම් සඳහා අනුමැතිය දෙන්නේ. ප්‍රමිතියට නැතිනම් කඩල අලුතින් දම්මනවා. ඒ අනුව තව අවුරුද්දකින් විතර ඉහළම ප්‍රමිතියට සකස් කළ නුවරඑළිය - බදුල්ල අලුත් මහාමාර්ගය ඔබට දකින්න පුළුවන් වේවි.” කොඩිතුවක්කු මහතා කියයි.වසරකට මේ මාර්ගයේ යන එන ලක්ෂ 10 කට පමණ සෙත සැලසෙයි. ඉන්ධන වියදම, කාලය, ශ්‍රමය, අවම වීම ද සිදු වනු ඇත.මාර්ගයේ වැඩ සම්පූර්ණයෙන් අවසන් වෙන විට දුර්වල පස් ඇති ස්ථානවල කොන්ක්‍රීට් තාප්ප ඉදි කරනු ලැබේ. පාරේ අනතුරුදායක ස්ථානවල ආරක්ෂිත යකඩ වැටවල් කිලෝමීටර් 6 ක් දිගට ඉදිකරන බවත් ජගත් ප්‍රමිතියට අනුව මාර්ග සලකුණු ලකුණු කරන බවත් ව්‍යාපෘති ඉංජිනේරුවෝ පවසති.මාර්ගයේ දර්ශනීය ස්ථානවල නැරඹුම් මැදිරි ඉදිකිරිමට ද කටයුතු කරමින් සිටී.නිහාල් පී. අබේසිංහසේයාරූ - වැලිමඩ සමූහකේ. ආර්. ආර්. රාජමන්ත්‍රීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>28</day>
    </date>
    <link>http://www.silumina.lk/2010/11/28/_art.asp?fn=ay1011283</link>
    <topic>රාස්සයන් අල්ලන් ගිය අපේ දූ කුමාරි දැන් ආයෙත් අපි ළඟ</topic>
    <author>සටහන සහ ඡායාරූප බණ්ඩාර විපුලසේන වවුනියාව මධ්‍යම විශේෂ</author>
    <content>රූපලාවණ්‍ය පාඨමාලාවක් හැදෑරූ පුනරුත්ථාපනය ලැබූ තරුණියක්. පුනරුත්ථාපන කොමසාරිස් ජනරාල් බ්‍රිගේඩියර් සුදන්ත රණසිංහ මහතා අතින් සහතික පත ලබා ගනිමින්.ආරක්ෂක හමුදා වෙත බාරවීමෙන් පසු පුනරුත්ථාපනය කරනු ලැබූ කොටි සාමාජික සාමාජිකාවන් 498 දෙනෙකු සමාජගත කිරීම වවුනියාව සංස්කෘතික මධ්‍යස්ථානයේදී පසුගියදා සිදු කෙරිණි.විවිධ ක්ෂේත්‍රයන්හි වෘත්තීය පුහුණුව ලබාදී ඉදිරි ජීවිතය නිසි ලෙස පවත්වාගෙන යාමට අවශ්‍ය පසුබිම පුනරුත්ථාපනය වූවන්ට ලබා දීමට පුනරුත්ථාපන කොමසාරිස් ජනරාල් කාර්යාංශය පියවර ගෙන තිබිණි.පාසල් අවදියේ දීම ගිනි අවිය අතට ගෙන අන්සතු ජීවිත හා දේපල විනාශ කරමින් තම ජීවිත ද විනාශය කරා ගෙන ගිය එම තරුණ තරුණියන්ට සිනමා නිළි අනෝජා වීරසිංහ මහත්මියගේ මඟ පෙන්වීමෙන් “අභින ප්‍රාසාංගික කලායතනය” සිංහල ද්‍රවිඩ නර්ථන, පුහුණුව ලබා දුන්නේ ය. එසේ පුහුණු වූ ඔවුන් කණ්ඩායමක් ලෙස වේදිකාවේ රඟ දක්වනු දැකීම සියලු දෙනාගේ සිත් සතන් අමන්දානන්දයට පත් කරන අවස්ථාවක් විය.එල්ටීටීඊ ශාපයෙන් අඳුරුව ගිය තම දරුවන්ගේ ජීවිත, මෙසේ ආලෝකවත් කර තමන් වෙත බාර දීම පිළිබඳව ඔවුන්ගේ මවුපියෝ හා ඥාතීහු තම අදහස් වචනවලට පෙරළීමට නොහැකිව දෑස්වල කඳුළු පුරෝගෙන බලා සිටියහ.එලයන්ස් ඩෙවලොප්මන්ට් ට්‍රක්ස් ආයතනය මඟින් පුනරුත්ථාපනය ලැබූවන්ට වෘත්තිය පුහුණු ලබා දුන් අතර, ඒ සඳහා වූ සහතික පත් ද පිරිනැමීය. මවුපියන් ඥාතීන් ඉදිරියේ තමන් උගත් දේ ප්‍රදර්ශනය කරමින් මනාලියන් දැක්ම, උඩරට නැටුම් සංදර්ශන, භරත නැටුම්, සිංහල, දෙමළ ගීත ගායනා වලින් වවුනියාව සංස්කෘතික මධ්‍යස්ථානය එකම රඟ මඬලක් බවට පත් විය.එම අවස්ථාවට පුනරුත්ථාපන හා බන්ධනාගාර ප්‍රතිසංස්කරණ අමාත්‍යාංශයේ ලේකම්, ඒ. දිසානායක වන්නි ආරක්ෂක සේනා ආඥාපති මේජර් ජනරාල් කමල් ගුණරත්න, පුනරුත්ථාපන කොමසාරිස් ජනරාල් බ්‍රිගේඩියර් සුදන්ත රණසිංහ, පුනරුත්ථාපන සම්බන්ධීකරණ නිලධාරි කර්නල් මංජුල ගුණසිංහ, වවුනියාව දිසාපතිනි පී.එස්.එම්. චාල්ස්, සිනමා නිළි අනෝජා වීරසිංහ මහත්ම මහත්මීහු ද සහභාගි වූහ.මගේ දුව නැවතත් අපට දුන්නාට ස්තුතියි. මේජර් ජනරාල් කමල් ගුණරත්න බ්‍රිගේඩියර් සුදන්ත රණසිංහ මහත්වරු ද මෙහි වෙති.ගිනි අවිය බිම තැබූ මේ සියුමැලියන් මනාලියන් ලෙස හැඩ වැඩ වී මනාලියන් දැක්මේදී.ආයේ කවදාවත් අම්මාව තනි කරලා යන්නේ නෑ. පුනරුත්ථාපනය ලැබූ තරුණියක් මව සමඟ.සටහන සහ ඡායාරූප බණ්ඩාර විපුලසේන වවුනියාව මධ්‍යම විශේෂකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>28</day>
    </date>
    <link>http://www.silumina.lk/2010/11/28/_art.asp?fn=ay1011284</link>
    <topic>ඊජිප්තුවේ පිරමීඩවලටත් වඩා පැරැණි පිරමීඩ මුහුදු පතුලේ</topic>
    <author>අරුණි මුතුමලී</author>
    <content>සතුටේ දෙවියන් වෙනුවෙන් ඉදිකළ දේවස්ථානයක්දැයි සැක  - මහාචාර්ය මසාකි කිමුරෝ- පුරා විද්‍යාඥ ජිම් මුවර්ඊජිප්තුවේ පිරමීඩවලටත් වඩා විශාල ඊටත් වඩා පරණ පිරමීඩ තිබෙන බව ඔබ අහල තිබෙනවා ද?ලෝකයේ පැරැණිතම ගොඩනැඟිලි ලෙස මේ පිරමීඩ හැඳින්විය හැකි බවටයි විශ්වාස කරන්නේ. ඒ විතරක් නොවේ, මේ ඉපැරැණි පිරමීඩ පිහිටා තිබෙන්නේ මුහුද යටයි. මුදුනෙහි දෙව් මැදුරක් ද පියගැට පෙළකින් ද යුතු චත්‍රරශ්‍රාකාර කුලුනු වැනි ගල්වලින් සැදි මේ පිරමීඩ පිහිටා ඇත්තේ ජපානය අවට මුහුදු තීරයේයි.පුරා විද්‍යාඥයන්ගේ මතයට අනුව ඉපැරැණි ගල් යුගයේ පැවැති අප නොදන්නා ශිෂ්ටාචාරයක පළමු සාක්කිය මෙය වන්නට ද පුළුවන්.මේ විශාල ඉදිකිරීම් අඩි 600 ක් පළලින් හා අඩි 90 ක් උසින් යුත් අතර අවම වශයෙන් ක්‍රිස්තු පූර්ව 8000 දීවත් කරන ලද්දක් බවටයි විශ්වාස කරන්නේ. ඊජිප්තුවේ ඉපැරැණිම පිරමීඩය වන සකාරා හි පඩිපෙළ පිරමීඩය පවා ඉදිකර ඇත්තේ ඊට වසර 5000 ටවත් පසුව බව දැන් තහවුරු වෙමින් තිබෙනවා.මීට වසර දහසකට පෙර ඔකිනාවාහි වයඹ දිගින් පිහිටි කුඩා දිවයිනක් වන යොනාගුනි අසල දී කිමිදෙන්නන් පිරිසක් විසින් ජලයේ අඩි 75 ක් යට තිබු පිරමීඩයක් පළමුවැනි වරට සොයා ගන්නා ලද අතර බොහෝ අය විශ්වාස කළේ එය සොබා දහමේ අපූරු සංසිද්ධියක් හැටියටයි.මේ පිළිබඳව විවිධ විශේෂඥයන් මේ වන විට පර්යේෂණ පවත්වමින් සිටින්නේ. ඉන් පළමුවැන්න වන ඔකිනාවාහි රියුකියු විශ්ව විද්‍යාලයේ භූ විද්‍යාව පිළිබඳව මහාචාර්යවරයකු වන මසාකි කිමුරා පවසන්නේ මේ ස්ථර පහකින් යුත් නිර්මාණය මිනිස් අතකින් සිදුවූ දෙයක් බවයි. එයට හේතුව ලෙස ඔහු දක්වන්නේ ස්වාභාවිකව එවැනි දෙයක් සිදුවී නම් මේ ස්ථානය අවට සුන්බුන් තිබිය යුතු බවයි. එහෙත් එවැනි ගලින් කළ නිමැවුමකින් ඉතිරි වූ කිසිදු කැබැල්ලක් ඒ අසල නැති බැවින් මෙය සොබා දහමේ නිර්මාණයක් නොවේ යන්න ඔහුගේ මතයයි.එය සනාථ කරන තවත් කරුණක් වන්නේ ගොඩනැඟිල්ල අවට මාවත් පිහිටීමයි. මිනිසා විසින් එම පිරමීඩ තැනුවේ නොවේ නම් මාවත් කුමට ද?දිය යට පිරමීඩ ගැන පර්යේෂණ කරන බොස්ටන් විශ්ව විද්‍යාලයේ භූ විද්‍යාඥ මහාචාර්ය රොබර්ට් ස්කොච්ට අනුව නම් මෙතරම් ආශ්චර්යවත් ව්‍යුහයක් කෙසේ ඇතිවුණා ද යන්න පැහැදිලි කර ගැනීම ඉතා වටිනා කරුණක්. හේතුව මෙහි පසෙකින් බැලු විට තද බෑවුමක් සහිත පඩි පෙළාකාර පිරමීඩයක් බව තහවුරු වන නිසා.ඒ වගේම ස්වභාවිකවම ජලයට ඛාදනය වීමේ හේතුවක් ලෙස ඉරි තැළි ගිය විශාල ගල් කැඩි වෙන්වී ගොසින් මෙවැනි ආකෘතියක් සෑදීමට ද බැරිකමක් නෑ. එහෙත් සිතාගන්නට බැරි කාරණය නම් එවැනි ස්වභාවික ක්‍රියාවලියකින් මෙතරම් තියුණු ලෙස ගල් පර්වත හැඩ කළ හැකි ද යන්නයි.මෙය නම් මිනිසුන් විසින් ම සාදන ලද්දක් බවට තවත් සාක්කියක් ලෙස ඔවුන් ගන්නේ අහල පහල ගොඩගසා ඇති ගල් ගොඩැලි කීපයක්. ප්‍රධාන ගොඩනැගිල්ලට සමානව ඉදිකර ඇති මේ කුඩා ඒවා ද දළ වශයෙන් මීටර දහයක් පමණ පළල මීටර දෙකක් පමණ උස ඒවාය. ඒවා සකසා තිබෙන්නේත් මුදුනතෙහි දෙව් මැඳුරක් සහිත පඩිපෙළාකාර ගල්තලා ලෙසයි.මේ පිරමීඩ හැදුවේ කවුද මොකට ද යන්න ඉඳුරා කියන්න තරම් තවම කාලයක් නොවුණත් පර්යේෂකයන් විශ්වාස කරන්නේ මෙය සිද්ධස්ථානයක් විය යුතුම බවයි. බොහෝ විට ඔකිනාවා ජනතාවට සාගරයෙන් ඔබ්බෙහි සිට සතුට ගෙනා නිරායි - කනායි නම් ඉපැරැණි දෙවියන් අදහන්නට මේ දේවස්ථානය ගොඩ නැඟුවා වන්නට පුළුවන්. කෙසේ වුවත් වසර 10000 කට පෙර මෙතරම් ඉස්තරම් මට්ටමේ ගොඩනැඟිල්ලක් තනන්නට තරම් දැනුමක් සහිත මානව වර්ගයක් සිටියා නම් එය මානව වංශ කතාවේ අලුත් සංස්කෘතියකට මග පාදනවා විය හැකියි.මේ නිර්මාණය කරන්නට ඇත්තේ ඉහළ මට්ටමේ තාක්ෂණයක් සහිත ජනකායක් විසින් විය යුතු බවත් ඔවුන් අනිවාර්යයෙන්ම ආසියා මහද්වීපයේ ආදි ශිෂ්ටාචාරයට අයත් විය යුතු බවත් තවත් මතයක්. ඒ වගේම යම් ආකාරයක යන්ත්‍ර සූත්‍ර භාවිතයක් ද මේ සඳහා නියත වශයෙන්ම යොදාගන්නට ඇති බවයි විශ්වාස කරන්නේ.ටෝකියෝ විශ්ව විද්‍යාලයේ භූ විද්‍යාඥ මහාචාර්ය තෙරුආති ඉෂිගේ අදහස නම් මේ ගොඩනැඟිලි අඩුම වශයෙන් ක්‍රි. පූ. 8000 දී පමණ තනා ඇති අතර ඒවා අයිස් යුගයේ අවසානයේදී මෙසේ ගිලී යන්නට ඇති බවයි. ඒ වගේම මෙය කෘත්‍රිමව නිමවා ඇති නිසා මෙතරම් පුදුමාකාර වන්නට ඇති අතරම ඇතැම් විට යම් කොටසක් ස්වභාවිකව තිබුණා විය හැකි ය යන්න ද ඔහුගේ තවත් මතයක්.ජපානයේ පළමුවැනි ශිෂ්ටාචාරය හමුවන්නේ ක්‍රි. පූ. 9000 පමණ පැවැති නියෝලිතික යුගයේයි. එකල විසූ මානවයා ආහාර සොයා ගත්තේ දඩයමෙන්. ඒ නිසා මේ දේව මන්දිර මුදුන් කරගත් පිරමීඩ තැනීමට තරම් වූ ඉහළ සංස්කෘතියක් ඔවුන් කෙරෙහි පැවැති බවට කිසිදු පුරා විද්‍යාත්මක වාර්තාවක් හෝ සාධකයක් මෙතෙක් දකින්ට ලැබෙන්නේ නෑ.මේ හේතු නිසා ලන්ඩනයේ යුනිවර්සිටි කොලේජ් හි පුරා විද්‍යාඥ ජිම් මුවර් ප්‍රකාශ කරන්නේ මේ පුදුමාකාර මුහුදු පිරමීඩ සැබැවින්ම ඉදිකරන ලද්දේ මීට වසර 10000 ට පමණ එපිට දී මිනිස් අතකින් නම් ගිනිකොණදිග ආසියාවේ මහා ඉතිහාසය පිළිබඳ වූ සංකල්ප සියල්ල දැඩි සේ වෙනස් විය හැකි බවයි.එසේම එමඟින් මේ මුහුදු පිරමීඩ තැනුවත් මිසපොටේමියාවේ සහ ඉන්දු නිම්න ශිෂ්ටාචාර යුගවල විසූ මානවයන් හා සමාන තත්ත්වයේ ලා සැලකීමට ද සිදු විය හැකි බවයි.ඉතින් අපි බලා සිටිමු තාක්ෂණයෙන් අනාගතය අත්පත් කරගත් ජපානයට මේ පුදුමාකාර මුහුදු පිරමීඩ නිසා අතීතයත් නතු කරගත හැකි වේ ද කියලා.අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>28</day>
    </date>
    <link>http://www.silumina.lk/2010/11/28/_art.asp?fn=ay1011285</link>
    <topic>ඔඩෙල් - ලාෆ් මුල් තැනට</topic>
    <author>තාරක වික්‍රමසේකර</author>
    <content>ලාෆ් ගෑස් සමාගමේ සහ හයිඩ්‍රො පවර් ශ්‍රී ලංකා සමාගම්හි ප්‍රාථමික කොටස් අලෙවියෙන් පසු මිල දර්ශකය පහළ යාමට පත්වූ කොටස් වෙළෙඳපොළ තවමත් එම තත්ත්වයේම පවතී.පසුගිය බදාදා වන තුරුත් ප්‍රාථමික කොටස් නිකුත් කළ සමාගම් දෙක තැන්පතු පත් නිකුත් කර නොතිබිණි.පසුගිය මාස කිහිපයේ ප්‍රාථමික කොටස් නිකුත් කරන ලද සමාගම් නිකුත් කරන ලද කොටස් ප්‍රමාණය මෙන් 64 ගුණයක් ඔඩෙල් සමාගමට ලැබී තිබුණු අතර ලාෆ් ගෑස් සමාගමට 57 ගුණයක අධි ඉල්ලුමක් ලැබී තිබිණි.වසර 25 කට අධික කොටස් වෙළෙඳපොළ ඉතිහාසයේ වැඩිම අධි ඉල්ලුමක් ලැබී තිබුණේ ඔඩෙල් සමාගමට වන අතර දෙවැන්න ලාෆ් ගෑස් සමාගමට හිමි විය.මෙරට සාමය උදාවී ආර්ථිකය සවිමත් වීමේ ප්‍රතිඵලයක් ලෙසින් මේ තත්ත්වය පෙන්නුම් කර ඇත. එමෙන්ම සංචාරක හෝටල්වල කොටස් ද පසුගිය වකවානුවේදී කිහිප ගුණයකින් ඉහළ ගොස් තිබිණි. ඇතැම් සංචාරක හෝටල්වල රුපියල් 8 කට 10 කට අලෙවි වූ කොටසක මිල රුපියල් 80.00 ක් පමණ දක්වා ඉහළ යන ලදි.මේ අනුව මෙරට සංචාරක ව්‍යාපාරයේ නව නැම්මක් ද කොටස් වෙළෙඳපොළ හරහා පෙන්නුම් කර ඇත.සංචාරකයන්ගේ පැමිණීම මේ වන විට 44% කින් වැඩිවී ඇති බව සංචාරක හා සිවිල් ගුවන් සේවා සමාගමේ සභාපති ප්‍රසන්න ජේ. වික්‍රමසූරිය මහතා ද පසුගිය සතියේ කොළඹදී පැවැති ප්‍රවෘත්ති සාකච්ඡාවකදී පැවසීය.මේ තත්ත්වය මනාව පිළිබිඹු කිරීම කොටස් වෙළෙඳ පොළ මඟින් මේ දිනවල මනාව පෙන්නුම් කර ඇත.පසුගිය අඟහරුවාදා කොටස් වෙළෙඳපොළ ගනුදෙනු අවසානයේදී සීගිරිය හොටෙල් තම කොටසක මිල රුපියල් 70.00 ක නොවෙනස්ව තබා ගැනීමට සමත් විය.හුන්නස් ෆෝල්ස් රුපියල් 81.70 සිට රුපියල් 89.00 දක්වා ඉහළ ගියේය. ජෝන් කීල්ස් ද රුපියල් 201.40 සිට රුපියල් 205 දක්වා ඉහළ ගියේය. සෙරන්ඩිබ් හොටෙල්ස් (NV) කොටසක මිලද රුපියල් 89.60 සිට 93.90 ක් දක්වා ඉහළ ගියේය. එදින කොටස් වෙළෙඳපොළේ ගනුදෙනු අතුරින් බොහෝ සමාගම්හි කොටස් මිල පහළ අගයක් ගත්තේය. එහෙත් හෝටල් කොටස් මිල එතරම් පහළට නොගිය අතර පෙර කී පරිදි තම ස්ථාවරය රැක ගැනීමට හෝටල් කිහිපයක්ම සමත් විය.එදින ගනුදෙනු අවසානයේ සියලු කොටස් මිල දර්ශකද ඒකක 6454.18 ක් වූ අතර මිලංකා මිල දර්ශකයද ඒකක 6980.39 ක් ලෙස පහළ ගොස් තිබිණි.මේ අතර ශ්‍රී ලංකා විනිමය සම්පත් සුරැකුම් කොමිසම විසින් සමාගම් දෙකකට 10% මිල පරාස නියමයද පනවන ලදි. එදින සමස්ත ගනුදෙනු සංඛ්‍යාව 9203 කට සීමාවිය. එය පෙර දිනට වඩා ඉහළ යාමක් වූ අතර පෙරදින වාර්තා වූ ගනුදෙනු සංඛ්‍යාව 9102 කි.ප්‍රාථමික කොටස් නිකුත් කළ සමාගම්හි තැන්පතු පත්‍ර කොටස් වෙළෙඳ පොළ හුවමාරුවේ ගනුදෙනු කිරීම ආරම්භ වූ පසුව සහ ඒවා සඳහා ඉල්ලුමක් ඇතිවූ විට වෙළෙඳ පොළ ගනුදෙනු තවත් ඉහළ යනු ඇතැයි වෙළෙඳපොළ ආරංචි මාර්ග පවසයි.වෙළෙඳපොළ මිල පහළ යාමක් පෙන්නුම් කළද අප තවමත් දෙවෙනි වී ඇත්තේ මොංගෝලියාවට පමණි.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>28</day>
    </date>
    <link>http://www.silumina.lk/2010/11/28/_art.asp?fn=aj1011281</link>
    <topic>ලිට්රෝ ගෑස් වෙළෙඳ පළට</topic>
    <author/>
    <content>ලිට්රෝ ගෑස් වෙළෙඳ පළටරජයට පවරා ගත් ලිට්රෝ ගෑස්, වෙළෙඳ පොළට නිකුත් කිරිම පසුගිය 16 වැනි දා මාබිම ලිට්රෝ ගෑස් පිරවුම් සංකීර්ණයේ දී සුබ මොහොතින් සිදු කෙරිණි. ඒ සමාරම්භක උත්සවයේ දී ලිට්රෝ ගෑස් සමාගමේ සභාපති ගාමිණී සෙනරත් මහතා සභාව ඇමතූ අයුරු.බහු ජාතික සමාගම් පෝෂණය කරමින් මෙතෙක් එතෙර ඇදී ගිය විදේශ විනිමය මේ රටේම අභිවෘද්ධිය සඳහා ඉතුරු කැරෙන ලිට්රෝ ගෑස් දැන් ජනතා පරිභෝජනය උදෙසා වෙළෙඳ පළට පැමිණ තිබේ. මහින්ද රාජපක්ෂ ජනාධිපතිතුමාගේ සංකල්පනාවකට අනුව “හිරුගේ සැහැල්ලු නිෂ්පාදනයක්” යන අරුත් ඇතිව ජනතා අපේක්ෂා මුදුන්පත් කරමින් ඉකුත් 16 දා සුබ මොහොතින් ලිට්රෝ ගෑස් දොරට වැඩියේය.ගෑස් බල අධිකාරිය එසේ රජය සතු කරගන්නා ලද අතර, එමඟින් ලිට්රෝ ගෑස් ජනතාව අතට පත් කිරීම ඉතිහාස ගත වනු ඇත.වජිර හවුස් සමාගම දින 04 කින් නිවාස ණය ඔබගේ අතටම ලබාගත හැකි අලුත් දීමනාව අරඹා ඇත. ලංකාව පුරා විහිදුණ විශාලතම ඉන්ජිනේරු ජාලයක් සමාගම සතු වේ. අලුතින් වැඩි ගාණට ඉඩම් ගැනීම අනවශ්‍යයි. මෙම ක්‍රමය යටතේ පදිංචි වී මාසික වාරික වලින් ගෙවිය හැකි අතර හෝ කුලියට දී එමඟින් ගෙවිය හැකිය. එසේ නැතිනම් කුලියට දී වැඩි ආදායමක් ලබා ගත හැක. බැංකුවේ මුදල් තැන්පත් කරනවට වඩා නිවස කුලියට දී මුදල් ඉපයිය හැකි වේ. අවුරුදු 25 ක ස්ථාවර වූ වගකීමක් හා ඉතා අනර්ඝ ගොඩනැගිලි ද්‍රව්‍ය පාවිච්චි කර ඔබගේ නිවස තනා දෙනු ලැබේ.පිටරට රැකියා කරන අයට ලංකාවට නොපැමිණීම දින 4 න් නිවාස ණය ලබාදී ඔහුගේ ඉඩමේ නිවාස තනා දෙන අලුත් ක්‍රමයක් ද හඳුන්වා දෙයි.පිටරට සිටින අයගේ දෙමවුපියන් සහෝදර සහෝදරියන්ට නැදෑයන්ට අපගේ කාර්යාලයට පැමිණ ඉතා අලංකාර නිවසක් අඩු මිලට සාදා ගත හැකිය. ඔවුන්ට අපේ කාර්යාලවලට පැමිණ තමන්ට අවශ්‍ය නිවාස සැලසුමක් තෝරාගෙන දින 4 න් නිවාස ණයක් ද ලබා ගත හැකිය. ලංකාවේ ඕනෑම පළාතක වුවත් නිවසක් සාදවා ගැනීම ආරම්භ කළ හැකි බව සමාගම කියයි.සමාගමේ ප්‍රවීණ ඡ්‍යොතිෂ්‍ය වෙදින් විසින් වාස්තු විද්‍යාවට අනුව උපන් වේලාවට අනුව තුන්බල නැකතට මුල්ගල තබා ඉදිකිරීම් ආරම්භ කිරීමේ පහසුකම් ද නොමිලේ සපයන බව සමාගම කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>28</day>
    </date>
    <link>http://www.silumina.lk/2010/11/28/_art.asp?fn=aj1011282</link>
    <topic>ව්‍යාපාර ක්ෂේත්‍රයේ කාර්ය බහුල වූවන්ගේ සෞඛ්‍ය නඟා සිටුවීමට අවධානය</topic>
    <author/>
    <content>ව්‍යාපාර ක්ෂේත්‍රයේ කාර්ය බහුල වූවන්ගේ සෞඛ්‍ය නඟා සිටුවීමට අවධානයරැකියාවේ නියුතු සහ ව්‍යාපාර ක්ෂේත්‍රයේ නියැළී කාර්යබහුල වූවන්ගේ සෞඛ්‍යය නඟා සිටුවීමට හෙල්දි ලයිෆ් ක්ලිනික් වැඩසටහන් රැසක් ආරම්භ කරයි.හෙල්දි ලයිෆ් හි උපදේශන ප්‍රධානි වෛද්‍ය කයත්‍රී පෙරියසාමි මෙසේ කියයි.වර්තමානයේ ශීඝ්‍රයෙන් වෙනස් වන ලෝකය තුළ ව්‍යාපාරික ක්ෂේත්‍රයේ හිණිපෙත්තට නැඟීමේ අරමුණට ළඟාවීමේදී අඩුවෙන්ම ප්‍රමුඛතාවය හිමි වන්නේ සෞඛ්‍යයටයි. කාර්යබහුල දින චර්යාවන් හා ව්‍යාපාරික රැස්වීම් හේතුවෙන් වෛද්‍ය පරීක්ෂණ සඳහා ලැබෙන්නේ සීමිත ඉඩකඩක් වන අතරම අවිධිමත් ආහාර පුරුදු, ශාරීරික ක්‍රියාකාරකම් අඩු වීම, දුම්පානය හා ආතතිය මඟින් අධික රුධිර පීඩනය, හෘදයාබාධ හා දියවැඩියාව වැනි රෝගාබාධ හා සංකූලතාවන්ට මඟ පෑදීම සිදු වේ.මෙම සියලු කරුණුවල අවසන් ප්‍රතිඵලය පුද්ගලයකුගේ සෞඛ්‍යයට හා නිරෝගිමත් දිවි පැවැත්මට දරුණු ලෙස බලපාන අතරම එය ඔවුන්ගේ රැකියාවේ කාර්යක්ෂමතාවය ප්‍රබල ලෙස පහළ දැමීමට මෙන්ම ඔවුන්ට ආර්ථික වශයෙන් ද බලපෑම් කරනු ඇත.” යනුවෙනි.ව්‍යාපාරික ක්ෂේත්‍රයේ සෞඛ්‍යය නඟා සිටුවීම ඉලක්ක කරගනිමින් රෝගාබාධ නිසා කාර්යයන් අඩාල වීම හා වැරැදි ලෙස ආහාර ගැනීමේ වැදගත්කම පිළිබඳව ව්‍යාපාරික අංශයේ පවතින දුර්මත ඉවත් කිරීමත්, එහි වැදගත්කම පෙන්වා දීමත් එම වැඩසටහන්වල අරමුණයි. ව්‍යාපාරික ක්ෂේත්‍රයේ ඉල්ලීම් මත පැවැත් වූ මෙම වැඩ සටහන්වල දේශන හා ඉදිරිපත් කිරීමේ විශේෂාංග සිදු කරනු ලැබුවේ ප්‍රමුඛ වෛද්‍යවරු හා විශේෂඥයන් විසිනි.සාමාන්‍ය ආහාර ගැනීම, ව්‍යායාම හා ආතතිය කළමනාකරණය වැනි විවිධ සෞඛ්‍යය අංශ පිළිබඳ අදාළ විශේෂඥයින් විසින් සහභාගි වූවන් දැනුවත් කිරීම සිදු විය. මෙවැනි වැඩ සටහන් කීපයක් විවිධ ප්‍රමුඛ පෙළේ ආයතනවල දැනටමත් ක්‍රියාත්මක කර ඇති අතරම කුඩා පරිමාණයේ දැනුවත් කිරීමේ වැඩ සටහන් ද ක්‍රියාත්මක කරන ලදී.කිරිබත්ගොඩ ක්ලැරියන් හෝටලය විසින් පවත්වාගෙන යනු ලබන ක්ලැරියන් හෝටල් පාසලේ, දෙසැම්බර් 01 වැනිදා ආරම්භ කරන Restaurant and Bar, Housekeeping, Cookery and Front Office  යන පාඨමාලා සඳහා නවක සිසුන් මේ දිනවල බඳවා ගන්නා බව, එහි විදුහල්පති වසන්ත කුමාර පෙරේරා මහතා පවසයි.“හෝටල් ක්ෂේත්‍රයේ රැකියා අවස්ථා බහුල ක්ෂේත්‍ර සඳහා අපි පාඨමාලා පවත්වාගෙන යනවා. තරු පංතියේ සංචාරක හෝටල් ක්ෂේත්‍රයට ප්‍රවේශ වීමට අපේක්ෂා කරන තරුණ තරුණියන්ට, දැනටමත් විවිධ හෝටල්වල සේවය කරන අයට සහ සුළු හා මධ්‍යම ප්‍රමාණයෙන් හෝටල් පවත්වාගෙන යන අයට මෙම පාඨමාලා ප්‍රයෝජනවත්. විශේෂයෙන් සංචාරක හෝටල් ක්ෂේත්‍රයට අලුතෙන් ප්‍රවේශ වීමේ අරමුණෙන් අපේ පාඨමාලා හදාරන ග්‍රාමීය තරුණ තරුණියන්ට අපි ඉතාමත් සාධාරණ මිලකට නවාතැන් පහසුකම් සහ ආහාර ලබාදීමට කටයුතු කරනවා. ක්ලැරියන් හෝටල් පාසලේ දේශන සහ පුහුණු කිරීම් සඳහා හෝටල් සහ හෝටල් අධ්‍යාපන ක්ෂේත්‍රයේ දීර්ඝ කාලීන පළපුරුද්දක් ඇති වෘත්තිකයන් සහභාගි වෙනවා.ක්ලැරියන් හෝටලයේ කළමනාකාර අධ්‍යක්ෂ ධනුජ පතිරණ මහතා, යුද්ධය අවසන් වීමත් සමඟ සංචාරක ව්‍යාපාරයේ ලොකු පිබිදීමක් ඇති වෙමින් පවතින බවත්, එහි ප්‍රතිඵලයක් වශයෙන් හෝටල් ක්ෂේත්‍රයේ රැකියා අවස්ථා බහුල වෙමින් පවතින බවත් පැවැසීය.පාඨමාලා පිළිබඳ වැඩි විස්තර අංක 103, නුවර පාර, කිරිබත්ගොඩ යන ස්ථානයේ පිහිටා ඇති කැල්රියන් හෝටල් පාසලෙන් ලබා ගත හැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>28</day>
    </date>
    <link>http://www.silumina.lk/2010/11/28/_art.asp?fn=aj1011283</link>
    <topic>ඇමැති ප්‍රදර්ශන කුටිය නරඹමින්</topic>
    <author/>
    <content>ඇමැති ප්‍රදර්ශන කුටිය නරඹමින්ශ්‍රී ලංකා ජාතික ඡායාරූප කලා සංගමය විසින් සංවිධානය කරන ලද ඡායාරූප වෙළෙඳ ප්‍රදර්ශනය කොළඹ ප්‍රදර්ශන සහ සම්මේලන මධ්‍යස්ථානයේදී පසුගිය දා පැවැත්විණි. එම ප්‍රදර්ශනයේ ප්‍රධාන ආරාධිතයා වූ ජනමාධ්‍ය ඇමැති කෙහෙලිය රඹුක්වැල්ල මහතා පොටෝ ටෙක්නිකා සමාගමේ ප්‍රදර්ශන සහ වෙළෙඳ කුටිය නැරැඹීමට පැමිණියේය. එහිදී අමාත්‍යවරයා පොටෝ ටෙක්නිකා සමාගමේ කළමනාකාර අධ්‍යක්ෂ හර්ෂ මල්වැන්න මහතා සමඟ නවීනතම ඩිජිටල් කැමරාවක් පිළිබඳ තොරතුරු හුවමාරු කරගන්නා අයුරු.සෙලින්කෝ ලයිෆ්කළමනාකාර අධ්‍යක්ෂ හා ප්‍රධාන විධායක නිලධාරීආර්. රෙන්ගනාදන්2010 මූල්‍ය වර්ෂයේ සැප්තැම්බර් 30 වනදායින් අවසන් වූ ප්‍රථම කාර්තු තුන තුළදී සියයට 15.8 ක සුවිශේෂී වර්ධනයක් පෙන්නුම් කරමින් තම ජීවිත අරමුදල රුපියල් බිලියන 30.6 ක් දක්වා වර්ධනය කර ගැනීමට සෙලින්කෝ ලයිෆ් සමාගම සමත් වී ඇත.කොළඹ කොටස් හුවමාරුවට කළ නිවේදනයට අනුව මෙවර මූල්‍ය වර්ෂයේ ප්‍රථම මාස නවය තුළදී රුපියල් මිලියන 4169 ක මුදලක් සෙලින්කෝ ලයිෆ් ජීවිත අරමුදලට බැර කර ඇති අතර පසුගිය වසරේ මෙම කාලසීමාව තුළදී සෙලින්කෝ ලයිෆ් ජීවිත අරමුදල සඳහා සිදු වී ඇති ශුද්ධ බැරකම් අගය රුපියල් මිලියන 3446 ක් විය. මේ අනුව මෙවර ශුද්ධ බැර කිරීම් සියයට 21 ක ප්‍රතිශතයකින් ඉහළ ගොස් ඇත.මෙම කාලසීමාව තුළ සමාගමේ සමස්ත ආයෝජනවල වටිනාකම රුපියල් බිලියන 28 ක් වන අතර එය පසුගිය වසර හා සසඳන විට සියයට 20 ක වර්ධනයක් එනම් රුපියල් මිලියන 4666 කින් වර්ධනය වී ඇති අතර සමාගමේ සමස්ත වත්කම්වල වටිනාකම රුපියල් බිලියන 34.9 ක් දක්වා ඉහළ ගොස් ඇත. එය පසුගිය වසර හා සසඳන විට සියයට 14 ක වර්ධනයකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>28</day>
    </date>
    <link>http://www.silumina.lk/2010/11/28/_art.asp?fn=aj1011284</link>
    <topic>මෝතා 50 වැනි වසර සමරයි</topic>
    <author/>
    <content>මෝතා 50 වැනි වසර සමරයිමෝතා පනස්වැනි සංවත්සරය වෙනුවෙන් නිපදවූ රූපවාහිනී දැන්වීම් මාලාව සභාපති ජුලියස් මෝතා අතින් එළි දැක්වූ අවස්ථාව. ඩෙල්මේජ් ඩිස්ට්‍රිබියුටර්ස් සභාපති ෂමිල් මෙන්ඩිස් මහතා ද මෙහි වෙයි.මෝතා වෙළෙඳ නාමය 50 වැනි වසර සමරයි. වසර 1950 දී රසකැවිලි හා ටොෆි නිෂ්පාදනය කරන පවුලේ ව්‍යාපාරයක් ලෙස අරඹා පසුව ජෙලි නිෂ්පාදනය සඳහා යොමු වූ මෝතා වෙළෙඳ නාමය වර්තමානයේ එදිනෙදා ශ්‍රී ලාංකික නිවෙස්වල නිතර කියැවෙන වෙළෙඳ නාමයක් බවට පත් වී ඇතැයි ඩෙල්මේජ් ඩිස්ට්‍රිබියුටර්ස් ප්‍රධාන විධායක දිනේෂ් නල්ලයියා කියයි.අඩ සියවසක තම සාර්ථක ගමන්මග දෙස ආපසු හැරී බලමින් මෝතා කන්ෆෙක්ෂනරි වර්ක්ස් පුද්ගලික සමාගමේ සභාපති ජුලියස් මෝතා මහතා මෙසේ තම අදහස් දැක්වීය. “සෑහෙන වසර ගණනක් පූර්ණ වශයෙන් ශ්‍රී ලාංකික වෙළෙඳ නාමයක් පෝෂණය කිරීමට හැකිවීම පිළිබඳව අපට ඇත්තේ මහත් අභිමානයක්.”උතුරු හා නැඟෙනහිර ප්‍රදේශවල වෙළෙඳපොළ පිළිබඳව අදහස් දැක්වූ නල්ලයියා මහතා “යුද්ධය පැවති කාලයේදී පවා මෝතා නිෂ්පාදන එම ප්‍රදේශවල පාරිභෝගිකයා වෙත කඩින් කඩ සමීප වුණා. යුද්ධයෙන් අනතුරුව ඒ සඳහා ඇති ඉල්ලුම විශාල ලෙස ඉහළ ගිය අතර අලෙවියේ සැලකිය යුතු වර්ධනයක් ද දකින්නට ලැබුණා” යනුවෙනි.මෝතා නිපැයුම් එක්සත් රාජධානිය, ඇමෙරිකා එක්සත් ජනපදය, කැනඩාව, ඕස්ට්‍රේලියාව, ඉතාලිය, මාලදිවයින සහ මැදපෙරදිග රටවලට ද අපනයනය කරනු ලබයි.ගෝලීය ඇඟලුම් නිෂ්පාදන ක්ෂේත්‍රයේ ශ්‍රී ලංකාවේ සුවිශේෂී දායකත්වය තවදුරටත් සනාථ කරමින් ටෙක්ස්ටයිල් ඉන්ස්ටිටියුට් ආයතනයේ ශත වර්ෂ පූර්ණය වෙනුවෙන් මෑතකදී මැන්චෙස්ටර් නුවර පැවැති ලෝක ඇඟලුම් සමුළුවේ ප්‍රධාන දේශනයක් බ්‍රැන්ඩික්ස් ප්‍රධාන විධායක නිලධාරී අෂ්රෝෆ් ඕමාර් මහතාට හිමි වී ඇත. ‘රෙදිපිළි, ඇඟලුම් හා පාවහන් නිෂ්පාදනය සඳහා ගෝලීය දැක්මක්’ යන තේමාව යටතේ පැවැති මෙවර සමුළුවේදී අන්තර්ජාතිකව සමාගම් අතර තොරතුරු හුවමාරු කර ගැනීම සහ අන්තර් සහයෝගීතාවය ඉහළ නංවා ගැනීම සඳහා ඇඟලුම් කර්මාන්තය තුළ සිදු විය යුතු වෙනස්කම් සාකච්ඡාවට බඳුන් විය.ඇඟලුම් නිෂ්පාදනය සඳහා නව ව්‍යාපාරික ආකෘතියක් ඇති කළ යුතු බව තම දේශනය තුළින් අවධාරණය කළ ඕමාර් මහතා වර්තමාන ඇඟලුම් කර්මාන්තය අඩු පිරිවැය ශ්‍රම භාවිතාව මතම යැපෙන බවත් ව්‍යාජ නිෂ්පාදකයින් ක්ෂේත්‍රය තුළ කටයුතු කරන ආකාරය හේතුවෙන් ඔවුන්ගේ නිෂ්පාදන පිරිවැය ඉහළ මට්ටමක පවතින බවත් අඩු ගුණත්වයකින් යුතු නිෂ්පාදන පාරිභෝගිකයින් වෙත ලබා දෙන බවත් ප්‍රකාශ කළේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>28</day>
    </date>
    <link>http://www.silumina.lk/2010/11/28/_art.asp?fn=aj1011285</link>
    <topic>ඩ්‍රීම්රොන් රූපලාවණ්‍ය පාසලේ ගාලු ශාඛාව 3 දා ඇරේ</topic>
    <author/>
    <content>ඩ්‍රීම්රොන් රූපලාවණ්‍ය පාසලේ ගාලු ශාඛාව 3 දා ඇරේරූපලාවණ්‍ය ක්ෂේත්‍රයට නැවුම් වෙනසක් එක් කරමින් ඩ්‍රීම්රොන් රූපලාවණ්‍ය පාසලේ නවතම ශාඛාව සුපිරි පහසුකම් ගාල්ල නගරයේ, කලුවැල්ල, කොළඹ පාරේ, අංක 66 යන ස්ථානයේ එන මස 3 දා විවෘත වෙයි.රූපලාවණ්‍ය ක්ෂේත්‍රයට අංග සම්පූර්ණ නිවැරැදි දැනුම සහ මනා ප්‍රායෝගික පුහුණුවක් ලබා දී පරිපූර්ණ රූපලාවණ්‍ය ශිල්ප, ශිල්පිනියන් බිහි කිරීමේ ප්‍රධාන අරමුණින් ගාල්ල නගරයට පිවිසෙන ඩ්‍රීම්රොන් රූපලාවණ්‍ය පාසල තුළ අංග සම්පූර්ණ දේශන ශාලා, ප්‍රායෝගික පුහුණුව, රූපලාවණ්‍ය ක්ෂේත්‍රයේ නව නිපැයුම් ද සමඟ පහසුකම් සියල්ලක්ම මෙහිදී සලසා ඇත.රූපලාවණ්‍ය හා කොණ්ඩා මෝස්තර ශිල්පිනි, නයනා කරුණාරත්න මහත්මිය පැරීසියේ පැවැති OMC හෙයාර් වර්ල්ඩ් 2010 ලෝක කොණ්ඩා මෝස්තර ශූරතා තරගාවලියේදී දිරිමත් කිරීමේ කුසලතා සම්මානයකින් පිදුම් ලැබුවාය. කොණ්ඩා මෝස්තර ක්ෂේත්‍රය වෙනුවෙන් ඇය ලබා දී ඇති දායකත්වය අගය කරමින් OMC හි සභාපති සැල්වතෝර් ෆොඩෙරා මහතා අතින් මෙම සම්මානය ඇයට හිමි විය.කරුණාරත්න මහත්මිය කොණ්ඩා මෝස්තර ක්ෂේත්‍රයේ අභිවෘද්ධිය සඳහා නිරන්තර දැනුවත් කිරීමේ වැඩසටහන් හා ලෝකය පුරා, විශේෂයෙන්ම ආසියාවේ පුහුණු වැඩසටහන් පැවැත්වීම හරහා කැපී පෙනෙන දායකත්වයක් ලබා දී තිබේ.සම්මානය පිරිනමමින් ෆොඩෙරා මහතා සඳහන් කළේ, ක්ෂේත්‍රයේ ප්‍රමිතිය හා තත්ත්වය ඉහළ නැංවීමට ඇය නිරන්තරයෙන් කටයුතු කර ඇති අතර එය ඔහුටත් අනෙකුත් අධ්‍යක්ෂ මණ්ඩලයටත් ආදර්ශයක් මෙන්ම මහත් අනුබලයක් බවයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>28</day>
    </date>
    <link>http://www.silumina.lk/2010/11/28/_art.asp?fn=aj1011286</link>
    <topic>“බාර්ට්ලීට් ඔබේ දොරකඩට” මූල්‍ය සේවාවට ඉහළ ප්‍රතිචාර</topic>
    <author/>
    <content>“බාර්ට්ලීට් ඔබේ දොරකඩට” මූල්‍ය සේවාවට ඉහළ ප්‍රතිචාරබාර්ට්ලීට් සමාගමේ මූල්‍ය අංශය වන, බාර්ට්ලීට් ෆිනෑන්ස් සමාගම, ශ්‍රී ලංකාවට පළමු වරට හඳුන්වා දුන් ගනුදෙනුකරුවන් වෙතට ම ගොස් ඔවුන්ගේ මූල්‍ය කටයුතු පහසුවෙන් හා සුරක්ෂිතව ඉටුකර දීමේ “බාර්ට්ලීට් ඔබේ දොරකඩට” නම් නව සේවය දිවයින පුරා විසිරුනු ගනුදෙනුකරුවන් අතර මෙම දිනවලදී ඉමහත් ප්‍රසාදයට පත්ව තිබේ යැයි ද විශේෂයෙන් ම, උතුරු නැඟෙනහිර පළාත් හි අලුතෙන් ශාඛා ඇරැඹීමත් සමඟින් එම පළාත්වල ජනතාව බාර්ට්ලීට් ෆිනෑන්ස් සමාගම හඳුන්වා දුන් වැඩි පහසුකම් සහිත මෙම නව සේවයට වැඩි උනන්දුවක් දක්වන්නේ යැයි ද බාර්ට්ලීට් ෆිනෑන්ස් සමාගමේ, අධ්‍යක්ෂ බුවනෙක සුබසිංහ මහතා පැවසීය.“බාර්ට්ලීට් ඔබේ දොරකඩට” නව මූල්‍ය සේවය මඟින් විවිධ අරමුණු සහිතව ස්ථාවර තැන්පතු ඇරැඹීමට අදහස් කරන ශ්‍රී ලංකාවේ ඕනෑම ප්‍රදේශයක සිටින ඕනෑ ම අයෙකුට බාර්ට්ලීට් ෆිනෑන්ස් සමාගම සමඟ ස්ථාවර තැන්පතුවක් ඇරැඹීමට හැකි අතර, ඒ සඳහා ගනුදෙනුකරුවා කළ යුත්තේ, තමාට ස්ථාවර තැන්පතුවක් ඇරැඹීමට අවශ්‍ය යැයි බාර්ට්ලීට් ෆිනෑන්ස් සමාගමට දැන්වීම පමණක් බව ඒ මහතා කියයි.ලොව මුල් පෙළේ, ව්‍යාපාරික ක්‍රියා බාහිරකරණය (BPO) සහතිකපත් පාඨමාලා පැවැත්වීමට BPO සහතිකත්ව ආයතනය අනුමැතිය ලත් එකම ආයතනය වන ලංකා BPO ඇකඩමිය, පසුගියදා සිය සේවා ආරම්භ කළේය.වාර්ෂිකව 50,000 කට අධික වූ BPO වෘත්තිකයන් සඳහා සහතිකපත් පාඨමාලා පිරිනමන BPO සහතිකත්ව ආයතනය ලොව පුරා රටවල් 40 ක මධ්‍ය්‍යස්ථාන 450 ක් පුරා විසිරී පවතී.BPO ප්‍රවීණත්වය, සේවා සැපයීමේ ගුණාත්මකභාවය සහ නිපුණතා කළමනාකරණ ගුණාත්මකභාවය සඳහා වන ප්‍රමිතීන් නිර්නය සඳහා වූ ලොව ප්‍රථම සහ එකම ආයතනය BPO සහතිකත්ව ආයතනය වේ.එසේම ඔවුන් ලොව විශාලතම BPO වෘත්තීය සංවර්ධන මෙහෙයුම් ලොව පුරා විශ්ව විද්‍යාල තුළ ක්‍රියාත්මක කරනු ලබයි.මානව සම්පත් නිපුණතා සමීක්ෂණ සහ සේවා සැපයුම් ක්ෂේත්‍රයන් සඳහා වන ලොව ප්‍රමුඛතම ආයතනය ද  BCI  ආයතනය වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>28</day>
    </date>
    <link>http://www.silumina.lk/2010/11/28/_art.asp?fn=aj1011287</link>
    <topic>හෝටල් ක්ෂේත්‍රයේ 135කට ඕමානයේ රැකියා</topic>
    <author/>
    <content>හෝටල් ක්ෂේත්‍රයේ 135කට ඕමානයේ රැකියාඕමානය බලා පිටත්ව යන කණ්ඩායමඕමාන්හි ටාවූස් රෙනයිසන්ස් සමාගම විසින් මස්කට් හි පැවැත්වෙන බීඩ් ගේම්ස් 2010 හි නිල නියෝජිතයා ලෙස ඩෙල්ෂිප් සමාගම තෝරාගෙන ඇත.ඒ අනුව හෝටල් සහ සේවා අංශයේ සේවය සඳහා ශ්‍රී ලාංකිකයන් 135 දෙනකු පමණ ඩෙල්ෂිප් සර්විස් සමාගම හරහා නොබෝ දිනකින් ඕමාන් කරා යනු ඇත.“මෙය ජාත්‍යන්තර අත්දැකීම් ලබා ගැනීමට සහ වැඩ කිරීමේ ආචාර ධර්ම පිළිබඳ අත්දැකීම් ලබා ගැනීමට මෙන්ම ලෝකයේ ප්‍රමුඛතම කෝකීන් සහ ක්ෂේත්‍රයේ වෘත්තිකයින් සමඟ වැඩ කිරීමට ශ්‍රී ලාංකිකයන්ට ලැබුණු ඉතා අනගි අවස්ථාවක්. එමෙන්ම ඔවුන්ට ඉතා ආකර්ෂණිය වැටුපක් ද ලැබෙනු ඇත. ඩෙල්ෂිප් සර්විස් සමාගමේ අධ්‍යක්ෂ රවී ද සිල්වා පැවසීය.ඩෙල්මේජ් සමූහ ව්‍යාපාරයට අයත් උප සමාගමක් වන ඩෙල්ෂිප් සර්විස් යනු දේශීය සහ විදේශීය රැකියා සඳහා විශේෂඥතාවයක් ඇති බඳවා ගැනීමේ සමාගමකි. මේ වන විට සමාගම ජාත්‍යන්තර වෙළෙඳනාම ගණනාවක් සඳහා නිල නියෝජිතයා වන අතර මැදපෙරදිග ස්ටාර්වුඩ් හෝටල් සමූහ ව්‍යාපාරය, එක්සත් අරාබි එමීර් රාජ්‍යයේ එමිරේට්ස් / ඩන්ටා සමූහ ව්‍යාපාරය, ඕමාන් එයාර්වේස්, ගල්ෆ් එයාර් ලයින්, ඇජිලිට්, වෝඩෆෝන් - දොහාර්, මස්කට් බැංකුව සහ එමාර් රෝහල් සමූහය ඒ අතරින් කිහිපයකි.සම්මාන දිනු Verbatim Optica අලෙවි නියෝජිතයෝ.Verbatim නිෂ්පාදන සඳහා ශ්‍රී ලංකාවේ බලයලත් අලෙවි නියෝජිතයා වන ABC වෙළෙඳ සහ ආයෝජන සමාගම, එහි බස්නාහිර පළාතේ අලෙවි නියෝජිතයන්ගේ හමුව සහ සම්මාන ප්‍රදාන උත්සවය බණ්ඩාරනායක අනුස්මරණ සම්මන්ත්‍රණ ශාලාවේදී පසුගියදා පැවැත්වූයේය.Verbatim optical නිෂ්පාදන හොඳම අලෙවි නියෝජිතයාට හිමි සම්මානය සහල් වෙළෙඳ ආයතනය ද, දෙවැනි හොඳම අලෙවි නියෝජිතයාට හිමි සම්මානය ඩිනල් ආයතනය ද, තෙවැනි හොඳම අලෙවි නියෝජිතයාට හිමි සම්මානය ඩිජිටල් 8 ආයතනය ද දිනා ගත් අතර ඔවුන්ට හිමි සම්මාන Verbatim නිෂ්පාදන සඳහා දකුණු ආසියාවේ සහ සිංගප්පූරුවේ අලෙවි කළමනාකරු ටෑන් ට්‍රීව් සෙන්ග් මහතා අතින් ලබා ගත්හ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>28</day>
    </date>
    <link>http://www.silumina.lk/2010/11/28/_art.asp?fn=aw101128</link>
    <topic>මං දූගේ තාත්තා ඇල්බට් දුවට ආදරේ නිසා ආවා</topic>
    <author>මතුගම මහින්ද විජේතිලක</author>
    <content>යම්කිසි පුද්ගලයකු තමන් ජීවත් වූ නිවසට, ඉඩමට, දේපලකට හෝ සමීප පුද්ගලයකු කෙරෙහි දැඩි ඇල්මකින් එය ම අවසාන චුති චිත්තය කොට ගෙන මරණයට පත්වුවහොත් අනිවාර්යයෙන් එහිම අමනුස්සයකු වී උපදී. අතීතයේ කල්ප කාලාන්තරයක් තිස්සේ සංසාරිකව උපදිමින් එසේ ගේ දොර ඉඩකඩම පිළිබඳ තණ්හාව අත් නොහැර එහිම ඇලෙමින් ඉපැදුණු උරුමක්කාරයෝ නැති තැනක් නැති තරම් ය.ඉඩමට ආශාවෙන් මරණයට පත් වූවෝ, එහි ම උපත ලැබූවෝ බහිරවයන් ලෙස ද පේ‍්‍රතයන් ලෙස ද සලකති. එසේ ම පුද්ගලයින් කෙරෙහි ආදර ඇල්මෙන් එහි ම ඉපැදුණු අමනුස්සයෝ ඔවුන් ඇසුරෙහි ම සැරිසරති. සමහර අවස්ථාවල ශරීර ගතව ද ක්‍රියාත්මක වෙති. අමනුස්ස දෝෂ වැළඳුණු පුද්ගලයන් ගවේෂණය කරන විට ඔවුන් ගේ අතීත තොරතුරු ද පවුලේ අය නොදන්නා සැඟවුණු තොරතුරු ද අනාවරණය වෙති.ජයන්ති පියකරු තරුණියකි. ඇය කඩිසරය. පෞද්ගලික අංශයේ රැකියාවක් ද කළාය. ජයන්තිගේ නිවසට සමීප තවත් නිවසක ජීවත් වූ කාන්තාවකට ජයන්ති කෙරෙහි තණ්හාවක් උපදි.ඇගේ පියකරු බවත් ඇය ළඟ සෑහෙන මුදලක් ඇතැයි සිතීම නිසාත් තම සහෝදරයාට ජයන්ති විවාහ කැර දීමට අධිෂ්ඨාන කැර ගත්තා ය. ඇගේ සහෝදරයා ස්ථිර රැකියාවක් නොකළ තරුණයකු බැවින් ජයන්තිගේ වැඩිහිටියෝ ඊට අකැමැත්ත පළ කළහ. කෙසේ නමුත් ජයන්තිගේ බාල සහෝදරයා ඒ තරුණයා මුණ ගැසී “අය්යේ, ඇත්තට ම අය්යා අපේ අක්කට කැමති දැ”යි ඇසීය.“පිස්සු ද මල්ලී! ජයන්ති නංගි ගැන මගේ එහෙම අදහසක් නැහැ. මට වෙන කෙල්ලෙක් ඉන්නවා. මම කවදා හරි ඒ ළමයාව තමයි බඳින්නේ. ඔය අපේ අක්කා ගේ වැඩක්. අපේ අක්කාට උවමනා වෙලා තියෙනවා ජයන්ති නංගිව අපේ පවුලට සම්බන්ධ කැර ගන්නට. ඒ වුණාට මගේ නම් එහෙම අදහසක් නෑ” යි ඔහු පැහැදිලිව ම ප්‍රකාශ කළේ ය.කෙසේ නමුත් කුමන හේතුවකින් හෝ ජයන්තිගේ සිත ඒ තරුණයා කෙරෙහි බැඳී ගියේ ය.තරුණයා ගේ අනුබලයක් නැතිව වුව ද ජයන්ති ඔහුට ආදරය කළා ය. මේ නොකෙරෙන මඟුලක් නිසා ගෙදරින් ඊට විරෝධය පළ කළ බැවින් ජයන්ති වේදනාවට පත් වූවා ය. කල්පනාවට පත් වූවා ය. දිගින් දිගට කල්පනා කළා ය. අවසානයේ මානසික රෝහල් වාට්ටුවක නතර වී ප්‍රතිකාර ලබන තත්ත්වයට පත් වූවා ය.මේ සිද්ධිය දෙස අපට නොපෙනෙන කෙනෙක් ද බලා සිටියේ ය. ඒ ජයන්තිගේ මිය ගිය පියා ය.ජයන්ති විකාරයෙන් කියවන හැටි, මානසික රෝහල්වලින් ප්‍රතිකාර ලබන හැටි, මනෝ වෛද්‍යවරුන්ට වියදම් කරන හැටි, බලා සිටි පියා ගේ භූතාත්මය ඇගේ සිරුරට ඇතුළු වූයේය. ජයන්තිගේ අස්වාභාවික තත්ත්වයන් තවත් වැඩි දියුණු විය. බටහිර මනෝ වෛද්‍ය ප්‍රතිකාර ක්‍රමය යටතේ විදුලි ප්‍රතිකාර පවා ඇගේ හිසට ඇල්ලීය. අවුරුද්දක් පමණ එසේ ප්‍රතිකාර කළ ද ජයන්ති සුවපත් නොවූවාය. “සිළුමිණ” පත්‍රයේ පළ වන “පියවි ඇසින් ඔබ්බට” ලිපිය කියවා දැනුවත් වූ පවුලේ අය කුරුණෑගල නාගනේ අලුත් පන්සලේ බෝධි පූජා සහිත ආධ්‍යාත්මීය ප්‍රතිකාර සඳහා ඇය කැඳවාගෙන පැමිණියහ.ඇය ප්‍රථම පරීක්ෂාවේදී ඉතා දරුණු බවක් පෙන්නුම් කළාය. “උඹලට බෑ මාව පන්නන්න. මගේ කෙල්ලට මම ආදරෙයි. පොඩි පුතාටත් ආදරෙයි. ගෑනියෙ මං උඹට නම් ආදරේ නෑ. උඹලා මගේ කෙල්ලට බනිනවා. තොපිට මාව පන්නන්න බෑ. මම බලවත්. මහා බලවත්” යැයි දෑත් දෙපසට විහිදුවමින් ද පපුවට ගසා ගනිමින් ද පැවසුවා ය.“තමන් කව්ද? මේ ළමයට හිරිහැර කරන්නේ?” මාතලේ ඤාණානන්ද හිමියෝ ඇසූහ.“මම ද? ඇල්බට්. මේ දූගෙ තාත්තා. පෑනිසා මට වස දෙවෙව්වා” යි තුනටියට දෑත් ගසා ගෙන වේදනාවෙන් කෑගසන්නට වූවාය.පළමු අවස්ථාවේ වැඩි කලබලයක් නොකර භූතාත්මයට ඉඩ දී රාත්‍රි බෝධි පූජාවට සහභාගි කැරවූහ. බෝධි පූජා අවස්ථාවේ යටි ගිරියෙන් හූ කියන්නටත් කෑ ගසන්නටත් පටන් ගත්තාහ. පඤ්ඤානන්ද හිමියෝ ශබ්ද වාහිනියෙන් ම ස්ථාන භාර දෙවියන් අමතා බෝධි පූජා කටයුතුවලට අවහිර නොවන සේ මේ භූතාත්මය පාලනය කරන්නැ යි ඉල්ලීමක් කළහ. එයින් පසු දෑත් දෙපසට විහිදුවමින් ඇය ක්‍රියාත්මක වුවද කෑකෝ ගැසීම් නතර විය.ඊට පසු අවස්ථාවක ජයන්තිගේ පවුලේ අයගෙන් ලබාගත් තොරතුරු මෙසේ ය.අල්බට් විවාහ වී අඹු දරුවන් සමඟ ගමෙන් පිට නිවසක් හදාගෙන ජීවත් වූ කෙනෙකි. ඇල්බට් ගේ සහෝදරයා පෑනිස් ගමේ මහ ගෙදර මව් පිය දෙදෙනා සමඟ ජීවත් විය. එහෙත් වයස්ගත මව්පිය දෙදෙනාට හරිහැටි සාත්තු සප්පායම් නොලැබුණු බැවින් ඇල්බට් තම පවුලේ අය සමඟ මහ ගෙදර පදිංචියට ආවේය. නිවස විශාල එකක් වූ බැවින් ඇල්බට් එක කොටසක ද පෑනිස් එක කොටසක ද බෙදා ගෙන පවුල් දෙක ජීවත් වූහ. ඇල්බට් මව්පියන්ට උපස්ථාන කළේය. පෑනිස් ඇල්බට්ගේ පැමිණීම ගැන අමනාපයෙන් සිටියේය.පෑනිස් ගේ බේබදු මිත්‍රයකු වූ පේමරත්න ලවා ඇල්බට්ට මත්පැන්වලට මිශ්‍ර කොට වස දුන්නේ ය. ඇල්බට් තුනටිය වේදනාවක් ද විඳිමින් රෝහල් ගතව සිට මිය ගියේය. රෝහලේ ඇල්බට් ළඟ සාත්තුවට සිටි පෑනිස් (සහෝදරයා) මරණය ගැන සැකයක් නැතැයි මිනිය කපා පරීක්ෂා කිරීම ද වැළැක්වීය.පළමු දින බෝධි පූජාවෙන් පසු දෙවැනි දින පාන්දර ජයන්ති ඖෂධ පානය ප්‍රතික්ෂේප කරමින් කලබල කළාය. “ආ... මෙන්න මේ අරක්කු ටික බොන්න” යැයි ඒ බෙහෙත් ටික ම දුන් විට “එහෙනම් බොන්නම්” යැයි එක උගුරට ම බෙහෙත් ටික බීගෙන බීගෙන ගියේය. එදා ආවිශ්ට වූ විට තවත් තොරතුරු අනාවරණය විය.“මම පෑනිසාට වැඩි කල් කන්න ඉඩ තිබ්බේ නෑ” යි කීවේ ය. (පෑනිස් මිය ගියේ පොළඟෙකු දෂ්ට කිරීමෙනි. පේමරත්න ද බරපතළ රෝගියෙකු වී ඉඩකඩම් විකුණා ගම හැර ගියාට පසු ආරංචියක් නැත.)බෝධි පූජා 3 - 4 ට සහභාගි වන විට ජයන්ති ගේ කලබල කිරීම් බොහොමයක් අඩුව ගියේය. බෝධීන් වහන්සේ පැදකුණු කිරීමේ දී දෙතුන් සියයක් පිරිස අතර ජයන්ති පළමු දින දෙකේ ගමන් කළේ සහෝදරයාගේ වාරුවෙනි. හතර වැනි දිනය වන විට ඇය ගමන් කළේ ඉතා ම දර්ශනීය විවිධ හස්ත මුද්‍රා දක්වමිනි. මේ ගැන විමසීමේ දී අනාවරණය වූයේ ඇල්බට් ජීවත්ව සිටියදී නැටුම් ශිල්පියකු ලෙස කටයුතු කළ බවය. ජයන්ති ද නැටුම් ශිල්පය හදාරා තිබුණි. එහෙත් මේ අවස්ථාවල ඇගෙන් පිළිබිඹු වූයේ පිරිමියෙකු ගේ නැටුම් විලාසිතාවන්ය.දැන් දැන් ජයන්ති කලබල කරන තත්ත්වයත් අත්හැර සිටි බැවින් විවේක අවස්ථාවල අප රොබට්ගේ භූතාත්මය සමඟ සාකච්ඡා කළෙමු. පඤ්ඤානන්ද හිමියන් හෝ ලියුම්කරු (ලියුම්කරු මේ වන විට තාවකාලික පැවිද්දට ඇතුළත්ව සිටියේය) දුටු විට දුවගෙන ඇවිත් “ඔබ වහන්සේලාට බුදු බව අත්වෙන්න ඕනෑ. බුදු බව අත්වෙන්න ඕනැ යි වැඳ වැටෙන්නට වූවාය. පළමු අවස්ථාවල “මම යන්නෙම නෑ. යන්නෙම නෑ. යනවා නම් යන්නේ මගේ කෙල්ලවත් අරගෙන ම යි” කියමින් සිටි භූතාත්මය පසුව අප කියන දේට ඇහුම්කන් දෙන තත්ත්වයක් උදා විය.“ඇල්බට්! ඇයි මේ ජයන්තිගේ ජීවිතයට හිරිහැර කරන්නේ?” යි ඇසීමි.“මං හිරිහැර කරන්නේ නෑ. මේ මගේ කෙල්ලනෙ. මං ඉන්නෙ මෙයාගෙ ආරස්සාවට”“ඒ වුණාට ඒක ජයන්තිට හිරිහැරයක්. පීඩාවක්. ජයන්තිටත් ජීවත්වීමේ අයිතියක් තියෙනවා. එයාගෙ තරුණ ජීවිතය ගැන හිතන්න. එයාටත් අනාගතයක් තියෙන්න එපායැ.”අ ැල්බට් හඬන්නට වෙයි.“අනේ! මට බෑ කෙල්ලට ආදරෙයි. මට දාල යන්න බෑ...” යි නැවත හඬයි.“හා... හා... ඇල්බට් ඔය ඇඬිල්ල නතර කරන්න. ඇල්බට් ජීවත්ව ඉන්දැද්දි බිබී හිටිය මිසක් පින් දහම් කළේ නෑ නේද?”යි ඇසීමි. ඔහු කල්පනා කරමින් හඬයි.“නෑ... නෑ... ඇල්බට්! හොඳින් මතක් කරන්න. ඇල්බට් තමන්ගෙ අම්මටයි තාත්තටයි උපස්ථාන කළා නේද? වතුර රත්කොට නෑව්වා නේද? කෑමෙන් බීමෙන් සංග්‍රහ කළා නේද?” ජයන්තිගේ මුහුණ ආලෝකමත් වෙයි.“ඔව්! ඔව්...”“ඇල්බට් දෙමව්පියන් වයස්ගත වූ විට සාත්තු සාප්පායම් කිරීම විශාල කුසලයක්.”“ඔව්! ඔව්... මට මතකයි...”“ඇල්බට් ජීවත්ව ඉන්දැද්දි කාටවත් හිරිහැර කළේ නැහැනෙ. අනුන්ට උදව් කළා නේද? ගමේ පොදු වැඩවලට. ගෙවල් හදන්න. ළිං කපන්න. පාරවල් හදන්න.”“හ්ම්... ඔව්... ඔව්...”“ඉතින් ඇල්බට් දැන් ඔය පේ‍්‍රතාත්මයෙන් මිදෙන්න කල්පනා කරන්න. දැන් ඇල්බට් දිනපතා මෙතැන ඉඳගෙන සත් බුදුවරුන්ට වන්දනා කරනවා. (ජයන්ති දෑත් මුදුන් කොට වැඳ ගනී) මල් පහන් පුදනවා. බෝධි වන්දනා කරනවා. බණ අහනවා. බලන්න කොයි තරම් සුන්දර පරිසරයක් ද? මේ පින් දහම් නිතර කල්පනා කරන්න. එතකොට ඉහළට යන්න පුළුවන්. දිව්‍ය ලෝක කොයි තරම් සුන්දර ද? සැහැල්ලු ද? දිව්‍ය යානා. දිව්‍ය මල් උයන්. සුරංගනාවියෝ. බලන්න කොයි තරම් සුන්දර ද?”“ඔව්! ඔව්!! මං යනවා... ඉහළට යනවා...” යි අහසට දෑත් දිගු කර සිනා සෙයි.නැවත හඬයි. “මට කෙල්ලව දාලා යන්න දුකයි.”“හරි හරි... ඒක තමයි ස්වභාවය. ඒ වුණාට ජයන්තිගෙ ජීවිතයට පාඩුවක්, හිරිහැරයක් සිදු කිරිම මහා පාපයක්.”“ඔව්! ඔව්! මං යන්නම්.”“ඔව් අපි මේ අයට කියලා දානයක් දීලා ඇල්බට්ට පිං අනුමෝදන් කරවන්නම්. එතකොට ඇල්බට් දෙවියන් අතරට යනවා” යි මම කීවෙමි.දැන් ජයන්ති ඇගේ මව සහ සහෝදරයා සමඟ පන්සලේ බාහිර වැඩවලට ද උදව් වෙයි. බෝ මළුව, හා මිදුල් අමදී. පොදු වැසිකිළි ගොඩ නගන අයට උදව් වෙයි. ලොකු බාල්දියකින් වැලි හා කොන්ක්‍රීට් ගල් අදිති. අනිකුත් අය සමඟ හරි හරියට වැඩ කරයි.“ජයන්තී... ඕක බර වැඩියි... ටික ටික ගෙනියන්න. කලබල නැතුව හිමින් වැඩ කරන්න...” මම කියමි.“නෑ... නෑ... ස්වාමීන් වහන්ස! මට පුළුවන්. මට පුළුවන්. මම ජයන්ති නෙවෙයි. මම ඇල්බට්. මම ඇල්බට්...” යැයි පපුවට තට්ටු කැර ගනී.“ඇල්බට්... ඔය වැඩ මහා කුසල්. මේ ස්ථානය පුණ්‍යස්ථානයක්. තෙරුවන් බලය පවතින තැනක්, දෙවියන් වැඩ සිටින තැනක්. දස දිගින් පැමිණෙනා රෝගීන් සුවපත් කරන තැනක්. ඉතින් ඒ වගේ තැනක වැඩට උදව් වීම මහා කුසලයක්. ඔය කුසලයම ඇති ඇල්බට්ට දිව්‍ය ලෝකයට යන්න...”“ඔව්... ඔව්... මං දැන් දන්නවා. අර (අහස පෙන්වයි) අර... මම එහෙට යනවා. (අහසට දෑත් දිගු කරයි) ඔබ වහන්සේලාට පිං සිද්ධ වෙනවා. බුදු බවම ලැබෙන්න ඕනෑ. නීරෝගි වෙන්න ඕනෑ” යි කියයි.මෙහි දී කර්මය හා කර්ම ඵලය පිළිබඳව ද කුසලය හා අකුසලය පිළිබඳව ද ඒ පිළිබඳ අවබෝධයෙන් ජීවත්විය යුතු බව ද අවධාරණයට ගත යුතුය.ඇල්බට් තම පදිංචිය අතහැර අඹුදරුවන් සමඟ මහ ගෙදරට පැමිණියේ වයස් ගත දෙමවුපිය දෙදෙනාට සාත්තු සප්පායම් කිරීමට යි. අනිත් සහෝදරයින්ගෙන් එය හරි හැටි සිදු නොවූ නිසා ය.එසේ ම ඔහුට එහි පැමිණීමට අයිතියක් ද ඇත. ඔහුගේ ආගමනය පෑනිස්ටත් පෑනිස් ගේ අඹු දරුවන්ටත් නුරුස්නා දෙයක් විය. එය ක්‍රමයෙන් වෛරයක් බවට පත් විය. ඇල්බට් කොයි තරම් හොඳ සාධාරණ පුද්ගලයකු වුවද හැන්දෑවට මත්පැනට පුරුදු වී සිටියේ ය. ඒ පුරුද්දම සතුරාට පළි ගැනීමට පහසුවක් විය.පෑනිස් පේ‍්‍රමරත්න ලවා ඇල්බට් ගේ මත්පැන්වලට වස මුසු කැර වූයේ ය. ඇල්බට්ට තුනටියේ තදබල වේදනාවක් හට ගැනිණි. (ජයන්තිට ඇල්බට්ගේ ආත්මය ආවිශ්ට වූ විට ඇය ද වේදනාවෙන් තුනටිය අල්ලාගෙන පීඩා විඳී.)ඇල්බට් අසනීප වී රෝහල් ගත කළ විට ඔහු ගේ සාත්තුවට වරින් වර තුන් දෙනෙක් නතර වූහ. ඇල්බට් ගේ සහෝදරයා පෑනිස්. පෑනිස්ගේ මිත්‍රයා පේ‍්‍රමරත්න හා රංජිත් නමැති පවුලේ හිතවත් තරුණයෙකි. (රංජිත් දැන් ඇල්බට් ගේ වැඩිමහල් දියණිය සමඟ විවාහ වී සිටී.) ඇල්බට් මිය ගිය විට ඔහුගේ සිරුර කපා පරීක්ෂා කිරීම අවශ්‍ය නැතැයි, කිසිවෙකු සැක නැතැයි පවසා එය වැළැක්වීමට පෑනිස් හා පේ‍්‍රමරත්න දක්ෂ වූහ.ඇල්බට් මරණයෙන් පසු භූතාත්මයක උපත ලැබී ය. කෙසේ නමුත් ඔහුට සිදු වූ දෙය, වස දුන් බව ඔහුගේ ආත්මයට දැනගන්නට ලැබුණි. ඔහු පළි ගත්තේ ය. පොළඟෙකුට ආවිශ්ටව දෂ්ට කොට පෑනිස්ට දඬුවම් කළේ ය. මරා දැම්මේ ය.ඔහුගේ පවුලේ අයට ලෙඩ දුක් ඇති කළේය. ඔවුහු තම ඉඩම් කොටස් විකුණා ගම හැර ගියහ. පේ‍්‍රමරත්න රෝගාබාධවලට ලක් කළේ ය. ඔහුට අංශබාධ රෝගය වැළඳුණි. ඔහු ද පවුලේ අය සමඟ ගම අතහැර දමා පිට වී ගියේ ය.මේ අතර ජයන්තිට විවාහ යෝජනාවක් ආවේය. එයින් ඇතිවූ ව්‍යාකූලතා නිසා ජයන්ති දුක් විඳිනු බලා සිටිය නොහැකි ව ඇල්බට්ගේ භූතාත්මය ජයන්තිට ආවිශ්ට විය.එය ඇගේ ජීවිතයට හිරිහැරයකි. එහෙත් ජයන්ති මිය ගිය පියාටත්, බාල මලණුවන්ටත් ආදරය කරන්නීය. භූතාත්මය ද මේ දෙදෙනාට ආදරය කරයි. ඒ ආදරය ම ඇගේ සාමාන්‍ය ජීවිතයට පීඩාවක්ව පවතී.අප ඇල්බට් ගේ භූතාත්මයට සාධාරණය ඉටුකළ යුතුය. ක්‍රමයෙන් ඒ ගැන අවබෝධය ලබා දී ඔහු සුවපත් කළ යුතුය. එය ම ජයන්තිට ද යහපත උදා කිරීමට හේතු වනු ඇත. බෝධි පූජාවෙන්, ධර්මානුසාසනයෙන්, භාවනාවෙන් ලැබෙන ආනිසංස මේවා ය.මතුගම මහින්ද විජේතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>05</day>
    </date>
    <link>http://www.silumina.lk/2010/12/05/_art.asp?fn=aa101205_1</link>
    <topic>කොටි බාධා කිරීම්වලට එරෙහිව මුලතිව් හා කිලිනොච්චියේ විරෝධතා</topic>
    <author>කේ.සී.ජේ. රත්නායක, සුනිල් දයා අල්විස්</author>
    <content>ප්‍රභාකරන්ගේ හා පොට්ටු අම්මාන්ගේ රුව සහිත පඹයෝ පුළුස්සමින්....කේ.සී.ජේ. රත්නායක, සුනිල් දයා අල්විස්කොටි ත්‍රස්තවාදීන් විසින් එංගලන්තයේදී මහින්ද රාජපක්ෂ ජනාධිපතිතුමාට කරනු ලැබූ බාධා කිරීම් හෙළා දකිමින් වන්නියේ දෙමළ ජනතාව වීදී බැස ඊයේ දැඩි විරෝධය පළ කළහ.කිලිනොච්චිය හා මුලතිව් හි පදිංචි දෙමළ ජනතාව මෙසේ සටන් පාඨ කියමින් කොටි ත්‍රස්තවාදීන්ට එරෙහිව විරෝධය පළ කළ අතර ඔඩ්ඩුසුඩාන්, විශ්වමඩු, වල්ලිවර්පුරම්, වැනි ප්‍රදේශවල පදිංචි දෙමළ ජනතාව මේ විරෝධයට එක්ව සිටි අතර ප්‍රදේශ ගණනාවක කළු කොඩි ඔසොවා වෙළෙඳසල් පවා වසා තිබුණු බැව් වාර්තා වෙයි.මුලතිව් මහජන පොළ භූමියේ සිට උද්ඝෝෂණයේ යෙදුණු ජනතාව ප්‍රභාකරන්ගේ හා පොට්ටු අම්මාන් ගේ රුව සහිත පඹයන් පුළුස්සා කොටි ත්‍රස්තවාදයට ශාප වේවායි සටන් පාඨ කියා ඇත. “අපි කොටි ත්‍රස්තයින් නිසා අපා දුක් වින්දා. කොටි අපේ නිදහස නැති කළා. අපිට නිදහස ලබා දුන්නේ මහින්ද රාජපක්ෂ ජනාධිපතිතුමායි.අපිට එතුමා ලබා දුන් නිදහස නිසා අද අපි සාමයෙන් සතුටෙන් ජීවත් වෙනවා. ඒ නිදහස උදුරා ගන්න කොටින්ට ඉඩ දෙන්නේ නෑ යනුවෙන් උද්ඝෝෂණයේ යෙදුණු දෙමළ ජනතාව එංගලන්තයේදී ජනාධිපතිතුමාට බාධා කළ කොටි හා කොටි හිතවාදීන් දැඩි දෝෂ දර්ශනයට ලක් කළ බවත් උතුරේ ආරංචි මාර්ග පවසයි.දෙමළ ජනතාව වීදි බැස කළ මේ උද්ඝෝෂණයට ව්‍යාපාරිකයෝ ද එක්ව සිටි බව ද දැනගන්නට ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>05</day>
    </date>
    <link>http://www.silumina.lk/2010/12/05/_art.asp?fn=aa1012051</link>
    <topic>කොටි හිතවාදීනට එරෙහිව එතෙර මෙතෙර ජනතා විරෝධය</topic>
    <author>සුනිල් දයා අල්විස්</author>
    <content>එංගලන්තයේදී ජනපතිට බාධා කළසුනිල් දයා අල්විස්මහින්ද රාජපක්ෂ ජනාධිපතිතුමා එංගලන්තයේ ඔක්ස්ෆර්ඩ් ශිෂ්‍ය සංගමයේ ආරාධනයක් පරිදි දේශනයක් පැවැත්වීමට ගිය අවස්ථාවේදී කොටි ත්‍රස්තවාදීන් විසින් කරන ලද බාධා කිරීම් සම්බන්ධයෙන් එතෙර හා මෙතෙර මහජනතාව දැඩි විරෝධය පළ කරති.කොටි ත්‍රස්තවාදීන් ලන්ඩනයේ විරෝධතා පළ කළ දිනයට පසුදා එම ස්ථානයට රැස්වූ ශ්‍රී ලාංකිකයන් කොටින්ගේ තර්ජනය කිරීම් හෙළා දකිමින් විරෝධය පළ කළහ.මේ අතර එංගලන්තයේදී මහින්ද රාජපක්ෂ ජනාධිපතිතුමාට කොටි ත්‍රස්තවාදීන් කළ බාධා කිරීම්වලට එරෙහිව විරෝධය පළ කරන මහජන උද්ඝෝෂණ ගණනාවක් ඉකුත් සිකුරාදා පැවැති අතර මහසඟරුවන, රාජ්‍ය හා පෞද්ගලික අංශයේ සේවක සේවිකාවන්, වෘත්තීය සමිති නියෝජිතයින් ශිෂ්‍ය හා තරුණ සංවිධාන නියෝජිතයින් ද වෘත්තිකයන් ද ඇතුළු දේශපාලන ක්‍රියාකාරීහු දස දහස් ගණනින් එම විරෝධතාවන්ට එක්ව සිටියහ.ජාතික නිදහස් පෙරමුණේ නායක ඇමැති විමල් වීරවංශ මහතාගේ ප්‍රධානත්වයෙන් බ්‍රිතාන්‍ය මහකොමසාරිස් කාර්යාලය ඉදිරිපිට දැවැන්ත උද්ඝෝෂණයක් පැවැති අතර ඒ සමඟම කොළඹ කොටුව දුම්රියපළ ඉදිරිපිට බස්නාහිර පළාත් ආණ්ඩුකාර අලවි මවුලානා මහතාගේ ප්‍රධානත්වයෙන් වෘත්තීය සමිති නියෝජිතයින් හා මහජන සහභාගීත්වයෙන් යෝධ උද්ඝෝෂණයක් පැවැත්විණ. මීට සමාන්තරව රටේ බොහෝ ප්‍රදේශවල ජනතාව වීදිවලට එක්ව කොටි ත්‍රස්තවාදීන්ට හා ඔවුන්ට ආධාර උපකාර කරන කොටි රූකඩයන්ට එරෙහි දැඩි විරෝධය පළ කළහ. මේ අවස්ථාවේදී සමස්ත මහජනතාව එක්හඬින් ජනාධිපතිතුමා සහ රජය සමඟ සිටින බවත් යළි කිසි දිනෙක කොටි ත්‍රස්තවාදීන්ට හිස එසවීමට ඉඩ නොතබන බවත් මේ විරෝධතාවලට එක්වූ මහජනතාව එක් හ¼ඩින් ප්‍රකාශ කළහ. එක්සත් ජාතික පක්ෂයේ හා ඇතැම් රාජ්‍ය නොවන සංවිධානවල ක්‍රියාකාරීත්වය බලවත් ලෙස හෙළා දකින සටන් පාඨ හඬ නඟා කී මහජනතාව මවුබිමට ද්‍රෝහීවීම කිසිදා සමාව දිය නොහැකි වරදක් බවත් පෙන්වා දුන්හ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>05</day>
    </date>
    <link>http://www.silumina.lk/2010/12/05/_art.asp?fn=aa1012052</link>
    <topic>ජනපතිට මහජන හරසර</topic>
    <author/>
    <content>මහජනතාවගේ උණුසුම් හරසර මධ්‍යයේ මහින්ද රාජපක්ෂ ජනාධිපතිතුමා ඉකුත් සිකුරාදා මවුබිමට සැපත් විය. ජනාධිපතිතුමා පිළිගැනීමට කටුනායක බණ්ඩාරනායක ගුවන් තොටුපළට හා මඟ දෙපස මහජනතාව දස දහස් ගණනින් රැස්ව සිටියහ.ජනාධිපතිතුමාට හා රජයට සහාය පළ කරමින් උද්යෝග පාඨ කී ජනතාව කොටි ත්‍රස්තවාදයට හා ඔවුන්ට ආධාර උපකාර කරන දෙස් විදෙස් බලවේග හා පුද්ගලයන්ට එරෙහිව දැඩි විරෝධය පළ කළෝය.එංගලන්තයේ ඔක්ස්ෆර්ඩ් විශ්වවිද්‍යාලයේ ශිෂ්‍ය සංගමයේ ආරාධනයක් මත දේශනයක් පැවැත්වීමට ගිය මහින්ද රාජපක්ෂ ජනාධිපතිතුමාට එල්ල වූ කොටි විරෝධය පිළිබඳව දැඩි පිළිකුළ ප්‍රකාශ කළ ජනතාව එක්සත් ජාතික පක්ෂය ජනතා විමුක්ති පෙරමුණ හා රටට එරෙහි බලවේගවලට එරෙහිව සටන් පාඨ කීහ.මහින්ද රාජපක්ෂ ජනාධිපතිතුමා පිළිගැනීමට මහ සඟරුවන, ආගමික නායකයෝ, මැති ඇමැතිවරු, උසස් නිලධාරීහු ඇතුළු විශාල පිරිසක් එක්ව සිටියහ. අයහපත් කාලගුණය පවා නොතකමින් මහජනතාව මඟ දෙපස රැස්වී ජනාධිපතිතුමාට ගෞරවාචාර පළ කිරීමට ගත් උනන්දුව කැපී පෙනිණ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>05</day>
    </date>
    <link>http://www.silumina.lk/2010/12/05/_art.asp?fn=aa1012053</link>
    <topic>ත්‍රස්තයින් පුම්බන කවරකුට වුව සමාවක් නෑ</topic>
    <author>ඉන්දික පොල්කොටුව</author>
    <content>- ඇමැති කෙහෙළියඉන්දික පොල්කොටුවමිය ගොස් සිටින කොටි ත්‍රස්තයන්ගේ ඇට සැකිළි වලට යළි ජීවය ලබාදීමේ අසාර්ථක උත්සාහයක කවුරුන් හෝ යෙදෙන්නේ නම් රටට එතරම් ද්‍රෝහි වීමක් තවත් නැතැයි ජනමාධ්‍ය හා ප්‍රවෘත්ති ඇමැති කැබිනට් මාධ්‍ය ප්‍රකාශක කෙහෙලිය රඹුක්වැල්ල මහතා පවසයි.එවැනි අසාර්ථක උත්සාහයක කිසිවකු හෝ යෙදෙන්නේ නම් මාතෘ භූ®මියේ නාමයෙන් ඊට කිසිදු සමාවක් නොලැබෙන බව ද අමාත්‍යවරයා පවසයි. මාතෘ භූ®මියට එරෙහි වෙමින් එල්.ටී.ටී.ඊ පෝෂණය කළ ඇතැම් පිරිස් අදත් උත්සාහ කරන්නේ ලද සෑම මොහොතකම ත්‍රස්තවාදයේ ඇට සැකිල්ලකට හෝ පණ ලබාදීමට යැයි ද රඹුක්වැල්ල මහතා කීය.තරු පහේ ප්‍රජාතන්ත්‍රවාදය හා ත්‍රස්තවාදය ලෝකයටම මහා ව්‍යසනයක් බවට සැමවිටම කතා කරන බ්‍රිතාන්‍ය වැනි රටක්් ත්‍රස්තවාදයට යට වී රාජ්‍ය නායකයකුගේ නිදහස් අදහස් ප්‍රකාශනයේ අයිතිය නවතා දැමීම ඔවුන්ගේ නොහැකියාව හා බිය ගුලුකම ලොවටම පැහැදිලි කිරීමක් බව ද ඒ මහතා පැවසීය.එදා මෙවන් රාජ්‍යයන් ලබාදුන් උපදෙස් බලපෑම් කිසිවක් ගණනකට හෝ නොගෙන රටක් ලෙස අපට ඍජු නායකත්වයක් ඔස්සේ කොටි ත්‍රස්තයන් දණින් වට්ටවා පරාජය කිරීමට හැකි වූ බව ද අද ත්‍රස්තවාදය හමුවේ දණින් වැටී යට වී සිටින එම රාජ්‍යයන් මේ මොහොතේදීවත් දෙවරක් නොසිතා අප රට ආදර්ශයට ගෙන ත්‍රස්තවාදයට යට නොවීමට අදිටන් කැර ගත යුතු බව ද අමාත්‍යවරයා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>05</day>
    </date>
    <link>http://www.silumina.lk/2010/12/05/_art.asp?fn=aa1012054</link>
    <topic>කොළඹ අඩු ආදායම්ලාභීන්ට නව නිවාස 30,000 ක්</topic>
    <author>තාරක වික්‍රමසේකර</author>
    <content>තාරක වික්‍රමසේකරකොළඹ නගරයේ අඩු ආදායම් ලාභී පවුල් 30,000 ක් නව නිවාස සංකීර්ණයන් තනා පදිංචි කරවීමට කටයුතු යොදා ඇතැයි ආරක්ෂක අමාත්‍යාංශයේ ලේකම් ගෝඨාභය රාජපක්ෂ මහතා පවසයි.මේ යටතේ දෙමටගොඩ දුම්රිය ස්ථානය අසල සියලු පහසුකම් සහිත මහල් සංකීර්ණයක පවුල් 320 ක් පදිංචි කර ඇති බවත් තවත් පවුල් 680 ක් මෙසේ පදිංචි කිරීමට ළඟදීම කටයුතු යොදන බවත් ඒ මහතා පවසයි.මීට අමතරව සාලමුල්ලේ පවුල් 3128 ක් පදිංචි කරවිය හැකි විශාල නිවාස සංකීර්ණයක් ද ඉදි කිරීමට කටයුතු යොදා තිබෙන බව ද රාජපක්ෂ මහතා කීවේය.කොළඹ නගරය ජලයෙන් යටවීම අධික කුණු කඳු ගොඩගැසීම, වසංගත රෝග ආදිය පැතිරීමට මෙම අඩු ආදායම් ලාභීන් ගේ ජීවන රටාව හේතුවක් වී ඇතැයි ද ඒ මහතා පෙන්වා දෙයි. බොහෝ අඩු ආදායම් ලාභීන් පැල්පත්වල ජීවත්වන අතර ඔවුන්ගේ සෞඛ්‍ය පහසුකම් මෙන් ම සනීපාරක්ෂක පහසුකම් ද අවම මට්ටමක පවතී. එම අඩු ආදායම් ලාභීන්ගෙන් බහුතරය අනවසර පදිංචිකරුවන් වන අතර ඉදිකිරීම් ද කිසිදු අනුමැතියකින් ප්‍රමිතියකින් තොරව කර තිබෙන හෙයින් නගරයට විශාල ගැටලු රැසක් ඇතිව තිබෙන අතර කිසිදු පවුලකට හිසට සෙවණක් අත් නොවන තත්ත්වයක් නව ක්‍රියාමාර්ගය නිසා උදා නොවනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>05</day>
    </date>
    <link>http://www.silumina.lk/2010/12/05/_art.asp?fn=aa1012055</link>
    <topic>නාවික හමුදාවේ 60 වැනි සංවත්සරයට රටවල් 7 ක නාවික හමුදාපතිවරු එති</topic>
    <author>දයා ඩි.ෆොන්සේකා</author>
    <content>දයා ඩි.ෆොන්සේකාමේ මස 4 සිට 12 දක්වා පැවැත්වෙන ශ්‍රී ලංකා නාවික හමුදාවේ 60 වැනි සංවත්සර උළෙලට සහභාගීවීම සඳහා විදේශීය නාවික හමුදාපතිවරුන් හත් දෙනකු පැමිණෙන බව ශ්‍රී ලංකා නාවික හමුදාපති වයිස් අද්මිරාල් තිසර සමරසිංහ මහතා සිළුමිණට පැවසීය.ඇමෙරිකාව ඔස්ට්‍රේලියාව, ඉන්දියාව, ඉන්දුනීසියාව, මාලදිවයින, මැලේසියාව සහ පකිස්තානයේ නාවික හමුදාපතිවරුන් හා ලෝකයේ රටවල් ගණනාවක් නියෝජනය කරන විදේශීය නාවික නිලධාරින් හා නාවික විශේෂඥයින් සහභාගි වන නාවික සාමුද්‍රීය සම්මන්ත්‍රණය 8 දා උදෑසන  නාවික හමුදා මූලස්ථානයේදී පැවැත්වේ.දෙසැම්බර් 4 දා සිට 12 දක්වා උදේ 10.30 සිට රාත්‍රි 10.30 දක්වා (7 හා 8 හැර) කොටුව ප්‍රදීපාගාර පරිශ්‍රයේදී නාවික හා සමුද්‍රීය ප්‍රදර්ශනය පැවැත්වෙනු ඇත. දෙසැම්බර් 9 දා උදෑසන එහිදි ගරු මහින්ද රාජපක්ෂ ජනාධිපතිතුමා සියලුම නාවික යාත්‍රා බළගණයන්හි ආචාරය පිළිගැනීමට නියමිත බවද නාවික හමුදාපතිවරයා පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>05</day>
    </date>
    <link>http://www.silumina.lk/2010/12/05/_art.asp?fn=aa1012056</link>
    <topic>පෙළපොත් මිලියන 36 ක් ත්‍රී’ මලේදී සිසුන් අතට</topic>
    <author>සුභාෂිණි ජයරත්න</author>
    <content>සුභාෂිණි ජයරත්නරුපියල් මිලියන 3000 ක් වටිනා පෙළපොත් මිලියන 36 ක් පාසල් සිසුන්ට බෙදා දීමේ ජාතික උත්සවය දෙසැම්බර් මස 8 දා ත්‍රිකුණාමලය ඔරිස්හිල් විවේකානන්ද විද්‍යාලයේදී අධ්‍යාපන ඇමැති බන්දුල ගුණවර්ධන මහතාගේ ප්‍රධානත්වයෙන් සිදු කිරීමට නියමිත බව අධ්‍යාපන ග්‍රන්ථ ප්‍රකාශන කොමසාරිස් ජනරාල් ඩබ්ලිව්. එම්. එන්. ජේ. පුෂ්පකුමාර මහතා පැවැසීය.මේ ජාතික උත්සවයට සමගාමීව සෑම පළාතකම ප්‍රධාන ඇමැතිවරයාගේ සහභාගිත්වයෙන් උත්සව පැවැත්වීමට කටයුතු යොදන ලෙස අධ්‍යාපන ඇමැති බන්දුල ගුණවර්ධන මහතා ඉල්ලීමක් කැර ඇත. ඒ අනුව සෑම පළාතකම උත්සව පවත්වා පෙළපොත් බෙදා දීමේ දිනය සංකේතවත් කරන අතරම මෙදින සෑම පාසලකම පෙළපොත් දීම ද හොඳම පෙළපොත් භාවිතය සඳහා සහතික පත් බෙදා දීම ද පාසල් මට්ටමින් උත්සවාකාරයෙන් සිදුකිරීමට නියමිතය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>05</day>
    </date>
    <link>http://www.silumina.lk/2010/12/05/_art.asp?fn=aa1012057</link>
    <topic>වැස්ස හය ගුණයකින් වැඩිවෙලා</topic>
    <author>නිහාල් පී.අබේසිංහ</author>
    <content>නිහාල් පී.අබේසිංහපසුගිය මාසයේ දෙහිවල ප්‍රදේශයට ලැබිය යුතු වර්ෂාව මෙන් හය ගුණයක් ද කොළඹට ලැබිය යුතු වර්ෂාව මෙන් තුන් ගුණයක් ද ලැබුණු බව කාලගුණ විද්‍යා දෙපාර්තමේන්තුවේ නියෝජ්‍ය අධ්‍යක්ෂ එස්.ආර්.ජයසේකර මහතා පවසයි. නොවැම්බර් මස දෙහිවලට ලැබිය යුතුව තිබුණේ මි.මී.177ක වැස්සකි.නමුත් පසුගිය මාසයේදී දෙහිවලට මි.මී.729ක වැස්සක් ලැබී ඇත. මේ අතර කොළඹට පසුගිය නොවැම්බර් මස ලැබිය යුතුව තිබුණේ මි.මී. 314 කි. නමුත් නොවැම්බර් මාසයේදී මි.මී.1000ක වැස්සක් කොළඹට ලැබී තිබෙන බවද කාලගුණ විද්‍යා දෙපාර්තමේන්තුව පවසයි. සමස්තයක් ලෙස ගත් විට පසුගිය නොවැම්බර් මාසයේ ශ්‍රී ලංකාවට ලැබුණු සම්පූර්ණ වැස්ස පසුගිය මාසයේ ලැබිය යුතු වැස්ස මෙන් දෙගුණයක් බවද කාලගුණ විද්‍යා නියෝජ්‍ය අධ්‍යක්ෂ ජයසේකර මහතා පවසයි.මේ තත්ත්වය ජගත් කාලගුණ විපර්යාසවල බලපෑමක් විය හැකි බවද විද්‍යාඥයෝ පවසති. මහනුවර ප්‍රදේශයට පසුගිය නොවැම්බර් මාසයේ ලැබුණු වැස්ස මිලි මීටර් 546.7කි. ඒ ප්‍රමාණය මහනුවරට නොවැම්බර් මාසයේ ලැබිය යුතු වැස්ස මෙන් දෙගුණයකි. විදුලි බලාගාර ආශ්‍රිත ප්‍රදේශවලට ද පසුගිය මාසයේ ලැබිය යුතු වැස්ස මෙන් දෙගුණයක් වැඩි වර්ෂාපතනයක් ලැබී තිබේ.කැනියන් ප්‍රදේශයේ මි.මී.451ක් පසුගිය මාසයේ ලැබී තිබුණු අතර සාමාන්‍යයෙන් ලැබිය යුත්තේ මි.මී.299.8කි.මීට අමතරව මන්නාරම ගාල්ල නුවරඑළිය බදුල්ල, මුලතිව් යන ප්‍රදේශවලට ද ලැබිය යුතු වැස්සට වඩා වැඩි වර්ෂාපතනයක් ලැබී ඇතැයි කාලගුණ විද්‍යා දෙපාර්තමේන්තු සංඛ්‍යා ලේඛන පෙන්වා දෙයි. මේ අතර ශ්‍රී ලංකාවේ ප්‍රදේශවලින් සියයට 95කට පසුගිය නොවැම්බර් මාසයේදී ලැබිය යුතු වැස්සට වඩා වැඩි වැස්සක් ලැබී ඇති බවද කාලගුණ විද්‍යා දෙපාර්තමේන්තුව අවධාරණය කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>05</day>
    </date>
    <link>http://www.silumina.lk/2010/12/05/_art.asp?fn=aa1012058</link>
    <topic>අවතැන්වූවන්ගෙන් තොර ශ්‍රී ලංකාවක් ළඟදීම බිහි කරනවා</topic>
    <author/>
    <content>- ආර්ථික සංවර්ධන ඇමැති බැසිල් රාජපක්ෂඅවතැන්වූවන්ගෙන් තොර ශ්‍රී ලංකාවක් බිහි කිරීම අතිගරු ජනාධිපතිතුමාගේ මූලික අපේක්ෂාවක් බවත්, එම අපේක්ෂාව ඉතා කෙටි කලකින් ඉටු කර ගැනීමට ඉඩ ලැබෙන බවත් ආර්ථික සංවර්ධන ඇමැති බැසිල් රාජපක්ෂ මහතා ප්‍රකාශ කළේය.අමාත්‍යවරයා මේ බව ප්‍රකාශ කළේ පසුගියදා ගාලු මුවදොර පැවැති එක්සත් ජාතීන්ගේ සරණාගතයින් පිළිබඳ කොමිසම් (UNHCR) විසින් උතුරු නැඟෙනහිර පරිපාලන කටයුතු සඳහා ශ්‍රී ලංකා රජයට කැබ් රථ 07 ක් ලබාදීමේ අවස්ථාවට සහභාගි වෙමිනි.වසර තිහක් පුරා පැවැති යුද්ධය නිසා අවතැන් වූ පුද්ගලයින් නැවත පදිංචි කිරීමේ ක්‍රියාවලියේදී මුලතිව් සහ කිලිනොච්චි යන දිස්ත්‍රික්කයන්ට ප්‍රවාහන පහසුකම් ලබාදීම පිළිබඳව පැවැති මූලික ගැටලුව මෙමඟින් විසඳෙන බව අමාත්‍යවරයා පැවසීය.විවිධ හේතුන් නිසා රට හැර ගොස් සිටින ශ්‍රී ලාංකිකයින්ට ද තමන් ජීවත් වූ ප්‍රදේශයන්හි ජීවත්වීමට අවස්ථාව නුදුරේදීම උදා වන බව ප්‍රකාශ කළ අමාත්‍යවරයා යුද්ධයෙන් පසු මෙතරම් කෙටි කලක් තුළදී උතුරු නැඟෙනහිර පළාත්වල ජන ජීවිතය යථා තත්ත්වයට ගෙන ඒමට හැකි වීම පිළිබඳව තමා අතිශයින් සතුටු වන බව ද ප්‍රකාශ කළේය.නැවත පදිංචි කිරීම, ජීවනෝපාය සංවර්ධනය, යටිතල පහසුකම් සංවර්ධනය සහ සදාචාර සංවර්ධනය යන රජයේ වැඩසටහන යටතේ මෙම ප්‍රදේශවල සංවර්ධන කටයුතු ඉතා ඉහළ මට්ටමකට පත්ව ඇතැයි ද හෙතෙම සඳහන් කළේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>05</day>
    </date>
    <link>http://www.silumina.lk/2010/12/05/_art.asp?fn=aa1012059</link>
    <topic>11 වැනිදා සිට උඩරටට නව දුම්රිය සේවාවක්</topic>
    <author>තාරක වික්‍රමසේකර</author>
    <content>තාරක වික්‍රමසේකරපාසල් නිවාඩුවත් සමඟ උඩරට දුම්රිය ගමන් සඳහා වන අධික ඉල්ලුම සපුරාලනු පිණිස කොළඹ කොටුව සහ බණ්ඩාරවෙල අතර නව නගරාන්තර ශීඝ්‍රගාමී දුම්රියක් 11 වැනිදා සිට ධාවනයට යොදවන බව දුම්රිය වාණිජ අධිකාරී පී. ඩබ්ලිව්. එස්. සිසිර කුමාර මහතා පවසයි.මෙම විශේෂ නගරාන්තර ශීඝ්‍රගාමී දුම්රිය මෙම මස 11 සිට 31 දක්වා ඔත්තේ දිනවල කොළඹ කොටුවේ සිට පෙරවරු 8.35 ට බණ්ඩාරවෙල දක්වාත් 12, 14, 16, 18, 20, 22, 24, 26, 28, 30 දිනවල බණ්ඩාරවෙල සිට පෙරවරු 6.40 ට කොළඹ කොටුව දක්වාත් ධාවනය කෙරේ.ගම්පොළ දක්වා රුපියල් 220 ක් නානුඔය දක්වා රුපියල් 380 ක් හා බණ්ඩාරවෙල දක්වා රුපියල් 450 ක් ලෙස දෙවෙනි පන්තියේ ආසන සඳහා ගාස්තු අය කෙරෙන අතර ගමන් ගන්නා දිනට දින 10 කට පෙර සිට ආසන වෙන් කළ හැකිය. දුම්රිය නවත්වන්නේ පේරාදෙණිය, ගම්පොළ, නාවලපිටිය, හැටන්, තලවකැලේ, නානුඔය, අඹේවෙල, ඔහිය, හපුතලේ, දියතලාව, පමණක් බව ද දුම්රිය වාණිජ අධිකාරිවරයා පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>05</day>
    </date>
    <link>http://www.silumina.lk/2010/12/05/_art.asp?fn=ab1012058</link>
    <topic>ශ්‍රී ලංකාවේ සිදුවන සංවර්ධන කොටි හිතවාදීන්ට වහ කඳුරු ය</topic>
    <author>කේ. සී. ජේ. රත්නායක</author>
    <content>ජයලත් දෙවරක් ලන්ඩනයට ගොස්සාකච්ඡා කෙළේ කා සමඟද?මේ නරිනාටක ඒ නිසා යකිසියම් පුදුමයක් ඇති කරවමින් රනිල් වික්‍රමසිංහ මහතා සිද්ධියක් ගැන වහාම කතා කෙළේ ය.“අනේ අපි නං ඕවට නෑ - අපි නෙවෙයි ඒක කෙරුවේ”එංගලන්තයේ කොටි නාඩගම ගැන වික්‍රමසිංහ මහතා එසේ කීවේය. එජාපයේ ඇතැම් චරිත හා එල්.ටී.ටී.ඊ. ය අතර පැවැති කුප්‍රකට සබඳතා සම්බන්ධයෙන් කිසිත් නොකියන පිළිවෙතක සිටි රනිල් වික්‍රමසිංහ මහතාට ප්‍රථම වරට යම් සිද්ධියක් තම පක්ෂය සම්බන්ධ නැති බව කීමට සිදුව තිබේ. එසේ වූයේ කාරණා දෙකක් නිසා ය.එක් අතකින් එංගලන්තයේ ඇතිවූ සිද්ධියට කිසියම් හෙයකින් එජාපය දැන හෝ නොදැන උදවු දී තිබේ නම් ඉන් එම පක්ෂයට අත් වන්නේ මහත් පිළිකුලකි. අනෙක් අතින් නායකත්වය අසීරුවෙන් රැක ගැනීමට යත්න දරණ මොහොතේ ඇති වූ මේ සිද්ධියෙන් වහාම අත සෝදා ගත යුතු බවත් ඔහුට දැනෙන්නට ඇත. කෙසේ වෙතත් එංගලන්තයේ කොටි වියරුවට තම පක්ෂය සම්බන්ධ නැති බව කී කාරණය සැක සහිතය. දැනට තොරතුරු වාර්තා වන්නේ කොටි ලාංඡනය සහිත කොඩිය යටතේ ප්‍රමුඛව කොටි ක්‍රියාකාරින් ද, එජාප හා ජ.වි.පෙ ක්‍රියාකාරීන් පිරිසක් ද හීත්රෝ ගුවන් තොටුපළේ පැවති නින්දිත විරෝධතාවට සහභාගි වූ බවයි. අන්තර්ජාලයේ දකින්නට ලැබෙන වීඩියෝ දර්ශන හා ඡායාරූපවලින් එහි ඇත්ත නැත්ත තවදුරටත් තහවුරු කළ හැකි ය. ශ්‍රී ලංකාවට එරෙහිව යුද අපරාධ චෝදනා නැ¼ඟූ හා එහිම අනිත් පැත්ත වන සරත් ෆොන්සේකා නිදහස් කළ යුතු බවට විදේශ රටවල් කිහිපයක විරෝධතා සංවිධානය කළ මුහුණු ද ඒ අතර පහසුවෙන් සොයා ගත හැකි වනු ඇත.මහින්ද රාජපක්ෂ ජනාධිපතිතුමාට හා රණවිරුවන්ට එරෙහිව යුද අපරාධ චෝදනා නැඟීමට ව්‍යාජ වීඩියෝ පට නිර්මාණය කළ බ්‍රිතාන්‍යයේ චැනල් 4 නාළිකාව හා කුප්‍රකට වෙබ් අඩවි කිහිපයක් මේ සිද්ධියේ දී ක්‍රියා කළ ආකාරයත් මේ සිද්ධිය ආශ්‍රිතව එජාපය හා ජ.වි.පෙ ක්‍රියා කළ ආකාරයත් මොනවට ගැලපෙයි. ජනාධිපතිතුමාගේ එංගලන්ත සංචාරයට ඔන්න මෙන්න කියා තිබියදී ජයලත් ජයවර්ධන මන්ත්‍රීවරයා දෙවරක් එංගලන්තයට ගොස් සාකච්ඡා කෙළේ කවුරුන් සමඟ ද? මේ අතර අය වැය විවාදය පවා මඟ හරිමින් ජයලත් ජයවර්ධන මහතා මේ හදිසියේ එංගලන්තයටත්, පසුව ඔහු ම කී පරිදි ඉතාලියටත් ගොස් ඇත්තේ මේ දිනවල යුරෝපයට ඇද වැටෙන අධික හිම පතනයවත් දැක බලා ගැනීමට ද?පුදුමයකට මෙන් ජයලත් ජයවර්ධන මහතා නිදොස් කොට නිදහස් කිරීමට එජාපයේ එකම මන්ත්‍රීවරයකුවත් ඉදිරිපත් වූයේ නැත. ජෝන් අමරතුංග මහතා ඇතුළු තවත් එජාප මන්ත්‍රීවරු කොටි ත්‍රස්තවාදීන් එංගලන්තයේ දී පෙන්වූ වියරුව හෙළා දැක්කෝ ය. එක්සත් ජාතික පක්ෂයේ අභ්‍යන්තර තත්ත්වය ඊටත් වඩා උග්‍රය. ජයලත් ජයවර්ධන ද්‍රෝහියෙක් බවත් ඔහු වැනි අයගේ නොපනත්කම් නිසා එජාපය තවදුරටත් මහජනතාවගේ පිළිකුළට ලක්වන බවත් තවත් පිරිසක් කීහ.එහෙත් මේ සිද්ධිය නිසා එ.ජා.ප ය උභතෝකෝටිකයකට මුහුණ දී සිටී. ජයලත් ජයවර්ධන එජාප පාර්ලිමේන්තු මන්ත්‍රීවරයකු වන නිසා ඔහු රැක ගැනීමට වුවමනා ය. එහෙත් ජයලත් රකින්නට යෑමෙන් එජාපයේ ශේෂ වී තිබෙන සාමයත් දියවී යන්නේ ය. ජනතා විමුක්ති පෙරමුණට නම් ඔවුන්ට ම ආවේණික මෝඩ න්‍යායක් ඉදිරියට දමා ගැලවෙන්නට උත්සාහ දැරිය හැකි ය. මොකද ඔවුන් කතා කරන්නේ අධානග්‍රාහී තම පාක්ෂිකයන්ට මිස ශ්‍රී ලාංකේය මහජනතාවට නොවන හෙයිනි.ජයලත් ජයවර්ධන මන්ත්‍රීවරයා සහ ඔහුගේ කොටි සබඳතා පිළිබඳ චෝදනා නැඟුණේ අද ඊයේ නොවේ. එල්.ටී.ටී.ඊ. ය උතුරේ හා නැඟෙනහිර තම ආධිපත්‍යය පැතිර වූ කාලයේ නිදහසේ උතුරේ සංචාරය කළ හැකි වූ අතළොස්සක් මන්ත්‍රීවරුන් අතර ජයලත් ජයවර්ධන මහතා ද ඇතුළත් ය.මේ පිළිබඳ විවිධ කතා ඇසෙන්නට ගත්තේ මීට වසර ගණනක සිට ය. අන්තර්ජාතික සමුළු පැවැත්වෙන අවස්ථාවල ස්විට්සර්ලන්තය, කැනඩාව, එංගලන්තය, නෝර්වේ වැනි රටවලට යන ජයලත් ජයවර්ධන මහතා කොටි නායකයන් ගේ නිවෙස්වල නවාතැන් ගෙන ඔවුන් අන්තර්ජාතික සම්මන්ත්‍රණ ශාලාවලට රැගෙන ගිය බවටත් ප්‍රසිද්ධියේ චෝදනා නැඟිණ. මේ සම්බන්ධයෙන් ආසන්නම සිද්ධිය වාර්තා වූයේ මීට මාස දෙකකට පමණ පෙර ය. අවාසනාවකට මෙන් ජයලත් ජයවර්ධන මහතාට හෝ එජාපයට හෝ ඒ සිද්ධි සම්බන්ධයෙන් ජනතාවට විශ්වාසනීය පැහැදිලි කිරීමක් කළ නොහැකි විය. එජාපයේ කොටි නියෝජිතයා ජයලත් ජයවර්ධන බව කියන්නේ ඒ පක්ෂයේ ම මන්ත්‍රීවරුන් ය.රනිල් වික්‍රමසිංහ මහතා අගමැති ධූරය දැරූ එ.ජා.පෙ ආණ්ඩු කාලයේදී එවකට ඇමැති ජයලත් ජයවර්ධන උතුරේ මාර්ග සංවර්ධනයට යැයි කියමින් තම පවුලේ සමාගම්වලට රජයේ කොන්ත්‍රාත් ලබා ගත් බවට ප්‍රබල චෝදනා නැඟිණි. ඔහු ගේ පැටිකිරිය ඒ දිනවල ම සන්ඩේ ලීඩර් පුවත්පතේ පිටු පුරා පළ කෙරිණ. උතුරේ මාර්ග සංවර්ධනයට රජයේ මුදල් වැය වී ඇතත් කෙරුණු මාර්ග සංවර්ධනයක් නැත. එවකට කොටි ත්‍රස්තවාදී ග්‍රහණයේ පැවති ප්‍රදේශ කිහිපයක නිවාස ඉදිකිරීමට යැයි කියමින් රජයේ මුදල් මිලියන ගණන් වැය කෙරිණි. ඊට අදාළ පුද්ගලයා අද සරත් ෆොන්සේකාගේ පක්ෂයේ පාර්ලිමේන්තු මන්ත්‍රීවරයෙකි.ඒ මුදල් දෙකට බෙදී කොටසක් සාක්කුවටත් තවත් කොටසක් ප්‍රාදේශීය කොටි නායකයන් ගේ සාක්කුවලටත් ගිය බව සිතා ගත හැකි ය. මෙවැනි පුද්ගලයන් හා අන්තර්ජාතික රාජ්‍ය නොවන සංවිධාන ඩොලර් මිලියන ගණන් වැය කොට ඒ ප්‍රදේශවල කැර තිබූ ‘ව්‍යාපෘති’ ලෝකයටම ප්‍රදර්ශනය කෙරිණි. දෙමළ ජනතාවට සහන සලසන බව කියමින් මොවුන් මුදල් ගෙන්වා ගෙන ඒවා තමන් හා ත්‍රස්තවාදීන් අතර බෙදා ගත් අයුරු දැන් රහසක් නොවේ. එහෙත් අද ඒ ‘ආදායම් මාර්ග‘ සම්පූර්ණයෙන් ම වැසී ගොස් ය. උතුර හා නැඟෙනහිර මුළුමණින් ම නිදහස්ව ඇති අතර ඒ පළාත්වල සිදු කැරෙන කඩිනම් සංවර්ධනය ද ලෝකයටම පෙනෙයි. උතුරේ දුම්රිය මාර්ගය ද ඉක්මණින් ම ගොඩනැඟෙනු ඇත. ඉන්දීය විදේශ ඇමැතිවරයා උතුරේ සංචාරය කළා පමණක් නොව දුම්රිය මාර්ග සංවර්ධනයට ඩොලර් මිලියන තුන්සියයකට අධික මුදලක් ද ප්‍රදානය කෙළේ ය. උතුරේ සංවර්ධනය විනිවිද භාවයකින් හා ලෝකයේ අනිත් රටවල සහයෝගයෙන් සිදු වෙමින් පවතින විට එල්.ටී.ටී.ඊ. ගැති පුද්ගලයන්ට හා රාජ්‍ය නොවන සංවිධානවලට තවදුරටත් දෙමළ ජනතාවට සහන සැලසීමට බව කියමින් විදේශ මුදල් ලබා ගත නොහැක. ඔවුන් ගේ සරු ආදායම් මාර්ගයක් වැසී ගොස් ඇත්තේ ඒ ආකාරයෙනි.මානව හිමිකම්, ජනමාධ්‍ය නිදහස, ජනවාර්ගික අයිතිවාසිකම්, සාමය, යුද විරෝධය, වැනි ව්‍යාජ නාම පුවරුවලට මුවා වී බෙදුම්වාදී කොටි මතවාදය පතළ කරන වැඩමුළු, සම්මන්ත්‍රණ, දේශන සංවිධානය කරමින් විදේශ රටවලින් ඩොලර් මලු ගෙන්වා ගත් එන්.ජී.ඕ. ප්‍රජාව ද අද අනාථය. ලංකාවේ ප්‍රශ්නය විසඳන හැටි උගන්වන වැඩමුළු සඳහා දැන් නොමිලයේ විදේශ සංචාර ලැබෙන්නේ ද නැත. කොටි මතවාදයෙන් යැපෙමින් සුකුමාර ජීවිත ගත කළ අයට ද දැන් පාර වැරැදී ඇත. එකල ජනමාධ්‍යවලට අරක් ගත් සාම වෙළෙන්දෝ දැන් සොයා ගැනීමටවත් නැත. කෙටියෙන් කිවහොත් ඒ සියලු දෙනාගේ ම ආදායම් මාර්ග වැසී ගොස් ය. මේ සියල්ලන්ටත් වඩා තදින් පහර වැදී තිබෙන්නේ එල්.ටී.ටී.ඊ. ත්‍රස්තවාදීන්ට ය. ශ්‍රී ලංකාවේ ඊළාම්වාදය සඳහටම අවසාන බව ඔවුහු දනිති. මෙරට නැවත ත්‍රස්තවාදය ඉස්මතු කළ නො හැකි බවත් වටහා ගෙන ඇතිවාට සැක නැත.එයින් ඊළාම් සිහිනය පමණක් නොව මෙතෙක් තමන් වෙත දිනපතා ගලා ආ දැවැන්ත ධනස්කන්ධය ද නතර වෙමින් පවතින බව ඔවුන්ට වැටහෙයි. ත්‍රස්තවාදී මානසිකත්වයෙන් යැපුණු ඔවුන්ට සාමාන්‍ය ජීවිතයක් ගෙන යෑම අසීරු ය. එංගලන්තයේ හීත්රෝ ගුවන් තොටුපළේ දී ඉකුත් දා ප්‍රදර්ශනය කෙරුණේ ඒ මාරාන්තික වියරුවයි.අදටත් මතුවටත් ශ්‍රී ලංකාවේ කොතැනකවත් ඊළාම් කොඩිය එසවිය නොහැක. එහෙත් කොටි කොඩිය තවමත් විදේශ රටවල් කිහිපයක දැකගත හැකිය. ඒ අතරින් කොටින්ගේ ප්‍රධාන තිප්පොළ බවට පත්ව තිබෙන්නේ එංගලන්තයයි. මහින්ද රාජපක්ෂ ජනාධිපතිතුමා ඔක්ස්ෆර්ඩ් විශ්වවිද්‍යාලයට පැමිණ දෙවැනි වරටත් ලෝකය ඇමතීම එල්.ටී.ටී.ඊ.යේ පැත්තෙන් ගත් කළ ඔවුන්ගේ හදවත සිදුරු කිරීමකි. ජාතිකව එල්.ටී.ටී.ඊ. ත්‍රස්තවාදය තුරන් කළා සේම අන්තර්ජාතිකවත් ශේෂ වී තිබෙන කොටි අවතාර හා රූකඩ මෙයින් මහත් සේ තැතිගත් බව පෙනිණ. එංගලන්තයේ හයිඩ් පිටියට ගොස් ඕනෑම අයකුට ඕනෑම දෙයක් කීමට නිදහස ඇති බව අසා තිබිණ. ඊටත් එංගලන්තය යනු වෙස්ට් මිනිස්ටර් පාර්ලිමේන්තු ප්‍රජාතන්ත්‍රවාදය සහ පුද්ගල නිදහස වෙනුවෙන් අන් රටවලට ද ආදර්ශ දුන් රටකි. භාෂණයේ නිදහස පරිදි මහින්ද රාජපක්ෂ ජනාධිපතිතුමගේ දේශනය අසා සිට ඒ ක්‍රමයෙන්ම ප්‍රජාතන්ත්‍රවාදීව පිළිතුරු දිය නොහැකි බව වටහාගත් එල්.ටී.ටී.ඊ.ය එය නතර කිරිමට යොදා ගත්තේ හුරු පුරුදු ප්‍රචණ්ඩත්වයයි. එංගලන්තය වැනි රටක් ඒ ප්‍රචණ්ඩත්වයට ඉඩදීම කෙතෙක් යුක්ති යුක්ත දැයි දැන් ජාතික හා අන්තර්ජාතික මාධ්‍ය මඟින් ප්‍රශ්න නැඟෙයි. කෙසේ වෙතත් එය එංගලන්තයේ ප්‍රශ්නයකි.කෙසේ වෙතත් ජනාධිපතිතුමාගේ ඔක්ස්ෆර්ඩ් දේශනය නතර කිරීමට එල්.ටී.ටී.ඊ.ය හා ඔවුන්ට ගැති රූකඩ සැලසුම් සහගතව ක්‍රියාත්මක වූ බව මොනවට පෙනෙයි. ජනතා විමුක්ති පෙරමුණ යාපනයට ගියේය. ජයලත් ජයවර්ධන වැනි පුද්ගලයන් ලන්ඩන් ගියේය. චැනල් 4 නාළිකාව ශ්‍රී ලංකාවේ යුද අපරාධ පිළිබඳව තවත් වීඩියෝ පටයක් ප්‍රචාරය කෙළේය. කොටි ත්‍රස්තවාදීන් ගේ පරාජයෙන් පසුව මෙරටින් පලා ගිය එල්.ටී.ටී.ඊ. ගැත්තෝ කුප්‍රකට වෙබ් අඩවි මඟින් නැවත වරක් පෙනී සිටියහ. ඊට පෙර ඔවුන් සුජාත කරවනු පිණිස තවත් කුප්‍රකට එන්.ජී.ඕ. දෙකකින් ශ්‍රී ලංකාවට ද්‍රෝහිකම් කළ බොරු මාධ්‍ය වීරයකුට සම්මාන දුන්නේය. සම්මාන ගත් ඒ පුද්ගලයා ශ්‍රී ලංකාවේ යුද අපරාධ ගැන හොයන්නට බෑන් කී මූන්ට උනන්දුවක් නැතැයි අෙඳීනා නඟන ලිපියක් අපකීර්තිමත් වෙබ් අඩවියකට සැපයුවේය. මහින්ද රාජපක්ෂ ජනාධිපතිතුමාගේ එංගලන්ත සංචාරයට එරෙහිව එංගලන්තයේ සිංහල, දෙමළ මුස්ලිම් පිරිස් උද්ඝෝෂණය කරන බවත් ඔවුන් දස දහස් ගණනින් එක් රොක් වන බවත් එම මඩ වෙබ් අඩවිය මඟින්ම ප්‍රචාරය කෙරිණ. ශ්‍රී ලංකාවට එරෙහිව චැනල් 4 නාළිකාවෙන් යුද අපරාධ පිළිබඳව එක්සත් ජාතීන්ගේ සංවිධානයේ විශේෂඥයින් පවා තහවුරු කළ වීඩියෝ පටයක් ඉදිරිපත් කර ඇති බවත් මේ වෙබ් අඩවිය උජාරුවෙන් වාර්තා කෙළේය. මේ සියල්ලකින්ම නැවත නැවත මොනවට තහවුරු කෙරුණේ ශ්‍රී ලංකාවේ සිටිය දී හා මෙරටින් පලා ගිය පසුව පවා ද්‍රෝහීන් නැවත එකට එකතු වී කොටි ත්‍රස්තවාදීන් වෙනුවෙන් කඩේ යෑම පටන්ගෙන ඇති බවයි.ඔවුන්ගේ පැත්තෙන් ගත් කළ එය හැර කිරීමට වෙන දෙයක් ඇත්තේ ද නැත. ඔවුන්ට විදේශ රටවල රැකවරණ ලැබී තිබෙන්නේ ද, රාජ්‍ය නොවන සංවිධානවලින් බොරු සම්මාන පිරිනැමෙන්නේ ද කිසිම රැකියාවක් නොකර ලැබෙන ආධාරයෙන් ජීවත්විය හැකිව තිබෙන්නේ ද ශ්‍රී ලංකාවට ද්‍රෝහීවීම නිසාය.ශ්‍රී ලංකාව අද බොහෝ කේෂ්ත්‍රවලින් ලෝකයේ පෙරට පැමිණෙමින් සිටී. සහස්‍රක ඉලක්ක, ආර්ථික වර්ධනය, සංචාරක කර්මාන්තය, ලෝකයේ සුරක්ෂිතම රටවල් අතරට පැමිණීම, එයින් කිහිපයකි. විදේශ ආයෝජන අතින් ද ශ්‍රී ලංකාව ලෝක අවධානය දිනා ගත්තේය. අද විදේශ රටවල ශේෂ වී සිටින කොටි ත්‍රස්තවාදීන්ට වුවමනාවී තිබෙන්නේ ශ්‍රී ලංකාව යන ගමන අඩාල කිරීමටය. ජනාධිපතිතුමා ගේ ඔක්ස්ෆර්ඩ් දේශනය ඔවුන්ට යකුන් එළවන මන්තරයක් මෙන් විස සහිත වන්නට ඇත්තේ ඒ නිසාය. ශ්‍රී ලංකාවේ අනාගත දැක්ම ලෝකය ඉදිරියේ තව දුරටත් ප්‍රබලව තහවුරුවීම ශ්‍රී ලංකාවේ ප්‍රගතිය නොඉවසන විසකුරු බලවේගයන් දකින්නේ තමන්ගේ මාරාන්තික පරාජයක් වශයෙනි. ආරක්ෂක හේතූන් මත යැයි කියමින් ජනාධිපතිතුමාගේ ඔක්ස්ෆර්ඩ් දේශනය අවලංගු කළද එතුමා තම දූත මෙහෙවර එසේම පවත්වාගෙන යමින් එංගලන්තයේ ආරක්ෂක ඇමැති හා අනෙකුත් දේශපාලන නියෝජිතයින් සමඟ ද සාකච්ඡා කෙළේය. ශ්‍රී ලංකාවේ අනාගත දැක්ම පළකිරීමට එංගලන්තයේ හෝ අන් තැනෙක හෝ අවස්ථාවක් ලබා ගන්නා බවත් ජනාධිපතිතුමා අවධාරණය කෙළේය. එය කොටින් හා ඔවුන්ගේ රූකඩයන් ලැබූ පරාජයකි. ජයලත් ජයවර්ධන මහතා වැනි එ.ජා.ප. මන්ත්‍රීවරුන්ට ද නැවත වරක් අලුතින් හිතන්නට එමඟින් අවස්ථාවක් දී තිබේ.ජයලත් ජයවර්ධන මහතා ගරු කටයුතු මහජන නියෝජිතයෙකි. එහෙත් ඔහු දැන්වත් තම හෘද සාක්ෂිය පිරික්සිය යුතුය. මෙතෙක් කාලයකට ජනතාව වෙනුවෙන් දිනා දුන්නේ මොනවාද? සටන් කළේ කා වෙනුවෙන්ද? මන්ත්‍රී ධූරයේ වරප්‍රසාද භාවිතා කෙළේ කවුරුන් ගේ සංතෘප්තිය පිණිසද? මෙතෙක් කළ කී දේවලින් රටට හා මහජනතාවට ඇල්වතුර වීදුරුවක්වත් ලැබී තිබේද? යනුවෙන් එතුමා තමාගෙන්ම ප්‍රශ්න කර ගැනීම ඉතා හොඳය. මිනීමරු කොටි නායකයන්ගේ කරවටා අත දමාගෙන හිඳිමින්, ගම්වලට සයිරන් නළා බෙදන සූත්තරවලින් මහජනතාව රැවටිය නොහැකි බව තේරුම් ගෙන නැතිනම් එය ඒ මහතාගේම ප්‍රශ්නයකි. ඕනෑම දේකට සීමාවක් තිබේ. ද්‍රෝහිකමට ද ඒ සීමාව වලංගුය.මානුෂික මෙහෙයුම ක්‍රියාත්මක වූ කාලයේදී ඇතැම් මාධ්‍ය සංවිධාන දිනපතාම මාධ්‍ය සංදර්ශන රඟ දැක්වීය. මානව හිමිකම්, මාධ්‍ය නිදහස, ජනවර්ග අයිතීන්, සාමය ගැන පල්හෑලි දෙඩෙව්වේය. ඒ සියල්ල කෙළේ මුදලට බව ඔප්පු කළ හැකිය. ඔවුන් මෙරට මාධ්‍යවේදීන්ටවත්, අන් කවුරුන්ට වත් සත පහක දෙයක් දිනා දී නැත. සිදු කෙළේ තමන්ගේ බඩ වඩා ගැනීමය. අද ශ්‍රී ලංකාවෙන් පැනගොස් මඩ වෙබ් අඩවිවලට පණ්ඩිතමානි ලිපි ලියන ඇතැමුන් අමුදූෂිතයෝය. ඔවුන් ක්‍රියා කළ සංවිධානවල ඇතිවී තිබෙන මහ පරිමාණ මුදල් වංචා ගැන සෘජුව වගකිව යුතු පුද්ගලයෝ දූෂණ විරෝධී සම්මාන ගනිති. එවැනි විහිළුවක් ලොව කොතැනකවත් දකින්නට නැත. ජනාධිපතිතුමාගේ එංගලන්ත ගමන ගැන ඔක්ස්ෆර්ඩ් දේශනයට එරෙහිව අවි අමෝරා ගත්තේ මෙවැනි භීෂකයෝ හා දූෂිතයෝය.එල්.ටී.ටී.ඊ.ය හා ඊට අනුග්‍රහය දැක්වූ රාජ්‍ය නොවන සංවිධාන ජාලයක් හරහා යැපෙමින් මසකට රුපියල් ලක්ෂ ගණනින් දීමනා ලබාගත් ඔවුන් අද යැපෙන්නේ විදේශ රැකවරණයෙනි. ඒ රැකවරණය තහවුරු කර ගැනීමට නම් ශ්‍රීී ලංකාවට එරෙහිව මොනවා හෝ කළ යුතුය. ඉතින් ඔවුන්ට හැමදාම පුළුවන් දේ මිස අලුත් යමක් කළ නොහැකි බව පෙන්වමින් මෙවරත් නිවටකම හා ලැජ්ජා නැතිකම විදහා පෙන්වා ඇත.එහෙත් ඒ නිවටකමට හා වංචාවටත් සීමාවක් තිබිය යුතුය. සාධාරණ ජීවිකාවක් සලසාගත නොහැකි නම් හැදුණු වැඩුණු රටට වත් ද්‍රෝහීකම් නොකර සිටිය යුතුය. ද්‍රෝහිකම හා වීරකම අතර වෙනස පෙනෙන්නේ නැත. වීරකම් යැයි වරදවා ගෙන රටට කරන හතුරුකම් ඉතිහාසගත වන්නේ ද්‍රෝහිකම් හැටියටය. මොකද ඉතිහාසයට වරදින්නේ නැති නිසාය. කෙසේ වෙතත් මේ සිද්ධියේදී නැවත වරක් ලෝකයට එක් දෙයක් ප්‍රබලව පෙන්නුම් කෙරිණ. එනම් සමස්ත ශ්‍රී ලංකාව එකහෙළා මහින්ද රාජපක්ෂ ජනාධිපතිතුමා සමඟ සිටින බවය. නිල්, කොළ, රතු හෝ ජාති ආගම් භේදයකින් තොරව ශ්‍රී ලාංකිකයෝ එංගලන්තයේ කොටි වියරුව හෙළා දකිති. එය නැවත වරක් ශ්‍රීී ලංකාවේ එක්සත් භාවය හා අධිෂ්ඨානය පෙන්නුම් කළ අවස්ථාවකි. අතරින් පතර ද්‍රෝහීන් සිටිය හැකි මුත් ශ්‍රී ලංකාව තවදුරටත් පාවාදීම් හා ද්‍රෝහිකම් නොඉවසන බව මෙවර ඉතා ප්‍රබල ව පෙන්නුම් කෙළේය. විදේශ රටවල සිට බඩවියත රැකගැනීමට නිවටකම් පාන්නවුන්ට ද එමඟින් නිහඬ පණිවුඩයක් ලැබී තිබේ.කේ. සී. ජේ. රත්නායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>05</day>
    </date>
    <link>http://www.silumina.lk/2010/12/05/_art.asp?fn=ab1012051</link>
    <topic>ශ්‍රී ලංකාව නව යුගයකට රැගෙන යන අය වැයක්</topic>
    <author/>
    <content>ආර්ථික සංවර්ධන අමාත්‍ය බැසිල් රාජපක්ෂරජය වෙනුවෙන් අය වැය විවාදය අවසන් කිරිමට ලැබීම සතුටට කරුණකි. අති විශිෂ්ට ජන වරමකින් පසු ජනාධිපතිතුමා දෙවන ධුර කාලයට පත්වී ඉදිරිපත් කළ මේ ප්‍රථම අය-වැයෙන් එතුමා බලාපොරොත්තු වුණේ රජය යන දිසාව පෙන්නුම් කිරීමය.අය වැයේදී ඡන්දය පාවිච්චි නොකිරීමටත්, ඒ වාගේම රජයේ නැවත පදිංචි කිරීමේ කටයුතු සඳහා සහයෝගය දැක්වීමට ඉදිරිපත්වීම ගැනත් දෙමළ සන්ධානයේ මන්ත්‍රීවරු ගත් තීරණය ගැන විශේෂයෙන්ම සතුටු වෙනවා. උතුරේ නැවත පදිංචි කිරීම කියන එක එතරම් ලෙහෙසි කාර්යයක් නොවේ. ඇත්ත වශයෙන්ම මේ නැවත පදිංචි කිරීම අලුතෙන් පදිංචි කරනවාටත් වැඩිය අමාරු කාර්යයකි. එල්ටීටීඊ ත්‍රස්තවාදින් විසින් මේ භූමියේ අඟලෙන් අඟලට බිම් බෝම්බ වළලා තිබුණා.පාරවල්, බෝක්කු පුපුරවා හැරියා. පාසල් බිමට සමතලා කළා. ඒ වාගේම සියලුම වාරි මාර්ග යෝජනා ක්‍රමවල ඇළ වේලි, වැව් අමුණු විනාශ කරලා තිබුණේ. එහි කිසිම රජයේ ගොඩනැගිල්ලක අඩු ගණනේ වහලක්වත් ඉතුරු කළේ නැහැ. මේ බිම් බෝම්බ ඉවත් කරන්න රජය රුපියල් දසලක්ෂ 700 ක් වියදම් කරලා ක්‍රොඒෂියා සහ ස්ලෝවැකියා රජයෙන් යන්ත්‍ර 15 ක් ගෙනඑමින් කටයුත්ත ආරම්භ කළා. නැවත පදිංචි කරන්න ඉස්සෙල්ලා මේ ප්‍රදේශයේ යටිතල පහසුකම් දියුණු කරන්න විශාල ආයෝජනයක් කරන්න සිද්ධ වෙනවා. ඒ අතරම මොවුන් පදිංචි කරන කොට විශාල සහනාධාර ප්‍රමාණයක් සපයන්න ඕනෑ වෙනවා.සංවර්ධනයරුපියල් දසලක්ෂ 244,835 ක් සම්පූර්ණයෙන් උතුරේ සංවර්ධන වැඩවලට විතරක් වෙන් කර තිබෙනවා. ප්‍රධාන වශයෙන් විදේශ ආධාර දෙන ආයතන තුනකින්, ලෝක බැංකුව, ජපානය සහ ආසියානු සංවර්ධන බැංකුවෙන්, 2009 වර්ෂයේ උතුරු - නැඟෙනහිර පළාතට රුපියල් දසලක්ෂ 8,416 ක් වෙන් කර තිබෙනවා. මුළු ලංකාවේ අනෙක් පළාත් ඔක්කොටම වෙන් කරලා තිබෙන්නේ රුපියල් දසලක්ෂ 3,581 යි.ඒ වාගේම 2010 වර්ෂය සඳහා උතුරු - නැඟෙනහිරට රුපියල් දසලක්ෂ 8,057 යි. අනෙක් සියලුම ප්‍රදේශවලට රුපියල් දසලක්ෂ 3,261 යි. රටක ආර්ථිකයක් දියුණුවීමට මාර්ග, විදුලිය, ජලය සහ විදුලි සන්දේශ අවශ්‍යයි. මේ සියල්ලක්ම අපි දියුණු කරලා තිබෙනවා. මුලතිවු නගරයෙන් පටන් ගන්න ප්‍රධාන පාරවල් පහම කාපට් කරලා සම්පූර්ණයෙන්ම හදනවා. දැනට පාරවල් තුනක වැඩ ආරම්භ කර තිබෙනවා.මැයි 19 වැනිදා වන කොට මුලතිව්වල විදුලිය ප්‍රතිශතය සියයට බින්දුවයි. දැන් සියයට 18 ක් වෙලා තිබෙනවා. එදා කිලිනොච්චියේ සියයට 1 යි. දැන් සියයට 18 ක් වෙලා තිබෙනවා. වව්නියාවේ සියයට 66 ඉඳලා 75 දක්වා වැඩි වෙලා තිබෙනවා. යාපනයේ සියයට 60 ඉඳලා 72 දක්වා වැඩි වෙලා තිබෙනවා. මන්නාරමේ සියයට 37 ඉඳලා 52 දක්වා වැඩි වෙලා තිබෙනවා. මේ වන කොට යෝජනා ක්‍රම 118 ක් සම්පූර්ණ කරලා රුපියල් දසලක්ෂ 826.2 ක් වියදම් කරලා තිබෙනවා. තව අවුරුදු දෙකක් ඇතුළත මුළු උතුරටම සියයට සියයම විදුලිය දෙන්න අතිගරු ජනාධිපතිතුමා ක්‍රියා කර තිබෙනවා.ආරක්ෂක වියදම කියන්නේ රටේ සංවර්ධනයේ ප්‍රධානම මූලයක්. ආරක්ෂාව නැතිව කිසිම සංවර්ධනයක් වෙන්න බැහැ. රටක ස්ථාවරත්වයේ, ජාතික සංවර්ධනයේ පළමුවැනි දේ තමයි ආරක්ෂාව. ඒ නිසා ආරක්ෂාවට යොදන සෑම සතයක්ම ආයෝජනයක් ලෙස සැලකිය යුතුයි. ඒක අත්‍යවශ්‍ය වියදමක්. වසර 30 ක් ත්‍රස්තවාදයෙන් බැට කාපු පිරිසක්. මේ රටේ සියලු ජාතින් ඒ යුද්ධයෙන් බැට කෑවා. උතුර නැඟෙනහිර අය විතරක් නොවෙයි. දකුණේ අයත් ඊට වැඩිය බැට කෑවා.අපේ ළමයි ඉස්කෝලෙට යන්න බයේ සිටියා. මේ ජාතිය ආරක්ෂාව කියන එක අත්‍යවශ්‍ය දෙයක්. නමුත් මේකෙදි කථා කරන්නට ඕනෑ ප්‍රාග්ධන වියදම්. ඒ අනුව 2009 දි ප්‍රාග්ධන වියදම රුපියල් දසලක්ෂ 30,533 යි. ඊළඟට ඒක 2010 දී රුපියල් දසලක්ෂ 14,451 කට අඩු වෙලා තිබෙනවා. ඊළඟට 2011 ප්‍රාග්ධන වියදම් තිබෙන්නේ රුපියල් දසලක්ෂ 11,180 යි. එහෙම නම් විශාල ප්‍රමාණයකින්, ඒ කියන්නේ සියයට 50 කින් පමණ අඩු වෙලා තිබෙනවා. රුපියල් දසලක්ෂ තිස්දහස් ගණනක ඉඳලා, දසලක්ෂ එකොළොස් දහස් ගණනක් දක්වා ප්‍රාග්ධන වියදම් අඩු වෙලා තිබෙනවා.පුනරාවර්තන වියදම් එක වෙලා තිබෙන්නේ 2009 දි රුපියල් දසලක්ෂ 174,973 යි. 2011 අවුරුද්ද වනකොට කීයද? රුපියල් දසලක්ෂ 170,848 යි. ඉතින් මම දන්නේ නැහැ, එම මන්ත්‍රීවරු ඉදිරිපත් කරපු ගණන් කොහෙන්ද හොයා ගත්තෙ කියලා. ආරක්ෂක වියදම දළ දේශීය නිෂ්පාදනය ජීඩීපී එකත් එක්ක ප්‍රතිශතයක් හැටියට බැලුවාම ඒකත් අඩුවෙලා තිබෙනවා, මෙන්න මේ විධියට. 2009 දි සියයට 3.63 යි. 2010 දි සියයට 3.06 යි. 2011 දි සියයට 2.71 යි.ඉතින් මේ විධියට අපි ඊළඟ අවුරුදු දෙකත් ගත්තාම, 2012 දී සියයට 2.36 යි. 2013 දී 2.07 යි. අපේ මුළු අයවැයේ ජීඩීපී එකත් එක්ක ගත්තාම ආරක්ෂක අමාත්‍යාංශයට වෙන්කර ඇති සම්පූර්ණ මුදලේ අඩුවීමක් තමයි පෙන්නුම් කරන්නේ. ඒ අතර අපි මේක සමස්ත වියදමක් හැටියට බැලුවාමත්, අනිවාර්යෙන්ම අපේ ජාතිය මේ රණවිරුවන්ට ණය ගැතියි. ඉතින් ඒක නිසා අනිවාර්යෙන්ම ඒ වියදම් මොන විධියකින්වත් අඩු කරන්නට පුළුවන්කමක් නැහැ.ඒ අතර විශේෂයෙන් කියන්නට ඕනෑ ආරක්ෂක අමාත්‍යාංශය යටතට හම්බන්තොට ජාත්‍යන්තර සම්මන්ත්‍රණ ශාලාව, නාගරික සංවර්ධන අධිකාරිය, හම්බන්තොට දිස්ත්‍රික් කාර්යාලය, ශ්‍රී ලංකා වෙරළ ආරක්ෂක දෙපාර්තමේන්තුව සහ සංවර්ධන සහ මහජන සේවාවන් කරන ආයතන රාශියක වැය ශීර්ෂයත් මේ ආරක්ෂක අමාත්‍යාංශය යටතට ඇතුළත් වී තිබෙන බව.නිල්ල පිරුණු රටක්සියයට 8 ක විදුලිය ගාස්තු වැඩි කිරීමක් කර තිබෙන්නේ පැහැදිලිවම මුල් විදුලි ඒකක 90 හැර ඊට වැඩියෙන් පාවිච්චි කරන විදුලි ඒකක ප්‍රමාණයටයි. දැනට සිටින 45,57,000 ක විදුලි පාරිභෝගික සංඛ්‍යාවෙන් සියයට 70 ක් අයිති වන්නේ ඒකක 90 කට වඩා අඩුවෙන් විදුලිය පාවිච්චි කරන පිරිසට. ඒකට 1 සිට 30 දක්වා පාවිච්චි කරන 11,00,000 ක්ද, ඒකක 31 ඉඳලා 60 දක්වා පාවිච්චි කරන 13,00,000 ක්ද ඉන්නවා. ඒකක 61 යි 90 යි අතර පාවිච්චි කරන දසලක්ෂ 80,000 ක් ඉන්නවා.අපේ රට නිල්ල පිරුණු රටක්. පරිසරය ආරක්ෂා කරන්න විදුලි පාරිභෝජනය අඩු කරන්න මෙයින් අපි දිරි ගන්වනවා. එහෙම තමයි අපි දිරි ගන්වන්න හදන්නේ. මේ වැඩි කිරීම සුළු හා මධ්‍ය පරිමාණයේ ව්‍යාපාරවලට අදාළ වෙන්නේ් නැහැයි කියලා තිබෙනවා. අපි සහන දීලා තිබෙනවා. ආගමික ස්ථානවල, රජයේ රෝහල්වල, පාසල්වල, වෘත්තීය පුහුණු ආයතනවල සහ විශ්වවිද්‍යාලවල විදුලිය ගාස්තුව සියයට 25 කින් අඩු කර තිබෙනවා. ඒක විශාල සහනයක්. ඉදිරි වර්ෂ දෙක තුළ විදුලිබල ආයෝජනය බිලියන 64 ඉක්මවනවා. මොකද සැමට විදුලිය යටතේ හැම ගමකටම හැම නිවසකටම විදුලිය දෙන්නයි අපේ බලාපොරොත්තුව.ජනාධිපතිතුමා පදවිප්‍රාප්ති උත්සවයේදී කිව්වා, ශ්‍රී ලංකාව දියුණු විය යුත්තේ ශ්‍රී ලංකාවක් ලෙසටයි කියා. මෙය පැහැදිලිව දේශීය අනන්‍යතාවයක් සහිත නිදහස් ආර්ථිකයක්. අප දැන් අනුගමනය කරන්නේ නොබැඳි ප්‍රතිපත්තියක්. විදේශ ප්‍රතිපත්තියේ දේශපාලන නොබැඳි පිළිවෙත වාගේම ආර්ථිකයේදීත් බැඳීම්වලින් තොරව අප කටයුතු කරනවා. අර ප්ලග් එක එහෙම ගලවලා තිබෙන්නේ. දැන් අප ස්වාධීනවයි ගමන් කරන්නේ. එම නිසා අප විවෘතව එදා ණය නොගත් රටවලින් එදා ආධාර නොලැබුණු රටවල් සමඟ සම්බන්ධකම් ඇතිකර ගෙන අද ආධාර ලැබෙනවා. මෙහිදී මහින්ද චින්තන මොඩලය තමයි අප අනුගමනය කරන්නේ. මේක ශ්‍රී ලංකා මොඩලය. ඒක තමයි අපේ දේශීය මොඩලය.සාරධර්මරටක සංවර්ධනය කියන්නේ ආර්ථික සංවර්ධනය පමණක් නොවෙයි. මොකද ජාතික සංවර්ධනය ආර්ථික සංවර්ධනයට විතරක් සීමා වෙන්නේ නැහැ. ආර්ථික සංවර්ධනය ජාතික සංවර්ධනයේ කේන්ද්‍රස්ථානය වන්න පුළුවන්. නමුත් ඒක විතරක්ම නොවෙයි. ජාතික සංවර්ධනය එක්ක සමාජ සංවර්ධනය තිබෙන්න ඕන. එය ඕනෑම දේශපාලන සංවර්ධනයත්, සංස්කෘතික හා සදාචාරාත්මක සංවර්ධනයත් වෙන්න ඕනෑ.මේ අය වැය තුළ මේ හැම අංශයක්ම ගොනුවෙලා තිබෙනවා. මහින්ද චින්තනය සහ මහින්ද චින්තන ඉදිරි දැක්ම තුළ ගැබ් වෙලා තිබෙන සාරධර්ම ආර්ථික සංවර්ධනයට පමණක් නොවෙයි, සමාජ සංවර්ධනය සහ දේශපාලන සංවර්ධනයටත් ඉවහල් වෙනවා. අපේ දේශපාලන නිදහස, මාධ්‍ය නිදහස, කථා කිරීමේ නිදහස ඒ වාගේම සර්වජන ඡන්ද බලය, ඒ වාගේ දේවලුත් සමහර ප්‍රදේශවලට සීමා වෙලා තිබුණා. ඒවා ඔක්කොම ඉෂ්ට කරලා තමයි ජාතික සංවර්ධනය වන්නේ.”මහින්ද චින්තන” ප්‍රතිපත්ති ප්‍රකාශනය තුළ එතුමා ඉදිරිපත් කරපු පළමුවැනි දේ තමයි මිනිසා ගොඩ නඟා පවුල රකින්ටත්, පවුල ගොඩනඟා ගම රකින්නත්, ගම ගොඩනඟා රට රකින්නත්, රට ගොඩනඟා ලොව දිනන්නත් කියන එක. ඒ තේමාව උඩ, රට පුරා ගමට, වතුකරයට වාගේම හැම ජන කොටසකටම අදාළ වන ලෙස මේ අය වැය ඉදිරිපත් කරලා තියෙනවා.අපට පුළුවන් ලොකු ආයෝජන දෙක තුනක් ඇති කරලා. එහෙම නැත්නම් ඡතභඥ-ජඩඪන ජධථනචදර වාගේ ලොකු කොම්පැනි පහක්, හයකින් මුළු දළ දේශීය නිෂ්පාදන වැඩි කරලා පෙන්වන්න. නමුත් ඊට වඩා අපේ අවශ්‍යතාව වන්නේ් මහින්ද චින්තන ප්‍රතිපත්ති ප්‍රකාශනය තුළ තිබෙන මිනිසා ගොඩ නඟා පවුල ගොඩ නැඟීමත්, පවුල ගොඩ නඟලා, ගම ගොඩ නැඟීමත්, අපේ රටේ ජනතව තම ජීවනෝපාය සහ ජීවන තත්ත්වය අනුව කොටස් කීපයකට බෙදා වෙන් කරන්න පුළුවන්. ඒ එක එක කොටසකට මේ අය වැයෙන් ලබාදී තිබෙන සහන කීපයක් ඉදිරිපත් කරන්න ඕනෑ. විශේෂයෙන්ම මේ කොටස් කෘෂිකාර්මික හා වැවිලි ක්ෂේත්‍රයේ සිටින අයයි.වී ගොවිතැන, තේ, රබර්, පොල්, කුළු බඩු, අතිරේක බෝග වැනි දේවල් කරන අයට, ධීවර කර්මාන්තයේ යෙදෙන අයට, පශු සම්පත් කිරි නිෂ්පාදකයන්ට විශාල වශයෙන් සහන ලබාදී තිබෙනවා. ඒ විතරක් නොවෙයි රජයේ සේවකයන්ට, පෞද්ගලික අංශයේ වැටුප් ලබන සේවක පිරිසට, විදේශ රැකියාවල නිරතව සිටින අයට, විශාලම විදේශ විනිමය ප්‍රමාණයක් ගෙන එන්නේ මේ අයයි. ඊළඟට ස්වයං රැකියාවල සිටින අයට, ත්‍රීවීල් සහ වෙළෙඳ ද්‍රව්‍ය වෙළෙඳාම් කරන අයට, විශ්‍රාමිකයන්ට, ඒ වාගේම ආරක්ෂක හමුදාවල රණවිරුවන් වෙනුවෙන්, සුළු හා කුඩා මධ්‍යම පරිමාණයේ ව්‍යාපාරිකයන්ට, වෘත්තීයවේදීන්ට, ගැබිනි මවුවරුන්ට, දරුවන්ට, වැඩිහිටියන්ට, ආබාධිතයන්ට හා කාන්තාවන් ඇතුළු සියලු පිරිස් වෙනුවෙන් මේ හැම කොටසකටම මෙවර අය වැයෙන් විධිමත් වැඩ පිළිවෙළකුත් ඒ වාගේම සහන සපයා තිබෙනවා.සහනාධාරකුඩා තේවතු හිමියන්ට මේ වර්ෂයේ අතිරේකව රුපියල් දශලක්ෂ හයදහස් තුන්සිය හැත්තෑපහක් ලැබී තිබෙනවා. මේක රට පුරා ඉන්න කුඩා තේ වතු හිමියන්ට ලැබෙනවා. මීට අමතරව අපි රුපියල් 1,000ක පොහොර සහනාධාරයකුත් ලබාදුන්නා. මේ හා සමානවම රබර් නිෂ්පාදනයේත් සෑහෙන වැඩි වීමක් සිදුවී තිබෙනවා. ඒ වාගේමයි මිල ගණන්. ආර්එස්එස් දුම් ගැසූ දාර සහිත රබර් අංක 1 සහ 2හි සාමාන්‍ය මිල පිළිවෙළින් කිලෝ ග්‍රෑම් එක රුපියල් 381 දක්වා ද, කිලෝ ග්‍රෑම් එක රුපියල් 375 දක්වා ද සියයට 128කින් වැඩි වෙලා තිබෙනවා. ක්‍රේප් රබර් හා ක්‍රේප් රබර් අංක 1හි මිල පිළිවෙළින් කිලෝ ග්‍රෑම් එක රුපියල් 390ක් හා කිලෝ ග්‍රෑම් එක රුපියල් 386 දක්වා සියයට 139කින් හා සියයට 141කින් වැඩි වෙලා තිබෙනවා.විශේෂයෙන්ම දේශීය කෘෂිකර්මයේ විශාල වැඩිවීමක් වෙලා තිබෙනවා. 2009-2010 මහ කන්නය ඊට කලින් කන්නයත් එක්ක සංසන්දනය කරන කොට මෙට්‍රික් ටොන් දශලක්ෂ දෙකයි දශම හයයි තුන දක්වා, සියයට 10.3 කින් වර්ධනය වෙලා තිබෙනවා.වගා කටයුතුවැවිලි ක්ෂේත්‍රයේ තේ, රබර් නිෂ්පාදනය ඉහළ යන කොට පොල් නිෂ්පාදනය පහත බැස්සා. ජනවාරි මාසය එක්ක සංසන්දනය කරන කොට ජූලි මාසයේ පොල් මිල අඩු වුණා. ඒ නිසා වැවිලිකරුවන් අධෛර්යයට පත්වුණා. ඒ වාගේම වැලිගම ප්‍රදේශයේ හටගත්ත රෝගය නිසා පොල් කර්මාන්තය සංවර්ධනයට තවත් රුපියල් දශලක්ෂ 200ක් වෙන්කර තිබෙනවා. මේ සඳහා වෙනම අමාත්‍යංශයක් ඇතිකළා. ඒ ගැන වගකීම භාරදීලා පොල් කර්මාන්තය නඟා සිටුවීම අද අවශ්‍ය කරනවා.රබර් වගාව සඳහා මොණරාගල, වවුනියා හා මුලතිව් දිස්ත්‍රික්කවල නව වගා ආරම්භ කිරීම, නැවත වගා කිරීම සඳහා පවතින සහනාධාරය වැඩි කිරීම, වැහි ආවරණ ජනප්‍රිය කිරීම සඳහා 50%ක සහනාධාරයක් ලබාදීම, රබර් පාලන දෙපාර්තමේන්තුවේ පවතින ප්‍රතිපාදනය රුපියල් දශලක්ෂ 500 සිට රුපියල් දශ ලක්ෂ 750 දක්වා වැඩි කිරීම වැනි පියවර රැගෙන තියෙනවා. ඒ වාගේම අගය එකතු කළ අපනයන දිරිමත් කිරීම සඳහා කිලෝ ග්‍රෑමයකට පැවැති රුපියල් 4ක වූ මුදල රුපියල් 8 දක්වා වැඩි කර තිබෙනවා.මෙයට අමතරව විශේෂයෙන්ම කෘෂිකර්ම ක්ෂේත්‍රයේ ලොකුම ප්‍රශ්නයක් තමයි බීජ. අපේ තිබුණු බීජ ගොවි පොළවල් පසුගිය කාලයේ පෞද්ගලීකරණය කළා. සමහර ඒවා ඉතාම හොඳට කරනවා. සමහර ඒවා විනාශ වෙලා ගිහිල්ලා තියෙනවා. ඒ වාගේම සමහර තැන්වල තියෙන බීජ පොළවලුත් සාර්ථකව කරන්නේ නැහැ. ඒ සඳහා විශේෂ වැඩසටහනක් ඇතිකරලා තියෙනවා. රුපියල් දශලක්ෂ 700ක් යොදවා තුන් අවුරුදු බීජ ගොවි පොළවල් සංවර්ධන වැඩසටහනක් ක්‍රියාත්මක කිරීම, බීජ ගොවිපොළවල් පුළුල් කිරීම සඳහා කෘෂිකර්ම දෙපාර්තමේන්තුව පෞද්ගලික අංශය සමඟ කටයුතු කිරීම, බීජ ගොවි පොළවල් සඳහා කරනු ලබන ආයෝජන සඳහා පස් අවුරුදු බදු විරාමයක් ලබා දීම සේම පොහොර සහනාධාර ක්‍රමය ද අඛණ්ඩව පවත්වා ගෙන යනවා.ධීවර කර්මාන්තයට විශාල ආයෝජනයක් පසුගිය කාලයේදී කෙරුණා. ඒ නිසා 2010 පළමු භාගයේ මත්ස්‍ය නිෂ්පාදනය, 2009 මත්ස්‍ය නිෂ්පාදනය හා සංසන්දනය කරන කොට මෙට්‍රික් ටොන් 170,100 දක්වා සියයට 10.5 කින් වැඩි වුණා. මේක උතුරු නැඟෙනහිර ධීවර කර්මාන්තයට අවස්ථාව සැලසීමක්. මේ අයවැයෙන් තුන් ලක්ෂයක් පමණ වූ ධීවර ජනතාවට සහන කීපයක් සලසා තිබෙනවා. මෙහිදී විශේෂයෙන්ම උතුරු නැඟෙනහිර සමස්ත මත්ස්‍ය නිෂ්පාදනය සියයට 50 ක් දක්වා වැඩි කරන්න කටයුතු කරනවා. ඒ වාගේම විශේෂයෙන්ම දැනට විවිධ ලියාපදිංචි ගාස්තු සහ ධීවර යාත්‍රාවලින් අලුත් කිරීමේ ගාස්තු, ක්‍රියාත්මක කිරීමේ ගාස්තු අය කරනවා. ඒවා සියල්ලක්ම මේ අයවැයෙන් ඉවත් කර තිබෙනවා.ජලජීවි සම්පත්මිරිදිය මත්ස්‍ය කර්මාන්තය හා ජලජීවි සම්පත් කටයුතු දිරිමත් කිරීමට සියයට 7 ක සහනදායී පොලියකට ණය පහසුකම් සපයන්න යෝජනා කර තිබෙනවා. ඒ වාගේම ගැඹුරු මුහුදේ මත්ස්‍ය කර්මාන්තය සඳහා දිගු කාලීන සහනදායී ණය සැපයීම පහසු කිරීම, ආදායම් බදු අවුරුදු පහකට ඉවත් කිරීම, ඒ වාගේම සාම්ප්‍රදායික ධීවර ගම්මාන ආශි‍්‍රතව සංචාරක කර්මාන්තය දියුණු කිරීම සඳහා අපි සංචාරක සංවර්ධන අධිකාරියට රුපියල් දශලක්ෂ 300 ක් වෙන් කර තිබෙනවා. ඒ, ධීවර ජනතාවට සංචාරක කර්මාන්තයත් එක්ක සම්බන්ධ වෙන්න පුළුවන් විධියටය.ගැමි ආර්ථිකය තුළ ස්වයංපෝෂිත ගෘහස්ථ ආර්ථිකයක් ඇති කරන්න කටයුතු කර තිබෙනවා. ගෘහස්ථ කුකුළු පාලනය, එළු පාලනය, ඒ වාගේම කිරි ගවයින් පාලනය වගේම ගෙවතු වගාව වැනි දේවල් දියුණු කිරීම තුළ මේ ගෘහස්ථ ආර්ථිකය ශක්තිමත් කළොත් නිෂ්පාදන වෙළෙඳ පොළට යවන්නේ නැතුව තමුන්ම පාවිච්චි කළොත් හොඳ නැවුම් පිරිසිදු පෝෂණ ගුණයෙන් යුත් ආහාර පාවිච්චි කළ හැකියි. පශු සම්පත් අමාත්‍යාංශය මඟින් සපයන සේවා පුළුල් කිරීම තුළින් කිරි ගොවින් ලක්ෂ 4 කට පමණ සහනයක් සැලසෙනවා.ලක්ෂ 13 ක් පමණ වන රජයේ සේවකයන් මහින්ද චින්තනය තුළ වැදගත් කාර්ය භාරයක් ඉටු කරන පිරිසක්. ජනාධිපතිතුමා රජයේ සේවකයා ශක්තිමත් කර ඔවුන්ගේ ජීවන තත්ත්වය උසස් කිරීමට වාගේම සේවා තත්ත්වය වර්ධනය කිරීමටත් කටයුතු කළා. අනෙක් අය රාජ්‍ය සේවය විනාශ වන විධියට කටයුතු කරලා, රාජ්‍ය සේවකයන්ගේ සංඛ්‍යාව අඩු කර තිබුණු යුගයක ජනාධිපතිතුමා රාජ්‍ය අංශය, රාජ්‍ය සේවකයා ශක්තිමත් කිරීමේ කටයුත්ත කළා.මේ අය වැයෙනුත් හැම රාජ්‍ය සේවකයෙකුටම අවම වශයෙන් සහන දෙකක් ලැබී තිබෙනවා. සමහර අයට සහන තුන හතර ලැබී තිබෙන බව සඳහන් කරන්නට ඕනෑ. විශේෂයෙන්ම ඒ ලබා දුන් සහන කිහිපය අතරින් ලක්ෂ 13 කට සියයට 5 ක වැටුප් වර්ධනයක් ලැබෙනවා. ඒ වාගේම ජනවාරි 1 වැනිදා සිට රුපියල් 600 ක වැඩි වීමක් ලැබෙනවා. එතකොට අඩුම ගණනේ ඒක රුපියල් 1,250 ක් හෝ ඊට වැඩි වෙනවා. සමහරුන්ට රුපියල් තුන්දහස් ගණනක් ලැබෙනවා. ඒ වාගේම ජූලි මාසයේ සිට වැටුප් විෂමතාවන් ඉවත් කිරීම කරනවා. ඒ තුළින් අට ලක්ෂයක පමණ පිරිසකට සහනයක් ලැබෙනවා.ඒ වාගේම විශ්ව විද්‍යාල ආචාර්යවරු ඇතුළු විශේෂ වෘත්තිය සේවාවල යෙදෙන අයට සියයට 25 ක විශේෂ වෘත්තියමය දීමනාවක් ලබා දෙනවා. ඒ මඟින් රජයේ සේවකයන් 30,000 කට පමණ සහන සැලසෙනවා. ඒ වාගේම වෘත්තීය හා කළමනාකරණ අංශයේ සේවා නියුක්තිකයන් සඳහා බදු සහන සහිතව මෝටර් රථයක් ගෙන්වීමේ වරප්‍රසාදය ලබා දෙනවා. ඒ තුළින් 30,000 ක පමණ පිරිසකට සහන ලැබෙනවා. මීට අමතරව රාජ්‍ය සේවය පුළුල් කිරීමත්, අනෙක් පැත්තෙන් දීප ව්‍යාප්ත සේවාවන් සඳහා උපාධිධාරීන් 10,000 ක් බඳවා ගැනීම සිදු කරන අතර, රාජ්‍ය බැංකු හා අනෙකුත් මූල්‍ය කළමනාකරණ ආයතනවලට සහ හමුදා හෙදියන් හැටියට 1,500 ක් බඳවා ගන්නවා. ඒ තුළින් උපාධිධාරීන් 13,000 කට පමණ සහන ලැබෙනවා.ලක්ෂ 45 ක් පමණ වන සංස්ථා හා පෞද්ගලික අංශය සහන කිහිපයක් සලසා තිබෙනවා. පෞද්ගලික අංශයට ලබා දී තිබෙන මේ විශ්‍රාම වැටුප් ක්‍රමය නිසා පෞද්ගලික රැකියාවලට තිබෙන ඉල්ලුම වර්ධනය වීමට හේතු වනවා. රුපියල් 50,000 කට වඩා අඩු මාසික ආදායමක් ලබන අය ආදායම් බද්දෙන් නිදහස් කිරීම. මේ නිසා මධ්‍යම ආදායම් ලබන දෙලක්ෂයකට පමණ ප්‍රයෝජනයක් ලැබෙනවා. උපයන විට බදු ගෙවීමේ සීමාව වර්ෂයකට රුපියල් ලක්ෂ හය දක්වා පුළුල් කිරීම, රුපියල් තුන් ලක්ෂයක් වූ ආදායම් බදු නිදහස් සීමාව රුපියල් ලක්ෂ පහ දක්වා වැඩි කරලා තිබෙනවා. ලක්ෂ පහක් වූ පොලී ආදායම් ලබන අය ඉන්නවා.පොලී මත පැනවෙන බද්දෙන් නිදහස් කිරීම නිසා බැංකුවල මුදල් තැන්පත් කර සිටින විශ්‍රාමිකයන් ඇතුළු දශලක්ෂ 4 කට වැඩි විශාල පිරිසකට සහනයක් ලැබෙනවා. අර්ථසාධක අරමුදල් ලබා ගන්නා විට ඒ මුදල් බද්දෙන් නිදහස් කිරීම නිසා වර්ෂයකට විශ්‍රාම ලබන 50,000 ක පමණ පෞද්ගලික හා රාජ්‍ය සංස්ථා සේවකයින්ට සහනයක් ලැබෙනවා. ඒ අයට තුන් වරක් බදු ගහනවා කියලා කිව්වා. ඒ නිසා විශ්‍රාම යන කොට ඒ අර්ථසාධක මුදලට බදු ගෙවීම අඩු කරනවා.විනිමයවිදේශ රැකියාවල නිරත වී සිටින පිරිස ලක්ෂ 16 ක් පමණ ඉන්නවා. ඔවුන් රටට විශාල වශයෙන් විදේශ විනිමය උපයා දෙනවා. මෙහිදී ජනාධිපතිතුමා විශේෂයෙන්ම ඔවුන් වෙනුවෙන් විශ්‍රාම වැටුප් අරමුදලක් ඇති කිරීම සඳහා මූලික ප්‍රාග්ධනය හැටියට රුපියල් දශලක්ෂ 1,000 ක් වෙන් කරලා තිබෙනවා.ස්වයං රැකියාවල නියුක්ත වෙලා ඉන්න ත්‍රීරෝද රථ හිමියන්, ලොරි රථ, පදික වේදිකාවේ සුළු ව්‍යාපාර කරමින් හිටපු වෙළෙන්දන් වැනි විශාල පිරිසක් කෙරෙහි අවධානය යොමු කරලා මෙවර සහන රාශියක් සලසා තිබෙනවා. ඒ පිරිස රැකියා උත්පාදනයට, නිෂ්පාදනයන්ට, සේවා සැපයීමට උදවු වනවා. අඩු ආයෝජනයකින් තමයි මේ රැකියා බිහි වන්නේ. අඩු ආයෝජනයකින් රටේ ආර්ථිකයට වැඩි දායකත්වයක් එකතු කරන ක්ෂේත්‍රයක් තමයි ස්වයං රැකියා අංශය. මෙවර අය වැය මඟින් ඒ සඳහා විවිධ සහන රාශියක් ඇති කරලා තිබෙනවා. ත්‍රිරෝද රථ, ලොරි රථ හා පෞද්ගලික බස් රථ සඳහා කල් බදු ක්‍රමය යටතේ අය කරනු ලබන වැට් බද්ද ඉවත් කර තිබෙනවා. මෙයින් 5,50,000 ක් පමණ වූ ප්‍රවාහන සේවාවල යෙදෙන අයට සහනයක් ලැබෙනවා. එයට අමතරව අමතර කොටස් සඳහා වන රේගු බදු ඉවත් කර තිබෙනවා.මල් හා විසිතුරු පැළ නිෂ්පාදනය සඳහා විශේෂ යොමු වීමක් තිබෙනවා. ඒ සඳහා උද්භිද උද්‍යාන දෙපාර්තමේන්තුව විසින් ඔවුන් පුහුණු කරලා එවැනි නව ආර්ථික ඵලදායිතාවක් ඇති දේවල්වලට ගෘහිනියන්, කාන්තාවන් යෙදීම සඳහා කටයුතු කරනවා. ඒ සඳහා දශලක්ෂ 100 ක ප්‍රතිපාදනයක් ලබා දීලා තිබෙනවා. ඊළඟට විශ්‍රාමිකයන්ට අවම වශයෙන් සහන දෙකක්වත් ලැබෙනවා. ආරක්ෂක අංශ සේවාවල සාමාජිකයන්ගේ භාර්යාවන් හා ඔවුන්ගේ පවුල්වල ආර්ථික අපහසුතාවන් වෙනුවෙන් කටයුතු කිරීම සඳහා වසර තුනක් සඳහා දශලක්ෂ 3,000 ක් වෙන් කරලා තිබෙනවා. ඒ වාගේම ආරක්ෂක හමුදාවල නියුතු අයගේ පවුල්වල උපදින සෑම තෙවන දරුවකුටම රුපියල් ලක්ෂයක දීමනාවක් දෙන්න කටයුතු කරලා තිබෙනවා.බදු සහනසුළු, කුඩා හා මධ්‍යම පරිමාණයේ ව්‍යාපාරිකයන් රටක දියුණුවට වැඩියෙන්ම දායකත්වයක් දෙන අය. හර බද්ද ඉවත් කිරීම, වැට් බදු සියයට 20 ඉඳලා 12 ට අඩු කිරීම, ලාභ මත අය කරන බදු සියයට 35 සිට 28 ට අඩු කිරීම, ඒ අයට ලබා දී තිබෙනවා. ඒ වාගේම බේකරි හිමියන්ටත්, සංචාරක කර්මාන්තයේ යෙදෙන අයටත්, සහන ගණනාවක් ලබා දීලා තිබෙනවා. ඇඟලුම් කර්මාන්තයේ ඉන්න කුඩා පරිමාණයේ හා මධ්‍ය පරිමාණයේ අයටත් සහන සලසා දීලා තිබෙනවා.මැණික් හා ස්වර්ණාභරණ කර්මාන්තයට බාධාවක්ව තිබුණු බදු ඉවත් කරලා තිබෙනවා. සකස් නොකළ මැණික් ගල් ආනයනය කරන අවස්ථාවේදී පවතින සියලු බදු ඉවත් කරලා තිබෙනවා. ඒ වාගේම මැඩගස්කරය වාගේ විවිධ රටවලට ගිහිල්ලා මැණික් අරගෙන එන්න ඔවුන්ට ගෙනයන්න දෙන එක්සත් ජනපද ඩොලර් ප්‍රමාණය 10,000 ඉඳලා 50,000 දක්වා වැඩි කරලා තිබෙනවා. තොරතුරු තාක්ෂණ ව්‍යාපාරය බාහිර අංශවලට සැපයීමට බදු දිරිගැන්වීම් දීලා තිබෙනවා. මෘදුකාංග - ඵධටබඹචපඥ වැට් බද්දෙන් හා ජාතිය ගොඩ නැඟීමේ බද්දෙන් ඉවත් කරලා තිබෙනවා. ඒ වගේම මේ අය වැයෙන් ඒ අයට සහන සලසා දී තිබෙනවා.විශේෂයෙන්ම ආයෝජනයක් ලෙස සලකා ගැබිනි මව්වරුන්ට දැනට දෙන පෝෂණ මල්ල වැඩි කිරිම සඳහාත්, ත්‍රීපෝෂ වැඩ සටහන පුළුල් කිරීම සඳහාත් රුපියල් දශලක්ෂ 1100 සිට 1500 දක්වා ප්‍රතිපාදන වැඩිකර තිබෙනවා. ග්‍රාමීය පෙර පාසල් වෙනුවෙන් රුපියල් දශලක්ෂ 200 ක් වෙන් කරලා ඒ තුළින් දෙලක්ෂයක් පමණ වන පෙර පාසල් දරුවන්ගේ අධ්‍යාපන තත්ත්වය දියුණු කරන්නත් බලාපොරොත්තු වනවා. වැඩිහිටියන්, ආබාධිතයන් හා ත්‍රස්තවාදී කරදරවලින් විපතට පත් වූ අයට දෙන මාසික දීමනාව වැඩි කිරීමට තවත් රුපියල් දශලක්ෂ 1,000 ක් වෙන්කර තිබෙනවා. ලක්ෂ 6 ක් පමණ වන වැඩිහිටියන්ට සහ සමෘද්ධි පවුල්වල ආබාධිත දරුවන්ගේ උපයන්නන්ගේ මාසික දීමනාව වැඩි කිරීමෙන් තවත් ලක්ෂ 6 කට සහන සැලසෙනවා.ආශ්චර්යපොහොර සහනාධාරය සඳහා රුපියල් දශලක්ෂ 30,000 ක්, පෝෂණ මල්ල සඳහා දැනට රුපියල් දශලක්ෂ 2050 ක්, පාසල් දරුවන් 42,000 ක ගේ කිරි වීදුරුව සඳහා රුපියල් දශලක්ෂ 250 ක්, පාසල් පොත් සඳහා රුපියල් දශලක්ෂ 2,400 ක්, පාසල් ආහාර වැඩ සටහන සඳහා රුපියල් දශලක්ෂ 2,800 ක්, පාසල් නිල ඇඳුම් සඳහා රුපියල් දශලක්ෂ 1,595 ක්, වාර ප්‍රවේශ පත්‍ර සඳහා රුපියල් දශලක්ෂ 1,400 ක්, සමෘද්ධි සහනාධාර පවුල් සඳහා රුපියල් දශලක්ෂ 9,300 ක්, මහජන ආධාර සඳහා රුපියල් දශලක්ෂ 2,892 ක්ද වෙන්කර තිබෙනවා. ආබාධිත රණවිරුවන් වෙනුවෙන් රුපියල් දශලක්ෂ 12,500 ක් වෙන්කර තිබෙනවා.වසර 18 කට පස්සේ පළමුවැනි වතාවට අය-වැය හිඟය දළ ජාතික නිෂ්පාදනයේ ප්‍රතිශතයක් ලෙස සියයට 6.8 හි පවත්වා ගෙන යන්න පුළුවන් වුණා. මේ අය වැය රට ඉදිරියට ගෙන යන, මේ රට, ශ්‍රී ලංකාව ආසියාවේ ආශ්චර්යවත් රට බවට පත් කරන අය වැයක්.විශේෂයෙන්ම මේ සියලු කාර්යයන් ඉෂ්ට කර ගන්න පුළුවන් වුණේ අපේ ආරක්ෂක අංශ මේ රටට සාමය උදා කරපු නිසයි. ඒ නිසා මේ වෙලාවේ ආරක්ෂක ලේකම්තුමා ඇතුළු සියලුම ආරක්ෂක අංශවලට, ජනමාධ්‍යවලට රජය වෙනුවෙන් ස්තුතිවන්ත වනවා. ජනාධිපතිතුමාට සහ මේ රජයට අතිවිශිෂ්ට ජයග්‍රහණයක් පසුගිය ජනාධිපතිවරණයේදීත්, පාර්ලිමේන්තු මැතිවරණයේදීත් ලබාදී දක්වපු සහයෝගය ගැන, විවිධ ප්‍රචාරවලට රැවටෙන්නේ නැතිව මෙතෙක් මේ රජයත් එක්ක සිටීම ගැන මේ රටේ මුළුමහත් පොදු ජනතාවටම විශේෂයෙන් ස්තුතිවන්ත වනවා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>05</day>
    </date>
    <link>http://www.silumina.lk/2010/12/05/_art.asp?fn=ab1012055</link>
    <topic>නගරය වාගේම ගම හැදීමත් රජයේ අරමුණයි</topic>
    <author>සංවාද සටහන චන්දන බණ්ඩාර</author>
    <content>වරාය හා මහාමාර්ග නියෝජ්‍ය ඇමැතිරෝහිත අබේගුණවර්ධනවත්මන් රජයට එරෙහිව විපක්ෂය නඟන චෝදනා කිසිවක් පිළි නොගන්නා තැනට මෙරට ජනතාව පත්වී සිටිති. එයට හේතුව නම් රජය ජනතාවට දුන් පොරොන්දු එලෙසම ඉටුකර ඇති නිසාය. හම්බන්තොට වරාය ඉදිකිරීම සිහිනයක්ව පැවැති කාලයක් තිබිණි. නමුත් එම සිහිනය මේ වන විට සැබෑ වී තිබේ. හම්බන්තොට වරායේ ඉදිකිරීම් නිම කිරීමට සැලැසුම් කළ කාලයට වඩා මාස හතරකට පමණ පෙර එහි ඉදිකිරීම් නිම කිරීමට හැකි විය.ඒ වරාය අධිකාරියේ සේවය කරන ඉංජිනේරුවන්ගේ සහයෝගය නිසාය. විශේෂයෙන්ම මේ වරාය රට තුළට වන්නට ඉදිකළ වරායකි. මේ වරායට ජලය පිරවිය නොහැකි බවට ද විපක්ෂය චෝදනා කළේය. නමුත් පසුගිය නොවැම්බර් මස 18 වෙනිදා හම්බන්තොට වරායට ජෙට්ලයිනර් නැව සමඟ තවත් නැව් දෙකක් සේන්දු විය. එම ඓතිහාසික අවස්ථාව සිදුවූයේ ජනාධිපතිතුමාගේ ප්‍රධානත්වයෙනි. ඒ නිසා හම්බන්තොට වරාය පිළිබඳව අප මුළු ලෝකයටම පණිවිඩයක් දී තිබේ.එමෙන්ම ලබන වසරේ අපේ‍්‍රල් මාසයේදී විදෙස් නැව්වලට සේවා සැපයීමට හම්බන්තොට වරාය මේ වන විට සූදානම් වී හමාරය. හම්බන්තොට වරායට ඉතා ආසන්නව නැව් මාර්ගය පිහිටා තිබීම නිසා නැව් මාර්ගය අසළට ගොස් විදෙස් නැව් සඳහා තෙල් සැපයීමට හැකියාව ලැබී තිබේ. මේ වන විට තෙල් සංකීර්ණයේ ඉදිකිරීම් කටයුතු නිම කර හමාරය.එමෙන්ම ඔළුවිල් වරාය ලබන වසරේ අපේ‍්‍රල් මාසය වන විට විවෘත කිරීමට නියමිතය. එහි ඇතුළත ධීවර වරාය සහ වෙළෙඳ වරාය ද ඉදි කෙරෙමින් පවතී. එමෙන්ම ගාල්ල වරාය සංචාරක වරායක් බවට පත් කිරීම වරාය අමාත්‍යංශය මේ වන විට සියලු සැලැසුම් සකසා අවසන්ය.එමෙන්ම ත්‍රිකුණාමලය වරාය ආසන්නයේ කර්මාන්ත කලාපයක් ලෙස සංවර්ධනය කිරීමට නියමිතය. එම සංවර්ධන කටයුතු සඳහා යම් ණය මුදලක් ලබා ගතහොත් එම වරායන්ට ලැබෙන ආදායමෙන් එම ණය ගෙවීම ද රජයේ බලාපොරාත්තුවකි.මේ වන විට රටේ ප්‍රධාන වරායන් සංවර්ධනය කෙරෙමින් පවතින මොහොතක විපක්ෂය විවිධ චෝදනා නඟමින් සිටී. එනම් හම්බන්තොට වරායට එකම නැවක් ;හී ගෙන්වා ගත නොහැකි බවටය. නමුත් විපක්ෂය මෙවැනි කථා කීවේ අද ඊයේ නොවේ. යුද්ධය සමයේ විපක්ෂය කීවේ යුද්ධය මඟින් සාමය ළඟා කර ගත නොහැකි බවත් එල්ටීටීඊය පැරදවිය නොහැකි බවත්ය. කිලිනොච්චියට යනවා කියා මැදවච්චියට ගිය බව කියු විපක්ෂය වර්තමානයේ හම්බන්තොට වරාය ගැන කියන්නේ ද එවැනිම පට්ටපල් බොරුය.හම්බන්තොට වරායට මුලින්ම ඇතුළත් කළේ කුඩා බෝට්ටුවක් නොවේ ජෙට්ලයිනර් නෞකාවය. එම නැව යුද්ධය සමයේ භාවිත කළේ ත්‍රි’මලේ සිට කන්කසන්තුරේ දක්වා සොල්දාදුවන් විශාල වශයෙන් ප්‍රවාහනය කිරීමටය. මේ වන විට නැව් සමාගම් රැසක් හම්බන්තොට වරායට පැමිණීමට කැමැත්ත පළ කර තිබේ. හම්බන්තොට වරාය අසාර්ථක වරායක් නම් එම වරාය ආශි‍්‍රතව ආයෝජන සිදු කිරීමට මෙරටට ආයෝජකයන් පැමිණෙන්නේ නැත. නමුත් මේ වන විට හම්බන්තොට වරාය ආශි‍්‍රතව ආයෝජන සිදු කිරීමට ආයෝජකයන් 27 දෙනකු පැමිණ තිබේ.එම ආයතන මෙරට සහ අන්තර්ජාතික වශයෙන් පිළිගත් ආයතනයන්ය. එම නිසා හම්බන්තොට වරාය අපේ රටට අනාගතයේදී වාසි රැසක් අත් කැර දෙන බව පැහැදිලිය.මේ වන විට විපක්ෂය තවත් බොරුවක් කියමින් සිටී. එනම් කොළඹ වරායේ ලාබයෙන් ඔළුවිල් වරායේ පාඩුව මකා දැමීමට සූදානම් වෙන බවය. නමුත් තවමත් ඔළුවිල් වරාය ආරම්භ කර නැත. එම නිසා විපක්ෂයේ පට්ටපල් බොරු ජනතාවට තේරුම් ගත හැකිය.ජනාධිපතිතුමා යටතේ පවතින වරාය අමාත්‍යංශය රටේ සංවර්ධනයට එවැනි සුවිසල් මෙහෙයක් කරද්දී මහාමාර්ග අමාත්‍යංශය ද ඊට සම්බන්ධ කැර තිබේ. එය ජනාධිපතිතුමා ගත් නිවැරැදි තීන්දුවකි. ඊට හේතුව නම් රටක සංවර්ධනයට එරට මහාමාර්ග පද්ධතියේ දියුණුව ද බලපාන නිසාය.උතුරු පළාතට, වයඹ පළාතට, උතුරුමැද පළාතට සහ ඌව පළාතට ගියහොත් ජනතාව අත්දකින සත්‍යයක් තිබේ. එනම් එම ප්‍රදේශවල වෙනදා තිබු වළවල්වලින් ගහන මාර්ග නොමැති බවය.ඊට අමතරව දකුණු අධිවේගී මාර්ගය, කටුනායක කොළඹ මාර්ගය ඇතුළු අධිවේගී මාර්ග රැසක් රටපුරා ඉදිවෙමින් තිබේ. දැන් රජයට තිබෙන ගැටලුව මාර්ග ඉදිකිරීම් වැඩි වෙන විට ගම්බද ප්‍රදේශ නගර බවට පත්වීමය. එමෙන්ම ඉදිරියේදී කොළඹ නගරයේ ගුවන් පාලම් මෙන්ම ගුවන් මාර්ග ද ඉදි කිරීමට සැලැසුම් කර තිබේ. එනම් මහාමාර්ගයක් මත මහාමාර්ගයක් ඉදිකරන වැඩපිළිවෙළකි.ඒ නිසා නගරය සංවර්ධනය වෙන විට ගම ද සංවර්ධනය කිරීම රජයේ බලාපොරොත්තුවය. උදාහරණ ලෙස ගමේ තේ දළු නගරය වෙත ගෙන එන විට ඉන් සියයට 30 ක් පමණ විනාශ වී හමාරය. එවැනි ප්‍රශ්න අවම කර ගැනීම රජයේ අරමුණය.මේ රටේ මහා මාර්ග රැසක් පසුගිය වසර පහක කාලයේදී සංවර්ධනය කිරීමට වත්මන් රජයට හැකි විය. ඒ සඳහා ජනාධිපතිතුමා සෘජුවම ඇතැම් අවස්ථාවලදී මැදිහත් වී තිබිණි. ඊට අමතරව ගම නැඟුම මඟින් මේ රටේ ග්‍රාමීය මාර්ග දහස් ගණනක් සංවර්ධනය කළේ වත්මන් රජය මඟිනි. ඉදිරියේදී මේ රටේ තවත් ග්‍රාමීය මාර්ග රැසක් සංවර්ධනය කිරීමට නියමිතය. ඉදිරි වසර පහක කාලයේදී අප රටේ විශාල පරිමාණයේ සංවර්ධන ව්‍යාපෘති රැසක් ක්‍රියාත්මක කිරීමට නියමිතය. අනාගතයේදී ශ්‍රී ලංකාව ආසියාවේ ආශ්චර්යය බවට පත් කිරීම ජනාධිපතිතුමා ප්‍රමුඛ රජයේ ඒකායන පරමාර්ථයයි.එහිදී මේ රටේ වරාය සංවර්ධනය කිරීම සහ මහාමාර්ග සංවර්ධනය කිරීම අත්‍යවශ්‍යය. ඒ සඳහා වන වගකීම් බාර දී තිබෙන්නේ මහාමාර්ග සහ වරාය නියෝජ්‍ය අමාත්‍යවරුන් ලෙස මා සහ නිර්මල කොතලාවල මහතාටය.සංවාද සටහන චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>05</day>
    </date>
    <link>http://www.silumina.lk/2010/12/05/_art.asp?fn=ab1012053</link>
    <topic>අපේ රට අසමත් රාජ්‍යයක් යැයි කියාපු අයටත් අපි ආරක්ෂාව දුන්නා</topic>
    <author>සංවාද සටහනසුමේධා නවරත්න</author>
    <content>ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශමේ රටේ යුද්ධයක් පවතින යුගයෙත් විවිධ රටවල රාජ්‍ය තාන්ත්‍රික නියෝජිතයො ලංකාවට ආවා. දෙරට අතර නිල කටයුතුවලට මෙන් ම ඔවුන්ගේ දේශපාලන න්‍යාය පත්‍ර මත සැකසුණු පෞද්ගලික සැලසුම් සඳහාත් ඔවුන් මෙහි ආවා. යුද වාතාවරණයක් පවතින අවස්ථාවක ඔවුන් කුමන කටයුත්තක් සඳහා මෙහි පැමිණියත් රාජ්‍ය අනුග්‍රහය, රාජ්‍ය ආරක්ෂාව අපි උපරිම ලෙස සැලසුවා. අපේ ආණ්ඩුව එවැනි ආරක්ෂාවක් සැලසුවේ එම රටවල් විසින් ම අප අසාර්ථක රාජ්‍යයක් බවට නම් කර තිබියදී යි.එහෙත් අප රට එවැනි නම් කිරීමකට ලක් කර තිබුණ ද, කිසිම දවසක ලංකාවට පැමිණි රාජ්‍ය නායකයකුගේ නිල ගමනක් හෝ පෞද්ගලික සැලසුම් හෝ අප අවලංගු කර නැහැ. ඒ වගේ ම කිසිදු හිරිහැරයකින් බාධාවකින් තොරව ඔවුනට ඒ කටයුතු කර ගැනීමට රජ්‍ය අනුග්‍රහය ලැබුණා. ඒත තමයි රටක පාලකයන්ගෙ යුතුකම හා වගකීම වන්නෙ.එහෙත් බ්‍රිතාන්‍ය රජයට ඒ වගකීම, යුතුකම ඉටු කරන්න බැරි වෙලා තියෙනවා. ඒ කියන්නෙ අද මහා බ්‍රිතාන්‍ය තමන් අසමත් රාජ්‍යයක් කියලා ඔප්පු කරල තියෙනවා.අනෙක එල්.ටී.ටී.ඊ. හිතවාදීන් ඒ උද්ඝෝෂණයේ නිරත වුණේ කොටි ධජය සමඟ. එල්.ටී.ටී.ඊ. ය, මහා බ්‍රිතාන්‍යයේ තහනම් නම් එලෙස කොටි ධජය සමඟ උද්ඝෝෂණයට අවසරදීම ප්‍රශ්නයක්.කෙසේ වුවත් මේ තත්ත්වය ගැන ශ්‍රී ලාංකීය ජනතාව තේරුම් ගන්න ඕනෙ. එල්.ටී.ටී.ඊ. ය විනාශ කිරීම ගැන අන්තර්ජාතික කොටි හිතවාදීන් ගේ කෝපය තමයි ඔවැනි බාල ක්‍රියාවන් ගෙන් ඔප්පු වෙන්නෙ. ඒ වගේ ම නැවත අධිරාජ්‍යවාදින් ගේ හස්තයට මේ රට ගොදුරු කර ගැනීමයි ඔවුන්ගේ අරමුණ. කෙසේ වුවත් මහින්ද රාජපක්ෂ ජනාධිපතිතුමාගේ නායකත්වය තිබෙන තුරු එවැන්නක් නැවත කළ නොහැකි බව මේ රටවල් තේරුම් ගන්න ඕනෙ.සංවාද සටහනසුමේධා නවරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>05</day>
    </date>
    <link>http://www.silumina.lk/2010/12/05/_art.asp?fn=ab1012054</link>
    <topic>අනාරක්ෂිත නම් ඒ බව කලින්ම දැනුම් දෙන්න තිබුණා</topic>
    <author>සංවාද සටහනසුමේධා නවරත්න</author>
    <content>එක්සත් ජාතික පක්ෂයේ මහ ලේකම් තිස්ස අත්තනායකබ්‍රිතාන්‍යයේදී මහින්ද රාජපක්ෂ ජනාධිපතිතුමාට මුහුණපාන්නට සිදුවූ මේ අවාසනාවන්ත සිදුවීම ගැන අපි ඇත්තටම කනගාටු වෙනවා. ඒ වගේ එවැන්නක් සිදුකිරීම ගැන අපේ විරෝධය ද ප්‍රකාශ කරනවා.’අපේ ජනාධිපතිතුමා හෝ වෙනයම් නායකයෙක් හෝ එවැනි අපහසුතාවකට පත්කිරීම කිසිසේත් අනුමත කරන්න බැහැ. අනෙක රාජ්‍ය නායකයකුගේ ආරක්ෂාව සම්බන්ධව සෙල්ලම් කරන්න බැහැ.ඒ වගේම මෙහිදී බ්‍රිතාන්‍යයේ ශ්‍රී ලංකා මහ කොමසාරිස් කාර්යාලය මේ ගැන වගකිවයුතුය.සිය රටේ ජනාධිපතිවරයා එරටට පැමිණේ නම් එතුමා සම්බන්ධව එරට ආරක්ෂාව, ප්‍රතිචාර, පසුබිම කුමක්ද යන්න ගැන නිවැරැදි අවබෝධයක් ඔවුන්ට තිබිය යුතුය.ඔය වගේ උද්ඝෝෂණයක් එක පැයකින් සංවිධානය කරන්න බැහැ. ඊට සති කීපයක් අවශ්‍යයයි. එසේ නම් අපේ මහ කොමසාරිස් කාර්යාලය මේ ගැන දැනුම්වත් නොවී සිටියේ කෙසේද?අනික සාමාන්‍යයෙන් රාජ්‍ය නායකයකුගේ රාජ්‍ය තාන්ත්‍රික හමුවීම් පිළිබඳ කාල සටහනක් තිබුණත් ඔහු රටකට පැමිණෙන අවස්ථාව, පිටවෙන අවස්ථාව වැනි කාලසටහන් පිටතට ලැබෙන්න ඉඩ හරින්නෙ නැහැ.එසේ නම් මහින්ද රාජපක්ෂ ජනාධිපතිතුමා එරටට, පිවිසෙන වෙලාවන් මේ උද්ඝෝෂකයන්ට ලබාදුන්නේ කව්ද? එතුමාගේ ආරක්ෂාව ගැන වගකීම් විරහිතව ක්‍රියා කළේ කවුද? මේ ගැන සොයා බැලිය යුතුයි.සංවාද සටහනසුමේධා නවරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>05</day>
    </date>
    <link>http://www.silumina.lk/2010/12/05/_art.asp?fn=ab1012052</link>
    <topic>කාන්තා හඬ අවදි කළ ලොව ප්‍රථම අගමැතිනිය</topic>
    <author>දයා ඩී.</author>
    <content>ශ්‍රී ලංකාව ලෝක ඉතිහාස පොතට ගෙන ගිය ඕ තොමෝ මෙයට වසර 50 කට පෙර ශ්‍රී ලංකාවේ අගමැතිනිය බවට පත්වුණේ ශ්‍රී ලංකාවේ පමණක් නොව මුළු ලෝකයේම ප්‍රථම අගමැතිනිය ලෙස ලෝක වාර්තාවක් පිහිටුවමිනි.“මැතිනිය” නමින් ශ්‍රී ලංකාවේ කොයි කවුරුත් හැඳින්වූ ඇය සිරිමාවෝ රත්වත්තේ ඩයස් බණ්ඩාරනායක මහත්මියයි.ශ්‍රී ලංකාව ලෝක ප්‍රසිද්ධ කළ ඇය අගමැති තනතුරට පත්වූයේ කිසිවෙකු නොසිතූ ආකාරයකටය. ඇගේ සැමියා වූ ඇස්. ඩබ්ලිව්. ආර්. ඩී. ශ්‍රීමතාණන් සාහසිකයකු අතින් ඝාතනය වූයේ 1959 සැප්තැම්බර් 26 වැනිදාය. එයින් හිස්වූ ශ්‍රී ලංකා නිදහස් පක්ෂ සභාපතිත්වයට නිතරගයෙන් පත්වූ ඇය ඉන් පසු ශ්‍රී ලංකා නිදහස් පක්ෂයටත් රටටත් නිවැරැදි නායකත්වය දෙමින් ශ්‍රී ලංකාව ප්‍රගතිශීලී ලෝකයේ ඉදිරියට ගෙන යාමේ සුක්කානම අතට ගත්තාය.ප්‍රතිගාමී පක්ෂ ඇය පිළිබඳව මොනවා කීවත් ඇය සිය රටට නායකත්වය දෙමින් 1960 ජූලි මස 19 වැනි දින පැවැත්වූ මහා මැතිවරණයෙන් විශිෂ්ට ජයක් ලැබ ජුලි 24 වැනි දින සුබ නැකතින් අගමැති පදවියේ දිවුරුම් දුන්නේ ප්‍රගතිශීලී ජනතාවගේ ආශිර්වාද මැදය. අනතුරුව අගෝස්තු මස 2 වැනි දින සෙනෙට් මන්ත්‍රී පදවියෙන් පුද ලද ඇය පාර්ලිමේන්තුවේ අසුන් ගත්තේ අභියෝග රැසකට මුහුණ දෙමිනි.ඒ වන විට සිය සැමියා ආරම්භ කළ ප්‍රගතිශීලි ජනසතු ව්‍යාපාර තවදුරටත් ඉදිරියට පවත්වාගෙන යාමේ විශාල අභියෝගයට ඇයට මුහුණ දීමට සිදුව තිබිණි.1916 අපි‍්‍රයෙල් 17 වැනි දින බලන්ගොඩ මහවලතැන්න වලව්වේ බාන්ස් රත්වත්තේ දිසාව හා මහවලතැන්නේ හිල්ඩා කුමාරිහාමි ගේ වැඩිමල් දියණිය ලෙස උපත ලද ඇය අනාගතයේ රැජනක් වන බවට මුලින්ම අනාවැකිය පළ කළේ බලන්ගොඩ සුප්‍රසිද්ධ නැකත්කරුවකු වන හේතුවා ගුරුන්නාන්සේය.1924 දී කොළඹ ශාන්ත බ්‍රිජට් කන්‍යාරාමයට ඇතුළු වූ සිරිමා රත්වත්තේ දැරිය එහි හොඳින් අධ්‍යාපනය ලැබූයේ නායකත්වය පිළිබඳ නොයෙක් පාඩම් ද හදාරමිනි. ඇය එහිදී මැට්රිකියුලේෂන් විභාගය සමත් වූයේ එවක බොහෝ උගත් ධනවත් තරුණයන්ගේ නෙත් ඇය දෙසට යොමු කරවමිනි. එහෙත් ඇගේ අත ගැනීමේ වාසනාවන්තයා වූයේ තරුණ ඇස්. ඩබ්ලිව්. ආර්. ඩී. බණ්ඩාරනායක සිරිමතාණන්ය. 1940 ඔක්තෝබර් 3 වැනි දින ඔවුහු අතිනත ගත්හ.සිරිමාවෝ ප්‍රථම අගමැතිනිය ලෙස දිව්රුම් දුන් මොහොතබණ්ඩාරනායක සිරිමතාණන් සෙවනේ ඇය ලෝකය පිළිබඳවත් දේශපාලනය පිළිබඳවත් මහා දැනුම් සම්භාරයක් ලබාගත්තත් ඇයගේ ජීවිතය සිය සැමියාගේ හා දරු තිදෙනාගේ කටයුතු සඳහා සීමා විය.1956 දී බලයට පත් බණ්ඩාරනායක රජය බටහිර අධිරාජ්‍ය විරෝධී සමාජවාදී පිළිවෙතක් යටතේ මෙරට සාමාන්‍ය ජනතාවට සහන ලබාදීමේ පිළිවෙතක් අනුගමනය කරද්දී බණ්ඩාරනායක මහතා පිටුපසින් සෙවණැල්ලක් සේ ඇය සිටියාය.බණ්ඩාරනායක මහතා ගේ ඝාතනයෙන් පසු පක්ෂයේත් රටේත් නායකත්වය බාර ගත් ඇය එතුමාගේ සමාජවාදී ප්‍රගතිශීලී වැඩ පිළිවෙළ හා ප්‍රතිපත්ති ඉදිරියටම ගෙන යාමට කැප වූවාය.ලෝකයේ පළමුවන අගමැතිනිය ලෙස ඇය ලොව පුරා ප්‍රසිද්ධියට පත්වූයේ නොබැඳි ජාතීන්ගේ සමුළුවේ කැපී පෙනෙන චරිතයක් වෙමිනි. බණ්ඩාරනායක රජය මඟින් ගෙන ගිය ජනසතු ව්‍යාපාර ඉදිරියට ගෙන යමින් සමාජවාදී ලෝකයේ ප්‍රතිපත්ති අනුගමනය කිරීම ඇය නොබැඳි ජාතීන් අතර මෙන්ම රුසියාව, චීනය වැනි සමාජවාදී රටවල පවා ඇය ගෞරවයට හා පිළිගැනීමට හේතු විය. 1961 දී බෙල්ග්‍රේඩ් හි පැවැති නොබැඳි ජාතීන්ගේ මංගල සැසි වාරයේදී ඇය සිය චතුර කතිකත්වය විදහා කළ කතාව ද ලෝක ජන නායකයන්ගේ ඇස් අරවන්නට හේතු විය.එවක ලෝකයේ ජනපි‍්‍රය රාජ්‍ය නායකයන් වූ යුගෝස්ලෝවියාවේ මාර්ෂල් ටිටෝ, චීනයේ චෞ එන්ලායි, ඊජිප්තුවේ අබ්දුල් නසාර්, ලිබියාවේ කර්නල් ගඩාෆි, ඉන්දියාවේ ශ්‍රී නේරු හා ඉන්දිරා ගාන්ධි, පාකිස්තානයේ අයුබ් ඛාන්, කාම්බෝජයේ සිහනුත් කුමරු, ඝානාවේ න්කෲමා ඇයගේ පෞද්ගලික මිතුරන්වන තරමට ශ්‍රී ලංකාව හා සමඟ බැඳී සිටියේ ඇගේ සමාජවාදී විදේශ පිළිවෙත නිසාය.ඇගේ විචක්ෂණ බුද්ධියත්, දුරදක්නා නුවණත් සහජ ඥානයත් රට අන්තර්ජාතික තලයේ මනා ලෙස හැසිරවීමට ඇයට උපකාරි විය.ඇයට රට කරගෙන යාමේදී ද පැහැදිලි සමාජවාදී ප්‍රතිපත්තියක් තිබිණි. ශ්‍රී ලංකා නිදහස් පක්ෂයේ සමාජවාදී ආර්ථික දර්ශනය ඇය ඉදිරියට ගෙන ගියේ විරුද්ධවාදීන් ගේ දෝෂාරෝපණ මැදය. ඇයට ඊට අවශ්‍ය ධෛර්යයත් නිර්භීත භාවයත් නිසගයෙන්ම පිහිටා තිබිණි.තෙල් සමාගම් ජනසතු කිරීමට ගත් එඩිතර පියවරට අධිරාජ්‍ය ගැති පක්ෂ හා පිරිස් විරුද්ධ වුවද ඇගේ එඩිතරකම හරහා ඒ සියල්ල නිසි පරිදි සිදුවූයේ පිටරට සමාගම්වලට ඇදී ගිය කෝටි ගණන් මුදල් මෙරට ජනතාවගේ සුබසිද්ධිය උදෙසා ඉතිරි කරමිනි. ධනවාදී රටවල් ඇයගේ මේ තීරණයට එරෙහිව සිටිය ද, ඊජිප්තුව, ඉන්දියාව, චීනය හා රුසියාව ඇයට පක්ෂව සිටියේය.1956 න් පසු ඇරැඹි මහා සමාජ හා ආර්ථික ප්‍රතිසංස්කරණ ඉදිරියට ගෙන යාමේ දී ඇය එඩිතරව තීරණ ගත්තේ රටේ ජනතාව ගැන සිතා මිස ඇගේ පෞද්ගලික සුඛවිහරණය හෝ වාසිය තකා නොවීම විශේෂයකි.1965 දී බලයට පත් ඇගේ රජය රටේ තරුණ නායකයන්ට ඉදිරියට ඒමට අවස්ථාව සලසමින් සිය සමාජවාදී ප්‍රතිපත්ති හරහා රට සුඛිත මුදිත කිරීමේ ප්‍රථම පියවර ගත්තේය.1970 දී යළි බලයට පත් ඇය නව සමාජවාදී රජයක් බිහි කිරීමට අවශ්‍ය ව්‍යවස්ථා සම්පාදනය කොට අධිරාජ්‍යවාදීන් සතුව අප රටේ තිබු සියලු බන්ධන බිඳ දැමුවාය. 1972 ව්‍යවස්ථාව හරහා නව ප්‍රජාතන්ත්‍රවාදී සමාජවාදී ජනරජය පිහිටුවා ජනරජ ආණ්ඩුක්‍රම ව්‍යවස්ථාව සකස් කළ සිරිමාවෝ එමඟින් ජනතා ආධිපත්‍යය ඉහළින් ඔසවා තබන්නට සමත් වූවාය.රටේ කර්මාන්ත ශාලා වැඩි දියුණු කරමින් මෙරට කාර්මික හා කෘෂිකාර්මික රටක් කිරීමට ඇය ගත් වෑයම සාර්ථක එකක් විය. වානේ සංස්ථාව, ටයර් සංස්ථාව, තෙල් සංස්ථාව, ශ්‍රී ලංකා ගමනා ගමන මණ්ඩලය, මහජන බැංකුව ආදිය ඇගේ සමාජවාදී ආර්ථික පිළිවෙත යටතේ දියුණුවෙන් දියුණුවට පත්විය.දේශීය රෙදි පිළි කර්මාන්තයට තැනක් දෙමින් පේෂ කර්මාන්ත සංස්ථාව ඉහළින් දියුණු වූයේ ජනතාවටම ඒවායේ ආර්ථික ප්‍රතිපාදන ලබා දෙමිනි.එහෙත් ඇගේ ප්‍රතිපත්ති පිළිබඳව නොරුස්සන කොටස්වල දැඩි දෝෂ දර්ශනයට ලක්වූ ඇයට දේශීය මෙන්ම විදේශිය කුමන්ත්‍රණවලට ද මුහුණ දීමට සිදුවිය.1971 කැරැල්ලට ඇයට මුහුණ දීමට සිදුවූයේ මේ අවදියේදීය. ගැමි තරුණ තරුණියන් කෙරෙන් මතුවූ මේ කැරැල්ලට සාර්ථකව මුහුණ දුන් ඇය ඊට සහභාගිවූ තරුණ තරුණියන් පුනරුත්ථාපනය කරමින් ඔවුන් රටට හිතැති තරුණ පරපුරක් ලෙස ගොඩනඟන්නට උත්සාහ ගත්තාය. නොබැඳි ජාතීන් ගේ සමුළුව 1976 දී ශ්‍රී ලංකාවේ පවත්වමින් ද එහි සභාපතිත්වය හොබවමින් ද ඇය ශ්‍රී ලංකාව අන්තර්ජාතික තලයේ ඉහළින්ම ඔසවා තබන්නට දැඩි වෙහෙසක් ගත්තාය. සමාජවාදී හා ධනවාදී රටවල ද සහයෝගය ලබා ගනිමින් රටේ ආර්ථිකය නංවන්නට ඇය ගත් ප්‍රතිපත්ති ප්‍රශංසනීය විය. මහින්ද රාජපක්ෂ වත්මන් ජනාධිපතිතුමා ද එකල ළාබාල මන්ත්‍රීවරයකු වශයෙන් ඇගේ රජයට එක්වෙමින් පන්නරය ලැබුවේ ද ඇගේ සෙවනින් වීම ද විශේෂයකි.එඩිතර පියවර ගැනීමේ හැකියාවත්, සියලු දෙනාම එක්තැන් කොට සිය සමාජවාදී ගමනට එක්කර ගැනීමත් ඇගේ ප්‍රතිපත්ති අතර කැපී පෙනිණි.1960 ජූලි මස 21 වැනි දින ලෝකයේ ප්‍රථම අගමැතිනිය වෙමින් කාන්තාවන් ලෝකයේ සමතැන් ගත යුතු ය යන්න ආදර්ශයෙන් පෙන්වා දුන් මේ දිරිය මාතාව ඉතිහාසය අලුතින් ගොඩ නැඟුවා යැයි කීම අතිශයෝක්තියක් නොවේ.දයා ඩී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>05</day>
    </date>
    <link>http://www.silumina.lk/2010/12/05/_art.asp?fn=ab1012057</link>
    <topic>මට ගැහුවොත් සර්ට වුණත් මං ගහනවා</topic>
    <author>චන්දන බණ්ඩාර</author>
    <content>සුජීව, රනිල්ට කියයිජනාධිපතිතුමා ගිය සතියේදී ලන්ඩන් නුවර ඔක්ස්ෆර්ඩ් විශ්ව විද්‍යාලයේදී විශේෂ දේශනයක් පැවැත්වීමට නියමිතව තිබිණි. එම දේශනය සිදු කිරීමට පෙර එම දේශනයට අඩංගු විය යුතු කරුණු පිළිබඳව ද ජනාධිපතිතුමා සැලකිලිමත් වුණේය. එම නිසා ජනාධිපතිතුමා මේ ගැන විශේෂයෙන්ම කතාබහ කළේ ආර්ථික සංවර්ධන ඇමැති බැසිල් රාජපක්ෂ මහතා සමඟයි.“මටත් පසුගිය දිනවල ලන්ඩන්වලින් ආරාධනයක් ලැබුණා. සත්ත්ව උද්‍යානයක් විවෘත කිරීමක් සහ තවත් උත්සව ගණනාවකට සහභාගි වෙන්ඩ. ඒ සත්ත්ව උද්‍යානයට නම දාලා තිබුණේ උඩවලව කියලා. හැබැයි මං ලන්ඩන්වල තත්ත්වය ගැන සොයා බැලුවා. මට දැනගන්න ලැබුණා මට උත්සවයට ආරාධනා කිරීමට එරෙහිව එල්ටීටීඊ හිතවාදීන් ලොකු විරෝධතාවයක් දක්වන්න සූදානම් වෙනවා කියලා. එල්ටීටීඊයට අනවශ්‍ය ප්‍රචාරයක් ලැබෙන නිසා මං ඒකට සහභාගි වුණේ නැහැ. ඒ කොටි හිතවාදීන් පොයින්ට් එකක් විදියට අරගෙන තියෙන්නේ ෆොන්සේකාගේ සුදු කොඩි කතාව. ඒක ඉස්සරහට දාලා තමයි විරෝධය දක්වන්න කටයුතු කරලා තියෙන්නේ.” ආර්ථික සංවර්ධන ඇමැති බැසිල් රාජපක්ෂ කියා සිටියේය.ඉන් අනතුරුව ජනාධිපතිතුමා ඇමැති බැසිල් රාජපක්ෂගේ කතාව අනුමත කළේය. “මං දන්නවා ඔය කියන කතාව. ඔය කියන විරෝධතාව කරන්නේ ෆොන්සේකාගේ කතාව අල්ලාගෙන තමයි. මං ලන්ඩන්වලට යනකොටත් ඔය විරෝධයම දක්වන්න ඉඩ තියෙනවා. මට ඔක්ස්ෆර්ඩ් විශ්ව විද්‍යාලයට ගිහින් දේශනය පවත්වන්න ඉඩ ලැබුණත් නොලැබුණත් කියන කාරණයට වඩා ලෝකයට සහ අපේ රටට කාරණා දෙක තුනක් පැහැදිලි කරන්න අවශ්‍ය වෙනවා.” ජනාධිපතිතුමා කියා සිටියේය.එකක් තමයි එල්ටීටීඊය රටෙන් පිටත කරන දේවල් ලෝකයටම පෙන්වන්න පුළුවන්. එල්ටීටීඊයට උඩගෙඩි දෙන ප්‍රකාශ සිදු කරන මේ රට පාවා දෙන අපේ රට ගැන බොරු කේලාම් කියන උදවිය ගැන රටේ ජනතාව දැන ගන්න ඕන. අනික තමයි එවැනි ගතු කියන උදවිය ගැන ජනතාව තීරණයක් ගනීවි. ඒ අයට දෙන්ඩ ඕනේ උත්තරය මොකද්ද කියලා. අනික රටට එරෙහිව ගතු කියන එකේ බරපතළකම ජනතාව තේරුම් ගනීවි.” ජනාධිපතිතුමා ඇමැති බැසිල් රාජපක්ෂ මහතා ඇතුළු පිරිස හමුවේ කියා සිටියේය.“මම දේශනය කළොත් මගේ දේශනයේදී එල්ටීටීඊයේ ම්ලේච්ඡත්වය ගැන ලෝකයටම කියනවා. මේ වෙන විට රටින් පිටත එල්ටීටීඊය ක්‍රියාත්මක වෙන විදිය ගැන මං එළි කරනවා. ඒ වගේ කොටි ක්‍රියාකාරකම් වගේම කුමන්ත්‍රණ ගැනත් ලෝකයට එළි කරන්න පුළුවන්.” ජනාධිපතිතුමා කියා සිටියේය.ගිය සතියේ පාර්ලිමේන්තුවේ පැවැති අයවැය විවාදය ගැන ජනාධිපතිතුමා සිටියේ අවධානයෙනි. “අපට විශාල මන්ත්‍රීවරුන් පිරිසක් හිටියා කියලා පාර්ලිමේන්තුවට සහභාගිවීම අඩු කරන්න එපා. විපක්ෂයෙන් එල්ලවෙන චෝදනාවලට හොඳට උත්තර දෙන්න. අපි රටට වැඩ කරලා තියෙන්නේ.” ජනාධිපතිතුමා විදේශගත වීමට පෙර ආණ්ඩුවේ මැති ඇමැතිවරුන්ට දැනුම් දුන්නේය.අයවැය විවාදය පාර්ලිමේන්තුවේ සිදු වෙද්දී ආණ්ඩු පක්ෂයේ සහ විපක්ෂ මන්ත්‍රීවරුන් අතර නිතර සුහද කතාබහ සිදුවිය.ඒ අතරතුර තවත් මැති ඇමැතිවරු ජනාධිපතිතුමාගේ පාර්ලිමේන්තු කටයුතු ලේකම් කුමාරසිරි හෙට්ටිගේ ගේ කාමරයට ද පැමිණෙති. මන්ත්‍රී නාමල් රාජපක්ෂ මේ දිනවල නීති විද්‍යාලයේ විභාගවලට මුහුණ දෙන නිසා පාර්ලිමේන්තුවට පැමිණියේ විවේක අවස්ථාවලදී පමණි.ගිය අඟහරුවාදා පාර්ලිමේන්තුවේදී ආර්ථික සංවර්ධන අමාත්‍යාංශයේ වැය ශීර්ෂය විවාදයට ගැනිණි. ඇමැති බැසිල් රාජපක්ෂ මහතා ඊට මුහුණ දුන්නේ හොඳ සූදානමකින් යුතුවය.මේ අතර ගිය අඟහරුවාදා පාර්ලිමේන්තු මන්ත්‍රී නාමල් රාජපක්ෂ මන්ත්‍රීවරුන් පිරිසක් ද සමඟ පාර්ලිමේන්තු කටයුතු ලේකම් හෙට්ටිගේ ගේ කාමරයට පැමිණියේ අලුත් තොරතුරු කොහොමදැයි විමසමිනි.දිලුම් අමුණුගම, හේමාල් ගුණසේකර, දුමින්ද සිල්වා, වික්ටර් ඇන්තනී, මාලිනී ෆොන්සේකා, කමලා රණතුංග යන මන්ත්‍රීවරු ඒ අතර වූහ. ඒ වෙන විට පරිසර නියෝජ්‍ය ඇමැති අබ්දුල් කාදර් සිටියේ කුමාරසිරි හෙට්ටිගේ ගේ කාමරයේය. “පුතා ඔයාට පහුගිය දවසක මංගල සමරවීර උන්නැහේ මොනවාද කිව්වා නේද? ඒ එක්කම මං එයාට හොඳ උත්තරයක් දුන්නා. මොන පක්ෂයක හිටියත් පෞද්ගලිකව පහර දෙන්න හොඳ නැහැ.” නියෝජ්‍ය ඇමැති අබ්දුල් කාදර් කියා සිටියේ නාමල් රාජපක්ෂ මන්ත්‍රීවරයාටය.මේ අතරතුර එම ස්ථානයට එජාප මන්ත්‍රී බුද්ධික පතිරණ ආවේය. “බුද්ධික ඔයාලාගේ පක්ෂයේ ඔය තරම් ගෝරි මොකද” මන්ත්‍රී නාමල් රාජපක්ෂ විමසා සිටියේය.“අනේ මම නම් දන්නේ නැහැ. මං ඕවාට උත්තර දෙන්නත් කැමැති නැහැ.” මන්ත්‍රී බුද්ධික පිළිතුරු දුන්නේ සැහැල්ලුවෙනි.“දැන් අලුත් සන්ධානයක් ගහලානේ. සජිත්, දයාසිරි සහ බුද්ධික එකතුවෙලා පුවත්පතක ඔවුන් තිදෙනා සිටින ඡායාරූපයක් පෙන්වමින් කුමාරසිරි හෙට්ටිගේ කීවේය. “නෑ නෑ ඒක සන්ධානයක් නෙමෙයි මගේ සමාධි පදනමේ උත්සවයක පිංතූරයක් විතරයි.” මන්ත්‍රී බුද්ධික කියා සිටියේය.මේ අතරතුර ඇමැති ඩිලාන් පෙරේරා එජාපය ගැන බුද්ධික පතිරණ මන්ත්‍රීවරයාට ගැඹුරු අදහස් දැක්වීමක් කළේය. “මල්ලි ඔයාට එජාපය කවදාවත් හරියන්නේ නැහැ. ඔයා වගේ අයට ගැළපෙන්නේ නැති පක්ෂයක්. රෙද්ද බැනියම අඳින මිනිහට එජාපයේ තැනක් නැහැ. අපේ රටේ පදනම ඔය පක්ෂයේ නැහැ.” ඇමැති ඩිලාන් පෙරේරා මන්ත්‍රී බුද්ධිකට කීවේය.“ඉස්සරහට බලමුකෝ” මන්ත්‍රී බුද්ධික සිනහ වෙමින් පිළිතුරු දෙමින් එතැනින් නික්ම ගියේය.ගිය සතියේ පාර්ලිමේන්තුවේදී එජාප මන්ත්‍රී සුජීව සේනසිංහ සහ මන්ත්‍රී හරේන් ප්‍රනාන්දු අතර ගැටුමක් ඇතිවීමට ගොස් අනූනවයෙන් බේරුණේය. ඒ එජාප නායකයා මන්ත්‍රීවරු දෙදෙනා මැදට වී සිටි නිසාය. එහෙත් මන්ත්‍රීවරු දෙදෙනා අතර ඉතා උණුසුම් වචන හුවමාරුවක් ඇතිවිය. මේ වචන හුවමාරුව ඇතිවීමට හේතු වූයේ මන්ත්‍රී හරේන් ප්‍රනාන්දුගේ ප්‍රකාශයකි.දිනය පසුගිය සතියේ පාර්ලිමේන්තුවේදී ජනාධිපතිතුමා අයවැය කතාව පැවැත්වූ දිනයයි. එදින අයවැය කතාවෙන් පසුව පැවැති තේ පැන් සංග්‍රහයේදී මන්ත්‍රීවරුන් වන සුජීව සේනසිංහ, බුද්ධික පතිරණ, හරේන් ප්‍රනාන්දු, චන්ද්‍රානි බණ්ඩාර සහ තලතා අතුකෝරාළ ඇතුළු පිරිස සිටියදී මේ වචන හුවමාරුව ඇතිවී තිබිණි. “සුජීව හරියට පේ‍්‍රමදාස කාලයේ සිටි ඔසී වගේ තමයි.” හරේන් ප්‍රනාන්දු එජාප මන්ත්‍රීවරුන් අතරේදී කියා තිබිණි.ඊට පිළිතුරු දෙන්නට මන්ත්‍රී සුජීව සේනසිංහ සැලසුම් කළේ ගිය සතියේ පාර්ලිමේන්තුවේ දෙවෙනි මහලේදීය. මන්ත්‍රී සුජීව මන්ත්‍රී හරේන් ප්‍රනාන්දුට පහර දීමට උත්සාහ ගෙන තිබිණි. ඒ මන්ත්‍රීවරුන් දෙපළ අතර ඇතිවූ වචන හුවමාරුවත් සමඟමය. ඊට මැදිහත් වූයේ එජාප නායක රනිල් වික්‍රමසිංහය. මන්ත්‍රී සුජීව මන්ත්‍රී හරේන්ට පහරදීමට සැරැසෙද්දී දෙදෙනා අතර සිටි එජාප නායකයා සිතුවේ මන්ත්‍රී සුජීව තමාට පහරදීමට සැරැසෙන බවය. ඒ සමඟම එජාප නායකයා පහත් විණි. මේ ගැටුම බේරීමට මන්ත්‍රී බුද්ධික පතිරණ ද මැදිහත් වී තිබිණි.ඉන් අනතුරුව එජාප නායකයා විසින් ගැටුම සමථයකට පත් කොට මන්ත්‍රී හරේන් ප්‍රනාන්දුට කීවේ පාර්ලිමේන්තු තරප්පු පෙළ ඔස්සේ ගොස් පිටවෙන ලෙසටය. එජාප නියෝජ්‍ය නායක කරූ ජයසූරිය සමඟ මන්ත්‍රී සුජීව සේනසිංහ විදුලි සෝපානයෙන් පිටමං කෙරිණි.ඉන් අනතුරුව ගිය සතියේ මාධ්‍ය වාර්තා පළ කොට තිබුණේ මන්ත්‍රී සුජීව සහ මන්ත්‍රී හරේන්ට විරුද්ධව විනය පියවර ගැනීමට එජාපය සූදානම් වෙන බවටය. කෙසේ වෙතත් ගිය බදාදා මන්ත්‍රීවරුන් වන හරේන් ප්‍රනාන්දු, සුජීව සේනසිංහ සහ බුද්ධික පතිරණ එජාප නායකයා හමුවට කැඳවා තිබිණි. කෙසේ වෙතත් එදින පාර්ලිමේන්තුවේ එජාප නායකයාගේ කාමරයට කැඳවා තිබුණේ විශේෂ කරුණු විමසීමකටය. මන්ත්‍රී හරේන් ප්‍රනාන්දුට පෙරවරු 10.30 ට ද, මන්ත්‍රී සුජීව සේනසිංහට පෙරවරු 11.00 ට ද, මන්ත්‍රී බුද්ධික පතිරණට පෙරවරු 11.30 ට පමණ ද පැමිණෙන ලෙස එජාප නායකයා දන්වා තිබිණි.විශේෂ කරුණු විමසීමේ අවස්ථාවේදී එජාප නායකයාගේ කාමරයට එජාප ජ්‍යෙෂ්ඨයන් ද කැඳවා තිබිණි. කරූ ජයසූරිය, තිස්ස අත්තනායක, ජෝෂප් මයිකල් පෙරේරා සහ මන්ත්‍රී ජෝන් අමරතුංග එම පිරිස අතර වූහ.එම කාමරයෙන් පිටත තවත් මන්ත්‍රීවරුන් දෙදෙනකු රඳවා තිබිණි. ඒ මන්ත්‍රී රංගේ බණ්ඩාර සහ මන්ත්‍රී දිලිප් වෙදආරච්චිය.“මොකද සුජීව මන්ත්‍රීවරුන්ට ගහන්න යන්නේ” එජාප නායකයා මන්ත්‍රී සුජීවගෙන් විමසුවේය. “සර් වුණත් මට ගැහුවොත් මං ගහනවා. ඒක මගේ හැටි. අනිත් එක මං ලංකාදීපේ මාධ්‍යවේදියෙකුට එරෙහිව නඩු දානවා. මට හිතෙන්නේ සර් සමහරු කොටවනවා.” මන්ත්‍රී සුජීව සේනසිංහ කියා සිටියේ එජාප ජ්‍යෙෂ්ඨයන් ද මවිතයට පත් කරමිනි.ඉන් අනතුරුව මන්ත්‍රී බුද්ධික පතිරණ එජාප නායකයා හමුවට ගියේය. “මොකද වුණේ බුද්ධික” එජාප නායකයා විමසුවේය. “නැහැ සර් හරේන් කිව්වා සුජීව ඔසී වගේ කියලා. තවත් වචනයක් කිව්වා” මන්ත්‍රී බුද්ධික එජාප නායකයා හමුවේ සියල්ල හෙළි කළේය. “ඒයි යෝධයෝ නායකතුමා ඉදිරියේ මොනවද ඔය කියන කතා” එජාප මන්ත්‍රී ජෝන් අමරතුංග විමසා සිටියේය. “නැහැ සර් මට සිද්ධ වුණු දෙයනේ කියන්න කිව්වේ. ඒකයි මං අකුරක් නෑර කිව්වේ” මන්ත්‍රී බුද්ධික කියා සිටියේය.“ඔය ප්‍රශ්න මොනවත් ඇති වෙන්නේ නැහැනේ මොකටද ඔයාලා තේ පැන් සංග්‍රහයට ගියේ” එජාප නායකයා මන්ත්‍රී බුද්ධිකගෙන් විමසුවේය. “නැහැ සර් එදා මට උණ හැදිලානේ හිටියේ. අනික ඔය අතරේදී රුවන් විජේවර්ධන මන්ත්‍රීතුමාත් තේ පැන් සංග්‍රහයට ගියා. ඉතින් මාත් එතුමා පිටිපස්සෙන් එතැනට ගියා.” මන්ත්‍රී බුද්ධික කියා සිටියේය. ගිය සතියේදී පාර්ලිමේන්තුවේදී එජාප මන්ත්‍රී ජයලත් ජයවර්ධනට එරෙහිව ආණ්ඩු පක්ෂයේ මැති ඇමැතිවරු දැඩි ලෙස චෝදනා කළහ. ඒ ජනාධිපතිතුමාගේ ලන්ඩන් සංචාරයට පෙර ලන්ඩන් නුවරට ගොස් කොටි හිතවාදීන් සමඟ එක්ව රටට එරෙහි ප්‍රකාශ කළ බවට චෝදනා කරමිනි.ඉන් පසුව කථා නායක චමල් රාජපක්ෂ මහතා විසින් පාර්ලිමේන්තුව සුළු වේලාවකට කල් තැබුවේය. මේ අතරතුර එජාප මන්ත්‍රී සජිත් පේ‍්‍රමදාස ඇතුළු එජාප මන්ත්‍රීවරු රැසක් මන්ත්‍රී ජයලත්ගෙන් ඉල්ලා සිටියේ විදේශ ගමන් බලපත්‍රය ලබා දෙන ලෙසය. ඉන් පසුව මන්ත්‍රී ජයලත් ජයවර්ධන මන්ත්‍රී සජිත් පේ‍්‍රමදාස වෙත තම විදෙස් ගමන් බලපත්‍රය ලබා දුන්නේය. ඉන් පසුව එය සජිත් මන්ත්‍රීවරයා විසින් ලබා දී තිබුණේ මන්ත්‍රී බුද්ධික පතිරණ වෙතය.පාර්ලිමේන්තුව කල් තැබු පසුව මන්ත්‍රී උදිත ලොකු බණ්ඩාර සහ මන්ත්‍රී බුද්ධික පතිරණ ඇතුළු පිරිසක් පාර්ලිමේන්තුවේ සහකාර වේත්‍රධාරියා සමඟ ගියේ සෙංකෝලය තිබු තැනටය. සෙංකෝලයේ ඇති දියමන්ති ඇතුළු දෑ මන්ත්‍රීවරු හොඳින් පිරික්සා බැලූහ. සෙංකෝලය පිළිබඳ විස්තර ද සහකාර වේත්‍රධාරියා මන්ත්‍රීවරුන්ට පැහැදිලි කර දුන්නේය. ඉන් අනතුරුව මන්ත්‍රී උදිත ලොකු බණ්ඩාර ඇතුළු තරුණ මන්ත්‍රී පිරිස ගියේ කථානායක තුමාගේ ආසනය ආසන්නයටය.ඉන් අනතුරුව යළිත් වරක් සභාවේ වැඩ කටයුතු ආරම්භ කෙරිණි. සභාවේ වැඩ කටයුතු ආරම්භ කිරීමට මන්ත්‍රීවරුන් ලොබිය වෙත පැමිණෙද්දී රජයේ මැති ඇමැතිවරුන් පිරිසක් එජාප මන්ත්‍රී ජයලත් ජයවර්ධන වට කොට ගෙන දෝෂාරෝපණය කළහ.ලන්ඩනයට ගිහින් අපේ රටට කරපු හානියට සමාව ගන්නවා ජනාධිපතිතුමා හමු වෙලා. රටට ද්‍රෝහි වෙන්න එපා.” මැති ඇමැතිවරු කීහ.මේ සිදුවීම සිදුවූයේ ද පසුගිය දිනෙක මන්ත්‍රී සුජීව සේනසිංහ සහ මන්ත්‍රී හරේන් ප්‍රනාන්දු අතර ගැටුමක් සිදුවීමට ගිය ස්ථානයේදීමය. “ඔතන නම් අත්ලාන්තික් සාගරයේ බර්මියුඩා ත්‍රිකෝණය වගෙයි. ගැටුම් තමයි ඇති වෙන්නේ. ඒ නිසා ඔතනින් මන්ත්‍රීවරුන්ට යන්න බැරි වෙන්න වට කරලා තියන්න කියලා කථානායකතුමාගෙන් ඉල්ලුවොත් හොඳයි.” මන්ත්‍රී බුද්ධික එජාපයේ සහ රජයේ මැති ඇමැතිවරුන් සමඟ කීවේය.පාර්ලිමේන්තුවේදී රජයේ මැති ඇමැතිවරුන් මන්ත්‍රී ජයලත් ජයවර්ධනට දෝෂාරෝපණය කරන විට ඔහු වෙනුවෙන් එජාපයේ එකම මන්ත්‍රීවරයකු හෝ පෙනී නොසිටීම ද විශේෂත්වයක් වීය.බ්‍රිතාන්‍යයේ ඔක්ස්ෆර්ඩ් විශ්ව විද්‍යාලයේ ශිෂ්‍ය සංගමයේ විශේෂ ආරාධනයට අනුව බ්‍රිතාන්‍යය බලා ගිය ශ්‍රී ලංකා ජනාධිපතිතුමාට තමන් පැමිණි කාර්ය ඉටුකර ගැනීමට අවකාශ ලබා නොදීමේ සිදුවීම පිළිබඳව සාකච්ඡා කිරීමට ජාතික නිදහස් පෙරමුණේ දේශපාලන මණ්ඩලය පසුගිය බදාදා රාත්‍රියේ විශේෂ රැස්වීමක් කැඳවා තිබිණි.මේ දේශපාලන මණ්ඩල විශේෂ සාකච්ඡාව පක්‍ෂ නායක, ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍ය විමල් වීරවංශ, සහ ප්‍රධාන ලේකම් පි‍්‍රයන්ජිත් විතාරණගේ ප්‍රධානත්වයෙන් බත්තරමුල්ලේ පිහිටි පක්‍ෂ මූලස්ථානයේදී පැවැත්විණි.”කොටි සංවිධානය බ්‍රිතාන්‍යයේ තහනම් සංවිධානයක්. ඔවුන්ට ශ්‍රී ලංකා ජනාධිපතිවරයාට එරෙහිව උද්ඝෝෂණ කරන්න ඉඩ හැරිලා බලා ඉඳපු බ්‍රිතාන්‍ය රජය කර ඇත්තේ මුළුමහත් ශ්‍රී ලාංකීය ජාතියටම අවමන් කිරීමක්.” සාකච්ඡාව අරඹමින් ප්‍රධාන ලේකම් පි‍්‍රයන්ජිත් විතාරණ පෙන්වා දුන්නේය.”තමන්ගේ රටට ආපු රාජ්‍ය නායකයකුට ඔහු පැමිණි කාරණය ඉටු කර ගන්න ඉඩ සලසා දෙන්න බැරි රාජ්‍යයක් බවට අද බ්‍රිතාන්‍යය පත්ව තිබෙනවා. අපේ රටේ බිහිසුණු යුද වාතාවරණයක් තිබියදී පවා රටට හිතැති වේවා, අහිතැති වේවා, ඕනෑම රටක රාජ්‍ය තාන්ත්‍රිකයකුට මේ රටට පැමිණ, තමන් පැමිණි සැලසුම්, වැඩසටහන් සාර්ථකව බාධාවකින් තොරව සාකච්ඡා කරන්න අවශ්‍ය ඉඩකඩ අපි සළසා දුන්නා. එහෙත් කොටි හිතවාදි රටවල් යුදමය තත්ත්වය ඉදිරියට දමමින් ශ්‍රී ලංකාව අසාර්ථක රාජ්‍යයක් බවට නම් කරමින් අවමන් කළා.ඒත් අද මේ සිදුවීමත් එක්ක මුළුමහත් ලෝකයටම බ්‍රිතාන්‍ය පාලකයන් පෙන්වා දී ඇත්තේ කුමක්ද? වෙන දෙයක් නොවෙයි, තමන්ගේ අසාර්ථක භාවය” යැයි විමල් වීරවංශ මෙහිදී අවධාරණය කළේය.සමහර රටවල් පසුගිය දශක කිහිපය පුරාම ප්‍රාර්ථනය කළේ වේළුපිල්ලේ ප්‍රභාකරන්ගේ ජයග්‍රහණය. නමුත් ජනාධිපතිතුමන් ඇතුළු රණවිරුවන් තමන්ගේ ඒ සිහිනය බිඳ වට්ටපු එකේ පළිය ගන්නයි අද මේ විදිහට කටයුතු කරන්නේ. මේක ඉතා නින්දිත ක්‍රියාවක්. අපි මේ “ශ්‍රී ලංකාවට එරෙහි හතුරු පිළිවෙත හෙළා දැකිය යුතුයි. අපේ රටට සිදු කළ මේ නින්දිත ක්‍රියාදාමයට එරෙහිව අපි මුළුමහත් ශ්‍රී ලාංකීය ජනතාවම පෙළගැස්විය යුතුයි.” විමල් වීරවංශ තවදුරටත් අවධාරණය කරමින් පෙන්වා දුන්නේය.”මේ කොටි විරෝධතා සංවිධානය කර තිබුණේ ඊළම් ධජය යටතේ. ඒත් මේ විරෝධතාවලට කොටි හිතවාදීන් පමණක් නොවෙයි, ප්‍රජාතන්ත්‍රවාදී ජාතික සන්ධානය සහ එක්සත් ජාතික පක්‍ෂයද තම හිතවතුන් සහභාගි කර තිබුණා.” නියෝජ්‍ය අමාත්‍ය වීරකුමාර දිසානායක ඉතාමත් විශ්වාස කටයුතු ආරංචි මාර්‍ගයකින් අනාවරණය කරගත් තොරතුරක් හෙළි කළේය.”මේ තත්ත්වය හමුවේ අපට නිහඬව ඉන්න බැහැ. අපි මේ තත්වයට එරෙහිව මුළුමහත් ශ්‍රී ලාංකීය ජනතාවම පෙළගැස්විය යුතුයි. සිදු වී ඇති නින්දිත ක්‍රියාදාමය පිළිබඳව රටම දැනුවත් කළ යුතුයි.” විමල් වීරවංශ අවධාරණය කළේය.ඒ අනුව පසුගිය බ්‍රහස්පතින්දා සවස සියලු මාධ්‍ය ආයතන කැඳවා විශේෂ මාධ්‍ය හමුවක් පවත්වා මේ කාරණය පිළිබඳ ජනතාව දැනුම්වත් කිරීමට ජාතික නිදහස් පෙරමුණ කටයුතු කළේය.සිකුරාදා කොළඹ, බෞද්ධාලෝක මාවතේ බ්‍රිතාන්‍ය මහ කොමසාරිස් කාර්යාලය ඉදිරිපිටට මහ ජන ගඟක් ගැලුවේය.”කොටියා දාලා - ජනපතිගෙන්පලිය ගන්නකොටිය ඉවර – කරපු එකේපලිය ගන්න ... ආදී සටන් පාඨ සමඟ දැවැන්ත උද්ඝෝෂණයක් ඒ අනුව පැවැත්විණි.2011 වසර සඳහා වන ඌව පළාත් සභාවේ අයවැය විවාදය පසුගියදා අවසන් වීය. නව ඌව වෙල්ලස්සක් හැදීමට පළාත් මහ ඇමැතිවරයා ගෙන ආ අයවැය යෝජනාව වැඩි ඡන්දයෙන් සම්මත විය. එහිදී පළාතේ ජනතාවගේ ජන ජීවිතය නඟා සිටුවීමට ගෙනා යෝජනා ද පළාත් සභාවේ විවාදයට ලක්විය. පළාත් ප්‍රධාන ඇමැති ලෙස මහ ඇමැති ශෂීන්ද්‍ර රාජපක්ෂ කළ පිළිතුරු කතාවට විපක්ෂය සවන් දුන්නේ නිහඬවමය.මෙලෙස විපක්ෂයේ මන්ත්‍රීවරුන් නිහඬ වීමට හේතු ද අයවැය විවාදය අතරතුර එළියට පැන්නේය. හේතුව විදිහට කියවුණේ ද අමුතුම කතාවකි.“විපක්ෂයේ මන්ත්‍රීවරුන් හොරෙන්ම ශෂින්ද්‍ර මහ ඇමැතිවරයා මඟින් උදව් අරගෙන” මේ කතාව ද අයවැය විවාදය අතරතුර කියවුණේය.“මේ අතරතුර එම සිදුවීම එජාප මූලස්ථානයට ආරංචි වී එජාප සිරිකොත මූලස්ථානය මහ ඇමැති ශෂීන්ද්‍ර රාජපක්ෂගෙන් විමසා තිබුණේ එලෙස උදව් ලබාගත් එජාප පළාත් මන්ත්‍රීවරුන් ගැනය. නමුත් මහ ඇමැතිවරයා එජාප පළාත් මන්ත්‍රීවරුන් ගැන හෙළි කර තිබුණේ නැත.සාටක සංගමය, රාජපක්ෂ සමාගම කියලා දොස් කියන හැමෝම මට කියලා අපේ තාත්තාගෙන් සහ ජනාධිපතිතුමාගෙන් උදව් ලබා ගන්නවා.” මහ ඇමැති ශෂීන්ද්‍ර රාජපක්ෂ කීවේ පළාත් සභාවේ සියලු දෙනාම හිනස්සවමිනි.මේ අතරතුර ඌව පළාත් සභාවේ කෘෂිකර්ම ඇමැති අනුර විදානගම අයවැය විවාදය රසවත් කරමින් අමුතු කතාවක් කීවේය.“අපේ මහ ඇමැතිතුමා ඌව පළාතේ ගෙන යන ‘සිත්සර උදානය’ සම්මන්ත්‍රණ මාලාව බොහොම ජනපි‍්‍රයයි. පසුගිය දවසක මහියංගනයේ මේ සම්මන්ත්‍රණ මාලාව පැවැත්වුණා. එතැනට කුඩා දරුවන් 2000 ක් විතර එකතු වෙලා හිටියා. ඒ හැමෝම මහ ඇමැතිතුමා පිළිගත්තේ අත්පුඩි ගහලා ශෂීන්ද්‍ර මාමාට ආදරෙයි කියමින් කෑ ගසමින්. ඒ විතරක් නෙමෙයි එතැන හිටපු ගුරුතුමියකුත් ශෂීන්ද්‍ර මාමාට ආදරෙයි කියලා කෑ ගැහුවාලු” අනුර විදානගම ඇමැතිවරයා කීවේ සියලු දෙනාම හිනස්සවමිනි.පළාත් සභාවේ අයවැය අතරේ අනුර විදානගම ඇමැතිවරයා කළ කතාවට ශෂීන්ද්‍ර මහ ඇමැතිවරයාට ද හිනාව නවතා ගන්නට නොහැකි විය.පසුගිය අඟහරුවාදා පැවැති සබරගමුව පළාත් සභා රැස්වීම පැයක් වැනි කෙටි කලක් තුළ අවසන් කර එය දෙසැම්බර් 07 දක්වා කල්තැබීමට සභාපති රංජිත් බණ්ඩාර ට සිදුවිය.ආණ්ඩු පක්ෂයේ මන්ත්‍රීවරයකු වන රම්‍ය කුමාර වීරසිංහ ජනාධිපතිතුමාගේ දෙවන ධූර කාලයට සබරගමුව පළාත් සභාවේ සුභාශිංෂණ පළ කළ යුතු යැයි වූ යෝජනාව ඉදිරිපත් කළ අතර එය මහ ඇමැති මහීපාල හේරත් ස්ථිර කළේය.කෙසේ වෙතත් විපක්ෂ නායක ඒ.ඒ.විජේතුංග සඳහන් කළේ එතුමාට සුබ පැතීමේ යෝජනාවක් මීට පෙර තම කණ්ඩායමේ ද පූර්ණ සහයෝගය ඇතිව මේ සභාව සම්මත කළ බැවින් නැවත වරක් එවැනි යෝජනාවක් ගෙන ඒම අර්ථ විරහිත ක්‍රියාවක් බවයි.යුද්ධය නිමා කළ එතුමාට තම කණ්ඩායමේ ප්‍රශංසාව හිමිවන බව මීට පෙර මා සඳහන් කර ඇතැයි ද විපක්ෂ නායකවරයා කීය.එහෙත් ඒ සමඟම නැඟී සිටි ජනතා විමුක්ති පෙරමුණු මන්ත්‍රී රංජිත් ප්‍රියන්ත කුමාර මේ යෝජනාවට අදාළව අදහස් දැක්වීම සඳහා තම පක්ෂයට කාලය ලබා දෙන්නැයි විපක්ෂ නායකවරයාගෙන් එදින උදෑසන ඉල්ලීමක් කළේ යැයි කීවේය.සභාපති රංජිත් බණ්ඩාර සඳහන් කළේ විපක්ෂ නායකවරයා තමන්ට මෙතෙක් එවන් දැනුම්දීමක් කර නැති බවය. යෝජනාවට අදාළව ප්‍රධාන අමාත්‍යවරයා ද අදහස් දක්වා අවසන් බැවින් තවදුරටත් මේ පිළිබඳ අදහස් දැක්වීම සදාචාර සම්පන්න නොවන බවද සභාපතිවරයා සඳහන් කළේය.මේ වන විට විපක්ෂ නායකවරයා සහ ජ.වි.පෙ. මන්ත්‍රීවරයා එකිනෙකාට ඇඟිලි දිගු කර ගනිමින් චෝදනා ප්‍රතිචෝදනා එල්ල කර ගැනීමට වූ අතර ආණ්ඩු පක්ෂයේ අතුල කුමාර රාහුබද්ධ, ශ්‍රීලාල් වික්‍රමසිංහ යන ඇමැතිවරුන් ද විපක්ෂ නායකවරයා දිරිමත් කරනු පෙනිණි.කෙසේ වෙතත් සභාව දිගින් දිගටම උණුසුම් වෙමින් තිබියදී සභානායක ඉමිතියාස් කාදර් එදින පෙරවරු 11ට සභාව කල් තැබීමේ යෝජනාව ඉදිරිපත් කළ අතර සභාපති රංජිත් බණ්ඩාර මීළඟ රැස්වීම දෙසැම්බර් 07 යනුවෙන් සඳහන් කරමින් රැස්වීම් ශාලාවෙන් පිටව ගියේය.එහෙත් සභාව කල්තැබීමෙන් අනතුරුව ද ආණ්ඩු පක්ෂයේ සහ විපක්ෂයේ මන්ත්‍රීවරුන් විනාඩි ගණනාවක්ම සභා ශාලාව තුළ ගැවසෙනු දක්නට ලැබිණි.පසුගිය සඳුදා උදෑසන 3.15ට චීන සංචාරය නිමවා දිවයිනට පැමිණි සබරගමුව මහ ඇමැති මහීපාල හේරත් අනතුරුව එදින මුළු දවසම ගතකළේ කෑගල්ල දිස්ත්‍රික්කයේ පාසල් හතරක පැවැති විවිධ උත්සව අවස්ථාවන්ට සහභාගී වෙමිනි.උඳුගොඩ දෙමළ විද්‍යාලයට පැමිණි මහීපාල හේරත්ට එහි වතු කම්කරු මාපියන් දැක්වූ හරසර කෙතරම් වීද යත් හැඟුම්බර වූ මහ ඇමැතිවරයාට අදහස් දක්වන අතරතුර නෙතට ගැලූ කඳුළු සඟවා ගැනීමට මහත් උත්සාහයක් ගැනීමට සිදුවිය.තේ දළු සහ වනමලින් සැකසූ මල්දම් අතින් ගෙන සිටි වතු කම්කරු මවුපියන් මහීපාල හේරත්ගේ ගෙලවට තරගයට මෙන් ඒවා පැලඳූ අතර මහ ඇමැතිවරයා සඳහන් කළේ තමන්ට දිවංගත සෞම්‍ය මූර්ති තොණ්ඩමන් අමාත්‍යවරයා සිහිපත් වූ බවය.මගේ දේශපාලන ජීවිත කාලය තුළ මෙතරම් විශාල මල්දම් ප්‍රමාණයක් මට පැළඳූ අවස්ථාව මෙයයි. මහීපාල හේරත් සඳහන් කළේය. ඔහු උඳුගොඩ පාසලෙන් නික්ම ගියේ යටිදැරිය ඇතුළු අවට වතු ප්‍රජාව සකස් කර තිබූ දිවා භෝජනය ද භුක්ති විඳීමෙන් පසුවය.පසුගිය ශිෂ්‍යත්ව විභාගයෙන් සබරගමුව පළාතේ පළමු ස්ථානයත් දිවයිනේ වැඩිම ලකුණු ගත් පස්දෙනා අතරටත් වැටෙන එස්.ඩී.එස්.එස්.කුමාරි දැරියට උපහාර පිදීමේ උළෙලක් එදිනම ඈ ඉගෙනුම ලැබූ වරකාපොල මායින්නොළුව විදුහලේ දී පැවැත්විණි.ලකුණු 191 ක් ලබාගනිමින් සබරගමුවේ පළමුවැනියා වූ ඇයට උපහාර පිදීම සඳහා සබරගමුවේ මහ ඇමැති මහීපාල හේරත්ට ද ඇරැයුම් ලැබී තිබිණි.මේ උත්සව සභාවට දැදිගම මැතිවරණ කොට්ඨාසයේ ශ්‍රී ලංකා නිදහස් පක්ෂ ප්‍රධාන සංවිධායක හිටපු අමාත්‍ය මනෝද විජේරත්න එක්ව සිටි අතර උත්සවය අතරතුර ඔහු පසුගිය දිනක මරණයට පත් සියඹලංගමුව සද්දන්තයාගේ අකල් මරණය පිළිබඳ බොහෝ සිත් තැවුලින් යුතුව මහ ඇමැතිවරයාට කරුණු කීය.ඇතාගේ දළ යුග මෙපමණක් දිග යැයි ඔහු මහ ඇමැතිවරයාට විග්‍රහකළේ තාවකාලික වේදිකාවේ කණුවක උස මහත ද උපහැරණයට ගනිමිනි.මේ රැස්වීම අමතමින් මනෝද විජේරත්න සඳහන් කළේ “මම දැන් පැරැදුණු මිනිහෙක් අඩු තරමින් සමූපකාර සංගමයකවත් මගේ නිල බලයක් නැහැ. ඒ හින්ද දැදිගම මේ මායින්නොළුව ඉස්කෝලේ ඇතුළු අනෙකුත් සංවර්ධන කටයුතු වලදී මහ ඇමැතිවරයාගේ උපකාර අපේක්ෂා කරන බවය.මහ ඇමැතිවරයා උත්සව සභාවෙන් පිටව ගියේ කුමාරි දැරියට රුපියල් විසි පන්දහසක මුදල් තිළිණයක් පිරිනැමීමට පළාත් අමාත්‍ය මණ්ඩලය ගත් තීරණය ද රැස්වීමේදී හෙලිදරව් කිරීමෙන් පසුවය.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>05</day>
    </date>
    <link>http://www.silumina.lk/2010/12/05/_art.asp?fn=ab1012056</link>
    <topic>රජයේ සේවකයින් ඉන්නෙ ආණ්ඩුවත් එක්ක</topic>
    <author>රංජිත් සියඹලාපිටිය</author>
    <content>මේ දවස්වල පාර්ලිමේන්තුවේත් එළියේදීත් විපක්ෂය හෙළන කිඹුල් කඳුළු දෝරේ ගලා යනවා. රජයේ සේවකයන්ට පඩි වැඩි කළා මදි කියලයි එයාලා බෙරිහන් දෙන්නේ. ඒත් එහෙම හඬන යූ.ඇන්.පී මහත්වරුන්ගේ ලජ්ජාවක් ගෑවිලාවත් නෑ වගෙයි. ඒ මොකද කියනවා නම් 1980 දී රුපියල් දහයක (10) පඩි වැඩිවීමක් ඉල්ලපු රජයේ සේවකයින් ගෙදර යවපු හැටි කාට කාටත් මතක ඇතිනේ. පොඩි ගාණක් නෙමෙයි අසූදාහකගේ රැකියා නැති කළා. අපේ රතු සහෝදරවරුන් ගැනත් වචනයක් කියන්නම වෙනවා. එයාලා තමයි 1989 දී රජයේ සේවයට ආපු අයගේ බෙලි කැපුවේ. ඒවා ගැනත් කවුරු කවුරුත් මෙනෙහි කර ගත්තොත් හොඳයි.එ.ජා.ප ය සහ ආණ්ඩුව ගැන සසඳා බලමු. රජයේ සේවකයන්ට වැඩියෙන්ම සැලකුවේ කවුරුද කියලා තරාදියකට දාලා කිරා මැන බැලුවොත් තමයි හොඳ. එතකොට වැඩියෙන්ම බර තියෙන්නේ මේ ආණ්ඩුවේ පැත්තට. රජයේ සේවකයන් නොවරදවාම එහෙම කියාවි.ආණ්ඩුව එහෙම කළේ පොඩි පහේ වැඩක් නෙමෙයි. ආණ්ඩුවට ඒ වෙනකොට උහුලන්න බැරි ප්‍රශ්න තිබුණා. එක පැත්තකින් රටම ගිනියම් කළ යුද්ධයක්. තව පැත්තකින් ලෝක ආර්ථිකය කඩා වැටුණේ කාටවත්ම නොකියා. ඒත් අපේ ආණ්ඩුව රජයේ සේවකයන්ට සලකන එක අමතක කළේ නැහැ.ටිකක් හිතා බලන්න. 2005 ට ඉස්සර වෙලා රජයේ සේවකයන්ට දුන්නේ ආපදා ණයයි උත්සව අත්තිකාරම් මුදලයි විතරයි. ඒ ණය විදියට. ඒත් අපේ ජනාධිපතිතුමා එතැනින් එහාට ගියා. සියයට හතරක තරම් අඩු පොලියකට ණය දුන්නා. කිහිප දෙනකුට නෙමෙයි. 35000 තරම් විශාල පිරිසකට. ඒ හැමෝම වාගේ ඉඩම් ගත්තා. ගෙවල් හැදුවා. රජයේ සේවකයන් හොඳින් ඉන්නවා කියන්නේ කාටද ආඩම්බර. රටටම නේද?අඩු පොළියට ණය දීලා ආණ්ඩුව ඒ බර කරට ගත්තා. රජයේ සේවකයන් වෙනුවෙන් මිලියන ගාණක් බැංකුවලට ගෙව්වා. මීට ඉස්සරවෙලා මේ වගේ ආණ්ඩු රටේ තිබුණාද? හැමෝම දන්නවා නැහැ කියලා.ඒ විතරක් නෙමෙයි. රජයේ සේවකයන්ට දෙන ආපදා ණය රුපියල් 250,000 ට වැඩි වුණා. උත්සව අත්තිකාරම් රුපියල් 3000 ඉඳලා 5000 ට වැඩි වුණා. විශේෂ අත්තිකාරම් මුදල වැඩි වුණේ් රුපියල් 1000 ඉඳලා 2500 ට. ඒ වෙනකොට සෞඛ්‍ය රක්ෂණය පණ ඇද ඇද තිබුණේ. අපේ ජනාධිපතිතුමා ඒකටත් පණ දුන්නා. අන්තිමට රක්ෂණ භාරයෙන් දෙන රක්ෂණ හිමිකම රුපියල් ලක්ෂ එක හමාරකට වැඩිවුණා. ඉතින් දෙවියනේ රජයේ සේවකයන්ට මේ තරම් සලකන ආණ්ඩුවක් මේ රටේ තිබුණාද?කාන්තාවක් ලබන උතුම්ම පදවිය මවු පදවිය. රජයේ සේවිකාවක් ඒ පදවිය ලැබුවාම ආණ්ඩුව සැලකුවේ කොහොමද? දවස් 252 ක ප්‍රසූත නිවාඩුවක් සහතික කළා. පියවරු ගැනත් අමතක කෙළේ නැහැ. කිරි සප්පයෙක් මෙලොවට බිහි වීමේ සතුට විඳින්න දවස් තුනක නිවාඩුවක් අනුමත කළා.අපි ටිකකට අතීතයට යමු. 2001 වසරේදී බලය ගත් යූ.ඇන්.පී ආණ්ඩුව මතක ඇති. ඒ ආණ්ඩුව වැඩ පටන් ගත්තේ රජයේ සේවකයාගේ විශ්‍රාම වැටුප අහෝසි කරලා. හැබැයි පොඩි ඇස් බැන්දුමකුත් දැම්මා. ඒ දායක විශ්‍රාම වැටුප කියලා එකක් ගෙනල්ලා. ඒකෙන් කිව්වේ ආණ්ඩුවේ සල්ලි වලින් විශ්‍රාම වැටුප ගෙවනවා කියලා නෙමෙයි. රජයේ සේවකයා පඩි ගන්නකොට විශ්‍රාම වැටුපට කියලා මුදල් කපා ගත්තා. පැන්ෂන් ගියාට පස්සේ තමන් ඉතුරු කරපු මුදල්ම විශ්‍රාම වැටුප විදියට ලැබෙනවා. ඒක තමයි ඇත්ත.ඒත් ජනාධිපතිතුමා 2005 දී බලය අරගෙන දායක විශ්‍රාම වැටුප නැති කළා. විශ්‍රාමිකයන්ට හිමි නියම අයිතිය ආයෙත් ලබා දුන්නා. ඒ කියන්නේ ආණ්ඩුවේ සල්ලිවලින් විශ්‍රාම වැටුප් ගෙවන්න ඕන. ඒක ආණ්ඩුවකට මහ බරක්. හැබැයි අපේ ජනාධිපතිතුමා එහෙම කළේ රජයේ සේවකයන් කරපු සැලකීමක් විදියටයි. මේවා යූ.ඇන්.පී යටයි ජේ.වී.පී යටයි අමතක වුණාට රජයේ සේවකයන්ට අමතක වෙන්ඩ විදියක් නැහැ.මේ ආණ්ඩුව රජයේ සේවකයන්ගේ් පඩි වැඩි කළේ නැහැ කියලානේ කියන්නේ. මේවාට දෙන්න ඕන තරම් උදාහරණ තියෙනවා. 2003 දී රජයෙ සේවකයකුගේ අවම වැටුප වුණේ රුපියල් 4650 යි. අද රජයේ සේවකයකුගේ අවම වැටුප කීයද? රුපියල් 11730 යි. මේ මුදලට මෙවර අයවැයෙන් වැඩිකළ මුදල ඇතුළත් වෙලා නැහැ. මේ වැටුප් වැඩිවීමේ ප්‍රතිශතය ගත්තොත් සියයට එකසිය පනස් දෙකක්. ඒ විතරක් නෙමෙයි. ජීවන වියදම් දීමනාව රුපියල් හාරදහස් පන්සියයකින් වැඩි වෙලා තියෙනවා.මේ වැටුප් වැඩිවීම පැහැදිලි කරන්න හොඳම උදාහරණයක් තියෙනවා. ඒ තමයි පසුගිය අවුරුදුවල භාණ්ඩාගාරය වැටුප් බිල වෙනුවෙන් ගෙවූ මුදල් ගැන සොයා බැලීම.2005 දී වැටුප් බිල රුපියල් මිලියන 138,000 යි. මේ වසරේ වැටුප් ධ;ල් ඇස්තමේන්තුව රුපියල් මිලියන 325000 යි. 2005 දී අපේ රටේ රජයේ සේවකයන් හිටියේ ලක්ෂ 8 ක් විතරයි. ඒත් අද රජයේ සේවකයින් ලක්ෂ 12 ක් ඉන්නවා. දැන් රජයේ සේවකයන් ගැන හඬා වැටෙන යූ.එන්.පී ය එදා ඔවුන් හිසරදයක් විදියටයි හිතුවේ.ඒකට හොඳම සාක්කියක් තියනවා. ඒ තමයි 2003 යූ.එන්.පී ආණ්ඩුවේ අයවැය කතාව. එකෙන් කිව්වේ මොකක්ද? රජයේ සේවකයන් ලක්ෂ දෙකක්වත් කැමැත්තෙන් ගෙදර යන්න ඕනේ කියලා. විශ්‍රාම ගන්නා තුරු පඩිය ගෙදරට එවනවා කිව්වා. ඒ වෙනුවෙන් රුපියල් බිලියන තුනක් වෙන් කළා.ඒ විතරක් නෙමෙයි. 2003 අංක 16 කියන චක්‍රලේඛය එ.ජා.ප ආණ්ඩුව ගෙනාවා. ඒකෙන් කිව්වේ විධායක ශ්‍රේණිවලට හැර රජයේ සේවයට කිසිම බඳවා ගැනීමක් කරන්න බැහැ කියලා.අද එ.ජා.ප මහලේකම් තිස්ස අත්තනායකට එල්ලෙන්න වැලේ වැල් නැහැ. එයා කියනවා රුපියල් 10,000 කින් පඩි වැඩි කරන්න කියලා. දන්නවාද අපේ රටේ ආදායම්වලින් සියයට 95 ක්ම බදු ආදායම්. ඔය කියන පැඩි වැඩි කිරීම කරන්න අපේ රටේ හැමෝගෙන්ම මාසයකට බදු වශයෙන් රුපියල් 600 ක් එකතු කර ගන්න වෙනවා. එහෙම අවුරුද්දකට රුපියල් බිලියන 144 ක් එකතු කර ගන්න වෙනවා. කව්ද එහෙම බදු එකතු කරනවාට කැමැති. ඇත්තටම යූ.ඇන්.පී ය කියන්නේ සුරංගනා කතා විතරයි.මේ පාර අයවැයෙන් රුපියල් 1500 ක් විතර පඩි වැඩි කරලා තියෙනවා. ඒ වෙනුවෙන් ආණ්ඩුවට රුපියල් මිලියන 18000 ක් වැය කරන්න වෙලා. රජයේ සේවකයන්ට උපරිමයෙන් සලකන්න කැමැති නායකයෙක් මේ රටේ ඉන්නේ. ඒ හින්දා ඔවුන්ගේ අනාගතය නම් රැකෙනවා. එහෙනම් කාගේවත් සටන් පාඨවලට රැවටෙන්ඩ එපා.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>05</day>
    </date>
    <link>http://www.silumina.lk/2010/12/05/_art.asp?fn=af1012051</link>
    <topic>කොටි රූකඩවලට නටන්න ඉඩදීමට නොහැකියි</topic>
    <author>සංවාදය සුනිල් දයා අල්විස් බුද්ධිකා බ්‍රාහ්මණගේ ඡායාරූප - විමල් කරුණාතිලක</author>
    <content>බ්‍රිිතාන්‍ය තානාපති කාර්යාලය ඉදිරිපිට ජනතා විරෝධයගලගම ධම්මරංසි හිමිලෝකයට ප්‍රජාතන්ත්‍රවාදය දායාද කළ රටේදීම ප්‍රජාතන්ත්‍රවාදයට තර්ජන එල්ල වීම කනගාටුවට කරුණක්. සුපිරි ප්‍රජාතන්ත්‍රවාදීන් කියාගන්නා ඔවුන් හමුදාවන් යවමින් ඉරාකයේත්, ඇෆ්ගනිස්තානයේත්, තවත් රටවලත් ප්‍රජාතන්ත්‍රවාදය තහවුරු කරන්නැයි කියමින් බලපෑම් කළා. ඔවුන්ට බැරිවුණා හීත්රෝ ගුවන් තොටුපළට නිසි ආරක්ෂාව සලසන්නවත්. එල්ටීටීඊය තහනම් සංවිධානයක් නම් කොහොමද ඒ සංවිධානයේ කොඩිය ප්‍රසිද්ධියේ ප්‍රදර්ශනය කරන්නේ. රාජ්‍ය නායකයකුට නිසි ආරක්ෂාව සලසන්න බ්‍රිතාන්‍ය රජයට නොහැකි වෙලා.ජනාධිපතිතුමා ආණ්ඩු පක්ෂයේ පමණක් නොවේ විපක්ෂයේත් රාජ්‍ය නායකයායි. දොස්තර ජයලත් ජයවර්ධන, වික්‍රමබාහු කරුණාරත්න, වැනි අය හීත්‍රෝ ගුවන් තොටුපළේ සිදුවීමට සම්බන්ධනම් ඔවුන්ගේ ක්‍රියාව සම්බන්ධයෙන් නිත්‍යානුකූලව කටයුතු කර දඬුවම් ලබාදිය යුතුයි. මේ රට නිදහසේ හුස්ම ගන්නේ. දැන් ලෝක ත්‍රස්තවාදය පරදවමු කියන ඔවුන් එල්ටීටීඊය ආරක්ෂා කිරීමෙන් පැහැදිලි වන්නේ දෙබිඩි පිළිවෙතක් අනුගමනය කරන බවයි. මේ තත්ත්වය හොඳින් අවබෝධ කරගෙන අන්තර්ජාතික මට්ටමින් එල්ල වන අභියෝග ජය ගැනීමට අප එක්ව කටයුතු කළ යුතුයි.නාකුලුගමුවේ චන්දිම හිමිත්‍රස්තවාදී මරු කටින් රට බේරාගත් විරුවා අපේ ජනාධිපතිතුමායි. සිංහල, දෙමළ, මුස්ලිම්, බර්ගර් අපි කාටත් නියම නිදහස ගෙන ආවේ එතුමායි. එතුමාට නිගරුකිරීම අපි කාටත් සිදුවූ මදිපුංචි කමක්. මේ වෙලාවේ රටක් වශයෙන් සිතා අපි කටයුතු කළ යුතුයි.දොස්තර ජයලත් ජයවර්ධන, වික්‍රමබාහු කරුණාරත්න වැන්නවුන් මේ දේශද්‍රෝහී ක්‍රියාවට සම්බන්ධ නම් ඔවුන්ට නිසි දඬුවම් ලබාදිය යුතුයි. ඔවුන් ඉතිහාසයේ ක්‍රියා කළ ආකාරය අප දුටුවා. ඔවුන් කිසි විටෙකත් ත්‍රස්තවාදය විවේචනය කළේ නෑ. ස්වාධීන රටක් ලෙස අපේ රටේ ගමන් මඟ මුළු මනින් ම වෙනස් කළේත් ජාතීන් අතර ගැටුම් ඇති කිරීමේ බිජුවට වැපුරුවේත් මේ විදෙස් ජාතීන්මයි. ඔවුන් තවමත් උත්සාහ කරන්නේ ත්‍රස්තවාදය අපේක්ෂා කරමින්. රටක් ලෙස ස්වාධීනව නැඟී සිටීම වැළැක්වීමයි. මේ තත්ත්වය හොඳින් අවබෝධ කරගෙන ත්‍රස්තවාදය පරාජය කළ ආකාරයෙන් ම විදෙස් බලවේග හමුවේ නොසැලී ශක්තිමත්ව කටයුතු කළ යුතුයි.අනුර අතුකෝරල -බොරලැස්ගමුව නාගරික මන්ත්‍රීඅවුරුදු 600 කට පසු මේ රට එක් සේසත් කළේ ජනාධිපතිතුමායි. එතුමාට අපේ ජාතියම ණය ගැතියි. එතුමා අපහාසයට පත් කරමින් ජාතියට නිගා දෙන පටු දේශපාලන ක්‍රියා අපි තරයේ ම හෙළා දකිනවා ඔවුන්ට විරුද්ධව නීතිමය පියවර ගත යුතු වෙනවා.පසුගිය කාලයේ අපේ රටට විදෙස් නායකයින් බොහොමයක් පැමිණියා. යුද්ධය ඉතාමත් දරුණු ලෙස ක්‍රියාත්මක වෙද්දීත්.විදෙස් නායකයින්ට නිසි ආරක්ෂාව දෙන්න රටක් ලෙස අපි කැපවීමෙන් කටයුතු කළා.නමුත් දියුණු සිවිල් සමාජයක් සිටිනවා කියන, සුපිරි ප්‍රජාතන්ත්‍රවාදයක් ක්‍රියාත්මක වෙනවා කියන රටේ තත්ත්වය දැන් ලෝකයම දන්නවා.තහනම් සංවිධානයක් එරට නිදහසේ විරෝධතා දක්වන්නේ කොහොමද? මෙයින් ඒ රටේ නීතියේ ආධිපත්‍ය ක්‍රියාත්මක වන ආකාරය පිළිබඳව ප්‍රශ්නයක් මතුවෙනවා.චානක අශෝක -රැකියා නියුක්තියන්ගේ සංගමයේ ප්‍රධාන ලේකම්අපේ මවුබිමට නිදහස ලබාදුන් මහින්ද රාජපක්ෂ ජනාධිපතිතුමා එංගලන්තයට ගිය අවස්ථාවේ කොටි හිතවාදීන් ජනාධිපතිතුමාට එරෙහිව හීත්රෝ ගුවන් තොටුපළේදී ඇති කළ සිද්ධිය තරයේ හෙළා දකිනවා.මේ රට කොටින්ගෙන් නිදහස් කර ගත්තාට කොටි පිටරට තවමත් හොල්මන් කරනවා. පිටරට කොටි බලවේග ක්‍රියාත්මක වෙනවා.මේ බලවේගවලට ඒ රටවල රාජ්‍ය අනියමින් උදව් උපකාර කරන බවයි මෙම සිදුවීමේදී පෙනී යන්නේ.ඒ මදිවට අපේ පාර්ලිමේන්තුවේත් කොටි හිතවාදීන්ට පක්ෂව එක්සත් ජාතික පක්ෂයේ මන්ත්‍රීවරයකු එංගලන්තයේදී කොටි උද්ඝෝෂණයට සහභාගිවූ බවට නැඟෙන චෝදනාව ලාංකිකයන් වශයෙන් අපි හෙළා දකිනවා.එම මන්ත්‍රීවරයාට විරුද්ධව ක්‍රියා කරන්නැයි අපි රජයෙන් ඉල්ලා සිටිනවා.ආචාර්ය වික්‍රමබාහු කරුණාරත්න මහතාත් කොටින්ට පක්ෂව ප්‍රකාශ නිකුත් කිරීම ද අපි හෙළා දකිනවා. කොටින්ට ආධාර කරන සිංහල කොටින්ටත් දඬුවම් ලබා දිය යුතුය.මේ රට කොටින්ගෙන් මුදාගෙන රට සංවර්ධන මාවතකට යොමුකර ලෝකයේ දියුණු රටක් බවට පත් කරන්නට ජනාධිපතිතුමා ප්‍රමුඛ රජය උත්සාහ ගනිමින් සිටිනවා.සිංහල කොටින්ට මෙන්ම පිටරට සිටින කොටි හිතවාදීන්ට ද මේවා පෙනෙන්නේ තමන්ට ද්‍රෝහිව ගත් ක්‍රියාමාර්ගයන් ලෙසය.අන්තර්ජාතික බලවේග ද මේ අයට අනියමින් සහාය දෙමින් රට අස්ථාවර කරන්න මාන බලනවා.විමලානි පෙරේරා දෙමටගොඩමේ ප්‍රශ්නයේදී පුරවැසියන් වශයෙන් අප සියලු දෙනා පක්ෂ පාට බේද අමතක කර ජනාධිපතිතුමාට ලන්ඩනයේ සිදුවූ මේ අවමානයට එරට රජයට විරෝධය පළ කර සිටි යුතු බව ය.මහින්ද චින්තනය ඔස්සේ මේ රට ආසියාවේ ආශ්චර්යවත් රටක් බවට පත් කරන්නට එතුමා ගන්නා ක්‍රියා මාර්ග හා ගෙන ඇති ක්‍රියා මාර්ග මෙවැනි ක්‍රියා මාර්ගවලින් ආපස්සට හරවන්නේ නැතිව දිගටම එතුමාට මේ රටට සේවය කරන්නට අපි අපේ සහාය දිවි හිමියෙන් ලබාදෙනවා.ජයලත් දොස්තර මන්ත්‍රීතුමා ගෙන් ද වික්‍රමබාහු කරුණාරත්න ආචාර්ය තුමාගෙන් ද අපි ඉල්ලන්නේ කබර සුද්දන්ගෙන් හෝ කොටි හිතවාදීන් අත කොලු බවට පත් නොවී අපේ රට හා අපේ කම ගැන හිතා රටට හිතවාදීව කටයුතු කරන ලෙසයි.ප්‍රශාන්ති කහඳගම - කොළඹඑල්ටීටීඊය පරදවා රට නිදහස් කර සාමය රටට උදා කර දුන් ජනාධිපතිතුමා රටට එරෙහි අධිරාජ්‍ය ගැති එක්සත් ජාතික පක්ෂය ද පරදවා ජනපතිවරණය මෙන්ම මහ මැතිවරණයකින් ද විශිෂ්ට ජයග්‍රහණයක් අත්කර රට නව යුගයක් කරා යොමු කරමින් පවතිනවා.මෙවන් අවස්ථාවක පසුගියදා ලන්ඩනයේ ඇතිවූ සිද්ධිය අප දකින්නේ අපේ රටට හිතාමතා කළ බරපතළ අවමානයක් ලෙසයි.රටේ රාජ්‍ය නායකයා ලෙස ලන්ඩනයට ගිය අපේ ජනාධිපතිතුමාට ලන්ඩන් කොටි හිතවාදීන්ට එජාප කොටි හිතවාදීන් ද එකතු වී කටයුතු කර තිබෙනවා. මේ සිංහල කොටි පිළිල ඉවත් කළ යුතුයි. මුළුමනින්ම පරාජය කළ කොටින්ට විදේශ රටවල සිට හොල්මන් කරන්නට ඉඩ දිය නොහැකියි. කොටි හිතවාදීන්ට උදව් කරන මෙරට ද්‍රෝහීන්ට තරාතිරම නොබලා දඬුවම් ලබා දිය යුතුයි.සංවාදය සුනිල් දයා අල්විස් බුද්ධිකා බ්‍රාහ්මණගේ ඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>05</day>
    </date>
    <link>http://www.silumina.lk/2010/12/05/_art.asp?fn=af1012053</link>
    <topic>වට්ටි පෙට්ටි හට්ටි තිබුණ කුස්සිය දැන් නැතේ</topic>
    <author/>
    <content>අපේ ගෙදර වැඩිය බඩු මුට්ටු නැහැ. අනවශ්‍ය බඩු පුවරගෙන ගේ අපිළිවෙළ වෙනවා දකින්න අපි කැමැති නැහැ.”පුවත්පතක සාකච්ඡාවකට එකතු වෙමින් එසේ කියා තිබුණේ අද කාලයේ යොවුන් නිළියකි.“ඔය කථාව ඇත්තක්. අපේ පුවත්පතට ඇය සම්බන්ධ ලිපියක් කිරීමට මමත් ඇගේ නිවෙසට ගියා. අපි සාකච්ඡා කළේ බිම ඉඳගෙන. ඒ දවස්වල ගෙදරට පුටුවක්වත් අරගෙන තිබුණෙ නැහැ.” අප ආයතනයේ සහෝදර මාධ්‍යවේදිනියක නිළියගේ කථාව සහතික කළාය.එක අතකට පුදුමයකි. ඒ තරමට ගෙදර දොර බඩු බාහිරාදියට අකමැත්තක් දක්වන්නෝ මේ පරපුරේ සිටිය හැකි ද? මගේ මතකය දිව ගියේ වසර පන්සීයකට කිට්ටු අතීතයක් ගැන ලියැවුණු සටහනක් වෙතය. එය මෙසේ ය.“ඔවුන්ගේ නිවාස ස්ථානවල ගෘහ භාණ්ඩ ඉතා ස්වල්පයක්ම වෙයි. ගේ මැද උඩපල්ලේ එල්ලූ හැළි වළං කීපයකි. බත බුදීමට තැටියක් හෝ දෙකක් වෙයි. හාන්සි වීමට ඇන්ද නැති පුටුවක් හෝ දෙකක් එක ගෙදරක වෙයි. (හාන්සි වන ඇඳි සහිත පුටු පරිහරණය කළ හැක්කේ මහ රජුට පමණි.)”ඔවුන් හට නිදා ගැනීමට පැදුරු කීපයක් ඇත. ආගන්තුකයකු පැමිණිය ද ඔහු නිදා ගත යුත්තේත් පැදුරකය. වී දැමීමට කූඩා කීපයක් ද වී කෙටීමට වං ගෙඩියක් සහ අගට පිහිලි සවි කළ කිතුල් මොහොල් ගස් කීපයක් ද ඇත. මේ හැර පොල් ගෑමට හිරමනයක් හා මිරිස් ආදි කුළු බඩු අඹරා ගැනීමට ඇඹරුම් ගලක් ද වෙයි. එදිනෙදා ජීවිකාව සඳහා අත්‍යවශ්‍ය වූ කැති පොරෝ, වෑ වක් පිහියා හා නියන් ආදි උපකරණ ද ඔවුන්ගේ නිවෙස්හි ඇත්තේය. ඔවුන්ගේ නිවාසවල මේස නැත්තේය. හැම කෙනෙකුම අහර බුදින්නේ බිම හිඳ ගෙනය.”රොබට් නොක්ස් ගේ එදා හෙළ දිව කෘතියේ එන මේ සටහන මීට වසර පන්සීයකට එහා නිවෙසක් සම්බන්ධ සම්පූර්ණ චිත්‍රයක් මවා ගැනීමට වුවද ප්‍රමාණවත්ය. මේ කියන නිළිය ඇතුළු එවැනි අදහස් දරන තරුණ පරම්පරාව මේ යන්නට හදන්නේ අප සිටිය තැනට ම ද?කෙසේ වුවද වත්මන් තරුණ පරම්පරාව, නිවසක ගෘහ භාණ්ඩ සම්බන්ධයෙන් මෙවැනි ආකල්ප දරන බව පෙනී යයි. එහෙත් වැඩිහිටි පරම්පරාව නම් තම දරුවන් වෙනුවෙන් මොන මොනවා හෝ අඩුම කුඩුම එකතු කරන්නට වෙර දරයි.නොක්ස් සඳහන් කළ ඉහත සටහන, අපේ ඉතිහාසයේ මූලාශ්‍ර ගොන්නක් විසින් ම සනාථ කර ඇති බව පැහැදිලිය. ඔහුට පසු කලෙක ලංකාවට පැමිණි ජෝන් ඩේව් වෛද්‍යවරයා ද තමන් ලංකාව හඳුනාගත් ආකාරය ගැන ග්‍රන්ථයක් සම්පාදනය කර තිබේ. ඩේව් ලංකාවට පැමිණියේ නොක්ස් ගේ පැමිණිමෙන් වසර එකසිය පනස් හයකට පසුව වුවද සිංහලයාගේ ගෙවල බඩුබාහිරාදියේ වෙනසක් ඔහුද දුටුවේ නැත. නොක්ස් දුටු හිරමනය - වංගෙඩිය, මෝල් ගහ, හැළි වළං හා පැදුර ඒ ආකාරයෙන් ම ඩේවි ද දුටුවේය.“ඔවුන්ගේ චාම් සකසුරුවම් සහිත ගෘහ භාණ්ඩ, හාන්සි වීම සඳහා කුඩා ඇඳක් දෙකක්, බංකු දෙක තුනක් පැදුරු කීපයක්, පිඟන් බඳුන් දෙක තුනක් යන භාණ්ඩවලින් සමන්විතය.උසස් පන්තිවලට අයත් ඇත්තන් වෙත තැටි සහ අන්‍ය සුඛෝපභෝගී භාණ්ඩ ඇත්තේය. වට්ටි හා දළ මැටි බඳුන් යන මීට වැඩි මනත් ඔවුන්ගේ මුළුතැන් ගෙයි උපකරණ මෙසේ ය” (ඩේව් දුටු ලංකාව)යනුවෙන් පවසන ඩේවි ඊළඟට රූප සටහන් සහිත විස්තරයකට යන්නේ ඒ මුළුතැන්ගෙයි උපකරණ හඳුන්වාදීමටය. මෝල් ගහ සහ වං ගෙඩිය ඔහු හඳුන්වා දී ඇති මුල්ම මුළුතැන්ගෙයි උපකරණය වේ. එකල ගැමියා වී කෙටීම සහ පෑහීමට මෝල් ගහ සහ වං ගෙඩිය භාවිත කර ඇති බව ඔහු පවසයි. එකල කලාතුරකින් ගලින් තැනු වං ගෙඩි ද භාවිත වූ බව හේ පවසන්නේය.මෙකල ද ගල් වංගෙඩි කලාතුරකින් දැකිය හැකිය. එහෙත් ඒ පැරණි මහ ගෙවල් ආශි‍්‍රතව පමණි. මා බාල කාලයේ මගේ පියාගේ මහ ගෙදර ද විශාල කළු ගල් වංගෙඩියක් තිබුණා මට මතකය. අවුරුදු කාලෙට මේ වංගෙඩිය තාලෙට වැඩ අල්ලයි. එකල අලුත් අවුරුදු රස කැවිලි සෑදීමට ගමේ ගැහැනුන් එකිනෙකාගේ නිවෙස්වලට ගොස් උදවු, පදව් කර ගැනීම සිරිතකි. එසේ එන ගැහැනු දෙදෙනෙක් ගල් වංගෙඩිය දෙපැත්තට වී දියේ දැමු හාල් කොටන්නේ තරගයට මෙන් වුණද රිද්මයකටය. ඒ රිද්මය නොමැති වුවහොත් නම් වන්නේ අකරතැබ්බයකි. එකම වංගෙඩියක මෝල් ගස් දෙකකින් මාරුවෙන් මාරුවට හාල් කෙටීම හෙවත් දෙමෝලෙ කෙටීම බලා සිටීම පුංචි අපට විනෝදයක් සේම ආශ්චර්යයක් ද වූයේ එබැවිනි.ඩේවි ඊළඟට සටහන් තබන්නේ කුරක්කන් ගල ගැනය. කුරක්කන් සහ සෙසු ධාන්‍ය වර්ග ඇඹරීමට භාවිත කරන මේ කුරක්කන් ගල අයර්ලන්තයේ සමහර පෙදෙස්වල හා ස්කොට්ලන්තයේ කඳුකරයේ ඒ වන විටත් භාවිතයේ තිබු පැරණි කෙල්ටික් ඇඹරුම් ගලට සමාන වූ බව ඩේවි පවසයි.“ව්‍යංජන සඳහා යොදන නොයෙක් ද්‍රව්‍ය සියුම් ලෙස අඹරා ගැනීමට හා හොඳට මිශ්‍ර කිරීමට මට සිලිටු ගල් දෙකක් ද භාවිත කෙරෙයි. මින් එකක් කුඩාය. අනික ලොකුය.”සුද්දා සිංහලයාගේ මිරිස් ගල ගැන කරන වර්ණනාව දකින අපට සිනා නැඟෙයි. එහෙත් ඔහු අපේ මිරිස් ගල ගැන විස්තර කර දෙන්නේ අපට නොවේ ඔහුගේ ජාතියටමය.ඩේව් විස්තර කරන අපගේ තවත් ප්‍රධාන මුළුතැන්ගෙයි උපකරණයක් වන්නේ හිරමනයයි. වෑංජන රසවත් කිරීම පිණිස යොදනු ලබන පැසුණු පොල් ගා ගැනීම සඳහා මෙය භාවිත කෙරෙන බව ඔහු එහි සඳහන් කර ඇත.තවත් කාලයක් යන විට ඩේව්ගේ මේ විස්තර කිරීම් සිංහලයා ගැන සුද්දාට කරනු ලැබූ පැහැදිලි කිරීමකට සීමා වන්නේ නැත. අනිවාර්යෙන්ම තමන්ගේ සංස්කෘතිය ගැන ඩේවිගේ තොරතුරු සිංහලයාට ද කරනු ලබන සරල පැහැදිලි කිරීමක්ම වන්නේය.කුරහන්ගල යනු අපේ පරම්පරාවේ ද ඇස නොගැසුණු මුළුතැන්ගෙයි උපකරණයකි. ගල් වංගෙඩි තබා ලී වංගෙඩි ද හිඟය. ඇතැම් නිවෙස්වල නම් අඩියක් පමණ උසැති ලී වංගෙඩි දකින්නට ලැබේ. මිරිස් ගලේ ඇඹරිය යුතු පොල් සම්බෝලය, ලුණු මිරිස බොහෝ විට මේ වංගෙඩිවල කෙටී කෑම පිඟානට එයි. එහෙත් මිරිස් ගලේ ඇඹරුණු සම්බෝලයේ, ලුණු මිරිසේ රස දන්නා පැරැන්නෝ මේ වංගෙඩි සම්බෝලයට මනාපයක් නැත්තා සේය.පොල් සම්බෝලය, ලුණු මිරිස මේ අඩියක් උසැති වංගෙඩියේ කෙටෙන්නේ ඇතැම් විට කම්මැලිකමටය. එසේත් නැත්නම් මිරිස් ගලක් නැතිකමටය. වංගෙඩි, මිරිස් ගල්වලින් සිදු වූ කාර්යය අද ඉටු වෙන්නෙ බ්ලෙන්ඩර්, ග්‍රයින්ඩර් වැනි විදුලි උපකරණවලිනි. වෙලාව ඉතිරි කර ගැනීම මෙන් ම පහසුව සඳහාත් මේ උපකරණවලට වර්තමාන ගෘහණියෝ වැඩි කැමැත්තක් දක්වති.මුළුතැන්ගෙයි උපකරණ ගැන කථා කරන විට සිහි වෙන අතුරු කථාවක් ද මෙහි ලිවීමට කැමැත්තෙමි. පනස් විය ඉක්මවූ මගේ ඥාතිවරියක් සිටී. ඇය අධි රුධිර පීඩනයෙන් පෙළෙන නිසා දිනපතා ඖෂධ ද ගනී. ඇය තරබාරුය. එබැවින් ඇගේ නැඟණිය ඇයට විදේශ රටක සැකසුණ ව්‍යායාම් මාලාවක උපදෙස් සහිත වීඩියෝ පටයක් ලබා දුන්නේ තරබාරුකම නැති කරගැනීමට උදව්වක් වේ යැයි සිතමිනි. ඇය ද මේ ව්‍යායාම දිනපතා කළේ නිරෝගි බව වැඩි කර ගැනීමට ය. ඖෂධ ද දිනපතාම ගැනිණි. එහෙත් සිදුවූයේ අනෙකකි. ඇය රෝගාතුර වූවාය. ඖෂධත්, ව්‍යායාමත් නිසා ඇගේ අධි රුධිර පීඩනය අනවශ්‍ය ලෙස පහත වැටී ඇති බව වෛද්‍ය පර්යේෂණවලින් හෙළි විය.ඇගේ සුවදුක් බැලීමට අපිදු ගියෙමු. එහිදී එම ව්‍යායාම් සහිත වීඩියෝ පටය අපට ද පෙන්වනු ලැබීය. එදෙස බලා සිටි ඇගේ සැමියා පැවසුවේ, මිරිස් ඇඹරීම, පිටි කෙටීම, අතු ගෑම වැනි සියල්ල ඒ ව්‍යායාම තුළ ද ඇති බවය. ඒ දෙස බලා සිටි අපට ද එය සත්‍යයක් බව වැටහුණි. වීඩියෝ පටයේ ව්‍යායාම් උපදේශකයන්ගේ ශරීර චලනයන් මේ ගෘහාශි‍්‍රත වැඩවලදී සිදුවෙන ශරීර චලනයන්ට බෙහෙවින් සමාන විය.ඇතැම් වෛද්‍යවරුන් ද පවසන්නේ මේ පැරැණි මුළුතැන් ගෙයි උපකරණ අපේ ශරීර සෞඛ්‍යය ආරක්ෂා කළ බවය. මා වෛද්‍ය වෘත්තිකයකු නොවන බැවින් ඊට වැඩි යමක් ඒ ගැන නොලියමි.ඩේවිද, නොක්ස් මෙන්ම පැදුර ගැන කියා තිබේ. ඔහුට අනුව සිංහලයාගේ සකසුරුවම් චාම් ජීවිතයේ පැදුර නැතිවම බැරි අංගයකි.මේ “පැදුරු” කථාවෙන් මිදෙන්නට මෙරට සංස්කෘතිය ගැන විශේෂයෙන් ම රොඩී හා වැදි ජනතාව ගැන පර්යේෂණයක් කිරීමට පැමිණි ජර්මන් ජාතික පඬිවරයකු වූ මහාචාර්ය විල්හෙල්ම් ගයිගර්ටත් බැරි වුණි. නිදා ගැන්මට, හිඳ ගැනීමට සිංහලයාගේ නිවසේ එළුණු පැදුර ගයිගර් එන විට, බිහිවී තිබුණු සුපිරි හෝටල්වල ද එළා තිබුණි. ඔහු මුලින්ම නවාතැන් ගත් ග්‍රෑන්ඩ් ඔරියන්ටල් හෝටලයේ ද එලෙස පැදුරු එලා තිබුණි. එහෙත් ඒ නිදා ගැන්මට නම් නොවේ. ඔවුන්ට සත්කාර කිරීම සඳහා එහා මෙහා යන වේටර්වරුන්ගේ සපත්තු රහිත පා හඬ නොනැඟෙන ලෙසය එම පැදුරු අතුරා තිබුණේ.ගයිගර් ඔරියන්ටල් හෝටලයේ දකින පැදුරත් සිය පර්යේෂණය සඳහා හමුවන රොඩී ජනයාගේ ගුබ්බෑයමේ තිබෙන පැදුරත් ඔවුනොවුන්ට ඉටු කර දෙන්නේ අරමුණු දෙකකි. ඔහු ඒ ගැන තබන සටහන මෙබඳු ය.“රත්නපුරයේදී මෙන්ම මෙහිදී ද මම රොඩී ගුබ්බෑයමකට හිස දමා ඇතුළ නැරැඹීමට පසුබට නොවීමි. හදිරිවලානේ රොඩීන් රත්නපුරයේදී මම දුටු රොඩීන්ට වඩා දුප්පතුන් විය. පැල තුළ නිදා ගැනීම සඳහා වූ පැදුරු කඩමාලු දෙක තුනත් වළං කිහිපයත් හැරුණු විට වෙනත් එකදු භාණ්ඩයක් හෝ ගෘහ උපකරණයක් හෝ නොවීය.”ඔරියන්ටල් හෝටලයේදී ගයිගර් දකින්නේ පැදුරු වියන්ය. රොඩී ගුබ්බෑයම තුළ ඔහු දකින්නේ පැදුරු කඩමාලුය. ඒ අනුව තැනක පයට එළුණු පැදුරු තවත් තැනක එළුණේ හිසටය.ඔවුන් මෙලෙස දකින පැදුර ගැන කැලණිය විශ්ව විද්‍යාලයේ ජ්‍යෙෂ්ඨ කථිකාචාර්යවරියක වන ස්වර්ණලතා ඉහළගම මහත්මිය විසින් සම්පාදිත ග්‍රන්ථයකි. “පැදුර හා ජන ජීවිතය” නමින් ප්‍රකාශයට පත්වී තිබේ. පැදුර හා ජන ජීවිතය අළලා ග්‍රන්ථයක් ලියන්නට කරුණු තිබේ නම් පැදුර අපගේ ජීවිතවලට කෙතරම් සමීප වස්තුවක් ද යන්න අමුතුවෙන් කිව යුතු ය නැත.“පුද්ගලයකුගේ උපතේ සිට මරණය දක්වා වූ විවිධ අවස්ථාවන්හි දී පැදුර භාවිත විය...” (පැදුර හා සිංහල ජනජීවිතය)වැනි ජනකවි බිහි වී තිබෙන්නේ ද පැදුර ඉහත කී ආකාරයට ජන ජීවිතය හා බැඳී පැවතුන බැවිනි.පැදුරෙන් නැගිට නැවත ගයිගර් ගේ පර්යේෂණයන් වෙත ඇස ගසන කල්හි ඔහු නොක්ස්ට හා ඩේවිට වඩා දේවල් සිංහලයාගේ නිවස තුළින් දැක ඇති බව කිව යුතුය. නොක්ස්ට අනුව ඇඳි සහිත හාන්සි පුටු රජ සමය තුළ සෙසු නිවෙස්වලට තහනම් විය. එහෙත් ඒ ගැන ගයිගර් තබන්නේ මෙවැනි සටහනකි.“සෑම නිවසකම ආලින්දයේ නොවරදවාම දක්නට ලැබෙන ප්‍රධානම ගෘහ භාණ්ඩය නම් දිගු ඇඳි සහිත හාන්සි පුටුවයි...”උඩරට ගිවිසුමෙන් ලංකාව සම්පූර්ණයෙන්ම ඉංගිරිසින්ට පාවා දෙනු ලැබුණේ 1815 දීය. ගයිගර් ලංකාවට පැමිණියේ 1895 දීය. ඇඳි සහිත හාන්සි පුටුව සිංහල නිවෙස්වල ආලින්දයේ ප්‍රධාන ගෘහ භාණ්ඩය වීමට මේ අතරතුර කාලය ඕනෑවටත් වඩා වැඩිය.ගයිගර් එබුණේ රොඩී ජනයාගේ කුබ්බෑයම්වලට පමණක් නොවේ. සිංහලයාගේ නිවෙස්වලට ද ඔහු එබී බැලු බවට සාක්ෂි ඔහුගේ පර්යේෂණ ග්‍රන්ථ දෙස බලන විට මැනවින් පෙනී යයි.“....කඩුවෙල අවට ප්‍රදේශයේ ඉතා අලංකාර මැටි භාජන නිපදවන ස්ථාන බොහෝමයකි. ලොකු බඩක් සහ සිහින් බෙල්ලක් සහිත ගුරුලේත්තු සියලු භාණ්ඩ අතර වඩාත්ම හිත් ඇදගන්නා සුලු මෙවලම වේ. බොහෝ පැල්පත් ඉදිරිපස මෙම මැටි භාණ්ඩ විකිණීමට තබා තිබෙනු දැකිය හැකිය.සිංහලයාගේ මුළුතැන්ගෙය මැටි භාණ්ඩවලින් පිරුණු එකක් නිසා කඩුවෙල මැටි භාණ්ඩවලට හොඳ ඉල්ලුමක් තිබෙන බව පෙනෙන්නට තිබේ. සිංහලය, වචනයේ පරිසමාප්තයෙන්ම කෘෂිකාර්මික රටක් වන අතර තමන්ට එදිනෙදා ජීවිතයේදී අවශ්‍ය වන සියලුම දේ තමන් විසින් ම නිපදවා ගැනීමේ දක්ෂයෝ වෙති.” (ගයිගර් දුටු ලංකාව)මේ ඡේද දෙස බලන විට පෙනී යන්නේ ගයිගර් එබී ඇත්තේ සිංහලයාගේ නිවෙස්වලට පමණක් නොව බවය. ඔහු මුළු රට දෙසම බලා ඇත්තේ ගවේෂණාත්මක ලෙසය. ඒ අනුව බලන විට පෙනී යන්නේ එකල අපගේ ගෘහ භාණ්ඩ සියල්ල අප විසින් ම තනා ගත් බවයි. එහෙත් වර්තමානයේ සිංහලයාගේ නිවෙසට හෝ ආර්ථිකයට එබී බලන්නට ගයිගර් ජීවතුන් අතර සිටියා නම්, අනේ අපොයි! යන හැඟීමකින් ඔහු වළක්වාලන්නට කිසිවකුට බැරිය.රත්නපුර ප්‍රදේශයේ රොඩී ජනයා සොයා යන ගයිගර් අතරමගදී දකින්නේ අතින් කරින් බඩු එල්ලා ගත් යුවළකි.“ඔවුන් අසල බිම ද කූඩ, සහ වට්ටි තුළ පිරුණු භාණ්ඩ විය.”ගයිගර් ගේ මේ ප්‍රකාශයෙන් පැහැදිලි වන්නේ ක්‍රමයෙන් අවශ්‍යතා වැඩි, පරිභෝජනය වැඩි සමාජ ක්‍රමයකට අප අනුගත වෙමින් සිටි බවකි. මා මුලදී සඳහන් කළ නිළිය මෙන් අද සමාජයේ ඇතැමකු සිය ගෙවල් හිස්ව දකින්නට ආශා කරනුයේ මේ අවශ්‍යතාවල උච්ඡතම අවස්ථාවට අප පැමිණ සිටින නිසා ද විය හැකිය. අසීමිත අවශ්‍යතාවන්වල පීඩාව අප නැවත ගෙන යන්නේ අල්පේච්ඡ, සරල ගැමි ජන ජීවිතයට ම නොවන්නේ් ද?සිංහලයාගේ මුළුතැන්ගෙයි මැටි බඳුන්වලින් පිරී ගිය තැනෙකැයි වරෙක ගයිගර් සඳහන් කරයි. සැබැවින්ම ඔහු සඳහන් ගුරුලේත්තුව අප කුඩා කල අප මහ ගෙවල්වල ද තිබුණි. පාසල් ඇරී හෝ සෙල්ලම් කර දහඩිය පෙරමින් එන අප එක හුස්මට බීගෙන යන්නේ වෙහෙස නිවන, ගුරුල්ත්තුවේ සීතල වූ වතුර ජෝගුවකි. එහෙත් වර්තමානයේ නිවෙස්වල මේ ගුරුලේත්තුවේ සීතල වතුර නැත. අද බාල පරම්පරාව ගුරුලේත්තුව හඳුනන්නේ ද නැත. ඒ වෙනුවට ඔවුන්ට ඇත්තේ ශීත පෙට්ටියේ අයිස් බවට හෝ ශීත බවට හැරුණ ජලයයි.මැටි භාණ්ඩ තවමත් අපේ නිවෙස්වලින් අතුරුදන්ව ගොස් නැත. මාළු ඇඹුල් තියල් හෝ මාළු ජාඩි දැමීමක් වැනි අහරක් සැකසීමේදී නම් තරු පහේ හෝටලයක සූපවේදීයාටත් මැටි හට්ටියක් නැතිවා බැරිය.මැටි බඳුන් ගැන කථා කරන විට මට ජන කථාවක් සිහි වේ. මේ ගැන සඳහන්ව තිබුණේ ප්‍රබෝධ කහඳගමගේ විසින් රචිත “කොත්මලේ ඇත්තෝ” නමැති කෘතියෙහිය.ගැරඬි ඇල්ලට නම වැටුණ ආකාරය ගැන සඳහන් වන මේ ජනප්‍රවාදයේ මෙවැනි තැනක් වේ.“...බමුණු ඇඹේනිය ඔහුට බත් කොත් ගාපු (පිඟාන පිරෙන්නම කොතක් වගේ බත් පුරවපු) මඩක්කුවක් (මැටි කෝප්පයක්) ගෙනැවිත් දුන්නාය.”මඩක්කුව හෙවත් මැටි කෝප්පය සිංහල ගෙදරකට නැතිවම බැරි එකකි. මුළුතැන් ගෙයි මඩක්කු කීපයක් විය. අහර පිසීමේ කටයුතුවලදී ප්‍රයෝජනයට ගැනීමට වෙනම මඩක්කුය. අහර බුදීමට වෙනම මඩක්කුය.මේ මැටි කෝප්පය කොරහක් තරමට විශාල වූ විට එය මැටි කොරහය. අපගේ නොමැකෙන පිය සටහන් තීරය කියවූ පියසීලි යාපා නමැති විශ්‍රාමලත් මහත්මියක සිය බාල කාලය ගැන ලියා එවූ රසවත් ලියවිල්ලක මැටි කොරහ ගැන සටහනක් ද වේ. ඇය කියා ඇත්තේ සිය මව කුඩා කාලයේ ඇය නාවනු ලැබුවේ මේ මැටි කොරහේ බවය.උසස් පන්තිවලට අයත් ඇත්තන් වෙත තැටි සහ අන්‍ය සුඛෝපභෝගී භාණ්ඩ තිබු බව ඩේව් සිය ග්‍රන්ථයේ සඳහන් කර තිබුණි. ඒ බව උතුරු මැද ජන ජීවිතය හා සිරිත් විරිත් සම්බන්ධව මහාචාර්ය ඩී. ඊ. හෙට්ටිආරච්චි මහතා විසින් සංස්කරණය කරනු ලැබූ “සිංහල සිරිත් සංග්‍රහය” නමැති කෘතියෙන් ද පැහැදිලි වේ.එම කෘතියේ මඟුල් බත අනුභව කිරීමට සැරසෙන අන්දම විස්තර කිරීම සඳහා වෙන් කර ඇති පරිච්ඡේදයේ මෙවැන්නක් වේ.මල්වර මඟුල සම්බන්ධයෙන් උක්ත ග්‍රන්ථයෙහි එන මේ කොටස සිංහලයාගේ මුළුතැන් ගේ මැටි බඩුවලින් පිරී ඇතැයි ගයිගර් කළ ප්‍රකාශය ප්‍රත්‍යක්ෂ කරන්නකි.“බඩහැල තෙමේ ඉසදිය වක් කරන කළය ද, කැවුම් පිසින ඇතිලිය ද පිටි යොදන කොරහේ ද, බත් පිසින මුට්ටිය ද, මාළු උයන ඇතිලිය ද හාල් ගරන නෑඹිලිය ද, දෙහි තම්බන මුට්ටිය ද සමඟ තවත් වුවමනා කරන වළන් පහක් ඇතුළුව වළන් දොළහක් රැගෙන එන්නාහ. මෙසේ හේනයා ඇතුළු සෑම දෙනම සවස පැමිණ... පැදුරක්, මල්ලක්, වට්ටියක්, පෙට්ටියක්, ඇතුල්පතක් යනාදිය සූදානම් කර තබා පසු දින එළිවෙන්නට මත්තෙන්... අලුත් කළෙන් වතුර වඩා ඉසට වත් කරන්නාහ.”මේ ඡේදයේ අවසන සිහි කරන්නේ රත්නපුර ගමනේදී අතින් කරින් බඩු ඔසවා ගෙන සිටි ගයිගර් දුටු යුවළය.මැටි භාණ්ඩ පමණක් නොව වට්ටි, පෙට්ටි, කුල්ල, කිරි ගොට්ට පෙනේරය ආදි වූ මේ සියල්ල එකල අපගේ මුළුතැන් ගෙය අරක් ගෙන තිබුණි. ජනකවිය නොහොත් රබන් පදයට ද මේ වට්ටි පෙට්ටි එකතු වූයේ එබැවිනි.යනාදි රබන් පද දෙස බලන විට ද පැහැදිලි වන්නේ මුළුතැන් ගෙයි මේ උපකරණ භාවිත වූ විවිධාකාරයන් ගැනය.මේ සමය පසු කරමින් එන මාර්ටින් වික්‍රමසිංහයන් නිවෙසක ගෘහ භාණ්ඩ දකින්නට ගත්තේ තරමක් වෙනස් ආකාරයටය.ගයිගර් දුටු ස්වයංපෝෂිත ආර්ථිකය වෙනස් වන්නට ගන්නේ වික්‍රමසිංහයන් ඔය කියන ආකාරයටය.කෙසේ වුවද මේ කිසිවක් දැන හෝ නොදැන පීඩාකාරී අර්ථ ක්‍රමයෙන් නව පරම්පරාව නැවත සරල වෙන්නට තැත් දරද්දී සිය අතීතය ගැන රසවත් මතකයන් අවදි කරන්නෝ පැරැන්නෝය. ඒ රසවත් මතකයන් දැන ගන්නට සිබිල් වෙත්තසිංහමහත්මියගේ “වැනියං කළු වැනීයං” කෘතිය මහත් පිටිවහලක් බව මගේ හැඟීමය.“මා නම් වැඩිය ඉන්න ආසා කළේ කුස්සියේ. ඇයි, කුස්සියේ කොච්චර අමුතු දේවල් තිබුණ ද? කොච්චර අමුතු දේවල් කෙරුණ ද? මිරිස් අඹරන ගල, මිරිස් අඹරන හැටි...කරලැයින් වංගෙඩියෙ පිටි කෙටුවෙ අතක් පස්සට වීසි කර කර... කුස්සියේ තිබුණා ලොකු හාල් පෙට්ටියක්... ඉහළ දුමේ තිබුණෙ වළන් බිත්තියේ තැන් තැන්වල එල්ලා තිබුණ, කුල්ල, වට්ටි, ඇතුළුපත, පෙනේරේ, හැඳි ආන. දුමේ යටි පැත්තෙ මුට්ටියක තිබුණා කරවල.”(වැනියං කළු වැනීයං)සුමේධා නවරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>05</day>
    </date>
    <link>http://www.silumina.lk/2010/12/05/_art.asp?fn=af1012054</link>
    <topic>ග්‍රාම නිලධාරි පුරප්පාඩු සියල්ල සම්පූර්ණ කරනවා</topic>
    <author>සුභාෂිණි ජයරත්න අරුණි මුතුමලි ඡායා - විමල් කරුණාතිලක</author>
    <content>රාජ්‍ය පරිපාලන හා ස්වදේශ කටයුතු අමාත්‍ය ඩබ්ලිව්.ඩී.ජේ. සෙනෙවිරත්නමුලින් විශ්‍රාම වැටුප් අංශයේ තිබූ ශෝචනීය තත්ත්වය මම දන්නවා. කෙනෙක් විශ්‍රාම ගත්තට පස්සේ මාස ගණන් නෙවේ අවුරුදු ගණන් විශ්‍රාම වැටුප සකසාගන්න එහා මෙහා දුවන්න සිදුවෙනවා. මෙයට ප්‍රධාන හේතුව වුණේ විශ්‍රාම වැටුප ලබා ගැනීමට අවශ්‍ය ලියවිලි නිවැරැදි ලෙස නොතිබීමයි. සමහරවිට පත්වීමේ ලිපිය ලිපි ගොනුවට එන්නේ විශ්‍රාම යන දවසේ. විශ්‍රාම වැටුප් ප්‍රමාදයට හේතුව වූ අංශ ගැන මට දැන් වුණත් කියන්න පුළුවන්. මේ නිසා මේවා හදාගෙන විශ්‍රාම වැටුප් ගෙවන්න සමහරවිට මාසයක් පමණ යනවා.අද අපි මේ ක්‍රමය වෙනස් කරන්නට කටයුතු කොට තිබෙනවා. ලේඛන නිසි පරිදි ලිපි ගොනුවට ඇතුළු කළ යුතුයි යන කාරණය මුල් කරගෙන විශ්‍රාම වැටුප් දෙපාර්තමේන්තුව කටයුතු කරනවා. දෙවන කරුණ තමයි අද යමෙක් විශ්‍රාම යන දිනයේම පාරිතෝෂිතය ලැබෙනවා. විශ්‍රාම ගොස් මාසයකින් විශ්‍රාම වැටුප ලබා දෙන්නටත් අපි කටයුතු යොදා තිබෙනවා. මේ වැඩපිළිවෙළ ක්‍රමවත් කරන්න අපි නව තාක්ෂණය යොදා ගත්තා. විශ්‍රාම වැටුප් දෙපාර්තමේන්තුව නව තාක්ෂණික පහසුකම් යොදාගෙන ඉතාමත් කෙටි වේලාවකදි විශ්‍රාම වැටුප් නිකුත් කරන්නට අවශ්‍ය උපදෙස් දෙනවා. අපි ළඟදි හඳුන්වා දුන් ඊ - පෙන්ෂන් සේවාවෙන් මේ විශ්‍රාම වැටුප් ගෙවීම ඉතා ඉක්මන් කර තියෙනවා.අපි රජයේ සේවකයන්වත් පෞද්ගලික අංශයේ සේවකයන්වත් අමතක කර නැහැ. රජයේ සේවකයන්ට වැටුප් වැඩි කළ යුතුයි යන කාරණයේ රජය ඉන්නවා. දැන් යුද්ධය අවසන් කර මාස 18 ක් ගතවෙලා. යුද්ධයෙන් පස්සේ රජය විශාල සංවර්ධන වැඩ පිළිවෙළකට ගියා. රජය යම් යම් ආයෝජන කර රටේ ජාතික ධනය වැඩි කරමින් ඉන්නවා. අපිට කියන්න බැහැ රටේ ආර්ථිකය විශාල වශයෙන් යහපත් කියලා. නමුත් හොඳ අතට හැරිලා තියෙනවා. මේ වගේ හොඳ ප්‍රවණතාවයකට රට හැරිලා තියෙන වෙලාවේ එහි ප්‍රතිලාභ ගන්නට තව අවුරුදු කිහිපයක් යනවා. අපේ රටේ රජයේ සේවකයෝ ඉන්නවා මිලියන 1.3 ක්. විශ්‍රාමිකයෝ ඉන්නවා 470 000 ක්. අපි රුපියල් 100 හරි රජයේ සේවකයකුට පඩි වැඩි කිරීමක් කළොත් රුපියල් මිලියන 1.9 ක් වැය වෙනවා.අපේ රටේ සියලුම ජාතික ආදායම පඩිවැඩි කරන්න යොදනවා නම් රටේ සංවර්ධනය, ආර්ථිකය, ආදි සියල්ලම ඇන හිටිනවා. රටේ සංවර්ධනයක් සිදුවන්න නම් පාරවල් හැදෙන්න ඕන, ව්‍යාපෘති ක්‍රියාත්මක වන්න ඕන. හැම අංශයක්ම දියුණු විය යුතුයි. සෞඛ්‍ය අධ්‍යාපන වැනි ඒවාත් මේ සමඟම ඉදිරියට යා යුතුයි. මේවාට විශාල මුදලක් වැය වෙනවා. මේ නිසයි යම් කිසි ප්‍රමාණයක් රජයේ සේවකයන්ට වැටුප් වැඩි කළේ. සියයට 5 ක පඩි වැඩිවීමක් සමඟ රුපියල් 600 ක ජීවන වියදම් අංක දීමනාවක් දුන්නා. මේ අනුව යම් කිසි ප්‍රමාණයකට රජය සලකලා තියෙනවා. නමුත් බලාපොරොත්තු වූ මුදල නොලැබුණා වන්න පුළුවන්. රජය ඉදිරි වසර දෙක තුන කාලයේ මේ සංවර්ධනයේ ප්‍රතිලාභ ලබන විට ප්‍රකාශ කළ පරිදි වැටුප් වැඩි කිරීම් ලබාදෙන්න පුළුවන්.රජයේ රැකියා උපාධිධාරීන්ට පමණක් සීමා කර නැහැ. නමුත් අපේ රටේ උපාධිධාරීන්ගේ මතයක් තියනවා, උපාධිය ගත්තොත් රජයේ රැකියාවක් ලැබිය යුතුයි කියලා. මෙය දීර්ඝ කාලයක් තිස්සේ තිබුණු මතයක්. වෙන රටවල්වල එහෙම නැහැ. අපේ රටේ උපාධිධාරීන් හැරුණු කොට උසස් පෙළ සමත් අය, සාමාන්‍ය පෙළ සමත්, සමත් නොවූ අය ඉන්නවා. දැනට යම් යම් සේවාවල ගුණාත්මක තත්ත්වය දෙස බලා අපි විවිධ තීරණ ගෙන තියෙනවා. මින් පසු ගුරුවරු බඳවා ගැනීමේදි උපාධිය සුදුසුකම් ලෙස සලකනවා. ඒ හැරුණු කොට ඕනෑම අයකුට ඕනෑම රැකියාවකට යාහැකියි. රාජ්‍ය පරිපාලන සේවයට උපාධිධාරීන්ට වගේම උපාධිධාරී නොවන අයටත් ඒමට පුළුවන්. ලිපිකාර විභාගයට උසස් පෙළ සමත් අයට ඉන්න පුළුවන්. ග්‍රාම නිලධාරි විභාගයට උසස් පෙළ සමත් අයට එන්න පුළුවන්. කවුරු හරි කියනව නම් රජයේ රැකියා වලට එන්න පුළුවන් උපාධිධාරින්ට පමණයි කියලා එය වැරැදියි. මීට අමතරව වෘත්තිය සුදුසුකම්, කුසලතා තියෙන අයටත් රජයේ රැකියාවලට යාහැකියි.ග්‍රාම සේවා තනතුර සඳහා මෙතෙක් ව්‍යවස්ථාවක් තිබුණේ නැහැ. දැනට ග්‍රාම නිලධාරින් 14,000 ක් ඉන්නවා. මේ අයගේ ලොකු මැසිවිල්ලක් තිබුණා ඔවුන්ගේ රාජකාරි ආවරණය වන කොන්දේසි මාලාවක් ඇතුළත් ව්‍යවස්ථාවක් තිබිය යුතු බව. අවුරුදු ගණනාවක් තිසේ මේ ව්‍යවස්ථාව ගැන කතා කරලා මං ඇමැතිවරයා ලෙස පත් වුණාට පස්සේ කැබිනට් මණ්ඩලයට ඉදිරිපත් කර කැබිනට් අනුමැතිය ගත්තා. මේ සේවා ව්‍යවස්ථාව අනුව ග්‍රාම සේවා නිලධාරින්ගේ සේවා දියුණුවක් තියනවා. පඩි වැඩිවීම්, සේවයට පත්වීම සඳහා අවශ්‍ය අධ්‍යාපන සුදුසුකම් මීට ඇතුළත් වෙනවා.පඩි වැඩි කරන්න නම් අනිවාර්්‍යයෙන්ම සුදුසුකම් වැඩි කළ යුතුයි. මේ නිසා දැන් අවම සුදුසුකම වෙන්නේ අ.පො.ස (උසස් පෙළ) යි. මමත්, භාණ්ඩාගාරයත් මෙයට එකඟ වී අනුමත කළා. සේවා ව්‍යවස්ථාව අනුව සේවයේ තත්ත්වය, කොන්දේසි දියුණු වෙනවා. එයට සරිලන ආකාරයට අධ්‍යාපන සුදුසුකම් ද ඉහළ ගියා. අපි මේ නිසා අධ්‍යාපන සුදුසුකම්වලට අදාළ වැටුප් ක්‍රමයක් ද සකස් කළා. රාජ්‍ය සේවයේ වැටුප් ක්‍රමය ද මේ තනතුරට ඇතුළත් කර ග්‍රාම සේවක තනතුර විධිමත් කළා.ඔබේ පුතා ග්‍රාම නිලධාරි තරග විභාගයේදි ලබා ඇති ලකුණු අනුව සම්මුඛ පරීක්‍ෂණය සඳහා කැඳවීමට සුදුසුකම් ලබා තිබූ බැවින් ඒ සඳහා කැඳවා තියෙනවා. ග්‍රාම නිලධාරි බඳවා ගැනීමට අදාළ වූ 2006.09.01 දිනැති ගැසට් නිවේදනයේ 4.2 ඡේදය අනුව අපේක්‍ෂකයකු සපුරා තිබිය යුතු මූලික සුදුසුකම් යටතේ අ.පො.ස (සා.පෙළ) විභාගයේදි ගණිතය විෂය සඳහා සම්මාන සාමාර්ථයක් ලබා තිබීම අනිවාර්යයි. ඔබේ පුතු (සා.පෙළ) විභාගයේදී ගණිතය විෂය සඳහා සාමාන්‍ය සාමාර්ථයක් ලබා ඇති බව සම්මුඛ පරීක්‍ෂණයේදි ඉදිරිපත් කර ඇති සහතික අනුව අනාවරණය වී ඇති බැවින් ඔහු මූලික සුදුසුකම් නොලැබූ අපේක්‍ෂකයකු සේ සලකා ඇත. එබැවින් එම අය ග්‍රාම නිලධාරි තනතුර ලබා ගැනීම සඳහා අවශ්‍ය මූලික සුදුසුකම් නොලබා ඇත.HAF – 3/REC/Y/09/08හා 2010.03.18 ලිපියෙන් ද අපි ඔබ දැනුවත් කොට තිබෙනවා.2007 අප්‍රේල් 01 දායින් පසුව ඇතිවූ ග්‍රාම නිලධාරි ඇබෑර්තු සඳහා ග්‍රාම නිලධාරින් බඳවා ගැනීමේ විභාගයක් ළඟදීම තියෙනවා. දැනට ඇබෑර්තු 2500 ක් පමණ තියෙනවා. ඒවා සියල්ල ලබන වසර මුලදි සම්පූර්ණ කරනවා.මේ ගැටලුව අදාළ අපේ අමාත්‍යාංශයට නොවෙයි. ඔබේ මේ ගැටලුව සිළුමිණ පුවත්පත හරහා අධ්‍යාපන අමාත්‍යාංශයට යොමුකර විසඳුම් ලබා ගන්නා ලෙස දන්වමි.ඊ - පෙන්ෂන් ක්‍රමය ක්‍රියාත්මක කළ නිසා අද වන විට විශ්‍රාම වැටුප් ලබා ගැනීමේ පමාව බොහෝ දුරට වැළකිලා. පාරිතෝෂික මුදල එදිනම ලබා ගන්නත් විශ්‍රාම වැටුප මසක් තුළ ලබා දෙන්නත් හැකිවෙලා තියනවා. ඊ - පෙන්ෂන් සේවාව කියන්නේ පරිගණක තාක්ෂණය හරහා විශ්‍රාම වැටුප් සේවාව ක්‍රියාත්මක කිරීමයි. මෙතෙක් එසේ සිදුවුණේ නැහැ.මෙතෙක් වුණේ ලිපිගොනු හරහායි. ලිපිගොනු මේස මත ගොඩ ගැසෙනවා. සමහර තැන්වල නිලධාරියා ෆයිල් වලින් වැසිලා. දැන් එහෙම නැහැ. සියල්ල පරිගණකය හරහා සිදුවෙනවා. ඉදිරියේදි ලංකාව පුරහම ක්‍රියාත්මක කරනවා.දැනට නියාමක ව්‍යාපෘතියක් ලෙස කොළඹ, මොරටුව සීතාවක පුර ක්‍රියාත්මක කළා.විශ්‍රාම වැටුප් දෙපාර්තමේන්තුවේ ප්‍රධාන කාර්යාල දැන් සියල්ල ඒකාබද්ධ කර අවසානයි. මෙහි ප්‍රගතිය බොහෝම හොඳයි. ලිපි ගොනු සියයට සියයක්ම පරිගණක ගත කරලා ඉවරයි. මාසයක් තුළ විශ්‍රාම වැටුප ලබාගත හැකියි.දැනට දිස්ත්‍රික් පාලනයේ ප්‍රධානම නිලධාරියා තමයි දිස්ත්‍රික් ලේකම්. ඊළඟට ප්‍රාදේශීය ලේකම්. දිස්ත්‍රික් ලේකම් මුලින් හැඳින්වූයේ දිසාපති කියලා. ප්‍රාදේශීය ලේකම් හැඳින්වූයේ උපදිසාපති කියලා. හුඟක් ප්‍රාදේශීය ලේකම්වරුන්ගේ බලය අද දියවෙලා ගිහින් තියෙනවා.දිස්ත්‍රික් ලේකම්වරුන්ට අධීක්‍ෂණය කිරීමේ බලතල අඩුයි. මේ නිසා ප්‍රාදේශීය ලේකම් මට්ටමෙන් අපි යම්යම් අඩුපාඩු දකිනවා.මෙය නැතිකිරීම සඳහා දිස්ත්‍රික් ලේකම්වරයා දිසාපති ලෙස නම් කරලා, ප්‍රාදේශීය ලේකම් අතිරේක දිසාපති ලෙස නම් කරලා ඒ කාර්යාල පද්ධති අතර වැඩි සම්බන්ධතාවක් ඇතිකරන්න අදහස් කරනවා.ඔබට අර්ථ සාධක අරමුදලක් ලබා ගැනීමට බැරි නැහැ. අර්ථ සාධක අරමුදලක් කියන්නේ සේවකයාට තම වැටුපින් අඩුකර ගත් මුදලයි. එය අනිවාර්යයෙන් ගැනීමට පුළුවන් කම ලැබෙනවා.මූලික සුදුසුකම් සපුරා තිබීම අත්‍යාවශ්‍යයි. ආයතන සංග්‍රහයේ අදාළ වගන්තියේ බලපාන සුදුසුකම් සපුරා ඇත්නම් පමණයි. කෙසේ හෝ ඔබ පත්වීම් ලද දිනයේ නියම සේවා කාලය පිළිබඳ කිසිදු දත්තයක් අප වෙත නොමැති නිසා ඊට වඩා යමක් කිව නොහැක. ඒත් ඔබගේ සියලු තොරතුරු රාජ්‍ය පරිපාලන අමාත්‍යාංශයේ අධ්‍යක්‍ෂ ජනරාල් නමට යොමුකර වැඩිදුර විමසා බැලීම් කරන්න.එහෙම බලාපොරොත්තුවක් තියෙනවා. නමුත් තවමත් එය ක්‍රියාත්මක කරන තත්ත්වයට ඇවිත් නැහැ. මීට පෙර 1997 ට පෙර විශ්‍රාම ගිය අයට 1997 ජනවාරි 1 දා සේවය කළ අය වශයෙන් සලකා එදා වැටුප පදනම් කරගෙන විශ්‍රාම වැටුප සැකසුවා. 2006.01.01 දින වැටුප් පදනම් කරගෙන ඊට පෙර විශ්‍රාම ගිය අයගේ වැටුපත් සකසන්නැයි ඉල්ලීමක් තිබුණා. මෙය කිරීමට බලාපොරොත්තුවක් තියනවා. නමුත් නිශ්චිතව කියන්න අමාරුයි.ඔබට වැන්දඹු හා අනත්දරු විශ්‍රාම වැටුපක් ලැබෙනවා. නමුත් විශ්‍රාම වැටුපක් ලැබෙන්නෙ නැහැ. අවිවාහක විවාහක බව නොමැතිව පිරිමි අයට අනත්දරු විශ්‍රාම වැටුප් ලබා දුන්නා. ගැහැනු අයට දුන්නේ අවිවාහකව ඉන්නවානම් විතරයි. විවාහ වූ කාන්තාවන්ට අනත්දරු විශ්‍රාම වැටුප් ලැබුණේ නැහැ. දැන් අපි සංශෝධනයක් ගෙනැවිත් තියෙනවා. අවු. 26 දක්වා තරුණියන් සියල්ලම අනත්දරු විශ්‍රාම වැටුප් ගෙවනවා.ඔබ කියා තියෙන දේ මම ඉතා හොඳින් අධ්‍යයනය කළා. මෙය ඉතාම වැරැදි දෙයක්. ප්‍රාදේශීය ලේකම්වරයකුට එහෙම තව අයකුගේ පදිංචිය වෙනස් කරන්න බැහැ. සුනිල් චන්ද්‍රසිරි මහතාගේ මෙම දුක් ගැනවිල්ල ගැන කරුණු සොයා බලා මම අදාළ ක්‍රියාමාර්ග ගන්නවා.ඔහු එක තැනක ලියාපදිංචි වී තිබේනම් ඔහුගේ පවුලේ අනිකුත් අය ඡන්දයට ලියාපදිංචි වූ ස්ථානයේ ලියාපදිංචි වන්නට ඔහුට අයිතියක් නැහැ. ප්‍රාදේශීය ලේකම්ගේ ක්‍රියාකලාපය සම්පූර්ණයෙන්ම වැරැදියි. අදාළ පුද්ගලයා ගැන පරීක්ෂණයක් කරනවා. ඒ වගේම ඔබ පදිංචි සිටි ස්ථානයේ ඡන්දය ලියා පදිංචි නොකිරීම හා ග්‍රාම නිලධාරියා විසින් පදිංචි සහතිකයක් නිකුත් කිරීම ප්‍රතික්ෂේප කිරීමේදී ග්‍රාම නිලධාරී පවත්නා විධිවිධානවලින් බැහැරව ක්‍රියාකර තිබේදැයි යන්න තවදුරටත් පරීක්ෂා කිරීම සඳහා අමාත්‍යංශයේ විමර්ශන හා මෙහෙයුම් ඒකකය වෙත ද යොමු කරනවා. (ඔබ එවු ලිපිය ඇමතිතුමා වැඩිදුර පරීක්ෂණ කටයුතු සඳහා බාර ගන්නා ලදී.)සුභාෂිණි ජයරත්න අරුණි මුතුමලි ඡායා - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>05</day>
    </date>
    <link>http://www.silumina.lk/2010/12/05/_art.asp?fn=af1012052</link>
    <topic>අමරදේවයන්ට සුබ උපන් දිනයක්!</topic>
    <author>පේ‍්‍රමසර ඈපාසිංහ</author>
    <content>නූතන ඉතිහාසය ලියන අයට වැදගත් කරුණක් සිහිපත් කරමි. ශ්‍රී ලංකාවේ සංගීත ක්‍ෂෙත්‍රයට අනුපමේය සේවයක් ඉටුකළ ආනන්ද සමරකෝන්, සුනිල් ශාන්තයන් හා ඩබ්ලිව්.ඩී. අමරදේවයන් වැනි සංගීතඥයන් ගායකයන්ගේ නම්, නූතන මහාවංශයට ඇතුළත් කිරීම යෝගය බවයි.නැලවුණු වෙණ සරින් නැඟි කත ඈ බඹර හදදිනු රසික ලොව සරසවි පුත් කුමර විරිපුනු මහ ගදඹ සහ දේවිය අමර ලොව දිනු දිනෙහි සළනෙම් ආසිරි සමර හියුබට් ද අල්විස්පණ්ඩිත් අමරදේවයන්, සිරිලක බිහිවුණු අති විශිෂ්ට සංගීතවේදීන්ගෙන් කෙනෙකි. හෙළ ගී කලාවක් නිර්මාණය කළ අමරදේවයන්, ඔහුටම ආවේනික මධුර මනෝහර ස්වරයකින් දහස් ගණනක් ගී ගයමින්ද, මෙරට ජනතාවට නැවුම් ආශ්වාදයක් ලබාදුන් සංගීත ඉසිවරයෙකි.”වැලිතල අතරේ” සසරවසනතුරු යන ගීත අපට ඇසෙන සෑම මොහොතකම චන්ද්‍රරත්න මානවසිංහ ශූරීන් අප අසලය. සන්නාලියනේ ගීය ගුවනට මුසුවනවිට, මහගම සේකරයන්ට ජීවය ලැබේ. මේ කලාකරුවන්ගේ අමරණීයත්වයයි.ආචාර්ය පණ්ඩිත් අමරදේවයන් ප්‍රසන්න, ඒ මධුර මනෝහර, ආකර්ශනීය ස්වරයෙන් ගීයක් ගයන විට එම ගීතයේ ඔහු ජීවත්වන බව ඔහුගේ භාව නිරූපණයන්ගෙන් සක්සුදක්සේ පැහැදිලිවේ. එම ගීයට නව පණක්, ජීවයක් හේ හදවතින්ම ලබාදේ. මහබෝවන්නම ගයන විට බෝපත් සෙලවෙන අන්දම අප සිතට දැනේ. ඈත කඳුකර හිමව් අරණට අප ගෙනයන විටදිත් පිලේ පැදුර ජනකවි ආරෙන් ගයනවිට නමෝතස්ස භගවතෝ අරහතෝ ආදී වශයෙන් බුදුගුණ වර්‍ණනා කරන විටදිත් සත්සමුදුරේ සිනිඳු සුදුමුදුතලාව - ගැඹුරු සත් සමුදුරු පතුල බිඳ නගින ඝෝෂාවත්, දස්කොන් කතාව කියන, දස්කොන් සකිසද ඇසෙනවිටත් ඩෝල්ටන්ගේ ජාතියේ ගීතය සසර වසනතුරු ගුවනට මුසුවන තාක් කල්ද අමරගීසර මුසුකරන අමරදේවයන් අමරණීයය. හේ, ජාතියේ මහා අභිමානයයි. අමරදේව රටක් නොව ලොවක් වටිනා සුන්දර, නිහතමානී මිනිසෙකි. ඔහුට ඇත්තේ ආකර්ශනීය අහිංසක සිනාවකි.1975 වර්ෂයේදී ප්‍රථමවරට මා අමරදේවයන් හමුවිය. එදා සිට අද දක්වා අපගේ ඇසුර අඛණ්ඩව පවතී. එවකට මා ලංකා බැංකුවේ මහජන සම්බන්ධතා කළමනාකරු ලෙස සේවය කෙරුවෙමි.ලංකා බැංකුව, දේශීය බැංකුවකට වඩා බර්ක්ලේස්, ලොයිඩ් ආදි ප්‍රකට බ්‍රිතාන්‍ය බැංකු සම්ප්‍රදායන් අනුගමනය කරන බැංකුවක් විය. ඉංගිරිසි අධ්‍යාපනය ලැබුවද, අප හෙළබසට, හෙළ කලාවට දැක්වූයේ අසීමිත ආදරයකි. මේ වකවානුවේ ලංකා බැංකුවේ මහා කළමනාකරු ලෙස, සිංහල භාෂා ප්‍රවීණයකු මෙන්ම ආර්ථික විශේෂඥයකු වූ ඒ.එස්. ජයවර්ධන – අමරානන්ද ජයවර්ධන ශූරීන් පත්වූයේය. මා දිනක් ඔහුට, නව ආරක සංගීත වැඩසටහනක් පිළිබඳ යෝජනා කෙරුවෙමි. ජයවර්ධන මහතා මගේ අදහසට එකඟ විය.මෙම සම්භාවනීය සංගීත වැඩසටහනට උපදෙස් ගන්නට මා ප්‍රවීණයන් දෙදෙනකුගේ සහාය ලබාගත්තෙමි. ඒ, අමරදේව සහ ගුවන් විදුලියේ එවකට සිංහල සේවා අධ්‍යක්ෂ එච්.එම්. ගුණසේකරගේය.1977 අප්‍රේල් මාසයේදී අප සාමාන්‍යාධිකාරී – කළමනාකරු ඒ.එස්. ජයවර්ධනත්, අමදේව ශූරීනුත්, එච්.එම්. ගුණසේකරත්, කොළඹ යෝක් වීදියේ ත්‍රැප්‍රොබේන් හෝටලයේ දිවා ආහාරය ගනිමින් ශශ්‍රී ලංකාවේ ඉතාමත් ජනපි‍්‍රය ගුවන් විදුලි සංගීත වැඩසටහනක් වූ “ආරාධනා ස්වර දැහැන” ට වස්තු බීජය සැකසුවෙමු.එම වැඩසටහන අද ලංකා බැංකුවට පමණක් නොව රටටම පොදු වැඩසටහනක් බවට පත්ව ඇත.ඇතැම්විට වර්තමානයේ බොහෝ දෙනා ආරාධනා බිහිවුණු ආකාරය නොදන්නවා විය හැක. එදා ආරාධනා වැඩසටහනේ සැලැස්ම අපි නිර්මාණය කෙරුවෙමු. පැයක හෝ පැය එකහමාරක වැඩසටහනක් ලෙස ශ්‍රී ලංකාවේ ප්‍රබුද්ධ ගායක ගායිකාවන්, ආරාධිත අමුත්තන්, ශ්‍රාවකයන් පිරිසක් ඉදිරියේ පැය එකහමාරක දෙකක ආරාධනා වැඩසටහන ආරම්භ කෙරිණි.ලංකා බැංකුව වෙනුවෙන් “ලංකා බැංකුවයි මේ අපේ - ලක් දනන් ගෙ පින් බෙලෙන් පහළවූ ජාතික ධන නිධානයි” යන ගීය, අමරදේවයන්ගේ සංගීත රටා මුසුව, ගායක වෘන්දයක් මඟින් නුගේගොඩ එක්තරා ශබ්දාගාරයකදී රාත්‍රිය පහන්වන තෙක් තැටිගත කෙරුවෙමු. ලංකා බැංකුවේ සේවය කරන ජ්‍යෙෂ්ඨ නිලධාරියෙක් වන මහින්ද ඕපාත සහ මම මේ ගීතය පටිගත කරනවිට එහි සිටියෙමු. මේ ගීය අරිසෙන් අහුබුදු ශූරීන් ලියූවකි.අමරදේවයන්ගේ ආරාධනා ස්වර දැහැන ලංකා බැංකුවේ මහජන සම්බන්ධතා හා අලෙවි අංශය ඉදිරිපත් කිරීමේදී ලංකා බැංකුවේ අයි.ඒ. ගුරුසිංහ, දයා බොල්ලෑගල, සරත්චන්ද්‍ර පත්තඬුවන, ගාමිණී ප්‍රනාන්දු හා කාර්ය මණ්ඩලයෙන් ලැබුණ දායකත්වය අගය කරමි.වර්ෂ 1977 අපේ‍්‍රල් මාසයේදී බණ්ඩාරනායක සම්මන්ත්‍රණ ශාලාවේදී අති උත්කර්ෂවත් ලෙස ආරාධනා ස්වර දැහැන තැටිගත කෙරුවෙමු. වැඩසටහන ඉදිරිපත් කළේ නැසීගිය කේ.ඩී.කේ. ධර්මවර්ධනය. අමරදේවගේ් මධුර මනෝහර ගීත සමුච්චියෙන් අපි සැම වශීවීමු.ඉතා ඉක්මනින්ම ආරාධනා ස්වර දැහැන ජනපි‍්‍රයත්වයේ ඉහළම හිනිපෙත්තටම නැංගේය. නන්දා මාලිනී, වික්ටර් රත්නායක, විශාරද සනත් නන්දසිරි, සුනිල් එදිරිසිංහ, එඩ්වඩ් ජයකොඩි, මාලිනි බුලත්සිංහල, නීලා වික්‍රමසිංහ, සෝමතිලක ජයමහ ආදී ප්‍රවීණ ගායක ගායිකාවෝ ආරාධනා ස්වර දැහැන පෝෂණය කළ කලාකරුවන්ගෙන් කීපදෙනෙකි.ධර්මවර්ධනගෙන් පසුව, මේ වැඩසටහන මෙහෙයවන්නට ලංකා බැංකු අධ්‍යක්ෂ මණ්ඩලයට මා නම් කෙළේ පාලිත පෙරේරායි.ඉන්පසුව ආරාධනා වැඩසටහන ඉදිරිපත් කරන ලෙස මට ආරාධනා කළේ එවකට ලංකා බැංකු සභාපතිව සිටි නිශ්ශංක විජේවර්ධනයි.1978 පොසොන් පොහෝ දින විශේෂ ආරාධනා වැඩසටහනක් අනුරපුර බැංකු පරිශ්‍රයේ සිට කිරීමෙන් පසුව, අමරදේවයන් සමඟ පොසොන් දිනට සති දෙකකට පෙරාතුව එහි සංවිධාන කටයුතු පිළියෙළ කිරීමට මමත්, අමරදේවයනුත් අනුරපුර බලා ගියෙමු. වාහනය පැදවූයේ මාය. එය අමතක නොවන සුන්දර ගමනක් විය. ඇතැම්විට අමරදේව ශූරින් තම ගීත මුමුණයි. අනුරපුරයට ළඟාවෙත්ම අපට ඈතින් දිස්වූයේ අපගේ සාඩම්බර, තෙදවත් බෞද්ධ ඉතිහාසය කියාපාන අහස්කුසට විහිදෙන රුවන්වැලි මහා සෑ රදුන්ය. මා අමරදේවයන්ට දන්නෝ බුදුන්ගේ සිරිසඟබෝ නාට්‍යයේ එන ගීතය ගායනා කරන්නට ඇරයුම් කෙළෙමි. “දන්නෝ බුදුන්ගේ ශ්‍රී ධර්මස්කන්ධා පේවි රකිති සොඳ... සම්පූර්ණ ගීයේ පදමාලාව ඔහුගේ මතකයෙන් ඉවත්ව ඇත. කෙසේවුවද, අපගේ පොසොන් ආරාධනා ස්වර දැහැනට මෙම ගීතය ඇතුළත් කරන ලෙස මා කළ ඉල්ලීම හේ සතුටින් බාරගත්තේය.”ප්‍රේමසර, වචන, පදමාලාව තමයි මට හරියට මතක නැත්තේ.ගීතයේ පද මා ඔහුට සොයා දෙන බවට පොරොන්දු වුනෙමි. ගුවන් විදුලි තැටි ගබඩාවට ගොස් සංගීතය ශ්‍රවණය කොට පදවැල ලියා, අමරදේවයන්ට බාර දුන්නෙමි.පොසොන් සඳෙන් අනුරපුරයම ඒකාලෝකවී තිබිණ. අමරදේවයන් තම අමරණීය හඬින් පොසොන් ස්වර දැහැන ඇරඹුවේ දන්නෝ බුදුන්ගේ ගීයෙනි. පන්දහසකට වඩා වැඩි පිරිසක් ලංකා බැංකු පරිශ්‍රයේ තනා තිබුණු විශේෂ වේදිකාව අසල, මහ පාරේ රැස්කකා ගීත සමුච්චයේ රස වින්දෝය.වන්නකුවන්නගේ දොන් ඇල්බට් පෙරේරා - අමරදේවයන්, මොරටුවේ දී උපත ලැබුවේ 1929 දෙසැම්බර් 05 වනදාය. සංගීතය, ඔහුට සසර පුරුද්දක් වන්නට ඇත. කුඩා කාලයේදීම සංගීත භාණ්ඩවලට පි‍්‍රය කළ හේ වයලීනයට දැක්වූයේ අසීමිත ආශාවකි. අසෝකමාලා චිත්‍රපටයේ “ඇයි කළේ යමෙක් ආලේ” සහ “භවේ භීත හැරලෝ” යන ගීතය ඔහු චිත්‍රපටියකට ගායනා කළ ප්‍රථම ගීත විය.ශ්‍රී ලංකාවේ සංගීත ක්‍ෂෙත්‍රයට අමිල සේවයක් කළ එදා ගුවන් විදුලිය ඔස්සේ ඉදිරිපත් කළ “මධුවන්ති”, “ජනගායනා”, “ස්වර්ණ වර්ණ”, “විජය ගීත” සංගීත ක්‍ෂෙත්‍රයේ සුබවාදී පෙරලියක් ඇති කළේය. අමරදේවයන්ට, ප්‍රවීණ සංගීතවේදින්, කලාකරුවන් ඇසුරු කරන්නට වාසනාව ලැබුණි. ඒ අතර ආනන්ද සමරකෝන්, සුනිල් සාන්ත, මොහමඩ් ගවුස්, ඩන්ස්ටන් ද සිල්වා, එඩ්වින් සමරදිවාකර, චිත්‍රසේන, පණීභාරත, ප්‍රේමකුමාර එපිටවෙල කැපී පෙනුණි.මේ සංගීත ඍෂිවරයාටම ගැලපෙන ගීත රචනයේ යුග පුරුෂයන් දෙදෙනෙක් ද සිටියේය. ඒ, මහගම සේකර ශූරීන් හා ශ්‍රී චන්ද්‍රරත්න මානවසිංහයන්ය. මෙයට අමතරව, මඩවල එස්. රත්නායක, ඩෝල්ටන් ද අල්විස්, සුනිල් සරත් පෙරේරා, බී.ටී. මෙන්ඩිස් ආදී ප්‍රවීණ ගීත රචකයන්ගේ පදමාලාවලින් ද හේ පොහොසත් විය.රන්මුතු දූව, රන්සළු, සත්සමුදුර වැනි චිත්‍රපටවලට සංගීතයෙන් දායකත්වය සැපයූ අමරදේවයන්ගේ සිනිඳු සුදුමුදු තලාවේ ගීතය අප කෙසේ නම් අමතක කරන්නද? හේ කීපවරක්ම සරසවි සම්මානය ඇතුළු විවිධ සම්මාන වලින් පිදුම් ලැබීය.මහා ප්‍රාඥයෙක් වන පුරාවිද්‍යා කොමසාරිස් සෙනරත් පරණවිතාන ශූරීන් මෙන් අමරදේවයන් ද අඩවන්වූ දෙනෙතින්, සිනාරැල්ලකින් පුද ශ්‍රාවකයන් දෙස බලන අන්දම මැවී පෙනේ. ඔහුට ඇත්තේ කාරුණික හදවතකි. හේ සැමවිටම තමා සොයා ආ නවක සංගීත ශිල්පීන්ට නිර්ලෝභීව අත දුන්නේය.මහාචාර්ය එදිරිවීර සරච්චන්ද්‍රයන් වියත් ඇමතිවරයකු හා ඉහළ කලා රසවිඥානයක් ඇති ආචාර්ය සරත් අමුණුගම, මෙම ප්‍රවීණ සංගීතවේදියා ඉතා ළඟින් ඇසුරු කෙළේය. චිත්‍රසේනයන්ගේ නල දමයන්ති, කරදිය වැනි ඔපෙරාවන්ට, අමරදේවයන් සංගීතය සැපයීය. ඒවා විශිෂ්ට නිර්මාණ විය.2001 වසරේදි, පිලිපීනයේ රැමොන් මැග්සේසේ සම්මානයෙන් ද අමරදේවයන් පිදුම් ලැබීය.වර්ෂ 2000 දෙසැම්බර් 29 වනදා අමරදේවයන්ගේ ජීවිතයේ අමතක නොවන දිනයකි. පේරාදෙණිය සරසවිය මඟින් ගෞරව ආචාර්ය උපාධිය, අමරදේවයන්ට පුදන ලදී. එදා උපාධි උළෙලේදී, සම්මානනීය උපාධිධාරින්, උපකුලපතිවරයා හා විද්වත් ආචාර්ය මහාචාර්යවරුන් ප්‍රධාන අමුත්තන්ට අමරදේවයන් හඳුන්වා දුන්නේ පේරාදෙණිය සරසවියේ සිංහල මහාචාර්ය හා කලා පීඨාධිපතිවූ කේ.එන්.ඕ. ධර්මදාසයි. කේ.එන්.ඕ. අමරදේවයන් මෙසේ හැඳින්වීය.සමකාලීන, නූතන සංගීත ක්‍ෂෙත්‍රයේ නිම්වළුලු පුළුල්කොට, රසඥතාවයෙන් යුක්ත, පරිපුන් අය අතරත්, සාමාන්‍ය රසිකයන් අතරත් එකසේ පිදුම් ලබන, ගෞරව ලබන, එක්තරා ප්‍රතිභාපූර්ණ විද්වත් කලාකරුවෙක් සිටී. තම සංගීත කෞශල්‍ය තුළින්, තම නිර්මාණ තුළින්, ජාතික සම්ප්‍රදායක් ගොඩනැඟීමේ ලා විශාල දායකත්වය දැරූ මොහු නෛසර්ගික බුද්ධිමතෙකි.ශ්‍රී ලාංකික සංගීත කලාවක් ගොඩනඟාලීමේ මං පෙත් විවර කරමින්, නිර්මාණ ශිල්පියකු අති විශිෂ්ට වයලීන වාදකයකු හා මහා සංගීතඥයකු ගායකයකු ලෙස අඩ සියවසක කාලපරාසයක් මේ රටට අමිල සේවයක් කළ පණ්ඩිත් ඩබ්ලිව්.ඩී. අමරදේව ශූරින්.අමරදේවයන්ගේ නාමය මෙරට සංගීත වංශයේ නොමැකෙන ලෙස දීර්ඝ කාලයක් සටහන්ව පවතිනු ඇත.පේ‍්‍රමසර ඈපාසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>05</day>
    </date>
    <link>http://www.silumina.lk/2010/12/05/_art.asp?fn=af1012059</link>
    <topic>දැනුම සොයා පියමං කරන යුගයට සිසුන් ලක්ෂ 41 කට පෙළ පොත්</topic>
    <author>සුභාෂිණි ජයරත්න</author>
    <content>මේ නැණ නුවණ දියුණු කරන පෙළපොත් සුරැකීමේ ගීතයයි. පාසල් ශිෂ්‍යයන් සඳහා නොමිලයේ ලබා දෙන්නාවූ පෙළ පොත් බෙදා දීමේ තවත් දිනයක් මේ මස 08 දායින් උදාවෙයි.උතුරු නැඟෙනහිර බිම්කඩ නිදහස් වී ශ්‍රී ලංකාවට නව අරුණළු උදාවෙද්දී ඓතිහාසික ලෙස 2010 වසර සඳහා පෙළපොත් බෙදා දීම යාපනයේ වෙම්බඩ් කාන්තා විදුහලේ දී සිදුවිය. මෙය ඓතිහාසික වන්නේ උතුරු නැගෙනහිර දෙපළාත් යුද්ධයෙන් මුදවාගෙන පැවැත්වූ ප්‍රථම ජාතික උත්සවය වීම නිසා පමණක් නොව එය දැයේ දරුවන් උදෙසා පවත්නා වූ සත්කාරක සේවයක් ලෙස ප්‍රථම වරට උතුරේ දූ දරුවන් අතට අදාළ නිලධාරීන් අතින් ම පත් කිරීමයි. එදා මේ දරුවන්ගේ ගෙලට වැටුනේ සයනයිඩ් කරලක් නම් මෙදා මේ දූ දරුවන්ගේ සුරතට පත්වුණේ අකුරු කරන පෙළපොත් ය.මේ යන ගමන් මග නොනවත්වා ඉදිරියට ගෙන යමින් මෙවර අධ්‍යාපන ග්‍රන්ථ ප්‍රකාශන දෙපාර්තමේන්තුව නැඟෙනහිර දරු දැරියන්ට මෙවර පාසල් දිවියට තවත් අරමුණක් කැන්දමින් 2011 වසරට පෙළපොත් ලබාදීමේ ජාතික උලෙළ සනිටුහන් කරන්නේ ත්‍රිකුණාමලය ඔරිස්හිල් විවේකානන්ද විදුහලේ දී ය. ඒ දෙසැම්බර් 8 දා ය.රජයේ සියලු පාසල්වලට පෙළ පොත් බෙදාදීම අධ්‍යාපන ප්‍රකාශන දෙපාර්තමේන්තුවට පැවැරුණේ 1980 දී ය. 2002 වසරේදී බහු පෙළපොත් ලිවීම ආරම්භ වුවත් 2006 දී නව විෂය නිර්දේශයට අනුකූ®ල තනි පෙළපොත් සංකල්පය ක්‍රියාත්මක විය. කාලාන්තරයක් මුළුල්ලේ පෙළ පොත් සිසු දරුවන් අතට පත් කිරීමේ ප්‍රමාදයට තිත තබමින් පාසල් නිවාඩුවට පෙර කලට වේලාවට පෙළ පොත් ලැබෙන්නට පටන් ගන්නේ වත්මන් ග්‍රන්ථ ප්‍රකාශන කොමසාරිස් ජනරාල් ඩබ්.එම්.එන්.ජේ. පුෂ්පකුමාර මහතාගේ නායකත්වය හා අධීක්ෂණය යටතේ ය.අධ්‍යාපන ප්‍රකාශන දෙපාර්තමේන්තුව අධ්‍යාපන අමාත්‍යාංශයේ පූර්ණ අනුග්‍රහය ඇතිව සෑම වසරකම ලක්ෂ 41 ක් වූ සිසු ප්‍රජාවට නොමිලයේ පෙළපොත් බෙදාදෙයි. ඒ අවස්ථාව සෑම වර්ෂයකම සනිටුහන් වන්නේ පෙළපොත් බෙදාදීමේ දිනයෙනි. හුදෙක් පෙළ පොත් බෙදා දීමේ දිනය දිනයක් පමණක් ම නොවේ. එය වචනයේ පරිසමාප්ත අර්ථයෙන් ම පෙළපොතක අගය, වටිනාකම සිසු ප්‍රජාවට ම පමණක් නොව ගුරු දෙමව්පියන්ටත් කියා දෙන දිනයකි.රජය සෑම වර්ෂයකම පෙළ පොත් සඳහා වැය කරන්නා වූ රුපියල් මිලියන 3000 කට ආසන්න අතිවිශාල ධනස්කන්ධයෙන් කොටසක් හෝ ඉතුරු වන්නේ දරුවන්ට පෙළ පොතක වටිනාකම අවබෝධ වුවහොත් පමණි. පෙළ පොත් රජයෙන් නොමිලයේ මුද්‍රණය කර ලබාදෙන නිසාදෝ ඒ පෙළපොත ආරක්ෂා වන්නේ ඉතා අඩු ප්‍රමාණයකිනි. එක් පෙළ පොතක් වසර 3 ක් භාවිතා කළ හැකි පරිදි සුරක්ෂිතව භාවිතා කරන්නට දරුවන් ඉගෙන ගත යුතු ය. නැවත භාවිතය වේගවත් වන තරමට ම රටේ මුදල් ද ඉතිරි වෙයි.වත්මන් ප්‍රකාශන කොමසාරිස් ජනරාල්වරයා යටතේ පෙළ පොත් වල නැවත භාවිතය ද වේගවත් වී තිබෙයි. ඒ සඳහා පාසල් ශිෂ්‍යයන් දිරිමත් කරන වැඩසටහන් ද අරඹා තිබේ. මෙවර පෙළ පොත් බෙදා දීමේ දිනයේ දී 2010 වසර තුළ පෙළපොත් ඉතා හොඳින් භාවිතා කළ එක පංතියක දරුවන් 3 දෙනකු බැගින් තෝරා ගෙන ඔවුනට වටිනා සහතිකයක් පිරිනැමෙයි. එය ජාතික උත්සවයේදී පමණක් නො ව, එයට සමගාමීව සියලුම පාසල් වල පෙළ පොත් බෙදාදීමේ දිනය සමරමින් මේ සහතික පත් තිළිණ කෙරෙයි.2011 වර්ෂය සඳහා පොත් මිලියන 37 පොත් වර්ග 443 කින් මුද්‍රණය වී හමාර ය.මේ සඳහා රජය මෙවර රුපියල් මිලියන 3000 ක වියදමක් දරා ඇත. මීට අමතරව පෙළපොත් බෙදාදීමේ දිනයේදී ගුරු මාර්ගෝපදේශ සංග්‍රහ ද වර්ග 514 ක් මිලියන 3.4 ක ප්‍රමාණයක් ද මුද්‍රණය කර බෙදා දීමට නියමිත ය.දිවයිනේ සියලුම ගුරුවරුන්ගේ මෙම අත්පොත සඳහා මෙවර රුපියල් මිලියන 350 ක ප්‍රමාණයක් මුද්‍රණය සඳහා වැය වී ඇත. එසේ ම නැවත භාවිතයට ශිෂ්‍යයන් දිරි ගැන්වීම නිසා නැවත පරිහරණයෙන් වාර්ෂිකව රුපියල් මිලියන 1000 ක ප්‍රමාණයක් රජයට ඉතිරි වෙයි.මෙවර සිසු දරුවන් අතට පත්වන පෙළ පොත් හි මින් පෙර කිසිදාක සිදු නොවූ අලුත් වෙනස්කමක් සිදු කරන්නට අධ්‍යාපන ප්‍රකාශන දෙපාර්තමේන්තුවට හැකිවී ඇත. ඒ ගුණ නුවණින් පිරි දරු පරපුරක් සඳහා පෙළපොත් යන තේමාව පමණක් නොව නිරෝගී දරු පරපුරක් සඳහා ද පෙළපොත් ලබාදීම යන තේමාව ද නිමිති කරමින් මෙවර බරින් වැඩි පෙළ පොත් කොටස් කර සිසු අයිතියට පත්වීමට නියමිත ය.දෙසැම්බර් 08 දා අධ්‍යාපන අමාත්‍ය බන්දුල ගුණවර්ධන මහතාගේ ප්‍රධානත්වයෙන් ත්‍රිකුණාමල ඔරිස්හිල් විවේකානන්ද විද්‍යාලයේ ප්‍රධාන ජාතික උලෙළට සමගාමීව පළාත් මට්ටමින් ද උත්සව පවත්වන ලෙස අධ්‍යාපන අමාත්‍යාංශයත්, අධ්‍යාපන ප්‍රකාශන දෙපාර්තමේන්තුවත් පාසල් බලධාරීන්, ප්‍රධාන ලේකම්වරු පළාත්, කලාප හා කොට්ඨාස අධ්‍යාපන අධ්‍යක්ෂකවරු දැනුවත් කර ඇත.ඒ සෑම උත්සවයකදීම 2011 වසර සඳහා පාසල් පෙළ පොත් බෙදාදීම, පාසල් පෙළ පොත් පරිහරණය වෙනුවෙන් සහතික පත් ලබාදීම මෙන් ම අධ්‍යාපන අමාත්‍යතුමා හා අධ්‍යාපන ප්‍රකාශන කොමසාරිස් ජනරාල් තුමාගේ අධීක්ෂණය යටතේ නිරෝගී, සෞඛ්‍ය සම්පන්න දරු පරපුරක් වෙනුවෙන් නිර්මාණය වූ 2011 වසරේ සිට පාසල් දරුවන්ගේ භාවිතයට යන සෞඛ්‍ය නිර්දේශයානුකූල පාසල් පොත් බෑගය හඳුන්වා දීම ද සිදුවෙයි.මේ වනවිට අධ්‍යාපන ප්‍රකාශන දෙපාර්තමේන්තුව මගින් සමස්ත පෙළ පොත් අවශ්‍යතාවයෙන් සියයට 90 ක් බෙදා හැර අවසන්ව ඇත. ඉතිරි සියයට 10 ද පෙළ පොත් බෙදාදීමේ දිනයට පෙරාතුව අවසන් කෙරෙනු ඇත. 8 දා වන විට ලක්ෂ 41 ක් වූ පාසල් ශිෂ්‍යයන් සියලු දෙනාටම කිසිදු අඩුවකින් තොරව පෙළපොත් ලබාදෙන්නට රජය දැනටමත් සූදානම් ය. මෙය ද එක්තරා අභියෝගයක් ජයගැන්මකි.නිවැරැදි බවින් යුතු, ගුණාත්මක පෙළ පොතක් ලක්ෂ 41 වූ සිසු දරුවන්ට නිසි කලට පෙර ලබාදෙන්නට හැකි නම් එය ලොකු ම ලොකු අභියෝගයක් ජයගැනීමකි.මේ අභියෝගය ජය ගැන්මට පාසල් ප්‍රධානීන්ට ද යම් කිසි කාර්ය භාරයක් උරුමය. පෙළ පොත් ඍජුවම ලැබෙන පාසල්වල විදුහල්පතිවරුන් තමන්ට ලැබී ඇති පෙළපොත් ප්‍රමාණයේ ඌනතා ඇද්ද යන්න සොයා බලා එසේ අඩුවක් තිබේ නම් වහාම එය අධ්‍යාපන ප්‍රකාශන දෙපාර්තමේන්තුවේ බෙදාහැරීමේ අංශයට දැන්විය යුතු ය.පෙළ පොත් බෙදාහැරීමේ මධ්‍යස්ථානවල මධ්‍යස්ථානාධිපතිවරුන් තමන්ට ලැබෙන පෙළ පොත් නියමිත දිනට පෙර පාසල් වලට බෙදාහැරිය යුතු ය. යම් හෙයකින් තම පාසලට පෙළ පොත් නො ලැබුණේ නම් වහාම මධ්‍යස්ථානය හරහා එම පොත් ලබාගැනීමට කටයුතු කළ යුතු යි. මේ නිසා විදුහල්පතිවරු නිවැරැදි සංඛ්‍යා ලේඛන එවීමට ද වගබලා ගත යුතුව ඇත.හෙටින් එළඹෙන්නේ දැනුම සොයා පියමං කරන යුගයෙකි. මේ අනුව පාසල් ශිෂ්‍යයන් ද නව දැනුම සොයා යා යුතු ව ඇත. ඔවුන්ගේ දැනුම අලුත් කරමින්, නව ප්‍රවේශයකට සිසු දරුවන් යොමු කරමින් අධ්‍යාපන ප්‍රකාශන දෙපාර්තමේන්තුව යන ගමන් මග අප අගය කළ යුතුයි.සුභාෂිණි ජයරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>05</day>
    </date>
    <link>http://www.silumina.lk/2010/12/05/_art.asp?fn=af1012055</link>
    <topic>ඕනෑම අවස්ථාවකට මුහුණදීමට අපි සීරුවෙන්</topic>
    <author>සාකච්ඡා කෙළේ දයා ඩී. ෆොන්සේකා</author>
    <content>නාවික හමුදාපති වයිස් අද්මිරාල් තිසර සමරසිංහවත්මන් නාවික හමුදාපති වරයා මානුෂීය මෙහෙයුම් සමයේදී අධ්‍යක්ෂ ජනරාල් නාවික මෙහෙයුම්, නැඟෙනහිර නාවික විධානය භාර ආඥාපති හා උතුරු නාවික විධානය භාර ආඥාපති ලෙස විජයග්‍රහණයන් සඳහා සමස්ත ශ්‍රී ලංකා නාවික හමුදාවට සුවිශාල දායකත්වයක් සැපයූ අත්දැකීම් සමූහයක් ඇති නිලධාරියෙකි.“රටපුරා පැන නැ¼ගුණු දරුණු ත්‍රස්තවාදය වසර 27 ක් 28 ක් පුරා රට විනාශ කරමින් පැතිරීමට හේතුවක් වුණේ එකල හරි දේශපාලන නායකත්වයක් නොතිබුණු නිසයි. එහෙත් 2006 දී වත්මන් ජනාධිපති මහින්ද රාජපක්ෂ මැතිතුමා සේනාධිනායකයා ලෙස නිවැරැදි නායකත්වයකින් යුතුව ආරක්ෂක ලේකම් ගෝඨාභය රාජපක්ෂ මහතාගේ නායකත්වයෙන් අප සියලු දෙනා සමඟ එකතුව ත්‍රස්තවාදය විනාශ කළ යුතු යැයි ස්ථිර තීරණයක් ගත්තා.“ඒ අනුව අප සියලු දෙනාගේ ම අදහස් විමසා ඊට අවශ්‍ය පසුබිම සකස් කළ විදේශීය රටවල අප පිළිබඳව තිබූ ආකල්ප වෙනස් කොට අවශ්‍ය මිනිස් බලය, අවි ආයුධ, තාක්ෂණය හා අවශ්‍ය පුහුණුව මෙන් ම සිවිල් ජනතාවගේ සහයෝගය ද ගෙන සියලු දෙනා එකතු කරගෙන මානුෂීය මෙහෙයුම දියත් කළා.”“මේ මෙහෙයුම අතරතුර රටේ යටිතල පහසුකම් හා සංවර්ධන කටයුතු මෙන් ම මහජනයාගේ හොඳ හිත දිනා ගැනීමත් ත්‍රස්තවාදීන් කඩා බිඳ දැමූ පාලම් හා මාර්ග යළි ප්‍රතිසංස්කරණය කිරීම් කටයුතුත් පටන්ගත්තා. ඒ වගේ ම ජනාධිපතිතුමා දැඩි අධිෂ්ඨානයකින් මේ කටයුතු ත්‍රිවිධ හමුදාවන්ට පැවරුවා. ඒ අනුව අප ඒ මානුෂීය මෙහෙයුම කළ අවස්ථාවේ දී ම මේ සංවර්ධන කටයුතු පටන් ගත්තා. උතුරු නැඟෙනහිර සංවර්ධන කටයුතු මෙසේ මුලින් ම පටන් ගත්තේ ත්‍රිවිධ හමුදාවන්ගේ මෙහෙයවීම යටතේයි.”“මෙය ශ්‍රී ලංකාවට ආවේණිකවූ හමුදාමය මෙහෙයුමක් මෙන් ම මානුෂීය හා සංවර්ධන මෙහෙයුමක්. නාවික හමුදාව මේ මානුෂීය මෙහෙයුමේ සුවිශේෂී ස්ථානයක් ගත්තේ ත්‍රස්තවාදීන් ගේ කොඳුනාරටිය කඩා බිඳ දමමින්. ඔවුන්ට අවි ආයුධ හා යුද උපකරණ ලැබෙන නාවික මාර්ග මුහුදේදීම විනාශ කර දමමින් 2007 - 2008 වසරවල අප කළේ ඇත්තටම මරාගෙන මැරෙන මෙහෙයුමක්. ලෝකයේ කිසිම හමුදාවක් තවමත් අඩු යටිතල පහසුකම් තියාගෙන මේ වගේ මුහුදු මෙහෙයුම් සිදුකර නැහැ.”ඒ වගේ ම මතක් කළ යුතුයි. නාවික බුද්ධි අංශය, හමුදා බුද්ධි අංශය, ජාතික බුද්ධි අංශය මේ සටනේ දී ආරක්ෂක ලේකම් තුමාගේ මඟපෙන්වීම යටතේ ඉතා සූක්ෂ්මව කටයුතු කළා.”“ඒ වගේ ම ත්‍රස්තවාදය විනාශ කළ පසුවත් නාවික හමුදාව සිය මෙහෙයුම් අවසන් කළේ නැහැ. දැන් නාවික හමුදාව සටන් කරන්නේ නැහැ. අවි හා උණ්ඩ වැය කරන්නේ නැහැ. ඒත් අපේ යාත්‍රා මුහුදට යා යුතුයි. ඒ අපේ වෙරළ ආරක්ෂා කර ගැනීමටයි. යළිත් ත්‍රස්තවාදයක් රටට නො ඒමට නම් අපේ මුහුද අපි ආරක්ෂා කරගත යුතුයි.”“දැන් සාමයේ ප්‍රතිලාභ හැටියට බොහෝ ධීවරයන් මුහුදට යනවා. ඒත් ඒ සමඟම රටට නැති උවදුරු එන්නට පටන් ගනීවි. ඒ මත්ද්‍රව්‍ය හොර බඩු ආයුධ වැනි දේ ධීවරයන්ගේ මුවාවෙන් රටට ගෙන එන්නට ඇති ඉඩකඩ වැඩියි. විශේෂයෙන් ම පෝක් සමුද්‍ර සන්ධිය. එහි අපේ ධීවර යාත්‍රා වගේ ම ඉන්දියානු ධීවර යාත්‍රා ද සෑහෙන සංඛ්‍යාවක් ධීවර කටයුතුවල යෙදෙනවා. මේ නිසා අවදානම වැඩියි. පෝක් සමුද්‍ර සන්ධිය ඇතුළු මුහුද ආරක්ෂා කරගැනීමට අපි මුහුදේ භෞතිකව සිටිය යුතුයි.”“එනිසා රටේ ආරක්ෂාවටත් ධීවරයන්ගේ ආරක්ෂාවටත් දැන් ඔවුන් මුහුදට යන එන සියලු ස්ථානවල නාවික හමුදා කඳවුරු ස්ථාපිත කරලා. ධීවර අමාත්‍යාංශයේ සහයෝගයත් ඇතිව ධීවරයන් යම්කිසි පාලනයකින් යුතුව ඔවුන්ට ධීවර කර්මාන්තය කරගන්නට අවස්ථාව සලසා තිබෙනවා. මේ නිසා දැන් ධීවරයන්ට පැය 24 පුරා ම සිය රැකියාව නිදහසේ කරගෙන යාමේ හැකියාව තිබෙනවා.“කොටින්ගේ මුහුදු කොටි කඳවුරක් වන තම්මැන්නාවේ සිලාවතුර ප්‍රදේශයේත් පානම ප්‍රදේශයේත් අපි නාවික කඳවුරු පිහිටවූවා.”ජනාධිපතිතුමාගේ අධිෂ්ඨානය වුණේ ලංකාව ආසියාවේ සේද මාවතේ කේන්ද්‍රස්ථානයක් කිරීම. ඒ අනුව හම්බන්තොට මහින්ද රාජපක්ෂ වරාය පිහිටෙව්වා. එතැනින් දවසකට එහා මෙහා යන නැව් ප්‍රමාණය 150 කට අධිකයි. ඒවාට ආරක්ෂාව ලබාදීමත් දැනට නාවික හමුදාවේ රාජකාරියක් වී තිබෙනවා. නැව්වලට ත්‍රස්තවාදීන්ගෙන්, මුහුදු කොල්ලකරුවන් ගෙන් ඇතිවන තර්ජනවලට ආරක්ෂාව ලබාදීමත් දැන් අපේ කටයුත්තක්. යළිත් රටට ත්‍රස්තවාදී තර්ජනයක් නොවෙන්න නාවික හමුදාව කටයුතු කරනවා.”“ඒ වගේ ම අන්තර්ජාතික සාගර ආයතනය මගින් ඉන්දියන් සාගරයේ විශාල මුහුදු තීරයක බේරා ගැනීමේ හා ආරක්ෂාකිරීමේ කටයුතු ශ්‍රී ලංකාවට පවරා තිබෙනවා. ධීවරයන් ඈත මුහුදේ අතරමං වූ විට හෝ අනතුරට පත්වූවිට ඔවුන් බේරා ගැනීමේ කටයුතුවලට හා ඔවුන්ට සහාය වීමට ඉන්නේ නාවික හමුදාව යි. ඒ සඳහා අපේ විශාල නැව් නිරන්තරයෙන් ඈත මුහුදේ රඳවා තැබිය යුතු යි. ඒ සඳහා රජය තවත් විශාල නැව් කීපයක් මිලදී ගැනීමට අදහස් කරනවා.” “වෙරළ ආසන්නයේ ඇති ධීවරයන්ගේ ආරක්ෂාවට අපේ කුඩා යාත්‍රා බලඝණය නිතර සැදී පැහැදී ඉන්නවා.ඒ වගේ ම ඉන් ඔබ්බට දේශීය මුහුදු තීරයේ වේග ප්‍රහාරක යාත්‍රා නිරීක්ෂණ කටයුතු සඳහා යොදා ගන්නවා.”අනාගතයේ විශාල වන අපේ බටහිර මුහුදු තීරයේ මුහුදු පතුළේ ඇති තෙල් සම්පත් කාබන් ලබාගැනීමේ දීත් ඒවාට ආරක්ෂාව ලබා දෙන්නට ඉන්නේත් නාවික හමුදාව. ඒ ගවේෂණ කටයුතු ඉදිරියට නැඟෙනහිර වෙරළේත් ඇතිවේවි.නොරොච්චෝලේ තාප බලාගාරයට අවශ්‍ය ගල් අඟුරු ගෙන ඒමට අපි සහාය වෙනවා. කොළඹ වරාය පමණක් නොවෙයි. ඔලුවිල්, කන්කසන්තුරේ, හම්බන්තොට වරායටත් අවශ්‍ය ආරක්ෂාව නාවික හමුදාවට පැවරී තියෙනවා.”“ශ්‍රී ලංකා නාවික හමුදාව පසුගිය යුද සමයේ ලත් අත්දැකීම් අතිවිශාලයි. ඒවා අපටම ආවේණික වූ ඒවා. ඒ අත්දැකීම් වෙනත් රටවල නාවික හමුදාවන් සමඟ බෙදා ගැනීමට ඒ රටවල් සමඟ අපි සහයෝගයෙන් කටයුතු කරනවා. ඔවුන් සමඟ සාකච්ඡා කරමින් ඔවුන්ගේ හා අපේ දැනුම හුවමාරු කරගැනීමට අපි ක්‍රියා කරන්නේ ආරක්ෂක ලේකම් තුමාගේ උපදෙස් මතයි.නාවික සැතපුම් 12 කට එහායින් ඇති අන්තර්ජාතික මුහුදු තීරයේදී විදේශීය නැව් හා කටයුතු කිරීමේ දී අප සංස්කෘතික දූතයන් බවට පත්වෙනවා.”“අපට සතුරු රටවල් නැහැ. සියලුම රටවල් අප සමඟ මිතුරුයි. අප විදේශීය නාවික හමුදා සමඟ සමගියෙන් කටයුතු කරනවා. මේ සියලු කටයුතු වලට අමතරව නාවික හමුදාව සිය සියලු සාමාජිකයන්ගේ්ම සුබ සාධනය පිළිබඳව ඉතා ඉහළින් සොයා බලනවා.”“නාවික සංස්කෘතිය අමුතු ම එකක්. මුහුදේ නැවක සිය අඹුදරුවන් නොදැක මාස ගණනක් ජීවත්වීමට නැවියෙකුට සිදුවෙනවා. මුහුදේ රළු ස්වභාවයට මුහුණදෙන ඔවුන්ට අවශ්‍ය සියලු පහසුකම් අප සළසනවා.”“රණවිරු පවුල්වල අනාගතය සුබසාධනය ඔවුන් ගේ දරුවන් ගේ අධ්‍යාපනය නිවාස ප්‍රශ්න මේ සියල්ලම කෙරෙහි ආරක්ෂක ලේකම් තුමාගේ සැලකිල්ල යොමු වී තියෙනවා. ඔවුන්ට අවශ්‍ය සියලු පහසුකම් නාවික හමුදාව සපයනවා. ඔවුන්ගේ නිවාස ප්‍රශ්න මෙන් ම දෙමාපියන් ගේ ද සුබ සාධනය ගැන සොයා බලනවා.”“මෙසේ කරද්දීත් නාවික හමුදාවට වංක වී සොරකම් කරන නාස්ති කරන අයට අප කිසිදු බුරුලක් ලබාදෙන්නේ නැහැ. තදින්ම ක්‍රියා කරනවා. නීතියට ගරු කිරීම නාවික හමුදාවේ ස්වභාවය. නීතියට ගරු කිරීම නායකයාට ගරු කිරීම සහිත නාවික සම්ප්‍රදායන් ගොඩ නැඟීම අපේ අභිප්‍රායයි. 60 වසරක නාවික ඉතිහාසය තුළ නාවික හමුදාවේ දියුණුව අතිවිශාලයි.”“අපේ තවත් අරමුණක් වන්නේ නාවික හමුදා සාමාජිකයන්ගේ කායික මානසික හා බුද්ධි වර්ධනයයි. අප ඒ සඳහා කැපවීමෙන් ක්‍රියා කරනවා.නාවික හමුදාවේ 60 වැනි සංවත්සරය ගැන යමක් කීවොත්?“මේ මස 9 වැනිදාට නාවික හමුදාවට 60 වසරක් සපිරෙනවා. ඒ සංවත්සර උත්සවයට ආරක්ෂක ලේකම් ගෝඨාභය රාජපක්ෂ මහතාගේ ආරාධනය පරිදි මුළු ලෝකයම ආවරණය වන සේ රටවල් 21 ක නියෝජිතයන් පැමිණෙනවා. මේ අතර රටවල් 7 ක නාවික හමුදාපතිවරුන් ඊට සහභාගි වීමට නියමිතයි.”“මෙසේ රටවල් ගණනාවක් මේ උත්සවයට සහභාගි වීමෙන් මහින්ද රාජපක්ෂ ජනාධිපතිතුමාගේ විදේශ ප්‍රතිපත්තියේ වැදගත්කමත් ආරක්ෂක ලේකම්තුමාගේ නායකත්වයේ පරිණත බවත් පිළිබිඹු වෙනවා. අපේ නාවික හමුදාවට ලෝකයේ ඇති ගෞරවය හා පිළිගැනීමත් ඊට හේතුවක්.“මේ උත්සවයට විදේශීය යුද නෞකා පැමිණෙනවා. එය අපේ ජනාධිපතිතුමාගේ විදේශ ප්‍රතිපත්තියට මෙන් ම නාවික හමුදාවටත් කරන ගෞරවයක් හැටියට සැලකෙනවා.මේ නාවික හමුදාවේ 60 වසරේ සංවත්සරයේ දී විශේෂයෙන් ම එහි උතුරු විධානය නැඟෙනහිර විධානය හා දියත් විධානය යන විධාන තුනටම අතිගරු ජනාධිපති තුමා අතින් වර්ණ ප්‍රදානය සිදු කෙරෙන්නේ 9 දා උදෑසන වරායේ ප්‍රදීපාගාරය අසළ පැවැත්වෙන උත්සවයේදී. “එයට කැබිනට් ඇමැතිවරුන් හා විදේශීය තානාපතිවරුන් ද සහභාගි වෙනවා. පිටරටින් ආ යුද නැව් ඒ අබියස මුහුදේ පෙළ ගස්වා නැව් පෙළපාලියකින් ජනාධිපතිතුමාට ආචාර දක්වනවා.8 වැනිදා හැර 4 වැනිදා සිට 12 වැනිදා දක්වා නාවික හා සමුද්‍රයීය ප්‍රදර්ශනය කොටුව ප්‍රදීපාගාර පරිශ්‍රයේදී දිනපතා උදේ 10.30 සිට රාත්‍රි 10.30 දක්වා පැවැත්වෙනවා.”“මෙය අධ්‍යාපනික වශයෙන් පාසල් ශිෂ්‍යයන්ට වැදගත් ප්‍රදර්ශනයක්. එහිදී මුහුදේ නාවික සංදර්ශන පැවැත්වෙනවා දැක බලාගන්නට පුළුවන්. පිටරටින් එන නැව් මෙන් ම අපේ නාවික හමුදාවේ සියලුම නැව් ද මෙහිදී මුහුදේ නරඹන්නට පුළුවන්. පැමිණි අයට නැව්වලට නැග ඒවා නැරඹීමටත් අවස්ථාව ලබාදෙනවා.8 වැනිදා ප්‍රදර්ශනය පැවැත්වෙන්නේ නැහැ. එදින නාවික හමුදා මූලස්ථානයේදී අන්තර්ජාතික සමුද්‍රීය සම්මන්ත්‍රණය පැවැත්වෙනවා විදේශ ඇමැති ජී.ඇල්. පීරිස් මහතාගේ ප්‍රධානත්වයෙන්. එයට විදේශ රටවල් හතක නාවික හමුදාපතිවරුන් සහභාගි වෙනවා. ඕස්ට්‍රේලියාව, ඇමෙරිකාව, ඉන්දියාව, ඉන්දුනීසියාව, පිලිපීනය, නියෝජනය කරන නියෝජිතයන් දේශනා පවත්වනවා. ආරක්ෂක ලේකම්තුමා හා ශ්‍රී ලංකා නාවික හමුදාවේ විද්වතුන් ද මේ සම්මන්ත්‍රණයට සහභාගි වෙනවා.“එදා ම (8 දා) සවස සුගතදාස ගෘහස්ථ ක්‍රීඩාංගණයේ දී නාවික හමුදා තූර්යවාදක කණ්ඩායම හා සංස්කෘතික කණ්ඩායම සහභාගි වන සංදර්ශනයක් පැවැත්වෙනවා. එහිදී ඉන්දියානු පාකිස්ථාන හා බංග්ලාදේශ නාවික හමුදා තූර්ය වාදන කණ්ඩායම් හා අපේ යුද හමුදා නාවික හමුදා තූර්ය වාදන කණ්ඩායම් ද එකතුව තූර්යවාදන සංකලනයන් පවත්වනවා. විදේශීය නැව් සමඟ උත්සවයට ආ විදේශීය නැවියන් 2500 ක් හා නිලධාරීන් 250 ක් පමණ මෙය නැරඹීමට පැමිණෙනවා.”“නාවික හමුදා ප්‍රදර්ශනය නැරඹීමට රු. 10 ක් වැනි සුළු මුදලක් අය කරනවා. එය ආදායමක් වශයෙන් නොවෙයි. පැමිණි පිරිස ගණන් බලා ගැනීමට හා ‘අපි වෙනුවෙන් අපි’ අරමුදලට හා රණවිරු සුබසාධනය සඳහා යොදවන්නයි. 4 වැනිදා සිට 12 වැනිදා දක්වා පැවැත්වෙන නාවික හා සමුද්‍රීය ප්‍රදර්ශනය අතරතුර මුහුදේ විශේෂ යාත්‍රා බලඝණයේ හා අධිවේගී යාත්‍රා බලඝණයෙන් බෝට්ටු සංදර්ශන හා රුවල් නැව් සංදර්ශන මහජනතාවට බලාගන්නට පුළුවන්.සාකච්ඡා කෙළේ දයා ඩී. ෆොන්සේකාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>05</day>
    </date>
    <link>http://www.silumina.lk/2010/12/05/_art.asp?fn=as1012051</link>
    <topic>අලි ලැගපු වළවල අලි බෙටි අයින් කරලා අපි වතුර බීලා තියෙනවා</topic>
    <author>හිඟුරක්ගොඩ සමූහ</author>
    <content>අලි ලැගපු වළවල අලි බෙටි අයින් කරලා අපි වතුර බීලා තියෙනවාකෙහෙල්ගමුවේ ගෙදර ඩිංගිරි අම්මා දිරිය මවසියලු තුරු ලතා පිරුණු සිසිල් දියෙන් පිරුණ ශාන්ත පරිසරයක් වූ කොත්මලා රැජනගෙන් මිදී ඉඩම් ලැබී සුන්දර ඓතිහාසික රජරටට පැමිණි යුගයේ, මුළු වනාන්තරයම අලි කොටි වලස් දාර පිඹුරු නයි පොළොං විස ඝෝර සතුන්ගෙන් පිරුණු අඩවියකි. එය මින්නේරි දෙවියන්ගේ බල මහිමය හා පුල්ලෙයාරේ දෙවියන්ගේ අණ සත්ත තිබුණ බල තිබුණු ප්‍රදේශයක් ලෙස ද සැලකේ.1948 දී එළිපෙහෙළි වූ මින්නේරිය ජනපදයේ කවුඩුල්ල ප්‍රදේශයේ විසිහයේ (26) කොළණියට පසුගිය දිනෙක අප ගියේ එදා රජරට විත්ති සෙවීමටය.එදා රජරට සංවර්ධනයේදී මහ ගස් කපා කැලය සුද්ද කොට බිම පෙරළා කුඹුරු අස්වැද්දූ වීරෝදාර ගොවි මවුපියවරුන්ගෙන් අද ඉතිරිව ඇත්තේ අතේ ඇඟිලි ප්‍රමාණයටත් අඩු පිරිසකි. මෙහිදී අපට හමුවූ දිරිය මවකි. ඇය කෙහෙල්ගමුවේ ගෙදර ඩිංගිරි අම්මා (89) ගොවි මාතාවයි.”එදා 1948 දී අපි පරම්පරා ගණනක් ජීවත්වූ උපන් බිම් අත්හැරලා මෙහාට එන්න වුණේ නායගොස් ගම් නියම්ගම් විනාශවී අනාථ වූ නිසයි.අපි එන දවසෙ උලපනේදී අපිට කෑම දුන්නා. කදාර් රෙදි අඳින්න දුන්නා. හිඟුරක්ගොඩ අහස්යාත්‍රා පිට්ටනියට අපි අරන් ආපු දවසෙ පාර දිගේ පොල්අතු දාල වාඩි කරවල හාල්මැස්සො හොදිත් එක්ක අපිට පාන් කන්න දුන්නා. එක පොල් අතු වාඩියක කාමර 10ක් විතර තිබ්බා. පවුල් අටක් විතර එක වාඩියක නතර කළා.ඒ කාලේ අපේ ඉඩ කඩම්වලට ආපු යුගේ මුළු ප්‍රදේශය පුරාම අලි කොටි වලස් ආදී සතුන්ගෙන් පිරිලා. හැම තැනකම යෝධ සර්පයො, අලි ලැගපු වළවල්. අපි ඒවායින් අලි බෙටි අයින් කරලා තිබහට වතුර බීලා තිබෙනවා.මයියොක්කා ලී කෑල්ල ගේන්න හිඟුරක්ගොඩ ගුවන් තොටුපළට අපි පයින් ගිහින් තිබෙනවා. එදා අද වගේ තාර පාරවල් බොරළු පාරවල් තිබුණේ නෑ. යටියල්පතානේ බෝම්බ දමන හරහා තමයි කරත්ත පාරෙන් ඛ්ඹ්ඟුරක්ගොඩට ගියේ.එදා තුන් හතර දෙනකුට බදන්න බැරි පලු, බුරුත, වීර ගස් තමයි කැලේ පිරෙන්න වැවිලා තිබුණේ. රාත්‍රිය අලි කෑගහනකොට අපි ගිනිගොඩවල් ගහගෙන හිටියෙ.කැලේ ශුද්ධ කරලා බත් කන්න ගියාම බත් මුල පුරා කූඹි. වතුර වළවල්වල රොඩු අයින් කරලා තමයි වතුර බීවේ. එදා අපේ පුරුෂයන් සමඟ මං හරිහරියට කැලේ ශුද්ධ කළා. ගිනි තිබ්බා. හුඹස් බින්දා නියර දැම්මා.දරු මුණුබුරන් සමඟඅපිට ආණ්ඩුවෙන් ලැබිච්ච බිත්තර වී බුසල් දෙක වැපුරුවා. දෙවියන්ගේ නාමෙට ගොයම හැදුණා කවදාවත් දැකලා නැති විදියට. මේවා දැකපුවාම අපේ හිත්වල මල් පිපුණා.හිඟුරක්ගොඩ සෙන්ට්‍රල් කඩෙන් අපිට හුඟාක් උදව් තිබුණා. ගොයම් කපලා සල්ලි හරි වී හරි දෙනකම් අපිට ණයට බඩු දුන්නා. ඒ විතරක් නොවෙයි ඒ පිංවන්ත මිනිස්සු අපිට ගෙදරට වෑන් එකෙන් බඩු ගෙනත් දුන්නා. පොතේ ලියලා ණයට වෑන් එකේ ඇවිල්ලත් තියෙනවා.හැමෝම අත් උදව්වට වැඩකර ගත්තා. පවුලේ දරුවන් හත්අටදෙනා ඉන්න අය තමන්ගේ වැඩ තනියම කරගත්තා.කුඹුරේ හේනේ වැඩකරලා හවසට පයින් යන්න ඕන වාඩිවලට. අපි හට්වලට යන්නේ උල්කටුඇළෙන් එගොඩවෙලා. ඒ කාලේ මාදම්ගෙඩි ගස් යට ඉදිලා වැටිලා. අපි ඒවා ඇහිඳගෙන චීත්ත රෙද්දේ ඔතාගෙන කකා යනවා. දරු පැටවුන්ටත් ගිහිල්ලා දෙනවා. බතල රංහාමි උන්දැ අපිට මයියොක්කා ලී කෑලි දෙක දෙක දුන්නා බෝකර ගනිල්ලා කියලා.ගොයම් කපන කාලෙට අප්පච්චි ගමේ ඉඳලා හාල් පොල් බුලත් පුවක් ගේනවා. ගෙනල්ලා අක්කලා නංගිලා අපිට බෙදලා දෙනවා.අප්පච්චි සුමානයක් විතර වැඩකරනවා. ගෙනාපු දුම්කොළ ඉවර වුණාම දුම්කොළ නැටි කටේ තියාගෙන වැඩ කරනවා.ඒ කාලේ හිගුරක්ගොඩ ටවුමේ පොඩි රේල් පෙට්ටියක් තමයි තිබුණේ කෝච්චි නතර කරන්න. වලස්සු කොටි ගිය පාරේ තමයි අපි හිඟුරක්ගොඩට බඩු ගේන්න ගියේ. අපි හැට හැත්තෑවක් තරම් කල්ලියක් එකතු වෙලා තමයි හාල් පොල් කරවල බුලත් පහේ ගේන්න කැලෑ පාරෙන් ටවුමට ගියේ.අපිට ගෙවල් හදලා දුන්නට පස්සේ කිරි උතුරුවලා පිරිත් කියලා අපි දූ දරුවොත් එක්ක ගෙවල්වල පදිංචි වුණා. වැඩි දෙනෙක් දරුවෝ ගෙනාවේ පස්සේ. ටිකිරි බංඩයියයි කොහිල වත්තේ ගෙදර මුදියන්සේ කුඩප්පච්චියි හැමදාම රාත්‍රි 1 – 2 වෙනකම් කවි සීපද පිරිත් කියනවා.ඩිංගිරි අම්මා රජරටට පැමිණ පදිංචි වූ මුල්ගෙදරඒ කාලෙ බුලත් 100ක් සත පහයි. පොල් ගෙඩියක් සත අටයි. මුළු දවසම වැඩ කළාම රුපියල් දෙකයි පඩිය දෙන්නේ.අපේ දුක සැප බලන්න මහ සේනානායක උන්නාන්සේ ඇවිත් තියනවා. එතුමා මහා පිංවන්ත යෝධයෙක් වගේ. කටහඬ සිංහයෙක්ගෙ වගේ. එතුමා එදා වැඩ කෙළේ තුන් කල් බලලා. එතුමා ඇවිත් අපේ ගෙවල් ඔක්කොටම යතුරු බාර දුන්නා. අපි එදා බාර ගත්තේ රටක් රාජ්‍යයක් බාර ගන්නවා වගේ හරිම සතුටින්. ආඩම්බරෙන්. ගෙවල් ලොකුවට හදලා මාලිගා වගේ හුණු ගාලා ඒ උත්තමයට අදත් මම උදේ සවස පිං දෙනවා.ඒ කාලේ වී බුසලක් රුපියල් හයයි. ඒකාලේ හිඟුරක්ගොඩ කඩේක වී ගන්න දෙන කොට අමුතු සංගදියක් තිබ්බා. ලොකු දුව බුසල ගේන්න කියන කොට ලොකු බුසල ගේනවා. පොඩි දුව බුසල ගේන්න කියන කොට පොඩි බුසල ගේනවා.දවසක් අප්පුහාමි අයියා යමල්ලා වරෙල්ලා දර ටිකක් ගේන්න කියලා අපි ගෑනු රොත්තක් දක්කගෙන දර ගේන්න ගියා. මම කොටයක් කියලා හිතාගෙන පිඹුරෙක් උඩ නැගලා දර කපලා තියෙනවා. මම බයවෙච්ච පාර කුඹුරටම දුවලා ගිහින් අපේ උන්දැට කාරණාව කිව්වා. මම කිව්වා මට මෙහේ ඉන්න බෑ කොත්මලේටම යන්න ඕන කියලා.ආයේ දවසක හම්බු කපන්න ගිහිල්ලත් ඒත් පිඹුරෙක් උඩ හිටගෙන හම්බු කපලා තියෙනවා. ඌ හෙල්ලෙන කොටයි දැනුණේ. අනේ දෙයියනේ මටමයි එහෙම වුණේ.කාලයක් ගියා. නයි පොළොන්ගු කාලා කට්ටිය මැරුණා. කොටියා ඇඟට පැනලා, වලහ පහුරු ගාලා මිනිස්සු මැරුණා. ඉතිං අපි පවුල් පිටින් සිය ගණන් අඩාවෝ ගාගෙන මරණ ගෙවල්වලට යනවා. අද වගේ එම්බාම් නෑ. දවස් තුනේ හතරේ මිනී ගෙවල්වල තියෙනවා.ඕජස් ගල ගලා. බේසම් යටින් තියලා ජරාව විසිකරනවා. දවස් ගණන් මළ ගෙදර ගඳ ගහනවා. මැස්සන් පිරිලා. ඒත් මිනිස්සු දුක දරාගෙන ඉවසගෙන ඉන්නවා. ඒ කාලේ මිනී පිට්ටනියට ගමේම අය යනවා. හාමුදුරුවරුත් පයින්ම පිට්ටනියට මඩේ වඩිනවා.එල්.බී.නමයෙ ගමේ හිටියා කරත්ත බංඩා කියලා කෙනෙක්. එයා මහ කැලේ මැද තිබුණ ගල් බුදු පිළිමයක් කරත්තෙ දාගෙන ඇවිල්ලා. නමුත් රාත්‍රී හීනෙන් බයකරලා තියනවා. පිළිමෙ ගිහින් දාපං නැත්නම් ඇස් පොට්ට කරනවා කියලා. පිළිමේ ආපසු දාන්න තිබුණ තැන හොයාගන්න බැරි වෙලා තියෙනවා.කොහොම හරි අන්තිමට එයාගේ ඇස් දෙකම අන්ධ වුණා.ඒ කාලේ මිනිස්සු තම්බාපු හාල් කෑවේ නෑ. ගම්වලින් බිත්තර වී ගෙනල්ල වගා කරගෙන නිවුඩු හාල් කැකුළෙන් කෑවා. ලෙඩ ජාති මොකවත් තිබුණේ නෑ. හැමදෙනාම 70 – 80- 90 පැනලා තමයි මැරුණෙ.එදා ඉලංතාලියං, පච්ච පෙරුමාල්, දික්වී, හැල් සිදුවී, හීනටි වී, ඒ බත් තමයි කෑවේ. හරිම රසයි බරයි. වී බුසලක් වැපුරුවාම බුසලට වී බුසල් සීයේ ඉඳලා එකසියවිස්ස, තිහ තිබිලා තියෙනවා.එදයි අදයි රටේ දියුණුව අහසයි පොළොවයි වගේ. අපේ දරු මුණුබුරෝ අද රටේ ඉහළම තැන්වල ඉන්නවා. ඔවුන්ට තිස්තුන් කෝටියක් දෙවිවරුන්ගේම පිහිටයි.හිඟුරක්ගොඩ සමූහඅමරසූරිය ගලප්පත්තිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>05</day>
    </date>
    <link>http://www.silumina.lk/2010/12/05/_art.asp?fn=as1012052</link>
    <topic>නෙළුම් විල</topic>
    <author/>
    <content>නෙළුම් විලගුණසිංහ හෙට්ටිආරච්චිදින කිහිපයක සංචාරයකින් පසු අප කන්තලේට ළඟා වෙමින් සිටියේ විඩාබර ව ය. කන්තලේ නගරයට එන විට සවස තුන පමණ විය.විඩාව ද නොතකා සේරුවිලට ගොස් රෑ එහි නතර වීමට සුදුසු තැනක් සොයා ගත යුතු වූයෙන් අපි එතැන් සිට සේරුවිල බලා යන්නට වීමු.මාර්ගය අලුත්වැඩියා කැරෙමින් පැවතිණ. එහෙයින් ගමන ද පමා විය. නරක ආරංචියක් ආවේ මේ අතර ය.ජල සහ සනීපාරක්ෂක පහසුකම් සපයා ගැනීම බොහෝ දුෂ්කර බැවින් රෑ සේරුවිල නතර වීම අයහපත් බව ය, ඒ.අපේ නඩයේ පනහක් පමණ සිටියහ. කුඩා දරුවෝ ද, වියපත් වූවෝ ද ඒ අතර වූහ.‘මෙහෙම යනකොට රෑ දහය විතර වෙයි. ගිහින් රෑට උයා ගන්නත් ඕනැ. අපි ලොකු කරදරේකයි වැටෙන්ඩ යන්නෙ’ අපි අපට ම කියා ගතිමු.‘අපි එහෙ නොගිහිං වෙන දිහාවකට යමු!’‘කොහෙ කියල යන්න ද? අපි දන්න අඳුරන තැනක් කොහෙද තියෙන්නෙ?’අප මුහුණ පා සිටියේ පිළිතුරක් සොයා නොගත හැකි ගැටලුවකට ය.අවුල් සිතින් ම ඉදිරියට යනු හැර කළ යුතු වෙන විකල්පයක් ද නොවී ය.හැන්දෑවීගෙන ද ආයේ ය.හමුදා නිලධාරියෙක් අපේ බසයට අත දැම්මේ ය. බසය නැවතිණ.ඔහු බසයට ගොඩ වූයේ ය. බසය යළි ගමන ඇරඹුවේ ය.අප ප්‍රශ්නයකට මැදි ව සිටින බව අපේ කතාබහෙන් හමුදා නිලධාරියා තේරුම් ගත්තේ ය.ඔහු ඒ ගැන විමසුවේ ය. අපි එය කීමු.‘වෙලාවෙ හැටියට එහෙ යන එක සුදුසු නෑ තමයි. ඔයගොල්ලන්ට උදවුවක් කරන්න මං බලන්නං.’ඔහු ගේ ඒ වචන ටික අපට අස්වැසිල්ලක් වූයේ ය.එතැන් පටන් අප ගේ ගැළවුම්කාරයා වූයේ ඔහු ය.ඔහු අප කැඳවා ගෙන අතරමග දී හමු වූ විහාරස්ථානයකට ගියේ ය. එහෙත් වැඩේ හරි නොගියේ ය.අපි යළිදු ගමන පිටත්වීමු.‘තව පන්සලක් තියනව එතෙන්ටත් යමු බලන්න’ ඔහු කීවේ ය.අපි බලාපොරොත්තු පොදි බැඳගෙන ඉදිරියට ගියෙමු.ඔහු අප එහි ද කැඳවා ගෙන ගියේ ය.විහාරාධිපති හිමියන් හමුවීමට ගිය ඔහු ආපසු ආයේ සිනාසුණු මුහුණිනි.‘ඔයගොල්ලන්ට මෙතන රෑට නවතින්න පුළුවන්’ඒ වදන් අප සිත් සනසාලී ය.මේ විහාරස්ථානයේ සාමාන්‍යයෙන් වන්දනාකරුවන්ට නැවතීමට ඉඩ නොලැබෙයි. එය අපට ලැබුණේ හමුදා නිලධාරියා ගේ මැදිහත්වීම නිසා ම ය. ඒ තබා එහි අපට අවශ්‍ය පහසුකම් තිබීම ද අප ගේ තවත් වාසනාවක් විය.හමුදා නිලධාරියා අප එහි නවත්වා සිය රාජකාරිය සඳහා පිටත් ව යෑමට සමු ගත්තේ ය. අපි ඔහුට තුති පිදීමු. නැවත රෑ ඔහු ආපහු පන්සලට පැමිණ අප ගේ අවශ්‍යතා සොයා බැලුවේ ය.ඔහු සමුගත්තේ යළි පසු දා උදයේ හමුවන බලාපොරොත්තුවෙනි.පසු දින අප සොයා ආ ඔහු විශේෂයෙන් නැරැඹිය යුතු ස්ථාන කිහිපයකට අප කැඳවා ගෙන ගොස් ඒවා ගැන විස්තර ද කියා දුන්නේ ය.සමුගන්නා අවස්ථාව එළඹියේ ය.අතරමග දී අහම්බෙන් අප බසයට ගොඩ වී, අපට පිහිට වූ දෙවියකු බඳු මේ මිනිසා ගෙන් අප සමුගත්තේ තෙත් වූ නෙතිනි.කල්ආරු යුද හමුදා කඳවුරේ, විජයබාහු බළකායේ කෝප්‍රල් එච්. පී. කේ. කරුණාරත්න මහතාණනි, ඔබට යහපත සැලසේවා!හමුදා නිලධාරියා ගේ ඉල්ලීම පිට අපට නවාතැන් දී සෙත් පැතූ සෝමපුර පශ්චිමාරාම රාජමහා විහාරාධිපති සුසීම හිමියන්ට ද නමස්කාර වේවා!  බණ්ඩාරවෙල, පූනාගල පාරේ, විශ්‍රාමික පරිපාලන නිලධාරී සාම විනිසුරු සරත් වතුකාර මහතා විසින් යොමු කරන ලද ලිපියක් ඇසුරිනි.ඇය කොටු කම්බායෙන් සහ කබා කුරුත්තු හැට්ටයෙන් සැරසෙන්නී ය. මුහුණේ පියර ලා ගන්නී ය. කළු කුඩය කිහිල්ලේ රඳවා ගන්නී ය. මඳක් ඉදිරියට නැමී ගෙන යන්නී ය.ඕ රතු අම්මා ය.රතු අම්මා ගැන මා ලොකු විමසිල්ලකින් සිටියේ ඇයි දැයි නොදනිමි. ඇතැම් විට ඒ මගේ යටිහිත ඇය අගය කළ නිසා විය යුතු ය.සැමියා මිය ගිය කල ඇය දූ දරුවන් ගේ වගකීම කරට ගත්තේ සතුටිනි.දරුවන් ලොකු මහත් කරන්නට ඇය නොයෙක් රැකියාවල් කළා ය. ඒ අතර කඩයප්පම් හැදුවා ය. අනේක ගැහැට වින්දා ය. එහෙත් සැලුණේ ඇය නොවේ.උපයන හැම සතයම වැය වූයේ දරුවන් වෙනුවෙනි.‘ආ රතු අම්මෙ කොහොමද ජීවිතේ?’ කිසිවෙක් ඇගෙන් අසයි.‘දරුවො ඉගෙන ගන්නව. මං කොහොම හරි උන්ට උගන්නනව. උං උස් මහත්වෙල හොඳ රස්සාවල් කරයි. එදාට මගෙ දුක ඉවරයි. එදාට මං රැජිනක්.’ ඇය කියන්නේ උජාරුවෙනි.ලොකු දුවට රැකියාව ලැබුණු දා ඇගේ ඉහේ මලක් පිපිණි. දෙවැනි දූ රැකියාව ලද දා ඒ මල යළිදු පිපිණි.පුතුන් රජුන් වූ කල ද ඇය උජාරු වූවා ය.ඇය දරුවන් ගේ ජයග්‍රහණ තමා ගේ ජයග්‍රහණ කොට තැකුවේ ඒ සියල්ලෙහි අත්තිවාරම වූයේ තමා ගේ ආත්ම ධෛර්යය බව ඇය දන්නා නිසා ය. නිසි කල වයසේ දී දූවරුන් දීග දුන් ඇය පුතුනට මනාලියත් බන්දා දුන්නා ය.සැමියා නැති වූ පවුලක තනි බර දරා දරුවන් වෙනුවෙන් සියලු යුතුකම් ඉටු කළ වීරියවන්ත මවක ගේ හිතෙහි පහළ වන්නේ කෙතරම් ආනන්දයක් ද? ඒ ආනන්දය කිසි අඩුවක් නැති ව ඇගේ හිතේ පහළ වී තිබිණ.දුක් විඳි යුගය හමාර ය. හිතට - ගතට, සනීපයක් - විවේකයක් එන යුගය පැමිණ තිබේ. ඇය ඒ වෙනුවෙන් ජීවිතයේ ඉතිරි අඩ වෙන් කර තබා ගත්තා ය.‘ආ රතු අම්මෙ? ඉතිං කොහොමද ජීවිතේ?’‘දරුවන්ට ඉගැන්නුව. රස්සාවල් අරන් දුන්න. කසාද කරල දුන්න. මං දැන් නිදහස්. මං දැන් රැජිනක්!’ ඇය උදම් ඇනුවා ය.ඇය එසේ කී බව සැබෑ ය. එහෙත් එය සැබෑ ද? ඇය පැතු ලෝකය ටිකින් ටික ඇගෙන් දුරස් වී හුදු සිහිනයක් බවට පත් වනු මට පෙනිණ.මාරුවෙන් මාරුවට දූ දරුවන් ගේ ගෙවල මෙහෙවර පිණිස යන ඇය දුක් දොම්නස පොඳි ගසා ගන්නට වූවා ය.බලා සිටිය දී ම ඇය අබල - දුබල වූවා ය.දරුවන් වෙහෙසුණේ ඇය සැනසීමට නොව ඇය කාට හෝ පංගාර්තු කොට තමන් සැනසීමට ය.අවසානයේ ඇය, තමා ගේ දහඩියෙන් කඳුළින් තනා ගොඩ නංවා දුන් දරුවන්ගේ ලෝක ඉදිරියේ අසරණ වූවා ය.රැජිනක් හඬන්නට පටන් ගත්තා ය.දිනක් එක් දියණියක ළඟට ඇය ගෙන එනු ලැබුවේ මෙසේ ආත්මානුකම්පාවෙන් හඬමින් සිටිය දී ය. එහෙත් ඒ ගෙදර දොර වැසිණ. ගෙන ආවෝ ඇය මාවතේ හිඳුවා ආපසු ගියහ.ඇය මාවතේ තනි වූවා ය. ඇගේ තනි නොතනියට හිටියේ සූට්කේසයත්, කුඩයත් පමණි.දින කිහිපයක් ඇය එහි ම සිටියා ය.ලෝකයට හිරු සඳු පෑව්වේ ය.එක් සීතල හිමිදිරියක ඇය නිසල ව සිටියා ය.අ ැගේ සිරුර මත පිනි කැට වැටී තිබිණ.යුතුකම් ඉටුකළ යුතු බව සැබෑ ය. එහෙත් ඒවා පෙරළා බලාපොරොත්තු නොවිය යුතු ය. රතු අම්මා ඇසුරින් මා පසක් කර ගත් සත්‍යය එය ය.  තිඹිරිගස්කටුවේ, ස්වර්ණා ද සිල්වා මහත්මිය විසින් යොමු කරන ලද ලිපියක් ඇසුරිනි.ඔහු රැස්වීම අමතමින් සිටිය දී ලයිට් ගියේ ය. එහෙයින් ශබ්ද විකාශනය නෑසී ගියේ ය. එහෙත් ඔහු ගේ කතාව අඩපණ වූයේ නැත.“මහ විශාල හරක් රංචුවක් කෑ ගගහ ආං බාං කරපු මට, විශාල වෙල් යායක නියරවල් දිගේ දුව - දුව, කරල් කපන්ඩ ආපු කුරුලු රංචු කෑ ගගහ එළෝපු මට තමුන්නාන්සේලට කතා කරන්ඩ ශබ්ද වාහිනියක් වුවමනා නෑ” ඔහු කීවේ ය.කන් දෙමින් සිටි මහරගම ජ්‍යෙෂ්ඨ පුරවැසි බල මණ්ඩලීය සාමාජිකයන් ගේ මුහුණු වඩ - වඩාත් පාට වැටෙන්නට වූයේ ය.ඔහු වඩ වඩාත් ජන හදවතට ළං වූයේ ය. ඔහු ගේ කතාව යට ක්‍රියාව ද යහමින් තිබිණ.මහරගම ප්‍රාදේශීය ලේකම් කාර්යාල පරිශ්‍රයේ පැවති වර්ණවත් සාහිත්‍ය උත්සවයේදී ජන මන පිනවීමට ඔහු දැරූ වෙහෙස ඒ වනවිට ඔවුනට හොඳින් මතක තිබිණි.නුගේගොඩ, දෙල්කඳ, රත්තණපිටිය හරහා ගලන කටු ඇළ පිටාර ගලා ජනයා පීඩාවට පත්ව සිටියදී ඔවුන් ඉන් මුදවා ගනු පිණිස ඔහු දැරූ වෙහෙස ද ඔවුනට මතක තිබිණ. ඒ තබා, දිසාපතිවරයා කැඳවා ගෙනැ’විත් සිදුවූ හානිය පෙන්වා උදවු පැතූ අයුරු ද ඔවුනට මතක ය.වැඩක් කරවා ගැනීමට මහරගම ප්‍රාදේශීය ලේකම් කාර්යාලයයට යන ජනයා ගේ නෙත සිත පිනා යන දසුනක් වෙයි. ඒ, නුවරඑළියේ සනීප දායක එළවළු සිහිපත් කරන එළවළු කොටුවකි. ගෝවා, මිරිස්, තක්කාලි, බටු, බණ්ඩක්කා ආදියෙන් එය සරු වී තිබේ. එය එබඳු එළවළු කොටුවක් වඩවා ගන්නට ආශාවක් ජනිත කරවයි. එබන්දක් නිමවා ගැනීමට ගුරු හරුකම් ද එතැනින් නිබඳව සැපයෙයි.මේ විශේෂ පුද්ගලයාට උසස් වීමක් ලැබිණි. හොඳින් ජනතා සේවාව ඉටු කරන්නන්ට උසස්වීම් ලැබීම පුදුමයක් නොවේ. පුදුමය නම්, ඔහු ඒ බව සඟවා ගෙන තමා ගේ යුතුකම් දිගට ම කරගෙන යෑම ය.මාසයේ අග දිනෙක ඔහු කාර්යාලයයේ පිරිස කැඳවූයේ සුළු සංග්‍රහයක් කරනු පිණිස ය.“මට උසස්වීමක් ලැබුණ. ලබන මාසෙ මුල මම යනව. ඒක කියන්නයි මේ කට්ටිය රැස් කළේ” ඔහු කීවේ ය.කවුරුත් නෙතු අයා ගත්හ.කෙමෙන් ඒ නෙත් තෙත් විය.මාසයේ අන්තිම දා ගංගොඩවිල ග්‍රාම සංවර්ධන සමිති සංවත්සරයට ඔහු සහභාගි වූයේ ය.සිය සේවාව අගයමින් පිරිනැමුණු සිහිවටනය බාර ගත් ඔහු සභාව ඇමතුවේ ය.“තමුන්නාන්සේලගෙ ප්‍රදේශයෙ ගං වතුරින් ඇති වෙන හානිය අවම කරන්න මං රුපියල් ලක්ෂ දහයක මුදලක් වෙන් කරව ගෙන තියනව. ඉක්මනින් අදාළ බෝක්කු ටික පිළිසකර කර ගන්න! මේ මුදල ආපහු භාණ්ඩාගාරයට යන්න ඉඩ තියන්න එපා!” ඔහු ඉල්ලා සිටියේ ය.මහරගම ප්‍රාදේශීය ලේකම් කාර්යාලය ලංකාවේ හොඳ ම ප්‍රාදේශීය ලේකම් කාර්යාලය ලෙස සම්මානයට පාත්‍ර වූයේ මොහු ගේ කාලයේ ය.වාරිමාර්ග අමාත්‍යාංශයේ සහකාර ලේකම්වරයකු ලෙස පත් ව ගිය, පොළොන්නරුවේ පල්ලේගමින් හෙළදිවට දායාද වූ චන්ද්‍රරත්න පල්ලේගම මහතාණනි, ඔබට දීගායු වේවා!  නුගේගොඩ, ගංගොඩවිල, සුමනසිරි කොටුවේගෙදර මහතා විසින් යොමු කරන ලද ලිපියක් ඇසුරිනි.මාසයේ විශ්‍රාම වැටුප ගත් මා බස් නැවතුම අසල අවන්හලට ගොඩ වූයේ පිපාසය නිවා ගනු පිණිස ය.අවන්හල සෙනැගින් පිරි පැවතිණ. ඈතක ඉඩක් තිබුණෙන් එහි ගොස් හිඳ ගත් මම සේවක මහතකු ගේ අවධානය මවෙත යොමු වන තෙක් නිහඬ ව බලා සිටියෙමි.පාසල් දරුවෝ පිරිසක් අවන්හලට ආහ. පාසල් ද ඇරී ඇති සේ ය. පිරිසේ දහ දොළොස් දෙනෙක් වූහ. ඔවුන් පැමිණ සිටියේ පිපාසයට දිය පතමිනි.වැඩ කොපමණ අධික වුව ද එක් සේවක මහතෙක් පාසල් දරු පිරිසට දිය බීමට පහසුකම් සලසා දුන්නේ ය. ළමයි වහ - වහා දිය පිපාසය සංසිඳුවා ගත්හ.මා සිටියේ ද පිපාසයෙනි. එහෙත් දරුවන් පිපාසය සංසිඳුවා ගන්නා හැටි මා බලා සිටියේ දයාවෙනි.ප්‍රාණයක් ලද ළමයි ආපසු ගියහ.මම බලා සිටියෙමි. සේවක මහතකු ගේ අවධානය මා කෙරෙහි යොමු විය. ඒ වන විට මම පැය කාලක් පසු හිඳ සිටියෙමි.ඊළඟ මොහොතේ මා සිටියේ බස් නැවතුම් පොළේ ය.මා පසු වූයේ පහන් සිතිණි. අර සිද්ධිය මා පහන් කර තිබිණ. ළමා පිරිස දිව ආවේ පිපාසයෙන් පීඩිත ව ය. ඔවුන් ගෙන් අවන්හලට සත පහක ආදායමක් නොලැබුණ ද අර සේවක මහතා ඔවුනට වතුර බීමට ඉඩ හළේ කැමැත්තෙනි. ඒ යහපත් කටයුත්ත දුටු මගේ හිත සැනසීම ලද්දේ ය. යහපත් දේ දකින අය ගේ ද සිත නිවී සැනසෙන්නේ ය.හිතට එන සතුට බොහෝ වේලා නොපවතියි. ඒ, හිතේ ස්වභාවය යි. ම’සිතෙහි වූ සතුට, සැනසිල්ල ද නැති වීමට වැඩි වේලාවක් නො ගියේ ය.මගේ බසය ආ විට මම එහි නැඟුණෙමි. එය අපේ ලංගම බසයකි. හුළං කපොල්ලක් ළඟ හිඳ ගැනීමට මට හැකි වූයේ මා කඩිනමින් එහි ගොඩ වූ බැවිනි.එයින් පිටත බැලූ මට පාසල් ඇරී ආ දරුවන් තම - තමන් ගේ බස් රථ කරා දිව යනු දක්නට ලැබිණ.ඒ එක්කම, මා හිඳ සිටි බසයට ද පාසල් දරුවෝ පිරිසක් ගොඩ වී අසුන් ගත්හ.“සීසන් කාරයො පස්සෙ! සීසන්කාරයො පස්සෙ!”කොන්දොස්තර කෑ ගසනු ඇසිණ.දරුවෝ නැගිට එළියට බැස අව්වේ හිට ගත්හ.කෙමෙන්, බසය මගීන් ගෙන් පිරෙන්නට වූයේ ය.මාසයකට කලින් අදාළ ඩිපෝවට මුදල් ගෙවා සිටි දරුවෝ බසය පිරෙන තෙක් අව්වේ වේළෙමින් සිටියහ. අවසානයේ ඔවුන් බසයට ගොඩ වූයේ දාහය පෙරා ගෙන, කිටි කිටියේ හිර වෙමිනි.මම කොන්දොස්තර ගේ මුහුණ බලා ගතිමි. ඔහු ද දරුවන් ඇති වයසේ පසුවන පියෙකි. තමා ගේ දරුවා මේ පිරිස අතර සිටියා නම් ඔහු මෙසේ හැසිරෙනු ඇද්ද? නැතැ’ යි මට සිතිණ.ඔහු ගේ දරුවා ඔහුට ලොකු ය. හැමෝ ගේ ම දරුවෝ හැමෝට ම ලොකු ය. නමුත් හැම දරුවා ම අපට ලොකු විය යුතු ය. ඇතැම් විට මේ කොන්දොස්තර මහලු වී ලෙඩ වූ විට බේත් ගන්නා දොස්තර මහත්තයා මේ දරුවන් අතර සිටින්නට පුළුවන. මේ රටේ ඊළඟ හිමිකරුවෝ ඔවුහු ය.කොන්දොස්තරට ඒ අවබෝධය ලබා දීමට මට නුපුළුවන. ඔහු ගේ ඩිපෝවේ ප්‍රධානීන්ට ඒ කටයුත්ත ලෙහෙසියෙන් ම කළ හැකි ය. එතුමන්ලා ට ඒ අවබෝධය පහළ වේවා!එදා කුරුණෑගල බස් පොළේ දී එසේ හැසිරුණු කොන්දොස්තර මම දුටුවෙමි. බසයේ අංකය ද එය ගමන් ගත් වේලාව ද දනිමි. එහෙත් ඔහුට අනුකම්පා කොට එය නොලියමි.නීතිය පසෙක තිබේවා! මිනිස්කම දැනේවා!  කිරිදිගල්ලේ, විශ්‍රාමලත් විදුහල්පති, සිරිපාල කුරුගල මහතා විසින් යොමු කරන ලද ලිපියක් ඇසුරිනි.නෙළුම් විල,සිළුමිණ, ලේක්හවුස්, කොළඹකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>05</day>
    </date>
    <link>http://www.silumina.lk/2010/12/05/_art.asp?fn=as1012053</link>
    <topic>යව්වන උයන</topic>
    <author/>
    <content>යව්වන උයනඔබ හදිසියෙන් මාරුවෙලා ගියා. දැන් බස් හෝල්ට් එකේ මං විතරයි. මැයි ගහේ මල් පිපිලා නැහැ. මැයි මාසෙට තව හුඟාක් කල් තියෙනවනේ. කවදාවත් කතා කෙරුවෙ නැතිවුණාට අපි හැමදාමත් හිනාවුණා. ඔබත් එක්ක හිටියේ ඔබේ පෙම්වතා වෙන්නට ඇති. එහෙමත් නැත්නම් සැමියා වෙන්ඩ ඇති. මං දන්නෙ නැහැ කවුද කියලා.එයා නගින්නේ වෙන බස් එකකට. ඔබ නගින්නේ වෙනත් බස් එකකට. මං නගින්නේ තවත් එකකට. ඒත් අපි තුන්දෙනාම එකම බස් හෝල්ට් එකේ හිටියා. වැහි පොද වැටුණ දවසක ඔය දෙන්නා එකම කුඩය යට හිටියා. මට කුඩයක් තිබුණේ නැහැ. බස් හෝල්ට් එකක් වුණාට එතන වහලයක් තිබුණෙ නෑ. බෝඩ් එකක් විතරයි. මං ලේන්සුව හිසට දාගත්තා.ඔබේ යාළුවා බස් එකට නැග්ගා. කුඩේ යට ඔබ විතරයි. එතකොටම මගෙ බස් එක ආවා.“තෙමුණ නේද?”ඔබ එහෙම ඇහුවෙ නෑ. ඒත් ඔබේ ඇස් දෙක එහෙම ඇහුවා. ඒත් ඊට පස්සේ ඔබව දකින්න ලැබුණේ නැහැ. යාළුවා විතරක් බස් හෝල්ට් එකේ ඉන්නවා දකිනවා. ඔබ වෙන ඉස්කෝලෙකට මාරු වෙන්ඩ ඇති කියලා හිතුණා.එහෙම හිතුණේ ළමයින්ගෙ පොත් කිහිපයක් ඔබ තුරුළු කරගෙන සිටි දවසක ඔබ ඉස්කෝල හාමිනේ කෙනෙක් විය යුතු යැයි මා සිතූ නිසා.ඇත්තටම ඔබ ඉස්කෝල හාමිනේ කෙනෙක් ද? ඒ ඔබේ පෙම්වතා ද? එහෙමත් නැතිනම් ඉස්කෝලෙ ගුරු යාළුවෙක් ද?මම මොකක්වත් දන්නෙ නෑ...“ඔව් එදා මාව ටිකක් තෙමුණා තමයි. තාමත් ඒ තෙතමනය තියෙනවා.”  සාලිය බණ්ඩාරමහනුවරස්ථානය ගම්පහ දුම්රිය ස්ථානයය. වේලාව සවස එකට පමණය. කොළඹ බලා ධාවනය වන දුම්රියක් පැමිණෙන තුරු බලා සිටි යුවතියකි. පෙනුමෙන් ඇය සැපවත් නිවසකින් පැමිණෙන්නියක් විය යුතුය. ඇය අසලට පැමිණි කුඩා හිඟන දරුවන් පිරිසක් මුදල් ඉල්ලා ඇයට කරදර කරන්නට විය.එක් දරුවෙක් ඇගේ කකුලේ එල්ලුණේ ය. එයින් විස්මයටත්, මහත් අපහසුවටත් පත් වූ ඇය කළ යුතු දෙයක් සිතාගත නොහැකිව වට පිට බලන්නට වූවාය. ඇය අත මාරු කාසි කිහිපයක් හා ටොෆි දෙකක් වූ අතර එයින් මාරු කාසි දෙකක් ඇය අර දරුවාට පිරිනැමුවාය. එවිටම ඇය අත තිබු ටොෆී දෙක දුටු හිඟන දරුවා එය ඉල්ලුවේය.එයින් මහත් සංවේගයට පත් තරුණිය එක් ටොෆියක් දරුවාට දුන්නාය. එය දෙනවාත් සමඟම ඇයව තල්ලු කර දැමු හිඟන දරුවා ඇය අත තිබු අනෙක් ටොෆියත් උදුරාගෙන විදුලි වේගයෙන් පැන දිව්වේය.ඉලේකා රුවන්පතිරණගම්පහදිසාපති තුමාණෙනි සිටිමි ඔබෙ දෙපා ළඟ දුන මැනවි බිම් කඩක් පැලක් අටවාගන්නඔබ තවම තනිකඩය දෙන්නෙ රජයේ ඉඩම් විවාපත් උදවියට ඒ ඉහළ නීතියයිහිතාදර නැන්දනිය සිටිමි ඔබෙ දෙපා ළඟ මට ඔබේ දියණියක් සරණ කර දුන මැනවිඉන්න නිවහනක් නැත ඉඩම කඩමකුත් නැත ඔය ඉලන්දාරියට මගේ දුව දිය නොහැකතෙල් කඩේ මුදලාලි ැමිණියෙමි ඔබ ළඟට දෙන්න මට කුප්පියක් කෘමිනාශක වලින්ඉඩම කඩමත් නොමැති හේන කුඹුරක් නොමැති දෙන්න නම් බැහැ ඔබට කෘමිනාශක මුකුත්  සිරිල් සේනානායකවාඩිගලරන්න.“සුදු පාට රැළි ගවුම අල්මාරියේ මුලු ගැනී දෙපා ලූ සපත්තුත් මකුළුවන් සරසලා ඒත්... කෝපි මල් සිනා නැගු පිහිඹියා ගස් සෙවණ නෙත් මානයේ අදත් මතකයන් දිග හරියි” හෙමි හෙමින් නිසල විල් දිය කැළඹුණි අසල ගසක සිට මාන බලමින් හිඳි පිළිහුඬුවෙක් ඇසිල්ලෙන් විලට බැස මානා ඉලුක් පඳුරු පිහිරා නෙත් යොමා දිය මත්තට ඇදුණු විල් දිය මත්සයෙකු වහ වහා තුඩින් ගෙන ඈත අහසට... ඉඟිලුණිඉෂංකා ඒකනායකසමාජ සේවා විද්‍යාලයතුන්සිය හැටපස් දිනක් ගතවුනි සමු දීමෙන් එනමුදු අප හද තුළ ඔබ අනුගත වී සිටියෙන් ගිලිහිය නොහැක, එම මතකය අතීතෙන් පුදනෙමු නිවන් සුව ඔබ හට හද බැතියෙන්හතළිස් පස් වසරක් තුළ කළ මෙහෙය සමාජයට නැණගුණ ඇති කළ සිසු බොහොය එවන් පිනෙන් ගත කළ එක් අසූ විය මිහිමඬල තුළ සදා නොමැකිව පවතීයතිලකා ගුරු මෑණියන් ගැනවෛශාඛයේ සිසුන් පිරිසක්නගරයේ පදික වේදිකාව මත අසරණ මගියකු හදිසියේ සිහි නැතිවී බිම වැටුණු අතර ඔහුගේ තත්ත්වය දැක ගැනීමත්, ඔහුට පිහිට වීම සඳහාත්, ඒ අසලින් යන එන අය බොහෝ පිරිසක් ඔහු වටා රොක් වූහ. වැටීම නිසා ඔහුගේ අතපය බොහෝ සේ සීරී තිබු අතර එම ස්ථාන වලින් ලේ ගලමින් පැවතුණි. බොහෝ දෙනෙක් බලා සිටියද, ඔහුට පිහිටවීම සඳහා බොහෝ වේලාවක් යනතුරු කිසිවෙක් ඉදිරිපත් නොවීය. මද වේලාවකින් ඒ අතර සිටි හැඩිදැඩි පුද්ගලයෙක් ඉදිරියට පැමිණ තුවාලකරු පරීක්ෂා කර බලා අවට සිටි අය වෙතින් ඉල්ලීමක් කළේය.“ඉක්මනින්ම කවුරුහරි ගිහිල්ල අරක්කු කාලක් ගෙනැත් දෙන්න...”ඔහුගේ ඉල්ලීමට ඉක්මන් ප්‍රතිචාර දැක්වූ තරුණයකු වහාම දුවගොස් අසළ තිබු මත්පැන් හලින් අරක්කු කාලක් මිලදීගෙන පැමිණ වහාම එම ඉල්ලීම ඉටු කැරිණි. එය අතට ගත් හැඩිදැඩි තරුණයා වහාම එහි මූඩිය ගලවා එක හුස්මට එය ගිල දමා.“හා... වහාම ලෙඩා ස්පිරිතාලෙට ගෙනියන්න වාහනයක් නවත්තල දෙන්න...”තරුණයා - “මම හිතුවෙ අරක්කු ගෙන්න ගත්තෙ ලෙඩාට පොවන්න කියල. මගේ අතේ තිබුණෙම ඒ මුදල විතරයි. අපරාදෙ මගෙ සල්ලි. ඇයි ඔයා ඒක බිව්වෙ...”හැඩිදැඩි පුද්ගලයා - “ලේ දැක්කම මට කලන්තෙ හැදෙනව. අරක්කු ටිකක් ධව්වම තමයි ඒක හරියන්නෙ...”නන්දසිරි හෙට්ටිගමමාගම්මන, දෙහිඕවිට.පෞද්ගලික බස් රථයක් පාර දිගේ ආවා කොන්දොස්තර තැන පාපුවරුවෙ එල්ලී ආවා වියපත්වූ මනුෂ්‍යයෙක් බසයට අත දෑවා කොන්දොස්තර මහා හඬින් මෙන්න මෙසේ කීවාගන්ට එපා මැන්ටලයක් අපි පාගල යං සීය සිතුව කවදද බොල මැන්ටලෙ වුනෙ මං බස් රථයත් නොනවත්වා යන්ට වාගෙ දැං කොන්දොස්තර ඇදල දුන්න හොම්බ කැඩෙන කංඊටත් පසු සීයා තරුණයෙකු වාගෙ වූවා පරුෂ වචන කරත්තයක් එතැනම ඇද බෑවා කොන්දොස්තර වහලෙන් වැටි මීයෙකු වගෙ වූවා සීය කුඩය කැඩෙනාතුරු කොන්දට තඩි බෑවා  ගාල්ල වටරකආබාධිත රණවිරුආනන්ද විජේතිලකඔය තිර පෙමේ බල මහිමය ඇතිව පිදූ වෙනසක් නො වේවා මතු කිසි විටෙක සිදූ නැග එන දෙනෙත් වල දුක දෙන කඳුළු බිඳූ මැරුණත් ඔබ ළඟය ඔබ මා ළඟය සුදූ  මීපුර මර්වින්නයිනමඩමකඳුවැටි අතර පුරසඳ පායනා පෙනේ සීතල සුළඟ දොරකඩ හිඳ අඬනු දැනේ හදවත පතුලෙ දුක වෑවී කඳුළු ගෙනේ දුර කතරක ඉන්නා නුඹෙ අගය දැනේමගෙ හිමි සඳුනි! කිම මා අමතක වීද වසරින් වසර වියපත් වන රුව ටීද ඔබ එන මඟ බලා මගෙ නෙත් අඳ වීද මා ගැන නොවේ දරු දුකවත් නැති වීදදසැඟිලි අතර තෙරපී කාලය යනවා මසුරන් වලින් වත් එය නම් නවතනු බැරිවා සුදු වුනු නරකෙසක් ඒ ගැන ඉඟි කෙරුවා මට මා ගැනම හරි අනුකම්පාවක් දැනුනා!රේණුකා කරුණානායකකොස්වාඩියගෙවා ආ ගමන් මඟ - අවසනක් නොවූවද ශේෂයක් කිසිදු නැත - සුසුම කඳුළට වැඩියනේක විසිතුරු සිහින - නොදැක්කෙමි කිසිදු විට ශ්වේතවත් සැබෑවම - සෙව්වෙමි නිරතුරුම...ඇසිල්ලක් නෙත පිරූ - සොඳුරු දසුනක් තියෙද හද පුරා දුව ඇවිද - පෑව රැඟුමන් කොහිද...සෙනෙහසක් කිව් යමක් - තිබුණිනම් නොවෙනස්ව මේ ගමන අතරතුර - හමු නොව්වේ කිව ද...මොහොතකින් මොහොතකට - සමුගනී වත්මනද සියල්ලෙහිම උරුම - පණ අකැප අතීතය...වියෙක ඇත ගත සිත ද - නික්ම ගොස් කාලය ද නමුදු ජීවන ගමන - ඒ හෙයින් නවතම්ද...හිස් තැනක් ඇත තැනක - පුරවන්ට නොහැකි ලෙස යන්න වෙයි දැන්ම මට - මා තුළින් බැහැරටමගමන අරඹමි විගස - මඟ බොහෝ දුර විහැක නමුදු නියතම ලෙසින - භවය නවතමි දිනකහෂ්රාත්‍රිය තිත්ත කළුවර සමඟ ගෙන එන්නේ පාළු සොහොන් බිමක ඇති නිසල බව. නන්නාඳුනන නිසාචර විහඟෙකු ගේ මූසල නාදය දෙසවන් පසාකර යන්නේ පවතින දැඩි සීතල ඇ¼ඟ හිරිගඩු නංවමින්. ඈත ගම කෙළවර ඉඳහිට බල්ලෙක් බිරුම් නද දෙන්නේ මිනිස් වාසයක් අසල ඇති බව කියන්නට වගේ.කෙතරම් දුර කතර ගෙවා ගෙන ආවත්, කෙතරම් ගත විඩාව තිබුණත් නිදි දෙව් දුව මා අසලට වත් නොඑන්නේ මන්දැයි මට හිතුණා. නුහුරු නුපුරුදු පරිසරයක තනිවීම මගේ හිතට ගෙන එන්නේ කල්ප කාල ගණනාවක් හුදෙකලා වූ මිනිසෙකු ගේ මානසික විඩාවක්, ඒත් ඒ විඩාව මඳකට හෝ නිවාලන්න මෙන් හෙට දවස පිළිබඳ බලාපොරොත්තු සිතට ගලා ගෙන එනවා.මේ රුදුරු යාමයේ ගත සිත ගල්වෙනා දැඩි සීතල තිබුණත් මට හිතුණා ජනේලය අරින්න. නිසොල්මනේ රාත්‍රියට බාධා නොවෙන්න මම ජනේලය ඇරියේ එහි අගුල වැටෙන හඬවත් පරිසරයට එක් නොවෙන්න.ගන මීදුම් වලාවකින් මුළු පරිසරයම වෙළාගෙන බව මට හැඟී ගියේ කාමරයේ ඇති විදුලි පහනේ අඩවන් ආලෝකය යාන්තමට මෝදුවෙලා නිසා. මම මේසය මත වූ ඩිජිටල් ඔරලෝසුවට නෙත් යොමු කළා. රාත්‍රි 12.43 සටහන් වෙලා තිබුණ බව එහි නියොන් ආලෝකය මට කිව්වා.ජීවිතයේ අනේක විදි දුක්ඛ දොමනස්සයන් විඳි මා ඒ මොහොතේ ඉන්නේ කොතැනද කියලා මේ ලෝකේ කවුරුවත් ම දන්නේ නෑ කියලා මට හිතුණා.ඒත්... ඒත් ඇය මා ඉන්නා තැන හරියටම දන්නවා. හෙට උදයේ නොවරදවාම මාගේ දෙනෙත් මානයට අසුවන ඉසව්වකට ඇය එනවා. ඔව්, මම දන්නවා ඇය එනවාමයි. හෙට හිරු පායන සේ එය සත්තයි. ඇය එනවා. සුදෝ සුදු ලිලී මල් මිටක් අතින් ගෙන සුදු හා කළු පැහැති කිමෝනාවකින් සැරසී, නෙත් බිමට හරවා ගෙන ඇය එනවාමයි.ඇය ගේ ලැසි ගමන මට චිත්ත රූප මවනවා. එක් අතෙක ලිලී මල් මිටත් අනෙක් අතේ ඉන්දියන් සුවඳ කූරුත් අරගෙන එන ඇය සොහොන් කොත පාමුල දණ ඔබා සුවඳකූරු දල්වා, මල් මිට බිම තබා යාඥා කරාවි.වසර ගණනාවක් හදවතේ තෙරපුණ සෝකය ඇය සිත් සේ පිට කරාවි. තම දුක කියාවි. ඒ වගේම සුපුරුදු ලෙසට ඔහුගෙන් ප්‍රශ්න අසාවි. උණුසුමකට ඇයට ඉතිරිව තිබෙන්නේ යුතම්පෝව පමණක් බවත් දැන් එය ඉවත් කරන්න කාලය පැමිණ ඇති බවත් කියාවි. ඇයගේ මුදු මොළොක් සිත ඒ වදන් පෙළ මුමුණන්න දැඩි වෙහෙසක් ගනීවි. ජීවිතයක් පණ පොවන්න ආදරය ඇවැසි බවත් එය සීමා මායිම් වැට කඩොලු, ජාති බේද කිසිවක් නොමැති විශ්ව සාධාරණ පොදු ධර්මතාවක් බවත් හෙමිහිට මුමුණාවි.ඇය මේ එන්නේ අවසන් වතාවට වෙන්නත් පුළුවන්. ජීවිතයේ කවදාවත් ඇය යළි මෙතැනට නොඑන්නත් පුළුවන්. ආවත් තනිවම නොවෙන්නත් පුළුවන්.ඔබට තවමත් හිතා ගන්න බැරිව ඇති කවුද එන්නේ...? කොතැනට ද එන්නේ...? කුමට ද එන්නේ...? කියලා...ඔව්, ඇය නොරිකො, මේ එන්නේ මළවුන්ගේ මාසයේ දී නකජිමා සොහොනට, සිය පණ මෙන් ආදරය කළ දෙවෙන්දොරා සං ට අවසාන වතාවට “සයොනාරා” කියන්න.යළිත් ටෝකියෝව පුරාවට සකුරා මල් පිපේවි, ඇය ගේ ජීවිතයට එහි සුවඳ දැනේවි. ඇයට හුරු පුරුදු දකුණේ දූපත් වැසියෙකු ගේ උණුසුම් සුසුමක් ඇයට දැනේවි...“ඉක්මනට ගියොත් ඉක්මනට එන්න පුළුවන්” ඇය පුන පුනා කියාවි.මම ජනේලය වැසුවෙමි.  ටී. එච්. සරත්මහනුවරතාත්තාගේ කෙඳිරිලි හඬ නොකඩවා ඇසේ. ඒ හඬත් සමඟ ම මගේ සිත අමුතු දුකකින් ශෝකයකින් පිරී යයි. ඔහු ලෙඩ ඇඳට වැටී වසරකට වැඩි කාලයක් ඉක්ම ගොස් ඇත. නමුදු ඔහු එන්න එන්නම අබලන් වූයේ ප්‍රතිකාරවල නොහොඳක් නිසා හෝ ඇප උපස්ථානවල අඩුවක් නිසා හෝ නොවේ. ‘ජම්මෙට වඩා පුරුද්දක් ලොකු නොවැ’ කෙතරම් අසනීප වුවත් ඔහු ඒ ජරා පුරුද්ද අත් නොහළේය.“මැණිකේ... මැණිකේ...” තාත්තා අම්මාට ආමන්ත්‍රණය කරන්නේ මැණිකේ කියාය. ඔහු එසේ අම්මාව ඇමතුවේ ඇය කෙරෙහි උපන් දැඩි ආදරය නිසාද එසේත් නැතිනම් කුඩා කල සිට ඇයට “මැණිකේ” කියා නම පට බැඳුණු නිසාදැයි මම නොදත්තෙමි.“මොකද මනුස්සයෝ හැම තිස්සෙම මැණිකේ... මැණිකේ... කියන්නේ” අම්මා සිය සුපුරුදු වදන් තෙපළේ තාත්තා ගැන උපන් කෝපය නිසා හෝ ඔහුට ඇති නොසැලකිල්ල නිසාද හෝ නොවේ. අම්මා කවදත් තාත්තාට දැඩි ලෙස ආදරය කළාය. කිසිවෙක් තම සැමියා පිළිබඳව යම් නොහොඳක් කී විට ඔහු වැරැදි බව දනිතත් ඔවුන් හා වාද කරමින් විටෙක රණ්ඩු කරමින් තම සැමියා නිර්දෝෂි කරන්නට ඇය උත්සාහ කළේ ඔහු කෙරෙහි වූ දැඩි ආදරය ඬසාය. තාත්තා එක්තැන් වීමට පෙරත් ඉන් පසුවත් ඔහුගේ ඕනෑ එපාකම් හොඳින් සොයා බලා ඉටු කිරීමට ඇය වග බලා ගත්තාය. ඇය තාත්තා සමඟ ගත කළ විසිපස් වසර පුරාවට ඔහුගෙන් ලැබු වද හිංසා අපමණය. නමුදු ඇය කිසි විටකත් සිය සැමියාට වෙනස්කමක් නොකළාය.“බීරි අලින්ට වීනා වයන්නා වාගේ හැමදාමත් කියනවා. කෝ කියන එකක් අහන එකක් යැ” තාත්තාගේ ජීවිතය පමණක් නොව අපගේ ජීවිතවල සුන්දරම කාලය විනාශ කළ ඔහුගේ ජරා පුරුද්ද පිළිබඳව ඇය සිහිපත් කළේ එලෙසිනි. අම්මාගේ තරුණ කාලයත් මගෙත් මල්ලීගෙත් අක්කාගේත් ළමා කාලයත් කළාමැඳිරි එළියක තරමකවත් ආලෝකයක් නොලබා අඳුරේම ගෙවී ගියේ තාත්තාගේ මේ ඇබ්බැහිය නිසාය. ඔහුගේ වරදක් ලෙස කවුරුත් දුටුවේ එපමණකි. ඒ නිසාදෝ ඔහු එය අත් නොහළේය. නමුදු ඒ පුරුද්ද අපේ ජීවිත විනාශ කළ සැටියක්. මට යන්තම් තේරෙන වයසේ පටන් නිවසේ අප සතුටින් ගත කළ රැයක් මට මතක නැත.සෑම රැයක්ම ගෙවී ගියේ කෑකෝ ගැසීම්, හැඬීම්, බඩු මුට්ටු කඩා බිඳ දැමීම් සමඟිනි. යන්තම් කරුවල වැටෙන තැන් පටන් අප පසු වන්නේ දැඩි බියකිනි. මමත් අක්කාත් පාඩම් කළේ කුප්පි ලාම්පු එළියෙනි. තාත්තාගේ පැමිණිම අප දුර තියා දත්තේ ඔහුගේ සුපුරුදු දෙඩිවිලි හඬ නිසාය. එය ඇසෙත්ම අපි පොත් පත් ඇඳ යට පෙට්ටගමට දමා නිදි පැදුරට වන්නෙමු. මල්ලී ඒ වන විටත් සුව නින්දේය. එසේ නොකළ දිනවල පසු දා උදෑසනට පොත්වල කැබලි අහුලා ගැනීමට අපට සිදු වේ. නොමැතිනම් කුප්පි ලාම්පුව සමඟ අළු වී ගොස්ය. අපට හරි හැටි නින්දක් ලැබුණු දිනක් අද වන තුරුත් මට මතක නැත.තාත්තා අනුන්ගේ පර වැඩ කර උපයාගත් තුට්ටු දෙක මැගි අක්කාට හෝ බබී අයියාට පූජා කළේ දැඩි ආශාවකිනි. අම්මා දර අහුලා පොල් අතු වියා අපව ඇති දැඩි කිරීමට අපට අකුරක් දෙකක් ඉගැන්වීමට දැඩි වෙහෙසක් දැරුවාය. ඇය තවමත් එසේමය.අක්කා වැඩි වියට පත් වූ දා මට අද මෙන් මතක ඇත. “ගෙදර හරියේ තඹ සතයක් නෑ...” අම්මා කඳුළු පිරි දෙනෙතින් කිරි අම්මා සමඟ පැවසුවාය. ඇයට ආභරණයකට කියා තිබුණු රන් මාලය උගස් කර හැකි ලෙස අක්කාගේ කටයුතු ඉටු කළාය. තාත්තාට ඒ ගැන වැඩි උනන්දුවක් නොතිබුණත් සිය ගෝල බාලයන් සමඟ සුපුරුදු ක්‍රියාවේ යෙදීමට එය අවසරයක් කොට ගත්තේය.අක්කා සාමාන්‍ය පෙළ සමත් වුවත් උසස් පෙළ නොකළේ පවුලේ ආර්ථික තත්ත්වය ගැන සිතු බැවිනි. මා සරසවියට සමත් වූ දා පටන් ඇය දිවා රෑ නොබලා වෙහෙස වන්නීය. විසිතුන් වන විය පසු කර සිටියත් ඈ තවමත් විවාහය පිළිබඳව සිතා වත් නොමැත.“අයියේ තාත්තා ඉස්පිරිතාලේ ගෙනිච්චා... අම්මත් තාම ආවේ නෑ” දිනක් මා නිවසට පැමිණි සැණින් මල්ලි පැවසුවේය. “ඇයි මොනවා වෙලා ද?” මම ඇසුවෙමි. “ලේ වමනේ දාලා... හොඳටම අසනීපයිලු...” එදා පටන් අද වන තුරුත් ඔහු ලෙඩ ඇඳේ.“මින් පස්සේ සිරිසේන උන්නැහේ ප්‍රවේසම් වෙන්න ඕනා. ආයෙමත් සමාවක් ලැබෙන එකක් නෑ...” දොස්තර මහතා තාත්තාගේ ජීවිතේ අවසාන අනතුරු ඇඟවීම් කළේය. එනමුත් අපට තියා සිය ජීවිතයටවත් ආදරය නොකළ ඔහු සිය නරක පුරුද්ද අත් නොහළේය. ඔහු අප සියල්ලට හොරෙන් සිය මිතුරන් ලවා එය සපුරා ගත්තේය.“ලොකු පුතේ... ලොකු පුතේ...” අම්මා උස් හඬින් කතා කරනු මට ඇසණ. මම හනිකට තාත්තාගේ ඇඳ අසලට දිව ගියෙමි.“තාත්තට හොඳටම අමාරුයි...” අම්මා කඳුළු පිරි දෙනෙත් තාත්තා දෙසට යොමු කරමින් පැවසුවාය.“පුතේ... මයේ පුතේ...” තාත්තා කතා කළේ දැඩි ආයාසයකිනි. මල්ලි ද ඇඳ අසලට ආවේය.“කෝ ලොකු පුතේ අක්කා... කෝ මැණිකේ මයේ කෙලී... මගේ කෙල්ලට වරදින්නැ එකී හොඳ එකී...” අම්මා කිසිත් නොකියා හඬන්නට වූවාය. අක්කා රාත්‍රි වැඩ මුරයට ගොස්ය.“පුතේ උඹලා මට සමාව දෙනවා නේද... මැණිකේ මට සමාවෙයන් රත්තරනේ... මට සමාවෙයන්ලා... මම උඹලට ආදරෙයි... මට සමාවෙයන්ලා...” තාත්තා හඬමින් මල්ලි තුරුලු කර ගත්තේය. මගේ නෙත් කඳුළින් තෙත් වනු මට දැනිණ. අම්මා කිසිත් නොදොඩා හඬන්නීය. එක්වරම තාත්තාගේ සිරුර නිසල විය. තවත් එතැන රැඳීමට අපහසු වූ මම මොහොතකට පෙර ලද පිය සෙනෙහස අහිමි වීමෙන් හිමි වූ දුක දරා ගැනීමට නොහැකිව කාමරයට දිව ගියෙමි.  දිනිත සඳමල් රාජකුලතුංගමානව ශාස්ත්‍ර පීඨයකැලණිය සරසවිය“ඩාලිං අද හවස සුදේශ්ලගෙ ගෙදර පාටි එකට ඇඳගෙන යන්න මේ ගවුම ලස්සනයිද?”දම් පැහැති ගවුමක් අතැතිව සාලයට ඇදුණු කමලා තම සැමියා වූ සිරිගෙන් ප්‍රශ්න කළාය.“ෂා හරි ලස්සනයි. පාටි එකට එන හැමෝම ඔයාගෙ ගවුම දිහා බල බල ඉඳයි”සිරී ඊට පිළිතුරු දුන්නේ කමලාගේ මුහුණ දෙස ආදරයෙන් බලමිනි.“ඇයි අනේ ගවුම දිහා විතරක් ද? එතකොට මං දිහා?”කමලා මඳක් ලැජ්ජාවෙන් මෙන් ඇසුවාය.“ඔව් ඔයා දිහාත් බලයි. හැබැයි බලපු ගමන් මිනිස්සු පුටු මේස පෙරළගෙන දුවයි. මොකද ඉතින් ගෙදර ඉන්න මටත් එහෙම හිතෙන එකනෙ.”“හානේ මිසිස් ටීෂා ඔයාව දැක්ක කල් දැන් එක විදිහක්නෙ. මහත් වෙලා මූණ තඩිස්සි වෙලා. මොකක්ද මෙච්චර වෙනස් වෙන්න හේතුව?”මිසිස් රීටා කුඩා කල පටන් හඳුනන තම මිතුරියක් අහම්බෙන් දුටු අවස්ථාවකදී ඇසුවාය.“ඇඟ මහත් වුණේ නම් කෑම කාලම මෙයා හැබැයි මූණ තඩිස්සි වුණේ මගේ හස්බන්ඩ්ගෙන් ඊයෙ රෑ කම්මුලට හොඳ පාරක් වැදුණ හින්ද.”විකට කතා නිර්මාණයහෙට්ටිආරච්චිගේ වසුන්දරාකොතලාවල, කඩුවෙලඔබේ නිර්මාණාත්මක ලිපි කවි, සංකල්පනා, චිත්‍රකතා, විනෝද කතා, සත්‍ය අත්දැකීම් මේ ලිපිනයට එවන්න.සංස්කාරකයව්වන උයන, සිළුමිණ, ලේක්හවුස්කොළඹ 10.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>05</day>
    </date>
    <link>http://www.silumina.lk/2010/12/05/_art.asp?fn=as1012054</link>
    <topic>සිරිපාදෙ හොයාගත්තෙ මං කියලා අම්මගෙ යාළුවො හිතා හිටියා</topic>
    <author>සටහන -උපාලි සමරසිංහ</author>
    <content>සිරිපාදෙ හොයාගත්තෙ මං කියලා අම්මගෙ යාළුවො හිතා හිටියා- ප්‍රවීණ නළු විජය නන්දසිරිවේදිකාව, සිනමාව, රූපවාහිනී ටෙලිනාට්‍ය මාධ්‍ය යන තුනේම එකසේ ජනපි‍්‍රය වන්නට කෙනෙකුට ලැබේ නම් එය මහත්ම භාග්‍යයකි. විජය නන්දසිරි මුලින්ම අප ඇස ගැහෙන්නේ 1970 දශකයේ මුල්භාගයේ මහාචාර්ය සරච්චන්ද්‍රයන්ගේ ‘මනමේ’ නාට්‍යයේ කුමරා ලෙසිනි.මුල්ම මනමේ කුමරු බෙත් සිරිමාන්න පළමුවැනි මනමේ කුමරිය ට්‍රිලීෂියා සමඟ රඟපානු බලන්නට ගිය පුංචි විජය මහරගම අනුෂා තියටර් එකේ පැවැත්වුණු දර්ශනයේදී මුල් පේළියේ සිට එහි උද්වේගකර අවස්ථාවලදී අත්පුඩි ගැසුවේය. එදා කවරදා හෝ තමාට ‘මනමේ’ රංගනය ලැබේයැයි ඔහුට සිහිනෙකින්වත් නොසිතෙන්නට ඇත. එහෙත් එය එසේම සිදු විය.’සිරිපතුල’ හි අතපය නැති කොටා චරිතයෙන් සිනමාවට පිවිසි විජය කේ.ඒ. ඩබ්ලිව්ගේ චිත්‍රපට රැසක රඟපෑවේය. එයිනුදු ‘හිඟන කොල්ලා’ හි රඟන චරිතය සුවිශේෂය. වේදිකාවටත් සිනමාවටත් වඩා ඔහු ජනතාවගේ මහත් ප්‍රසාදයට පත්වන්නේ ටෙලි නාට්‍ය මාධ්‍ය හරහාය. ‘එතුමා’ ‘මෙතුමා’ ‘යර්ස් බොස්’ ‘නෝනාවරුනි මහත්වරුනි’ විකට රංගනයන්ගෙන් සාර්ථකත්වය දිනූ ඔහුගේ ප්‍රතිභාන්විත චරිතාංග නිරූපණ අමතක වී හෙතෙම ‘කොමීඩියන්’ කෙනෙක් විය. ‘කුස පබාවතී’ ‘වෘෂභරාජ’ වැනි වේදිකා නාට්‍ය නිෂ්පාදනය කළ විජය නන්දසිරි යම් තාක් මේ ගෙන්දගම් පොළොවේ පය ගැසුවේ කොමඩි නාට්‍ය ගෙනා ඉසුරු නිසා හා තමන්ගේ වේදිකා නාට්‍යවලින් බව කීම යුක්ති යුක්තය.විජය තමා මේ තැනට ගෙන ආ ඒ දයාබර අම්මා ගැන අපට මෙසේ කියයි.අපේ මහගෙදර තිබුණෙ මහරගම ටවුමෙමයි. ගමේ මේබල් අක්කා කිව්වොත් ඒ මගේ අම්මා. ඒත් ඇගෙ උප්පැන්නෙ නම දෝන කරලැයින් සේනාධීර. තාත්තා වෘත්තිය වශයෙන් ආහාර දෙපාර්තමේන්තුවේ ඕවර්සියර් කෙනෙක්. අම්මත් රක්‍ෂාවක් කළා. සෞඛ්‍ය දෙපාර්තමේන්තුවේ කොළඹ මහ රෝග්‍ය ශාලාවේ මැහුම් අංශයේ ඇය වැඩ කළේ. අපේ පවුලේ දරුවන් 7 යි. මං තුන්වැන්නා.මට මතකයි මා මුලින්ම ඉස්කෝලෙට අරන් ගිය දවස. කෝට් එකයි සරමයි ඇඳලා හිටිය ඩයස් මහත්තයා තමයි අපේ මුල් ගුරුතුමා. මහරගම බුවනෙකබාහු විද්‍යාලයය තමයි තක්සලාව. දාබරේ ඉස්කෝලෙ හාමිනෙ තමයි පංතිය භාරව හිටියෙ. ඒත් බුවනෙකබා විදුහලේ හිටියෙ මුල් අවුරුද්දෙ විතරයි. ඊට පස්සෙ අම්මා මාව ඇතුළත් කළේ මහරගම විද්‍යාකර ෂද්‍යාලයයට. දැන් නම් ඒ විදුහල බාලිකා විදුහලක්.එදා සරසවිය පත්තරේ කර්තෘවරයාව සිටි විමලසිරි පෙරේරා මහතාගේ බිරිඳ තමයි 3 වැනි ශ්‍රේණියේදි මගේ පාසල් ගුරුතුමිය. නම එච්.එස්. පෙරේරා. අපේ ගෙවල් තිබුණේ මහරගම හන්දියෙ වුණාට එතැනින් හැතැප්ම 1 – 2 ක් එහෙට මෙහෙට ගිය ගමන් අමු ගම. ඒ නිසා බැත කෙත නියර කුඹුර අපටත් උරුමයි. පුංචි කාලෙ නිතරම හිටියෙ කුඹුරු, පිටිවල. සෙල්ලම් කරන්න කොලු රෑන් ගැවසෙන්නෙ මෙහි. ලියැදි උඩින් වක්කඩවල් උඩින් දිව පැන සරුංගල් අරින්න මාත් ආසයි.අම්මා මේවා දිහා බැලුවෙ හරිම උපේක්‍ෂාවෙන්. පුංචි සන්දියේ වුණේ කවුරුන් හරි ගමේ කෙනෙක් කළ දෙයක් ‘ඉමිටේට්’ කරලා ගෙදර අයට පෙන්වන එක මගේ් පුරුද්දක්. ගෙදර තියෙන අම්මගෙ සාරි දාලා තිර දාලා වියන් ඇඳේ ඉඳන් නාට්‍ය කරන එක අපේ පවුලෙ සහෝදර සහෝදරියො හැමෝම කළා. මා තුළ පවත්නා කලා කුසලතාව මුලින්ම හඳුනාගත්තේ අම්මා. “පුතේ, කලාකරයෙක් වෙනවා කියන එක ජාතියකට සම්පතක්.ඒත් නිකම්ම කලාව කරන්න බෑ. ටිකක් පොතපත කියවලා ලෝකෙ ගැන දැනුමක් තියෙන්න ඕනෑ. සමාජයේ විවිධ මිනිසුන්ගේ හැසිරීම් ඔවුන් ප්‍රශ්නවලට මුහුණ දෙන ආකාරය පැහැදිලිව නිරීක්‍ෂණය කරන්නත් ඕනෑ. හොඳ නළුවෙක් බිහිවන්නෙ ඊටත් පස්සෙ.” ඇය එවැනි දේ මට නිතරම කීවා. මං තේරුම් ගත්තා අම්මා මා ඒ පැත්තට යනවාට කැමැති බව. මං තුන හතර ශ්‍රේණිවල ඉන්නා කාලෙ ඔන්න? අපේ ඉස්කෝලෙ මහජන ප්‍රදර්ශනයකුත් තියන නාට්‍යයක් හදන්න පටන් ගත්තා.ඒක රජ කතාවක්. මට ගුරුතුමී කීවා ඔයා ජෝතිය අඳින්න මොකක් හරි ගෙදරින් ගෙනෙන්න කියලා. මට හිතුණෙ අනිවාර්්‍යයෙන්ම මං තමයි මේකෙ රජ්ජුරුවො කියලා. අම්මට කිව්වම සතුටේ බෑ. මේ අදහස තවත් ආවේ පොල්ලකුත් අරන් එන්න කිවූ නිසයි. සාමාන්‍යයෙන් පොඩි ළමයිනට කඩු දෙන්නෙ නැති නිසා පොල්ලක් ගේන්න කිව්වා වෙන්න ඇති. අනිවාර්්‍යයෙන්ම මං රජ්ජුරුවො. මට හිතුණා. අම්මත් ඉහිලුම් නැති සතුටින් එයාගෙ මඟුල් සාරිය තමයි ජෝතිය අන්ඳන්න දුන්නෙ. ගියාමනෙ වැඩේ දන්නෙ. මාව අරන් තියෙන්නෙ රාජපුරුෂයකුට විතරයි. දෙබසක්වත් නෑ. මට හරිම දුකයි. අම්මටත් දුකයි.ඒත් අම්මා මෙහෙම කීවා. “පුතේ, කිසියම් නාට්‍යයක තියෙන හැම චරිතයක් ම වැදගත්. මේ හැම චරිතයකින්ම නාට්‍යයේ අර්ථයට හොඳ සේවයක් කරනවා.... අම්මා කතා කරන්නෙ මහා නාට්‍යවේදිනියක වගේ. ඒත් අම්මගෙ කතාව ඇත්ත. මගේ දුක තුනී වුණා. මං ආසාවෙන් රාජ පුරුෂයා චරිතය රඟපෑවා. අම්මත් අත්පොළසන් දීලා මා පිළිගත්තා. අපේ අම්මා හරිම ධෛර්්‍යවන්ත කාන්තාවක්. උදේ ගිහින් හවස ගෙදර ආවත් ඇගෙ සෙනෙහස දරුවන්ට අඩු කළෙත් නෑ.නිතරම ජීවිතය ජය ගන්න දේවල් තමයි කීවෙ. ඇය මහරගම විපශ්‍යාරාම පන්සලේ ප්‍රධාන දායිකාවක්. හැබැයි! සීට්ටුත් දානවා. කොහොම හරි මේ සීට්ටු දැමිල්ල අප ලොකුවුණාම නවත්වා ගත්තා. හේතුව සීට්ටු අරන් ගෑනු හෙමිහිට මාරුවෙලා පැනලා යනවා. අන්තිමට අම්මා තමයි මේවා ගෙවන්නෙ. අපේ වත්ත විශාලයි. ඒකෙ කොස්, දෙල්, පුවක් වගේ දේවල් බොහොමයි. දැන් වගේ නොවේ පොල් පුවක් කොස් ගස් යට වැටිලා යනවා. කාටත් මේවා තියෙනවා. ඒත් අපේ අම්මට මේ අපතේ යැවීම් පෙන්වන්න බෑ. ඇය මේවා ගමේ දුප්පත් ඈයින් හොයලා බෙදලා දෙනවා. කොච්චර යමක් කමක් හම්බ කළත් ඈ වියදම් කළේ පරිස්සමින්. අපේ අම්මා උයන්නත් දක්‍ෂයි. දරුවන්ට හොඳ හොඳ කෑම උයලා කවන එක තරම් සතුටක් තවත් නෑ. කහ, එනසාල්, මිරිස්, ගම්මිරිස්, සුදුළූණු මේවා සියල්ලම දාලා ඇය උයන්නේ. ඒවා කෑම රස කරනවා වගේම ශරීරයට පුදුමාකාර ගුණයක් ඇතිකරන බව අම්මා දැන හිටියා.අම්මා කිරි දානවලට ගිහින් යාතිකා කියන්න දන්නා නියම කිරි අම්මා කෙනෙක්. ඒ කාලෙ අපේ පාසල පටන් ගන්නෙ උදේ අටට. කිරිදාන සාමාන්‍යයෙන් දෙන්නෙ උදේ රැයින්ම. අම්මා ගෙදර එනකම් අප පාසල් යන්නෙත් නෑ. මොකද? අම්මා ගෙනෙන කිරිදානෙ තියෙන ‘කිරියා’ කන්ඩ අප බලා ඉන්නෙ. ‘කිරියා’ ටික ගිලදාපු ගමන් පාසල් යනවා. මේවා දන්න නිසා අම්මත් පුළුවන් තරම් ඉක්මනින් ගෙට ගොඩ වෙනවා.වැස්ස දාට බොරලැස්ගමුව පැත්තෙ කුඹුරුවල සෙල්ලම් කරන්න යනවා. ඇළදොළවල පීනනවා. අම්මා මේවා දන්නවා. දරුවන්ගෙ පෞරුෂය වර්ධනයට මේවා අවශ්‍ය බව අම්මා දන්න නිසා වැඩිය මේ ගැන නම් එළවන්නෙ නෑ. ඒත් ගස් උඩ නඟිනවාට නම් බයයි. අපේ ගේ ඉදිරිපස තිබුණා ජම්බු ගහක්. මේකට එන ලේන්නු, වවුලො, කුරුල්ලො එළවන්න අම්මා ‘ටකයක්’ බැඳලා තිබුණා.සමහරදාට (අම්මා ගෙදර හිටියත්) මං ඉස්කෝලෙ ඇරිලා එන ගමන මේ ජම්බු ගහට නැඟලා හොඳට ජම්බු කාලයි බහින්නෙ. ඉතින්? සද්ද බද්ද ඇහුණොත් පව් අම්මා ගේ ඇතුළට සම්බන්ධ කරලා තිබුණු ලනුවෙන් අර ටකය හොල්ලනවා. වඳුරෙක් හරි ලේනෙක් හරි කියලා හිතලා. මං හොඳට ජම්බු කාලා මුකුත් නොවුණු ගාණට අම්මට හොරෙන් ගහෙන් බැහැලා ගෙට යනවා. පොඩි කාලේ මං හරි ක්‍රියාශීලි දරුවෙක්. හැබැයි! ගෝරි බෝරි නෑ. මෙහෙම ඉන්නකොට මහජන ප්‍රදර්ශන කීපයක්ම තියපු නවක නාට්‍ය දෙකක් මට ලැබුණා.‘අඟුටුමිටියා’ හා ‘පරවුණු මල්’ කියලා. අඟුටුමිටියා හදලා තිබුණේ් කාලගෝල කතාව ආශ්‍රයෙන්. ‘පරවුණු මල්’ ලියැවී තිබුණෙ මනමෙ කතාව ඇසුරින්. අඟුටුමිටියා වල “හෙළයා” චරිතය කළේ මම. පරවුණු මල්වල රජ්ජුරුවො මමයි. මේ නාට්‍ය පෙන්වපු වෙලාවෙ අම්මා ඇවිත් බලා හිටියා. මට පුදුමාකාර ශක්තියක්. මං පුළුවන් තරම් ධෛර්යය දාලා රඟපෑවා. අම්මගෙ ඇස්වල කඳුළු. දර්ශනය ඉවරවුණ ගමන්ම ඈ මා ළඟට ඇවිත් මා වැළඳගෙන මෙහෙම කීවා.පුතේ, අධ්‍යාපනය කඩාකප්පල් කරගන්ඩ එපා. උඹට හොඳ අනාගතයක් තියෙනවා. පුතා හරිම ලස්සනට රඟපෑවා. මගෙ පුතාට තුනුරුවන් සරණයි. ඇය එහෙම කීවාම මුළු මහත් ලෝකයම අසතුටු කළා වගේ මට දැනුණා. මුළු ලෝකයම අසතුටු වුණත් අම්මා සතුටු නම් මට ඒ ඇති. ඒත් බොහෝ අය මේ රංගනය අගය කළා.චිත්‍රපටි පිස්සුවත් ආවෙ මේ අතරෙ. මං මුලින්ම බැලුවෙ මතායස් ප්‍රනාන්දු රඟපෑ ‘සරදියෙල්’ අම්මා මේකටත් මුදලක් අතට දීලා බලන්ඩ ආශිර්වාද කලා මතකයි. මේ අතරේ ලොකු කතන්දරයක් ගියා ගම පුරාම. අනුෂා තියටර් එකේ ‘මනමෙ’ නාට්‍යය පෙන්වනවයි කියලා. බෙත් සිරිමාන්න මුල්ම මනමේ කුමරා. එඩ්මන්ඩ් විජේසිංහ වැදි රජ්ජුරුවො. ට්‍රිලීෂියා මනමේ කුමාරි. මං මේක බලන්ඩත් අම්මගෙන් දඩයක් දැම්මා. ටිකට් තිබුණෙ සත 50 යි. රුපියලයි. රුපියල් දෙකයි. රුපියල් තුනයි. මං රුපියල් දෙකේ ටිකට් එකක් අරන් ඉස්සරහම ඉඳගෙන අත්පොළසන් දිදී බැලුවෙ. ඒත් මට ඒ වෙලාවෙත් හිතුණේ නෑ කවරදා හරි මාත් මනමේ කුමරා වේවි කියලා.1966 රාජ්‍ය නාට්‍ය උලෙළට අමරදාස ජයතුංග හැදූ ‘විදුරු දිව’ නාට්‍යයේ ‘උප සෙනෙවි’ චරිතය මට ලැබුණෙ. ඒක එහි උප ප්‍රධාන චරිතයක්. ‘මේ හැම චරිතයක්ම එකම විදියට කෘතියට සේවය කරනවා පුතේ.’ අම්මා මුලින් කී කතාව. මට නැවතත් රැව්දෙන්න ගත්තා. දයානන්ද ගුණවර්ධනයන් පවා එදා මේ නාට්‍යය බලන්න ආවා. ශෛලිගත නැටුම් සම්ප්‍රදායේ දැවැන්තයෙක් වන දයානන්දයන් පැමිණීමත් මා තවත් ඒ පැත්තට ගෙන ගිය කාරණයක්. පුංචි පුංචි රඟපෑම් කරලා දැන් මට පුංචි නමකුත් තියෙනවා.අම්මා මේ නමට ආදරෙයි. 1971 කැරැල්ල එනවිට මං ර්‍ණ/ඹ්කරලා හිටියෙ. 71 අප්‍රේල් 05 වැනිදාට පසු දින අපේ ගෙදරට ජීප් රථයක් ආවා. නිලධාරීන් කීප දෙනෙක් ඇවිත් අම්මගෙ තුරුල්ලෙ හිටපු මල්ලිව ඇදලා ගත්තා. මෙයාව ප්‍රශ්න කරන්ඩ එක්කගෙන යන්නෙ කියලා සුහදව ළඟට ගත් මල්ලි ජීප් රථයට නංවනකොටම ඔවුන් පහරක් දෙකක් ගැහුවා.මල්ලිගෙ විලාපයට අම්මා දුක්බරව කෑ ගැහුවා. වාහනේ් තව කට්ටිය හිටියත් අම්මට තම දරුවගෙ හඬ අඳුනන්න පුළුවන්. මං එතකොට “රන්කඳ” (චන්ද්‍රසේන දසනායකගේ) නාට්‍යයේ චරිතය රඟපාමින් තරමක් ජනපි‍්‍රයව උන්නෙ. චන්ද්‍රසේන දසනායක මහත්මයට මේ ගැන කීවාම එයාගෙ මල්ලි බස්නාහිර පළාතේ පොලිස් අධිකාරිට මේ ගැන දැන්වුවා. ඒ වන විට මල්ලිව වැලිකඩ යවලත් ඉවරයි. කරන්ඩ දෙයක් නෑ.පුරා අවුරුද්දක් මල්ලි වැලිකඩ දුක් වින්දා. අම්මා තුළ තිබෙන දාරක ප්‍රේමය මට හොඳටම වැටහුණේ ඒ කාලෙ. මල්ලි ඒ නීති විරෝධි කටයුතු කළ සංවිධානයට සම්බන්ධ වෙලා නොසිටි බව මාත් අම්මත් දන්නවා. මේක සිදුවුණේ කොහොමද කියලා අපට ප්‍රශ්නයක්. හොයා බලනකොට මේ කොල්ලො ටික නාන තොටුපළකට යනවා නාන්න. ඒ අයිනේ ගෙයක ඔය සංවිධානෙ පන්ති පවත්වලා. මේ අය නාන්න ගිය ගමන් තොටපුළේ ඉඳන් අර පංති පවත්වන දිහා බලා ඉඳලා. මහරගම උප නායකයා අල්ලගන්න පොලිසිය පැන්නම කොහොම හරි මිනිහා පැනලා ගිහින්. ඒ අම්මයි තාත්තයි පොලිසියට ගෙන ගිහින් තිබෙනවා. අන්තිමේ ඒ අම්මයි තාත්තයි බියට නාන තොටුපළේ කොල්ලන්ගේ නම් පවා කියලා.මල්ලි මේ විදියට දුක් විඳිද්දි අම්මා හිටියෙ හැඬූ කඳුළින්. කවරදාවත් අම්මා මේ තරම් කම්පාවෙලා ඉන්නවා දැකලා නෑ. අපේ අම්මට බොහොම සත්ත්ව කරුණාව තිබුණත් ඇය දරුවන් වෙනුවෙන් මස් මාංශ ඉව්වා. හැබැයි! ඇය ඌරු මස් කන්ඩ හරිම ආසයි. සති දෙකකට වරක්වත් අපේ ගෙදර විශාල ඌරු මස් හට්ටියක් හැදෙනවාමයි.කොච්චර රසවත් වුණත් පස්සෙ කාලෙ කොලොස්ටරෝල් වගේ දේවල් අපි කාටත් බලපෑවා. රාත්‍රියට මං සමහරදාට නිදාගත්තෙ අක්කගෙ ගවුමක් ඇඳන්. ඒක පොරෝනය වගේ එහෙ මෙහෙ යන්නෙ නෑ. සීතලට ගුලිවුණාම ගුලිවෙලාම ඉන්ඩ පුළුවන්. මේක හැම තිස්සෙම කෙරෙන දෙයක් නොවේ. අම්මා දැක්කොත් බනිනවා. දවසක් රෑ මට ඉවසන්න බැරි මුත්‍රා බරක් ආවා. මං හිමින් සැරේ කාමරේ ජනේලය ඇරලා ජනේල් පඩිය උඩ ඉඳන් සුළුදිය එළියට දැම්මා.අම්ම කළුවරේම කාමරේට ආවෙ කිසියම් වැඩකට. බලනකොට අක්කා ජනේලයේ එල්ලිලා එළියට සුළුදිය දානවා. අම්මා කෑ ගැහුවා. මේ, මොකද කෙල්ලෙ මේක කොහොමද වෙන්නෙ කියලා. ඇය අක්කා කියලා හිතලා මට ගහන්න හැදුවා. මං කිව්වා අම්මෙ මම, මම සුදු පුතා කියලා. අන්තිමට අම්මටත් හිනා. ඒත් අම්මා ඊට විරුද්ධ බව අඟවා කාමරයෙන් පිට වුණා.අපේ ගෙදර හරක් හිටියා 12 ක් විතර. ගොම දාන්න විශාල ගොම වළක් තිබුණා. දැන් ඔය මහරගම නගර සභාව පිහිටලා තියෙන ඉඩමෙ ඉස්සර තිබුණෙ විශාල බංගලාවක්. මුලින්ම සුද්දෙක් එහි සිටියෙ. ඊට පස්සෙ ඒ බංගලාව සර් ජෝන් කොතලාවල මහත්මයගෙ එකක් වුණා. ඒකෙ උද්‍යානෙ වැඩ කරන ‘සයිමන් මාමා’ අපේ ගොම වළෙන් ගොම ගන්නෙ. දවසක් සයිමන් මාමා ගොම අරගත්ත සල්ලි ගන්න ගියාම එයා මට රුපියල් 20 ක් දුන්නා. මං ඒකෙන් 10 ක් තියාගෙන ඉතිරි රුපියල් 10 අම්මට දුන්නා.අම්මා හිතුවෙ ගොමවලට ලැබුණෙ රුපියල් 10 යි කියලයි. මාසයක් විතර ගියා. අම්මට කොහොම හරි සයිමන් මාමා හම්බවෙලා අහලා තියෙනවා රුපියල් 20 ලැබුණද කොලුවා අතේ එවපු කියලා. අම්මා ‘ඔව් කියලා ඇවිත් පේර කෝටුවක් එහෙම කඩාගෙන ඇවිත් මට අඬගහලා ඇහුවා සල්ලි කී්‍ය්‍යක් ලැබුණද කියලා. මං ඇත්ත කීවා. ඉතිරි සල්ලිවලට මොකද කළේ ඊළඟ ප්‍රශ්නය ආවා. මං කීවා අම්මේ මං ‘හුලාහුප්’ පර්ස් එකක් ගත්තා.ඉතිරි සල්ලිත් ටික ටික වියදම් වුණා කියලා. අම්මට බොරුව වංචාව අල්ලන්නෙම නෑ. පේර කොටුවෙන් දිගට හරහට වැදුණා. ආච්චි අම්මා මැදට පැනලා බේරගත්තෙ නැත්නම් තවත් ගහනවා. ඒ පාරවල්වලින් හැදුණු සීරීම් තුවාල තවමත් මගේ ඇඟේ තියෙනවා. එදායින් පස්සෙ මං කවදාවත් හොරකම් වංචා කරන්නෙ නෑ. පැන්සලක්වත් බිම තිබිලා අහුලන්න එපා කියලයි ඇය අපට ඉගැන්නුවෙ. තවත් දවසක් කොල්ලො කට්ටියක් එක්ක පුංචි කෝච්චියෙන් නුගේගොඩ ගිහින් යාළුවෙක්ගෙ ගෙදර ජම්බු කඩන්න.එදා නැවත එන කෝච්චිය පරක්කුයි. එනකොට අම්මා මහරගම ස්ටේෂමෙ. අනෙක් දරුවන්ගෙ මාපියොත් ස්ටේෂමෙ. එදත් ආච්චි බේරුවෙ නැත්නම් කෝටු මස් කරනවා.හැබැයි! මෙහෙම දැඩි දඬුවම් කරපු දවසට රාත්‍රියට අම්මා තැලුම් තෙල් කුප්පියක් අරන් කළුවරේම ඇවිත් ඒ තැන්වල අඬ අඬා තෙල් ගෑවා. ඒක තමයි අම්මගෙ සෙනෙහස. මහරගම මේබල් අක්කා කිව්වම ඒ පැත්තෙ චණ්ඩිත් ටිකක් බයයි. ඕනෑම ගෝරියකදි අම්මා මැදට පැනලා බේරනවා. කාමර 3 ක් හදලා කුලියට දෙන්න අම්මාට පුළුවන් වුණේ කාත් එක්කත් සමගියෙන් කටයුතු කළ නිසයි. එයා ගාව හැමවිමට සල්ලිත් තිබුණා. අපට අමුතුවෙන් එයාට සලකන්න ඕනැ වුණේත් නෑ. 73 දි විතර මං මනමේ කුමරුට රඟපාපු දවසෙ අම්මාට හැඬුණා ඒ ඇස් එදා වඩාත් දීප්තිමත්ව බැබළුණා.පුතේ, මට මේ ඇති සරච්චන්ද්‍ර මහත්මයගෙ නාට්‍යයක උඹ ප්‍රධාන චරිතය රඟපෑවා. මේක මට ඇති කියලා ඇය සතුටු කඳුළු හෙළුවා. ‘නෑදෑයෝ’ චිත්‍රපටිය බලලත් ඈ හරියට සතුටු වුණා. දවසක් පොළේදි හරි වැඩක් වෙලා තියෙනවා. වෙළෙන්දියො දෙන්නෙක් කතා කර කර ඉන්නවලු සිරිපාදේ ගැන. එක්කෙනෙක් අහනවලු අනිත් කෙනාගෙන් හොඳයි කියපං බලන්ඩ සිරිපතුල හොයාගත්තෙ කවුද කියලා. ඒකට පිළිතුර අනෙක් වෙළෙන්දිය දීලා තියෙන්නෙ “අපේ මේබල් අක්කගෙ පුතානෙ” කියලයි.අම්මා මේත කිය කියා කාලයක්ම හිනාවුණා. මං ‘සිරිපතුල’ චිත්‍ර‍්‍රපටියෙ අතපය නැති කොටාගෙ චරිතයනෙ රඟපෑවෙ. ඒකයි මෙහෙම දෙබසක් වෙලා තියෙන්නෙ. මා කලාවේ දිගින් දිගටම ඉස්සරහට යනකොට අම්මා පුදුමාකාර සතුටක් වින්ඳා. ‘එතුමා’ නාට්‍යය බලලා අපේ පුතාගෙ මළකෝලං කියලා අම්මා කියනවලු.අම්මා අසනීප වෙලා අක්කලගෙ ගෙදර නවතින්ඩ ඉස්සෙල්ලා ඇය හැම දරුවගෙම ගෙදරට මාසයකට සැරයක් හාල් පොල් අරගෙන යනවා. ඇයට කඩ හතරක් අන්තිම කාලේ තිබුණා. සල්ලිවලින් අඩුවක් නෑ. අම්මා අංශබාගයට වැටිලා ඉන්න කාලෙ හිතුවක්කාරකමට තනියම නැගිටින්න ගිහින් ඇඳෙන් ලිස්සලා උකුළු ඇටයක් බිඳුණු වෙලාවෙම මට ‘නරිබෑනා’ නාට්‍ය සමඟ ඕස්ට්‍රේලියාවෙ පර්ත් නුවරට යන්න සිද්ධ වුණා. මා ඇය බලන්ඩ ගිහින් කිව්වා අම්මෙ මට ඔස්ට්‍රේලියාවට යන්ඩ වෙලා “නරි බෑනා” නාට්‍යයට. මං එනකම් සනීපෙන් ඉන්නවා නේද අම්මෙ කියලා. ඇය කීවෙ එක වචනයයි. පුතේ, උඹ ඒ වැඩේ හරියට කරගන්ඩ ඕනෑ.ඒත් නුඹ එන විට මං ඉන්නෙ නෑ. ඒත් උඹ ගමන යන්ඩ ඕනෑමයි. අම්මගෙ මේ වචන මට රිදුම් දුන්නත් මං ඔස්ට්‍රේලියාවට ගියා. නිතර දුරකථනයෙන් අම්මගෙ විස්තර හොයා බැලුවා. අන්තිම දවසේ රංගනයට පෙර අම්මා මිය ගිය දුක්මුසු පුවත මට ආරංචි වුණා.මං ඊට පහුවෙනිද ඒ රංගනය කළේ ඒ අම්මගෙ මතක මොහොතකට අමතක කරලයි. ඔස්ට්‍රේලියා - ශ්‍රී ලංකා මිත්‍රත්ව හමුව මාව ඉක්මනට මෙහෙට එවන්න කටයුතු කළා. මං ගෙදර එනකොට අම්මා පෙට්ටියක නිදාගෙන ඉන්නවා. පුතේ මං උඹ එනකොට ජීවතුන් අතර නෑ. අම්මා කිව් ඒ වචන මගෙ හදවතට ඊයම් බරු වගේ කිඳා බැස්සා.ඉස්කෝලෙ යන කාලෙ මට පොඩි ‘ලව්’ එකක් තිබුණා. අපි හමුවෙන්නෙ බස් හෝල්ට් එකේ. දවසක් මට ඉස්සෙල්ලා අම්මා මේක දැනගෙන එතැනට ඇවිත්. අර ළමයා හමුවෙලා හොඳටම දෙහි කපලා. ඊට පස්සෙ අර ළමයා මගෙ මුහුණවත් බැලුවෙ නෑ. දේවිකා සමඟ මං යාළුවුණ වෙලාවෙ මං අම්මට කෙළින්ම කීවා. ‘සුබ හා යස’ නාට්‍යයේදි තමයි අප හඳුනාගත්තෙ. ඇය කවරදාවත් අපේ ස්වාධීනත්වයට ඇඟිලි ගහපු ගැහැනියක් නොවෙයි. ඇයට ඕනැ කළේ මං සමාජයේ ඉහළ කලාකරුවෙක් කරන්නයි.ජීවිතේ නොයෙක් හැල හැප්පුම් කාටත් එනවා. මටත් ජීවිතයේ කිසියම් අභියෝගකාරි අවස්ථා ආවෙ නැතිව නොවේ. කරදර පිට කරදර ආවත් මං ජීවිතයෙ හැමදාම නැඟී හිටියෙ අම්මගෙ ආශිර්වාදයෙන්. ඒත් මට කරදරයක් වෙන්ඩ ඉස්සෙල්ලා අම්මා අපෙන් වියෝවු එක ගැන මට කිසිම දුකක් නෑ.සටහන -උපාලි සමරසිංහඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>05</day>
    </date>
    <link>http://www.silumina.lk/2010/12/05/_art.asp?fn=as1012055</link>
    <topic>මංජේශ්වරී</topic>
    <author/>
    <content>මංජේශ්වරීමෙතෙක් කතාවචාමික සෙනෙවිරත්න නාවිකයකු ලෙස නාවික හමුදාවට බැඳෙන්නට පෙර තිලකා නම් තරුණියක සමඟ ප්‍රේම සම්බන්ධතාවක් ඇතිකරගෙන සිටියේය. ත්‍රිකුණාමල කඳවුරේ සිටි අවදියේ ඔහු ඇයට ලිපි ලීවේ තම සහෝදරයාගේ මාර්‍ගයෙනි.කෙසේ හෝ මේ සම්බන්ධතාව දෙදරා යන්නේ ඔහුටත් හොරෙනි. හේතු කිසිවක් ඔහු නොදනී. අවුරුද්දක පුහුණුවෙන් පසු අවුරුදු හතරක පුහුණුවක් සඳහා චාමික ඉන්දියාවට යවයි. ඔහුගේ හොඳම මිතුරා වූ උදය කුමාරද ඔහු සමඟ යයි. ඉන්දියාවට ගිය පසුවත් ඔහු තිලකා ගැන සිතයි. එහෙත් ටික කලකට පසු ඔහුට ඉන්දියානු තරුණියක ඇස ගැසෙයි.අද එතැන් සිට...මම ආපසු හැරී බැලුවෙමි. වෙරළේ ඝෝෂාව නොනැවතී ඇසුණ ද අඳුර බොහෝ දේ හොරා ගෙන ගොස් ය. උදයකුමාර පෙනෙන්ට නොවීය. ඈත වෙරළේ මිනිසුන් පොදි ගැසෙමින් සිටිනු අඳුරේ වුව ද දක්නට ලැබිණ.“අපිට තනිවෙන්නට ඉඩ දීල මිනිහ ඈතට ගිහින් වගේ”මම පැවසුවෙමි.“නෑ ඈත මොකක් හරි සිද්ධ වෙලා මිනිස්සු පොරකන්නෙ ඒකයි. ගිහින් බලමු ද?මංජේශ්වරී මගේ අතින් අල්ලා ගෙන ගලින් ගලට පා තැබුවා ය. මට කිරින්ද වෙරළේ විහාර මහාදේවී පිළිරුව ඇති තැන සිහිපත් විය.“පරිස්සමින්”මංජේශ්වරී මගේ අත අත අරිද්දී මට බියක් දැනිණ. මෙවර මම ඇගේ අතින් අල්ලා ගතිමි. ගලින් ගලට පැන අපි වෙරළට පිවිසුණෙමු.“මොකද වෙලා තියෙන්නෙ”“ගිහින් බලමු”මේ මිනිස් පොදිය අතර උදය කුමාර ද ඇතැයි මට සිතිණ. දියේ ගිළුනු තරුණියක් උදයකුමාර විසින් බේරා ගෙන දියඹට ගෙනවුත් ඇත. පුදුමයකි. අපට මේ කිසිදෙයක් ඇසුණේවත් පෙනුණේවත් නැත. අප කතා බහේ යෙදෙමින් සිටියදී උදයකුමාර වෙරළට ගොස් තිබිණ. සිද්ධිය සිදුව ඇත්තේ ඒ මොහොතේ ය.වයසක ගැහැනියක් උදයකුමාරගේ දෙපා අල්ලාගෙන සිප ගන්නවා මට පෙනුණි. තවත් අය කිසිදු හැඟීමක් නැතිව බලා සිටියෝ ය. මංජේශ්වරී තම බස හසුරුවමින් මොන මොනවාදෝ උස් හඬින් පැවසුවා ය.“ඉස්පිරිතාලෙකට ගෙනියන්න කිව්ව“මංජේශ්වරී අප දෙසට හැරුණේ එසේ කියමිනි. එකෙනෙහිම මිනිසුන් දෙදෙනෙක් දැරිය ඔසවා ගත්හ. බරක් උසුලාගෙන ගලින් ගලට පා තැබුවේ අමාරුවෙනි. මංජේශ්වරී වෙරළේ ඉතිරිවූ ගැහැනු පිරිමි සමඟ කතාවට වැටුණා ය. එක් ගැහැනියක් කම්මුලට අත තබා ගත්තා ය. උදයකුමාරගේ දෙපා සිපගත් මිනිසා ද නැගිට්ටේ ය.“සාමි සිවම්. නමස්තේ”ඔහු උදයකුමාරට යළිත් වැඳ නමස්කාරකොට සෙනඟ පසුපසින් දිව්වේ ය.“ඒ කෙල්ලගෙ තාත්තා. දෑවැදි ප්‍රශ්නෙකට කෙල්ල දිවි නහගන්න මූදෙ පැනලා”මංජේශ්වරී විස්තර කළේ තරහිනි.“මං උඹල දෙන්න කතා කර කර හිටපු නිසා ටිකක් පහළට බැස්සා. එතකොටම කෙල්ලක් දුවගෙන ඇවිත් පනිනව මං දැක්කා. මහ උන් දෙන්නෙකුත් කෑගහගෙන පස්සෙන් ආවා. කෙල්ල ගිලුණේ නැති එක වාසියට ගියා. මං පැන්න. කොණ්ඩෙන් අල්ල ගත්තා. ඇදගෙන ආවා. ගිලුණ නම් මේ කළුවරේ මෙලෝ දෙයක් පේන්නෙ නෑ. එහෙනම් කෙල්ල ඉවරයි”ගලින් ගලට පා තබමින් උදය කුමාර අප පසුපසින් ආවේ ය.“තමන් නාවික සෙබළෙක් කියල කිව්වෙ නැද්ද?”මම ඇසුවෙමි.“මොකට පංපෝරි ගහන්නද? ජීවිතයක් ගලව ගත්ත මදැයි”මංජේශ්වරී ගලින් ගලට පා තැබුවේ මගේ අතේ එල්ලී ගෙන ය. එහෙත් කිසිදු කතාබහක් නොවී ය. ඈ සිටියේ කිසියම් කලකිරීමකින් විය යුතු යි. කෝවිලට පැමිණි අවස්ථාවේ අප තුළ වූ සතුට සේදී ගියාක් මෙනි.ජීවිතය පුරාවට බොහෝ දුක්බර සිදුවීම් සිදුවේ. ඒවා විවිධාකාරයෙන් අපේ ජීවිතවලට ද බලපායි. සියදිවි නසාගන්නට උත්සාහ කළ තරුණියගේ සිද්ධිය කොයි ආකාරයකින් හෝ මංජේශ්වරීගේ ජීවිතයට ද බලපෑම් එල්ල කර තිබේ. මංජේශ්වරීට ද දෑවැදි ප්‍රශ්නයෙන් පීඩා විඳින සහෝදරියක් සිටී. නංගිලාට ද මේ ප්‍රශ්නය ඉදිරියේදී බලපානු ඇත.කෝවිල අසලට පැමිණිය ද මංජේශ්වරී තවමත් නිහඬය. තරුණිය ඔසවාගෙන ආ පිරිස ඇය රෝහල් ගත කිරීම සඳහා වාහනයක් සොයා ගත නොහැකි ව ලතවෙමින් සිටිති. මංජේශ්වරී මගේ අත අතහැරියා ය. කෝවිල ඉදිරියේ නවතා තිබූ වාහන දෙසට ඈ දුව ගියා ය. ඈ ආපසු ආවේ වාහනයක් පණ ගන්වන හඬත් සමඟය. තරුණිය රෝහලට ගෙනයෑම සඳහා කෙසේ හෝ මංජේශ්වරී ද සම්මාදම් වූවා ය.“කෝවිලට ඇවිත් වැන්දට මේ මිනිසුන්ට හදිසි අවස්ථාවකදී ක්‍රියා කරන්න තේරුමක් නැහැ”ඈ අප දෙදෙනාටම ඇසෙන සේ පැවසුවා ය.හිමින් හිමින් ඇවිදගෙන ආ අපි විශ්ව විද්‍යාල නේවාසිකාගාරය වෙත මංජේශ්වරී කැටුව ආවෙමු. සමුගන්නා මොහොතේ මගේ සිතට කිසියම් වේදනාවක් දැනිණ.“එහෙනම් අපි ගිහින් එන්නම්”මා පවසද්දී උදයකුමාර අඩියක් දෙකක් ඉදිරියට තැබුවේ ය.“ආයෙ කවදද එන්නෙ”“කවදද එන්න ඕනි”“වැදගත් ගමනක් යන්න තියෙනවා. ලබන සති අන්තයෙ එනවද?”“චාමික විතරක් ඇතිනෙ”උදයකුමාර නැවතුණේය.“බෑ දෙන්නම එන්න ඕනි. ඒක ටිකක් අමාරු ගමනක්. තනියම යන්න බයයි.”“ඇයි පොලිසියෙන් අල්ල ගනී කියල ද?”“නෑ හොරු ඉන්නව“මම උන්තැනම සිටිමින් දෙදෙනාගේ කතාව අසා සිටියෙමි. සඳ මෝදුවී තිබිණ. සඳ කැන්, මංජේශ්වරීගේ කෙහෙ රොද මත වැටී දිලිසුණේ ය. අඩවන් වූ දෑස දුක්බර ය.“එහෙනම් දෙන්නම එන්න. සෙනසුරාදා උදෙන් ම එන්න.”මට මංජේශ්වරීගේ මුහුණ සිප ගන්නට ඇත්නම්. උදයකුමාර ඉදිරියේ පෙම්වතුන්ගේ සමුගැනීම මට අහිමි ය. දෙපා ඉදිරියට ඇදුණේ ඉතා සෙමිනි.“කොහෙද අර යනව කිව්වෙ“උදයකුමාර මඟදී ඇසුවේ ය. ඒ ගමන මට ද ප්‍රශ්නයකි. ඒ නිසා මම පිළිතුරක් සොයමින් ගමන් කළෙමි.“මතකද දවසක් කිව්ව යෝගී ආශ්‍රමයකට යන්න ඕනි කියල. ඔය යන්න හදන්නෙ එතනට වෙන්න ඇති”මතකය අලුත් වෙද්දී මම පැවසුවෙමි.“තව කොහෙ කොහෙ යන්න වෙයිද දන්නෑ”උදයකුමාර කොක්හඬලා හිනැහුණේ ය. මගේ සිත පුරා ශෝකය මෝදුවෙමින් තිබිණ.මංජේශ්වරී යනු තවත් එක් ගැහැනියක් නොවේ. අභියෝග රැසකට මුහුණ දෙන ගැහැනියකි. දෑවැද්ද ප්‍රශ්නය නිසා ඇගේ සිත දුකින් තැවේ. ක්‍රිෂ්ණදේව හා සම්බන්ධ ප්‍රශ්නය නිසා ඇගේ සිතට මහ බියකි. නාවික සෙබලකු හා ඇති කරගත් ප්‍රේම සම්බන්ධය තවත් අභියෝගයකි. මා ඒ සියලු අභියෝගයන්ට මැදිව සිටී. උදය කුමාරට කිසිදු අභියෝගයක් නැත. චින්තා සිටින්නේ ඔහුට බොහෝ දුරිනි. එය ඇත්ත වශයෙන් ම ප්‍රේම සම්බන්ධයක් නොවේ. අනුකම්පාව නිසා ඇති වූ ආදරයකි.නිවහනට පැමිණෙද්දී අපේ කෑම වේලාව ද ඇරඹී ඇති බව පෙනිණ. ඒ රාත්‍රි අට පසුවී තිබූ බැවිනි. මස් හොඳී, අල හොදි සමඟ පාන් සහ ගෝදම්බා රොටී මේසය මත විය. කෑමට පිරියක් නොවීය. මහන්සිය සමඟ සිත්තැවුල එළියට එයි.මම ගෝදම්මා රොටියක් කැබලි කැබලිවලට ඉරා අල හොඳි තවරා ගතිමි.උදයකුමාර තමන් කළ වික්‍රමය ලතීෆ් සමඟ පවසන්නට විය.“ඇත්ත ද චාමික මේ කියන්නෙ”ඔහු මගෙන් ඇසුවේ ය.“ඇත්ත. උදය නැත්තං ඒ කෙල්ල ඉවරයි.“සිය දිවි නහගන්න ගිය එකී බේරගන්නෙ මොකටද? ඒකි ඉන්න ඇත්තෙ ජීවිතය එපාවෙලා. උදය කරපු දේ හින්දා ඒ කෙල්ල ආයෙත් දුක් විඳින්න පටන්ගන්නව.”“ඒකත් ඇත්ත තමයි. එතකොට උඹල කියන්නෙ කැමැත්තෙන් මැරෙන්න හදන මිනිසුන්ට මැරෙන්න දෙන්න කියල”“නැතුව...”ඔවුන්ගේ කතාව තවදුරටත් මගේ කලකිරීම වැඩි කළේ ය. කෑම පිඟාන අත ගගා උන් මම කෑම මේසයෙන් නැගිට්ටෙමි. මට තනිවම කල්පනා කිරීමට බොහෝ දේ තිබිණ.මංජේශ්වරී මේ අන්දමින් ඇසුරු කොට අත්හැර දැමිය නොහැක. ඇය ද මා කෙරෙහි සියලු බලාපොරොත්තු ගොනුකරගෙන සිටී. සියල්ල ඉරණමට බාර දී නිහඬව සිටිය නොහැක.මම සෙමෙන් සෙමෙන් ඉදිරිපස පිට්ටනිය දෙසට පිය මැන්නෙමි. ගස් මුදුන් පුරා සඳ කැන් සිසාරා ගලා යයි. එහෙත් ගස් සෙවණ කළුවරය. ඒ අතු පතර වහලක් වී ඇති බැවිනි. හමා එන සුළඟ සමඟ සිසිලසක් දැනේ. මුහුදේ ඝෝෂාව ද නොනවතින ඉමකි.අඹගසක් මුල වූ බංකුවක මම ඉඳගතිමි.මංජේශ්වරී යම් හෙයකින් විවාහකර ගැනීමට නොහැකි වුවහොත් සිත පාරවන ඒ සිතුවිල්ල සිතින් ඉවත් කළ නොහැක.දහවල මෙන් කුරුල්ලන් නැත. ලේනුන් නැත. රැහැයියන්ගේ නාදය එකම කන්දොස්කිරියාවකි. පළගැටි ගීතයක් ද එයට එකතු වී තිබේ. අහස සිසාරා තරුකැට එල්ලෙමින් තිබේ. හත්දින්නත් තරුව ද ඒ අතර ය. එය ප්‍රාර්ථනා ඉටු කරන්නකි.දිගින් දිගටම සරණාගතයන් ගෙන යෑම එක් අතකින් කදිම විනෝදාංශයක් විය. වරකට එක් නැවකට සරණාගතයින් නවසියයක් පමණ ගාල් කරන ලදී. ඒ අනුව මුළු ප්‍රමාණය දස දහසක් පමණ විය. දහ වැනි වතාවට මා නැවට නැග්ගේ මෙය මේ වාරයේවත් අවසන් වෙතැයි සිතමිනි.දැන් මෙය විනෝදාංශයක් සේ සිතුණ ද තුන් වැනි හතර වැනි ගමන්වලදී අප එල්.ටී.ටී.ඊ. ප්‍රහාරවලින් බේරුණේ අනූනමයෙනි. එක්වරක් නැව ඉන්දියන් සාගරය මැද නවතා තබන්නට සිදුවිය. එල්.ටී.ටී.ඊ. සූදානමක් ගැන ආරංචිය ලැබුණේ කළුවර වැටෙද්දී ය. රාත්‍රි කාලය ප්‍රහාරයකට වැඩි වාසි ඇති බැවින් අපි මුහුද මැද නැංගුරම් ලා ගතිමු. මැදියම් රැය ආසන්න වෙද්දී මුහුදේ පාවෙන බෝට්ටු කිහිපයක් අපේ ඇස ගැසිණ. ආරක්ෂක උපකරණ හා අවශ්‍ය වුවහොත් පුපුරවා හරින්නට බෝම්බ ද සූදානම් කරගෙන අපි බලා සිටියෙමු. එහෙත් එසේ මුහුදේ පාවෙමින් තිබුණේ ධීවර යාත්‍රා බව පසුව දැනගන්නට ලැබිණ.අපේ නැවට ගුවන් ප්‍රහාරයක් එල්ල වේවිද යන බිය ද අප තුළ තිබිණ. මේ වනවිට කුඩා ගුවන් යානා කිහිපයක් ද එල්.ටී.ටී. ය සතු විය. ගුවන් ප්‍රහාරයකට මුහුණ දිය හැකි වුවත් එය තරමක අමාරු කාර්යයකි. ප්‍රහාරයක් එල්ල වුවහොත් දහසකට ආසන්න පිරිසකගේ ජීවිත අනතුරේ ය.“සෙනෙවි අනිත් අයත් එක්ක සූදානමින් ඉන්න. මොකක් හරි හෝඩුවාවක් දැනුණොත් මං එක පාරටම නැව හරවනවා. මිනිස්සුන්ට කලබල වෙන්න දෙන්න එපා.”කපිතාන්ගේ නියෝගය මා බාරගත්තේ නිහැඬියාවට අගුල්පත් තබමිනි. එහෙත් කණ්ඩායම් වශයෙන් තැන තැන විසිරී උන් ආරක්ෂක භටයන්ට මම මේ බව රහසින් දැනුම් දුනිමි. සැමදෙනාම සූදානම තර කර ගත්හ. සරණාගතයින් ගෙන ගිය හැම වාරයකදීම නැව තුළ සිංහල දන්නා කිහිප දෙනෙක් හෝ සිටියෝ ය. ඒ අය සැකයෙන් තොරව මා ලංකාවේ බව ද හඳුනා ගත්හ.“මහත්තයෝ. මොකද නැව යන්නෙ නැත්තෙ” කෙනෙක් ඇසුවේ සැක සිතිනි.“තව පොඩ්ඩකින් යනව. එන්ජිමේ ප්‍රශ්නයක් ““ආඩවනේ අපිව අරුන් අල්ල ගත්ත හෙම නෙවෙයි නේද?”ඔහු අරුන් යයි කීවේ එල්.ටී.ටී.ඊ. ත්‍රස්තවාදීන්ට යි.“නෑ නෑ අපි ඉන්දෙද්දී කොටි කොහෙ එන්න ද. තව පොඩ්ඩකින් යාවි”ඔවුන්ගේ සැක මග හරින්නට මම විවිධ කතන්දර ගෙතුවෙමි. කෙසේ වුව ද මේ අවස්ථාවේදීත් අපට ආපදාවකින් තොරව ලංකාවට සේන්දු වීමට හැකි විය.මුල් වාරයේදී මිස ඉන්පසු කිසිම අවස්ථාවක මට ගොඩබිමට යන්නට නොහැකි විය. ගොඩබිම ඇසින් දැක අපි නැවට වී සිටියෙමු.සරණාගතයන් එහා මෙහා ගෙන ගිය කාලය තුළ මා ලද ශිල්පිය පුහුණුව මදකට ඇන හිටියේ ය. එහෙත් සරණාගතයින් හා කතා බහ කිරීමෙන් ලද අත්දැකීම් ඊට දෙවෙනි නොවීය. දවසින් දවස ජීවිතයට බොහෝ දේ එක්කාසු වෙයි. මේ හැම ගමන් වාරයකින් ම පසු මා මංජේශ්වරී හමුවූයේ නවමු අත්දැකීම් ගොන්නක් ද සමඟ ය.“මේ පාර මොකද වුණේ”පසුදා හවස මංජේශ්වරී හමුවූ අවස්ථාවේ ඈ ඇසුවා ය.අපට මේ පාර නැව මුහුද මැද නවත්තගෙන ඉන්න සිද්ධ වුණා”“ඒ මොකද?“එල්.ටී.ටී.ඊ. ප්‍රශ්නයක් ඇතිවේ යැයි කියල සැකයක් තිබුණා.මංජේශ්වරී එක එල්ලේ මා දෙස බැලුවා ය.“එහෙම වුණා නම් ඔයාට මොකද වෙන්නේ”“නැවක් පිපුරුවොත් වෙනදේ හිතා ගන්න පුළුවන්නෙ”“පුළුවනි. ඒත් බේරිච්චි අවස්ථාත් තියෙනව““හ්ම්...”“මට නම් හිතෙනව ඔයා මෙහේ පුහුණුවට ආපු එක හොඳයි කියල.”“ඔව් ආවෙ නැත්නම් මංජේශ්වරී කෙනෙක් හම්බ වෙන්නෙ නැහැනෙ.”මා එසේ කියද්දී මංජේශ්වරී හඬ නඟා හිනැහුණා ය.“සරණාගතයො පටවන එක ඉවරයි. ආයෙ බයවෙන්න දෙයක් නැහැ”එවර මංජේශ්වරිගේ හිනාව කල්පනා සහගත එකක් විය. ඈ සැනසුම් සුසුමක් හෙළුවා ය.“එහෙනම් අපේ වැඩේට බහින්න පුළුවන්”“තව කොහේ කොහේ ද යන්න තියෙන්නෙ”“යන්න නම් තැන් ගොඩක් තියෙනවා”“හිමිහිට යමු”කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>05</day>
    </date>
    <link>http://www.silumina.lk/2010/12/05/_art.asp?fn=as1012056</link>
    <topic>මිනිත්තුවක කතාවක්</topic>
    <author/>
    <content>මිනිත්තුවක කතාවක්මේ සිද්ධිය මෑත කාලයේ දී කළුතර දිස්ත්‍රික්කයේ එක්තරා ග්‍රාමීය ප්‍රදේශයක පොලිස් ස්ථානයක සිදුවූ සත්‍ය සිද්ධියක් ඇසුරිණි. ඈත අතීතයේ සිට අලි ඇතුන් ලවා බර වැඩ ගැනීම පැවතුණු ක්‍රමයකි. අද නම් ඒ අලි ඇතුන් වෙනුවට නවීන යන්ත්‍ර සූත්‍ර ඉදිරියට පැමිණ ඇත. එක්තරා මුදලාලි කෙනකුට අයිති ඇතා කොටන් ඇදීමට ගොස් ආපසු එන්නට ටිකක් ප්‍රමාද විය. ඇතා නාවා කවා පොවා ඇත් ගොව්වා ද ඇඟ පත සෝදා පුංචි අඩියක් ද ගසා ගෙන ඒම සිරිත ය.ඇඳිරි වැටුණු පසු ආලෝකයක් හා මිණිගෙඩි ද ශබ්ද වන ලෙස ඇතා මහ පාරේ ගෙන යෑම සිරිත ය. නමුත් කිසිදු ආලෝකයක් හෝ ශබ්දයක් නොමැතිව ඇත්ගොව්වා ද පදමට බී ගෙන ඒ හා යයි. මෙය නගරයේ මුර සංචාරයේ සිටි රාළහාමිලා දෙදෙනාගේ නෙත ගැටිණ. ඔවුන් කළේ වහාම ඇත්ගොව්වා ළඟ ඇති පොලිසියට ගෙන යෑමයි. ඇතා පොලිස් භූමියේ ගහක බැඳ ඇත්ගොව්වාට බංකුවක් මත වාඩි වී සිටින ලෙස නියෝග කෙරිණි. මද වේලාවකින් ඇත්ගොව්වා හිමින් සීරුවේ පොලිසියෙන් මාරු විය.පොලිසියේ ලොකු මහත්තයා පැමිණෙන විට ඇතෙකු ගහේ බැඳි හේතු කාරණා සොයා බැලීය. රාලහාමිලා දෙදෙනාම වහාම කැඳවීය. ඇත්ගොව්වාට එන ලෙස දැන්වීය. නමුත් මිනිහා අතුරුදන් වී ඇත. රාලහාමිලාට තරු පෙනුණි. ලොකු මහත්තයාට මාරාවේශ විය. “උඹල ටිකවත් මට පාලනය කරගන්න බැරිව ඉන්නවා.තව ඇතෙකුත් ගෙනත් බැඳ ගත්තා” යැයි බැණ වැදිණ. වහාම ඇත්ගොව්වා සොයා ගෙනැවිත් ඇතා බාරදෙන ලෙස ලොක්කා ගෝර නාඩු කළේ ය. රාලහාමිලා අඳුරේ ම ඇත්ගොව්වා සොයා ගොස් ඇතා ඔහුට බාර කළේ ය.  සාම විනිසුරු,ආරියදාස කාලවිල විතාන,ධර්ගානගරයකාම්බෝජ රාජ්‍යනායක නරෝදම් සිහනුක් කුමරු මොස්කව් නගරයේ සංචාරයක යෙදෙන අතර කාම්බෝජයේ සිදුවූ කුමන්ත්‍රණයකින් ඔහු බලයෙන් පහ කරනු ලැබිණි. මේ 1970 මාර්තු 18 වැනිදා ය.සංචාරය අත්හැර දැමූ සිහනුක් සෝවියට් ගුවන් යානයකින් පීකිං (බෙයිජිං) නගරයට ළඟා වූයේ සිය අනාගත සැලසුම් සකස් කර ගැනීමට ය.බලාපොරොත්තු වූ අයුරින් ම කාම්බෝජය කුමන්ත්‍රණකරුවන්ගෙන් ගලවා ගැනීම සඳහා සිය පූර්ණ සහයෝගය ලබා දීමට චීන නායකත්වය ඉදිරිපත් විය. මේ අතර ප්‍රංශ රජය ද සිහනුක් වෙත පණිවුඩයක් එවමින් පවසා සිටියේ ජීවිතයේ ඉදිරි කාලය විශ්‍රාම සුවයෙන් ගත කිරීමට අදහස් කරන්නේ නම් ඒ සඳහා සියලු පහසුකම් සැපයීමට තම රට සූදානම් බව ය. සිහනුක් ඉතා කාරුණිකව එම ‘පරිත්‍යාග‘ ප්‍රතික්ෂේප කළේ ය.ඒ සමගම ඔහුගේ මතකයට ආවේ පැරැණි සිදුවීමකි. ඔහු දිනක් පැරිස් නගරයේ වීදියක ගමන් කරනු දුටු ප්‍රංශ ජාතිකයෙක් තවත් ප්‍රංශ ජාතිකයෙකුට පැවසූ දේ සිහනුක්ට ඇසිණි.“ඔය යන්නේ බාඕ බායි. පේනව නේද නිකං චීන ඌර වගේ හැටි විතරක්. මෙහෙම පිං බත් කෙළ කෙළ ඉන්නවා. අපි තමයි ඕවටත් වන්දි ගෙවන්න ඕන.”(බාඕ ඩායි වියට්නාමයේ හිටපු පාලකයෙකි. බලය අහිමි වීමෙන් පසු ඔහු ප්‍රංශයේ නවාතැන් ගත්තේය.)ප්‍රංශ පරිත්‍යාග බාර ගත්තේ නම් තමාට ද මුහුණ දීමට සිදු වන්නේ එම ඉරණමට ම බව සිහනුක් තේරුම් ගත්තේ ය.එහෙත් චීන ජනතාවගේ ප්‍රතිචාරය ඊට හාත්පසින් ම වෙනස් වූවකි. දිනක් පීකිං නුවර වීදියකදී චීන ජාතිකයෝ පිරිසක් ඔහු දැකීමෙන් ඉමහත් සතුටට පත් වූහ.“ඔබතුමා ආසියාවේ ශ්‍රේෂ්ඨ නායකයෙක්. ඔබතුමා වියට්නාම් ජනතාවට උදවු කරපු හැටි අපට මතකයි. දැන් කාම්බෝජයේ මිනිස්සු සටනට බැහැලා. ඒ අරගලයේ නායකයා ඔබයි. අපි ඔබේ සටනට සුබ පතනවා” ඔවුහු පැවසූහ.විශ්‍රාමලත් විදුහල්පතිබණ්ඩාරගම පුල්ලපෙරුමකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>05</day>
    </date>
    <link>http://www.silumina.lk/2010/12/05/_art.asp?fn=as1012057</link>
    <topic>පන්සලයි පොලීසියයි ගමයි එක්ව තැනූ සෙනෙහසේ නිවහන</topic>
    <author/>
    <content>පන්සලයි පොලීසියයි ගමයි එක්ව තැනූ සෙනෙහසේ නිවහනඅලුතෙන් ඉදිකළ අලංකාර නිවස.පන්සලයි, පොලීසියයි, ගමයි එක්ව බිහිකළ “සෙනෙහසේ නිවහන” නම් වූ සංවේදී සුසංයෝගයක නිවහනක් පසුගියදා කෑගල්ල, බල්ලපාන උඩබාගේ ප්‍රදේශයේදී එහි හිමිකරුවන්ට අස්ගිරිය පාර්ශවයේ මහානායක අතිපූජ්‍ය උඩුගම බුද්ධරක්ඛිත මහානායක හිමියන්ගේ ප්‍රධානත්වයෙන් පිරිනැමිණිි.කෑගල්ල බල්ලපාන, උඩුබාගේ පදිංචිව සිටි ඩී.පී. සුනිල් ප්‍රේමරත්න අනේක විධි දුක්කම්කටොලු අතරේ ජීවිතය ගැටගසාගත්තේ තනිවම නොවෙයි. දරුවන් සිවුදෙනෙකුගේ පියකු ලෙසටය, සදාදරණීය බිරියකට සදාදරණීය ස්වාමියකු ලෙසයට. දුක්කම්කටොලු අතර නැතිබැරිකමත්, හිතේ ලැව්ගින්නක් මෙන් දැවී, දැවී ජීවත් වුවද, දරුවන් සිවුදෙනාගේ සහ බිරියගේ දිවිපෙවත යාන්තමින් හෝ ගැටගසාගන්න ඔහු නොකළ කුලී වැඩක් නොමැති තරම්ය.ඒත් ඒ ජීවිත කැදැල්ලට සදාකල් නොමියෙන දුකක් වේදනාවක් හිමිකර දෙමින් සුනිල් රිය අනතුරකට ලක්වුණේ් සීනි ටිකක් ගෙන ඒමට කඩයට ගිය විටදීය. දෛවය ඔහුට පිටුපෑවේ සුළුපටු ලෙස නොවෙයි. පියා එනතෙක් මඟබලාගෙන සිටින දරුවන් සිව්දෙනාට පියකු අහිමිකරමිනි. සදාදරණීය බිරියකට සදාදරණීය ස්වාමියකු අහිමි කරමිනි.අනතුරට ලක්වූ රියේ ගමන් ගනිමින් සිටියේ අස්ගිරිය මහා විහාර පරිවෙනාධ්‍යක්‍ෂක හිමියන්ය. සුනිල් ඔහුගේ ට්‍රයිසිකලය පැදගෙන ගිය ස්වභාවය මේ අනතුරට හේතුව විය. අස්ගිරි මහාවිහාර පරිවෙනාධ්‍යක්‍ෂක නාරංගම ආනන්ද ස්වාමිපාදයන් වහන්සේ, සුනිල් රෝහල්ගතව සිටියදී ඔහුගේ තත්ත්වය නිතර නිතර විමසා සිටීමට අමතක නොකළහ.සුනිල් ප්‍රේමරත්න අවසන් ගමන්ගිය බව දැනගත් උන්වහන්සේ වහාම වැඩම කර ඇත්තේ කෑගල්ල මූලස්ථාන පොලිස් පරීක්‍ෂක ප්‍රධාන පොලිස් පරීක්‍ෂක කමල් පෙරේරා මහතා හමුවීමටය.අස්ගිරිය පාර්ශවයේ මහානායක අතිපූජ්‍ය උඩුගම ශ්‍රී බුද්ධරක්ඛිත මහානාහිමියන් නිවසේ හිමිකම බාරදෙද්දී.මියගිය සුනිල් ප්‍රේමරත්න ඇතුළු පවුලේ සැම ජීවත්ව සිටි නිවස.සුනිල් ප්‍රේමරත්නගේ වියෝවෙන් කම්පනයට පත් පරිවෙනාධක්‍ෂක හිමිපාණෝ ප්‍රධාන පොලිස් පරීක්‍ෂක කමල් පෙරේරා මහතා සමඟ එක්ව සුනිල් ප්‍රේමරත්නගේ අවමගුලට අවශ්‍ය සියලු දෑ සම්පාදනය කළහ.අවමඟුල් කටයුතු නිමවූ වහාම කෑගල්ල මූලස්ථාන පොලිස් පරීක්‍ෂක එච්.ඒ. කමල් පෙරේරා මහතාගෙන් ඒ හිමියන් විමසුවේ අපි දැන් කුමක් කරමුද යන්නය.මූලස්ථාන පොලිස් පරීක්‍ෂකගේ පිළිතුර වූයේ මේ අසරණ පවුලට ඉන්න හිටින්න හරිහමන් නිවසක් නැති නිසා අපි ස්වාමින් වහන්ස ගෙයක් හදාදෙමු යන්නය.එක හෙළාම කැමැත්ත පළකළ ආනන්ද හිමියෝ ඒ වගකීම බාරදුන්නේ කෑගල්ල මූලස්ථාන පොලිස් පරීක්‍ෂකවරයාටය. වෙල්යායක් ආසන්නයේ පිහිටි සුනිල්ගේ නිවෙසේ පිහිටි කුඩා ඉඩම්කැබැල්ලේ අයිතියවත් සුනිල් ප්‍රේමරත්න ඇතුළු පවුලේ සැමට හිමිව නොතිබිණ.කමල් පෙරේරාගේ මහතාගේ පරිශ්‍රමය මත ඒ ඉඩම් කැබැල්ලද නිරවුල්ව සුනිල්ගේ පවුලේ අයිතියට ලබා දුන්නේය.මේ සඳහා ගමේ ග්‍රාම නිලධාරි රංජිත් මහතාගේ සහායද උපරිමව ලැබිණි.සුනිල් ප්‍රේමරත්න මියගොස් හරියටම දින 112 කින් ඉතා අලංකාර නිවසක් සාදා එම පවුලට ප්‍රදානය කිරීමට හැකිවිය.අස්ගිරිය පාර්ශවයේ මහානායක හිමිවරුන් ප්‍රමුඛ සංඝරත්නයේ, ආශිර්වාද සහ මුල්‍යාධාර ද කෑගල්ල ව්‍යාපාරික ප්‍රජාව හා බල්ලපාන උඩබාගේ ප්‍රදේශවාසීන්ගේ නොමද සහායද ඊට ලැබිණ.කෑගල්ල පොලිසියේ කාර්ය මණ්ඩලය දිවා රෑ නොතකා කළ කැපවීම ද මෙහිදී අගය කළ යුතුය.සාදා නිමකළ නව නිවෙස මහානායක උඩුගම ශ්‍රී බුද්ධ රක්ඛිත මහානායක ප්‍රමුඛ මහාසංඝරත්නයේ ආශිර්වාදයත් සමඟ සුනිල්ගේ බිරිය ශිරන්තී සහ දරු සිවුදෙනාට බාරදීම පසුගියදා සිදු කෙරිණ.මෙම අවස්ථාවට වැඩමවා වදාළ අස්ගිරිය පාර්ශවයේ මහානායක උඩුගම ශ්‍රී බුද්ධ රක්ඛිත හිමියන් අනුශාසනාවක් කරමින් “මේ සංසාර ගමනේ ඉපදීමත්, මරණයත් හිමිවන්නේ අප විසින් සිදුකරන ලද කුසල් අකුසල් හේතුකාරණා කරගෙන, මියගිය සුනිල් ප්‍රේමරත්න මහතාත් ගෙන ආ ආයුෂ නිමාවි අකල් මරණයකට ගොදුරු වුණා. ඒත් ඒ මහතාගේ බිරිය හා දරුවන් සිවුදෙනාට මේ සමාජයේ අතරමංවෙලා ජීවත්වන්න ඉඩ අරින්න හොඳ නැහැ.අද කෑගල්ල පොලීසිය මැදිහත්ව සියලුදෙනාගේම දායකත්වයෙන් සුනිල් ප්‍රේමරත්නගේ බිරියටත් දරුවන් සිව්දෙනාටත් වටිනා නිවහනක් හිමිවී තිබෙනවා.අභිනව නිවසේ භුක්තිය බාරගත් මියගිය සුනිල් පෙරේරා මහතාගේ බිරිය හා දරුවන් සිවුදෙනාහැබැයි මේ දරු පිරිසට නිවස හිමිවූ පමණින් යුතුකම් නිමාවන්නේ නැහැ. මින් ඉදිරියටත් මේ පවුලේ දරුවන්ගේ උවමනාකම් කෙරෙහි අපි නිරන්තරයෙන් කැපවීම් කරන්න ඕනේ. එය සිටින නෑදෑහිතමිත්‍රයන්ගේ සේම අපකාගේත් යුතුකමත් වෙනවා. සමාජයේ ආරක්‍ෂාව, උදව්ව, උපකාරය හිමිකර දෙන්න අපි සැවොම කටයුතු කරන්න ඕනේ. එවිට තමයි මේ දරුවන්ගේ ජීවිතය සුබවාදිව ගෙවාගන්න හැකි වන්නේ.” යැයි පැවසූහ.පොලිසියේ වගකීම වන්නේ සිවිල් ජනතාවගේ සාමය ආරක්‍ෂා කරමින්. විනයගරුක සමාජයක් බිහිකරලීමයි. ඒ වගකීම ඉටුකිරීමට නීතිමය රාමුවක් තුළ අපිට විශාල වගකීමක් තියෙනවා.ඉන් ඔබ්බට ගිය මේ සමාජ සත්කාරය අපිට ඉටුකරදෙන්න හැකියාව ලැබුණේ කලන මිතුරන් ලෙසටයි. මේ සමාජ සත්කාරයට අස්ගිරිය පාර්ශවයේ මහානායක හිමි ප්‍රමුඛ සංඝරත්නයෙන් ලැබුණු ආශිර්වාදය ඉතා අගය කොට සලකනවා යැයි එහිදී පොලිස් පරීක්‍ෂක කමල් පෙරේරා මහතා පැවසීය.මෙම නිවසේ හිමිකාරත්වය ලැබූ මියගිය සුනිල් ප්‍රේමරත්නගේ බිරිය ඩබ්ලිව්.පී. ශිරන්ති කුලසූරිය, මෙය අපට සුළුපටු පරිත්‍යාගයක් නෙමෙයි. මාලිගාවක් වගෙයි.මේ කරපු උපකාරය මගේ මහත්තයා එලොව කොහේ හෝ හිට බලාගෙන ඉන්නවා ඇති.මගේ දරුවෝ තුන්දෙනෙක්ම පාසල් යනවා. අපි බොහොම අමාරුවෙන් ජීවත් වන්නේ. අද අපිට කරපු මේ උපකාරයට අස්ගිරියේ මහානායක හිමියන් ඇතුළු කෑගල්ල පොලිසියේ සියලු දෙනාටත් අපිට උදව්කරපු සැමටත් පිංසිද්ධ වෙනවා යැයි පැවසුවාය.විස්තරය හා ඡායාරූපපත්මසේකර නිශ්ශංකරඹුක්කන සමූහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>05</day>
    </date>
    <link>http://www.silumina.lk/2010/12/05/_art.asp?fn=as1012058</link>
    <topic>ජාතක පොතෙන් උපන් ප්‍රස්තාව පිරුළු</topic>
    <author/>
    <content>ජාතක පොතෙන් උපන් ප්‍රස්තාව පිරුළු’බක’ යනු කොකාට යෙදෙන නමකි. බක තපස් රැක්කා වාගේ යන ප්‍රස්තාව පිරුළ බිහිවී ඇත්තේ ජාතක පොතේ 38 වැන්න වූ බක ජාතකය ඇසුරෙනි. බුදුරජාණන් වහන්සේ මේ ජාතක දේශනාව වදාළේ ජේතවනාරාමයේ වැඩ විසූ චීවර වඩ්ඪකී නම් වූ එක්තරා භික්ෂූන් වහන්සේ නමක අරබයා ය.ඒ භික්ෂූන් වහන්සේ චීවර කැපීම මැසීම ආදියෙහි දක්ෂ බැවින් චීවර වඩ්ඪකී යන නම ලබා සිටියහ. දිරා ගිය සිවුරු කොටස් කපා කැබලි එක් කොට මසා ඒ සිවුරු සුරැකිව තබාගැනීම උන් වහන්සේගේ සිරිතක් විය.කිසියම් භික්ෂූන් වහන්සේ නමක විසින් අලුත් රෙදිකඩක් කපා මසා පිළියෙල කිරීමට යැයි පවරන ලද විටක ඒ අලුත් රෙදිකඩ රඳවාගෙන පිළිසකර කළ සිවුරක් දීම ඒ භික්ෂුව පුරුද්දක් කොටගෙන සිටියේය.මෙකී වංචනික ක්‍රියාව දත් එක්තරා පිටිසරබද භික්ෂු නමක් පරණ දිරාපත් සිවුරක් අලුත් එකක් සේ ඔතා වැලඳගෙන විත් චීවර වඩ්ඪකී භික්ෂුව රවටා උන් වහන්සේගෙන් යහපත් සිවුරක් ලබාගෙන ආපසු ගියේය. චීවර වඩ්ඪකී භික්ෂූන් වහන්සේ අලුත් එකැකැයි සිතා ලබාගත් සිවුර පරණ එකක් බව දැක මෙවර තමා වංචාවට ලක්වූ බව වටහා ගත්තේය. චීවර වඩ්ඪකී භික්ෂුවගේ වංචනික ක්‍රියා කලාපය බක ජාතක දේශනාවට අරමුණු විය.එක් කාලයක එක්තරා කැලෑබද කුඩා විලක නියං සමයෙහි දී දිය සිඳෙමින් පැවතුණි. එහි බොහෝ මත්ස්‍යයෝ වූහ. දිය හිඟයෙන් උන් අසරණ බවට පත්වෙමින් සිටින බව දුටු එක් කපටි කොකෙක් අවස්ථාවෙන් ප්‍රයෝජන ගැනීමට සිතා ගත්තේ ය.ඌ විල අද්දරට වී තපස් රකින ලීලාවෙන් ශාන්ත දාන්ත ඉරියව්වෙන් සිටින්නට විය. එබැවින් මත්ස්‍යයන් හෙමිහිට කොකා වෙත ළංව කරුණු විමසීමේදී උන් වෙත කරුණාවෙන් කතා කළ ඌ දිය පිරුණු යහපත් විලකට උන් රැගෙන ගොස් දැමීමට හැකි යැයි පැවැසීය. මත්ස්‍යයන්ගේ සැක හැරීම සඳහා එක් මත්ස්‍යයෙකු රැගෙන ගොස් විලකට දමා නැවත ගෙනැවිත් සියලු මත්ස්‍යයන්ගේ අවිශ්වාස දුරු කර ගත්තේය. අනතුරුව එකිනෙකා බැගින් තුඩින් රැගෙන යමින් නුදුරේ වූ ලුණුවරණ ගස ළඟ හිඳ සිත් සේ මසුන් ගිල දැමුවේය. අන්තිමේදී විලේ ඉතිරි වූයේ කකුළුවෙකු පමණි.කකුළු අඬුවලින් කොකාගේ බෙල්ලේ එල්ලී ගිය කකුළුවා මත්ස්‍යයන්ට වූ විපත දැක කොකාට තමා බිලි ගැනීමට ඉඩ ;නාතබා ඌ යහපත් විල වෙතම උපායෙන් මෙහෙයවී ය. ඒ විල ළඟ දී කකුළුවා කොකා ගේ ගෙල කකුළු අඬුවලින් ම කපා හරිමින් විලට පැන ගත්තේය. වංචනික කොකා අවසානයේ දී දඬුවම් ලබමින්ම විනාශයට පත්විය. කොකාගේ තපස් රැකීම එසේ කෙළවර විණි.මෙහි එන කපටි කොකා උපක්‍රමශීලී ව අසරණයන් රැවටීමෙහි දක්ෂ වංචනිකයන් පිළිබඳ කදිම නිදර්ශනයකි. මත්ස්‍යයන් පිහිටක් නැති අසීරු තත්ත්වයට එන තෙක් මාන බලා සිටි ඌ අවස්ථාවෙන් අයුතු ප්‍රයෝජන ගැනීමට තීක්ෂණව කටයුතු කළේය. යමෙකු ලෙහෙසියෙන්ම මුලා කොට ගැනීම පහසු වන්නේ ඒ අය විපත්වලට පත්වූ අවස්ථාවල දී ය. ‘තොපට වූ විපත සිතමින් ඉන්නෙමි... මේ විල දියත් මඳ ය; තොපට ගොදුරුත් මඳ ය; නියඟත් මහත් බැවින් කුඩමස්සනට වූයේ මහත් දුකකැයි සිතා ඉඳිමි. යනුවෙන් කොකා පවසන චාටු බස්වලට මත්ස්‍යයෝ ඉක්මනින් සංවේදී වූයේ එහෙයිනි.ගොදුරු කර ගැනීමට ලක්වන මත්ස්‍යයන්ගේ බිය සැක සහමුලින්ම දුරු කිරීමේ උපක්‍රමයක් ද කොකා විසින් අනුගමනය කරන ලදී. ඒ, එක් මත්ස්‍යයකු යහපත් විලක් වෙත ගෙන ගොස් කිසිදු අනතුරක් රහිත ව ආපසු ඇරලවීමෙනි. සිය අත්දැකීමෙන් උද්දාමයට පත්වූ මත්ස්‍යයාගෙන් ලද තොරතුරුවලට වශීකෘත වීම විනා මේ ක්‍රියා පිළිවෙළේ කිසියම් අවාසිදායක දෙයක් වේ දැයි මත්ස්‍යයෝ කල්පනා නො කළහ.ඒ, ලබන්නට යන ලාභ ප්‍රයෝජනය ගැන පමණක් සිහින මවන්නට ඇති නිසා බැව් පැහැදිලිය. එබැවින් ඔව්හු තම මරණය තමන් විසින් ම සහතික කර ගත්තාහු වෙති.යථා තත්ත්වය වටහා ගෙන ඥානාන්විත ව ක්‍රියා කළේ අවසානයට ඉතිරි ව සිටි කකුළුවා පමණි. අනාථ වූ අසරණයන් නිර්දය ලෙස භුක්ති විඳිමින් රිසි සේ තම සැප සම්පත් සාදා ගත් කපටියා නිසි පාඩම ඉගෙන ගත්තේ එකී කකුළුවාගෙනි. මුල සිටම කකුළුවා සැක සහිත ව කල්පනා කර ඇති බැව් පෙනේ. ‘මේ කොකා විසින් එක කුඩමස්සකුත් විලට හැරියේ නැත. හැම මස් කෑවේ ය. ඉදින් මාත් විලට ගෙන ගොස් විල ලූවොත් ලූ නියා ම ය. විලට නොහැරියේ නම් මොහුගේ බොටුව කපා දිවි තොර කරමි’යි යැයි සිතා ගත්තේ එබැවිනි.සමාජයේ කෙතරම් දක්ෂ කපටි තැනැත්තන් සිටියත් ඔවුන් පරයන ඊටත් වැඩි දුර දිග දකින්නන් ද සිටින වග මේ කතා පුවතින් සනාථ කෙරේ. එපමණක් නො ව දුෂ්ට හැඟීමෙන් කටයුතුª කරන තැනැත්තා ගේ අවසානයත් දරුණු විපාක සහිත ව සිදුවන බව ද මෙයින් ධ්වනික වේ. ජාතක කතාකරුවාණන් කතාවේ උච්චතර අවස්ථාව උපමා ආදියෙන් ද යුක්ත කොට ප්‍රකාශ කරන්නේ අපූර්ව ලෙසිනි; ‘.. අඬුවෙකින් ඇල්ලුවාක් මෙන් තර ව ඔහුගේ බොටුව ඇල්වී ය.එකල කොකා කරකැවී බෙල්ල නවා කට දල්වා ඇස් උඩ ඉඳුවා කඳුළු වම්මා මරණ භයින් තැතිගෙන ... නැවැත කරකැවී ගොස් විලට බැස විල කෙළවර මඩ පිට තැබූයේ ය. කකුළුවා කතුරෙකින් සියුම් දණ්ඩක් කපන්නාක් මෙන් කොකාගේ බොටුව කපා දියට වන්නේ ය.ලුණුවරණ ගසට අධිපති දේවතාවා මේ දැක කරන ප්‍රකාශයෙන් කතා පුවත සමාප්ත වේ. එහි මේ සම්පූර්ණ සිද්ධියට අදාළ අර්ථ සාරය පිඬු වී ඇත්තේ ය:‘මේ ලෝකයෙහි අතිශය වංචා බුද්ධි ඇති තැනැත්තේ හැම තෙන ම ඒ වංචාවෙන් සැප සේ පිහිටන්නට නො පිළිවන; හෙවත් එක තෙනක දී දෙතෙනක දී වංචාවෙන් ජයගත හෙයි. ඇව කල්හි ම ජය ගත නොහැක්කේ ය. ඒ සොර සිත් ඇති පාපී සත්වයා තමන්ට අවැඩක් ලබන්නේ ය.’මෙහි එන මත්ස්‍යයන් මෙන් ඉක්මනින් මුලාවට පත් වන්නන් සහ ඉන් විනාශයට එළඹෙන්නන් ජන සමාජය කාලාන්තරයක් තිස්සේ දැක තිබේ. එසේ ම කොකා මෙන් බොරු සිල් ගත් තැනැත්තන් සහ ඉන් ම විනාශයට පත්වූවන් ද දැක තිබේ. එබැවින් ජාතක පොතේ බක ජාතකයේ පුවත සිහිපත් කරවන බක තපස් රැක්කා වාගේ යන ප්‍රස්තාව පිරුළ ජන ව්‍යවහාරයේ ස්ථාපිත ව ඇත්තේ ය.ආචාර්ය පේ‍්‍රමදාස ශ්‍රී අලවත්තගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>05</day>
    </date>
    <link>http://www.silumina.lk/2010/12/05/_art.asp?fn=as1012059</link>
    <topic>ගල් වංගෙඩියටත් කණ කොකා හඬයිද?</topic>
    <author/>
    <content>ගල් වංගෙඩියටත් කණ කොකා හඬයිද?බද්දේගම නගරයෙන් හැරී කිලෝමීටර් දෙකක් තුනක් පමණ ගිය තැන දී අපට මීමැඩුම ගම්මානය හමුවෙයි. මීමැඩුම ගම්මානය විශේෂත්වයක් දක්වනු ලබන්නේ එහි ඇති සාම්ප්‍රදායිකවංගෙඩි සෑදීමකර්මාන්තයක් හේතුවෙනි. මිරිස් ගල්, ගල් වංගෙඩි, බෙහෙත් ගල් ආදිය මෙන් ම සඳකඩ පහන් ආදී වූ ගල් කැටයම් කලාව පිළිබඳව මෙම ගම්මානය බොහෝ කලෙක පටන් ප්‍රසිද්ධියක් උසුලයි.මීමැඩුම ගමේ පරම්පරාවෙන් පරම්පරාවට එන කළුගල් කර්මාන්තය පිළිබඳව අදහස් දක්වන එම්.බී. රත්නසේන මහතා“අපි ගල් වංගෙඩි, මිරිස් ගල් ආදිය හදන්න කළුගල් ගේන්නේ මීමැඩුන් කන්දෙන්. එතැන ඉඳලා කළුගල් ගෙදරට ගේන්න රුපියල් හත්සියයක් අටසියයක් විතර ට්‍රැක්ටර්වලට දෙන්න ඕන. මගෙ බිරිය ගේ තාත්තා සීයා එහෙමත් මේ කර්මාන්තය තමයි කරල තියෙන්නේ. ගල් බෝර දාලා කඩන කළුගල්වලින් වංගෙඩි, මිරිස් ගල්, අත්ගල් ආදිය හදන්න බැහැ.එහෙම වුණහම ගල් පුපුරනවා. අපි ගල් කඩා ගන්නේ වලවල් හාරලා කටු තියලා හිරකරලා බොහොම මහන්සිවෙලා තමයි ගල් කඩලා ගේන්නේ. ඉස්සරම කාලෙ නම් මිරිස් ගලක් රුපියල් පනස් පහක් විතර වෙනවා. දැන් නම් මිරිස් ගලක් රුපියල් තුන්සීයක් විතර වෙනවා.ගල් කුට්ටි කිරීමගල් කැඩීම සඳහා භාවිතා කරනු ලබන කටු උල්කර ගනු ලබන්නේ රත්කර තලා ගැනීමෙනි. කටු රත් කිරීමට ලබා ගන්නා අඟුරු ගෝනියක මිල රුපියල් පන්සියකි. මැටියෙන් තනාගත් ළිපක් භාවිතා කර ගිනි අවුලා කටු රත් කර මුවහත් තබනු ලැබේ. මිරිස් ගලක් සැදීම සඳහා දින දෙක තුනක් ගතවනු ඇත.රත්නසේන ගේ බිරිය ඩල්සි ද කලක් ගල් කර්මාන්තයේ යෙදුණු තැනැත්තියකි.“මේක අපිට පරම්පරාවෙන් පරම්පරාවට ලැබුණ රස්සාවක්. අපි පුංචි කාලේ මිරිස් ගලක් රුපියල් පහක් විතර වෙනවා. මම ඒ කාලේ බුදුපිළිම හැදුවා සඳකඩ පහන් කෙටුවා. දැන් නම් බුදුපිළිම සඳකඩ පහන් ආදිය නිර්මාණය කරන්නේ නැහැ.ඒකට හේතුව වුණේ මම තරුණ කාලේ සඳකඩ පහනක් නිර්මාණය කළා. ඊට පස්සේ මාව අසනීප වුණා. මට ඇවිදගන්න බැරි වුණා. රෑ හීනෙන් කවුදෝ බෙහෙත් වට්ටෝරුවක් කිව්වා. පැය විසිහතරක් යන්න පෙර බෙහෙත් කරන්න කිව්වා. හීනයේ කිව්ව විදිහට කළාට පස්සේ තමයි මට ඇවිදින්න පුළුවන්කම ලැබුණේ.මීමැඩුම ගමේ බොහෝ දෙනෙකු කාලයක් තිස්සේ කරගෙන ආ මේ රස්සාවට දැන් කණ කොකා හැඩීමට පටන් ගෙන ඇත.“අපි කළුගල් කඩා ගන්නේ මීමැඩුම කන්දෙන්. අපේ පරම්පරාවම කළේ ගල් කඩන එක. කූ®ඤ්ඤා කටුවලින් තමයි ගල් කඩන්නේ. එහෙම කරන්නේ ගල්වලට හානියක් නොවෙන්න. දැන් ගල්සාදන ලද මිරිස් ගල් වෙළෙඳපොළට ගෙන යාමඋළුවහු ආදියත් හදනවා. අපේ සීයා තමයි ගාල්ලේ කජුවත්ත පන්සලේ සාංචි තොරණ හදලා තියෙන්නේ. අපිට මේ වත්ත ලබාදීලා තියෙන්නේ නොමිලේ. මේ වත්ත අපිට නැති වෙන්න ගියේ. වීරකෝන් මහතා මුල්වෙලා තමයි ගල් කඩාගන්න මේ වත්ත ලබාදුන්නේ. ගමේ වැඩිපුරම ඉන්නේ අඩු ආදායම්ලාභී අය. ගල් වැඩ කරන පවුල් අසූවක් විතර ඉන්නවා. ඒ වගේ මඅපිට තියෙන ලොකුම ප්‍රශ්නය තමයි තව ටික කලකින් අපේ කර්මාන්තය සඳහා කළුගල් නැතිව යනවා. ගමට විදුලිය නැහැ. මේ වත්ත හඳුන්වන්නේ සන්සයිඩ්වත්ත කියලා. අපි රජයෙන් ඉල්ලා සිටින්නේ අපේ කර්මාන්තය කරගෙන යන්න සුදුසු ගල් වත්තක් ලබාදෙන්නය කියලා. මගේ තාත්තා එම්.ඒ. නන්දසේන, තාත්තගෙ තාත්තා ඒ කියන්නේ මගෙ සීයා ඔයිනිස් හාමි. තාමත් දෙන්නම ගල්වැඩ කරනවා.”පරම්පරා තුනකට හිමිකම් කියන ගල්වඩුවකු ලෙස කටයුතු කරන චානක මාපලගම අප හා පැවැසීය.යුග යුග ගණනක් පැරැණි කර්මාන්තයක නියැළෙන මීමැඩුම ගමේ ගම්වැසියන් තවමත් නිසි ඇගයීමට ලක් වී නොමැති සේය. ඔවුන් දිවි ගෙවන්නේ බොහෝ දුෂ්කරතා මධ්‍යයේ ය.බද්දේගම මීමැඩුම ගම පිළිබඳව සොයා යෑමට අපට මුල්ම හෝඩුවාව දුන්නේ පෝද්දල සමූහ ජයන්ත කල්‍යාණනන්ද මහතාය. බද්දේගම සිට මීමැඩුම ගමට අප කැඳවාගෙන ගියේ බී.එම්. වසන්ත මහතා ය. මේ හැමට අපගේ ස්තුතිය.ඉසවිසේයාරූ - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>05</day>
    </date>
    <link>http://www.silumina.lk/2010/12/05/_art.asp?fn=as10120510</link>
    <topic>සෑම කරුණකදීම සත්‍යවාදී වීමෙන් සමාජයට ශිෂ්ඨ සම්පන්න පුරවැසියන් බිහිවේ</topic>
    <author>සාකච්ඡා කළේ -රමණි සුබසිංහ</author>
    <content>සෑම කරුණකදීම සත්‍යවාදී වීමෙන් සමාජයට ශිෂ්ඨ සම්පන්න පුරවැසියන් බිහිවේසිංහල ශබ්ද කෝෂයේ කර්තෘ,බස්නාහිර පළාතේ ප්‍රධාන සංඝනායකආචාර්ය අකුරටියේ නන්ද හිමිලොව බෞද්ධ රටවල් අතර අප දහම් දිවයින තවමත් ප්‍රමුඛස්ථානයේ පවතී. විවෘත ආර්ථිකයත් සමඟ, බටහිර බලපෑම් නිසා බෞද්ධ සංස්කෘතියේ යම් යම් පරිහානිය තත්ත්වයන් ඇතිවී තිබුණත් ශ්‍රී ලාංකික සමාජයේ ගමත්, පන්සලත් අතර තවමත් ඍජු සම්බන්ධතාවයක් පවතී. උදා වී තිබෙන්නේ මේ සම්බන්ධතාවය තවදුරටත් ශක්තිමත් කොට බෞද්ධ දර්ශනය ගරු කරන දැහැමි සමාජයක් ගොඩනැඟීමේ අවස්ථාව ය.මෙහිදී බෞද්ධ භික්ෂුන් වහන්සේ වෙත සුවිශාල වගකීමක් පැවරේ. ගමේ පොදු කටයුතුවල දී මෙන් ම තම දායකයින් මුහුණ දෙන්නා වූ අනේකවිධ දුක්ඛ දෝමනස්සයන් හමුවේදී ඒවා විසඳා දීමට උන්වහන්සේ මුල් වී කටයුතු කරනවා නම් සමාජය ධාර්මිකව හසුරුවා ගැනීම අපහසු වන්නේ නැත.මෙරට බෞද්ධ විහාරස්ථාන ප්‍රමාණයෙන් දස දහස් හාරසියයකි. එයින් විහාරස්ථාන හය සියයකටම ප්‍රමාණවත් භික්ෂූන් වහන්සේ නැත. මේ ගැටලුව විසඳීම සඳහා අගමැතිතුමා ගේ මූලිකත්වයෙන් කුල දරුවන් සසුන්ගත කිරීමේ වැඩපිළිවෙළක් අරඹා තිබීම බොදු ජනතාව ගේ භාග්‍යයකි.2600 සම්බුද්ධත්ව ජයන්තිය සැමරීමට තරම් අපි වාසනාවන්ත වෙමු. ඒ 2700 සම්බුද්ධත්ව ජයන්තිය සැමරීමට හෝ නැවත 2500 බුද්ධ ජයන්තිය වෙනුවෙන් යම් වැඩකොටසක් ක්‍රියාත්මක කිරීමට නොහැකි නිසා ය. මේ වාසනාවන්ත අවස්ථාව උපයෝගී කරගනිමින් බෞද්ධ හැඟීමක් ඇති කර ගැන්මට, සාර ධර්ම පිරි සමාජයක් ඇති කිරීමට, ආගමික නායකයන්ට, වැඩිහිටියන්ට ගරු කරන සමාජයක් බිහි කිරීමට අධිෂ්ඨාන කරගත යුතු ය.අද රටේ සෑම විහාරස්ථානයකම පාහේ පෝය දින ආගමික වැඩසටහන් ක්‍රියාත්මක වේ. ධර්ම දේශනා පැවැත්වේ. ඉතිහාසයේ කවර කලෙක හෝ මෙතරම් ධර්ම දේශනා පැවැත්වුණු යුගයක් තිබුණේ නැත. කනගාටුදායක වන්නේ ධර්මය ශ්‍රවණය කරන, පිළිපදින පිරිස සීමාසහිත වීම ය. වර්තමානයේ බෝධි පූජාමය පිංකම්, කඨින පිංකම්, වස් පිංකම් ආදියෙහි යම් ප්‍රබෝධවත් බවක් දක්නට ලැබුණත් එහි පරමාර්ථය අධ්‍යාත්මික පාරිශුද්ධිය කරා ළඟා වීම නොවේ.භෞතිකමය වශයෙන්, අප පීඩාවට පත් කරන සංකීර්ණ ප්‍රශ්න වලට විසඳුම් සොයා ගැනීමේ අරමුණ එහි දී ප්‍රධාන වේ. එහෙත් බෞද්ධයින් ගේ එක්රැස්වීම සමගිව ආගමික කටයුතුවල නිරතවීම අගය කළ යුතු ය.විශේෂයෙන් අද කඨින පිංකම් ව්‍යාපාරයක් බවට පත් වී තිබීම බෞද්ධයා ගේ අවාසනාවකි. වස් විසීම පිළිබඳ අවධානය ඇත්තේ ම නැත. ආටෝපවත් ලෙස හා ව්‍යාපාරික මට්ටමින් කැරෙන මෙවැනි පිංකම්වලින් කිසිදු අධ්‍යාත්මික ප්‍රබෝධයක් ඇති වන්නේ නැත.+බුදු දහම නිරන්තරයෙන් ම සංයමය, සංවරය හා ආත්ම දමනය අගය කරන ශ්‍රේෂ්ඨ ආගමික දර්ශනයකි. ගිහි ජීවිතයේ දී පංචේන්ද්‍රිය පිනවීම ගිහියාට අවස්ථාව තිබුණත් ආගමානුකූල කටයුතුවල දී පරමාර්ථය හාත්පසින් ම වෙනස් ය.සැබෑ බෞද්ධයා නිරතුරුවම උත්සාහ කළ යුතු වන්නේ තම අධ්‍යාත්මය සංවර්ධනය කර ගැනීමට ය. පිරිසුදු කරගැනීමට ය. ජීවිතයේ සැබෑ අධ්‍යාත්මික ප්‍රබෝධයක් ඇති වීමට නම් ගෘහය තුළ දී ඊට අවශ්‍ය පදනම සකසා ගැනීමට උත්සාහ කළ යුතු ය. මේ ලොව බිහිවන සෑම පුද්ගලයකුගේ ම මුල් පාසල නිවස ය. ගෙදර හොඳ පරිසරයක් නිර්මාණය නොවුණේ නම් ඒ නිවැසියන් ගේ ජීවිතය සාර්ථක වන්නේ නැත.යහපත් පවුල් ජීවිතයක් සහ යහපත් අධ්‍යාත්මයක් ගොඩ නඟා ගැනීම සඳහා සමාජය සුරක්ෂිත කිරීම සඳහා බුදුරජාණන් වහන්සේ ගිහියාට පංචශීල ප්‍රතිපදාව අනුදැන වදාළහ. මතුපිට අර්ථයෙන් ගෙන සතුන් මැරීමෙන් වැළකීම, සොරකමින් දුරු වීම ආදී වශයෙන් කටයුතු කිරීමෙන් පමණක් ශීලය ආරක්ෂා වන්නේ නැත. පන්සිල් සුරැකි පමණින් සමාජයක් සුරක්ෂිත වන්නේ ද නැත.අපි සතුන් මැරීමෙන් වැළකී සිටින්නේ යැයි සිතමු. සතුන් මැරීමෙන් වළකින සැබෑ බෞද්ධයා නම් අන්‍යයන් ද ඒ හිංසනයෙන් වළකාලීමට කටයුතු කරන්නේ ය. ඔහු කෙරෙහි සමාජයේ හිංසනය නැති කිරීමට, සත්ත්ව කරුණාව වර්ධනය කරන මෛත්‍රි සහගත සිතිවිලි ඇති විය යුතු ය. මානව හිතවාදී ගුණයෙන් යුතු විය යුතු ය.තමන් දුක් මහන්සියෙන් උපයා ගන්නා ධනය තවත් කෙනෙක් උදුරා ගන්නවා දකින්නට ඔබ කැමැති නැත. සමාජයේ අන්‍යයන් ද කැමති නැත.‘අත්තානං උපමං කත්වානහා න්‍යෙය නඝාතයේ’ සෑම මොහොතකම තමන් උපමාවට ගෙන සමාජයේ අන්‍යයන්ට හිංසා පීඩා කිරීමෙන් වැළකී සිටිය යුතු ය. අනුන් ගේ දේ සොරකම් නොකරනවා සේ ම සමස්ථ සමාජයේ ම යම් සුරක්ෂිත බවක් ඇති විය යුතු ය.අන්සතු දේ පැහැර ගැනීම නම් බඩු භාණ්ඩ සොරකම් කිරීම පමණක් නොවේ. කාලය, ශ්‍රමය සොරා ගැනීම ද බරපතල වරදකි. තමන් ගේ රාජකාරිය පැහැර හරිනවා නම්, අලසව හිඳ, තමන් ගේ වගකීම නිසියාකාරව ඉටු කිරීමෙන් වළකිනවා නම් එය සුවිශාල වරදකි. ශ්‍රමය සූරාකෑම, ශ්‍රමයට නිසි වැටුපක් නොදීම ද සොරකමකි.‘පත්තවේතනං’ තම සේවකයන්ට ප්‍රමාණවත් පරිදි බත් වැටුප් දීම සේව්‍යයා ගේ යුතුකම වන බව බුදුරජාණන් වහන්සේ පෙන්වා දුන්හ. දානමය පිංකමක දී වුව ද ‘බාහා බල පරිචිත්තා’ දහදිය මහන්සියෙන් හරි හම්බ කළ ධනය වැය කිරීම ධාර්මික වන බව උන්වහන්සේ අනුදැන වදාළහ.පවුලක අඹුසැමියන් එකිනෙකාට අවංකව හැසිරෙනවා නම්, ස්වාමියා තම බිරිය හෝ බිරිය තම ස්වාමියා හෝ ඉක්මවා නොයනවා නම් ඒ පවුලේ ආරවුල් ඇති වන්නේ නැත. තවත් පවුලක් කඩා ඉහිරෙන්නේ ද නැත. තමන් ගේ නිරෝගී බව මෙන් ම ආර්ථිකය ද සුරැකෙන්නේ ය.සමාජයේ පිළිකුලට භාජනය නොවන්නේ ය. එදිනෙදා ජීවිතයේ සෑම ක්‍රියාකාරකමක දී ම අප සත්‍යවාදී විය යුතු ය. සමාජයට ශිෂ්ඨ සම්පන්න පුරවැසියෙක් වන්නේ එවිට ය. බොරු කීමෙන් වැළකීමෙන් පමණක් ‘මුසාවදායෙන්’ දුරු වූ වා යැයි නොසිතිය යුතු ය.ලොව ජීවත්වීමට සුදුසු ම රට ලෙස පිළිගැනෙන පින්ලන්තයේ ජනතාව සිය ආචාර ධර්ම ලෙස පිළිගත්තේ බෞද්ධ ජනතාව විසින් ආරක්ෂා කරන්නා වූ මේ පංචශීලයයි. රැකියාවක් සඳහා සම්මුඛ පරීක්ෂණයකට සහභාගි වුව ද කට වචනයට අනුව සුදුසුකම් පිළිගැනීම මේ රටේ සිරිතකි. සහතිකපත් අවශ්‍ය වන්නේ පෞද්ගලික ලිපි ගොනුවට එක් කිරීම සඳහා පමණි. එරට ජනතාව එතරම් සත්‍යවාදී ය.සුරාපානයේ නිරතවන පුද්ගලයා ගේ නුවණ දුර්වල වේ. ජීවිතයේ සෑම කටයුත්තක දී ම, ආර්ථික හෝ වේවා, සමාජයීය හෝ වේවා සෑම අවස්ථාවකදී ම පසුගාමී බවක් ඇතිවේ. එවැනි පුද්ගලයා ගෘහයට පමණක් නොව සමාජයට ම අහිතකර ය.සමාජයක යහපැවැත්ම සඳහා එක්තරා ප්‍රමාණයක ස්වයංපෝෂිත ආර්ථික රටාවක් ද, ක්‍රියාත්මක විය යුතු ය. ‘දාළිද්‍යං භික්ඛවේ දුක්කස්ස’ දිළිඳුකම දුකක් බව බුදුරජාණන් වහන්සේ දේශනාකොට වදාළහ. දිළිඳුබවින් පෙළෙන පුද්ගලයාට කොපමණ ධර්මය දේශනා කළත් පලක් නැත. මේ නිසා යම් පුද්ගලයෙක් ආර්ථිකමය වශයෙන් මෙන් ම අධ්‍යාත්මික වශයෙන් ද යම් දියුණුවකට පැමිණීමට අපේක්ෂා කරන්නේ නම් පළමුව තමා හා තම පවුල පෝෂණය කළ හැකි ජීවනෝපාය මාර්ගයක් සකසා ගත යුතු ය.අධිෂ්ඨානය හා නොපසුබට උත්සාහය තිබේ නම් එය එතරම් අසීරු කටයුත්තක් වන්නේ නැත. ඉතා දිළිඳු පුද්ගලයන් තම වීර්යය නිසාම සමාජයේ ඉහළ ස්ථරයන්ට පැමිණ, ආර්ථික හා සාමාජයීය වශයෙන් පමණක් නොව අධ්‍යාත්මික දියුණුව වෙත ද ළඟා වී ඇති බවට අප ජීවත්වන සමාජයෙන් කොතෙකුත් උදාහරණ සොයා ගත හැකිය.පවුලේ ආර්ථිකය ගොඩනඟා ගන්නට වෙහෙසෙන මවුපියන් තම දූ දරුවන් ගේ යහ පැවැත්ම වෙත ද දැඩි අවධානයකින් සිටිය යුතු ය. දරුවා හැඩ ගැසෙන්නේ ගෙදර පූර්වාචාර්යවරුන් ගේ ශික්ෂණය මත ය. දරුවා සමාජ ගත වන්නේ පාසල හරහා ය.අද බොහෝ දරුවන් වෙතින් අවංක බව ගිලිහී ගොස් තිබේ. වැඩිහිටියන්ට ගරු කිරීම ගිලිහී තිබේ. අප කුඩා කල මවට හෝ පියාට ‘ඔයා’ යනුවෙන් ආමන්ත්‍රණය කළේ නැත. අද සමහර දරුවන් කට පුරා තම අම්මට තාත්තට ඔයා යනුවෙන් ආමන්ත්‍රණය කරන ආකාරය පෙනේ. එය එතරම් සැලකිය යුතු දෙයක් නොවේ යැයි ඔබට සිතෙන්නට පුළුවන. එහෙත් මෙහි දී සිදුවන්නේ දරුවා කෙරෙන් තම මවට පියාට තිබෙන්නා වූ ගරුත්වය ගිලිහී යාමය.ඒ දරුවා සමාජයේ දී ද ගරු කටයුතු ලෙස නොහැසිරෙන්නේ ය. වත්මන් දරු පරපුර වෙතින් ගුණ දහම් ගිලිහී යාමට තවත් එක් හේතුවක් වන්නේ මවුපියන් ගේ අනවශ්‍ය හුරතල් කිරීම ය. වරදක දී වුව දරුවාට නිසි මඟ පෙන්වා දෙනවා වෙනුවට තව තවත් සුරතල් කිරීමට සමහර වැඩිහිටියන් පෙළඹී ඇත. මවුපියන් ගේ පළමු වැනි යුතුකම වන්නේ ‘පාපා නිවාරෙන්තී’ දරුවා වරදින් මුදවා ගැනීම ය. දෙවනුව ‘කළ්‍යාණේ නිවේසෙන්තී’ යහපත් දේ හුරු කිරීම ය. තෙවනුව ‘සික්ඛං සික්ඛාපෙන්තී’ ශිල්පය ලබා දීම ය. එහෙත් අද ප්‍රමුඛතාවය ලැබෙන්නේ ශිල්පය ලබාදීමට ය.චර්යා ධර්ම නොහඳුනන, ගුණ ධර්ම ප්‍රගුණ නොකළ දරුවා අධ්‍යාපනික වශයෙන් කොතරම් උසස් තත්ත්වයකට පැමිණියත් සමාජයට ඔහුගෙන් යහපතත් බලාපොරොත්තු විය නොහැකි ය. විශේෂයෙන් තරගකාරී අධ්‍යාපන රටාව තුළ දරුවා ඉදිරියට ගෙන යන්නට උත්සාහ දරන ඇතැම් මවුපියන් කාල වේලාවක් නොබලා දරුවා පෞද්ගලික පන්ති කරා යොමු කරවීම අද සුලබ දසුනක් වී තිබේ.මෙහිදී සිදුවන්නේ ප්‍රශ්නෝත්තර ක්‍රමයට දරුවාගේ මනස පිරවීමක් පමණක් වන බවත්, අවසානයේ දී දරුවාගේ මනසේ කිසිදු කරුණක් ග්‍රහණය නොවී පවතින බවත් මවුපියන් අවධාරණය කරගත යුතු ය. පාසලේ දී මේ තත්ත්වය වෙනස් වන්නේ විධිමත් ලෙස පුහුණුව ලැබූ ගුරු මණ්ඩලයක් විසින් දරුවාට විධිමත් අධ්‍යාපනයක් ලබාදීම නිසා වන බව ද සිහි කළ යුතු ය.අද මඟ තොට, පාසල් දහම් පාසල් හා අධ්‍යාපනික ආයතන අභියස ‘2600 සම්බුද්ධත්ව ජයන්තියට පිළිවෙතින් පෙළ ගැසෙමු’ යන තේමා පාඨය යොදා දැන්වීම් පුවරු දකින්නට ලැබේ. මවුපියන් විසින්, දරුවන් ගේ නැණ නුවන පාදන ගුරුවරුන් විසින් මෙහි අරුත දරුවාට වටහා දිය යුතු ය. ගුණ ධර්ම හඳුනන දරුවෙක් වූයේ නම්, නිවැරැදි චර්යාවන්ගෙන් යුතු දරුවෙක් වූයේ නම් අනාගතයේ යහපත් පුරවැසියෙක් ලෙස තමන් ගේ දියුණුව උදාකරගත හැකි බව වටහා දිය යුතු ය.අනාගත සමාජයට උදාර පුද්ගලයෙක් විය හැකි බව, සමාජයේ ආදරය ලබන පුද්ගලයෙක් විය හැකි බව පෙන්වා දිය යුතු ය. ‘වැරැදි කරන්න එපා, බොරු කියන්න එපා, සතුන් මරන්න එපා යනුවෙන් යම් පීඩනයකට හසුකොට නිවැරැදි මාර්ගයට ගන්නවා වෙනුවට නිර්මාණශීලී ක්‍රියාකාරකම් ඔස්සේ දරුවාගේ මනසට ඒ පණිවුඩය ගෙන යා යුතු ය බණ කතා, චරිත කතා, වීර කතා ආදිය ඇසුරින් දරුවාට නිර්මාණශීලීව සිතන්නට, නැවත නැවත සිතන්නට අවකාශය ලබාදිය යුතු ය. එසේ කටයුතු කරන්නේ නම් පිළිවෙතින් සපිරිණු අනාගතයක් ගොඩනඟා ගැනීම අපහසු වන්නේ නැත.සාකච්ඡා කළේ -රමණි සුබසිංහඡායාරූපය -විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>05</day>
    </date>
    <link>http://www.silumina.lk/2010/12/05/_art.asp?fn=as10120511</link>
    <topic>පෙර පව් ගෙවූ විදුහල්පතිවරයෙක්</topic>
    <author/>
    <content>පෙර පව් ගෙවූ විදුහල්පතිවරයෙක්කුණ්ඩසාලේ අධ්‍යාපන කාර්යාලය වැසුණු පසු මම තෙල්දෙණිය කලාප අධ්‍යාපන අධ්‍යක්ෂ ලෙස මාරුවී ගියෙමි. එහිදී මගේ මතකයේ දිගුකලක් රැඳී තිබූ රූපයක් විදුහල්පති රැස්වීමේදී දක්නට ලැබිණි. මා ඔහු හා කතාවට වැටුණේ ඉන්පසුවයි. ගමෙන් තරමක් ඈත මදක් දුෂ්කර මහා විද්‍යාලයක ඔහු විදුහල්පතිධුරය දැරුවේය. කතාවට පි‍්‍රයශීලී විය. ඔහු නක්ෂත්‍රය දත් අයෙකි.තත්කාල බැලීම - කේන්දර පලාඵල කීම - වේලාවල් සාදා දීම – විවේක දිනවල ගෙදරදී කරන බව ඔහු කීවේය. එහෙත් ජීවිතයේ තද අසහනයකින් ඔහු පෙළුණි. ඒ අසහනය මකාගෙන සිනාසීමට ඔහු තැත් කරයි. පාසල් වේලාවෙන් පසු පාසලේ රාජකාරී පාසල අසලට පිහිටි පන්සලේ ආගමික කටයුතු - පාසල පිහිටි ගමේ මරණ – මඟුල් තුලාවලට සහභාගී වීමට ඔහු පුරුදුව සිටියේය. ආපසු නිවසට එනවිට අඳුරු වැටෙයි.අධ්‍යාපන කාර්යාලයේ වැඩ බහුල වූ විට නිවසට ඒම මටද ප්‍රමාද වෙයි. හවස් වී බස් රියෙන් පැමිණ ගමට යෑමට හන්දියෙන් බසිනවිට හන්දියේ වූ බේකරියට ගොඩවැදී සුළු යමක් කා උණු තේ කෝප්පයක් බී යෑම මම පුරුද්දක් කර ගතිමි. මා බේකරියට ගොඩ වඳිනවිට ඔහු ද එහි තේ කෝප්පයක් තොල ගාමින් මහත් කල්පනාවෙන් සිටිනු මට පෙනෙයි.වරින්වර ඔරලෝසුව දෙස බලමින් ඔහු හෙමින් තේ කෝප්පය හිස් කරයි. ඔහු ඉන්පසු මුදල් ගෙවා කුඩය බිම අනිමින් විදුලි පන්දම දල්වා ගෙන නිවස දෙසට යයි. කඩහිමියා මා සමඟ කතාවට වැටෙයි.”අර මහත්තයා, පුදුම වේදනාවකින් කතා කරන්නේ... රෑ අටට යනකොටත් පවුලයි – දුවයි ඇඳට වෙලා නිදි... මේ කළුවරේ අර මනුස්සයා ගෙදර ගිහින් මුහුණ කට සෝදගෙන ගේ ළඟ තියෙන ළිඳෙන් වතුර ගෙනත් රෑට බත් මාළු උයන්න ඕනෑ. ඒ ඉදුණම තමයි පවුලයි – දුවයි නැගිටින්නේ. දුවක් කිව්වම පොඩි ළමයෙක් නෙමෙයි. ගජ ළමිස්සියක්. හැමදාම කඩේට ආවම ගෙදර කරදර ගැන කියලා තනියම දුක් වෙනවා. පූරුවේ පාපයක් කියලා.” කඩකරු මට කියයි.විදුහල්පති රැස්වීමෙන් පසු ඔහු මා හා කතාවට වැටෙයි. එහෙත් ඔහු එහිදී කිසිම විටෙක තමා ගෙදරදී විඳින කටුක අත්දැකීම් හෙළිකළේ නැත. විදුහල් අධීක්ෂණය සඳහා කණ්ඩායමක් පාසලට ගියවිට මම කාර්යාලයේ කටයුතු සොයා බලමින් ඒවා මැනවින් ඉටු කර බැලීම ගැන ඔහුට ප්‍රශංසා කළෙමි.”ඔබතුමා, මාව තේරුම් අරගෙන තියෙනවා... එන හුඟ දෙනෙක් අපේ හොඳ කියනවා අඩුයි. බලන්නේ වැරදි විතරයි. මම දාහක් ප්‍රශ්න තියාගෙන මේ රාජකාරි කරන්නේ.” ඔහු වටින් පිටින් තම දුක හඟවයි.”මට ටිකක් ආරංචියි. බැරිද ඒ අය අවවාද දීලා හැඩ ගස්සගන්න.” මම ඇසුවෙමි.”අවවාද දෙන්න ගියොත් මට ගෙදරිනුත් දොට්ට බහින්න වෙයි. උදේට එන්නෙත් පාන්දරම නැගිටලා දවල්ට උයලා. හැන්දෑවේ රෑ කීයට ගියත් රෑට උයන්න ඕනෑ. ඒක පෙර ආත්මයේ පාපයක්. නක්ෂත්‍ර දන්න මට මගේ දෛවය වෙනස් කරන්න බෑ.”ඔහුගේ ගෙදර අවුල් පාසල අසළ පිහිටි පන්සලේ හිමිවරු ගුරු මණ්ඩලය ගමේ වැඩිදෙනා දැනගෙන සිටිති.”ලොකු සර්, ගෙදර යන්ට එපා... ගුරු නිවාසයේ නවතින්න... අපි අඩුපාඩු කෑමබීම ටික බලන්නම්.” හිමිවරු සහ ගුරුවරු ගමේ අය කීපවරක් කීහ. එහෙත් ඔහු ඊට කැමති වූයේ නැත. බිරිය රජයේ සේවිකාවක් ද නොවේ.මාස කීපයකට පසු පාසලේ රාජකාරී කරමින් සිටියදී රෝගාතුර වූ ඔහු මහනුවර රෝහලට ඇතුළත් කළ බව කාර්යාලයට ආරංචි විය. පසුදා ඔහු බැලීමට රෝහලට යෑමට මම තවත් දෙදෙනෙකු සමඟ කතා කර ගතිමි. එහෙත් රෝහලට ඇතුළත් කළදාම රාත්‍රී ඔහු මිය ගිය බව පසුදා උදෑසන ආරංචි විය. පාසල පිහිටි ගමම ඔහුගේ මරණයෙන් කම්පාවට පත්විය.ඔහුගේ අවසාන කටයුතු පාසලේදී සිදුකළ යුතු බව ගමේ ඒකමතික අදහස විය. අන්තිමේ තර්ක විතර්ක මැද ඔහුගේ නිවසට ගෙන ආ සිරුර එහිදී භූමදාන කටයුතු සිදුවිය. තුන් මාසයේ පින්කම වෙනුවෙන් පාසලේ අති විශාල පින්කමක් සංවිධානය විය. එයට කාර්යාලය වෙනුවෙන් අපි කීපදෙනෙක් ගියෙමු.ජීවිතය පුරා දස වද දුන් ඔහුට, බිරිඳ හා දියණියට ඔහුගේ මරණින් පසු ඉක්මනින් අවශ්‍ය වූයේ ඔහුට ලැබිය යුතු දීමනා හා විශ්‍රාම වැටුප ලබා ගැනීමටයි. ඒ සඳහා ඔවුන් පැමිණෙන විටත් මට ඇති වූයේ දැඩි පිළිකුලකි.  වත්තේගම හිටපුකලාප අධ්‍යාපන අධ්‍යක්ෂඑස්.කේ. ජයවර්ධනනාපාන, ගුන්නෑපාන.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>05</day>
    </date>
    <link>http://www.silumina.lk/2010/12/05/_art.asp?fn=av1012051</link>
    <topic>කවුළු දොරින්</topic>
    <author>හිරුණි</author>
    <content>කවුළු දොරින්හිමාලි සයුරංගි අපි හඳුනන්නේ නිළියක්, වැඩසටහන් ඉදිරිපත් කරන්නියක් විදියට. ඒත් අපට ආරංචි වුණ හැටියට ඉදිරියේදී ඇය ගායිකාවක් වශයෙනුත් හඳුනාගන්න අවස්ථාව ලැබෙනවා. ඒ අනුරුද්ධ ජයසිංහ අධ්‍යක්ෂණය කළ නවතම ටෙලිනාට්‍යය නිසා.මේ ටෙලි නාට්‍යයේ නම ‘කවිය නුඹ’. අනුරුද්ධ මේ ටෙලිනාට්‍යය නිර්මාණය කරල තිබෙන්නේ ශාන්ති දිසානායකගේ ‘අග්නා’ නවකතාව ඇසුරින්. මේ ටෙලිනාට්‍යයේ හිමාලි රඟපාන්නේ විරූපී තරුණියකගේ චරිතයක්. අර තරම් සුරූපී හිමාලි විරූපීව දකින්න අපේ ප්‍රේක්ෂකයන් අකැමැති ඇති.හිමාලි මේ ටෙලිනාට්‍යයේ චරිතය හැටියට කවි ලියන්නත් පෙලඹෙනවා. එක් අවස්ථාවකදී ඇයට ඒ කවිය ගායනා කරන්නත් සිද්ධවෙනවා. හිමාලි විසින්ම ගායනා කරන ඒ කවිය නිසා තමයි අපි කිව්වේ ඇය ඉදිරියේදී ගායිකාවක් විදියටත් ඔබට දකින්න ලැබේවි කියලා. සුරූපී හිමාලි විරූපීව රංගනයට එක් වුණත් ඇගේ හඬ සුන්දරයි කියලා ‘කවිය නුඹ’ විකාශය වෙත්දි කවුරුත් කියාවි.ජෝ කිව්වෙ මැටි පිඬක් විදියටහිතාගන්න කියලා විතරයිමේ දිනවල තිරගත වන ‘ටිකිරි සුවඳ’ චිත්‍රපටයේ අධ්‍යක්ෂවරයා වන සුනිල් අරුණ වීරසිරි සමඟ කළ සම්මුඛ සාකච්ඡාවක් පසුගිය සතියේ අපේ පත්‍රයේ පළවුණා. එහි පළවූ ‘ජෝ අබේවික්‍රමයන් මා ඉදිරියේ මැටි පිඬක් බවට පත්වූවා’ යන සිරස් තලය නිසා සුනිල් අරුණ වීරසිරි ඉතාමත්ම හිත් වේදනාවෙන් සිටින බව පසුගිය සතියේ අපට දැනගන්නට ලැබුණා. ඇත්තටම ඔහු කීවේ මේ පුවත්පත පිටවීමත් සමඟ ඔහුට දස අතින් දුරකථන ඇමතුම් ගලා ආ බවයි. බොහෝ දෙනෙක් ඔහුගෙන් විමසුවේ ඇයි එවැනි දෙයක් ප්‍රකාශ කළේ කියලයි.ඇත්තටම ඔහු ප්‍රකාශ කර තිබුණේ ජෝ අබේවික්‍රමයන් පවා ඔහුට ලබාදුන් සහයෝගය පිළිබඳවයි. ඔහු ඉතාමත්ම නිරහංකාරව ඔහුට අවශ්‍ය අයුරින් අධ්‍යක්ෂණ කටයුතු කරගන්නට සහාය දුන් බවයි.”ජෝ අබේවික්‍රම කියන්නේ මම ගෞරවයෙන් පිළිගන්න, ප්‍රවීණ රංගනවේදියෙක්. එතුමා මා ඉදිරියේ මැටිපිඬක් වූවා කියලා මම කිව්වෙ නෑ. මම කිව්වේ එතුමා මුල්ම දවසේ ඇවිත් මට කියපු වදන් ටික පමණයි. ඉතින් මේ සිරස්තලය නිසා ඇත්තටම මා කම්පාවට පත්වූවා.පසුගිය සතිය පුරාම මම හරිම කම්පනයකින් තමයි ජීවිතය ගත කළේ. මා වැනි කෙනෙක් එතුමා වැනි ප්‍රවීණයකුට එවැනි වදනක් කිසිසේත් පවසන්නේ නැහැ. එහි අන්තර්ගතයේ කියවෙන දේ නොවෙයි සිරස්තලයෙන් කියවෙන්නේ. ඒ නිසා ඇත්තටම මම ඉන්නේ දුකෙන්, වේදනාවෙන්. මට හරිම දුකයි මිනිස්සු මම ගැන වැරදි වැටහීමක් මේ නිසා ඇතිකරගනියි කියා.කලා පවුල් දෙකකසුන්දර එකතුවක්ජැක්සන් ඇන්තනි ගැන හැමදාමත් අපි ලිව්වේ අලුත් වැඩක්, අමුතු වැඩක් කරපු පුද්ගලයෙක් හැටියට. එහෙත් පසුගිය දිනවල ජැක්සන් ගේ කාලෙ වැය වෙන්නේ හැම තාත්තා කෙනෙකුටම දියණියක් හැදුවම කවදහරි දවසක මුහුණ දෙන්න වෙන සංවේදී අවස්ථාවක් වෙනුවෙන්.ඒ ජැක්සන්ගේ එකම දෝණි මාධවී කුලගෙට යන එක. පසුගිය දිනක උදාවුණු මේ අවස්ථාව ජැක්සන් දරා ගත්තේ බොහොම අමාරුවෙන්. මේ මංගල්‍යය නිසා කලා ක්ෂේත්‍රයේ තවත් ඥාති සබඳතාවයකුත් ඇතිවුණා.ඒකට හේතුව ජැක්සන්ගේ දියණිය විවාහ වුණේ් කලා පවුලක තවත් පුතෙකු සමඟ වීමයි. ඔහු ප්‍රවීණ රංගන ශිල්පී හේමසිරි ලියනගේ යුවළගේ ආදරණීය පුත්‍ර ආලෝක ලියනගේ. විශේෂඥ වෛද්‍යවරයෙක් වන ඔහු සෞම්‍ය ලියනගේ, ඉන්ද්‍රචාපා ලියනගේ ගේ සොහොයුරෙක්.දියණිය මාධවී විවාහ දිවියට ඇතුළත් වුණත් තවත් වසර දෙකක් යනතුරු ජැක්සන්ලා සමඟම වෙසෙන බවයි ඔහු කිව්වේ. මාධවී දැනට කැලණිය විශ්වවිද්‍යාලයේ පුරා විද්‍යාව විශේෂවේදී උපාධියක් හදාරන විශ්වවිද්‍යාල සිසුවියක්. අධ්‍යාපන කටයුතු හමාර වන තුරු ඇය සිය මව්පියන් සමඟම රැඳේවි. වැඩිදුර අධ්‍යාපනය සඳහා ඇගේ සැමියා ද ඉදිරියේදී විදේශ ගතවීමට නියමිතයි.ගරු බුහුමන්ලබාපසුගියදා ඉන්දියාවේ ගෝවා නගරයේ පැවැති ඉන්දියානු අන්තර්ජාතික සිනමා උළෙලට සහභාගි වීම පිණිස අපේ සිනමා ශිල්පීන් රැසක් පසුගියදා ශ්‍රී ලංකාවෙන් පිටත්ව ගියා. මේ උළෙලේ සුවිශේෂී සිදුධියක් වූයේ අපේ ප්‍රවීණ සිනමා ශිල්පියෙකුව උළෙල ආරම්භයේදීම ඇගැයුමට ලක්වීමයි. ඒ ප්‍රවීණ නළු සනත් ගුණතිලකය.මේ ගෞරව සම්මානය සඳහා සනත් සමඟ තවත් සිනමා ශිල්පීන් හතර දෙනෙකු ඔවුන් තෝරාගෙන තිබුණා. ඒ පෝලන්ත අධ්‍යක්ෂවරයකු වන ජාන් ජාකුබ් කොලොස්කි, ඉන්දීය රංගන ශිල්පී මනෝජ් බජ්පායි, ඉන්දීය අධ්‍යක්ෂ රාජ් කුමාර් හිරානි, මලයාලම් නළු ‘ජයරාම්’ ය. මෙම උත්සවය සඳහා ශ්‍රී ලංකාව නියෝජනය කරමින් චිත්‍රපට 06ක් ද, එක්ව තිබුණා. ඒ ‘අග්නිදාහය’, ‘සුදු කළුවර’, ‘ඉර මැදියම’, ‘මේ මගේ සඳයි’, ‘උඩුගම් යාමය’, ‘ආගන්තුකයා’ යන චිත්‍රපට.ජාතික චිත්‍රපට සංස්ථාවේ සභාපති කුමාර් අබේසිංහ ජයන්ත චන්ද්‍රසිරි, සුදත් රෝහණ ඇතුළු පිරිසක් ද මේ සඳහා සම්බන්ධ වුණා. කෙසේ වෙතත් ශ්‍රී ලාංකේය නළුවෙක් ජාත්‍යන්තර සිනමා උළෙලකදී මෙසේ ගෞරව බහුමානයට පාත්‍රවීම සැබැවින්ම සමස්ත ශ්‍රී ලංකාවටම ආඩම්බරයක්.නිහඬව ඉඳලා ආයෙත් ඇවිත්’ඈ තාරකාවී.... ගීතය ගායනා කරමින් සංගීත ක්ෂේත්‍රයට ආ ටිරෝන් මද්දුමගේ නම් ගායකයා ඔබට මතක ඇති. ගීත කිහිපයක් ගායනා කිරීමෙන් පසුව ඔහු ගැන වැඩි ආරංචියක් පසුගිය කාලයේ තිබුණේ නෑ. එහෙත් පසුගිය දිනක අපට ආරංචි වූයේ ඔහු නවතම ගීත එකතුවකින් යළිත් අප හමුවන්නට සූදානමින් සිටින වගයි. පුරා වසර දහයකට පසුයි ඔහු මේ ගීත 16ත් රැගෙන යළිත් සිය රසිකයන් හමුවීමට සූදානම් වන්නේ.”ඇත්තටම මාව අපේ ගීත ශ්‍රාවකයන් හඳුනාගත්තේ ‘ඈ තාරකාවී..’ ගීතයෙන් තමයි. ඊට පස්සේ පසුගිය වසර 10ම මම නිහඬව ගතකළේ අපේ රටේ පැවතුණ වාතාවරණයත් එක්ක ගීත ඉදිරිපත් කළාට තේරුමක් නැති නිසයි.අප හිටියේ සින්දු අහන පරිසරයක නොවෙයිනේ. දැන් ඉතින් නිදහස් රට නිසා අපේ නිර්මාණ එළිදක්වන්න හොඳ කාලේ කියලා හිතුණා. පසුගිය කාලයම මම මගේ සංගීත කණ්ඩායම්වල වැඩත් එක්ක තමයි හිටියේ.හිරුණිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>05</day>
    </date>
    <link>http://www.silumina.lk/2010/12/05/_art.asp?fn=av1012052</link>
    <topic>පිස්සු හැදෙන සඳ</topic>
    <author>එඩ්වඩ් චන්ද්‍රසිරි</author>
    <content>පිස්සු හැදෙන සඳපොලිස් නිලධාරියකු වූ අරුණ පාසල් සමයේ පටන්ම දිනපතා සිරුර වඩවා ගැනීමේ ව්‍යායාම කළ, කරාටේ සටන් ක්‍රම ප්‍රගුණ කළ, බෲස් ලී හට තද ඇල්මක් දැක්වූ අයෙකි.දිනක් සේවය අවසන් වී බොරැල්ල හන්දියට පැමිණි හෙතෙම බාබර් සාප්පුවකට ගොඩ වීය.‘බෲස් ලී ගෙ විදියට මගෙ කොන්ඩේ කපන්න ඕනෙ.’ අරුණ බාබර් දෙස කණ්ණාඩියෙන් බලමින් කීවේ සුදු රෙද්දක් තම සිරුරේ ඉදිරිපස දමමින් බාබර් කොණ්ඩය කැපීමට සැරසෙද්දී ය.කොණ්ඩය කපා අවසාන වූ පසු නැගිට මදක් ඉදිරිපසට නැමී කණ්ණාඩියෙන් තම හිස පිරික්සු අරුණ මුහුණ ඇඹුල් කර ගෙන බාබර් දෙස බලා කෝපයෙන් මෙසේ කීය.‘අයියෙ බෲස් ලී කොන්ඩේ කපන්නෙ මේ විදියට නෙමෙයි නෙ.’‘මොකද මහත්තයා නැත්තෙ? බෲස් ලී මෙහාට ආවොත් අපි එයාගෙ කොණ්ඩෙ කපන්නෙත් ඔය විදියට තමයි.’ බාබර් කීය.උදිතා පේ‍්‍රමපාල ව කසාද බැන්දෙ එංගලන්තෙ යන්ඩ ඔන්න මෙන්න කියල. ලන්ඩන් නුවර වාසය අරඹලා අවුරුදු පහක් ඉක්ම ගියත් උදිතාට දරුවෙක් ලැබෙන පාටක් නැහැ. උදිතා වගේම පේ‍්‍රමපාලත් දරු පැටියෙකු ගෙ මූණ බලන්ඩ බොහොම ආසාවෙන් හිටියෙ.අන්තිමේදී උදිතා ලන්ඩන් නුවර ප්‍රසිද්ධ ස්ත්‍රී රෝග පිළිබඳ වෛද්‍ය විශේෂඥයෙක් ව මුණ ගැසුණා. දොස්තර උදිත ගෙ කථාව අහගෙන හිටියේ කිසිම තෙත් ගතියක් නැතුව කිසිදු කරුණාවක් නොපෙන්වා, දොස්තර මහතා උදිතාට මෙහෙම කිව්වා.‘ගලවනවා ඔය ඇඳුම්. දැන් දිගාවෙනවා ඔය ඇඳ උඩින්.’උදිතා තිගැස්සුණා. ඈ ටිකක් අදිමදි කරමින්, බයෙන් වගෙ දොස්තරට මෙහෙම කිව්වා.‘අනේ ඩොක්ටර්, මට ඕනෑ කරල තියෙන්නෙ සිංහල බබෙක්.’ගෑනු ගතිය‘අපේ අමිතා ගෙ ඔළුවට අදහසක් ආවොත් මැරුවත් ඒක වෙනස් කරන ගෑනියෙක් නෙමෙයි එයා.’ කරුණාසේන තම මිතුරු දාබරේ හා කීවේ තම දියණියගේ විවාහය නිමිත්තෙන් පැවති සාදයේ දී ය.‘අයිසේ කරු, තමුසෙ ගෑනුන්ව හරියට අඳුරන්නෙ නැති පාටයි. අමිතා මොකක් හරි අදහසක් එළියට දැම්ම ගමන් තමුසෙ පටස් ගාලා ඒකට එකඟ වෙලා බලනවා. ගෑනි එක පාරටම ඒ අදහස වෙනස් කරාවි.’ ස්ත්‍රී සොඬකු වූ දාබරේ කීවේ සිනාසෙමිනි.එඩ්වඩ් චන්ද්‍රසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>05</day>
    </date>
    <link>http://www.silumina.lk/2010/12/05/_art.asp?fn=av1012053</link>
    <topic>මගේ පෙම්වතා ආත්මාර්ථකාමී නෑ</topic>
    <author>සටහන හා සේයාරුව බර්නාඩ් ෂෝ ප්‍රේමසුන්දර</author>
    <content>මගේ පෙම්වතා ආත්මාර්ථකාමී නෑමධු නිත්‍යානිඉතින් මධු, මේ දවස්වල මොකද කරන්නෙ?මේ දවස්වල මම ටිකක් කාර්ය බහුලයි. මොකද මේ දිනවල ටෙලිනාට්‍ය කීපයකම රූපගත කිරීම සඳහා සහභාගි වෙනවා.ඔබ නිළියක වීම ගැන සතුටු වෙනවාද?ඇත්තටම ඔව්. ඒ ගැන හුඟක් සතුටු වෙනවා. මොකද මේ ක්ෂේත්‍රයට පිවිසීමත් සමඟ ම හුඟක් අයගෙ ආදරය දිනා ගන්නට වාසනාව උදාවෙනවා. ඒක ඇත්තටම මට සතුටක්.ඔබ ක්ෂේත්‍රයට පිවිසුණේ කොහොමද?ඒක ඉතාමත් අහඹු ලෙස වූ සිදුවීමක්. මගේ හොඳ යහළුවෙක් හිටියා චමීර කියලා. ඔහු නිසා මට ටෙලිනාට්‍ය අධ්‍යක්ෂ සුමිත් ගල්හේන හඳුනා ගන්න ලැබුණ. මේ සිදුවීම තමයි මාව ටෙලිනාට්‍ය ක්ෂේත්‍රයට යොමු වෙන්න හේතු කාරණා වුණේ.ඔබ රඟපෑ ටෙලිනාට්‍ය ගැන යමක් ප්‍රකාශ කරනවා නම්...මම ඉස්සරවෙලාම රඟපෑවේ ‘සිහින වසන්තය’ ක් ටෙලිනාට්‍යයේ. නමුත් මාව ප්‍රේක්ෂකයන් අතර වැඩියෙන් ම ජනප්‍රිය වුණේ නාලන් මෙන්ඩිස් ගේ ‘ඔබ කවුද’ ටෙලිනාට්‍යයේ දිව්‍යා චරිතයෙන්. එයින් පසුව මට ටෙලිනාට්‍ය රැසකට චරිත නිරූපණය කිරීමට අවස්ථාව උදා වුණා. ඒ අතරින් ‘ගැහැනු ළමයි’, ‘පිනිබර යාමය’, ‘රෝමියෝ මං’ ‘ඉරට උඩින්’, ‘සූරිය සුනෙර’, ‘පිංගල දනව්ව‘, ‘වැහි පබළු සේල’, ‘රකුන් සැරය’, ‘චරිතයකට පාට දෙන්න’, ‘සරා’, ‘අගම් ලිහිණි’ වැනි ටෙලිනාට්‍ය සුවිශේෂයි.ටෙලිනාට්‍ය නිළියක ලෙස ඉදිරියට ඇදෙන ඔබ අනාගතයේදී සිනමා ක්ෂේත්‍රයට යොමුවෙන්න අදහසක් නැද්ද?පුංචි තිරයට සීමා නොවී සිනමා ක්ෂේත්‍රයෙනුත් ඉදිරියට යන්න මං හරිම ආසයි. ඒ සඳහා රූපය, හැකියාව වගේ ම වාසනා ගුණ මහිමයත් මට ඇතැයි මං විශ්වාස කරනවා. මම දැනටමත් ටෙනිසන් කුරේ ගේ ‘තැන්කියු බර්ටි’ චිත්‍රපටයේ රඟපාල තිබෙනවා. හැබැයි තාමත් මම සිනමා ක්ෂේත්‍රයට නවකයෙක්. ඉදිරියේ දී හොඳ අධ්‍යක්ෂවරුන් යටතේ කලාත්මක නිර්මාණවලට දායක වෙමින් තවදුරටත් ඉදිරියට යාමට බලාපොරොත්තු වෙනවා.ඔබේ පෞද්ගලික තොරතුරු ගැනත් යමක් සඳහන් කළොත්...අපේ පවුලෙ ඉන්නෙ අම්මයි, තාත්තයි, මමයි. තාත්තා නම් ව්‍යාපාරික කටයුතුවල නිරත වෙනවා. අම්මා ගුරුවරියක හැටියට කටයුතු කරනවා. පවුලේ එකම දරුවා නිසා මට ලොකු වගකීමක් තිබෙනවා. මම ඉගෙන ගත්තෙ අංගොඩ ව්ඥඥට බෞද්ධ විද්‍යාලයේ සහ බොරැල්ල ගෝතමී බාලිකා විද්‍යාලයෙන්. උසස් පෙළට හැදෑරුවේ ජීව විද්‍යා විෂයයන්. ඒත් කලාවට ඇති ළැදියාව නිසා මේ ක්ෂේත්‍රයට යොමු වුණා.රඟපෑම්වලට අමතරව ඔබ නිරතවන වෙනත් කාර්යයන් මොනවාද?රඟපෑමට අමතරව මම මෝස්තර නිරූපණ කටයුතුවලටත් සම්බන්ධයි. මෝස්තර නිරූපණ ශිල්පිනියක ලෙස කටයුතු කිරීමත් මගේ ප්‍රධාන විනෝදාංශයක්. ඊට අමතරව විවේකයක් ලැබෙන විට චිත්‍රපටි නැරඹීමත් මගේ විනෝදාංශයක්. මම වැඩියෙන් ම ප්‍රිය කරන්නේ ඉංග්‍රීසි චිත්‍රපට හා දෙමළ චිත්‍රපට නැරඹීමටයි.යෞවනියක හැටියට ඔබ ආදරය හා විවාහය පිළිබඳව දරන ආකල්පය ගැන පැහැදිලි කළොත්...ඇත්තටම යෞවනයේදී ආදරය අපේ ජීවිතවලට සමීපවීම වැළැක්විය නොහැක්කක්. මේ වනවිට මටත් පෙම්වතෙක් ඉන්නවා. අපි දෙදෙනා අතර ප්‍රේමයක් ඇති වුණේ පාසල් යන කාලයේ ඉඳලාම. කවද හරි දවසක එයාම මගේ අනාගත සහකරුවා වෙතැයි කියා මං විශ්වාස කරනවා.එතකොට කවදාහරි දවසක විවාහයෙන් පසුව සෑම නිළියකටම වැටෙන තහංචි ඔබටත් වැටුණොත්... ඔබ එදාට මොකද කරන්නෙ?අපෝ නෑ. ඒ අතින් නම් මං හරිම වාසනාවන්තයි. මගේ පෙම්වතා එහෙම ආත්මාර්ථකාමී කෙනෙක් නෙවෙයි. එයා මාව හොඳින් තේරුම් ගත්ත මගේ කලා ජීවිතයට සහයෝගයක් ලබාදෙන, මට ස්වාධීනත්වයකින් කටයුතු කරන්න ඉඩකඩ සලසා දෙන කෙනෙක්. ඒක නිසා මං කවදාවත් රංගන ක්ෂේත්‍රයෙන් ඉවත්වීමට බලාපොරොත්තුවක් නෑ. මගේ එකම බලාපොරොත්තුව හොඳ අධ්‍යක්ෂවරුන් යටතේ රඟපාමින් ජනප්‍රිය, දක්ෂ නිළියක ලෙස කිසියම් ස්ථාවරයකට ළඟාවීමටයි.ඔබේ ලිපිනයමධු නිත්‍යානි,466/ 11, තපෝවනය පාර, අග්ගොන, අංගොඩ.සටහන හා සේයාරුව බර්නාඩ් ෂෝ ප්‍රේමසුන්දරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>05</day>
    </date>
    <link>http://www.silumina.lk/2010/12/05/_art.asp?fn=av1012055</link>
    <topic>මිස් ඒෂියා යූ. එස්. ඒ. 2010</topic>
    <author>දයා ඩී.ෆොන්සේකා</author>
    <content>මිස් ඒෂියා යූ. එස්. ඒ. 2010ඇමෙරිකාවේ වෙසෙන සාරාශ්‍රී ලංකාව වෙනුවෙන් තරග බිමේඇමෙරිකාවේ ජීවත් වුවද ඇයට සිංහලකමත් ශ්‍රීී ලාංකේය බවත් අමතක කළ නොහැකි වුණා.ඇය ඇමෙරිකාවේ පැවැත්වූ 2010 මිස් ඒෂියා යූ.ඇස්.ඒ.රූ රැජන තරගයට හා විලාසිතා දැක්මට ඉදිරිපත් වූයේ ශ්‍රී ලාංකේය කතක් වශයෙන්. ඇය සාරා මාකඳුර. කැලිෆෝනියා රිවර්සයිඩ් සරසවියේ ශිෂ්‍යාවක්.”මගේ රට නියෝජනය කරන්නට ලැබීම මා හිතුවාටත් වඩා ආකර්ෂණීය අත්දැකීමක් වුණා.ඒ වගේම මගේ මව් රටේත් මගේ සංස්කෘතියේත් කොටස්කාරියක් වෙලා අනෙක් තරගකාරියන් හා අමුත්තන් ඉදිරියේ මගේ රට නියෝජනය කරන්නට ලැබීමත් පුදුමුකාර අත්දැකීමක් වුණා.””ඒ වගේම මේ පුදුමාකාර ලස්සන උත්සවයට සහභාගිවීමට මා ලද අවස්ථාව මට මා ගැනම අධ්‍යයනය කරගැනීමටත් මහඟු අවස්ථාවක් වුණා. මා පිළිබඳව තවදුරටත් යමක් ඉගෙනගන්නත් වඩා හොඳින් තරගවලට මුහුණ දී ධෛර්යයක් ලබාගන්නටත් මට මෙහිදී හැකිවුණා.””ඒ වගේ මා හා මගේ රට ගැන වගේම අනිත් ආසියානු රටවල් හා ඒ ඒ රටවල සංස්කෘතීන් ගැනත් වඩා හොඳින් දැනුමක් ලබාගන්නට මට හැකිවුණා. මේ සැණකෙළිය නිසා මා ලත් අත්දැකීම් හා ඉගෙනගත් දේ මිල කළ නොහැකියි. ඒ වගේම තරගයට ඉදිරිපත් වූ අනෙක් තරගකාරියන්ගෙනුත් මා බොහෝ දේ ඉගෙන ගත්තා.”සාරා ශ්‍රී ලංකාවට පැමිණ ඇත්තේ ද කීපවතාවක් පමණි.”මා ශ්‍රී ලංකාවට කීපවතාවක් ආවා. ශ්‍රී ලංකාව වගේ ලස්සන රටකින් බිහිවී මේ වගේ තරගයක් නියෝජනය කරන්නට ලැබීමත් සතුටක්. ඒ නිසා මගේ රටට මං යළිත් යන්න ආසයි.”එසේම කැලිෆෝනියා රිවර්සයිඩ් සරසවියේ ඉගෙනීමෙනුත් ඇය ලබන්නේ විශාල සතුටක්. ඒ වගේම මේ තරගය නිසාම අලුත් පුද්ගලයන් ඇසුරු කරන්න ලැබීමෙනුත් ලොකු සතුටක් ලැබූ බව ඇය පවසයි. සාරා මීට කලින් තම මව් රටට පැමිණි චාරිකාව ඇය සිහිපත් කරන්නේ අමරණීය වින්දනයකිනි.පසුගිය වතාවේ ශ්‍රී ලංකාවට පැමිණ සිය පවුලේ අය සමඟ ඇය අනුරාධපුරයටත් ගියා. ඒ වගේම තවත් ආගමික සිද්ධස්ථාන හා ඓතිහාසික ස්ථාන නැරඹීමට ගියා. ඒ අතරේ පාසල් සිසු සිසුවියන්ට අවශ්‍ය සපත්තු බෑග් හා පොත්පත් ලබාදීමෙන් ද තමා මහත් සතුටක් ලැබූ බව ඇය පවසනවා.”ශ්‍රී ලංකාවට ආ ගමන මට අමතක වෙන්නේ නැහැ. මා මගේ ශ්‍රී ලාංකේය සහෝදර සහෝදරියන්ට උදව් කිරීමෙන් ලැබුවේ දැඩි වින්දනයක්. ඔවුන්ට පාසල් යාමට ඇති දුෂ්කරතා මඟහැර ඔවුන්ගේ සිහින සැබෑ කරගන්නට සහායවීම සිතට සතුටක්.”ඇය එසේ කීවා.අඩි පහයි අඟල් පහක් උසැති ඇය ‘මිස් ඒෂියා යූ.ඇස්.ඒ. 2010’ තරගයට සහභාගිවීම ඇයට සිහිනයක්.“ඒ තරගය ඇමෙරිකාවේ වෙසෙන ආසියානු කාන්තාවන්ට සීමා වූ එකක්. මේ තරගයට සහභාගි වීමට අවස්ථාවක් ලැබීමත් සතුටක්. මේ තරගය මගේ ජීවිතය මුළුමනින්ම වෙනස් කළා කීවොත් නිවැරැදියි. ඇමෙරිකාවේ උපන්නත් මා ශ්‍රී ලාංකේය තරුණියක්. ඒ නිසා මා ආවේ කොහෙන්ද අද මා ඉන්නේ කොතැනද යන්න වඩ වඩාත් වටහා ගැනීමට මේ නිසා මට අවස්ථාවක් සැලසුණා.””මා ඇමෙරිකාවේ උපන්නත් මගේ පරම්පරාවේ මූලයන් ඇත්තේ කොහේදැයි මා අමතක කරන්නේ නැහැ. මගේ මුල් පරපුර ශ්‍රී ලංකාවේ. ඇමෙරිකාවේ හිටියත් මා ශ්‍රී ලාංකේය කාන්තාවක්. මේ උත්සවය සියලුම ආසියානු රටවල සංස්කෘතීන්ගේ එකමුතුවක් වුණා. ඒ ගැන මට අපි ගැනම පුදුම හිතුණා.” ”මා සහභාගිවුණේ ශ්‍රී ලංකාව පමණක් නියෝජනය කරමින් නොවෙයි. මා ලස්සන ආසියාවම නියෝජනය කළා කියා මට හිතෙනවා. මෙය මට සතුටක් වගේම ආඩම්බරයක්. මා අනිත් අයගෙන් වෙනස් වන්නට මගේ උපරිම ශක්තිය යෙදෙව්වා” සාරා පැවසුවා.දයා ඩී.ෆොන්සේකාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>05</day>
    </date>
    <link>http://www.silumina.lk/2010/12/05/_art.asp?fn=av1012056</link>
    <topic>සිරස සුපර්ස්ටාර් මෙහෙයවීමට</topic>
    <author>ටානියා මෝසස්</author>
    <content>සිරස සුපර්ස්ටාර් මෙහෙයවීමටශ්‍රී ලාංකේය රූපවාහිනි කලාව නව මඟකට යොමු කරමින් රියැලිටි වැඩසටහන් මෙරටට හඳුන්වා දීමේ පුරෝගාමියා වූ සිරස රූපවාහිනියේ ජනපි‍්‍රයතම රියැලිටි වැඩසටහන ‘සිරස සුපර් ස්ටාර්’ සිවුවැනි අදියර අලුත්ම මුහුණුවරකින් දැන් ඇරඹී ඇත. මෙවර එය ඉදිරිපත් කරන්නේ ‘සිරස සුපර් ස්ටාර්’ තරගයෙන් දොරට වැඩි ජනපි‍්‍රය ගායක ශිහාන් මිහිරංග හා ජනපි‍්‍රය නිවේදිකා නිරෝෂා පෙරේරා ය.මේ අලුත් දායකත්වය ගැන මුලින්ම අප සමඟ කතා කළේ නිරෝෂා.”මෙවර සුපර් ස්ටාර් වැඩසටහන හඳුන්වා ඇත්තේ සිවුවන පරම්පරාවේ කටහඬ සොයා යෑමේ ටෙලිවිෂන් චාරිකාව යනුවෙනුයි. මෙතෙක් පැවැති සිරස සුපර් ස්ටාර් තරගාවලි හරහා මේ වන විට පරම්පරා තුනක් බිහි කර අවසන්. මෙවර අප සොයා යෑමට උත්සාහ දරන්නේ මෙතෙක් බිහිවූ සුපිරි තරුවලට වඩා වෙනස් වූ නැවුම් කටහඬක්.”ඊළඟට අප හා එක්වූයේ ශිහාන් මිහිරංග.”ලාංකේය සංගීත ක්ෂේත්‍රයේ කලින් කලට එක් එක් යුග බිහි වුණා. ජෝතිපාල යුගය, රූකාන්ත යුගය, භාතිය සංතුෂ් යුගය. සිරස සුපිරි තරු වැඩසටහන් හරහාද මෙවැනි පරම්පරාවක් බිහිවුණා. නමුත් අපට මෙවර අවශ්‍ය තවත් ජෝතිපාල කෙනෙකුවත් රූකාන්ත කෙනෙකුවත් නෙමෙයි තමන්ටම ආවේණික දක්ෂතාවලින් හෙබි තමන්ගේම අනන්‍යතාවයක් තිබෙන කටහඬක්. සිවුවන වැඩසටහනේ මූලික වෙනස මෙයයි. සිවුවන තරගය සඳහා ඉදිරිපත් වන තරගකරුවන්ට ගායන හැකියාව මෙන්ම ඉදිරිපත් කිරීමේ විලාසය, සංගීතය පිළිබඳ දැනුමක් තිබිය යුතුමයි.නිරෝෂා, සිවුවන අදියරයේ ඔබේ හා ශිහාන්ගේ භූමිකාව පිළිබඳ දැන ගැනීමටත් අපි කැමැතියි.නිරෝෂා : “ශිහාන් මිහිරංග සුපර් ස්ටාර් පළමු තරගාවලියෙන් බිහිවූ සුපිරි තරුවක්. මේ වැඩසටහන ඉදිරිපත් කිරීමේ කාර්යය පැවරෙන්නේ අපි දෙදෙනාටයි. නමුත් එහිදි තිබෙන්නේ වගකීම් දෙකක්. එය ඉදිරියේදි ප්‍රේක්‍ෂකයාට දැක ගැනීමට පුළුවන් වේවි.ශිහාන් : මම මේ සුපරි තරු පවුලේ කෙනෙක්. ඒ නිසා සුපර් ස්ටාර් වැඩසටහන මට නුහුරු දෙයක් නෙමෙයි. මෙහිදි සුපර් ස්ටාර්ස් තරගාවලිය සඳහා පැමිණෙන තරගකරුවන් හා සම්බන්ධ වෙමින්, ඔවුන් දරන නොයෙක් මතිමතාන්තර සාකච්ඡා කරමින්, තරගකරුවන්ට සහාය වීම සහ සංගීතය පැත්තෙන් දායක වීමයි මට පැවරී ඇති කාර්යය. මෙහිදි මම නිරෝෂත් සමඟ එක්වී වැඩසටහන ඉදිරිපත් කළත් මගේ දැනුමෙන් මට අදාළ කටයුත්ත සාධාරණව ඉෂ්ට කිරීමයි මගේ අරමුණ.කමල් අද්දරාරච්චි නිසා සිරස සුපර් ස්ටාර් තරගාවලියට ලැබුණු ජනපි‍්‍රයත්වය එසේම රඳවා ගැනීමට ඔබට හැකිවේවි යැයි සිතනවාද?ශිහාන් : සුපර් ස්ටාර්ස් සිවුවන අදියර මෙහෙය වීම සඳහා මා තෝරාගනු ලැබුවේ සිරසට මා ගැන විශ්වාසයක් තිබෙන නිසා. ඉතින් මේ කටයුත්තේදී මට අදාළ කාර්යයට උපරිමයෙන්ම සාධාරණය ඉෂ්ට කිරීමයි මගේ අරමුණ.නිරෝෂා : නිවේදිකාවක් ලෙස මම වැඩසටහන් ඉදිරිපත් කරන්නේ මම මාවම ගවේශණය කරමින්, මගේ හැකියාව අලුත් කරගනිමින්. කෙටියෙන් කීවොත් මම මාවම අනුකරණය කරනවා යැයි කීම නිවැරැදියි. මා වටාද ප්‍රේක්‍ෂක පිරිසක් රොක් වී සිටිනවා. එසේ වන්නේ අපේ ඉදිරිපත් කිරීම් ප්‍රේක්‍ෂකයා පිළිගන්න නිසයි. මගේ ඉදිරිපත් කිරීමේ විලාසය ඔස්සේ ප්‍රේක්‍ෂකයාගේ අවධානය දිනා ගැනීමයි මගේ අරමුණ.ශිහාන් : කමල්ට ඉන්නේ වෙනම රසික පිරිසක්, අප දෙදෙනාට වෙන්වූ රසික පිරිසක්ද සිටිනවා. මෙතෙක් වැඩසටහන් තුළ තිබූ කමල්ගේ ශෛලියෙන් මිදී තරගකරුවන් තෝරා ගැනීමේ සිට ඉදිරිපත් කිරීම දක්වා සියලුම අංග මෙහි වෙනස් වී තිබෙනවා.මෙය රියැලිටි වැඩසටහනක් නිසා කිසියම් අභියෝගයක් වේවි යැයි සිතෙන්නේ නැද්ද?නිරෝෂා : මෙය තරමක් භාරදූර කර්තව්‍යයක්. නමුත් අභියෝගයක් නෙමෙයි. මින් පෙරත් රියැලිටි වැඩසටහනකට මා සම්බන්ධ වී සිටි නිසාත් ලංකාවේ රියැලිටි වැඩසටහනක් මෙහෙයවපු පළමු නිවේදිකාව නිසාත් මට නුපුරුදු දෙයක් නොවෙයි. මට තිබෙන අභියෝගය මින් පෙර මා ඉදිරිපත් කළ වැඩසටහන්වලදි එම ඉදිරිපත් කිරීමේ රටාවෙන් මිදී, මගේ නිවේදන රටාව වෙනසක් ඇති කරගනිමින් මේ වැඩසටහනට ගැළපෙන පරිදි මෙහෙයවීමටයි. මගේ වචන හසුරුවීම, ඇඳුම් පැලඳුම්, ඉදිරිපත් කරන විලාසය යන මේ සියලු අංගවලට නව ආකර්ෂණයක් ලබා දෙමින් මගේ දක්‍ෂතාව හා හැකියාව ප්‍රමිතියකින් යුතුව ප්‍රේක්‍ෂකයාට ලබා දීමයි මගේ අරමුණ.ශිහාන් : යම් තරමකට මෙය අභියෝගයක්. මාගේ අනන්‍යතාවයට හානියක් නොවන පරිදි, නොදන්නා දේවල් ඉගෙන ගනිමින් මට පැවරී තිබෙන කාර්යයට උපරිමයෙන්ම සාධාරණය ඉෂ්ට කිරීමට මම උත්සාහ දරනවා.ටානියා මෝසස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>05</day>
    </date>
    <link>http://www.silumina.lk/2010/12/05/_art.asp?fn=av1012057</link>
    <topic>ලංකාවට ආ චෙකෝෆ් නුවර වැව වටේ ඇවිද්දා</topic>
    <author>ඉඳුනිල් වීරරත්න</author>
    <content>ලංකාවට ආ චෙකෝෆ් නුවර වැව වටේ ඇවිද්දාචෙකෝෆ් ලංකා ගමනයේ 120 වැනි සංවත්සරයලොව මහා ජාතීන් අතර සෝවියට් රුසියාවට ඇත්තේ ප්‍රබල තැනෙකි. ඒ ඔවුන් සතුව පවතින යුද ශක්තිය මෙන්ම අසීමිත මිනිස් ශක්තිය නිසයි. එහෙත් මේ සියල්ලම අභිබවමින් ගිය ඔවුනගේ සාහිත්‍ය නිර්මාණ ශක්තිය අපේ රටේ බාල තරුණ මහලු කා අතරත් අතිශයින් ජනපි‍්‍රය වී තිබේ.එදා මෙදාර තුර දශක ගණනාවක් පුරා රුසියානු ළමා කතා, කෙටිකතා, නවකතා මෙන්ම නාට්‍ය නිර්මාණ ද ශ්‍රී ලාංකේය පාඨකයින් ආදරයෙන් වැළඳගෙන ඇත්තේ ඒවායෙහි පවතින අපූර්ව රසවින්දනයත් ඒ තුළින් මතු කෙරෙන මහා ගැඹුරත් නිසාවෙනි.මේ මහා රුසියානු සාහිත්‍යය නිර්මාණ බිහිකළ රුසියාවේ විසූ පුෂ්කින්, ගොගොල්, තුර්ගේනිෆ්, දොස්තයෙවිස්කි, තෝල්ස්තෝයි, චෙකෝෆ්, ගෝර්කි සහ බූනින් වැනි ලේඛකයින් අපේ රටේ ද ජනපි‍්‍රය වී ඇති අතර මේ අතරින් ශ්‍රී ලංකාවට පැමිණි අන්තෝන් චේකෆ් (ඇන්ටන් චෙකෝෆ්) වඩාත් වැඩි ගෞරවාදරයකින් යුතුව කතා කළ හැකි ලේඛකයෙකි.මේ වසරේ අන්තෝන් චේකෆ් හා බැඳුණු අතිශයින් හෘදයාංගම සංසිද්ධීන් දෙකක්ම යෙදී ඇති අතර ඒ ඔහුගේ 150 වැනි ජන්ම සංවත්සරය හා ඔහුගේ ලංකා ගමනේ 120 වැනි සංවත්සරයයි.චේකෆ් ගේ ජීවිතයේ එක් සොඳුරු පරිච්ඡේදයක ශ්‍රී ලංකාව සහ ලංකා ගමන පිළිබඳව අපූර්ව සටහන් රැසක්ම වෙයි. මෙය සැබැවින්ම ශ්‍රී‍්‍ර ලංකාවට ගෞරවයකි. ආඩම්බරයකි.චේකෆ් ගේ 150 වැනි ජන්ම සංවත්සරය සහ ඔහුගේ ලංකා ගමනේ 120 වැනි සංවත්සරයට සහභාගි වීම පිණිස පැමිණි රුසියාවේ ප්‍රාචීන විද්‍යාඥයකු වන ආචාර්ය දිමිත්‍රි කපුස්තීන් මහතා මුණ ගැසීමට ලැබීම භාග්‍යයකි. මොස්කව් ජාත්‍යන්තර සබඳතා පිළිබඳ අධ්‍යයන ආයතනයේ පශ්චාත් උපාධිධරයකු වන මොහු අන්තෝන් චේකෆ් පිළිබඳව සුවිශේෂී අධ්‍යයනයක යෙදෙන්නකු ද වෙයි. එසේම මොස්කව් ’znavie sila’ සඟරාවේ ලේඛකයකු ලෙසද කටයුතු කරයි.”2010 වසර නම් කරල තියෙන්නෙ චේකෆ් වර්ෂය ලෙසයි. එහෙත් ඔහුගේ ජන්ම සංවත්සරය සමඟ ඔහුගේ පැමිණීම සමරන ලෝකයේ එකම රට ලංකාවයි. මේ නිසා චේකෆ්ව අධ්‍යයනය කරන්නෙකු ලෙස මම මෙහි ගත කරන දින කිහිපය හරිම ආස්වාදයකින් ගතකරනවා. ඊට හේතුව චේකෆ් ශ්‍රී ලංකාව පිළිබඳව ලියා ඇති කියා ඇති දේවල් නැවත මෙහි ප්‍රතිබිම්බනය වීමයි.”ආචාර්ය දිමිත්‍රි කපුස්තීන් කතාබහ එලෙසින් අරඹයි.යුනෙස්කෝ දත්තවලට අනුව චේකෆ්ගේ නිර්මාණ භාෂා 112 කට පරිවර්තනය වී තිබෙනවා. මේ වන විට ලෝකයේ වැඩිපුරම ප්‍රකාශයට පැමිනුණු ලේඛකයා වන්නේත් ඔහු.ග්‍රාමීය රෝහලක රජයේ වැටුප් ලබන වෛද්‍යවරයකු ලෙස සේවය කළ චේකෆ්, එම යුගයට සාපේක්‍ෂව තිබූ නවීනතම වෛද්‍ය ක්‍රම භාවිතා කළා. ඔහු සමඟ වෛද්‍ය විද්‍යාලවලින් පිටවූ ඔහුගේ සමකාලීන මිතුරන් විශේෂඥ වෛද්‍යවරයකු ලෙස උසස් උපාධිය ලබා ගන්න නිබන්ධන සකස් කරද්දී, චේකෆ් ද රුසියාවේ වෛද්‍ය කර්මය මාතෘකා කරගනිමින් කරුණු එකතු කිරීමට කටයුතු කරනවා.චේකෆ් ගත් ඡායාරූපයක්ඔහුගේ ලංකා ගමන සිදුවන්නේ මේ හේතුවෙන්. ඔහුගේ මූලික ඉලක්කය වන්නේ සක්හලින් දූපතයි. ඒ අනුව ඔහු ඉතාමත් විශාල ලෙස මෙම සංචාරයට සූදානම් වී තිබෙනවා. ගමනට මාස 3 කට පෙර නිවෙසට වී විශේෂ පොත් අධ්‍යයනය කර තිබෙනවා.සැලසුමට අනුව සුහද නැව් සමාගමට අයත් කොප්පරා ප්‍රවාහනය කළ පීටර්ස්බර්ග් නම් දුම් නැවෙන් ඔහුගේ සංචාරය මීට වසර 120 ට පෙර ආරම්භ වෙනවා. ඔහුගේ ඉලක්කය වී තිබෙන්නේ වරායන් 11 ට ගොඩ බැසීමයි. එහෙත් එයින් ප්‍රධානතම සහ වැදගත්ම කරුණ වූයේ සාර් රජ සමයේ බරපතළ දඬුවම් ලබා පිටුවහලට නියම වුණු සිරකරුවන් රඳවා සිටි සක්හලින් දූපතයි. එහිදී වෛද්‍ය විද්‍යාව උදෙසා ශාස්ත්‍රාලීය අධ්‍යයනයක් කිරීම සඳහා එහි තුන්මසක් පමණ අතිදුෂ්කර ජීවිතයක් ගත කළේය. එහිදී ඔහු දුටුඉතා භයංකර දර්ශන සමඟ සිරකරුවන් විඳි දුක් ගැහැට තරුණ චේකෆ් ගේ සිත සසල කළේය.ඉන්පසු හොංකොං, සිංගප්පූරුව හරහා 1890 නොවැම්බර් 22 දා පෙරවරු 10.00 ට කොළඹ වරායට සේන්දු විය.මේ දක්වා ලොව පුරා පැතිර තිබුණේ ඔහු ශ්‍රී ලංකාවේ දින 5 ක් ගත කළා කියලා. එහෙත් දැන් ඒ කතා සියල්ල පැරැණියි. මේ වනවිට පීටර්ස්බර්ග් දුම් නැවේ ලොග් පොත හමුවෙලා තිබෙනවා. එහි ඇති විස්තර අනුව ඔවුන් 22 වැනිදා පෙරවරු 10.00 ට කොළඹ වරායට ගොඩ බැස 24 වැනිදා රාත්‍රී 8.00 ට යළි පිටත් වී තිබෙනවා.මේ අනුව ඉතාමත් විශ්වාසයෙන් පැවසිය හැක්කේ චේකෆ් ලංකාවේ ගතකර තිබෙන්නේ රාත්‍රී 2 ක් සමඟ දින තුනක් පමණයි. මේ බව සනාථ කෙරෙන තවත් වැදගත් ලියවිල්ලක් මීට සති 3 කට පෙර ජාතික ලේඛනාගාරයෙන් හමුවී තිබෙනවා. ඒ තමයි 1890 ටයිම්ස් ඔෆ් සිලෝන් (Times of Ceylon) පුවත්පතේ පළවී තිබූ පිටර්ස්බර්ග් නැවේ වරායට සේන්දුවීම සහ රඳවා තබා ගැනීම ගැන පලවී තිබෙන වාර්තාව.ආචාර්ය දිමිත්‍රි කපුස්තීන්චේකෆ් මෙහි නවාතැන් ගත් රාත්‍රී දෙකෙන් එකක් එනම් නොවැම්බර් 22 වැනිදා මහනුවර ක්වීන්ස් හෝටලයේ ගත කර තිබෙනවා. ඔහු දුම්රියෙන් නුවරට ගොස් නුවර වැව වටේ ඇවිදින්නට ගොස් තිබේ. එහිදී ගැලවීමේ හමුදාවේ පෙරහරක් දුටු බවත් හින්දු සාය හැඳගත් ගැහැනු බෙරය, එකෝඩියනය හා සිතාරය වයමින් ගමන් කර ඇති අතර, කළු තරුණයන් හා රතු හැට්ටයක් හැඳගත් කාපිරියෙක්ද ඒ පෙරහරෙහි දුටු බව සඳහන් කර ඔහු ලියූ ලිපි හමුවී තිබෙනවා.ඇත්තෙන්ම චේකෆ් මහනුවර ගිය බවත් ඔහු ක්වීන්ස් හෝටලයේ නතර වූ බවත් අපට 100% විශ්වාසය තියන්න පුළුවන්. මෙයින් ප්‍රධානම සාක්‍ෂිය තමයි මහනුවර ක්වීන්ස් හෝටලයේ බාර් එකේ බිල්පත. මේ ලියවිල්ලට අනුව චේකෆ් සමඟ තවත් අයෙක් 22 දා රාත්‍රියේ සහ 23 දා පෙරවරුවේ මත්පැන් පානය කර බිත්තර සමඟ තවත් යම් දෙයක් අනුභව කර තේ බී ඇති බව සනාථ වෙනවා. මේ අනෙක් පුද්ගලයා කවරෙක්ද යන්න පිළිබඳව විස්තර නැතත් එය ඉතා හොඳ සොයා ගැනීමක්. මේ බිල්පතේ එදා වටිනාකම රුපියල් 22.75 ක්.කෙසේ වෙතත් චේකෆ් කොළඹ නගරයේ බොහෝ තැන්වල සැරිසරා ඇති අතර, දෙහිවල සත්වෝද්‍යානයට ගොස් මුගටින් පිළිබඳව විස්තර අසා උන් මිලදී ගත් බවත්, උන් වෙසෙසින් ඔහුගේ සිත්ගත් බවත් සඳහන්.එසේම විජ්ජාකාරයන් දැක ඇති අතර, ඇස්වැනි සලකුණු තිබෙන සර්පයින් දුටු බවත් සඳහන් කර තිබෙනවා. මෙයින් පෙනී යන්නේ ඔහු නගරයේ සංචාරය කර බොහෝ මිනිසුන් එක්ක කතා බහ කර තිබෙන බවයි.චේකෆ් ලංකාවේ සිටි දෙවැනි රාත්‍රිය (23) ගතකළේ කොළඹ වරාය ආසන්නයේම ඇති ග්‍රෑන්ඩ් ඔරියන්ටල් හෝටලයේ (GOH) බවයි බොහෝ දෙනෙක් සඳහන් කරන්නේ. එහෙත් තවම ඒ බව තහවුරු කරන කිසිදු ලියවිල්ලක් අපට හමුවී නැහැ. ඔහුගේ ලේඛනවල කොතැනකවත් ඒ පිළිබඳව සඳහන් වන්නෙත් නැහැ.මේ නිසා අන්තෝන් චේකෆ්ගේ ජීවන චරිතයේ මේ පිටුව 100% විවෘත කරගෙන නැහැ. මෙය සොයා ගන්න පුළුවන් වුණොත් එය සැබෑම සොයාගැනීමක් වේවි.කෙසේ වෙතත් ඔහු එම රාත්‍රිය නවාතැන් ගත් බවට අනුමාන කළ හැකි ස්ථාන 4 ක් ගැන සිතිය හැකියි. පළමුවැන්න GOH හෝටලය. දෙවැන්න ගාලු මුවදොර හෝටලය (Galle face Hotel) තුන්වැන්න ඔහුගේ ඡායාරූප එකතුවේ ඇති ස්ථානය. සිව්වැන්න පීටර්ස්බර්ග් නැව. කෙසේ වෙතත් ඉතාමත් ඉක්මනින් එය සොයාගන්නට අප වෙහෙස ගන්නවා.සක්හලින් දූපතේ ඔහු ලැබූ කටුක අත්දැකීම් ගොන්නත් ශ්‍රී ලංකාවේ ඔහු ගතකළ ජීවිතයත් අතර ඉතා පැහැදිලි වෙනසක් දකින ඔහු ඒ බව සටහන් කර ඇත්තේ් සක්හලින් දූපත නරකාදියක් ලෙසටත් ලංකාව සුන්දර පාරාදීසයක් (ස්වර්ගයක්) ලෙසටත්ය.මේ නැව් ගමනේදී නැවේ මියගිය පුද්ගලයකුගේ මිනිය මුහුදට වීසි කරන අවස්ථාව චේකෆ්ගේ මනසේ අඳින ලද සිතුවම, ‘ගුසෙෆ්’ නම් කෙටි කතාවෙන් නිරූපණය වෙනවා. ඔහු මේ කෙටිකතාව ලියන්නට පටන් ගන්නේ කොළඹදී. කතාව ලියන අතරතුර ඔහු සිය ප්‍රකාශකයාට දන්වා යවන්නේ එම පොතෙහි 1890 නොවැ 24 කොළඹදී ලෙසින් එහි සඳහන් කරන ලෙසිනි.මෙයින් පැහැදිලි වන්නේ ඔහු කොළඹට (ලංකාවට) බෙහෙවින් ආදරය කළ බවයි. ඒ බව ඔහු යළිත් ලංකාවට ඒමට සැලසුම් කිරීමෙන් පෙනී යනවා. එසේම ලංකාවේදී තඹ පැහැ සිරුරු ඇති කාන්තාවන් අපමණ දුටු බවත් ඔවුන් හා ඇසුරේ සතුටු වුණු බවත් ඔහුගේම අත් අකුරින් සඳහන් කර තිබීමෙන් ද පැහැදිලි වෙනවා.චේකෆ් නවාතැන් ගත් මහනුවර ක්වීන්ස් හෝටලය එදාආචාර්ය දිමිත්‍රි චේකෆ් පිළිබඳව දිගහරින මේ කතාබහට හෝරා ගණනාවක් ගෙවී ගොසිනි. එහෙත් කතා බහේ කෙළවරක් නැත. ඇසෙන සෑම තොරතුරක්ම වැදගත්ය. රසවත්ය. නැවුම්ය. ඒ තොරතුරු සියල්ලම සටහන් කරන්නට ඉඩකඩ ගැටලුවකි. එහෙයින් සටහන නිමා කරන්නට විශේෂ තැන් කිහිපයක් ගැන පමණක් ලියමි. එයින් පමණක් අන්තෝන් චේකෆ් නම් වූ මේ අසාමාන්‍ය ලේඛයා පිළිබඳව වටහා ගත හැකි බව මම විශ්වාස කරමි.”චේකෆ් ඔහුගේ සමකාලිනයකු වූ බූනින් සමඟ ඉතා කිට්ටු ඇසුරක් පවත්වාගෙන ගියේය. බූනින් ලේඛන කටයුතුවල ආරම්භක යුගය වූ අතර, චේකෆ් ඒ වන විටත් ලෝක ප්‍රකට ලේඛකයකු බවට පත්වී සිටියේය. එහිදී චේකෆ් මිය යෑමට වසරකට පමණ පෙර සිදුවූ සංවාදයක් මෙලෙසින් සටහන් වෙයි.චේකෆ් – මම මියගියාට පස්සෙ අවුරුදු 7 ක් යනකම් මගේ කතා කියවයි.බූනින් – පිස්සුද, උඹ මහා ලේඛකයෙක්. පරපුරු ගණනාවක්ම ඉස්සරහට උඹේ කතා කියවයි.චේකෆ් – මම හිතන්නෙ නෑ. ඕනම නං අවුරුදු 7 1/2 ක් කියවයි.එහෙත් අද වනතුරුත් කිසිවකුටවත් සිතාගන්නට නොහැක්කේ චේකෆ් එය විහිළුවකට කියුවක්ද, ඔහුගේ ලේඛන පිළිබඳව විශ්වාසයක් නොමැති කමින් කියූවක්ද යන්නයි.එහෙත් එය මේ කිසිවක් නොව එය ශ්‍රේෂ්ඨ ලේඛකයාගේ නිහතමානීකම පමණක්ම වෙයි. ගෙවී ගිය සියවස මෙන්ම තවත් බොහෝ කාලයක් රුසියාවේ මතුනොව ලෝකයේ ඊළඟ හැම අලුත් පරම්පරාවක්ම අන්තෝන් චේකෆ් නම් වූ මේ අසහාය ලේඛකයා දෙස අලුත් විදිහකින් අලුත් ප්‍රවේශයකින් බලාවි.එය හරියට කපා ඔප දැමූ මැණිකක් විවිධ පැතිවලින් විවිධ ආකාරයට දිලිසෙනවා සේය.ආචාර්ය දිමිත්‍රි කපුස්තින් සිය කතාවට නැවතුම තැබුවේ චේකෆ් ගැන තවත් බොහෝ දේ අනාගතයට කතා කරන්නට ඉඩ තබමිනි.  විශේෂ ස්තූතිය – රුසියානු සාහිත්‍ය කවයේ ප්‍රධාන විධායක නිලධාරී බුද්ධපි‍්‍රය රාමනායක සහ ලේඛක රන්ජන දේවමිත්‍ර සේනාසිංහ මහත්වරුන්ට.ඉඳුනිල් වීරරත්නඡායාරූප - සුදම් ගුණසිංහරුසියානු සාහිත්‍යධර ඇන්ටන් චෙකෝෆ්ගේ ඓතිහාසික ලංකා සංචාරය පාදක කරගෙන රන්ජන දේවමිත්‍ර සේනාසිංහ පරිවර්තනය කොට සම්පාදනය කළ ‘ඇන්ටන් චෙකෝෆ් ලංකා ගමන - තොරතුරු විමසුම’ නම් වූ විශේෂ ග්‍රන්ථය පසුගියදා එළිදැක්විණි.ද්මිත්‍රී කපුස්කින්, විලදිස්ලාෆ් බුකානෆ්, ඕල්ගා ඉයෙලාගිනා ලියූ ලිපිවල සිංහල පරිවර්තන ද චෙකෝෆ් ගේ ‘ලංකා ගමනය ප්‍රතිනිර්මාණය කිරීමේ තවත් ප්‍රයත්නයක්’ යන මැයෙන් රන්ජන දේවමිත්‍ර සේනාසිංහ ලියූ විශේෂ ලිපියක් ද මෙයට ඇතුළත්ය.ඒ හැරුණු කොට චෙකෝෆ් ලංකාවේ සිටියදී ලිවීම ආරම්භ කළ ‘ගුසෙෆ්’ නම් වූ කෙටිකතාවේ සිංහල පරිවර්තනය ද මෙයට සංග්‍රහ වී ඇත.‘ඇන්ටන් චෙකෝෆ් ලංකා ගමන - තොරතුරු විමසුම’ මරදානේ සූරිය ප්‍රකාශනයකි. ඒ හැරුණුකොට එස්.කරුණාතිලක හා මල්රේණු කස්තුරිරත්න සංස්කරණය කළ චෙකෝෆ් හා ඔහුගේ ලංකා ගමන පිළිබඳව වූ පොත් පිංචක් ද එළිදැක ඇත.මේ කෘති දෙක ම ප්‍රකාශනයට පත්ව ඇත්තේ චෙකෝෆ්ගේ 150 වැනි ජන්ම සංවත්සරය හා ඔහුගේ ලංකා සංචාරයේ 120 වැනි සැමරුම නිමිත්තෙනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>05</day>
    </date>
    <link>http://www.silumina.lk/2010/12/05/_art.asp?fn=av1012058</link>
    <topic>බොලිවුඩ් පුරයෙන්</topic>
    <author>සුජීව තේවහෙට්ටිගේ</author>
    <content>බොලිවුඩ් පුරයෙන්පසුගිය අවුරුදු කිහිපයක් තිස්සේ ඇවිලෙමින් තිබුණු ‘ගින්නක්’ නිසා පි‍්‍රයංකා චොප්රා මානසිකව දැඩි අපහසුතාවකට පත්වී සිටිනවා. පි‍්‍රයංකාට වද දෙන මානසික තත්ත්වයට මුල් වුණේ ඇයගේ පෞද්ගලික ලේකම්වරයාව සිටි ප්‍රකාශ් ජාපු සහ ඇය අතර හටගත් ආරවුලක්. මේ නොසන්සුන්තාව උච්ච අවස්ථාවකට පත්වුණේ පි‍්‍රයංකා විසින් කරන ලද පැමිණිල්ලක් මත ප්‍රකාශ් ජාජුව අත්අඩංගුවට පත්වීමෙන්.චෝදනාව වුණේ ඔහු පි‍්‍රයංකාට එස්. එම්. එස්. පණිවුඩවලින් තර්ජනය කිරීමයි. ඒ, 2004 දීයි. මේ වන විට නිදහස ලබා සිටින ඔහු දැන් පි‍්‍රයංකාගේ ඥාති සොහොයුරියක වන මීරා චොප්රාගේ ලේකම්වරයා ලෙස කටයුතු කරනවා. ප්‍රකාශ් ගේ වෑයම ලබන වසරේදී මීරා ව බොලිවුඩ් සිනමාවට හඳුන්වා දීමලු. පි‍්‍රයංකා ව බොලිවුඩ් සිනමාවට හඳුන්වා දීමට මුල් වුණේත් ප්‍රකාශ්. බොලිවුඩ් චිත්‍රපට සඳහා නිෂ්පාදකයන්ට මුදල් ලබා දෙන ප්‍රකාශ් කෝටිපතියෙක්.පි‍්‍රයංකාට රංගන හැකියාවන් තිබෙන නිසා ඇයව ජනපි‍්‍රය නිළියක් බවට පත්කරන්නැයි තමාගෙන් ඉල්ලා සිටියේ ඇයගේ පියා බවයි ප්‍රකාශ් පවසන්නේ. ඒ නිසා පි‍්‍රයංකා රඟපෑ චිත්‍රපටවලට අතදිග හැර වියදම් කර ඇයව ජනපි‍්‍රය නිළියක බවට පත් කරන්නට තමන් දායක වූ බවත් ප්‍රකාශ් පවසනවා. එවැනි කැපවීම් කළ තමන්ට අභූත චෝදනා ඉදිරිපත් කළ නිසා අත්අඩංගුවට පත්වූ බවත් ඉන් පසුව තමන්ව ඇයගේ ලේකම් ධූරයෙන් ඉවත් කළ බවත් පවසනවා. දැන් ප්‍රකාශ් සැරසෙන්නේ පි‍්‍රයංකාට එරෙහිව නඩුමගට බසින්නටයි.පි‍්‍රයංකා පවසන්නේ ප්‍රකාශ් තමන්ගේ පෞද්ගලික ජීවිතයට අනවශ්‍ය ලෙස බලපෑම් කරමින් කරදර කළ බවයි. විශේෂයෙන්ම තමන්ගේ ජංගම දුරකථනයට තර්ජනාත්මක කෙටි පණිවුඩ ඔහු එවූ බවත් පි‍්‍රයංකා පවසනවා. නමුත් ප්‍රකාශ් පවසන්නේ පි‍්‍රයංකාගේ පියා තමන්ට පැවරූ වගකීම අනුව පි‍්‍රයංකා තම දියණියක ලෙස රැක බලා ගත් බවයි.“පි‍්‍රයංකා නොමඟ යනවා නම් ඒ ගැනත් මම හොයල බලන්න ඕනෑ. එයා වරු ගණන් හර්මන් බවේජා එක්ක ෆෝන් එකෙන් කතා කළා. ඒ වෙලාවට අත්‍යවශ්‍යම දෙයකට වුණත් මට කතා කරන්න බැහැ. හැම තිස්සෙම ෆෝන් එක එන්ගේජ්. ඒ නිසා මම එස්. එම්. එස්. වලින් පණිවුඩ යැව්වා.” ප්‍රකාශ් ගේ මේ කතාවට අනුව නම් ඔහු පි‍්‍රයංකාට තර්ජනාත්මක පණිවුඩ යවා නැහැ.කොහොම වුණත් ඇතුළත කරුණු දන්නා අය පවසන්නේ මෙහි තවත් පැත්තක් ද තිබෙන බවයි. ඒ, මීරා චොප්රා ගේ ආගමනයයි. ප්‍රකාශ් ජාජු, මීරා ව බොලිවුඩ්පුරයේ ජනපි‍්‍රය නිළියක කරන්නට දරන උත්සාහය පි‍්‍රයංකාට විෂ වී ඇතැයි ඔවුන් පවසනවා. මේ ගැටුම දුරදිග යන්නට ඒ කාරණය වඩාත්ම ප්‍රබල වී ඇතැයි ඔවුන්ගේ මතයයි.කොයිතරම් වැඩ කටයුතු තිබුණත් තමන්ගෙ සමීප හිතවත් අයගේ, අසරණයන්ගේ දුකකදී සමීප වන මිතුරෙක් තමයි, රිතික් රෝෂන්. පසුගිය සතියේ රිතික්ගෙන් උදව් ලැබූ අසරණ දරුවෙකුගේ අවමංගල උත්සවයක් තිබුණා. කාර්ය බහුල වාතාවරණයක සිටියත් මේ අවස්ථාවට සහභාගි වෙන්න හිතාගෙන රිතික් තම මෝටර් රථය පදවාගෙන ගියා. නිවෙසින් බැහැර වී විනාඩි කිහිපයක් ගතවෙද්දී රිතික්ට අමුත්තක් දැනුණා.ශරීරයට වෙනදා නොදැනුණ මොකක්දො අපහසු ගතියක් මතු වෙනවා. ඔහු මෝටර් රථයේ කණ්ණාඩියෙන් මුහුණ බැලුවා. දෙවියනේ! මුහුණ රතුවෙලා. දෙතොල් තරමක් ඉදිමිලා. අපහසු ගතිය එන්න එන්නම වැඩි වෙනවා. යන්න ගිය ගමන පැත්තකට දැමු රිතික් ඉක්මනින්ම ළඟම තිබුණු රෝහලට තමන්ගේ රථය හැරවූවා.රෝහලට පිවිසුණු රිතික්ව පරීක්ෂා කළ වෛද්‍යවරු ඔහු එහි නතර කර ගත්තා. වෛද්‍යවරු මුලින්ම සැක කළේ රිතික්ට මැලේරියාව වැළඳී ඇතිද කියලයි. ඒත් රිතික්ව හොඳින් පරීක්ෂා කරද්දී හෙළි වුණේ ඔහුට යම් ඖෂධයකින් ආසාත්මිකතාවක් හටගෙන ඇති බවයි.“ඩොක්ටර්ස්ලා මගෙන් විස්තර අහද්දියි මට මතක් වුණේ මම ඊට පැය බාගයකට විතර කලින් ඇන්ටිබයටික් (ප්‍රතිජීවක) පෙත්තක් ගත්ත බව. ඒ පෙත්ත නිසයි මාව අසනීප වෙලා තියෙන්නේ. මගේ මූණ කණ්ණාඩියෙන් බලද්දි මටම බය හිතුණා.මගේ දෙතොල් සාමාන්‍ය ප්‍රමාණය වගේ දස ගුණයක් විතර මහත් වුණා. මට මතකයි එඩී මර්ෆි රඟපාපු එක්තරා චිත්‍රපටයකත් මෙහෙම දෙයක් තිබුණා. ඒ චිත්‍රපටයේ එඩී මර්ෆිගෙ තොල් ගොඩක් විශාල වෙනවා,මොකක්දො ඖෂධයක් නිසා. මටත් වුණේ එහෙම දෙයක්. මේ වගේ භයානක අසාත්මිකතාවක් බටහිර රටවල මිනිස්සුන්ට නම් වෙනවලු, කකුළුවො කෑවාම. මට හිතෙන්නෙ ඇන්ටිබයටික් පෙත්තක් අරන් මේ වගේ බරපතළ විදිහට අසනීප වුණ මේ විශ්වයේ ජීවත්වෙන එකම මනුස්සයා මම වෙන්න ඇති.” රිතික් මෙහෙම කිව්වේ අසනීපය සුව වෙලා නිවෙසට පැමිණියාට පසුවයි.නිවසට පැමිණියත් පුතුන් දෙදෙනාට තමන්ව නොපෙන්වන්නැයි ඔහු බිරිඳ සහ පවුලේ සැමගෙන්ම ඉල්ලා සිටියා. “මගේ ස්වරූපය දැක්කාම පුතාලා දෙන්නා බය වේවි. තාමත් මගේ දෙතොල් තරමක් ඉදිමිලා. තව ටික දවසකින් ඒ ඉදිමුණු ගතිය අඩුවේවි. ඊට පස්සෙ මාව පුතාලට පෙන්නුවට කමක් නැහැ.”රිතික් ප්‍රතිකාර ගත්තේ මුම්බායිහි පිහිටි කොකිලාබන් රෝහලෙන්. මේ හදිසි අසනීපය නිසා රිතික්ට අවමංගල්‍යයට සහභාගි වන්නට නොහැකි වුණා. මියගොස් තිබුණේ කුඩා පිරිමි ළමයෙකු වන අශුතෝෂ්. ඔහු කාලයක සිට රෝගීව සිටි දරුවෙක්. අශුතෝෂ් ගේ ප්‍රතිකාර සියල්ලටම වියදම් දැරුවේ රිතික්. මේ දරුවා පසුගිය දිනවල ඉතාම ආසාවෙන් සිටියේ රිතික්ව මුණ ගැසී කතාබහ කරන්න.නමුත් චිත්‍රපටවල වැඩ කටයුතුවලට කාලය ගතවූ නිසා රිතික්ට මේ දරුවා මුණ ගැසෙන්නට කාල වේලාවක් සොයාගන්නට නොහැකි වුණා. මේ නිසා රිතික් දැඩි ලෙස කම්පා වූ බවයි ඔහුගේ මිතුරෙකු පැවසුවේ.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>05</day>
    </date>
    <link>http://www.silumina.lk/2010/12/05/_art.asp?fn=av1012059</link>
    <topic>නුවරඑළිය ගැන පොත් ලියන කිරිඳිවැල ලේඛකයා</topic>
    <author/>
    <content>නුවරඑළිය ගැන පොත් ලියන කිරිඳිවැල ලේඛකයාමා සිරිසේන දේවපි‍්‍රය මුලින්ම හඳුනා ගත්තේ කෙටිකතාකරුවකු වශයෙනි. ඔහු ලියු ‘තුංමංහන්දියේ ලයිට් එක නිවල’ නම්වූ කෙටිකතා සංග්‍රහය කලකට ඉහත දී කියෙව්වා මට මතකය.ඊට පසු මා දේවපි‍්‍රය මහතා හඳුනාගත්තේ ‘රසඳුන’ අතිරේකයේ විශේෂාංග ලේඛකයකු ලෙසිනි. ඔහු ලෝකාන්තයෙන් බිමට බට මීපිළිමාන වීරයා ගැන ‘රසඳුන’ට ලියු විචිත්‍රාංග ලිපිය පාඨක මතකයේ තවමත් රැඳී ඇතැයි සිතමි.සිරිසේන දේවපි‍්‍රය කැලණිය විශ්ව විද්‍යාලයේ ජනසන්නිවේදන අධ්‍යයන අංශයේ පළමු ශිෂ්‍ය කණ්ඩායමට අයත් වූයේය. ඔහු ජනසන්නිවේදන විෂයයවේදී උපාධිධරයෙකි.“ඔබ ලේඛන කලාවට පිවිසුණේ කොහොම ද?”මම දේවපි‍්‍රය මහතාගෙන් විමසීමි.“මගේ ගම කිරිඳිවැල හිස්වැල්ල. ඉගෙනුම ලැබුවේ කිරිඳිවැල මහා විද්‍යාලයෙන්. මම මුලින්ම ලිව්වේ කෙටිකතා. මගේ ලොකු අයියා කරුණාසේන දේවපි‍්‍රය. ඔහුත් ලේඛකයෙක්. ඔහුගේ බලපෑම මට තිබුණා. ඊට පස්සෙ මම නවකතා ලිව්වා. ‘සපත්තු මහන්නෙක් සමඟ දුවක්’ මා ලියු නවකතාවක්. ඊට පසු මා ළමා පොත් කීපයක් ද ලිව්වා.”සිරිසේන දේවපි‍්‍රය අද වඩාත් ප්‍රසිද්ධ නුවරඑළිය ගැන පොත් ලියන ලේඛකයකු වශයෙනි. කොළඹ නීතිපති දෙපාර්තමේන්තුවේ සේවය කළ දේවපි‍්‍රය මහතාට 1979 දී නුවරඑළියේ කච්චේරියට මාරුවක් ලැබිණි. ඔහුට එය වෙස්වළාගත් ආශිර්වාදයක් වූවා සේය. එතැන් සිට 1994 විශ්‍රාම යන තෙක් ඔහු සේවය කළේ එහි ය.“ඔබට නුවරඑළිය ගැන පොත් ලියන්න හිතුනේ ඇයි?”“නුවරඑළිය අමුතුම ප්‍රදේශයක්. එහි ඓතිහාසික තොරතුරු හුඟක් සැඟවිලයි තිබුණේ. මම මුලින්ම නුවරඑළිය දිස්ත්‍රික්කය ගැන ගවේෂණයක යෙදෙන්න පටන් ගත්තා. එහි ප්‍රතිඵල තමයි මේ පොත්.”‘නුවරඑළිය දිස්ත්‍රික්කය’ (1992), ‘අසිරිමත් නුවරඑළිය’ (1996), ‘හග්ගල උද්භිද උද්‍යානය’ (2005), ‘සුන්දර නුවරඑළිය’ (2009) දේවපි‍්‍රය මහතා නුවරඑළිය පාදක කරගෙන ලියු ශාස්ත්‍රීය කෘති කීපයකි. ඒ හැරුණු කොට ඔහු ලියු ‘ජනප්‍රවාද හා ජනවහර’ (1993) පොතෙන් නුවරඑළිය දිස්ත්‍රික්කයේ ජනප්‍රවාද හා ජනවහර පිළිබඳ තොරතුරු එයි. ‘වලපනේ ඉතිහාසය’ (2006) ඔහුගේ තවත් කෘතියකි. වලපනේ ද නුවරඑළිය දිස්ත්‍රික්කයට අයත් වූවකි.“ඔබේ ‘නුවරඑළිය දිස්ත්‍රික්කය’ පොතේ අන්තර්ගතය මොකද්ද?“නුවරඑළිය, වලපනේ, කොත්මලේ, හඟුරන්කෙත හා අඹගමුව (ගිනිගත්හේන) යන ප්‍රදේශ නුවරඑළිය දිස්ත්‍රික්කයට අයත් වෙනවා. මේ පොතෙන් මා ඉදිරිපත් කරන්නේ භූ විද්‍යාත්මක, ඓතිහාසික, පුරා විද්‍යාත්මක, ආගමික, සමාජාර්ථික හා සංස්කෘතික මෙන්ම ජන සංඛ්‍යාත්මක තොරතුරු.නුවරඑළිය ගැනම ඔබ පොත් දෙකක් ලියලා තිබෙනවා ‘අසිරිමත් නුවරඑළිය’ හා ‘සුන්දර නුවරඑළිය’ යනුවෙන්?“අසිරිමත් නුවරඑළිය පොතෙන් කියැවෙන්නේ නුවරඑළිය දිසාව තුළ සංචාරකයන්ට නැරැඹිය හැකි ස්ථාන 64 ක් ගැනයි. ඒවා කොටස් දෙකකට බෙදා තිබෙනවා. එකක් ස්වභාව සෞන්දර්යාත්මක වටිනාකමකින් යුතු දර්ශනීය ස්ථාන. අනික ආගමික, ඓතිහාසික, භූ විද්‍යාත්මක, පාරිසරික, උද්භීද විද්‍යාත්මක, සමාජ විද්‍යාත්මක හා වෙනත් විවිධ ආකාරයේ වැදගත් ස්ථාන.‘සුන්දර නුවරඑළිය’ පොත හුදෙක් නුවරඑළිය නගරය පමණක් අළලා ලියැවුණු පොතක්. නුවරඑළිය නගරය, නුවරඑළියේ ඓතිහාසික තොරතුරු, නුවරඑළිය ජනාවාස වීම, පරිපාලනය, ජනගහනය, ආගමික තොරතුරු, සංචාරක ස්ථාන යනාදිය ඊට සංග්‍රහ වෙනවා.දේවපි‍්‍රය මහතා මේ පොත් ලිවීමට දරා ඇති පරිශ්‍රමය අතිමහත් ය.“බස්වල ගිහින්, පන්සල්වල නැවතිලා තමයි මං හුඟක් තොරතුරු සොයා ගත්තේ. ‘නුවරඑළිය දිස්ත්‍රික්කය’ පොත ලියන්න විතරක් මට අවුරුදු හතරක් ගියා. මට හමුවුණ පැරැණි සෙල්ලිපි පිටපත් කරවා ගැනීම සඳහා පුරා විද්‍යා දෙපාර්තමේන්තුවේ නිලධාරීන් නුවරඑළියට ගෙන්වීමට පවා එක් අවස්ථාවක මට සිදුවුණා.”සිරිසේන දේවපි‍්‍රය ලියු ‘ජනප්‍රවාද හා ජනවහර’ (1993) නුවරඑළිය දිස්ත්‍රික්කයේ වලපනේ, කොත්මලේ, හඟුරන්කෙත හා ගිනිගත්හේන ප්‍රදේශවල පවතින ජනප්‍රවාද හා ජනවහර පිළිබඳ ව වූ පර්යේෂණාත්මක කෘතියකි.එසේම ‘හඟුරන්කෙත වීර ඩිංගිරාල’ (1999) නුවරඑළිය දිස්ත්‍රික්කයේ ජාතික වීරයන් අළලා ලියැවෙන ග්‍රන්ථ මාලාවක පළමුවැන්නයි. ඩිංගිරාල 1848 කැරැල්ලේ ප්‍රමුඛ කාර්යභාරයක් ඉටුකළ වීරවරයෙකි.‘හග්ගල උද්භිද උද්‍යානය’ එම නමින් දැක්වෙන ආකාරයට එම උද්‍යානය අළලා ලියැවුණකි.  ‘සිරි මැදුර’, මීපිළිමාන, නුවරඑළිය සිරිසේන දේවපි‍්‍රයගේ ලිපිනයයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>05</day>
    </date>
    <link>http://www.silumina.lk/2010/12/05/_art.asp?fn=av10120510</link>
    <topic>වසන්ත උත්සවයට නුවරඑළිය දැන් සිටම සැරසෙන හැටි</topic>
    <author>සුනිල් මිහිඳුකුල</author>
    <content>වසන්ත උත්සවයට නුවරඑළිය දැන් සිටම සැරසෙන හැටිපසුගිය දිනෙක මා නුවරඑළිය වික්ටෝරියා උද්‍යානයට ගිය අවස්ථාවේදී එහි එක් තැනක මල් පැළ තවාන් කරනු දක්නට ලැබිණි. ඒ පිළිබඳ විමසීමක් කිරීමේදී උද්‍යානයේ කංකානි ධූරය දරන කේ.ඒ.චන්ද්‍රකුමාර මහතා කියා සිටියේ 2011 අප්‍රේල් මස ඇරඹෙන නුවරඑළිය වසන්ත උත්සව සමයට පිපෙන්ට දැන් සිටම මල් පැළ තවාන් කරන බවය.එදිනම සවස කෝපි කෝප්පයක් බීම සඳහා උද්‍යානයට මඳක් ඔබ්බෙන් පිහිටි නිහාරා හෝටලයට ගොඩවූ විට එහි කළමනාකරු වූ සුසාර සංජීවගෙන් මට දැනගන්ට ලැබුණේ දැන් සිටම (නොවැම්බර්) වසන්ත සැණකෙළියට සහභාගි වන සංචාරකයන් හෝටල් වෙන්කර ගැනීමට උත්සුක වන බවයි. උත්සව සමය ළංවෙත්ම හෝටල් ගාස්තු ද අනුක්‍රමයෙන් ඉහළ නඟී. දැන් සිටම වෙන්කරගතහොත් ගාස්තුව අඩුය.නුවරඑළිය වසන්ත උත්සවය ඇරඹෙන්නේ අප්‍රේල් මස පළමුවැනිදා සිටය. අප්‍රේල් 30 වැනි දින එය නිමාව දකී. එම කාලයට නුවරඑළිය සමශීතෝෂ්ණ කාලගුණයකින් (වැඩි ශීතල ද නැති වැඩි ඌෂ්ණය ද නැති) යුක්ත වෙයි. ඒ වන විටත් මල්තුහින (හිම) නිසාවෙන් දැවීගිය ගහකොළ මල් අතුරිකිලි දමා විචිත්‍රවත් වන්ට පටන් ගනී.ඩී.ජී.මහින්ද කුමාරනුවරඑළිය අළලා පොත් කීපයක්ම ලියා ඇති ප්‍රවීණ ලේඛකයකු වන සිරිසේන දේවප්‍රිය මහතා පවසන පරිදි වසන්ත සැණකෙළිය ආරම්භ වන්නේ පෙරහරකිනි.”හැම අවුරුද්දකම මාර්තු මාසය අගභාගයේදී චාරිත්‍රානුකූලව නුවරඑළියේ බෞද්ධ සංස්කෘතික මහ පෙරහරක් පැවැත්වෙනවා. මේ පෙරහර බඹරකැලේ ශ්‍රීී මහා විහාරස්ථානය අසලින් පටන් අරන් නුවරඑළිය නගරය කරා ගමන් කොට වීදි සංචාරයෙන් එය නිමවෙනවා. මේ පෙරහර ඉඟි කරන්නේ නුවරඑළියට වසන්තය උදාවුණු බවයි.” දේවප්‍රිය මහතා කියයි.වසන්ත සැණකෙළියට මූලිකත්වය ගෙන කටයුතු කරනුයේ නුවරඑළිය නගර සභාවයි. දැන් සිට ම එහි සංවිධාන කටයුතු ආරම්භ කර ඇති බව නුවරඑළිය නගර සභාව නියෝජනය කරමින් අප හා කතා කළ ප්‍රකාශකයෙක් කියා සිටී. එහි යටිතල පහසුකම් මේ වන විටත් සම්පාදනය වෙමින් පවතී.නුවරඑළිය වසන්ත උත්සවයට සැලකිය යුතු ඉතිහාසයක් පවතී. එය ආරම්භවී ඇත්තේ බ්‍රිතාන්‍ය යටත්විජිත යුගයේදීය. මෙරට සිටි සුදු ජාතිකයෝ අප්‍රේල් මාසයේදී නුවරඑළියට පැමිණ කෙටි නිවාඩුවක් ගතකිරීම සම්ප්‍රදායයක් කර ගත්හ. එසේම එම නිවාඩුව වඩාත් අර්ථවත් කරගැනීම සඳහා ඔවුහු නොයෙක් විනෝදාත්මක ක්‍රියාකාරකම්වල යෙදුණාහ.වසන්තයට මල් පිපෙන්නට තවාන් කරන පැළඇන්ටන් සමන්ප්‍රියප්‍රවීණ කලාකරුවකු මෙන්ම දක්ෂ පරිසර චාරිකා ලේඛකයකු වන කපිල කුමාර කාලිංග මිතුරා කියන ආකාරයට එකල නුවරඑළිය වසන්තය ‘වයිට් සීසන්’ හා ‘බ්ලැක් සීසන්’ යනුවෙන් දෙකොටසකට බෙදී තිබිණි. සුදු ජාතිකයන් නුවරඑළියේ නිවාඩු ගතකළේ පෙබරවාරි මාසයේදීය. එය‘වයිට් සීසන්’ ලෙස හැඳින්විණි. ස්වදේශිකයන්ගේ වාරය වූයේ අප්‍රේල් මාසයයි. එහෙයින් එය ‘බ්ලැක් සීසන්’ යනුවෙන් හඳුන්වන ලදී.එපමණක් ද නොවේ. සුදු ජාතිකයන් අගෝස්තු හා දෙසැම්බර් මාසවලදී ද නිවාඩු ගතකිරීම සඳහා නුවරඑළියට පැමිණ ඇත. ඒ වාර හඳුන්වා ඇත්තේ ’මිනි සීසන්’ යනුවෙනි.නුවරඑළිය පිළිබඳ පුළුල් දැනුම් සම්භාරයකින් යුතු ප්‍රවීණ ලේඛක ෂෙල්ටන් හෙට්ටිආරච්චි මහතා කියන පරිදි එකල පාසල් වාර්ෂික නිවාඩුව යොදා ඇත්තේ මේ ‘සීසන්’ විධික්‍රමය සැලකිල්ලට ගනිමිනි. අදටත් එම නිවාඩුව එපරිදිම ක්‍රියාත්මක වෙයි.පසුගිය අප්‍රේල් මාසයේදී වසන්ත උත්සවය වෙනුවෙන් ලක්ෂ 10ක පමණ සංචාරක පිරිසක් නුවරඑළියට පැමිණ ඇත. රටට සාමය උදාවීමත් සමඟම උතුරු නැඟෙනහිර පෙදෙස්වලින් දෙමළ හා මුස්ලිම් සංචාරකයන් ද විදේශීය සංචාරකයන් ද ඊට වඩා ප්‍රමාණයක් මෙවර වසන්ත උත්සවය සඳහා සහභාගි විය හැකි බව නුවරඑළිය නගර සභාවේ සේවය කරන එසේම ප්‍රවීණ ගායකයකු ද වන ඇන්ටන් සමන්ප්‍රිය මහතා විශ්වාසය පළකරයි. කවදත් මේ සංචාරකයන්ගෙන් 80%ක් මුස්ලිම් ජාතිකයන් බව පැවසේ.නුවරඑළිය වසන්ත උත්සවය වෙනුවෙන් විනෝදාත්මක වැඩසටහන් රැසක් ක්‍රියාත්මක වෙයි. මෝටර් රථ ධාවන තරග, මෝටර් බයිසිකල් ධාවන තරග, මෝටර් බයිසිකල් කඳු තරණය, බෝට්ටු රේස්, අශ්ව රේස්, පෝනි රේස්, මල් ප්‍රදර්ශන හා සංගීත සංදර්ශන ඒ අතර ප්‍රධානය.නුවරඑළිය සංචාරයේදී මට මුණගැසුණු එක් සුවිශේෂ පුද්ගලයකු වූයේ ඩී.ජී.මහින්ද කුමාර මහතාය. ඔහු නාගරික මන්ත්‍රීවරයෙකි. නුවරඑළිය නගර සභාවේ සංචාරක කටයුතු අංශයේ සභාපති ධූරය දරන ඔහු නුවරඑළිය හෝටල් සංගමයේ සභාපති තනතුර ද හොබවයි.සංචාරක ව්‍යාපාරය පිළිබඳ ඔහුට කිසියම් චින්තනයක් පවතින බව ඔහු සමඟ කළ කතාබහේදී මට වැටහී ගියේය. ”නුවරඑළියට එන හුඟාක් අය ඒ සංචාරයෙන් නිසි ප්‍රයෝජනය ගන්නේ නැහැ.ඊට එක හේතුවක් නුවරඑළිය හා ඒ අවට ප්‍රදේශවල නැරඹිය හැකි සුන්දර ස්ථාන ගැන ඔවුන් තුළ දැනුමක් නොමැතිවීම. පැය හයක් ඇතුළත කි.මී. 90ක් ආවරණය කෙරෙන දියඇලි 21ක් නැරඹිය හැකි වැඩපිළිවෙළක් අපි දැන් සකස් කරලා තියෙනවා. ඒක තමයි දකුණු ආසියාවේ තිබෙන දීර්ඝතම දියඇලි සංචාරය.ලංකාවේ දෙවැනි උසම කන්ද වන කිරිගල්පොත්ත ඒ වගේම තුන්වැනි උසම කන්ද වන තොටුපළ හරිම සුන්දර ස්ථාන. සීසන් එකට නුවරඑළියට එන කවුරුත් අවාසනාවකට මේ තැන් බලන්න යන්නෙ නැහැ.ඒ වගේම ජෛව විවිධත්වය අතින් නුවරඑළිය ප්‍රදේශය ඉතා වැදගත්. බොහෝ සංචාරකයන් එය හඳුනාගන්නේ නැහැ. කාලා බීලා නටන්න විතරක් නුවරඑළියට ඇවිත් වැඩක් ඇද්ද?සුසාර සංජීවවසන්ත උත්සව සමයට සාමාන්‍ය ජනතාවට නුවරඑළියට විත් විනෝදයක් ලැබිය හැකිද යන්න ප්‍රශ්නයකි. ඒ අධික හෝටල් ගාස්තු හා වෙනත් නවාතැන් ගාස්තු නිසාවෙනි.එම වකවානුවට නුවරඑළිය නගරයේ ආහාරපානවල මිල ගණන් ද දෙගුණ තෙගුණ වෙයි. ෂෙල්ටන් හෙට්ටිආරච්චි මහතාට ඒ අරභයා තදබල විවේචනයක් ඇත.”මේ උත්සවයේදී අපි ගොවීන්, කම්කරුවන්, සොල්දාදුවන්, ආබාධිත රණවිරුවන් දකින්නේ නැහැ. මේක දැන් මුදල් හදල් තියෙන අයගේ උත්සවයක් පමණක් වෙලා.”මෙහිදී ෂෙල්ටන්ගේ යෝජනාව වන්නේ අවුරුද්දේ හැම මාසයක්ම නුවරඑළිය වසන්ත සමයක් ලෙස සලකා කටයුතු කළ යුතු බවය. එකල පැවතුණු මිනි සීසන් ක්‍රමය 2003 වසරේදී අත්හදා බැලූ බවත් එය සාර්ථක වූ බවත් මහින්ද කුමාර මහතාගෙන් මට දැනගන්ට ලැබිණි. අවම වශයෙන් ඒ ක්‍රමයවත් ඉදිරියේදී පවත්වාගෙන යන්නේ නම් මාස් පඩිකාරයන්ට ද නුවරඑළියට පැමිණ වසන්ත සිරි නැරඹිය හැකි වනු නොවේද?.සුනිල් මිහිඳුකුලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>05</day>
    </date>
    <link>http://www.silumina.lk/2010/12/05/_art.asp?fn=av10120511</link>
    <topic>මොනවද මේ ඉකෝ පොයෙට්‍රි?</topic>
    <author>සු.මි.</author>
    <content>මොනවද මේ ඉකෝ පොයෙට්‍රි?ඉකෝ පොයෙට්‍රි  (Eco –Poetry) යන නමින් හැඳින්වෙන කාව්‍ය විශේෂයක් ලෝක සාහිත්‍යයේ දක්නා ලැබේ. එහෙත් අපේ රටේ එවැනි කාව්‍ය වර්ගීකරණයක් පවතිනු නොපෙනේ. බොහෝ ලේඛකයන් පරිසරය අළලා නොයෙක් විචිත්‍රාංගමය ලිපි ලීවද එම පාරිසරික වස්තු අළලා කාව්‍ය රචනයේ යෙදෙනු දැක්ක නොහැකි තරම්ය.ප්‍රවීණ කලාකරුවකු වන කපිල කුමාර කාලිංග ලියූ ’දුඹුරු වලාකුළු’ නමැති පාරිසරික කාව්‍ය සංග්‍රහය ගැන කතාකළ යුතු වන්නේ එබඳු පසුබිමක්, එබඳු වටපිටාවක් මැද්දේය. ‘දුඹුරු වලාකුළු’ කාව්‍ය සංග්‍රහය පැහැදිලිවම හඳුන්වා ඇත්තේ ‘පාරිසරික කවි’ කියාය.කපිල වඩාත් ප්‍රකට වේදිකා හා ගුවන්විදුලි නාට්‍යකරුවකු මෙන්ම කෙටිකතාකරුවකු වශයෙනි. එහෙත් ඔහු දක්ෂ පරිසර චාරිකා ලේඛකයෙක් ද වෙයි. ඔහු ‘ගිරිහෙල් මුදුන’ යන නමින් පළකර ඇත්තේ පරිසර හා සංචාරක ලේඛන එකතුවකි. පරිසර චාරිකාවන්හි යෙදීමේදී පහළ වූ කවි සිතිවිලිවලින් මේ පාරිසරික කවි නිර්මාණය වී ඇති බව කපිල තම කෘතියට පෙරවදනක් ලියමින් කියා සිටී.’දුඹුරු වලාකුළු’ කවි සංග්‍රහයට හයිකු ශෛලියේ කුඩා කවි ද ඇතුළත් වෙයි. ‘දුම්රිය හයිකු’ යන සිරසතලය යටතේ පෙළගස්වා ඇති එබඳු කවියක් - දෙකක් මෙසේයි.මඩ සහ සුදකපිල කුමාර කාලිංගමඩෙහිම ලඟිනකොකාගේසුදබිංගේරැයක් ඇවිත්ඒ සැණෙකින්හිරුත් ඇවිත්’දුම්රිය සහ කුරුල්ලෝ’ යන ශීර්ෂය යටතේ කපිල ලියා ඇති කවි මෙපරිදිය. ඒ කවි තුනේ මනා ඒකමිතියක් ද පවතිනු පෙනේ.කඩුගන්නාව - බලනමල් පිපුණුඋස ගසෙකගී ගයන බටිති කැලරඹුක්කන – යාගොඩමඩ කඩිතිමත රැඳුණුසුදු පුළුන්කොක් රෑනකොටුව(පස්වන වේදිකාවටදැන් පැමිණි දුම්රියෙන්)බැස යන මඟියකුගේබත්මුලට ඇස ගසනකපුටු රැළවනයට නිදහස් කළ අලි පැටවුන් ගැන කපිල ලියා ඇති කවිය යශෝදරාවතේ රීතිය අපට සිහිගන්වන සුලුය.වනයේ තිබෙන කොයි දේවත් රසවේ වාවළවේ ගඟේ දිය නියෙඟට නොසිඳේ වාපෙවූ කිරට කළගුණ සිත පවතී වාඅලි ඇත් දරුවනේ අප යළි හමුවේ වාඅලි අර්බුදය පාදක කරගෙන ලියවුණ තවත් කවි කීපයක්ම මේ කාව්‍ය එකතුවේ එයි.සුනාමි ව්‍යසනයෙන් පසු යාල අභයභූමිය දකින කවියා ඉන් ප්‍රකම්පිත වන ආකාරය ‘බියපත්ය යාල තවමත්’ කාව්‍ය නිර්මාණයෙන් අපට දැනේ.එක්තරා දිනක මහනුවර නගරයේ ඉහළ අහසේ දුඹුරු වලාකුළු පෙළක් දක්නට ලැබිණි. විද්‍යාඥ මතයට අනුව එසේ දුඹුරු වලාකුළු හට ගැනෙන්නේ බලවත් වායු දූෂණය හේතුකොටගෙනය. එය නිමිත්ත කරගෙන කපිල ලියූ කවි සංකල්පනය ‘දුඹුරු වලාකුළු’ යනුවෙන්ම නම්කර ඇත.ගස් කැපීමේ ඛේදවාචකය අළලා ද කපිල කවි කීපයක්ම ලියා ඇත. ‘නකල්ස්’ නම් වූ කවිය එවැන්නකි. මෙසේ ඉවක් බවක් නැතිව ගස් කපන විට ඉතිරි වන්නේ තුත්තිරි ගස් පමණි. එවිට තුත්තිරි ගසට ද තැනක් එයි. කපිල මහත් උත්ප්‍රාසාත්මකව එය කාව්‍යානුභූ®තියකට නඟන්නේ මෙලෙසිනි.තුත්තිරි ගසටසිංහරාජයෙත් ගස් කපතිපුවතක්හිටු කියාගස් කපනමේ දූපතේනුඹටත්තැනක්එන හැඩයිගසක් විය යුතු ම නැතගසක් ලෙසසැලකුම් ලබන්නටමේ බූරු දූපතේ’පාරිසරික කවි’ හෙවත් ’ඉකෝ පොයෙට්‍රි’ ලියන්ට අදහස් කරන අංකුර කවීන්ට කපිල කුමාර කාලිංගගේ මේ ‘දුඹුරු වලාකුළු’ කාව්‍ය සංග්‍රහය මාහැඟි පූර්වාදර්ශයක් වනු නොඅනුමානය.සු.මි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>05</day>
    </date>
    <link>http://www.silumina.lk/2010/12/05/_art.asp?fn=av10120512</link>
    <topic>හොඳ ළමයා වගෙ රූම් එකට ගිහින් රෙස්ට් කරන්නකො</topic>
    <author>ලබන සතියට</author>
    <content>හොඳ ළමයා වගෙ රූම් එකට ගිහින් රෙස්ට් කරන්නකො“මං මේ වගේ සීන් එකක් කරන්න බලාපොරොත්තු වුණේ නැහැ සර්.. ඇයි මාව මෙහෙම රැවැට්ටුවේ?””මෝඩ කතා කියන්න එපා අපර්ණා... මේ වගේ සීන්ස් තිබුණොත් තමයි ෆිල්ම් එක දුවන්නෙ.. ඔයාට මේවා තේරෙන්නෙ නැහැ ඒකයි මේ..?””මං කොහොමද දෙය්යනේ දැන් අම්මාගෙයි.. තාත්තාගෙයි මුහුණ බලන්නෙ? අපේ තාත්තා වහ කාලා මැරෙයි සර්..””හරි.. හරි.. දැන් ඕවා ගැන හිතන්න ඕනෙ නැහැ. ඔයා හොඳ ළමයා වගෙ රූම් එකට ගිහින් ටිකක් රෙස්ට් කරන්නකො. තව ටිකකින් අපි ඊළඟ ටේක් එකට යමු.. ඕ.කේ..”එසේ කී වංශනාථ ඇගේ පිටට සෙමින් තට්ටු කර ඉවතට ගියේ ඊළඟ දර්ශනයට සූදානම් වෙනු සඳහාය. මේ වනතුරු අපර්ණා සිතාගෙන සිටියේ චිත්‍රපට ලෝකය ඉතා සුන්දර.. විකසිත වූ එකකැයි කියාය. එහෙත් එම සිහින සිතුවිල්ල ඒ වන විට ඇගේ දෙපා පාමුල බිඳ වැටෙමින් තිබිණ. පියාගේ බලවත් විරෝධය නොතකා තමා මේ චිත්‍රපටයේ රඟපාන්නට තීන්දු කළේ මෙවැනි තත්ත්වයකට මුහුණ පාන්නටදැයි ඇය තමාගෙන්ම ප්‍රශ්න කළාය.වේශ නිරූපණ ශිල්පි මඩපාත ඇය අසලට ආවේ ඇය මෙවන් සිතුවිලි ගොඩක අතරමංව සිටියදීය. ඔහු ඇය අසලින් වාඩිවී මද ලෙස සිනාසුණේය.”ඔය දරුවා වැදගත් පවුලක ළමයෙක් විත්තිය මට පේනවා. අද කාලෙ චිත්‍රපටි නිළියක් වෙන එක නරක දෙයක් නෙවෙයි... හැබැයි කල්පනාවෙන් වැඩ කරන්න ඕනැ.. චිත්‍රපටි ෆීල්ඩ් එක හරි අමුතුයි.. තේරුණා නේද?””අංකල් කියන දේ මට තේරෙනවා... මං දැන් පරක්කු වුණා වැඩියි..””එහෙමම කියන්න එපා.. හැබැයි පිටපතේ නැති දර්ශන රූගතකරන එකනම් වැරැදියි... ඒත් එහෙම දේවල් සිද්ධ වෙනවා.. ඔයා වගේ තරුණ ගැහැනු ළමයි රඟපාන්න තියෙන ආසාවටයි මේවට සම්බන්ධ වෙන්නෙ. දැන් ඉතින් කරන්න දෙයක් නැහැ.. අද කරපු සීන් එක රඟපෑමක් විතරයි කියලා හිත හදාගන්න බලන්න.”දයාබර පියකු මෙන් තමන්ගේ හිත සනසන්නට වෙර දරන වේශනිරූපණ ශිල්පියා දෙස අපර්ණා හිස ඔසවා බැලුවේ ඔහු කෙරෙහි උපන් දයාර්ද්‍ර බැල්මෙනි.”ඊළඟ සීන් එක ගැන හිතෙන කොටත් මගෙ මුළු ඇඟම වෙව්ලුම්කනවා අංකල්... මන් හරිම අමාරුවක වැටුණෙ..””අදින් පස්සේ ඔයාගෙ ෂූටින් ඉවරයිනේද?””ඔව්.. අංකල්..””අපි හිතන තරම් චිත්‍රපටි ලෝකෙ සුන්දර නැහැ දරුවා.. රඟපාන්න ඇවිත් මුළු ජීවිතේම කාලකණ්ණි කරගත්තු ලස්සන තරුණ ගැහැනු ළමයි මේ රටේ අනන්තවත් ඉන්නවා.. දැන් ඉතින් හිත හදාගෙන ඊළඟ සීන් එකට ලෑස්ති වෙන්න.. මං යනවා..”ඔහු පුටුවෙන් නැගිට හෝටලයේ බරාදය දෙසට පියවර තබමින් කීවේ සන්සුන් ස්වරයෙනි. ඒ සමඟම වාගේ ඇගේ ජංගම දුරකථනය නාදවන්නට විය. ඇමතුම ආවේ සුරේෂ්ගෙනි. තමා ගතින් මෙන්ම සිතින්ද අසරණ වූ මොහොතක සුරේෂ් කතා කිරීම ඇගේ හිතට මහත් අස්වැසිල්ලක් ගෙන දුන්නේය.දින හවස් වරුවේ ගමේ පන්සලේ ලොකු හාමුදුරුවෝ ඩග්ලස් දැරණියගලගේ සුවිසල් මැදුරට සිය මොටෝරියෙන් වැඩියේ තවත් දායක මහත්මයකු ද සමඟය. උන්වහන්සේ එහි වඩින බව කල්ඇතිව දැනුම් දී තිබූ නිසා ඩග්ලස් සියලු වැඩකටයුතුවලින් මිදී උන්වහන්සේගේ පැමිණීම බලාපොරොත්තුවෙන් නිවෙසේ රැඳී සිටියේය.මූලික සතුටු සාමීචියෙන් පසුව උන්වහන්සේ පැමිණි කාරණය ඩග්ලස් දැරණියගල හමුවේ දිග හැරියේ බැරෑරුම් හඬිනි.”මං මේ ඔබතුමා බැහැදකින්ට පැමිණියේ වැදගත් කාරණාවකට. මේ වැඩේ කරන්න පුළුවන් අපේ දැරණියගල මහත්තයට විතරයි..”උන්වහන්සේ සැප පුටුවේ හරිබරි ගැසෙමින් නළල රැළිගැන්නූහ.”කරන්න පුළුවන් දෙයක් නම් මම කරන්නම් අපේ හාමුදුරුවනේ..””අපේ පන්සලේ නව සංඝාවාසයට මුල් ගල තැබීමේ උත්සවය ලබන මාසෙ විතර කරන්ඩයි මගෙ කල්පනාව.. මට ඒකට අපේ ඇමැතිතුමාව ගෙන්වලා දෙන්ඩ මහත්තයාට බැරිකමක් නැහැනෙ?””අපේ ඇමතිතුමා කිව්වෙ?””බතලගොඩ ඇමතිතුමා මිසක් වෙන කව්ද? උන්නැහෙටනෙ ගිය පාර ඡන්දෙදිත් අපි උදව් පදව් කළේ... මං හිතන්නෙ දැරණියගල මහත්තයා ආරාධනා කළොත් උන්නැහැ නෑවිත් ඉන්න එකක් නැහැ.””එහෙනම් මාත් එක්කම නායක හාමුදුරුවොත් ගිහින් උන්නැහැට ආරාධනා කරමු. මං ඒකට වෙලාවක් ඉල්ලා ගන්නම්... අපේ ඉල්ලීමකට ඇමතිතුමා නොසලකා ඉන්නෙ නැහැ.. මට ඒක විශ්වාසයි.””අන්න බොහොම හොඳයි... එහෙම තමා වෙන්න ඕනැ. අනිත් එක මේ උත්සවේ මහ ඉහළින් කෙරෙන්නත් ඕනැ... දැරණියගල මහත්තයා..ඔබතුමාට පුළුවන්නෙ විය හියදම් පැත්තත් බලා ගන්න..””මාත් උදව් කරන්නම්.. මේ දවස්වල මං චිත්‍රපටියක වැඩට හිරවෙලයි ඉන්නෙ.. ලක්‍ෂ පනහක හැටක වැඩක් හාමුදුරුවනේ...””මටත් ආරංචියි ඔය ගැන... හොඳ වැඩකට නම් මහත්තයෝ කීයක් ගියත් මොකද? ආදර්ශමත් චිත්‍රපටියකින් පුළුවන් මේ සමාජයට හොඳ පණිවිඩයක් දෙන්න...””එහෙමයි...””කෝ අපේ නෝන මහත්තයා.. බංගලාවෙ නැතෙයි?”උන්වහන්සේ ගේ තුළට එබෙමින් සිවුරු පොට සකසාගත්හ.”එයා දුවත් එක්ක සාප්පු ගිහිල්ලා හාමුදුරුවනේ..”මැගිහාමි ගෞරව පූර්ව ලෙස පිළිගැන්වූ ගිලන්පස පානය කළ උන්වහන්සේ ආපසු යාමට සැරසුණේ තෘප්තිමත් හැඟීමෙන් යුතුවය.”ඉඩ තිබුණ වෙලාවක පන්සල පැත්තෙත් ඇවිත් යන්න එන්න ඕනැ අපෙ මහත්තයා... වැඩ රාජකාරි තිබුණයි කියලා පන්සල අමතක කරන්න හොඳ නැහැ..””වෙලාවක් නැති කමයි මට තියෙන ලොකුම ප්‍රශ්නෙ අපෙ හාමුදුරුවනේ.. දැන් හෙට උදේම ෂුටින්වලට අනුරාධපුරේ යන්න ඕනැ... අපිත් දැන් මැෂින්වල කරකැවෙන දැති රෝද වාගෙ වෙලා හාමුදුරුවනේ...””සල්ලිත් හම්බ කරන්න ඕනැ තමයි... ඒත් ජීවිතේ කියන්නෙ සල්ලිම නෙමේ... දැරණියගල මහත්තයා නම් සල්ලි මත්තෙම නැහෙන කෙනෙක් නොවන විත්තිය මං දන්නවා..”උන්වහන්සේගේ වචනවලට ඩග්ලස් දැරණියගල කට කොනකින් සිනාසුණේය. සල්ලි උපයනු සඳහා තමා කරනු ලබන කූට ව්‍යාපාර ගැන දන්නේ තමා පමණක් නොවේදැයි ඔහු, තමාගෙන්ම ප්‍රශ්න කළේය.”එහෙනම් මහත්තයා අපි ගොහින් එන්නම්..”සිවුර සකසා ගනිමින් පුටුවෙන් නැගිට්ට උන්වහන්සේ අඩියක් පෙරට තබත්ම ඩග්ලස් දැරණියගල දෑත් එක්කොට උන්වහන්සේට වැඳ නමස්කාර කළේය.”සුවපත් වේවා””අපේ අමද්‍යප සමිතියත් ළඟදි රැස් කළොත් හොඳයි මහත්තයා”හදිසියේ යමක් සිහියට නැඟුණ කලෙක මෙන් උන්වහන්සේ කීවේ ඩග්ලස්ගේ මුහුණ දෙස එක එල්ලේ බලමිනි.”කෝ ඒකටත් මේ වැඩ හින්දා මට වෙලාවක් නැහැනෙ හාමුදුරුවනේ...””එහෙම කියලා බැහැ මහත්තයා... අපි මේ රට හදන්න ඕනැ..”මතට තිත තියන්නම ඕනැ තේරුණැයි?””එහෙමයි.. ඒක අපේ යුතුකමනෙ” හිතට විරුද්ධව වුණත් ඔහු ඒ වචන ටික කියා දැම්මේය.හාමුදුරුවෝ වැඩි වාහනය ආපසු ගෙඋයනින් පිටත්ව යන තුරුම ඩග්ලස් දැරණියගල බලාසිටියේ වික්ෂිප්ත වූ හදිනි. උන්වහන්සේගේ පැමිණීම ඔහුගේ හිතට දැනුණේ මහා වදයක් ලෙසිනි. සුදු රෙදි හැඳි ගුණවත් ව්‍යාපාරිකයෙකු ලෙස සමාජයේ පෙනී සිටීමට වෙර දරන තමා කෙතරම් කපටි වංචනික පුද්ගලයෙක් ද යන හැඟීම ඒ වනවිට ඔහුගේ හිත යට දිය සුළියක් මෙන් කැකෑරෙමින් තිබුණේය.පන්සලේ ලොකු හාමුදුරුවන් තුළ තමා කෙරෙහි පවතින ගෞරවය හා විශ්වාසය කෙසේ හෝ ආරක්‍ෂා කර ගත යුතු යැයි හාන්සි පුටුවේ දිග හැදෙමින් ඔහු කල්පනා කළේය. සමාජයේ සුදු කඩතුරාවට මුවාවී තමා කරන.. කියන දේවල් හාමුදුරුවෝ හරියාකාරව දනී නම් උන්වහන්සේ තමාගේ මුහුණවත් බලනු නැතැයි ඔහුට සිතෙන්නට විය. චිත්‍රපටි නිළි කුසුම්රානි සමඟ පවත්වාගෙන යන අයුතු සම්බන්ධය තවමත් ලෝකයාට රහසක් බව ඔහු දනී. ඒ ගැන බිරිය සේරාගේ සිතේ පවතින්නේද අවිනිශ්චිත සැකයක් පමණි. දින ගණනාවකින් කුසුම්රානිගේ පි‍්‍රය ඇසුර ලබන්නට නොලැබීමද ඔහුගේ හිතට ගෙන දුන්නේ තරමක අසහනයකි.ඔහුගේ ජංගම දුරකථනය නාදවන්නට වූයේ ඔහු මෙවන් සිතුවිලි සයුරක නිමග්නව සිටියදීය.ඇමතුම ලැබුණේ අවන්හලේ කලමනාකරුගෙනි. ඔහු කතා කළ තාලයෙන්ම ඩග්ලස් දැරණියගලට කාරණයේ බරපතළකම වහා හැඟී ගියේය.”තටමන්නෙ නැතුව කියනවා අයිසෙ... මොකද වුණේ?”ලබන සතියටකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>05</day>
    </date>
    <link>http://www.silumina.lk/2010/12/05/_art.asp?fn=av10120513</link>
    <topic>ඕනෑම තරගයකදී මගේ උපරිමයෙන් ක්‍රීඩා කරනවා</topic>
    <author>ඉඳුනිල් වීරරත්න</author>
    <content>ඕනෑම තරගයකදී මගේ උපරිමයෙන් ක්‍රීඩා කරනවාලසිත් මාලිංගකි‍්‍රකට් පිටියේදී ඔහු වඩාත්ම කැපී පෙනෙන්නේ හිසකේ විලාසිතාව නිසාවෙනි. එසේම වෙනත් කිසිම පන්දු යවන්නකුට නොමැති සුවිශේෂී පන්දුයැවීමේ ඉරියව්ව නිසාවෙන්ද ඔහු පහසුවෙන්ම අනෙක් ක්‍රීඩකයන්ගෙන් වෙන්කර හඳුනාගත හැකිවෙයි.ප්‍රතිවාදී පිතිකරුවන් අසරණ කරමින් ආක්‍රමණශීලී ලෙස පන්දු යවන ඔහු, 2004 ජූලි 01 දා ඕස්ට්‍රේලියාවට එරෙහිව තරග කරමින් ටෙස්ට් වරම් ලැබීය. එහිදී ප්‍රබල ඕස්ට්‍රේලියානු පිතිකරු ඩැරල් ලීමන් ලකුණු 57 කට කඩුල්ල මුවා කිරීමේ වරදට හසුකර ගනිමින් දවා ගත්තේ සිය ප්‍රබලම අවිය වූ යෝකර් පන්දුවක් යවමින්.එසේ ඇරැඹි ගමනේ පළමු තරගයේදීම කඩුලු 6 ක් දවාගන්නට සමත් වුණු ඔහුගේ කඩුලු දඩයමේදී ඉතාමත් කෙටි කලකින් ටෙස්ට් සහ එක්දින කඩුලු සියය බැගින් ලබා ගන්නට සමත් විය.මේ දිනවල සිදුවන බටහිර ඉන්දීය කොදෙව් සංචාරයේ ටෙස්ට් තරග ත්‍රිත්වය සඳහා නම් නොකිරීම හේතුවෙන් ක්‍රිකට් ලෝලීන් අතර කතාබහට ලක්වූ ඔහු එක් දින තරග සඳහා පුහුණුවීම් කරන අතර වාරයේ රසඳුන පාඨක ඔබ වෙනුවෙන් මා සමඟ කතා බහකට එක්වුණා. සහෝදර ක්‍රිකට් ක්‍රීඩකයින් මාලී ලෙසින් හඳුන්වන ලසිත් මාලිංග දැන් මා ඉදිරියේ.පසුගියදා නිමාවුණු ඕස්ට්‍රේලියානු සංචාරයේ ඇන්ජලෝ මැතිව්ස් සමඟ තරගයක් ජයග්‍රහණය කරා රැගෙන යමින් සිය මංගල එක් දින අර්ධ ශතකය ලබාගත් ඒ සුවිශේෂී ඉනිම අපට මෙන්ම ඔහුට ද අමරණීයයි.පසුගිය ඕස්ට්‍රේලියානු සංචාරයේ ඒ අමතක නොවන ඉනිම ගැන කතා කරමු.බැට්කරන්න යනකොට හිතුවෙ නෑ දිනන්න පුළුවන් වෙයි කියලා.ඒත් අනෙක් අන්තයේ හිටියෙ ඇන්ජලෝ මැතිව්ස්. ඔහු ඉතා හොඳ පිතිකරුවෙක්. ඉතින් මට පහරවල් ගහන්න පුළුවන් විදියට ආව පන්දු වලට මම පහර දුන්න. මගේ වාසනාවට මම ගහපු හැම පහරක්ම වගේ හොඳින් පිත්තේ වැදුණා. ඒ වෙනකොට ටික ටික ලකුණු වැඩිවුණා. ඇන්ජි ඇවිත් කිව්ව ඔහොම ගහගෙන යං අපිට මැච් එක දිනන්න පුළුවන් වගේ කියල.කොහොම හරි අවසානයේ තරගය ජයගන්න පුළුවන් වුණා. මමත් ලකුණු 50 ක් ගත්තා.ලසිත් මේ දවස්වල පිතිකරුවකු ලෙස පුහුණු වෙනවද?මම පිතිකරුවකු ලෙස පුහුණුවෙන්න ලොකු විශේෂත්වයක් දක්වන්නේ නැහැ. මොකද මම කණ්ඩායමේ ඉන්නෙ පන්දු යවන්නෙක් විදිහට. කණ්ඩායම මගෙන් බලාපොරොත්තු වෙන්නෙ කඩුලු. මම හොඳින් පන්දු යවන්නෙ නැත්නං පිතිකරුවෙක් වුණා කියල මාව කණ්ඩායමේ තියා ගන්න එකක් නෑ.ඉතින් මම හිතාගෙන ඉන්න එකම දේ හොඳින් පන්දු යවල කණ්ඩායම බලාපොරොත්තු වන දේ ඉටුකරල දෙන්න. ඒත් සමහර අවස්ථාවල මගෙන් ලකුණු 5 ක් 10 ක් හෝ අවශ්‍ය වුණු වෙලාවක ඒ දෙය ඉටුකරල දෙන්න සුදුසු මට්ටමක පිතිකරණය තියාගන්න තමයි බලාපොරොත්තු වෙන්නෙ.ඔබ කොදෙව් සංචාරයේ ටෙස්ට් තරගවලට නම් කරල තිබුණෙ නෑ.දැනට වසර කිහිපයකට පෙර මගේ පාදයේ ආබාධයක් ඇතිවුණා. ඒ වෙලාවෙ ඕස්ට්‍රේලියාවේ ඩේවිඩ් යංග් ඇතුළු විශේෂඥ වෛද්‍යවරුන් කිව්වෙ මේ වගේ ආබාධයක් හොඳ කරන්න බෑ. එහෙම හොඳ වෙන්නෙත් නෑ. මින් ඉදිරියට ක්‍රීඩා කරන්න බැරිවෙනව කියල. වාසනාවකට මට ඒ දේ සිදු වුණේ නෑ.පසුගිය මාසෙ යළිත් ඕස්ට්‍රේලියා සංචාරයට ගිය වෙලාවෙ ඕස්ට්‍රේලියාවෙ ඩේවිඩ් යංග් වෛද්‍යතුමා හම්බ වුණා. එයාටත් හිතාගන්න බෑ කොහොමද හොඳ වුණේ කියල. ඔහු කියන්නෙ මම ගොඩක් වාසනාවන්තයි. මේ වගේ අසනීපයකට මුහුණ දුන්නු කෙනකුගේ ක්‍රීඩා ජීවිතය බොහෝ දුරට එතැනින් අවසන් වෙනවලු. ඒත් මට එහෙම වුණේ නෑ. මට මේ ආබාධය නිසා අවුරුදු 3 ක් විතර ග්‍රවුන්ඩ් එකකට වත් බහින්න පුළුවන් වුණේ නෑ. ඒත් ඊට පස්සෙ මම ආයෙත් ක්‍රිකට් පිටියට ආවා. අවුරුද්දට වැඩි කාලයක් ක්‍රීඩා කළා.මට දැන් ආයෙත් ටික ටික ඒ දණහිසේ වේදනාවක් එනවා. මේ නිසා කොදෙව් ටෙස්ට් තරගාවලියට මම ක්‍රීඩා කළේ නෑ. ඒත් මගේ ශාරීරික යෝග්‍යතාව හොඳින් හදාගෙන ආයෙමත් ඉදිරියේදී ක්‍රීඩා කරන්න බලාපොරොත්තු වෙනවා.ඔබ අපේ එක්දින කණ්ඩායමේ ප්‍රධානම තුරුම්පුවක්. ලෝක කුසලාන තරගාවලිය ආසන්නයේ පැවැත්වෙන කොදෙව් එක්දින තරගාවලිය කොහොම වේවිද?තවම ඒ සඳහා කණ්ඩායම තෝරල නෑ. එම කණ්ඩායමේ මම හිටියොත් එම තරගාවලිය ජයග්‍රහණය කරන්න මගේ උපරිම හැකියාව පෙන්වන්න බලාපොරොත්තු වෙනවා.අනිත් කරුණ ලෝක කුසලාන තරගාවලිය පිළිබඳව මම දැන්ම හිතන්නෙ නෑ. මට ඒ හැම තරගාවලියක්ම තවත් එක් තරගාවලියක් පමණයි. එහිදී මම මගේ උපරිමයෙන් ක්‍රීඩා කරනවා.ඔබේ පන්දු යැවීමේ රටාවට විදෙස් රටවල ක්‍රීඩකයින් හුරුවෙලා හිටියොත් මොකක්ද ඔබේ තුරුම්පුව.මම හිතන්නෙ ඒ හැම ක්‍රීඩකයෙක්ම එදා ඉඳලම වීඩියෝ බලල මට මුහුණ දෙන්න සූදානම් වෙන්න ඇති. මම මේ දක්වා ටෙස්ට් තරග 30 ක් ක්‍රීඩා කරල කඩුලු 101 ක් ලබාගෙන තිබෙනවා. එක් දින තරග 67 කදී කඩුලු 108 ක් ලබාගෙන තිබෙනවා. ඉතින් මගේ පන්දුවලට ඔවුන් හුරුවෙලා නම් මේ වෙනකොට කඩුලු සියය බැගින් ලබාගන්න පුළුවන් වෙන්නෙ කොහොමද?එහෙම හුරුවෙලා හිටියත් මට ප්‍රශ්නයක් නෑ. තරගයකදී පන්දු යවන්න ඉස්සෙල්ල මම කැප්ටන්ගෙන් අහනවා මම මොකක්ද කරන්න ඕන කියල. එහෙම නොවුණත් මම නිතරම බලාපොරොත්තු වෙන්නෙ විකට් ගන්න. ඉතින් මම ගොඩක් කැමතියි එහෙම ප්‍රෙෂර් එකේ බෝල් කරන්න. කවුරු පුරුදු වුණත් මම බෝල් කරන්නෙ මට ඕන විදිහට. මම අද මෙතන ඉන්නෙ පන්දුවෙන් මට ඕන දේ කළ නිසා. ඒ නිසා ඉදිරියේදීත් මම ඒ දේම කරයි.ලසිත් මාලිංග මොනවගේ ක්‍රීඩකයෙක්ද?මම කැමැතියි මගේ පාඩුවේ තනියම ඉන්න. තරගයකට ගියත් කණ්ඩායම වෙනුවෙන් මගේ හැකියාව උපරිමයෙන් දීලා මගේ යුතුකම ඉටුකරල පැත්තකට වෙලා ඉන්න තමයි කැමැති. මොකද මම ගමෙන් ආපු ක්‍රීඩකයෙක්. වැඩිය සද්ද බද්ද නැතුව මගේ පාඩුවේ ගෙදරට වෙලා ඉන්න ඒ වගේම කණ්ඩායමේ ජයග්‍රහණය වෙනුවෙන් මගේ දේ මට ඕන විදියට කරන්න.ඔබේ පෞද්ගලික ජීවිතය ගැන කතා කළොත්2007 ලෝක කුසලානයෙන් පස්සෙ මම ක්ලෝගාඩ් ආයතනයේ නාම නියෝජිතයෙක් වශයෙන් කටයුතු කළා. ඇය ටානියා මට හම්බවුණේ එහි වැඩකට හික්කඩුවට ගිය වෙලාවකදි. කතා බහ කරල අපි පෙම්වතුන් වුණා. දැන් ඇය මගේ බිරිඳ.විවාහ ජීවිතයේ ඉදිරියලොකු බලාපොරොත්තු නෑ. එන හැම ප්‍රශ්නයක්ම හොඳින් සමාදානයෙන් බේරගෙන ගොඩක් ඉවසීමෙන් අම්මල තාත්තල අයියල මල්ලිල හොඳින් බලාගෙන ඉන්න එක තමයි.ඔබ නිහඬ කෙනෙක්. කණ්ඩායමේ සහෝදර ක්‍රීඩකයන් සමඟ ඔබේ බැඳීම.හැමෝම මාත් එක්ක ගොඩක් හිතවත්. මම විතරක් නෙමේ කණ්ඩායමේ අපි කිසිම කෙනෙක් කාත් එක්කවත් කිසිම තරහක් නෑ. හැමෝම හොඳ සමගියෙන් ඉන්නේ. ඒ බැඳීම ගැන හිතාගන්නවත් බෑ. එක එක පළාත්වලින් ආපු එක එක ක්ලබ් නියෝජනය කරන ක්‍රීඩකයින් ඉන්නෙ. එක එක අදහස් තියෙන්නෙ.නමුත් කණ්ඩායමක් විදිහට ගත්තම හැමෝම එකිනෙකාට උදව් කරගනිමින් ගොඩක් සහයෝගයෙන් ඉන්නෙ. අපේ ජයග්‍රහණ හැම එකකට ඒ සමගිය ගොඩක් හේතුවුණා කියලයි මම හිතන්නෙ. ඒ නිසා මම ගොඩක් සතුටුයි මේ වගේ කණ්ඩායමක් නියෝජනය කරන්න ලැබීම ගැන.ඔබ ගමෙන් ආව කෙනෙක්. කොහොමද ගමත් එක්ක දැන් සම්බන්ධය.දැන් ගමත් එක්ක තියෙන සම්බන්ධය ගොඩක් අඩුයි. ඒ කියන්නෙ තරහක්වත් මොකවත් නෙමෙයි. මම ගමට යැවෙන්නෙ නැති නිසා. මොකද මගේ පුහුණුවීම් කටයුතු, මගේ කකුලෙ ආබාධයට ප්‍රතිකාර, ජිම් මේ වගේ හැමදෙයක්ම තියෙන්නෙ කොළඹ.අනිත් කාරණාව තමයි ගමේ මාත් එක්ක එකට සෙල්ලම් කළ, මගේ යාළුවො ගොඩක් දෙනෙක් දැන් රැකියාවලට ගිහින්. සමහරු ගමේ ඇත්තෙම නෑ. නමුත් හැකි හැම වෙලාවෙම ගමේ යන්න ආසයි. ඒ ගියාම ඔවුන් හිටියොත් අපි මුණ ගැහෙනවා.ඔබගේ ජීවිතයේ විවේකය ගත වෙන්නෙ කොහොමද?මම විවාහකයි. ඒ නිසා විවේකයක් ලැබෙන හැම වෙලාවෙම බලන්නෙ ගෙදරට වෙලා ඉන්න. ඒත් වයිෆ් කැමැති ගොඩක් එහෙ මෙහෙ එළියට යන්න. විවේක කාලය අපි දෙන්න කතාවෙලා සරලව ගෙවාගෙන යනවා.බිරිඳ ඔබේ ක්‍රිකට් ලෝලියෙක්ද?අපි හම්බ වෙනකොට එයා ක්‍රිකට් ගැන දන්නෙ නැහැ. නමුත් දැන් ආසයි මැච් බලන්න. එයා මුලින්ම ආසාවෙන් බැලුවේ IPL මැච්. ටික ටික දැන් ක්‍රිකට්වලට ආසයි.නමුත් මම කියල තියෙන්නෙ වැඩිය ක්‍රිකට් ගැන හොයල බලන්න එපා. එහෙම වුණොත් මට ගෙදරත් කෝච් කෙනෙක් ඉන්නවා වගේ. එතකොට කරදරයි. එළඹෙන ලෝක කුසලාන ක්‍රිකට් කිරුළ යළිත් අපේ රටට ගෙන එන්නට සුපුරුදු දස්කම් දක්වන්නට හැකිවේවා රසඳුන සුබ පැතුම්.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>05</day>
    </date>
    <link>http://www.silumina.lk/2010/12/05/_art.asp?fn=av10120514</link>
    <topic>75 ට ළංවන බෝන්ඩ් කෙල්ල උර්සුලා</topic>
    <author>සේමාලි කැල්ලපත</author>
    <content>75 ට ළංවන බෝන්ඩ් කෙල්ල උර්සුලාජේම්ස් බොන්ඩ් චිත්‍රපට යනු කලක් ලොව පුරා සිනමා ලෝලීන් අතර ඉතා ජනප්‍රිය වූ රහස් පරීක්ෂක චිත්‍රපට මාලාවකි. මෙහි ප්‍රධාන චරිතය ජේම්ස් බොන්ඩ්ය. කලින් කලට මේ චරිතය නළුවෝ කීපදෙනෙක්ම රඟපෑහ. ෂෝන් කොනරි සහ රොජර් මුවර් වැනි සුප්‍රසිද්ධ නළුවෝ ද ජේම්ස් බොන්ඩ් චරිතයට පණ පෙවූහ. මේ අතරින් ජේම්ස් බොන්ඩ් චරිතය හා පෑහුණු කාන්තා චරිත අතරින් ප්‍රේක්ෂක හදවත් වඩාත්ම කුල්මත් කළ කාන්තා චරිතය නිරූපණය කළ නිළිය වූයේ උර්සුලා ඇන්ඩෲස්ය.’ඩොක්ටර් නෝ’ නම් වූ ජේම්ස් බොන්ඩ් පළමු චිත්‍රපටයේ ‘හනි රයිඩර්’ නම් චරිතය රඟපාමින් උර්සුලා සුදු පැහැති නාන ඇඳුමින් සැරසී බඳේ පිහියක් එල්ලාගෙන අතින් හක්බෙල්ලකුªද රැගෙන මුහුදින් ගොඩ එන දර්ශනය එකල ජේම්ස් බොන්ඩ් චිත්‍රපට නැරැඹූ බොහෝ දෙනා අතර වඩාත් කතාබහට ලක්වූ සහ ප්‍රේක්ෂක හදවත් මෝහනය කළ දසුනක් විය.අද ද බොහෝ දෙනකු ඒ දර්ශනය ගැන කතා කරන්නේ උර්සුලා ඒ දර්ශනය රඟපෑ මනමෝහනීය විලාසය සිහිපත් කරමිනි. 1963 වසරේදී මේ චරිතය පණපොවද්දී ඇගේ වයස අවුරුදු 27කි. මේ අසහාය නිළිය දැන් 74 හැවිරිදි වියේ පසුවුවද තවමත් විශේෂයෙන් ම පුරුෂ පක්ෂයේ ආකර්ෂණය දිනාගත් නිළියක ලෙස ප්‍රසිද්ධ ය.1936 දී ස්විට්සර්ලන්තයේ උපත ලද උර්සුලා ගේ මව ස්විස් ජාතික කාන්තාවකි. පියා ජර්මන් ජාතිකයෙකි. ඇගේ පවුලේ සහෝදර සහෝදරියන් පස් දෙනෙකි. කුඩා කල සිටම ඇයට ප්‍රංශ, ඉංග්‍රීසි, ඉතාලි සහ ජර්මන් යන භාෂා හැසිරවීමේ චතුර හැකියාවක් තිබිණි. උර්සුලා සිය වෘත්තීය දිවිය ආරම්භ කළේ චිත්‍ර ශිල්පීන් සඳහා නිරූපිකාවක ලෙසය. වයස අවුරුදු 17දී නිවෙසින් අතුරුදන්ව ප්‍රංශ නළුවකු හා රෝමයට ගිය උර්සුලා එහි සිට නිරූපිකාවක ලෙස කටයුතු කළාය.අතරුදන් වූ දියණිය පිළිබඳව මවුපියන් ජාත්‍යන්තර පොලිසියට දන්වා සෙවුම් බැලුම් කළත් ඇය රෝමයට වී සැඟව සිටිමින් චිත්‍රපටවල සුළු චරිත රඟපෑමට එක්වූවාය. ඒ චිත්‍රපටවලින් බොහොමයක් විකට චිත්‍රපටය.මේ අතරතුරදී අහම්බෙන් මෙන් සුපිරි හොලිවුඩ් නළු මාලන් බ්‍රැන්ඩෝ මුණගැසීමෙන් පසු උර්සුලා හොලිවුඩ් පුරයට සම්ප්‍රාප්ත වූවාය. ඇගේ ප්‍රථම සහ එකම සැමියා වූ චිත්‍රපට නළු සහ අධ්‍යක්ෂවරයකු වූ ජෝන් ඩෙරෙක් ඇයට මුණගැසුණේ 1957 දී ය. එවිට ඇගේ වයස අවුරුදු 20කි. ඩෙරෙක් ඇයට වඩා වසර 10කින් වැඩිමල්ය. එහෙත් මේ විවාහය පැවැතියේ වසර නවයක් පමණි. උර්සුලා ඉන්පසු ප්‍රංශ නළුවකු වූ ජින් පෝල් බෙල්මොන්ඩෝ සමඟ සම්බන්ධ වූවාය. එහෙත් උර්සුලා පවසන්නේ සිය ජීවිතයේ එකම ආදරය ජෝන් ඩෙරෙක් බවය.උර්සුලා නිළියක ලෙස ලෝක ප්‍රකට වන්නේ ජේම්ස් බොන්ඩ් චරිතයත් සමඟය. ප්‍රථම ජේම්ස් බොන්ඩ් චිත්‍රපටයේ හක්බෙල්ලන් එකතු කරන්නියක සේ ‘හනි රයිඩර්’ නම් චරිතය රඟපෑ උර්සුලා 1963 දී නැඟී එන ආධුනික නිළිය ලෙස ගෝල්ඩන් ග්ලෝබ් සම්මානය දිනා ගත්තාය.”මේ චිත්‍රපටයේ සුදු බිකිනියක් ඇඳගෙන ඒ ලස්සන කැරිබියානු මුහුදු වෙරළෙන් ගොඩ එන චරිතය මා බොන්ඩ් කෙල්ලක ලෙස ලෝක ප්‍රසිද්ධ කළා” යැයි වරක් උර්සුලා සිය රූපවාහිනී සාකච්ඡාවකදී පැවසුවාය.ඒ චිත්‍රපටයේ උර්සුලා ඇඳගෙන සිටි සුදු නාන ඇඳුම 2001 පැවැති වෙන්දේසියක දී ඇමෙරිකානු ඩොලර් 25,000කට අලෙවි විය. 2003 දී එංගලන්තයේ ‘චැනල් 4’ රූපවාහිනී සේවය පැවැත්වූ සමීක්ෂණයක දී උර්සුලා ගේ මේ නාන ඇඳුම් දර්ශනය වඩාත් ජනප්‍රිය කාමුක චිත්‍රපට දර්ශනය ලෙස තේරිණි. 1965 වෙද්දී උර්සුලා සුප්‍රසිද්ධ ‘ප්ලේ බෝයි’ සඟරාව සඳහා නිරුවත් සේයාරූවලට පෙනී සිටියාය.බොන්ඩ් කෙල්ලක ලෙස ජනප්‍රියවීමත් සමඟ උර්සුලා වෙත චිත්‍රපට ගණනාවක් ගලා ආවේය. ලොව ප්‍රසිද්ධ නළුවන් සමඟ චිත්‍රපට විශාල සංඛ්‍යාවක රඟපෑ උර්සුලා 1995 දී චිත්‍රපට ඉතිහාසයේ කාමුක නිළියන් සිය දෙනා අතරින් එකියක ලෙස තේරුණාය.හොලිවුඩ් හි තනිකඩ දිවියක් ගත කරන සමයේ උර්සුලා සුප්‍රසිද්ධ හොලිවුඩ් නළුවන් වන මාලන් බ්‍රැන්ඩෝ, ජේම්ස් ඩීන්, ෂෝන් කොනරි සහ වොරන් බීට්, ඩෙනිස් හොපර් වැනි නළුවන් සමඟ සබඳකම් පැවැත්වූවාය. 1979 දී ඇය රඟපෑ චිත්‍රපටයක සහාය නළුවා වූ හැරී හැම්ලින් ට දාව ඇය පුතකු ලැබුවාය. 1981 වසරේ දී උපන් ඒ පුතු දිමිත්‍රි ය. ඒ වන විට හැම්ලින් ගේ වයස අවුරුදු 27ක් වූ අතර උර්සුලා පසුවූයේ 43 හැවිරිදි වියේය. හැත්තෑව දශකයේ අගභාගයේ දී සිය සිනමා ජීවිතයේ මඳ පසුබෑමකට ලක් වුව ද උර්සුලා 1981 දී රඟපෑ ඉතාලි චිත්‍රපටයකින් පසු සිය රංගන දිවියේ ඉහළ ප්‍රතිචාර යළි ලැබුවාය.රංගන දිවියේ විවිධ චරිත මවමින් ප්‍රේක්ෂක හදවත් කුල්මත් කළ මේ හොලිවුඩ් නිළිය 2000 වසරේදී මඳ පසුබෑමකට ලක්වූයේ ඔස්ටියෝපොරෝසිස් රෝගයෙන් පීඩා විඳීමත් සමඟය. ඇට දිරායාමේ රෝගය ලෙස සැලකෙන මේ රෝගය නිසා ඇය මානසිකව ඇදවැටුණේ බොන්ඩ් චිත්‍රපටවල ඇය රඟපෑ චරිත මෙන් සැබෑ දිවියේ ද ඇය ඉතා ක්‍රියාකාරීව දිවි ගෙවූ නිසාය. ඇය සැබෑ දිවියේ දී ද පිහිනීමට හා කිමිදීමට දැඩි කැමැත්තක් දැක්වූවාය. එහෙත් රෝගය නිසා ඒ ක්‍රියාකාරී දිවියෙන් සමුගැනීමට සිදුවීම ඇයට බලවත් පහරක් විය.”මට පෙර මෙන් ක්‍රියාශීලීව කටයුතු කිරීමට නොහැකි වෙනවාට වඩා මිය යෑම සැපක්. එකතැනකට වී කල් ගෙවන එක මට දරාගන්න බැහැ. මගේ ජීවිතය එතෙනින් ම අවසන් වේවි.උර්සුලා 1962 දී ජේම්ස් බොන්ඩ් චිත්‍රපටයේ වඩාත්ම කතාබහට ලක්වූ දර්ශනයට පණපොවමින්.ජීවිතය බේරා ගැනීමට නම් අවශ්‍ය ප්‍රතිකාර ගත යුතු බව මගේ වෛද්‍යවරයා මට පැවසුවා. එහෙත් පේන්න ලෙඩක් හෝ වේදනාවක් නැතිව බෙහෙත් ගැනීම හරිම අමාරු දෙයක්. ඒත් මා එය කළ යුතුයි. මේ රෝගයේ ස්වභාවය එයයි.” යනුවෙන් උර්සුලා සිය රෝගය ගැන සඳහන් කරමින් වරක් පුවත්පතකට පැවසුවාය.මේ නිසාම මෑත කාලයේ දී මේ නිළිය වැඩිය පෙනීමට නොසිටි අතර රූපවාහිනී වැඩ සටහන්වලට ද පෙනී නොසිටියාය. එහෙත් ලෝකයේම සිනමා ප්‍රේක්ෂකයන් කුල්මත් කරමින් නාන ඇඳුමකින් සැරසී මුහුදෙන් ගොඩ එන චරිතය රඟපාමින් සිනමාවේ මතක හිටින රංගනයක් කර මේ වන විට වසර 48ක් ගෙවී ගියද ඇය වෙත තිබෙන ප්‍රේක්ෂක ප්‍රතිචාරය එලෙසමය යන්න මෑතදී යළිත් ඔප්පු විය.කලක් ප්‍රේක්ෂක දෑසින් ඈත්ව සිටි උර්සුලා ඇන්ඩෲස් මෑතදී යළි කලඑළි බැස්සේ මේ වසරේ මැයි මස පැවැති කෑන්ස් සිනමා උළෙලට සහභාගිවීම සඳහා ය. රතු පලස මතින් පැමිණි ඇය වෙත සිනමා උළෙලට සහභාගි වූවන් ගෙන් ලද උණුසුම් ප්‍රතිචාර ඇගේ රංගන දිවියට තවත් මතක සටහනක් එක්කළේය.නරඹන්නන්ගෙන් ලද ඒ ප්‍රතිචාර කාටත් සිහිපත් කළේ මේ අතීත බොන්ඩ් කෙල්ල තවමත් සිය ඇඳුමින් හා ගතින් පවා සරාගී බව පෙන්වන බවය. උර්සුලා ගේ අඩිපාරේ යමින් ඉන්පසු බොන්ඩ් කෙල්ලන් දුසිම් ගණනක් කරළියට පැමිණිය ද 1962 දී බොන්ඩ් කෙල්ල ලෙස උර්සුලා කළ රඟපෑමට ඒ කිසිවකුටවත් කිට්ටු කළ නොහැකි බව විචාරක මතයයි.වයස අවුරුදු 74ක් වුවද සරාගී පෙනුම ගිලිහී නොමැති උර්සුලා තවමත් පුරුෂ පක්ෂයේ වඩාත්ම ජනප්‍රිය සිනමා තාරකාවය. ‘රේඩියෝ ටෛම්ස්’ මඟින් ඉතා මෑතදී කළ මත විමසුමක දී ද පිරිමින් අතර වඩාත්ම ජනප්‍රිය තරුව ලෙස ප්‍රථම ස්ථානයට පැමිණියේ උර්සුලා ඇන්ඩෲස් ය.සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>05</day>
    </date>
    <link>http://www.silumina.lk/2010/12/05/_art.asp?fn=av10120515</link>
    <topic>පියුමයි පොකුණයි</topic>
    <author>හේමාලි විජේරත්න</author>
    <content>පියුමයි පොකුණයිඅපි අද ගොඩ වැදුණේ ටිකක් වෙනස් පුද්ගලයෙකුගේ නිවහනකට. කලාව තුළ ඔහු ගොඩනඟා ගත් දේ දිහා බැලුවත් ඒවා අනෙක් බොහෝ දෙයින් වෙනස්. ඇඳුම, පැලඳුම, ගමන බිමන විලාසිතා වුණත් ටිකක් වෙනස්.කොණ්ඩෙ බැඳලා හිටියට ගොවිරාල කෙනෙක් කියන්නත් බෑ. හැබැයි එහෙම නොවෙයි කියන්නත් බෑ. ඒ ඔහු ගොවි තානාපතිවරයකු වශයෙන් වැඩ බලන නිසා. ක්ෂේත්‍රයේ බොහෝ දෙනෙක් ඔහු හඳුන්වන්නේ ‘දුකා’ විදියට. ඉතින් දැන් ඔබ දන්නව ඇති කවුද කියලා. මේ වසන්ත දුක්ගන්නාරාල ගේ සොඳුරු නිවහන. ශ්‍රී ජයවර්ධනපුර විශ්ව විද්‍යාලය අසල පිහිටි මේ කැදැල්ලේ සාමාජිකයින් වෙන්නෙ දුකා ගේත් බිරිඳ මනෝජාත් පුතු හා දියණියත් ය.වසන්තත් - මනෝජාත් දිවයිනේ පැති දෙකකින් පැමිණ කොළඹදී මුණ ගැසී ආදරයෙන් බැදී යුගදිවි ගමන් ඇරැඹුවෝය. වසන්ත අනුරාධපුරේ සිටත් මනෝජා මාතර සිටත් කොළඹට පැමිණි අයය. දෙදෙනාම මාධ්‍ය ලෝකයේ සාමාජික සාමාජිකාවන් වූ බැවින් මේ ආදරයට අඩිතාලම එතැනදී වැටුණි.මනෝජාත් - වසන්තත් විවාහ වී දැන් වසර දහයකි. මේ දෙදෙනාගේ කැදැල්ල එළිය කරනුයේ පුත් සඳිළිඳු හා දියණිය සඳපිනිය. මේ දෙදෙනාම නුගේගොඩ ලයිසියම් ජාත්‍යන්තර පාසලේ ඉගෙනුම ලබති.ඉස්සර මනෝජාත් මමත් දෙන්නම රැකියාවට ගියා. ඒත් දරුවෝ ලැබුණට පස්සේ ඒක කරන්න ටිකක් අමාරුයි. දරුවෝ වෙනුවෙන් කවුරුහරි ඉන්න ඕන. ඒ නිසා මනෝජා රැකියාවෙන් අස්වුණා. ඇත්තටම මගේ කාර්යබහුල ජීවිතටයත් ඒක ලොකු අස්වැසිල්ලක්. මගේ දරුවෝ බලා කියාගෙන, සුපසන් නිවෙසක් නිර්මාණය කරන් ඇය ගෙදර ඉන්න නිසා හිතේ බරක් නැතුව මගේ වැඩ කටයුතු ටික කරගන්න පුළුවන්.මේ නිවෙසේ ගෙදර දොර වගකීම් සියල්ල බාර වී ඇත්තේ මනෝජාටය. ගෙදර කෑම බීම්, දරුවන්ගේ අධ්‍යාපන කටයුතු, ලයිට් බිල්, වතුර බිල් ඇතුළු සියලු දේ මනෝජා විසින් විසඳනු ලබයි.ඇත්තටම වසන්තගේ කාර්ය බහුල ජීවිතයත් එක්ක එයාට ඒව කරන්න වෙලාවක් නෑ. එයා කරන්නේ සියලු ප්‍රශ්න විසඳන්න මට මුදල් දෙන එක. මම තමයි ඒවා කළමනාකරණය කරන්නේ. ඒ වුණාට එයා ඉතාම හොඳට දරුවන් ගැන, ගෙදර ගැන හොයා බලන කෙනෙක්.දවස් දෙක තුනක් ගෙදර එන්නේ නැතුව හිටියත්, පිටරටක ගිහින් හිටියත් අනිවාර්යයෙන්ම දවසට සැරයක්වත් ගෙදරට කතා කරල හොයලා බලනවා.”මනෝජා කියනවා.නිවෙසේ උයන පිහින කටයුතු කරන්නේත් මනෝජාමයි. දරුවන් දෙන්නා පාසල් යන නිසා උදේ පාන්දරින්ම නැගිටලා උයන එක ඇගේ පුරුද්දක්. වසන්ත නම් නැගිටින්නේ ටිකක් දවල් වෙලාලු.‘මම උදේ පාන්දරට ඇහැරෙන්නේ මනෝජාගේ කෑ ගැහිල්ලට. දරුවෝ දෙන්නා ඇහැරවන්න එයා ගන්න උත්සාහයට වෙලාවකට මටත් ඇහැරෙනවා. ගෙදර ටිකක් සන්සුන් වෙන්නේ දරුවෝ දෙන්නා ඉස්කෝලෙට දැම්මට පස්සෙ තමයි. එතන ඉඳන් ගෙවල් දොරවල් අස්පස් කරන වැඩ ඕනතරම් මනෝජාට තිබෙනවා.මේ නිවෙස අංග සම්පූර්ණ දෙමහල් නිවෙසක් වූවත් නිවෙසේ වැඩිපුරම පාවිච්චි වෙන්නේ සහ පිරිස රැඳී සිටින්නේ කුස්සියේ.‘අපේ ගෙදර කාර්යාල කාමරයක් තිබුණත් හැම වැඩක්ම කරන්න කට්ටිය එන්නේ කුස්සියේ තිබෙන කෑම මේසෙට. කාර්යාල කාමරේ කිසිම කෙනෙක් නෑ. වෙලාවකට මට නිදහසේ උයාගන්නත් නෑ.”මනෝජා කියන්නේ නෝක්කාඩුවක ස්වරූපයෙන්.දුකා මීට කලකට ඉහත ආරම්භ කළ ‘රාල ක්‍රියේෂන්ස්’ ආයතනයත් ඉස්සර පවත්වාගෙන ගිහින් තිබෙන්නේ ඔවුන්ගේ නිවෙසේමයි.එහෙත් දැන් එය වෙනත් ස්ථානයකට රැගෙන ගෙන ගොස් තිබෙනවා.මනෝජා නිකම්ම ගෙදර ඉන්න නිසා මම අපේ ආයතනයේ ඉහළ තනතුරක් දීලා එයාට දැන් පඩියක් ගෙවනවා.බිරිඳට පඩි ගෙවන සැමියොත් ඉන්නවා නේද? කියලා අපට හිතුණා.මනෝජා දැන් ‘රාල ක්‍රියේෂන්’ ආයතනයේ අධ්‍යක්ෂිකාවක්. ඇයට පැවරිලා තිබෙන්නේ මූල්‍යමය බලතල ටිකක්. දුකා ලංකාවේ නැති විටක, දුර පළාතක සිටින විටෙක චෙක් අත්සන් කරන්න ලියකියවිලි අත්සන් කරන්න ඇයට තිබෙනවා.“දරුවන්ගේ අධ්‍යාපන කටයුතු ගැන හොයලා බලන්න නම් වසන්තට වෙලාවක් නෑ. ඒවා ඔක්කොම මම තමයි හොයලා බලන්නේ. එයා ගෙදර ඉන්නව නම් කරන්නේ දරුවෝ එක්ක සෙල්ලම් කරන එක තමයි. ඒ දෙන්නත් හරිම කැමැතියි අප්පච්චි ගෙදර ඉන්නවානම්. එයා ඉන්න දවසට ළමයින්ට විභාගේ තිබුණත් පාඩම් වැඩ කරවන්නේ නෑ. දරුවෝ දෙන්නට හොඳට උගන්වන්න ඕන තමයි.ඒ වුණාට දරුවන්ගේ ළමා කාලය ළමයින් හැටියට නිදහසේ ගෙවන්න දෙන්න ඕන. මනෝජාත් - වසන්තත් දෙන්නම බෞද්ධයෝ. වසන්ත දවස ආරම්භ කරන්නේ බුදුන්ට මල් පහන් පූජා කරලා. පන්සලට නිතර දෙවේලේ ගියේ නැතත් බෞද්ධ දර්ශනයට අනුව ජීවත්වෙන්න තමයි මේ පවුලේ හැමෝම උත්සාහ කරන්නේ.වසන්ත ගෙදර නිදහසේ ඉන්නේ බොහෝම කලාතුරකින් දවසක. එහෙම ඉන්න දවසට මනෝජාගේ ආහාර වේල වෙනස් වෙනවා. ඒ මොකද වසන්ත වැඩියෙන් කන්න කැමැති ගමේ ආහාර. විශේෂයෙන් කුරක්කන් වැනි දේට ඔහු බෙහෙවින්ම පි‍්‍රය කරනවා. ඔහු ඉන්න දවසට ඔහුට ඕන විදියට මනෝජා වෙනම උයනවා. කුස්සියේදී වසන්තගෙන් මනෝජාට උදව්වක් නැති වුණාට වෙලාවකට ඔහුට ඕන දේවල් උයාගන්නත් හැකියාවක් තිබෙනවා.අපි දෙන්නා විවාහ වෙලා දැන් අවුරුදු දහයක් වෙනවා. මේ කාලය දිහා ආපස්සට හැරිලා බලද්දී ඇත්තටම ලොකු සතුටක් තිබෙනවා. හැබැයි ඉතින් අපි විවාහ වුණු දිනවත් දරුවන්ගේ උපන් දිනවත් වසන්තට නම් මතක නෑ. වසන්තගේ කාර්ය බහුල ජීවිතේ ගැන මම හොඳින් අවබෝධ කරගෙන ඉන්නේ. අපි දෙන්නට දෙන්නා අවබෝධයෙන් ජීවත්වෙන නිසා ප්‍රශ්න අඩුයි.හිටපු ගමන් අපි විනෝද ගමන් යනවා. පිටරට සංචාරවලට එක් වෙනවා. දරුවෝ දෙන්නත් එක්ක අපි සතුටින් ජීවත් වෙනවා.හේමාලි විජේරත්නඡායාරූප - ගීත් ද මෙල්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>05</day>
    </date>
    <link>http://www.silumina.lk/2010/12/05/_art.asp?fn=av10120516</link>
    <topic>සුමිගෙන් අහන්න</topic>
    <author/>
    <content>සුමිගෙන් අහන්නමාතලේ ධර්මා ඒකනායකප්‍රශ්නය - එච්. ආර්. ජෝතිපාල හා ඇන්ජලින් ගුණතිලක ‘පාට පොදක් තිලක ලා’ ගී තනුවට ම අනුව හින්දි ගීතයක් ගායනා කර තිබේ ද?පිළිතුර - ඔව්.ඉහළ තල්දූවේ ආනන්ද වික්‍රමආරච්චිප්‍රශ්නය - මානව හිතවාදි කලාකරු විජය කුමාරතුංග ගීත රචනා කර තිබෙන බව මගේ මිතුරකු කියනවා. එය ඇත්තක් ද?පිළිතුර - ඔව්. ඔබේ මිතුරා නිවැරදියි. රේණුකා සන්ධ්‍යා වීරසිංහ නමැති ආධුනික ගායිකාවකට විජය වරක් ගීතයක් රචනා කළා. ඒ ‘මුළු හදින්ම මම ආදරෙයි’ නම් වූ ගීතයයි.නිල්පනාගොඩ ගාමිණි විජයානන්දප්‍රශ්නය - ඔබේ පිළිගැනීමට අනුව ආචාර්ය ලෙස්ටර් ජේම්ස් පීරිස් හැරුණු කොට අපේ රටේ බිහිවුණු විශිෂ්ටතම සිනමාකරුවා කවුද?පිළිතුර - ආචාර්ය ධර්මසේන පතිරාජ. ආචාර්ය පීරිස්වත් ආචාර්ය පතිරාජවත් අභිබවන්න තවමත් ප්‍රසන්න විතානගේටවත් අශෝක හඳගමටවත් පුළුවන් වී නැහැ. ඒක මගේ පෞද්ගලික මතය.නාරම්මල පැට්රික් පෙරේරාප්‍රශ්නය - ලංකාව පසුබිම් කරගෙන 1935 දී තැනුණු ‘සෝන්ග් ඔෆ් සිලෝන්’ (ලංකා ගීතය) චිත්‍රපටය අපට නැරැඹිය හැක්කේ කෙසේ ද?පිළිතුර - ඒ චිත්‍රපටය අන්තර්ජාලයේ තිබෙනවා. ඕනෑම කෙනෙකුට එය නරඹන්න පුළුවන්.නිවිතිගල වික්ටර් වානගුරුප්‍රශ්නය - රාජ් කපුර්, දිලිප් කුමාර් හා නාර්ගිස් චිත්‍රපටවල එකට රඟපා තිබේ ද?පිළිතුර - එකම එක චිත්‍රපටයක රඟපා තිබෙනවා. ඒ චිත්‍රපටය තමයි ‘අන්දාස්’.ගොකරැල්ලේ පි‍්‍රයන්ත දාබරේප්‍රශ්නය - පැරැණි චිත්‍රපට නළුවකු වූ වොලි නානායක්කාර ගැන යමක් කියන්න?පිළිතුර - වොලි අතිදක්ෂ චරිතාංග නළුවෙක්. එහෙත් කනගාටුවට කාරණය ඔහු නිසි විචාරක ඇගැයීමකට ලක් නොවීමයි. ‘පික් පොකට්’, ‘මාතර ආච්චි’, ‘බයිසිකල් හොරා’, ‘සුළි සුළං’ වැනි චිත්‍රපටවල ඔහු කළ රඟපෑම් මා අගය කරනවා. වොලි අකාලයේ මියගියා. ඒ විතරක් නෙමෙයි අපේ සිනමාකරුවන් ඔහුගෙන් නිසි ප්‍රයෝජනයක් ගත්තෙ නැහැ කියලා මා හිතනවා.දෙහිවල නැදිමාලේ එම්. ඩී. පෙරේරාප්‍රශ්නය - ප්‍රවීණ කලාකරු සෝමපාල ලීලානන්දගේ ලිපිනය පළ කරන්න.පිළිතුර - 74 ජී, ශ්‍රී සාරලංකාර මාවත, පාලගම, පොල්ගස්ඕවිට.ධර්මසේන පතිරාජහල්කඳවිල සරත් කරුණාරත්නප්‍රශ්නය - ජනපි‍්‍රය හින්දි චිත්‍රපට ගීතයක් වන ‘තුම්පාස ආයේ’ ගීතයත් කලකට ඉහත සිසිර - ඉන්ද්‍රානි යුවළ ගායනා කළ ‘සුදු පාට මල් නෙළා’ ගීතයත් අතර සමානකමක් තිබෙනවා. එය සිදුවූයේ කෙලෙසින් ද?පිළිතුර - එහෙම සමානකමක් නම් මට පේන්නේ නැහැ සරත්.තුම්මෝදර ජයසිරි රත්නායකප්‍රශ්නය - ඔබ වඩාත් අගය කරන්නේ ‘සංගම්’ චිත්‍රපටය ද? ‘දෝස්ති’ චිත්‍රපටය ද?පිළිතුර - ‘සංගම්’ චිත්‍රපටය. එය ආදරය තේමා කරගෙන හින්දි බසින් තැනුණු අපූර්ව චිත්‍රපටයක්. එක්තරා කාලයකදී එය අපේ හදවත් කැලඹු නිර්මාණයක් බවට පත්වුණා. මුකේශ්ගේ විරහ ගීතත් ශන්කර් ජායිකිශන්ගේ මධුර මනෝහර සංගීතයත් එදා අප මුසපත් කළා.දොඹගහවෙල එස්. සී. ගුණසේකරප්‍රශ්නය - මහාචාර්ය සනත් නන්දසිරිගේ ලිපිනය සොයා දෙන්න?පිළිතුර - මහාචාර්ය සනත් නන්දසිරි 130/20 ඒ කුරුලුබැද්ද, නාවල, නුගේගොඩ.මීගමුවේ යොහාන් කුමාර් ද සිල්වාප්‍රශ්නය - ඩොමි ජයවර්ධන ඉන්දියාවේ දෙමළ චිත්‍රපට නිළියක සමග පේ‍්‍රම සම්බන්ධයක් ඇතිකර ගත්තා යැයි කියන්නේ ඇත්තක් ද?පිළිතුර - ඔව්. වරලක්ෂ්මි නමැති නිළිය ඩොමීට පෙම් කළා. කොටින්ම ඔහුට විවාහ යෝජනාවක් පවා ඉදිරිපත් කළා.  කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>05</day>
    </date>
    <link>http://www.silumina.lk/2010/12/05/_art.asp?fn=av10120518</link>
    <topic>මගේ චිත්‍ර ප්‍රදර්ශනයේ තේමාව සොබාදහම හා එහි මාධුර්යය</topic>
    <author>ඉනෝකා පෙරේරා බණ්ඩාර</author>
    <content>මගේ චිත්‍ර ප්‍රදර්ශනයේ තේමාව සොබාදහම හා එහි මාධුර්යයපියරත්න හේවාබටගේප්‍රවීණ චිත්‍ර ශිල්පී පියරත්න හේවාබටගේ ගෙන එන ‘කලාවෙහි සොබාදහම සහ සම්ප්‍රදාය අන්තර්ගත කිරීම’ චිත්‍ර ප්‍රදර්ශනය මේ මස 07, 08 සහ 09 දිනවල කොළඹ ලයනල් වෙන්ඩ්ටි කලාගාරයේදී පැවැත්වේ. මේ කතා බහ ඒ වෙනුවෙනි.කලාවෙහි සොබාදහම සහ සම්ප්‍රදාය අන්තර්ගත කිරීම...” ඇයි මේ වගේ දීර්ඝ නමක් ඔබ ප්‍රදර්ශනයට යෙදුවෙ.සොබා දහම මගේ ජීවිතේ කොටසක් තරම්. මං මේ චිත්‍ර ප්‍රදර්ශනයට තේමා කරගත්තෙත් සොබා දහම හා එහි මාධුර්යය. තනි පාටකින්, හිතල හැඩතල මතු කරන චිත්‍රවලට මං හරි ප්‍රියයි. අනික සාම්ප්‍රදායික බලි චිත්‍ර පදනම් කරගෙන නිර්මාණය කළ චිත්‍ර කිහිපයකුත් මං මේ ප්‍රදර්ශනයට ඉදිරිපත් කරල තියෙනවා. කෝට්ටෙ යුගයෙ බලි චිත්‍ර බොහොම ජනප්‍රිය සන්නිවේදන අංගයක්.සඳුදින බලිය, ගුරු දින බලිය... වශයෙන් සතියට අයිති බලි, මාසෙට අයිති බලි වගේ කාල වකවානුවලට අයත් බලිත් තියෙනවා. මේවා හැදෑරීම, ප්‍රති නිර්මාණය කිරීම මට හරි සතුටක් ගෙනාවා. ශාන්ති කර්මවලට යෙදුණු මේ බලි චිත්‍ර 7 ක් පමණ මගේ ප්‍රදර්ශනයටත් ඇතුළත්.සොබා දහමයි, සම්ප්‍රදායයි කලාවට අන්තර්ගත කිරීම ලෙස නම දීර්ඝ වුණේ ඔය හේතු නිසා.ඔබ අවසන් වරට චිත්‍ර ප්‍රදර්ශනයක් පැවැත්වූවේ 1972 දී. ඇයි මේ තරම් දිගු නිහැඬියාවක්..1972 දී මගේ ප්‍රදර්ශනයට වැඩිපුරම ඇතුළත් වුණේ මං නිර්මාණය කළ පොත් කවර, පෝස්ටර්. ඊට පස්සෙ උදා වුණේ බොහොම කාර්ය බහුල කාල පරිච්ඡේදයක්. නමුත් මං වරින්වර චිත්‍ර ඇන්දා. ඒවා ඔහේ එකතු වුණා. මගේ වෘත්තිය ග්‍රැෆික් ඩිසයිනින්, ක්ෂේත්‍රයට අදාළ වුණාට පොත් කවරයක් ඇන්දත් ලෝගෝ එකක් නිර්මාණය කළත් වෙළෙඳ දැන්වීමක් නිර්මාණය කළත් ඒ සියලු දේ එළියට එන්නෙ මගේ හිතේ උපදින චිත්‍රය හරහා.ඒ නිසා ප්‍රදර්ශනයක් තියන්න දිගු කාලයක් ගියාට, ගත වෙච්චි හැම දවසක් ම ගෙවිල තියෙන්නෙ මගේ චිත්‍ර කලාවත් එක්ක. මේ ප්‍රදර්ශනයත් පැවැත්වෙන්නෙ මා මිත්‍ර ප්‍රවීණ චිත්‍ර ශිල්පී එම්.එස්. සරත් ගේ දැඩි ඉල්ලීමට. ඔහු තමයි ලයනල් වෙන්ඩ්ට් ශාලාවත් ‘බුක්’ කරල මෙම ප්‍රදර්ශනයට උනන්දු කළේ.ඇයි ඔබ මේ තරමට සොබාදහම ඔබේ චිත්‍රයට පාදක කරගත්තෙ.අපි ගම්වල මිනිස්සු. සොබා දහම පිළිබඳ අපූරු කැමැත්තත් සහ ආදරයත් තවම අපේ හිත්වල තෙරපෙනවා. මං කොළඹට ඇවිත් දැන් අවුරුදු 40 ක්. ඒත් හදවතින් තවම ගමේ.ඇළ - දොළ - ගංගා, ගහ - කොළ, ගල් - මල් කොයි දේ ඇන්දත් හිත ගිහින් නවතින්නෙ ගමේ. සියුම් රේඛාවලින් චිත්‍රයක් නිමැවෙන තුරු ආසාවෙන් - ඉවසිල්ලෙන් ඒ කාර්ය කරන්නෙ ගමට සිතින් සමවැදිලා.අද අප යම් පරිචයක් ලැබුව ද, ඒ ගම ඇසුරේ ගොඩනැඟුණු සෞන්දර්යාත්මක සිතිවිලිවලින්, අත්දැකීම්වලින් හා පළපුරුද්දෙන්. ඉතින් මට සොබා දහමෙන් ඈත් වුණු ජීවිතයක් තියෙයි ද...ඔබ ගැනත් යමක් දැන ගන්න කැමැතියි...ලලිත කලා රූපණ හා චිත්‍ර ශිල්පය පිළිබඳ වෘත්තීය සුදුසුකම මං ලැබුවෙ රජයේ ලලිත කලා ආයතනයෙන්. 1959 ලන්ඩන් රාජකීය කලා සංගමයෙන් ගෞරව සහතිකය ලැබුවා. 1966 දී පොත් රටා සැකසීම පිළිබඳ යුනෙස්කෝ සහතිකයක් ලබා ගත්තා. 1966 ග්‍රාන්ට් දැන්වීම් ආයතනයෙන් මං වෘත්තිය ජීවිතය ඇරඹුවා. දැන්වීම් ආයතන කිහිපයකම ජ්‍යෙෂ්ඨ නිලතල දැරුවා. 1971 - 1983 දක්වා ශ්‍රී ලංකා සංචාරක මණ්ඩලයේ සංස්කාරක (සැලසුම්) පදවිය, ශ්‍රී ලංකා විශ්ව විද්‍යාල සෞන්දර්ය අධ්‍යයන අංශයේ බාහිර කථිකාචාර්යවරයකු ලෙසත් වැඩ කළා. රජයේ ප්‍රධාන පෙළේ සංවර්ධන ව්‍යාපෘතිවලට සහභාගි වුණා. ගම් උදාව, මහවැලි සංවර්ධන ව්‍යාපාරය, යුග දැක්ම, 2006 ආසියානු ක්‍රීඩා උත්සවය සහ 2007 - 2008 දැයට කිරුළ ඉන් සමහරක්.ඔබේ නම මහවැලි ලාංඡනයත් එක්කම බැඳී පවතින්නක්...ඒ මහවැලි සංවර්ධන ව්‍යාපෘතියේ මුඛ්‍ය ලාංඡනය නිර්මාණය කළේ මං. සාක් ක්‍රීඩා උත්සවය ශ්‍රී ලංකාවේ පැවැත්වූ අවස්ථාවේ එහි මුඛ්‍ය ලාංඡන නිර්මාණය කළෙත් මං. මේ ලාංඡන ජාත්‍යන්තර ප්‍රශංසාවට ලක්වුණා. ඒ වගේ ම බොහෝ නිර්මාණ වලට දේශීය හා ජාත්‍යන්තර සම්මාන හිමි වුණා. ඒ අත්දැකීම් ඉතින් තවම හිතට සතුටක් ගේනවා.වරක් ඔබ ජාතික ඔලිම්පික් කමිටුවේ නිල සැලසුම්කරු වුණා..ඒ 2007 වසරේ 10 වැනි දකුණු ආසියානු ක්‍රීඩා උත්සවයේ ජාතික ඔලිම්පික් කමිටුවේ නිල සැලසුම්කරු වශයෙන්.ඉනෝකා පෙරේරා බණ්ඩාරඡායාරූපය - ගීත් ද මැල්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>05</day>
    </date>
    <link>http://www.silumina.lk/2010/12/05/_art.asp?fn=av10120519</link>
    <topic>සාලිය රෝහිණී</topic>
    <author>ඡායාරූපය ඉන්දික මල්ලවආරච්චි</author>
    <content>සාලිය රෝහිණීඡායාරූපය ඉන්දික මල්ලවආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>05</day>
    </date>
    <link>http://www.silumina.lk/2010/12/05/_art.asp?fn=ay1012051</link>
    <topic>අපේ ගෙදර මල්වත්ත බලන්න</topic>
    <author>සාගරිකා දිසානායක ජයසිංහ</author>
    <content>මෙවර අපේ කතා නායකයා ලංකාවේ දැනට පවතින විශාලතම ස්වේච්ඡා සේවා ආයතනය වන ‘සර්වෝදය’ ව්‍යාපාරයෙහි නිර්මාතෘ සහ සභාපතිවරයා වන ඒ.ටී. ආරියරත්න මහතා. උණවටුණේ සිංහල මිශ්‍ර පාසලෙන්, ගාල්ල බොනවිස්ටා සහ ගාල්ල මහින්ද විද්‍යාලවලින් පාසල් අධ්‍යාපනය ලත් හෙතෙම පාසල් වියේ පටන් ම සමාජයීය සංවර්ධන කටයුතු උදෙසා විශේෂයෙන් කැපවී කටයුතු කළේ ය.ගාල්ල වරාය අසලින් දිවෙන ගාලු - මාතර මහා මාර්ගයෙහි දකුණු පැත්තෙන් පිහිටි රූමස්සල කඳු වැටිය පසුබිම් කොටගත් සුන්දර උණවටුන ගම්මානය ඔහු උපන් ගමයි. ගාලු මාතර කෙළින් පාරේ මද දුරක් ගිය විට හමුවන වංගුව ළඟින් වම් පසට විහිදුණු කුඩා පාරෙහි පසෙක අඩි තුන්සියයක් පමණ උස කඳු ගැටයකි. එහි මුහුණට නැගි කල පාර අවසානයේ පඩි පෙළකි. ඒ පඩිපෙළ තනා ඇත්තේ පීල්ලෙගොඩ චෛත්‍යාලංකාර විහාරයට ගොඩවනු සඳහා ය.ඒ පඩි පෙළ පාමුලින් වමට හැරුණු තැනම පිහිටියේ ඔහු උපන් නිවසයි. ඒ පන්සල පහළ ගෙදරයි. පන්සල පහළ ගෙදර විසූ ගෘහමූලිකයා අහංගමගේ හෙන්ද්‍රික් ජිනදාස. ඔහු ගේ පියා රැකියාව විදිහට කළේ උඩරට සිල්ලර වෙළෙඳාම. අම්මා වැලිගම පැලෑනේ රෝස්ලිනා ගජධීර ආරච්චි. ඈ රැකියාවක් කළේ නෑ. ගමේ කවුරුත් ජිනදාස ලියන මහත්තයා යන නමින් හැඳින්වූ ඔහු ගේ පියා පන්සලේ ප්‍රධාන දායකයා.ජිනදාස ලියන මහත්තයා සහ රොස්ලිනා යුවළට දරුවො හය දෙනයි. වැඩිමල් දියණියන් දෙදෙනාට පස්සේ උපන්නෙ පුතෙක්. ඒ නවසිය තිස් එකේ නොවැම්බර් මාසෙ පස් වැනිදා. පවුලට සතුට අරන් උපන් පුතාට ඔවුන් ‘අහංගමගේ ටියුඩර් ආරියරත්න’ යන නම තිව්වා. ටියුඩර්ට බාල මල්ලියි නංගිලා දෙන්නයි.යංතම් වැටි වැටී ඇවිදින කාලෙ දණ ගාගෙන පන්සලට ගියාම ලොකු හාමුදුරුවො පුංචි දරුවා ඔසොවලා වාඩි කරවන්නේ උන්වහන්සේ ගේ හාංසි පුටුවෙ ඇන්ද උඩ. ආරියරත්නට අවුරුදු තුන ලැබුවාම නායක අහංගම සුමනජෝති හාමුදුරුවන් තමන් විසින් ම හදාපු නැකතකට ආරියරත්නට අකුරු කියෙව්වා. එදා පටන් ම පුංචි වුණත් හාමුදුරුවන් පවා මවිතයට පත් කරමින් ගාථා ශ්ලෝක බොහොම සුළු වෙලාවකින් කට පාඩම් කරගත්තා. නම් පොත, වදන් කවි පොත, බුද්ධ ගජ්ජයය, ගණ දෙවි හෑල්ල, පන්සලේ දී ඔහු කියවපු පොත් පත්.“අපේ අක්කා ඒ වන විට උණවටුණේ බෞද්ධ මිශ්‍ර පාඨශාලාවෙ ඉගෙන ගත්තා. වයස හරියන්නත් කලින් මමත් අක්කගේ අතේ එල්ලිලා පාසලට ගියා. අක්කාගේ පන්තියට වෙලා හිටිය. එඩ්වින් ආරියදාස මහත්තයා එදා අපේ අක්කගේ පන්තියේ උගත් ශිෂ්‍යයෙක්. අක්කගේ පන්තියෙ හිටි මට කල වයස ආවම පොතට නම ඇතුළත් කළා.පළවැනි ශ්‍රේණියට දාන්න ගියාම පාසලේ ගුරුතුමා වූ රාලහාමි මහත්තයා මගේ දැනුම පරීක්ෂා කරල බලල මේ ළමයට මේ පන්තියේ උගන්වන්න දෙයක් නෑ” කියල මා තුනේ පන්තියට ඇතුළු කළා. පාසල් යන්න පටන් ගත්තාම ම නිතරම පන්සලේ ගැවසෙන්න බැරි විට ලොකු දුකක්. ඒ නිසා නිතරම පන්සලට කතා කරන්න මගේ කාමරේ ඉඳන් පොඩි හාමුදුරුවන්ගේ කාමරේට නූලක් ඇදල ගිනි පෙට්ටි පියන් දෙකක් සවි කරල දුරකථනයක් හදා ගත්තා මට මතකයි” ඔහු කියයි.ගමේ පාසලේ වැඩි කාලයක් ඉගෙන ගන්න ලැබුණේ නෑ. 1939 දී දෙවැනි ලෝක යුද්දෙ පටන් ගත්තා. පාසල් සුද්දන්ගෙත් කාපිරින්ගෙත් හමුදා කඳවුරු සඳහා යොදා ගත්තා. ඒ වනවිට තාත්තා බළංගොඩ මැද්දෙකන්දේ සිල්ලර බඩු තොග වෙළඳාම කළා. අපි හැමෝ ම මැද්දෙකන්දට ගියා. බළංගොඩ නගරයේ රාස්සගල පාරේ සැතැපුම් හතරක් පමණ ගිය විට හමුවෙන මැද්දෙ කන්ද කඳු හෙල්වලින් ගහන සුන්දර ගම්මානයක්. තාත්තා වෙළෙඳාම් කරන අතරේ ම හොඳට වගා කළා. අපේ ගෙවත්තේ බොහොම ලස්සනට මල් වවා තිබුණා.මේ මල්වත්ත බලන්න බළංගොඩින් පිටස්තර පිරිස් පවා ආ හැටි මට මතකයි. මේ අමුත්තන් අතරේ මහවලතැන්නේ වලව්වේ බාන්ස් රත්වත්තේ රටේ මහත්තයාගේ දරුවොත් හිටියා. ඒ අතරේ හිටපු සිරිමාවෝ රත්වත්තේ තරුණිය මම මුලින් ම දුටුවේ එහෙමයි ආරියරත්න මහතා සිහි කරනවා.මැද්දෙකන්ද සිංහල බෞද්ධ මිශ්‍ර පාඨශාලාව ලොකු මහත්තයා ඇස්.ඒ. ද අල්විස් වීරසිරිවර්ධන මහත්තයා. තුනේ පන්තියෙ හිටපු මගෙන් අහපු ප්‍රශ්න සියල්ලටම මම හොඳටම පිළිතුරු දීපු නිසා සතුටු වුණු ලොකු මහත්තයා මා ඇතුළු කළේ පස්වැනි පන්තියට. ඒ පාසලේ සේරම ළමයි සීයක්වත් නෑ. සිංහල වගේ ම පාලි සංස්කෘත ගාථා ශ්ලෝක හොඳට දැන සිටි මා තුළ ඉංග්‍රීසි භාෂාව ඉගෙන ගන්නට තිබුණේ ලොකු ආසාවක්.ඒකට හේතුව ඒ කාලෙ හොඳ හොඳ පොත්පත් සියල්ල ඉංග්‍රීසියෙන් පළ කළ ඒවා වීම. පුංචිම කාලෙ පටන් මා කියවීමට ඉතාම කැමතියි. අදටත් මා පොත් පත් කියවන්න ඉතා ම කැමැතියි. ඉංග්‍රීසියෙන් ඉගෙන ගෙන හොඳ හොඳ පොත් කියවන්න සුද්දා වගේ බය නැතුව ලොකු ලොක්කො එක්ක කතා කරන්න පුංචි මගේ හිතේ ලොකු ආශාවක් තිබුණා. ලොකු මහත්තයාට හොඳට ඉංග්‍රීසි පුළුවන්.මගේ උනන්දුව දැකලා ලොකු මහත්තයා මට උදව් කළා. ඒ වගේ ම මැද්දෙකන්දේ පන්සලේ වැඩහිටි වජිරපාල හාමුදුරුවොත් මට ඉංග්‍රීසි ඉගෙන ගන්නට උපකාර කළා. උඩරට නැටුමත් හොඳට ඉගෙන ගත්තා. ඒ පාසලේ හයේ හතේ පන්තිවලට ශිෂ්‍යයො නෑ. මම පහේ පන්තියෙන් සමත් වුණේ අටේ පන්තියට ඒ වෙන කොට මගේ අක්කත් අටේ මට හරි ආඩම්බරයි.යුද්දෙ ඉවර වුණා. මැද්දෙ කන්දෙ හිටියා ඇති කියලා මට හිතුණා. මට ඕනෑ කළේ ගාල්ලෙ මහින්දෙට ඇතුළ් වෙලා ඉංග්‍රීසි ඉගෙන ගන්නයි. මම තාත්තාට කිව්වා මට ආපහු ගමට යන්න ඕනෑ බව. අම්මාත් අනෙක් සහෝදර සහෝදරියොත් ගමට යන්න කැමති වුණේ නෑ. මම බලකල නිසා තාත්තා නැන්දලා සමඟ මා ගමට පිටත් කළා. උණවටුණේ පන්සල පහළ ගෙදරට ආයෙත් ආවා. මගේ කෑම බීම ටික ඥාති සහෝදරියක වන රෝසි අක්කා සපයා දුන්නා. අස්වීමේ සහතිකයක් අරගෙන මම ගාල්ලෙ බොනවිස්ටා විද්‍යාලයේ විදුහල්පති පී.ඩබ්ලිව්. වීරසිංහ මහත්තයා හමු වෙන්නට ගියා. බොනවිස්ටාව ගෙවන පාසලක් වූ නිසා පහසුවෙන්, මා ඇතුළත් කරගත්තා. බොනවිස්ටාවෙ ඉගැන්වූ අල්විස් ගුරුතුමාත් අමරසිංහ නෝනත් මගේ ඉංග්‍රීසි දැනුම වර්ධනය කරගන්න විශේෂයෙන් උපකාර කළා.බොනවිස්ටාවේ දී මම බාල දක්ෂ ව්‍යාපාරෙට සම්බන්ධ වුණා. ගමේ පොදු වැඩවලට සහය වුණා. ගෙන් ගෙට ගිහින් සත දහය බැගින් එකතු කොට පෝයදාට පන්සලේ බුද්ධ පූජාවක් පැවැත්වූවා. ඉරිදා දහම් පාසලේ වැඩ පුළුල් කළා. දුප්පත් ළමයින්ට මම දන්නා හැටියට ඉංග්‍රීසි දැනුමත් ලබා දුන්නා.ඉංග්‍රීසියෙන් ඉගෙනගන්න හයේ පන්තියට මහින්ද විද්‍යාලෙට ඇතුළත් වීමයි මගේ ඊළඟ ඉලක්කය වුණේ. ඉල්ලුම්පත්‍රයක් ගෙනත් එහි පියාගේ අස්සන යොදන තැන මමම අස්සන් කළා. ඇතුළත් වීමේ විභාගෙන් පළවැනියා. විදුහල්පති ඊ.ඒ. විජේසූරිය මහත්තයා හයේ පන්තියට මා ඇතුළත් කළා. උණවටුණේ නිවසේ සිට මහින්දෙට තිබූ සැතැපුම් පහ හැමදාම උදේට පයින් ගියා. ඇන්.කේ.බී ද සිල්වා මිත්‍රයා මා සමඟ මේ ගමනට එක් වුණා. අපි දෙන්නා පාන්දරට අවදි වෙලා හුළු අත්තක් පත්තු කරගෙන පාරට බහිනවා. බිමට එළිය වැටෙන කොට හුළු අත්ත නිවා දමනවා. අපි දුම්රියෙන් ආපසු ආවෙ. උදේ වරුවෙ දුම්රිය ගාස්තුව ඉතිරි කරගත්තා.මගේ පන්ති භාර ගුරුතුමා ඒ.ද ඇස්. ජයවර්ධන, ඉංග්‍රීසි භාෂාව වර්ධනයට ඒ මහත්තයා වගේ ම මේජර් සයිමන් විජයරත්න මහත්තයාත් මට උපකාර කළා. මුලින් පන්තියේ කැඩිච්චි ඉංග්‍රීසියෙන් කතා කළේ මමත් තව ළමයෙකුත් දෙන්නෙකුත් පමණයි.ඒත් ඊළඟ අවුරුද්දෙ ඉඳන් මම ඉංග්‍රිසි ප්‍රවීණතාවට හිමි තෑග්ගත් දිනා ගත්තා. පාසලෙන් අස්වෙනතුරුම පන්තියේ පළවැනියා. “ප්ලැනට්” නම් වූ විද්‍යාලයීය සඟරාවෙ සංස්කාරකවරයා ලෙස කටයුතු කළා. සිංහල ඉංගී‍්‍රසි විවාද කණ්ඩායම් දෙකම නියෝජනය කළා. පාසල් ක්‍රිකට් කණ්ඩායමේ සාමාජිකත්වයත් ලැබුණා.“අනුන් හදන්න කලින් තමන් හැදෙන්න ඕනෑ ය” යන්න මට හුරු පුරුදු කළේ පාසලේ උප විදුහල්පතිව සිටි පීටර් දන්තනරායන මහත්තයා. විනී විතාරණ, ඒ. ඩී. ඇස්. ජයවික්‍රම, ඇම්. ඇස්. ජයවික්‍රම, ජී. ඒ. සිල්වා සහ ජී. ඒ. එච්. ඊ. ද සිල්වා යන ගුරුවරුන් මගේ හැකියාවන් හඳුනාගෙන මට මඟ පෙන්වූ ගුරුවරු. පාසලේ හැමදාම පළවැනියා වූ මට පාලි භාෂාවට හැර හැම විෂයකටම ප්‍රවීණතා ත්‍යාගය ලැබුණා.අපේ ගමේ හිටියේ ධීවර කර්මාන්තයෙන් නැතිනම් කොහු කර්මාන්තයෙන් දිවි සරි කරගත්තු දුප්පත් මිනිස්සු අසරණ කොහුතලන කාන්තාවන්ගේ ශ්‍රමය මෝල් හිමියො සූරා කාපු හේතුවෙන් ඔවුන් හැමදාම දිළිඳු බවේ පතුළටම එරිලා හිටියා. මොවුන්ට වෙන අසාධාරණය දකින විට ඔවුන් ඒ දුකෙන් මුදවා ගන්නට ක්‍රමයක් සකස් කළ හැකිදැයි මා කල්පනා කළා. මම ගම්මු රැස් කළා. කොහු කාර්මිකයන්ගේ සමිතියක් ඇරැඹුවා.නාරද්දේ වේදානන්ද හාමුදුරුවොත් මේ වැඩේට සහය වුණා. වැල්ලට රැස්වූ සමිතිය කඩිනමින් වැඩ ඇරැඹුවා. ආදායම සමිතිය හරහා ඔවුනොවුන් අතර බෙදී ගියා. මුදලාලිලාගෙන් මේකට විරෝධතා එල්ල වුණත් කොහු කාර්මිකයන් එකමුතු බවින් සටන ජය ගත්තා. ඔවුන්ගේ ආදායම වර්ධනය වුණා.”“1952 දී අපේ පවුලටම බොහොම නරක දසාවක් ලැබුවා. ජ්‍යෙෂ්ඨ විභාගෙන් උසස් ප්‍රතිඵල ලැබු පොඩි අක්කා අසනීප වුණා. තාත්තා අතේ තියෙන තරම් වියදම් කරලා අක්කා සුවපත් කරගත්තා. ඒත් තාත්තා ලෙඩ ඇඳට වැටුණා. තාත්තා ලෙඩ ඇඳට වැටුණාම අපි සේරමත් වැටුණා.ඒ වන විට පවුලම උණවටුණට ඇවිත්. අම්මා කොහු ලණු අඹරා උපයා ගත් මුදලෙන් ලෙඩාගෙ වියදමත් පවුලේ නඩත්තුවත් කරගෙන යන්න හැකි වුණේ නෑ. උඩරට වෙළෙඳාමෙ යෙදුණු බාප්පා මාසෙකට වරක් එවාපු රුපියල් තිහෙන් පවුලම එදා වේල ගැට ගසා ගත්තා. මගේ ඉගෙනීමටත් බාධා එල්ල වුණා. ශබ්දකෝෂයක් ගන්න රුපියල් දහයක් හොයා ගන්න බැරිව ගියා.“මට විශ්ව විද්‍යාල ප්‍රවේශ විභාගෙට පෙනී හිටින්න තිබුණෙත් ඒ අවුරුද්දෙමයි. මටත් හිටපු ගමන් ඉරුවාරදය වගේ රෝගයක් හැදුණා. ලියන්න ලැබුණේ භෞතික විද්‍යාව ප්‍රශ්න පත්තරේට විතරයි. ඒ කාලෙ වියානාවෙන් ආපු දොස්තර මහත්තයෙක් හිටියා සේන්ස් නමින්.ඔහුට පෙන්නුවාම කීවෙ අධික ලෙස මනස වෙහෙසවීම නොකළ යුතු බවයි. විභාගෙ අමතක කරල මොකක් හරි රැකියාවක් කරන්න හිතුවෙ ලොකු කලකිරීමකුත් එක්ක. ඒ අතරේ අහංගම සාරිපුත්ත විද්‍යාලෙ ගුරු පත්වීමක් ලැබුණේ ඔය අතරේ. ඒ ආරංචි වුණු මහින්දෙ විදුහල්පතිතුමා මහින්ද විදුහලේ තුනේ පන්තියට උගන්වන්න අවස්ථාවක් ලබා දුන්නා. ඒත් වැටුප් රහිතව.මේ කාලෙ අපේ පවුලේ ආර්ථිකය හොඳටම පහළ ගියා. බොහොම හිතේ අමාරුවෙන් හිටි මං බොනවිස්ටාවෙ හිටපු විදුහල්පති ඩී. ඇම්. ඩබ්ලියු. වීරසිංහ මහත්තයා අහම්බෙන් හමු වෙලා තොරතුරු ඇහුවා. පහුවදා පටන්ම බොනවිස්ටාවේම ගුරුවරයකු ලෙස වැඩ බාර ගන්නැයි කීවා. බොනවිස්ටාව ක්‍රිස්තියානි පරිසරයක් සහිත පාසලක්, ඒත් මා එහි සිංහල බෞද්ධ ගති සිරිත් දරුවන්ට පුරුදු පුහුණු කරවන්නට උත්සාහ කළා.අතරමඟ නතර වූ අධ්‍යාපන කටයුතු යළි අරඹන්නට සිතූ ආරියරත්න ප්‍රකට ආර්ථික විද්‍යා උපදේශකයකු වූ මාතර මහාචාර්ය ජී. සී. ෆ්‍රැන්සිස් පිල්ලේ මහතාගේ පන්තියකට ඇතුළු වී ආර්ථික විද්‍යාව ඉගෙන ගත්තා. ඉන්ටර් ආර්ට්ස් විභාග සඳහා ඉල්ලුම් පත්‍රයත් පිල්ලේ මහත්තයාම ගෙනත් දුන්නා. ඒ අතරේම මහරගම ගුරු විද්‍යාලෙ පුහුණුවටත් ඉල්ලුම් කළා.මේ වන විට ගමේ පොදු වැඩ සඳහා විශාල දායකත්වයක් සැපයූ ආරියරත්න 1956 ජනවාරි පළවැනිදා මහරගම ගුරු පුහුණුවට ගියේ ගමේ වැඩ කටයුතු අඩපණ ;නාවන පරිදි කරගෙන යාමට ගමේ මිතුරන් කිහිප දෙනෙකුට පවරමින්. ගමේදී සමාජසේවා වැඩ වලට හොඳ පුරුද්දක් ලැබු ආරියරත්න ගුරු විද්‍යාලයේ සමාජ සේවා සංගමයක් ඇරැඹීමට පුරෝගාමී වුණා.මඩිහේ පඤ්ඤාසීහ නායක ස්වාමීන්ද්‍රයන් ප්‍රධානත්වහෙන් පැවැති සංගමයේ සභාපති ධුරයට ඔහු පත් වුණේ නිතරගයෙන්. සමාජ සේවයට වගේම ක්‍රිකට් ක්‍රීඩාවටත් හපන් ආරියරත්න ගුරු විද්‍යාල කණ්ඩායමේ කැපී පෙනෙන ක්‍රීඩකයෙක්.1957 දී ක්‍රිෂ්ණමූර්ති දේශන සියල්ලට කන් දීමෙන් “ආපසු ලබා ගැනීමේ අපේක්ෂාවෙන් තොරව සමාජයට සේවය කිරීමට” ඔහු තුළ වු ඇල්ම තවත් වර්ධනය වුණා. 1958 ගුරු විද්‍යාලයෙන් පිටවූ ආරියරත්නට කොළඹ නාලන්දා විද්‍යාලයේ විදුහල්පති ඇම්. ඩබ්ලියු. කරුණානන්ද මහතා හමු වීමෙන් අනතුරුව ප්‍රතිඵල පිටවීමටත් පෙරම නාලන්දාවේ ගුරු මණ්ඩලයට එක්වීමේ භාග්‍යය හිමි වුණා. කුඩා කර්මාන්ත දෙපාර්තමේන්තුවේ උපදේශකයකු ලෙස මෙරට පැමිණ සිටි ජපන් ජාතික විශේෂඥයකු හඳුනාගත් ආරියරත්නට ඔහු සමඟ මෝටර් රථයෙන් ඉන්දියාවට යෑමටත් එහිදී ගාන්ධි තුමා ගේ ප්‍රජා සංවර්ධන කටයුතු පිළිබඳ පුළුල් අවබෝධයක් ලබා ගන්නටත් අවස්ථාව උදා වුණා.මේ සංචාරයේදී ජම්මු සහ කාශ්මීරය අතර රම්බාන් නම් ස්ථානයට යන පාර කැඩී තිබුණා. එම පාර පිළිසකර කරන ලද්දේ සිය කැමැත්තෙන්ම සංවිධානය වූ ප්‍රදේශවාසීන්. එම වැඩපිළිවෙළ “ශ්‍රම්දාන” නමින් හැඳින්වුණු අතර “ශ්‍රමදානය” පිළිබඳ සංකල්පය ආරියරත්නගේ සිතට පිවිසුණේ ඒ ආකාරයෙනි. ඉන්දියානු සංචාරයේදී ඔහුට හදිසියේ මුණ ගැසුණු ඒ. ආරියරත්නම් මහතාට කළ උපකාරයට ප්‍රතිඋපකාරයක් ලෙස ආරියරත්නට ආරියරත්නම් මහතාගේ නිවහන වූ මරදානේ දෙල්ගහයට ගෙදර පදිංචි වීමට අවස්ථාව උදා වුණා.ප්‍රථම පන්තියේ පුහුණු සහතිකයක් ලබා ගෙන නාලන්දාවේ විද්‍යාව උගන්වන්නට ආපු ආරියරත්න මහත්තයා ගේ සමාජ සංවර්ධන සංකල්ප ළමයින් අතරට ගියේ බොහොම ජනපි‍්‍රය තාලෙට. නාලන්දාවෙ පැවැති සමාජ සේවා සංගමයේ උප සභාපති ධුරයට පත්වුණු ආරියරත්න ගුරුතුමා මුලින්ම කළේ ලංකාවේ දිළිඳු ගම්දනව් පුරා යමින් ජනතාවගේ අවශ්‍යතා හඳුනා ගැනීම. ඒ අනුව පාසලේ සිසුන් හා ගුරුවරුන් සමඟ ඒ ගම්වලට ගොස් කඳවුරු බැඳගෙන ගම්වල ජනතාවත් එක්ක ශ්‍රමදානයෙන් ගම්වලට අවශ්‍ය මං මාවත්, ළිං කැපීම, ප්‍රජා ශාලා ඉදිකිරීම වැනි පොදු වැඩ ඉටු කිරීම.1958 වසරේ දී පළමු ශ්‍රමදාන කඳවුර බිංගිරිය මැතිවරණ කොට්ඨාසයේ කනතොළුවේදී පැවැත්වුණා. නාලන්ද විද්‍යාලයේ සිසුන් සමඟ කුලියාපිටිය මධ්‍ය මහා විද්‍යාලයේ ශිෂ්‍යයන් සීයක් පමණ ඊට සහභාගි වුණා. කුල මල, ජාති ආගම්, උස් පහත්කම් සියල්ල පසෙකලා හුදු මිනිසත්භාවයේ නාමයෙන් පැවැත්වුණු මේ ශ්‍රමදාන ව්‍යාපාරයෙහි කීර්තිය ලංකාවේ අස්සක් මුල්ලක් නෑර පැතිරෙන්නට ගත වුණේ සුළු කාලයක්. කනතොළුවේ කඳවුර නරඹන්ට පැමිණි විශේෂ අමුත්තන් අතර එවකට අගමැති ධුරය දැරූ බණ්ඩාරනායක මහතාගේ බිරිඳ සිරිමාවෝ මැතිනියත් සිටියා. ඈ පැමිණ සිටියේ අගමැතිතුමාගේ විශේෂ පණිවුඩයක් ද රැගෙන.ශ්‍රමදාන ව්‍යාපාරය ව්‍යාප්ත වන විට ඉන්දියාවට ගොස් එරට භූදාන් ව්‍යාපාරයේ නායක ආචාර්ය විනෝබා හාවේ තුමා මුණ ගැසුණු ආරියරත්න මහතා එතුමාගෙන් ලැබු ආභාසය පසු කලෙක සර්වෝදය ව්‍යාපාරය ගොඩ නැංවීමේදී මහෝපකාරී වූ බව ආරියරත්න මහතා කියනවා.1959 විද්‍යොදය පිරිවෙන විශ්ව විද්‍යාලයක් බවට පත්කළ පසු පිරිවෙනේ වැඩ තාවකාලිකව කෙරුණේ නාලන්ද විද්‍යාලයේ. විද්‍යොදය පිරිවෙනේ හිටපු පරිවෙණාධිපති කළුකොඳයාවේ ප්‍රඥාසේකර හිමියන්ගේ ආරාධනාව පරිදි පාසලෙන් පසුව පිරිවෙනේ ඉගැන්වීමට ආරියරත්නට ඇරියුමක් ලැබුණා.ඒ වන විට රැකියාවෙන් ලැබු මුළු පඩියම ශ්‍රමදාන ව්‍යාපාරයට කැප කළ ආරියරත්නට පිරිවෙනේ උගන්වලා ලැබුණු රුපියල් 200 ත් වැය කළේ ඊටමයි. ලංකාවේ විවිධ ප්‍රදේශවල කඳවුරු බැඳගෙන දේශන පවත්වමින් පවත්වාගෙන ආ ශ්‍රමදාන ව්‍යාපාරයට නවසිය හැටේ දශකය වන විට විවිධ සතුරු බලවේගත් ක්‍රියාත්මක වුණා. ඔය අතරේ ශ්‍රමදාන ව්‍යාපාරයට දේශපාලන මුහුණුවරක් දෙන්නත් ඇතැම් පිරිස් උත්සාහ කළා. ආරියරත්නට තමන්ගේ නිකලැල් සමාජ සේවා ව්‍යාපෘතිය දේශපාලනය ගාවා ගන්නට අවශ්‍ය වුණේ නෑ.1960 දී ආරියරත්න යුග දිවියට ඇතුළත් වුණා. ඔහුගේ අතගත් මනාලිය මානාව කඳවුරට පැමිණි කුලියාපිටියේ නීතා ධම්මචාරී ඇල්පිටිය ආරච්චි මෙනෙවියයි. විවාපත් වූ නව යුවළ පදිංචි වූයේත් මරදානේ දෙල්ගහයට ගෙදරයි. ආරියරත්නගේ සමාජ වැඩ කටයුතුවලට ඉත සිතින්ම අතහිත දෙන පිය බිරිය නීතා එදා පටන් අද දක්වාම ඔහුගේ කටයුතුවලට සහාය වෙමින් අදත් ඔහුගේ සෙවනැල්ල මෙන් රැඳී සිටිනවා. ආරියරත්න යුවළට දරුවන් සය දෙනෙකි. වැඩිමල් දියනිය සාම්‍යා චාරිකා, දෙවැනි පුතා වින්‍යා ශාන්තිදාස් වෛද්‍යවරයෙක්. ඔහු අද සර්වෝදය ව්‍යාපාරයේ මහලේකම්වරයා ලෙස කටයුතු කරනවා. තෙවැනි පුතා කපිතාන් ජීවන් ධම්මික. සිව්වැන්නී දියණී සාමදීපා. පස්වැන්නා දියත් සමන්ත පුතා පරිගණක ඉන්ජිනේරුවරයෙක්. බාල දියනිය නිම්නා නයන්ති. දරුවන් හය දෙනාම උසස් අධ්‍යාපනය ලබා විවාපත් වෙලා. ආරියරත්න යුවළට මුනුුපුරන් පස් දෙනෙකුත් මිනිපිරියන් හය දෙනකුත් ලබා දීලා.1964 දී ආරියරත්න මහත්තයා ගුරු වෘත්තියෙන් නිවාඩු ලබාගෙන විද්‍යොදය විශ්ව විද්‍යාලෙට ඇතුළත් වෙලා කලා උපාධියක් ලබා ගත්තා. පසු කලෙකදී ඔහුගේ ජාතික මෙහෙවර සලකා විද්‍යොදය විශ්ව විද්‍යාලයෙන් ආචාර්ය උපාධියත් පිලිපීනයේ අම්ලියෝ විශ්ව විද්‍යාලයෙන් මානව විද්‍යාව පිළිබඳ ආචාර්ය උපාධියත් පිරිනැමුවා. 1972 දී ශ්‍රමදාන ව්‍යාපාරය පාර්ලිමේන්තු පනතකින් සර්වෝදය ව්‍යාපාරය නමින් සංස්ථාපිත ආයතනයක් බවට පත් කළා.1969 දී ප්‍රජා නායකත්වය වෙනුවෙන් ඉටුකරන ලද මෙහෙවර උදෙසා පිලිපීන රජයෙන් රැමන් මැග්සයිසේ සම්මානයෙන් ඒ. ටී. ආරියරත්න මහතා පුදනු ලැබුවා. එදා මෙදා තුර ආචාර්ය ආරියරත්නයන් ගේ සර්වෝදය ව්‍යාපාරයත් ඔහු ගේ මෙහෙවරත් ලොව පුරා සම්භාවනාවට පාත්‍ර වී තිබෙනවා. මෙරට හැම රජයකින්ම ඔහුගේ සමාජයීය මෙහෙවර උදෙසා සම්මාන පිරිනමා තිබෙනවා. ලෝකයේ බොහෝ රටවල්වලින් ලබා ගත් සම්මාන, ගෞරව නම්බුනාම රාශිය පිළිබඳ ලියන්නට වෙනම සටහනක් අවශ්‍ය වෙනවා.අද ලංකාවේ උතුර - දකුණ සෑම අස්සක් මුල්ලක් නෑර පැතිර ඇති විශාලතම ස්වේච්ඡා සංවිධානය සර්වෝදය. එමඟින් සෘජුවම ජීවිකාව සලසා ගන්නා පිරිස 45,000 කට අධිකයි. ආසියාවේ මෙන්ම යුරෝපය මැදපෙරදිග ඇතුළු රටවල් ගණනාවක සර්වෝදය ශාඛා පැතිර තිබෙනවා. මේ සියලු ආයතනයන්හි කටයුතු කෙරෙන්නේ එකම පවුලක් ලෙසින්. ඒ සාමකාමී පවුලේ ආදරණිය පියා ලෙස ආරියරත්න මහතාත් ආදරණිය අම්මා ලෙස ආරියරත්න මහත්මියත් කටයුතු කරන්නේ බොදු දහම අනුව යමින් මිනිසාගේ පරම යුතුකම මිනිසාට සේවය කිරීම” යන ධර්මතාව අදහමින්.සාගරිකා දිසානායක ජයසිංහඡායාරූප – අනුර පීරිස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>05</day>
    </date>
    <link>http://www.silumina.lk/2010/12/05/_art.asp?fn=ay1012052</link>
    <topic>දිගු පාලමෙන් මැවෙන කෙටි පාරක්</topic>
    <author>තාරක වික්‍රමසේකර</author>
    <content>ඔබ මේ දකින්නේ විදෙස් රටක නවීන පන්නයේ පාලමක් නොවේ. ත්‍රස්තවාදීන් විසින් පුපුරවා හරින ලද සංගුපිටිය පාලම පෙරසවි පාලමක් ලෙසින් අලුතින් ඉදිකර ඇති ආකාරයයි. තම ජනතාවට විමුක්තිය ලබා දෙනවා යැයි කී ත්‍රස්තවාදින් දශක තුනකට පමණ පෙර සංගුපිටිය පාලම පුපුරවා හරින ලද්දේ උතුරේ ප්‍රධාන නගර යා කරන කෙටිම මාර්ගය අවහිර කරමිනි. එහෙත් ඒ ජනතාවට දැන් සාමයේ අරුණලු වැටී ඇති අතර මෙවැනි සංවර්ධනයක ප්‍රතිලාභ ද හිමිව ඇත.ඔවුහු තිස් වසරකට ආසන්න කාලයක් කුරිරු ත්‍රස්තවාදයෙන් බැට කෑහ. අපමණ දුක් වින්දාහ. දැන් යුද්ධය අවසන් ය. ත්‍රස්තවාදය මුළුමනින්ම අතුගා දමා ඇත. දැන් ඒ ජනතාවට අවශ්‍ය වන්නේ ඉදිරි දියුණුව සලසා ගැනීම කඩිනම් කරගැනීමය.උතුරේ සිටි මේ ජනතාව ත්‍රස්තවාදය නිසා හොඳටම හෙම්බත් විය. තම දෛනික කාර්යයන් පවා නිසි අයුරින් ඉටු කරගත නොහැකිව ඔවුන්ට ගැටලු රැසකට මුහුණපාන්නට සිදුවිය.ආහාර, ඇඳුම්, ඖෂධ අවශ්‍යතා සපුරා ගැනීම සඳහා ප්‍රවාහනය අත්‍යවශ්‍ය සාධකයක් වේ. ප්‍රවාහන කටයුතු සාර්ථකව සිදුකර ගැනීමට නම් වාහන සහ මාර්ග අවශ්‍ය වේ. උතුරේ ජනතාවට බොහෝ විට වාහන තිබුණේ නැත. වාහන තිබෙන විට යාමට පාරක් නැත. පාර තිබෙන විට පාලම් නැත. පාලම් නැති විට දෙපස සිට මුහුණට මුහුණ බලා සිටීමට පමණක් සිදු වේ.මන්නාරම නම ඇසු පමණින් සිහියට නැඟෙන්නේ කරවලයි. මන්නාරමේ කරවල කර්මාන්තය ඒ තරමට ජනපි‍්‍රයය. එහෙත් පොදු මාර්ග පහසුකම් නැතිවීම හේතුවෙන් පසුගිය වකවානුවේදී මන්නාරමේ ජනයාට කිසිදු කර්මාන්තයක් කර ගැනීමට නොහැකි වූවා සේය. ඔවුන්ට මන්නාරම් දූපතට පමණක් කොටු වී සිටීමට සිදුවූ අවස්ථා ද නැතිවාම නොවේ.ඒ ගොඩබිම හා යා කෙරෙන පාලම් ත්‍රස්තවාදීන් විසින් විනාශ කර දැමු අවස්ථාවලදීය. ත්‍රස්තවාදීන් වැඩිපුරම විනාශ කෙළේ හානි පැමිණ වූයේ ජනතාවට වැඩි අවශ්‍යතාවන් ඇති පාලම් බව ද අමුතුවෙන් කිව යුතු නොවේ.‘සංගුපිටිය’ පාලම ද මේ අතර ඉතා වැදගත් තැනක් ගන්නා පාලමකි. ත්‍රස්තවාදීන් සංගුපිටිය පාලම විනාශ කර දැමීමෙන් පසු මන්නාරම හා යාපනය අතර වෙළෙඳ සබඳතා ඇන හිටියේය.මන්නාරමේ සිට යාපනයට යාමේදී කෙටිම මාර්ගය වන්නේ පුනරින් කලපුව හරහා වැටී ඇති මාර්ගයයි. මේ මාර්ගයේ කලපුව මතින් ගමනාගමනයට ඉදිකරන ලද සංගුපිටිය පාලම නිසා ඉතා ඉක්මනින් යාපනයට ළඟාවිය හැකි විය. මේ බව දැනගත් ත්‍රස්තවාදීහු සංගුපිටිය පාලම පුපුරවා දැමූහ. එයින් මන්නාරම පුනරින් කාරතිව් ඒ - 32 මාර්ගයේ යාපනයට ගමන් ඇන හිටියේය.වරාය හා මහාමාර්ග නියෝජ්‍ය ඇමැති නිර්මල කොතලාවල මහතා ඇතුළු පිරිස පාලම නිරීක්ෂණය කළ අවස්ථාවක්උතුරු සංවර්ධනය යටතේ එම පාලම ඉදිකිරීම් ද අරඹා ඇත. ‘පාලමක් ඉඳි කිරීම’ ඇත්තෙන්ම කතා කළ යුතු මාතෘකාවක් නොවේ. එහෙත් මෙහි විශේෂයක් ඇත. එය උතුරේ ප්‍රධානම නගර රැසක් යා කරන කෙටිම මාර්ගය වීමය.මන්නාරමේ සිට වවුනියාවට දුර කිලෝමීටර 77 කි. වවුනියාවේ සිට යාපනයට කිලෝමීටර් 150 කි. ඒ අනුව මන්නාරමේ සිට වවුනියාව හරහා ගමන් කරන්නෙකුට කිලෝමීටර් 227 ක පමණ දුරක් ගෙවා යාපනයට යා යුතු විය. එහෙත් පුනරින් කලපුව හරහා ඒ - 32 මාර්ගයෙන් මන්නාරම පුනරින් කාරතිව් හරහා යාපනයට යාමේදී ගෙවා යා යුත්තේ කිලෝමීටර 127 ක පමණ දුරකි.ඒ අනුව කිලෝමීටර 100 ක දුරක් සංගුපිටිය පාලම හරහා ගමන් කළ විට අඩු කර ගත හැකිය. මෙය වවුනියාව හරහා යන දුරෙන් අඩක් පමණ අඩු දුරකි. මෙය උතුරේ ප්‍රධානම නගර දෙක යා කරන කෙටිම මාර්ගයයි.මන්නාරමේ සිට යාපනය පමණක් නොව චාවකච්චේරි, පේදුරුතුඩුව වැනි නගර කරා ඇදී යාමට ඇති කෙටිම මඟ සංගුපිටිය පාලම හරහා වැටී ඇත. මේ පාලමේ ඇති වැදගත්කම එයයි.පුනරින් කලපුව හරහා දෙපස ගොඩබිම් යා කර ඇති සංගුපිටිය පාලම පුපුරවා හැරීමෙන් පසු මන්නාරම - යාපනය මං ඇහිරීම නිසා යාපනයට යන්නේ නම් වවුනියාව හරහා යා යුතුම විය.එක් දිනකින් යාපනයට ගොස් පැමිණි වෙළෙන්දාට දින දෙකක් ගත කිරීමට සිදුවිය. යුද්ධයක් පවතින පරිසරයක ඒ අයුරින් දින 2 ක් ගත කිරීම කටුක විය. අමිහිරි විය. උතුර මුදා ගැනීමෙන් පසු සංගුපිටිය පාලම ඉදිකිරීම් ද වහා ඇරැඹිණි. ඒ - 32 මාර්ගය මුදාගෙන බිම්බෝම්බ සියල්ල ඉවත්කර බාධා රහිත බව ස්ථිර කළ පසු කඩිනමින් පාලම තැනීම ආරම්භ කරන ලදි. පාලම සම්බන්ධව ඇති වැදගත්කම පහදා දීමෙන් පසු බ්‍රිතාන්‍ය රජය ඒ සඳහා මූල්‍යාධාර ලබාදීමට ඉදිරිපත් විය.පෙරසවි පාලමක් ලෙසින් කඩිනමින් එම පාලම ඉදිකිරීමට කටයුතු කිරීමෙන්ම එහි ඇති අවශ්‍යතාව පැහැදිලි වේ.පාලම තැනීම බාරව කටයුතු කරන්නේ ඇක්සස් ඉන්ජිනියරින් සමාගමයි. මාස 7 කින් වැඩ නිම කිරීමට යෝජිත පාලම ඉදිකිරීම පසුගිය මාර්තු 25 වැනිදා ඇරැඹිණි. ඒ අනුව දෙසැම්බර් 20 වැනිදා වන විට මෙම පාලමේ වැඩ නිම කළ යුතු අතර සියලුම වැඩ දෙසැම්බර් 30 වැනිදා වන විට නිම කිරීමට කාලය ලබා දී ඇත.ඒ අනුව 2011 වසරේ ආරම්භයේදීම පාලම විවෘත කෙරෙනු ඇත. පාලම සඳහා රුපියල් මිලියන 1037 ක් වැය වේ. ප්‍රධාන මංතීරු 2 ක් සහිතව පාලම ඉදි කෙරෙන අතර පාලමේ දිග මීටර් 288 කි. ධාවන මංතීරුවේ පළල මීටර් 7.4 ක් වන අතර පාලමේ සම්පූර්ණ පළල මීටර් 8.9 කි.පාලම ඉදිකිරීමෙන් පසු ඒ - 32 මාර්ගය ද සංවර්ධනය කිරීමට යෝජිතය. පාලම සෑදීම පළමුව කළ යුතු හෙයින් ඊට මුල් තැන ලබා දී ඇත.වරාය හා මහාමාර්ග නියෝජ්‍ය අමාත්‍ය නිර්මල කොතලාවල මහතා එම ව්‍යාපෘතිය වැඩ කටයුතු නිසි කලට අවසන් වන්නේ දැයි නිරතුරුවම විමසිල්ලෙන් සිටී. එම පාලම ඉදිකිරීමත් සමඟ මන්නාරමේ ධීවරයාගේ, යාපනයේ ගොවියාගේ අතමිට සරු වනු ඇත.කිලෝමීටර් 200ක් අනවශ්‍ය ලෙස එහාටත් මෙහාටත් යන ගමනකදී කාලය ඉතිරිවීම යනු විශාල ආර්ථික වාසියකි. ඉන්ධන ඉතිරියකි. දිනක් තුළ සිදු කරගත හැකි කාර්යයට දින දෙකක් ගත කළ කාලය මේ වසර අවසානයේදී නිම වනු ඇත.එසේම මෙතෙක් කාලයක් අඳුරේ අතපත ගෑ කාරතිවු - පුනරින් මාර්ගයේ ජනතාවට ද යළි එළිය වැටෙනු ඇත. ඔවුනට ද යළි ජීවන මංපෙත් විවර කර ගත හැකි වේ. පාර අද්දර කඩයක් දමා ගෙන සිටි යුගය යළි ඔවුනට උදාවනු ඇත. මේ පාලම විවෘත කිරීමේ තවත් පැත්තක් අප දකින්නේ එලෙසිනි.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>05</day>
    </date>
    <link>http://www.silumina.lk/2010/12/05/_art.asp?fn=ay1012053</link>
    <topic>හාල්පාරු මැස්සන්ගෙන් පරෙස්සම් වුණොත් බිංදුව පුපුරුවා හරින්ඩ ඔබට පුළුවන්</topic>
    <author>හිතවත්</author>
    <content>පිට්ටනියට බහින්ඩ අලුත් ඇමැති කෙනෙක් ඇවිත්. මහින්දානන්ද අලුත්ගමගේ මහත්තයා. කටකාර දේශපාලනඥයෙක් තමයි. හැබැයි කටකාරයට, වැඩකාරයෙක් වෙන්ඩත් පුළුවන් කියන එක පෙන්නන්ඩත් හොඳම හොඳ වේලාවක්.පිට්ටනිය බිංදුවට ම බැහැලා. මොකක්වත් නෑ... ආසියාතික ක්‍රීඩා උලෙළට ගියා... රන් පදක්කමක් තියා බෙලෙක් කෑල්ලක්වත් නෑ.මහින්දානන්ද ඇමැතිතුමෝ... වැඩක් වැඩක් හැටියට පටන්ගන්ඩ හොඳම වේලාව. අනම් මනම් කතා බහ කයිවාරු ගැහිලි තුට්ටුවක්වත් වටින්නෙ නෑ... බෙලෙක් කෑල්ලක්වත් ගන්ඩ බැරි කයිවාරුවලින් වැඩක් නෑනෙ...එක අතකට බිංදුවෙන් පටන් ගන්ඩ ලැබිච්ච එක ඇමැතිතුමාගේ හේතුවාසනාවක් කියලත් හිතෙනවා...මොකද බිංදුවේ ඉඳලා... ඒ කියන්නෙ බෙලෙක් පතුරක්වත් නැති තත්ත්වෙක ඉඳල තඹ පතුරක්වත් ලැබුණොත් ඒකත් දියුණුවක් නේ. ඒකත් සංවර්ධනයක්නෙ.එහෙම හිතන්ඩත් එපා ඇමැතිතුමෝ... අපි රන් පිට රන් ගත්තු ජාතියක්. සුසන්තිකා, සුගත්, දර්ශා, ශ්‍රියානි, දුවන කාලේ රන් පදක්කම් ආවේ හුරේ පාරකුත් එක්ක. ලෝකයේ ඕනෑම ක්‍රීඩා තරගයකදී අපට පදක්කමක් තිබුණා. මුළු ආසියාවටම මලල ක්‍රීඩාවෙන් ඔලිම්පික් රන් පදක්කමක් ගන්ඩ බැරි වෙච්චි කාලේ සුසන්තිකා රිදී පදක්කමක් ගත්තා. රන් පදක්කම අහිමි වුණේ නූලෙන්... පියවර බාගෙකින්...1974 ටෙහෙරාන් ආසියාතික මලල ක්‍රීඩා තරගයේදී අපට රන් පදක්කම් ;දකක් ලැබුණා. විමලදාස මීටර් හාරසීය රන් පදක්කම ගත්තා. විමලදාස ප්‍රමුඛ මීටර් හාර සීයේ සහාය දිවීම් කණ්ඩායම රන් පදක්කම ගත්තේ වාර්තාවකුත් එක්ක.මහින්දානන්ද ඇමැතිතුමෝ තව එක සිද්ධියක් මතක් කරන්නම්. බැංකොක් ආසියාතික තරගයට සුසන්තිකාල, දර්ශලා, සුගත්ලා සහභාගි වුණා. මීටර් දෙසීය සුසන්තිකාට කජු කන්නා වාගේ... ඒත් අලුත් ම චීන කෙල්ලක් ඉන්නවා කියලත් ආරංචියක් ආවා. ඒත් ඒ වෙනකොට සුසන්තිකා ලෝක පුරාම කප් ගහලා ඉවරයි.මීටර් සීය අවසාන පූර්ව තරගයෙන් සුසන්තිකා බොහොම පහසුවෙන් දිනුවා. අනෙක් අවසාන පූර්ව තරගයෙන් චීන කෙල්ල දිනුවා... සුසන්තිකා ගේ පාදයේ ආබාධයක් ඇති වුණා. මිටර් සීය අවසාන තරගයට පමණක් නොවෙයි. මීටර් දෙසීයේ අවසාන තරගයටත් සුසන්තිකාට දුවන්ඩ බැරුව ගියා. අර චීන ක්‍රීඩිකාව ඒ තරගයේ දීත් අවසාන වටයට තේරිලා හිටියේ. හැබැයි අපේ දර්ශාත් අවසාන තරගයට තේරිලා.සුසන්තිකා නැහැ. දර්ශා අර චීන කෙල්ලට අන්තිම මීටර් විසි පහේදී දුන්නා වැඩේ. මේ ලියන ග්‍රවුන්ඩ් බෝයි කොලුවාත් එදා ඒ තරගය වාර්තාකරන්ඩ මාධ්‍යවේදියෙක් හැටියට ගිහිල්ලා හිටියා.අපේ මාධ්‍යවේදීන් මාධ්‍ය කුටිය දෙවනත් වෙන්ඩ කෑ ගැහුවා. අනෙක් රටවල්වල මාධ්‍යවේදීන් හිනා වෙවී අප්පුඩි ගැහුවා. අපට... අපට කිව්වේ ශ්‍රී ලංකාවට.ආසියාතික ක්‍රීඩා තරගය වාර්තාකරන්ඩ පැමිණි මාධ්‍යවේදීන් දර්ශා වට කරගත්තා. ඔවුන් අපෙන් ඉල්ලා සිටියා දර්ශාත් එක්කල කතා කරන්ඩ අවස්ථාවක් ලබා දෙන්ඩ කියලා.එක්කෙනෙක් නැත්නම් තව එක්කෙනෙක් රන් පදක්කම් දිනන යුගයක් තිබුණා ඇමැතිතුමෝ... එහෙම ඉඳලයි අපි බෙලෙක් පතුරක්වත් නැති තත්ත්වෙකට පල්ලම් බැහැලා තියෙන්නේ.කමක් නෑ... මහින්දානන්ද ඇමැතිතුමෝ... අපි බිංදුවෙන් පටන් ගම්මු. මේක අත අරින්ඩ පුළුවන් ගේමක් නෙමෙයි. අපි පත්තරකාරයෝ හැටියට ෆුල් සපෝට් එකක් දෙන්නම්. ‘සිළුමිණ’ ක්‍රීඩා පිටුවක් පටන් ගන්ඩ හිතුවෙත් ඒක හින්දමයි. අපි පටන් ගම්මු බිංදුවෙන්. ආශ්චර්යවත් ඉලක්කයක් තියා ගම්මු ඔලිම්පික් පදක්කමක්.ඒත් ඊට ඉස්සෙල්ල ජයගන්ඩ හුඟාක් දේවල් තියෙනවා. සාෆ් එකේදි අපි අනිවාර්යයෙන්ම අපි ඉන්දියාවට හොඳ සටනක් දෙන්ඩ ඕනැ... සුසන්තිකාලටත් ඉස්සෙල්ල ධම්මිකා මැණිකෙලගේ කාලෙදි අපට මලල ක්‍රීඩාවලින් තරගයක් නෑ... මීටර් 800, 1500 දිනුවේ ගව් ගණනක් තියලා. ශි‍්‍රයානිත් එක්ක හැරෙන්ඩවත් බෑ... දැන් ඒ අතීතය ගැන කතා කර කර ඉඳලත් වැඩක් නෑ... ගිය දේ ගියා... ඒත් ලබාගන්ඩ දේවල් හුඟාක් තියෙනවා... ඇත්තමයි... අපි පටන් ගම්මු බිංදුවෙන්...හැබැයි මහින්දානන්ද ඇමැතිතුමෝ... වටේට එක්කාසුවෙන හාල්පාරුවො ටික නම් ඈත් කරගන්ඩ වෙනවා... ඇවිල්ල ඔළුව අතගායි... මූණ අතගායි... තොත්තු දෙයි... සත පහක වැඩක් නෑ... බොරුව විතරයි... කා ගැනවත් විශ්වාසය තියන්ඩ එපා... ඇමැතිතුමෝ ඔබට හොඳ ආත්ම ශක්තියක් තියෙනවා... හොඳ ජවයක් තියෙනවා... ජනාධිපතිතුමාත් ඒක දන්නවා. ඒක තමයි මේ අභියෝගය බාර දුන්නේ.ඕනැම ඇමැති කෙනෙක් අලුතින් පත් වුණාම මැස්සො වහනව වගේ හාල්පාරුවො ඇවිල්ල ඇඟේ වහනවා. පරිස්සම් වෙන්ඩ. හාල්පාරුවන් හෙවත් මැස්සන්ගෙන් ගැලවෙන්ඩ... අපි පටන් ගම්මු හොඳ වැඩක්... පාසල් ක්‍රීඩාවටත් සම්බන්ධ වෙන්ඩ... බන්දුල ඇමැතිතුමා එක්ක ඒක ඔබතුමාට කරගන්ඩ පුළුවන්. ඉස්කෝල පිට්ටනියේ සම්පත් ගොඩාක් තියෙනවා. ඒවා අපරාදේ අපතේ යනවා.සුසන්තිකාලා, දර්ශලා, සුගත්ලා ශි‍්‍රයානිලා ඕනැතරම් ඉන්නවා... ඒ අය ආවේ කොළඹින් නෙමෙයි... ගිරිදුර්ග, වන දුර්ග තියෙන ඈත ගම් පළාත්වලින්. සුසන්තිකාගේ අම්ම රබර් කිරි කැපුවා... සුගත්ගෙ අම්ම තේ දලු කැඩුවා... මේ දුප්පත් අම්මලාගේ දූ පුත්තු තමයි ඇමැතිතුමෝ ශ්‍රී ලංකා ජාතික ගීතය අන්තර්ජාතික ක්‍රීඩා තරගවලදී දෝංකාර දෙන්ඩ සැලැස්සුවේ.බීච් වොලිබෝල් ක්‍රීඩාවෙන් දැන් අපි ආශ්චර්යවත් පදක්කමකට තට්ටු කරමින් ඉන්නවා. ඩිලාන් පෙරේරා ඇමැතිතුමා තනියම වගේ පැත්තකට වෙලා ලොකු වැඩක් කරනවා. ඔය දෙන්න තව දුරටත් කිට්ටු වුණොත් ආසියානු නෙවෙයි පොදු රාජ්‍ය මණ්ඩලයීය බීච් වොලිබෝල් පදක්කමක් අපට ගන්ඩ පුළුවන්.ඇමැතිතුමෝ ඔබට ලැබුණේ බිංදුවක් තමයි. මේ බිංදුව පිට්ටනිය මැද්දෙ පුපුරුවා හරිමු. අපි “බුල් සබෝට්” හැබැයි අඩුපාඩුවක් පෙන්නුවොත් ඒ අඩුපාඩුව දෙස බලන්න. පෙන්නන ඇඟිල්ල දෙස බලන්ඩ එපා.ඔබට ඒ වැඩේ කරන්ඩ පුළුවන් බව අපට විශ්වාසයි... හැබැයි හාල්පාරුවන් හෙවත් මැස්සන්ගෙන් නම් පරෙස්සම් වෙන්ඩ ඕනෑ. එහෙම යමු. රන් පදක්කම් නැවත අපේ රටට ගේන්ඩ පුළුවන්.. අපේ සිංහ කොඩිය අන්තර්ජාතික ක්‍රීඩා පිටියේ උඩටම ඔසවන්ඩ පුළුවන්.. අපේ ජාතික ගීයේ දෝංකාරයෙන් අන්තර්ජාතික ක්‍රීඩා පිටිය දෙවනත් කරන්ඩ පුළුවන්.ඔබට සුබ ගමන්. අපි ඔබට පසුපසින් සහ ඉදිරියෙන්හිතවත්ග්‍රවුන්ඩ් බෝයිගමේ පිට්ටනියඔබේ ගමේ ක්‍රීඩා තරගයක් පිළිබඳව හෝ ක්‍රීඩාවට සම්බන්ධ වෙනත් ප්‍රවෘත්ති ඇත්නම් හෝ සෑම සතියකටම අඟහරුවාදාට පෙර අපට ලැබෙන්නට සලස්වන්න. ගමේ පිට්ටනියට වැදගත් තැනක් දීමට ‘සිළුමිණ පිට්ටනිය’ සූදානම්. හැකි සෑම විටම 2 429260 ට ෆැක්ස් කරන්න.ලිපිනය - සංස්කාරක, ‘පිට්ටනිය’, සිළුමිණ, ලේක්හවුස්, ඩී.ආර්. විජේවර්ධන මාවත, කොළඹ 10කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>05</day>
    </date>
    <link>http://www.silumina.lk/2010/12/05/_art.asp?fn=ay1012054</link>
    <topic>තඹ තහඩු සුර නූල් බැඳගෙන විභාගෙට ගියාට</topic>
    <author>සකස් කෙළේ -කේ.සී.ජේ. රත්නායක</author>
    <content>ප්‍රවීණ ඡ්‍යොතිෂවේදීමීපේ ගණිතගේ චන්ද්‍රභාරතීතවත් දින අටකින් අ.පො.ස. (සාමාන්‍ය පෙළ) විභාගය ආරම්භ වෙයි. විභාග යැයි කී විට ළඟින් ම ඇසෙන්නේ ටියුෂන් ය. එහෙත් විභාගයට දින ළං වෙත්දී ටියුෂන් පංතියේ නිබන්ධනවලටත් වඩා වැදගත් වන්නේ කේන්දර කොපියයි. විභාග අපේක්ෂකයාගේ කේන්දරය දෛවඥයින් ගේ අතින් අතට යයි.පුදුමාකාර ලෙස ඉහළ යන බෝධි පූජා නිසා බෝධීන් වහන්සේට ද සැනසුමක් නැත. විභාගයට පිටත්ව යෑමට සුබ නැකැත්, කරේ බැඳීමට යන්තර, පමණක් නොව සාක්කුවේ රුවා ගැනීමට මුද්‍රණය කළ සරස්වතී දේවරූප හා මහානුභාව සම්පන්න යැයි කියන තවත් ගුප්ත වස්තු වෙළෙඳපොළේ තොග ගණනට විකිණෙයි.ප්‍රවීණ ඡ්‍යොතිෂවේදී මීපේ ගණිතගේ චන්ද්‍රභාරතී මහතා අද සිළුමිණට අදහස් දක්වන්නේ විභාග කාලයේ උත්සන්න වන කේන්දර හා යන්තර මන්තර උමතුව පිළිබඳවයි.“බෝධි පූජාව කොහොම කළත් හොඳ දෙයක්. බෝධීන් වහන්සේ සමීපයේ ඉන්න විට මානසික සහනයක් දැනෙනවා. සිතේ සංයමයක් - පහන් හැඟීම් ඇති වෙනවා. නමුත් අද බොහෝ දෙනා දැන හෝ නොදැන කරන දේවල් නිසා බෝධීන් වහන්සේ සමීපයේ දකින්න ලැබෙන්නේ එකම කන් කරච්චලයක්.බෝ මළුවේ පැදුරු දාගෙන යන මඟත් හරස් කර ගෙන වාඩිවෙන සමහරුන් ගාථා පොත් පෙරළගෙන මහා සද්දෙන් ඒවා කියන්න ගන්නවා. මහ සද්දෙට ගාථා කීවා කියලා ලැබෙන ශාන්තියක් නෑ. ඒක ඇත්තටම කරදරයක්. මේ කන්දොස්කිරියාව නිසා අනෙක් බැතිමතුන්ට හිත එකලස් කර ගෙන ශාන්ත සංයමයෙන් වන්දනාමාන කරන්න බෑ.සමහරුන් මහා හඬින් පාලි ගාථා කිව්වට ඒවාගේ තේරුම වත් දන්නේ නෑ. භක්තිය, ශ්‍රද්ධාව කියන්නේ හිත ඇතුළෙන්ම උපදින කුසල් හැඟීමක්. ඒක නිරාමිස ප්‍රීතියක් මිස කටුක ගෝෂාවක් නෙවෙයි. එක් පිරිසක් මහා සද්දෙට ගාථා කියන්න ගත්තම තවත් පිරිසක් ඒ හඬට උඩින් තවත් සද්දෙන් ගාථා කියන්න ගන්නවා. ඒකෙන් ඇත්තටම සිද්ධ වෙන්නේ බෝ මළුවේ තිබිය යුතු නිශ්කලංක පරිසරය දූෂණය වෙලා අනුන්ගේ දෝෂ දර්ශනයට ලක්වෙලා තමන්ටත් අනුන්ටත් අසහනයක් ඇති කිරීම විතරයි.බීධීන් වහන්සේ ඉදිරියේ වන්දනාමාන කරත්දී හිතෙන් ඒක කරන්න. තොල් මුමුනන්න ඒත් කාටවත් කරදරයක් වෙන හැටියට ඒක කරන්න එපා. දැන් තවත් මෝස්තරයක්. පෝයදාට ආගමික උත්සව තියෙද්දී ගෙදරක දාන මාන පිංකම් කෙරෙත්දී සමහරු මුලට ගන්නේ ගෝෂාව. ලවුඩ්ස්පීකර් දාලා කැසට් බෆල් හයිකර ගෙන පුළුවන් තරම් සද්දෙට තෙරුවන් ගුණ ගයන්න ගන්නවා.බොරු සද්දෙට වඩා අනුහස් දෙන්නේ සිතේ ඇතිවන පහන් හැඟීමයි. මේ විභාග කාලේ බෝධි පූජා කළාට කමක් නෑ. ඒත් ඒක අනුන්ට කරදරයක් වෙන විදිහට අකුසලයක් බවට පත් කර ගන්න එපා කියලයි මම කියන්නේ. බොරු ශෝභනේට සද්දේ මුලට අරන් කරන දාන මාන පිංකම් හිස් බෙරයක් වගේමයි. සද්දේ මිස හරයක් නෑ...”දැන් විභාගේ අත ළඟම. මවුපියන් දෛවඥයන් ළඟට දුවනවා. සුබ වේලාවල් හොයන්න. විභාගේ පටන් ගන්නේ උදේ 9.00 ට නම් කල් තබා විභාග ශාලාවට ගිහිං සංසුන්ව විභාගෙට උත්තර ලියනවා මිස සුබ වේලාවට ගෙදරින් පිටත් වෙන්න මහා කලබලයක් කර ගන්න එපා.කෙනෙකු උපදින කොටම කුසල් අකුසල් කර්ම බලය අරගෙනයි එන්නේ. ගෙදරින් පිටවෙන වේලාව කොයි තරම් හොඳ වුණත් කොයි තරම් නරක වුණත් උත්පත්ති ග්‍රහ බලය වෙනස් කරන්න බෑ. උත්පත්ති ග්‍රහ බලය කොයි තරම් හොඳට තිබුණත් ළමයා පාඩම් කරලා විභාගෙට හොඳින් සූදානම් වුණේ නැතිනම් අර ග්‍රහ බලය තිබුණැයි කියල විභාග සමත් වෙන්නේ නෑ.සරස්වතී පූජාව කොයි තරම් කළත් දෙවියන් ඇවිත් කනට කරලා ප්‍රශ්නවලට උත්තර කියන්නේ නෑ. සරස්වතී පූජාවෙන් ස්මරණ - ධාරණ ශක්තිය වැඩි කරන්න පුළුවන්. නමුත් මොන විභාගේ සමත් වෙන්න වුණත් ළමයා නිසි පරිදි පාඩම් කරලා සූදානම් වෙන්න ඕනේ.තවත් ළමයි සරස්වතී දෙවියන් ගේ රූප අරගෙන සාක්කුවේ දාගෙන විභාගෙට යනවා.ඒක බොරුවක්. දේව රූප ළඟ තිබුණ පළියට දෙවියන්ගේ ආශිර්වාදය ලැබෙන්නේ නෑ. තවත් එක එක නම්වලින් නොයෙක් කාසි, මුදු, යන්තර විකුණනවා. මේ එකකින්වත් දේව බලය ලැබෙන්නේ නෑ. ඒවාට අහුවෙන්න එපා.විභාගෙට යන ළමයාට හිතේ සැහැල්ලුවෙන් සාමාන්‍ය විදිහට ගෙදරින් පිටත් වෙන්න අවශ්‍ය පරිසරය සකස් කරන්න. ඒක වැදගත්, නුවුමනා යන්තර - මන්තර දේවරූප දාලා සුබ නැකත් - සුබ දිසා බල බලා දරුවාගේ ඔළුවට තවත් බරක් පටවන්න එපා.හොඳම දේ සාමාන්‍ය විදිහට ළමයා සූදානම් කිරීම හා ගෙදර සතුට සාමය හා මවුපියන්ගේ ආශිර්වාදය මැද විභාගයට පිටත් කරවීමයි. මේ දේවල් වරද්ද ගත්ත සමහරුන් අනවශ්‍ය ගුප්ත විද්‍යා කරන්න ගිහිං වැඩේ නරක් කර ගෙන පස්සේ ඡ්‍යොතිෂයට බණිනවා.මම ගෙදරින් එළියට යන්නේ රාහු කාලේ බලල, සුබ දිසා බලලා නෙවෙයි. මේ ලෝකේ ඒ විදිහට ජීවත් වෙන්න බෑ. ඡ්‍යොතිෂයෙන් කියවෙන එක දෙයක් තමා කෙනෙක් මෙලොවට අරගෙන ආව කුසල් බලය. ඒ කුසල් බලය තවත් දියුණු කර ගැනීම තමා අපල මඟ හරවන හොඳම ක්‍රමය. යන්තර - මන්තර භාවිත කිරීම මඟිනුත් අපල දුරු කර ගන්න පුළුවන් තමයි. ඒත් ඒවා නිසි පිළිවෙළට දැන ගෙන කළ යුතු දේවල්. යන්තරයක් දැම්ම පළියට විභාග සමත් වෙන්න පුළුවන් කියලා හිතන එක මුළාවක්.විභාග කාලේ කරන තවත් දෙයක් තමා ග්‍රහ පූජා. ඒකත් දැන ගෙන කළ යුතු ගුප්ත ශාස්ත්‍රයක්. සමහරුන් බුදු ගුණ ගයලා ග්‍රහ පූජා කරනවලු. තවත් සමහරු තැපෑලෙන් ග්‍රහ පූජා කරනවලු. මේ සේරම පදනමක් නැති ශාස්ත්‍ර විරෝධී භාවිතයන්. ගෙදරක දරුවෙක් උසස් විභාගයකට සූදානම් වෙත්දී ඒ දරුවට ලොකුම ආශිර්වාදය ලැබෙන්න ඕනේ ගෙදරින්.දෙමවුපියන්ගේ අවධානය, ආදරය, කරුණාව වගේම නිසි මඟ පෙන්වීමත් අවශ්‍යයි. පවුලේ අනෙක් සාමාජිකයන් ගෙදර පරිසරය ඉතාම සාමකාමීව, පී‍්‍රතිමත්ව හා සුහදශීලි වාතාවරණයක පවත්වාගෙන යන්න ආධාර කරනවා නම් ඒක තවත් ආශිර්වාදයක්. මේ අතරට බෝධි පූජා, ග්‍රහ පූජා කරන්නත් පුළුවන්. ඒවායෙන් බලපෑමක් ගන්න පුළුවන්. හැබැයි ඒ බලය ලැබෙන්නේ විභාගෙට සූදානම් වෙන ළමයා ඒ කටයුත්ත කොයි තරම් හොඳින්, කොයි තරම් කැපවීමෙන් මහන්සියෙන් කරනවා ද කියන කාරණය මතයි. අධ්‍යාපනය, පාඩම් පැත්තක දාලා ග්‍රහ බලය හා යන්තර මන්තරවලින් විතරක් විභාග සමත් වුණ කෙනෙක් මේ ලෝකේ කොතැනකවත් නෑ.අධ්‍යාපනයට ගුණ දෙන ග්‍රහ යෝග වගේම අවගුණ දෙන ග්‍රහ යෝග තියෙනවා. ගුණ තවත් වැඩි කර ගන්නත් අවගුණ දුරු කර ගන්නත් ක්‍රම තියෙනවා. ඒ සේරම බලපවත්වන්නේ ශාස්ත්‍ර නියමයන් මතයි.විභාග කාලෙදී ළමයින් වඩාත් සමීප වෙන්න ඕනේ යන්තර - මන්තර හා දේවාලවලට නෙවෙයි, තමන් කරපු පාඩම් වැඩයි. ඒ පාඩම් කටයුතුවලට මුල් තැන හා වැඩි තැන දෙන අතරේ බෝධි පූජාවකට සහභාගි වීමත්, හොඳයි. නමුත් ප්‍රශ්නය වෙන්නේ පොත් පත් පාඩම් අමතක කරලා සමහරුන් විභාගේ දෙවියන්ට බාර දීමයි.කිසිම දෙවි කෙනෙක් විභාගවලට උත්තර ලියන්නේ නෑ. ඒවා දේවකාරි නෙවෙයි. ඒ වගේම පරිගණකයක් වගේ කිසිම යන්තරයකට මන්තරයකට විභාග ප්‍රශ්න විසඳන්න බලයක් නෑ. ඒක කරන්න හැකි වෙන්නේ විභාගෙට ලියන ළමයා ගේ මොළයට විතරයි.විභාග කාලේ කේන්දර බලන සමහරුන් හානිකර මානසික තත්ත්ව දෙකකට එනවා. එකක් තමන් ගැන අවතක්සේරුව. අනෙක අධිතක්සේරුව.මේ ළමයගේ ග්‍රහචාරය නිසා ළමයා මහා බුද්ධිමතෙක්, ප්‍රාඥයෙක් වෙනවා ය කියලා කවුරුහරි දෛවඥයෙක් කියනවා. ඒක හිතට අරගෙන ස්කෝලෙ නොගිහින් - පාඩම් නොකර දවස තිස්සේම අනං - මනං කළොත් මොකද වෙන්නේ? මේ අනාවැකිය ඔළුවට අරන් අධ්‍යාපනයට - පාඩමට දිය යුතු අවධානය උපරීමයෙන් දෙන්නේ නැතිව මම කොහොමත් උඩින්ම පාස් වෙනවානේ කියලා හිතුවොත් මොකද වෙන්නේ. අන්න ඒක තමා අධිතක්සේරුව.තවත් අය කේන්දරේ කියන දේ තමන්ගෙම හානියට පෙරළා ගන්නවා. අධ්‍යාපනයට බාධයි, අපලයි කියලා දෛවඥයෙක් කීවොත්, ඔන්න ළමයා පාඩම අත හරිනවා.විභාගෙට තියෙන උනන්දුව නැති කර ගන්නවා. ලියන්නත් කලින් විභාගේ පේල් කියලා හිතනවා. ඉතිං මොකද වෙන්නේ මුළු අනාගතේ ම විනාශයි. මෙන්න මේකට කියන්නේ අවතක්සේරුව කියලයි. කේන්දර බලලා අධිතක්සේරුවෙන් හිතීමත් අවතක්සේරුවෙන් හිතීමත් කියන දෙකම එක වගේම භයානකයි.සකස් කෙළේ -කේ.සී.ජේ. රත්නායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>05</day>
    </date>
    <link>http://www.silumina.lk/2010/12/05/_art.asp?fn=ay1012055</link>
    <topic>දිය ගොඩ ගුවනේ විකුම් යළි සිහිගන්වන දියකාවා මෙහෙයුම</topic>
    <author>සීලාවතුර සංචාරයෙන් පසු</author>
    <content>ශ්‍රී ලංකා භූමිය ත්‍රස්තවාදයෙන් මුදාගත් වීරෝදාර ත්‍රිවිධ හමුදා රණවිරුවන්ගේ දස්කම් විස්කම් සුරුවිරුකම් සැබැවින්ම මවා පෑ යුද බිමක් පසුගිය දා අපට සිලාවතුර මුල්ලියාන්කුලම් මුහුදු තීරයේදී දකින්නට ලැබිණ.මන්නාරම නගරයට දකුණින් මහ වන මැදින් යා යුතු වූ මාර්ගයක් කෙළවර මුහුදු තීරයක පිහිටි සිලාවතුර දැන් සන්සුන්ය. එහෙත් එහි මුහුදු කොටි ත්‍රස්තවාදීන්ගේ ක්‍රියාකාරකම් ඉතා දරුණුවට තිබුණු සමයේ මේ ප්‍රදේශය ඔවුන්ගේ තෝතැන්නක්ව තිබිණ.2007 සැප්තැම්බර් 2 දින ශ්‍රී ලංකා යුද හමුදාවේ විශේෂ බළකාය විසින් මේ ප්‍රදේශය මුදා ගනිමින් වයඹදිග කොටි බලය සුන් කිරීමේ වැඩ ඇරැඹීය.අප පසුගිය දා එහි ගියේ සිලාවතුර මුහුදේ අපේ නාවික හමුදා විරුවන්ගේ දස්කම් මෙන්ම ගුවන් හමුදා නැවියන්ගේ හා යුද හමුදා කොමාන්ඩෝ භටයන්ගේ ද සුරු විරුකම් නැවත දැකගන්නටය.කපිතාන් ඩි. කේ. පී. දසනායක ගේ මෙහෙයවීම යටතේ සිලාවතුර මුහුදේ ‘ශක්ති’ නෞකාව ඈත මුහුදේ නවතා තිබුණේ තවත් නාවික හමුදාවේ විශේෂ යාත්‍රා බළඝනයත් (SBS) ක්ෂණික විහිදුම් යාත්‍රා බළඝනයත් පිරිවරා ගෙනය.දෙස් විදෙස් හමුදා නිලධාරීන් මෙහෙයුම නරඹමින්විශේෂ යාත්‍රා බළඝනයට නායකත්වය දුන්නේ කපිතාන් පි‍්‍රයන්ත පෙරේරාය. ක්ෂණික විහිදුම් යාත්‍රා බළඝනය පැවතියේ කමාන්ඩර් නලින් ජයසිංහ යටතේය.ඔවුන් මේ එන්නේ රතු හමුදාව නමින් හඳුන්වන සතුරු බළකොටුව අල්ලා ගැනීමටය. ඔවුන් සිය යාත්‍රාවල නංවාගෙන එන්නේ කොමාන්ඩෝ බළකා සෙබළුන්ය.රතු හමුදාවේ බළකොටුව අල්ලා ගැනීමට නිල් හමුදා සෙබළුන් කරන සටනක් ලෙසින් හැඳින්වූ මෙය ‘දියකාවා’ මෙහෙයුම නම් වේ.මුහුදේ නාවික සැතපුම් 37 ක් ඈත සිට කපිතාන් ඩී. කේ. පී. දසනායක ගෙන ආ ශක්ති නැව වෙරළට මීටර් 700 ක් පමණ ළංවෙද්දී විශේෂ යාත්‍රා බළඝනය හා ක්ෂණික විහිදුම් බළඝනයේ ආ සෙබළු ඒවායින් ගොඩබිමට පැන ගත්තේ නියම යුද මෙහෙයුමක් මවා පාමිනි. ඔවුන් අතින් සුළු හෝ වරදක් වීමට ඉඩක් නොතිබිණි.සෙබළු 500 ක් පමණ රතු හමුදා බංකර් පෙළට වෙඩි තබමින් ගොඩබිමට බැස ඒවා වටළමින් ඉදිරියට ගියහ.මේ අතර ඉහළ අහසේ ගිගුරුම් හඬක් ඇසිණි. ඒ ඈතින් ආ කෆීර් යානාවකි. සතුරු ඉලක්ක ඉහළින් වරක් දෙවරක් ගිය යානාව එක්වරම පහත් වී තෝරාගත් ඉලක්කවලට බෝම්බ හෙළුවේ පළාතම දෙවනත් කරමිනි.ඊට අමතරව ක්ෂණිත විහිදුම් යාත්‍රා බළඝනයේ ඇරෝ බෝට්ටුවල තුවක්කු ද මුහුදේ සිට ගොඩබිම ඉලක්ක වෙත එල්ල වූයේ සතුරන් බිය ගන්වමිනි.ගුවනින් මුහුදෙන් සතුරු ඉලක්ක කරාඑම්. අයි. 24 ප්‍රහාරක හෙළිකොප්ටර් යානාවක් ද ඈත කුදිරමලේ තුඩුව දෙසින් අහසේ දිස්විය. එය ද සතුරු ඉලක්ක වෙත බෝම්බ හෙළමින් අහසේ කැරකිණි. ඊළඟට සතුරු බංකර් වටලා කොමාන්ඩෝ භටයන් පහර දුන්නේ කර්නල් ලලන්ත ගමගේ ගේ නායකත්වයෙනි. ඔහු අවසන් සටනේ දී සතුරන්ට හිසරදයක් වූ දක්ෂ යුද සෙනෙවියෙකි.ත්‍රිවිධ හමුදාවෙන්ම 2500 ක් වූ භට පිරිසක් මේ පුහුණු මෙහෙයුමට දායක වූහ. ඉන් 1600 ක්ම කොමාන්ඩෝ භටයන්ය.සටනේ දී භටයන්ට අතිරේක සේනා එක්කිරීම ද සටනට නව ජීවයක් ගෙන දෙන කරුණකි. මේ අනුව එම්. අයි. 17 හෙලිකොප්ටර් මඟින් සටනට අවශ්‍ය අතිරේක භටයින් ප්‍රවාහනය කළේය. ඒ මහ වන මැද ඉහළ අහසේ නවතා තැබු හෙලිකොප්ටරයෙන් ලණු දිගේ භටයන් පහළට බැසීමෙනි.රාත්‍රි කාලයේදී කරනු ලබන තවත් මෙහෙයුමක් අපට දකින්නට ලැබුණේ ඉන් අනතුරුවය. වයි. 12 අහස් යානාවලින් පැරෂුට් මඟින් කොමාන්ඩෝ භටයන් මහ වන මැදට බස්සවනු ලැබීය.නාවික යාත්‍රාවලින් කාලතුවක්කු ප්‍රහාරමේ සියලු සිද්ධීන් සිදුවන අතරේ බීච් ක්‍රාෆ්ට් යානාව ඉහළ අහසේ ඔත්තු බලනු පෙනිණ.පැයක පමණ කාලයක් ඇතුළත දී මුහුදින් අහසින් ගොඩබිමෙන් ආ මිත්‍ර පාක්ෂික නිල් හමුදාව විසින් රතු හමුදාවේ සියලු බංකර් සියතට ගනු ලැබීය.සටන් බිමේදී තුවාල වන සෙබළුන් කර තබාගෙන ආරක්ෂා ස්ථානවලට වහ වහා ගිය භටයෝ ඔවුන්ට ප්‍රථමාධාර දෙමින් සටන් බිමෙන් ඉවතට ගෙන ගියහ.මා මෙතෙක් විස්තර කළේ පසුගිය 24 වෙනිදා සිලාවතුර මුල්ලියාන්කුලම් වෙරළ තීරයේ හා ඉන් ඔබ්බෙන් වූ මහ වන මැද සිදුවූ “දියකාවා” මෙහෙයුමයි.දියෙන් ගොඩින් ගුවනින් සතුරු බළකොටුවකට වැදෙන කොමාන්ඩෝ භටයන් එය සුණු විසුණු කොට අත්පත් කරගන්නා අන්දම පසුගිය යුද සමයේදී ඇත්තටම සිදුවූ දෙයයි. යුද්ධයේ දී එල්ටීටීඊ නායකයන්ට මරු කැඳවූ මෙහෙයුමේදී අට දෙනාගේ කණ්ඩායම් වෙන් වෙන්ව ගොස් සතුරු බංකර් බිඳ දැමුවේ මේ ආකාරයෙනි.මේ පිළිබඳව අපි යුද හමුදා මාධ්‍ය ප්‍රකාශක මේජර් ජනරාල් උබය මැදවෙල මහතාගෙන් විමසීමු.“අද උදෑසන ඔබ මේ දුටු දියකාවා මෙහෙයුම ත්‍රිවිධ හමුදාවේ ක්ෂේත්‍ර අභ්‍යාසයක්. මෙයින් සිදු කළේ භූමි ආක්‍රමණික භට පිරිස් නාවික හමුදා යාත්‍රා මඟින් ගොඩබිමට ගෙනැවිත් ගොඩබිම් ඉලක්කයන් වෙත ප්‍රහාර එල්ල කිරීමයි. විවිධ ක්‍රමෝපායන් මඟින් ගුවනින් හා මුහුදින් අවශ්‍ය ඉලක්කයට භටයින් ගෙනැවිත් භූමිය ආරක්ෂා කර ගැනීම සිදුවුණා. විශේෂ බළකා සෙබළුන් හා කොමාන්ඩෝ සෙබළුන් මඟින් මේ මෙහෙයුම සිදු කෙරුණි.ඒ වගේ ම සතුරු භූමියට පිවිසෙන්නට පෙර ගුවනින් හා නාවික යාත්‍රා මඟින් සතුරු භූමියට ප්‍රහාර එල්ල කොට සතුරා බෙලහීනතාවයට පත් කළා. ඉන් පසුව ඒ ලබාදී තිබු ඉලක්කයන්ට පහරදී සතුරා පරාජයට පත්කරන අන්දමයි මෙහෙයුම මඟින් පෙන්නුම් කළේ. විශේෂයෙන්ම කුඩා කණ්ඩායම් ඉදිරියට ගොස් ඒ ප්‍රහාරයන් එල්ල කළා.මෙයින් අප අදහස් කළේ විවිධ ක්‍රමෝපායන් භාවිත කරමින් භූමියේ ඉලක්කයන්ට පහරදීමට ත්‍රිවිධ හමුදාවන්ගේ ශක්තිය යළිත් උරගා බැලීමයි. සැලසුම වෙත ඔවුන් නිවැරැදිව යොමුවන ආකාරය මෙහිදී විශේෂයෙන් මැන බැලුවා. මෙම යුද අභ්‍යාස මඟින් බලාපොරොත්තු වුණේ යුද හැකියාව හා මේ අත්දැකීම් මඟින් හොඳ හා නරක විශ්ලේෂණය කරගන්නා අයුරු පරීක්ෂා කිරීමයි.”පසුගිය 22 දා සිට 29 දා දක්වා සිලාවතුර හා මුල්ලියාන්කුලම් මුහුදු කඳවුර ඔබ්බෙන් වූ මහා වන මැද මේ යුද අභ්‍යාස විවිධ පියවර හා ක්‍රියාන්විතයන් ක්‍රියාත්මක විය.මෙහිදී අප දුටු තවත් ක්‍රියාන්විතයක් වූයේ මහ වන මැද පිහිටි සතුරු බංකර් පෙළකින් යුතු කඳවුරක් වෙත හොර රහසේ හෙලිකොප්ටර් මගින් කොමාන්ඩෝ භටයන් ගොඩ බස්වා රහසේ ම එය වටකොට සතුරු බලය සුණු විසුණු කොට එය අත්පත් කරගන්නා අන්දමයි.ඇත්තටම යුද බිමට ගිය බොහෝ පුවත්පත් කලාවේදීන්ට මෙය සිය අත්දැකීමක් අලුත් කරවන්නක් විය.මහ වන මැද “රතු හමුදාව“ යනුවෙන් හැඳීන් වූ බංකර් වලින් වටවූ සතුරු බළකොටුවට නුදුරින් ර්ධ් 24 හෙලිකොප්ටරයක් මගින් කොමාන්ඩෝ භටයන් භූමියට ගෙන එන ලද අතර ඉන් පසු ඔවුහු අට දෙනාගේ කුඩා කණ්ඩායම් වශයෙන් සතුරු බළකොටුවට කඩා වැදුනහ. වෙඩි තබමින් සතුරු වෙඩි ප්‍රහාරයන්ට මුහුණ දෙමින් ඉදිරියට යද්දී ඔවුන් ට අවශ්‍ය අතිරේක භටයින් හෙලිකොප්ටර් මගින් යළිත් භූමියට බස්වන ලද්දේ කඹ ආධාරයෙනි.ත්‍රාසජනක අත්දැකීම් වලින් පිරි මෙහෙයුම නැරඹීමට විදේශීය හමුදා නිලධාරීන් ද පැමිණ සිටීම විශේෂත්වයක් විය.ශ්‍රී ලංකාවේ නේවාසික ඇමෙරිකානු යුද නිලධාරි ලෙප්ටිනන්ට් කර්නල් ලැරිස් ස්මිත් ප්‍රධාන කොට බ්‍රිතාන්‍ය පකිස්තානු හා ඉන්දියානු හමුදා නිලධාරීහු මේ මෙහෙයුම නැරඹීමට පැමිණ සිටියහ. එමෙන් ම වන්නි ආඥාපති මේජර් ජනරාල් කමල් ගුණරත්න ඇතුළු ශ්‍රී ලංකා යුද හමුදාවේ ඉහළ නිලධාරීහු ද පැමිණ සිටියහ.මේ විශේෂ මෙහෙයුම භාරව සිටියේ විශේෂ මෙහෙයුම් ආඥාපති බ්‍රිගේඩියර් අරුණ ජයසේකර මහතා ය.විශේෂ බළකා සේනාධිපති කර්නල් හරින්ද්‍ර රණසිංහ, කොමාන්ඩෝ බළ සේනාධිපති කර්නල් ලලන්ත ගමගේ, අභ්‍යාස පාලන ඒකකයේ බ්‍රිගේඩියර් අරුණ පෙරේරා.ගුවන් හමුදාවේ ගෲප් කපිතාන් සාගර කොටකදෙනිය, මෙන් ම නාවික හමුදාවේ කපිතාන් ඩී.කේ.පී. දසනායක කපිතාන් ප්‍රියන්ත පෙරේරා යන මහත්වරු මෙහෙයුම භාරව කටයුතු කළ අතර තවත් යුද හමුදා කොමාන්ඩෝ හා විශේෂ බළකා නිලධාරීන් යටතේ කොමාන්ඩෝ බළකායන් පහක් මීට දායක වූහ.යුද නාවික හා ගුවන් හමුදාවේ බලය යළි පිරික්සා බැලීම පිණිස විවිධ වූ මෙහෙයුම් රාශියක් පසුගිය 22 දා සිට 29 දා දක්වා සිලාවතුර මුහුදු සීමාවට මෙපිටින් වූ විල්පත්තු මහා වනාන්තරයේ දී සිදු කෙරිණ.කොටි ග්‍රහණයේ තිබියදී හා පාළු වී කොටි බංකර් බවට පත්ව තිබූ විශාල වෙල්යායන් හා ‘සහල් බඳුන’ ප්‍රදේශය යළි පිබිදෙමින් තිබෙන අයුරු දුටු අපට යුද්ධය නිමා වූ දා තිබූ සතුට හා සරි තවත් සතුටක් දැනිණ.දැන් සිලාවතුර නාවික හමුදා කඳවුරක් මගින් පාලනය වීම දැකීම සිතට සතුටක් ගෙනාවේ මෙතරම් අගනා මුහුදු තීරයක් කොටි ග්‍රහණයේ තිබීමේ වේදනාව යටපත් කරමිනි.යළි පිබිදෙන ශ්‍රී ලංකාව රටවටින් ආරක්ෂා කිරීමට ත්‍රිවිධ හමුදාව සැරසී සිටිද්දී සියලු භේද අත්හැර දමා රට සශ්‍රික කිරීමට එක්වීමේ අවශ්‍යතාවය අපට මෙම චාරිකාවේ දී හොඳින්ම පැහැදිලි විය.එමෙන් ම ත්‍රිවිධ හමුදා සතුරු බලවේග බිඳ දැමීමට කොතරම් කැපවීමක් කළේ ද යන්න අපට මෙන් ම විදේශීය යුද සෙන්පතියන්ට ද මෙහිදී ඒත්තු යන්නට ඇත.විදේශීය යුද උපදේශකයන්ට අපේ ශක්තිය මෙන් ම සැලසුම් පිළිබඳවත් කියාදුන් අවස්ථාවක් වූ දියකාවා මෙහෙයුම ත්‍රිවිධ හමුදාව එක්ව කළ පළමුවැන්න විය. ඉදිරියටත් මෙවැනි මෙහෙයුම් මගින් වරින් වර හමුදා ශක්තිය මැන බැලීම අවශ්‍යයෙන් ම කළ යුතු දෙයක් ලෙස අපට හැඟී ගියේ ය.මුහුදින් ගොඩබිම සටනට එන කොමාන්ඩෝ භටයෝසීලාවතුර සංචාරයෙන් පසුදයා ඩී. ෆොන්සේකාඡායාරූප - ඉන්ද්‍රජිත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>05</day>
    </date>
    <link>http://www.silumina.lk/2010/12/05/_art.asp?fn=ay1012056</link>
    <topic>දෙදිනක් තුළ ශීඝ්‍ර වැඩිවීමක්</topic>
    <author>තාරක වික්‍රමසේකර</author>
    <content>සති කිහිපයක් තිස්සේ මන්දගාමී ස්වරූපයෙන් පැවැති කොටස් වෙළෙඳපොළ පසුගිය අඟහරුවාදා යළි ඉහළ ගියේය. කොටස් වෙළෙඳපොළ ආරංචි මාර්ග පසුගිය සති කිහිපයේම පැවසු පරිදි ප්‍රාථමික කොටස් මිලට ගැනීමට ආයෝජකයන් පෙළඹීමෙන් පසු ද්විතියික වෙළෙඳපොළ ඉහළ ගිය මුල්ම අවස්ථාව මෙයයි. ප්‍රාථමික කොටස් මිලදී ගැනීමෙන් පසු කොටස් වෙළෙඳපොළ ඉහළ යන බවට වෙළෙඳපොළ ආරංචි මාර්ග පවසා තිබුණි.සඳුදා ආරම්භක දිනයේදී කොටස් වෙළෙඳපොළ මන්දගාමීව ඇරැඹුණ අතර පෙර දිනට සාපේක්ෂව වෙළෙඳපොළ විශාල පසුබෑමක් දිස්විය. පෙර දින සමස්ත කොටස් මිල දර්ශකය දැක්වූයේ ඒකක 6381.07 ක් ලෙස වන අතර එය සඳුදා වන විට ඒකක 6257.01 ක් දක්වා ඒකක සියයකට අධික ප්‍රමාණයක් පහළ ගියේය. එසේම මිලංකා මිල දර්ශකයද ඒකක 6952.65 ක් ලෙස පෙර දින දැක්වුණු අතර එය ද සඳුදා වන විට ඒකක 6818.17 ක් ලෙස දැක්විණි. එය ඒකක සියයකට අධික පහළ යාමකි.එමෙන්ම අලෙවි කිරීමට පැමිණි කොටස් හිමියන්ගේ සංඛ්‍යාව ද වැඩි වී තිබුණි. පෙර දින 8088 ක් වූ ගනුදෙනු සංඛ්‍යාව සඳුදා දිනයේදී 10187 ක් දක්වා ඉහළ නැඟ තිබුණි. වෙළෙඳපොළ පිරිවැටුම ද පහළ ගොස් තිබුණි. සඳුදා දිනයේදී මිල ඉහළ ගියේ සමාගම් දහ අටක පමණි.අබාන්ස්, ආසිරි, සෙලින්කෝ ඉන්ෂුවරන්ස්, සිටි හවුසින්, කොන්ෆිෆි හොටෙල්ස්, එන්වයර්මන්ට් රිසෝස්ට්, එච්. ඩී. එෆ්. සී, හයිඩ්‍රො පවර් ෆි‍්‍ර ලංකා, කැලණි කේබල්ස්, ලංකෙම්, මොරිසන්ස්, පැල්වත්ත, ඔනලි රේඩියන්ට් ජෙම්ස්, රේණුකා සිටි හොටෙල්, සෙරන්ඩිබ් හොටෙල්ස් (NV), ද ෆිනෑන්ස් කම්පැණි, ටෝකියෝ සිමෙන්ට් (NV), උඩුපුස්සැල්ලාව යන සමාගම් පමණක් මෙසේ කොටස් මිල ඉහළ ගිය සමාගම් අතර විය.ලාභාංශ ගෙවන සමාගම් දෙකක් තම ලාභාංෂ ප්‍රකාශයට පත් කරන ලදි. එයින් යුනියන් කෙමිකල්ස් ප්‍රථම වාරය ලෙසින් රුපියල් 5.00 ක් බැගින් ද කොමර්ෂල් බැංකුව කොටසකට රුපියල් 1.50 ක් බැගින් දෙවන වාරයට ද ගෙවීමට තීරණය කරන ලදි.එක් ආයතනයකට පමණක් 10% මිල පරාසය පැනවීමට ශ්‍රී ලංකා සුරැකුම්පත් හා විනිමය කොමිසම තීරණය කර තිබුණි.අඟහරුවාදා වන විට මේ තත්ත්වය සහමුලින්ම වෙනස්ව ගොස් තිබුණි.පෙර දින 10187 ක් වූ ගනුදෙනු ප්‍රමණය එදින 17965 ක් දක්වා ඉහළ ගියේය. සමස්ත කොටස් මිල දර්ශකය ද ඒකක 6434.85 ක් දක්වා ඉහළ ගියේ ඒකක සියයකට අධික වැඩිවීමක් පෙන්නුම් කරමිනි. මිලංකා මිල දර්ශකය ද 6988.54 ක් දක්වා ඉහළ ගියේ ඒකක 100 කට අධික සංඛ්‍යාවක් ඉහළ නංවමිනි. රිචඩ් පීරිස් සහ සමාගම ද කොටසකට ශත 0.20 ක ලාභාංෂ ගෙවනු ලබන බවට ප්‍රකාශ කරන ලදි. එම්. ටී. ඩී. වෝකර්ස් සමාගම කොටස් 19 කට 1 ක් කොටසක් ලබා දෙන බව ප්‍රකාශයට පත් කරන ලදි.ඒ රුපියල් 33 ක මිලකට යටත්වය. අඟහරුවාදා වන විට බොහෝ සමාගම්හි කොටස් මිල යළි ඉහළ ගියේය. පහළ ගියේ ඉතා සුළු සමාගම් කිහිපයක පමණි. සඳුදා දිනය හා සසඳන කල මෙය විශාල පෙරළියකි.විශේෂයෙන්ම කොළඹ ෆාමසි හි කොටසක මිල රුපියල් 278 කින් දිනය අවසන් වන විට ඉහළ ගොස් තිබුණි. ඩිමෝ ආයතනය රුපියල් 45 කින් ද නුවරඑළිය හොටෙල්ස් රුපියල් 38 කින් ද ඉහළ ගියේය. සිංගර් හි කොටසක් රුපියල් 35.90 කින් ඉහළ ගියේය. මේ අයුරින් බොහෝ සමාගම්හි කොටස් ඉහළ යනු පෙනුණි.එසේම පසුගිය බදාදා කොටස් වෙළෙඳපොළ ගනුදෙනු නිම වන විටදී ද කොටස් මිල දර්ශක ඒකක 100 කට වඩා මිලංකා හා සියලු කොටස් මිල දර්ශක ඉහළ ගොස් තිබුණි. මෙසේ දින දෙකක් ඇතුළත කොටස් මිල ඉහළ යාමට ප්‍රධාන හේතුවක් වන්නේ ලාෆ් ගෑස් සමාගමේ කොටස් ඉල්ලුම් කරන ලද ආයෝජකයන්ට ලබා දුන් කොටස්වලට අනුපාතිකව ඉතිරි මුදල් ආපසු ලැබීමයි.ලාෆ් ගෑස් සඳහා 17 ගුණයක අධික ඉල්ලුමක් තිබුණ අතර එයින් 16 ගුණයක ආපසු තැන්පත් කරුවන්ට මේ වන විට යවා ඇත. එම මුදලින් යළි කොටස් මිලදී ගැනීම නිසා මෙසේ කොටස් මිල ඉහළ ගොස් ඇත.එමෙන්ම දින 3 ක් ඇතුළතදී ලබා ගත් කොටස් සඳහා මුදල් ගෙවීමේ නිදහස අකුරටම ක්‍රියාත්මක කිරීම ජුනි මස දක්වා කල් ලබාදීමට ගෙන ඇති තීරණ නිසා ද කොටස් මිල මෙසේ ඉහළ ගොස් ඇත. මේ ඉහළ යාම ඉදිරියේ තවත් වැඩි වන බව ද කොටස් වෙළෙඳපොළ ආරංචි මාර්ග පවසයි.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>05</day>
    </date>
    <link>http://www.silumina.lk/2010/12/05/_art.asp?fn=aj1012051</link>
    <topic>ඩයලොග් ස්ටාර් පොයින්ට් සම්මාන උළෙලේදී ෆැෂන් බග් – තිලකවර්ධන වැඩිම සම්මාන දිනයි</topic>
    <author/>
    <content>ඩයලොග් ස්ටාර් පොයින්ට් සම්මාන උළෙලේදී ෆැෂන් බග් – තිලකවර්ධන වැඩිම සම්මාන දිනයිෆැෂන් බග් ආයතනයේ සාමාන්‍යාධිකාරි සරෝජ් ළමාහේවා, හමීඩියා සමූහ ව්‍යාපාරයේ සමූහ සන්නාම කළමනාකාර ලෙරෝයි ඊබට්, DSI සමූහ ව්‍යාපාරයේ කළමනාකාර අධ්‍යක්ෂ ලාල් නුගේලියද්ද, ඩයලොග් ස්ටාර් පොයින්ට්ස් සම්මාන දිනාගැනීමෙන් පසු.ශ්‍රී ලංකාවේ විශාලතම ප්‍රසාද දීමනා සැලැස්ම වන ඩයලොග් Star Points  සම්මාන උළෙල පසුගියදා කොළඹ සිනමන් ලේක්සයිඩ් හෝටලයේදී පැවැත්වුණු අතර දිවයිනේ ප්‍රමුඛතම ව්‍යාපාරික ආයතන රැසක් එහිදී සම්මානයෙන් පිදුම් ලැබුවේය.Star Points වැඩසටහනෙහි සාර්ථකත්වයට දායකත්වයක් ලබාදෙන හවුල්කාර වෙළෙඳ ආයතන සහ එම වෙළෙඳ ආයතනයන්හි අයකැමිවරුන් ඇගයීමට ලක්කිරීම Star Points සම්මාන උළෙලෙහි අරමුණ වේ.සම්මාන ප්‍රදානය තනි වෙළෙඳ ආයතන සහ සමූහ වෙළෙඳ ආයතන යනුවෙන් අංශ දෙකක් යටතේ සිදු කෙරුණි.සමූහ වෙළෙඳ ආයතන අංශයෙන් ෆැෂන් බග්, හමීඩියා ඩීඑස්අයි පිළිවෙළින් රන්, රිදී, ලෝකඩ සම්මාන දිනූ අතර, තනි වෙළෙඳ ආයතන අංශයෙන් තිලකවර්ධන ටෙක්ස්ටයිල්ස්, ගාල්ල සවින්දි ට්‍රේඩ් සෙන්ටර්, ආලන්කුලම හෝල්ඩින්ග්ස් පිළිවෙළින් රන්, රිදී, ලෝකඩ සම්මාන දිනුවේය.වැඩිම ගනුදෙනු සංඛ්‍යාවක් සිදු කළ ආයතන ලෙස ෆැෂන් බග් (සමූහ වෙළෙඳ අංශය) සහ ස්පොන්ජ් පේස්ට්‍රී ෂොප් (තනි වෙළෙඳ අංශය) සම්මාන ලැබීය.වැඩිම ගනුදෙනු සංඛ්‍යාවක් සිදු කළ අයකැමි ලෙස ෆැෂන් බග් ද, සමූහ වෙළෙඳ, ස්පොන්ජ් පේස්ට්‍රි ෂොප් (තනි වෙළෙඳ) සම්මාන දිනා ගත්තේය. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>05</day>
    </date>
    <link>http://www.silumina.lk/2010/12/05/_art.asp?fn=aj1012052</link>
    <topic>සෙලින්කෝ සිස්කෝ ‘සර්ට්ස් ලංකා’ නමින්</topic>
    <author/>
    <content>සෙලින්කෝ සිස්කෝ ‘සර්ට්ස් ලංකා’ නමින්ප්‍රධාන විධායක අධ්‍යක්ෂ, සෙලින්කෝ සිස්කෝ සමූහය, විපුල් හෙට්ටිගේ, නියෝජ්‍ය කළමනාකාර අධ්‍යක්ෂ, ව්‍යාපාර සංවර්ධන, සර්ට්ස් සිස්කෝ සිංගප්පූරුව, එරික් කෝ, ක්‍රියාකාරී සභාපති, සෙලින්කෝ සිස්කෝ සමූහය, සංක විජේසිංහ, උප සභාපති අලෙවි හා සන්නිවේදන සමූහය, සර්ට්ස් සිස්කෝ සිංගප්පූරුව, රිචඩ් ලාඕ, මහත්වරුන් මාධ්‍ය හමුවට එක්වෙමින්.සෙලින්කෝ - සිස්කෝ 1977 වසරේදී ප්‍රධාන පෙළේ ආරක්ෂක සමාගමක් ලෙසින් ඇරඹුණි.පසුගිය දශක තුන පුරා ම සෙලින්කෝ සිස්කෝ ආයතනය සිය පූර්ණ අවධානය යොමු කළේ ආරක්ෂක සේවාවන්හි නවතම මාදිලින් ප්‍රශස්ත ලෙසින් පාරිභෝගිකයන්ට ලබාදීම වෙනුවෙනි. මේ වෙද්දී අප ශ්‍රී ලංකාවේ ප්‍රධාන නගර කේන්ද්‍ර කර ගනිමින් දීපව්‍යාප්තව පිහිටුවා ඇති ශාඛා ජාලයක් තුළින් වාණිජමය හා කාර්මික ක්ෂේත්‍ර තුළ ආරක්ෂක සේවාවන්හි ඉහළ ප්‍රමිතියක් සහතික කර ඇත.සෙලින්කෝ - සිස්කෝ සමූහය මුදල් හා වටිනා භාණ්ඩ ප්‍රවාහනය, විද්‍යුත් ආරක්ෂක පද්ධති සැපයීම, කූරියර් සර්විස් හා හෝම් නර්සිං යනාදියෙහි කීර්තිමත් නාමයක් දිනා ඇත්තේ එහි අනු සමාගම් මගින් මනා සේවයක් සපයමිනි.අප ව්‍යාපාරික සම්බන්ධතාවය පවත්වන සිංගප්පූරු සිස්කෝ සමාගම වඩාත් පුළුල් ඵලදායි හා නවීනතම ක්‍රම වේදයක් සමඟින් ආරක්ෂක සේවාවන් සැපයීමට සර්විස් නමින් නව්‍යකරණය වී ඇත. ඔවුන් හා බැඳුණු ව්‍යාපාරික බැඳීම සහතික කරමින් සිංගප්පූරු සර්විස්හි ශක්තිය හා විශේෂඥ දැනුම එක්කර ගනිමින් වඩාත් පුළුල් සේවාවක් සලසන්නට 2011 ජනවාරි 1 වන දින සිට සර්විස් ලංකා නමින් නම් කෙරෙනු ඇතැයි සෙලින්කෝ සිස්කෝ ප්‍රධාන විධායක අධ්‍යක්ෂ විපුල් හෙට්ටිගේ මහතා කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>05</day>
    </date>
    <link>http://www.silumina.lk/2010/12/05/_art.asp?fn=aj1012053</link>
    <topic>තරුණ පරිගණක විද්‍යාඥයන්ගේ තරගාවලියේ ජයග්‍රාහකයන්ට සම්මාන</topic>
    <author/>
    <content>තරුණ පරිගණක විද්‍යාඥයන්ගේ තරගාවලියේ ජයග්‍රාහකයන්ට සම්මානඅධ්‍යාපන අමාත්‍ය බන්දුල ගුණවර්ධන මහතා සම්මාන ප්‍රදානෝත්සවයට සහභාගි වෙමින්.ශ්‍රී ලංකා තොරතුරු තාක්ෂණ කර්මාන්ත මණ්ඩලය විසින් සංවිධානය කරන ලද “තරුණ පරිගණක විද්‍යාඥයන්ගේ තරගාවලියේ” ජයග්‍රාහකයන්ට සම්මාන ප්‍රදානය කිරීමේ උත්සවය කොළඹදී පසුගියදා පැවැත්විණි.ෆිටීස් ආයතනය අධ්‍යාපන අමාත්‍යාංශය, ශ්‍රී ලංකා පරිගණක සමාජය, ශ්‍රී ලංකා මෘදුකාංග සංගමය සමඟ එක්ව මෙම තරගාවලිය සංවිධානය කර තිබුණේ නව වැනි වරටයි.අධ්‍යාපන අමාත්‍ය බන්දුල ගුණවර්ධන මහතා උත්සවයේ ප්‍රධාන ආරාධිතයා වූ අතර ශ්‍රී ලංකා කොරියානු තානාපති ආචාර්ය චෝයි කිචල්, ලංකා බැංකුවේ සභාපති ආචාර්ය ගාමිණී වික්‍රමසිංහ, කොළඹ විශ්ව විද්‍යාලයේ පරිගණක අධ්‍යයන ආයතනයේ අධ්‍යක්ෂ මහාචාර්ය ගිහාන් වික්‍රමනායක, ෆිටීස් ආයතනයේ ප්‍රධාන විධායක නිලධාරි දමිත් හෙට්ටිහේවා, විභාග කොමසාරිස් අනුර එදිරිසිංහ, ජාතික අධ්‍යාපන ආයතනයේ අධ්‍යක්ෂ ආචාර්ය උපාලි සේදර, අධ්‍යාපන අමාත්‍යාංශයේ තොරතුරු තාක්ෂණ අධ්‍යක්ෂ නීල් ගුණදාස, ෆිටීස් ආයතනයේ ලේකම් උදය සිල්වා, උප සභාපති එස්. වැලිහින්ද, තොරතුරු තාක්ෂණ නියෝජිත ආයතනයේ වැඩසටහන් ප්‍රධාන ෆයාස් හුදාස් යන මහතහත්වරු ද සහභාගි වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>05</day>
    </date>
    <link>http://www.silumina.lk/2010/12/05/_art.asp?fn=aj1012054</link>
    <topic>ආරුගම්බේ තරුණ තරුණියන්ට අත්කම් පුහුණු වැඩසටහනක්</topic>
    <author/>
    <content>ආරුගම්බේ තරුණ තරුණියන්ට අත්කම් පුහුණු වැඩසටහනක්ආරුගම්බේ ටුවරිසම් ඇසෝසියේෂන් ආයතනය ආරුගම්බේහි තරුණ තරුණියන්ට අත්කම් පුහුණු වැඩසටහනක් හඳුන්වා දෙයි.මෙහි එන සංචාරකයනට ගැටලුවක්ව පවතින සමරු තිළිණවල අඩුව පිරවීම ද එමගින් සිදුවේ. විසිතුරු භාණ්ඩ හා අනෙකුත් තෑගි භාණ්ඩ ආදී සමරු තිළිණ ආරුගම් බේ හි දිගු කාලයක සිට පවතින අවශ්‍යතාවයකි. “ඉදිරි මාසවලදී පැමිණෙන සංචාරකයින් පිරිස ඉහළ යාම අපේක්ෂිත බැවින් මෙම භාණ්ඩ ජනතාවගේ මෙන් ම සංචාරක කර්මාන්තයේද අභිවෘද්ධියට හේතු වේවි යන්න අපගේ විශ්වාසයයි” යනුවෙන් ආරුගම් බේ ටුවරිසම් ඇසෝසියේෂන් ආයතනයේ සභාපති එම්.එච්.ඒ. රහීම් මහතා කියයි.ආරුගම් බේ ටුවරිසම් ඇසෝසියේෂන් ආයතන කාර්යාලයේ පවත්වන ලද ආරම්භක වැඩසටහන ඇග්‍රෝ මාට් පදනමේ අත්කම් පිළිබඳ වෘත්තීය විශේෂඥයින් විසින් මෙහෙයවනු ලැබූ අතර ආධාර සපයනු ලැබුවේ ආසියානු සංවර්ධන බැංකුවයි. සහභාගි වූවන්ට සිප්පි කටු ආධාරයෙන් විසිතුරු භාණ්ඩ හා තෑගි භාණ්ඩ නිර්මාණය කරන ආකාරය පුහුණු කරන ලදී.වැඩසටහනේ පළමු අදියරේ දී අවධානය යොමු කරනු ලැබුවේ සහභාගි වන්නන්ට අත්කම් පිළිබඳ න්‍යායාත්මක අවබෝධය ලබා දීමයි. දෙවන අදියරේ දී සිප්පි කටු භාවිතයෙන් ඔවුන්ගේ ම මෝස්තරවලට අනුව නිර්මාණයන් කිරීමට ඔවුන් දිරිගන්වන ලදී. වැඩසටහනේ අවසන් දිනයේ දී සාදන ලද නිර්මාණයන් ඇතුළත් ප්‍රදර්ශනයනක් පැවැත්වූ අතර සහභාගි වූවන් සඳහා සහතික පත්‍ර ප්‍රදානය ද සිදුවිය.ආරුගම් බේ ටුවරිසම් ඇසෝසියේෂන් ආයතන කාර්යාලයේ පවත්වන ලද ආරම්භක වැඩසටහන ඇග්‍රෝ මාට් පදනමේ අත්කම් පිළිබඳ වෘත්තීය විශේෂඥයින් විසින් මෙහෙයවනු ලැබූ අතර ආධාර සපයනු ලැබුවේ ආසියානු සංවර්ධන බැංකුවයි. සහභාගි වූවන්ට සිප්පි කටු ආධාරයෙන් විසිතුරු භාණ්ඩ හා තෑගි භාණ්ඩ නිර්මාණය කරන ආකාරය පුහුණු කරන ලදී. වැඩසටහනේ පළමු අදියරේ දී අවධානය යොමු කරනු ලැබුවේ සහභාගි වන්නන්ට අත්කම් පිළිබඳ න්‍යායාත්මක අවබෝධය ලබාදීමටයි.දෙවන අදියරේදී සිප්පි කටු භාවිතයෙන් ඔවුන්ගේ ම මෝස්තරවලට අනුව නිර්මාණයක් කිරීමට ඔවුන් දිරිගන්වන ලදී. වැඩසටහනේ අවසන් දිනයේ දී සාදන ලද නිර්මාණයන් ඇතුළත් ප්‍රදර්ශනයක් පැවත්වූ අතර සහභාගි වූවන් සඳහා සහතික පත්‍ර ප්‍රදානය සිදු විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>05</day>
    </date>
    <link>http://www.silumina.lk/2010/12/05/_art.asp?fn=aj1012055</link>
    <topic>කොමර්ෂල් බැංකුවේ ඊ-එක්ස්චේන්ජ් හරහා මුදල් ලබන්නන්ට තෑගි</topic>
    <author/>
    <content>කොමර්ෂල් බැංකුවේ ඊ-එක්ස්චේන්ජ් හරහා මුදල් ලබන්නන්ට තෑගිකොමර්ෂල් බැංකුවේ “ඊ-එක්ස්චේන්ජ්” මුදල් එවීමේ සේවා උපයෝගී කරන ගනුදෙනුකරුවන් 100කට රුපියල් මිලියන 2.5ක් වටිනා මුදල් ත්‍යාග පිරිනැමීමට කටයුතු යොදා ඇත.මේ ජනප්‍රිය ක්ෂණික මුදල් එවීමේ සේවාව හරහා මුදල් ලබන්නන් සියයක් දෙනා වෙත එක් අයෙකුට රුපියල් 25,000 බැගින් වටිනා මුදල් ත්‍යාග තිළිණ කරන බව බැංකුව කියයි.2011 ජනවාරි 15 දක්වා කාලය අතරතුර ඊ-එක්ස්චේන්ජ් ඔස්සේ මුදල් ලබාගන්නා අය, ප්‍රවර්ධන කාල වකවානුව අවසානයේ දී පැවැත්වෙන මහා දිනුම් ඇදීමේ තරගයට සුදුසුකම් ලබනු ඇත.ග්ලැක්සෝස්මිත්ක්ලයින් සමාගම හඳුන්වා දුන් ඩිස්කස් ඉන්හේලර උපාංග බිලියනයක් නිපදවමින් සුවිශේෂී සංධිස්ථානයකට එළඹ ඇත.පෙනහලු ආශ්‍රිත රෝග හා ඇදුම යන රෝගයන්ට ප්‍රතිකාර කිරීමට යොදා ගන්නා ඩිස්කයක හැඩැති, ආශ්වාසය සමඟ ක්‍රියාත්මක වන මාත්‍රා මාපකයක් සහිත මෙම උපකරණය ඇකියුහේලර් නමින් ද හැඳින්වේ. එහි අන්තර්ගත වියළි පවුඩරය මඟින් සාමාන්‍ය එයර්සෝල් ඉන්හේලරයකට වඩා නිවරැදිව හා ඵලදායී ලෙස රෝගීන්ට ප්‍රතිකාර ලබාදීමේ හැකියාව ඇත.එහි අද්විතීය නිර්මාණ ගුණය හේතුවෙන් එක්සත් රාජධානිය මඟින් පිරිනමන රැජින සම්මානය ඇතුළු අන්තර්ජාතිත සම්මාන රැසක් ද මේ උපකරණයට හිමිවූ බව සමාගම කියයි.සිංගර් ෆිනෑන්ස් (ලංකා) සමාගමේ නව ශාඛාව අංක 5, මෛත්‍රිපාල සේනානායක මාවත, අනුරාධපුර ස්ථානයේ පසුගියදා විවෘත විය.සිංගර් ශ්‍රී ලංකා වෙළෙඳ අධ්‍යක්‍ෂ කුමාර සමරසිංහ මහතා අතින් නව ශාඛාව විවෘත කෙරුණු අතර සිංගර් ෆිනෑන්ස් ජ්‍යෙෂ්ඨ කළමනාකාරිත්වය ද ඊට සහභාගි විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>05</day>
    </date>
    <link>http://www.silumina.lk/2010/12/05/_art.asp?fn=aj1012056</link>
    <topic>ශාන්ත තෝමස් ක්‍රිකට් කණ්ඩායමේ නිල ඇගලුම් අනුග්‍රාහක ලංකෙම්</topic>
    <author/>
    <content>ශාන්ත තෝමස් ක්‍රිකට් කණ්ඩායමේ නිල ඇගලුම් අනුග්‍රාහක ලංකෙම්ශාන්ත තෝමස් විද්‍යාලයේ 1st XIක්‍රිකට් කණ්ඩායමේ ඇඟලුම් අනුග්‍රාහක බවට ලංකෙම් සිලෝන් සමාගම සහ ලංකෙම් රොබිලැක් පත්විය. ලංකෙම් සිලෝන් අධ්‍යක්‍ෂ රුවන් ටී. වීරසිංහ මහතා සංකේතාත්මකව ටී ෂර්ට් එකක් විද්‍යාලාධිපති ජෝන් සී. පඩ්ෆුට් හිමිපාණන් වෙත බාර දුන් අවස්ථාව.පුහුණුකරු සජිත් ප්‍රනාන්දු, කණ්ඩායම් නායක චමෝද පතිරණ, ක්‍රිකට් සම්බන්ධීකාරක ජේ.බී. පීරිස්, එස් ඇන්ඩ් ඩී. පේන්ට්ස් ලංකෙම් සිලෝන් සහකාර සාමාන්‍යාධිකාරි රංජන් ලියනගේ, ක්‍රිකට් බාර ආචාර්ය ලක්මාල් ද සොයිසා මහත්වරුද මෙහි වෙති.ළමා වියේ සිට තරුණ වියට එළඹීම යනු පුද්ගල ජීවිතයේ සිදුවන විශාල පරිවර්තනයකි. මේ පරිවර්තනය දඟකාර ළමා වියේ සිට ආක්‍රමණශීලී තරුණ විය වෙත ගමන් කරන විට කායික මෙන්ම මානසික වෙනසක්ද ඔහු හෝ ඇයගෙන් අපේක්‍ෂා කළ යුතුය.මෙය එක් පුද්ගලයකුට හෝ දෙදෙනෙකුට හෝ ඇති වන තත්ත්වයක් නොවේ. එසේ හෙයින් මෙය සාමාජීය තත්ත්වයක් ලෙස පෙන්වා දිය හැකිය.හුදකලාව ජීවත් වීමට කැමති තාරුණ්‍යය තුළ ජීවත් වන නව යොවුන් තරුණ තරුණියෝ මෙතෙක් උනන්දුවෙන් සහ ආශාවෙන් පාසල් ගියද යොවුන් වියට එළඹීමත් සමඟ කිසිදු හේතුවකින් තොරවම එයට මැළිකමක් දක්වති. පවුලේ සාමාජිකයින් සමඟ එක මේසයක සිට ආහාර ගැනීම පවා ඔහුගේ හුදකලාවට බාධාවකි.තවකෙකු ඔහුගේ හෝ ඇයගේ හුදකලා බවට බාධාවක් වෙයි නම් එය ඔවුන්ගේ කෝපයට කරුණක් කොට ගනී. එසේ වූ විට ඔවුන් බෙහෙවින් දැඩි බවක් දක්වයි. තමන්ගේ දරුවාගේ මේ වෙනස ඔවුනට වේදනාවක් විය හැකිය. එහෙත් පමණට වඩා ආක්‍රමණශීලීව අන් අය සමඟ (විශේෂයෙන් වැඩිහිටියන්) කෝපයෙන් කටයුතු කරයි නම් මානසික රෝගී තත්ත්වයක් විය හැකි බව වෛද්‍යවරුන්ගේ පිළිගැනීමයි.තරුණ වියට එළඹීමත් සමඟ තරුණ තරුණියන්ගේ මානසික ඒකාග්‍රතාවය බිඳීයාමට ලක්වන්නේ ඔවුන්ගේ මනස විවිධ වූ දේ සඳහා යොමු කරන නිසයි. මේ නිසාම ඔවුන්ට ඇහෙන දැනෙන දේ විවිධාකාරයි. මේවා පිළිබඳව ඔවුන් අන් අය සමඟ කතා කරනමුත් අන් අයට ඒවා පිළිබඳව අවබෝධයක් නොමැති වූ විට ගැටුමක් ඇතිවීම මෙහි ප්‍රතිපලයයි.තත්ත්වය මේ ආකාරයෙන් වන විට තමන්ගේ දෙමවුපියන් සහ අනෙකුත් පුද්ගලයින් තමන් පිළිබඳව වැඩි අවධානයෙන් කටයුතු කරන බව එම තරුණයාට වැටහීම ඔවුන්ගේ මානසික ආතතියට තවත් හේතුවක් බවට පත්වීම අනිවාර්යයි.විශේෂයෙන් අධ්‍යාපනයේ උදාසීනත්වය හිටි හැටියේ ඇතිවීම, පිරිසුදුකම පිළිබඳව උනන්දුවක් නොදැක්වීම, නින්ද නොයෑම, තමාගේ ආහාරවලට වස දමා ඇතැයි සිතීම වැනි රෝග ලක්‍ෂණයන් මාසයකට වැඩි කාලයක් ඇති නම් එය වෛද්‍ය උපදෙස් පිළිපැදිය යුතු තත්ත්වයකි. 186, පාක් පාර, නාරාහේන්පිට පිහිටි පාක් පෞද්ගලික විශේෂිත මානසික රෝග ප්‍රතිකාර සහ උපදේශන රෝහල මේ ගැටලු වලට නියම විසඳුම් ලබා දෙන ස්ථානයකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>05</day>
    </date>
    <link>http://www.silumina.lk/2010/12/05/_art.asp?fn=aj1012057</link>
    <topic>තීරුබදු රහිත සාප්පු සංකීර්ණයෙන් බඩු ගත්තොත් ලක්ෂ ගණන් තෑගි</topic>
    <author>තාරක වික්‍රමසේකර</author>
    <content>තීරුබදු රහිත සාප්පු සංකීර්ණයෙන් බඩු ගත්තොත් ලක්ෂ ගණන් තෑගිතාරක වික්‍රමසේකරගුවන් තොටුපොළේ තීරුබදු රහිත සාප්පු සංකීර්ණයෙන් භාණ්ඩ මිලදී ගැනීමට සංචාරකයන් යොමු කරනු පිණිස සාප්පු සැණකෙළියක් පවත්වන බව සංචාරක සහ සිවිල් ගුවන් සේවා සමාගමේ සභාපති ප්‍රසන්න ජේ. වික්‍රමසූරිය මහතා පවසයි.කොළඹදී පැවැති ප්‍රවෘත්ති සාකච්ඡාවකදී ඒ බව පැවසූ ඒ මහතා මේ සැණකෙළිය 2011 වසරේ ජනවාරි මස 15 දින දක්වා පැවැත්වෙන බවත් කීය.මේ සැණකෙළියේ ප්‍රධාන අරමුණ අතර ශ්‍රී ලංකාව සංචාරකයන්ට මිත්‍රශීලී එමෙන් ම සංචාරකයන් පැමිණිය යුතු රටක් බවට හඳුන්වා දීමත්, ලංකාව හරහා යන මඟින් ප්‍රමාණය තවදුරටත් වැඩිකර තීරු බදු ගෙන සංකීර්ණය අලෙවිය වැඩි කිරීමත් ය.2011 වසර ‘විසිට් ශ්‍රී ලංකා’ යනුවෙන් නම් කර ඇති බවත් ඒ තත්ත්වය වැඩි දියුණු කිරීම පිණිස මාස 12 ට ප්‍රවර්ධන වැඩසටහන් පත් හඳුන්වා දී ඇති බවත් ඒ මහතා කීය.තීරුබදු සංකීර්ණයෙන් භාණ්ඩ මිලදී ගන්නා සංචාරකයන්ට ත්‍යාග දිනා ගැනීමේ අවස්ථා ද උදා කර ඇත. සැණකෙළි කාලය තුළ භාණ්ඩ මිලදී ගන්නන් අතුරින් ජයග්‍රාහකයන් තෝරා පළමු ත්‍යාගය ලෙසින් රුපියල් ලක්ෂ 5 ක් ද දෙවැන්න ලෙසින් 250000 ක් ද තුන්වැන්නාට රුපියල් 150000/= ක් ද පිරිනැමේ.ඊට අමතරව සිව්වැන්නාට රුපියල් 75000/= ක මුදලක් ද පස්වැන්නාට රුපියල් 25,000/= ක් පිරිනැමේ.අධ්‍යක්ෂ අබ්දුල් ගෆූර්, අධ්‍යක්ෂ සයිඩ් අහමඩ්, අධ්‍යක්ෂ තාබිට් සමාඩ් හා ප්‍රවීණ රෙදි කැපුම් ශිල්පී ඩබ්ලිව්.තොම්සන් සොයිසා මහත්වරුන් මාධ්‍ය හමුවට එක්වී.’බිස්පෝක්’ ඇදුම් මැසීමේ ප්‍රමුඛයින් වන EEANNආයතනයට වසර 20ක් සපිරෙයි.තමන්ට අනන්‍ය වූ මෝස්තර හා නිර්මාණයන්ගෙන් යුතු නිසි අයුරින් මසන ලද උසස් තත්ත්වයේ ඇඳුම් ගනුදෙනුකරුවන්ට සැපයීමෙන් ‘බිස්පෝක්’ ඇඳුම් මසන හොඳම ඇඳුම් මසන්නන් අතරින් පෙරමුණේ වැජඹීමේ ආඩම්බරය EEANN සතු බව අධ්‍යක්ෂ සයිඩ් අහමඩ් කියයි. ‘බිස්පෝක්’ නම් යෙදුමෙහි අදහස වන්නේ එක් එක් පුද්ගලයන්ගේ අවශ්‍යතා හා විශේෂතා වෙන වෙනම සැලකිල්ලට ගනිමින් අතින් මසන ලද ඇඟලුම් යන්නයි.ඔවුන්ගේ අභිමතය පරිදි ගනුදෙනුකරුවන්ට එතෙරින් ආනයනය කරන ලද පුළුල් පරාසයක ලෝම රෙදි වර්ග තෝරා ගැනීමට හැකි අතරම කමිස සඳහා අයිරිෂ් ලිනන් හා ඊජිප්තු කපු රෙදිවල විවිධ මාදිලි තෝරාගැනීමේ අවස්ථාව උදා වනවා. ඇඳුම් සඳහා යොදා ගන්නා සියලු අනෙකුත් උපාංග ජර්මනියෙන් ගෙන්වන ලද උසස් තත්ත්වයේ ඒවා” යැයි ද ඒ මහතා කීය.ගනුදෙනුකරුවන්ට විශිෂ්ට සේවාවක්, උසස් මෝස්තර, නියමිත වේලාවට බාරදීම හා ඉහළ අයුරින් පාරිභෝගිකයින් තෘප්තිමත් කිරීම අපේ අරමුණයි. EEANNඇඳුම් සඳහා යොදා ගන්නේ සුවිශේෂී මැසුම් ක්‍රමයක් වන අතර එමඟින් ඇඳුම්වල දෝෂ රහිත බව තහවුරු කරයි. ‘බිස්පෝක්’ ඇඟලුම් මැසීම සඳහා දිගු කාලයක් අවශ්‍ය වන අතර ඇඳුම සම්පූර්ණයෙන්ම නිම වෙන්නේ එකම පුද්ගලයකු අතිනි. එබැවින් සෑම ඇඳුමක්ම දැඩි වෙහෙසක ප්‍රතිඵලයක්” යැයි අහමඩ් මහතා කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>05</day>
    </date>
    <link>http://www.silumina.lk/2010/12/05/_art.asp?fn=aj1012058</link>
    <topic>HDFC තිළිණ තරු ජයග්‍රාහකයන්ට තිළිණ</topic>
    <author/>
    <content>HDFC තිළිණ තරු ජයග්‍රාහකයන්ට තිළිණHDFC  බැංකුවේ සභාපතිනිය සිරෝමි වික්‍රමසිංහ මහත්මිය අතින් ජාතික මට්ටමේ ප්‍රථම ස්ථානය ලැබූ දරුවකු තිළිණ ලබාගන්නා අයුරු.HDFC  බැංකුව සංවිධාන කළ සමස්ත ලංකා පාසල් චිත්‍ර තරගයේ ජාතික මට්ටමේ ජයග්‍රාහකයින් සඳහා තිළිණ ප්‍රදානය කොළඹ ජෝන් ද සිල්වා සමරු රඟහලේ දී උත්සවාකාරයෙන් පැවැත්විණ.HDFC  බැංකුව අධ්‍යාපන අමාත්‍යංශයේ අනුග්‍රහයෙන් මෙම පාසල් චිත්‍ර තරගාවලිය සංවිධාන කරන ලදී. බැංකුව විසින් ක්‍රියාත්මක කරන සමාජ සත්කාර වැඩසටහන් අතරින් මෙම තිළිණ තරු දීපව්‍යාප්ත ළමා චිත්‍ර තරගය සුවිශේෂ ස්ථානයක් ගනී. මෙම වැඩසටහන පසුගිය වසරේ පළමු වරට පැවැති අතර එහිදී ලැබූ සාර්ථකත්වය නිසාම මෙය වාර්ෂික වැඩසටහනක් ලෙස සංවිධානය කිරීමට බැංකුව තීරණය කරන ලදී. දිවයිනේ සියලු පළාත්වලින් පෙර පාසල් වයසේ සිට 11 වසර දක්වා සිසුන්ට නිර්මාණ ඉදිරිපත් කිරීමට අවස්ථාව ලබාදී තිබුණි. චිත්‍ර නිර්මාණ 16,000කට අධික සංඛ්‍යාවක් මේ සඳහා ඉදරිපත්ව තිබූ අතර උතුරු හා නැඟෙනහිර පළාත්වල පාසල් දරුවන්ගේ ඉතා ඉහළ සහභාගිත්වයක් තිබීම මෙවර කැපී පෙනිණි.  කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>05</day>
    </date>
    <link>http://www.silumina.lk/2010/12/05/_art.asp?fn=aj1012059</link>
    <topic>e Print පහසුකම ඇති මුද්‍රණ යන්ත්‍ර වෙළෙඳ පළට</topic>
    <author/>
    <content>e Print පහසුකම ඇති මුද්‍රණ යන්ත්‍ර වෙළෙඳ පළටe Print පහසුකම සහිත අන්තර්ජාලය හා ඍජුව සම්බන්ධය කළ හැකි පළමු මුද්‍රණ යන්ත්‍රය HP විසින් ශ්‍රී ලාංකික වෙළෙඳපළට හඳුන්වාදෙයි.නව මුද්‍රණ යන්ත්‍ර මගින් පාරිභෝගිකයින්ට සහ ව්‍යාපාරයන්ට ක්ෂණිකව සහ නිරවුල්ව ජනපි‍්‍රය වෙබ් අඩවිවල ඇති තොරතුරු ඕනෑම වේලාවක ඕනෑම ස්ථානයක සිට මුද්‍රණය කර ලබාගැනීමේ හැකියාව ලැබේ.රැහැන් රහිත මේ මුද්‍රණ යන්ත්‍රය මගින් ඕනෑම ස්ථානයක සිට ඕනෑම වේලාවක පෞද්ගලික මෘදුකාංග සහ e Print තාක්ෂණය මඟින් පහසුවෙන් මුද්‍රණය කිරීමේ හැකියාව ලබාගත හැකිය.”මේ නව මුද්‍රණ ඉන්ත්‍ර මඟින් පාරිභෝගිකයාට e Print තාක්ෂණය උපයෝගී කරගනිමින් ඕනෑම මාදිලියක ජංගම උපකරණයක් මගින් ඉතා පහසුවෙන් මුද්‍රණය කිරීමේ අවකාශ ලබාදෙයි. මෙම රැහැන් රහිත තාක්ෂණය මඟින් ඊ මේල්, වෙනත් ලියවිලි සහ පිංතූර වැනි ගොනු අන්තර්ජාල පහසුකම සහිත ඕනෑම e Print පහසුකම සහිත HP මුද්‍රණ යන්ත්‍රයක් වෙත ඊ මේල් කිරීමෙන් පමණක් ව්‍යාපාරවලට සහ පාරිභෝගිකයින්ට සිය ලියවිලි කළමනාකරණය කර කාර්යක්ෂමව සහ සුරක්ෂිතව මුද්‍රණය කරගැනීමේ හැකියාව ලැබේ.විද්‍යුත් තැපැල් ලිපිනයක් පමණකින් Smart Phone, ලැප්ටොප් සහ iPad වැනි ඕනෑම ජංගම උපකරණයක් සමඟින් e Print තාක්ෂණය භාවිතා කළ හැකි බව HP කලාපීය කළමනාකරු (ශ්‍රී ලංකා සහ මාලදිවයින) ෂමාල් ද සිල්වා මහතා කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>05</day>
    </date>
    <link>http://www.silumina.lk/2010/12/05/_art.asp?fn=aw1012051</link>
    <topic>අනේ! මේ මොකද ඔයාගෙ මූණ ඉදිමිලා</topic>
    <author>මතුගම මහින්ද විජේතිලක</author>
    <content>මේ ලෝකයේ මිනිසාගේ පියවි ඇසට පමණක් නොව පංචේන්ද්‍රියනට ම ගෝචර නොවන්නා වූ ක්‍රියාකාරී කම් පවතී. මේවා අතින්ද්‍රිය(ර්‍ථඒඅඒව්ර්‍ණඅර්ඒඹ්) යනුවෙන් හැඳින්වේ. සාමාන්‍ය ඉන්ද්‍රියයන්ගෙන් පිටස්තර වූ, විද්‍යාත්මක නීතීන්ට පරිබාහිර වූ සාමාන්‍ය වාස්තවික පරීක්ෂණ සීමාවන් ඉක්මවූ නිශ්චිත හා සංයුතීන් ඉක්ම වූ ආදී අරුතින් ‘අතින්ද්‍රීය’ වචනය විග්‍රහ කොට ඇත.මේ වචනය නිර්මාණය වූයේ 1915 - 1920 අතර කාල සීමාවේ දී ය. සාමාන්‍ය අත්දැකීම් පරාසයට හා විද්‍යාත්මක තේරුම් කිරීම්වලට පරිබාහිර වූ අසාමාන්‍ය අත්දැකීම්, සම්ප්‍රදායික විද්‍යාවෙන් පැහැදිලි කළ නොහැකි සිද්ධීන් හා හැකියා පිළිබඳව මේ අතීන්ද්‍රිය විෂය අධ්‍යයනය කරන විද්‍යාව PARAPSYCHOLOGY යන නමින් හැඳින්වේ.තමන් උගත් විද්‍යාවන්ට හෝ තමන් ගේ මනසට තේරුම් ගත නොහැකි සිද්ධීන් ‘ඕවා මනෝවිකාරය, බොරුය, මිත්‍යාවන්’ යැයි මඟ හැරීමට, නොතකා හැරීමට හෝ අතහැර උඩින් පැන යෑමට නොහැකි ය. ලෝකයේ බුද්ධිමත්හු මේවා පිළිබඳ විමර්ශනාත්මකව ගවේෂණය කරති. පොත් පත් ලියති.මේ ලිපියෙන් අප ඉදිරිපත් කරනුයේ ඇස්වහ කටවහ පිළිබඳ සිද්ධියකි. මෙවැනි අසාමාන්‍ය සිද්ධීන් පිළිබඳව අප ද ගවේෂණයේ යෙදෙන අතර අඩු තරමින් මෙවැනි අතීන්ද්‍රීය සිද්ධීන් මිනිසා ගේ ප්‍රයෝජනයට ගන්නේ කෙසේද? එසේ ම මිනිසාට අහිතකර වූ අතීන්ද්‍රිය ශක්තීන්ගෙන් ආරක්ෂාවන්නේ කෙසේ දැයි කරුණු සාකච්ඡා කරමින් සිටිමු. මෙවැනි අත්දැකීම් පාඨක ඔබ ළඟ ද තිබෙන්නට පුළුවන. ඒ පිළිබඳව කරුණාකර “මහින්ද විජේතිලක, 248 සිරි සාරානන්ද මාවත, බෝපිටිය, මතුගම’ ලිපිනයට, ඔබේ දුරකථන අංකය ද සහිතව සවිස්තරාත්මකව ලියා එවන්නේ නම් කෘතඥ වෙමි.මේ කුරුණෑගල නාගනේ ශ්‍රී සීවලී විහාරාධිපති මාතලේ පඤ්ඤානන්ද හිමියෝ අප සමඟ පැවසූ එවැනි සිද්ධියකි.මෙය මාතලේ නාවුල ප්‍රදේශයේ සිදුවූ දෙයක්. මේ පවුලේ ඒ වන විට සිටියේ අම්මයි පුතයි දුවයි. පුතා විවාහ වී බිරියත් සම¼ඟ මහන මැෂින් ;දකක් තියාගෙන ඇඳුම් මැසීමේ යෙදුණා. මේ පුතයි ලේලියි හරිම උත්සාහ වන්තයි. ඒ වගේ ම දැහැමියි. අනුන්ගේ දේවල් හොයන්න කාලය නාස්ති කළේ නෑ. තමන්ගේ පාඩුවේ මැහුම් කර්මාන්තය කර ගෙන ගියා.දුවත් විවාහ වී මේ මැහුම් සාප්පුවට අල්ලපු ගෙදර අම්මත් එක්ක ජීවත් වුණා. අම්මා නිතරම ඊර්ෂ්‍යාවෙන්, කුහකකමින්, ජීවත් වූ කෙනෙක්.පුතයි ලේලියි දෙන්නගේ උත්සාහය, නිසා ඔවුන්ට පාසල්වල නිල ඇඳුම් මැහීමේ කොන්ත්‍රාත්තු පවා ලැබුණා. දැන් මේ අය මහන මැෂින් අටක් යොදා ගෙන අමතර සේවකයනුත් යොදාගෙන මැහුම් ව්‍යාපාරය පවත්වාගෙන ගියා. මේ අඹු සැමි දෙන්නා සේවකයින් සවස වැඩ ඇරී ගිය පසුවත් රාත්‍රි 12 - 1 වනතුරු වැඩ කළා. ඔවුන් කරන කියන හැම දෙයක් ම අම්මාට කියන්න ඕනෑ. නැත්නම් අම්මට කේන්තියි. අම්මගෙන් මේ අයට ලැබෙන සහයෝගයකුත් නෑ. ඒ වුණාට හැම දෙයක් ම ඇඟිලි ගගහා හාර අවුස්සමින් හොයනවා. මේ වැඩේ පුතාටත් ලේලිටත් හිරිහැරයක් කරච්චලයක්.මේ අය දවසක් රුපියල් ලක්ෂ තුනක් ණය වෙලා රෙදි තොගයක් ලොරියකින් ගෙනැවිත් ටේලර් සාප්පුවට බෑවා. එදා ම රාත්‍රියේ ටේලර් සාප්පුව ගිනිගත්තා. මැෂින් අටත් සමඟ ම සම්පූර්ණයෙන් ගිනි ගත්තා. ගින්න නිවා ගන්න බැරි වුණා.මේ ගිනි ගැනීම මහා ප්‍රහේලිකාවක් වුණා. පොලිසියට හේතුවක් හොයාගන්න තියා අනුමාන කරන්නවත් දෙයක් තිබුණේ නෑ. එදා හැන්දෑවෙ රෙදි තොගය ගෙනැත් බාපු නිසා වැඩ අධිකවීමෙන් සාප්පුවේ බුදු පහන දල්වා තිබුණේත් නෑ. විදුලි කාන්දුවකට හේතු තිබුණෙත් නෑ. ගින්න හට ගත්තේ කොහොමද කියලා හොයාගන්න විදිහක් නෑ.මේ පුතයි ලේලියි දෙන්නා අපේ සේරුදණ්ඩාපොළ අක්කාත් එක්ක මා සොයා ගෙන ආවා. මේ වෙනකොට මම මේ සිද්ධීන් ගැන කිසි දෙයක් දැන හිටියේ නෑ. මේ අය ආවේ නිමිත්තක් බලන්න.මම පළමුවෙන් ම මගේ නිමිති ශාස්ත්‍රයෙන් ඇහුවා “මේ අය අහන්නේ ගිනි ගැනීමක් පිළිබඳ නේදැ” යි කියා.“එහෙමයි හාමුදුරුවනේ! අපේ ටේලර් සාප්පුවම ඉවරයි. මැෂින් අටයි. ඊයේ රුපියල් ලක්ෂ තුනක් ණය වෙලා ගෙනාපු රෙදි තොගයයි ඔක්කොම ගිනි ගත්තා හාමුදුරුවනේ. අපට උවමනා මේ ගින්න ඇති වුණේ කොහොමද? කියලා දැන ගන්නයි” කියා මේ දෙන්නා අඬ අඬා කීවා.මම නැවතත් මේ ගින්නට හේතුව හෙව්වා. “මේ ගින්නට හේතුවක් පෙනෙන්නේ නෑ. හැබැයි දුෂ්ට හිතක චේතනාවක් පේනවා”යි මම කීවා. “එහෙම යම් කිසි දෙයක් සිද්ධ වුණා දැ” යි මතක් කර බලන්නැ” යි මම කීවා.ඒ වේලාවේ කල්පනා කරමින් සිටි ලේලිය මෙහෙම කීවා. “ඔව්, හාමුදුරුවනේ! එදා රෙදි තොගය ලොරියෙන් බාලා ගොඩ ගහලා තියෙද්දී අම්මා ආවා එතැනට, “තොපිට හරි ගියා. තොපිට හරි ගියා. තුඞ නොදකින්” කියලා යන්න ගියා” යැයි කීවා.මේ දෙන්නා නැවතත් රුපියල් ලක්ෂ එක හමාරක් ණය වෙලා මැෂින් ගෙනැවිත් නැවතත් ටේලර් සාප්පුව පටන් ගත්තා. දැන් මේ දෙන්නාට ළමයෙකුත් ලැබිලා.ආයෙත් දවසක් මම රෝගීන් බලන වෙලාවේ පුංචි දරුවෙක් අඬනවා ඇහෙනවා. තොරතෝංචියක් නැතුව අඬනවා. රෝගීන් පෝලිමේ ඉන්දැද්දී මම කීවා අන්න අර අඬන දරුවාව එක්කර ගෙන එන්න කියලා.ඇයි මේ දරුවා අඬන්නේ?” යි මම ඇහුවා.“අනේ හාමුදුරුවනේ! අද උදේ ඉඳලා දරුවා කිරි බොන්නේ නෑ” යි ලේලිය කීවා.“ඇයි කිරි නොබොන්නේ?” මම ඇහුවා.“මට අද කිරි එරෙන්නේ නෑ” යි ඇය කීවා.මට කාරණේ මතක් වුණා. “ඇයි? අත්තම්මා බලා ඉන්දැද්දි දරුවට කිරි දුන්නාද?” යි මම ඇහුවා.“ඔව්! හාමුදුරුවනේ! මම දරුවාට කිරි දෙන කොට අම්මා එතැනට ආවා. බලා හිටියා විතරයි.”ම වතුර ටිකක් උණු කරවා කහ මිශ්‍ර කොට බුද්ධ මන්ත්‍රයකින් පිරිත් කොට ඇයට දුන්නා. එයින් පපුව හෝදා ගෙන දරුවාට කිරි දෙන්න කියා. ඒ සැරේ දරුවා පැය බාගයක් විතර එක දිගට කිරි බිව්වා. මම උපදෙස් දුන්නා. එළියේ ඉඳගෙන අනිත් අයට පෙනෙන්න දරුවාට කිරි දෙන්න එපා ය කියා.සතියක් ගියේ නෑ. ආයෙත් දවසක් අඬාගෙන ආවා. “අනේ! අපේ හාමුදුරුවනේ! දරුවා අදත් බඩගින්නේ අඬනවා. අද මම කාමරේට වෙලා දරුවාට කිරි පෙව්වා. අම්මා ඇවිත් දොර රෙද්ද මෑත් කර බලලා ගියා විතරයි. කිරි නැති වුණා” යි කීවා.මම ඇයට කරුණු පැහැදිලි කළා. දුෂ්ට වෛර සිතුවිලි තියෙන අයගේ සංසාරේ පළි ගැනීම්, කළ අයගේ සිතුවිලි පවා දරුණුයි. දැන් නම් කරන්න දෙයක් නෑ. මේ අවනඩුව විශ්වයට කියන්න.විෂ්ණු දෙවියෝ ය කියන්නේ මේ ලෝකය පවත්වාගෙන යන ආරක්ෂා කරන විශ්ව ශක්තියයි. කාටවත් වෛර සිතින් නොවෙයි. ඕනෑම කෙනෙකුට ජීවත්වීමේ අයිතියක් තියෙනවා. මේ නංගීටත් දරුවාටත් දෙන්නාටම ඒ සාධාරණ අයිතිය තියෙනවා. දැන් අර විහාරයට ගිහින් තෙරුවන් වඳින්න. විෂ්ණු දෙවියන්ට මේ අවනඩුව කියන්න. හදවතින් ම කියන්න. අතීතයේ තමන් කල හොඳ වැඩ, පින්කම් මතක් කරමින් පින් දෙමින් කියන්න. කියා එදත් කහ දියර ටිකක් පිරිත් කර පපුවේ ගාන්න දුන්නා.ඇයත් කහ දියෙන් පපුව සෝදාගෙන විහාරයට ගිහින් දරුවාට කිරි දෙන ගමන් ම මේ අවනඩුව විෂ්ණු දෙවියන්ට පවසන්න කිව්වා. ගෙදර යන කොට නැන්දම්මා දූගෙ ගෙදර හිරමණය උඩ වාඩි වෙලා පොල් ගාමින් ඉන්දැද්දී හිරමණෙන් වැටිලා අංශ බාධය හැදිලා. අහිංසක පැටවුන්ට දෙවියොත් ආදරෙයි. ඒ වගේ අහිංසකයන්ට පීඩා කරන කොට සොබාදහම දඬුවම් කරනවා යැයි ද පඤ්ඤානන්ද හිමියෝ පැවසූහ.මේවා අපට නොපෙනෙන එහෙත් අප අතරම ක්‍රියාත්මක වන ශක්තීන්. මේ වගේ දේවල් තියෙනවා. මේ සිද්ධියත් ඒ වගේ ම දෙයක් යැයි උන් වහන්සේ තවත් කතාවක් පැවසූහ.මේ මඩඋල්පත ප්‍රදේශයේ කෙනෙකු සම්බන්ධ සිද්ධියක්. ඔහු රැකියාව වශයෙන් කළේ සිඟා කෑම. බස් නැවතුම් පොළේ “අනේ නෝනා! අනේ මහත්තයා! මේ අන්ධයාට පිනට යමක් දෙන්න. කුසගිනි නිවාගන්න පිනට යමක් දෙන්නැ”යි ඔහු අන්ධයෙක් විදිහට හිඟා කෑවා. ඔහු ඇත්තටම අන්ධයෙක් නොවෙයි. දෑස් පියාගෙන අන්ධයෙක් විදිහට හිඟා කෑවා. බස් රථයක් ආපු හැටියේ බස් එකට ගොඩ වෙනවා. මේ විදිහට අවුරුදු ගණනාවක් හිඟා කෑවා. පාන්දර ගෙදරින් එනවා. හැන්දෑවට අන්තිම බස් එකේ ගෙදර යනවා. ගෙදර අඹුදරුවන් පෝෂණය වුණේ මේ ආදායමෙන්. ඔහුගේ බිරිය මේ ස්වාමියා දෙන මුදල් අර පරෙස්සමෙන් පරිහරණය කළා. දරුවන්ට ඉගැන්නුවා.මෙහෙම අවුරුදු විසි දෙකක් ම මේ මනුස්සයා අන්ධයෙක් විදිහට හි¼ඟා කෑවා. ගමෙන් තරමක් ඈත බස් නැවතුම් පොළේ හිඟා කෑවා. දැන් ලොකු පුතාට වයස අවුරුදු විසි දෙකයි. හොඳ රස්සාවකුත් කරනවා.තාත්තේ! දැන් තාත්තා දුක් විඳින්න ඕනෑ නෑ. මට පුළුවන් පවුලෙ අයට කන්න අඳින්න දෙන්න. දැන් තාත්තා ගෙදර නවතින්න. තවත් දුක් විඳින්න උවමනා නෑ” යි ලොකු පුතා කීවා. අම්මාත් කීවා.ඒත් තණ්හාවක තරම. ලැබෙන ආදායම නතර කරන්න ලෝබයි. මේ මනුස්සයා දිගටම හිඟා කෑවා. තවත් අවුරුදු දෙකක් ගත වුණා. ඊළඟ පුතාත් මේ විදිහට ම රස්සාවකට ගිහින් තාත්තාට හිඟා කෑම නතර කරන්න කියා කීවා.ඒත් මේ මනුස්සයා ඒ කීම ඇහැව්වේ නෑ. මේක තමයි අසීමිත තණ්හාව. හිඟා කෑම රස්සාවක් වශයෙන් කරගෙන ගියා.ඇත්තට ම මොකද වුණේ. මේ මනුස්සයා ඉබේම ඇත්තට ම අන්ධයෙක් වුණා. දැන් ඇත්තටම අන්ධයෙක්. තවමත් හි¼ඟා කනවා.සොබා දහම විශ්ව ශක්තිය ඉතාම සාධාරණයි. සුළු සුළු කපටිකම්වලින් ජීවත් වෙන්න උත්සාහ කරන කොට විශ්ව ශක්තිය හිනාවෙවී බලා ඉන්නවා. සීමාව ඉක්මවා යන විට දඬුවම් කරනවා.අපේ පියවි ඇසට නොපෙනෙන එහෙත් අප අසල ම ක්‍රියාත්මක වන බොහෝ දේවල් තියෙනවා. ඒවා පිළිබඳ උගතුන් ගේ බුද්ධිමතුන් ගේ අවධානය යොමු වීම අඩුයි.ඒ වගේ අප දන්නා ගුරුවරියන් හිටියා. පවුලේ අය ගෙනා යෝජනාවක් අනුව විවාහ වුණා. මේ ස්වාමි පුරුෂයා බොරු කාරයෙක්. තමන්ගේ නිවස අවට තිබුණු ඉඩකඩම් මේවා මගේයි පෙන්වා බොරු කියා තමයි විවාහ වුණේ. ගුරුවරියගේ ගෙදර අයත් රැවටුණා බෑණාට හොඳට ඉඩකඩම් දේපල තියෙනවා ය කියා ඉඩකඩම් දේපල තියෙන නිසා ටැක්ටරයක් හා ලොරියක් දෑවැද්දටත් දුන්නා.ඒත් විවාහයෙන් පස්සෙ ඇයට සිද්ධ වුණේ ස්වාමියා බීමත් ව ඇවිත් කරන තාඩන පීඩනවලට මුහුණ දෙන්න. නිතර අඬ දබර වුණා. පහර දුන්නා. ඒත් ඇය ඇගේ වැදගත්කම තියාගෙන ඉවසුවා. ඇය ගෙදරින් එනවිට ගෙනා සාරි අට විතරයි ඇයට තිබුණේ. මේ මිනිහා සාරියක් පවා අරගෙන දුන්නෙ නෑ.ඇය මේ සියල්ල ඉවසාගෙන උදේ පාන්දරින් නැගිට ඉවුම් පිහුම් කොට පාසලට යනවා. අන්තිමේ මේ මිනිහා කිසි දවසක දියුණු නොවන බව වටහාගෙන “මේ මිනිහා නම් හැදෙන මිනිහෙක් නම් නොවේ” යි යන නිගමනයට ඇවිත් තමන් ගෙ පාඩුවේ ඉවසීමෙන් කටයුතු කළා. අන්තිමේ මිනිහා අසනීප වුණා. මේකත් මගේ ම කරුමය යැයි සිතූ ගුරුවරිය ඔහුට කවා පොවා සාත්තු සප්පායම් කළා. කවන්න පොවන්න ළඟට ගියත්, කවා පොවා අවසන් වුණා ම කෙහෙවල්ලෙන් අල්ලා ගෙන ඇයට පහර දෙනවා.සමහර දාට ඉස්කෝලෙට යන කොට උදේ පහරදීම් වලින් මුහුණ ඉදිමිලා. මේ ඉස්කෝලෙ ඉන්න ඉංග්‍රීසි ටීචර් බොහොම අහංකාරයි. අනුන්ට අපහාස උපහාස කරනවා. “ආ... අදත් උදේ පාන්දර ගුටි කාලා තියෙනවා” කියලා හිනාවෙනවා. අනිත් අය සමඟත් කියා හිනා වෙනවා. ඒත් ගුරු මණ්ඩලයේ අනිත් අය මේ දුක් විඳින ගුරුවරියට අනුකම්පා කළා. ඇගේ ප්‍රතිපත්ති වලට ගෞරව කළා.දවසක් ස්වාමියාගේ පහරදීම් වලට ලක් වූ ගුරුවරිය පාසලට එද්දී “මොකද ඔයාගෙ මූණ ඉදිමිලා” කියලා ඉංග්‍රීසි ටීචර් නොදන්නවා වගේ ඇහුවා.“ඔයාට ඕනෑ දෙයක් හිතාගන්න” කියා අහිංසක ගුරුතුමිය කීවා.එදා ඉංග්‍රීසි ටීචර් ගෙදර යන කොට යතුරු පැදිය අනතුරකට ලක් වී කකුල කැඩී රෝහල් ගත කළා. මාස තුනක් පමණ දුක් විඳ ඇය දැන් නැවතත් පාසල් එනවා. හැබැයි ඉතාම කැත නොන්ඩියක් ඇයට තියෙනවා. කකුල සනීප වුණත් නොන්ඩියි.“ඔයා සීමාව ඉක්මවලා අර මිස්ට හිනා වුණා. අපහාස කළා. ඒකට දඬුවම තමයි ඔය” යැයි අනිත් ගුරුවරු ඇගේ මූණටම කිව්වා. යැයි ද පඤ්ඤානන්ද හිමියෝ කීහ.මතුගම මහින්ද විජේතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>12</day>
    </date>
    <link>http://www.silumina.lk/2010/12/12/_art.asp?fn=aa101212_1</link>
    <topic>යුද නෞකා ජනපතිගේ පිරික්සුමට...</topic>
    <author>සුනිල් දයා අල්විස්</author>
    <content>සුනිල් දයා අල්විස්ශ්‍රී ලංකා නාවික හමුදාව සිය 60 වන සංවත්සරයට සමගාමීව සංවිධානය කළ වැඩසටහන් මාලාව අතරින් අන්තර්ජාතික යුද නෞකා පිරික්සුම ඊයේ (11) පෙරවරුවේ මහින්ද රාජපක්ෂ ජනාධිපතිතුමාගේ ප්‍රධානත්වයෙන් කොළඹ වරායේ දී පැවැත්විණි.මේ ඓතිහාසික අවස්ථාව සඳහා නන්දෙසින් පැමිණි විදෙස් නාවික යුද නෞකා අටක් සහ ශ්‍රී ලංකා නාවික හමුදාවට අයත් “සයුර” නෞකාව ද සහභාගි විය.ජනාධිපති යාත්‍රාව ලෙස නම් කරන ලද ශ්‍රී ලංකා නාවික හමුදාවට අයත් පී 444 හා පී 442 යන අධිවේගී ඩෝරා යාත්‍රා වල නැඟී ජනාධිපතිතුමාගේ චාරිකාව ආරම්භ විය. ප්‍රථමයෙන් තම ආචාරය පුද කරනු ලැබූයේ ඉන්දියානු නාවික හමුදාවට අයත් අයිඑන්එස් ටරාන්ගිනී නමැති රුවල් නෞකාවයි.මෙය දිගින් මීටර් 54 ක් වන අතර නිලධාරීන් හා නැවියන් 79 දෙනකු මෙහි කාර්ය මණ්ඩලයට අයත්ය. මෙම නෞකාවේ විශේෂත්වයන් වන්නේ රුවල් හා ප්‍රධාන යන්ත්‍ර දෙක ද භාවිත කරමින් යාත්‍රා කළ හැකි වීමයි. කමාන්ඩර් මනිෂ් සේන් මෙහි අණදෙන නිලධාරී ලෙස කටයුතු කරයි. ඉන්පසු මහින්ද රාජපක්ෂ ජනාධිපතිතුමා වෙත අනෙකුත් නෞකා උත්තමාචාරය පිරිනැමිනි.අද්මිරාල් විනෝග්‍රාඩෝ නෞකාව රුසියානු නාවික හමුදාවේ උඩලෝයි ඩිස්ට්‍රෝයි වර්ගයට අයත් නෞකාවකි. මෙය දිගින් මීටර් 163.5 ක් වන අතර එහි කාර්ය මණ්ඩලය නිලධාරීන් හා නැවියන් 249 කින් සමන්විත වෙති. මෙහි අණදෙන නිලධාරී ලෙස කපිතාන් පීටර් ඒ පොකෝපයලෝ කටයුතු කරයි.චීන නාවික හමුදාව සතු ලන්සවු නෞකාව ෆි‍්‍රගේට් වර්ගයට අයත් නෞකාවක් වන අතර දිගින් මීටර් 95 කි. කපිතාන් වං සියායොං විසින් අණ දෙනු ලබන මෙම නෞකාවේ 144 දෙනකුගෙන් සමන්විත කාර්ය මණ්ඩලයක් සේවයේ යෙදී සිටී.පකිස්ථානයේ නාවික හමුදාවට අයත් පීඑන්එස් සුල්ෆිකාර් නෞකාව ෆි‍්‍රගේට් වර්ගයට අයත් වන නෞකාවකි. දිගින් මීටර් 123 ක් වන මෙම නෞකාවට කපිතාන් ෆෝඩ් අමින් බෙග් විසින් අණ දෙනු ලබයි.ඉන් අනතුරුව බංගලදේශ නාවික හමුදාවේ බීඑන්එස් උමාර් ෆාරුක් නෞකාව අසලින් ගමන් ගත් ජනාධිපතිතුමා නෞකාවේ අණදෙන නිලධාරී කමාන්ඩර් මහමුඩ් හුසෙන් සහ එහි කාර්ය මණ්ඩලය විසින් පිරිනැමු ආචාරය පිළිගනිමින් තායිලන්ත නාවික හමුදාවේ එච්එම්ටීඑස් කෝන්බරි නෞකාව ඉදිරියෙන් ගමන් කළේය.ඉරාන නාවික හමුදාවට අයත් ඉරඩ් අල්වාන්ඩ් එෆ්එෆ්ජී නෞකාවෙහි අණදෙන නිලධාරී ඇතුළු 144 දෙනකුගෙන් සමන්විත නිලධාරීන් හා නැවියන් විසින් ඉන් අනතුරුව තම ආචාරය ජනාධිපතිතුමන් වෙත පිළිගැන්වීය. මෙම නෞකාව දිගින් මීටර් 95 ක් වන අතර ෆි‍්‍රගේට් වර්ගයට අයත් ය.අවසාන වශයෙන් දිගින් මීටර් 163 ක් වන නිලධාරීන් හා නැවියන් 79 දෙනකුගෙන් සමන්විත ඉන්දියානු නාවික හමුදාවට අයත් අයිඑන්එස් මයිසෝර් නෞකාවේ ආචාරය එහි අණදෙන නිලධාරී ලෙස කටයුතු කරන කපිතාන් ඒ කේ ජේන් ඇතුළු කාර්ය මණ්ඩලය විසින් ජනාධිපතිතුමන් වෙත පුද කළේය. ඉන්පසු ශ්‍රී ලංකා නාවික හමුදාවට අයත් ‘සයුර’ නෞකාවේ ආචාරය ලබා ගනිමින් මෙම ජාත්‍යන්තර යුද නෞකා දැක්ම සමාප්තියට පත් විය.ජනාධිපති ආර්යා ශිරන්ති රාජපක්ෂ මැතිනිය ද, ජනාධිපති ලේකම් ලලිත් වීරතුංග මහතා ද විදේශ තානාපතිවරුන් සහ නාවික හමුදාපති වයිස් අද්මිරාල් තිසර සමරසිංහ මහතා සහ විදේශ නාවික හමුදාපතිවරු ඇතුළු පිරිසක් මෙම අවස්ථාවට සහභාගි වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>12</day>
    </date>
    <link>http://www.silumina.lk/2010/12/12/_art.asp?fn=aa1012121</link>
    <topic>වරායේ හෙරොයින් කන්ටේනරයක්!</topic>
    <author>දයා ඩී.ෆොන්සේකා / චන්ද්‍රිකා පෙරේරා</author>
    <content>මහමොළකරු අල්ලන්න පුළුල් පරීක්ෂණමෙතෙක් හසුවූ ලොකුම කුඩු තොගයවටිනාකම ලක්ෂ 3000යිදයා ඩී.ෆොන්සේකා / චන්ද්‍රිකා පෙරේරාපොලිස් මත්ද්‍රව්‍ය නාශක අංශය මඟින් අත්අඩංගුවට ගත් රුපියල් කෝටි 30කට අධික හෙරොයින් කන්ටේනරය පිළිබඳව පුළුල් පරීක්ෂණ අරඹා ඇතැයි පොලීසිය පවසයි.මේ සම්බන්ධයෙන් වගකිවයුතු පුද්ගලයන් පිළිබඳ තොරතුරු රැසක් දැනටත් අනාවරණය වී ඇති බව පවසන පොලීසිය, තවදුරටත් පරීක්ෂණ පවත්වා සිද්ධියට සම්බන්ධ සියලු දෙනා අත්අඩංගුවට ගන්නා බවත් අවධාරණය කරයි.මෙය මෙතෙක් ශ්‍රී ලංකාවේදී අත්අඩංගුවට ගත් විශාලතම හෙරොයින් තොගය ලෙස සැලකෙන අතර මත්ද්‍රව්‍ය ගෙන්වා තිබුණේ අල කිලෝ 13000ක් ආනයනය කරන මුවාවෙනි. අල ගෙඩි ඇතුළේ තිබී හෙරොයින් කිලෝ 50ක් සොයාගෙන ඇත. හෙරොයින් කිලෝවක මිල රුපියල් ලක්ෂ 60ක් පමණ වන අතර ඒ අනුව මෙතෙක් සොයාගෙන තිබෙන හෙරොයින් තොගයේ වටිනාකම රුපියල් ලක්ෂ 3000ක් පමණ වෙයි. මේ මත්ද්‍රව්‍ය තොගය ගෙන්වා ඇත්තේ පාකිස්ථානයෙන් බවත් අනාවරණය වී තිබේ.මේ සම්බන්ධයෙන් දැනට විදේශිකයකු හා ශ්‍රී ලාංකිකයන් තිදෙනකු අත්අඩංගුවට ගෙන ඇති අතර පොලීසිය තවදුරටත් පරීක්ෂණ පවත්වයි. මේ හෙරොයින් කන්ටේනරය පිළිබඳ පොලිස් මත්ද්‍රව්‍ය නාශක අංශයට ඔත්තුව ලැබී ඇත්තේ සතියකට පෙරය. එතැන් සිට උපායශීලීව ක්‍රියාකළ පොලීසිය අදාළ පුද්ගලයන් අත්අඩංගුවට ගැනීමට පියවර ගෙන ඇත.කන්ටේනරයේ අල ගෝනි 993ක් තිබී ඇති අතර එක් අල ගෙඩියක් ඇතුළේ හෙරායින් ග්‍රෑම් 60ත් 130ත් අතර මිල අධික බ්‍රවුන් ෂුගර් වර්ගයේ හෙරොයින් තිබී ඇත.මීට පෙරද මේ ආකාරයෙන් ශ්‍රී ලංකාවට හෙරොයින් ආනයනය කැර ඇති බවට සැක කරන පොලීසිය මීට සම්බන්ධ මහ මොළකරු අත්අඩංගුවට ගැනීමට ද කටයුතු යොදා ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>12</day>
    </date>
    <link>http://www.silumina.lk/2010/12/12/_art.asp?fn=aa101212_2</link>
    <topic>නාවික ප්‍රදර්ශනය 15 දා තෙක්</topic>
    <author>දයා ඩී. ෆොන්සේකා</author>
    <content>දයා ඩී. ෆොන්සේකානාවික හමුදාවේ 60 වන වසර සමරමින් පැවැත්වෙන නාවික හා සමුද්‍රීය ප්‍රදර්ශනය අද දින අවසන් වීමට නියමිතව තිබුණත් බොහෝ දෙනෙකුගේ ඉල්ලීම පරිදි එය ලබන 15 දා දක්වා දීර්ඝ කර ඇති බව නාවික හමුදා මාධ්‍ය ප්‍රකාශක කපිතාන් අතුල සෙනරත් පවසයි.එය දිනපතා උදෑසන 10.30 සිට රාත්‍රි 10.30 දක්වා පැවැත්වෙන අතර නාවික හමුදාවේ නැව් හා විදේශ නැව් ප්‍රදර්ශනය ද සිදු කැරෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>12</day>
    </date>
    <link>http://www.silumina.lk/2010/12/12/_art.asp?fn=aa1012122</link>
    <topic>අය වැය සම්මතයි</topic>
    <author>සුනිල් දයා අල්විස්</author>
    <content>පක්ෂව 156යිවිපක්ෂව 40යිසුනිල් දයා අල්විස්ලබන වර්ෂය (2011) සඳහා වූ රජයේ අය වැය පාර්ලිමේන්තුවේදී වැඩි ඡන්ද 116න් සම්මත විය.මෙම අය-වැයට පක්ෂව ඡන්ද 156 ලැබුණ අතර විපක්ෂව ලැබුණේ ඡන්ද 40යිමහින්ද රාජපක්ෂ ජනාධිපතිතුමාගේ දෙවැනි පදවි ප්‍රාප්තියෙන් පසු ඉදිරිපත් කරන ලද ප්‍රථම අයවැය මෙයයි. මෙම අයවැය පසුගිය නොවැම්බර් 22 වැනිදා පාර්ලිමේන්තුවට මහින්ද රාජපක්ෂ ජනාධිපතිතුමා විසින් ඉදිරිපත් කරන ලද්දේ එතුමා මුදල් අමාත්‍යවරයා ලෙස ද කටයුතු කරන නිසාය.නොවැම්බර් 23 වැනිදා මෙහි විවාදය ආරම්භ වූ අතර එය පසුගිය 29 වැනිදා දෙවන වර කියවීමෙන් සම්මත වූයේ වැඩි ඡන්ද 104කිනි. එම අවස්ථාවේ අයවැයට පක්ෂව ඡන්ද 150ක් ලැබිණි.දෙවන වර කියවා අයවැය සම්මතවීමෙන් පසු කාරක සභා අවස්ථාව පසුගිය 30 වැනිදා ආරම්භ විය.පාර්ලිමේන්තුව යළි රැස්වන්නේ ලබන ජනවාරි මාසයේදීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>12</day>
    </date>
    <link>http://www.silumina.lk/2010/12/12/_art.asp?fn=aa1012124</link>
    <topic>අනුමැතිය නැත්නම් රණවිරු ආධාර තහනම්</topic>
    <author/>
    <content>ත්‍රිවිධ හමුදාවේ හා පොලීසියේ සුබසාධන කටයුතු වෙනුවෙන් පෙනී සිටින බව හඟවමින් ඇතැම් පුද්ගලයන් වංචනිකව මුදල් එකතු කිරීමේ ව්‍යාපාරයක යෙදී සිටින බැව් ජාතික ආරක්ෂාව පිළිබඳ මාධ්‍ය මධ්‍යස්ථානය සඳහන් කරයි.මේ පිළිබඳව අවධානය පළ කරන ලෙසත් ආරක්ෂක අමාත්‍යාංශයේ නිල අවසරය නැතිව කිසිදු පුද්ගලයකුට හෝ සංවිධානයකට හෝ රණවිරුවන් වෙනුවෙන් මුදල් එකතු කිරීම තහනම් බවත් ජාතික ආරක්ෂාව පිළිබඳ මාධ්‍ය මධ්‍යස්ථානය පවසයි.මේ පිළිබඳව නිවේදනයක් නිකුත් කරන ජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්ෂ ජනරාල් ලක්ෂ්මන් හුලුගල්ල මහතා සඳහන් කැර ඇත්තේ එවැනි වංචනික ක්‍රියාවන්ට අනුබල හා ආධාර දීමෙන් ද වැළකෙන ලෙසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>12</day>
    </date>
    <link>http://www.silumina.lk/2010/12/12/_art.asp?fn=aa1012123</link>
    <topic>එ.ජා.ප. සම්මේලනයෙන් ජ්‍යෙෂ්ඨයෝ කැපෙති</topic>
    <author>නිරුෂි විමලවීර</author>
    <content>නිරුෂි විමලවීරඅද (12) පැවැත්වෙන එක්සත් ජාතික පක්ෂයේ සම්මේලනය සඳහා එම පක්ෂයේ ජ්‍යෙෂ්ඨයින් බොහෝ දෙනකුට ආරාධනා පත් යවා නැතැයි දැනගන්නට ඇත. එක්සත් ජාතික පක්ෂයේ හිටපු පාර්ලිමේන්තු මන්ත්‍රීවරුන්ගෙන් සමන්විත සංවිධානයක් කලකට ඉහත දී පිහිටුවා ගෙන තිබූ අතර එම සංවිධානයේ බහුතරයකට ආරාධනා පත් යවා නැත.”අපි මේ පක්ෂය වෙනුවෙන් දුක් විඳපු මිනිස්සු. එදා මෙදාතුර පක්ෂයේ හැම සම්මේලනයකටම සහභාගී වුණා. නමුත් මේ වැදගත් තීරණ ගන්න සමුළුවෙන් අපිව කපාදාලා. මේ ගැන එ.ජා.ප. නායකයා ඇතුළු අනෙක් සියලුම තනතුරු දරන උදවිය වගකියන්න ඕනේ” යැයි එ.ජා.ප.යේ ජ්‍යෙෂ්ඨයෙක් සිළුමිණට පැවැසීය.අනුර බැස්ටියන්, මහේන්ද්‍ර විජේරත්න, ගැමුණු අබේසුන්දර, උපාලි පියසෝම, බුද්ධික කුරුකුලරත්න, එම්.ඩී.ප්‍රේමරත්න, වැනි එ.ජා.ප.යේ හිටපු මන්ත්‍රීවරුන් ගණනාවකට මෙවර එ.ජා.ප. සමුළුවට ආරාධනා නොකිරීම ගැන තමන් දැඩි අප්‍රසාදය පළ කරන බවත් ඔවුහු පවසති.අද (12) පැවැත්වෙන එ.ජා.ප. සම්මේලනය ආශ්‍රිතව දැඩි උණුසුම්කාරී වාතාවරණයක් හට ගනු ඇතැයි ද මේ සම්මේලනය කඩාකප්පල් කිරීමට එක්තරා කණ්ඩායමක් උත්සාහ දරන බවටත් තොරතුරු පළ වී තිබිණ.මෙවර එ.ජා.ප. සම්මේලනයේදී සිදු කැරෙන්නේ පක්ෂයේ ව්‍යවස්ථා සංශෝධනය සම්මත කැර ගැනීම පමණක් බවත් එම පක්ෂයේ නායකයෝ පවසති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>12</day>
    </date>
    <link>http://www.silumina.lk/2010/12/12/_art.asp?fn=aa1012125</link>
    <topic>පාරිභෝගිකයා ගසා කෑමට ඉඩ දෙන්නේ නෑ</topic>
    <author>චන්දන බණ්ඩාර</author>
    <content>ඇමැති ජොන්ස්ටන්චන්දන බණ්ඩාරඉදිරි උත්සව සමයේදී කිසිදු අත්‍යාවශ්‍ය භාණ්ඩයක මිල ඉහළ දැමීමට ඉඩ නොදෙන බවත් කිසියම් භාණ්ඩයක මිල ඉහළ ගියහොත් දින දෙක තුනක් ඇතුළත අදාළ භාණ්ඩ වෙළෙඳ පොළට ආනයනය කර මුදා හරින බවත් සමුපකාර සහ අභ්‍යන්තර වෙළෙඳ ඇමැති ජොන්ස්ටන් ප්‍රනාන්දු මහතා පවසයි.සාමාන්‍යයෙන් නත්තල් හා අලුත් අවුරුදු සමයේ අත්‍යාවශ්‍ය භාණ්ඩ මිල ඉහළ දමා අධික ලාභ ගැනීමට ව්‍යාපාරිකයන් පෙළඹෙන බවත් නමුත් මෙවර එලෙස පාරිභෝගිකයාගෙන් ගසා කෑමට ඉඩ නොතබන බවටත් ඇමැතිවරයා සහතික වෙයි.භාණ්ඩ මිල ඉහළ නොදමන බවට තොග වෙළෙඳුන් තමාට සහතික වී ඇති බවත් නමුත් හදිසි තත්ත්වයකදී අත්‍යාවශ්‍ය භාණ්ඩ ආනයනය කිරීමට තමා රටවල් කීපයක් සමඟ සාකච්ඡා කළ බව ද ඇමැති ජොන්ස්ටන් ප්‍රනාන්දු මහතා ප්‍රකාශ කෙළේ ය.මේ සතියේ දී පාකිස්ථානයෙන් සහ ඉන්දියාවෙන් ලොකු ලූණු ආනයනය කර වෙළෙඳ පොළට මුදා හරින බවත් ඒ සමඟම බී ලූනු මිල පහත වැටෙනු ඇති බවත් ඇමැතිවරයා සඳහන් කරයි.ඊට අමතරව අධික ලෙස මිල ඉහළ ගොස් තිබෙන පොල් ගෙඩියක මිල පාලනය කිරීමට අවශ්‍ය කටයුතු කරන බවත් එතෙක් ලක් සතොස මගින් රුපියල් 29 ට පොල් ගෙඩියක් අලෙවි කරන බව ද ඇමැතිවරයා පවසයි.එමෙන් ම ලබන වසරේ ජනවාරි මස සිට ලක් සතොස කෙළින් ම ගොවියාගෙන් එළවළු මිලදී ගන්නා බවත් ඉන් පසුව රට පුරා ඇති ලක් සතොස මඟින් දැනට පවතින මිලට වඩා සියයට 30 ක් පමණ අඩුවෙන් එළවළු පාරිභෝගිකයාට ලබාදීමට පියවර ගෙන ඇති බවත් ඇමැතිවරයා වැඩිදුරටත් සඳහන් කෙළේ ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>12</day>
    </date>
    <link>http://www.silumina.lk/2010/12/12/_art.asp?fn=aa1012129</link>
    <topic>‘ලානිනා’ ඇවිත් වැස්ස වැඩිවෙලා</topic>
    <author>නිහාල් පී.අබේසිංහ</author>
    <content>නිහාල් පී.අබේසිංහඅපේ රටට වැස්ස වැඩිවීමටත් රාත්‍රි සීතල වැඩිවීමටත් ප්‍රධාන හේතුව අවුරුදු 22කට පමණ පසු අත්ලාන්තික් සාගර ප්‍රදේශයේ ඇතිවී ඇති ‘ලානිනා’ තත්ත්වයක් බව කාලගුණ විද්‍යා අධ්‍යක්ෂ ජනරාල් ජී.බී.සමරසිංහ මහතා පවසයි.මීට පෙර මෙවැනි දිගු ලානිනා තත්ත්වයක් ඇතිවී ඇත්තේ 1988 – 1989 වකවානුවේදීය. මේ ලානිනා තත්ත්වය නිසා අපේ කලාපයේ වලාකුළු ඇතිවීම වැඩිවෙන අතර, බෙංගාල බොක්කේ කාලගුණ විපර්යාස බහුලව සිදුවෙන බවත්, වැස්ස වැඩිවී සීතල ඇතිවන බවත් කාලගුණ විද්‍යා අධ්‍යක්ෂ ජනරාල්වරයා පෙන්වා දෙයි.වැඩි ප්‍රදේශයකට ඉහළ උෂ්ණත්වයක් ජල හිඟයක් ඇති කරන තත්ත්වය එල්නිනෝ තත්ත්වයයි. එහි ඇනිත් පැත්ත එනම් රාත්‍රියට සීතල හා අධික වැස්ස ලැබීම ලානිනා තත්ත්වය වේ.1917, 1974, 1975, 1988 මෙවැනි දිගු ආකාරයේ ලානිනා තත්ත්වයන් ඇතිවී ඇති බවත් කාලගුණ විද්‍යා අධ්‍යක්ෂ ජනරාල්වරයා පැවැසීය. මින් 1917 දී ලොව දිගම ‘ලානිනා’ තත්ත්වය තිබුණි.අත්ලාන්තික් සාගර ප්‍රදේශයේ ජලය මේ ලානිනා තත්ත්වය නිසා සෘණ උෂ්ණත්වයකට ලක්වන බවත් ඒ තත්ත්වය මේ වසර මුල සිට තිබුණු බවත් නොවැම්බර් මාසයේ එය උග්‍ර තත්ත්වයට පත්වී ඇති බවත් කාලගුණ විද්‍යා අධ්‍යක්ෂ ජනරාල්වරයා පැවැසීය.මිනිසුන් විසින් කරන විවිධ ක්‍රියා නිසා ලොව විවිධ දේශගුණ විපර්යාසයන් සිදුවෙන බව පෙන්වා දෙන සමරසිංහ මහතා එහි ප්‍රතිඵලයක් ලෙස මේ වකවානුවේදී ලොව අපේ කලාපයේ ලානිනා තත්ත්වයක් හා තවත් ප්‍රදේශවල එල්නිනෝ තත්ත්ව හටගැනීමට හැකි බවද පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>12</day>
    </date>
    <link>http://www.silumina.lk/2010/12/12/_art.asp?fn=aa1012126</link>
    <topic>කොළඹට නොනවතින බස්</topic>
    <author>තාරක වික්‍රමසේකර</author>
    <content>තාරක වික්‍රමසේකරකොළඹ නගරයම ආවරණය වන පරිදි චක්‍රීය බස් රථ සේවාරැසක් නව වසර ආරම්භයේදීම ධාවනයට යොදවන බව ලංගම සභාපති එම්.ඩී.බන්දුසේන මහතා සිළුමිණට පැවැසීය.මේ අයුරින් චක්‍රීයව නොනවතින බස් රථ සේවාවක් කොටුව / නාරාහේන්පිට අතර ධාවනය ඇරැඹූ අතර සම ගාස්තුවක් ලෙසින් එය රුපියල් 10.00ක මුදලක් අය කළ නමුත් පෞද්ගලිත බස් සංගම් විසින් කරන ලද චෝදනා මත එහි ගාස්තු රුපියල් 6, 9 ආදී වශයෙන් සංශෝධනය කරන ලදී.නව බස් රථ සේවය ඇරැඹීමත් සමඟම කොළඹ නගරය පුරා ඇති රාජ්‍ය සංස්ථා හා අනෙකුත් මහජන ආයතන කරා යාමට මහජනතාවට විශාල පහසුවක් ඇතිවන බවද ලංගම සභාතිවරයා පවසයි. දැනට ලංගම බස් රථ ධාවනය නොවන හා ඉතාම අඩුවෙන් ධාවනය කෙරෙන ලාභදායී මාර්ග කෙරෙහි මෙහිදී වැඩි අවධානයක් යොමු කෙරෙන බවද ඒ මහතා පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>12</day>
    </date>
    <link>http://www.silumina.lk/2010/12/12/_art.asp?fn=aa1012127</link>
    <topic>අ.පො.ස. (සා/පෙළ) විභාගයට නව නීති රැසක්</topic>
    <author>සුභාෂිණී ජයරත්න</author>
    <content>සුභාෂිණී ජයරත්නහෙට සිට ආරම්භ වන අ.පො.ස. (සාමාන්‍ය පෙළ) විභාගය සඳහා විභාග මධ්‍යස්ථානවලට විභාග අපේක්ෂකයන් ඇතුළු කරන්නේ ශරීරය පරීක්ෂා කිරීමෙන් අනතුරුව යැයි විභාග කොමසාරිස් ජනරාල් අනුර එදිරිසිංහ මහතා පවසයි. ඒ මහතා මේ තීරණය ගෙන තිබෙන්නේ දැනුවත්ව හෝ නොදැනුවත්ව සිසුන් විසින් සිදුකරන්නා වූ විභාග වංචා අවම කිරීමටය.ඒ අනුව විභාග ශාලාවකට සිසුවකුට ගෙනයා හැක්කේ ප්‍රවේශ පත්‍රය, හැඳුනුම්පත පෑන් හා පැන්සල පමණි. රතු හා දම් පැහැති පෑන්, හයිලයිට් පෑන්, මකන දියර පාට පැන්සල් මෙන්ම වෙනත් භාණ්ඩ මෙන්ම මුදල් පසුම්බි පවා ගෙනයාම තහනම් කිරීමට පියවර ගෙන ඇත.මීට අමතරව අවශ්‍ය මධ්‍යස්ථාන සඳහා ජංගම පොලිස් සේවයක් යෙදවීමටත්, අවිනීතව හැසිරෙන ඕනෑම සිසුවෙකු පිළිබඳවම විභාග ශාලාධිපති විසින් විභාග දෙපාර්තමේන්තුවට මෙන්ම අදාළ පොලිස් ස්ථානවලට ද වාර්තා කිරීමට අවශ්‍ය උපදෙස් විභාග කොමසාරිස්වරයා විසින් ශාලාධිපතිවරුන්ට ලබා දී ඇත.එක් සිසුවකු වෙනුවෙන් තවත් අයකු විභාගයට පෙනී සිට හසුවුවහොත් ඒ දෙදෙනාම අත්අඩංගුවට ගෙන අධිකරණයට ඉදිරිපත් කිරීමට ද උපදෙස් ලැබී ඇත. මෙවර විභාග නීතිරීති ඉතා තදින් ක්‍රියාත්මක වන අතර ජංගම දුරකතන විභාග භූ®මියට ගෙන ඒම සම්පූර්ණයෙන්ම තහනම් කර ඇත. හෙට (13දා) ආරම්භ වන අ.පො.ස. (සාමාන්‍ය පෙළ) විභාගය ලබන 23දා දක්වා පැවැත්වෙන අතර අපේක්ෂකයන් 510,000ක් විභාගයට මුහුණ දෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>12</day>
    </date>
    <link>http://www.silumina.lk/2010/12/12/_art.asp?fn=aa1012128</link>
    <topic>කලා භූෂණ සම්මාන උළෙල 15 දා</topic>
    <author>ටෙක්ලා කාරියවසම්</author>
    <content>ටෙක්ලා කාරියවසම්ශ්‍රී ලාංකේය සංස්කෘතික හා කලා ක්‍ෂේත්‍රයට සුවිශේෂී මෙහෙවරක් කළ සිංහල දෙමළ මුස්ලිම් කලා ශිල්පීන් 210ක් 2010 වසර වෙනුවෙන් කලාභූෂණ සම්මානයෙන් පිදුම් ලබති. සංස්කෘතික කටයුතු දෙපාර්තමේන්තුව, හින්දු කටයුතු දෙපාර්තමේන්තුව හා මුස්ලිම් කටයුතු දෙපාර්තමේන්තුව  එක්ව වාර්ෂිකව සංවිධානය කරනු ලබන මේ සම්මාන ප්‍රදානය මේ මස 15 දා පෙරවරු 10.00ට කොළඹ 7, ජෝන් ද සිල්වා සමරු රඟහලේ දී පැවැත්වේ.සම්මාන ප්‍රදානෝත්සවය සංස්කෘතික හා කලා කටයුතු ඇමැති ටී.බී.ඒකනායක මහතාගේ ප්‍රධානත්වයෙන් මැති ඇමැතිවරුන් ගේ හා සම්භාවනීය පිරිසකගේ සහභාගීත්වයෙන් සිදුකෙරේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>12</day>
    </date>
    <link>http://www.silumina.lk/2010/12/12/_art.asp?fn=aa10121210</link>
    <topic>අලි - මිනිස් ගැටුම් වැළැක්වීමට සිවිල් ආරක්ෂකයන් 3000 ක්</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහඅලි - මිනිස් ගැටුම් වැළැක්වීමට ඉදිරි මස සිට සිවිල් ආරක්ෂකයන් 3000 ක් යොදා ගන්නා බව වනජීවි හා ගොවිජන සේවා ඇමැති එස්. එම්. චන්ද්‍රසේන මහතා පවසයි.ඒ අනුව ඉදිරි කාලයේදී පළාත් මට්ටමින් අලි මිනිස් ගැටුම වැඩිපුරම පවතින ප්‍රදේශවලට වනජීවි නිලධාරීන් සමඟ මෙම සිවිල් ආරක්ෂකයන් යොදවා ගන්නා බවත් අලින් සුරැකීමත් අලින්ගෙන් වගා පාළුවීම් වළක්වා අලි පලවා හැරීමත් මේ නව නිලධාරී බළ සේනාවේ කටයුත්ත වන බවත් ඒ මහතා පවසයි.මේ අතර ආර්ථික සංවර්ධන ඇමැති බැසිල් රාජපක්ෂ මහතාගේ උපදෙස් පරිදි ඉදිකළ මෙරට ප්‍රථම වනජීවි සංරක්ෂණ කෞතුකාගාරය 16 වැනිදා පෙරවරුවේදී ගිරිතලේ වනජීවි පුහුණු මධ්‍යස්ථානය අසලදී විවෘත වන බව වනජීවි හා ගොවිජන සේවා ඇමැති එස්. එම්. චන්ද්‍රසේන මහතා පවසයි.විවිධ වනජීවි විශේෂ 70 ක නිදර්ශක, ලොව වනජීවි තොරතුරු, ග්‍රන්ථ ශ්‍රව්‍ය දෘශ්‍ය උපකරණ ඇතුළත් මේ කෞතුකාගාරය මඟින් මෙරට වනජීවි ලෝලීන්ට නව අධ්‍යාපනයක් මෙන්ම දැනුමක් ලබා ගැනීමට අවස්ථාව ලැබෙන බව වනජීවි අධ්‍යක්ෂ ජනරාල් වෛද්‍ය චන්ද්‍රවංශ පතිරාජ මහතා පවසයි.මෙයට අනුබද්ධව දේශන ශාලාවක් හා වනජීවි තොරතුරු මධ්‍යස්ථානයක් ද ඇත. ඒ සමඟම උඩවලව ඇත් අතුරු සෙවණේ සිට හැදී වැඩුණු අලි පැටවුන් 4 දෙනකු 16 වැනිදා පෙරවරුවේ මාදුරුඔය ජාතික උද්‍යානයට මුදා හරින බවත් වනජීවි අධ්‍යක්ෂ ජනරාල්වරයා පවසයි. ඇමැති එස්. එම්. චන්ද්‍රසේන මහතා මෙම අවස්ථාවට ප්‍රධාන අමුත්තා ලෙස එක්වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>12</day>
    </date>
    <link>http://www.silumina.lk/2010/12/12/_art.asp?fn=aa10121211</link>
    <topic>කොළඹ අනවසර රථ ගාල් නිසා කරදර රැසක්</topic>
    <author/>
    <content>කොළඹ නගරයේ ජනාකීර්ණ ප්‍රදේශ ගණනාවක අනවසර රථගාල් පවත්වාගෙන යෑම නිසා මහජනතාව දැඩි අසීරුවට ලක්වන බවට තොරතුරු අනාවරණය වෙයි.පාසල් දෙකක් හා ළමා උද්‍යානයකින් ද සමන්විත පිටකොටුවේ එම්.ඩී. ගුණසේන මාවතේ මාර්ගය දෙපස වාහන ගාල් කොට රථ හිමියන් ගෙන් මුදල් ලබාගන්නා පිරිසක් ක්‍රියාත්මක වන බවත් මීට පෙර මේ ස්ථානයේ අනවසරයෙන් ගාල් කොට තිබූ බස් රථයක ලිංගික අපයෝජනයන් සිදුවූ බවටත් තොරතුරු ප්‍රචාරය වී තිබිණ. කෙසෙල්වත්ත පොලිස් බල ප්‍රදේශයට අයත් බැස්ටියන් මාවත වැනි තවත් ප්‍රධාන මාර්ග දෙපස බස් රථ බර වාහන ගාල් කොට නීති විරෝධී ලෙස මුදල් ඉපයීමේ ජාවාරමක් කලෙක සිට ක්‍රියාත්මක වන මුත් මෙතෙක් නිසි පියවර නොගැනීම නිසා මේ මාර්ගයන්හි ගමනාගමනයේ යෙදෙන මහජනතාව හා පාසල් සිසුන් දැඩි අසීරුවට පත්වන බවත් තොරතුරු අනාවරණය වෙයි.මේ පිළිබඳව ‘සිළුමිණ’ ට අදහස් පළ කළ එම්. ඩී. ගුණසේන මාවතේ පිහිටි පාසලක ගුරුවරියක විසින් පෙන්වා දුන්නේ මේ අනවසර රථ වාහන ගාල් කිරීම නිසා නව පාසල්වල ආරක්ෂාවටත් තර්ජන ඇතිවිය හැකි බවයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>12</day>
    </date>
    <link>http://www.silumina.lk/2010/12/12/_art.asp?fn=aa10121212</link>
    <topic>පාතේගම ඤාණිස්සර හිමිට ආචාර්ය මහාචාර්ය පදවි</topic>
    <author/>
    <content>අනුරාධපුර බුද්ධශ්‍රාවක භික්ෂු විශ්ව විද්‍යාලයේ බෞද්ධ අධ්‍යයන අංශයේ ජ්‍යෙෂ්ඨ කථිකාචාර්ය දර්ශනපති පාතේගම ඤාණිස්සර හිමියෝ පසුගියදා ආචාර්ය මහාචාර්ය පදවිවලින් පිදුම් ලැබූහ.ශ්‍රී ජයවර්ධනපුර විශ්ව විද්‍යාලයේ පශ්චාත් උපාධි පිඨයට උන්වහන්සේ ඉදිරිපත් කළ ‘බුදු සමයේ එන වජ්ජසංකල්පය පිළිබඳ තුලනාත්මක අධ්‍යයනයක්’ නමැති ශාස්ත්‍රීය පර්යේෂණ නිබන්ධය වෙනුවෙන් ශ්‍රී ජයවර්ධනපුර විශ්ව විද්‍යාලය මගින් උන්වහන්සේට දර්ශනසූරී (ආචාර්ය) උපාධිය පිරිනමා තිබේ.අනුරාධපුර බුද්ධශ්‍රාවක භික්ෂු විශ්ව විද්‍යාලය මගින් ආයතනයට කැපවීම, ශාස්ත්‍රීය සේවය හා සමාජයට දැනුම බෙදාදීම යන අංශ පිළිබඳව සලකා බලා උන්වහන්සේට බෞද්ධ අධ්‍යයන අංශයේ මහාචාර්ය පදවිය පිරිනමා තිබේ. ඒ අනුව පාතේගම හිමියෝ අනුරාධපුර බුද්ධශ්‍රාවක භික්ෂු විශ්වවිද්‍යාලයේ ප්‍රථම සහ එකම මහාචාර්ය වරයා වෙති.කවියකු, ගීත රචකයකු, ග්‍රන්ථ කර්තෘවරයකු, පුවත්පත් තීරු ලිපි රචකයකු හා ප්‍රකට ධර්ම සංනිවේදකයකු වන පාතේගම හිමියන් ලියා ප්‍රකට ගායක ගායිකාවන් විසින් ගායනා කර ඇති ගීත සංඛ්‍යාව සියයකට අධික ය. ග්‍රන්ථ තිස් දෙකක් ලියා ප්‍රකාශයට පත් කොට තිබේ. ළමා, ශාස්ත්‍රීය, නිර්මාණාත්මක හා සංස්කරණ ග්‍රන්ථ ඒ අතර වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>12</day>
    </date>
    <link>http://www.silumina.lk/2010/12/12/_art.asp?fn=ab101212_1</link>
    <topic>ජාතික ආරක්ෂාව හා ජාතික අභිලාෂය දෙකක් නොව එකක්</topic>
    <author/>
    <content>ජනපති අයවැය පිළිතුරු කතාවේදී කියයිගරු කතානායකතුමනි,2011 අයවැය විවාදයේ අද දවසේ, මුදල් අමාත්‍යාංශ කාරක සභා අවස්ථාව සඳහා වෙන් වෙනවා වගේ ම අයවැය විවාදයේ ද අවසන් දිනය වෙනවා. අයවැය කතාව ඉදිරිපත් කිරීමට මේ ගරු සභාවට මා පැමිණියා වගේ ම එය අවසන් කරන අද දිනයේද විශේෂයෙන් ම මුදල් අමාත්‍යාංශයේ කාරක සභා විවාදයට ද සහභාගි වීම වැදගත් යැයි මා අදහස් කළා.දින 16 ක් පුරා පැවැති විවාදයේ දී අයවැය කථාව සම්බන්ධයෙන් වගේ ම අමාත්‍යාංශ මට්ටමෙන් පැවැති කාරක සභා විවාද වලදී ද, විපක්ෂයේ ගරු මන්ත්‍රීවරුන් නැගූ® විවිධ ප්‍රශ්න සම්බන්ධයෙන් ඇමැතිවරු මෙන් ම, ආණ්ඩු පක්ෂ මන්ත්‍රීවරුන් ද කරුණු පැහැදිලි කර තිබෙනවා. එසේ වුවත් අයවැය විවාදයේ දී මතු වූ පොදු කරුණු කිහිපයක් සම්බන්ධයෙන් කරුණු පැහැදිලි කිරීමට මා බලාපොරොත්තු වෙනවා.එළඹෙන දශකයේ පළමු අයවැය ලේඛනය මෙයයි. ගරු කතානායකතුමනි, ඔබතුමා මේ කාරක සභා අවස්ථාවෙන් පසුව අස්සන් යොදන 2011 විසර්ජන පනත මෙම අයවැය නීතිමය ලියවිල්ලක් කරන්නට යොදන ඓතිහාසික අස්සනක් වේවි.ඒ අස්සන යොදන්නේ අපේ රටේ විශේෂයෙන් ගමෙන්, ගොවිපළෙන්, වැඩපළින්, කලාවෙන්, සංස්කෘතියෙන් හා ගුණධර්මවලින් අපේ ජාතික ආර්ථිකය පෝෂණය විය යුතු යැයි විශ්වාස කරන මහින්ද චින්තන ඉදිරි දැක්ම තවත් වසර 06 කට ශක්තිමත්ව ඉදිරියට ගෙන යන්නටයි. මේ එළඹෙන 6 වසර තුළ අපේ රටේ දුප්පත්කම මුළුමනින් ම තුරන් කර ආසියාවේ නැඟී එන ආර්ථිකයක් ලෙස ඩොලර් 4000 ඉක්මවූ ඒක පුද්ගල ආදායමක් ඇති රටක් බවට පත් කිරීමට අවශ්‍ය පරිදියි මේ අය වැය සකස් කර තිබෙන්නේ.මේ අය වැය විවාදයේ දී විවිධ මන්ත්‍රීවරු විවිධ අදහස් ප්‍රකාශ කළා. ඒවා අපි අගය කරනවා. ඇතැම් අදහස් අපේ යෝජනා තවදුරටත් අර්ථවත් කරන්න බෙහෙවින් දායක වුණා.ඒවාට සරිලන පරිදි අපේ ප්‍රතිපත්ති සකස් කරගන්න අපි නිහතමානී වෙනවා. එහෙත් සමහර යෝජනා ඒ අය විසින් විශ්වාස කරන දේශපාලන දර්ශනය නිසා හුදෙක් ප්‍රතිවිරුද්ධ විවේචන වුණා. ඇතැම් අයගේ විවේචන වල ඉලක්කය වුණේ තමන් විශ්වාස කරන දෙය අපි ලවා කරවා ගැනීමයි. අපේ දේශපාලන ආර්ථික ප්‍රතිපත්තිය තුළ රටට නොගැළපෙන වැඩ පිළිවෙළ ක්‍රියාත්මක කරන්න ඉඩ නැහැ. ඒ කොහොම වුණත් මේ අයවැය විවාදය ඉතා සාර්ථක ව පවත්වා ගැනීමට දායක වූ සියලුම මන්ත්‍රීවරුන්ට මා ස්තුතිවන්ත වෙනවා.නිදහසින් පසුව බිහිවූ, දුරදක්නා නුවණින් කටයුතු කළ, අප අද ක්‍රියාවට නඟා ඇති මහින්ද චින්තන ඉදිරි දැක්ම වැනි දේශීය ශක්තිය පිළිගත්, ගම නියෝජනය කළ ප්‍රගතිශීලී නායකයින් රැසක් අපට සිටියා. ඒ අය අතර රුහුණේ ඩී.ඒ. රාජපක්ෂ,සත් කෝරලේ ශ්‍රී නිශ්ශංක රජරට මෛත්‍රිපාල සේනානායක, කඳුරට ටී.බී. ඉලංගරත්න, හේවාගම් කෝරලයේ ෆිලිප් ගුණවර්ධන, දකුණේ එස්.ඒ. වික්‍රමසිංහ, සබරගමුව නියෝජනය කළ ආචාර්ය එන්.එම්. පෙරේරා මෙන් ම අපේ රට කීර්තිමත් ලෙස මෙහෙයවූ සිරිමාවෝ බණ්ඩාරනායක මැතිනිය වැනි නායකයන් කැපී පෙනුණා.ඒ අය සිහින දුටු සමාජ ආර්ථිකයක් තිබුණා. ඒ අය කළ වැඩ ගැන අපට අද ආඩම්බරයෙන් කතා කළ හැකියි. අර්ථසාධක අරමුදල්, ජාතික ඉතිරි කිරීම්, ජාතික රක්ෂණ, ගමනා මණ්ඩලය වැනි කටයුතු ආරම්භ කළේ මෙවැනි නායකයින්, වාරිමාර්ග යෝජනා ක්‍රම, ගොවීන්ගේ අයිතිය, රාජ්‍ය ව්‍යාපාර, ඉඩම් ප්‍රතිසංස්කරණය ගැන ඔවුන් අවංකවම පෙනී සිටියා. ස්වයංපෝෂිත කෘෂි කාර්මික නිෂ්පාදන ඉලක්ක කෙරෙහි එම වැඩ පිළිවෙළ යොමු වුණා.රටේ සංවර්ධනය සඳහා ඉතිරි කිරීම් වැඩි කර ගැනීමේ අවශ්‍යතාව එදා ආචාර්ය එන්.එම්. පෙරේරා පෙන්වා දුන්නා. අනිවාර්ය ඉතුරු කිරීම් ගිණුම් පවා ඇති කළා. ඒ දුරදක්නා දැනුම අපි තුළ ඇති නිසාත්, එමඟින් අපේ රටේ ජනතාව කිසිවකුටත් අත නොපා තම ජීවිකාව ගෙනයාමට ඉඩ ප්‍රස්ථා ඇති කළ යුතු බව මහින්ද චින්තන ඉදිරි දැක්ම මඟින් විශ්වාස කරන නිසාත්, මේ රටේ වැඩ කරන ගොවි කම්කරුවන් වෙනුවෙන් ද, විදේශ රැකියා කරන්නන් වෙනුවෙන් ද, තම සැදෑ සමය අර්ථවත් කරන විශ්‍රාම වැටුප් අරමුදල් ඇති කිරීමට අපි ඉදිරිපත් වුණා.ගමේ ආර්ථිකය ශක්තිමත් කිරීමට, පාරවල්, විදුලි බලය, වාරි මාර්ග, මූලික පාසල්, රෝහල්, ජීවානෝපාය මාර්ග ඇති කරන ගම නැගුම සෑම ගමක් පාසාම ව්‍යාප්ත කිරීම මේ අයවැයෙන් ද කථා කළෙත්, ඒ සඳහා විශාල ලෙස මුදල් වෙන් කළෙත් ඉහත නායකයන් සිහින දුටු සමාජ ආර්ථික වෙනස යථාර්ථයක් කරන්නයි. පළාත් සභා මට්ටමෙන් ඇති මාර්ග සංවර්ධනය සඳහා පමණක් රුපියල් බිලියන 20 ක් වෙන් කෙළේ ඉදිරි වසර 2 තුළ මාර්ග සංවර්ධනයේ කැපී පෙනෙන වෙනසක් කරන්නයි.ගම ශක්තිමත් කරන්න අපි මෙහෙයවූ කුඩා ව්‍යාපෘති 72,105 ක ප්‍රායෝගික අත්දැකීම් ද අපි උපයෝගි කරගත්තා. මේ ව්‍යාපෘතිවල ප්‍රතිලාභීන් සංඛ්‍යාව දශ ලක්ෂ 11.9 ක් වෙනවා. රටේ ආර්ථිකයේ ජීවනාලිය බඳු කෘෂි කර්මය, වාරිමාර්ග, ධීවර, පශු සම්පත්, කුඩා හා මධ්‍යම පරිමාණ ව්‍යාපාර, සංචාරක කටයුතු, අපේ ස්වභාවික සම්පත් සමඟ බැඳී ඇති ක්ෂේත්‍ර වලට අපි මේ අයවැය ඍජුවම ළං කළෙත්, බත බුලතින් පිරි රටක් තුළින් සරු සාර ආර්ථිකයකට අප රට රැගෙන යන්නයි.කිරි නිෂ්පාදනය දිය‍්‍රණු කරන්න කිරි ගොවීන්ට ලීටරයකට ලැබෙන මුදල රුපියල් 50 දක්වා වැඩි කිරීම, ධිවරයන්ට දී ඇති සහන, බීජ නිෂ්පාදන දිරිගැන්වීම, ගෙවතු දශලක්ෂයේ වැඩ සටහන මේ අයවැයේ ඇතුළත් කළේ ඒ නිසයි. ඒ වාගේ ම කිසිවෙක් අයවැයක් තුළින් නොසිතූ® ස්වයං රැකියා ක්ෂේත්‍රය, ගෘහ ආර්ථිකය, සුළු පරිමාණ ආර්ථික කටයුතු, ගමේ, නගරයේ වෙළෙඳ පළ වගේ අංශ යනාදිය ඉලක්ක කරගත්තේ ඒවා අපේ ආර්ථිකයේ දැවැන්ත පුරුක් නිසයි.දරුවන් හා මවුවරුන්, පෙර පාසල්, ඉංග්‍රීසි, පරිගණක භාෂා, පාසල් පද්ධතිය, නිපුණතා අධ්‍යාපනය, විශ්ව විද්‍යාල පහසුකම්, තරුණයින් හා ක්‍රීඩා ආර්ථිකයක් ඉලක්ක කර ගත්තේ අපේ අනාගතය දැනුමේ හා කුසලතාවන්ගේ ආර්ථිකයක් විය යුතු නිසයි. අපි එසේ කළේ අපේ රටේ සංවර්ධනයට අපේ ම දැක්මක් තුළින් අපේ ශක්තීන් ඉලක්ක විය යුතු යැයි කියන විශ්වාසය අප තුළ තිබෙන නිසයි.මහින්ද චින්තන අලුත් ශ්‍රී ලංකාවක් සඳහා ක්‍රියාත්මක කරන වැඩ පිළිවෙළ, ප්‍රායෝගික අත්දැකීම් වලින් පෝෂණය වූ එකක්, මැතිවරණ ප්‍රකාශන මැතිවරණයට පමණක් සීමාවීම නවතා එය රජයේ ප්‍රතිපත්තිමය හා ක්‍රියාකාරී වැඩපිළිවෙළ කළේ අපේ රජයයි. මේ අයවැයෙන් 2010 මැතිවරණ ප්‍රකාශනය ද ක්‍රියාවට නැංවූවා. මැතිවරණයේදී අප දුන් පොරොන්දු රාශියක් ඉටුවන අයුරින් අයවැයේ ප්‍රතිපාදන සැලසුවා. සියලු පොරොන්දු ඉටු කරන 6 අවුරුද්දකට මේ අය වැය අඩිතාලමක් දැම්මා.පසුගිය වසර 05 තුළ ආර්ථික වශයෙන් අප ඉදිරියට ආවා. ඒක පුද්ගල ආදායම 2010 වන විට ඩොලර් 2400 පමණ මට්ටමකට ගෙන ඒමට හැකි වුණා. සියයට 8 ක පමණ හොඳ වර්ධනයක් හා සියයට 7 ට අඩු උද්ධමනයක් ඇති කරගන්න ලැබුණා. ආර්ථික විද්‍යාඥයින් කථා කරන ආර්ථික වර්ධනයටත් වඩා අපි ආඩම්බර වුණේ අපේ රටේ 2006 දී සියයට 15.2 ක් ව පැවති දුප්පත්කම 2010 වන විට සියයට 7.6 දක්වා හරි අඩකින් අඩු කර ගැනීමට අපේ වැඩපිළිවෙළ සමත් වූ නිසයි. එය අපට ධෛර්යයක්. අපේ ප්‍රතිපත්ති නිවැරැදි බව තහවුරු කිරීමක් එයින් සිදු වුණා.ඒ ප්‍රගතිය නගර වලින්, ගම් වලින් මෙන් ම වැවිලිකරයෙන් ද ඇති කරගත හැකි වුණා. එය සිදුවුණේ ඒ පළාත් වලට පාරවල්, විදුලිබලය, පානීය ජලය වැනි මූලික පහසුකම් ලබා දුන් නිසයි. එම පහසුකම් වල ඉහළ ප්‍රතිඵල ජනතාවට අත්විඳ ගන්න හැකි වුණේ අපේ රජය විසින් විවිධ අභියෝග මධ්‍යයේ වුවත් දෙනු ලැබූ අතිවිශාල පොහොර සහනාධාරය, ඉහළ නිෂ්පාදන මිල ගණන්, නිෂ්පාදන මිලදී ගැනීමට රජය මැදිහත් වීම, අධ්‍යාපන, සෞඛ්‍ය පහසුකම් හා පෝෂණ වැඩසටහන් පුළුල් කිරීම්, පාසල් පොත් හා නිල ඇඳුම් බෙදාදීම වැනි වැඩ කටයුතු අඛණ්ඩව පුළුල් කිරීම නිසයි.මෙවැනි වැඩපිළිවෙළ සඳහා මෙම අයවැයේ රුපියල් බිලියන 10 ඉක්මවන ප්‍රතිපාදන විවිධ අමාත්‍යාංශ යටතේ පිරිනමා තියෙනවා. එම නිසයි අඩු දිළිඳු භාවයක් ගැන ඉහළ මානව සංවර්ධන දර්ශක ගැන අපට කථා කළ හැකි වී තිබෙන්නේ. එම වැඩ පිළිවෙළ තව තවත් ජනතාවට ළංකිරීම 2011 අයවැයෙහි දැක්ම වුණා.ඒ නිසයි අයවැය යෝජනා රාශියක් ඉදිරිපත් කරද්දීත්, පොහොර සහනාධාරය, සමෘද්ධි සහනාධාරය වැනි වියදම් මේ අයවැයෙන් දිගටම කරගෙන යාමට ප්‍රතිපාදන සලසා තියෙන්නේ. ත්‍රිපෝෂ වැඩසටහන මව්වරුන් ලක්ෂ 11 ක් සඳහා ඉලක්ක කරගන්න අයවැය ප්‍රතිපාදන රුපියල් මිලියන 1,500 ක් දක්වා වැඩි කරන්න යෝජනා කළේ පෝෂණ වැඩසටහන් පුළුල් කළ යුතු නිසයි.මේ අයවැයට මේ පාර්ලිමේන්තුවේ සියලු දෙනාම එකඟ විය යුතු නැහැ. ඇතැම් අයගේ දර්ශනයට මෙය ගැළපෙන්නෙත් නැහැ. ඒ අයට පෞද්ගලිකකරණයෙන්, වෙළෙඳ පොළෙන්, රාජ්‍ය සංස්ථා හෙළා දැකීමෙන් හැර රටේ ප්‍රශ්න වලට විසඳුම් හොයන්න වෙනත් විකල්පයක් සැබෑ ලෙස ම නැතුව ඇති. එහෙත් බලයට එනතෙක්, තමන් සැබවින් ම විශ්වාස කරන රාජ්‍ය අංශය කප්පාදු කිරීම, පෞද්ගලිකකරණය වැනි ජනතා විරෝධී ප්‍රතිපත්ති ගැන කථා කරන්නත් බයයි. හැබැයි බලය ලැබුණොත් ඔවුන් කරන්නේ ඒ දේවල්මයි. ඒකයි ඉතිහාසය, ඒකයි යථාර්ථය.මේ ආර්ථිකයේ සම්පත් වලින් ගම දියුණු කරන්න හිතාගන්න තරම්වත් ගම ගැන හිතන්නේ නැහැ. කම්කරු සුබසාධනය, සුළු හා මධ්‍යම පරිමාණ ව්‍යාපාර, ජාතික සම්පත් වලට වැඩි අගයක් එකතු කිරීම වැනි ප්‍රතිපත්ති ගැන හිතන්න රට ගැන ආදරයක් නැහැ. රටේ මධ්‍යම පත්තිය ඉතිරි කිරීම්වලට පොළඹවන බදු ප්‍රතිපත්තියක් සකස් කරන්න දැක්මක් නැහැ. රටේ දේපල විනාශ කළ, ජනතාව අමු අමුවේ ඝාතනය කළ ජාතිවාදය, ත්‍රස්තවාදය, විදේශීකරණය පෝෂණය කළ අයට එයින් මිදෙන්නත්, රටට ගැළපෙන දේ තේරුම් ගන්නත් තරමක් කල් යාවි.අවාසනාවට ඒ සුළු පිරිස මේ අයවැය දිහා බැලුවේ ජාතිවාදී හා ද්වේශසහගත දෘෂ්ඨි කෝණවලින්.බොහෝ අය මේ අයවැය ගැන කථා කරද්දී රටේ ආරක්ෂක වියදම් වැඩි බව ප්‍රකාශ කළා. ත්‍රස්තවාදය දැන් ඉවරයි. එහෙම නම් ආරක්ෂක අමාත්‍යාංශයට මෙච්චර මුදල් මොකටද කියා අහනවා. ආරක්ෂක වියදම් රුපියල් බිලියන 209 ක් පමණ වෙනවා. එම වියදම්වලින් රුපියල් බිලියන 184 ක්, නැත්නම් සියයට 88 ක් විතර වියදම් කරන්නේ ආරක්ෂක සේවාවල වැටුප්, ආහාර පාන, නිළ ඇඳුම් ආදිය සඳහායි.දැන් ත්‍රස්තවාදය ඉවරයි කියා ආරක්ෂක හමුදාවල සේවය කරන අයට වැටුප් ගෙවන්නේ නැද්ද? වැඩි කළ වැටුප් ඒ අයට දෙන්නේ නැද්ද? ආරක්ෂක සේවාවල යෙදෙන අය බිම්බෝම්බ ඉවත් කරන්න, අවතැන් වූවන් පදිංචි කරන්න, කොළඹ ගංවතුර පාලනය කරන්න, කොළඹ නගරය අලංකාර කරන්න, වැඩි දියුණු කරන්න සහභාගි වන්නේ නැද්ද? බස්නාහිර පළාතේ ගංවතුර පාලනය කිරීම සඳහා ආරක්ෂක සේවාවන් දියත් කර ඇති ව්‍යාපෘති නොවන්නට කොළඹ නගරයේ ගංවතුරේ හානිය කොපමණ වෙන්න තිබුණද? එම නිසා මෙම වියදම් අනර්ථකාරී ලෙස අර්ථ දක්වන්න එපා.ජාතික අභිලාශයත්, ජාතික ආරක්ෂාවත් දෙකක් ලෙස ඓතිහාසිකව සැලකූ අයට එය එසේ පෙනීම ගැන, ඇත්තෙන් ම අප කලබල විය යුතු නැහැ. වැඩි වියදම් ප්‍රමාණයක් රට රැකදුන් අපේ වීරෝධාර හමුදාව සඳහා පමණක් නොවෙයි, අප වෙනුවෙන් දිවි පිදූ වීරෝදාර සෙබලුන් මෙන් ම ඔවුන්ගේ පවුල්වල සුබ සාධනය සඳහා ද යෙදවීම අපේ ප්‍රමුඛත්වයයි. ඒ නිසයි හමුදාවල පවුල් ශක්තිමත් කිරීමටත්, රුපියල් මිලියන 3,000 ක මුදල් වෙන් කරන්න යෝජනා කළේ.අපේ රටේ මහජනතාව අනුමත කළ මහින්ද චින්තන වැඩ සටහනේ හරය වුණේ ජාතික ආරක්ෂාවත්, ජාතික අභිලාෂයත් දෙකක් නොව එකක් බව පිළිගැනීමයි.නිදහසෙන් පස්සේ පැවති රජයන් ඉතිහාසය පුරාම මෙය එකක් බව තේරුම් නොගැනීම නිසා අපේ රට 2009 මැයි මාසේ 19 දක්වා විවිධ අනාරක්ෂිත තත්ත්වයන්ට මුහුණ දුන්නා. 1958 ජාතිවාදී කෝලාහල, 1962 කුමන්ත්‍රණය, 1971 සහ 1988 කැරැලි, 83 කළුජූලිය, දුරයප්පා ඝාතනයේ සිට 2009 මැයි 19 දක්වා පැවැති බිහිසුණු බෙදුම්වාදී කොටි ත්‍රස්තවාදය, ජාතික අභිලාශයන් තේරුම් නොගෙන ජාතික ආරක්ෂාවේ වැදගත්කම අවතක්සේරු කිරීම හේතුවෙන් ඇති වූ භයානක ප්‍රතිඵලයි. මේවායින් රටට වූ විනාශය, ජාතික ආරක්ෂාව සඳහා ගිය වියදම් මෙන් කී ගුණයක් ද?අපේ රටේ ජනතාවගේ පමණක් නොව රාජ්‍ය තාන්ත්‍රික සබඳතා පවත්වා ගැනීමට අප රට තුළ සිටින විදේශ නිලධාරීන්, අපේ රටට පැමිණෙන විදේශ සංචාරකයින් හා අමුත්තන් පමණක් නොව අපේ රටේ සතා සිවුපාවා, පරිසරය, ජාතික සම්පත් පවා ආරක්ෂා කිරීම රජයේ පරම වගකීමක්.අපි දකින්නේ එවැනි වියදම් කිරීම සෑම රජයකටම පැවරෙන ව්‍යවස්ථානුකූල වගකීමක් ලෙසයි. අප විසින් එය වටහා ගෙන ජාතික ආරක්ෂාවත්, ජාතික අභිලාශයත්, එකක් ලෙස තේරුම් ගත් නිසා තමයි අවුරුදු 26 ක් පුරා පැවැති කොටි ත්‍රස්තවාදයෙන් අපේ රට ගළවා ගැනීමට හැකි වුණේ. එය යුද අපරාධ වලින් සමන්විත එකක් නොව මානුෂික මෙහෙවරක්. කොටි ත්‍රස්තවාදීන් වසර 25 ක් තුළ කළ මිනිස් ඝාතන නවතා ගත හැකි වුණ වැඩපිළිවෙළක්ඒ විතරක් නොවෙයි 26 අවුරුද්දකට පසුව ප්‍රථම වරට 2010 දී ඉතාම සාමකාමී පූර්ණ මුදල් වර්ෂයක් සම්පූර්ණ කර ගැනීමට අපට හැකි වී තිබෙන්නේ ද ඒ නිසයි.මුදල් පාලනයේ පැවැති අවිනිශ්චිතතා රාශියක් ඉන් මිදී ගියා. එමඟින් රටට ඇති වුණු මූල්‍ය ශක්තිය, ජනතාවගේ සිත්සතන් වල ඇතිවූ සැනසිල්ල, ආරක්ෂා වූ ජීවිත සංඛ්‍යාව කොපමණ දැයි කියන්න පුළුවන් ද? ව්‍යාපාරික අංශවලට ඇතිවුණ ඉතිරිය කොපමණ ද? අපේ රට, රටේ ජනතාවට පමණක් නොව විදේශ වලින් පැමිණෙන සියලු දෙනාට ද ඉතාම ආරක්ෂිත තැනක් හැටියට පත් වුණා නේද? ඒ තත්ත්වය අපට ඇති කර ගැනීමට හැකි වුණේ අපේ රටේ ආරක්ෂක වියදම් අප විසින් මානුෂික අරමුණක් වෙනුවෙන් ඵලදායි ආයෝජනයක් ලෙස කළ නිසා නොවෙයිද?අපේ රටේ ඇති වූ සියලු ඛේදවාචකයන්ට මූලික හේතුව වූයේ ජාතික ආරක්ෂාව අවතක්සේරු කිරීමයි. සියලුම පාලකයන් ජනතාවට කිවේ තමන්ගේ ආරක්ෂාව තමන් සපයා ගත යුතු බවයි. මේ නිසා ජනතාව අහිංසක, අසරණ පුරවැසියන් බවට පත්වුණා පමණක් නොව, මංකොල්ල කරුවන්, පාතාල කල්ලි, බලපුළුවන්කාර අයගේ පෞද්ගලික ආරක්ෂක සේවාවන් වල පීඩනයන්ටද ලක් වුණා.අරන්තලාව වගේ අමානුෂික භික්ෂු ඝාතන වූ විට, ඇඳීරි නීතිය දමා පාලකයා ජනතාවගෙන් ඈත් වුණා. එහෙත් කැබිතිගොල්ලෑවේ මිනිස් ඝාතනය වෙනකොට අපි ජනතාවට ළංවි ඔවුන්ගේ ආරක්ෂාවට ඉදිරිපත් වුණා. ඔවුන්ට සැකෙන් බියෙන් තොර රටක් ඇති කරන බවට පොරොන්දු වුණා. ඒ පොරාන්දුව ඉටු කරන්න ආරක්ෂක අමාත්‍යාංශයේ වියදම් හේතු වුනා.මේ උත්තරිතර සභාවේ සිට මේ රටේ සෑම පුරවැසියකුට පමණක් නොව මේ රටේ ජීවත්වන සෑම රාජ්‍ය තාන්ත්‍රික සේවාවන් වල යෙදෙන නිලධාරීන් මෙන්ම, විදේශ රටවලින් පැමිණෙන සංචාරකයින්ටත්, ආයෝජකයන්ටත් ඔවුන්ගේ ආරක්ෂාව වෙනුවෙන් මේ රජය සහතික වෙනවා. ඒ පමණක් නොව එම තත්Àවය සුරක්ෂිත කරන්න අවශ්‍ය මුදල් මේ අයවැයෙන් වෙන්කර තිබෙන බවත්, මම ඉතාම වගකීමෙන් කියනවා.මේ උත්තරිතර සභාවේ සිට මේ සහතිකය අපට දෙන්නට පුළුවන් වී තිබෙන්නේ අපි ආරක්ෂක වියදම් ආයෝජනයක් ලෙස කරන නිසයි දිගු කාලිනව අපේ මුහුදු සීමාවන්, අපේ ගුවන් සීමාවන් , අපේ භූමි සීමාවන්, උපායශිලිව ආරක්ෂා කර ගැනීම සඳහා , ජාතික ආරක්ෂාව සඳහා ඉදිරියේදි ද වියදම් කිරීමට සිදු වෙනවා.එමෙන්ම, අනෙකුත් රටවලට සාමකාමී වාතාවරණයක් පවත්වාගෙන යාමට අවශ්‍ය සේවාවන් සැපයීම සඳහා, අපේ හමුදා - සාම හමුදා වශයෙන් ශක්තිමත් කිරීමට කටයුතු කරනවා. අපේ ආරක්ෂක සේවාවන් වල කුසලතාවන් වැඩි කරමින් ලෝකයේ ඉහළම විනය ගරුක වෘත්තිමය හමුදාවක් බවට පත්කිරීමට ජාතික ආරක්ෂක වියදම් මෙහෙයවනවා. එමගින් අපේ රටේ ආයෝජන පරිසරය තව තවත් ශක්තිමත් කිරීමට අපි ප්‍රමුඛත්වය දෙනවා.එබැවින් කවුරුන් කවර මතයක් දැරුවත්, අපේ රටේ අවශ්‍යතාවයන්ට සරිලන පරිදි ආරක්ෂක වියදම් කළමනාකරණය කර ගැනීමට අපේ රජය මැලිවන්නේ නැති බව මම ප්‍රකාශ කරන්න කැමතියි. එම වියදම් ඉතිහාසයේ ඇති වූ භයානක බෙදුම්වාදි ත්‍රස්තවාදය නැවත ඇති නොවීම සඳහා කරන ආයෝජනයක් බව අප හැම විටම තේරුම් ගත යුතුයි.ඇතැම් අය මේ අයවැයේ සුබවාදි බව අවතක්සේරු කළේ, අයවැය සමස්ත වශයෙන් හොද වුණත් එය ක්‍රියාත්මක කරන්නට මේ රජයට පුළුවන්ද කියන උපහාසාත්මක විවේචනය ඉදිරියට දමමිනුයි.මාවිල්ආරුවෙන් ඇරඹුණු මානුෂික මෙහෙවර, වසරක් තුළ මුළු නැගෙනහිර පළාත තුළම ව්‍යාප්ත කිරීමටත්, පසුව එම ප්‍රදේශවල මැතිවරණ පවත්වා ප්‍රජාතන්ත්‍රවාදි ප්‍රවේශයකට ගෙන ඒමෙනුත්, ඉන් පසුව මුළු මහත් උතුරු ප්‍රදේශයම ත්‍රස්තග්‍රහණයෙන් නිදහස් කරගෙන එසේ මුදවාගත් ලක්ෂ 03 කට ආසන්න අහිංසක ජනතාවක් පෝෂණය කර එම ප්‍රදේශ වල පැවති බිම් බෝම්බ ඉවත් කර නැවත පදිංචි කිරීමේ වැඩපිළිවෙල කිරීමට හැකි වූ අපේ රජයට, ඉදිරි අවුරුදු 03 තුළ මේ රටේ සෑම ගමක්ම ආවරණය වන පරිදි සංවර්ධනය කිරීම අභියෝගයක් වෙතැයි සලකන්නේ කොහොමද? අප ඒ සංවර්ධනය සඳහා කැපවෙන්නේද ත්‍රස්තවාදය තුරන් කිරීමට කැපවූ ආකාරයටමයි.රට දියුණු කරන එක - කොටි ත්‍රස්තවාදය මර්දනය කරන්න අසමත් වූ අයට, අපේ රටේ දුප්පත් කම අඩුකරන්න බැරි වූ අයට, අවුරුදු 5ක් තුළ ඒක පුද්ගල ආදායම දෙගුණ කරන්න බැරි වූ අයට, රජයක් තියා සිල්ලර කඩයක්වත් පාලනය නොකළ - විද්වතුන් යැයි කියාපාන ඇතැම් ඇයට, ඇතැම් රාජ්‍ය නොවන සංවිධාන වලට, අභියෝගයක් වෙන්න පුළුවන්.නමුත් ඒක අපට අභියෝගයක් නොවෙයි. මා එසේ කියන්නේ අපේ රටේ රාජ්‍ය සේවකයන්, ජනතාව, වෘත්තිය සමිති, රටට ආදරය කරන ව්‍යාපාරිකයන්, රට සංවර්ධනය කිරීම සඳහා කැප වී ඇති බව ඒ අය මේ අයවැයට දැක්වූ සුබවාදි ප්‍රතිචාර වලින් පෙන්නුම් කරන නිසයි. අප රට දියුණු කරන්නට අප රජය කැප වී ඇති බවට මේ සියලු පාර්ශ්වයන් තුළ විශ්වාසයක් ගොඩනැගි තියෙනවා. ඒ අය තමන්ගේ ඉල්ලීම් වලම එල්ලීගෙන ඉන්නේ නැහැ.සාකච්ඡා මාර්ගයෙන් තම ප්‍රශ්න විසඳාගන්න හැකියි කියන විශ්වාසය ඇතිවයි ඉන්නේ. තමන්ට පෙර රට කියන තැනයි ඒ අය ඉන්නේ. අයවැය හා සංවර්ධන කටයුතු වෙනුවෙන් අප සියලු දෙනා ප්‍රමුඛත්වය දෙනවා. අයවැය ක්‍රියාත්මක කරන්න අවශ්‍ය නීති රීති සියල්ල සකස් කිරීම මාර්තු මාසයට පෙර අවසන් කිරීමට අප කටයුතු කරනවා.මේ අයවැය යටතේ පළමු පළාත් මට්ටමේ සමාලෝචනය මාර්තු මාසයේ මා පටන් ගන්නවා. ඒ සඳහා විපක්ෂ මංත්‍රීවරුන්ටත් මාර්තු මාසයේ මා පටන් ගන්නවා. ඒ සඳහා විපක්ෂ මංත්‍රිවරුන්ටත් මෙවර ආරාධනා කරනවා. අප සියලු දෙනා එක්ව සංවර්ධන ක්‍රියාවලියේ අඩුපාඩු නිවැරදි කරගෙන අපේ ගම් පළාත් හැකි ඉක්මනින් දියුණු කරන්න කැපවෙමු.ජීවන වියදම අඩු කිිරීම සඳහා කවුරුත් කථා කරන උද්ධමනය සියයට 26 සිට සියයට 6 දක්වා අඩු කළා. එය තවදුරටත් එම මට්ටමේ පවත්වා ගත හැකිවන පරිදි අයවැය හිඟය ජාතික ආදායමෙන් සියයට 6.8 ට සීමා කරගත්තා. වෙළඳපළ තරගයෙන් පීඩනයට පත්වන ජනතාව වෙනුවෙන් අළුත් ආහාර සුරක්ෂිත කාඩ්පතක් නිකුත් කිරීමට මේ අයවැයෙන් යෝජනා කළා. 2002 වර්ෂයේන් පසු උපයන විට බදු ගෙවීම හා ආදායම් බදු ගෙවීමේ සීමාව වැඩිකර නැහැ.වැටුප් ලබන්නන් සඳහා මෙම බදු අඩු කිරීමෙන් ඒ අයගේ අතේ රැදෙන ආදායම් වැඩි කිරීමට හැකි වුණා. විශේෂයෙන් වෘත්තිමය රැකියාවල යෙදෙන්නන්ට මෙය විශාල සහනයක්. රටේ ව්‍යාපාර අංශය අයවැය සම්බන්ධයෙන් යහපත් ප්‍රතිචාර දක්වන විට, ඇතැමුන්ගේ විවේචනය වුණේ” ආයෝජකයින් එන හැටි බලමුකෝ “ කියලයි.එහි යටි අදහස වුණේ පෞද්ගලික අංශයේ ධනාත්මක ප්‍රතිචාරය අවතක්සේරු කරන්නයි. ඇතැමෙකුට තිබෙන ප්‍රශ්නය වන්නේ ඒ අයම පෝෂණය කළ වෙළඳ ව්‍යාපාරිකයන් පවා මේ අයවැය හොදයි කියන්නේ මන්ද යන්නයි. මේ සියල්ලෙන්ම පෙනී යන්නේ විවිධ පැති වලින් රටේ ඇති වූ සාමකාමී වාතාවරණය පුළුල් ආර්ථික සංවර්ධනයකට හැරෙමින් පවතින ප්‍රවණතාව මොන ආකාරයකින් හෝ දුර්වල කිරීමට කටයුතු කරන බවයි. ආර්ථික සංවර්ධනය අඩපණ කරමින් හෝ තමන්ට දේශපාලන වාසියක් ලබා ගැනීමේ අරමුණයි.අපේ රටේ අධිකරණ පද්ධතිය අපේ ව්‍යවස්ථාවෙන් ස්වාධීන ආයතනයක් ලෙස ආරක්ෂා කර තිබෙනවා. එයට පහර ගසමින් අධිකරණය පහත් කිරීමත්, විදේශ අධිකරණවලට අපේ නීති රාමුව හසු කිරීමේ විවිධ වැඩපිළිවෙලුත් දැන් ක්‍රියාත්මක වෙනවා. අධිකරණයත්, විදේශිකරණය කිරීම මෙම යටි වැඩපිළිවෙලේ අරමුණයි.අපේ නීති රාමුව තුළ රටේ ඇතිවන විවිධ ප්‍රශ්ණ වලට ජාත්‍යන්තර වශයෙන් පිළිගත් ප්‍රමිතීන් අනුගමනය කරමින් විසදුම් සේවීමේ ඉඩප්‍රස්ථා ඇති බව අපේ ශ්‍රේෂ්ඨාධිකරණය විසින්ම පැහැදිලි කර තිබෙනවා. කොටි ත්‍රස්තවාදය තුරන් කිරීම සඳහා ක්‍රියාත්මක වූ සාම ගිවිසුම් අසාර්ථක වීමට හා මානුෂික මෙහෙයුම් වල අත්දැකීම් අධ්‍යනය කර ඒ සම්බන්ධව රජයට නිර්දේශ කිරීමට උගත් පාඩම් හා ප්‍රතිසංස්කරණ කොමිෂම පත් කළා. එය වරින් වර කර ඇති නිර්දේශ ද රජය ක්‍රියාත්මක කර තිබෙනවා.එමඟින් අපේ රට එවැනි කටයුතු කළමනාකරණය කිරීමේ පරිණත බව පෙන්වා දී තිනෙවා. ඕනෑම පාර්ශවයකට මෙම කොමිසමට කරුණු දැක්විය හැකියි. මෙවැනි කටයුතු අවතක්සේරු කරමින් අපේ නීති රාමුව හා අධිකරණ පද්ධතිය විදේශකරණයට ලක් කිරීමට ස්වෛරී රජයක් ලෙස අපට ඉඩ දෙන්න බැහැ. එවැනි බලපෑම් වලින් අපේ අධිකරණයේ ස්වාධීනත්වය රැකදීම හා අපේ අධිකරණය ශක්තිමත් කිරීම ජාතික ආරක්ෂාව මෙන් ම ඉතා වැදගත් කොට අපි සලකනවා.ඒ සියල්ලටමත් වඩා භයානක වන්නේ අයවැය විවාදය මඟින් නැවතත් ජාතිවාදි හැඟීම් ඉතා සියුම්ව නිර්මාණය කිරීමට තැත් කිරීමයි. මේ අයවැයට විරුද්ධව කරුණු දැක්වූ ඇතමුන්ගේ අදහස්, ලන්ඩන් නුවර මා පැවැත්වීමට නියමිතව තිබූ ඔක්ස්ෆර්ඩ් විශ්වවිද්‍යාල දේශනය කඩාකප්පල් කිරීමේ ත්‍රස්තවාදි කුමන්ත්‍රණය හරහා අපේ රජය යුධ අපරාධ කළ බවට චෝදනා කිරීමත්, අතර කිට්ටු සම්බන්ධයක් පෙන්නුම් කළා. රට බෙදුම්වාදි ත්‍රස්තවාදය වෙත නැවත යොමු කිරීමට දරණ ප්‍රයන්තයත් ඉන් එළළියට පැමිණියා.උතුරේ බිම් බෝම්බ ඉවත් කර නැවත පදිංචි කිරීම මඟින් ජීවනෝපාය මාර්ග ඇති කර, විශාල අර්ථවත් සංවර්ධන වැඩපිළිවෙළකට අපේ රජය ප්‍රවේශ වී තිබෙන බව මේ අයවැය සමඟ ඉදිරිපත් කළ පොත්පත් වලිනුත් පැහැදිලි කලා. උතුරේ සංවර්ධනයට පමණක් ඩොලර් මිලියන 2129 ක් මේ වෙනකොට යොදවා තිබෙනවා.ෂ;ද්ශ සම්පත් දෙපාර්තමේන්තුව සැකසු “ ආසියාවේ නැගි එන ආර්ථිකයක් කරා “ නමින් භාෂා තුනෙන්ම මෙම පාර්ලිමේන්තුවේ සභාගත කළ පොතේ මෙම තොරතුරු ඇතුළත් වෙනවා ඒ අයුරින්ම, උතුරු ප්‍රදේශයේ ප්‍රජාත්‍රන්තවාදය තහවුරු කිරීමට හා ප්‍රදේශයේ ජනතා දායකත්ව සහිතව එම ප්‍රදේශවල පාලන කටයුතු වලට යොමු විය යුතු ආකාරය පැහැදිලි කරන දේශපාලන විසදුමක් පිළිබඳ අපේ දැක්ම, ඔන්ස්ෆර්ඩ් විශ්වවිද්‍යාලයේ මා පැවැත්වීමට නියමිතව තිබූ කථාවේ හරය වුණා.ගම් මට්ටමෙන් ජනතාව හා ආර්ථිකය සවිබල ගැන්වීම සඳහා අවශ්‍ය දේශපාලන විසදුම් වලට අපි අවධානය යොමු කළා. ඒ අදහස් හා වැඩපිළිවෙළ ලෝකයාට දැන ගැනීමට වැලැක්වීම ත්‍රස්තවාදීන්ගේ අලුත්ම උපාය මාර්ගයයි. රටේ ගොඩනැගෙමින් පවතින යහපත් සාමකාමී වාතාවරණ වෙනඅතකට යොමු කිරීමට අදහස් කරන දේශීය හා විදේශ බලවේග මෙම අයවැය ක්‍රියාවලියට සමගාමීව නැවත ජාත්‍යන්තර කරලියේ මතුවුණා. අපේ රට හා ජාතිය ගැන හැගුමක් නැති රාජ්‍ය නොවන සංවිධාන වලින් යැපෙන පුද්ගලයන් මේ ක්‍රියාවලියේ යෙදෙන්නේ අද ඊයේ සිට නොවන බව මෙයින් ද තහවුරු වුණා.ජී. එස්. පී සහන ලබා ගැනීමට අපේ රටේ පෞද්ගලික අංශයත්, රජයත් රටේ ස්වෛරීභාවය පාවා නොදෙමින් කරුණු ඉදිරිපත් කළවිට, එය අහෝසි කිරීමට විදේශ බලවේගත් සමඟ එකතු වුණේ කව්රුන්දැයි අපේ රටේ ජනතාව හොඳීන් දන්නවා. එය කලේ ජී . එස්. පී අහෝසි කිරීමෙන් අපේ රටේ කර්මාන්තශාලා වැසීගොස් විශාල විරැකියාවක් ඇති වී එමඟින් රජය ආර්ථික අපහසුතාවකට පත් කරන්නයි.එය සැලසුම් කළෙත් ජනාධිපතිවරණය වන විට එහෙම තත්ත්වයක් ඇති වුණොත් මැතිවරණයට වාසිි වෙයි කියන විශ්වාසයෙනුයි. නමුත් අපේ රජය පැහැදිලිවම ජී එස් පී සහනය නැතත් ආර්ථිකය පවත්වා ගත හැකිය යන්නත් රටේ ස්වෛරීත්වය වෙළඳ සහනයක් සඳහා පවා නොදිය යුතු යන ස්ථාවරත්වය දේශපාලන වාසි වලට වඩා ඉහළින් සැලකනවා. ජනතාවට ඒ පිටිපස සිට පුළුල් ශක්තියක් අපට දුන්නා.ඒ අයුරින්ම, මේ අයවැයෙන් මතුවන සුභවාදි ප්‍රවණතාව නැති කිරීමට, ජාතිවාදි විෂබීජය නැවතත් මතුකරමින් උතුරේ සංවර්ධනයට මුදල් වෙන් කර නැතැයි සමහර අය කිව්වා. දේශපාලන විසදුමක් වෙනුවෙන් ද්‍රවිඩ, සිංහල, මුස්ලිම් ජන කොටස් ඒකාබද්ධ කර සාධාරණ විසදුමක් සෙවීමේ ප්‍රයත්නයේ ද සංවර්ධනය ප්‍රමුඛ ස්ථානයක් ගනු ලබනවා.ඒ නිසා උතුරු හා නැගෙනහිර ප්‍රදේශ ඉක්මනින් දියුණු කිරීමට අපිි ප්‍රමුඛත්වය දුන්නා. රාජ්‍ය සේවය ඒ වෙනුවෙන් දියත් කළා. එම ප්‍රදේශ ක්‍රමයෙන් යථා තත්ත්වයට පත් කරමින් ජනතාවගේ ප්‍රජාතන්ත්‍රවාදී අයිතිය වෙනුවෙන් කටයුතු කළා. සෑම අමාත්‍යාංශයක් යටතේම උතුරේ සංවර්ධන කටයුතුවලට මුදල් වෙන් කර තිබෙනවා. එහෙම තිබියදී අඩුම වශයෙන් මේ රටේ දවසක් හෝ ජීවත් නොවු ;දමළ ජනතාවගේ ගැලවුම්කරුවන් යැයි පෙනී සිටිමින් කටයුතු කරන පිරිසකක් ජාත්‍යන්තරව ගෙන යන වැඩපිළිවෙල ලන්ඩන් නගරයෙන් එළියට ආ බව අප දුටුවා.ජී එස් පී සහනය වැලැක්වීමට ක්‍රියාකළ විදිහටම අප රටේ මානව හිමිකම් කඩවන බව හා ඒ අයට රටට යා නොහැකි බව මවා පාමින් පිටරට වලට වීසා ලබා ගැනීම දැන් ජනපි‍්‍රය උපක්‍රමයක් කරගෙන තිබෙනවා. එම රටවල් වලින් මුදල් එකතු කර ගැනීමටත්, සුළු ජාතීන් රැකීම මුවාවෙන් දේශපාලන නායකත්වයක් ගොඩනැගීමටත් ඒ තුළින් පිටරටවල්වල සුඛෝපභෝගි ජීවිත ගත කිරීමට මෙම පිරිස් කුමන්ත්‍රණකාරි වැඩ පිළිවෙළවල නිරත වී සිටිනවා. එමඟින් රටේ ප්‍රතිරූපය කෙලසීම ඔවුන්ගේ අභිලාශයයි.මේ අයවැය විවාදය අවසන් වී අලුත් දශකයකට පියනඟන මේ මොහොතේ මෙම පාර්ලිමේන්තුව තේරුම් ගතයුතු ප්‍රධානම අභියෝගය එයයි. උතුරේ කැලෑවල සැඟවී සිට සටන් මෙහෙයවූ ත්‍රස්තවාදීන් වෙනුවෙන් අති විශාල ලෙස මුදල් වියදම් කළ ව්‍යාපාරිකයන් හා එමසංවිධාන අනුග්‍රහයෙන් පෙනී සිටි රාජ්‍ය නොවන සංවිධාන යනාදිය නීති විරෝධී මුදල් ගනුදෙනුවල තවමත් යෙදී සිටිනවා. මේ අය දෙමළ ඊලාම් සිහිනය හරහා රට බෙදීමේ වැඩ සටහන ඒ අයුරින්ම ක්‍රියාත්මක කරනවා. රට තුළ බෝම්බ පිපිරීම හැර ත්‍රස්තවාදයේ සැඟවුන බලවේග රටින් පිට තවමත් ක්‍රියාත්මක වෙනවා.මේ භයානක තර්ජනයෙන් රට ගලවා ගැනීම අප රටේ ව්‍යවස්ථාව පිළිගන්නා බවට දිවුරුම් දී ඇති මේ පාර්ලිමේන්තුවේ ගරු මන්ත්‍රීවරුන්ගේ පරම වගකීම වෙනවා. ඒ සඳහා අවශ්‍ය සම්පත් මේ පාර්ලිමේන්තුව මගින් ලබා දීම පමණක් නොව පටු දේශපාලන වාසි තකා රටේ රටේ කීර්තියට හානි සිදුවන කටයුතු වලින් වැලකීම ද ජාතික යුතුකමක් සේ සලකා කටයුතු කිරීම අවශ්‍ය වෙනවා.මේ අයවැය විවාදයේදී රජයේ ණය පිළිබඳව ද කථා කළා. මේ රජය රටේ සංවර්ධනය සඳහා කටයුතු කිරීම ආරම්භ කළේ මෙතෙක් මේ රටේ රජයන් විසින් කර තිබූ සියලු අඩුපාඩු වලට වන්දි ගෙවීමේ වගකීම ද භාර ගනිමිනුයි. අපේ රජය ආරම්භ වන විට සතොස විනාශ කර තිබුණා. වී අලෙවි මණ්ඩලය වසා දමා තිබුණා. රාජ්‍ය සංස්ථා දිනෙන් දින පෞද්ගලිකරණය කරමින් සිටියා. 2002 සහ 2004 තුළ මහජන බැංකුව, දේශීය ආදායම් දෙපාර්තමේන්තුව, රේගුව, දුම්රිය, ලංගම වැනි ආයතන සියල්ල විකිණීමට කටයුතු ආරම්භ කර තිබුණා.රජයේ වියදම් සඳහා ණය ගලැනීම, නිදහසෙන් පස්සේ සිටි සෑම රජයක් ෂසින්ම කළා. එසේ කළත් රටේ සංවර්ධනයට අවශ්‍ය යටිතල පහසුකම් වැඩිදියණු කිරිමක් කර තිබුණේ නැහැ. එහෙම තිබුණා නම් මේ වෙනකොට රටේ අධි වේගී මාර්ග, දුම්රිය මාර්ග, වරායවල්, විදුලි බලාගාර අවශ්‍ය තරම් ඇතිවී තිබෙන්න ඕන. එහෙම තත්ත්වයක් 2005 අප රට භාරගන්නා විට තිබුණේ නැහැ.තිබුණේ රටේ ණය ජාතික ආදායම ද ඉක්මවා තිබීම පමණයි. 2002 - 2004 කාලය තුළ ආර්ථික ප්‍රශ්න විසඳීමට යොදා ගත් ලිබරල් දැක්මෙන් සිදුවුණේ ඉතා දැඩි ලෙස දේපල විකිණීම සීඝ්‍ර වීම මිසක් රාජ්‍ය ණය අඩුවීම නොවෙයි. රාජ්‍ය ණය ජාතික නිෂ්පාදනයෙන් සියයට 105 ක් වී තිබුණා.අපේ රජය මිත්‍ර රටවලින් වගේම, ලෝක බැංකුව, ජාත්‍යන්තර මූල්‍ය අරමුදල, ආසියානු සංවර්ධන බැංකුව වැනි මූල්‍ය ආයතන වෙතින් මහා පරිමාණ සංවර්ධන කටයුතු සඳහා ණය ගනු ලැබුවා. හැබැයි ඒ ණය ගනු ලැබුවේ පෞද්ගලිකරණයට එකඟ වී නොවෙයි. කෘෂිකර්මය වැඩිදියුණු කිරිම සඳහා දෙන පොහොර සහනාධාරය කැපීමට එකඟවී නොවෙයි. බදු වැඩිකිරීමට එකඟවී නොවෙයි. ලාබ ලබන සංස්ථා පමණක් නොව පාඩු ලබන සංස්ථාවක් වත් විකිණීමට එකඟවී නොවෙයි.අපි මේ මුදල් ලබා ගනු ලැබුවේ රටේ ජාතික ධනය වැඩි කිරීම සඳහා අවශ්‍ය යටිතල පහසුකම් දියුණු කරන ව්‍යාපෘතිවල ආර්ථික වාසි අවාසි ණය දෙන්නන්ට තේරුම් කර දීමෙනුයි. ණය මුදලට වඩා ඉහළ ප්‍රතිලාභ මේ ව්‍යාපෘති කිරීමෙන් ඇතිවන බව ණය දෙන්නන් තුළ ද විශ්වාසයක් ඇතිවුණා. පුත්තලමේ ගල් අඟුරු බලාගාරය, ඉහළ කොත්මලේ ජල විදුලි බලාගාරය, කෙළවරපිටිය විදුලි බලාගාරය වැනි විශාල විදුලි බලාගාර ඉදිකළේ, ණය අරගෙන තමයි.එම ණය වල ප්‍රතිලාභ දැනටමත් රටේ ජනතාවට දැනෙනවා. අප රජය භාරගත් දා සිට විදුලි බලය කපා හැරීමක් සිදු වුනේ නැතුව පමණක් නොව ජනගහණයේ සියයට 90 කට කිට්ටු පිරිසකට විදුලි බලය දෙන්න අපට හැකි වුණා. 2012 සැමට විදුලිය යථාර්තයක් වන විට මේ ණය අරගෙන කළ ව්‍යාපෘති වල ප්‍රතිලාභ තවත් ඉහලින් දැනේවි. මේ නිසා ඉතිරි වන ඉන්ධන, පුළුල්වන නිෂ්පාදන ඒ ගත් ණය මුදල් ගෙවීමට ප්‍රමාණවත්.අප ඉදිරිපත් කළ ව්‍යාපෘතිවල ආර්ථිකමය වටිනාකම වැඩි නිසාම අපට ණය දීමට කැමති රටවල් හා ආයතන ගණනත් වැඩි වුණා. කොළඹ දකුණු වරාය හදන්නෙත් ආසියානු සංවර්ධන බැංකුවෙන් ගත් ණයකින්. එය එම බැංකුව මෙතෙක් අපේ රටට දුන්න ලොකුම ණය මුදල වෙනවා. කොළඹ වරායේ ධාරිතාව වැඩි කරගන්න පමණක් නොව කොළඹ ජාත්‍යන්තර වානිජමය කේන්ද්‍රයක් කරගන්න මෙය හොඳ ආයෝජනයක්. මාගම්පුර රුහුණු වරාය, ගුවන් තොටුපල හදන්නෙත් ඒ විදිහටම මිත්‍ර රටවල් වලින් ණය අරගෙන.ඒවා දැන් නිමවෙමින් පවතිනවා. එම ප්‍රදේශයේ නව ආර්ථිකයක් එයින් ගොඩනැෙඟනවා. උතුරේ දුම්රිය මාර්ගත්, මහා මාර්ගත්, හදන්නේ මිත්‍ර රටවලින් ණය අරගෙන එම ව්‍යාපෘති 2012 නිම වන විට උතුරේ ආර්ථිකය මෙම ණය මුදල් ගෙවීමට ප්‍රමාණවත් ශක්තියක් ලබනවා. මොරගහකන්ද වාරි මාර්ග යෝජනා ක්‍රමය කරන්නෙත් ඒ විදිහටමයි. එයින් ගොඩනැඟෙන ජල සංචිතය උතුරු මැද ප්‍රදේශයත්, නැඟෙනහිර පළාතත්, ආර්ථිකමය වශයෙන් ස්වයංපෝෂිත කරනවා.එමඟින් රටේ ඇතිවන අතිරේක නිෂ්පාදනය අපේ රටට ගෙන්වන ආහාර රට තුළම වවා ගැනීමටත් මනා ආහාර සුරක්ෂිතභාවයක් රට තුළ ගොඩනගන්නත් හේතුවේවි. අපි මේ ගොඩනගනු ලබන යටිතල පහසුකම් වල වටිනාකම මේ ණය මුදල් වල එකතුව මෙන් කීපගුණයක් බව තේරුම් ගත යුතුයි.රටපුරා දිනෙන් දින දකින අලුත් පාරවල් හා ඒ අවට ගොඩනැගෙමින් පවතින නිවාස, කඩ සාප්පු, වෙළඳ සංකීර්ණ හා නව නගර වලින් පෙනෙන්නේ එම ණය මුදල් කොපමණ ඉක්මනින් අපට ගෙවා ගන්න පුළුවන්ද කියන සංඥාවයි. ගන්න ණය මුදල් ප්‍රමාණයට වඩා වැඩි වේගයකින් ජාතික ආදායම වැඩි වෙන්නෙත් ඒ නිසයි.ජාතික ආදායමේ කොටසක් හැටියට රාජ්‍ය ණය දැන් සියයට 80 පමණ දක්වා අඩු වෙලා තියෙන්නෙත් අපි මෙසේ ණය බර අඩු කර ගනිමින් ජාතික සංවර්ධනයට අවශ්‍ය වත්කම් ගොඩනඟන නිසයි.මෙයට කළින් සියළුම රජයන් ගත්ත ණය බරක් කරේ තියාගෙනයි මේ සියල්ල කරන්නේ. එසේ වූවත් පැරැන්නන්ට චෝදනා නොකර ඒ විනාශ කළ ආර්ථිකයෙන් ඇති වූ ණය බරත් අඩු කර රටේ මුළු ණය බර ජාතික ආදායමෙන් සියයට 70 වකට වඩා අඩු කිරීමට ඉදිරි වසර 03 තුළ දී අපට හැකි බව ණය ගැන කතා කරන විශේෂඥයන්ට මා මතක් කරන්නට කැමතියි.විවිධ අමාත්‍යාංශවල කාරක සභා අවස්ථාවල මෙන්ම අද දිනයේත් රාජ්‍ය සංස්ථා රාශියක් ගැන දැඩි විවේචන එල්ල කළා. මිහින් ලංකා ගුවන් සමාගම ආරම්භ කළ දා සිට එය රටට ලොකු බරක් බව පෙන්නන්න උත්සාහ කළා. ඕනෑම ව්‍යාපාරයක් ආරම්භ කරන විට එයට අවම ප්‍රාග්ධනයකුත් එම ව්‍යාපාරය ලාභ ලබන තත්වයට පත් කිරීමට අවම කාලයකුත් අවශ්‍යයි. මිහින්ලංකා ආරම්භ කළේ රුපියල් මිලියන 300 ක වගේ අඩු ප්‍රාග්ධනයකින්.එය ඩොලර් මිලියන 3 ක් පමණ අඩු මුදලක්. එසේ වූවත් අද එය ගුවන් යානා දෙකකින් සමන්විත ඉන්දියාව, සිංගප්පූරුව, මැද පෙරදිග වැනි රටවල් කරා ගුවන් සේවා සපයන රජයේ ගුවන් සමාගමක් ලෙස ඉදිරියට ඇවිත් තියෙනවා.ආරම්භක වර්ෂවල ඇති වූ පාඩු අඩු වෙමින් පවතිනවා. එම ගුවන් සමාගමේ වානිජ වටිනාකම අද ආරම්භක ප්‍රාග්ධනය මෙන් 20 ගුණයකටත් වඩා වැඩියි. එම ගුවන් සමාගමෙත් ශ්‍රී ලංකන් ගුවන් සේවයත් ඉදිරියේදී තවත් ශක්තිමත් කර ආසියාවේ ප්‍රබල ගුවන් සේවාවක් බවට පත් කිරීම අපේ අරමුණයි. මේවා කිසිවක් 2005 ට පෙර රජය සතුව තිබුණේ නැහැ.පෞද්ගලීකරණය කිරීමට ඉලක්ක කර ගෙන තිබූ මහජන බැංකුවේ ලාභය රුපියල් බිලියන 6 ත් ඉක්මවලා. ලාභ ලබන රාජ්‍ය සංස්ථා ප්‍රමාණය 50 කටත් අධිකයි. පාඩු ලබන සංස්ථාවලද පාඩු අඩුවෙමින් පවතිනවා. ඇතැම් සංස්ථා වසා දැමීමට ගත් තීරණ නිසා දුර්වල වී තිබෙනවා. විදුලි බල මණ්ඩලය, ඛණිජ තෙල් සංස්ථාව වගේ සංස්ථා පාඩු ලැබුවේ ඒවා විසින් 2008 දී තෙල් මිල ඉහළයද්දීත්, ලෝක ආර්ථිකය කඩා වැටීම හමුවෙත් රට තුළ ක්‍රියාත්මක කළ අති විශාල සහනාධාර නිසයි.ඛනිජ තෙල් සංස්ථාව සහ විදුලිබල මණ්ඩලය එවැනි පාඩු නැතුව කටයුතු කළේ නම් රටේ ආර්ථිකය මේ අයුරින් ශක්තිමත් කරගන්න හැකි වෙන්නේ නැහැ. ඒ පාඩු රටේ කා තුළත් බෙදී ගිය සහනාධාරයි. මෙම වර්ෂයේ විදුලිබල මණ්ඩලයේ පාඩුව එයට කලින් වර්ෂ වලට වඩා අඩුයි. එසේ වූවත් තවමත් පැරණි පාඩු හා ණය ගෙවා ගත යුතුව තිබෙනවා.ඉදිරි වසර 03 තුළ විදුලිබල මණ්ඩලයට කර ඇති ආයෝජන නිසා මුළුමනින්ම ලාබ ලබන ව්‍යාපාර බවට පත් කළ හැකි බව අපේ විශ්වාසයයි. එමඟින් ඛනිජ තෙල් සංස්ථාව විසින් ආනයනය කරනු ලබන ඛනිජ තෙල් ප්‍රමාණයද අඩු කළ ගත හැකි වෙයි. වසා දමා තිබූ සතොස නැවත ආරම්භ කර, ලක් සතොස නැවත වරක් අපේ වෙළඳ ජාලයට එකතු කර තිබෙනවා.එය ඉතා කාර්යක්ෂම ආයතනයක් බව කොප් කමිටුව විසිනුත් පිළිගෙන තිබෙනවා. වී අලෙවි මණ්ඩලය නැවත වරක් වී තොග රැස් කරන ආයතනය ලෙස ශක්තිමත් කර තිබෙනවා. දුම්රිය මාර්ග වැඩි දියුණු කිරීමත්, දුම්රිය කට්ටල වැඩි කිරීමෙනුත්, ගමනා ගමන මණ්ඩලය කාර්යක්ෂම කිරීමෙනුත් ඒවායේ පාඩු ද අඩුකර ගැනීම අපේ අරමුණයි.රාජ්‍ය සංස්ථා ක්‍රම ක්‍රමයෙන් ශක්තිමත් කර ගැනීමට අමතරව කළින් පෞද්ගලීකරණය කර තිබූ ගෑස් සමාගම, ශ්‍රී ලංකා ගුවන් සේවය, ශ්‍රී ලංකා ටෙලිකොම්, ශ්‍රී ලංකා රක්ෂණ වැනි සමාගම්ද නැවත රජයේ පාලනයට හසු කරගෙන ඒවා ඉතා ලාභදායී ආයතන ලෙස දැන් ක්‍රියාත්මක කරනවා.එම නිසා රාජ්‍ය සංස්ථා ගැන අප දැක්වූ සුබවාදී ආකල්පය එතෙක් ඒවා පෞද්ගලීකරණය කරමින් විනාශයට ලක් කරමින් ගෙන ගිය වැඩ පිළිවෙළට වඩා රටට අර්ථවත් වී තිබෙනවා. රාජ්‍ය සංස්ථාවල පාඩු කතා කරන විට ඒවායින් සිදු වන මහජන සේවය ගැනද සැලකිලිමත් වෙන ලෙස ඒවා විවේචනය කරන්නන්ට මා මතක් කර දෙන්න කැමතියි.මෙම අයවැය මඟින් අපේ රටේ පැවති බදු ක්‍රමය සරල කරන්න අපි යෝජනා කළා. එමඟින් මේ රටේ සාමාන්‍ය ව්‍යාපාරිකයාට හා සාමාන්‍ය ආදායම් ලබන්නන්ට ඇති වී තිබූ හිරිහැරය, බිය සැක මඟ හැරේවි යැයි අප විශ්වාස කරනවා. පළාත් සභා සහ රජය එක්ව බදු ක්‍රියාත්මක කිරීම නිසා බදු ගෙවන්නන්ට සරල ක්‍රමවේදයක් ඇති වෙන ගමන් ආදායම ආයතන දෙන අතර බෙදා ගැනීමට ඉඩ ලැබෙනවා. මෙය ඇතැම් අප පළාත් සභා හෑල්ලුවට ලක් කිරීමක් ලෙස දේශපාලන විවේචනයක් කලා.පළාත්සභා වලට අවශ්‍ය මුදල් කාර්යක්ෂම ලෙස එකතු කර ගැනීමෙන් පළාත්සභා වෙත පවරා ඇති බලතල හොඳින් ඉටු කිරීමට හැකි වන බව අපගේ විශ්වාසයයි. සරල බදු ක්‍රමයකින් රටේ ජනතාවටත් ව්‍යාපාරිකයන්ටත් සහන සලසන බැවින් එමඟින් ආර්ථිකය ශක්තිමත් වන බව අපගේ විශ්වාසයි.රුපියල් මිලියන 100 ට අඩු පිරිවැටුමක් ඇති සුළු හා මධ්‍යම පරිමාණ ව්‍යාපාර වල නොගෙවා ඇති පැරණි බදු කපා හැරීම අප යෝජනා කර තිබෙන්නේ විශේෂයෙන්ම උතුරු නැඟෙනහිර ප්‍රදේශ වල ව්‍යාපාරිකයන්ට ගැටුම්කාරී කාලය තුළ ගෙවීමට නියමිතව තිබූ බදු ගෙවීම දුෂ්කර නිසයි.2002 බදු පනත වගේ ඉහළ ව්‍යාපාරිකයන්ට බදු සමා දෙන්න අපි ඉදිරිපත් වුනේ නැහැ. සාමාන්‍ය ව්‍යාපාරිකයන්ට තමන්ගේ ව්‍යාපාර අවුරුදු 26 කින් පස්සේ ඇති වෙච්ච සාමකාමී ආර්ථික පරිසරය තුළ වැඩි දියුණු කර ගැනීමට පහසුකම් සැලසීමයි අපේ අරමුණ. එය මෙම අයවැයෙන් ඉටු කර තිබෙනවා.මේ අයවැය විවේචනය කළ අයට තවත් ප්‍රශ්න කිහිපයක් තිබුණා. එකක් තමයි රජයේ සේවකයන්ගේ වැටුප් ප්‍රශ්නය. ඒ අයගේ අදහස රජයේ සේවකයන්ට ප්‍රමාණවත් ලෙස වැටුප් වැඩිවී නැති බවයි. ඒත් ගණන් හදලා බලපුවහම සෑම රජයේ සේවකයෙකුටම අවම වශශයෙන් රුපියල් 1,200/= කට වැඩි වැටුප් වැඩිවීමක් ලැබී තියෙනවා.බොහෝ විශ්‍රාම ලාභීන්ට මසකට රුපියල් 1,000/= ක විශ්‍රාම වැටුප් වැඩිවීමක් ලැබී තියෙනවා. රජයේ සේවකයන්ගේත්, ගුරුවරුන්ගේත් වැටුප් විෂමතා ඉවත් කරන්නට කටයුතු කර තිබෙනවා. වෘත්තිකයන්ගේ වැටුප් ප්‍රමාණය විසඳා තිබෙනවා. ඒ නිසා බොහෝ රජයේ සේවකයින්ට හා ගුරුවරුන්ට රුපියල් 2,500 ක විතර වැටුප් වැඩිවෙනවා. රජයේ සේවකයින්ට හා විශ්‍රාමිකයන්ට වෛද්‍ය පහසුකම් පුළුල් කරන්නත් යෝජනා කර තිබෙනවා.ඉහළ වැටුපක් නිර්දේශ කරන විපක්ෂයේ සියළු දෙනාම, එය රටේ සාමාන්‍ය ජනතාවට දරා ගත නොහැකි බරක් වන බව දන්නවා. දරන්න බැරි වැටුප් වැඩිවීමක් උනාම මිල ඉහළ යන බව ඒ අය දන්නවා. එමඟින් ඔවුන් උත්සාහ ගනු ලැබුවේ ත්‍රස්තවාදයෙන් රට අස්ථාවර කරන්නට ගත් උත්සාහයන් ව්‍යාර්ථ වෙන කොට ආර්ථිකය අස්ථාවර කිරීමේ වැඩ පිළිවෙළකට යොමු කර රටේ ජනතාව නොමඟ යවන්නයි. ත්‍රස්තවාදයෙන් බැරිනම් වෙන මොකක් හෝ මාර්ගයකින් රට දුර්වල කිරීම මේ අයගේ එකම වේතනාවයි.තමන් බලයේ ඉන්නකොට රාජ්‍ය අංශය වෙනුවෙන් පෙනී නොසිටි අය දැන් එම අංශය වෙත දන්වන කැක්කුම පුදුම සහගතයි. කරන්නට බැරි වැටුප් වැඩි කිරීමක් පමණක් නොව එවැන්නක් ඉටුකිරීමට අවස්ථාවක් නොලැබෙන බව දන්නා නිසා හුදෙක් ඉල්ලීම් සඳහා වැටුප් යෝජනා කරපු අයට අපේ ප්‍රතිපත්තිය තේරුම් ගන්නට අපහසු වේවි.අවුරුදු 26 කින් ට උදාකරගත් සාමය ආර්ථික සමෘද්ධියක් බවට පත් කරගන්නට නම් එම සාමය අප විසින් ශක්තිමත් කල යුතුයි. අපේ රටේ ජීවත් වන සෑම කොටසකටම එම සාමයේ ප්‍රතිලාභ භුක්ති විඳිය හැක්කේ ආර්ථික වශයෙන් සමෘද්ධිමත් අවස්ථා ඇති වූවොත් පමණි. එම ආර්ථික සමෘද්ධිය ඇති කර ගැනීමට රටේ සෑම ප්‍රදේශයක්ම ආරක්ෂිතව පැවතිය යුතුයි.සාමය සඳහා සංවර්ධනයත්, සංවර්ධනය සඳහා ආයෝජනයත් ඒ සඳහා ජාතික ආරක්ෂාවත් අත්‍යවශ්‍යයි. ත්‍රස්තවාදය අප මව් බිමෙන් තුරන් කර ඇතත් එය මෙහෙය වූ විදේශ මුදල්, ජාත්‍යන්තර බලවේග තවමත් මුළුමනින්ම විනාශ වී නැහැ. එබැවින් අපේ රටේ එතෙර වෙසෙන සිංහල, දෙමළ, මුස්ලිම්, බර්ගර් සියළු දෙනාම මෙම බලවේග වලින් රට බේරා ගැනීමට එක්විය යුතු කාලය දැන් එළඹ තිබෙනවා.රටට ආදරය ඇති සියළු සිංහල, මුස්ලිම්, දෙමළ, බර්ගර් වැසියන් එකමුතුව රටේ සංවර්ධනය වෙනුවෙන් කැප විය යුතු අවස්ථාව මෙයයි. දිනාගත් නිදහස රැකගත හැක්කේ එවිටයි. ඒ වෙනුවෙන් සකස් කල මෙම අයවැයත් සමඟ එළඹෙන දශකය අපේ දරුවන්ගේ බලාපොරොත්තු මල් ඵල ගන්වන දශකයක් කර ගැනීමට මේ උත්තරීතර පාර්ලිමේන්තුවේ සියළුම ගරු මන්ත්‍රීවරුන්ට එක්ව කටයුතු කරන ලෙස මම ආරාධනය කරනවා.අවසාන වශයෙන් මුදල් අමාත්‍යාංශයේ කාරක සභා අවස්ථාවේ අදහස් දැක්වූ සියළුම මන්ත්‍රීවරුන්ට නැවතත් මගේ විශේෂ ස්තුතිය පුද කරනවා.ගරු කතානායකතුමා ප්‍රධාන පාර්ලිමේන්තුවේ සියළු දෙනාටත් හැන්සාර්ඩ් සංස්කාරකවරු හා එම කාර්ය මණ්ඩලයටත්, මගේ ගෞරවනීය ස්තුතිය පුදකරනවා. මුදල් හා ක්‍රමසම්පාදන අමාත්‍යාංශයේ ලේකම්වරයා ඇතුළු එම අමාත්‍යාංශයේ සියළුම නිලධාරීන්ටත්, ශ්‍රී ලංකා මහ බැංකුවේ අධිපතිතුමා ඇතුළු නිලධාරීන්ටත්, අදාල සංස්ථා මණ්ඩල සභාපතිවරුන් හා නිලධාරීන්ටත් මගේ ස්තුතිය පුදකරනවා.ඔබ සැමට තෙරුවන් සරණයි.සුභ අනාගතයක්.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>12</day>
    </date>
    <link>http://www.silumina.lk/2010/12/12/_art.asp?fn=ab1012121</link>
    <topic>ජනපතිගේ දේශනය අවලංගු කිරීම ඔක්ස්ෆර්ඩ් සංගමයට මෙන්ම බ්‍රිතාන්‍යයටත් කැලලක්</topic>
    <author>ඇලිස් ඇඩර්ලි - සන්නිවේදන නිලධාරී තේම්ස් වැලී - පොලිස් මූලස්ථානය</author>
    <content>ඔක්ස්ෆර්ඩ් ශ්‍රී ලංකා සංගමයේ සභාපතිඔක්ස්ෆර්ඩ් සංගමය හමුවේ ශ්‍රී ලංකා ජනාධිපතිතුමා කළ යුතුව තිබු දේශනය එහි සභාපතිවරයා විසින් අන්තිම මොහොතේ අවලංගු කිරීම පිළිබඳව තතු පැහැදිළි කරමින් ඔක්ස්ෆර්ඩ් සරසවියේ ශ්‍රී ලංකා සංගමයේ සභාපති ඩිලාන් ප්‍රනාන්දු මහතා විසින් ඒෂියන් වෙබ් අඩවියේ පළ කිරීම සඳහා එවා තිබු මාධ්‍ය නිවේදනයයි මේ.ඔක්ස්ෆර්ඩ් ශ්‍රී ලංකා සංගමයේ මාධ්‍ය නිවේදනයඔක්ස්ෆර්ඩ් සරසවියේ දී මහින්ද රාජපක්ෂ ශ්‍රී ලංකා ජනාධිපති තුමන් විසින් පවත්වන්නට යෙදී තිබු දෙවැනි දේශනය අවලංගු කිරීමඔක්ස්ෆර්ඩ් සංගමය ඉදිරියේ මහින්ද රාජපක්ෂ ශ්‍රී ලංකා ජනාධිපතිතුමා විසින් පවත්වන්නට නියමිතව තිබු දේශනය අන්තිම මොහොතේදී ඔක්ස්ෆර්ඩ් සංගමයේ සභාපති ජේම්ස් කිංස්ටන් විසින් අවලංගු කළ පුවත අසා ඔක්ස්ෆර්ඩ් සරසවියේ ශ්‍රී ලංකා සංගමය බලවත් කම්පනයට හා පීඩාවට පත්විය. එය ශ්‍රී ලංකාවට පමණක් නොව දිගු කලක් පැවැති එක්සත් රාජධානියේ කතා කිරීමේ හා අදහස් ප්‍රකාශ කිරීමේ නිදහස පිළිබඳ ප්‍රතිරූපයට ද කරන ලද අවමානයක් ලෙස අප සලකමු. ජනාධිපති තුමා එක්සත් රාජධානියට පැමිණීමෙන් පසු එවැනි තීරණයක් ගැනීම වගකීම් විරහිත හා නිවරද නොකළ හැකි වරදකි. එමෙන්ම එදින ඔක්ස්ෆර්ඩ් සංගම් ඉතිහාසයට සදාකාලිකව ශෝක දිනයක් ද වනු ඇත.ඔක්ස්ෆර්ඩ් සංගමයේ ආරාධනයඔක්ස්ෆර්ඩ් සංගමයේ සභාපති ජේම්ස් කිංග්ස්ටන් විසින් 2010 සැප්තැම්බර් 8 දා ලිපියකින් දෙවන වරට ඔක්ස්ෆර්ඩ් සංගමය ඉදිරියේ දේශනයක් පවත්වන ලෙස ගරු මහින්ද රාජපක්ෂ ජනාධිපති තුමාට ආරාධනා කරන ලදි. මෙහිදී ඔක්ස්ෆර්ඩ් ශ්‍රී ලංකා සංගමය ද ඒකාබද්ධ සංවිධායකයන් වශයෙන් එක්විය. ඔක්ස්ෆර්ඩ් සංගමය ශශ්‍රී ලංකා ජනාධිපති තුමාගේ දේශනය පිළිබඳව දැඩි උනන්දුවක් දැක්වූ බව පැහැදිළිය. ජේම්ස් කිංග්ස්ටන් සිය ඇරැයුම් පතෙහි මෙසේ සඳහන් කරයි.ඔබතුමාගේ සුවිශේෂී නායකත්වය ඔබේ ජනතාවගේ සාමයට හා තිරසාර බවට තර්ජනයක් වූ බලවේගයන් පරදවා ලත් අවසාන ජයග්‍රහනයට හේතු විය. තිස් වසරක අවි ගත් අරගලය පරදවා ඔබ ලැබු ජයග්‍රහණය මෑත භාගයේදී ලෝකයේ සුවිශේෂී ජයග්‍රහණයකි.” එහිදී මහින්ද රාජපක්ෂ ජනාධිපතිතුමා මේ විශේෂිත අවස්ථාවට සහභාගිවීම සමරනු වස් තිළිණයක් ද ප්‍රදානය කිරීමට සැලසුම් කොට තිබිණ. එය ඔක්ස්ෆර්ඩ් සංගමය දෙවරක් අමතන රාජ්‍ය නායකයකුට පමණක් පිරිනමනු ලබන සුවිශේෂ තිළිණයකි.ඔක්ස්ෆර්ඩ් සංගමයේ හා ඔක්ස්ෆර්ඩ් ශ්‍රී ලංකා සංගමයේ භූමිකාවඔක්ස්ෆර්ඩ් ශ්‍රී ලංකා සංගමය මෙහි ඒකාබද්ධ සංවිධායකවරුය. අපේ භූමිකාවට මෙහි ශ්‍රී ලංකාව පැත්තෙන් සිදුවිය යුතු දෙය ඇතුළත්ව තිබිණ. එනම් තානාපතිවරුන් ඇතුළු සම්භාවනීය අමුත්තන් හා අනිකුත් ශ්‍රී ලාංකික අමුත්තන්ට ආරාධනා කිරීම, ඇතුළු කටයුතු සංවිධානය කිරීමය.ජනාධිපති මහින්ද රාජපක්ෂයන්ගේ දේශනය පිළිබඳවත් එහි පැවැත්වෙන රාත්‍රී භෝජන සංග්‍රහය හා පිළිගැනීමේ උත්සවයේ ද එකම අධිකාරී බලය තිබුණේ ඔක්ස්ෆර්ඩ් සංගමයටයි.ඔක්ස්ෆර්ඩ් ශ්‍රී ලංකා සංගමය විසින් ජනාධිපතිතුමා සඳහා පහසුකම් සැලසූ අතර පහත සඳහන් අය උත්සවයට සහභාගිවීම සහතික කරන ලදි.* තානාපතිවරුන් / මහ කොමසාරිස්වරුන් 12 දෙනෙක් (ඉන්දීය, පකිස්තාන්, ආර්ජන්ටිනා, ඇල්ජීරියා, බේලීස්, මොන්ගෝලියා, බාර්බඩෝස්, ඉන්දුනීසියා, බහමාස්, සාන්ත ලුසියා, පැපුවා නිව්ගිනියා හා සියරාලියෝන්)* බාර්බඩෝස් කැබිනට් අමාත්‍ය ජෝන් බොයිස්* චීන පෝලන්ත පිලිපීන් දකුණු අපි‍්‍රකා භූතාන් තානාපති නියෝජිතවරුන් 5 දෙනකු* ජෝන් ගොඩාර්ඩ් ඔක්ස්ෆර්ඩ් අධිපති* ජෝන් හොවාර්ඩ් මහ රැජින ගේ නියෝජිත හා ඔක්ස්ෆර්ඩ්හි උප ලුතිනන්* ඔක්ස්ෆර්ඩ් සරසවියේ උප කුලපති මහාචාර්ය ඇන්ඩෲ හැමිල්ටන් ගරු ජනාධිපතිතුමා පිළිගැනීමේ කතාව කිරීමට නියමිතව තිබිණි.බ්‍රිතාන්‍යයේ ශ්‍රී ලංකා මහ කොමසාරිස්ගේ මැදිහත් වීමමහින්ද රාජපක්ෂ ජනාධිපති තුමාගේ කතාව පිළිබඳ සියලු තොරතුරු ද ඊට සම්බන්ධ වෙනත් කරුණු ද ජේම්ස් කිංග්ස්ටන් බ්‍රිතාන්‍යයේ ශ්‍රී ලංකා මහ කොමසාරිස් ගේ නියෝජිතයෝ හා ඔක්ස්ෆර්ඩ් ශ්‍රී ලංකා සංගමයේ නියෝජිතයෝ එක්ව කීප වරක් ම සාකච්ඡා කොට එකඟත්වයකට පත්වූහ.නියෝජ්‍ය මහ කොමසාරිස් පී. ඇම්. අම්සා විසින් නායකත්වය දරන ලද නියෝජිත කණ්ඩායමක් 2010 ඔක්තෝබර් 12 දින ඔක්ස්ෆර්ඩ් සරසවියට පැමිණ ජේම්ස් කිංග්ස්ටන් මහතා හා ඔක්ස්ෆර්ඩ් ශ්‍රී ලංකා සංගමයේ නියෝජිතයන් සමඟ ඔක්ස්ෆර්ඩ් සංගමයේදී සාකච්ඡා කළහ.ඔක්තෝබර් 22 දා ජනාධිපතිතුමාට පෙර එහි පැමිණි එතුමාගේ නියෝජිත කණ්ඩායමක් සමඟ ද සියලු සැලසුම් නැවත වරක් නිරීක්ෂණය කෙරිණ. ඒ අනුව ජනාධිපති තුමා බ්‍රිතාන්‍යයට පැමිණිමට සති 5 කට පෙර සියලුම කටයුතු සැලසුම් අවසන් කොට තිබිණි.තීරණාත්මක පියවර පරීක්ෂා කිරීමබ්‍රිතාන්‍යයේ ශ්‍රී ලංකා මහ කොමසාරිස් ඇතුළු සියලුම අදාළ අධිකාරීන් සමඟ ගරු ජනාධිපති තුමාගේ සංචාරයට අනුබද්ධ සියලු කටයුතු පිළිබඳව අකුරටම සාකච්ඡා කර අවසන් විය. විරෝධතා ද බලාපොරොත්තු වී තිබුණු අතර ඒවාට අවශ්‍ය පියවර ද සැලසුම් කෙරිණ. ඒ සඳහා ක්‍රමෝපායන් ද සකස් විය.ඒ වන විට ජේම්ස් කිංග්ස්ටන් ජනාධිපතිවරයාගේ දේශනය පිළිබඳව දැඩි උද්‍යෝගයකින් කතා කළා මිස එය අවලංගු කිරීමක් පිළිබඳව කිසිදු ඉඟියක් ඒ වන විට දැක්වූයේ නැත. තවදුරටත් ඔක්ස්ෆර්ඩ් ශ්‍රී ලංකා සංගමය විසින් ඔක්ස්ෆර්ඩ් සංගමයේ හිටපු සභාපතිවරුන් පස් දෙනෙකු සමඟ ද සාකච්ඡා පවත්වා සංගමය සමඟ ඉතා හොඳ සුහදත්වයක් ගොඩනඟා ගෙන තිබිණ. වසර 187 ක්වූ ඔක්ස්ෆර්ඩ් සංගම් ඉතිහාසයේ කිසිදු දිනෙක මෙවැනි දේශනයක් අවසාන මොහොතේ අවලංගු කිරීමක් සිදු නොවීය.ජනාධිපති තුමාගේ පැමිණීම හා තත්ත්වය හදිසියේ වෙනස් වීමආරාධනය පිළිගත් ජනාධිපති තුමා නොවැම්බර් 29 දා බ්‍රිතාන්‍යයට පැමිණියේය. ගැටලුවක පළමු සංඥාව දක්නට ලැබුණේ නොවැම්බර් 30 දා සවසය. ජේම්ස් කිංග්ස්ටන් විසින් ඒ බව ඔක්ස්ෆර්ඩ් ශ්‍රී ලංකා සංගමයට එවේලේම දන්වන ලදී. ඔක්ස්ෆර්ඩ් ශ්‍රී ලංකා සංගම් නියෝජිතයෝ වහා ශ්‍රී ලංකා මහ කොමසාරිස් හා ජනාධිපතිතුමාගේ ජ්‍යෙෂ්ඨ නියෝජිතයන්ට දැන්වූහ.වහාම හදිසි රැස්වීමක් කැඳවන ලද අතර ඔක්ස්ෆර්ඩ් ශ්‍රී ලංකා සංගමයේ නිලධාරීහු ශ්‍රී ලංකා මහ කොමසාරිස් කාර්යාලය, ඔක්ස්ෆර්ඩ් සංගමය, තේම්ස් වැලී පොලීසිය හා විශ්ව විද්‍යාලයේ මාර්ෂල්වරු ද ඊට සහභාගි වූහ. මේ රැස්වීමේදී ඔක්ස්ෆර්ඩ් සරසවියේ පාලක තැන වන අමන්දා පියර්සන් ච්ප වරක්ම පැහැදිලිව කියා සිටියේ “තේම්ස් වැලී” පොලීසිය ගරු ජනාධිපතිතුමාගේ පැමිණිම පිළිබඳව අවබෝධයෙන් සිටින බැවින් ඊට සම්පූර්ණයෙන්ම සූදානම්ව සිටින බව හා ඇතිවිය හැකි තත්ත්වයන් පාලනය කර ගත හැකියි දැඩි විශ්වාසයෙන් යුතුව සිටින බවයි. පොලීසිය විසින් මෙසේ දී තිබු සහතිකය පවා නොසලකා ඔක්ස්ෆර්ඩ් සංගමයේ සභාපති ජේම්ස් කිංග්ස්ටන් හිටි හැටියේම දේශනය කල් දැමීමට තීරණය කිරීම පුදුමයකි.එයින් අවධාරණය වන්නේ ඔක්ස්ෆර්ඩ් සංගමයේ සභාපති තුමාට යමක් තමන්ට හිතුමතේ මෙවැනි අවලංගු කිරීමේ බලයක් ඇති බවයි.ඔක්ස්ෆර්ඩ් සංගමයේ මූලික ප්‍රතිපත්ති අනතුරේමේ අවලංගු කිරීම බ්‍රිතාන්‍ය අගමැතිවරයකු වූ හැරල්ඩ් මැක්විලන් විසින් බටහිර ලෝකයේ කතා කිරීමේ නිදහස හා අයිතිය ඇති අවසන් බලකොටුව ලෙස හැඳින් වූ ආයතනයට නොමැකෙන කැළලක් එක්කොට තිබෙන බව අපේ අදහසයි.එහි වෙබ් අඩවියේ ද හඳුන්වා දී ඇත්තේ ඔක්ස්ෆර්ඩ් සංගමය කතා කිරීමේ නිදහස ඇති එකම ආයතනය ලෙසයි.ඔක්ස්ෆර්ඩ් සංගමයේ සභාපතිවරයා නොදුටු බලවේගයක බලකිරීම මත කරන ලද මේ ක්‍රියාවෙන් සංගමයේ දිගුකාලීන ප්‍රතිපත්ති වලට හානියක් කොට ඇති බව පෙනී යයි. මේ ක්‍රියාව නිසා ජනාධිපතිතුමාගේ අයිතිවාසිකම් උල්ලංඝනය වීමක් ද සිදුවී ඇති බව පැහැදිලි ය.ප්‍රතිසංවිධානය පිළිබඳ ජනාධිපතිතුමාගේ පණිවිඩය නිහඬ කරන ලදී.අතිගරු ජනාධිපතිතුමා සිය දේශනයේදී ශ්‍රී ලංකාවේ සෑම පළාතකම ප්‍රතිසංවිධාන වැඩපිළිවෙළ පිළිබඳව කතා කිරීමටත්, නව ජාතියක් ගොඩනැඟීමේ කටයුත්තට බ්‍රිතාන්‍යයේ සිටින සියලුම ශ්‍රී ලාංකිකයන්ට ආරාධනා කිරීමටත් බලාපොරොත්තු වූ බව කවුරුත් දන්නා කරුණකි. ඒ කතාවේ අරමුණ වී තිබුණේ පැරණි තුවාල සුවපත් කොට සාමයෙන් හා මිත්‍රත්වයෙන් යුතුව සියලුම ජාතින් එකට එකමුතුව සිටින යහපත් අනාගතයක් පිළිබඳ සුබ ප්‍රාර්ථනාවන්ය. 2008 වසරේදී මෙන් මෙවරත් ජනාධිපතිතුමා සමඟ අන්‍යොන්‍ය මිත්‍රත්වයෙන් කටයුතු කිරීමේ අවස්ථාව ඔක්ස්ෆර්ඩ් සංගමය පැහැර හැර තිබේ.ඔක්ස්ෆර්ඩ් සංගමය හා පොලිසිය අතර පරස්පර විරෝධී ප්‍රකාශආරක්ෂක හේතූ මත කතාව අවලංගු කළැයි ඔක්ස්ෆර්ඩ් සංගමය නිකුත් කළ ප්‍රසිද්ධ ප්‍රකාශය තේම්ස් වැලී පොලිසිය විසින් තමන් ජනාධිපතිවරයාගේ දේශනය අවලංගු කිරීමට උපදෙස් නොදුන් බවට කළ ප්‍රකාශය හා සැසදෙන්නේ නැත. එය මුළුමනින් ම ඔක්ස්ෆර්ඩ් හි ප්‍රධානියා වන එහි අධිකාරි අමන්දා පියර්සන් ගතයුතු ක්‍රියාමාර්ග පොලිසියට බාර දෙන ලෙසත් සමහර බාධා කිරිම් ඇති වුවත් එම තත්ත්ව පාලනය කිරීමේ හැකියාව ඇති බව පොලිසිය විශ්වාස කළ බවත් කීපවරක් ම ප්‍රකාශ කර සිටින්නේය. එම නිසා නිගමනය කළ හැක්කේ මේ අවලංගු කිරීම පිටුපස නොදුටු බලවේගයක් තිබුණු බවයි.අවලංගු කිරීම ඒකමතික තීරණයකිජනාධිපතිතුමාගේ දේශනය අවලංගු කිරීම ඔක්ස්ෆර්ඩ් සංගමයේ සාමූහික ක්‍රියාවක් නොවන බව කීම සාධාරණ ය. එය සභාපතිවරයා ගේ ම තීරණයකි. මේ තීරණය සංවිධානයේ පිරිහීමට හේතුවීමට පිළිවන. ඒකාබද්ධ සංවිධානයකින් වුව ද ඔක්ස්ෆර්ඩ් ශ්‍රී ලංකා සංගමය මෙහිදී අසරණ වූයේ අවලංගු කිරීමේ තීරණය මුළුමනින් ම සභාපතිවරයාගේ වූ බැවිනි. අන් විරෝධය ද කිසිසේත් ම සැලකිල්ලට බදුන් වූයේ නැත.ඔක්ස්ෆර්ඩ් සංගමය සමාව ඉල්ලායළි ජනාධිපතිතුමාට ආරාධනා කරයිදෙසැම්බර් 2 දින ගරු ජනාධිපතිවරයා හමුවන්නට ගිය ඔක්ස්ෆර්ඩ් සංගමයේ හිලරි වාරගේ සභාපති ජේම්ස් ලැන්ග්මන් මහතා තම කනගාටුව ප්‍රකාශ කොට සමාව ඉල්ලා සිටීම අගය කළ යුත්තකි. ඒ අවස්ථාවේ ඔක්ස්ෆර්ඩ් ශ්‍රී ලංකා සංගමයේ සාමාජිකයෝ ද එහි සිටියහ. එහිදී ජනාධිපතිතුමා සමඟ ඉතා සුහද සාකච්ඡාවක් පැවැත්විණි. ජේම්ස් ලැන්ග්මන් මහතා එහිදී 2008 ගරු ජනාධිපතිතුමා කළ දේශනය සිහිපත් කරමින් යළිත් එතුමාගේ දේශනයක් අසන්නට ඔක්ස්ෆර්ඩ් සංගමයේ සාමාජිකයින් බලාපොරොත්තුව සිටි බව කීය.යළිත් දෙසැම්බර් 5 දා ඔක්ස්ෆර්ඩ් සංගමය අමතා කතා කරන ලෙස ඔහු ඒ අවස්ථාවේ ජනාධිපතිතුමාට ආරාධනය කළේ ය. එහෙත් එම ආරාධනය ඉතා ප්‍රසන්න ලෙස එතුමා ප්‍රතික්ෂේප කළේ තමා යළි සියරට බලා යා යුතු බව කියමිනි. ඒ පැමිණි නියෝජිතයන්ට එතුමා දිවා භෝජනයට ද ආරාධනා කළේ ය.මෙහිදී ඔක්ස්ෆර්ඩ් සරසවියේ ශ්‍රී ලංකා සංගමය ජනාධිපතිතුමා ශ්‍රී ලංකාවට කළ සුවිශේෂී මෙහෙවර සනිටුහන් කරමින් විශේෂ තිළිණයක් ද පුද කළහ.ඔක්ස්ෆර්ඩ් සරසවියේ ශ්‍රී ලංකා සංගමයේ ස්ථාවරයතේම්ස් වැලි පොලිසියේ සහතිකය තිබියදීත් ජනාධිපතිවරයාගේ දේශනය අවලංගු කිරීමට ඔක්ස්ෆර්ඩ් සංගමයේ සභාපති ජේම්ස් කිංග්ස්ටන් ගත් තීරණය ඔක්ස්ෆර්ඩ් ශ්‍රී ලංකා සංගමය හෙළා දකිමු. මේ තීරණය සඳහා ඔක්ස්ෆර්ඩ් සංගමයේ සභාපතිවරයාගේ ක්‍රියාකලාපය ඔහුට ඉල්ලා අස්වන්නැයි බලකිරීමට තරම් හේතුවකි. ඊටත් වඩා සැතපුම් දහස් ගණනක් මග ගෙවා ආ සිය සුවිශේෂි අමුත්තාට සැලකීම ඔහුගේ වගකීම විය යුතුව තිබිණ. මෙහිදී දේශනය පැවැත්වීමට හැකි වාතාවරණයක් ඇතැයි සහතික කරමින් තේම්ස් වැලි පොලිසිය දුන් සහතිකය අපි අගය කරමු. එම සහතිකය මණ්ඩලයේ සාකච්ඡාවට බඳුන් නොවීම ද අවාසනාවකි.මේ නිසා ඔක්ස්ෆර්ඩ් සංගමය මෙන් ම කතා කිරීමේ නිදහස ඇති රටක් ලෙස බ්‍රිතාන්‍යය ද ලබා තිබූ කීර්ති නාමයට මෙය කැළලක් බව ද සඳහන් කරමු.ඔක්ස්ෆර්ඩ් ශ්‍රී ලංකා සංගමය දෙසැම්බර් 2010තේම්ස් වැලී පොලිස් මූලස්ථානයේ සන්නිවේදන නිලධාරීනි ඇලිස් ඇඩර්ලි විසින් දෙසැම්බර් 2 වැනිදා පස්වරු 1.20 ට ශ්‍රී ලංකා රජයට එවූ ඊමේල් පණිවුඩය.මා දුරකථනයෙන් ඔබට පැවසූ පරිදි මේ ආරාධනය අවලංගු කරන ලද්දේ තේම්ස් වැලී පොලීසියේ උපදෙස් පරිදි නොවේ. එම ආරාධනය අවලංගු කරන ලද්දේ ඔක්ස්ෆර්ඩ් සංගමය විසිනි. වැඩිදුර තොරතුරු අවශ්‍ය නම් ඔබ ඔවුන් සමඟ කතා කරන්න. පහත සඳහන් ප්‍රකාශ මට ඔබ වෙත දිය හැකිය.තේම්ස් වැලී පොලීසිය ශ්‍රී ලංකා ජනාධිපති තුමාගේ පැමිණීම නිසා නගරයේත් ඔක්ස්ෆර්ඩ් සංගමයේත් අවශ්‍ය ආරක්ෂාව හා මෙහෙයුම් තර කර ඇත. මේ සාමකාමී විරෝධතාවල යෙදෙන්නන්ගේ පහසුව තකා මෙන්ම ජනාධිපති තුමාගේ ආරක්ෂාව උපරීම වශයෙන් සලසනු පිණිස ගනු ලබන ක්‍රියාමාර්ගයන්ය. ඔක්ස්ෆර්ඩ් හි පාලක තැන වූ සුපරින්ටැන්ඩන්ට් අමන්දා පියර්සන් මෙසේ කියා ඇත. “අපි විශාල විරෝධතා කරුවන් පිරිසක් නගරයට එතැයි අපේක්ෂා කරනවා. එම නිසා ඔක්ස්ෆර්ඩ් නගර මධ්‍යයේ බාධාවන් ගෙන් නිදහස් කිරීම සඳහා පියවර ගත යුතුයි.”අපි මේ නිසා ඔක්ස්ෆර්ඩ් හි ‘කොන්මාර්කට් ප්‍රදේශයට’ විශාල පිරිසක් සඳහා ඔවුන් හැසිරවීමට හා පහසුකම් සැලසීමට අප විසින් සැලසුම් යොදා තිබිණ. නමුත් අප එතරම් විශාල පරිමාණයේ විරෝධතාවයන් බලාපොරොත්තු නොවෙමු. එම නිසා ඔක්ස්ෆර්ඩ් සරසවියට ඔවුන්ගේ සාමාන්‍ය දිනයක් ලෙස එදින සලකන ලෙස අපි අනුමත කළෙමු.” සුබ පැතුම් සමඟඇලිස් ඇඩර්ලි - සන්නිවේදන නිලධාරී තේම්ස් වැලී - පොලිස් මූලස්ථානයකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>12</day>
    </date>
    <link>http://www.silumina.lk/2010/12/12/_art.asp?fn=ab1012122</link>
    <topic>ප්‍රශ්න 5</topic>
    <author>සංවාද සටහන සුමේධා නවරත්න</author>
    <content>ධීවර හා ජලජ සම්පත් සංවර්ධන ඇමැති රාජිත සේනාරත්න* කරු ජයසූරිය මහතා සම්බන්ධයෙන් නැඟෙන චෝදනා ගැන ඔබ මොකද හිතන්නෙ?කරු ජයසූරිය මහතා කරුණු දෙකක් ගැන කියනවා. යුද අපරාධ හා දෙමළ ඩයස්පෝරාව ඒ කරුණු දෙකයි. මෙහිදී දැන් ඔහු කියා සිටින්නෙ මේ කරුණු දෙක ගැනම ඔහු කිසිවක් නොකී බවයි. එහෙත් ඔහුගේ නිවේදනය කියවූ විට මේ කරුණු දෙකම තිබෙන බව පැහැදිළියි.මම ඇත්තටම පුදුම වුණා. මොකද බ්‍රිතාන්‍යයේදී අපේ රටට එරෙහිව උද්ඝෝෂණය කළ අයගේ පිටුපසින් එසවුණේ ඊළම් කොඩියයි. එවැනි පිරිස් නඟන චෝදනා ගැන පරීක්ෂණ පවත්වන්න කියද්දි මට පුදුම හිතෙන්නෙ නැද්ද. ජාතික ඇඳුම ඇඳගෙන ජාතික කොඩිය පපුවෙ ගහගෙන මොකක්ද මේ කරන්නෙ?* තමා වසර හතක් හමුදා සේවයේ සිටි බවත් රටට ජාතියට ද්‍රෝහි නොවන බවත් ජයසූරිය මහතා පවසා තිබුණා?හමුදා සේවයේ සිටීම පමණක් දේශපේ‍්‍රමී බව ඔප්පු කරන එකම සාධකය නොවේ. හමුදාවේ සිටි කී දෙනෙක් දේශද්‍රෝහී කටයුතු කළා ද? මුතාලිෆ් මරන්න ඔත්තු දුන්නෙත් හමුදාවෙම අය. ඇතැම් කප්පම් කල්ලිවල නායකයොත්, හමුදා නිලධාරීන්. ඒ නිසා ජයසූරිය මහතාගේ ඔය කතාවට පදනමක් නැහැ.* රටට එල්ල වෙන චෝදනා ගැන පරීක්ෂණයක් පවත්වන ලෙසට ප්‍රකාශ කිරීමට තමන්ට අයිතියක් නැද්ද යන්න ගැන ජයසූරිය මහතා ප්‍රශ්න කරනවා?එජාපයට අද වෙලා තියෙන්නෙ තමන් යන්නෙ කොහෙද කියලවත් නොදැන සිටීමයි. එන්. ජී. ඕ. සහ රටේ හතුරන්ට තමයි අද එජාපය එකතු වෙලා තියෙන්නෙ.මේ රටේ වැරැදි දකින්න විවේචනය කරන්න ඕන කෙනෙකුට පුළුවන්. යුද්ධය තියෙන යුගයේ පවා කැබිනට් මණ්ඩලයේදී ඇතැම් අඩුපාඩු ගැන අප කතා කළා. මම එදා අතුරුදන් වූවන් ගැන කතා කරද්දි කරු ජයසූරිය මට සහයෝගයටවත් වචනයක් කතා කළේ නැහැ. ඔහු ඇමැතිවරයකු වෙලා සිටිද්දිආණ්ඩුවට විරුද්ධව වචනයක් කතා කළේ නැහැ.අපි අපේ වැරැදි කතා කරන්නෙ ඇතුළෙදි විතරයි. එතුමා කතා කරන්නෙ ඊළම් වාදීන් සමඟ එකතු වෙලා. වැරදි කතා කිරීමේදී අපි අතර තියෙන වෙනස ඒකයි.* ආණ්ඩුව මේ චෝදනා නඟන්නේ දේශපාලන වුවමනා මත යැයි ජයසූරිය මහතා චෝදනා නඟනවා?එතුමා ප්‍රකාශ කරන්නෙත් දේශපාලන වුවමනා මත. අපි ඊට උත්තර දෙන්නෙත් දේශපාලන වුවමනා මත තමයි. එතුමා තවම දේශපාලනය ඉගෙන ගන්නව ද? මේක මේ පක්ෂ දේශපාලනයට සීමා වූ දෙයක් නොවේ.* විශ්වාසභංගය ගැන මොකද හිතන්නෙ?එතුමට විරුද්ධව විශ්වාසභංග යෝජනාව එන එක හොඳයි. එතකොට එතුමට උත්තර දෙන්න පුළුවන්නෙ.එජාප පාර්ලිමේන්තු මන්ත්‍රී ගයන්ත කරුණාතිලක* කරූ ජයසූරිය මහතා, ජනාධිපතිවරයා අපකීර්තියට පත් කිරීම සඳහා, යුද අපරාධ පරීක්ෂණ ගැන නිවේදන නිකුත් කරන බවට චෝදනා නැඟෙනවා. මොකද මේ ගැන හිතන්නෙ?ඒක සම්පූර්ණ අසත්‍යයක්. කරූ ජයසූරිය මහතා ගැන මම හොඳට දන්නවා. එතුමා හොඳ විනයක් තිබෙන පරිණත දේශපාලනඥයෙක්. එතුමා ජනාධිපතිවරයා පමණක් නොවේ මෙරට කිසිවකු එවැනි අන්තර්ජාතික හෝ දේශීය වශයෙන් අපකීර්තියට පත්කිරීමට කටයුතු කර නැහැ.ජයසූරිය මහතා රට, ජාතිය, ආගම ගැන ඉතා හොඳින් හිතන කෙනෙක්. මේ කිසිවකට එතුමා හීනෙන්වත් ද්‍රෝහි වෙන්නෙ නැහැ. එතුමාගේ මුළු දේශපාලන දිවියම එය ඔප්පු කරනවා. ආණ්ඩුවේ අඩුපාඩු වසා ගැනීමට එතුමා වැනි අයකුට මෙවැනි චෝදනා නැඟීම කනගාටුවට කරුණක්.* කොටි හිතවාදීන් රකින්න ජයසූරිය මහතා කටයුතු කරන බවටත් චෝදනා නැඟෙනවා?කවදාවත් ම නැහැ. එතුමට හෝ එජාපයට කොටි රකින්න කවදාවත් වුවමනාවක් තිබුණේ නැහැ. අපි හැමදාම අපේ ස්ථාවරය පැහැදිලිව ප්‍රකාශ කළා.ඒ විතරක් නොවේ යුද අපරාධ සම්බන්ධයෙන් කාට හෝ චෝදනා නැඟෙනවා නම් එජාපය ඊට විරුද්ධව එකහෙළා ම නැගී සිටිනවා. මෙහිදී පක්ෂ පාට, නොබලා එවැනි චෝදනා එල්ල වෙන රණවිරුවන් හෝ කවරකු හෝ වෙනුවෙන් අප පෙනී සිටිනවා. එහෙම නැතිව එජාපය කිසි විටෙක එල්ටීටීඊයට අනුග්‍රහය දක්වලත් නැහැ. දක්වන්නෙත් නැහැ.* කෙසේ වෙතත් ඇතැම් ඇමැතිවරු කියන්නෙ එතුමගෙ නිවේදනයෙන් රණවිරුවන් හෑල්ලුවට ලක්වූ බවයි?එතුමා පැහැදිලි ප්‍රකාශයක් කරලා තියෙනවා මේ චෝදනා එතුමා පිළි නොගන්නා බවට. අපි කවදාවත් එවැනි දෙයක් කරලත් නැහැ කරන්නෙත් නැහැ.රණවිරු සැමරුම් උත්සවවලට පවා පක්ෂ භේද නොසලකා අපි සහභාගි වෙලා තියෙනවා. එහෙම සහභාගි වූ එක් මන්ත්‍රීවරයෙක් මම. අපිට පක්ෂයවත් එවැනි දේවල් තහනම් කළේ නැහැ.* ඇමැතිවරු කියන්නේ මෙවැනි ගැටලු ඇත්නම් ඊළම් වාදීන්ට අනුග්‍රහ නොලැබෙන සේ ඒවා ඇතුළතදී විසඳා ගත යුතු බවයි.පිටතදී නොවෙයි ඇතුළතදීවත් මෙවැනි දේවල් ගැන කරූ ජයසූරිය මහතා කතා කරන්නෙ නැහැ. ඕවා ගැන වැඩි උත්තර බඳින්න ඕනෙ නැහැ.මේවා මේ ආණ්ඩුවේ දුර්වලකම් වහගන්න කියන කතා.* සමහරු කියන්නෙ මෙවැනි ප්‍රකාශ කළ අයට ඉදිරියේදී දේශපාලනය කිරීමටවත් අයිතියක් නැති බවයි?කිසිසේත්ම ඔය කතා අදාළ වෙන්නෙ නැහැ. ඕවා අභූත චෝදනා. එතුමා ඔය චෝදනා නැඟු ඇමැතිවරුන්ට, නිරුත්තර වෙන්න පාර්ලිමේන්තුවේදී උත්තර දීලයි තියෙන්නෙ.සංවාද සටහන සුමේධා නවරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>12</day>
    </date>
    <link>http://www.silumina.lk/2010/12/12/_art.asp?fn=ab1012124</link>
    <topic>ජයලත්ගෙ කෙරුවාව බාහුගෙ කතාවෙනුත් ඔප්පු වුණා</topic>
    <author>රංජිත් සියඹලාපිටිය</author>
    <content>පසුගිය දවස් ටිකේම පාර්ලිමේන්තුව ගොඩක් උණුසුම් වුණා. මං මේ පාර්ලිමේන්තුවේ ගෙවන්නේ දහවෙනි අවුරුද්ද. මේ අවුරුදු දහයට පාර්ලිමේන්තුවේ ඉන්න අපේ සගයන්ගේ විවිධාකාර වැඩ මං දැකලා තියෙනවා. දැන්නම් ඉතින් දියවන්නා ඔයෙන් එගොඩට එනකොට ඔය හුඟ දෙනකුගේ කෙරුවාවල් මං හොඳාකාරවම දන්නවා.”“ඒ හින්දා පසුගිය දවස්වල පාර්ලිමේන්තුවේදී මං අමුත්තක් දැක්කා. ඊට කලින් කියන්ඩ එපායැ. වෙනදා අපේ මන්ත්‍රී සගයෝ උණුසුම් වෙන්නේ කොහොමද කියලා. එක්කෝ ආණ්ඩුව පැත්තේ නැත්නම් විරුද්ධ පැත්තේ මන්ත්‍රීලා එහාට මෙහාට ඇනුම් පද කියා ගන්නවා. ‘බොරුකාරයා’ එහෙමත් නැත්නම් සත්තු වත්තේ ඉන්න සතුන්ගේ නම් එහෙමත් කියා ගන්නවා. ඔය ඇනුම්පද කියා ගැනීම් දුරදිග ගිය අවස්ථාවකුත් මට මතක් වෙනවා.”“ඕං එක දවසක් ආණ්ඩුවේ මන්ත්‍රී සගයෙක් අපේ විරුද්ධ පක්ෂ නායකතුමාට වතුර බෝතලයකින් දමලා ගැහුවානේ. කියන්නත් පුදුමයි. වතුර බෝතලය රනිල් මහත්තයාගේ මේසේ උඩට වැටුණා. ඒක අයින් කරන්න ගියේ අපේ ජෝන් අමරතුංග මහත්තයා. හත් දෙයියනේ වෙච්ච වින්නැහියක් රනිල් නායකතුමා වතුර නා ගත්තා. එතුමා ඉතින් කොහේ ගියත් නා ගන්න කෙනෙක් තමයි. ඒක වෙනම දෙයක්.”“ආයෙත් දවසක් අපේ මන්ත්‍රී සගයෝ සෙංකෝලය අරගෙන දුවන්න හැදුවා. සෙංකෝලය බේරා ගන්න සභා වාරය කල් තියපු වාර ගණන් ඕනෑ තරම් තියෙනවා. ඒ විතරක්යැ පාර්ලිමේන්තුවට මිනී පෙට්ටියකුත් ආවා. සභා ගැබ මැද්දේ මන්ත්‍රීවරු උපවාසයකුත් කෙරුවා. ඒ කාලේ පාර්ලිමේන්තුවේ මහ පුදුම දේ වුණේ. ඇයි මන්ත්‍රීවරු මල් වඩමකුත් ගෙනාවා නොවැ. ඔහොම තමයි පසුගිය අවුරුදුවල පාර්ලිමේන්තුව උණුසුම් වුණේ.”“ඒත් ගිය සතියේ වුණේ අර හැම දේටම වඩා වෙනස් දෙයක්. ජනාධිපතිතුමාගේ ලන්ඩන් සංචාරය කඩාකප්පල් කරන්න එජාපෙ මන්ත්‍රී ජයලත් ජයවර්ධන කොටින්ට එකතු වුණා. කොටි ආධාර කරුවන්ට ජයලත් ඔක්සිජන් දුන්නා. අපේ රටට විරුද්ධව ගතු කිව්වා. මෙහෙම කියන්න පටන් ගත්තේ ආණ්ඩුව පැත්තේ මැති ඇමැතිවරු.“මන්ත්‍රී ජයලත් බේරා ගන්න එජාපෙ මන්ත්‍රීවරු කවුරුත් ලොකු උනන්දුවක් දැක්වූවේ නෑ. ඒ වෙනුවට කළේ ජයලත්ගෙන් එයාගේ පාස්පෝට් එක ඉල්ලපු එක. ජයලත්ගේ පාස්පෝට් එක එජාප මන්ත්‍රීවරුන්ගේ අතින් අතට ගියා. අන්තිමට ගියේ මන්ත්‍රී බුද්ධික පතිරණ අතට.”“හැබැයි එදා මේ ප්‍රශ්නය ආණ්ඩුව පැත්තේ සහ විරුද්ධ පක්ෂය පැත්තේ ආරවුලක් බවට පත් වුණේ නෑ. මං හිතන්නේ ආණ්ඩුවේ වගේම අපේ විරුද්ධ පැත්තේ මන්ත්‍රී ගොල්ලෝ කාගේ කාගේත් හෘද සාක්ෂියට එකඟ වුණා. එළිපිටම නොවුණත් එජාපෙ වගේම ජවිපෙ මන්ත්‍රීවරුත් ජයලත් ජයවර්ධන පිළිකුල් කළා. ඒක එයාලාගේ මුහුණේ රැඳිලා තිබුණා. අන්තිමට ආණ්ඩුව පැත්තේ මන්ත්‍රී ගොල්ලෝ ආවේශවෙලා වගෙයි. මෙහෙම දෙයක් මං දැක්කේ පළමු වතාවට කිව්වොත් හරි.”“ජයලත් ජයවර්ධන එරෙහි වුණේ මහින්ද රාජපක්ෂට නෙමෙයි. ශ්‍රී ලංකාවේ ජනාධිපතිතුමාට. ඒ කියන්නේ ශ්‍රී ලංකාවට. මොකද කියනවානම් වැඩි ඡන්ද ලක්ෂ 18 ක් අරගෙන තවත් අවුරුදු පහකට වැඩි කාලයක් අපේ ජනාධිපතිතුමා එතුමායි.”“වෙනදා පාර්ලිමේන්තුවේදී ගැටුම්වලට යන්නේ නැති මන්ත්‍රීවරුත් එදා නම් හොඳටම වේගවත් වෙලා. වෙනදා නිහඬව ඉන්න මන්ත්‍රීවරු ජයලත් ජයවර්ධනට වචනවලින් ගහන්න පෙරමුණ අරගෙන. ඇත්තම කිව්වොත් මටත් මතක නැහැ අන්තිමට මං පාර්ලිමේන්තු සභා ගර්භය මැදට ගියේ කොහොමද කියලා. මගෙත් ආවේගය වැඩි වෙලා.”“මට හිතෙන විදියට නම් ජවිපෙ සහ එජාපෙ මන්ත්‍රීවරුන් එදා කතා කළේ ජාතික හැඟීමකින්. ජයලත් ජයවර්ධන මන්ත්‍රීතුමා ජනාධිපතිතුමාට එරෙහි උද්ඝෝෂණයට සහභාගි වුණානම් ඒක මහා කැත වැඩක්. එහෙම කරලා තියෙනවානම් ජයලත්ට සමාව දෙන්ඩ වටින්නේ නෑ. එයාට දඬුවම් දෙන්ඩ ඕනේ. ලංකාවේ ඒකීය භාවයට හානියක් කරන්න උදව් දුන්නා කියන්නේ ජයලත් ජයවර්ධනට පාර්ලිමේන්තු මන්ත්‍රීකම දරන්ඩ අයිතියක් නෑ. එජාපෙ, ජවිපෙ මන්ත්‍රීවරු ප්‍රසිද්ධියේ එහෙම නොකකිව්වාට එයාලාගේ හදවතේ තියෙන්ඩ ඇත්තේ එහෙම හැඟීමක්. මට ඒ ගැන ස්ථිරයි.”කවුරුහරි චෝදනාවක් ලබලා පොලීසියට හරි උසාවියට හරි යනවා නම් තමන්ගේ ගැළවීමට මොනවා හරි හේතු හොයාගෙන යන්නේ. ජයලත් මන්ත්‍රීතුමාත් ඒ වගෙයි. මට පේන්නේ එදා හොරාට කලින් කෙහෙල්කන වැට පැන්නා. අපි පාර්ලිමේන්තු යන්නේ අඩුම ගානේ් ජාතික හැඳුනුම්පතවත් නැතිව. ජයලත් මන්ත්‍රීතුමා පාස්පෝට් එක අරගෙන පාර්ලිමේන්තු ඇවිල්ලා. ජනාධිපතිතුමාගේ ලන්ඩන් සංචාරයට එරෙහි උද්ඝෝෂණයට ජයලත් ජයවර්ධන සම්බන්ධයි කියලා දැනගෙන ද කොහෙද. එජාප මන්ත්‍රීවරු කීප දෙනෙක් මන්ත්‍රී ජයලත් සභා ගැබෙන් පිටමං කරන්න හැදුවා.”“හැබැයි ඉතින් ජන්මෙට වඩා පුරුද්ද ලොකුයි කියනවානේ. ජයලත් මන්ත්‍රීතුමා නෙමෙයි තමන්ගේ වැරැද්ද බාර ගත්තේ. අන්තිමට ආණ්ඩුව පැත්තේ මන්ත්‍රීවරුන්ගේ තදබල විරෝධයක් ආවා. පස්සේ පාර්ලිමේන්තුව පැය භාගයකට කල් තැබුණා.”“වෙනදා පාර්ලිමේන්තුව කල් තැබුවාම පක්ෂ විපක්ෂ මන්ත්‍රීවරු ආපන ශාලාවට හරි පාර්ලිමේන්තු ලොබියට හරි යනවා. ඒත් එදා මං දැක්කේ අමුතුම දෙයක්. ආණ්ඩුවේ මැති ඇමැතිවරු, එජාප සහ ජවිපෙ මන්ත්‍රීවරු සභා ගැබට එකතු වුණා. ඒකනම් අපූරු සිද්ධියක් කීවොත් හරි. මේ හැමෝටම රට ගැන කැක්කුමක් තියෙනවා නේද කියලා මට මොහොතකට හිතුණා. හැබැයි එතන ජයලත් ජයවර්ධන සහ එජාප නායකතුමා ඇතුළු තවත් මන්ත්‍රීවරුන් කීප දෙනෙක් හිටියේ නැහැ.”“පැය භාගයකට ආසන්න කාලයක් ආණ්ඩුවේ මැති ඇමැතිවරු එජාප සහ ජවිපෙ මන්ත්‍රීවරු ලොකු කතා බහක. පක්ෂ සහ පාටවලට වෙන් වෙලා මොන වගේ මත දැරුවත් මේ හැමෝටම රට දිනා දුන් නායකයා වෙනුවෙන් එකතු වෙලා නේද කියලා මට හිතුණා. ඇත්තටම මෙහෙම වෙනදා නම් පාර්ලිමේන්තු සභා ගැබට මන්ත්‍රීවරු හැමෝම එකතු වෙන්නේ නැහැ. මේක නිල නොවන මට්ටමෙන් ඇතිවුණ ජාතික සමගියක්. මට එහෙම හිතුණා.”“කොහොම නමුත් ජයලත් මන්ත්‍රීතුමා කොටි සංවිධානයට සහාය දෙන පිරිස්වලට ලන්ඩන් නුවරදී සහාය දීලා තියෙනවා. ඒක නව වාමාංශික පෙරමුණේ නායක වික්‍රමබාහු කරුණාරත්නගේ කතාවෙනුත් තේරෙනවා. පසුගිය 25 වෙනිදා ලන්ඩන් නුවර දී වික්‍රමබාහු කරුණාරත්නට ජයලත් ජයවර්ධන මන්ත්‍රීතුමා හමු වුණාලු. මෙහෙම කියන්නේ වික්‍රමබාහු මහත්තයා මාධ්‍ය හමුවක් කැඳවලා.“වික්‍රමබාහු මහත්තයා ගැනත් වචනයක් කියන්නම වෙනවා. එයා ලන්ඩන් නුවර පැවැති කොටි සංවිධානයේ මහ විරු උළෙලකට සහභාගි වුණා ය කියනවා. ඒ උත්සවය කොටි සංවිධානයට සහාය දෙන අය සංවිධානය කළා ද කියලා එතුමා දන්නේ නැතිලු. වික්‍රමබාහු මහත්තයා දෙන්නේ මොන්ටිසෝරි බබාලා දෙන උත්තර. මොකද එතුමාට තාම හය හතර තේරෙන්නේ නැහැ වගේ.”“හැබැයි ඒ මහ විරු උත්සවයේදී පරලොවට ගිය කොටි නායකයන්ගේ නම් කීපයකුත් කිව්වාලු. මිය ගිය සතුරු හමුදාවල අයට උනත් ගරු කරන්න ඕන. ඒ නිසා මම මහවිරු උත්සවයකට ගියා ඒක වැරැද්දක් නෙමෙයි කියලා මට හිතෙන්නේ. ඔය විදියට තමයි වික්‍රමබාහු මහත්තයා ලන්ඩන්වල ඉඳලා ලංකාවට ඇවිත් අපේ මාධ්‍යවේදී මහත්වරුන් හමුවේ කිව්වේ.”“ජනාධිපතිතුමාගේ ලන්ඩන් සංචාරයට එරෙහි එල්ටීටීඊයේ උද්ඝෝෂණයට තමා සහභාගි නොවුණේ සීතලේ ගැහි ගැහී උද්ඝෝෂණවලට සහභාගි වීමට තමාට සිත් නොදුන් නිසා කියලාත් වික්‍රමබාහු මහත්තයා කියලා තිබුණා. ඇත්තම එතුමා ශ්‍රී ලාංකිකයෙක් ද කියලා හිතෙනවා.”“මොනවා වුණත් එදා ආණ්ඩුවේ, එජාපෙ සහ ජවිපෙ මන්ත්‍රීවරු සභා ගැබ මැදට වෙලා කතා කළේ රට දිනා දුන් මහින්ද රාජපක්ෂ ජනාධිපතිතුමාට එරෙහි නොවිය යුතු බවයි. ඒ කියන්නේ ඒකත් අපේ පාර්ලිමේන්තුවේ මන්ත්‍රීවරුන් බහුතරයකින් ජනාධිපතිතුමාට දුන් සම්මානයක් කියලා මට හිතුණා.”රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>12</day>
    </date>
    <link>http://www.silumina.lk/2010/12/12/_art.asp?fn=ab1012125</link>
    <topic>වචන වෙට්ටු දාලා මේ ද්‍රෝහිකම සීතල කරන්න බැහැ</topic>
    <author/>
    <content>- විමල් කියයිලන්ඩන් නුවර සංචාරයට ගිය ජනාධිපතිතුමා යළි දිවයිනට පැමිණියේ ගිය සතියේ සිකුරාදා ය. එදින ජනාධිපතිතුමා පිළිගැනීමට කටුනායක ගුවන් තොටට මැති ඇමැතිවරු සමඟ අතිවිශාල ජනකායක් පැමිණ සිටියහ.ඒ වෙන විට පාර්ලිමේන්තුවේ අයවැය විවාදය පැවැත්වෙමින් තිබිණි. ඒ නිසා පාර්ලිමේන්තුවේ මැති ඇමැතිවරු පිරිසක් සිටියදී සෙසු මැති ඇමැතිවරු පිරිස බණ්ඩාරනායක ගුවන් තොටුපළට ගියහ. ඒ වෙන විට මහජනතාව ද ජනාධිපතිතුමා පිළිගැනීමට ගුවන් තොටුපළ වෙත පැමිණ සිටියහ.“මචං මගේ කාර් එකේ යමු.” ඇමැති ඩිලාන් පෙරේරා කීවේ ඇමැති ජගත් පුෂ්පකුමාර, නියෝජ්‍ය ඇමැති ලලිත් දිසානායක සහ ජනාධිපති පාර්ලිමේන්තු කටයුතු ලේකම් කුමාරසිරි හෙට්ටිගේ සහ සභා නායක ලේකම් සුමිත් විජේසිංහටය. ඒ අනුව එම පිරිස ඇමැති ඩිලාන් පෙරේරා ගේ මෝටර් රථයට ගොඩ වූහ.මෝටර් රථය පදවාගෙන ගියේ ද ඇමැති ඩිලාන් පෙරේරාමය. “මෙහෙම ගිහින් වේලාවට එයාපෝට් එකට යන්න පුළුවන් වේවි ද?” නියෝජ්‍ය ඇමැති ලලිත් දිසානායක විමසා සිටියේ ඇමැති ඩිලාන් පෙරේරාගෙන් ය. “නෑ නෑ යන්න පුළුවන් ඔහොම යමු” කුමාරසිරි හෙට්ටිගේ ලේකම්වරයා කීවේය.ඇමැති ඩිලාන් පෙරේරා ඇතුළු පිරිස බොරැල්ල ප්‍රදේශයට ළඟා වෙද්දී සෙසු මැති ඇමැතිවරු පිරිස වේගයෙන් කටුනායක දෙසට ඇදි යන්නට වූහ.මැති ඇමැතිවරු යන අතරතුර පොලිස් නිලධාරීහු වාහනවලට සංඥා කළේ පාරෙන් ඉඩ දෙන ලෙසටය. ඇමැති ඩිලාන් පැදවූ වාහනයට ද එලෙස ඉඩ දෙන්නට සිදුවිය. “මේක මාර වැඩක් නේද මෙහෙම වෙන එකනම් ඒ තරම් හොඳ මදි. මොකද එහෙම වුණාම මහජනතාවට තරහ යන්න පුළුවන්. මේ ගැනත් අපි කවුරු කවුරුත් මීටත් වඩා හිතන්න වෙනවා.” ඇමැති ඩිලාන්ගේ වාහනයේ ගමන්ගත් කාගේත් අදහස එය විය.ගිය සෙනසුරාදා සහ ඉරිදා දිනවල ද අයවැය විවාදය පැවැත්විණි. අයවැය විවාදය අතරතුර මැති ඇමැතිවරු පාර්ලිමේන්තු ලොබියේ සහ විවිධ ස්ථානවල කතාබහ කළේ එජාප මන්ත්‍රීවරුන් වන ජයලත් ජයවර්ධන සහ කරූ ජයසූරිය මන්ත්‍රීවරුන්ගේ හැසිරීම ගැනය.මේ අතරතුර තවත් මැති ඇමැතිවරු පිරිසක් ජනාධිපති පාර්ලිමේන්තු කටයුතු ලේකම් කුමාරසිරි හෙට්ටිගේ ගේ කාමරයට පැමිණියහ. ඇමැතිවරුන් වන ඩබ්ලිව්. ඩී. ජේ. සෙනෙවිරත්න, විමල් වීරවංශ, ජොන්ස්ටන් ප්‍රනාන්දු, දයාශි‍්‍රත තිසේරා, මහින්ද යාපා අබේවර්ධන සහ මන්ත්‍රීවරුන් වන හේමාල් ගුණසේකර, දිලුම් අමුණුගම, ලොහාන් රත්වත්තේ සහ ශාන්ත බණ්ඩාර ඒ අතර වූහ.මේ අතරතුර මේ ස්ථානයට ආවේ පාර්ලිමේන්තු මන්ත්‍රී නාමල් රාජපක්ෂය. ඔහුගේ කමිසයේ තැනින් තැන දූවිලි තැවැරී තිබෙනු කාට කාටත් දක්නට ලැබිණි. “කොහේද ඔබතුමා ගියේ” මැති ඇමැතිවරු විමසා සිටියහ. “මං පොඩි ළමයින්ගේ උත්සවයකට ගිහින් ආවේ. පොඩි එවුන්ගෙන් බේරෙන්න බැහැ. ලේන් පැටව් වගේ එල්ලෙන්න පටන් ගත්තා” නාමල් රාජපක්ෂ මන්ත්‍රීවරයා කීවේ සිය ඇඳුමේ වූ දූවිලි පිස දමමිනි.“අනෙක මං ගොඩක් ආසයි පොඩි ළමයි එක්ක කාලය ගත කරන්න. මොකද ඒ අයගේ ලෝකය හරිම සුන්දරයි.” නාමල් මන්ත්‍රීවරයා මැති ඇමැතිවරු හමුවේ කීවේය.කාදිනල් ධූරයෙන් පිදුම් ලද මැල්කම් රංජිත් හිමිපාණන් පිළිගැනීමේ රාජ්‍ය උත්සවය ගිය සතියේ පැවැතියේ ජනාධිපතිතුමාගේ ප්‍රධානත්වයෙනි. මේ රාජ්‍ය උත්සවයට සර්ව ආගමික නායකයන් මැති ඇමැතිවරුන් ඇතුළු විශාල පිරිසක් එක්ව සිටියහ.එම උත්සවයේදී කාදිනල් හිමිපාණන්ට සුබ පතමින් ජනාධිපතිතුමා පැවැත්වූ කථාව කාගේත් අවධානයට ලක්විය. ඉන් අනතුරුව පැවැති තේ පැන් සංග්‍රහයට ද කාදිනල් හිමිපාණෝ ඇතුළු කිතුණු පූජකයන් වහන්සේ සහභාගි වූහ.ජනාධිපතිතුමා එජාප මන්ත්‍රී ජයලත් ජයවර්ධන, ඇමැති ජොන්ස්ටන් ප්‍රනාන්දු ජනාධිපති ආර්යා ශිරන්ති රාජපක්ෂ මැතිනිය තේ පැන් සංග්‍රහයට සහභාගි වූයේ එකම මේසයක වාඩි ගෙනය.ඒ අතරතුර ජනාධිපතිතුමා විමසා සිටියේ ජයලත් ඔයාගේ අතට වුණේ මොකද්ද කියාය. “බලන්න සර් මට ගැහුවානේ” මන්ත්‍රී ජයලත් ජනාධිපතිතුමාට අත පෙන්වමින් කීවේය.“නෑ නෑ සර් ජයලත්ගේ අත මං බැලුවා. පොඩි නියපොතු පාරක් තියෙන්නේ. මෙයා රටට ද්‍රෝහි වුණා කියලා නෝනා ජයලත් මන්ත්‍රීතුමාට ගහලා” ඇමැති ජොන්ස්ටන් ප්‍රනාන්දු ජනාධිපතිතුමාට කීවේය.“ඇත්තටම ජයලත් නියපොතු පාරක් නේද තියෙන්නේ. ඇත්තටම මොකද වුණේ” ජනාධිපතිතුමා විමසා සිටියේය. මේ කතාවට කාදිනල් හිමිපාණන්ට ද සිනහ ගියේ ඉබේටමය.එ.ජා.ප ජ්‍යෙෂ්ඨ මන්ත්‍රී ජෝන් අමරතුංග ගිය සතියේ එ.ජා.ප මන්ත්‍රීවරුන් වෙනුවෙන් රාත්‍රි භෝජන සංග්‍රහයක් සංවිධානය කැර තිබිණි. ඒ ඔහුගේ උපන් දිනය ඇතුළු තවත් විශේෂ හේතු කීපයක් නිසා ය. ඇතැම් මන්ත්‍රීවරුන් මේ භෝජන සංග්‍රහය ගැන කතා කළේ මෙය මන්ත්‍රී ජෝන් එ.ජා.ප යට ලබා දෙන අවසාන භෝජන සංග්‍රහය වේවිද කියා ය.එය පැවැතියේ කොළඹ 07 නිදහස් පටු මග අංක 100 ස්ථානයේ පිහිටි චීන අවන්හලක ය.මේ රාත්‍රි භෝජන සංග්‍රහයට එ. ජා.ප නායක රනිල් වික්‍රමසිංහ සජිත් ප්‍රේමදාස ඇතුළු එ.ජා.ප මන්ත්‍රීවරු 38 දෙනෙකු පමණ සහභාගි වී සිටියහ. රුවන් විජේවර්ධන, රංජන් රාමනායක සහ නියෝජ්‍ය නායක කරු ජයසූරිය ඊට සහභාගි වූයේ නැත.මේ චීන අවන්හලේ වෘත්තාකාර හැඩය ගත් මේස හතරක මන්ත්‍රීවරු වාඩි ගෙන සිටියහ. එ.ජා.ප නායක රනිල් වික්‍රමසිංහ, මංගල සමරවීර සහ රවි කරුණානායක එකම මේසයක වාඩි ගෙන සිටියහ. ඒ මේ භෝජන සංග්‍රහය පැවැති ශාලාවේ ඉදිරියෙන් ම වූ මේසයේ ය. ඊට සමාන්තරව තිබූ මේසයේ සිටියේ තවත් මන්ත්‍රීවරු පිරිසකි. සජිත් ප්‍රේමදාස මන්ත්‍රීවරයා පැමිණියේ ඉන් අනතුරුව ය... මන්ත්‍රී සජිත් වාඩි ගත්තේ එ.ජා.ප නායකයාට සමාන්තරව තිබූ මේසයේ ය.ඉන් අනතුරුව මන්ත්‍රීවරු පිරිස මධු විත තොල ගාන්නට පටන් ගත්හ. එ.ජා.ප නායකයා එක් එක් මන්ත්‍රීවරු ළඟට ගොස් විහිළු තහළු කරන්නට පටන් ගත්තේ ය. එය එ.ජා.ප මන්ත්‍රීවරු පුදුමයට පත් කරවන්නක් විය.දයාසිරි ජයසේකර සජිත් ප්‍රේමදාස සහ සුජීව සේනසිංහ ගීත ගායනා කරන්නට පටන් ගත්තේ ඉන් අනතුරුව ය. ඉන් අනතුරුව තරුණ මන්ත්‍රීවරු එ.ජා.ප නායකයා බලා සිටියදීම ජනප්‍රිය ගායක සුනිල් පෙරේරාගේ පැරදුණේ මං නැති වුණේ ගීතය පද වෙනස් කරමින් ගායනා කළහ. “පැරදුණේ අපි. නැතිවුණේ අපි. ලොක්කට නම් මොකද ඉතින්” මන්ත්‍රීවරු මධු විත තොල ගාද්දී මේ ගීතය ඉතා උස් හඬින් ම ගායනා කෙරිණි.රාත්‍රිය උදා වෙද්දී මේ සාදයේ තවත් ගීත ගායනා කෙරිණි. කෙල්ලො නැතිවත් ජොලියක් නෑ ජීවිතේ යන ජනප්‍රිය ගීතය වෙනස් කරමින් එ.ජා.ප තරුණ මන්ත්‍රීවරු සාදය වර්ණවත් කළහ. “ලොක්කා ඉදලත් බෑ. ලොක්කා තියලත් බෑ. අපිට තමයි කරදරේ” ලොක්කා පැන්නුවොතින් පක්ෂයම ගොඩ බොලේ.” මන්ත්‍රීවරු එසේ ගයන්නට වූහ. මේ පිරිස් අතර සුජීව සේනසිංහ හරින් ප්‍රනාන්දු සහ බුද්ධික පතිරණ වූහ.එලෙස ගීත ගැයෙද්දී එ.ජා.ප නායකයා, මංගල සමරවීර සහ රවි කරුණානායක කිසිවක් නොදන්නා සේ හැසිරුණහ.“මේ දවස්වල කරු සහ ජයලත් අප්සට් ගහලා ඉන්නේ. මට නම් ද්‍රෝහියා කිව්වාට මං ගණන් ගන්නේ නැහැ. මට හැමදාම ද්‍රෝහියා කියලා කිව්වානේ. ඒ නිසා ඒ වෙලාවට මං හොඳට දෙකක් දාලා ඉන්නවා” එ.ජා.ප නායකයා කීවේ ය.මේ අතරතුර එ.ජා.ප නායකයා ද මධුවිත තොල ගාන්නට පටන් ගත්තේ ය. එම මේසයේ ම වාඩිගෙන සිටියේ සුජීව සේනසිංහයි. එම මේසය සකස් කැර ඇත්තේ මැද කොටස කැරකවිය හැකි ලෙසටයි. එහි වූ පීරිසයක මාළු කටු ආදිය දමා තිබිණි. තවත් මාළු පීරිසියක් එහි තිබිණි. එ.ජා.ප නායකයා මාළු කෑල්ලක් ගැනීමට සැරසෙද්දී මන්ත්‍රී සුජීව කටු සහිත පීරිසය එජාප නායකයා ළඟට එනසේ මේසයේ මැද කොටස කැරකවීය.වරක් දෙවරක් මන්ත්‍රී සුජීව එසේ කරද්දී එය මන්ත්‍රී මංගලට වැටහුණේ ය. හෙතෙම ඒ සමඟම මන්ත්‍රී සුජීවට ඉංගිරිසියෙන් බැණ වැදුණේ ය.මේ අතර ගිය සතියේ දී එ.ජා.ප. දිස්ත්‍රික් ප්‍රචාරක ලේකම්වරුන් සිය දෙනෙකු පමණ නාරාහේන්පිට පිහිටි නිවෙසකදී රැස්වූහ. මේ සාකච්ඡාවට එ.ජා.ප.යේ යොවුන් පෙරමුණේ නායකයන් කිහිප දෙනකු ද එක්ව සිටියහ. එය පැවැතියේ එ.ජා.ප. මන්ත්‍රීවරුන් වන රංජිත් මද්දුම බණ්ඩාර, ලාල් පෙරේරා, සජිත් ප්‍රේමදාස, බුද්ධික පතිරණ යන මන්ත්‍රීවරුන්ගේ් ප්‍රධානත්වයෙනි.මේ අතරතුර ගිය සතියේදී එ.ජා.ප. කෘත්‍යාධිකාරී මණ්ඩලය රැස්විය. ඒ සිරිකොත එ.ජා.ප. මූලස්ථානයේදීය. එය ආරම්භ වූයේ පස්වරු 4.45ට පමණය.මුලින්ම කෘත්‍යාධිකාරි මණ්ඩලයට ඉදිරිපත් කෙරුණේ එ.ජා.ප. මන්ත්‍රීවරුන්ගේ් විනය පරීක්ෂණ පිළිබඳ වාර්තාවය. එය ඉදිරිපත් කළේ එ.ජා.ප. මහ ලේකම් තිස්ස අත්තනායකය.මේ අතර එ.ජා.ප. මන්ත්‍රීනි රේණුකා හේරත් එ.ජා.ප. නායකයා සමඟ වචන හුවමාරුවක පැටලිණි. ඒ එස්.බී.දිසානායක ඇමැතිවරයාගේ සහෝදරයකුට එරෙහි විනය පරීක්ෂණයකදී ඔහුට සහනදායී ප්‍රතිපත්තියක සිට කටයුතු කිරීමට ගෙන තිබූ තීන්දුවකට එරෙහිවය.ඉන් අනතුරුව එ.ජා.ප. පුත්තලම දිසා මන්ත්‍රී රංගේ බණ්ඩාර කෘත්‍යාධිකාරි මණ්ඩලය ඇමැතුවේය.”මං පාර්ලිමේන්තුවට ඇවිල්ලා අවුරුදු 10ක් වෙනවා. මාව මරන්න පළාත් සභා මන්ත්‍රීවරයෙක් හැදුවා. හැබැයි අදටත් ඔහුට එරහි විනය පරීක්ෂණය ඇදි ඇදී යනවා. හරින් ප්‍රනාන්දු සහ සුජීව සේනසිංහ ගේ බහින්බස්වීමටත් විනය පරීක්ෂණයක් තිබ්බා. ඔවුන් පාර්ලිමේන්තු ඇවිත් මාස 10ක් වත් නැහැ. ඇයි අපට මෙහෙම සලකන්නේ.” මන්ත්‍රී රංගේ බණ්ඩාර එ.ජා.ප. නායකයාගෙන් විමසා සිටියේය.”උසාවිවල නඩුවලට සම්බන්ධ අයගේ පක්ෂ සාමාජිකත්වය තහනම් කරමු” එ.ජා.ප. නායකයා කෘත්‍යාධිකාරී මණ්ඩලයට යෝජනා කළේය. මේ අතරතුර එ.ජා.ප. මන්ත්‍රීවරයකු කියා සිටියේ ශාන්ත අබේසේකර පළාත් මන්ත්‍රීටත් එරෙහි නඩුවක් ඇති බවය. ඒ සමඟම එ.ජා.ප. නායකයා එම යෝජනාව ගැන දිගින් දිගටම කතා කළේ නැත.”නායකතුමනි මේ විදියට මන්ත්‍රීවරුන් අපහසුතාවයට පත්කරන්න එපා” උතුරු මැද පළාත් විපක්ෂ නායක කස්තුරි අනුරාධනායක කියා සිටියේය.”දැන් අපේ පක්ෂයේ සම්මත කිරීමට නියමිත ව්‍යවස්ථාවේ කෙටුම්පතක් අපට ලැබිලා නැහැ.” මන්ත්‍රීනි තලතා අතුකෝරාළ අඳෙීනාවක් නැඟුවාය.”වහාම ඒක ලබාදෙන්නම්” එ.ජා.ප. මහ ලේකම් තිස්ස අත්තනායක කියා සිටියේය.ඉන් අනතුරුව කෘත්‍යාධිකාරී මණ්ඩලයේ කතාබහට ලක්වූයේ මන්ත්‍රී ජයලත් ජයවර්ධනගේ ලන්ඩන් සංචාරය පිළිබඳවයි. “..ටිකට් නොමිලේ ලැබුණාම අපේ සමහරු ලෝකේ වටේ යනවා. ඊට වඩා මන්ත්‍රීවරයෙක් වුණාම හිතන්න ඕනේ ටිකට් දෙන්නේ මොන පරමාර්ථයෙන් ද කියලා.” මන්ත්‍රී දයාසිරි කෘත්‍යාධිකාරී මණ්ඩලයට කියා සිටියේය.ඉන් අනතුරුව එ.ජා.ප. කෘත්‍යාධිකාරී මණ්ඩලය තීරණය කළේ නව පක්ෂ ව්‍යවස්ථාව ඒකමතිකව සම්මත කිරීමටය. මේ අතරතුර එ.ජා.ප. මන්ත්‍රී රවි කරුණානායක ගිය සතියේ ආණ්ඩු පක්ෂයේ මන්ත්‍රී ලොබියේ සිටිනු දක්නට ලැබිණි. ඒ පිළිබඳව එ.ජා.ප. තරුණ මන්ත්‍රීවරුන් කීප දෙනෙක් ඔත්තු බැලූ බවද වාර්තා විය.මේ අතරතුර නාරාහේන්පිට පෞද්ගලික නිවෙසකදී එ.ජා.ප. මන්ත්‍රීවරු 21 දෙනකු විශේෂ රහස් සාකච්ඡාවක් පැවැත්වූහ. එහිදී සාකච්ඡා වුණේ පක්ෂයේ නව ව්‍යවස්ථාව පසුගිය කෘත්‍යාධිකාරී මණ්ඩලයේදී අනුමත කළ ව්‍යවස්ථාවම ද යන්න ගැනය. ඒ හැර වෙනත් සංශෝධන සහිත ව්‍යවස්ථාවක් ගෙන ආවොත් ඊට එරෙහිව පියවර ගැනීම ගැන ද එහිදී සාකච්ඡා වී තිබිණි. මේ සාකච්ඡාවට තලතා අතුකෝරල, දයාසිරි ජයසේකර, සුජීව සේනසිංහ, රෝසි සේනානායක, බුද්ධික පතිරණ ඇතුළු මන්ත්‍රීවරු 21 දෙනෙක් එක්ව සිටියහ.ජාතික නිදහස් පෙරමුණේ දේශපාලන මණ්ඩලය පසුගිය සතියේ දී රැස්වූයේ බත්තරමුල්ලේ පිහිටි එහි ප්‍රධාන කාර්යාලයේදීය. ඒ පක්ෂ නායක, ඇමැති විමල් වීරවංශ ගේ සහ ප්‍රධාන ලේකම් ප්‍රියන්ජිත් විතාරණ ගේ ප්‍රධානත්වයෙනි.එහිදී මූලික වශයෙන් සාකච්ඡාවට භාජනය වූයේ ජනතාවගේ ජීවන තත්ත්වය ඉහළ නැංවීමට රජය ගෙන ඇති පියවර පිළිබඳව ය.ඉන්පසු දේශපාලන මණ්ඩලයේ අවධානය යොමු වූයේ එක්සත් ජාතික පක්ෂ නියෝජ්‍ය නායක කරු ජයසූරිය මහතා පසුගිය ඉරිදා ඉංග්‍රීසි පුවත්පතකට සිදුකර තිබූ රටට එරෙහි ප්‍රකාශය පිළිබඳව ය.“රට ගැන හිතන ජාතිය ගැන හිතන මන්ත්‍රීවරයෙකු ලෙස හඳුනා ගෙන සිටින කරු ජයසූරිය වැනි කෙනෙක් මෙවැනි ප්‍රකාශයක් කිරීම ඉතාම බරපතළ දෙයක්. එනිසායි ඔහුට එරෙහිව විශ්වාසභංගයක් ගෙන ඒමට ආණ්ඩුව සූදානම් වෙන්නේ” පක්ෂ නායක විමල් වීරවංශ පෙන්වා දුන්නේ ය.“වචන වෙට්ටු දමලා තමන් කරපු ද්‍රෝහී ක්‍රියාව සීතල කරන්න අද කරු ජයසූරිය ඇතුළු පිරිස කටයුතු කරනවා. ඒත් ඒක කරගන්න බැහැ. කරු ජයසූරිය සිදු කළ ප්‍රකාශයේ අන්තර්ගතය අනුවයි අදාළ පුවත්පත් කලාවේදියා ඊට ශීර්ෂ පාඨයක් යොදා ඇත්තේ. මේක හොඳ ප්‍රකාශයක් නොවන නිසයි සිංහල පුවත්පත්වලට නොදා එය ඉංග්‍රීසි පුවත්පතක පළ කර ඇත්තේ. රණවිරුවන් යුද අධිකරණ දංගෙඩියට දැක්වීමට ඉවහල් වන මෙවැනි ක්‍රියාවලට එරෙහිව දැඩි පියවර ගත යුතුයි” විමල් වීරවංශ තම දේශපාලන මණ්ඩල සගයන් හමුවේ අවධාරණය කර සිටියේ ය.ජාතික හෙළ උරුමයේ මධ්‍යම කාරක සභාව ගිය සතියේ රැස්වීය. ඒ එහි නායක ඕමල්පේ සෝභිත හිමියන්ගේ ප්‍රධානත්වයෙනි. එහිදී ප්‍රධාන වශයෙන් කාරණා දෙකක් පිළිබඳව අවධානය යොමුවිය. ඒ නම් ජනාධිපතිතුමාගේ ලන්ඩන් සංචාරය සහ අපේ රටට එරෙහි විදෙස් බලවේග සහ දෙමළ ඩයස්පෝරාව ගැනය.මධ්‍යම කාරක සභාවට මුලින්ම අදගස් දැක්වූයේ හෙළ උරුමයේ නායක ඕමල්පේ සෝභිත හිමියෝය. “කොටි ත්‍රස්තවාදය පරාජය කිරීමෙන් පස්සේ ඇතැම් බටහිර රටවල් ලංකාව ගැන අනුගමනය කරන ප්‍රතිපත්තිය අපිට දැන් පෙනෙනවා. මේ දේවල් මෙහෙම සිදුවීම ගැන පුදුම විය යුතු නැහැ.ඇතැම් බටහිර රටවල් හදාවඩා පෝෂණය කළ ප්‍රභාකරන් යුදමය ලෙස පරාජය කිරීම ගැන ඇතැම් රටවල් තරහින් ඉන්න බව පෙනෙනවා. ඒ නිසා අපේ රටට ඉඩ ලැබෙන හැම වේලාවකම රිදවන්න බලන්නේ. අන්තර්ජාතික වශයෙන් අපේ රට කොන්කරලා යුද අපරාධකාරයන් හැටියට හංවඩු ගහලා කොටි සංවිධානයට පණ දෙන්න ඇතැම් අය උත්සාහ කරන්නේ. අපෙන් පළිගැනීම තමයි ඔවුන්ගේ මූලික අරමුණ” ඕමල්පේ හිමියෝ දීර්ඝ ලෙස කරුණු පැහැදිලි කළහ.”අපි රාජ්‍ය තාන්ත්‍රික කටයුතුවලදී කිසිම අතපසුවීමක් කරගන්න හොඳ නැහැ. එහෙම වුණොත් ඒකෙන් ප්‍රයෝජන ගන්නේ අපේ රටට එරෙහි විදෙස් බලවේග. පසුගිය සතියේ ලන්ඩනයේදී ඇතිවුණ තත්ත්වය ගැන අපි රටක් විදියට හැම පැත්තෙන්ම විමර්ශනය කරන්න ඕනේ. නැත්නම් වෙන්නේ ගොයම මුවා කෑවාම ගෙදර මුව හමට තඩිබාන එකයි” මධ්‍යම කාරක සභික හැඩිගල්ලේ විමලසාර හිමියෝ කියා සිටියහ.ඉන් අනතුරුව මධ්‍යම කාරක සභික සහ ජාතික සංවිධායක නිශාන්ත වර්ණසිංහ සිය අදහස් දැක්වීය. “අද ලන්ඩන් නුවර කොටි සංවිධානයට රැකවරණය ලැබෙන ප්‍රධාන තිප්පොළ බවට පත්වෙලා. බ්‍රිතාන්‍යයේ කොටි සංවිධානය තහනම් කළා නම් ලන්ඩන් නුවර කොටින්ට උද්ඝෝෂණ කරන්න පුළුවන්ද? ලන්ඩන් උද්ඝෝෂණය පිටුපස එ.ජා.ප.ය, ජ.වි.පෙ. ඇතුළු ෆොන්සේකා හවුලේ ඇතැම් පිරිස් සිටින බව පැහැදිලියි. මේ උද්ඝෝෂණ නිසා දෙමළ ඩයස්පෝරාවට, එල්.ටී.ටී.ඊ. ජාලයට යම් එන්නතක් ලැබෙන්න ඇති. දැන් අපි කරන්න ඕනේ ජනප්‍රිය තාලයේ වැඩ කරන එක නෙමෙයි. එල්.ටී.ටී.ඊ. ජාලය හකුළා දමා විනාශ කරන්න කෙටි කාලීනව සහ දිගු කාලීනව සැලසුම් සහගතව වැඩ කිරිමයි. එහෙම නොවුණොත් තව වසර ගණනාවකින් අපේ රටට බාහිරින් ඊළාම් වාදීන්ගෙන් විශාල තර්ජනයක් එල්ල විය හැකියි.” හෙළ උරුමයේ ජාතික සංවිධායක නිශාන්ත වර්ණසිංහ කියා සිටියේය.ඉන් අනතුරුව ඇමැති චම්පික රණවක අවධානය යොමු කළේ විකිලීස් වෙබ් අඩවිය කළ හෙළිදරව් කිරීම් ගැනයි. “මේ අනාවරණය කිරීම්වලින් හෙළි වෙනවා බටහිර බලවත් රටක රාජ්‍ය දෙපාර්තමේන්තුවක් කළ පාවාදීමක් ගැන. එම රාජ්‍ය දෙපාර්තමේන්තුව ශ්‍රී ලංකාව ඇතුළු විවිධ රටවල රාජ්‍ය නායකයන් සහ ආරක්ෂක ප්‍රධානීන්ගේ රහස් තොරතුරු කේබල් පණිවුඩ මඟින් ලබාදී තිබෙනවා. එම රටේ මෙරට තානාපති ධූරය උසුලන්නා අපේ ජනාධිපතිතුමා ඇතුළු ආරක්ෂක ප්‍රධානීන් ගැන තොරතුරු ලබාදී තිබෙනවා. ඒ වගේම අද බ්‍රිතාන්‍ය දේශපාලනඥයන් කොටි පිටුපස යන්නේ ඇයි කියලාත් හෙළිවෙලා තිබෙනවා” ඇමැති චම්පික රණවක මධ්‍යම කාරක සභාවට හෙළි කළේය.”ලෝකයේ හැම රටකම ස්වාධීනත්වය උල්ලංඝණය කරලා මේ විදිහට ඔත්තු බැලීම සදාචාර විරෝධී වැඩක්. හරි නම් ඔය බටහිර බලවත් රටේ රාජ්‍ය ලේකම් ධූරය දරන තැනැත්තා ඉල්ලා අස්විය යුතුයි.” ඇමැති චම්පික රණවක කියා සිටියේය.ඉන් අනතුරව පාර්ලිමේන්තු මන්ත්‍රී අතුරලියේ රතන හිමියෝ මධ්‍යම කාරක සභාවට සිය අදහස් පල කළහ. “විවිධ රටවල ආරක්ෂාවට තර්ජනයක් වෙන විදියට ඔත්තු බලපු ඔය බටහිර රටට එරෙහිව ලෝක ජනමතයක් ගොඩනැඟිය යුතුයි. ඔය කියන රට ලෝකයේ ත්‍රස්තවාදයට අනුබල දී තිබෙන විදිය දැන් ඉතාම පැහැදිලියි.” රතන හිමියෝ අවධාරණය කළහ.දෙහිවල මහ නගර සභා බල ප්‍රදේශය පසුගිය කාලයේ නිරතුරුව වැසි ජලයෙන් යට විය. ඒ ඇතැම් අනවසර ඉදිකිරීම් සහ කාණු පද්ධති නිසි ලෙස නඩත්තු නොකිරීමේ හේතුව නිසාය. මේ නිසා දෙහිවල ශ්‍රීලනිප සංවිධායක ධනසිරි අමරතුංග මේ පිළිබඳව ආරක්ෂක ලේකම් ගෝඨාභය රාජපක්ෂ මහතා වෙත පැමිණිලි කළේය. ආරක්ෂක ලේකම්වරයා මේ පිළිබඳව වහාම අවධානය යොමු කර විශේෂ සාකච්ඡාවක් කැඳවීය. එය පැවැතියේ ආරක්ෂක අමාත්‍යංශ ලේකම් කාර්යාලයේය. පොලිස්පතිවරයා, නාවික හමුදාපතිවරයා, මාර්ග සංවර්ධන, නාගරික සංවර්ධන යන ආයතන සභාපතිවරුන්, දෙහිවල ගල්කිස්ස නගරාධිපතිනි සුනේත්‍රා රණසිංහ සහ දෙහිවල ශ්‍රීලනිප ප්‍රධාන සංවිධායක ධනසිරි අමරතුංග යන අය ඊට කැඳවා තිබිණි.“දෙහිවල ජනතාවගේ ගැටලුවලට පිළිතුරු මොනවාද” ආරක්ෂක ලේකම්තුමා නගරාධිපතිනී සුනේත්‍රා රණසිංහගෙන් විමසා සිටියේය. “මට කරන්න පුළුවන් උපරීමයෙන් කරනවා. ඊට වඩා කරන්න දෙයක් නැහැ” නගරාධිපතිනිය කීවාය. “එහෙම කියන්න එපා නගරාධිපතිතුමිය ධනසිරි නගරාධිපති කාලේ දෙහිවල යට වුණේ නැහැ නේද? ඔබතුමියට බැරිනම් මං නාවික හමුදාව දාලා මං කාණු සුද්ද කරන්නම්” ආරක්ෂක ලේකම් ගෝඨාභය රාජපක්ෂ මහතා කියා සිටියේය.ඒ අනුව ගිය සතියේ නාවික හමුදාවේ 400 ක පිරිසක් දෙහිවල නගරය පවිත්‍ර කිරීමේ කටයුතුවල නිරත වූහ. “මං එන දවසට දෙහිවල ජනතාවගෙන් මට ප්‍රශ්න ඉදිරිපත් වෙන්නේ නැති විදියට පවිත්‍ර කරන්න. මං ජනතාව ළඟට ගිහින් තොරතුරු අහනවා” ආරක්ෂක ලේකම්වරයා දෙහිවල ශ්‍රීලනිප සංවිධායක ධනසිරි අමරතුංගට කීවේය.ගිය සතියේදී ජනාධිපති සම්බන්ධීකරණ ලේකම් කිත්සිරි ගංගානාත් අබේගුණවර්ධන වෙත මාතලේ දිසාවෙන් විශේෂ සම්මානයක් පිරිනැමිණි. ඒ මාතලේ දිසාවේ මැතිවරණ කටයුතු මෙහෙයවීමේදී ප්‍රදේශයේ ජනතාවගේ ගැටලුවලට විසඳුම් ලබා දීම වෙනුවෙනි. මේ උත්සවය සංවිධානය කර තිබුණේ රත්තොට ප්‍රාදේශීය සභාවේ සභාපතිවරයා විසිනි. මේ විශේෂ සම්මානය පුද කිරීමේ උත්සවයට නියෝජ්‍ය ඇමැති රෝහණ දිසානායක ද එක්ව සිටියේය.“කිත්සිරි අබේගුණවර්ධන අවංක දක්ෂ ලේකම්තුමෙක්. එතුමා ගියවර පළාත් සභා මැතිවරණයේ සම්බන්ධීකරණ කටයුතු කරන්න ඇවිත් මාතලේ ජනතාවට සමීප වෙලා මාතලේට විශාල සේවයක් කළා.” නියෝජ්‍ය ඇමැති රෝහණ දිසානායක එම උත්සවයේදී කියා සිටියේය.මේ වසරේ සබරගමුව පළාත් සභාවට පළාත් මුදල් ඇමැති ලෙස මහීපාල හේරත් මහ ඇමැතිවරයා ගෙන ආ එකම පරිපූරක මුදල් ප්‍රකාශය පසුගිය 07 වැනිදා පළාත් සභාවේදී වැඩි ඡන්ද 18කින් සම්මත විය.එහිදී පනතට පක්ෂව එක්සත් ජනතා නිදහස් සන්ධානයේ මන්ත්‍රීවරු 20 දෙනකු ඡන්දය පාවිච්චි කළ අතර එක්සත් ජාතික පක්ෂ මන්ත්‍රීවරු ඡන්දය ප්‍රකාශ කිරීමෙන් වැළකී සිටියහ.එහෙත් ජ.වි.පෙ. මන්ත්‍රීවරු දෙදෙනා පමණක් ඊට විරුද්ධව ඡන්දය පාවිච්චි කළ අතර පනත වැඩි ඡන්ද 18කින් සම්මත වූ බව සභාපති රංජිත් බණ්ඩාර කීය.වසර 25ක සබරගමුව පළාත් සභා ඉතිහාසයේ එක් පරිපූරක මුදල් ප්‍රකාශයක් පමණක් මන්ත්‍රීවරුන්ගේ් අනුමැතිය සඳහා පළාත් සභාවට ඉදිරිපත් වූ එකම අවස්ථාව එය විය. එය වාර්තාවක් වනු ඇතැයි ආණ්ඩු පක්ෂයේ මන්ත්‍රීවරු පවසනු ඇසිනි.වාර්ෂික මුදල් ප්‍රකාශනයකින් පසු වරින් වර පරිපූරක මුදල් ඇස්තමේන්තු බහුල වශයෙන් අනුමැතිය පිණිස ඉදිරිපත් වූ ඉතිහාසයක් තිබූ පළාත් සභාවක මෙවර එය එක් පරිපූරකයකට සීමා වීම යනු මහීපාල හේරත් පළාත් මුදල් අමාත්‍යවරයාගේ මූල්‍ය විනය පිළිබඳ කදිම නිදසුනකැයි ද පළාත් මන්ත්‍රීවරුන්ගේ අදහස වීය.සබරගමුව පළාත් සභාවේ ආණ්ඩු පක්ෂයේ මෙන්ම විපක්ෂයේ මන්ත්‍රීවරුන්ගේ් චීන සංචාරය නිමා වී මේ වන විට මසක් පමණ ගෙවී ගොස් ඇතත් එහි අතුරු ප්‍රතිඵල මේ වන විට මතුවෙමින් පවතින බව පළාත් සභා ආරංචි මාර්ග සඳහන් කරයි.ඒ සඳහා හොඳම උදාහරණය නම් සබරගමුව පළාත් සභාවේ මෙතෙක් කල් නයි මුගටියන් ලෙස හැසිරුණු ආණ්ඩු පක්ෂයේ සහ විපක්ෂයේ දේශපාලනඥයින් දෙදෙනකු අතර චීන ගමනින් පසු දළුලා වැඩෙන හිතවත්කමයි.ඇහැලියගොඩ මැතිවරණ කොට්ඨාසය නියෝජනය කරන එ.ජ.නි.ස. අමාත්‍ය ජී.එම්.කරුණාපාල සහ එම මැතිවරණ කොට්ඨාසයේම එ.ජා.ප. මන්ත්‍රී සිරිපාල කිරිඇල්ල යන මහත්වරු අද දෙමඟක ගිය ද ඔවුන් දේශපාලනයට අත්පොත තැබුවේ වාසුදේව නානායක්කාර ඇමැතිවරයාගේ ගෝලයන් ලෙසය.එහෙත් පසුගිය වසර කීපය පුරා සබරගමුව පළාත් සභාව තුළ ඔවුන් දෙදෙනා හැසිරුණේ එකිනෙකාට වහකදුරු මෙන්ය.එහෙත් පසුගිය 06 වැනිදා පැවැති සබරගමුව පළාත් සභා රැස්වීමේදී නැඟී සිටි සිරිපාල කිරිඇල්ල ඉතිහාසයේ පළමු වතාවට ජී.එම්.කරුණාපාල ඇමැතිතුමා පැසසුමට ලක් කරමින් අදහස් දැක්වූයේ සියලු මන්ත්‍රීවරු විමතියට පත්කරමිනි.කුරුවිට ප්‍රදේශයේ මහජන දේපළ ගසා කෑමක් පිළිබඳ තමා කළ හෙළිදරව්වකට වහා ප්‍රතිචාර දක්වමින් එය අවසන් කිරීමට ඉදිරිපත් වීම පිළිබඳ කිරිඇල්ල මන්ත්‍රීවරයා පළාත් ඇමැති කරණාපාලට වරක් නොව දෙතුන් වරක් තුති පිදූ අතර මහ ඇමැති මහීපාල හේරත් සඳහන් කළේ ඔන්න දැන් තමයි චීන සංචාරයේ සැබෑ ප්‍රතිඵල අපිට දකින්නට ලබෙන්නේ කියාය.මෙවර ජීවවිද්‍යා විෂය ධාරාවෙන් උසස් පෙළ පළමු තැන පින්නවල ජාතික පාසලේ දසුන් උපමල් කලුගල සිසුවා දිනා ගත්තේය. ඔහු මහ ඇමැති මහීපාල හේරත්ගේ ගමේම උපන් දරුවෙකි. මේ ජයග්‍රහණයෙන් මහ ඇමැතිවරයා කෙතරම් ප්‍රසාදයට පත්විණි ද යත් ඔහු ප්‍රතිඵල නිකුත් වූ මොහොතේම එම දරුවාට සුබ පැතූ අතර ඔහුගේ ඊළඟ කාරිය වූයේ එම ශිෂ්‍යයාගේ මතු දියුණුව සඳහා රුපියල් ලක්ෂයක් පරිත්‍යාග කිරීමට අවශ්‍ය කැබිනට් පත්‍රිකාව ඉදිරිපත් කිරීමය.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>12</day>
    </date>
    <link>http://www.silumina.lk/2010/12/12/_art.asp?fn=af1012122</link>
    <topic>කාදිනල්තුමාගේ ආකල්පය බොහෝදෙනකුට පාඩමකි</topic>
    <author>සරත් පෙරේරා</author>
    <content>අපේ රට, මව්බිම පිළිබඳ කතාව යළිත් වරක් මුල්තැනට පැමිණ තිබේ. සාමය ස්ථාපිත වූ දේශය කටු කොහොල් මඟ අරවා දුක, කඳුළ පිසදා කාගේත් පැතුම් ඉෂ්ට සිද්ධ වන පාරාදීසයක් වනු දැක්ම දැන් කාගේත් පැතුම වී ඇත. අවුරුදු තිහක යුද නිමාවකින් පසු සතුට රජයන සමාජයක් දැහැමි සිතිවිලි මත අපි නිර්මාණය කළ යුතු වෙමු. මේ අදහස් සිතට නැඟුණේ තමා පිළිගැනීමට පැවැති රාජ්‍ය උත්සවයේදී අභිනව කාදිනල් ධූරයෙන් පිදුම් ලැබූ මැල්කම් රංජිත් කාදිනල් හිමිපාණන් දැක්වූ උතුම් අදහසක් නිසාය.මහින්ද රාජපක්ෂ ජනාධිපතිතුමාගේ ප්‍රධානත්වයෙන් පැවැති එම රාජ්‍ය උත්සවයේදී කාදිනල් හිමිපාණන් කියා සිටියේ ‘ශ්‍රී ලංකාවේ ප්‍රතිරූපය අපකීර්තියට පත් කරන්න කවුරු උත්සාහ කළත් එය තමා හෙළා දකින බවය. උන්වහන්සේ එදා තවත් බොහෝ දේ කීහ. උන්වහන්සේ වරෙක කීවේ ”සසර වසන තුරු පින්කෙත හෙළ රන් දෙරණේ යළි උපදින්නට” ගීතය තමාගේ ප්‍රියතම ගීතය බවය.කාදිනල් හිමිපාණන් මෙදා කළ ප්‍රකාශය තුළ තවත් වචන දහසකින්වත් කිව නොහැකි තරම් පුළුල් අර්ථයක් රට පිළිබඳව ගැබ්ව ඇත්තේය. එහෙව් නිදහසේ ස්වර්ග රාජ්‍යයට මාගේ දේශය අවදි කරනු මැන පියාණනේ අමරදේවයන් ගයන ගීය මෙහිදී මතකයට එයි. තමන් උපන් රටට ආදරය නොකරන නින්දිතයකුත් සිටීදැයි විලියම් ෂේක්ෂ්පියර් ලීවේ උපන් දේශය පිළිබඳවමය.අලුත් කාදිනල් උතුමන් ගැනත් වචනයක් ලිවිය යුතුය. මැල්කම් රංජිත් හිමිපාණන් ලැබූ උත්තම කාදිනල් ධූරය රටටම ආශිර්වාදකි.“විදේශයන්හි සිට ශ්‍රී ලංකාවේ ප්‍රතිරූපය අපකීර්තියට ලක්කිරීම කවුරු කළත් මම හෙළා දකිනවා. මෙවැනි ක්‍රියා තුළින් සිදුවන්නේ දෙමළ ජනතාව නැවතත් විනාශයේ අගාධයට හෙළීමක් මිස ඔවුන්ට සෙතක් සැලසීමක් වන්නේ නෑ...”කරු ජයසූරියලා, ජයලත් ජයවර්ධනලා ශ්‍රී ලාංකිකයන් වශයෙන් අනුගමනය කළ යුත්තේ නව කාදිනල්තුමාගේ මේ ආකල්පයයි.එසේ නොමැතිව ශ්‍රී ලංකාවේ ප්‍රතිරූපය අපකීර්තියට පත් කරන්නන්ට උඩ ගෙඩි දීම නොවේ. කාදිනල්තුමා සතු ප්‍රඥාව මේ පුද්ගලයන්ට පහළ වන්නේ කෙදිනක ද?මෙවැනි වටිනා ප්‍රකාශයක් නව කාදිනල් තුමන් කර ඇති අවස්ථාවක යුද අපරාධ පිළිබඳව පරීක්ෂා කළ යුතු යැයි කීමෙන් කරු ජයසූරිය මහතා කර ඇත්තේ රට පාවා දෙන ප්‍රකාශයකි. රට පාවා දෙන්නේ කාටද? විදේශගත සතුරන්ටය. ඔහු යුද කාලයේ මානුෂික අයිතිවාසිකම් කඩවීම් පිළිබඳව පරීක්ෂා කළ යුතු යැයි කීමෙන් මේ අදහස් කරන්නේ යුද අපරාධ පරීක්ෂා කරනු යන්න හැර වෙන කුමක්ද?ජයලත් ජයවර්ධන මහතා එංගලන්තයට ගොස් කළ දෙයම ජයසූරිය මහතා මෙරට සිට, කාටත් නොදැනෙන පරිද්දෙන් සති අන්ත ‘අයිලන්ඩ්’ පුවත්පතට ප්‍රකාශයක් නිකුත් කිරීමෙන් කළේය.මේ උගුරට හොරා බෙහෙත් කෑම පටන් ගත්තේ හිටපු හමුදාපති සරත් ෆොන්සේකා මහතා ජනාධිපතිවරණ අපේක්ෂකයකු ලෙස කළ සුදු කොඩි කතාවෙන්ය.සුදු කොඩි කතාවෙන් යටත් වීමට පැමිණි කොටින්ට වෙඩි තැබීමට අණ දුන්නා යැයි ෆොන්සේකා කළ ප්‍රකාශය වැනිම කළුම කළු ප්‍රකාශයක් මේ සුදු ඇඳගත් කරු ජයසූරිය මහතා ද කර ඇත්තේය. ෆොන්සේකාගේ මේ ප්‍රකාශයෙන් පසු එක්සත් ජාතීන්ගේ ලේකම්වරයා තමන්ට උපදෙස් දෙන්න යැයි කියමින් ලංකාවේ සිදුවූවේය කියන යුද අපරාධ පරීක්ෂා කිරීමට කියා කමිටුවක් ද පත් කළේය. මේ අපූරු විපක්ෂයේ දෙවැනියාගේ ප්‍රකාශයෙන් පසු එක්සත් ජාතීන්ගේ් මහලේකම්වරයා කුමන පියවරකට යනු ඇද්දැයි තවම පැහැදිලි නැත.ඇත්තටම ලංකාවේ මානුෂික අයිතිවාසිකම් මුල සිටම කඩ කළේ කොටි සංවිධානයයි. කොටි ත්‍රස්තවාදීන් නීතියට විරුද්ධ කල්ලියක් ලෙස සලකා විනාශ කර දැමීමේ සියලුම අයිතිය තිබෙන්නේ රජයට හා මෙරට හමුදාවටය. යුද්ධයට මැදිවූ අහිංසක ජනතාව මිනිස් පළිහක් ලෙස යොදාගැනීමෙන් මානුෂික මෙහෙයුම සිදුකළ මුළු කාලය තුළම කොටි මිනිස් අයිතිවාසිකම් එළිපිටම කඩ කළේය.ඇත්ත තත්ත්වය එසේ තිබියදී මේ කියන්නේ මෙහෙයුමට සම්බන්ධ වූ හමුදාවන් පිළිබඳ පරීක්ෂණ පැවැත්වීමට ද කියා ජයසූරිය මහතාගෙන් ඇසිය යුතුය. තමා කළ කතාව වැරැදි යැයි කියන්නට දිව නොනැමෙන කරු ජයසූරිය මහතා දැන් කියන්නේ තමා ඉල්ලා සිටියේ ඒ පිළිබඳව පැහැදිලි කිරීමක් කරන ලෙස පමණක් බවයි.ඒ කතාව ඇත්ත නම් පැහැදිලි කිරීමක් කරනු වෙනුවට පරීක්ෂණයක් කරන්න කියා ලියවිල්ලක් කරු ජයසූරිය මහතා අයිලන්ඩ් පත්‍රයට යැව්වේ කා වෙනුවෙන්දැයි ප්‍රශ්න කළ යුතුය. කරු ජයසූරිය මහතා මෙවැනි තමාටවත් දිරවාගත නොහැකි කතාවක් කියා තිබෙන අවදියක ඉතාම අවශ්‍ය මොහොතක මවුබිම පිළිබඳ නව කාදිනල්තුමා කළ ප්‍රකාශය රන් හා සමාන කියමනක් සේ වටනේය.මවුබිමේ සතුරෝ නැවතත් කඳවුරු බැඳ ගන්නට තැත් දරමින් සිටිති. ලෝක ප්‍රජාව මවුබිමට විරුද්ධව උසිගැන්වීමට ඔවුන් නොගන්නා තැතක් නැත. මෙවැනි වටපිටාවක මුළු ආසියාවෙන්ම අලුතෙන් පත්වූ එකම කාදිනල් තුමන් ලෙස එතුමන් රටටත් ලෝකයටත් දුන් පණිවුඩය බෙහෙවින්ම අගය කළ යුත්තේය.කාලයක් අපේ රට මිනී කන්නන්ගේ දේශයක් ලෙස අර්ථ ගැන්වීමට තැත් දැරුණ කාලයක් තිබුණේය. ඒ යුගය අපි අවසාන කර ඇත්තෙමු. දැන් මුළු මහත් සමාජය සංවර්ධනය කරා පියනඟන්නට සූදානමින් සිටී. පෙරමඟ ලකුණු ඉතා සුබදායකය. වසර තිහක නොකෙරුණු වැඩ දැන් කෙරෙමින් ඇත්තේය. සාමය රජයමින් ඇත්තේය. බිය සැක සංකා මිනිස් සිත් සතන් තුළින් පහව ගොස් ඇත්තේය. උදේට වැඩට ගිය තම ස්වාමියා හෝ භාර්යාව හවසට ගෙදරට එන්නේදැයි සැකයෙන් බියෙන් ගත කළ කාලය සමාජ වටපිටාව දැන් ඉතිහාසයට එක්ව ඇත්තේය.මෙවැනි කාල පරිච්ඡේදයක් ශ්‍රී ලංකාවට උදාවූයේ එක් ම්ලේච්ඡයකුගේ ක්‍රියාදාමයක් නිසා බව මුළු ශ්‍රී ලාංකික ජනතාවම දනී. ඒ ම්ලේච්ඡයා ප්‍රභාකරන්ය. ඔහු කතා කළේ බෝම්බයෙනි. තුවක්කුවෙනි. ඔහුට කාන්තාව පුරුෂයා, වැඩිහිටියා, කිරිදරුවා කියා හෝ පූජකතුමන්ලා කියා වෙනසක් තිබුණේ නැත.ඇත්තටම සාකච්ඡාවෙන් සාමය සොයා ගත යුතුය යන ධාර්මික පදනම ප්‍රභාකරන් සිනහවට උපහාසයට ලක් කළේය. තුවක්කුවෙන් රට බෙදීම ඔහුගේ එකම ධර්මය විය. ඊට මෙහා විසඳුමක් ඔහුට තිබුණේ නැත. මේ විසඳුම ඔහු ඇර වෙන කිසිවකු පිළිගන්නට සූදානම් වූයේ නැත. අඩු තරමේ අසල්වැසි ඉන්දියාවවත් පිළිගත්තේ නැත. ඒ නිසා විය යුතු පරිද්දෙන්ම වෙඩික්කාරයා වෙඩි උණ්ඩයෙන්ම මියැදුණේය.දැන් සිදුවන්නේ කුමක්ද? ප්‍රභාකරන් පසුපස ගිය අය එල්.ටී.ටී.ඊ.යට සල්ලි එකතු කළ පිරිස ලෝකයේ බොහෝ රටවල අතරමංව සිටිති. ඔවුන් බොහෝ දෙනා ඒ රටවල පුරවැසි අයිතිය ලබා ඡන්දදායකයෝ වී සිටිති. ඔවුහු ඒ බලගතු රටවල දේශපාලකයන් මෙහෙයවීමට තරම් සමත්ව සිටින්නෝය. ඡන්දය ලබාගැනීමට දේශපාලකයන් ද නොකරන දෙයක් නැති බව අපි අත්දැකීමෙන්ම දනිමු. විදේශගත දෙමළ ප්‍රජාවේ බොහෝදෙනා දැනුවත්වම රටට විරුද්ධ මේ කුමන්ත්‍රණයේ කොටස්කරුවෝ වී සිටිති.එක්සත් ජාතීන්ගේ සංවිධානය වැනි ලෝක ප්‍රජාවම නියෝජනය කරන බලගතු සංවිධානයකත් ශ්‍රී ලංකාවට විරුද්ධව කමිටු පත්කෙරෙන්නේ මෙවැනි වටපිටාවක් තුළය. ඩොලර් ප්‍රකෝටි ගණනින් රැස් කෙරුණු, කොටින්ගේ සල්ලිවලට හෙල්ලිය නොහැකි ගසක් නැත.ඇමෙරිකානු ජනාධිපතිවරණ සටනටත් කොටි අරමුදල්වලින් මුදල් දී ඇති බවට චෝදනා කෙරුණේ කලකට පෙරය. ත්‍රස්තවාදය හමාර කිරිම තුළ ලෝකය පුරා විසිර සිටින මේ කොටි කුමන්ත්‍රණකරුවෝ මවුබිමට විරුද්ධ යුද අපරාධ චෝදනා ඉදිරිපත් කරන්නට මුලක් සොයාගන්නට උත්සාහ කරමින් සිටිති.අපේ කාදිනල්තුමන් කළ ප්‍රකාශය රටට වාගේම අන්තර්ජාතිකවත් ඉතා වැදගත් වන්නේ මේ වට පිටාව තුළය. මේ කාදිනල්තුමා කළ ප්‍රකාශය පිළිබඳව අදහස් දක්වමින් කතෝලික සභාවේ දකුණු කොළඹ කලාපීය නායක සිරිල් ගාමිණී ප්‍රනාන්දු පියතුමා කියා සිටියේ කාදිනල්තුමන් කර ඇති ප්‍රකාශය ඉතා නිවැරැදි ප්‍රකාශයක් බවය. අපි හැමදෙනාම මේ රටට ආදරෙයි. අපේ මවුබිම මේ රට බව අපි පිළිගත යුතු යැයි පියතුමා කීය. මොන ජාතියකට අයිති වුණත්, කුමන පක්ෂයකට අයිති වුණත් කුමන ආගමකට අයිති වුණත් මේ රට අපි ඉපදී හැදී වැඩුණ අප හැමෝගෙම රට යැයි ද සිරිල් ගාමිණී ප්‍රනාන්දු පියතුමා පෙන්වා දුන්නේය.අප දිනන්න නම් පළමුව රට දිනවිය යුතුයි. ශ්‍රී ලංකාවේ කීර්ති නාමය ආරක්ෂා කිරීම හැම පුරවැසියකුගේම යුතුකම හා වගකීමක් වන බවද පියතුමා කීය. ශ්‍රීී ලංකාවේ යමෙක් රටට අපකීර්තියක් මේ රට තුළදී හෝ වෙන රටකදී කරන්න හදනව නම් ඒක රටක පුරවැසියකුට ඔබින දෙයක් නොවන බවද පියතුමා පෙන්වා දුන්නේය.තමන්ගේ රටට ආදරය කරන පුද්ගලයෙක් උතුරේ, දකුණේ මේ මොන ප්‍රදේශයක උපන්න කෙනෙක් වුණත් රට අපකීර්තියට පත්වන ක්‍රියා කරන්නේ නැත. මේ අවස්ථාවේ මෙවැනි ක්‍රියාකිරීම නිසා දෙමළ ජනතාව තව තවත් ප්‍රශ්නවලට ඇද වැටීමට ඉඩ තිබෙන බවත් කාදිනල් හිමිපාණන් පෙන්වා දුන්නා.මේ අවස්ථාවේ කළ යුත්තේ අලුත් ප්‍රශ්න ඇති කිරීම නොව තිබෙන ප්‍රශ්න විසඳා ගැනීමට පියවර ගැනීම බවද පියතුමා පෙන්වා දුන්නේය.එම පිළිගැනීමේ රාජ්‍ය උත්සවයේදී කාදිනල් හිමිපාණන් කළ තවත් ප්‍රකාශයක් වූයේ විදේශ ඇතැම් බලවේගයන් ගේ අවශ්‍යතා මත රට බේද කිරීමට ඉඩ නොතැබීමේ ජනාධිපතිවරයාගේ ප්‍රතිපත්තිය එකහෙළා පිළිගන්නා බවයි. මේ කුමන්ත්‍රණ කරුවන් පරාජය කිරීමට හොඳම හා කාර්යක්ෂම ක්‍රමය වන්නේ උතුරු නැඟෙනහිර සිවිල් පරිපාලනය ශක්තිමත් කිරීම බව ද උන්වහන්සේ කීය.සිරිල් ගාමිණී ප්‍රනාන්දු පියතුමා කියන්නේ තිබෙන ප්‍රශ්න රට තුළම විසඳා ගැනීමට ක්‍රියාකිරීම වඩා ඔබින ක්‍රියාමාර්ගය බවයි. එවැනි ප්‍රශ්න පිළිබඳව සොයා බලා විසඳුම් ලබාදීමට අවශ්‍ය ක්‍රියාමාර්ග ගැනීමට රජයට යුතුකමක් තිබෙන බවයි. අදහස් ප්‍රකාශ කිරීමේ අයිතිය මුලින් රකින්න ඕන. ඒ සඳහා ප්‍රකාශනයේ නිදහස ආරක්ෂා විය යුතුයි. ඒ අයිතිය තිබුණොත් තමයි ජාතීන් විදියට ආගම් විදියට හෝ වෙනත් විදියකට තියන ප්‍රශ්න රට ඉදිරියේ තබන්න පුළුවන් වෙන්නෙත් ඒවට විසඳුම් හොයන්න පුළුවන් වෙන්නෙත්.දැන් යුද තත්ත්වයක් නැති නිසා රට සාමාන්‍ය තත්ත්වයට පත්වී තිබෙනවා. මාර්ග බාධක ඉවත්වෙමින් තිබෙනවා. නිදහස ප්‍රජාතන්ත්‍රවාදී අයිතීන් සුරැකිය යුතුයි. ආර්ථිකය ගොඩනැඟීම අත්‍යවශ්‍ය කරුණක්. යුද්ධය නැතිවුණත් දුප්පත්කම වැඩිවුණොත් සාමයට බාධා විය හැකි යැයි ද පියතුමා කීය.උතුරු නැඟෙනහිර ප්‍රශ්නයට දේශපාලන විසඳුමක් අවශ්‍ය බව පසුගිය මැතිවරණවලදී හැම පක්ෂයක්ම වගේ පිළිගත්තා. එවැනි විසඳුමක් අනෙක් සියලු පක්ෂවල ද එකඟත්වය ඇතිව සොයාගැනීමට වගකීම රජයට බාරවන බව ද පියතුමා කීය. එවැනි විසඳුමක් ඇත්නම් රට තුළත් විදේශවලිනුත් නැඟෙන චෝදනාවලට පිළිතුරු දීමට හැකිවන බවද පියතුමා කියා සිටියේය. විසඳුමක් ඉදිරිපත් කිරීම රජයේ වගකීමක් වුණත් අනෙක් පක්ෂ කණ්ඩායම් එයට උපකාර කළ යුතු යැයි ද එය කඩාකප්පල් කිරීමට කිසිවකු ක්‍රියා නොකළ යුතු බවද පියතුමා පෙන්වා දුන්නේය.වෛරී දේශපාලන සංස්කෘතිය වෙනස් කළ යුතුයි. එවැන්නකින් රටට අවැඩක් මිස වැඩක් වෙන්නේ් නැහැ. රට ගොඩනඟන්න හැම දෙනාම එකට එකතු වෙලා වැඩ කළ යුතුයි. හැම දේශපාලකයකුගේම අරමුණ රට ගොඩනැඟීම විය යුතුයි.පක්ෂවල දේශපාලන ප්‍රතිපත්තිවල වෙනසක් තිබෙන්න පුළුවන් වුවත් හැම පක්ෂයකම අරමුණ රට සංවර්ධනය කිරීමයි. කරන පිළිවෙළෙයි වෙනස තියෙන්නේ. ඒ ක්‍රියාමාර්ගවල අවසාන අරමුණ රට ගොඩනැඟීමයි හැම පක්ෂයක්ම රට ගොඩනැඟීමේ කාර්යයට යොමු විය යුතු යැයිද පියතුමා පෙන්වා දුන්නේය.සරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>12</day>
    </date>
    <link>http://www.silumina.lk/2010/12/12/_art.asp?fn=af1012123</link>
    <topic>වතුර අකාරුණිකයි... ඒත් සුන්දරයි</topic>
    <author>නිහාල් පී. අබේසිංහ ඡායාරූප -ගාමිණී රණසිංහ සහ මහවැලි අධිකාරියෙනි</author>
    <content>ජල ගැලීම් රටේ හැම තැනම, ඉවරයක් නැති වැස්ස, ගිගුරුම් මේ දිනවල අපේ දෛනික අත්දැකීම් බවට පත්වී තිබේ.1913 අවුරුද්දේ රත්නපුරේ ගංවතුරට යටවුණු වෙලාවේ ජනතාව බේරගන්න උත්සාහ කරපු එවකට සිටි ජල කර්මාන්ත ඉංජිනේරු කාර්තිනේසන් මහත්මය ඒ ගංවතුරටම ගොදුරු වෙලා තමන්ගේ ජීවිතය අනුන් බේරා ගැනීම වෙනුවෙන් ජල රකුසාට කැප කරපු හැටි වාර්තා වී තිබේ. ඒ අනුව ගංවතුර අපේ රටට හුඟක් කල් ඉඳන් තියෙන ප්‍රශ්නයකි.මාසයක් දෙකක් තිස්සේ වැස්ස පාර්ලිමේන්තුවත් යටවුණා. මන්නාරමත් යටවුණා. මේ වැස්ස ඉවරයක් නැද්ද?කාලගුණ විද්‍යා දෙපාර්තමේන්තුවේ නියෝජ්‍ය අධ්‍යක්ෂ එස්. ආර්. ජයසේකර මහතා පවසන පරිදි දෙසැම්බර් මාසයේදීත් වැස්ස තරමක් තිබීමට ඉඩ ඇත. කාලගුණ විද්‍යාඥ කේ. ආර්. අභයසිංහ මහතා පවසන පරිදි මේ අප ගත කරන්නේ අන්තර් මෝසම් වැස්සේ අවසාන දින කීපයක්ය. ඊළඟට ඊසාන මෝසම් සමය එයි. ඉන් උතුරු මැද, උතුරු නැඟෙනහිර ප්‍රදේශවලට වැඩියෙන් වැස්ස ලැබේ.මේ අනුව බලන විට අපේ රටට ලැබෙන වැස්ස වැඩි වෙලා ද? අපි මේ පිළිබඳව කාලගුණ විද්‍යා දෙපාර්තමේන්තුවේ නියෝජ්‍ය අධ්‍යක්ෂ එස්්. ආර්. ජයසේකර මහතා පැවසුවේ පසුගිය මාසය ඇතුළත මෙරට ප්‍රදේශවලින් සියයට 95 කටම මෙරටට නොවැම්බර් මාසයේ ලැබිය යුතු වැස්සට වඩා වැස්සක් ලැබි ඇති බවයි. සාමාන්‍යයෙන් නොවැම්බර් මාසයේ දෙහිවලට මේ මාසයේ ලැබිය යුත්තේ මිලිමීටර් 177 කි. නමුත් පසුගිය මාසයේදී දෙහිවලට මි. මී. 729 ක වැස්සක් ලැබී තිබේ. එය හය ගුණයකට ආසන්න වැඩිවීමකි. කාලගුණ විද්‍යාඥ චමින්ද ද සිල්වා මහතාගෙන් විමසූ විට ඒ මහතා පැවැසුවේ පසුගිය මාසය ඇතුළත සාමාන්‍යයෙන් කොළඹට ලැබිය යුතු වැස්ස මෙන් තුන් ගුණයක වැස්සක් ලැබී ඇති බවයි. සාමාන්‍යයෙන් නොවැම්බර් මාසයේ කොළඹට ලැබිය යුත්තේ මිලිමීටර් 314.4 ක වැස්සකි. නමුත් පසුගිය නොවැම්බර් මාසයේ කොළඹට ලැබී ඇති වැස්ස මිලිමීටර් 1000 ඉක්මවන බව ද ඒ මහතා පෙන්වා දුන්නේය. ඉන් නොවැම්බර් 10 වැනිදා කොළඹට මිලිමීටර් 440 ක වැස්සක් ලැබිණි. ඊට අමතරව නොවැම්බර් 26 වැනිදා ද කොළඹට මිලිමීටර් 107.0 ක වැස්සක් ලැබී තිබේ.මේ අතර මහනුවරට නොවැම්බර් මස ලැබිය යුත්තේ මි. මී. 295.6 කි. නමුත් මි. මී. 530 ක් පසුගිය මාසයේ ලැබී ඇත. කළුතරට ලැබිය යුත්තේ මි. මී. 330 කි. මි. මී. 612 ක් කළුතරට පසුගිය මාසයේ ලැබී ඇත. ගම්පහට ලැබිය යුතු අගය මි. මී. 298 කි. මි. මී. 373 ක් පසුගිය මාසයේ ලැබී ඇත. කැනියන් බලාගාරය ආශි‍්‍රත ප්‍රදේශවලට නොවැම්බර් මාසයේ ලැබිය යුත්තේ මි. මී. 299.8 කි. නමුත් ලැබුණු ප්‍රමාණය මි. මී. 452 කට අධිකය. මන්නාරමට ලැබිය යුත්තේ මි. මී. 235 ක් වුවත් පසුගිය මාසයේ මන්නාරමට මි. මී. 333 ක වැස්සක් ලැබී ඇතැයි කාලගුණ විද්‍යා නියෝජ්‍ය අධ්‍යක්ෂ එස්. ආර්. ජයසේකර මහතා කියයි.අපි මේ කාලගුණ වෙනස්වීම් පිළිබඳව හන්තාන මූලික අධ්‍යයන ආයතනයේ අධ්‍යක්ෂ භූගෝල භූගෝල විද්‍යා මහාචාර්ය සී. බී. දිසානායක මහතාගෙන් විමසූ විට ඒ මහතා පැවසුවේ ජල ගැලීම්වලට ප්‍රධාන හේතුව අධික වැස්ස සමඟම අවිධිමත් ඉඩම් පරිහරණය බවයි.අපේ රටට ලැබෙන වැස්සේ වාර්ෂිකව වැඩි වීමක් තිබෙනවායි කියන්න බැහැ. නමුත් කාලගුණ රටාවේ වෙනස්වීමක් තිබෙනවා. ඒක මිහිතලය උණුසුම් වීමේ හා අන්තර්ජාතික දේශගුණ විපර්යාසවල බලපෑමක් වෙන්නත් පුළුවන්. කෙසේ වුවත් අපි ඊට මුහුණ දිය යුතුයි.නොවැම්බර් මාසයේ අපේ රටේ විවිධ ප්‍රදේශවල ලොකු වැස්සක් ලැබුණා. පාර්ලිමේන්තුවත් යට වුණා. නමුත් ඉදිරි මාසයකදී වැස්ස අඩු වෙන්න පුළුවන්. මේ අනුව මෙතන තියෙන්නේ වැස්ස අප රටට ලැබෙන රටාවේ වෙනසක්. පැහැදිලිවම මේක ගෝලීය දේශගුණ විපර්යාසවල බලපෑමක්. ගංවතුර වැඩිවීමට තවත් හේතුවක් තමයි අපි මේ දේශගුණ රටාවේ වෙනස්කම්වලට මුහුණ දීමට අලුත් ක්‍රම හා විධි අනුගමනය නොකිරීම. අද කොළඹ මහනුවර වගේ ප්‍රදේශවල කාණුවල ධාරිතාව මදි, මේ වැස්සට ඉස්සරට වැඩි ගොඩනැගිලි නගරවල ඉදිවෙලා. වතුර පොළොවට උරාගන්න විධියක් නැහැ. නගරවල හැම නිවසකම, ආයතනයකම තිබෙන හැම බිම් අඟලක්ම කොන්ක්‍රීට් කරලා. නැත්නම් සිමෙන්ති ගල් වැනි දේ අල්ලලා. වතුර බිංදුවක් පොළොවට උරා ගන්න විධියක් නැහැ. සේරම වතුර යන්නේ නගරයේ කාණුවලට. ඒ අනුව කාණු ගැඹුරු කළ යුතුයි. කොළඹ නිවාසවලට වැසි වතුර එකතු කිරීමේ ටැංකි තිබුණ නම් මේ කිසිම ප්‍රශ්නයක් නැහැ. අඩු ගණනේ පළාත් පාලන ආයතන මේ නිවාසවල ගෙවත්ත සිමෙන්ති කොන්ක්‍රීට් නොදා තණකොළ වැනි දෙයකින් පමණක් ආවරණය කිරීමට උපදෙස් දීම වැදගත් යයි මා සිතනවා.ඒ සමඟම නිරිත දිග මෝසම, අන්තර් මෝසම් වැස්ස හා ඊසාන දිග මෝසම ලැබීම පිළිබඳව දැනුම්වත් කිරීමත් අවශ්‍ය දෙයක්.මේ වැසි ළංවන විට ඉන් ප්‍රබල බලපෑම් ලක්විය හැකි ප්‍රදේශ පිළිබඳව දැනුමක් ලබාදීමට කාලගුණ විද්‍යා දෙපාර්තමේන්තුව ආපදා කළමනාකරණ මධ්‍යස්ථානය වැනි ආයතන කටයුතු කළ යුතුයි. එවිට අදාළ පළාත් පාලන ආයතනවලට පුළුවන් තම ප්‍රදේශවල කාණු පිරිසුදු කිරීම්, ජල මාර්ග පිරිසුදු කිරීම් ආදිය කිරීමට.මේ ගෝලීය කාලගුණ වෙනස්වීම් දේශගුණ වෙනස්වීම් අපට වළක්වන්නට බැහැ. අපි ඊට මුහුණ දීමට සැවොම එක්වී තිරසාර වැඩ පිළිවෙළක් සකස් කළ යුතුයි.” මහාචාර්ය සී. බී. දිසානායක මහතා පැවැසීය.පේරාදෙණිය විශ්ව විද්‍යාලයේ භූගෝල විද්‍යා උපදේශක මහාචාර්ය කපිල දහනායක මහතා මේ කාලගුණ රටාවේ වෙනස්වීම් පිළිබඳව දකින්නේ වෙනත් ආකාරයටයි. “පසුගිය මාසේ ලොකු වැස්සක් අපේ රටට ලැබුණා. නමුත් ඔයිට වඩා වැසි ලැබුණු අවස්ථා අතීතයේ තිබුණා. නමුත් අද ඉස්සරට වඩා ජනගහනය, ගොඩනැගිලි, ප්‍රධාන මාර්ග වැඩිවී තිබීම නිසා මේ ජල ගැලීම් නිසා සිදුවන පාඩුව පීඩාව අපට වැඩිපුර දැනෙනවා.“අද කොළඹත් ගම්පහ ජාඇළ මහනුවර ආදි ප්‍රදේශවලත් බහුලව සිදුවන දෙයක් තමයි ඇළ මාර්ග කුඩා ජල මාර්ග හරහා ගොඩනැඟිලි ඉදිකිරීම. ඒ නිසා ජලය ගලා යන්න විධියක් නැහැ. ජලය පිටාර ගලනවා.අනිත් එක තමයි පහත් බිම් වගුරු බිම් ගොඩකර ගොඩනැගිලි නිවාස ඉදිකිරීම හා ඒවා පළාත් පාලන ආයතන මඟින් අවසර දීම. එය සම්පූර්ණයෙන් නතර කළ යුතුයි. පරිසර ආපදා කළමනාකරණ හා පළාත් පාලන අමාත්‍යාංශ තම පූර්ණ බලය යොදා ඒ ක්‍රියා නතර කළ යුතුයි.රටේ සංවර්ධනය අත්‍යවශ්‍යයි. නමුත් ඒවා කිරීමේදී අදාළ ආයතන භූ විද්‍යාඥ උපදෙස් ලබා ගත යුතුයි. අද අධිවේගී පාරවල්, 18 වංගුව වගේ පාරවල් අලුතින් ඉදිවනවා. මේවා ඉදිකිරීමේදී ඉංජිනේරු ඥානය අනුව විතරයි, වැඩ කරන්නේ භූ විද්‍යාඥ උපදෙස් ලබාගන්නේ අවම ලෙසයි. ඉදිරියට නාය යාම් ගිලා බැසීම් සිදුවීම වැළැක්වීමට නම් සියලු ඉදිකිරීම්වලදී භූ විද්‍යාඥ උපදෙස් පැතීම ඉතාම සුදුසුයි.” මහාචාර්ය කපිල දහනායක පවසයි.හරිත ව්‍යාපාරයේ සභාපති සුරන්ජිත් කොඩිතුවක්කු මහතා පවසන ආකාරයට මේ කාලගුණ වෙනස්වීම්, වැස්ස වැඩිවීම ආදිය ගෝලීය කාලගුණ වෙනස්වීම් මිහිතලය උණුසුම් වීම යනාදියේ අතුරු ප්‍රතිඵලයක් ලෙස සිදුවන්නකි.ඒ සමඟම බස්නාහිර ප්‍රදේශය යට වීමට ප්‍රධාන හේතුවක් වන්නේ දකුණු අධිවේගය හා කොළඹ වට රවුම් මාර්ගය ඉදිකිරීමේදී එය සමහර ප්‍රදේශවල පස් වේල්ලක් ලෙස පමණක් ඉදිවී තිබීම නිසා බවත් ඉන් ප්‍රදේශවල ජලය ගලා යාම අපහසු වී ඇති බවත් සුරන්ජන් කොඩිතුවක්කු මහතා පවසයි.ගෝලීය කාලගුණ වෙනස්වීම් නිසා අපේ රටේ ඇතිවිය හැකි කාලගුණ වෙනස්වීම් වලට මුහුණ දීමට අපි ප්‍රතිපත්ති සකස් කළ යුතුයි.” සුරන්ජන් කොඩිතුවක්කු මහතා පැවසීය.දැන් ශ්‍රී ලංකාව අන්තර් මෝසම් සමය පසුකර ක්‍රමයෙන් ඊසාන දිග මෝසම් සමයට ළඟා වෙමින් පවතී. ඒ අතර විවිධ අව පීඩන, අවපාත, සුළි කුණාටු හා ටොනේඩෝ ආදිය ද මඟින් මේ යටතේ අපේ රටට අධික වර්ෂාව ඇති විය හැකි බව කාලගුණ විද්‍යා දෙපාර්තමේන්තුව පවසයි.මහනුවර අනියවත්ත ප්‍රිම්රෝස් ප්‍රදේශයේ තට්ටු 4 ක නිවස අධික වර්ෂාව නිසා ගිලා බැස ගොස් තිබූ අයුරුමේ අතර ජාතික ගොඩනැඟිලි පර්යේෂණ සංවිධානයේ නාය යාම් ගවේෂණ අංශයේ අධිපති ආර්. එම්. එස්. බණ්ඩාර මහතා පවසන්නේ මහනුවර, බදුල්ල, කෑගල්ල, නුවරඑළිය හා ගාල්ල වැනි දිස්ත්‍රික්කවල තවත් නායයාම් ඇතිවීමට ඉඩ ඇති බවයි. විශේෂයෙන් පසුගිය දිනවල කණ්ඩි කඩා වැටීම් බහුලව සිදුවූ බව ද අවිධිමත් ලෙස ගොඩනැඟිලි ඉදිකිරීම මෙයට ප්‍රධාන හේතුව බව ද බණ්ඩාර මහතා පවසයි.ජාතික ගොඩනැගිලි පර්යේෂණ සංවිධානයේ අලුත්ම පර්යේෂණ අනුව අපේ රටේ දිස්ත්‍රික් 12 ක පමණ නාය යාම් ලක්ෂණ ඇත. නුවරඑළිය, බදුල්ල, මාතලේ, මහනුවර, කෑගල්ල, රත්නපුර, ගාල්ල, මාතර, කළුතර, හම්බන්තොට, ගම්පහ, කොළඹ යන නගර ඒවා වේ.මේ අනුව රටෙන් සියයට 51 ක් පමණ නාය යාම් ලක්ෂණ ඇත. මේ නාය යාම්වලින් අපේ භූමිය බේරා ගැනීමට නාය යාම් වළක්වා ගැනීමේ පියවර ගත යුතුය. නාය යෑම්වලින් ආරක්ෂා වීමට නාය යාම් පිළිබඳ පූර්ව ලක්ෂණ පිළිබඳව අවධානය යොමු කළ යුතු බව ද කිව යුතුය.නාය යාමක් එක් වරම සිදු නොවේ. නමුත් කණ්ඩි කඩා වැටීම් කණ්ඩි ඉහළ සාදා ඇති ගොඩනැගිලි කඩා වැටීම් එක්වරම සිදුවිය හැකිය.නාය යාමක් ලක්වීමට ඉඩ ඇති ප්‍රදේශ දෙවර්ගයකි. ඒ දැනටමත් නාය යාමට ගොදුරු වූ ප්‍රදේශ හා නාය යාමට ලක් නොවූ ප්‍රදේශයි. කෙසේ වුවත් අප මුලින් සඳහන් කළ අන්දමට නාය යාමට ඉඩ ඇති ස්ථාන, නාය යාමේ පූර්ව ලක්ෂණ අනුව අපට හඳුනාගත හැකිය. ඒ අනුව පොළොවේ ඉරි තැලීම්, ගැඹුරට හැරුණු පැලුම් තිබීම, පොළොවේ ගිලා බැසීම්, ගොඩනැගිලිවල බිත්තිවල ඉරි තැලීම්, හිටි අඩියේ බොර වුණු ජලය සහිත ජල උල්පත් මතුවීම, තිබෙන උල්පත් සිඳී යාම, ගලා යමින් තිබු උල්පත් හිටි අඩියේ සිඳී යාම, විධිමත් ලෙස සිටවූ පොල් පුවක් වැනි ශාක මැරී යාම නාය යාම්වල පූර්ව ලක්ෂණ අතරට ගැනේ. ඒ සමඟම පොළොව ක්‍රමයෙන් තල්ලු වීම ගල් බෝල්ඩර ක්‍රමයෙන් තල්ලු වීම ද නාය යාම්වල පූර්ව ලක්ෂණ ලෙස පෙන්වා දිය හැකිය.මේ කාලයේ අකුණු අනතුරු ද බහුලව ඇතිවිය හැකිය. ඉන් සුරැකීම පිණිස දැනුම්වත් වීම අත්‍යවශ්‍ය වේ.කාලගුණ විද්‍යා දෙපාර්තමේන්තුවේ හිටපු අධ්‍යක්ෂ කේ.ආර්. අභයසිංහ මහතා පවසන පරිදි මේ දිනවල පවතින අධික වැස්සට හා රාත්‍රි සීතල ගතියට හේතුව අත්ලාන්තික් සාගරයේ පවතින ‘ලා නිනා’ තත්ත්වයේ බලපෑමක් අනුව ඇතිවූ අන්තර් මෝසම් තත්ත්වයේ වැඩිවීමකි. අත්ලාන්තික් සාගරයේ ඍණ උෂ්ණත්වයක් ද මේ දිනවල පවතී. ඒ සමඟම මේ දිනවල බෙංගාල බොක්කේ අවපීඩන හා සුළිසුළං තත්ත්වයක් ද පවතී.වසර 22 කට පසුව ඇතිවූ මෙ ලා ිනිනා තත්ත්වය නිසා නිරිත දිගින් පවතින සුළඟින් මේ දිනවල බටහිර නිරිත හා මධ්‍යම සබරගමු පළාත්වලට විශේෂයෙන් සවස් වරුවේ වැසි ඇති වෙන බව කාලගුණ විද්‍යා දෙපාර්තමේන්තුවේ අධ්‍යක්ෂ ජනරාල් ජී.බී. සමරසිංහ මහතා පවසයි.මේ අතර මේ අධික වැසි නිසා බ්‍රහස්පතින්දා වනවිට 135000 කට පමණ පීඩාවට පත් වී සිටිති. මේ වැසි නිසා පුද්ගලයන් තිදෙනෙක් මරු මුවට පත්වී සිටිති. නිවාස 362 ක් සම්පූර්ණයෙන් විනාශයට පත්ව තිබේ. මීට අමතරව තවත් නිවාස 4699 ක් අර්ධ ලෙස හානියට පත්වී ඇතැයි ජාතික ආපදා කළමනාකරණ මධ්‍යස්ථානය පවසයි.මේ සියලු දෙනාට ක්ෂණිකව සිසු ආහාර ලබාදීමට රුපියල් ලක්ෂ 2433 ආපදා කළමනාකරණ අමාත්‍යාංශය මගින් ලබාදී ඇති බව අමාත්‍යාංශයේ ලේකම් එස්.එම්. මොහොමඩ් මහත්මිය පවසන්නීය.ඊට අමතරව සම්පූර්ණ ලෙස හානි වූ නිවාස සඳහා රුපියල් 50000 ක් ද අර්ධ හානි සඳහා රුපියල් 10000 ක් ද ලෙස ගෙවීමට කටයුතු කරන බව ද එස්.එම්. මොහමඩ් මහත්මිය පවසන්නීය.විශේෂයෙන් නොවැම්බර් හා දෙසැම්බර් මාසවල මේ ගංවතුරෙන් හා ජල ගැලීම්වලින් පීඩාවට පත්වූ අයට රුපියල් ලක්ෂ 510 කට ආසන්න මුදලක් ලබාදී ඇතැයි ආපදා කළමනාකරණ අමාත්‍යාංශයේ ලේකම් එස්.එම්. මොහොමඩ් මහත්මිය පවසන්නීය.මෑත ඉතිහාසයේ ප්‍රථම වරට මෙරට මග ජලාශ හා විශාල වැව් 80 ක් වාන් දැමීම පසුගිය සතියේ දී එකවර සිදුවිය. තවත් වැට් හා ජලාශ සිය ගණනක ජලය පිටාර මට්ටමට ළං වෙමින් ද පවතින බව වාරිමාර්ග දෙපාර්තමේන්තුව පවසයි.රජය මෑතකදී ඉදිකළ දකුණේ වෙහෙරගල ජලාශයත් ප්‍රතිසංස්කරණ කළ මන්නාරමේ යෝධ වැවත් එමෙන් ම වික්ටෝරියා රන්දෙනිගල ජලාශත් මෙවර එකවර සතියක් ඇතුළත වාන් දැමීම ඓතිහාසික සංසිද්ධියක් වනු නොඅනුමාන ය.වැස්ස වැඩියෙන් ලැබීම යම් පිරිසකට ප්‍රශ්නයක් වුවත් වැසි ලැබෙන විට ගලා එන ජල ධාරිතාව රටට තවත් සම්පතක් ද වී තිබේ. ජල විදුලිය නිපදවීමට කෘෂිකර්ම කටයුතුවලට මේ ජලය රන් හා වටී.ඒ අනුව පසුගිය දිනවල රටේ සියලු ප්‍රදේශවලට එකවර ලැබුණු අධික වර්ෂාව නිසා මෑත ඉතිහාසයේ ප්‍රථම වරට රටේ සියලුම ප්‍රධාන ජලාශ හා වැව් මේ වකවානුවේදී ම වාන් දමමින් තිබේ. ඒ අනුව රටේ හතර දික් භාගයේ ම ඇති විදුලිය නිපදවීමට හා මහා වාරි ක්‍රමවලට උදව් දෙන මහ ජලාශ හා මහ වැව් 56 ක් පසුගිය සතිය ඇතුළත වාන් දැමූ බව වාරිමාර්ග අධ්‍යක්ෂ ජනරාල් ජී.පී.ඒ. ගොඩලියැද්ද මහතා සහ මහවැලි අධිකාරියේ අධ්‍යක්ෂ ජනරාල් ඩී.එම්.සී. දිසානායක මහත්වරු පවසති.ඒ සමඟම උතුරු මැද පළාතේ මධ්‍යම ප්‍රමාණයේ වැව් 36 ක් හා වයඹ පළාතේ කුඩා හා මධ්‍යම වැව් 100 ක් පමණ වාන් දමමින් පවතින බව වාරිමාර්ග දෙපාර්තමේන්තුව පවසයි.මේ අනුව මහවැලි, කැලණි, වලවේ ගංගාවලින් මහවැලි ජලාශ ආශ්‍රිත ඇළ හා වැව් වලත් ජල මට්ටම හිටි අඩියේ වැඩි විය හැකි බව ද වාරිමාර්ග දෙපාර්තමේන්තුව අනතුරු අඟවයි.ඒ අනුව මෙලෙස මෙරට සියලු ප්‍රධාන වැව් හා මහ ජලාශ එකවර වාන් දැමීම හා පිටාර මට්ටමට පිරීම නිසා මෙවර මහ කන්නයේත් ඉදිරි 2010 - 2011 යළ කන්නයේත් කුඹුරු ගොවිතැන් හා අනිත් කෘෂිකාර්මික කටයුතු සඳහා වාරි ජලය අවශ්‍ය ප්‍රමාණයට ලැබෙනු ඇතැයි වාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා මහතා පවසයි. ඉදිරි මාස ගණනාවකට ජල විදුලිය නිපදවීමට ද මේ ජලය හිඟයක් නැතිව පාවිච්චි කළ හැකි බව විදුලි ඉංජිනේරුවන්ගේ අදහසයි.වසර 10 කට පසු වික්ටෝරියා ජලාශයේ වාන් දොරටු 6 ම පසුගියදා විවෘත වූ පසුව තත්පරයට ඝන මීටර් 900 ක් පිටවූ බව මහවැලි අධ්‍යක්ෂ ජනරාල් ඩී.එම්.සී. දසනායක මහතා පවසයි.ඊට අමතරව ඉහළ ජලාධාර ප්‍රදේශවල ඇද හැලෙන වර්ෂාව නිසා කොත්මලේ, රන්දෙණිගල, රන්ටැඹේ ඇතුළු ප්‍රධාන ජලාශ සියල්ලම පිටාර මට්ටමට පැමිණ තිබේ. වික්ටෝරියා ජලාශය පිටාර ගැලීමත් සම¼ඟම රන්දෙනිගල හා රන්ටැඹේ ජලාශවල වාන් දොරටු විවෘත කිරීමට කටයුතු කර තිබේ. මෙම ජලාශවලට සම්බන්ධ ඇළ මාර්ග ඔස්සේ මහවැලි කලාප 10 ක පිහිටි අනිකුත් ජලාශ හා වැව් 25 කට වාරි ජලය මුදා හැරීමෙන් මෙම ජලාශ හා වැව් පිරී වාන් දැමීමට පත්ව ඇති බව වාරිමාර්ග දෙපාර්තමේන්තුව පෙන්වා දෙයි.මෙරට වැඩියෙන් ම ජල විදුලිය නිපදවන මහවැලි ජලාශ ඇතුළු සියලු විදුලි බල ජලාශ පිටාර ගැලීම නිසා ජල විදුලිය උපරිම ලෙස නිපදවීමට ද අවස්ථාව ලැබී ඇති බව විදුලිබල මණ්ඩලය සතුටින් දන්වා සිටී.මේ අතර ප්‍රධාන වේලි හා ජලාශ සියල්ලටම පූර්ණ ආරක්ෂාව ලබාදීමට ද වාරිමාර්ග හා ජල කළමනාකරණ අමාත්‍යාංශය පියවර ගෙන ඇත.අනුරාධපුර වාරිමාර්ග කලාප අධ්‍යක්ෂ වසන්ත බණ්ඩාර පලුගස්වැව මහතා පවසන පරිදි පසුගිය සතියේ කලාවැව වාන් දැමීම නිසා තත්පරයකට ඝන අඩි 11500 ක් රාජාංගනය ජලාශයට යැවිණි. ඒ අනුව රාජාංගනය ජලාශයේ ගේට්ටු 17 ක් දැන් විවෘත කර තිබේ. ඉන් ජලය තත්පරයකට ඝන අඩි 18000 ක් නිකුත්වේ. ඒ අනුව වාන් අඩි 14 ක් උසට ඇර තිබේ. ඊට අමතරව අනුරාධපුරයේ තිසාවැව, නාච්චදූව, මහ විලච්චිය වැව් වාන් දමා තිබෙන බව ද වසන්ත බණ්ඩාර පලුගස්වැව මහතා පවසයි.පසුගිය සමයේ රජය මගින් ප්‍රතිසංස්කරණය කළ මන්නාරමේ ‘යෝධ වැව‘ ද මෙවර වාන්දමන තත්ත්වයට පත්වී තිබේ.ඊට අමතරව උතුරේ පිහිටි ඉරණමඩුවැව සිලාවතුරේ අකත්තිමුරුප්පු වැව වාන් දමන තත්ත්වයට පැමිණ තිබේ. මඩකලපුවේ රූගම් වැව, වාකනේරි වැව, උන්නච්චිය වැව, වාන් දැමීම ජලය උතුරා යමින් තිබේ.මොනරාගල දිස්ත්‍රික්කයේ හදපානාගල වැව වාන් දමා ඇත. හම්බන්තොට දිස්ත්‍රික්කයේ නව වෙහෙරගල ජලාශය ඉදි කිරීමෙන් පසු ප්‍රථම වරට වාන් දමා තිබේ.ඒ සමඟම බදගිරිය වැව, දෙබරවැව, යෝධ වැව, වීරවිල වැව, ලුණුගම්වෙහෙර ජලාශය, කැකිරිඕබඩ ජලාශය ආදිය ද පසුගිය සතියේ වාන් දැමූ බව වාරිමාර්ග අධ්‍යක්ෂ ජනරාල් ජී.පී.ඒ. ගොඩලියැද්ද මහතා පවසයි. කුරුණෑගල දිස්ත්‍රික්කයේ අඹකොළවැව, අතරගල්ල ජලාශයේ පාළුකඩවලවැව, උස්ගල සියඹලන්ගමුව වැව, බතලගොඩ වැව, හුළුගල්ල වැව, මාගල්ල වැව ද උතුරා යමින් තිබේ.පුත්තලමේ තබ්බෝව වැව, ඉගිනිමිටිය වැව සහ කුඩා වැව් 100 ක් පමණ වාන් දමන තත්ත්වයට පත්වෙමින් තිබේ. මාතලේ දිස්ත්‍රික්කයේ වෑමැඩිල්ල, දේවහුව, නාලන්දා ජලාශ වාන් දමන තත්ත්වයට පත්වී තිබෙන බව නියෝජ්‍ය වාරිමාර්ග අධ්‍යක්ෂ ටී.ජේ. මීගස්මුල්ල මහත්මිය පවසන්නීය. අලුත්ම තොරතුරු අනුව පරාක්‍රම සමුද්‍රය, මින්නේරිය හා ගිරිතලේ වැව ද 80% ක් පිරී තිබේ.මේ අනුව මෙරට ප්‍රථම වරට රට වටේම ජලාශ වැව් ඉතිරී යෑම සෞභාග්‍යයේ සංකේතයක් බවත් ඉදිරි වසර පුරා කාෂිකර්මාන්තයට විදුලි බලයට ජලය අඩුවක් නැතිව ලැබෙනු ඇති බව ද ගොවිජන සේවා හා වන ජීවී ඇමැති එස්.එම්. චන්ද්‍රසේන මහතා පෙන්වා දෙයි.නිහාල් පී. අබේසිංහ ඡායාරූප -ගාමිණී රණසිංහ සහ මහවැලි අධිකාරියෙනිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>12</day>
    </date>
    <link>http://www.silumina.lk/2010/12/12/_art.asp?fn=af1012121</link>
    <topic>ශ්‍රී ලංකාවේ ජල නහර පද්ධතිය හිමි වෙල්ලස්ස</topic>
    <author>බුද්ධිකා බ්‍රාහ්මණගේ</author>
    <content>දැයට කිරුළ පලඳවනඌවේ විත්තිඌව පළාත භූගෝලීය පාරිසරික මෙන්ම සංස්කෘතික අංශයෙන් ද විශේෂත්වයක් ඇති ප්‍රදේශයකි. ඇල්ල, වැල්ලවාය, බදුල්ල, බණ්ඩාරවෙල ඔස්සේ දිවෙන මධ්‍යම කඳුකරයත්, උස් අඩතැනි ප්‍රදේශයත්, මාතලේ කඳුපංති සිට නමුණුකුල දක්වා විහිදෙන ප්‍රපාතාකාර බෑවුම් ප්‍රදේශයත්, කතරගම, යාල, සියඹලාණ්ඩුව ප්‍රදේශ අරා විහිදෙන තැනිතලා ප්‍රදේශත් ආදී භූ®විෂමතා ලක්ෂණ සියල්ලන්ගෙන්ම සමන්විත ප්‍රදේශයකි ඌව.මේ පළාත පිළිබඳව මහාවංශයේ මුල්වරට හමුවන විස්තරය සඳහන් වන්නේ 60 වන පරිච්ඡේදයේය. අතීතයේ රුහුණු, පිහිටි, මායා, බෙදීමට අනුව රුහුණු රටට අයත් ප්‍රදේශයක්ව පැවැති “ඌව වෙල්ලස්ස” පිළිබඳව මහා විජයබා රජුගේ පුණ්‍යකර්ම පිළිබඳ වර්ණනා අවස්ථාවේ සඳහන් වේ.පළාත් නවය අතරින් විශාලතම පළාත වන ඌවේ විශාලත්වය වර්ග කිලෝ මීටර් 8488කි. බස්නාහිර පළාතට පමණක් දෙවැනි වන 1187335ක ජනගහනයක් මෙම ප්‍රදේශයේ ජීවත්වෙති.රටේ ජල සම්පතෙහි හදවත ඌව ලෙස හැඳින්විය හැකියි. කිරිඳිඔය, මැණික් ගඟ, කුඹුක්කන් ඔය, විල්ඔය, හැඩ ඔය, ගල්ඔය ආදී ඉහළ ජලධාරා රැසක උපත මෙන්ම, පරිණත අවධිය සිදුවන්නේ මේ පළාත ආශ්‍රිතවය.අතීතයේ ‘වෙල්ලස්ස’ නමින් මෙම ප්‍රදේශය නම් කළේ මෙම ජලධාරා ආශ්‍රිතව ගංගා, ඇළවේලි හරස්කර වැව් අමුණු සකසා ප්‍රධාන වශයෙන් කුඹුරු අස්වැද්දීම හේතුවෙනි.මහාවංශයේ සඳහන් වන පරිදි දුටුගැමුණු රජු රට එක්සේසත් කිරීමේදී සිදු කළ මහා සංග්‍රාමයට අවශ්‍ය ආහාර සැපයීමේ දී ‘වෙල්ලස්ස’ විශාල කාර්යභාරයක් සිදුකර ඇත. දුටුගැමුණු රජුගේ සොයුරු සද්ධාතිස්ස කුමරු යුද්ධයට අවශ්‍ය ආහාර සැපයීම සඳහා අස්වද්දන ලද්දේ වෙල්ලස්ස ඇතුළු දිගාමඩුලු ප්‍රදේශයයි.ඌව දිසා කොඩියමෙම පළාතෙහි පැවැති ශ්‍රී විභූතිය පිළිබඳ තවත් සාක්ෂියක් රොබට් බ්‍රවුන්රිග් ආණ්ඩුකාරවරයා විසින් යටත්විජිත ලේකම්ට යවන ලද ලිපියකින් හඳුනාගත හැකිවේ.1816 වසන්ත සෘතුවේදී ඌව පළාතේ නිල සංචාරයක යෙදුණු බ්‍රවුන්රිග් මෙලෙස සඳහන් කරයි.”වංශාධිපතිතුමනි, ඌව වෙල්ලස්ස වූ කලී සරුසාර ග්‍රාමයෙන් ද අනේකවිධ ධාන්‍ය විශේෂයන්ගෙන් ද පළතුරු කුළුබඩු බෝගයන්ගෙන් ද බැලු බැලූ දෙස දියත්තයමය. මෙය හරිත වර්ණයෙන් දිදුලන අපූරු ධාන්‍යාගාරයකි.වංශාධිපතිතුමනි, ඌවේ අස්වැන්න සමස්ත ලංකාවාසීන්ටම පරිභෝජනයෙහිලා සෑහෙනවා පමණක් නොව අතිරික්තය ඉන්දියාවට අපනයනය කළ හැක්කේය.”නමුත් මේ සරුසාර බව බ්‍රවුන්රිග් ගේ මෙහෙයවීමෙන්ම විනාශකර දමන්නේ 1818 සිදුවූ ඌව වෙල්ලස්ස කැරැල්ල හේතුවෙන් නිදහස් සටනේ සුවිශේෂ මංසන්ධියක් වන “වෙල්ලස්ස කැරැල්ලත්” මොනරවිල කැප්පෙටිපොල නාමයත් ඌව පළාත පිළිබඳව විමසන විට හමුවන වැදගත් ඓතිහාසික සාධකයන් වේ.මහියංගනය ආශ්‍රිතව ජීවත්වන ආදිවාසී ජන සමූහයා ද මානව විද්‍යාත්මකව ජලාශ්‍රිත ශිෂ්ටාචාරයේ කදිම නිදසුනකි. 1818 වෙල්ලස්සේ කැරැල්ලේ දී වැදිජනයා ද ප්‍රබල භූ®මිකාවක් දරා ඇති බවට ඉතිහාසය සාක්ෂි දරයි.බුදුහිමියන්ගේ ප්‍රථම ලංකා ගමන සිදුවූ ස්ථාන ලෙස සැලකෙන කේශ ධාතු නිදන්කර තනවා ඇති ලංකාවේ පැරැණිතම ස්ථූපය ලෙස මහියංගන චෛත්‍යය සැලකේ. හකු ධාතුව නිදන් කර තනවා ඇති මුතියංගන වෙහෙර, විමලධර්මසූර්ය රජු විසින් ඉදිකරන ලද බදුලු – කතරගම දේවාලය, දෝව රජමහා විහාරය ඌවේ පිහිටි සංස්කෘතික උරුමයන් වේ.ප්‍රදේශයට ආවේණික භූ විෂමතාවය හේතුවෙන් දිය ඇලි සිය ගණනක උපත සිදුවන කඳු මුදුන් මෙන්ම, ජෛව විවිධත්වයෙන් අනූන ජාතික වනෝද්‍යාන රාශියක් මේ ප්‍රදේශයේ පිහිටා තිබේ.ඒවා අතර අඩි 790ක් උස දිවයිනේ උසින් වැඩිම බඹරකන්ද දිය ඇල්ල, අඩි 560ක් වන දෙවැනියට උස දියලුම දිය ඇල්ල, රාවණා ඇල්ල, ඌවපරණගම පිහිටි බෝඹුරු ඇල්ල, ජනප්‍රවාදයට අනුව ස්ත්‍රීපුර කන්‍යාවන් දියකෙළියේ යෙදුණු මානාවෙල ඇල්ල, පස්සර ප්‍රදේශයේ පිහිටි පීස්ස ඇල්ල, අඩි 190ක උසකින් යුතු බදුල්ලෙහි පිහිටි දුන්හිඳ ඇල්ල ප්‍රධාන දිය ඇලි වේ.මනරම් දසුන් මවන සොඳුරු පාරාදීස සිහිකරවන ස්ථාන කීපයකට ද ඌව උරුමකම් කියයි. ඒ අතර ඔහියේ පිහිටි ලෝකාන්තය, පස්සර පිහිටි පුංචි ලෝකාන්තය, නමුණුකුල කඳුවැටිය විශේෂ වේ. නමුණුකුල කන්ද මත සිට බලන විට කතරගම සහ හම්බන්තොට වෙරළ තීරයන් පවා දැකගත හැකි අතරම එහි සිට හිරු නැඟෙන – බසින දසුන් වඩාත් මනරම්ව දැකගත හැකිවේ.දිස්ත්‍රික්ක පහක් එකවර දැකගත හැකි පිල් කින්ග්ස්ටන් පොයින්ට් නැතිනම් පුනාගල නමින් හඳුන්වන ස්ථානය පිහිටා ඇත්තේ මෙහිය. ඌව පළාත ප්‍රධාන වශයෙන් මොනරාගල සහ බදුල්ල වශයෙන් දිස්ත්‍රික්ක ;දකකට බෙදෙයි. විශාලතම දිස්ත්‍රික්කය මෙන්ම ප්‍රධාන අගනගරය වන්නේත් බදුල්ලයි.උඩරට දුම්රිය මාර්ගයේ විශ්මිත නිමැවුම් රැසක්ම සිදුකර ඇත්තේ මහනුවර බදුල්ල දුම්රිය මාර්ගයේය. ඒවා අතර ඇල්ල දෙමෝදර ආරුක්කු 9කින් සමන්විත පාලම, අඩි 3000 උසින් පිහිටි ඇල්ල කපොල්ල, දෙමීදර පිහිටි සුවිශාල දුම්රිය උමං මාර්ගය ආදී සියල්ල පිහිටා ඇත්තේ ඌව පළාතේ වීම විශේෂත්වයකි.යාල, උඩවලව, ගල්ඔය ජාතික උද්‍යාන සියල්ල පිහිටා ඇත්තේ මෙම ප්‍රදේශයේමය. යාල වනෝද්‍යානයේ විශේෂත්වය වන්නේ එය ඌවේ මෙන්ම දකුණු පළාතටත් පොදුව පළාත් දෙකෙහිම සීමාවන් ඇතුළත පිහිටා තිබීමයි. ඒ අනුව ඌවේදී කුඹුක්කන් ඔයෙන් හා මැණික් ගඟින් සීමාවෙන යාල දකුණු පළාතේ මුහුදින් සීමාවෙයි.අතීතයේ ස්වයංපෝෂිත ප්‍රදේශයක්ව පැවැති ඌව පසුගිය කාලයේ දිළිඳුබවේ සීමාවෙන් ද පහළින් පසුවිය. 1818 කැරැල්ලට පසුව ඌව පිළිබඳව රොබට් බ්‍රවුන්රිග් ආණ්ඩුකාරවරයා යටත්විජිත ලේකම්ට ලියුවේ මෙවැනි ලිපියකි.”ශ්‍රී වංශාධිපතිතුමනි”සියලු වැව් අමුණු සහ වාරිමාර්ග විනාශකර දැමීමු. සියලු කුඹුරු සහ හේන් අස්වනු පිටින්ම ගිනිබත්කර දැමීමු. සියලු ගහකොල බිමට සමතලා කොට දැමීමු. ගේ දොර දේපළ අළුකොට දැමීමු. වයස 18 වැඩි සියලු පිරිමින් මරා දැමීමු. දැන් නම් ඉතින් ඌව වෙල්ලසින් බිත්තර වී ටිකක්වත් සොයාගන්නට බැරිය”ඌව යළි නගාසිටුවීමේ දුෂ්කරතාව ඇතිවූයේ එදා සිටමය. මහින්ද චින්තනය මඟින් “පුබුදමු වෙල්ලස්ස” නමින් ඌව පළාතේ සංවර්ධනයට විශේෂ වැඩසටහන් මාලාවක් යෝජනාකර ක්‍රියාවට නඟා ඇත්තේ මීට පිළියමක් වශයෙනි.ඒ අනුව මොනරාගල සහ බදුල්ල දිස්ත්‍රික් සංවර්ධනය සඳහා පමණක් රජය 2006 - සිට මේ දක්වා රුපියල් කෝටි තුන්දහසකට ආසන්න මුදලක් වෙන්කර තිබේ. ’පුබුදමු වෙල්ලස්ස’ වැඩසටහන යටතේ ප්‍රධාන වාරිමාර්ග ව්‍යාපෘති 3ක් ක්‍රියාත්මක වෙයි. ඒ උමා ඔය, මැණික් ගඟ සහ වේලි ඔය ව්‍යාපෘතීන්ය. මේවා අතරින් මැණික් ගඟ සහ වේලි ඔය ජනතා අයිතියට පවරා ඇති අතර උමා ඔය මූලික වැඩකටයුතු අරඹා ඇත.මීට අමතරව දහසක් මහ වැව් වැඩසටහන, කර්මාන්ත ගම්මාන ව්‍යාපෘතිය, ගම නැගුම, ගම පුබුදුව, ජාතික සවිය, විසිරි නිවාස දියවර ආදී වැඩසටහන් ප්‍රදේශයේ ක්‍රියාත්මක වන්නේ ශීඝ්‍ර සංවර්ධනයක් අපේක්ෂාවෙනි.ඌව පළාතේ මාර්ග පද්ධතිය ද කඩිනමින් සංවර්ධනය වෙමින් පවති මෙවර ‘දැයට කිරුළ’ ප්‍රදර්ශනය ද ඌව පළාතෙහි පැවැත්වීම සඳහා රජය කටයුතු කරනුයේ භෞතිකව ශීඝ්‍ර සංවර්ධනයකට ලක්කර ඇති ඌවේ ජනතාවගේ ආකල්ප සංවර්ධනයට ඉන් ඉමහත් මෙහෙයක් අත් කළ හැකි බැවිණි.බුද්ධිකා බ්‍රාහ්මණගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>12</day>
    </date>
    <link>http://www.silumina.lk/2010/12/12/_art.asp?fn=af1012124</link>
    <topic>සැලසුම් සහගතව පිබිදෙන කොළඹ</topic>
    <author>තාරක වික්‍රමසේකර ඡායාරූපය- සාලිය රූපසිංහ</author>
    <content> ආරක්ෂක ලේකම් ගෝඨාභය රාජපක්ෂ මහතා ‘කොළඹ නගරය සඳහා වූ සංවර්ධන සැලැස්ම’ දේශනය පැවැත්වූ අයුරු.කොළඹ යනු අපේ රටේ හදවත බඳු නගරයයි. මේ අග නගරයේ බොහෝ තැන්හි අද දක්නට ලැබෙන්නේ නෙත් සිත් පිනවන තැන් නොවේ. එක් තැනක අවලස්සන පැල්පත්ය. තවත් තැනක ජලය උතුරා යන කාණු පද්ධතියකි. තාප්පවල අවලස්සන පෙනුම නගරය තවත් අපවිත්‍ර කරයි. රථ වාහන තදබදය මෙන්ම පදිකයන්ට ගමන් මඟ ඇහිරීම නිසා ඇතිව තිබෙන තත්ත්වය ද ආර්ථික වර්ධනය අඩාළ කරයි.මේ තත්ත්වය කාලාන්තරයක් තිස්සේ කොළඹ නගරයේ තිබු ගැටලු සහිතභාවය තවත් තීව්‍ර කරන්නට විය. මේ නිසා කොළඹ නගරයේ ප්‍රශ්න වෙන් වශයෙන් හඳුනාගෙන ඒවාට වෙන් වශයෙන් හා ස්ථාවර පිළියම් යෙදීමට අවශ්‍ය වේ. ඒ සඳහා කාලාන්තරයක් තිස්සේ ස්ථිර විසඳුමක් නොලැබීම මත ඇතිවූ ගැටලු සුළුපටු නොවේ.කොළඹ නගරයේ වතුර තවමත් බැස යන්නේ 1925 බ්‍රිතාන්‍ය ජාතිකයන් තැනු කාණු ඔස්සේය, භූගත ජල බැස යෑම් මාර්ග ඔස්සේ ය.මේ නිසා කොළඹ අපජලය වැසි ජලය බැස යාමට ස්ථිර විසඳුමක් මෙන්ම අනවසර පදිංචිකරුවන්ගේ ප්‍රශ්නයට ද ස්ථිර විසඳුමක් අවශ්‍ය වේ. කොළඹ නගරයට ප්‍රධාන වශයෙන් ම බලපාන ලද ගැටලු දෙක වන්නේ ඉහත සඳහන් පිටාර ජලය ගලා යාමට ස්ථානයක් නොමැති වීමත් අනවසර පදිංචිකරුවන්ගේ ගැටලුවත්ය. කොළඹ නගරය තුළ ජනගහනයේ ඉතා ශීඝ්‍රයෙන් වැඩි වෙමින් පවතී. විශේෂයෙන් පසුගිය දශකය තුළ වැඩිවීම ඉතා ඉහළ අගයක් ගෙන ඇත. මේ වැඩිවන ජනගහනය කොළඹ නගරය තුළ රැඳී සිටීම නිසා නිවාස, සනීපාරක්ෂක ප්‍රශ්න මෙන්ම සෞඛ්‍ය ප්‍රශ්න ද ක්‍රමයෙන් මතු වෙමින් පවතී. නාගරික ජනතාවට පොදු පහසුකම් සැලැසීමට රජයට විශාල විසඳුමක් දැරීමට සිදු වේ. ජනතාව කොළඹ නගරයට මෙතරම් ඇදෙන්නේ ඇයි...?සියලු පහසුකම් එහි ඇති නිසාය. පාසල්, රෝහල් ඇතුළු සියලු පහසුකම් ඇත්තේ මේ නගරය ඇසුරු කරගෙනය. ප්‍රධාන පරිපාලන නගරය ද කොළඹ වීම මෙහි තවත් හේතුවකි.මෙරට ‘එන්ජින් කාමරය’ ලෙසින් කොළඹ නගරය හැඳින්වුවද එහි වරදක් නැත. එහෙත් මෙම නගරයේ ඇති විශාල අනවසර ඉදිකිරීම් සංඛ්‍යාවක් තිබීම නිසා නගරය අවලස්සන වී ඇත. ඊටත් වඩා විශාල ගැටලුව මේ අනවසර ඉදිකිරීම් නිසා ජලය ගලා යන මාර්ග අවහිර වීමයි. මේ නිසා වැසි දිනවල අධික මාර්ග තදබදයක් දක්නට ඇත. සුළු වර්ෂාවකදී පවා නගරයේ බොහෝ තැන් යට වනු දක්නට ලැබේ. අනවසර නිවාස පමණක් නොව අනවසර තාප්ප, බැමි ආදිය නිසා ද මේ තත්ත්වයන් හටගෙන ඇත.තැන් තැන්වල ඇති කුණු කඳු රට පුරාම ලෙඩ රෝග බෝ කරන අතරම කොළඹ නගරවාසීන් පමණක් නොව දිනපතාම නගරයට ඇදී එන ලක්ෂ සංඛ්‍යාත ජනතාවටත් මෙම අයහපත් සෞඛ්‍ය තත්ත්වයන්ට ගොදුරු වේ.පෘතුගීසි, ලන්දේසි හා ඉංගී‍්‍රසි ජාතීන් තුනක් යටතේම ලංකාව පාලනය වූ අතර එකල ඉදිකළ ඇතැම් ගොඩනැගිලි පවා අදත් නාගරිකව දක්නට ඇත. විශේෂයෙන්ම කොළඹ කාර්ගිල්ස් ගොඩනැඟිල්ල, ට්‍රාන්ස්වර්ක්ස් මන්දිරය, ත්‍රැප්‍රොබේන් හෝටලය (ග්‍රෑන්ඩ් ඔරියන්ටල් හොටෙල්) වැනි ගොඩනැගිලි අදත් පතාක යෝධයන් සේ නගරය අලංකාර කරයි. මේ ගොඩනැගිලි පුරා විද්‍යා රක්ෂිතයන් සේ ආරක්ෂා කර ගන්නා අතර ම නගරය අලංකාර කිරීමට රජය මේ වන විට පියවර ගෙන ඇත.කොළඹ නගරයෙන් සැලකිය යුතු ප්‍රදේශයක් පුරාම විහිදී ඇති බේරේ වැව අද වන විට විශාල දූෂණයකට ලක්ව ඇත. ජල දූෂණයට මෙරට ගත හැකි හොඳම උදාහරණය එයයි. අනවසර අඩු ආදායම් ලාභී පදිංචිකරුවන් මෙන්ම කොළඹ ඇතැම් කර්මාන්ත ශාලා හෝටල් ආදියෙන් ඉවත ලන අපද්‍රව්‍ය පවා ගලා යාමට සලස්වා ඇත්තේ ද බේරේ වැවට වීම මෙම දූෂණය තවත් වැඩි කර ඇත.අඩු ආදායම් ලාභීන් නගරයේ ම වෙනම ස්ථානවල පදිංචි කරවීමට රජය මේ වන විට පියවර ගෙන ඇත. මෙහි ආරම්භක අදියර බොරැල්ල වනාතමුල්ලේ ‘සහස්පුර’ නිවාස ක්‍රමයෙන් ආරම්භ කරන ලදී.මෙම අනවසර පදිංචිකරුවන් රැසක්ම වැඩි වශයෙන් පදිංචිව සිටින්නේ කොම්පඤ්ඤවීදිය, කොටුව හා තොටළඟ ප්‍රදේශවලයි.ඔවුන්ගෙන් පවුල් 320 ක් දෙමටගොඩ දුම්රිය ස්ථානය අසල නිවාස සංකීර්ණයක් තනා පදිංචි කරවන ලදි. ඊට පෙර ගුණසිංහ පුර ද මෙසේ පදිංචි කිරීම් කරවන ලදි. තවත් පවුල් 680 ක් මෙසේ පදිංචි කරවීමට පියවර ගෙන ඇති අතර සාලමුල්ලේ පවුල් 3128 ක් පදිංචි කරවිය හැකි විශාල නිවාස සංකීර්ණයක වැඩ කටයුතු ආරම්භ කර ඇත. ඒ සාලමුල්ලේය. අනවසර පදිංචිකරුවන්ගෙන් 75000 ක් පමණ පිරිසක් මෙසේ කඩිනමින් පදිංචි කරවීමට කටයුතු කර ඇත.දුම්රිය මාර්ගය අසල සිටින අනවසර ඉදිකිරීම්වල වෙසෙන පදිංචිකරුවන් රෙදි වනන්න යොදාගන්නේ දුම්රිය මාර්ගයයි.ඉතා සුළු පහසුකම් යටතේ අවම භූමි ප්‍රමාණයක දිවි ගෙවන මේ ජනතාවගේ දිවි පෙවත දැනට වඩා යහපත් තත්ත්වයකට පත් කිරීම රජයේ අරමුණ වී ඇත. එම ජනතාව යහපත් දිවි පෙවතකට හුරු වන අතර ම ඔවුන් අනවසරයෙන් පදිංචිව සිටින භූමි භාගයත් ලබාගෙන සංවර්ධන කටයුතු සඳහා යොදා ගත හැකිය.මෙම වටිනා ඉඩම් ලබා ගෙන ඒවා සංවර්ධන වැඩ කටයුතු සඳහා යොදා ගැනීමේදී විදෙස් ආයෝජකයන් ද ඒ සඳහා යොදා ගැනීමට හැකි වේ.නගරයේ එකතු වන කුණු ඉවත් කිරීමට ද මේ වන විට ක්‍රමානුකූල සැකැස්මක් සකස් කරමින් පවතී. නාවින්නේ තිබු කුණු යාය ද මේ වන විට ඉවත් කර ඇත.නගරයේ තාප්පවල විවිධ දැන්වීම් අළවා අපිරිසුදු කිරීම වැළැක්වීමට පියවර ගෙන ඇති අතර අනවසරයෙන් එසේ දැන්වීම් අලවන්නන්ට විරුද්ධව නීතිමය ක්‍රියාමාර්ග ගනු ඇත.කොළඹ හදවතේම ඇති මැනිං වෙළෙඳ පොළ නව ආකාරයකට ස්ථාපිත කිරීමට කටයුතු යොදනු ලැබේ. වර්තමානයේ මැනිං වෙළෙඳ පොළ අප්‍රසන්න, ගඳ ගසන වැසි දින මඩ වගුරක් සේ දිස්වන භූමි පෙදෙසකි.එසේම කොටුවේ ශාන්ත ජෝන් මාළු වෙළෙඳ පොළ ද එම ස්ථානයෙන් ඉවත් කර පෑලියගොඩට ගෙන යාමට කටයුතු කෙරේ.මේ සියලු කටයුතු කිරීමේදී කලින් දැක්වූ පරිදි පෞරාණික ගොඩනැගිලි ආරක්ෂා කිරීමට කටයුතු යොදනු ලැබේ.පිටකොටුව ලංගම බස් නැවතුම් පොළ නවීන පහසුකම් සහිත නැවතුම් පොළක් බවට පත් කෙරෙනු ඇත. මේ සඳහා දැනටමත් කටයුතු අරඹා ඇත.මේ දැනට තිබෙන ගැටලු සඳහා වන විසඳුම් පමණි. නගරය චමත්කාරජනක ලෙස ඉදිරියට ගෙන යාම සඳහා වන සැලැසුම් ද මේ වන විට සැලසුම් කර ඇත. ඒ යටතේ කොළඹ නගරය පිරිසිදු හරිත නගරයක් (Clean Green City) බවට පත් කිරීමට කටයුතු කරනු ලැබේ. එවිට කොළඹ ද දෙස් විදෙස් සංචාරකයන්ගේ නෙත් පිනවන නගරයක් බවට පත්වනු ඇත. මධ්‍යම පාන්තිකයන්ට උචිත වන නිවාස සංකීර්ණ ඉදිකිරීම ද මේ නව සැලසුම් අතර වේ. ඒ අනුව සියලු දෙනාට ම පහසුම හොඳම නගරය බවට කොළඹ නගරය පත් කිරීමට කටයුතු යෙදේ. ඉතා උසින් යුත් ගොඩනැඟිලි ඉදිකිරීම ද මේ යටතේ වැදගත් වේ. එම ගොඩනැඟිලිවලින් සුපිරි හෝටල් සහ අනෙකුත් දෙස් විදෙස් සියලු දෙනාගේ අවශ්‍යතා ඉටු කිරීමට පියවර ගනු ඇත. නාගරිකව සංචාරකයන්ගේ සිත් යොමු කළ හැකි ස්ථාන බොහෝ ඇත. ඒවා සිත් ඇදගන්නා ස්ථාන බවට පත්කර එළියට යොමු කිරීම ද නව වැඩපිළිවෙළ යටතේ සිදු කෙරේ.ගාලු පාරට සමාන්තරව ආර්. ඒ. ද මෙල් මාවත එකල ඉදි කළාක් මෙන් මාර්ග පහසුකම් වැඩි දියුණුවට ද පියවර ගැනේ.අනවසර ඉදි කිරීම් ඉවත් කිරීම තුළින් බේරේ වැව සංචාරකයන්ගේ සිත් ගන්නා නෙත් සිත් පිනවන ස්ථානයක් බවට පත් කළ හැකිය. නාවික හමුදාවේ සහායෙන් කොළඹ අවට ජලාශ පවිත්‍ර කිරීම දැනට අරඹා තිබේ. මේ යටතේ ජල ක්‍රීඩා කළ හැකි, බෝට්ටු ඔරු පැදිය හැකි ජලාශයක් බවට බේරේ වැව පත් කිරීමට යෝජිතය.එසේම ජලය බැස යා හැකි ස්ථාන ඉදි කිරීමට ද පියවර ගනු ඇත. මේ සඳහා බත්තරමුල්ල සහ පෑලියගොඩ ජල රැඳවුම් ස්ථාන ඉදි කෙරේ. වාහන ගාල් කර හැකි ස්ථාන මෙන්ම ආබාධිතයන්ට වැඩි පහසුකම් සැලැස්වීමට ද කටයුතු කෙරේ. මේ යටතේ ආබාධිතයන්ට පාර මාරුවීමේ පහසුකම් ද ඇති කෙරේ.නව ආරක්ෂක සංකීර්ණයක් ඉදි කිරීමට කටයුතු යොදනු ලබන අතර ‘සෙත්සිරි පාය - 2’ ව්‍යාපෘතිය මේ වන විටත් ක්‍රියාත්මකව පවතී. එම ගොඩනැඟිල්ලේ වැඩ කටයුතු අවසන් වීමෙන් පසු රාජ්‍ය ආයතන රැසක් එහි ස්ථාපිත කරවීමට නියමිතය. එමඟින් මහජනතාවට තම බොහෝ අවශ්‍යතා එකම ස්ථානයකින් සිදුකර ගැනීමට හැකියාව ලැබේ. එමෙන්ම සෙත්සිරිපාය - 3 ව්‍යාපෘතියෙන් පසු නගර සංවර්ධනයේ යෝධ පිම්මක් පනිනු ඇත.ගුවන් පාලම් සංකල්පය ඔස්සේ වාහන තදබදයට විශාල පිළියමක් ලැබුණා මෙන්ම ගාලු පාරේ තනි මාර්ගයේ ගමන් කිරීමේ ක්‍රමවේදය නිසා විශාල ඉන්ධන ඉතිරියක් කර ගැනීමට හැකි විය. එය බොහෝ අංශවල ප්‍රගතියකි. එමෙන්ම පදික වෙළෙඳුන්ගෙන් සිදුව තිබු මාර්ග අවහිරතා දුරු කර ඔවුන්ගේ ද ජීවන තත්ත්වය උසස් කිරීමට ගත් පියවර බෙහෙවින්ම වටිනාකමකින් යුක්ත වූවකි. විශේෂයෙන්ම බොරැල්ල හා නුගේගොඩ මාර්ග තදබදයට මෙය විශාල ගැටලුවක් විය.පිටකොටුවේ බෝධිරාජ මාවත අසල ඉදිකරන ලද පදික වෙළෙඳුන් සඳහා වූ ස්වයං රැකියා මධ්‍යස්ථානය නිසා ඔවුන්ගේ ජීවන තත්ත්වය උසස් වූවා මෙන්ම නගරය ද අලංකාරවත් විය. මාර්ග තදබදය ද දුරු විය.මේ සියලු කටයුතු මඟින් නගරය පිරිසුදු කර ගැනීමත් සිත් ඇදගන්නා නගරයක් බවට කොළඹ නගරය පත් කිරීමත් සිදු කෙරෙනු ඇත. කොළඹ නගරයේ ගමනාගමනය පහසු කරනු පිණිස කෙටි දුර ධාවන ‘මොනෝ රේල්’ ප්‍රවාහන සේවාවක් ආරම්භ කිරීමට ද කටයුතු කරමින් පවතී.මේ සියල්ලටම වඩා වැදගත් තවත් විශාල කර්තව්‍යයක් කොළඹ වරාය සංවර්ධන ව්‍යාපෘතිය යටතේ (වරාය දකුණ) සිදු කෙරේ. වරාය දියුණු කිරීමේදී ‘Port City’ යටතේ අක්කර 400 ක් වරාය භූමියෙන් ගොඩබිම සකස් කර නිවාස ව්‍යාපෘති සාප්පු සංකීර්ණ ඇතුළු උස් ගොඩනැඟිලි රැසක් ඉදිකිරීමට කටයුතු යොදනු ලැබේ. මෙය ඉතා විශාල වටිනා ව්‍යාපෘතියක් මෙන්ම ඉදිවන නව නගරයකි.කොළඹ පිරිසුදු හරිත නගරයක් බවට පත් කිරීම, රජයකට ආයතනයකට හෝ පුද්ගලයකුට තනිව කළ නොහැකිය. ඒ සඳහා කොළඹ නගරවාසීන් මෙන්ම දිනපතා නගරයට පැමිණෙන්නන්ගේ ද සහාය අවශ්‍ය වනු ඇත.තාරක වික්‍රමසේකර ඡායාරූපය- සාලිය රූපසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>12</day>
    </date>
    <link>http://www.silumina.lk/2010/12/12/_art.asp?fn=af1012125</link>
    <topic>උසස් පෙළ විශිෂ්ට ලෙස සමත් හපන්නු</topic>
    <author>සටහන් - සුභාෂිණි ජයරත්න, පත්මසේකර නිශ්ශංක, ඩබ්ලිව්. රණසිංහ ඡායාරූප - දුෂ්මන්ත මායාදුන්න. සමන් ශ්‍රී වෙදගේ රඹුක්කන සමූහ. කුලියාපිටිය විශේෂ</author>
    <content>ගණිත අංශයෙන් ප්‍රථම ස්ථානයට පැමිණි කොළඹ රාජකීය විද්‍යාලයේ විදුරංග බණ්ඩාරපාසල් ජීවිතයේ ප්‍රධාන කඩඉම් 3 ක්වූ ශිෂ්‍යත්ව, සාමාන්‍ය පෙළ හා උසස් පෙළ විභාග ත්‍රිත්වයෙන්ම යම් සිසුවෙකු ඉහළම ප්‍රතිඵල ගෙන සමත්වේ ද ඔහු සැබැවින්ම දක්ෂයකුටත් වඩා අති දක්ෂයෙකි.මේ අති දක්ෂ සිසුවා ගණිත අංශය උසස් පෙළ විෂය ධාරාව හදාරා ප්‍රතිඵල අතින් ප්‍රථම ස්ථානයට පත් කොළඹ රාජකීය විදුහලේ විදුරංග බණ්ඩාරයි.“මම ශිෂ්‍යත්ව විභාගයට මුහුණ දුන්නේ ගංගොඩවිල හයිලන්ඩ් විදුහලෙන්. ඒ 2001 වසරේදී.මම කවදාවත්ම බලාපොරොත්තු නොවූ පරිදි ලංකාවෙන්ම තුන් වැනියා වුණා. එදා මම ලැබු ශක්තිය මගේ ජීවිතයේ ආලෝකවත් කරන්නට සමත් වුණා.මට ඉහළ ශිෂ්‍යත්ව ප්‍රතිඵල නිසා ඉතා ලේසියෙන් කොළඹ රාජකීය විද්‍යාලයට යන්න පුළුවන් වුණා. මම අපොස සාමාන්‍ය පෙළ විභාගයට මුහුණ දුන්නේ ලොකු අධිෂ්ඨානයකින්. ඒ විභාගයෙන් විෂයන් 9 කට ඒ සාමාර්ථ අරගෙන මුළු රටෙන්ම හය වැනි ස්ථානයට පත්වුණා...” විදුරංග පවසයි.ඔහුගේ මේ සැබෑ උපන් හැකියාවන් තවත් ඔප මට්ටම් වූයේ උසස් පෙළ විභාගයෙනි. ශුද්ධ ගණිතය, භෞතික විද්‍යාව හා රසායන විද්‍යාව යන විෂයන් තුනම හොඳින් හදාරා විෂයන් 3 ටම ඒ සාමාර්ථ ගත්තා සේම ඔහු කෙදිනකවත් නොසිතූ අයුරින් ලංකාවේ ප්‍රථම ස්ථානයට වාර්තාගත ජයක් ලබාගැනීමට විදුරංගට හැකි විය.“මගේ ලොකු විශ්වාසයක් තිබුණා විෂයන් 3 ටම ඒ සාමාර්ථ ගන්න පුළුවන් කියලා. ගුරුවරුන්ටත්, මගේ දෙමව්පියන්ටත් ඒ ගැන තදබල විශ්වාසයක් තිබුණා. නමුත් මම කවදාවත්ම මේ වගේ ජයග්‍රහණයක් බලාපොරොත්තු වුණේ නැහැ...” විදුරංග පාසලේ පාඩම් කටයුතු එදිනෙදාම නිම කිරීම ඔහුගේ විශේෂත්වයකි. රෑ නිදි වරාගෙන පාඩම් කර අනවශ්‍ය පරිදි වෙහෙසුණේ ද නැත. සැමදාම පාන්දර 5 ට අවදි වී පාඩමට සිත යොමු කළ ඔහු පාසල් ගොස් පෙරළා පැමිණ රාත්‍රී 10.30 වන තෙක් පාඩම් කෙළේය.“නංගියේ මල්ලියේ හෙට විභාගයේදී සැහැල්ලු මනසකින් විභාගයට මුහුණ දෙන්න.” මේ සාමාන්‍ය පෙළ විභාගයට මුහුණ දෙන අපේක්ෂකයන්ට විදුරංගගේ පණිවුඩයයි.සිය දිවිමගේ තවත් කඩඉමක් කරා පිය නඟන්නට සූදානම් වන විදුරංගට අපි සුබ පතමු.ජීව විද්‍යා අංශයෙන් ප්‍රථම ස්ථානය දිනූ රඹුක්කන පින්නවල ජාතික පාසලේ දසුන් උපමාල් කලුගලපින්නවල ජාතික පාසල් ඉතිහාසයට ස්වර්ණ වර්ණ කීර්තියක් එක් කිරීමට දසුන් සමත්ව සිටී.“මගේ පියා නැහැ. මා අධ්‍යාපනික මට්ටමින් හොඳ ස්ථාවරයකට ගෙන එන්න මගේ අම්මා දැඩි වෙහෙසක් දැරුවා. මගේ පියා මීට වසර කීපයකට උඩ දී රෝගාතුරව මිය ගියා. මගේ අම්මා පෙර පාසල් ගුරුවරියක් ලෙස දැඩි කැපකිරීමක් කරනවා මට උගන්වන්න. මගේ අම්මා දුක් විඳලා බලාපොරොත්තුවූ ප්‍රතිඵලය මම හොඳින් ලබා දුන්නා.මම මගේ අධ්‍යාපන කටයුතුවලදී එදිනෙදා මට පැවරෙන පාඩම් කටයුතු නිසි ආකාරයට කළා.හොඳ ආත්ම විශ්වාසයකින් විභාගයට වාඩි වුණා. මගේ පියා අද හිටිය නම් මට ශක්තියක්.මගේ පවුලේ ඥාතීන්ගෙන් මගේ අධ්‍යාපනයට හොඳ අත්වැලක් ලැබුණා. මම අධ්‍යාපන ලබන පින්නවල ජාතික පාසලේ විද්‍යා අංශය ඉතාමත්ම කීර්තිමත් විෂය දහරාවක් ඇති පාසලක්. මගේ පන්ති භාර ගුරුතුමිය වන තමරා වල්ගම්පාය මැඩම් වගේ ම විද්‍යා විෂය දහරාව උගන්වන සියලු ගුරු මවුවරු, පියවරු, උපරිම වෙහෙස දැරුව.මම පාසලේ අධ්‍යාපනික කටයුතු අතපසු කරන්නේ නැතුව කරගෙන ගියා වගේම අතිරේක පන්තිවලටත් සහභාගි වුණා. ජීව විද්‍යා, භෞතික විද්‍යාව හා රසායනික විද්‍යාව ඉතාම සංකීර්ණ විෂයයන් තුනක්.ඒ සංකීර්ණ ස්වභාවය මම ඉවසීමෙන් තේරුම් ගත්තා. පින්නවල අපේ පාසලට මගේ ප්‍රතිඵලය හරහා ලැබුණ කීර්තිය මා නිහතමානීව, අපේ විදුහල්පතිතුමාටත්, ආචාර්ය මණ්ඩලයටත්, මගේ අධ්‍යාපනයට අත්වැලක් සැපයූ යහළු යෙහෙළියන්ටත්, පිළිගන්වනවා.ශිෂ්‍යයාගේ මව පී.ඩී. භද්‍රා නිමන්ති මහත්මියමගේ දරුවාගේ ප්‍රතිඵලය ඇසූ මොහොතේ මට හිතාගන්නවත් බැරි වුණා. මගේ පුතා බොහොම නිහතමානීව අධ්‍යාපන කටයුතු ටික එදිනෙදා ගෙදරදී කළා. මෙයා ලංකාවෙන් ම පළමු වැනියා වෙයි කියලා නෙමෙයි. විශ්වවිද්‍යාලයට යන්න සමත් වෙයි කියලා මගේ බලාපොරොත්තුව වුණේ. ඒත් මෙයා ලංකාවෙන් ම පළමු වැනියා වීම දරා ගන්න බැරි සතුටක්. මට පුතාගේ ජයග්‍රහණය ගැන ආඩම්බරයි.පන්තිභාර ගුරුතුමිය තමරා වල්ගම්පාය මහත්මියඅපේ විද්‍යාලයට මේ දරුවා කීර්තියක් ගෙන දුන්නාට අපිට හරිම සතුටුයි. මොහුගේ සටහන් පොත් දිහා බැලුවත් හරිම පැහැදිලියි. පිරිසිදුයි.අනාගතයේ සුබ ලකුණු ඒ දරුවාගේ අධ්‍යාපනික කටයුතු තුළින් මනාව ප්‍රදර්ශනය වුණා. අපි දසුන්ට සුබ පතමු.අ.පො.ස උසස් පෙළ විභාගයෙන් කලා අංශයෙන් ප්‍රථම ස්ථානය දිනූ කොළඹ කාන්තා විද්‍යාලයේ ශලෝමි ඩැනියෙල්ඇය කලා අංශයෙන් ඉහළට යාමට ප්‍රාර්ථනා කළ ද කිසිදාක මෙවන් වූ යථාර්ථයක් බවට පත්වන සිහිනයක් ඇගේ සිතේ තිබුණේ නැත. පාසල් අධ්‍යාපන කටයුතු වලට අමතරව විෂය බාහිර දේ ද කරමින් කඩඉම පසු කරන්නට වෙර වීරිය ගත් දිරිය දියණියකි, ශලෝමි ඩැනියෙල්. ඇය උසස් පෙළ නැමති තම ජීවිතයේ එක් කඩඉමක් ඉතා සාර්ථකව ජයගෙන හමාර ය. තරගකාරී ප්‍රවාහයකට හසු නොවෙමින් තමන්ට ඉතා හොඳින් අධ්‍යයනය කළ හැකි වූ විෂය ධාරාවක් උසස් පෙළ කඩඉම පසු කරන්නට තෝරා ගැනීමම සිය ජයග්‍රහණයට ද හේතුව බව ඇගේ අදහසයි.“මම කුඩා කාලේ ඉඳන් ම ඉගෙන ගත්තේ කොළඹ කාන්තා විද්‍යාලයේ. කුඩා කාලයේ පටන් ම මගේ ජීවිතයට පදනම වැටුණේ මේ පාසලෙන්. මට ශිෂ්‍යත්ව විභාගයට වාඩි වෙන්න ලැබුණේ නැහැ. මට ඒ දිනවල මගේ අම්මත් තාත්තත් එක්ක රට යන්න සිදුවුණා. සමහර විට මම ශිෂ්‍යත්වයට පෙනී හිටිය නම් මම හොඳට පාස් වෙයි කියලා මට විශ්වාසයක් තිබුණා. එහෙම හොඳට සමත් වුණත් මං මේ පාසල දාලා යන්නෙ නැහැ. මම සාමාන්‍ය පෙළත් ‘ඒ 8 ක් අරගෙන හොඳට සමත් වුණා. මට උසස් පෙළ ජීව විද්‍යා අංශයෙන් ඉදිරියට යන්න තිබුණත් මම එහෙම ගියේ නැහැ. මම හරි ආසයි කලා විෂයන් හදාරන්න...”තම හැකියාවට වඩා තම ආසාව ඔස්සේ උසස් අධ්‍යාපනය හැදෑරීමට තීරණය කර ගත් ශලෝමි ඉගෙන ගත්තේ ඉංගිරිසි, ප්‍රංස භාෂාව හා ආර්ථික විද්‍යාවයි. ඒ ඇගේ කැමැත්තට දෙමව්පියන් ද ඉඩ දුන්නේ කිසිම බාධාවකින් තොරව ය.මම ඉංගිරිසි හා ප්‍රංස භාෂාව ඉගෙන ගන්න හරිම ආසයි. පොඩි කාලේ ඉඳන් ම මගේ හිතේ මේ ආසාව තිබුණා. පෙර පාසලේ සිට ම ආපු මේ පාසලෙන් ම මගේ අනාගත ආශාවන් ඉටු කරගන්න පසුබිම සැකසුණා. මම පෞද්ගලික පංතිවලටත් ගියා. ඒ ඉංගිරිසි හා ප්‍රංශ භාෂාව වඩාත් හොඳට ඉගෙන ගත යුතු නිසා. මං ඉංගිරිසි වලට දක්වන ආසාව නිසා දැනටමත් ඉංගිරිසි පුවත්පතකට ද සම්බන්ධව කටයුතු කරනවා. ඇයගේ පියා පෞද්ගලික අංශයේ ගණකාධිකාරිවරයකු වන අතර මව පුස්තකාලාධිපතිවරියක ලෙස කටයුතු කරයි. “මම අධ්‍යාපන කටයුතුවලට වගේ ම බාල දක්ෂ ව්‍යාපාරයටත්, අන්තර් පාඨශාලීය තරගවලටත් සහභාගි වුණා. ඒවායින් ජයග්‍රහණ ද ලබාගත්තා. පාසලේ වැඩ කවමදාවත් ගොඩ ගහ ගත්තේ නැහැ...” ශලෝමි සිය ජයග්‍රහණය පසුපස සිටින කොටස් කරුවන්ට ද සුබ පතන්නේ හද පිරි ගෞරවයෙනි.සිය විදුහල්පතිනිය නිර්මලී වික්‍රමසිංහ මහත්මිය මෙන් ම ඉංගිරිසි බස ඉගැන්වූ වයිදෙහි පෙරේරා හා විවට් උයන්ගොඩ මහත්මීන්ටත් ප්‍රංස බස ඉගැන්වූ ආචාර්ය මුම්ටාස් ඩෝල් මහත්මියටත්, ආර්ථික විද්‍යා විෂය ඉගැන්වූ සුජීව කුමාර ගුරු මහතාත් සිහිපත් කරන්නේ බැතියෙනි.ශලෝමි විශ්ව විද්‍යාලයේ නීතිය හැදෑරීමට ද අපේක්ෂා කරයි. නීතිය හදාරන ගමන් විවිධ භාෂා හදාරා ඒවා අනාගත දරු පරපුරටත් ලබාදීම ඇගේ බලාපොරොත්තුවයි. ශලෝමිගේ අනාගත දිවියට අපි ද සුබ පතමු.උසස් පෙළ වාණිජ අංශයෙන් ප්‍රථම ස්ථානය දිනු කුලියාපිටිය මැදි විදුහලේ ආලෝකා වනමලි ඇන්තනීකුලියාපිටියේ දියකලමුල්ල ප්‍රදේශයේ පදිංචි ආලෝකා දරුවන් දෙදෙනකුගෙන් යුතු පවුලක වැඩිමලාය. ඇගේ පියා ඉදිකිරීම් ක්ෂේත්‍රයේ ව්‍යාපාරිකයෙක් වන සී. ජෙරාඩ් ඇන්ටන් මහතාය. ඔහු ද කුලියාපිටිය මැදි විදුහලේ ආදි ශිෂ්‍යයෙකි.ආලෝකා ගේ මව පී. මාලා පෙරේරා මහත්මිය විශ්‍රාමික විද්‍යා ගුරුවරියකි. කසුන් ඇන්තනී ආලෝකාගේ මලනුවන්ය. ඔහු කුලියාපිටිය මැදි විදුහලේ 12 වන වසරේ සිසුවෙකි.අධ්‍යාපන ආලෝකයේ මංපෙත් ඔස්සේ ආලෝකා සිසුවිය මෙතෙක් ආ ගමන්මගෙහි ඈ පසුකොට ආ තක්ෂලාවන් අතර පළමුවැන්න කුලියාපිටිය සුරදූත බාලිකා විදුහලයි. ආලෝකා 2001 වසරේදී 5 ශිෂ්‍යත්ව විභාග කඩඉමෙන් එතෙරව, මීගමුව ආවේ මරියා බාලිකා විදුහලට ඇතුළත්ව 2007 දී සාමාන්‍ය පෙළ විභාගය ඉහළින්ම සමත් වූවාය. 2008 වසරේදී ඇය කුලියාපිටිය මැදි විදුහලට ඇතුළත්ව උසස් පෙළ හැදැරුවාය.ගණකාධිකරණ ශිල්පීය ආයතනයේ මධ්‍ය විභාගයට 2009 වසරේදී පෙනී සිටි ආලෝකා සිසුවිය එම විභාගයෙන් දිවයිනේ පළමුවන ස්ථානය දිනා සමත් වූවාය. එමෙන්ම නීතිය හා කළමනාකරණ විෂය සඳහා වූ විශේෂ ත්‍යාගය දිනා ගැනීමට ද ආලෝකාට හැකිවීම ඇයට අධ්‍යාපන ඉදිරි මං පෙතේ තම ජයග්‍රහණයන් පිළිබඳ පූර්ව විශ්වාසය සිතෙහි සනිටුහන් කර ගැනීමට ඇය දිරිගන්වන්නක් වන්නට ඇත.“මා විදුහලේ චෙස් ක්‍රීඩා සංගමයේ, චිත්‍ර සංගමයේ හා බාලදක්ෂිකා කණ්ඩායමේ ද සාමාජිකාවක්ව සිටියා. උසස් පෙළ විභාගයට සූදානම් වීමත් සමඟම මා ඒ පන්ති බාහිර ක්‍රියාකාරකම්වලින් බැහැර වී උසස් පෙළ විභාගයට මුල් තැන දී අධ්‍යයන කටයුතු කළමනාකරණය කර ගත්තා.රූපවාහිනියේ ප්‍රවෘත්ති නැරැඹීමට පමණක් මා කාලය වෙන් කළා. උසස් පෙළ විභාගයට පෙනී සිටින සිසුන්ගේ බාහිර දැනුමේ නිම් වළලු පුළුල් කිරීමට අවශ්‍ය මංපෙත් විදුහල්පති ඒ. ඒ. ඩබ්ලිව්. පතිරාජ මහතා විසින් සකසනු ලැබුවා. වාණිජ විද්‍යා අංශ ප්‍රධානී බිම්සර පතිරණ මහතාත්, පන්ති භාර දීපානි රාජපක්ෂ, සුජීවා පි‍්‍රයදර්ශනී, ඒ. ධම්මිකා යන ගුරු මෑණිවරුන් උසස් පෙළ විභාග ජයග්‍රහණය වෙත මා යොමු කරනු ලැබුවා.පාසලේ පන්තිවලින් බාහිරව සඳසිරි බාලසූරිය, සුරංග රාජසූරිය ගුරු පියවරුන් හා අභාවප්‍රාප්ත වූ අශෝක විජේරත්න ගුරුතුමාත් විෂයානුබද්ධ දැනුම වැඩි කර ගැනීමට අවශ්‍ය මඟ පෙන්වීම් මා වෙත ලබා දුන්නා.”ආලෝකා සිසුවියගේ අනාගත අපේක්ෂාව වරලත් ගණකාධිකාරිණියක් ලෙස සමාජගත වීමය. ආලෝකාගේ අනාගතය ආලෝකවත් වේවායි අපිදු පතමු.සටහන් - සුභාෂිණි ජයරත්න, පත්මසේකර නිශ්ශංක, ඩබ්ලිව්. රණසිංහ ඡායාරූප - දුෂ්මන්ත මායාදුන්න. සමන් ශ්‍රී වෙදගේ රඹුක්කන සමූහ. කුලියාපිටිය විශේෂකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>12</day>
    </date>
    <link>http://www.silumina.lk/2010/12/12/_art.asp?fn=af1012127</link>
    <topic>බස්වලට යාචකයන් ගොඩවන එක නවත්වන්න පොදු නීතියක් ගේනවා</topic>
    <author>සුභාෂිණි ජයරත්න අරුණි මුතුමලි ඡායා - විමල් කරුණාතිලක</author>
    <content>ප්‍රවාහන ඇමැති කුමාර වෙල්ගමකේ. ගමගේ - මහරගමඇමැතිවරයා දෙහිවල ඩිපෝ අධිකාරිවරයාට දුරකථනයෙන් කතා කොට මේ පිළිබඳ විමසුවේය. ඒ අනුව ඩිපෝ අධිකාරීවරයා ලබා දුන් පිළිතුර මෙසේ ය.අපි ශ්‍රී ලංගම මඟින් දෙහිවල - නුගේගොඩ ලෙස බස් රථ 10 ක් සැලසුම් කර තිබෙනවා. සේවක අඩුපාඩු නිසා ඒ රථ දහයම දුවන්න බැහැ. පෞද්ගලික බස්රථ 40 ක් පමණ ඒ අය කොටස් දෙකකට යොදවා තිබෙනවා. අපි මේ කටයුත්ත කරන්නේ තරගකාරීත්වයක් මතයි. පෞද්ගලික බස්රථ අයිති වෙළෙද ව්‍යාපාරිකයන්ටයි. ඇතැම් ප්‍රශ්නවලට අධිකරණයේ නඩු පවා තිබෙනවා. අපේ බස්රථ ගාලු පාරට එන විට ඒවා හිර වන අයුරින් පෞද්ගලික බස්රථ කටයුතු කරනවා. මේ පිළිබඳව දෙහිවල පොලීසියේ පැමිණිලි කර තිබෙන්නේ. තාඩන පීඩන මැද වුවත් ද්විත්ව කාර්ය බස්රථ 5 ක් සහ තනි කාර්ය බස්රථ 2 ක් දැනට ධාවනය කෙරෙනවා. ඉස්සර අපේ බස්රථ අඩුවෙන් තිබුණේ. දැන් වැඩි කර තිබෙනවා.මේ පිළිතුරත් සමඟ ඇමැතිවරයා ඔහුගේ අදහස ඉතා කෙටියෙන් මෙසේ පැවසුවේය.ජනාධිපතිතුමාගේ සංකල්පයක් අනුව අපි ප්‍රවාහන සේවා වැඩිදියුණු කර ජනතාවට ඉතා පහසුවෙන් ගමනාගමනයේ යෙදිය හැකි වැඩපිළිවෙළක් සකස් කරමින් තිබෙන්නේ. මේ ඩිපෝ අධිකාරීවරයාගේ ප්‍රකාශය සත්‍ය නමුත් මේ පිළිබඳව වැඩි අවධානයක් යොමු කර දැනට ධාවනය වන බස්රථවලින් මෙන් ම ඒ මාර්ග අංකය සඳහා නියමිත බස්රථ දහයේ ම සේවය නියමිත ආකාරයෙන් ජනතාවට ලබා දීමට අවශ්‍ය කටයුතු අද සිට යොදන්නට මම උපදෙස් දෙනවා. මේ පිළිබඳව දැනුවත් කිරීම ගැන ස්තුතිවන්ත වෙනවා.ටී. එම්. ආර්. තෙන්නකෝන් - නිකවැරටියමේ ලිපියට අදාළ කරුණු වහාම තමාට ලබා දෙන ලෙසත් ඒ වගේම තෙන්නකෝන් මහතාට අදාළ නිසි පිළිතුර වහාම ඒ මහතාට යවන්නත් කියා මා උපදෙස් දෙනවා. පිළිතුරු නොලැබුණොත් පැමිණ මා හමුවන්න.කලාවතී වීරසිංහ - රත්තොටමාතලේ ඩිපෝ ප්‍රධානී වෙත දුරකථනයෙන් කතා කළ ඇමැතිවරයාට ලැබුණු පිළිතුර මෙසේය.ගම්මඩුව පාරේ සිසු සැරිය කියලා ගලේවෙල, රත්තොට, නාවුල, යටවත්ත, සිට මාතලේට බස් 4 ක් යොදවා තිබෙනවා. පාසල් ළමයින් සඳහා වෙනමම බස් රථයක් යෙදෙව්වා ගම්මඩුව සිට නුවරට යන්නත්. ඔබතුමා විශ්වාස කරන්න මට ඒ සඳහා ප්‍රශංසා කර ලිපියකුත් ලැබී තිබෙනවා ගමේ අයගෙන්.පිළිතුර අසා සිටි අමාත්‍යවරයා මෙසේ පැවසුවේය.ඔය ඩිපෝවේ බස්රථ කීයක් අලුතෙන් හදන්න තිබෙනවා ද? ඒ ටික ඉක්මනටම හදමු. අඩුපාඩු තිබෙනවානම් මට කතා කරන්න. මගේ ජංගම දුරකථන අංකයට. ඔබ දැන් ක්‍රියාත්මක වෙලා වහාම රත්තොට අඹගස්තැන්න කමලාවතී වීරසිංහ මහත්මියව හමුවන්න.එතුමියගෙන් ඉතා කරුණාවෙන් විමසන්න ගැටලුව කුමක් ද කියා. ඇය ලබා දෙන පිළිතුර මට අනිවාර්යයෙන් දැනුම් දෙන්න. මේ පාරට බස් රථයක් යෙදවිය හැකියි කියල මම විශ්වාස කරනවා. මිනිස්සුන්ට පාසල් ළමයින්ට දුක් විඳින්න දෙන්න එපා.(කමලාවතී මහත්මිය හමුවීමට ලංගමයෙන් කවුරුන් හෝ පැමිණියහොත් ඒ පිළිබඳ අපට ද දැනුම් දෙන ලෙස සිළුමිණ කර්තෘ මණ්ඩලය ඒ මහත්මියගෙන් ඉල්ලා සිටිනවා.)(ඔබ ලිපිය යොමු කළ ලිපිනයට හෝ 0112429265 / 266 අංකවලට ඒ බව දැනුම් දෙන්න කාරුණික වන්න.)කවුඩානේ ගමගේ - රත්මලානමේ ලිපියට ද පිළිතුරු ලබා ගත්තේ අදාළ ඩිපෝ ප්‍රධානී වෙත දුරකථන ඇමතුමක් ලබා දෙමිනි. පිළිතුර මෙසේ ය.බස් රථ දෙකක් දුවලා තිබෙනවා මීට කලින්. ඒ වගේම උඩහමුල්ල බස්රථ දෙකකට වේලාව දීලා තිබෙනවා. නමුත් අවුරුදු ගණනාවක් තිස්සේ ඒ බස්රථ ධාවනය වී නැති නිසා පෞද්ගලික මාර්ගස්ථ ප්‍රවාහන අධිකාරිය අපට ඉඩ දෙන්නේ නෑ බස් ධාවනය කරන්නට. ඒකාබද්ධ කාල සටහන හදන්නෙත් ඔවුන්මයි.ඇමැතිවරයාගේ පිළිතුර මෙසේ ය.අපේ වේලාව නොදී ඉන්නේ ඇයි කියන එක පිළිබඳව මම සාකච්ඡා කරලා විසඳන්නම්. ඔබ ඒ බස්රථ දෙක යළි නියමිත වේලාවට ධාවනය සඳහා සූදානම් කරන්න.”ඒ. වී. එන්. අසංක පීරිස් - බණ්ඩාරගමකැස්බෑව ඩිපෝ ප්‍රධානී වෙත ඇමතුමක් ලබා දුන් අමාත්‍යවරයාට දැනගන්නට ලැබුණේ ඒ ලිපියට අනුව 162 බණ්ඩාරගම - කොළඹ හා පාණදුර - රයිගම හරහා කොළඹ ලෙස බස් මාර්ග දෙකක් ඔස්සේ අදාළ බස් රථ ධාවනය වන බවයි. ඒ සඳහා උපදෙස් ලබා දුන්නේ මෙසේයි.162 බණ්ඩාරගම කොළඹ ධාවනය වන බස්රථය පෙරවරු 6.25 ට වහාම යොදවන්න.පාණදුර සිට කොළඹට රයිගම හරහා යන බස් රථයට ගැටලුවක් වී තිබෙන්නේ රියදුරන් නම් මට එය කියන්න. මම රියදුරන් දෙන්නම්. එයත් ධාවනයට සූදානම් කරන්න.අද (9/12) අපි රත්මලාන ඩිපෝවෙන් බස්රථ 20 ක් එළියට දැම්මා. ඒවා අයින් කරලා තිබුණු බස්රථ. බස්රථයක් හදනවා කියන එක ගුවන් යානයක් හදනවා වගේ අමාරු වැඩක් නෙමෙයිනේ. මේ බස් 20 ම අලුත්වැඩියා කරන්න අපි වැය කළේ ලක්ෂ 63 යි. ඒත් අද අලුතින් මිලදී ගන්නවානම් බස් රථයක් ලක්ෂ 37 ක් පමණ වෙනවා.අපි හදපු බස් රථ අතර ලේලන්ඩ් ටයිගර් රථයකුත් තිබුණා. එය හොඳට එලවන්න පුළුවන් රථයක්. පවර් ස්ටියරින් තිබෙන්නේ. 1960 ගණන්වල එකක්. තව ඩබල් ඩෙකර් බසුත් තිබෙනවා. මේවා වෙන්දේසියට දාලා අයින් කරපුවා. ඒත් අපි හදලා එයින් 4 බැගින් 154 කිරිබත්ගොඩ - ගල්කිස්ස, මොරටුව - පිටකොටුව - මාර්ගවලටත් රථ 2 ක් ගල්කිස්ස - කොට්ටාව මාර්ගයටත් අදම යොමු කළා. ඉතිරි 10 ත් අවශ්‍ය පරිදි අඩුපාඩු සහිත ස්ථානවලට යොමු කරනවා.”මේ බස් රථ පෞද්ගලිකව මම ම එළවලා බලන්නේ බොරු කරන්න බැරි වෙන්නයි.ජනතාවගේ බලාපොරොත්තුව ලංගම යි. මගේ ඉලක්කය ලංගමය ජනතාව අතරට ගෙන ඒමයි.ඒ නිසා අඩුපාඩු තිබෙනවා නම් මට දැනුම් දෙන්න අපි වහාම ඒ ගැන ක්‍රියාත්මක වෙනවා.ජී.වී. පණ්ඩිතරත්න - ගෝවින්න1980 ජූලි වර්ජනයෙන් පසු 1990 - 10 - 01 දින මතුගම ඩිපෝවට සේවය ලැබුණු අතර ඉන් පසු චක්‍ර ලේඛන හිමිකම් අනුව ශ්‍රී ලංගමයෙන් මතුගම මහජන බැංකුවෙන්, එයින් මතුගම ජාතික ඉතිරිකිරීමේ බැංකුවේ අංක 34944 ට රුපියල් 157827.38 ක මුදලක් ගෙවා ඇති බව දන්වා ඇතත්, එම බැංකුව පවසන්නේ මුදලක් ලැබී නැති බවයි. ජනාධිපතිතුමන්ගේ නියෝගය මත මේ මුදල ලැබීමට නියමිත බැවින් ඒ ගැන සොයා බලා විසඳා දෙන ලෙස ඉල්ලමි.ජී.වී. පණ්ඩිතරත්න මහතාගේ ලිපියේ පිටපතක් අමාත්‍යවරයා සතුව ඇති අතර අප සතුව ද පිටපතක් තිබේ. එබැවින් ඔබේ වැටුප ලබා ගැනීමට ලංගම ආයතනයේ යූ.ආර්. පෙරේරා මහතා හමුවන ලෙස සතුටින් දන්වා සිටිමු.කේ. ප්‍රනාන්දු - කටුගස්තොටලිපියේ සඳහන් ලිපිනයට අනුව නිලධාරියෙකු යවා කේ. ප්‍රනාන්දු මහතා හමුවන ලෙස නුවර පළාත් කළමනාකාරවරයාට ඇමැතිවරයා විසින් උපදෙස් දෙන ලදී.දුම්රිය මගියෙක් - අරපත්ගමදුම්රිය සාමාන්‍යාධිකාරිතුමා කැඳවා මේ පිළිබඳ විමසූ අමාත්‍යවරය”G.M.R - Please attend to this request යනුවෙන් සටහන් තබා අස්සන් යොදා ලිපිය සාමාන්‍යාධිකාරිවරයාට බාර දුන්නේ ය.“මේ පිළිබඳව වහාම ක්‍රියාත්මක වන්න” යනුවෙන් වාචිකව ද උපදෙස් දුන්නේ ය. අපට මෙසේ ද කීවේය.“දුම්රිය කාර්යක්ෂම සේවාවක් කිරීමයි වෙලාවට දුම්රිය පොළ වෙත පැමිණීමයි තමයි මගේ ඉලක්කය. මුහුදුබඩ දුම්රිය යම්තාක් දුරකට හොඳ මට්ටමකට ගේන්න් අපට හැකිවී තිබෙනවා.. අනෙකුත් තැන්වල දුම්රිය අඩුපාඩු තිබෙන බවත් මම පිළිගන්නවා. දුම්රිය හොඳට ධාවනය වන්න නම් මාර්ගය වගේම සංඥා හොඳින් තිබිය යුතුයි. දැනට නියමිත වේගයෙන් ධාවනය කරන්න අපහසු වී තිබෙන්නේ සංඥා රහිත හරස් මාර්ග 500 ක් පමණ තිබෙන නිසා සහ මාර්ගවල ඇතැම් අඩුපාඩු තිබෙන නිසායි. මොකද හරස් මාර්ගවල දී රියැදුරු වේගය අඩු කරන්න බලනවා. ඒ නිසා වේලාව ගත වෙනවා.”උඩරට දුම්රිය මාර්ගවල වරුසාව ඇති දවස්වලට රෝද ලිස්සන්නට ඇති අවදානම නිසා කොළඹ සිට බදුල්ලට පැය 11 ක් පමණ ගත වෙන තත්ත්වය මතුවෙලා. මෙය මගීන් බලාපොරොත්තු වන දේ නෙවෙයි. දුම්රිය මාර්ගය, සංඥා වගේ ම එන්ජින් යෙදුවාම යම් තත්ත්වයට පත් කළ හැකියි.”අවුරුදු 40 ක් 50 ක් පැරණි එන්ජින්වල කාලය දැන් ඉවරයි. මග කැඩෙනවා. ඒ නිසා අපි පවර්සෙට් 27 ක් ඉන්දියාවෙන් හා චීනයෙන් ඇනවුම් කළා. ඒ වගේ ම එන්ජින් 6 කුත් ඇනවුම් කර තිබෙනවා. වායු සමීකරණය කළ පවර් සෙට් දෙකකුත් අපි ගෙන්වනවා. මේ හැමදේකින් ම අපි බලාපොරොත්තු වන්නේ වේගවත් ආරක්ෂිත කඩිනම් සේවයක් මුහුදුබඩ වගේ ම උඩරට මාර්ගවලටත් ලබාදීමටයි.”අනික අනාරක්ෂිත ගේට්ටු නිසා ඇති වී තිබෙන ප්‍රශ්නය වන්නේ ගේට්ටුවේ අයිතිය මහා මාර්ග, දුම්රිය, ප්‍රාදේශීය සභා හෝ වෙනත් පළාත් පාලන ආයතනයකට අයිති වුණත් අවසානයේ බැනුම් අහන්නේ දුම්රිය සේවය වීමයි. මොකද පීලි, කෝච්චිය වගේම අනතුරට භාජනය වන කෙනා හැපෙන්නේ දුම්රිය දෙපාර්තමේන්තුවට අයත් දේපලක. ඒ නිසා ඒ වගකීම අවබෝධ කරගෙන මේ සියල්ල ක්‍රමානුකූල කරන්නට අපි කටයුතු සූදානම් කර තිබෙන්නේ. 2011 අවසන්වන විට හොඳ දුම්රිය සේවයක් ලබාදීමට අපට පියවර ගත හැකි බව මට හොඳටම විශ්වාසයි.”“ඒ වගේ ම කන්ටේනර් ආදිය මහාමාර්ගවල ධාවනයේදී සිදුවන පරිසර හානිය වළක්වන්න ඉදිරියේදී භාණ්ඩ ප්‍රවාහන පහසුකම් වැඩි කරන්නත් දුම්රිය දෙපාර්තමේන්තුව පියවර ගෙන තිබෙනවා. ඛණිජ තෙල්වලින් සියයට 70 ක් ප්‍රවාහනය කරන්නේ දුම්රියෙන්. බඩු ප්‍රවාහනයෙන් විශාල ආදායමක් ලබාගන්න පුළුවන්. ඉදිරියේ දී කන්ටේනර් ප්‍රවාහනය සඳහා අවශ්‍ය යන්ත්‍ර සූත්‍ර ලබාගෙන භාණ්ඩ ප්‍රවාහනයේ ඉදිරි පිම්මක් තබන්න, විශාල ආදායමක් උපයන්නත් අප බලාපොරොත්තු වෙනවා.”සුභාෂිණි ජයරත්න අරුණි මුතුමලි ඡායා - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>12</day>
    </date>
    <link>http://www.silumina.lk/2010/12/12/_art.asp?fn=af1012128</link>
    <topic>පරණ ඉස්තෝප්පුවට මඳකට ගොඩ වෙමු</topic>
    <author>සුමේධා නවරත්න</author>
    <content>කුස්සිය අපට ලැබුණේ පෘතුගීසින්ගෙනි. ඉස්තෝප්පුව ලැබුණේ ලන්දේසින්ගෙනි. ඒ ඉස්තෝප්පුවට, කනප්පුව ලැබුණේ ද කනප්පුව උඩට පෝච්චිය ආවේ ද ඔවුන් නිසාමය. එය තවත් විදියකට කියතොත් මෙලෙසිනි.කුස්සිය යන වදන සිංහල භාෂාවට එකතු වූයේ පෘතුගීසින්ගේ භාෂාවෙනි. ඉස්තෝප්පුව, කනප්පු හා පෝච්චිය යන වදන් ලන්දේසි භාෂාව කරණකොට ගෙන අපේ භාෂාවට එකතු විය. අප අද මේ ලියන්නට යන්නේ ඒ ඉස්තෝප්පුව ගැනය. ඉස්තෝප්පුවේ තිබුණ කනප්පුව ගැනය. කනප්පු උඩ තිබුණ හෙප්පුව, ගිරය යනාදිය ගැනය.ඉස්තෝප්පුව ලන්දේසින්ගෙන් වුණාට පිළ අපේ ය. ලන්දේසි එන්නට ප්‍රථම අප ඉස්තෝප්පුවට කීවේ පිළ කියාය. එකල බොහෝ ගෙවල පිළක් නොතිබුණි. එනම් සිංහල රජ දවස සීමාව ඉක්ම වූ විශාල හෝ අලංකාර ගෙවල් තැනීමට රජතුමා ඉඩ තබා නැත. ඉතිහාසය ගැන සඳහන් අපේ ඇතැම් පොත්වල ඇත්තේ සාමාන්‍ය දුප්පත් ජනතාව සතු ගෙවල්වල ඇත්තේ එක් කුටියක් පමණක් බවය. එහෙත් ජන ප්‍රභූන්ට නම් වඩා අලංකාර වූ සුව පහසුකම් සහිත නිවෙස් තිබු බව කියැවේ.ඇතැම් නිවෙසක බිත්තියට හාන්සි වී හිඳ ගැනීමට හැකි වන පරිදි ආසන ඇති පරිද්දෙන් “පිල්කඩ” තනා ඇත. නිතරම ගෙබිම ගොම පිරිබඩ ගා පිරිසිදුව තබා ගැනීම ද එකල සිරිතකි.එකල ජන ප්‍රභූන්ගේ නිවෙස්වල පිල්කඩේ හෝ ඇඳි සහිත හාන්සි පුටු නොතිබුණි. ඒ රජ අණින් රජුට හැරුණු විට වෙන කිසිදු නිවෙසක හාන්සි පුටු තැබීම තහනම්ව පැවැති නිසාය.ඒ වෙනුවට ජන ප්‍රභූන්ගේ නිවෙස්වල ද තිබුණේ බිත්තියට හාන්සි වීමට හැකි වන පරිදි බිත්තිය අසල ම තැබු ආසනයකි.එහෙත් රජ දවසින් පසු එනම් මෙරට ඉංගිරිසින්ගේ පාලනයට සම්පූර්ණයෙන් ම යටත් වූවාට පසු සිංහලේ බොහෝ දේ වෙනස් වූවා මෙන් ම පිල්කඩ ද එහි ඇති දේ ද වෙනසකට ලක් වුණි. පිල්කඩ හෙවත් ඉස්තෝප්පුව නිවෙස්වල ඉදිරියට ආ අතර ඊට අවශ්‍ය අඩුම කුඩුම ගොන්නක් ද පිල්කඩට ආවේය.වර්ෂ 1895 අගභාගයේ මෙරටට පැමිණි ජර්මන් ජාතික මහාචාර්ය විල්හෙලම් ගයිගර් ද සිය සටහන්වල ඉස්තෝප්පුවට යම් තැනක් දී තිබේ. ඔහුට අනුව ඉස්තෝප්පුව යනු සිංහලයා සිය නිවෙසේ වඩාම ප්‍රයෝජනයට ගත් කොටස විය.“...සාමාන්‍යයෙන් ඕනෑම නිවෙසක වඩාත්ම ප්‍රයෝජනයට ගන්නා කොටස ඉස්තෝප්පුවයි. ඒ අනුව අප බංගලාව ද බොහෝ දුරට දේශීය ක්‍රමයට හැඩ ගැසුණකි...” (ගයිගර් දුටු ලංකාව - පරිවර්තනය - සුදන්තක පී. විජේතුංග)මේ අනුව බලන විට සිංහලයා වඩාම ප්‍රයෝජනයට ගත් ඉස්තෝප්පුව විදේශිකයාගේ ද මෙරට නිවෙස්වල ප්‍රයෝජනවත් කොටසක් බවට පත්ව ඇති බව, ඉහත වාක්‍ය ඛණ්ඩයෙන් ඉඟි කෙරෙන්නේය. ඔහු සිය කෘතියේ එක් තැනෙක පවසා තිබුණේ හැම නිවෙසක් ඉදිරියේ ම බොහෝ විට කුමක් හෝ දෙයක් විකිණීමට තබා තිබු බවය. ඔහු ලංකාවේ සිටි වර්ෂයක් පමණ කාලයේදී නැවැති සිටියේ කොල්ලුපිටියේ ගාලු පාර අද්දරින් පිහිටි “ලිච්ටෙන්ස්ටයින්” නමැති බංගලාවකය. ඔහු මේ දකින නිවෙස් ගැන ඇති විස්තරය බොහෝ විට කොළඹ ආශි‍්‍රත නිවෙස් විය යුතුය. ඒ අනුව බලන විට ගයිගර් කියා ඇති පරිද්දෙන් හැඟී යන්නේ නිවැසියන් අලෙවි කරන දෑ ඇතැම් විට තියෙන්නට ඇත්තේ ද මේ පිල්කඩ හෙවත් ඉස්තෝප්පුව මත්තෙහි විය යුතු බවය.එය තව දුරටත් සත්‍යයක් යැයි තහවුරු කළ හැක්කේ ගම පිළිබඳ අපේ අතීතාවර්ජනා නිසාය. එකල ඇතැම් නිවෙසක ඉස්තෝප්පුවේ දිය පිරවූ කොරහක පළා මිටි කීපයක් විය. වට්ටියක ලූ එළවළු කීපයක් ද විය. ඇතැම් විට ඉදුණු කෙසෙලක් ද තිබුණි. ඒ ඉතා අඩු මිලට ගමේ කාට හෝ ඒවා මිලදී ගන්නටය. ඊට උඩින් වහලයේ සිදරන් වල්ලක් හෝ ඉදුණු පිනි ජම්බු පොකුරක් වැනි පලතුරක් ද විය. ඒවා නොමිලේ ය. පළා මිටියක්, එළවළුවක් මිලදී ගැනීමට එන ඇතැම් කාන්තාවක සමඟ එන දරුවකුට සිදරන් ගෙඩියක් හෝ ජම්බු අහුරක් ලැබෙන්නේ නොමිලේ ය.ඒ හැරුණු විට ගයිගර් කියු පරිද්දෙන් ම ඉස්තෝප්පුව ප්‍රයෝජන රැසක් ඉටු කර දුන් කොටසක් බව ආනන්ද කේ. කුමාරස්වාමි මහතාගේ මධ්‍ය කාලීන සිංහල කලා කෘතියේ “සාමාන්‍ය ගෙවල්” පිළිබඳ එන මේ විස්තරයෙන් වටහා ගත හැකිය.“...මැනැවින් කපරාරු කොට ගොම ගාන ලද මේ පදනමින් ඇතුළු ආලින්දයේ බිම ද බිත්තිවලින් පිටතට නෙරා ගිය වට පිළ ද සැදුණි. මේ පිළ නිදා ගැනීමටත්, වාඩි වීමටත් පාවිච්චි කරන ලද්දේය.”පහත සඳහන් ජන කවි දෙකෙන් පැහැදිලි වන්නේ නිදා ගැනීමටත් වාඩි ගැනීමටත් පිළ උපයෝගී වූ ආකාරය.“කලු මහත්තයා ආවද බොල පිළට පැදුර දැම්ම ද බොල කලු කුකුළෙක් මැරුව ද බොල දූං තෙලෙන් බැද්ද ද බොල”ඉහත ජනකවි දෙකෙන්, “පිළ” අරබයා ගම්‍ය වන දෑ බොහෝය. සෑම ඉස්තෝප්පුවකම තිබු ගෘහ භාණ්ඩයක් ලෙස ගයිගර් දුටුවේ ඇඳි සහිත හාන්සි පුටුවයි. එහෙත් හාන්සි පුටුව හෝ ලොවි බංකුව හෝ ලණු ඇඳ හෙවත් වැල් ඇඳ ඉස්තෝප්පුවට ඒමට පෙර එහි තිබුණේ පැදුරයි. ඉස්තෝප්පුවේ තිබු පැදුර, නිදා ගැනීමට මෙන්ම වාඩි ගැනීමටත් එක සේ ප්‍රයෝජනවත් විය.දෙවෙනි කවෙන් පැහැදිළි වන තවත් අරුතකි. එනම් අමුත්තකු පැමිණි විට සතුටු සාමීචියේ යෙදීමට යොදා ගන්නේ පිළ බවය. මේ ජන කවියට අනුව නම් අමුත්තාට පිළියෙල වෙන්නේ දුං තෙලෙන් බැදුණු කුකුල් මසය. එහෙත් එකල බොහෝ විට නිවෙසට එන ඕනෑම කෙනකුට පිළිගැන්වෙන්නේ බුලත් තට්ටුව හෙවත් ඉලත්තට්ටුවය.ගමේ හිතවත්ම අයකු නම් පැදුරක් එළන තුරු සිටින්නේ ද නැත. පිල්කඩ උඩම හිඳ ගන්නා ඔහු හෝ ඇයට ඇතැම් විට මුලින් ම ලැබෙන්නේ කිතුල් හකුරු කෑල්ලක් සමඟ කහට කෝප්පයකි. එය නැතත් බුලත්, පුවක්, හුණු, දුම්කොළ පිරුණ තඹ ඉලත්තට්ටුව අනිවාර්යෙන් ම පිළි ගැන්වෙයි. “කලු මහත්තයා” යනු ගමක වෙනම චරිතයකි. එවැනි හඳුන්වා දීමේ පුද්ගල නම්වලින් එක් එක් පුද්ගලයන්ගේ ගති පැවතුම් චරිත ස්වභාවය ද හඳුනා ගැනීම අපහසු නැත. ඉලත්තට්ටුව නොපා කුකුල් මස් ගැන නිවැසියා සිය බිරියගෙන් අසන්නේ එබැවිනි. කලු මහත්තයා වැන්නන් හැරුණු කොට නිවෙසට යන එන හැම දෙනාම පාහේ සැලකුම් ලබන්නේ මේ ඉස්තෝප්පුවේ ඇති බුලත් තට්ටුවෙනි. එය ද එසේ මෙසේ නොව, සිංහල සැරසිලි මෝස්තරයෙන් වැඩ දැමු ඉලත්තට්ටුවකි.පිළේ ඉලත්තට්ටුව භාවිත වූයේ බුලත් පුවක් පිළි ගැන්වීමට පමණක් ම නොවේ. විවාහ මංගල්‍යයකදී සිරිත් විරිත් ඉටු කිරීමට ද මේ ඉලත්තට්ටුව නැතිවම බැරි එකකි. පහත සටහන ඊට නිදසුනකි.“මංගල්‍යය ඉටු කරන දිනට දවස් විසිපහකට වත් කලින් පුරුෂයාගේ පක්ෂයේ අවශ්‍ය බන්ධූන් බුලත් පන්සීයකට වැඩි ගණනක් ස්ත්‍රියකගේ ගෙදරට ගෙන ගොස් පිත්තල බුලත් තට්ටුවක තබා සුදුවතින් වසා... දෙඅතින්ම දෙනු ලැබේ.”(සිංහල සිරිත් සංග්‍රහය, සංස්කරණය ඩී. ඊ. හෙට්ටිආරච්චි)පිළේ බුලත් තට්ටුව විවාහ මඟුලක දී නැකැත් සිරිත් ඉටු කිරීමට පෙරට එන්නේ එලෙසය.මේ ඉලත්තට්ටුව තිබෙන කනප්පුව ද ඉස්තෝප්පුවට නැතිවම බැරි අංගයකි. ඒ කනප්පුව මත විටෙක ඇත්තේ ඉලත්තට්ටුවයි. විටෙක පිත්තල මල් පෝච්චියකි. එසේත් නැතිනම් පිත්තල ඇතුන් තිදෙනකු සිය පිට මත රඳවාගෙන සිටින පිත්තල පාත්‍රයයි. එහි ද ඇතැම් විට නිවෙසේ ලියක විසින් ම සාදනු ලැබු කෘත්‍රිම මල් ඉත්තෙකි.නැතිනම් මිදුලේ මල් ගසකින් නෙළා ගෙනෙන ලද මල් ඉත්තකි. ඒ හැරුණ විට ගෘහණිය හෝ දියණියක විසින් මල් වැලෙන් හැඩ දමා මැසුණු කනප්පු රෙද්දකින් මේ ඉලත්තට්ටුව හෝ මල් බඳුන දරා සිටින කනප්පුව වැසී ඇත්තේ ඉස්තෝප්පුව තවත් හැඩ කරමිනි.ඉස්තෝප්පුවක, ඉලත්තට්ටුව නිසා ම තැබෙන තවත් දෙයකි. එය පඩික්කමය. ඇතැම් නිවෙසක පඩික්කම් දෙකකි. ගෘහ මූලිකයාගේ භාවිතය සඳහා ඔහු නිදන වැල් ඇඳ යට එක පඩික්කමකි. නිවෙසට එන අමුත්තන් සඳහා තවත් එකෙකි.ඒ පඩික්කම් තැබුණේ බුලත්විට හැපීමෙන් පසු බුලත් කෙළ ගැසීම සඳහාය. පඩික්කම නිසා එදා මිදුලෙහි පිරිසිදුකම ආරක්ෂා විණි. මේ පඩික්කම් දිනපතා හිමිදිරියේ සේදෙයි. හිමිදිරියට එය කෙතරම් පිරිසිදු ද කියතොත් ඇතැම් විට එය වර්තමානයේ ගෙබිම් මත අලංකාරයට තබා ඇති විසිතුරු මැටි හෝ පිත්තල බඳුන් මෙන් පියකරුය. මාගේ සීයා භාවිත කළ පඩික්කම මගේ මනසෙහි තවමත් නොමැකී පවතින අපූරු චිත්‍රයක් බඳුය. කිරි සුදුපාට පඩික්කමක් වූ එහි බණ්ඩිය මැද, දම්පාට මෝස්තර පටියකින් අලංකාර වී තිබුණි. සැබැවින්ම එකල මෙන්ම මෙකල ද මට හැඟෙන්නේ එය පඩික්කමකට වඩා විසිතුරු මැටි බඳුනක් ලෙස ය.බුලත්විට නිසා ඉස්තෝප්පුවට ආ අනෙක් භාණ්ඩ දෙක වූයේ හුණු දැමීම සඳහා වූ හුණු කිල්ලෝටයත් ගිරයත් ය. මේ ඇතැම් ගිරයක් සැකසුණේ ලලනා ලාලිත්‍ය මතු කරන ලියකගේ සිරුරේ හැඩය මතු කරමිනි.මේ ගිරය ගැන ඩේව් දුටු ලංකාව නමැති කෘතියේ මෙවැන්නක් වෙයි. එහිම ඊළඟට ඇත්තේ බුලත්විට කොටා ගැනීමට භාවිත කරන මෝල් ගහ, වංගෙඩිය හා කෙටු බුලත් විට තබා ගන්නා පෙට්ටි ගැනය.“ගිරය පුවක් කැපීම සඳහා ද වංගෙඩිය සහ මෝල් ගහ, පහේ කුඩු කොට හොඳ හැටි මිශ්‍ර කිරීම සඳහා ද භාවිත කරනු ලැබෙයි. පහේ තබා ගැනීම සඳහා රදළවරුන් භාවිත කරන පෙට්ටි වැඩි වශයෙන් සාදා ඇත්තේ රිදියෙනි. ශෝභන ලෙස නිර්මිතය.”බුලත් විට දමා ගැනීමට රිදී පෙට්ටි කෙසේ වෙතත් ගමේ නිවෙසක ඇතැම් පිළක මේ කියන කුඩා වංගෙඩි තිබිණි. බොහෝ විට අඩි භාගයක් පමණ උසැති මේ කුඩා වංගෙඩි නිවෙසේ හෝ නිවෙසට එන වයසක ගැමියන්ට බොහෝ සේ උපකාරී විය.හාන්සි පුටුව ද ලණු ඇඳ ද එකල පිළෙහි බොහෝ විට දක්නට ලැබුණ ගෘහ භාණ්ඩ දෙකකි. පැදුරෙන් පසු එහි කාර්ය භාරය වඩා පහසු කළේ මේ ගෘහ භාණ්ඩ කීවාට වරදක් නැත. කේ. ජයතිලකයන් විසින් රචිත සිය ස්වයංචරිතාපදාන කෘතිය වූ “පුංචි පැලේ ගස වෙනා” කෘතියේ මේ වැල් ඇඳ හා හාන්සි පුටුව ගැන මෙබඳු සටහනක් විය.“මගේ මතකය හරි නම් බාප්පා සුදුවතින් සැරසී ඉස්තෝප්පුවේ වූ හාන්සි පුටුවේ වාඩි වී සිටියේය. මම ඔහු ළඟ දණ ගසා සිටියෙමි.”කේ. ජයතිලකයන් සිය බාප්පාගෙන් අකුරු කියවූ සිදුවීම විස්තර කරන්නට පටන් ගෙන තිබුණේ එලෙසය. මේ සටහනෙන් ගම්‍ය වන කාරණා දෙකකි. ඉස්තෝප්පුවේ හාන්සි පුටුව තිබීම එකකි. අකුරු කියවීම වැනි සුබ කටයුත්තකට පදනම වැටුණේ ද ඉස්තෝප්පුවේදී ය. ඉස්තෝප්පුව සිංහලයා වඩා ප්‍රයෝජනයට ගත් කොටසැයි ගයිගර් කියූ දේ මින් තවත් ඔප්පු වන්නේ ය.එම පොතෙහිම එන මේ සඳහන ද බලනු වටී.”..ඉස්තෝප්පුවේ ලණු ඇඳ මත වාඩිවී ඉඳගෙන තාත්තා මට හෝඩි පොත කියා දෙයි. එහි යම් පිටුවක...”බොහෝ විට එකල ගෘහ මූලිකයා රාත්‍රියට නිදා ගත්තේ මේ කියන ලණු ඇඳේය. ඔහු සිය දරුවාට අකුරු කියාදුන්නේ ද මේ පිළෙහි වූ ලණු ඇඳ මත වාඩිගෙනය. ඒ හැරුණ විට, ගමේ කව්රු හෝ පැමිණි විටෙක බුලත් විටක් හපමින් අල්ලාප සල්ලාපයේ යෙදෙන්නේ ද මේ ලණු ඇඳ මත්තෙහි හිඳගෙනය.ලොවි බංකුව ද ඉටු කළේ මේ හා සමාන කාර්යයකි. තුන් හතර දෙනකුට හිඳගැනීමට හැකි වන පරිදි හාන්සිවීමට ද හැකි ඇඳි සහ පත්ත සහිත බංකුවක් එකල ඉස්තෝප්පුවෙහි විය. ලී පටි ගසා තැනුණ මේ බංකුව නම් වර්තමාන ඉස්තෝප්පුවල දකින්නටම නැත්තා සේය. ඇතැම් ගම්බද නිවෙසක ඉඳහිටක මේ ලොවි බංකු තිබෙන්නට පුළුවන. ලොවි බංකුවේ හැඩය ගත් ඇතැම් බංකු අද ඇත්තේ ඉස්පිරිතාල වැනි පොදු ස්ථානවලය. කොළඹ කොටුවේ දුම්රිය ස්ථානයේ ද ඇත්තේ එවැනි ලොවි බංකුවල හැඩය ගත් බංකුය.ගැමි ගෙදරක වුවත් එකල තිබූ මේ ලොවි බංකුවේ ගමේ සියලු දෙනාටම වාඩි ගැනීමට අයිතියක් නැත. පහත් කුලයක නම් ඔවුන්ට හිඳ ගැනීමට තිබුණේ කුඩා බංකුවකි. එයද නැතිනම් ඔවුන්ට එලුණේ පැදුරය.කැලණිය විශ්වවිද්‍යාලයේ මහාචාර්ය චන්ද්‍රසිරි පල්ලියගුරු මහතා අපට පැවසුවේ එකල ඉස්තෝප්පුවෙ එල්ලා තිබූ පින්තූර ගැනය.ඒ කාලේ ‘ගබෝසිංඤො’ කියන වෙළෙඳ ආයතනයෙන් ඉස්තෝප්පුවේ එල්ලීම සඳහා පින්තූර රාමුකර අලෙවි කළා. ඒ පින්තූර බොහෝ විට සාර්ලිස් මාස්ටර් විසින් අඳිනු ලැබූ චිත්‍රයි. රාමු කළ වර්ණවත් මේ චිත්‍ර බොහොමයක් බෝධිසත්ව චරිතයේ අවස්ථා. ඒ වගේම දුටුගැමුණු හා තිස්ස කුමාරවරු අතර ඇති වූ ආරවුල සමනය කිරීම, කුඩාපොළ හාමුදුරුවෝ ඉංග්‍රීසි කොඩිය බිම දා සිටින හැටි වගේ රටේ ඉතිහාසයේ වැදගත් අවස්ථාත් ඒ ඇතැම් චිත්‍රවලින් නිරූපණය වුණා.”ඉස්තෝප්පු බිත්තියේ එල්ලා තිබුණ චිත්‍ර ගැන පල්ලියගුරු මහතා පැවසුවේ එවැන්නක්. මේ රාමු කළ චිත්‍රවලට අමතරව ගෘහණියන්ගෙ මැහුම්වලින් නිමැවුණු බිත්ති සැරසිලි ද ඉස්තෝප්පු බිත්තිවල එල්ලුණා. එම්බ්‍රොයිඩර් මැහුමෙන් හැඩ වැඩ වූ ඒ බිත්ති සැරසිලිවල අඩංගු වුණේ ද බෝසත් චරිතයේ ඇතැම් අවස්ථා. වරෙක සිබිල් වෙත්තසිංහ සිය මව විසින් කරනු ලැබූ මෙවැනි මැහුම් ගෙතුම් ගැන සඳහන් කර තිබුණේ ඇගේ ‘වැනියං කළු වැනීයං’ නැමැති කෘතියෙයි.ඇගේ මව මසා තිබුණේ දළදා කරඬුව, සීවලී හාමුදුරුවන් හා සිදුහත් කුමාරෝත්පත්තිය ගැන කියැවෙන අවස්ථාවයි. මේ අනුව බලන විට එකල ඉස්තෝප්පුව අකුරු කියවීමට මෙන්ම අකුරු කරවීමට ද සුදුසු තැනක් බව අමුතුවෙන් ම කිය යුතුª නැහැ.මේ චිත්‍රවලට අමතරව ඉස්තෝප්පු බිත්තියේ එල්ලුණු තවත් දෙයක් තිබුණා. ඒ තමයි මුව අං තට්ටුව. එහෙම නැත්නම් ගෝන අං තට්ටුව. ගමනක් ගොස් ආපසු තම හිස පැලැඳි තොප්පිය එල්ලීමට තමයි මේ අං තට්ටුව තිබුණෙ. ගමේ යම් වැදගත් යැයි සම්මත නිවෙස්වල තමයි මේ අං තට්ටුව එල්ලුණේ. ඊටත් වඩා වැදගත්කමින් වැඩි එනම් යම් උසස් නිලතල දරන අයගේ නිවෙසේ ඉස්තෝප්පුවේ තිබුණේ තොප්පිය මෙන් ම කබාය ද එල්ලා තැබිය හැකි යම් කණ්ණාඩි මේසයක් වැනි ගෘහ භාණ්ඩයක්. වැඩි පළලක් නැති කුඩා මේසයක් සහිත මේ තොප්පි, කබා රැඳවුමේ පත්තෙහි මැද කුඩා කණ්ණාඩියක් ද තිබිණි. මෙය අද කාලේ කුඩා කණ්ණාඩි මේසයකට සමානය.ඉස්තෝප්පුවත් එහි ඇති බඩු බාහිරාදියත් අපේ සිංහල සාහිත්‍ය කෘති අතර වැදගත් තැනක් ගෙන තිබේ. සිංහල නවකථා, කෙටි කථා හා කවි යනාදී නිර්මාණ දෙස බලන විට මේ බව මැනැවින් පෙනී යන්නෙකි. ජී.බී.සේනානායකයන්ගේ “පළිගැනීම” නැමැති කෙටිකථා හා නිසදැස් කෘතිය කියවන්න. එහි එන හැම කෙටිකථාවකම පාහේ ඉස්තෝප්පුව ගැන කියවේ. මාර්ටින් වික්‍රමසිංහයන් ගේ මඩොල් දූව නවකථාවේ උපාලි ගිනිවැල්ල හා ජින්නා වෙනුවෙන් තැනෙන නිවෙසේ ද ඉස්තෝප්පුවක් තිබේ.”පොඩි ගමරාල ලණු ඇද කාමරයත්, ඉස්තෝප්පුවත් වෙන්කොට ගෙබිම බෙදා දුන්නේ ඉස්තෝප්පුවකින් හා කාමරයකින් නොහොත් සාලයකින් යුතු පැරණි තාලේ කුඩා ගෙයක් තැනීමටය...”(මඩොල් දූව)වික්‍රමසිංහයන්ගේ “අපේ ගම” කෘතියේ ද ඉස්තෝප්පුවක් ගැන කියැවේ. ඔහු මෙහි කරන සඳහනට අනුව ගෘහණිය ඈතක සිටින සිය සැමියාට ලිපියක් ලියන්නේ ද ඉස්තෝප්පුවේ වාඩිගෙනය. ගැමි ජනතාව ඉස්තෝප්පුව ප්‍රයෝජනයට ගත් තවත් අවස්ථාවක් වන්නේ එයයි. ඒ හැරුණ විට ගෙදර සිටින බල්ලා ළගින්නේ ද මේ ඉස්තෝප්පුවේම කොනකය.ඔහු විසින්ම රචනා කරනු ලැබූ “ඥානෝදය කථා” නැමැති කෘතියෙහි එන, ජනකතාවක් ඇසුරින් ලියැවුණු කථාවක මෙවැනි තැනක් වේ. එය රන්කෙඳි කුමාරිය නම් වූ මේ කථාවේ කොටසකි.”...වංගෙඩිය ගෙයි මිදුලේ තබා සුදු රෙද්දෙන් වැසුවේය. වංගෙඩියට ඉස්සරහින් කරුංකා ගෝනිය වැපුරුවේය. වපුරා රෑ බෝ වූ පසු කනවැන්දුම් අම්මාට දොර වසාගෙන නිදන්ට අණ කොට කුමාරයා ඉස්තෝප්පුවට වී නොනිදා සිටියේය”මෙකී නොකී බොහෝ සාහිත්‍ය නිර්මාණවල ඉස්තෝප්පුව ගැන කුමක් හෝ සටහනක් වේ.ඉස්තෝප්පුව ඒ තරමට අප ජීවිත හා බද්ධ වී තිබීම ඊට හේතුවය. මහාචාර්ය ගයිගර් කීවා මෙන්ම අප වඩාම ප්‍රයෝජනයට ගෙන ඇත්තේ ඉස්තෝප්පුවයි. නිදාගැන්ම, හිඳ ගැනීම, සතුටු සාමීටියේ යෙදීම, අමුත්තන් පිළිගැනීම, සංග්‍රහ කිරීම, අකුරු කියැවීම, ඉගැන්වීම යනාදිය පමණක් නොව නෙලා ගන්නා ඇතැම් අස්වැන්නක් ද මුලින්ම අප ගොඩ ගසන්නේ ඉස්තෝප්පුවේය.එකල මෙන් මෙකල අතීතයේ තරමට නොවුණත් ඉස්තෝප්පුව අපට බෙහෙවින් ම ප්‍රයෝජනවත්ය. වර්තමානයේ ඉදිවෙන නවීන පන්නයේ නිවෙස්වලද, උස මහත පැරැණි තාලේ කණුවලින් දරා සිටින වහලක් සහිත ඉස්තෝප්පුවක් අනිවාර්ය අංගයක් වන්නේ ඒ නිසාය. ඇතැම්විට මේ ඉස්තෝප්පුව නවීන නිවෙස්වල දෙතුන් පැත්තකටම ඈඳා ඇති බවද පෙනී යයි.ලොවි බංකු නැතිවට එවැනි හාන්සි පුටු ද දක්නට ලැබෙයි. ඉදිරියේදී සිය පරම්පරාව පරණ බඩු කඩවලට (ඒදබඪඳභඥ ඵඩධන) විකුණූ තම පරම්පරා උරුමයන් නැවත ඔවුන් මේ ඉස්තෝප්පු වෙනුවෙන් මිලදී ගනු ඇත.දැනට ම ද එය සිදුවෙමින් පවතී. එහිදී බුලත් පුවක් නොමැතිව වුවද කැටයම් දැමූ පිත්තල බුලත් තට්ටුව, ඇතුන් මත ඇති පිත්තල පාත්‍රය නැවත ඉස්තෝප්පුවේ කනප්පුවක් මතට එන්නට ඉඩ ඇත. එහිදී බුලත් හෙප්පුවෙන් වත්මන් පරපුර ප්‍රයෝජනයක් නොගත්තද එය අලංකාර ප්‍රදර්ශනාත්මක භාණ්ඩයක් ලෙසින් හෝ ඉස්තෝප්පුව සරසනු ඇත.සුමේධා නවරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>12</day>
    </date>
    <link>http://www.silumina.lk/2010/12/12/_art.asp?fn=af10121210</link>
    <topic>මාර්ග පද්ධතියේ ලොකු වෙනසක් ඇතිවෙලා</topic>
    <author>සාකච්ඡා කළේ ප්‍රසාද් වර්ණකුල</author>
    <content>මාර්ග සංවර්ධන අධිකාරියේ වැඩබලන සභාපති සහ අධ්‍යක්ෂ ජනරාල් ආර්.ඩබ්.ආර්.ප්‍රේමසිරිඉතිහාසයේ ප්‍රථම වතාවට මාර්ග සංවර්ධනය සඳහා වත්මන් රජය විශාල මුදල් ආයෝජනයක් කර තිබෙනවා. මේ තත්ත්වය ඔබ දකින්නේ කෙසේද?මෙරට මාර්ග සංවර්ධයේ ශීඝ්‍ර දියුණුවක් ඇතිවූයේ 2005 වර්ෂයේ සිටයි. 2005 වර්ෂයට පෙර මාර්ග සංවර්ධනයට සහ මාර්ග නඩත්තුවට වෙන් කළ මුදල් ප්‍රමාණයත් අද වෙන්කරන මුදල් ප්‍රමාණයත් සැසඳූ විට එදා වෙන්කළ මුදල් ප්‍රමාණය ඉතා අල්පයි.2001-2004 කාලය ගත් විට රුපියල් බිලියන 20යි වෙන්කැර තිබුණෙ. පසුගිය වසර පහ ගත්තම මාර්ග ක්‍ෂේත්‍රය සඳහා මුදල් ආයෝජනයෙහි විශාල වැඩිවීමක් තිබෙනවා.ඒ වගේම වේගවත් මාර්ග සංවර්ධනයක් රට තුළ ඇතිවී තිබෙනවා. 2005 දී රුපියල් බිලියන 3ක් ද, 2006 දී රුපියල් බිලියන 25ක් ද, 2007 දී බිලියන 46ක් ද, 2008 දී බිලියන 51ක් ද, 2009 දී බිලියන 83ක් ද, 2010 දී බිලියන 103ක් ද, මෙරට මාර්ග ක්‍ෂේත්‍රය සඳහා ආයෝජනය කර තිබෙනව.2005 වර්ෂයට පෙර කි.මී. 1500ක පමණ ප්‍රමාණයක් තමයි ප්‍රතිසංස්කරණ කැර තිබුණෙ. ඒත් පසුගිය පස්වසර තුළ කි.මී. 3500-4000 අතර ප්‍රමාණයක් මාර්ග සංවර්ධනය කර තියෙනව.ඈත පිටිසර ගම්මානවල පවා කොන්ක්‍රීට් ඇතිරූ මාර්ග දැකගත හැකියි. මොකක්ද මේ සැබෑ වෙනස?අතීතයේදී සිදුවුණ දෙයක් තමයි මාර්ග සංවර්ධන අධිකාරියට අයත් ජාතික මාර්ග පද්ධතිය පමණක් සංවර්ධනය කිරීම. මාර්ගයක් හදනව කියන්නෙ මහජනතාවට සෙතක් සැලසීමයි. එසේම මාර්ගය කාට අයිති වුවත්, එය සංවර්ධනය කිරීමට අවශ්‍ය වේ නම් සහ එමඟින් ජනතාවට වැඩිවාසියක් සැලසෙනවා නම් ඒ මාර්ගය සංවර්ධනය කරන්න කියල තමයි ජනාධිපතිතුමා මහාමාර්ග අමාත්‍යවරයා වශයෙන් උපදෙස් ලබාදී තිබෙන්නෙ. ඒ අනුව 2005 දී ‘මඟනැඟුම’ ව්‍යාපෘතිය ආරම්භ කළා. එමඟින් බලාපොරොත්තු වූයේ ගම්මානවල තිබෙන මාර්ග පද්ධතිය සංවර්ධනය කිරීමයි. මුලින්ම තාරදමා මාර්ග සකස් කලා. ඉන් පසුව කොන්ක්‍රීට් දමා මාර්ග සකස් කළා. දැනට කොන්ක්‍රීට් ගල් ඇතිරූ මාර්ග ඉදිකිරීම තමයි ඉදිරියට සිදුවන්නෙ. මෙම මාර්ග කාපට් ඇතිරූ මාර්ගවලට වඩා වැඩි කාලයක් පවතිනව.ශ්‍රී ලංකාව තුළ කඩිනම් වරාය සංවර්ධනයක් සිදු වෙනව. කොළඹ වරාය සහ හම්බන්තොට වරාය සම්බන්ධ කරන අධිවේගී මාර්ගයක් ඉදිරියේදී ඉදිවනවාද?අපි රට තුළ අධිවේගී මාර්ග තුනක් සකස් කරගෙන යනව. කොළඹ – මාතර, කොළඹ – කටුනායක, කොළඹ පිටත වටරවුම් මාර්ගය එම මාර්ගයි. කොළඹ – නුවර මාර්ගය ඉදිරියේදී හදන්න සැලසුම් කරගෙන යනව. කොළඹ – මාතර අධිවේගී මාර්ගය ලබන වසරේ ජූනි වන විට වැඩ අවසන් කොට විවෘත කරන්න පුළුවනි. මේ මාර්ගය මාතර සිට හම්බන්තොට දක්වා දීර්ඝ කරන්න දැනට සක්‍යතා අධ්‍යයනයක් කරගෙන යනව. මේ වන විට මිනුම් කටයුතුª සිදු කෙරෙනව. මේ සඳහා මුදල් ලබා ගැනීමටත් සැලසුම් සකස් කැර තියනව. ඒ අනුව කොළඹ වරායත් හම්බන්තොට වරායත් අධිවේගී මාර්ගයකින් ඉදිරියේදී සම්බන්ධ වෙනව. ඒත් දැනටත් මේ වරායන් දෙක සම්බන්ධ වෙන ඒ- 2 මාර්ගය තිබෙනව. හම්බන්තොට වරාය ඉදිරියේදී පුළුල්වීමත් සමඟම අධිවේගී මාර්ගයත් ආරම්භ කරනව.සෑම ක්‍ෂේත්‍රයක් පුරාම විහිදී ගිය සංවර්ධනයක් රට තුළ සිදුවෙනව. තව අවුරුදු පහකින් ඔබ දකින ශ්‍රී ලංකාව කෙබඳුද?අද උතුරෙත් දකුණෙත් එක නීතියක් ක්‍රියාත්මක වෙනව. ඕනෑම කෙනෙක් රටේ සංචාරය කරල ඇවිත් පළමුවෙන්ම කියන්නෙ පාරවල් ටික නම් හොඳයි කියන එකයි. දැන් නැඟෙනහිර පළාතෙ ඉඳල පැය පහකින් කොළඹට එන්න පුළුවනි. ඉස්සර පැය දහයක් ගියා. පිට පළාත්වල සිටින ජනතාවට කොළඹට හෝ බස්නාහිර පළාතට එන්න ගතවන කාලය අඩු වන විට වෙනස ඔවුනට වැටහෙනව. මෙහි තිබෙන සංවර්ධනය ඔවුන් දකිනව. ඒ වගේම මේ පළාතෙ තිබෙන දේවල් ඒ ඒ පළාත්වලට ගලාගෙන යනව. නගරයෙ තියෙන සම්පත් ඈත ගම්වලටත් ගලාගෙන ගිය විට මිනිස්සු කැරලිවලට පෙළඹෙන එකක් නැහැ. ඒ පළාත් කොළඹ වගේ දියුණුවීම තුළ ජනවර්ග අතර තිබෙන ප්‍රශ්නත් නිරාකරණය වෙනව.ඒ-9 මාර්ගය දැන් හදාගෙන යනව.ඊට අමතරව ඒ-32 මන්නාරම – පූනරින් මාර්ගය හදනව. පූනරින් වල පාලමක් හදල එම මාර්ගය යාපන අර්ධද්වීපයට සම්බන්ධ කරනව. එවිට යාපනයට යන්න තියන දුර කි.මී. 100ක් අඩුවෙනව. එවිට යාපනේ යන ගමන පහසුවෙනව. උතුර – දකුණ ඉක්මනින් සම්බන්ධවනවාත් සමඟම ලංකාව තුළ ලොකු වෙනසක් ඇතිවේවි.හම්බන්තොට වරාය, මත්තල අන්තර්ජාතික ගුවන් තොටුපොළ, හම්බන්තොට අන්තර්ජාතික ක්‍රිකට් ක්‍රීඩාංගණය ආශ්‍රිතව විශාල මාර්ග සංවර්ධන ව්‍යාපෘතියක් ක්‍රියාත්මකයි. තව අවුරුදු දෙකකින් එදා දැකපු හම්බන්තොට නොවෙයි අපට දකින්නට ලැබෙන්නෙ. ඒ වගේම අද දකින උතුර නොවෙයි තව අවුරුදු දෙකකින් දකින්න ලැබෙන්නෙ.මාර්ග සංවර්ධන අධිකාරියේ පෙරගමන්කරු ලෙස අවසන් වශයෙන් ඔබ ප්‍රකාශ කරන්නෙ කුමක්ද?ශ්‍රී ලංකාව සංවර්ධිත රටක් බවට පත්කොට ආසියාවේ ආශ්චර්ය කිරීමට ජනාධිපතිතුමා නායකත්වය ලබාදෙනව. එතුමාගෙ දූරදර්ශී නායකත්වය, අප්‍රතිහත ධෛර්යය මඟින් තමයි මේ සියල්ල කරන්නෙ. විදේශ ආධාරවලට ගැතිවෙලා ඒ අය කියන දේවල් අහගෙන ඒ පාරෙ ගිය කාලයක් තමයි තිබුණෙ. ඒක වෙනස් කළේ ජනාධිපතිතුමා. දේශීය විදිහට හිතල රටට සේවය කිරීමයි එතුමාගෙ අරමුණ. එනිසා අපිත් ඒ මාර්ගයෙමයි ගමන් කරන්නෙ. අපිත් පැය විසිහතරම බැඳිල සිටිනව ජනතාවට සේවය කරන්න. ජනතාවට එක්තැනක සිට තවත් තැනකට ඉක්මනින් පහසුවෙන් ගමන් කිරීමට හොඳ මාර්ග පද්ධතියක් නිර්මාණය කොට, වාහනවල නඩත්තු වියදම් අඩු කැරමින් දේශීය ආර්ථිකයට ශක්තියක් ලබාදීම අපගේ අරමුණයි.සාකච්ඡා කළේ ප්‍රසාද් වර්ණකුලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>12</day>
    </date>
    <link>http://www.silumina.lk/2010/12/12/_art.asp?fn=af10121211</link>
    <topic>පිටරට අරුමය නොව අපේ උරුමය සොයා යමු</topic>
    <author/>
    <content>පාර්ලිමේන්තු මන්ත්‍රී ජානක බණ්ඩාරඅපි අතිගරු ජනාධිපතිතුමන්ගේ වැය ශීර්ෂය, ගරු අගමැතිතුමන් හා පාර්ලිමේන්තුවේ වැය ශීර්ෂය, වරාය හා මහා මාර්ග, සිවිල් ගුවන් සේවා, බුද්ධ ශාසන හා ආගමික කටයුතු, ජාතික උරුමයන්, සංස්කෘතික හා කලා කටයුතු ආදී වශයෙන් වන අමාත්‍යාංශ ගණනාවක වැය ශීර්ෂ පිළිබඳව සාකච්ඡා කරනවා. අපි ඉරි ගහලා බෙදලා වෙන් කරලා සාකච්ඡා කළත් සංස්කෘතිය කියන වචනය තුළට මේ සියල්ල වැටෙනවා. ජාතියක් කියන්නේ සංස්කෘතියක්. ජාතියක සිතුම් පැතුම්, ගති පැවතුම්, කෑම බීම්, ඉඳුම් හිටුම්, ඇඳුම් පැලඳුම් මේ සමස්තය එකට ගත්තාම අප ඒකට සංස්කෘතිය කියලා කියනවා.ඒ අනුව සංස්කෘතිය තුළ තමයි ජාතියක පාලන ක්‍රමය, නීති ක්‍රමය, අර්ථ ක්‍රමය, ධර්ම ක්‍රමය මේ සියල්ලක් ම විග්‍රහ වන්නේ. අන්න ඒ නිසා අද ජාතියක් හැටියට මේ අය වැය ප්‍රකාශය ඉදිරිපත් කරපු මේ කඩ ඉම් අවස්ථාවේ දී මා ඒ ඓතිහාසික, සංස්කෘතික දෘෂ්ටි කෝණයෙන් බලලා මේ පිළිබඳව මගේ අදහස ඉදිරිපත් කරනවා. අපට වසර 2, 500 ක් ඈතට දිව යන ලිඛිත ඉතිහාසයක් තිබෙනවා. අවුරුදු 35000 ක් පමණ ඈතට දිව යන වැළලුනු ශිෂ්ටාචාරයක් අපට තිබෙනවා. අපි ජාතියක් හැටියට ගත්තාම අවුරුදු 2,554 ක් තිස්සේ අඛණ්ඩව, අවිච්ඡින්නව පරපුරෙන් පරපුරට, යුගයෙන් යුගයට ගලා ගෙන එන ජාතික අභිලාෂයක් සහිත ජාතියක්, අපි ගෞතම බුදුන්ගේ ශාසනය රකින්න ජීවත් වෙන ජාතියක්. අපි මෙතේ බුදුන් දකින්න පෙරුම් පුරන ජාතියක්.ලෝකයේ වෙනත් කිසිදු රටක, කිසිදු ජාතියකට එවන් ආධ්‍යාත්මික, නිරාමිස, ප්‍රාර්ථනයක් නැහැ. අවුරුදු දෙදහස් පන්සීය පණස් හතරක් තිස්සේ මෙතේ බුදුන් දකින්න පෙරුම් පුරන ජාතියක්. ගෞතම බුදුන්ගේ ශාසනය රකින ජාතියක්. එවන් ආධ්‍යාත්මික, නිරාමිස, ජාතික අරමුණක්, අභිලාෂයක් අපට තිබෙනවා. ඉතිහාසය තුළ මොහාන්දජාරෝ හරප්පා ශිෂ්ටාචාරය, ඉන්දු නිම්න ශිෂ්ටාචාරය, ග්‍රීක ශිෂ්ටාචාරය අප දන්නවා. මේ කිසිදු ශිෂ්ටාචාරයකට නො දෙවෙනි ශිෂ්ටාචාරයක් ඉතිහාසය තුළ අප ගොඩ නඟනවා. අද සයුරු පරයන මහා වැව්, අහස සිඹින මහා දාගැබ් ඒ ශිෂ්ටාචාරයේ ජීවමාන නටබුන් විධියට අප ඉදිරියේ තිබෙනවා.අප ඉපදුනේ, අප ජීවත් වුණේ, අප මැරුණේ මේ ජාතික අභිලාෂය වෙනුවෙන්, සේන, ගුත්තිකගේ සිට ඉංග්‍රීසින් දක්වා ආක්‍රමණ ගණනාවකට මුහුණු දුන් ජාතියක් හැටියට අප දිවි හිමියෙන් ඒ ශිෂ්ටාචාරය රැක්කා. අසවේදුව ඒ ශිෂ්ටාචාරය වෙනස් කරන්නට බැරි වුණා. කාලිංග මාඝට ඒ ශිෂ්ටාචාරය විනාශ කරන්නට බැරි වුණා. වේලුපිල්ලේ ප්‍රභාකරන්ට ඒ ශිෂ්ටාචාරය වෙනස් කරන්නට බැරි වුණා. සේන ගුත්තිකගේ සිට ඉංග්‍රීසින් දක්වා ආක්‍රමණ දොළහකට මුහුණ දී එකා පිට එකා මැරී වැටුණත් අප ඒ මහා ශිෂ්ටාචාරය රැක්කා.ඒ විතරක් නොවෙයි. එදා 1818 ඉංග්‍රීසින් මාස හයක් ඇතුළත මේ රටේ ජනග්‍රහනයෙන් දහයෙන් එකක් අමු අමුවේ මරා දමා, ඌවේ වෙල්ලස්සේ අපේ හේන් කුඹුරු, ගම් බිම්, වතු පිටි ගිනිබත් කර ගව මශීෂාදින් මරා මස් කර, අවුරුදු දහයට වැඩි පිරිමි දරුවාගේ සිට මරා දමා, මුළු රටම එක ම අමු සොහොනක් බවට පත් කර, මේ ශිෂ්ටාචාරය විනාශ කරන්නට හැදුවා. ඒ හිරු නොබසින අධිරාජ්‍යවාදීන්ටවත් මේ ශිෂ්ටාචාරය වෙනස් කරන්න, විනාශ කරන්න, මුළු මනින් ම අතු ගා දාන්න බැරි වුණා. කැති, උදළු, පොලු, මුගුරු අරගෙන සුද්දන්ගේ තුවක්කු, බයිනේත්තු, කාලතුවක්කුත් එක්ක වසර දෙකක නො නවතින යුද්ධයක් කරන්න, එදා ඌව වෙල්ලස්සේ හේන් කුඹුරු කෙටුව ගොවි තැන් බත් කළ අපේ මුත්තලා, අත්තලාට පුළුවන්කම තිබුණා. ඒ ශක්තිය අපට ලැබුණේ අපේ සංස්කෘතිය තුළින්. ඒ ශක්තිය අපට ලැබුණේ අපේ ශිෂ්ටාචාරය තුළින්.අවුරුදු ගණනාවක් හිරු නොබසින අධිරාජ්‍යයේ යටත් විජිතයක් හැටියට අප ජීවත් වනවා. අනගාරික ධර්මපාලතුමා කිව්ව කථාවක් මට මතක් වෙනවා. එක අවස්ථාවක අනගාරික ධර්මපාල තුමා කියනවා “මතක තියා ගනිල්ලා සුද්දෝ මේ රට දාලා යනවා. උන් මේ රට දාලා යන්නේ උන්ගේ දරු පැටව් වාගේ කළු සුද්දෝ විසි තිස් දාහක් බෝ කළාට පස්සෙයි. අන්න එදාට මේ රට භාර ගන්නේ ඒ කළු සුද්දෝ ටික.” 1948 සිද්ධ වුණේ ඒක. 1948 දී මේ රට භාර ගත්තේ ඉංග්‍රීසියෙන් කථා කරන ටොප් හැට්, ටේල්කෝට් අඳින, හැඳි ගෑරුප්පුවලින් කන කළු සුද්දෝ ටිකක්. එම නිසා තමයි 1956 දී මේ රටේ ජීවත් වන සුවහසක් දේශප්‍රේමි ජනතාවගේ ප්‍රාර්ථනාවන් සඵල කරමින් මේ රටේ ඈත එපිට හද්දා පිටිසර ගම්වල මට ද බැනියම අඳින, කොණ්ඩය බඳින, සිංහල දොඩන ජනතාවගේ නායකයා විදියට බණ්ඩාරනායක කෙනෙක් එන්නේ. ඒ බණ්ඩාරනායක සමඟ ඩී.ඒ. රාජපක්ෂ කෙනෙක් එන්නේ.සඟ, වෙද, ගුරු, ගොවි, කම්කරු බලවේග මේ රටේ දේශපාලන බලය ලබා ගන්නේ මෙතැනදී අපි දන්නවා. ඒ මෙහෙවර අවසන් නැහැ කියලා ඩී.ඒ. රාජපක්ෂ මැතිඳුන් ගේ අතිජාත පුත්‍ර අතිගරු ජනාධිපතිතුමන් මෙවර අය වැය කථාව සභාව හමුවේ තබමින් කරපු සමාරම්භක සටහන පිළිබඳව මා අවධානය යොමු කරවනවා. එතුමා කියනවා “අපගේ සංස්කෘතිය, සාරධර්ම හා අනන්‍යතාවය රැකගෙන ශ්‍රී ලංකාව ආසියාවේ සැබෑ නිදහස් හා සමෘද්ධිමත් රටක් කිරීම උදෙසා නායකත්වය දීමට දිවංගත එස්.ඩබ්ලිව්.ආර්. ඩී. බණ්ඩාරනායක මැතිතුමා සමඟ මගේ පියා සහ තවත් පිරිසක් විරුද්ධ පක්ෂයට එක් වූ ආකාරයත් මට සිහිපත් වෙනවා.ඒ මෙහෙවර සම්පූර්ණයෙන් නිම වුණේ නැහැ” කියලා. ඒ මෙහෙවර සම්පූර්ණයෙන් ම නිම වුණේ් නැත. ඒ අනුව අතිගරු ජනාධිපතිතුමාගේ බලාපොරොත්තුව, එතුමන්ගේ අධිෂ්ඨානය, ප්‍රකාශය තුළ ගැබ් වෙලා තිබෙන ඒ හැඟුම, ඒ නොනිමි මෙහෙවර ඉටු කිරීමයි. මොකක්ද ඒ නොනිමි මෙහෙවර? අධිරාජ්‍යවාදයෙන් විනාශ වෙච්ච මේ රට, නව යටත් විජිතවාදයෙන් විනාශ වෙච්ච මේ රට, ගෝලීය ධනවාදයෙන් විනාශ වෙච්ච මේ රට, ත්‍රස්තවාදයෙන් විනාශ වෙච්ච මේ රට, නැවත අපේ සංස්කෘතිය මත පිහිටුවා ගොඩනැඟීම තමයි අතිගරු ජනාධිපතිතුමන්ගේ අභිලාෂය.අපට අවශ්‍ය නැහැ, සිංගප්පූරුවක් වෙන්න; අපිට අවශ්‍ය නැහැ, කොරියාවක් වෙන්න; අපිට අවශ්‍ය නැහැ, යුරෝපයේ වෙනත් රටක් වෙන්න; අපට අවශ්‍ය නැහැ, මැලේසියාවක් වෙන්න. යළිත් වතාවක් අපේ ඒ අතීත රාජ්‍ය, අපට අහිමි වෙච්ච ඒ අතීත රාජ්‍ය අපි නැවත ගොඩනඟමු. එයයි, අතිගරු ජනාධිපතිතුමන්ගේ පැතුම. එය කළ යුතු ආකාරය, එය කළ හැකි ආකාරය, පිළිබඳ පාඩම ඉතිහාසය විසින් අපට කියා දෙනවා. අපි වසර 2300 ක්, - අද ඊයේ නොවෙයි - වසර 2300 ක් මහින්ද චින්තනය යටතේ ශික්ෂණය ලබපු ජාතියක්. ඇයි මා එහෙම කියන්නේ? එදා මිහිඳු මහා රහතන් වහන්සේ, මහින්ද හාමුදුරුවෝ, මිහින්තලයට ඇවිල්ලා, දේවානම් පියතිස්ස රජතුමාට දුන්නේ මහින්ද චින්තනය. මහින්ද මහා රහතන් වහන්සේගෙන් දේවානම් පියතිස්ස රජතුමා භාර ගත් ඒ මහින්ද චින්තනය තුළ තමයි ඉතිහාසයේ ඒ මහා ශිෂ්ටාචාරය අපි ගොඩනැඟුවේ.එදා අධිරාජ්‍යවාදීන් විසින් විනාශ කරපු ඒ ශිෂ්ටාචාරය, නව යටත් විජිතවාදය හමුවේ ගරා වැටුණු ඒ ශිෂ්ටාචාරය, ගෝලීය ධනවාදය හමුවේ ගරා වැටුණු ඒ ශිෂ්ටාචාරය, ත්‍රස්තවාදයෙන් බැට කාපු ඒ ශිෂ්ටාචාරය, නැවත වතාවක් ගොඩනැඟීමේ අභියෝගය දෛවෝපගත අන්දමින් මේ රටේ සුවහසක් දේශපේ‍්‍රමී ජනතාව විසින් නැවත වතාවක් දෙවන වතාවටත් මහින්ද චින්තනයට භාර දීලා තිබෙනවා. මේ රටේ දේශ පේ‍්‍රමී ජනතාවගේ උත්තරීතර නායකයා විදියට, උත්තර නායකයා විදියට, අනුත්තර නායකයා විදියට - මහින්ද රාජපක්ෂ අතිගරු ජනාධිපතිතුමන් ඒ මෙහෙවර භාර ගෙන තිබෙනවා.අපි දන්නවා, අපේ සංස්කෘතිය අපට පුරුදු කරලා තිබෙන්නේ සරලකම, චාම්කම, අල්පේච්ඡකම. අපේ බුදු හාමුදුරුවෝ අපට කියලා දීපු පාඩම ඒකයි. ඒ නිසා ඒක පුද්ගල ආදායම පිළිබඳව, දළ දේශීය නිෂ්පාදනය පිළිබඳව, දරිද්‍රතාව පිළිබඳව, විරැකියාව පිළිබඳව මේ බටහිර මිනුම් දඬු මවන නිර්ණායක අපි ඉවත දැමිය යුතු කාලය ඇවිල්ලා තිබෙනවා. අපේ සංස්කෘතිය පිළිබඳව, අපේ ආර්ථිකය පිළිබඳව, අපේ සංස්කෘතිය තුළ ඉඳගෙන විග්‍රහයකට යා යුතු කාලය ඇවිල්ලා තිබෙනවා. ඇයි මා එහෙම කියන්නේ? අවුරුදු 44 ක් මේ රට එළාරගේ පාලනයට යටත් වෙලා තිබෙද්දී දුටුගැමුණු කෙනෙක් දැවැන්ත සංග්‍රාමයක් කරනවා.ඒ මහා සංග්‍රාමයෙන් පස්සේ, අවුරුදු 44 ක එළාරගේ පාලනය පෙරළා අතු ගාලා දැම්මාට පස්සේ ලබපු යුද ජයග්‍රහණයෙන් හත්වන දවසේ දුටුගැමුණු රජතුමා යුද පෙරමුණේ රැගෙන ගිය ජය කොන්තය නිදන් කරලා හදනවා මිරිසවැටිය, කහවණු කෝටි 19 ක වියදමකින්. මේක බටහිර ආර්ථික විද්‍යාඥයන්ට විග්‍රහ කරන්න බැහැ. මහා සංග්‍රාමයකින් පස්සේ, යුද ජයග්‍රහණයෙන් පස්සේ දින හතකින් පළමුවැනි කර්තව්‍යය විදියට කහවණු කෝටි 19 කින් හදනවා මිරිසවැටිය. ඉන් පස්සේ ගල් කණු 1,600 ක් මත නව මහල් ප්‍රාසාදයක් හදනවා. ඒ තමයි ලෝවාමහාපාය. ඒ, කහවණු කෝටි 30 ක වියදමින්. ඉන් පස්සේ හදනවා රුවන්වැලි මහා සෑය. අඩි 300 ක් උස රුවන්වැලි මහා සෑය. අපේ අමාමෑණි බුදුපියාණන් වහන්සේගේ සර්වඥ ධාතුන් වහන්සේලාගෙන් අටෙන් එකක් වැඩ ඉන්න මහා සෑය හදනවා” කහවණු කෝටි 300 ක වියදමින්. මේවා බටහිර ආර්ථික විද්‍යාවට හසු වන්නේ නැහැ.මේ ආකාරයෙන් ගත්තාම බටහිර ආර්ථික විද්‍යාඥයන්ගේ මානවලට හසු වන්නේ නැති අධ්‍යාත්මයක් අපට තිබුණා, අපේ සංස්කෘතියට තිබුණා. අවුරුදු 14 ක් දාඨිය, පීඨිය, දළියමාර, පළියමාර ආදින් වශයෙන් වන පස් ද්‍රවිඩයන්ට එරෙහිව දැවැන්ත යුද්ධයක් කරන වළගම්බා යුද ජයග්‍රහණයෙන් පස්සේ වසරක් ඇතුළත හදනවා ලෝකයේ විශාලතම ගඩොල් නිර්මාණය. මොකක්ද? අභයගිරිය. අප අපේ අතිරික්තය යෙදුවේ එහෙමයි. අපි සල්ලි පස්සේ දුවපු ජාතියක් නොවෙයි.අපි ඉරහඳ අල්ලන්න ගිය ජාතියක් නොවෙයි. අද හැම දේම සල්ලිවලින් මනින්න හදන, “බඩගිනියි” කියලා කට ඇරගෙන කෑ ගහන විපක්ෂයේ සමහර මන්ත්‍රීවරුන්ට අප මතක් කර දිය යුතුයි කාරණයක්. එදා වළගම්බා යුගයේ බැමිණිතියාසාය අවස්ථාවේ 24,000 ක් මහ රහතන් වහන්සේලා නිරාහාරව පිරිනිවන් පානවා. තවම මේ රටේ එක මිනිහෙක් බඩගින්නේ මැරුණේ නැහැ. අඩු තරමින් පාරේ හිඟා කන හිඟන්නකුවත්, කුණු කූඩය අවුස්සලා කන බල්ලකුවත් බඩගින්නේ මැරුණේ නැහැ. එදා බැමිණිතියාසාය වෙලාවේ 24000 ක් මහ රහතන් වහන්සේලා නිරාහාරව පිරිනිවන් පාද්දිත් ජනතාව වළගම්බා සමඟ හිටියා; රට එක්සේසත් කරපු වළගම්බා සමඟ හිටියා. ඒ විතරක් නොවෙයි. හාමුදුරුවන් වහන්සේලා එදා මාතලේ අලුවිහාරයට වැඩම කරලා අනාගත පරපුර වෙනුවෙන් ත්‍රිපිටකය ග්‍රන්ථාරූඪ කළා. අන්න එහෙමයි ජාතියක් හැටියට අප ක්‍රියා කළේ.අනාගත ලෝකය අපෙන් ඉල්ලන්නේ තේ නොවෙයි. අනාගත ලෝකය අපෙන් ඉල්ලන්නේ රබර් නොවෙයි. අනාගත ලෝකය අපෙන් ඉල්ලන්නේ පොල් නොවෙයි. අනාගත ලෝකය අපෙන් ඉල්ලන්නේ ඇඟලුම් නොවෙයි. අනාගත ලෝකය අපෙන් ඉල්ලන්නේ නිර්මල බුදු දහමේ පණිවිඩයයි. අන්න ඒ නිසා මේ සංස්කෘතිය මත දෙපා ඇණ ගෙන ඉන්න පුද්ගලයකු හැටියට මා කියා සිටින්නේ මෙයයි. අප බලාපොරොත්තු වන්නේ අතිගරු ජනාධිපතිතුමන්ගේ නායකත්වය යටතේ සුරා සූදුවෙන්, දුරාචාරයෙන් තොර, සූරා කෑමෙන්, ගසා කෑමෙන් තොර, ගව ඝාතනයෙන් තොර දේශ පේ‍්‍රමී සමාජයක්, ආධ්‍යාත්මික සමාජයක් බිහි කර ගැනීම කියන එකයි. ඒ සඳහා අවශ්‍ය සහන් එළිය, මඟ පෙන්වීම මේ අය වැයෙන් ලැබෙනවා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>12</day>
    </date>
    <link>http://www.silumina.lk/2010/12/12/_art.asp?fn=as1012123</link>
    <topic>රිසානාට සැනසුම් සුසුමක්</topic>
    <author>ඉනෝකා සමරවික්‍රම</author>
    <content>රිසානාට සැනසුම් සුසුමක්ලෝකයේ කොහේ සිටියත් අම්මලා කඳුළු සලන්නේ දරුවන් වෙනුවෙනි. විටෙක ඒ කඳුළ සතුටු කඳුළු ය. විටෙක ඒ කඳුළු දුක් කඳුළු ය. ලොව පටන් ගත් දා පටන් ම අම්මලා දරුවන් වෙනුවෙන් කඳුළු සැලූහ. දෙරටක සිටිය ද මේ අම්මලා කඳුළු සැලුවේ තම දරුවන් වෙනුවෙනි. එක් මවක් කදුළු නැගුවේ සිය සිවුමස් දරුවා අහිමි වීම ගැන ය.අනෙක් මව කඳුළු සැලුවේ තමන්ට අහිමි වෙන්නට යන තරුණ දියණියගේ ජීවිතය වෙනුවෙනි. ඒ අම්මාවරුන් ගේ කඳුළ වියැළී වියැකී ගොස් නැත. තරුණ දියණිය ද ඈත රටක සිර කඳවුරකට වී දිවා රෑ තැවෙන්නීය. දැවෙන්නී ය. ඇගේ ජීවිතය මේ අගාධයට ඇද දැමුවන් පිළිබඳව සෙවීම මෙන් ම දැයේ හිතට සහනය සැලසීමට යම් මඟක් පෑදී තිබීම මද අස්වැසිල්ලකි.විටින් විට විවිධ ජනමාධ්‍ය මගින් ඇගේ කතාව ඔබට දැන ගන්නට ලැබිණි. රිසානා නෆික් පිළිබඳව මේ වනවිට නොදන්නා කෙනෙකු මෙරට නොමැති තරම් ය.සෞදි අරාබියේ නිවෙසක මෙහෙකාර වෘත්තියේ යෙදී සිටි රිසානා දෙදහස් පහ වසරේ මැයි 16 දා සිවු මසැති දරුවකුගේ මරණය සම්බන්ධයෙන් වැරැදි කාරිය වූවා ය. ඇයට ඒ වෙනුවෙන් එරට ශ්‍රේෂ්ඨාධිකරණය මඟින් මරණ දණ්ඩනය නියම කරනු ලැබීය.රිසානාගේ මව සහ සොයුරියන්එක් දහස් නමසිය අසූ අට වසරේ පෙබරවාරි මස හතර වැනිදා උපන් රිසානා නෆික් පවුලේ වැඩිමලී වූවා ය. ඇයට බාල නංගිලා දෙදෙනකු සහ මල්ලියෙකි. රිසානාගේ දෙමාපියන්ට ස්ථිර රැකියාවක් නොවීය. පියාගේ දෛනික කාර්යය වූයේ කැලයට ගොස් කපාගෙන පැමිණෙන දර මිටි බැඳ නගරයට ගෙන යෑම ය. ඔවුන්ට ස්ථිර නිවහනක් ද නොවීය. ඔවුන් ජීවත් වූයේ පොල් අතු සෙවිලි කළ පැලකය.කල්මුණේ, ත්‍රිකුණාමල දිස්ත්‍රික්කයේ මුතුර් හි කශාෆි නම් කුඩා ගම්මානයේ රිසානාගේ පවුලේ අය ජීවත් වෙති. මුතුර් හි සිට පෙරිය පාලම දක්වා ගොස් කිලෝමීටර් තුනක් පමණ ගිය තැනදී ත්‍රිකුණාමලය ඉමාමි විද්‍යාලය හමුවේ. මෙම පාසල පසුකර යාර පනහක් පමණ ගිය තැන රිසානාගේ නිවහන වෙයි. රිසානා විදේශ ගතවීමට පෙර මේ නිවස හැම විටම පොඩි දරුවන්ගේ කටහඬින් පිරී තිබිණි.ඇය නංගිලා මල්ලිලා සමඟ දුව පැන නැටුවා ය. ඔවුන් හා සෙල්ලම් කළා ය. විහිළුවට රණ්ඩු සරුවල් වූවා ය. අක්කාගේ සෙවණේ රැඳෙන්නට ද නංගිලා මල්ලිලා ආශා කළහ. ඇය නිවසේ කටයුතුවලට ද උදව් වූවා ය. එහෙත් වයසින් වැඩෙන්නට වීමත් සමඟ ඇයට තාත්තා දුක් විඳිනු බලා සිටින්නට බැරි විය.ඇයට ඕනෑ වුණේ නංගිලා මල්ලිලාට උගන්නන්නට ය. නිවෙස සාදා ගැනීමට ය. අම්මාටත් තාත්තාටත් සැනසිල්ලක් උදාකර දීමට ය. දරුවන්ගේ ජීවිත වඩාත් සැපවත් කිරීමට නෆික් යුවළට ද කළ හැකි යමක් නොතිබිණි. ඒ නිසා ම ඔවුහු දියණියගේ කැමැත්තට ඉඩ දුන්හ.ඇය විදේශ ගත වීමට සිතුවා ය. එහෙත් ඒ වනවිට ඇගේ වයස අවුරුදු දා හතකි. ඒජන්සිකරු ඇගේ උපන්දිනය වෙනස් කොට ගමන් බලපත්‍ර සැදුවේ ය. දාහත් හැවිරිදි රිසානා සෞදියට පිටත්ව ගියේ විසිතුන් හැවිරිදි යෞවනියක ලෙස ය.දෙදහස් පහේ මැයි පළමු වැනිදා කටුනායක ගුවන් තොටුපොළෙන් ගුවන් ගත වනවිට ඈ සිත දහසකුත් එකක් බලාපොරොත්තු වූවා ය. ඒ හැම බලාපොරොත්තුවක් ම ගොඩනැඟී තිබුණේ තම අම්මා තාත්තා හා නංගිලා මල්ලිලා වටා ය.ඇයට සේවය කරන්නට ලැබුණේ එරට රජයේ සේවකයකුගේ නිවසේ ය. එම නිවසේ කුඩා දරුවා බලාගැනීමේ කාර්යය මෙන් ම නිවසේ සියලු කටයුතු පැවරී තිබුණේ හිරිමල් වියේ පසු වූ රිසානාට ය. ඇය දිනපතා පාන්දර තුනට අවදි වූවා ය. නිවසේ සියලු කටයුතු කළා ය. නින්දට යන්නට ලැබුණේ ඇතැම් දිනවල රාත්‍රි එකොළහ දොළහ පසුවීය. නිදිමතින් දෙනෙත් පියවෙද්දීත් ඇයට නිවසේ කටයුතු කරන්නට සිදු වූවා ය. එහෙත් ඇය දුක් විඳගෙන සිටීමට උත්සාහ දැරුවේ පවුලේ අයගේ සැපත ගැන සිතා ය.කෙළිලොල් වයසේ පසු වූ රිසානා ගේ දෑතට දරුවකුගේ රාජකාරි කටයුතු කිරීමට හැකි ද?රිසානා ජීවත් වූ නිවසඒ නිවසේ කිසිවෙකුට ඒ බව අවබෝධ වන්නට නැතුව ඇත්තේ ඇගේ වයස අවුරුදු විසිතුනක් ලෙස දැන සිටි නිසා වන්නට ඇත.මැදපෙරදිග යුවළගේ බිලිඳු දරුවා බෝතලයෙන් කිරි පෙවීමට යාමේ දී අනපේක්ෂිත ලෙස රිසානාගේ අතින් මිය ගියා ය. පිරිමි දරුවා මිය ගියේ කුමන හේතුවකින් ද, යන්න පිළිබඳව එරට වෛද්‍යවරු පැහැදිලිව පෙන්වා නොදුන්න ද රිසානාට ඒ වෙනුවෙන් ජීවිතයෙන් වන්දි ගෙවීමට මාවත සකස් වී ඇත්තේ ය. (මැදපෙරදිග නීතිය අනුව අවුරුදු පහළොවක් දාහතත් අතර වයසේ අයට මරණ දඬුවම ක්‍රියාත්මක කරනු නොලැබේ) බාලවයස්කාර දැරියක වූ රිසානාගේ සියලු සිහිනයන් බොඳ වී ගිය සේය.ජීවිතයේ අත්දැකීම් අඩුකම දරුවකු බලා කියා ගැනීමට හා ආරක්ෂාව සැපයීමට තරම් ප්‍රමාණවත් නොවීය. අරාබි යුවළගේ සිවු මසැති දරුවා මිය ගියේ රිසානාගේ නොදැනුවත්කමිනි. ඇයට කළ හැකි කිසිවක් නොවුවා ය. අරාබි යුවළ ඒ පිළිබඳව නීතිමය පියවර ගත්හ.ඒ අනුව ඇයට සිදුවූයේ තීන්දුව ලබාදෙන තුරු සවුදි සිර කඳවුරක සිරගත වීමට ය.ඇගේ නිවස ඇතුළත දසුනක්මැද පෙරදිග ගොස් දවස් දාසයකින් මරණීය දණ්ඩනය ලැබිය යුතු අපරාධකාරියක වීම කෙතරම් ඛේදජනක ද?“මේ බව දැන ගත්තම අපි ගියා. දරුවා බලන්න. දරුවා නැතිව ලංකාවට එන්න හිත දුන්නෙ නැහැ. ඒත් අපිට එයාව දාලා එන්න වුණා. දුව කෑගහලා ඇඬුවා. අම්මේ මාව බේරගන්න කියලා. උඩ ඉන්න දෙවියන්ගෙ පිහිට ඇරෙන්න අපට කාගෙ පිහිට ද?” රිසානාගේ මව දියණිය සිහිවීමෙන් හඬන්නීය.ඈ වෙනුවෙන් කඳුළු සලන්නෝ, සුසුම් හෙලන්නෝ අපමණ ය. ත්‍රිකුණාමලයේ මුස්ලිම් ජනතාව සිය දහස් ගණනින් එක්ව ‘රිසානා’ බේරා ගැනීමට දෙවියන් ඉදිරියෙහි කන්නලව් කළහ.“මිය ගිය දරුවාගේ දෙමාපියන්ගේ හිත උණුවෙලා අපේ රිසානා දැරියගේ ජීවිතය බේරා දෙන්න.” ඔවුහු කන්නලව් කළහ.බොහෝ ජාත්‍යන්තර සංවිධාන සහ පුද්ගල සංවිධාන සරිනාට අනුකම්පාව දක්වන ලෙස සවුදි දෙමාපියන්ගෙන් ඉල්ලා සිටිනු ලැබුවා. ගෙවී ගිය වසර පහකට ආසන්න කාලය තුළ ඈ පිළිබඳව බොහෝ කතාබහ ඇතිවිනි. එහෙත් ඇයට සමාවක් ලැබුණේ ද?සවුදි ෂරියා නීතියට අනුව යම් දඬුවමක් පැනවූ විට එයට එරෙහිව අධිකරණයට හෝ කළ හැකි යමක් නොවිය. රිසානා ගේ දෙමවුපියෝද ඇයට සාධාරණය ඉටු කරන ලෙස අධිකරණයෙන් ඉල්ලා සිටියහ.එහෙත් මියගිය දරුවාගේ මවගේ අනුකම්පාව ඈ වෙත ලදොත් පමණක් ඇගේ ජීවිතය සුරක්ෂිත ය.” යන්න එහිදී අවධාරණය විය.ආගමික නායකයෝ මෙන් ම තවත් බොහෝ සංවිධාන රිසානාගේ ගැලවීම වෙනුවෙන් එරටට කතා කළහ. ලිපි ලිවූහ. ඒත් ඉන් එකකින්වත් පලක් නොවී ය.අවසානයේදී මහින්ද රාජපක්ෂ ජනාධිපතිතුමා සෞදි අරාබි රාජ්‍ය නායක අබ්දුල්ලා බින් අබ්දුල් වෙතින් තම රටේ රිසානා දැරියට ජීවිත දානය ලබාදෙන ලෙස ඉල්ලා ලිපියක් යැවීය.රිසානාගේ මව සහ පියාරිසානා ගේ දෙමවුපියන්ට පමණක් නොව රිසානා පිළිබඳව නෙත කඳුළක් උපන් කොයි කාගේත් අවසන් පැතුම වූයේ ඒ ලිපිය පිළිබඳ වූ බලාපොරොත්තුවයි. සෞදියේ ක්‍රියාත්මක වන ‘ෂරීයා’ නීතියට අනුව සියල්ල නිම වී හමාර ය. එය නැවත වෙනස් කළ හැක්කේ අසාධාරණයට ලක්වූ එම පවුලේ හිතුමනාපයට පමණි.වසර ගණනක් ජීවිතය වෙනුවෙන් සවුදි සිර කඳවුරක අඳුරේ සැඟවී කඳුළු සැලූ රිසානාට රිදී රේඛාවක සේයාවක් දකින්නට ලැබීම ද අස්වැසිල්ලක් බඳු ය. ඉකුත් දා සවුදි රජය විසින් මෙරටට දන්වනු ලැබුවේ රිසානාගේ මරණීය දණ්ඩනය තාවකාලිකව අත්හිටුවීමට තීරණය කර ඇති බව ය. ඉතින් රිසානාව මෙන් ම ඔබටත් සැනසුම් සුසුමක් හෙළෙනු ඇත. රිසානාගේ දෙමවුපියන් සතුටින් හිනැහෙනු ඇත.එහෙත් තිබූ අවධානම පහව ගොස් නැත. ඇයගේ දඬුවම සහමුලින් ම අත්හිටුවා යළිත් ඇයට තමන්ගේ මවු රටට පැමිණෙන්නට හැකි නම් ඒ සතුට දෙගුණ තෙගුණ වනු ඇත.රිසානාගේ යොවුන් ජීවිතය මෙතරම් අගාධයකට ඇද දමන්නට සම්මාදම් වූවෝ කවුරුද? මෙයට කාට නම් කියා එකවර ඇඟිල්ල දික් කරන්න ද? දරිද්‍රතාවය මතින් ගොඩ එන්නට ඇයට වැඩි වයසක් පෙන්වා අඩු වයසින් මැද පෙරදිග යාමට සිදුවූයේ මන්ද?මේ සියලු ප්‍රශ්න හමුවේ තවදුරටත් නිහඬව සිටිමු ද?දරුවන්ගේ ජීවිත වඩ වඩාත් යහපත් කිරීමට වෙහෙසෙන්නා වූ මෙවන් යුගයක මැද පෙරදිග යන කාන්තාවන් හා තරුණියන් පිළිබඳව පැහැදිලි ක්‍රියා මාර්ගයක් ගැනීම හා ඔවුන්ගේ ජීවිත සුරක්ෂිත කිරීම ඉදිරියේදී මෙවන් දුක් මුසු ඛේදවාචකයන්ට ශ්‍රමිකයන් ගොදුරු වීම වළක්වා ගැනීමට මාර්ගයක් වනු ඇත. යොවුන් වියේ සිටින රිසානාගේ ජීවිතය පැහැබර වෙනු දැකීමට ද, ඇගේ දෙමවුපියන්ගේ නෙත කඳුළු වියැකි සතුටු සිනා නැගෙනු දකින්නට අපි ප්‍රාර්ථනා කරමු.එමෙන් ම අසරණ රිසානාගේ ජීවිතය වෙනුවෙන් දුක් වූ ඈ වෙනුවෙන් ඇගේ ජීවිතය බේරා ගැනීමට දූතකම් කළ සැමට ද විශේෂයෙන් ම ඇගේ ජීවිතයට නව ජීවයක් දීමට ඉදිරිපත් වූ ජනාධිපතිතුමන්ට ද අපි කෘතඥ වෙමු.ඉනෝකා සමරවික්‍රමසේයාරූ - අන්තර්ජාලයෙනිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>12</day>
    </date>
    <link>http://www.silumina.lk/2010/12/12/_art.asp?fn=as1012124</link>
    <topic>දුව දරුවා සිපගන්න කොට මගෙ ඇස්වලට කඳුළු එනවා</topic>
    <author>උපාලි සමරසිංහ</author>
    <content>දුව දරුවා සිපගන්න කොට මගෙ ඇස්වලට කඳුළු එනවාසිද්ධාලේප සමූහ ව්‍යාපාර අධිපති වික්ටර් හෙට්ටිගොඩදැනට වසර තිස් හතළිස් ගණනකට පෙරාතුව කාඩ්බෝඩ් පෙට්ටි දෙකක් හිසින් දරා, පන් මල්ලක් අතින් ගෙන කඩයෙන් කඩයට ගොස් සිද්ධාලේප බාම් විකුණූ ඒ තරුණයා අද 73 වියැති මහල්ලෙකි. එදා ඔහුට තම වෙළෙඳාම සඳහා බයිසිකල් කටුවක්වත් නොතිබිණි. වෙළෙඳාම තරමක් දියුණු වෙද්දී වාහනයක් ෆිනෑන්ස් කැර ගැනීමට අත්සන් කිරීමට ඇපකරුවෙක් ද නොසිටියේය. ඒත් අද ඔහු පසුපස බැංකු ජාලයම ණය දීමට පොර බදයි. බයිසිකල් කටුවක් නොතිබුණත් අද ඔහු සතු වාහන ගණන 210කි.සේවකයන් ගණන 2200කි. අද ජර්මනියේ, ප්‍රංශයේ, එංගලන්තයේ වෙළෙඳ සමුළුවල ප්‍රධාන කථිකයකු වන එතුමා දියුණුවීමට මහන්සි වූ කාලයේ පුරා හත් අවුරුද්දක් දහවලට කිසිම අහරක් නොගත්තේය. ඒ බත් එකක් කෑවා නම් ඊට වියදම් වන රුපියල් තුන අඩුවීමෙන් ‘බාම්’ හැදීමට මුදල් අඩුවන නිසාය.තම දයාබර මෑණියන් පියා ඉන්දියාවෙ ගොස් වෛද්‍ය ශාස්ත්‍රය හදාරන කාලයේ දරුවන් රැකබලා වඩාගත්තේ යම් සේද, අරපරෙස්සමින් ගෙදර කටයුතු කළේ යම් සේද ඒ අරපිරිමැස්ම හිතට ගෙන පුංචි වික්ටර් ද බිංදුවෙන් පටන්ගෙන පියවරෙන් පියවර ඉහළට නැංගේය. අද ශ්‍රී ලංකාවේ වෙසෙන තෙවැනි පෝසතා ඔහු බව වාර්තාවක දැක්වේ. සිද්ධාලේප සමූහ ව්‍යාපාර අධිපති වික්ටර් හෙට්ටිගොඩ තම ආදරණීය අම්මා ගැන මෙසේ කියයි.මගෙ අම්මා දෝන කරලැයින් වික්‍රමරත්න. මාතර දිස්ත්‍රික්කයේ කනංකේ කියන ගමේ ඉපැදුණ ඉතාම සුන්දර කාන්තාවක්. ඇගේ රූපශ්‍රීය කෙතරම් ද යත්, ගාල්ලේ වල්පොළ ගමේ හිටපු වෛද්‍යාචාර්ය, ඡ්‍යොතිෂඥ හෙන්ද්‍රික් ද සිල්වා හෙට්ටිගොඩ මගේ තාත්තා.මාතර කෙහෙල්කොරටුවෙ හිටපු අපව වල්පොළ ගමට එළවලා තියෙන්නෙ පෘතුගීසින්. නිකම්ම නොවේ සිල්වා කෑල්ල නමට එකතු කරගන්නත් කියලා. නැත්නම් වෙඩි තියනවා කියා තර්ජනය කළැයි අපේ මීමුත්තන් කියා තිබෙනවා. මගෙ තාත්තා මුල් කාලෙ ලී බිස්නස් කරලා තියෙන්නේ. හැඩි දැඩි ප්‍රතාපවත් කෙනෙක් වන තාත්තා වගේ අයට තමයි ඒ කාලෙ ලී බිස්නස් කරන්න පුළුවන්කම තිබිලා තියෙන්නෙත්.තාත්තා ගාල්ලේ ඉඳන් කනංකෙට ලී බිස්නස්වලට ආපු ගමන් මේ ලස්සන කෙල්ලව දැකලා තියෙනවා. එයා මේ ගැන කෙළින්ම අම්මගෙ තාත්තා හමුවෙලා අහලා. අපෙ තාත්තා කවුරුන් ද වග ගම පුරාම දන්නා නිසා අපේ මුත්තා ඛ්යලා තියෙන්නෙ – තමුන්ට මේ පවුල ගැළපෙනවද කියලා මුලින් හොයා බැලුවද කියලයි. මොකද? තාත්තගෙ මල්ලි කෙනෙක් තමයි, ඒ කාලේ සෝබෝන් සරසවියෙ හිටපු මහාචාර්ය වල්පොළ හාමුදුරුවොත්.‘භික්ෂුවකගෙ උරුමය’ හරියටම ලියා තිබුණෙත් උන්වහන්සෙ. අපේ තාත්තා සීයාට දීලා තියෙන්නෙ අපූරු උත්තරයක්. මං බඳින්නෙ මේ ගෙදරින් මිසක් මේ ගෙදරවත් මේ පවුලවත් නොවේ කියලයි. අපෙ තාත්තා අවුරුදු 200කටත් වඩා පැරැණි වෙද පරම්පරාවකින් පැවැත එන්නේ.මුලින්ම අම්මගෙ මහ ගෙදරට බින්න බැස්ස තාත්තා අවුරුදු දෙකකට විතර පස්සෙ ඒ ගමේම බදු ගෙයක් අරන් ගිහින්. අපේ පවුලෙ දරුවො 9 දෙනෙක්. මට අයියලා මල්ලිලා නංගිලා ඔක්කොම ඉන්නවා. මං පවුලෙ මද්දුමයා. මං අම්මගෙන් හොඳට කිරි උරා බීලා තියෙනවා. ඒත් මගෙ බාලම මල්ලිට අම්මගෙන් කිරි බොන්න ලැබුණෙ එකම එක දවසයි. ඊළඟ දවසේ අම්මට අශ්ව වලිප්පුව හැදුණා. මේක සන්නි රෝගයක්.කිසියම් ආකාරයක පරම්පරාගත ලෙඩක්. ආච්චි අම්මටත්, පුංචි අම්මටත් හැදිලා සුවවෙලා තියෙනවා. ඒත් මගෙ බුදු අම්මා මේ ලෙඩෙන්ම මළා. මල්ලි ලැබුණු දවස්වල මේ තත්ත්වය උත්සන්න වෙද්දි වෛද්‍යවරුන් නිර්දේශ කළේ මල්ලිට කිරි දෙන්න එපා කියලයි. ඒ නිසා මගෙ අම්මගෙ තනේ කිරි ගල් ගැහුණා. මට මතකයි පුංචි මට අම්මා මෙහෙම කියනවා. “අනේ, පුතේ මගේ කිරි ගල්වෙලා. මේ කිරි එරෙන්නෙ මල්ලිට. ඒත් මේවා දෙන්න එපා කියලා වෛද්‍යවරුන් කියනවා. ඒත් මේ කිරි මගෙ පපුව රිදවනවා. පුතා මේ කිහිල්ල යටින් රිංගලා මේ කිරි ටිකක් උරලා අර බෙලෙක්කෙට හලපන්” ඇය කඳුළු අතරින් කීවා.මාත් ඇගෙ තනයේ කිරි උරා බෙලෙක්කයට දැම්මා. මේ විදියට පියයුරු දෙකේම ගල්වෙච්ච කිරි ඇදලා දානකොට ඇයට පුදුමාකාර සනීපයක්. ඇය මගෙ ඔළුව අතගාලා සිඹගත්තා. “පුතේ, පුතාට කවරදාවත් සංසාරේදිවත් කිරි නැතිවෙන්නෙ නෑ. මේ කළ පිනෙන්. ඇය අන්තිමට කිව්වා මතකයි. මගෙ බුදු අම්මා එහෙම කියලා ජීවත්වුණේ දවස් දෙකයි. ඇය අපව අත්හැරලා ගියා. ඒත් ඒ වෙනකොටත් අලුත උපන් මල්ලිට කිරි දුන්නෙ මගෙ පුංචි අම්මා. ඊටත් කලින් ඒ පුංචි අම්මගෙ දරුවන්ටත් අම්මා කිරි දුන්නා මට මතකයි. මේ අක්ක-නඟෝ අතර තිබුණේ පුදුමාකාර සහෝදර බැඳීමක්. මගෙ පුංචි අම්මා සුසානා වික්‍රමරත්න දරුවන් 7 දෙනකුගේ මවක්. ඒත් ඈ අපට තවත් අම්මා කෙනෙක්ම වුණා. සිද්ධාර්ථ චරිතය කියවන විට මට කඳුළක් වැටුණ එතුමාගේග් අම්මා සත් දිනකින් කලුරිය කළ බව අහලා. මගෙ අම්මා නව වසරක් මට සෙනෙහස දුන්නා. ඒ සෙනෙහස අපරිමිතයි.නිදාගන්න කොට ඈ දුබල ලාම්පු එළියෙන් අපේ රෙදි පෙරෙදි පොරවමින් කීවෙ කරණීය මෙත්ත සූත්‍රය. සකස්කඩ, බුද්ධගජ්ජෙ කවි, ගණදෙවි හෑල්ලෙ කවි ඇය අපට ඇහෙන්න කීවා. අප ළඟ යම් බඳු සුචරිතයක් තියෙනවා නම් ඒක ඇති කළේ අම්මා. තාත්තා අපේ පාඩම් කටයුතුª ගැන උනන්දු වුණා. කෑම් බීම් ටික සකස් කළා.ඒත් මගෙ අම්මා වත්තපිටියෙ වැව්වෙ අපි කන බොන දේ විතරයි. බතල, මයියොකු, කොස්, දෙල්, මිරිස් ගහ, දෙහි ගහ ඇය වවාගෙන තිබුණා. කවරදාවත් මේ දෙමාල්ලො සණ්ඩු සරුවල් වනවා මං අහලම නෑ.ඇයත් තාත්තත් අතර තිබුණ සෙනෙහස කෙතරම් ද කියනවා නම් අම්මගෙ සත්ත්ව කරුණාව ගැන හිතන තාත්තා රෑ දෙගොඩ ජාමේ හරි එළියට වුණත් යන්ඩ සූදානම්. මං එහෙම කියන්නෙ එහා පැත්තෙ කුඹුරෙ රාත්තිරියට ගැරැඬියො ගෙම්බො අල්ලනවා. උන් මරහඬ දීගෙන කෑගහනවා. අම්මගෙ සියුමැලි හිතට මේක වදයක්. “අනේ, අදත් ගෙම්බෙක් අල්ලගෙන වෙන්ඩැ. ගිහින් ඒ සතා බේරාන්ඩ” ඇය මහ රාත්‍රියේත් තාත්තට කියනවා.අම්මගෙ හිත රිදවන්ඩ කැමැති නැති නිසා තාත්තත් ටෝච් එක අරගෙන එළිය ඈතට ගහගෙන මහ වැස්සෙ වුණත් කුඹුරෙ ඇවිදිනවා. ඔන්න! දැන් සද්දෙ ඉවරයි. හාමිනේ දැන් නිදාගන්ඩ. මං ඒ ගෙම්බා මුදාහැරියා. තාත්තා කියනවා පුංචි මටත් ඇහෙනවා. ඒ ගමන අම්මා අහන්නෙ අනේ, ඒ ගැරඬියාට ගැහුවද? ඌ තැලුවද? කියලයි. නෑ හාමිනේ, මං යනකොට ගැරඩියා වක්කඩ ළඟ ගෙම්බා අල්ලගෙන හිටියා. මං ලී පතුරක් තියලා ගැරඩියාගෙ කට තවත් ඇරියා. එතකොට ගෙම්බා පැනලා ගියා.ගැරඬියත් කරදරයක් නැතිව ගියා කියලා තාත්තා ඒ වෙලාවට කියනවා. මේ වගේ උතුරා යන සත්ත්ව කරුණාවක් අම්මාට තිබුණෙ. අපේ ගෙදර කිරිහරක් පට්ටියක්ම හිටියා. ඒත් පැටියගෙ කිරි ටික ගන්ඩ අම්මගෙන් වරම් නෑ. ඈ කිරි බෝතලයක් අපි ගන්නකොට ඉතිරි ටික පැටියට තියනවා. අපේ අම්මාත් කෑම ඉවීමට නම් උපන් හපනියක්.කැකුළු හාලේ බත් ටිකට කට්ට සම්බලේ හදලා පොල්කිරි හොද්දක් එක්ක උදේට කෑවම අපිට ඉතින් ගල්ගිල්ලා වගේ තමයි. කන බොන වෙලාවෙදි පිටස්තර කවුරු ආවත් දෙනවාමයි. තාත්තා ලී බිස්නස් නවත්තලා ලෙඩ්ඩු බලන්ට ගත්තට පස්සෙ අපිට හරියට අමාරුකම් ආවා. ඒ මදිවට තාත්තා ඉන්දියාවෙත් ගියා වෛද්‍ය ශාස්ත්‍රය ඉගෙනගන්ඩ.අම්මගෙ අතට දීලා යන සොච්චම් මුදලින් තමයි ඈ සියලු කටයුතු පිරිමහන්නෙ. මේ පිරිමැහීමේ න්‍යායමයි මගේ ජීවිතයටත් අත්වැල දුන්නෙ. ඇය දිග ගවුම ඇන්දෙ.ඉතාම චාම් කන කර ආභරණ තිබුණෙ. අලුත් අවුරුද්දට අම්මා නොවරදවා කිරිබත උයලා කට්ටසම්බලයක් හැදුවත් රසකැවිලි ආදිය හැදුවෙ නෑ. ගෙවල්වලින් එවන කැවිලි පිඟන් මාරු කරලා යැව්වා මිසක් ඈ කැවිලි නම් හැදුවෙ නෑ. හේතුව ඒවාට අනවශ්‍ය ලෙස වියදම් කරන්ඩ ඇයට හැකියාවක් නොතිබුණු නිසයි. ගෙදර කන්ට නැතිවුණත් ඇය කවරදාවත් නැතිබැරිකම් කීවෙම නෑ. හොඳට ලුණු කැඳ මුට්ටියක් හදලා දරුවන් සමඟ බීලා සතුටු වුණා. ඒ චාම්ගතිය, විඳදරා ගැනීම, සංවේදීකම අපේ ලේවලට කාවැදිලා තියෙන්නෙ. දහවල් ඉතිරි බතට දියබතක් හදලා දරුවන්ට කවලා ඈ නිදාගත්තා මිසක් අඩුපාඩුකම් කතා කළෙත් නෑ.මුලින්ම අකුරු කරන්න මං ගියේ මාතර රාහුල විද්‍යාලයට. ඒ කාලෙ අපි හිටියෙ තාත්තගෙ මහගෙදර. වල්පොළ ගමේ. එහෙ ඉඳන් මාතරට ඉස්කෝලෙ යන්න කරදර නිසා තාත්තා රාහුලය ළඟින් ගෙයක් අරන් අප එහි පදිංචි කළා. මිනිහෙක්ට අපිට කන්ඩ බොන්ඩ දෙන්න ඇඳුම් පිරිසුදු කැර දෙන්ඩ පැවරුවා. ඒ මනුස්සයත් හරියට වැඩේ කළත් අම්මට හිතට අමාරුයි. ජංගියයි ෂර්ට් එකයි ඇඳලා මාතර යන්ඩ පෙර බක්කි කරත්තයට අපි නඟින්නේ ඒ දෙපා අල්ලලා වැඳලා අඬලයි.තාත්තගෙ ගමේදි හැමෝම අපෙ අම්මා ඇමතුවෙ ‘කනංකෙ හාමිනේ’ කියලයි. එහෙම යනකොට දෙල් තම්බලා වේලපු දෙල් අටුකොස්, පැණි දාපු වේලපු කොස් ආදිය අපිට ලැබෙනවා. ඒත් අම්මගෙ සෙනෙහස තරම් දෙයක් නැති නිසා මං තාත්තට කීවා “තාත්තෙ මාතර රාහුලෙ හොඳ තමයි. ඒත් ඒ ඉස්කෝලෙට වඩා මට මගේ අම්මා වටිනවා. ගමේ ඉන්ඩ දෙන්ඩ” කියලා. ඒ අනුව තාත්තා මාව වල්පොළ විද්‍යාලයට දෙකේදි ඇතුළත් කළා. වත්තෙ අම්මා වවපු කංකුං, මුගුණුවැන්න, ගොටුකොළ පාත්තිවලට වතුර දමමින් ගමේ පාසලට යමින් මා හිටියා.අපේ ගෙවල්වල මස් මාංශ ඉවුණේම නෑ. කවුරුන් හරි ඕනෑවට වඩා කෙට්ටු නම් විතරක් අම්මා තාත්තට මෙහෙම කියනවා ඇහිලා තියෙනවා. අනේ මේ කොලූ කෙට්ටු වැඩියි. ඔන්න! ලූල් මාළු ටිකක්වත් ගෙනැත් දෙන්ඩ. අම්මගෙ දාරක ප්‍රේමය කොච්චර ද කියලා එතැනින් වැටහෙනවා. ඒකත් උයා දෙන්නෙ කිරට. මිරිසට හැදුවොත් ගුණ මැරෙන බව අම්මා දැන සිටියා. අකමැති දෙයක් වුණත් අම්මා දරුවන් වෙනුවෙන් කළා.අපෙ අම්මා බොහෝ බෞද්ධ කතා දන්නවා. කොසොල් රජ්ජුරුවො සතියක් විතර බුදුන් දකින්ට නොගිහින් රාජ්‍යයේ මිනීමරුවන්ට වද දිදී හිටලා සතියකින් පස්සෙ බුදුන් දකින්ට ආවලු. ඒ වෙලාවෙ බුදුන් ඒ ගැන නොකියා රජතුමනි, රාජ්‍යයේ වැඩ නිමාකරලා ද ආවෙ. කියලා ඉහළ බණක් දෙසුවාලු. මේ වගේ බොහෝ අප්‍රකට කතා අම්මා දන්නවා. බොහෝ උපහැරණ, ජීවිත උපමා අම්මා ගත්තෙ අපේ ප්‍රාචීන සාහිත්‍යයෙන්. නැත්නම් ධර්ම සාහිත්‍යයෙන්.සමහර විට මල්ලිත් සමඟ මා පුංචි සන්දියේ සණ්ඩු වුණාම මට තමයි රිදෙන්නෙ. මල්ලි මට ගහනවා. මං කෙට්ටුයි. දුර්වලයි. අම්මා මේ රණ්ඩුව බලා ඉන්නවා. බැරිම තැනයි බේරන්නෙ. මං අම්මට කීවම මල්ලි ගැහුවා කියලා ඇය කියන්නෙ ඉතින්! මල්ලිනෙ පුතේ ගැහුවෙ. කමක් නෑ. ඉවසීම පුරුදු වෙන්න පුතේ කියලා ඇය මා අස්වසනවා.අපේ අම්මා ළඟ කිසියම් නිර්භීතකමකුත් තිබුණා. මට මතකයි, ගුජරාටිකාරයො යුද්ධ කාලෙ අපෙ ගම උඩින් යුද ටැංකි කීපයක් යනකොට එකපාරට ඒ හැඩි දැඩි ගුජරාටිකාරයෙක් අපේ ගෙදර මිදුලටත් ගොඩවුණා. උන් අම්මගෙන් මොනවාදෝ අහනවා.අම්මත් කියනවා. ඒ දෙගොල්ලටම භාෂාව ඛ්රස්වෙලා. මාත් දුවගෙන ඇවිත් අම්මගෙ ගවුමෙ එල්ලුණා. ඒ පාර ගුජරාටිකාරයා මාව අල්ලගෙන ඉඹගෙන ඉඹගෙන ගියා. එයාටත් මගෙ වයසෙ දරුවෙක් ඉන්නා බවයි පස්සෙ දැනගන්ඩ ලැබිලා තියෙන්නෙ. අම්මා හයියෙන් කතා කරලා දරුවා උදුරාගෙන.තාත්තා අම්මගෙ මේ ක්‍රියාව අගය කළා. ඊට පස්සෙ ගුජරාටිකාරයො ආවෙ නෑ. අපේ තාත්තා ඉංගිරිසියෙන් පෙත්සම් ලියන්න රුසියා. ලිව්වොත් ඒ ලියමනට වැඩ කරනවාමයි. ඒ කාලෙ සුද්දගෙ නීතිය හරියටම ක්‍රියාත්මක වුණා. බයිසිකලයට තද කරලා ටෝච් එක බැඳලයි යන්ඩ ඕනෑ. ඩයිනමෝත් නැති කාලෙ. කරුවලේ ගිහින් හසුවුණොත් රුපියල් 2ක් දඩයි.සත 5ට බත්පත තියෙන කාලෙ රුපියල් දෙකක් කියන්නෙ මහ මුදලක්. අපේ වත්තෙ තියෙන ළිඳෙන් මිනිස්සු ඇවිත් නානවා. රෙදි සෝදනවා. වතුර නැති කාලෙට. අපේ ළිඳ නොහිඳෙන නිසාත් සමහර අයගෙ වතුවල ළි¼ං කපා නැති නිසාත් අපේ ළිඳ ළඟ සෙනඟ පිරෙනවා. මේකට තාත්තා කැමැති වුණේ නෑ. එක ලිපියක් ලිව්වා. අපේ වත්තෙ ළිඳෙන් වතුර ගැනීම තහනම් කරලාඒ අයට පොදු ළිඳක් ආණ්ඩුව හැදුවා. අම්මා තමයි පොදු ළිඳක් ලබාදෙන්ට කියලා තාත්තට කියලා ලියෙව්වෙ. අම්මා නැති වුණාට පස්සෙ අපෙ පුංචි අම්මා අපේ ලොකු අක්කා අපිට ‘අම්මලා’ වුණා.මං කොහොමින් හරි ඉගෙනගෙන ඉංග්‍රීසි මාධ්‍යයෙන් ලන්ඩන් මැට්රිකියුලේෂන් පාස් කළා. හැබැයි! අවුරුදු 12 ඉඳන් මගේ දුර්ගුණයක් තිබුණා බීඩි බොනවා. මං රුපියල් 18.50 වැටුපට ඒ.එම්.හේවගේ කොම්පැනියෙ වැඩ කළා. මට මේකෙන් අනාගතයක් නැති බව වැටහුණා.! “පොඩි කාලෙ අම්මා මට කියනවා පුතේ මට සිල් මෑණියක් වෙන්න ආසයි. මට මේ ජීවිතේ තිත්තයි කියලා. මේ අස්ස වලිප්පුව ලෙඩේ නැත්නම් මං යනවා. උඹේ කේන්දරේ බැලුවා. උඹ කවදාහරි ස්වාධීනව නැගිටින ලොකු මිනිහෙක් වෙනවා” අම්මා කී මේ කතා මගේ හිතේ රැව්දෙන්න ගත්තා. මං තවත් ධෛර්යවත් වුණා. කොහොම හරි වෙළෙඳාමක් කරලා දියුණු වෙනවා කියලා හිතුවා.මේ අතර මං ගෙදරින් පැනලා ගියා තාත්තත් එක්ක තරහා වෙලා. මගෙ ජීවිතේ කාලකණ්ණි වෙනවා කියලයි තාත්තා බයවෙලා තිබුණෙ. මං බදුල්ලට ගිහින් රස්සා හෙව්වා. හරි හමන් රස්සාවක් ලැබුණෙ නෑ. මං ගියා බදුල්ලෙ ලොකු පන්සලකට. හාමුදුරුවන්ට කියලා බෝධිය යට හරි නිදාගන්න අවසර ඉල්ලුවා. උන්වහන්සෙ හිතුවෙ මා හොරෙක් කියලා. මාව පොලිසියට අල්ලලා දෙනවා කීවා. මං බයවෙලා ගැහුණා. ඇහුවා මහත්මයෙකුගෙන් රාත්තිරිය පුරා යන කෝච්චියක් දැන් නැද්ද කියලා. ඒ මහත්තයා කීවා තව පැය කාලකින් නුවරට කෝච්චියක් යනවා. ඒක එහෙට යන්නෙ උදේ 5ට කියලා. මං කෝච්චියෙ නැංගා.ටිකට් පතක් අරන් තිබුණ නිසා බය නෑ. අතේ තිබුණෙත් සල්ලි පිච්චියයි. මගෙ ඉදිරිපස හිටියෙ කුඩා දරුවෙක් හා මහත්මයෙක් හා මහත්මියක්. රෑ වන විට හරිම බඩගිනියි. දවල්ටත් කෑම කාලා නෑ. බැරිම තැන අර මහත්තයාගෙන් ඇහුවා මහත්තයො, කෑම ටිකක් ගන්ඩ මේ කෝච්චිය නවත්වන ටවුමක් තියන තැනක් තියෙනවද කියලා. මහත්මයා කීවා මේක දැන් තවත් රාත්තිරි වෙලා යනකොට ටවුමක් ළඟ ස්ටේෂමක නැවැත්තුවත් කඩ වහලා. කැලේ මැදින්මයි යන්නෙ කියලා.තවත් පැය භාගයකින් විතර අර මහත්මයා බටර් ගාපු පාන් පෙති කීපයක් හා කෙසෙල් ගෙඩි කීපයක් එළියට ගත්තා. මං ලැජ්ජාව පැත්තක දමලා මහත්මයාට ඇත්තම කීවා. හරිම බඩගිනියි කියලා. අනේ! ඒ මහත්මයා පාන්පෙති දෙකක් හා කෙසෙල් ගෙඩියකුයි දුන්නා. ඒ දුක බඩගින්න මට මතක නිසා මගේ සේවකයන් හැමෝටම උදේ ආහාරය නොමිලේ දෙනවා. ජර්මනියෙ මගෙ කර්මාන්තශාලාවෙදිත් එහෙමයි.තාත්තගෙන් මට සිද්ධාලේප වට්ටෝරුවයි ජිනදාස අයියාට ඡ්‍යොතිෂ්‍ය පොත් ටිකයි ලැබුණා. දැන් නගරයෙන් නගරයට මං සිද්ධාලේප විකුණනවා. උදේට රැයට එකම කඩෙන් කන්නෙ. ඒ රාත්‍රියට ඒ කඩපිලේ නිදාගන්ඩ බලාගෙන. මුදලාලිට කියනවා පොලිසියෙන් ආවොත් කඩේ වැඩ කරන කෙනෙක් කියන්න කියලා. මිනිස්සුන්ට බඩු විකුණන්න අමාරුයි. නොයෙක් කතා කියලා දේශීය නිෂ්පාදනයක් අත දෙන්න කියලා අමාරුවෙන් බඩු විකුණා ගන්නවා.දවල්ට අවුරුදු 3ක්ම කෑවේ නෑ. හේතුව ඒකට වියදම් වන රුපියල් තුන වියදම් කළොත් හෙට බඩු හදන්න සල්ලි අඩු වෙන නිසයි. මා ඒ වෙලාවෙත් ගුරු කොටගත්තෙ අම්මා තාත්තා නැති කාලෙ අපව හදපු හැටි. ඉන්දියාවෙ තාත්තා වෛද්‍ය ශාස්ත්‍රය ඉගෙන ගන්නකොට අම්මා අපට දියබත් දීලා හදපු හැටි මතක් කැර ගත්තා. කාටවත් නොකී කතාවක් කියන්නම්. එක්තරා කාලයක මට තිබුණෙ එක ඇඳුමයි.සල්ලි ටික පොට්ටනියක ගැට ගහලා මට පෙනෙන්න හංගලා තියාගෙන මං ගඟකට බැහැලා නානවා. ඇඟේ තියෙන රෙද්ද වතුරෙ ඉඳගෙන හෝදනවා. දැන් ඉන්නෙ හෙළුවැල්ලෙන්. කොහොම හරි හොරෙන් ඇවිත් කටු අකුලක වනලා ඒක වේලෙනකම් එක්කො වතුරෙම ඉන්නවා. නැත්නම් අකුලක සැතපෙනවා. මෙහෙම දුෂ්කර ජීවිතයක් ගත කරලා මං ආවෙ. අද ලංකාවෙ තුන්වැනි පෝසතා මමයි. ලෝකය පුරා මට අද ව්‍යාපාර තියෙනවා. මගේ නිෂ්පාදනවලට ලෝකයේ ඉහළ ඉල්ලුමක් තියෙනවා.මං ‘වෙළෙඳාමෙන් දියුණු වීමට මඟ’ කියලා පොතක් ලීවා. ඉස්කෝල සියයකට වඩා ගිහින් දරුවන්ට දියුණුවීමට මඟ කියලා දෙනවා. දවසක් ඇඹිලිපිටිය පැත්තෙ ඉස්කෝලෙකට යන ගමන් සියඹලාණ්ඩුව හරියෙදි “අම්මව ගහේ බැඳලා පහර දෙන පුතෙක්’ මා දැක්කා. මා වාහනය නතර කරලා ඒ කොලුවා ළඟට ගිහින් ඇයි? මේ මනුස්සයට ගහන්නේ? කවුද මේ? කියලා ඇහුවා. අර පුතා දිග කතන්දරයක් කීවා. අම්මා හදාගන්න ගහනවා කියලත් කීවා. ගමේ මිනිස්සු ‘අනේ අපොයි!’ කිය කියා වැලපුණා මිසක් මුකුත් කීවෙ නෑ.මං ඇහුවා ඒ පුතාගෙන් මේ කවුද කියලා. ‘අම්මා’ කියලා කීවා. ඉතින් යකෝ අම්මා උඹව හැදුවෙ. උඹට අම්මව හදන්න පුළුවන් ද කියලා මං ඇහුවා. උඹට ඒ මනුස්සයා තමන්ගේ ලේ ටික පෙව්වා. ඒ ලේ ටික තමයි කිරි වුණේ. වැඳපන් අම්මට කියලා කීවා.ගිය විදියටයි කතාකළ විදියටයි මිනිහා හිතුවා මා දේශපාලකයෙක් හරි පොලිසියෙ කෙනෙක් හරි කියලා. කොල්ලා අම්මව ලිහලා වැන්දා. ඇඬුවා. මං සුළු මුදලක් ඒ අම්මා අතට දීලා කනගාටුවෙන් ආවා. ආයිත්, අම්මට ගහලා තිබුණොත් මං නරක මිනිහා කියන්ඩ එපා කියලත් කීවා. ඊට පස්සෙ ගමේ මිනිස්සුත් කතා කළා.. දැන් ඒ දරුවා කීකරුයි.මගෙ අම්මා නැතිව මං දුක් විඳිනවා. අම්මලා ඉන්නා දරුවො අම්මලාට සලකන්නෙ නෑ. මේක අද සමාජයේ මා දකින බරපතළම දේ. මං වින්ද දුක ගැන පොතක් ලියන්ඩ පුළුවන්. පුතේ, තමන්ට ලැබෙන දෙයින් ජීවත්වෙයන්. බැරි දේවල් කරන්ඩ එපා. ඒකයි දියුණුව. තමන්ට ලැබුණු දෙයින් කීයක් හරි ඉතිරි කළා නම් උඹ තමයි පෝසතා”අම්මගෙ වචන අනුව මා ජීවත්වුණා. වැඩ කළා. දියුණු වුණා. මගෙ දුවගෙ පොඩි එකා අම්මා වැළඳ ගන්නකොට මගෙ හිත කීරි ගහනවා. ලෝම කෙළින් වෙනවා. අම්මට ඉන්න මේ පුංචි පුතාව අම්මත් ඉඹගෙන ඉඹගෙන යනවා. ඒ හැඟීම්බර වෙමින්. මං ඒ වෙලාවට ඇස්වල කඳුළු පුරෝගෙන අහක බලාගන්නවා. ඇයි! මට ඒ සෙනෙහස ඒ විදියට විඳින්න බැරි වුණා.අම්මා වෙනුවෙන් මං වල්පොළ රජ මහා විහාරෙ ගමේ පන්සලේ කැඩුණු චෛත්‍යය හැදෙව්වා. රත්මලාන ධර්මාරාමයෙ චෛත්‍යය හැදෙව්වා. තවත් බොහෝ පින්කම් කළා. මං මෙතෙක් හොයපු මුදල්වලින් පහෙන් එක් කොටසක් දාන මාන දීලා තියෙනවා. ප්‍රේමදාස ජනාධිපතිතුමා දවසක් මට කීවා වගේ දකුණතින් දෙන දේ වම් අත දැනගත යුතු නෑ.අද මගේ ව්‍යාපාරය දරුවන්ට ප්‍රතිලාභ ලබාදුන්නත් ඒකෙ නියම අයිතිය තියෙන්නෙ තවමත් සේවකයන්ට. සේවකයින් දෙන්නෙක් මගෙ අධ්‍යක්ෂ මණ්ඩලයෙ ඉන්නවා. මේ ගුණධර්ම මට දායාද කළේ අම්මා. ඒ අම්මා බුදු වේවා! දරුවෙක් වශයෙන් මා හිතන්නෙ එච්චරයි.උපාලි සමරසිංහඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>12</day>
    </date>
    <link>http://www.silumina.lk/2010/12/12/_art.asp?fn=as1012121</link>
    <topic>නෙළුම් විල</topic>
    <author/>
    <content>නෙළුම් විලගුණසිංහ හෙට්ටිආරච්චිඇස් වාට්ටු හන්දියේ ෆාමසියකින් නියමිත බෙහෙත ලබා ගත් පසු එහි පසෙක වූ රාක්කයකට මගේ දෑස යොමු විය.රට අහර, සුවඳ විලවුන් ආදිය එහි විය.තලතුනා මහතකු ද ෆාමසියට ගොඩ වැදෙනු මට මතක ය. ඔහුට පිටුපසින් බුහුටි යුවතියක් ද ආවා ය.යුවතිය ද මා බලා සිටි රාක්කය දෙස නෙත් දල්වනු පෙනිණ.‘පෙති හය ම ගන්නව ද?’ ෆාමසි සේවිකාව ගේ උස් හඬ නැඟිණ.‘ඔව්’ අර තලතුනා මහත්මයා උත්තර දුන්නේ ය.‘පෙත්තක් රුපියල් දෙදාහක් වෙනව!’ සේවිකාව කීවා ය.එබසත් සමඟ ආපසු හැරුණු මම සේවිකාව දෙසත්, තලතුනා මහත්මයා දෙසත් බැලීමි.යුවතිය ද ඒ කෙරෙහි විමසිලිමත් වනු මට දැනිණ.තලතුනා මහත්මයා කිසිත් නොකීවේ ය.සේවිකාව ගණන් හැදුවා ය.‘වැඩිහිටිකමට වට්ටමක් අඩු කරන්න පුළුවනි. එහෙම කරලත් මුළු මුදල එකොළොස්දාස් හාරසීයක් වෙනව!’ සේවිකාව අවධාරණය කළා ය.තලතුනා මහත්මයා ගේ දෑස් විශාල ව ගියේ ය. හුස්මක් ඉහළ ඇල්ලූ ඔහු එය පිටකරමින් ෆාමසියෙන් එළියට ගියේ ය. එහෙත් බැහැර නොගිය ඔහු ෆාමසි දොරකඩම සිට කල්පනා කරන්නට වූයේ ය. යම් මුදලක් පරිත්‍යාග කළ හැකි දැයි මම හිතින් ගණනය කරන්නට වීමි. දිය හැකි වෙතොත් ඒ සුළු මුදලක් බව මට හැඟිණ.‘අංකල්’ඒ මුදු බස අර යුවතිය ගේ ය.ඒ වන විට ඇය ඔහු කරා පියමැන සිටියා ය.‘වැරදි විදිහට තේරුං ගන්න එපා!’ ඇය ඉංගී‍්‍රසියෙන් කීවා ය.ඔහු හැරී ඈ දෙස බැලුවේ ය.‘අංකල් අකමැති නැත්තං මට ඒ බේත්වලට ගෙවන්න පුළුවං’ ඇය නැවත සිංහලෙන් කීවා ය. විස්මයත්, සතුටත්, දුකත් මුසු වූ අතීරණාත්මක ඉරියව්වක් ඔහු ගේ මුහුණේ ඇඳී ගියේ ය.‘ලැජ්ජ වෙන්න එපා! එන්න!’ ඇය ඔහු ඇතුළට කැඳෙව්වා ය.‘මේ අංකල්ගෙ අර බේත් ටික දෙන්න. මං ඒවට ගෙවන්නං!’ ඇය සේවිකාව ඇමතුවා ය.ඇය මුදල ගෙව්වා ය. බෙහෙත ඇය අතට ලැබිණ.ඇය එය ඔහු අත තැබුවා ය.‘ඔය දරුවට බුදු බව ලැබෙයි! මේ පෙති ගෙනියන්නෙ මගෙ නෝනට! එයා ඉස්පිරිතාලෙ!’ ඔහු දෑත එකතු කොට ඇයට ආචාර කළා ය.මේ සිද්ධියෙන් මට විමතිය මුසු සතුටක් ලැබිණ. යුවතියක ගේ මාර්ගයෙන් ඔහුට දෙවියන් පිහිට වූ හැටි!ඈ කවුරුන් දැයි දැන ගැනීමේ කුහුලක් මසිත පිළිසිඳිණ. එහෙත් මම නිහඬ ව ම යාබද බස් නැවතුමට ගියෙමි.පුදුමයකට මෙන් ඇය ද මා නැගුණු බසයට ම නැගුණා ය.මට අසුනක් හිමි විය. ඊළඟ පුදුමය වන්නේ ඇය මා ළඟ හිඳ ගැනීම ය.‘දුව කොහෙද යන්නෙ?’ මම ඇසීමි. ඇය පිළිතුරු දුන්නා ය. මම ඇගේ වංහුං ඇසීමි. ඇය නොපැකිළව තොරතුරු හෙළි කළා ය.‘මං පිටරටක රස්සාව කරනව. අම්මයි තාත්තයි බලන්නයි මේ ආවෙ‘ ඇය හිනැහුණා ය.ඇය ප්‍රවීණ මාධ්‍යවේදී පාලිත පෙරේරා මහතාට දියණි වූ බව දැනගත් වේලේ මගේ සතුට දෙගුණ විය.දියණියනි, ඔබ මේ සමාජයට දායාද කළ මාපියෝ නිවුණෝ ය. සොයුර සොයුරියෝ ද නිවුණෝ ය. අනාගත වාසනාවන්ත සැමියාණෝ ද නිවුණෝ ය. ඔබ ගැන කියවන නෙළුම්විල පාඨකයෝ ද නිවුණෝ ය.ඔබට යහපත සැලසේවා!  කෑගල්ලේ, විද්‍යාල පාරේ, ශාරණ්‍ය අතපත්තු මහතා විසින් යොමු කරන ලද ලිපියක් ඇසුරිනි.සඟ නමක් තම ඇබිත්තයා සමඟ තල්ගම්පළ නමැති ගමකට යමින් සිටියේ ය. ඒ යන මග ගම්මු පිරිසක් කබල්ලෑවකුට පහර දෙමින් උන්හ. ඔවුනට වුවමනා වී තිබුණේ සතා මරා දැමීමට ය.කබල්ලෑ සිරුර දළ කොරපොතුවලින් සැදී තිබුණෙන් ගසන - ගසන පහර අපතේ ගියේ ය.මේ දුටු සඟ තම ඇබිත්තයා දෙස බැලුවේ ය.‘ඔය වල්පල්වලින් අපිට පලක් නෑ. කබල්ලෑවගෙ මර තියෙන්නෙ ඉහේ. අපි යමු තල්ගම්පල්’ඒ කතාව ගම්මුන්ට ඇසිණ. ඔවුහු කබල්ලෑවා ගේ හිසට පහර දුන්හ. සතා මළේ ය.මේ කතාව සිංහලයේ පිරුළක් බවට ද පත් විය.“ඔය වල්පල්වලින් අපිට පලක් නෑ. කබල්ලෑවගෙ මර තියෙන්නෙ ඉහේ. අපි යමු තල්ගම්පල්” කීව වගේතවත් දිනෙක මග යමින් සිටි උපාසකයෙක් ගම්මුන් පිරිසක් ඉබ්බකුට පහර දෙමින් සිටිනු දුටුවේ ය. පහර පිට පහර වැදුණේ ඉබි කට්ටට ය. ඉබ්බා කට්ට ඇතුළේ ගුළි වී සිටියේ ය.එවර ගම්මු ඉබි කට්ට මත දර දමා ගිනි ලෑවෝ ය. ඉබ්බා අහකට ගියේ ය. ඔවුහු යළි - යළි ද ගිනි ලෑහ. ඉබ්බා ද යළි - යළි ඉවත ගියේ ය.උපාසක ගේ කට කහන්නට වූයේ ය. හේ කට ඇරියේ ය.‘අපට මොකද අපි අටසිල් උපාසකඉබ්බන්නේ පුච්චන්නෙ අනිත් පිට’මේ ඇසුණු ගම්මු ඉබ්බා නොපිට පෙරළා ගිනි ලෑහ.අද අපේ රටේ කැබැල්ලෑවන් ද ඉබ්බන් ද විරල ය. මේ සතුන් විරල වීමට ඒ පැරණි කතා හේතු වී ද යන්න සිතා බැලිය යුතු ය. කෙසේ වුව ද, කාලයක සිට මේ සතුන් මිනිසුන් ගේ ගොදුරු බවට පත් ව තිු බව නම් පැහැදිලි ය.කැබැල්ලෑවකු අල්ලා ගන්නා ලද පිරිසක් ඌ ප්‍රදර්ශනය කරන ආකාරය දැක්වෙන පින්තූරයක් නොබෝ දා පුවත්පතක පළ වී තිබිණ. ඒ ගැන අප කතා කරමින් සිටිය දී මගේ ඥාතියකු කීවේ මෑත දී සිය ගම් පෙදෙසෙහි පිරිසක් කැබැල්ලෑවකු මරා දැමු බව ය. මිනිසුන් පිරිසක් කැබැල්ලෑවකු මරා දැමීමට සූදානම් වෙද්දී එක්තරා යහපත් පුද්ගලයකු පිරිසට කරුණු කියා සතා බේරා කැලෑවකට යැවූ සිද්ධියක් පසුගිය දා නෙළුම්විලේ ද පළ විය. ඒ උතුම් මිනිසාට යහපත සැලසේවා!ඉබ්බා ගැන මිනිසුන්ට හොඳ අවබෝධයක් ඇත. ඌ ගැන ජන කතා ද තිබේ. එහෙත් කැබැල්ලෑවා ගැන ජනකතාවක් මා නම් අසා නැත. ‘ඉත්තෑවා ගේ ගෙට කැබැල්ලෑවා ආවා වගේ’ පිරුළක් ඇති බව නම් සැබෑ ය. ඒ හැරෙන්නට, හෝඩි පොතේ ‘ඈ’ යන්න හඳුන්වා දෙද්දී ඈයකු ගේ රූපයක් දක්නට ලැබේ. ‘ඈයා’ යනු කැබැල්ලෑවා හඳුන්වන තවත් නමකි. හෝඩි පොත කියවූ දරුවන් වැඩිහිටියන් වූ පසු ද කැබැල්ලෑවා ගැන නිසි අවබෝධයක් නොලැබෙන බව පෙනේ.කැබැල්ලෑවා නිරක්ෂය ආසන්න ආසියාතික ඝන වනාන්තරවල වෙසෙන අමුතු සතෙකි. ඌ මලයායියා දූපත්වලට විශේෂ ය. අපි‍්‍රකා ඝන වනාන්තරවල ද කැබැල්ලෑ විශේෂයක් දක්නට ලැබේ.කැබැල්ලෑවා නචදඨධතඪද හෙවත් ඈයාඒදබඥචබඥප ලජ්ජාශීලි, අහිංසක, නිශාචර සතෙකි. උගේ හිස කුඩා ය. පා මිටි ය. වල්ග ඝන ය. එහි අග නිතර ප්‍රශ්නාර්ථයක් සේ වකුටු වී තිබේ. උගේ බෙල්ලේ සහ යටිබඩේ සම මෘදු ය. සෙසු පෙදෙස් ඝන, දැඩි, උල්, කහ පාටට හුරු දුඹුරු කොරපොතුවලින් වැසී තිබේ. ඒවා සැකසී ඇත්තේ බියට පත් වූ විට හෝ අන්තරායට මුහුණ දුන් අවස්ථාවක දී ඌට බෝලයක් සේ ඇකිළීමට හැකි වන ආකාරයට ය.‘පැන්ගොලින්’ යන්න ජාවා වචනයකින් බිඳී ආවකි. ‘බෝලයක් සේ ඇකිළිය හැකි සතා’ යන්න එහි අරුත ය. ‘ඇන්ටීටර්’ යන්නෙහි තේරුම ‘කූඹින් කන්නා’ යන්න ය.කැබැල්ලෑවාට දත් නැත. ඌ සිය දිගු, නයකු සේ දිගු වන, ඇලෙන සුලු දිවෙන් කූඹින්, වේයන් සහ කෘමීන් අල්ලා ගනී. ඒ උගේ එක ම අහර යි. උගේ ඉදිරි පාවල තියුණු නිය තිබේ. ඌ ඉන් කරන්නේ කූඹි ගුල් හැරීම පමණි.දැන්වත් කැබැල්ලෑවන් කෙරෙහි ඇති අනියත බිය දුරු වේවා!  අනුරාධපුරයේ සුනෙත් කීර්ති බණ්ඩාර මහතා විසින් යොමු කරන ලද ලිපියක් ඇසුරිනි.හිරු පෑයූ උදෑසනකි.මම වත්තේ වැඩක යෙදී සිටියෙමි.මා හැඳ සිටියේ පුතු ගෙනැවිත් දුන් ජම්පරයක් වැනි කලිසමකි. මා කැත්තෙන් උදැල්ලෙන් සරඹ පාත් ම ජම්පරය ද පොඟා ගෙන සියොළඟ දාහයෙන් තෙත් විණි.යතුරු පැදියක හඬක් ඇසිණි. මම හිස හරවා බැලීමි. ඒ ‘මිත්‍රයා’ ය.’මිත්‍රයා’ ගේ හා මගේ ඇසුරට දිගු අතීතයක් ඇත. අපි එක ම පාසලක ගුරුවරුන් වී සිටියෙමු. ඔහු සිප්සතර දුන්නා පමණක් නොව, දරුවන් විනයෙහි පිහිටවූයේ “විනයෙන් තොර අධ්‍යාපනයක් නැත” යන්න සිහි ගන්වමිනි.ඔහු අප ඇමතුවේ නමින් නොවේ, ‘මිත්‍රයා’ යනුවෙනි. එබැවින් අපිදු ඔහු ‘මිත්‍රයා’ යනුවෙන් ම හැඳින්වීමු. අන්තිමේ දී ඔහුට ‘මිත්‍රයා’ පටබැඳිණි.මා ගෙමිදුලට ළං වන විට ‘මිත්‍රයා’ උදාසිරි විඳිමින් සිටියේ ය.අපේ දෑස් එකට හමු විය.’කාලෙකිං’ ඔහුට කියැවිණ.’කාලෙකිං’ මට ද කියැවිණ.අපි අසුන් ගත වීමු.’වැඩ වෙලාවෙ ආව එක කරදරයක්ද මන්ද? මං ඉක්මනට යනව‘’අපොයි, මොන කරදරයක් ද?’’මිත්‍රයා’ පැමිණ සිටින්නේ වැදගත් හේතුවකට බව මම දනිමි. මම ඊට කල් දුනිමි.’මං ආවෙ මිත්‍රයගෙං උපදෙසක් ගන්ඩ. මං මේකට මොකක්ද කරන්නෙ කියල දැන ගන්ඩ’’හ්ම්’’මේකයි කාරණේ. අපේ පල්ලියට ෆාදර් කෙනෙක් ආව. ආපුදා ඉඳං මට කතා කරන්නෙ ‘සර්’ කියල. මීට කලින් හිටිය ෆාදර්ල මට කතා කළේ මගෙ නම කියල, නම අගට ඉස්කෝලෙ මහත්තය කියන කෑල්ල එකතු කරල. එහෙම කියනවට තමයි මං කැමති. ෆාදර් ‘සර්’ කියනවට මං කැමති නෑ. ෆාදර් කෙනෙක් මට ‘සර්’ කියන එක හරි අමුතුයි’’ඔය ෆාදර් හොඳ ගරුත්වයක් තියන තාත්ත කෙනෙකුගෙ රත්තරං පුතෙක් වෙන්ඩ ඕනැ.’’ඒ කතාව හරි වෙන්න පුළුවං. ෆාදර් මට සර් කියනකොට මට වගේ ම අහගෙන ඉන්න අනිත් අයටත් හරි අමුත්තක් දැනෙනව. අනිත් එක ෆාදර් අනිත් කිසි කෙනෙකුට ‘සර්’ නොකිය මට ‘සර්’ කියන කොට මට නිකං මොකක්ද වගේ. අනිත් එක සමහරුන්ට ඕක දිරවන්නෙත් නෑනෙ. තවත් ගුරු මහත්තුරු පල්ලියට සම්බන්ධයිනෙ. ෆාදර් ඒ ගොල්ලන්ට කියන්නෙ මහත්තය කියලනෙ.’’මිත්‍රය’ ට ෆාදර් ‘සර්’ කියනකොට නොදිරවන කතාවක් කිව්වනෙ. කවුද ඒ නොදිරවන අය?’’කවුද ඉතිං හොඳ අහන්ඩ වැඩකරන සමහර ධර්මිෂ්ඨයොනෙ.’’මිත්‍රය’ දහම් සේවයෙ වැඩ කරනවද?’’ඔව්, මම ගමෙයි, පල්ලියෙයි සමිති කීපෙක මොනව හරි කරනව.’’මිත්‍රය’ ට ෆාදර් සර් කිව්වට විචිකිච්ඡා වෙන්ඩ ඕනැ නෑ. ‘මිත්‍රය’ ගුරු වෘත්තියට කරපු ගෞරවනීය සේවාව අපි එදා දැක්කනෙ. දැන් නිස්කාන්සුවෙ සමාජ සේවය කරනව දැකල පැහැදිල ෆාදර් ‘සර්’ කියනව ඇති. ඔය වචනෙට කලබල වෙන්ඩ එපා!’’ෆාදර් පල්ලියට ආපු අලුත මං ගියා හම්බ වෙන්ඩ. මං ෆාදර්ගෙ මේසෙ ඉස්සරහ පුටුවෙ වාඩිවුණා විතරයි, මං ආවෙ මොකටද කියල ඇහුවෙත් නෑ, ගත් කටටම කියපි, “සර් අපේ තාත්තට පොඩිකාලෙ උගන්නල තියනව“ කියල.’ඔය තියෙන්නෙ ෆාදර් ‘මිත්‍රය’ ට සර් කියන්ඩ හේතුව! මේක දෛවෝපගත සිද්ධියක්. අපූරු කෙටිකතාවක් වගේ දෙයක්. ඔය ෆාදර් කවුද? ෆාදර්ගෙ තාත්තගෙ නම මොකක්ද?’’ෆාදර්ගෙ නම ඉවාන් රසික කුරේ. අවුරුදු පනහකට කලිං මං උගන්නපු තාත්තා බෙනට් කුරේ... ඉතිං එදා අර විදිහට කියල මං දිහෑ බලාගෙන සමාධිගත වුණා. මං පිළිමයක් වගේ වුණා... ඒ වෙලාවෙ ෆාදර් හම්බවෙන්න තව කීප දෙනෙක් ආව. මම ඒ අයට අවස්ථාව දීල යන්න ගියා.’’ඒක තමයි මං ‘මිත්‍රය’ ට කිව්වෙ ෆාදර් හොඳ ගරුත්වයක් තියන තාත්ත කෙනෙකුගෙ රත්තරං පුතකු කියල.’’මිත්‍රයා’ මන්දස්මිතයෙන් යුතු ව, කල්පනාබරව සමු ගත්තේ ය.මම යළි වැඩට බැස්සෙමි.  කඳානේ, හපුගොඩ, ඩී.එස්. පතිරණ මහතා විසින් යොමු කරන ලද ලිපියක් ඇසුරිනි.ඒඋදෑසන මෝටර් රථ ප්‍රවාහන දෙපාර්තමේන්තුවට සුපුරුදු පරිදි ජන ගංගාවක් ඇදෙමින් තිබිණ.තරුණයෙක් මවෙත ආවේ ය. ඔහු දෙමළ අයකු බව පෙනිණ.’මිස් රක්‍ෂණ සමාගම මගෙ රියදුරු බලපත්‍රයෙ සහතික කළ පිටපතක් අරගෙන එන්න කිව්ව.’ ඔහු කීවේ ය.මම ඔහු ගේ බලපත් අංකයට හිමි තොරතුරු පරිගණකගත වී ඇද්දැයි බැලීමි. තිබිණ. අදාළ රාජකාරිය සඳහා රුපියල් පන්සියයක ගාස්තුවක් ඔහු රජයට ගෙවිය යුතු ය. මම අදාළ වව්චරය ලියා ඔහුට දෙන ගමන්, ‘මේක දාහතේ කවුන්ටරේට ගෙවල එන්න’ යි කීමි.තරුණයා ගේ මුහුණ අඳුරු විය.’මිස්, සල්ලි ගෙවන්නත් තියනවද? මං දැනගෙන නෙමෙයි ආවෙ. මග වියදමට විතරයි සල්ලි තියෙන්නෙ.’ ඔහු කීවේ මා ද අසරණ කරමිනි.’බැංකුවෙන් ගන්න බැරි ද? යාළුවෙක්වත් නැද්ද ඉල්ල ගන්න?’’නෑනෙ මිස්’’එහෙනං ඔයා මේක හෙට ඇවිත් ගෙවන්න. අපි ලියල තියන්නං. හෙට ඇවිත් ගෙවල ගන්න විතරයි තියෙන්නෙ.’’මීගමුවෙ ඉඳල ආවෙ මිස්. ආයෙ දවසක එන්න බෑ.’’මා ගොළු විය.’ආ මේක ගන්න!’ඒ කාගේ කටහඬක් දැයි මම විමසිලිමත් වීමි.වියපත් මවකි. ඇය තරුණයා දෙස පන්සියයේ කොළයක් දිගු කරගෙන සිටියි.’ගන්න ළමයො, අරගෙන ඔයාගෙ වැඩේ කර ගන්න.’අ ැය යළි යළිත් කීවා ය.තරුණයා ඇය දෙස ද මා දෙස ද බලමින් අසරණ දෑසින් යමක් කියයි. ඒ, මුදල ගැනීමට තමාට නොහැකි බව යි.’ගන්න! ගන්න! ඒ අම්ම උදවුවක්නෙ කරන්නෙ.’සිද්ධිය අදහා නොගත හැකි වුව ද මම තරුණයා උනන්දු කළෙමි. ස්තුති පූර්වකව නෝට්ටුව අතට ගත් ඔහු මුදල් ගෙවා ආපසු පැමිණියේ ය.’අම්මෙ, පුළුවන්නං මට අම්මගෙ බැංකු ගිණුම් අංකෙ දෙන්න. මං ඒකට සල්ලි දාන්නං.’’ඕන්නැ ළමයො, ඔයාගෙ වැඩේ උණානෙ. ඒ ඇති.’’තරුණයා ගේ ඇවිටිල්ල වැඩි වූ තැන ඇය ගිණුම් අංකය දුන්නා ය.එකෙ’කා නාඳුනන මේ මව සහ තරුණයා අතර සිදු වූ පුදුම සහගත මිනිස් සබඳතාව සෙස්සන් ගේද සතුටට හේතු විය.විදේශගත පුතණුවන් ගේ රියැදුරු බලපත්‍රයට අදාළ සේවාවක් ඉටුකරවා ගැනීමට පැමිණි පිළියන්දල ගුණවතී වීරතුංග මාතාවනි, ඔබ උතුම් මවකි. ඔබට යහපත සැලසේවා!  පුවක්පිටියේ හිගුරල, සුරංජි ලක්මාලි මෙනෙවිය විසින් යොමු කරන ලද ලිපියක් ඇසුරිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>12</day>
    </date>
    <link>http://www.silumina.lk/2010/12/12/_art.asp?fn=as1012122</link>
    <topic>යව්වන උයන</topic>
    <author/>
    <content>යව්වන උයනහොඳී ආච්චි කියන්නෙ බොහොම පිරිසුදුවට අඳින පළඳින ක්‍රියාවෙන් මෙන්ම කතාවෙන් ද පිරිසුදුකම පෙන්වන තනි පංගලමේ ජීවත්වෙන ගෑනු කෙනෙක්. උන්දැගෙ හැඩරුව ඇඟපත පැහැය කොච්චර ලස්සන වුණත් අවිවාහකව ජීවත් වෙන්න තීරණය කළා. වත්තෙ පිටියෙ ගහේ කොළේ හැදෙන දෙයින් ලබන ආදායමෙන් ඇය ජීවිතය ගැට ගහ ගත්තෙ.කොයි කවුරු එක්කත් ඇය පයුරු පාසනයට බොහොම කැමති නිසා අහල පහල ඉන්න වැඩි දෙනෙක් රහට බුලත් විටක් හපන්න එන්නෙ හොඳී ආච්චිගෙ පැලට. කොයි කවුරු ආවත් කහට කෝප්පයක් දීම ඇගේ සිරිත.දවසක් ගස් කපන කට්ටියක් අල්ලපු වත්තෙ ගස් කපන්න ආව. ඉතින් ආච්චිත් ගස් කපන දිහාවට එබිකම් කරල බැලුවෙ අතු පාහින කොට ඒවා තමන් හිටෝපු කෙසෙල් ගස් උඩට වැටෙයි කියල මිසක් ගස් කපනවට විරුද්දෙ නෙමෙයි. මිනිස්සු ගස් කොළන් වලට හානියක් නැතුව ගස් කපන්නට වූහ. ඉර මුදුන් වෙන්න කලින් නාන එක ආච්චිගෙ පුරුද්ද නිසා උන්දැ වතුර නාන ගස් මුට්ටියයි. පැමෝරා සබන් කෑල්ලයි දියට අඳින දිය රෙද්දයි, තුවායයි අරන් වත්ත පහළ ළිඳට ගිහින් නා ගත්ත.නාල කොණ්ඩෙ තෙත මාත්තු කරල ඇඟපත පිහගෙන, ගෙනිච්ච හැට්ටෙ රෙද්ද ඇඳගන, දිය රෙද්දත් සබන් ගාල හෝදා ගෙන, හවරියයි සබන් කෑල්ලයි මුට්ටියට දමාගෙන ආපහු පැලට ආවා. ඇවිත් දිය රෙද්ද වැලේ වනන කොට ගස් කපපු දෙතුන් දෙනත් පැලට ආවෙ පිපාසෙට වතුර බොන්න. ආච්චි ඒ අයට වතුර දීපු ගමන් විට වට්ටියත් ළං කළ කැමති කෙනෙකුට විටක් හපන්න. විට කන ගමන් ඒ අයගෙන් කෙනෙක් ආච්චිගෙන් ළඟපාත කඩයක් නැද්දැයි ඇහුව, ඉතින් ළඟපාත කඩයක් නැති බව උන්දැ දන්න හින්ද, හැතැප්ම දෙක තුනකින් මෙහා කඩයක් නැති බව උන්දැ කිව්ව.කහට කෝප්පයක් නොබී මහන්සි වෙන්න බැරි බව ඔවුන් වචන වලින් තේරුම් ගිය හින්ද. උන්දැට මේ ආගන්තුක අය ගැන මහත් අනුකම්පාවක් ඇති වුණා.“මට කන්ඩ දෙයක් නම් දෙන්ඩ නෑ. ඒ වුණාට ඔය ළමයින්ට හිතේ හැටියට ;හාඳට පිරිසුදුවට කහට ටිකක් නම් හකුරුත් එක්ක දෙන්නම්. ඒත් අදට විතරයි. හෙට එන කොට ඔය මගින් කොටා බාන්න මොකවත් ඇන්න එන්න.හැබැයි ඉතින් මගෙන් මිසක් පිරිසුදුවට කහට කෝප්පයක් මෙහෙ අහල ගං හතෙන්ම හම්බ වෙන්නෙ නෑ කියමින්” ඇය නාපු ගස් මට්ටියත් රැගෙන පුංචි කුස්සිය පැත්තට ගියාය. ගස් කපන්නන් විට හපමින් නොයෙක් කතා කියමින් කාලය මැරුවේ ආච්චි කහට වක්කර දෙන තුරුය.පැය බාගයක් ගත වුනේ යන්තමිනි, ආච්චි සුදු බේසමකට වතුර පුරවා ගෙනවිත් කාටත් පෙනෙන්නට පැත්තකින් තැබුවාය. සුදු කෝප්පා දෙක තුනක් ගෙනවිත් සබන් දමා සෝදා පැත්තක තැබුවේ කාටත් පෙනෙන්නටය. අනතුරුව තේ වක්කරන ලොකු මැටි ජෝගුව පිල උඩ තැබුවාය. කව්රුත් ආච්චිගේ වැඩ කටයුතු අගේ කොට සලකමින් ඒ දෙස බලා සිටියහ. ආච්චි නැවත ගෙට ගොස් හකුරු බෝතලය හා තේ කුඩු බෝතලය ගෙන ආවාය.තව තේ ටික හදන්නට අවශ්‍යව ඇත්තේ උණු වතුර පමණි. ආච්චි උණු වතුර හැලිය කඩ මල්ලකින් අල්ලා ගෙන ගෙන විත් පිල් උඩ තිබෙන ජෝගුවට මුට්ටියේ වතුර එක විටම හැලීය.සුදු පෙණ සහිත වතුර සමඟ “ජබහ්” ගා කළු හෝතඹුවකු මෙන් සතකු තේ ජෝගුවට ඇඳ වැටෙන දුටු අමුත්තෝ හිනාව නවතා ගත නොහැකි ව එතනින් පැන දිවූහ. ආච්චිට තරු මතු විය. තමා නාපු ගස් මුට්ටියේ තම හවරිය සබන් කෑල්ල තිබුණු බව සිහි වූයේ එවිටය.හුඹුටියාවේධර්මසේන කරුණානායක - නිට්ටඹුවජීවිතය... කියන්නෙ පුංචිම පුංචි මිරිඟුවක් පසුපස හඹා යන මුව පොව්වෙක් වගේ කියලා කිව්වහම... ඔබේ වතේ මැවෙන්නෙ උපහාස බැල්මක් ජීවිතේ ගැන කලාත්මකව නිර්වචනයක් කළා කියලා ඒ වචනෙට අපි නමකුත් දාමුකො... ඉතින්, මේ ජීවිතය සැඩ සුළඟක් කියලත් සමහර අය හඳුන්වනවා... මහ ගොඩක් බලාපොරොත්තු ඇතිව හිත තනියම හදාගෙන ජීවත්වෙන නොරිකො සං වගේ ජීවිතේ ගැන හිතන අය අප ජීවත්වන... ලෝකෙත් ඉන්නවා... ඇය සෙනෙහසින් නවාතැනක් සොයන විට ආදරයට තෘප්තිමත් නොවූ දෙවොන්දරො සං... ලෞකික ජීවිතයෙන් මලවුන්ගේ ලෝකයට නිදහසේ පියෑඹුවේ... ඒ අසරණ නොරිකො සං ගේ බලාපොරොත්තුත් අරගෙන... මළගිය ඇත්තෝ... නැවත පැමිණෙන මේ ජීවන මංතලයේ ජීවිතය... ගොඩනඟාගෙන ජීවිතය... ජීවත් කරවන එකත් මහ ලොකු හව හපන්කමක්...නදීශානී සඳරේඛාඅනුරාගොඩපැපිලියවලඑන්න ළඟයි විභහගෙ ප්‍රතිඵල අද හෙටම.. පාස් උනොත් කැම්පස් යත හැකි ඉහළින්ම..ඒත් මගේ හිතට බයයි එහි වෙන දේවල් ඇහුවාම.. බනින්නෙපා අම්මේ කැම්පස් නොගියාට...පී.වී. ස්ථිර මධුසංකබුලත්සිංහලඔන්චිලි චිලි චිල්ලමලේ ඔන්චිල්ලාවේ කෝන් පිට්ටු ඉගිලුණය වැලි පිල්ලෑවේ මාදම් බෝවිටියා පිරි නෙල්ලි කැලෑවේ සෙල්ලම් කළ හැටි මතකද අපි පොඩි කාලේසුදුරෙද්දෙන් ඔලුව වසා නුඹ ගේ මුල්ලට කෙරුණා ලොකු නැන්දලා නැකත් සොයන් ගම මහගෙදරට වැදුණා කැවුම් - කොකිස් මුං අතිරස කිරි බතක්ද ඉදුණා මුළු ගමටම මඟුල් කියන් බුලත් හෙප්පු ඇදුණානුඹ ලොකු ළමයෙක් වීලා ගේ මුල්ලට වැදුණා උඹත් එක්ක සෙල්ලම් කළ මට තහංචි වැටුණා සෙල්ලම් ගේ පාළු වෙලා මට හරි දුක හිතුණා අනේ නඟේ හනික වරෙන් කෝන් පිට්ටු ඉදුනාඇල්පිටියේ පියසේන ඕපාත”තරුණකම ජීවිතයක අවශ්‍යයෙන්ම ඇතුළත් අවස්ථාවක් නොවේ. එය සිතේ පවත්නා හැඟුමකි. අවුරුදු බොහෝ ගණනක් ජීවත් වීම නිසා කෙනෙකු මහළු ;නාවේ. මහළු බව ඇති වන්නේ කෙනෙකුගේ ජීවිත පරමාර්ථ පාළුවට යෑමෙනි.වයස හමේ රැළි වට්ටන නමුත් ආත්මයේ රැළි වට්ටන්නේ නැත. එයට බලපාන්නේ බලාපොරොත්තුවේ උල්පත් සිඳීයාමය. ආත්ම විශ්වාසය පවත්නා තුරු ඔබ තරුණය. භීතිය සිතේ පැලපදියම් වූ දා සිට ඔබ මහළුය. ඔබ ඔබ ගැන නිසැක වන තුරු ඔබ තරුණයි. සැකයේ බීජයට සිත තෝතැත්න වූ පසු ඔබ මහළු වෙයි. ජීවිතය ගැන අලුත් අලුත් බලාපොරොත්තු අවසන් වීමත් සමඟම මහළු බව ඔබ කරා පැමිණෙයි.”ජනරාල් ඩග්ලස් මැක් ආතර්(දෙවැනි ලෝක යුද්ධයේදී මිත්‍ර හමුදාවේ ජයග්‍රාහී යුද වීරයෙක්.)(ඔහුගේ 75 වන ජන්ම දිනයේදී භාග්‍යා එම්. හේරත් කැකිරාවජීවිතය නම් නවාතැනෙන් මිනිසා ලැබු උතුම්ම වස්තුව ආදරයයි. ආදරයට අර්ථකතන දිය නොහැක. උපමා දිය නොහැක.ජීවත්වන මිනිසා තුළත් සතා සිවුපාවා තුළත් ඒ උත්තරීතර ආදරය ඇත.මෙලොව එළිය දකින සියල්ලෝම ආදරය උපතින්ම රැගෙන එති. එහි වැදගත් ම අවස්ථාව නම් මවක් දරුවෙකුට දක්වන ආදරයයි.මිහිපිට සත්ත්වයා රඳා පවතින්නේ මවකගේ ඇති ආදරය කරුණාව නිසා ය. කුස තුළ සිටින දරුවා මෙලොව ජනිත වූ පසු මවකගේ රුධිරය කිරට හැරුණේ ආදරය නිසාවෙනි. එහෙයින් මව් කිරි බිව් සියල්ලන්ගේ ම සිත් තුළ හදවත් තුළ ආදරය, සෙනෙහස තිබිය යුතුම ය. එසේ නොවන්නේ නම් ඔහු හෝ ඇය උන්මත්තකයෙක් ය.තවද, ආදරය හා ආශාව වෙන්කර හඳුනා ගැනීම ඉතා වැදගත් ය. ආශාවන් නිසා අද මිනිසුන් රිසි දේ ලබා ගැනීමට තරග කරයි. දූෂණය, වංචාව, මිනිමැරුම් සිදුවන්නේ ආශාවන් වෙන්කර හඳුනා නොගත් කමින් ය.ආදරය උතුම් කොට තැකීම යහපත් වන අතර ආශාව ජීවත්වීම සඳහා මිස, තවත් අයෙකුට හිරිහැරයක් කරගත් අවියක් ලෙස යොදා ගැනීම වරදක් ය. නිවැරැදිව ආදරය කරන මිනිසා නිවැරැදිව ජීවිතය දකියි.එහෙයින් ම,ජීවිතය නම් වූ උද්‍යානයේ ආදරය පුෂ්පයක් වැනි ය.  කැළුම් ගුරුගේ10 කණුව - ඉමදූවසැඟවී නොපෙනී කිසිවෙකුටත් දුර ඈතක පුංචි කොනක පිපිලා මල් පොහොට්ටුවක්...සිත් පිත් නැති කුරිරු ලොවේ රුදු නොපනත්කම් කිසිවක් අහෝ කෙසේ දෝ ඇය දන්නේ...සුවඳ පාට විහිදන්නටත් පෙර එපා පෙති කඩා වීසිකර බිම හෙලා පාගා දමන්නට...ලබාගනු වස් නිවුණු සැනසුම ඉඩදෙන්න ඒ පුංචි කැකුළට පිපෙන්නට බුදු පියුම් පාමුල...එන්. මධුමාලිමාවතේ ඇවිද ගොස් සිගමන් යදිනා පුංචි දුවේ ඇයි නුඹ මේ සිගමන් ඉල්ලන්නේ මව් පියන් නැතුවාද දියණියේනුඹගෙ ළමා විය මෙලෙස මහමඟ සිඟන්නට වෙන්නට හැරියාම කෝ... නුඹට අනාගතයක් නුඹ තාම පොඩි එකෙක් නමුත් නුඹ ලොකුවෙලා ළමිස්සියෙක් උනදාට තට්ට තනියමේ කොහොමද අගුපිල්වල කල් ගෙවන්නෙමේ කෲර සමාජය ගිල ගනියි නුඹව ඒ නිසා පොඩි දුවේ මම නුඹව කැටුව යමි විදි දරු නිවහනටඅනුක් පේමරත්නපළාත් ක්‍රමසම්පාදන අංශයසබරගමුව පළාත් සභාව  අපේ හීන එක එක එළිවෙලා තාත්ති මගේ අත ගත්තු දා ඉඳලම මගේ උතුම්ම ප්‍රාර්ථනය උනේ පුංචි පුතු පැටියෙක්. ආදරය, හිනාව වගේම දුක, කඳුළ, ළතැවුල ලඟ හිත හදාගත්ත එකම ශක්තිය උනේ ඔයා.ඔයා මගේ කුසට ආපු ආරංචිය තාත්තිගෙත් මාගේත් විවාහයේ බැඳීමට නව අරමුණක් එකතු වුණා. ඒත් එක්තරා මූසල දවසක අපේ ජීවිතයේ පහන වෙලා ආපු ඔයා මගේ මූනවත් නොබලා ගියා කියලා දැන ගත්තම මමයි තාත්තියි මොනතරම් ඇඬුවද?ඇතෙක් තරමට මගේ දිවියේ ශක්තිය වෙයි කියලා හිතූ මගේම රත්තරං පුතු පැටියා නිසා අම්මි දැන් අත්වැල බිඳුණු පාලමක් වගේ. ගෙදර විතරක්ම නෙමේ මගේ මුලු ජීවිතයම හිස් වෙලා පාලුවෙලා.මගේ රත්තරං පුතේ අම්මිගේ හිනාවත් අරං ආයෙත් අම්මිගේ කුසට එන්න. හැබැයි අඩු ආයුෂ අරන් ඇවිත් යන්න නෙමේ.සදහටම අම්මි ලඟ ඉන්න පුළුවන්නම් එන්න. මගේ ජීවිතේ එකම පැතුම ඒකයි.ආදරණීය අම්මා”රොයිස් බිල්” නම් ඇමරිකන් ජාතික පිරිමි ළමයෙකුගේත් අංක 13 ත් අතර වූ පුදුම බැඳීමක් පිළිබඳව ඇමෙරිකාවෙන් අසන්නට ලැබේ. 1913 ජුනි මස 13 දින පස්වරු එකට,එනම් දවසේ දහතුන්වන පැයේදී මෙලොවට ජනිත වූ ඔහුගේ එක් අතක ඇඟිලි හයකුත් අනෙක් අතේ ඇඟිලි හතකුත් බැගින් ඇඟිලි 13 ක් විය. එමෙන්ම “රොයිස් බිල්” එම පවුලේ 13 වන දරුවාද විය.වයස අවුරුදු 13 දී එනම් 1926 අපි‍්‍රයෙල් 13 වන දින පාසල ඇරී ගෙදර එමින් සිටි ඔහු 13 වන සැතපුම් කණුව අසලදී අංක එක්ස්.ඩී. දහතුන( X - D - 13)දරණ මෝටර් රථයේ හැපීම නිසා රෝහලේ අංක 13 වාට්ටුවට ඇතුළත් කර ස්වල්ප වේලාවකින් මිය ගියේය.ඔහු මරණයට පත්වූයේ දවල් දොළහ පසුවී විනාඩි හතළිස් හතටය. එනම් 13 වන පැයට විනාඩි 13 ක් තිබිය දීය. රොයිස් බිල්ගේ කෙටි ජීවිතයට අංක 13 කර ඇත්තේ අපූරු බලපෑමක් නේද?සෝමසිරි වී. පද්මපෙරුමබටුවත්ත රාගමඔබේ නිර්මාණාත්මක ලිපි කවි, සංකල්පනා, චිත්‍රකතා, විනෝද කතා, සත්‍ය අත්දැකීම් මේ ලිපිනයට එවන්න.සංස්කාරක යව්වන උයන, සිළුමිණ, ලේක්හවුස් කොළඹ 10.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>12</day>
    </date>
    <link>http://www.silumina.lk/2010/12/12/_art.asp?fn=as1012125</link>
    <topic>මංජේශ්වරී</topic>
    <author/>
    <content>මංජේශ්වරීමෙතෙක් කතාවචාමික සෙනෙවිරත්න නාවිකයකු ලෙස නාවික හමුදාවට බැඳෙන්නට පෙර තිලකා නම් තරුණියක සමඟ ප්‍රේම සම්බන්ධතාවක් ඇතිකරගෙන සිටියේය. ත්‍රිකුණාමල කඳවුරේ සිටි අවදියේ ඔහු ඇයට ලිපි ලීවේ තම සහෝදරයාගේ මාර්‍ගයෙනි.කෙසේ හෝ මේ සම්බන්ධතාව දෙදරා යන්නේ ඔහුටත් හොරෙනි. හේතු කිසිවක් ඔහු නොදනී. අවුරුද්දක පුහුණුවෙන් පසු අවුරුදු හතරක පුහුණුවක් සඳහා චාමික ඉන්දියාවට යවයි. ඔහුගේ හොඳම මිතුරා වූ උදය කුමාරද ඔහු සමඟ යයි. ඉන්දියාවට ගිය පසුවත් ඔහු තිලකා ගැන සිතයි. එහෙත් ටික කලකට පසු ඔහුට ඉන්දියානු තරුණියක ඇස ගැසෙයි.අද එතැන් සිට...මංජේශ්වරීගේ අනාගත සැලසුම් ගැන මට අසන්නට සිත්විය.“දෛවයට ඕන විදියට හැසිරෙන්න ඉඩ දීල අපි බලන් ඉමු. දැන් ක්‍රිෂ්ණදේව නෑ. වෙනත් අය ඒවි. ඒත් දෑවැදි ප්‍රශ්නෙ එහෙමමයි. දෑවැදි ඉල්ලන මිනිස්සු අපේ ගෙදර එනතාක් කල් මට ඔයා වෙනුවෙන් බලන් ඉන්න පුළුවන්.”මංජේශ්වරී මා ඇසූ ප්‍රශ්නයට කෙළින්ම පිළිතුරු දෙන්නට පටන් ගත්තේ පුදුම උද්යෝගයකිනි. ඈ මෙසේ කතා කරගෙන ගිය මුත් ඇගේ නිවසේ දෑවැදි ප්‍රශ්නයට මැදි වූ සහෝදරියන් තිදෙනෙක් ම සිටින බව මට සිහිපත් විය.මේ ප්‍රශ්නය විසඳීම ද කවදා හෝ මංජේශ්වරීට බාරවනු ඇතැයි මට සිතිණ.“මට තමයි සේරටම මුහුණ දෙන්න වෙන්නෙ. ඒත් මං පරාද වෙන්නෙ නෑ. කවදා හරි ඔය දෑවැදි ප්‍රශ්නයට විරුද්ධව මං සටන් කරනවා.සටන් කරන්න තවත් අය මං එකතු කර ගන්නවා.”එයත් එක්තරා විදියක අභියෝගයකි. ඉන්දියන් තරුණියක හා සම්බන්ධකම් පැවැත්වීමට මා ගත් ප්‍රයත්නය තවත් අභියෝගයකි. ජීවිතය පුරාවට යම් යම් අභියෝගවලින් ජය ගැනීමට උත්සාහ ගන්නා ගැහැනුන් අඩු ය. විශේෂයෙන් ම ඉන්දීය සමාජයේ ගැහැනුන්ට ප්‍රශ්න වැඩිය. නිදහස අඩු ය. එහෙත් මංජේශ්වරී තමන් ලද නිදහස උපරිමයෙන් භුක්ති විඳී. තවමත් ඇගේ ආදරයට තහංචි පැනවී නැත. ඈ තවමත් ආදරය රහසක් සේ තබා ගත්තේ ඈ සතු සූක්ෂ්ම බව ප්‍රයෝජනයට ගනිමින්.“හොඳයි මාව ලංකාවට ගෙනියන්න බැරි වුණොත් මොකද කරන්නෙ”ඈ හදිසියේම ඇසුවා ය.“මොනව කරන්නද? මෙහේ නවතිනව““එතකොට රස්සාව““ඔයාට රස්සාවක් කරල මට කන්න දෙන්න වෙනව. හොඳයි නේද?”මංජේශ්වරීගේ මුහුණට හිනාවක් නැඟුණේ නැත. හිස බිමට හැරවී කල්පනාව බර විය.“ඇත්තටම එහෙම වෙයිද?”බොහෝ වේලාවකට පසු ඈ ඇසුවා ය.“හොඳයි වුණොත්”“වුණොත් අපි ඒ වෙලාවට ඒක බලාගමු” ශ්‍රී ලංකා නාවික හමුදාවේ නීති රීති තදය. ශ්‍රී ලංකා නාවික හමුදාවේ නීති රීති ගැන මට හරි අවබෝධයක් නැත. ශ්‍රී ලංකාවේ ඕනෑම කෙනෙකු හා විවාහ වීමට අපට අවසර ඇත. සිංහල දෙමළ කියා වෙනසක් නැත.පුරවැසිභාවය ගැන විශේෂත්වයක් ඇත්දැයි මම නොදනිමි. එහෙත් මා මෙහි නාවික පුහුණුවට ආ විදේශිකයෙකි. අපට විවාහය තහනම් ය. එහෙත් ඒ බව මම කෙළින් ම මංජේශ්වරී සමඟ නොපැවසුවෙමි.“මට නැවක් බලන්න යන්න ආසයි”මංජේශ්වරී එසේ පැවසුවේ මා සරණාගතයින් ගෙන ගිය නැව ගැන කියමින් සිටියදී ය.“මොකද ඒ පාර නැව් ගැන නිබන්දනයක් ලියන්න ද හදන්නෙ.”“ඔයාට සේරම විහිළු. ඔයා නැවක ගත කරන ජීවිතය ගැන දැනගන්න මං ආස නැද්ද?”මෙය මා ඉදිරියේ උභතෝකෝටික ප්‍රශ්නයක් බවට පත්විය. මංජේශ්වරී නැවකට කැටුව යාමට අවසර ලබාගත හැක. එහෙත් ඈ කාගේ කවුද කියා පැවසිය යුතු ය. ඈ මගේ නෑයකු නොවේ. විදේශිකයන්ට මෙහි නෑකම් කොයින්ද? මිතුරියක වශයෙන් ඈ තනිව කැටුව යාම බොහෝ දෙනාගේ සැකයට හේතුවනු ඇත. විශ්ව විද්‍යාල සිසුවියන් කිහිප දෙනෙක් එක්ව කරන ඉල්ලීමකට නම් පහසුවෙන් අවසර ලබාගත හැක.මම මංජේශ්වරී සමඟ ඒ බව පැවසුවෙමි. ඇගේ සිත පිනා ගිය බවක් පෙනිණ. ඈ මගේ දෑතම එකට එකතු කර මුවට තබා ගත්තා ය.“මං ලියුමක් හදන් එන්නම්”“කවුද එන්නෙ”“මගේ හොඳම යාළුව සාවිත්‍රියි. චින්තයි ඇතිනෙ.”නැව බැලීමට අවසර ලැබිණ. විශ්ව විද්‍යාල සිසුවියක වශයෙන් පෙනී සිටීම නිසා චින්තට දරු දෙදෙනා කැටුව යෑමට නොහැකි විය. ඔවුන්ට බොරුවක් කියා සකුන්තලා දේවිගේ නිවසේ නවත්වනු ලැබීය.විසාකපට්ටම්වලට මංජේශ්වරී පැමිණියේ පුදුම සතුටකිනි. උදයකුමාර ද අප කැටුව ආවේ ය. පහසුව නිසා මා නරඹන්නට තෝරා ගත්තේ මා පුහුණුව ලැබූ සයර් නෞකාව ය.අපි බෝට්ටුවකින් පැමිණ නැවට ගොඩවීමු.“මේක තමයි සරණාගතයින් ගෙනිච්ච නැව“මංජේශ්වරී කෙසේ වුව ද චින්තා ඒ අසා පුදුමයට පත් වූවා ය. ඇගේ සිත අවුල් වූ බවක් පෙනිණ. මුහුණ මැලවී ගියේ ඇයට නොදැනුවත්වම ය. ඈ මුහුදට විවර වූ තට්ටුවේ වූ බංකුවක් මත ඉඳ ගත්තා ය.“චින්තා මොකද? බෝට්ටුවෙ ඇවිත් හිස කැරකෙනවද?”මංජේශ්වරී ද ඈ අසලින් ම වාඩිවෙමින් ඇසුවා ය.“සී සික්ද?”සාවිත්‍රි ද ඈ අසලින් ම ඉඳ ගත්තාය.“නෑ මංජු. මට රාජු මතක් වුණා.”“මේ හදිස්සියෙ.”“සරණාගතයන් ගෙනිච්චි බව මම දන්නෙ නෑ. රාජු හිතන් හිටියෙ සරණාගතයින් ගෙනියන කොට කොහොම හරි හිරෙන් පැනල ඇවිත් නැවකට රිංග ගන්න.”මංජේශ්වරී පුදුමයට පත්වූවා ය.“හිරෙන් පනින්න ක්‍රම තියෙනවලු. ඒත් හිරෙන් පැනල මෙහේ ඉන්න බැහැනෙ. අහුවෙනවා. ඒ හින්ද රාජු හිතන් හිටියෙ හිරෙන් පැනල ඇවිත් කොහොම හරි ශ්‍රී ලංකාවට පැනගන්න.”සරණාගතයන් ගෙනයන බව මම මංජේශ්වරී සමඟ හෝ නොපැවසුවෙමි. එය එතරම්ම රහසිගත ආරක්ෂක ගමනකි. නාවික හමුදාවේ සුරක්ෂිත බවට අප වගකිව යුතු ය. සරණාගතයින් ලංකාවට යැවීම කටින් කට පැතිර ගියේ නම් එය මෙහි සිටින එල්.ටී.ටී.ඊ. ත්‍රස්තයන්ට ද පහරදීමක් සඳහා හොඳ අවස්ථාවකි. මා මේ බව මංජේශ්වරී සමඟ හෝ පැවසුවේ ඒ අවස්ථාවේ උන් සරණාගතයින්ගේ මුල් කණ්ඩායම ලංකාවට ගෙන ගොස් බාරදුන්නාට පසුවය.චින්තා තවමත් රාජුට ආදරේ ය. ඇගේ කතා බහින් ඒ බව පැවසෙයි. උදය කුමාර සිටියේ අමනාප ගතියකිනි.“නැව බලන්න ආව නම් අනන් මනන් කතා නැතුව නැව බලමු.”උදයකුමාර කීවේ කාටත් ඇසෙන්නට ය. ප්‍රථමයෙන් ම මංජේශ්වරී උන් තැනින් නැගිට්ටාය. අනෙක් දෙදෙනාට ද පමා නොවී ඈ අනුගමනය කරන්නට සිදුවිය.චින්තාගේ හැසිරීම් රටාව වෙනස්වීම නිසා නැව බලන්නට පැමිණීමේ සතුට සේදී ගියාක් මෙන් විය.“මේක යුද්ධ නැවක්.”මම විස්තර කළෙමි.නැව තුළ සවි කළ කාලතුවක්කු කිහිපයක් ද විය. අවශ්‍ය අවස්ථාවකදී පුපුරවා හැරීම සඳහා පුපුරන ද්‍රව්‍ය ද ගබඩා කොට තිබිණ.හදිසි අවස්ථාවකදී පාවිච්චි කරන්නට මිසයිල මෙන් ම මෝටාර් ද විය. මේ සියල්ල නැරඹූ මංජේශ්වරීගේ සිත ද කැලඹුණු බවක් පෙනිණ.“අපට නෙවෙයි යුද්ධ නැව් වටින්නෙ ඔයගොල්ලන්ට”ඒ බව හෙළි කරමින් මංජේශ්වරී පැවසුවා ය. නැවේ තට්ටුවක රඳවා තිබූ හෙලිකොප්ටරය දුටු මංජේශ්වරී පුදුමයට පත් වූවාය.“ඕකෙන් තමයි මම ලංකාවට පියෑඹුවෙ““ඇත්තද?”කලින් මේ බව මම මංජේශ්වරී සමඟ පවසා තිබුණි. එහෙත් චින්තාට මෙය මහත් පුදුමයක් විය.“චාමික ගෙදර ගියා ද?”චින්තා ඇසුවේ ඒ පුදුමයෙනි.“නෑ. ටික වෙලාවයි තිබුණෙ. මම ත්‍රිකුණාමල වරායෙ හිටිය යාළු මිත්‍රයො ටික මුණ ගැහුණා. ඒකත් සතුටක්.”“මටත් දරුවොත් එක්ක ඔය නැවෙන් ශ්‍රී ලංකාවට යන්න තිබුණා නම්.”චින්තා සුසුමක් හෙළුවා ය. මම කිසිවක් නොදෙඩුවෙමි. කළ හැකි, කළ නොහැකි බොහෝ දේ ඇත. ඒවා මේ මොහොතේ චින්තාට විස්තර කිරීමෙන් ඵලක් නැත.අප නැවේ කැබින් කාමරය ද මේ විශ්ව විද්‍යාල සිසුන් තිදෙනාට දැකගන්නට සැලස්සුවෙමි. කපිතාන් එහි සිටියේ නැත. රේඩාර් යන්ත්‍ර ක්‍රියාකරවන අන්දම පෙන්වුව ද ඒවා ඔවුන්ට තේරුම් ගියා දැයි නොදනිමි. කෙසේ වුව ද නැවෙන් පිටතට පැමිණෙද්දී චින්තා හැර අනෙක් දෙදෙනා සතුටට පත්ව සිටියෝ ය. මංජේශ්වරීට මගෙන් අසන්නට බොහෝ ප්‍රශ්න තිබිණ.“හොඳයි මුහුද මැදදී නැව හිල්වෙලා වතුර පිරුණොත් මොකද කරන්නෙ”“ඒවට පිළියම් තියෙනව ඉස්සෙල්ල වතුර ටික ඉහළ දාල තාවකාලික පිළියමක් කරන්න පුළුවන්. කොහොම වුණත් ඊට පස්සෙ ළඟම තියෙන වරායකට සේන්දු කරන්න වෙනවා.”“මුහුද මැදදි නැව කොල්ල කෑවොත්”“ඒකෙන් ගැලවෙන්න පුළුවන් සේරම දේවල් නැව ඇතුළෙ තියෙනවනෙ. ලේසියෙන් අපට ගහන්න බෑ. හුඟක් නැව්වල යන අයට හොඳ යුද්ධ පුහුණුවක් තියෙනවා. අනික එකොළොස් සැරයක් සරණාගතයො අරගෙන ගිහිල්ලත් අපි එල්.ටී.ටී.ඊ. ත්‍රස්තයන්ට අහුවුණේ නැහැනෙ.”අනතුරුව මංජේශ්වරීට එල්.ටී.ටී.ඊ. සංවිධානය ගැන තොරතුරු දැනගැනීමට අවශ්‍ය විය.“මේක ජාතිවාදී ප්‍රශ්නයක් නේද?” ඈ ඇසුවේ අප ආපසු එද්දී ය. “නෑ. සිංහල දෙමළ මිනිස්සු අතර කිසිම තරහක් නෑ. මේක ත්‍රස්තවාදී ප්‍රශ්නයක්. යාපනේ ජනතාවගෙන් කොටසක් වෙනම රාජ්‍යයක් ඉල්ලනවා. එල්.ටී.ටී.ඊ. සංවිධානය තමයි ඒකට මුල්වෙලා කටයුතු කරන්නෙ. ඒකට හැම ද්‍රවිඩ ජාතිකයෙක් ම කැමතියි කියල කියන්න බැහැ.”මා අප රට යුද වදින ප්‍රශ්නය මංජේශ්වරීට පහදා දුන් නමුත් ඇය ඒ මුළුමනින් ම තේරුම් ගත්තා දැයි නොදනිමි. අප රට තුළ පවත්නා යුදමය වාතාවරණය බොහෝ විදේශීකයන්ට නොවැටහේ.“අපේ රටෙත් ඔය වගේ බෙදුම්වාදයක් තිබුණ බව ඉතිහාසය කියනවා. බෙංගාලය නේපාලය ඉන්දියාවෙම කොටස්. පස්සෙ කඩාගෙන ගිහින් වෙන්වුණා. අන්තිමට වෙන්වුණේ පාකිස්ථානය. ඒ අවස්ථාවෙ සිදුවුණ ජීවිත හානි ගැන නම් කියල නිම කරන්න බැහැ. ඉන්දියාවෙ හිටපු සියලුම මුස්ලිම් ජාතිකයන්ට පාකිස්ථානයට යන්න වුණා. අන්තිමට ඔවුන් දුම්රියක නැඟිල යනකොට ඒ දුම්රිය පිපිරෙව්වා. අහිංසක මිනිස්සු. ඇත්තටම මට නම් හිතා ගන්න බැහැ මිනිස්සු මේ තරම් දරුණු වුණේ කොහොමද කියල. ඉන්දියාවෙ ආගම් ප්‍රශ්නය තවමත් දරුණුයි. ඒක කුල භේදයත් එක්ක එකට බැඳිච්චි එකක්. තවමත් සික්වරු හින්දු ආගමිකයන් එක්ක තරහයි. ඉන්දිරා ගාන්ධි අගමැතිනිය වෙඩි තියල මැරුවෙත් සික් ජාතිකයෙක්.”ඉතිහාසය කියන බොහෝ දේවල් මංජේශ්වරීගේ කතාවේ ඇතුළත්ව තිබුණි. කවදා හෝ ප්‍රභාකරන් නමැති ම්ලේච්ඡයා ගැන ද ඉතිහාස පොතේ ලියවෙනු ඇත. අපේ රටේ තැන තැන බෝම්බ පිපිරෙන අන්දම මංජේශ්වරී සමඟ කිව යුතු නැතැයි මට සිතේ. සත්‍ය තොරතුරු දැන ගත් විට මා සමඟ ලංකාවට යාමට ඈ බියවනු ඇත.නැව නැරඹීමෙන් පසු මංජේශ්වරී සාවිත්‍රි සමඟ විශ්ව විද්‍යාලය බලා පිටත්ව ගියා ය. උදය කුමාර සමඟ තනිව කතා කිරීමේ අවශ්‍යතාව නිසා දෝ චින්තා අප සමඟ අප විවේකාගාරයේ මොහොතක් නැවතුණා ය. මංජේශ්වරී හා සාවිත්‍රි වැඩි වෙලාවක් අප සමඟ ගත නොකර පිටව ගිය බැවින් ඔවුන් ගැන කිසිවකු තුළ වැඩි සැකයක් ඇති නොවී ය. එහෙත් මා ඉන්දියන් තරුණියක හා සම්බන්ධකම් පවත්වන බව තුඩ තුඩ පැතිර ගොස් තිබූ බැවින් සමහරු ඔවුන් දෙස මඳ සැකයෙන් බැලූහ.චින්තා උදයකුමාර සමඟ කතා බහේ යෙදුණේ කිසිවකුටත් රහසින් නොවේ. ඔවුන්ගේ පෞද්ගලිකත්වය රැකෙන්නට ඉඩ දී මම පසෙකට වීමි.“කව්ද බං අර උදයත් එක්ක කදේ දාගෙන ඉන්න කෙල්ල”ද්‍රවිඩ සගයෙක් මගෙන් ඇසුවේ ය. ශ්‍රී ලංකා තානාපති කාර්යාලයෙ වැඩ කරන්නෙ. ශ්‍රී ලංකාවෙන් උදයගෙ නෑයො කට්ටියක් එනවා. ඒකට උදව් ඉල්ලගන්නයි ඔය කතා කරන්නෙ.”“එතකොට නැව බලන්න ආවෙ විශ්ව විද්‍යාල ශිෂ්‍යාවො කියල නේද කිව්වෙ““ඔව්. ඔව්... ඔය ගෑනි තානාපති කාර්යාලයෙ වැඩ කරන ගමන් බාහිර පාඨමාලාවක් කරනව.”“එතකොට අපේ එකෙක් නෙවෙයි.”“නෑ සිංහල ගෑනියෙක්.කර්තෘට ලියන්න | මුද්‍රණය සඳහා</content>
  </post></root>