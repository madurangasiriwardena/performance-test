<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2011</year>
      <month>04</month>
      <day>24</day>
    </date>
    <link>http://www.silumina.lk/2011/04/24/_art.asp?fn=ab1104241</link>
    <topic>කිසිදු රටකට වෙනත් රටක අභ්‍යන්තර</topic>
    <author/>
    <content>ප්‍රවීණ මාධ්‍යවේදී මොහාන් සමරනායකඑක්සත් ජාතීන්ගේ සංවිධානය ගැන කතා කළ හැකි හොඳම හා කෙටිම හැඳින්වීම තමයි, එය ස්වෛරී (නිදහස්) ජාතීන්ගේ සංවිධානයක්. මේ සංවිධානය බිහිවෙන්නේ 2 වන ලෝක සංග්‍රාමයත් සමඟ.එක්සත් ජාතීන්ගේ සංවිධානය වැනි සංවිධානයක් බිහිවීමට ආසන්නම හේතුව තමයි පසුගිය ශතවර්ෂයේ පළමු භාගය තුළ සිදුවූ මහා පරිමාණ යුද්ධ. එනම් පළමු ලෝක යුද්ධය වගේම දෙවැනි ලෝක යුද්ධය හේතු වුණා. මේ ලෝක යුද්ධ දෙකේදී සිදුවූ විශාල ජීවිත හානිය දළ වශයෙන් මිලියන 82 ක් පමණ වුණා. ජීවිත විනාශයේ ප්‍රමාණය අනුව සිදුවූ දේපළ විනාශය අපිට තේරුම් ගත හැකියි.මේ පසුබිමේ දෙවැනි ලෝක යුද්ධය සිදුවෙමින් තිබෙන අතරම ඒ අවදියේ සිටි ඉදිරි පෙළේ රාජ්‍ය එකතු වී එක්සත් ජාතීන් නමින් සංවිධානයක් හදාගත්තා. මේ සංවිධානයටත් ව්‍යවස්ථාවක් තියෙනවා. අපි එය හඳුන්වන්නේ එක්සත් ජාතීන්ගේ ප්‍රඥප්තිය ලෙසයි.මේ ප්‍රඥප්තියේ සංවිධානයේ පරමාර්ථ, මූලධර්ම, සංවිධානයේ ව්‍යුහය, එක් එක් ආයතනය සතු බලතල වගේම සාමාජික රාජ්‍යයන්ගේ වගකීම පැහැදිලිව සඳහන් වෙනවා. ඕනෑම සංවිධානයකට වගේම එක්සත් ජාතීන්ගේ සංවිධානයටත් පරමාර්ථ තියෙනවා.මේ ප්‍රධාන පරමාර්ථ 4 ඔවුන්ගේ ප්‍රඥප්තියේ පළමු පරිච්ඡේදයේ පළමු වගන්තිය යටතේ සඳහන් වී තියෙනවා. ඉතාම කෙටියෙන් සඳහන් කරනවානම් පළමු පරමාර්ථය තමයි අන්තර් ජාතික සාමය හා ආරක්ෂාව පවත්වා ගැනීම. දෙවැන්න තමයි සමාන අයිතිවාසිකම් හා ජනතාවගේ ස්වයං තීරණ ගැනීමේ අයිතියට ගරු කිරීම මත පදනම් ව ජාතීන් අතර මිත්‍රත්වය වැඩි දියුණු කිරීම.තෙවැනි පරමාර්ථය ලෝකයේ ආර්ථික, සමාජයීය, සංස්කෘතික හෝ මානුෂීය ගැටලු විසඳීමේලා අන්තර් ජාතික සහයෝගීතාව සාක්ෂාත් කිරීම. හතරවැනි පරමාර්ථය ඉහත ප්‍රථමයෙන් කී අරමුණු සපුරා ගැනීම සඳහා පහසුකම් සලසන යාන්ත්‍රණයක් ලෙස ක්‍රියා කිරීම.මෙසේ පරමාර්ථ ගැන සඳහන් වනවා පමණක් නොව එම පරමාර්ථ සපුරා ගැනීමේ දී ක්‍රියා කළ යුතු ආකාරය පිළිබඳව මඟ පෙන්වන මූලධර්ම 7 ක්ද සඳහන් වෙනවා. ඒ හැම නොවුණත් එයින් කිහිපයක් අපිට අදට වැදගත් ;වනවා.එහි වැදගත් මූලධර්මයක් සඳහන් කරනවානම් සියලු සාමාජික රටවල ස්වෛරී බව සමානාත්මතාව අගයමින් ඒ අනුව කටයුතු කිරීමයි. අද අපි හොඳින් දන්නා කරුණක් තමයි රටවල් අතර පවත්නා විෂමතාව, භූමියේ ප්‍රමාණය, ජනගහනයේ ප්‍රමාණය, රටක් සතු යුද ශක්තිය, ධනවත්කම ආදි කරුණු මත මේ විෂමතා තීරණය කෙරෙනවා. මේ වෙනස්කම් රටවල් අතර සම්බන්ධතා හැඩ ගැස්වීමේදී තීරණාත්මකව බලපානවා. හැම විටම ධනවත් බලවත් රටවල් අබල දුබල රටවලට අනිසි බලපෑම් කරනවා. මේ කරුණු පදනම් කරගෙනයි ස්වෛරී සමානාත්මතාව පිළිබඳ මූලධර්මය ඇතිවුණේ.තවත් මෙහි සඳහන් මූලධර්මයක් තමයි සෑම රාජ්‍යයක්ම සිය අන්තර්ජාතික සබඳතාවලදී අනිත් රාජ්‍යයකට එරෙහිව බලය යෙදවීම හෝ යොදන බවට තර්ජනය නොකිරීම.මෙයත් ඉතා වැදගත් කරුණක්. එහෙම නොවූවා නම් සිදුවන්නේ බලවත් රටවල් දුප්පත් රටවල් බියගන්වා තම අවශ්‍යතා ඉටුකර ගැනීමයි.මේ කරුණ යටතේ සෑම රාජ්‍යයක්ම සෙසු රාජ්‍ය සමඟ ඇතිවන ආරවුල් සාමකාමී ලෙස සමථයකට පත් කිරීමට උත්සාහ කළ යුතුයි. මේ මූලධර්මය අනුව කිසිදු රාජ්‍යයකට වෙනත් රාජ්‍යයක අභ්‍යන්තර කටයුතුවලට ඇඟිලි ගැසීමේ හෝ මැදිහත් වීමේ අයිතියක් නැත.ලොව රටවල් තමන් සිදු කරන විවිධ කාර්යයන් හෝ සිදුවීම් අන්තර් ජාතික සබඳතාවලට අදාළ වෙන්න පුළුවන්. නොවන්න පුළුවන්. සමහර කරුණු ඒ රටේ දේශ සීමාවලට පමණක් සීමා වන්න පුළුවන්. උදාහරණ ලෙස අපේ රටේ බලයට පත්විය යුතු ආණ්ඩුව තීරණය කිරීම වෙන රටක අයිතියක් නොවේ. එය තීරණය කළ යුත්තේ අපේ රටේ ජනතාවයි. එසේ නොමැතිව අපේ රටින් පිට අයට උපදෙස් දෙන්න බලපෑම් කරන්න අයිතියක් නැහැ. මන්ද එය විදේශයන්ට, අන්තර්ජාතික සාමයට බලපාන්නක් නොවන නිසා. අපේ රටේ නඩුවක් තියෙනවානම් එය අන්තර්ජාතික සාමයට බාධා නොවේ නම් එයට ඇඟිලි ගසන්නට කිසිදු අවශ්‍යතාවක් විදේශයන්ට නැහැ. මේ මූලධර්මය ගොනු කර ඇත්තේ රටවල් අතර විෂමතාව නිසා බලවත් රටවල් දුබල රටවල්වලට කරන අනිසි බලපෑම් නවත්වන්නයි.මේ ආදි පරමාර්ථ හා මූලධර්ම පදනම් කර මේ ආයතනය නිර්මාණය කර තියෙනවා, බෙහෙවින් සංකීර්ණ ආයතනික ව්‍යුහයක් මත. මේ ආයතනික ව්‍යුහය ප්‍රධාන ආයතන හා අතුරු ආයතන ලෙස කොටස් දෙකකට බෙදෙන අතර ප්‍රධාන ආයතනත් නැවතත් ප්‍රධාන ආයතන 6 කට බෙදෙනවා.මේ ආයතනවල කාර්යය විය යුත්තේ ඉහත මූලධර්ම මත පදනම් ව ප්‍රථමයෙන් සඳහන් කළ පරමාර්ථ ක්‍රියාත්මක කිරීම යි. එසේ නැතුව මේ එක්සත් ජාතීන්ගේ සංවිධානයේ කිසිම බලධාරියකුට හෝ නිලධාරියකුට අයිතියක් හෝ බලයක් නැහැ ඉහත ආයතනික තීරණයකින් බැහැරව ක්‍රියා කිරීමට.එක්සත් ජාතීන්ගේ සංවිධානයේ මහ ලේකම්ට පවා බලයක් නැහැ සාමාජික රටක් සම්බන්ධයෙන් ඒකපාර්ශ්වීය තීරණ ගැනීමට. තීරණය ආ යුත්තේ ආයතන හයෙන් එකකින්. විශේෂයෙන් දේශපාලන තීරණ එන්නේ මහා මණ්ඩලයෙන් හෝ ආරක්ෂක මණ්ඩලයෙන් හෝ මානව හිමිකම් මණ්ඩලය මඟින්.උදාහරණ ලෙස පසුගිය මාර්තු 18 දා එක්සත් ජාතීන්ගේ ආරක්ෂක මණ්ඩලය යෝජනාවක් සම්මත කළා, ලිබියාවේ හටගෙන තිබෙන අර්බුදයේදී සිවිල් ජනතාවගේ ආරක්ෂාව පිණිස ලිබියාවේ තහනම් ගුවන් කලාපයක් ස්ථානගත කිරීමට. මෙම තීරණය මත තමයි බටහිර රටවල් පහර දුන්නේ. එහෙම නොමැතිව එහි නිලධාරියකුට මේ පිළිබඳව තනි තීරණයක් ගැනීම අපහසුයි.එක්සත් ජාතීන්ගේ සංවිධානය ක්‍රියා කළ යුත්තේ ලෝකය වඩා යහපත් තැනකට පත්කිරීමටයි. සාමය සඳහා ආර්ථික, සමාජ සංවර්ධනය සඳහා ඔවුන් කටයුතු කළ යුතුයි.මේ සංවිධානය බිහි වී දැනට වසර 65 යි. මේ වසර 65 තුළ ඔවුන්ගේ ඉහත පරමාර්ථ ඒ ආකාරයෙන් ම ඉටු වූවා ද යන්න ප්‍රශ්නයක්. ඒ පිළිබඳව දිය හැක්කේ ද අසතුටුදායක පිළිතුරක්. පසුගිය වසර 65 දී ලෝක යුද්ධයක් ඇතිවූයේ නැහැ. මෙතැනදි එක්සත් ජාතීන්ගේ සංවිධානය යම් කිසි කාර්ය භාරයක් ඉටු කළා. නමුත් මෑත යුගයේ සිදුවූ ප්‍රධාන අසාධාරණ යුද්ධ වළක්වා ගැනීමට ඔවුන්ට නොහැකි වුණා. බලවත් රටවල උවමනාව මත සෙසු රටවලට එරෙහිව බලය යෙදවීමට පවා ආරක්ෂක මණ්ඩලයේ අනුමැතිය ලැබී තියෙනවා. මෙය ඉතා කනගාටුදායක තත්ත්වයක්.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>24</day>
    </date>
    <link>http://www.silumina.lk/2011/04/24/_art.asp?fn=ab1104242</link>
    <topic>කල්ලිවාදය මඟින් අධිරාජ්‍යවාදීන් අරමුණු</topic>
    <author>සුභාෂිණි ජයරත්න</author>
    <content>කොළඹ විශ්ව විද්‍යාලයේ ජ්‍යෙෂ්ඨ කථිකාචාර්ය නවරත්න රඹුක්වැල්ලඑක්සත් ජාතීන්ගේ සංවිධානයේ මහ ලේකම් වරයා පත්කළ උපදේශන කමිටු වාර්තාව මඟින් අප රට තුළ වූ ස්වාධීනත්වය සම්පූර්ණයෙන්ම විනාශයට පත්විය හැකියි. මෙම කමිටුව පත් කිරීමේ සිට ඉදිරියට ක්‍රියාත්මක වූ සියලු ක්‍රියාමාර්ගවල පසුපස සිටින්නේ ලෝ පුරා සිටින එල්ටීටීඊ හිතවාදි පිරිස්ය.මෙතැනදි සියල්ලන්ටම චෝදනා එල්ල කරන්නේ නැහැ. වෙනත් ආකාරයට කියනවා නම් මේ තත්ත්වය හඳුන්වන්න පුළුවන්, පරාජිත බලවේගවල උත්සාහයක් ලෙසත් මේ විද්වත් කමිටුව තුළ සිටින ඇතැමුන් එල්ටීටීඊයට හිතවත් අය ලෙසත් ප්‍රචලිතයි.මේ විද්වත් කමිටුව ක්‍රියාත්මක වූයේ පිළිගත් නිල තත්ත්වයක් තුළ නොවෙයි. මුලින් උපදේශක කමිටුවක් ලෙස හැඳින්වුවත් අවසාන ක්‍රියාදාමය වී තියෙන්නේ උපදේශන ලබා දීම නොව විමර්ශන සිදු කිරීමයි. අපිට මේ කමිටුව ගැන මූලික විරෝධයක් ගොනු වන්නේ ඒ නිසයි.අපි විමසා බැලිය යුතුයි එල්ටීටීඊය පිටුපස සිටින්නේ කවුද කියා. ආරම්භය කෙසේ වුවත් එය අවසානයේ දී කටයුතු කළ අධිරාජ්‍යවාදී හස්තයන්ගේ අවශ්‍යතාව සපිරීමට යැයි කීමේ වරදක් මා දකින්නේ නැහැ. බටහිර අධිරාජ්‍යවාදයේ සැලැසුම් තුළ මූලික මෙහෙයුම් බවට පත්ව ඇත්තේ රටවල් බෙදීම, මධ්‍ය කේන්ද්‍රිය රටවල් විනාශ කිරීම යනු කරුණුයි. ශ්‍රී ලංකාව පිළිබඳවත් ඔවුන්ගේ අරමුණ වෙනස් වී යැයි මා සිතන්නේ නැහැ.අපේ විපක්ෂය මඟිනුත් ඒ තත්ත්වයට අවශ්‍ය අනුබලය ලැබෙනවා. එදා එක්සත් ජාතික පක්ෂයේ නියෝජ්‍ය නායකයා මාධ්‍ය මඟින් ප්‍රකාශ කළා මේ කමිටුවේ විමර්ශනවලට ඉඩ දෙන්න කියා. මෙවැනි ප්‍රකාශ නිකුත් වීම යහපත් දෙයක් නොවෙයි.අධිරාජ්‍යවාදීන් ඔවුන්ගේ න්‍යාය පත්‍රයට අනුව කටයුතු කරද්දි අපි එහි කොටස් කරුවන් වෙමින් අවශ්‍ය මතවාදී සහයෝගය ලබා දිය යුතු නැහැ. එහෙත් විපක්ෂය මේ තත්ත්වය තේරුම් ගෙන නැහැ.රටේ ස්වාධීපත්‍යය නිදහසට පහළින් තමයි පක්ෂ දේශපාලනයේ අරමුණු හා ඉලක්ක තබාගත යුත්තේ. විපක්ෂයේ හෝ ආණ්ඩුවේ වගකීම එය විය යුතුයි.බටහිර අධිරාජ්‍යවාදීන් අද සමස්ත කලාපය තුළම අවුල් සහගත තත්ත්වයක් ඇති කිරීමට උත්සාහ කරනවා. මෙය අපි ටියුනීසියාව, ඊජිප්තුව, ලිබියාව තුළ දැක්කා. එපමණක් නොවෙයි මුළු අරාබි ලෝකය පුරාම ආණ්ඩු විරෝධි සටන් ඇවිල යමින් තියෙනවා. අපි බැලිය යුතුයි මේ පසුපස සිටින්නේ කවුද කියා.අරාබි රටවල් අතර ලිබියාව හුදෙකලා රාජ්‍යයක් බවට පත්වෙලා. අරාබි ලීගය හෝ වෙනත් අරාබි සංවිධානයක් ලිබියාවේ සහායට නැහැ. මේ තත්ත්වයට දේශපාලන හා ආර්ථික කරුණු බලපාන්න පුළුවන්. අධිරාජ්‍යවාදය තුළින් කලාපය පුරා කල්ලිවාදී සංවිධාන ව්‍යුහයකුයි ඇතිකර තිබෙන්නේ. මෙය කිසිසේත් හොඳ දෙයක් විදියට සලකන්න බැහැ. අධිරාජ්‍යවාදීන් තම අරමුණු නව උපාය ක්‍රම ඔස්සේ පෙළ ගැසී ඉන්නේ ඔය විදියටයි.ලෝකයේ මධ්‍යගත වූ අතිශය වටිනා භූගෝලීය පිහිටීමක තමයි ලංකාව පිහිටා තිබෙන්නේ. ඒ වගේම නැඟෙනහිර ආසියාව සම්බන්ධ කර ගැනීමට නම් ශ්‍රී ලංකාවේ ඇති භූගෝලීය පිහිටීම ඉතා වැදගත්. මේ කරුණු නිසා තමයි ඔවුන් ශ්‍රී ලංකාව ඉලක්ක කර ගැනීමෙන් මේ රට යටත් කර ගන්නට උත්සාහ ගන්නේ.1980 දශකයේදී ජේ. ආර්. ජයවර්ධන ජනාධිපතිවරයා ඇමෙරිකාව විසින් ඔවුන්ගේ අවශ්‍යතා සඳහා යොදාගත්තා.එදා ඉන්දියාවටත් සෙසු නැඟී එන ආසියානු රටවලටත් විරුද්ධව ඇමෙරිකාව ශ්‍රී ලංකාව හා පකිස්ථානය යන රටවල් යොදාගත්තා. අධිරාජ්‍යවාදීන්ගේ මූලික අරමුණු වෙලා තිබෙන්නේ රටවල් කැඩීමත් බෙදීමත් එමඟින් ඔවුන්ගේ අරමුණ හා න්‍යාය පත්‍රය ඉටුකර ගැනීමයි.අද එක්සත් ජාතීන්ගේ සංවිධානය ඔවුන්ගේ අරමුණු වලින් බැහැර වෙලා කටයුතු කරනවා. එක්සත් ජාතීන්ගේ සංවිධානය එක්සත් ජනපද සංවිධානය බවට පත්වෙලා.පසුගියදා ශ්‍රී ලංකා ගුවන් විදුලි සංස්ථාවේ විකාශය වූ “සුභාරතී” වැඩසටහනේ සංවාදය ඇසුරෙනි.සුභාෂිණි ජයරත්නඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>24</day>
    </date>
    <link>http://www.silumina.lk/2011/04/24/_art.asp?fn=ab1104243</link>
    <topic>8%ක ආර්ථික වධ¢න වේගය විශාල ජයග්‍රහණයක්</topic>
    <author/>
    <content>දැන් දවස් කිහිපයකට කලින් අපේ රටේ මහ බැංකුවේ වාර්තාව එළි දක්වලා තිබුණා.හැබෑටම මොකක්ද මේ මහ බැංකු වාර්තාව කියන්නේ? හැම අවුරුද්දක්ම ඉවරවෙලා ඊළඟ අවුරුද්දේ මාස හතරක් ගත වෙන්ඩ කලින් මේ වාර්තාව රටට ඉදිරිපත් කරන්ඩ ඕනේ කියලා නීතියකුත් තියෙනවා. අනිත් එක තමයි රටක දියුණුව නැත්නම් පිරිහීම ගැන කියන කැඩපතත් මේ කියන වාර්තාවම තමයි. ඒ කියන්නේ ඒ රටේ ආර්ථිකය දියුණු වෙලාද නැද්ද කියන එකයි.අපි දැන් ඉන්නේ 2011 අවුරුද්දේ. ගිය අවුරුද්ද 2010. එතකොට 2010 අවුරුද්දේ රටේ මුළු නිෂ්පාදනය 2009 වසරේ රටේ මුළු නිෂ්පාදනය එක්ක සසඳා බලනවා. එතකොට 2009 ට වඩා 2010 රටේ මුළු නිෂ්පාදනය වැඩි වෙලා නම් ආර්ථිකය දියුණු වෙලා කියනවා. ඒක තමයි මහ බැංකු වාර්තාවෙන් පෙන්නුම් කරන්නේ.දැන් පසුගිය දවසක ඉදිරිපත් වුණ වාර්තාව බැලුවම පේනවා 2010 අවුරුද්දේ අපේ රට ජයග්‍රාහී ගමනක් පටන් අරගෙන කියලා. අපේ ආර්ථික වර්ධන වේගය සියයට 8 ක් වෙනවා. ඒක බොහොම ලොකු වර්ධනයක්.අපේ රටට නිදහස ලැබුණාට පස්සේ ආපහු හැරිලා බැලුවොත් මේ වගේ ලොකු ආර්ථික වර්ධනයක් තිබුණේ 1978 දී. ඒ සියයට 8.2 ක්. හැබැයි එදා ලබපු ඒ ලොකු ප්‍රතිශතයට වඩා ගිය අවුරුද්දේ අපි ලබපු දියුණුව බොහොම වටිනවා.1978 ලබපු ඉහළ ආර්ථික වර්ධන වේගය හරියට ම අත්තිවාරම ශක්තිමත් නැති ගෙයක් වගෙයි. ඒ කියන්නේ එදා රැකියා හිඟය බොහොම ඉහළ මට්ටමක තිබුණා. ඊළඟට පිටරටින් අපට ලැබෙන මුදල් සහ අපි පිට රටට ගෙවන මුදල් අතර වෙනස ඒ කියන්නේ ගෙවුම් ශේෂය දුර්වල වෙලා තිබුණේ. ඒ විතරක්යැ රටේ භාණ්ඩ හා සේවා මිල ඉහළ යාමේ වේගය ඒ කියන්නේ උද්ධමනය අහස උසට නැංගා. එදා ආණ්ඩුවේ විදේශ සංචිත පහළට වැටිලා තිබුණේ. එදා ඇත්තටම වුණේ මොකක්ද? 1977 විවෘත ආර්ථිකය හිංදා රටේ ආර්ථිකය පිම්බුණා විතරයි. එහෙමයි එදා ඉහළ ආර්ථික වර්ධනයක් ලැබුවේ.මේ ඔක්කොමත් හරි අපි අද ලබා තියෙන ආර්ථික වර්ධන වේගය හරියටම අත්තිවාරම ශක්තිමත් ගෙයක් වගෙයි. අද බලන්ඩකො රැකියා නැති ඒත් රැකියා ඉල්ලන පිරිස සියයට 4.9 ට අඩු වෙලා. පිටරටට භාණ්ඩ හා සේවා විකිණීමේ ආදායම සියයට 17.3 කින් වැඩි වෙලා. ඒ විතරක්යැ පිටරට සේවය කරන ලාංකිකයෝ එවන මුදල් සියයට 23.6 කින් වැඩි වෙලා. සංචාරකයන්ගේ පැමිණීම සියයට 46.1 කින් වැඩි වෙලා.ඒත් එක්කම අපේ රට පිට රටට කරපු ගෙවීම් එක්කම අපිට ලැබෙන මුදල් අතර වෙනස බැලුවොත් ඩොලර් දශ ලක්ෂ 921 ක් අපට ලැබිලා තියෙනවා. අද අපිට ආඩම්බර වෙන්ඩ පුළුවන් අපේ විදේශ සංචිත ප්‍රමාණය ඩොලර් කෝටි 660 ක් වෙලා.එහෙම බලනකොට අපි කාලයක් දැකපු හීනය දැන් හැබෑ වේගෙන එනවා. අපේ බලාපොරොත්තුව ඉලක්කම් දෙකක ආර්ථික වර්ධනයක් ලබා ගැනීම. අපට ඒ ඉලක්කයට යන්ඩ පුළුවන්. ඒ ගැන බය වෙන්ඩ දෙයක් නැහැ. හැබැයි විපක්ෂයේ අයට නම් මේ වර්ධනය දැනෙන්නේ නැහැලු. ඒකට හොඳ බේතක් තියෙනවා. ගමේ ගොඩේ කියන විදියට අඹුල් පොල්පිත්තකින් තැලුවොත් නම් විපක්ෂයට රටේ ආර්ථික වර්ධනය දැනෙයි කියලායි මට හිතෙන්නේ.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>24</day>
    </date>
    <link>http://www.silumina.lk/2011/04/24/_art.asp?fn=ab1104244</link>
    <topic>දෙමළ වැසියන් 600ක් වෙඩි තියලා මරලා දැම්මෙ කොටි</topic>
    <author>පරිවර්තනය දයා ඩී. ෆොන්සේකා</author>
    <content>දෙමළ සන්ධානයේ හිටපු පාර්ලිමේන්තු මන්ත්‍රී සතාසිවම් කනකරත්නම්සතාසිවම් කනකරත්නම් යනු 2004 අපි‍්‍රයෙල් සිට 2010 අපි‍්‍රයෙල් දක්වා ශ්‍රී ලංකා පාර්ලිමේන්තුවේ වන්නි මැතිවරණ දිස්ත්‍රික්කය නියෝජනය කළ දෙමළ ජාතික සන්ධානයේ මන්ත්‍රීවරයෙකි.2008 ඔක්තෝබර් 1 දා සිට 2009 මැයි 18 දා වනතුරු වන්නියේ එල්ටීටීඊ පාලන ප්‍රදේශයේ හිර වී සිටි ඔහු ඒ කාලය ඇතුළත වේලුපිල්ලේ ප්‍රභාකරන්ගේ හා එල්ටීටීඊයේ ක්‍රියාකාරකම් පිළිබඳව හොඳින් දැන සිටියේය. ඔහු පවසන පරිදි එල්ටීටීඊය අහිංසක දෙමළ වැසියන් 600 ක් පමණ දඩාවතේ යන බල්ලන් මරා දමන්නා සේ මරා දැමු බව ද ශ්‍රී ලංකා යුද හමුදාව විසින් එවැනි ඝාතන නොකළ බව ද සඳහන් කරන්නේ ප්‍රථමවරට සිය කටහඬ අවදි කරමිනි.ඔහු එසේ ප්‍රථමවරට සිය කටහඬ අවදි කරන්නේ ඒෂියන් ට්‍රිබියුන් වෙඩ් අඩවිය සමඟ සාකච්ඡාවකට එක්වෙමිනි.ඔහු එල්ටීටීඊයට එරෙහි ශ්‍රී ලංකා හමුදා සිදුකළ මානුෂීය මෙහෙයුමේ උච්ඡතම අවස්ථාවේ වන්නියේ රැඳී සිටියේ ශ්‍රී ලංකා රජයේ ද ඉල්ලීම ඉවත දමමිනි.එක්සත් ජාතීන්ට හෝ බටහිර රටවලට යුද්ධයේ අවසාන භාගයේ එහි තිබු බිහිසුණු බව, මෙන්ම එහි කුරිරු බව පිළිබඳ වන්නියේ සිට කෙළින්ම විශ්වාසවන්ත ආරංචි නොලැබුණ බව ද කනකරත්නම් මහතා සඳහන් කරයි.ඒ අනුව එක්සත් ජාතීන්ගේ විද්වත් මණ්ඩලයේ වාර්තාව වැඩකට නැති පුස්සක් ලෙස සලකන ඔහු එයට පදනම් වී ඇත්තේ යුද්ධය පිළිබඳ තුන්වන හෝ හතරවන පාක්ෂිකයන්ගේ වාර්තා හා එල්ටීටීඊ ව්‍යාපාරයේ හා ඊට හිතවාදී පා සෝදන්නන්ගේ බොරු වාර්තා බව ද සඳහන් කරයි. එමෙන්ම ඔහු ඒ වාර්තාවේ සඳහන් චෝදනාවල ඇති සත්‍යතාව පිළිබඳ අභියෝගයට ලක් කරයි.එමෙන්ම රජයේ හමුදා හා එල්ටීටීඊය අතර යුද්ධයේ අවසාන භාගයේ පළමුවෙන් ඇසින් දුටු සාක්ෂි නොමැති වීමට හේතුව වශයෙන් ඔහු සඳහන් කරන්නේ ඒ අවධියේදී එල්ටීටීඊ බංකර්වල හිර වී සිටි කිසිදු වැසියෙකුට ඒවායින් පිට වී ඇවිදීමට එල්ටීටීඊ තුවක්කුකරුවන් විසින් ඉඩ නොදීමය.නඩේසන් හා සුදු කොඩි“මා දන්නා පරිදි එල්ටීටීඊ නායක ප්‍රභාකරන් සිය ප්‍රධාන පෙළේ යුද නායකයන්ට රජයේ පාලන ප්‍රදේශ කරා පැන යාමට ඉඩ දීමට සූදානම්ව සිටියේ නැහැ. එවැනි නායකයන් හැම විටම හිටියේ ප්‍රභාකරන්ගේ විශ්වාසවන්ත ආරක්ෂකයන් ගේ රැකවරණය යටතේයි. ඕනෑම ඉහළ පෙළේ නායකයකු හෝ මැදි පෙළේ නායකයකු තමන් පාවා දී රජයේ පාලන ප්‍රදේශවලට පැන යාමට තැත් කළොත් වහාම වෙඩි තබන ලෙසයි ඔවුන්ට නියෝග කොට තිබුණේ.ඒ වගේම ප්‍රභාකරන්ගේ සයිනයිඩ් සංස්කෘතිය යටතේ ඕනෑම එල්ටීටීඊ සාමාජිකයකුට තම සතුරා පරාජය කළ නොහැකි වුවහොත් සිය ගෙල බැඳි සයිනයිඩ් කරල හපා දිවිනසා ගන්නා හැටියටයි අණ ලැබී තිබුණේ. කිසිවකුට තමා පාවාදීමට ප්‍රභාකරන් කවදාවත් ඉඩ දෙන්නේ නැහැ.නඩේසන් හා අනෙකුත් නායකයන් වුවත් රජයේ ප්‍රදේශ කරා පැන යාමට තැත් කළා නම් එවැනි පාවාදීමකට ප්‍රභාකරන් ඉඩ දෙන එකක් නැහැ. ප්‍රභාකරන්ගේ තුවක්කුකරුවන් විසින් ම නඩේසන් හා අනෙකුත් නායකයන් වෙඩි තබා මරන්නට ඇති.මා 2009 මැයි 18 වෙනිදා රජයේ පාලන ප්‍රදේශයේ සිටිද්දි මට ආරංචි වුණා නඩේසන් හා තවත් එල්ටීටීඊ නායකයන් කීප දෙනකුම පැන යාමට තැත් කරද්දි ඔවුන්ට වෙඩි තබා මරා දමා ඇති බව. මට ලැබුණු තොරතුරු අනුව ඔවුන් මරා දමා ඇත්තේ එල්ටීටීඊ තුවක්කුකරුවන් විසිනුයි.” කනකරත්නම් කීය.චෙල්ලක්කිලි යුද හමුදාවට සැඟව සිට පහරදීමවන්නියේ අවසන් යුද ගැටුම් සමයේ සිදුවූ ශෝකජනක සිදුවීම් ගැන හෙළි කරන 64 හැවිරිදි එස්. කනකරත්නම් නල්ලුර් හි සංකිලිතොප්පු ග්‍රාමයේ උපත ලැබුවෙකි. යාපනයේ සෙන්කුන්තා හින්දු විදුහලේ ද්විතීය අධ්‍යාපනය ලැබු ඔහුට බාල සොහොයුරො දෙදෙනෙක් හා සොහොයුරියෝ දෙදෙනෙක් වූහ.එයින් ඔහුට බාල සහෝදරයා වන ඇස්. චෙල්වනායගම් හෙවත් චෙල්ලක්කිලි එල්ටීටීඊයට සම්බන්ධ වූවෙකි. එල්ටීටීඊයේ ලෙප්ටිනන්ට් වරයකු ලෙස සැලකූ ඔහු අම්මාන් හා චන්ද්‍රන් යන නම්වලින් ද හැඳින්වීය.චෙල්ලක්කිලි නමැත්තා ශ්‍රී ලංකා ඉතිහාසයේ 1983 වර්ගවාදී ඝාතන රැල්ලට මූලිකත්වය දුන් අයෙකි. 1983 තිරුනෙල්වැලි (තින්නයිවේලි) හිදී යුද හමුදා කණ්ඩායමකට සැඟවී පහරදීමට සහභාගි වූයෙකි. 13 දෙනකුගෙන් යුත් එම යුද හමුදා කණ්ඩායමට සැඟවී සිට පහරදීමට ඔහු සමඟ එක්වූ අය අතර ප්‍රභාකරන්, කිට්ටු, අයියර් වික්ටර්, පුලේන්ද්‍රන්, සන්තෝසම් හා අප්පයියා ද සිටියහ. ඔවුහු යුද හමුදා කණ්ඩායම යන මාර්ගයේ බිම්බෝම්බ වළලා බලා සිටියහ.ලැබී ඇති වාර්තා අනුව ශ්‍රී ලංකා යුද හමුදා නිල ඇඳුමින් සැරසී බිම්බෝම්බ අටවා මහා හඬින් ඒවා පුපුරුවා ශ්‍රී ලංකා යුද හමුදාවේ 13 දෙනකු ඝාතනය කළේ චෙල්ලක්කිලිය.මේ ප්‍රහාරයේ දී ප්‍රභාකරන් හා ඔහුගේ කණ්ඩායම ජය ගත්තත් චෙල්ලක්කිලි අතුරුදන්ව සිටියේය.පසුව චෙල්ලක්කිලි බෝම්බ අටවා බලා සිටි සාප්පුව දෙසට ගිය වික්ටර්ට එහි ලෙයින් පෙඟී ගිය චෙල්ලක්කිලි ගේ සිරුර හමුවිය. ඔහුගේ පපුවේ මාරක වෙඩි පහරක් තිබිණ. කනකරත්නම් පවසන්නේ සිය සොහොයුරු චෙල්ලක්කිලිගේ මරණය අභිරහසක් බවයි. ඔහුගේ පවුලේ හා මිතුරන් මෙහි වරද පටවන්නේ ප්‍රභාකරන්ට බව ද කනකරත්නම් කීය.එහෙත් එය ඔප්පු කිරීමට සාධක නැති බව ද ඔහු පවසයි. එහෙත් තම සහෝදරයා ගේ මරණයෙන් පසු තමාත් තම පවුලේ අයත් එල්ටීටීඊය සමඟ සබඳකම් නොපැවැත්වූ බව ද ඔහු කියයි.කනකරත්නම් පවසන පරිදි පාසල් ජීවිතය අවසන් කළ ඔහු යාපනයේ වෙළෙඳ සලක සේවය කළේය. අනතුරුව රියැදුරු බලපත්‍රය ලබාගෙන කීප පොළක රැකියාව කළ ඔහු 1978 දී බස් රියැදුරකු වශයෙන් ශ්‍රී ලංකා ගමනාගමන මණ්ඩලයට බැඳුණේය. ඔහු මුලින්ම අනුයුක්ත වූයේ මට්ටක්කුලිය ශ්‍රී ලංගම ඩිපෝවටය. 1980 වනතුරු මට්ටක්කුලියේ සිටි කනකරත්නම් ඉන්පසු මුලතිව් ඩිපෝවට මාරු කර හරින ලදි. 2000 දී වයස 55 න් විශ්‍රාම යනතුරු තමා එහි සේවය කළ බව කනකරත්නම් පවසයි.උඩයාර්කට්ටු සුදන්තිපුරම් හි ඔහු සතු අක්කර 5 ක පොල් ඉඩමේ සිය බිරිය පුතුන් දෙදෙනා හා දුවනිය සමඟ ඔහු ජීවත් වූයේ ඉන් පසුවයි.විශ්‍රාම ලද කනකරත්නම් වන්නි පෞද්ගලික බස් සංගමයේ සේවයට බැඳුණේ එහි කළමනාකාර හා ටයිම් කීපර්වරයකු ලෙසිනි. ඔහුගේ සේවා ස්ථානය වූයේ කිලිනොච්චියයි. කිලිනොච්චියේ සිට ධාවනය වූ පෞද්ගලික බස්වලින් වැඩි හරියක් අයත් වූයේ එල්ටීටීඊයට බවත්, එහි මුළු පෞද්ගලික බස් සේවාවම පාලනය වූයේ එල්ටීටීඊයේ මූල්‍ය අංශයේ ප්‍රධානියා වූ පුහලෙන්දි ගේ සහායක කුට්ටි යටතේ බවත් කනකරත්නම් කියයි.කිලිනොච්චියේ පෞද්ගලික බස් සංගමයේ සේවය කරද්දි තමාට එල්ටීටීඊයේ සියලුම නායකයන් සමඟ සබඳකම් පැවැත්වීමට හැකිවූ බවත් ඒ අතරින් එල්ටීටීඊයේ දේශපාලන අංශයේ නායකයාව සිටි තමිල් චෙල්වම් ප්‍රධාන තැනක් ගත් බවත් පවසන කනකරත්නම් තමාට 2004 මහා මැතිවරණයේ දී වන්නි මැතිවරණ බල ප්‍රදේශයේ දෙමළ ජාතික සන්ධානයෙන් නාම යෝජනා ලබාදීමට මුල් වූයේත් තමිල් චෙල්වම් බවත් කියා සිටියි.තමාගේ නම අපේක්ෂකයකු ලෙස නිවේදනය කරද්දි තමා පුදුම වූ බවත් ඔහු පවසයි.මැතිවරණයෙන් ජයගෙන පාර්ලිමේන්තු මන්ත්‍රීවරයකු වූ පසු ද ඔහු වන්නියේ ජනතාව සමඟ වන්නියේම නැවතී සිටියේය.මේ ඒෂියන් ට්‍රිබියුන් වෙබ් අඩවිය දෙමළ ජාතික සන්ධානයේ හිටපු මන්ත්‍රී කනකරත්නම් සමඟ කළ සම්මුඛ සාකච්ඡාවයි.වන්නියේ ඔබ සිටින කාලය ඇතුළතදී මොනවද සිදුවුණේ?2000 සිටම මා වන්නියේ ජීවත් වුණා. 2005 වන විට ශ්‍රී ලංකා යුද හමුදාව හා එල්ටීටීඊය අතර යුද්ධය උග්‍ර වෙන්නට පටන් ගත්තා.එල්ටීටීඊය සමඟ යුද්ධයේ අවසන් දවස්වල දී ඔබ කොහේද හිටියේ?ඒ දවස්වල මං හිටියේ මුල්ලි වයික්කාල්වල.මුල්ලි වයික්කාල් කොයි හරියෙ ද?මුල්ලි වයික්කාල් පිල්ලෙයාර් කෝවිල ඉදිරිපිට.ඔබලා කී දෙනෙක් එහි හිටියා ද?මාත් එක්ක පවුල් තුනක් හතරක් හිටියා. ළමයිනුත් එක්ක 14 දෙනකුට වඩා එකට හිටියා. අපි ඔක්කොම හිටියේ පොළොව යට බංකරයක.එතකොට එහි ප්‍රභාකරන් හා ඔහුගේ පවුලේ අය ඇතැම් එල්ටීටීඊ නායකයනුත් හිටිය ද?ඔවුන් හිටියෙ වට්ටපලෙයිවල නන්දිකඩාල් පැත්තෙ. අපි හිටියෙ මුහුද පැත්තට වෙන්න.ඔබ ඔවුන් දැක්ක ද?වන්නියේ ජනතාව අතර ඉන්නා පාර්ලිමේන්තු මන්ත්‍රීවරයකු වශයෙන් එල්ටීටීඊ නායකයන් සමඟ මගේ සම්බන්ධකම් තිබුණා. ඒත් අන්තිම දවස්වල අපිට හමුවෙන්න බැරිවුණා. ඒ වුණත් මං ඔවුන් ගැන දැනගත්තේ මුලින් ඔවුන් සමඟ හිටපු කොල්ලන්ගෙන්. ඒ අය පසුව මාත් සමඟ පොලීසියේ හතරවෙනි තට්ටුවෙ හිටියා. යුද්ධයේ අවසන් දවස්වල ඔවුන් ප්‍රභාකරන් සමඟ හිටපු බව මට කීවා.ඔබ දන්නව ද ඇත්තටම ප්‍රභාකරන් හා ඔහුගේ පවුලේ අයට මොනවද වුණේ කියලා?නෑ අන්තිම දවස් දෙක තුනේදී සිදුවුණු දේවල් දැනගන්න විදිහක් තිබුණෙ නැහැ. ලැබුණු තොරතුරුවල හැටියට ප්‍රභාකරන්ට හා ඔහුගේ පවුලේ අයට ආරක්ෂාව ලබා දුන්නු අය පවා ඔහු තනි කර දා ගිහින්. ප්‍රභාකරන්ට හා ඔහුගේ පවුලේ අයට මොනවද වුණේ කියල නිශ්චිතව දැනගන්න ක්‍රමයක් තිබුණේ නැහැ.ප්‍රභාකරන්ට මොකද වුණේ කියල දැන් හෙළි කරගන්න පුළුවන් කවුරුවත් ඔබට හමුවුණේ නැද්ද?නෑ එක්කෙනෙක්වත් නැහැ. ඇත්ත හෙළි කරගන්න පුළුවන් එක්කෙනෙක්වත් හමුවුණේ නැහැ. ප්‍රභාකරන් කිසිවෙකුවත් විශ්වාස නොකළ බවත් කිසිවෙකුට ඔහු ළඟට කිට්ටු වෙන්න නොදුන් බවත් ඔබලා දන්නවා ඇතිනෙ.ඒ දවස්වල ඔබ මොනවද කළේ?2009 මැයි මාසෙ යුද අරගලයේ අන්තිම දවස් කීපයෙ අපි සැලසුම් කළේ වන්නිය අත්හැරල රජයේ පාලන ප්‍රදේශ කරා පැන ඒමටයි. ඒත් ඔවුන් අපිව වැළැක්වූවා.කවුද ඔවුන් කියන්නෙ?සිවිල් වැසියන් පදිංචි වී සිටින ස්ථාන අතරෙ එල්ටීටීඊ මුරපොළවල් තිබුණා. අපි මුල්ලි වයික්කාල්වල ඉඳල වඩ්ඩුවකාල් හරහා මුලතිවු වලට යද්දි එහි සිටි එල්ටීටීඊ සාමාජිකයෝ අපිව නැවැත්තුවා. අපිට ඒ දවස්වල කොහොමටත් යන්න පුළුවන්කමක් තිබුණේ නැහැ.එල්ටීටීඊයෙන් බොහෝ බාධා එල්ල වුණා. ඒත් 16 වෙනිදා හවස අපිට දැනගන්න ලැබුණා එල්ටීටීඊ මුරපොළේ ප්‍රධානියා අත්බෝම්බයක් වැරදිලා පිපිරිලා මැරුණ කියලා. එහි හිටිය අනිත් එල්ටීටීඊ සාමාජිකයන් ඒ සිද්ධියෙන් පසුව අතුරුදන් වුණා. අපි ඒ පාර මුල්ලි වයික්කාල්වලින් එන්න පටන් ගත්තා.ඒත් එදා අපිට මුලතිව් වලට එන්න ලැබුණේ නැහැ. අපි එදා මුළු රෑම හැංගිලා ඉඳල පහුවෙනිදා උදේ අපි ආවා.ඒ 17 වෙනිදා කොහාටද ඔබලා ගියේ?මුලතිව්වලට.මුලතිව් ඉඳල රජයේ කඳවුරු වලට ගියේ කවද ද?අපි 17 වෙනිදා උදේම ගියා. මං පාර්ලිමේන්තු මන්ත්‍රී කෙනෙක් කියල ඔවුන්ට කිව්වම ඒ ගැන පරීක්ෂා කරන්න කියලා හමුදාව මාව තවත් දවසක් රඳවා ගත්තා.ඔබ කොහොමද මුලතිව්වලට ගියේ?අපි රජයේ පාලන ප්‍රදේශයට ගියේ වඩ්ඩුවකාල් පාළම හරහා. ඒ 17 උදෑසන. ඉන් පසු මැයි 18 දා රජයේ සුබසාධන මධ්‍යස්ථානයකට මාව ඉදිරිපත් කළා.එල්ටීටීඊ නායක ප්‍රභාකරන් හා ඔහුගේ පවුලේ සාමාජිකයන් මියගිය බව ඔබ දැනගත්තේ කොයි වෙලාවෙ ද?ඒ සිද්ධිය අපිට දැනගන්නට ලැබුණේ චෙඩ්ඩිකුලම් හි සුබසාධක මධ්‍යස්ථානයේදියි.ඔබ මුල්ලි වයික්කාල්වල හා අනිකුත් ප්‍රදේශවල සිටි කාලය ඇතුළතදී ශ්‍රී ලංකා යුද හමුදාව අවිචාරවත් ලෙස කාලතුවක්කුවලින් වෙඩි තබා බෝම්බ හෙළා ජනතාව මැරූ බවට චෝදනා තිබුණා. මේ ගැන ඔබ කියන්නෙ මොකක්ද?හැම තැනම ෂෙල් වෙඩි වැටුණා. අපි හිටියෙ අසරණ වෙලා.මේ ෂෙල් වෙඩි තැබීමට සම්බන්ධ කවුද?ෂෙල් වෙඩි දෙපැත්තෙන්ම තැබු බව අපි දැනගත්තා. රජය වගේම එල්ටීටීඊයත්. අපි ඉන්න ප්‍රදේශවලට ෂෙල් වෙඩි හා බෝම්බ වැටෙන වෙලාවට අපි බංකර් වලට ගිහින් හැංගුණා.මේ කාලතුවක්කු වෙඩි තැබුවේ කවුද කියල ඔබට විශේෂයෙන් කියන්න බැරි ද?බැහැ. අපිට එක පැත්තකට වරද පටවා ඇඟිල්ල දිගු කරන්න අමාරුයි. ආරක්ෂිත ස්ථානවල හිටි ජනතාවටත්, ජනතාව ආරක්ෂිතව සිටි ගුවනින් බෝම්බ හෙලීම තහනම් ප්‍රදේශවලටත්, වගේම රෝහල්වලට හා අනිකුත් ප්‍රදේශවලටත් ෂෙල් වෙඩි එල්ල වුණා.මේ ෂෙල් වෙඩි ප්‍රහාර පිටිපස්සෙ හිටියෙ කවුද?යුද මුක්ත කලාපය පිහිටවූයේ ශ්‍රී ලංකා රජයයි. ජනතාව ඒ ආරක්ෂිත කලාපය කරා යන්නට පටන් ගත්තේ, ශ්‍රී ලංකා හමුදාවන් විසින් ඒවාට ප්‍රහාර එල්ල නොකරන බවට විශ්වාස කරමිනුයි. ඒ වගේම ඔවුන් හිතුවා ඔවුන්ට ආරක්ෂිතව රජයේ පාලන ප්‍රදේශවලට යා හැකියි කියා. යුද මුක්ත කලාප වෙන් කර දුන්නේ රජයෙන් පමණයි. ඒත් ඒ ප්‍රදේශ තිබුණේ එල්ටීටීඊ පාලනය යටතේයි. එල්ටීටීඊය යුද මුක්ත කලාපවලට කාලතුවක්කු ප්‍රහාර එල්ල කරන්නට පටන්ගත්තේ තමන් හැර දා ඒ ප්‍රදේශවලට නොයන ලෙස සිවිල් වැසියන්ට තර්ජනය කරමිනුයි. ඔවුන් ජනතාවට රජයේ පාලන ප්‍රදේශවලට යාම වැළැක්වුවා. එල්ටීටීඊය අවිචාරවත් ලෙස දරුණු විදිහට කාලතුවක්කු ප්‍රහාර එල්ල කළා. එයින් සිවිල් ජනතාවට දැඩි හානි සිදුවුණා.බොහෝ දෙනා මැරුණා. ඒත් ඔවුන් ඒ ගැන චෝදනා කළේ රජයේ හමුදාවන්ටයි. මා දන්නා පරිදි යුද මුක්ත ප්‍රදේශවලට ෂෙල් වෙඩි එල්ල කරද්දි එහි චෝදනාව එල්ල වෙන්නේ රජයටයි. ඒත් මං එල්ටීටීඊය සමඟ එහි සිටි නිසා එල්ටීටීඊ සාමාජිකයන් ඇසුරු කළ නිසා මං මගේ ඇසින්ම දැක්කා සිවිල් ජනතාව අතර කාලතුවක්කු අටවාගෙන එල්ටීටීඊය යුද මුක්ත කලාපය දෙසට ප්‍රහාර එල්ල කරන අයුරු.ප්‍රභාකරන් හා ඔහුගේ සගයන්ගේ අදහස් වටහාගන්නට අමාරුයි. ඔවුන් යුද මුක්ත කලාපයට ප්‍රහාර එල්ල කළාම ශ්‍රී ලංකා හමුදාවනුත් එල්ටීටීඊයේ තුවක්කු නිහඬ කරවන්න ප්‍රති ප්‍රහාර එල්ල කළා. එල්ටීටීඊයේ ප්‍රචාරක කූට උපායයන් වටහා ගැනීමට ඉතා අපහසුයි. ඔවුන් සිදුකළ ජනතා විරෝධි ක්‍රියාකාරකම් පිළිබඳවත් චෝදනා කළේ රජයටයි. කොටින්ගේ මේ රැවටිලි ක්‍රියා වටහා ගැනීමට අපහසුයි.යුද්ධයට සහභාගි නොවුණු සිවිල් වැසියන්ටත් වෙඩි තබා ඝාතනය කළ බවට චෝදනාවක් තියෙනවා. මේ ඝාතන පිටුපස ඉන්නේ කවුද?සිවිල් වැසියන්ට වෙඩි තිබ්බේ එල්ටීටීඊයයි. ඔවුන් අහිංසක සිවිල් වැසියන්ට වෙඩි තබා රජයේ පාලන ප්‍රදේශවලට නොයන ලෙස ඔවුන් බය කළා.ඔබ හිතන්නේ එල්.ටී.ටී.ඊ. ය විසින් සිය ගණනක පමණ පිරිසක් වෙඩි තබා මරා දමන්නට ඇතැයි කියාද?ඊට වඩා බොහෝ වැඩියි.ඔබ අදහස් කරන්නේ එල්.ටී.ටී.ඊ. ය විසින් ඊට වඩා බොහෝ සංඛ්‍යාවක් මරා දමන්නට ඇතැයි කියාද?ඒ දවස්වල මං වාර්තාවක් තබාගෙන හිටියා කාවද මරා දැම්මේ කවුද තුවාල වුණේ කියලා. ඒත් මට තැනින් තැනට යන්න සිදු වුණා. එනිසා මගේ ඒ ලියවිලි ගෙනයන්නට නොහැකි වුණා. අපට තැන්නි තැනට යනවිට යන්න සිද්ධවුණේ ඇඳගෙන හිටපු ඇඳුම පිටින්. මට තාම එක සිද්ධියක් මතකයි. මුලතිව් දිස්ත්‍රික්කයේ හිටපු යෝගරාජා මහතා නැමැති එක් අධ්‍යාපන නිලධාරියෙක් ගැන. ඔහුයි ඔහුගේ දරුවනුයි වෙඩිතබා මරා දැම්මා. ඔහුගෙ බිරිඳ පමණයි ඉතිරි වුණේ. අනිත් සියලු දෙනාම එල්.ටී.ටී.ඊ. ය විසින් අනුකම්පා විරහිතව වෙඩි තබා මරා දැම්මා. ශ්‍රී ලංකා යුද හමුදාව තමන්ගෙ පාලන ප්‍රදේශවලට ආ අවතැන් පුද්ගලයින් පිළිගනිද්දි එල්.ටී.ටී.ඊ. ය පැන යන සිවිල් වැසියන්ට වෙඩි තිබ්බා ඔවුන් පැනයාම වැළැක්වීමට. එල්ටීටීඊයේ ගොදුරු බවට පත්වෙලා තැන තැන මැරී වැටී තිබුණු මළ සිරුරු බොහෝ ගණනක් මා දුටුවා.ඒත් රජයේ හමුදා විසින් අහිංසක සිවිල් වැසියන් ඝාතනය කළා කියලා චෝදනාවක් තියෙනවා. ඔබ කියන්නෙ බොහෝ සිවිල් වැසියන් ඝාතනය කළේ එල්.ටී.ටී.ඊ. ය විසින් කියලද? වන්නි සටනේ අන්තිම මොහොත වනතුරු එහි ජනතාව සමඟ සිටි එකම පුද්ගලයා ඔබයි. හැරත් ඔබ මහජන නියෝජිතයෙක්.ඔව්. හරි. මං මේ සියල්ල මේ බිහිසුණු දුඞඛදායක සිද්ධීන් සියල්ල සියැසින් දුටුවා. කිසිම අනුකම්පාවක් නැතුව එල්.ටී.ටී.ඊ. ය විසින් මිනිසුන් මරපු හැටි මා දුටුවා. ඒක තුවක්කුවේ පාලනය.හරි ශ්‍රී ලංකා යුද හමුදාවෙ අය සිවිල් වැසියන් ඉන්නා ප්‍රදේශවලට ඇතුළු වී ඔවුන්ට වෙඩි තබනවා ඔබ දැක තිබෙනවාද? රජයේ පාලන ප්‍රදේශවලට පැනයන කිසිදු සිවිල් වැසියෙකුට ශ්‍රී ලංකා යුද හමුදාවෙ අය වෙඩි තියනවා ඔබ දැක තිබෙනවාද? ශ්‍රී ලංකා යුද හමුදා භටයන් විසින් කිසිම කාන්තාවක් දූෂණය කරනවා ඔබ දැක තිබෙනවාද?ෑ නෑ කිසිම විටක නැහැ. ශ්‍රී ලංකා යුද හමුදාව විසින් කිසිම සිවිල් වැසියෙකු මරා දමනවා මා දැක නැහැ.ඔවුන් කාන්තාවන් දූෂණය කළා කියා හෝ මා අසා නැහැ.ඒත් මා දැක තියෙනවා පැන ආ සිවිල් වැසියන් අතර සිටි තුවාල වූ අය රැගෙන ගිහින් ඔවුන්ට ශ්‍රී ලංකා යුද හමුදාවප්‍රතිකාර කරන අයුරු. ඇත්තට ම ඔවුන් ඒ අයුරින් සිවිල් වැසියන් සිය ගණනකගේ ජීවිත බේරාගෙන තියෙනවා.කවුද ඒ තුවාල වූ පුද්ගලයන්? කොහොමද ඔවුන් තුවාල වුණේ? ඔවුන් ආරක්‍ෂා වුණේ කොහොමද?ඔවුන් සටනේදි අල්ලා ගත් අය. බොහෝ දෙනෙකුට ප්‍රතිකාර කළා. යුද හමුදාව එල්.ටී.ටී.ඊ. පාලන ප්‍රදේශවලට ඇතුළු වෙද්දි මේ සිවිල් වැසියන් නොයෙක් තැන්වල සැඟවුණා.යුද හමුදාව ඔවුන් හමුදා පාලන ප්‍රදේශවලට රැගෙන ගොස් ප්‍රතිකාර ලබා දුන්නා. එහිදී බරපතළ ලෙස තුවාල වූ අය හා බරපතළ තත්වයේ සිටි අය ගුවන් මඟින් ත්‍රිකුණාමලයට, අනුරාධපුරයට හා වෙනත් දකුණේ රෝහල්වලට ගෙන ගොස් ප්‍රතිකාර කළ බව මට පසුව දැනගන්නට ලැබුණා.ඔවුන්ගෙන් වැඩි දෙනෙක් සිවිල් වැසියන් ද?ඔවුන් අතර වැඩි දෙනෙක් 75% ක්ම එල්.ටී.ටී.ඊ සාමාජිකයින්. ඔවුන් එල්.ටී.ටී.ඊ. හමුදාවේ අය බව යුද හමුදාවට හඳුනා ගන්නට හැකිවුණා. ඒත් යුද හමුදාව ඔවුන් රැගෙන ගොස් ප්‍රතිකාර කළා.ඔබ කොහොමද දන්නෙ ශ්‍රී ලංකා යුද හමුදාව තුවාල වූ සිවිල් වැසියන් වගේම තුවාල වූ එල්.ටී.ටී.ඊ. සාමාජිකයන් ද ආරක්‍ෂා කළා කියා?ඒ කාලෙ වන්නියෙ ජීවත් වුණු කා අතරත් පැතිර තිබුණු කතාවක් ඒක. මිනිස්සු කතාවුණා තුවාල වූ අය සාමාන්‍යයෙන් ප්‍රතිකාර සඳහා යුද හමුදාව විසින් ගෙනයනවා කියා. ඒත් ඒ බව 2009 මැයි 17, 18 දිනයන්හි මං හමුදා පාලන ප්‍රදේශයේ ඉන්නකොට සියැසින් දුටුවා.කලින් කී පරිදි මා යුද හමුදා පාලන ප්‍රදේශයට ඇවිත් මා පාර්ලිමේන්තු මන්ත්‍රීවරයෙකු බව ප්‍රකාශ කළ විට ඔවුන් මා පරීක්‍ෂණ සඳහා රඳවා ගත්තා. මට එවිට රජයේ සුබ සාධන කඳවුරේ එහා මෙහා යන්නට ඉඩදී තිබුණා. එහිදී මා දුටුවා අවතැන් වූ පුද්ගලයින් එල්.ටී.ටී.ඊ. පාලන ප්‍රදේශවල සිට යුද හමුදාවෙ වෛද්‍ය මධ්‍යස්ථානය වෙත එන අයුරු. එහිදී යුද හමුදා වාහනවලින් ඔවුන් වවුනියාව රෝහල වෙත ගෙන ගියා. බරපතළ තත්වයේ පසුවූ අය හෙළිකොප්ටර් මඟින් අනෙක් රෝහල්වලට ගෙනයන අයුරුත් මා දුටුවා. තුවාල ලත් පුද්ගලයන් ට්‍රැක්ටර්වලින් හා වෙනත් වාහනවලින් ගෙන එන අයුරුත් මා දුටුවා. එසේ ගෙන ආ වැඩි දෙනා මා දන්නා හඳුනන අය. ඔවුන් සියලු දෙනාම එල්.ටී.ටී.ඊ යේ අවිගත් සාමාජිකයින්. මං දුටුවා මේ තුවාල ලත් එල්.ටී.ටී.ඊ. සාමාජිකයන්ටත් යුද හමුදාවේ සොල්දාදුවන් සැලකුවේ ඉතා ප්‍රසන්නව හා මානුෂිකවයි.මුලතිව් හිදී ඔබ හමුදා පාලන ප්‍රදේශයට ඇතුළු වූයේ කොතැනින්ද?වඩ්ඩුවකල් පසුකරල සැතපුමක් විතර ගියාම විශාල කුඹුරු යායක් තියෙනවා. එතැන කම්බි වැටක් ගසා කොටු කරලයි තිබුණේ. එතැනදි පුද්ගලයන් බාර ගෙන විවෘත ප්‍රදේශයක වෙන් කොට රඳවා තිබුණේ. හඳුනා ගැනීම් සියල්ල අවසන් වූ පසුව ඔවුන්ව කණ්ඩායම් වශයෙන් චෙඩ්ඩුකුලම් හි සුබ සාධක මධ්‍යස්ථානවලට යැව්වා.ඔබ එහි ඉන්නා විට තුවාල ලත් එල්.ටී.ටී.ඊ. සාමාජිකයන්ට වගේම සිවිල් වැසියන්ට ද යුද හමුදාව විසින් ප්‍රතිකාර කරනු දුටු බව කීවා. ඔබට තුවාල ලත් පුද්ගලයන් සමඟ කතා කරන්නට හැකි වුණාද?මා ඔවුන් දුටුවා. ඒත් ඔවුන් සමඟ කතා කරන්නට හෝ ඔවුන් හමුවන්නට නොහැකි වුණා. යුද හමුදා වෛද්‍ය මධ්‍යස්ථානය හා අප සිටි ස්ථානය කම්බි වැටවල් වලින් වෙන්කොට තිබුණා.හොඳයි. ඔබ අදහස් කරන්නේ තුවාල ලත් පුද්ගලයන් ගෙන ඒමට යුද හමුදාවට 2009 මැයි 18 දා එල්.ටී.ටී.ඊ. පාලන ප්‍රදේශයට ඇතුළුවීමට හැකිවුණා කියලද?ඔව්. ඔව්. යුද හමුදාවට වෙරළ පැත්තෙන් එල්.ටී.ටී.ඊ. පාලන ප්‍රදේශයට ඇතුළුවීමට හැකිවුණා.මොන වෙරළ පැත්තක්ද ඔබ අදහස් කරන්නේ?නන්දිකඩාල් කලපුව දෙසින් නොවේ. මුහුදු වෙරළ දෙසින්.ඔබ දන්නවද එල්.ටී.ටී.ඊ. පාලන ප්‍රදේශයට ඒ ඇතුළු වුණේ කුමන යුද හමුදා ඒකකය ද කියා?මං ඒ ගැන කියන්න දන්නෙ නැහැ.අපට කියන්න යුද හමුදා සෙබළුන් ආවෙ කොහෙන්ද කියල?අප හිටිය ප්‍රදේශයෙන්. ඔවුන් ඇවිත් තියෙන්නෙ මුල්ලිවයික්කාල් ප්‍රදේශයේ කෝවිල දෙසින්. ඒ නැඟෙනහිර මුල්ලිවයික්කාල් හි ඇති අවසාන කෝවිල පිල්ලෙයාර් කෝවිල.අපට කියන්න පුළුවන්ද රජයේ පාලන ප්‍රදේශවලට නොගොස් ඒ වෙනුවට එල්.ටී.ටී.ඊ.යත් සමඟම ඔබලා ගියේ කියල?අපට රජයේ පාලන ප්‍රදේශවලට යාමට මගක් තිබුණේ නැහැ. ඒ වගේම රජයේ පාලන ප්‍රදේශයට පැන යාමට එල්.ටී.ටී.ඊ. ය අපට ඉඩ දුන්නේ නැහැ.ලක්‍ෂ තුනකට වඩා පිරිස එල්.ටී.ටී.ඊ. යේ මිනිස් පළිහක් ලෙස එකට එකතු වූ අයුරු අපට විස්තර සහිතව කියන්න පුළුවන්ද?යුද්ධය දරුණු වෙනවාත් එක්කම කුඩා කණ්ඩායම් වශයෙන් මිනිසුන් එකතු වන්නට පටන් ගත්තා. උදාහරණයක් වශයෙන් කිවහොත් මා මුලින්ම හිටියේ මුල්ලියාවලෙයි වල. පසුව මට එතැනින් ඉවත් වන්නට බල කළා. අපි ගියා උඩයාර්කට්ටු වලට. යුද හමුදාව කිලිනොච්චි සිට ධර්මපුරම් හරහා ඇවිත් උඩයාර්කට්ටු වලට පහර දෙනකොට අපි දේවිපුරම් සුදත්දිරපුරම් හරහා මුහුද දෙසට ඇදී ආවා. ඊළඟට ඉරනායිපලෙයි වලන්ඤාණම්ඩම් පල්ලිය අසලට පැමිණියා. අපි එහි දවස් 21 කට වඩා හිටියා. අප එහි සිටියදි ෂෙල් වෙඩිල්ලක් වැදී මගේ බිරිඳට තුවාල වුණා. ප්‍රභාකරන් නැමැති මගේ රියාදුරා මිය ගියා. ඊළඟට එතැනින් මුල්ලියාවැලි පිල්ලෙයාර් කෝවිල අසලට පැමිණියා.ඇයි ඔබ මුල්ලිවයික්කාල් වලට ගියේ?යුද හමුදාව අපේ පස්සෙන් ආවා. යුද හමුදාව එල්.ටී.ටී.ඊ. ය යන යන අලුත් ස්ථාන කරා පහර දෙමින් පැමිණියා. එවිට එල්.ටී.ටී.ඊ. ය තුවක්කු කරුවන් ඔවුන් යන යන තැන්වලට අප ගෙනගොස් රඳවා ගත්තේ තුවක්කු එල්ල කරමින්. එහෙත් ලක්‍ෂයක් පමණ වැසියන් ඔවුන්ගෙන් රිංගා යුද හමුදා පාලන ප්‍රදේශවලට යාමට සමත් වුණා.ඒ දවස්වල ඔබ එල්.ටී.ටී.ඊ. යේ ඉහළ පෙළේ නායකයන් කිසිවෙකුත් දුටුවේ නැද්ද?මැද පෙළේ නායකයන් නම් බොහෝ දෙනෙක් හිටියා.ඔවුන් කළේ යුද හමුදාව පරාජය කොට ඔවුන්ට ජය ගත හැකි බව සිවිල් ජනතාවට ඒත්තු ගැන්වීමයි. කවුරු හරි ඊට එහා ප්‍රශ්න කළොත් ඔවුන්ට ඒ මොහොතේදීම වෙඩි තබා මරා දැම්මා. මෙය මිනිසුන්ගේ සිත්වල බිය තවත් වැඩි කළා. මා එල්.ටී.ටී.ඊ. මැද පෙළේ මේ අමානුෂික ක්‍රියාවන්ට විරුද්ධ වුණාම ඔවුන් මාව එල්.ටී.ටී.ඊ. දේශපාලන නායක නඩේසන් ළඟට ගෙන ගියා. ඔහු මා එක් දිනක් රැඳවුම් භාරයේ තැබුවා. එය ඉතා දිගු දවසක්. ඔහු මට කීවා මා ඔවුන් සමඟ යළිත් වැඩ කළ යුතුයි කියා. මෙය ප්‍රභාකරන්ගේ නියෝගයක් බවත් ඔහු කීවා. ඉන්පසු මට යළිත් මුල්ලිවයික්කාල් කරා යාමට ඉඩ දුන්නා. මුල්ලිවයික්කාල් වෙත ආවම මට පෙනී ගියා මිනිස්සුන් ගේ විශ්වාසය නැතිවෙලා තියෙන බව. ඔවුන් තවත් නම් එහි නවතින්නට සූදානම් වුණේ නැහැ.ඔබ දන්නවද නඩේසන්ට මොකද වුණේ කියලා? ඔහුව ඝාතනය කළාද?මා මුලතිව් හමුදා පිළිගැනීම් මධ්‍යස්ථාන ප්‍රදේශයේ ඉන්නකොට එහිදී එල්.ටී.ටී.ඊ. සාමාජිකයින් කීපදෙනෙක් මට මුණ ගැසුනා. නඩේසන් හා තවත් පිරිසක් රජයේ පාලන ප්‍රදේශය දෙසට ගිය බව ඔවුන් මට කීවා. ඒ වගේම මේ අය තමන් පාවා දී රජයේ පාලන ප්‍රදේශවලට යන එකට ප්‍රභාකරන් විරුද්ධ බවත් ඔවුන් කීවා. එල්.ටී.ටී.ඊ. තුවක්කුකරුවන් ද ඔවුන් පිටුපස ගිය බවත් ඒ ගොල්ලන් මට කීවා. ඒත් මං දන්නෙ නැහැ ඔහුට මොනවා වුණාද කවුරු ඔහු මැරුවද කියලා.ඔබ දන්නවද අනිත් අය ගැන ලෝරන්ස් තිලකර් වගේ.ඔව්. මට ලෝරන්ස් තිලකර් හා රජයේ පාලන ප්‍රදේශයට පැන ගිය බොහෝ එල්.ටී.ටී.ඊ. නායකයන් හමුවුණා.අපි ආයෙත් ඔබෙන් අහනව ශ්‍රී ලංකා යුද හමුදාව අහිංසක සිවිල් වැසියන් වෙඩි තබා මැරූ බවට තියෙන බරපතළ චෝදනාව ගැන?නෑ එය වෙන්නට බැහැ. ශ්‍රී ලංකා යුද හමුදාව එල්.ටී.ටී.ඊ. සාමාජිකයන්ට පවා මානුෂිකව සැලකුවා නම් කිසිම සිවිල් වැසියෙකු වෙඩි තබා මරන්නෙ මොකටද? ඒ ගැන සැකයක් නැහැ. ඒ වගේ දෙයක් සිදු නොවූ බව මට කියන්න පුළුවන්. මං එය දැඩිව අවධාරණය කරනවා.ශ්‍රී ලංකා යුද හමුදාව සිවිල් වැසියන්ට වෙඩි තැබුවා යැයි කියන චෝදනාව ඔබ ප්‍රතික්ෂේප කරනවාද?ඔව්. ඒ වගේ අභූත චෝදනා මා ප්‍රතික්ෂේප කරනවා. මං දෙවියන්ගේ නාමයෙන් ඇත්ත ප්‍රකාශ කළ යුතුයි. මං සර්ව බලධාරී දෙවියන්ට උත්තර දිය යුතුයි. මං දන්නව ඔය බටහිර ඉන්නා එල්ටීටීඊ හිතවාදීන්ගේ ප්‍රචාරක කුමන්ත්‍රණ.හරි අපි ඔබ සමඟ එකඟ වෙනවා. ඔබ 2009 මැයි 18 වනතුරු මිනිස්සු සමඟ හිටියා. අපි ඔබේ ප්‍රකාශය පිළිගත්තා. ඒ ඔබ එහි සිටි පුද්ගලයකු නිසා පමණක් නොවෙයි. ඔබ වන්නි ජනතාව නියෝජනය කළ හා එල්ටීටීඊය විසින් දෙමළ ජාතික සන්ධානයට තෝරාගත් මන්ත්‍රීවරයා නිසා. හොඳයි කියන්න බලන්න යුද්ධයේ අවසාන දින කීපය ඇතුළත එල්ටීටීඊ පාලන ප්‍රදේශවල දී එල්ටීටීඊය හා යුද හමුදාව අතර ගැටුම සිදුවන අවස්ථාවේදී අහිංසක දෙමළ වැසියන් ඝාතනය කිරීමේ වගකිව යුත්තා කවුද?යුද්ධය උණුසුම් වෙද්දි ජනතාව ඊට මැදිවුණා. ඔවුන් සිවිල් ජනතාව ආරක්ෂා කරගන්නට වෙඩි තැබුවා.කවුද ජනතාව ආරක්ෂා කරගන්නට වෙඩි තිබ්බේ?යුද හමුදාව එල්ටීටීඊය පසුපස එලවා යනකොට එල්ටීටීඊය කාලතුවක්කු ප්‍රහාර එල්ල කළා. යුද හමුදාවට ඕනැ කළේ අවතැන්වූ දෙමළ සිවිල් ජනතාව රජයේ පාලන ප්‍රදේශවලට ගැනීමයි. ඔවුන් හරියටම එල්ටීටීඊ කාලතුවක්කු ස්ථානගත කර තිබු ස්ථානවලට වෙඩි තිබ්බා. ජනතාව හෙළි පෙහෙළි වූ මාර්ග ඔස්සේ රජයේ ප්‍රදේශවලට එන්නට පටන් ගත්තා. හමුදාවේ මේ ක්‍රියාමාර්ගය යහපත් එකක්. ඒ නිසයි රජයේ පාලන ප්‍රදේශවලට දෙමළ ජනතාව එන්නට පටන්ගත්තේ.අපිට කියන්න පුළුවන් ද යුද්ධයේ අවසාන දවස් කීපය ඇතුළත 2008 ඔක්තෝබර් සිට 2009 මැයි දක්වා සිවිල් වැසියන් කී දෙනකු ඝාතනය කරනු ලැබුවා ද කියලා?දවස්වල පාර්ලිමේන්තු මන්ත්‍රීවරයකු හැටියට එහි සිදුවූ දේ පිළිබඳව මමම සොයා බැලුවා. සමහර සිවිල් වැසියන් ඝාතනය කරනු ලැබුවා. මං ඒ ස්ථානයට ගියේ ඒ පුද්ගලයන් මැරුවේ කවුද කොහොමද යන්න සොයා බැලීමටයි. ඒ වගේම ඔවුන්ගේ නැදෑයින්ට සැනසුමක් ලබාදීමට හා ඔවුන්ගේ අවමඟුල් උත්සවවලට සහභාගි වීමටයි.කියන්න ඔබ ඒ ගැන සෙවීමට ගියේ කොයි කොයි ස්ථානවලට ද?අවසාන දවස්වල සිවිල් වැසියන් මරා දැමු ස්ථානවලට මට යන්නට සිදුවුණා. මං මා ගැනම බලාගෙන බංකරයේ රැඳී සිටියේ නැහැ. මං තරුණයන්ගේ උදව්වෙන් බයිසිකලයක පිටුපස නැඟී ඒ ස්ථානවලට ගියා. ඒ දවස්වල මට බලයක් තිබුණේ නැහැ. මගේ ජනතාවට කිසිම සේවයක් කරන්න. ඒත් සමහර ස්ථානවලට ගියාම ඔවුන්ගේ සිත් සනසා ඔවුන්ගේ අවමංගලයන්ට සහභාගි වුණා. මට ඒ දවස්වල කරන්න පුළුවන් වුණේ එච්චරයි.හොඳයි ඔබේ පරීක්ෂණයන් අනුව අපට කියන්න පුළුවන් ද කවුද මේ සිවිල් වැසියන් මරා දැමීම ගැන වගකිව යුත්තේ කියා?බොහෝ පුද්ගලයන් මියගියේ කාලතුවක්කු ප්‍රහාර නිසා. හරියටම ඒ ඝාතනවලට වගකිවයුත්තේ කවුදැයි මට කියන්න බැහැ. මට එය තීරණය කරන්න අමාරුයි. එහෙත් වෙඩි තබා බොහෝ පුද්ගලයන් ඝාතනය කළා. සිවිල් වැසියන් ඝාතනය කළේ එල්ටීටීඊය විසින්. ඒ ඔවුන් රජයේ ප්‍රදේශවලට පැන යාමට උත්සාහ කිරීමේදියි.එල්ටීටීඊ තුවක්කුකරුවන් විසින් සිවිල් වැසියන් කී දෙනකු පමණ මරා දැම්මා දැයි දළ වශයෙන් ඔබට කියන්න පුළුවන් ද?ඇත්තටම සිය ගණනක් දෙනා මරා දැම්මා. ඒත් මට හරියටම ඒ ගණන කියන්න බැහැ. ඒ මුල්ලි වයික්කාල්වල සිට රජයේ ප්‍රදේශවලට එනකොට ඒ ලියවිලි සියල්ල නැතිවුණා. පුදුමාතලන් සිට මුල්ලි වයික්කාල් දක්වා එල්ටීටීඊ තුවක්කුකරුවන් විසින් අහිංසක වැසියන් වෙඩි තබා මරා දැම්මා. මෙය මාස කීපයක් තිස්සේ සිදුවුණා.ඒක හරි ඔබ කියනවද දෙමළ පුද්ගලයන් 250 ක් 300 ක් එල්ටීටීඊ තුවක්කුකරුවන් විසින් මරා දැම්මා කියලා.එය ඊට වඩා බොහෝ වැඩියි. එය 500 ක් 600 කට කිට්ටු ගණනක්.ඔබ අදහස් කරන්නේ ශ්‍රී ලංකා රජය හා එල්ටීටීඊය අතර යුද්ධයේ අවසාන භාගයේදී එල්ටීටීඊය විසින් සිවිල් වැසියන් 600 ක් පමණ වෙඩි තබා මරා දැම්මා කියල ද?ඔව්. ඊට ටිකක් අඩු ඇති. සිවිල් වැසියන් පැන යාමට උත්සාහ කිරීමේදී එල්ටීටීඊය ඔවුන් අනුකම්පා විරහිතව මරා දැම්මා. මා එසේ මරා දැමු සිවිල් වැසියන්ගේ සිරුරු විසිර තිබු ස්ථානවලට ගියා. ඔවුන් මරා දැමුවේ ශ්‍රී ලංකා යුද හමුදාවෙන් ද කියා සොයන්නට මා පරීක්ෂණ පටන්ගත්තා. ඒත් කනගාටුයි කියන්න ඒ හැම වෙලාවෙම මට දැනගන්නට ලැබුණේ ඒ අහිංසක සිවිල් වැසියන් දඩාවතේ යන බල්ලන් පරිද්දෙන් මරා දැම්මේ එල්ටීටීඊයේ තුවක්කු කරුවන් විසිනුයි. පිස්සු වැටුණු කොටි මිනීමරුවන් සිවිල් වැසියන් වෙත වෙඩි උණ්ඩ වරුසාවක් එල්ල කළා. ඒවායින් සිවිල් වැසියන් ඔවුන් නොකළ වරදකටයි මිය ගියේ.සිවිල් වැසියන් රජයේ පාලන ප්‍රදේශවලට යාම වැළැක්වීමට මෙය කරන ලද්දේ ප්‍රභාකරන්ගේ අණ පරිදියි. මෙසේ කොටින් විසින් මරා දැමු සිවිල් වැසියන් බලන්නට මා නිතරම පුදුමාතලන් රෝහලට ගියා. ඒ මළසිරුරු ගෙනා පුද්ගලයන් සමඟ මට කතා කරන්නට ලැබුණා. මං ඔවුන්ගෙන් ඒ ගැන විමසුවා. ඔවුන් මට කීවේ ඒ මියගිය අය මරා දැමුවේ එල්ටීටීඊය විසින් කියායි.ඇයි කිසිවෙකු මේ ගැන ඔබගෙන් ප්‍රකාශයක් ලබාගන්නට නොආවේ. ඒ අවස්ථාවේ ඔබ පාර්ලිමේන්තු මන්ත්‍රීවරයෙක් නේද?ඔව්. මං ඒ කාලෙ පාර්ලිමේන්තු මන්ත්‍රීවරයෙක්. පසුව මාව රහස් පොලීසිය විසින් හතරවන තට්ටුවට ගෙන ගොස් මගේ ප්‍රකාශයන් පටිගත කළා. ඒත් ඒවාට මොනවා වුණාදැයි මා දන්නේ නැහැ.ඉන් ඔබ අදහස් කරන්නේ අවාසනාවකට ඔබෙන් ප්‍රශ්න කළ රහස් පොලිස් නිලධාරීන් ඔබේ ප්‍රකාශයේ වැදගත්කම අවබෝධ කරගන්නට අසමත් වුණා කියල ද?මං හතරවැනි තට්ටුවේ සිටිද්දී කිලිනොච්චියේ හා මුලතිව් හි සේවය කළ දොස්තරවරුන්ගේ ප්‍රකාශ සටහන් කරමිනුයි තිබුණේ. ඔවුන්ගේ ප්‍රකාශ වැදගත් ලෙස ගත් නිසා මගේ ප්‍රකාශය නොසලකා හරින්නට ඇති.උගත් පාඩම් හා සංහිදියා කොමිසම ගැන ඔබ මොකද කියන්නෙ? ඔවුන් ඔබ සම්බන්ධ කර ගත්තා ද? ඔබ ඔබේ අදහස කියන්නට ඇයි ඔවුන්ට සම්බන්ධ නොවුණේ?ඔවුන් මාව සම්බන්ධ කරගත යුතුව තිබුණා. මං පාර්ලිමේන්තු මන්ත්‍රීවරයකු බව ඔවුන් දැන සිටිය යුතුයි. මා මේ ලේ වැගිරෙන අරගලයේදී අවසානය දක්වා මගේ මිනිසුන් සමඟ සිටි අයෙක්. ඔවුන් මගේ අදහස් දැනගැනීමට මට ආරාධනා නොකළේ ඇයිදැයි මා දන්නේ නැහැ. මං ඒ ගැන සතුටකින් නොවේ හිටියේ. මගේ මිනිස්සු මුහුණපෑ අවාසනාවන්ත සිදුවීම්, ඔවුන් මුහුණපෑ මරණ පිළිබඳව තුන්ලක්ෂයකට වඩා ජනතාව මේ ප්‍රභාකරන් යටතේ තිබු වන්නිය නම් අමු සොහොනේ කොටු වී සිටි අයුරු කියන්නට මට අවස්ථාවක් ලැබුණේ නැහැ.මුලතිව් සිට ඕමන්තේ කරා ගෙන ගිය මගෙන් එහිදීත් ප්‍රකාශයක් සටහන් කරගත්තා. එතැනින් මා ගියේ චෙඩ්ඩිකුලම් හි කලාප අංක 4 සුබසාධක මධ්‍යස්ථානයට.චෙඩ්ඩිකුලම් හිදී රහස් පොලීසිය මාව අත්අඩංගුවට ගෙන වවුනියා පොලිස් මූලස්ථානයට ගෙන ආවා. එහිදී මගේ ප්‍රකාශයක් සටහන් කරගෙන අනතුරුව කොළඹ 4 වන තට්ටුවට ගෙන ගියා. එහිදී මගෙන් ප්‍රශ්න කර ප්‍රකාශයක් සටහන් කරගත්තා.මාව හතරවැනි තට්ටුවේ මාස තුනක් රඳවාගෙන හිටියා. එහිදී මට ආරංචි වුණා මගේ වැඩිමල් පුතා ආදිනන් වත් කොටි සැකකරුවකු ලෙස ප්‍රශ්න කිරීමට 4 වන තට්ටුවට ගෙන ආ බව.මා දැනටමත් මගේ සහෝදර චෙල්ලක්කිලි ප්‍රභාකරන් වෙතින් ලද මරණය ගැනත් කියා ඇති. අපි එල්ටීටීඊ සාමාජිකයන් නොවෙයි. ඒත් මගේ පුතා 1995 දී එල්ටීටීඊය බලෙන් බඳවා ගත්තා. මං කීප වරක්ම මගේ පුතා ගැන බාල රාජාට කියා හිටියා. එහෙත් ඔහු පුතා නිදහස් කිරීම ප්‍රතික්ෂේප කළා.කියන්න ඔබ කවදද පොලිස් අත්අඩංගුවෙන් නිදහස් වුණේ කියලා?2010 ජනවාරි 13 දා මාව නිදහස් කළා. කොළඹ සිට පොලීසිය මාව වවුනියාවේ උසාවියට ගෙනාවා. වවුනියා මහේස්ත්‍රාත් ඇලෙක්ස් රාජා මාව නිදහස් කරන්න නියෝග කළා. මට විරුද්ධව තිබුණ එක චෝදනාවක් වුණේ එල්ටීටීඊ පාලන ප්‍රදේශය අත්හැර රජයේ පාලන ප්‍රදේශයට ඒමේ රජයේ නියෝගය ප්‍රතික්ෂේප කිරීම හා යුද්ධය දරුණුම අවස්ථාවේ එල්ටීටීඊ ප්‍රදේශයේ රැඳී සිටීමයි.මට දඬුවම් කළේ නැහැ. ඒත් මගේ ගමන් බලපත්‍රය උසාවියට භාර දෙන ලෙස මහේස්ත්‍රාත් තුමා මට නියෝග කළා. කොන්දේසි සහිතව මා නිදහස් කළා.ඒෂියන් ට්‍රිබියුන් වෙබ් අඩවිය ඇසුරිනි.පරිවර්තනය දයා ඩී. ෆොන්සේකාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>24</day>
    </date>
    <link>http://www.silumina.lk/2011/04/24/_art.asp?fn=ab1104245</link>
    <topic>රටේ සවාධිපත්‍යයට මැදිහත් වෙනවට අපි විරුද්ධයි</topic>
    <author>සංවාද සටහන</author>
    <content>එජාපයේ මාධ්‍ය ප්‍රකාශක ගයන්ත කරුණාතිලකබෑන් කී මූන්ගේ වාර්තාව ගැන ඔබ මොකද හිතන්නෙ?අපිට මේ වාර්තාව තවම සම්පූර්ණයෙන් කියවන්න ලැබිලා නැහැනෙ. ඒ නිසා අපි දන්නෙ නැහැ එහි හරියටම මොනවද තියෙන්නෙ කියලා. කොහොම වෙතත් රටේ ස්වාධිපත්‍යයට යම් රටක් හෝ සංවිධානයක් මැදිහත්වීම් කරනවට අපි විරුද්ධයි.ඒත් ආණ්ඩුව රාජ්‍යතාන්ත්‍රිකව වැඩ නොකරන නිසා තමයි මෙවැනි වාර්තා බිහි වන්නෙ. ඒ නිසා එවැනි අවස්ථාවන්ට ඉඩ නොතබන විදියට කටයුතු කිරීම ආණ්ඩුවේ වගකීමක්.ඔය කියන “රාජ්‍යතාන්ත්‍රික වැඩ නොකිරීම” යන්නෙන් ඔබ අදහස් කරන්නෙ මොකක්ද?ආණ්ඩුව ප්‍රජාතන්ත්‍රවාදී නැහැ. 17 වෙනි සංශෝධනය අහෝසි කරලා 18 වෙනි සංශෝධනය ගෙනාවා. මාධ්‍ය මර්දනය කරනවා. හදිසි නීතිය අනිසි විදියට පාවිච්චි කරනවා. ජීවන වියදමට පිළියමක් නැහැ. ආණ්ඩුවේ මෙවැනි ක්‍රියා කලාපය නිසා තමයි මෙවැනි වාර්තා බිහි වෙන්න පාර කැපෙන්නෙ.ඔය චෝදනා එජාපයේ දේශපාලන සටන් පාඨනෙ. මම අහන්නෙ බෑන් කී මූන්ගෙ වාර්තාව ගැන එජාපයේ ස්ථාවරය ගැනයි?රටේ ස්වාධිපත්‍යයට බලපෑම් කිරීම ගැන අපි විරුද්ධයි. ඒත් නැවත කියන්න ඕනෙ ආණ්ඩුව රාජ්‍යතාන්ත්‍රික ක්‍රියා කලාපයෙන් බැහැර වීම මේ වාර්තාවලට හේතුවයි.කොහොම නමුත් අපේ කිසිම සොල්දාදුවෙක් අන්තර්ජාතික යුද අධිකරණයට ගෙනයන්න බැහැ. අන්තර්ජාතික ප්‍රජාවට එසේ කළ නොහැකි වන්නේ එජාප නායකත්වය අතීතයේ දුර දිග බලා බුද්ධිමත්ව කටයුතු කළ නිසයි.2002 වසරේදී රෝම ප්‍රඥප්තියට අස්සන් කරන ලෙසට අන්තර්ජාතික ප්‍රජාව බලකර සිටියත් වික්‍රමසිංහ මහතා එය ප්‍රතික්ෂේප කළා. ඕනෑම වරදකට දඬුවම් දීමේ ඉහළම නීති පද්ධතියක් හා 17 වෙනි සංශෝධනයේ ස්වාධීන කොමිෂන් සභා තිබෙන බව ප්‍රකාශ කරමින් තමයි ඔහු මේ අස්සන් කිරීමෙන් වැලකුණේ. ඒ ගෞරවය එතුමාට හිමි විය යුතුයි.ගිලෙන්න යන මිනිහා තුත්තිරි ගහේ එල්ලෙනවා වගේ ඔබත් හැම මොහොතෙම කතා කරන්නේ දේශපාලන වාසි තකා. මේ අවස්ථාවේ හමුදාවටත් ආණ්ඩුවටත් එල්ල වෙන මේ චෝදනා ගැන එජාපයේ ස්ථාවරය කුමක් ද?ලෝකයටම ආදර්ශයට ගන්න පුළුවන් විනයගරුක හමුදාවක් අපට ඉන්නෙ. ඒ ගැන කතා දෙකක් නැහැ.හැබැයි ආණ්ඩුවවත් තවම මේ ගැන ඔවුන්ගෙ ස්ථාවරය කියල නැහැ. ඔවුන්ගේ ස්ථාවරය ප්‍රකාශ කළාට පසුව තමයි අපේ ස්ථාවරය ප්‍රකාශ කරන්න වෙන්නෙ.එජාපයේ අර්බුද තවත් වැඩි වෙලා ද?ඒ හෙම දෙයක් නැහැ. කෘත්‍යාධිකාරී මණ්ඩලයේ පත් කිරීම් ගැන කසු කුසු තියෙනවා. මැයි තුන්වෙනිදා වන විට කෙරෙන පත්කිරීම් වලින් පසුව ඒ කසු කුසුත් අවසන් වෙයි.උසස් අධ්‍යාපන ඇමැති එස්. බී. දිසානායකබෑන් කී මූන් ගේ වාර්තාව ගැන ඔබ මොකද හිතන්නෙ?මම මේ වාර්තාව සම්පූර්ණයෙන් කියවා නැහැ. ඒත් අන්තර්ජාලයේ මේ සම්බන්ධව ඇති සියල්ල පාහේ මම බැලුවා.ඇත්තටම මේ වාර්තාව එක්සත් ජාතීන්ගේ සංවිධානයේ නිල වාර්තාවක් හෝ නොවේ. මේ, මූන්ට උපදෙස් දෙන්න පත්කළ කමිටුවක සාමාන්‍ය වාර්තාවක්. ඒ නිසා අපි ඔය ගැන කලබල විය යුතු නැහැ.යුද සමයේ සිදු වූ බව කියන මානව හිමිකම් කඩවීම් ගැන ඇතැයි කියන චෝදනා ගැන මොකද හිතන්නෙ?එල්ටීටීඊයේ ඉතිහාසය ඒ කියන්නෙ ඔවුන් විසින් කඩ කළ මානව හිමිකම් ගැන කතා කරන්න දවසක් මදි. ඔවුන් විසින් දෙමළ නායකයො වගේ ම සාමාන්‍ය දෙමළ වැසියන් සිය දහස් ගාණක් ඝාතනය කළා.උතුරේ කිසිම දේශපාලන පක්ෂයකට දේශපාලනයට ඉඩක් තිබුණෙ නැහැ. ඔවුන් පාසල් දරුවන් පාසල්වලින් කැලේට ඇදගෙන ගිහින් ළමා සොල්දාදුවන් කළා.රජිව් ගාන්ධි ඝාතනය කළා. පේ‍්‍රමදාස, ලලිත්, ගාමිණී, රංජන් විජේරත්න ඇතුළු දේශපාලකයන් ඝාතනය කළා. හන්දි ගානේ බස් රියේ දුම්රියේ බෝම්බ පිපිරෙව්වා. කව්ද මේ මානව හිමිකම් ගැන කතා කළේ. කව්ද ඒවාට වාර්තා හැදුවෙ? ඔය උතුරේ හිටපු මූන් ගෙ ඔත්තුකාර එන්. ජී. ඕ. කාරයො ඔය හැම දේම දන්නවා.මෙවැනි වාර්තාවක අරමුණ කුමක් කියල ද ඔබ හිතන්නෙ?මේවා අන්තර්ජාතික කුමන්ත්‍රණ. ඉරාකයට ලිබියාව කළ දේ අපිටත් කරන්නයි මේ හදන්නෙ. අවුරුදු තිහකට පස්සෙ රට එක්සේසත් කරලා ගොඩනඟන මොහොතක, තිබෙන ඊර්ෂ්‍යාව, කුහකකම නිසා තමයි මේ වගේ වාර්තා හදන්නෙ. මේ දෙමළ ඩයස්පෝරාව හදන වාර්තා.ලංකාවේ හමුදාවේ විනය ගැන ඔබ මොකද හිතන්නෙ?මේ මොනවද අහන්නෙ. ලෝකයටම ආදර්ශයට ගත හැකි හමුදාවක් පොලීසියක් අපට තියෙන්නෙ. යුද්ධය පවතින කාලයේදී පවා සරත් ෆොන්සේකා හමුදාවේ 188 දෙනෙකු යුද අධිකරණයට යැව්වා. එහෙම විනයක්තියෙන හමුදාවක් මේ.යුද්ධය පවතින කාලෙ ප්‍රභාකරන්ගෙ ආරක්ෂා පවුරෙ හිටපු අනාථ වූ දෙමළ ජනතාව බේර ගත්තෙත් ඔවුන්ට ප්‍රතිකාර කරමින් උයා පිහා කන්න දුන්නෙත් අපේ හමුදාව.ප්‍රජාතන්ත්‍රවාදය, රැකීමට ආණ්ඩුව අපොහොසත් වීම මෙවැනි වාර්තාවලට පාර කපන බවට එජාපය චෝදනා කරනවා?ප්‍රජාතන්ත්‍රවාදය නැහැ කියන්නෙ කොහොම ද? ආණ්ඩුවෙම දේශපාලකයො පවා සුළු සුළු වැරැදිවලටත් රිමාන්ඩ් කරනවා.මාධ්‍ය නිදහස ඕනෙ තරම්. බලන්නකො ඔය නාලිකාවලින් මිනිස්සු ජනාධිපතිතුමාටම කොච්චර බනිනවද කියලා. ඉතිං මාධ්‍ය නිදහස, ප්‍රජාතන්ත්‍රවාදය නැහැ කියන්නෙ කොහොම ද?සංවාද සටහනසුමේධා නවරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>24</day>
    </date>
    <link>http://www.silumina.lk/2011/04/24/_art.asp?fn=af1104241</link>
    <topic>‘දිවි නැඟුම’ ඇරැඹුම හිතුවාටත් වඩා සාර්ථකයි</topic>
    <author>නිහාල් පී. අබේසිංහ</author>
    <content>පවුල ගමේ ප්‍රධානම ඒකකයයි. පවුල සුරැකීමට නම් පවුලේ පෝෂණ මට්ටම ඉහළ නැංවිය යුතුයි. පවුලේ දෛනික ජීවන වියදම අවම කළ යුතුයි. පවුලේ ආහාර සුරක්ෂිතතාව ඇති කිරීම කළ යුතුයි. ඒ සමඟම අමතර ආදායම් මාර්ග බිහි කිරීම අත්‍යවශ්‍ය කරුණකි.මේ විශේෂිත අරමුණු ඉටු කර ගැනීම පිණිස රට තුළ දැන් සුවිශේෂ ක්‍රියාදාමයක් සාර්ථකව ක්‍රියාත්මක වෙයි. ඒ දිවි නැඟුම වැඩ සටහනයි. ගෘහ ආර්ථික ඒකක දස ලක්ෂයක් ඇති කිරීමේ ජාතික වැඩ සටහන ලෙස මෙය හඳුන්වයි. මහින්ද රාජපක්ෂ ජනාධිපතිතුමාගේ මහින්ද චින්තන ඉදිරි දැක්මේ සඳහන් “ජීවනෝපාය සහ සමාජ සංවර්ධනය මඟින් 2016 වන විට සම්පත් පිරුණු සමෘද්ධිමත් ගම නිර්මාණය කරමි” යන උතුම් අරමුණු ඔස්සේ ක්‍රියාවට නැංවේ. මෙහි තේමා පාඨය වන්නේ “ඉසුරුමත් නිවහනක්” “අසිරිමත් මවුබිමක්” යන්නයි.මහින්ද රාජපක්ෂ ජනාධිපතිතුමාගේ උපදෙස් මත ආර්ථික සංවර්ධන ඇමැති බැසිල් රාජපක්ෂ මහතා මෙහෙයවන මෙම දිවි නැඟුම වැඩ සටහනේ ප්‍රධාන අරමුණු ගමේ ඇති ගෙවතු ලක්ෂ 10 ක් ගෘහ ආර්ථික ඒකක දස ලක්ෂයක් ලෙස ආර්ථික ලෙස ප්‍රයෝජනවත් මට්ටමට පත්කිරීමයි.මේ වැඩ පිළිවෙළේ ප්‍රධාන දැක්ම වන්නේ නිරෝගී හා ආර්ථික වශයෙන් සවිබල ගැන්වූ පවුල් සිටින සපිරි ගමක් ඇති කිරීමයි. දිවයිනේ සියලුම ගම්මාන ආවරණය වන පරිදි ගෙවතු සත්ත්ව පාලනය ගෘහ කර්මාන්ත යන අංගයන්ගෙන් සමන්විත ගෘහ ආර්ථික ඒකක දශ ලක්ෂයක් ඇති කිරීමේ දිවි නැගුම වැඩ සටහනේ ප්‍රධාන මෙහෙවර ලෙස පෙන්වා දී තිබේ.පසුගිය දශක කිහිපය ඇතුළත මෙරට සමාජ ආර්ථික සංස්කෘතික විග්‍රහය ඇතුළත සිදුවී ඇති පරිවර්තනයන් නිසා පවුල්වල දෛනික ආහාර පුරුදු හා පාරිභෝජන රටාවේ විවිධ වෙනස්කම් සිදුවී ඇත. ඒවා අපගේ පැවැත්මට මෙන්ම අවට පරිසරයටත් සුදුසු නැත.ඒ හේතුවෙන් ජීවන රටාව ඇතුළත දැකිය හැකි අහිතකර තත්ත්වයන් සමස්ත ජනගහනයේ නිරෝගී පැවැත්මට හා පෝෂණයට ඉතා අහිතකර ලෙස බලපා ඇත.අතීතයේදී තම ගෘහය ඇතුළත හා අවට පරිසරයේ විවිධ ආහාර ද්‍රව්‍ය සකස් කෙරිණි. ගමේ ගෙවතුවල පලා වර්ග අල වර්ග ධාන්‍ය හා ඖෂධ වර්ග ඇතුළු ආහාර ද්‍රව්‍ය බහුලව තිබිණි. පවුලේ ඉල්ලුමට එය සපිරිණි. එපමණක් නොව සමහර විට කුඩා ප්‍රමාණයේ ගෘහ කර්මාන්තය ද තිබිණි. අද වන විට ඒ සියලු දේ වෙළෙඳ පොළ හරහා මිලදී ගැනීමේ ක්‍රියාදාමයකට අප හැඩ ගැසී ඇත.අතීතයේ ගෙවත්තේ පශු සම්පත් අංශයට වැදගත් තැනක් හිමි විය. වැඩි වියදමකින් තොරව බිත්තර, එළකිරි වැනි දේ නිපදවා ඊට අමතරව ගෙවත්තේ වගාවන් සඳහා පොහොර ද ඉන් සපයා ගත්තේය. පවුලේ ශ්‍රමයෙන් හා ගෘහය අවට පරිසරයෙන් ලබා ගත හැකි සම්පත් යොදවා නිපදවාගත හැකි දේ අධික මිල ගණන් යටතේ වෙළෙඳපොළෙන් ලබා ගැනීමට හුරු වී සිටීම නිසා ගෙදර වියදම ද වැඩි වී තිබේ.කාලයක් මෙලෙස යටපත් කර දමා ඇති මහඟු අවස්ථාවන් හා ශක්තිය නැවත අවදිකර නිරෝගී හා පෝෂණයෙන් සපිරි ගෘහ ආර්ථික ඒකකයක් නිර්මාණය කිරීම සඳහා පවුල් ඒකක යොමු කරවා ගැනීම මෙම වැඩ සටහනේ ඉලක්කයයි.ආර්ථික සංවර්ධන අමාත්‍යාංශයේ අතිරේක ලේකම් ආර්. ඒ. ඒ. කේ. රණවක මහතා පවසන පරිදි මේ වැඩ පිළිවෙළේ විශේෂිත අරමුණු හතරක් ද ඇත. පවුලේ පෝෂණ මට්ටම නැංවීම, පවුලේ දෛනික ජීවන මට්ටම අවම කිරීම, පවුලේ ආහාර සුරක්ෂිතතාව ඇති කිරීම හා අමතර ආදායම් මාර්ග බිහි කිරීම ඒ අරමුණු අතර වේ.පවුලේ පෝෂණ මට්ටම ඉහළ නැංවීම යටතේ නැවුම් එළවළු, පලතුරු, දෛනික ආහාර වේලට එකතු කිරීම කරනු ලැබේ. එළකිරි බිත්තර වැනි පෝෂණ ගුණයෙන් වැඩි සත්ත්ව නිෂ්පාදන දෛනික පරිභෝජනය සඳහා හුරු කරවීමෙන් මෙන්ම ගෙවත්ත ආශි‍්‍රත සකසා ගන්නා පොහොර භාවිත කිරීමෙන් වස විසෙන් තොර එළවළු හා පලතුරු නිපදවීමෙන් පවුලේ පෝෂණ මට්ටම ඉහළ නැංවීමට කටයුතු කරනු ලැබේ.යහපත් සෞඛ්‍ය පුරුදු හා ආහාරවල පෝෂණ ගුණයන් පිළිබඳව දැනුම්වත් කිරීම හා යහපත් සෞඛ්‍ය පුරුදු හුරු කරවීමත් මේ යටතේ සිදු කරනු ලැබේ.පවුලේ එදිනෙදා ජීවන වියදම දිවි නැගුම යටතේ අඩු වෙන්නේ කෙසේ ද? ගෙවත්තේ වවා ගත හැකි දේවල් ආහාරයට එකතු කර ගැනීම මඟින් ප්‍රධාන වශයෙන් ජීවන වියදම අඩු කර ගත හැකිය.ආර්ථික සංවර්ධන අමාත්‍යාංශය මඟින් දිවි නැඟුමට අදාළව ඉදිකළ නව හරිත ගෘහයක්.ඒ සමඟම ගෘහය ආශි‍්‍රතව පවත්නා ස්වභාවික සම්පත් හා පවුලේ ශ්‍රමය යොදවා එම එළවළු හා පලතුරු බෝග ආශි‍්‍රත වගාවන්වල නිෂ්පාදන වියදම අවම කර ගැනීමට අවස්ථාව ලැබේ. ඒ සමඟම ගෙවත්තේ වැවු එළවළු පලතුරු ආහාරයට ගැනීමෙන් ඒ සඳහා පිටතට යන වියදම නිවස ඇතුළතම ඉතිරි වේ.මේ අරමුණු ඉටු කර ගැනීම පිණිස සුදුසු පවුල් තෝරා ගැනීම දැන් ආරම්භ කර තිබේ. ඒ පවුල්වලට බීජ පැළ පොහොර ආදිය ද ලබා දෙමින් පවතී. තම වසමේ ග්‍රාම නිලධාරී, සමෘද්ධි නිලධාරී, කෘෂිකර්ම පර්යේෂණ හා නිෂ්පාදන සහකාර, පවුල් සෞඛ්‍ය සේවා නිලධාරිනිය එක්ව ගම්වල මේ වැඩසටහන දැන් සාර්ථකව ක්‍රියාත්මක කරති.පවුලේ ආහාර සුරක්ෂිතතාව ඇති කිරීම මෙම වැඩ පිළිවෙළේ තවත් අරමුණකි. ආහාර කල් තබා ගැනීමේ ක්‍රම හඳුන්වාදීමෙන් හා ඒ සඳහා පවුල් ඒකක හුරු කරවීමෙන් ගෙවත්ත ඇතුළත බෝග විවිධාංගීකරණය මඟින් පවුලේ ආහාර සුරක්ෂිතතාව ඇති කිරීමට පියවර ගනු ලැබේ.අමතර ආදායම් මාර්ග බිහි කිරීම පිණිස මේ අලුත් ගෘහ ආර්ථික ඒකකයේ අතිරික්ත නිෂ්පාදන වෙළෙඳ පොළට යොමු කිරීමට කටයුතු සලසා ගත යුතුය.අගය එකතු කළ හා ද්විතියික නිපැයුම් මඟින් වැඩි ආදායමක් ලබාගැනීමට ද අවස්ථාව සැලැසේ.දිවි නැඟුම වැඩ පිළිවෙළ ක්‍රියාවට නැංවෙන්නේ ප්‍රධාන ක්ෂේත්‍ර තුනක් ඔස්සේය. කෘෂිකර්ම අංශය ධීවර හා සත්ත්ව පාලන අංශය හා ගෘහස්ථ කර්මාන්ත අංශය ඒ අංශ තුනයි.මේ අංශවලින් මුලින්ම රටපුරා කෘෂිකර්ම අංශය යටතේ බෝග වැවීමට සියලු කටයුතු දැන් සිදුකර අවසන් බව ආර්ථික සංවර්ධන අමාත්‍යාංශයේ අතිරේක ලේකම් රණවක මහතා පවසයි.මේ වැඩ පිළිවෙළ යටතේ දැන් එක් ග්‍රාම නිලධාරී වසමක අවම වශයෙන් පවුල් සියයක් තෝරා ගෙන තිබේ. දැන් සිදු කෙරෙන්නේ ගෘහ ආර්ථික ඒකක සකස් කිරීම පිළිබඳව ඹවුන්ට උපදෙස් ලබාදීම හා ඒවා ක්‍රියාවට නැංවීමයි. ග්‍රාම නිලධාරී වසම් 14000 ක පුද්ගලයන් ලක්ෂ 50 කට අලුත් ආදායමක් මේ වැඩ පිළිවෙල මගින් ලැබේ.තෝරාගත් ගෘහ ඒකක සඳහා අවශ්‍ය යෙදවුම් ලබාදීමත් දැනටමත් සිදු කෙරෙමින් පවතී. ඉදිරියේදී කෘෂිකර්ම දෙපාර්තමේන්තුව, පශු සම්පත් සංවර්ධන මණ්ඩලය හා විදාතා වැඩ සටහන වැනි ආයතනවල තාක්ෂණික උපදෙස් මේ ගෘහ ආර්ථික ඒකක දියුණු කිරීමට යොදා ගනු ලැබේ.එක් එක් ගම්වල ග්‍රාම නිලධාරී සමෘද්ධි සංවර්ධන නිලධාරී, කෘෂිකර්ම පර්යේෂණ හා නිෂ්පාදන සහකාර හා පවුල් සෞඛ්‍ය සේවා නිලධාරිනිය මේ සියලු වැඩ කටයුතු අධීක්ෂණය කරනු ලැබේ.පවරා ඇති ගෘහ ආර්ථික ඒකක පිළිබඳව සමීප අධීක්ෂණයක් පවත්වා ගැනීමත්, ගෘහ ආර්ථික ඒකකයේ කටයුතු පිළිබඳ ප්‍රගතිය මැනීම වාර්තා කිරීම හා ගැටලු සඳහා උපදෙස් ලබාදීමටත් මෙම නිලධාරීන් කටයුතු කරනු ලැබේ. එමෙන්ම මෙම වැඩ සටහනට අදාළ රාජ්‍ය හා අනෙකුත් ආයතන සමඟ අවශ්‍ය කටයුතු සම්බන්ධීකරණය කිරීම ද මේ නිලධාරීන් විසින් සිදු කරනු ඇත.‘දිවි නැඟුම’ වැඩ සටහන දීප ව්‍යාප්ත ලෙස ක්‍රියාවට නැංවීමට ජාතික මට්ටමේ මෙහෙයුම් බළකායක් ද පිහිටුවා තිබේ. ඊට අමතරව දිස්ත්‍රික් මෙහෙයුම් බළකාය හා ප්‍රාදේශීය මෙහෙයුම් බළකාය යනුවෙන් තවත් බළකා දෙකක් පිහිටුවා තිබේ. ඒවායින් ප්‍රාදේශීය ලේකම් කාර්යාල හා දිස්ත්‍රික් ලේකම් කාර්යාල මට්ටමින් දිවි නැඟුම වැඩ පිළිවෙළේ ප්‍රගතිය සොයා බලනු ලැබේ.දිවි නැඟුම වැඩ පිළිවෙළට අදාළ ප්‍රගති සමාලෝචන රැස්වීමක් කොළඹ දී පැවැත්වුණු අවස්ථාවේ ආර්ථික සංවර්ධන ඇමැති බැසිල් රාජපක්ෂ මහතා බෝග වගා පරීක්ෂා කළ අවස්ථාවක්.ආර්ථික සංවර්ධන ඇමැති බැසිල් රාජපක්ෂ මහතා දිවි නැඟුම වැඩසටහන පිළිබඳව ප්‍රගති සමාලෝචන රැස්වීම් 18 ක් දිස්ත්‍රික් මට්ටමින් පවත්වා තිබේ. එම සාකච්ඡා අනුව දැන් දිවයිනේ සියලු ප්‍රදේශවල මෙම වැඩසටහන සාර්ථකව ක්‍රියාවට නංවා ඇත.දැනට දිවි නැඟුම පිළිබඳව විවිධ ප්‍රාදේශීය හා දිස්ත්‍රික් මට්ටමින් ප්‍රගති සමාලෝචන රැස්වීම් සිය ගණනක් පවත්වා තිබේ. ඒ අනුව අලුත්ම සංඛ්‍යා ලේඛන අනුව දැනටමත් පවුල් ලක්ෂ 13 ක් පමණ මෙම වැඩ පිළිවෙළට සම්බන්ධ වී තිබේ. ඉලක්කය තිබුණේ පවුල් ලක්ෂ 10 කි. මේ පවුල් සම්බන්ධීකරණය සඳහා ග්‍රාම නිලධාරි, සමෘද්ධි සංවර්ධන නිලධාරි, කෘෂිකර්ම පර්යේෂණ හා නිෂ්පාදන සහකාර යන නිලධාරිහු කටයුතු කරති.මීට අමතරව ප්‍රාදේශීය ලේකම් කාර්යාලවල ක්ෂේත්‍ර නිලධාරින් ද මේ එක් එක් කොටස්වල දිවි නැඟුම කටයුතු අධීක්ෂණයට යොදා ගනු ලැබේ.ආර්ථික සංවර්ධන අමාත්‍යාංශයේ අතිරේක ලේකම් රණවක මහතා පවසන පරිදි මේ වසරේ අවසානය වන විට පවුල් ලක්ෂ 15 කට පමණ මෙම වැඩසටහනට සහභාගි වීමට අවස්ථාව ලබාදී තිබේ. මේ වැඩසටහනට අපේ රටේ සියලු මට්ටම්වල පුද්ගලයෝ සහාය දක්වති. ජීවන වියදම අඩු කරන අලුත් ආදායම් මාර්ග ඇති කරන මේ වැඩ පිළිවෙළ මඟින් රටේම දුප්පත් පවුල් ලක්ෂ 10 කට මාස 3 – 4 ක් ඇතුළත ප්‍රතිලාභ ලැබෙනු ඇත.නාගරික නිවාසවලට නව මාදිලියේ වගා ක්‍රම හඳුන්වා දී තිබේ. පොලි පොපිලින් මළු, මෙගා බෝතල් ආදියේ වගා කිරීම, වගා කුලුණු ඒ අතර වේ. මල් පෝච්චිවල බටු හා මිරිස් වගාව ජනපි‍්‍රය කෙරේ.මෙම නව වැඩසටහනට දායක වන නිලධාරින් දැනුම්වත් කිරීම කෘෂිකර්ම දෙපාර්තමේන්තුව හරහා සිදුවෙයි. පේරාදෙණිය කෘෂිකර්ම දෙපාර්තමේන්තුවේ කුළුණු සෙන් යස කේතු හා ඩබ්.ජී.එම්.ජී. දයාවංශ යන මහත්වරු පවසන්නේ කෘෂිකර්ම උපදේශක, පොල් සංවර්ධන නිලධාරි, කෘෂි අපනයන බෝග ව්‍යාප්ත නිලධාරි, පශු සම්පත් සංවර්ධන නිලධාරි, විදතා උපදේශක යන අය මෙම වැඩසටහනේදි තාක්ෂණික කටයුතු මෙහෙයවන බවයි. ඔවුන්ගේ උපදෙස් අනුව ක්ෂේත්‍ර මට්ටමේ නිලධාරින් කටයුතු කරනු ලැබේ.ක්ෂේත්‍ර මට්ටමේ නිලධාරින් වන කෘෂිකර්ම පර්යේෂණ හා නිෂ්පාදන සහකාර නිලධාරින්ට ගමේ තෝරා ගන්නා පවුල් සියයෙන් පවුල් 50 ක් වෙන්වේ. ග්‍රාම නිලධාරින්ට පවුල් 25 ක් වෙන් කෙරන අතර සමෘද්ධි නිලධාරින් වෙන් කෙරෙන පවුල් ගණන 25 කි. පවුල් සෞඛ්‍ය සේවා නිලධාරින් පවුල් 100 සෞඛ්‍යය ජීවන තොරතුරු පිළිබඳව අධීක්ෂණය කළ යුතුය.මෙම පවුල් තෝරාාගෙන ඔවුන්ට මූලික පියවරේදී අදාළ ගෙවත්තේ තත්ත්වය පිළිබඳව කෘෂි විද්‍යාත්මකව අධීක්ෂණය කරනු ලැබේ. එමෙන්ම තෝරාගත් පවුල්වල තොරතුරු රැස්කිරීම දැනට අවසන් කර තිබේ. ගෙවත්ත ආර්ථික ඵලදායි ඒකකයක් බවට පත් කිරීම සඳහා යෝග්‍ය ව්‍යාපෘති හඳුනා ගැනීමද මෙහිදී සිදුකෙරේ.දිවි නැඟුම වැඩසටහන නිසාම අද රට පුරා පැළ හා බීජ ඉල්ලුම වැඩිවී තිබේ. මේ නිසා ග්‍රාමීය මට්ටමින් පැළ තවාන් සකස් කිරීමට කටයුතුª යොදා ඇත. ඒ මඟින් දිවි නැඟුමට එක්වූ ගැමි ජනතාවට අමතර ආදායම් මගක් ලබාදීමට කටයුතු කරනු ලැබේ. එමෙන්ම ගමේදිම මේ තවාන් මඟින් පැළ ලබා ගැනීමට අවස්ථාව ලැබේ.ඊට අමතරව තවාන් සකස් කිරීම සඳහා අවශ්‍ය යෙදවුම් ද ඒ තවාන් සකස් කරන අයට ලබාදීමට දිවි නැඟුම වැඩසටහන යටතේ කටයුතු කරනු ලැබේ.”දිවි නැඟුම” වැඩසටහනට එක්සත් ජාතින්ගේ සංවිධානයේ අනුබද්ධ ආයතනවල පූර්ණ සහාය දක්වන බව එම සංවිධානවල නියෝජිත පිරිසක් ඇමැති බැසිල් රාජපක්ෂ මහතා හමුවී පවසා තිබේ.මෙම දිවි නැඟුම වැඩසටහන සඳහා කෘෂිකර්ම අමාත්‍යාංශය, ගොවිජන සේවා හා වනජීවී අමාත්‍යාංශය, අපනයන බෝග ප්‍රවර්ධන අමාත්‍යාංශය, වාරිමාර්ග හා ජල සම්පත් කළමනාකරණ අමාත්‍යාංශය, වැවිලි කර්මාන්ත අමාත්‍යාංශය, පොල් හා ජනතා වතු සංවර්ධන අමාත්‍යාංශය, පරිසර අමාත්‍යාංශය, දේශීය වෛද්‍ය අමාත්‍යාංශය, සෞඛ්‍ය අමාත්‍යාංශය යන අමාත්‍යාංශත් ඊට සම්බන්ධ ආයතනයන්ගේ නිලධාරින්ගේ පූර්ණ සහයෝගය ලැබේ. මේ අතර දිවි නැඟුමට සම්බන්ධ පවුල් ලක්ෂ 9 කට බීජ හා පොහොර පැකට් ලබා දී ඇතැයි ගොවිජන සේවා හා වන ජීවි අමාත්‍යාංශය පවසයි.දිවි නැඟුමට සම්බන්ධ සියලු පවුල් දැනුම්වත් කිරීමේ රැස්වීම් මාලාවක් 25 වැනිදා හෙට ප්‍රාදේශීය මට්ටමෙන් පැවැත්වීමට කටයුතු යොදා ඇත. ඒ සියලු පවුල් සඳහා ඉදිරියේදී රුපියල් දස දහසක් වටිනා යෙදවුම් ලබාදීමට යෝජිතය.මීට අමතරව මේ දිනවල ක්ෂේත්‍ර නිලධාරින් දිවි නැඟුමට සම්බන්ධ වූ ගෙවතුවලටම ගොස් ඒ ගෙවතුවල ප්‍රගතිය පරික්ෂා කරනු ලැබේ.මේ අනුව සමස්තයක් ලෙස ගත් විට පසුගිය මාර්තු 12 වැනිදා ආරම්භ වුණු දීප ව්‍යාප්ත “දිවි නැඟුම” වැඩසටහන මේ සති 5 ඇතුළත රටේම සියලු ප්‍රදේශවල ක්‍රියාකාරී ජාතික වැඩසටහනක් බවට පත්ව තිබේ.ආර්ථික සංවර්ධන ඇමැති බැසිල් රාජපක්ෂ මහතා පවසන්නේ මේ වැඩසටහන මඟින් මේ නගරයේ පමණක් නොව මුළු රටේම ආර්ථිකය දියුණු කරන රටම වෙලාගත් ජාතික වැඩ සටහනක් බවයි. මේ සඳහා හිතුවාටත් වඩා සුබ ප්‍රතිචාර ලැබේ. ඒ අනුව දිවි නැඟුමේ ඉදිරි ගමන පිළිබඳව පැහැදිලි විශ්වාසයක් රටටම ඇත.  (ජනමාධ්‍ය අමාත්‍යාංශයේ පැවැති සම්මන්ත්‍රණයක් ඇසුරිනි.)නිහාල් පී. අබේසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>24</day>
    </date>
    <link>http://www.silumina.lk/2011/04/24/_art.asp?fn=af1104242</link>
    <topic>ගිං ගඟේ සැඟවුණු සුපිරි ගණිකා නිවාස හිමියා</topic>
    <author>විජයානි එදිරිසිංහ</author>
    <content>ත්‍රිකුණාමලයේ පදිංචි කාන්තාවක් ඇගේ සැමියාගේ අතුරුදන්වීම පිළිබඳව පැමිණිලි කිරීමට පොලිස් මූලස්ථානයේ මහජන මෙහෙයුම් මැදිරියට පැමිණ සිටියා. ඇය පොලිස්පතිවරයා හමු වී ඇගේ පැමිණිල්ල ඉදිරිපත් කළා. එහි සඳහන් වූයේ කොළඹ ව්‍යාපාරික කටයුතුවල නිරතව සිටි තම සැමියා අතුරුදන්වී මාස දෙකක් පමණ ගත වී ඇතත් ඒ පිළිබඳ පරීක්ෂණ පවත්වන පොලීසිය ඔහු පිළිබඳ කිසිදු තොරතුරක් සොයාගෙන නැති බව ද ඇය පැමිණිලි කළාය.පොලිස්පති මහින්ද බාලසූරිය මහතා ඒ අවස්ථාවේම නියෝජ්‍ය පොලිස්පති (කොළඹ) අනුර සේනානායක මහතා හරහා එම සිද්ධිය සම්බන්ධ පරීක්ෂණ පැවැත්වීම කොළඹ අපරාධ කොට්ඨාසයට බාර කෙළේය.එහි පොලිස් අධිකාරී සී. ආර්. එල්. රණවීර ස්ථානාධිපති ප්‍රධාන පොලිස් පරීක්ෂක හේමන්ත දික්ඕවිට, පොලිස් පරීක්ෂක පි‍්‍රයංක මහත්වරුන්ගෙන් සමන්විත කණ්ඩායමක් සිද්ධිය පිළිබඳව පරීක්ෂණ ආරම්භ කර තිබුණි.ත්‍රිකුණාමලයේ අජිත් නමැති ව්‍යාපාරිකයා කොළඹ සුපිරි ගණිකා නිවාස හිමියෙකි. ඔහුගේ දූ දරුවන් හා බිරිඳ ත්‍රිකුණාමලයේ සිටියදී ඔහු කොළඹ එම ජාවාරම මහා පරිමාණයෙන් කරගෙන ගිය කෝටිපති ව්‍යාපාරිකයෙකි.සකුන්තලා කුලියාපිටිය ප්‍රදේශයේ පදිංචිව සිටි තරුණියකි. ඇය විවාහ වූ පුද්ගලයා බහු විවාහ කරගත් පුද්ගලයකු බව දැනගත්තේ ඇයට දරුවකු ද උපන් පසුවය. ඇය ඔහුගෙන් ඉවත්ව සිටියදී ඇයට හිතවත් කාන්තාවක් ඇය කොළඹ ගණිකා ව්‍යාපාරයට සම්බන්ධ කළාය. ගණිකාවක් ලෙස මුදල් සොයා කොළඹට පැමිණි සකුන්තලා ගණිකා ව්‍යාපාරයක් ආරම්භ කිරීමට තරම් දක්ෂ කාන්තාවක් වී ඇය කාන්තාවන් 20 - 30 ගණිකා සේවයේ යොදවන කතක් බවට පත්වූවාය.එම ව්‍යාපාරයේ යෙදී සිටි සකුන්තලා රුක්මන් නමැති එම ව්‍යාපාරයේම යෙදුණ ලක්ෂපතියකු සමඟ සම්බන්ධකමක් ඇති කර ගත්තාය. ඇය ඔහු හා විවාහ වූවාය.ඇයට එම විවාහයෙන් දරු දෙදෙනකු ද ලැබුණි. ගණිකා ව්‍යාපාරයේ යෙදෙන අතර සකුන්තලා යකඩ මිලට ගෙන වැඩි මිලට විකිණීමේ මහා පරිමාණ ව්‍යාපාරයකට අතගැසුවේ ඇගේ හිතවත් දෙමළ ජාතිකයකු හරහාය. ඇය එම ව්‍යාපාරයෙන් ලක්ෂ ගණනින් මුදල් උපයමින් සිටියදී තම දරුවන් ගැන ද සිතා ගණිකා ව්‍යාපාරය අතහැර දැමීමට සිතා ගත්තාය.ඇය ඒ ගැන තම සැමියා වූ රුක්මන්ට ද පවසා ගණිකා ව්‍යාපාරයෙන් ඉවත් වූවාය. එහෙත් රුක්මන් එම ව්‍යාපාරයෙන් සහ ඊට ඇබ්බැහි වීමෙන් මුදා ගැනීමට සකුන්තලාට හැකි වුණේ නැත. යාන වාහන ගෙවල් දොරවල් හිමි සකුන්තලා රුක්මන් ඉන් බේරා ගැනීමට නොකළ දෙයක් නැත. එහි අවසාන ප්‍රතිඵලය වූයේ රුක්මන් ඇය අතහැර යාමය.රුක්මන් සොයා දෙන ලෙසත් ඔහුගේ අතපය කඩා අබ්බගාතයකු ලෙස හෝ තමා වෙත ගෙනවිත් දෙන ලෙසත් සකුන්තලා පාතාලයේ තමාට හිතවත් සමන්තගෙන් ඉල්ලා සිටියාය. සමන්ත එම කොන්ත්‍රාත්තුව බාර ගෙන කලක් ගත විය. එහෙත් රුක්මන් සොයාගත හැකි වූයේ නැත.මෙසේ කාලය ගත වෙද්දි සකුන්තලා ගණිකා ව්‍යාපාරයේ කෝටිපතියකු වූ ත්‍රිකුණාමලයේ අජිත්ට සම්බන්ධ විය. රුක්මන් සොයන ව්‍යාපාර කටයුතු ද අඩාල කරගත් සකුන්තලා අනතුරුව අජිත්ගේ අනියම් බිරිය බවට පත්වූවාය.සකුන්තලා සතු ඉතිරි දේපළ ද අජිත් විකුණ ගත්තේය. එපමණක් නොව සකුන්තලාගේ නිදහසට ද ඔහු වැට බැන්දේය. ඇයගේ කුලියාපිටියේ සිටි ඥාතින් පවා හමුවීම තහනම් කළේය. කොටින්ම ඇය සිරකාරියක් බවට පත්වූවාය.මේ අතර සකුන්තලා අජිත්ගෙන් පලා යාමට උපක්‍රමයක් කල්පනා කළාය. අවසානයේ ඇය රුක්මන් සෙවීමේ කොන්ත්‍රාත්තුව බාර දුන් සමන්ට කතා කළාය. සමන්ගේ උදව් ඉල්ලා සිටියාය. ඒ අනුව ඔවුන් යෙදු උපක්‍රමය වූයේ අජිත්ට සිහි නැතිවෙන බෙහෙත් වර්ගයක් ශරීරගත කර පලා යාමයි.ඒ අනුව එක්තරා දිනයක සමන් සිහි නැතිවෙන බෙහෙත් අඩංගු බෝතලයක් ද ගෙන බම්බලපිටියේ පිහිටි අජිත්ගේ සුපිරි නිවසට පැමිණියේය. සකුන්තලා ඔහු බලාපොරොත්තුව සිටියාය. ඊට පැය දෙකකට පමණ පෙර අජිත් සහ සකුන්තලා අතර දරුණු ගැටුමක් ද ඇති වී තිබිණි. අජිත් නිවෙසේ තිබු පිහියක් ගෙන ඇය මරා දැමීමට ද උත්සාහ කර තිබිණි.සමන් සකුන්තලා සමඟ එක්ව අජිත් නිදා සිටි ඇඳ අසලට ගොස් සිහි නැතිවෙන බෙහෙත් වර්ගය අජිත්ගේ මුහුණට ඇල්ලුවේය. එහෙත් බෙහෙත් වර්ගය ස්පේ‍්‍ර වූයේ නැත. ඒ සමඟම අජිත් කඩා පැන සමන්ට පහර දීමට පටන් ගත්තේය. දෙදෙනා අතර දරුණු ගැටුමක් ඇතිවිය. සකුන්තලාට එය නැවැත්වීමට තරම් ශක්තියක් නොවීය.මොහොතකට පෙර සකුන්තලා ඝාතනය කිරීමට සිතා අජිත් යොදාගෙන තිබු පිහිය ඇඳ අසල විය. එම පිහිය දුටු සමන් වහාම එය ගෙන අජිත්ගේ ගෙල සිඳ දැමුවේය. අජිත් සදහටම නිහඬ විය.සකුන්තලා සහ සමන් රෑ බෝ වෙන තෙක් සිට අජිත්ගේ සිරුර නිවසේ තිබු විශාල ට්‍රැවලින් බෑගයකට දමා ගත්හ. එය අජිත්ගේ රථයේ පිටුපසට දමාගත් ඔවුන් ගාල්ල දෙසට ගියහ. මේ අතර අජිත්ගේ දුරකතනය ද ඔවුන් අත විය. ඔහුගේ මුදල් පසුම්බිය හැඳුනුම්පත් ආදිය ද ගත්හ. ඔවුන් යන අතරතුර ත්‍රිකුණාමලයේ සිටි අජිත්ගේ බිරිඳ අජිත්ගේ දුරකතනයට ඇමතුමක් දුන්නාය. “අජිත් පැහැරගෙන යනවා” මොවුන් උත්තර දුන්හ. අවසානයේ ඇමතුම විසන්ධි කර දැමූහ.එදින ගාල්ලේ හෝටලයක සකුන්තලා සහ සමන් නැවතුණාහ. රාත්‍රියේදී සමන් ඔහුගේ හිතවතකුට රුපියල් පන්දහසක් දී ඔහුගේ උදව් ඇතිව අජිත්ගේ සිරුර බහාලු ට්‍රැවලින් බෑගයට යකඩයක් ගැට ගසා ගිං ගඟට දැමුවේය. පසු දින ඔවුන් දෙදෙනා අජිත්ගේ රථයෙන්ම කොළඹට පැමිණියහ. ඔහුගේ දුරකතනය හැඳුනුම්පත් ආදිය මුහුදට විසි කර දැමිණි. කුලියාපිටියෙන් බැස ගත් සකුන්තලා සමන් පිටත්කර යැව්වාය. ඔහු හබරණට ගොස් අජිත්ගේ රථය අතරමඟ දමා පලා ගියේය.හිමිකරුවකු නැති රථය පොලීසියට හමු විය. පරීක්ෂා කිරීමේදී එහි දුරකතන අංකයක් විය. එය සකුන්තලාගේ විය. පොලීසිය ඇයට කතා කළාය. ඇය පැවසුවේ එම රථයට ඇගේ සම්බන්ධයක් නැති බවයි. රථය නුගේගොඩ වාහන කුලියට දෙන ස්ථානයකින් ලබාගත් එකකි. පොලීසිය මඟින් එම රථය ආයතනයට ලැබිණි.මේ අතර සකුන්තලා විදේශ රටකට පැන ගත්තාය. පොලිස් මූලස්ථානයට අජිත්ගේ අතුරුදන්වීම වාර්තා වූයේ මේ අතරතුරය.අජිත් පිළිබඳ සෙවීමේ පරීක්ෂණ ආරම්භ වූයේ මේ අතරතුරය. කොළඹ අපරාධ කොට්ඨාසය ඔවුන්ගේ පරීක්ෂණවලට ප්‍රථමයෙන්ම මුල්කර ගත්තේ අජිත්ගේ රථයේ තිබු දුරකතන අංකයයි. සකුන්තලාගේ එම අංකය පරීක්ෂා කිරීමේදී දුරකතන කුළුණු වාර්තාවලින් හෙළි වුණේ ඇය සුපිරි ගණයේ ගණිකා ජාවාරමේ යෙදුණු පුද්ගලයන් හා සබඳකම් පවත්වා ඇති තැනැත්තියක් බව හෙළි විය.තව දුරටත් සෙවීමේදී ඇය විදේශ ගතවී ඇති බව ද හෙළි විය. අනතුරුව ඇය අජිත්ගේ අතුරුදන්වීමට සම්බන්ධ යැයි සැක කළ පොලීසිය ඇය අත්අඩංගුවට ගැනීමට අන්තර්ජාතික පොලීසියේ පිහිට පතා සිටියාය.මේ අතර සකුන්තලා හොර රහසේ මෙරටට යළි පැමිණෙමින් සිටියදී ඇය කටුනායක ගුවන් තොටුපොළේදී අත්අඩංගුවට පත් වූවාය. අනතුරුව ඇයගෙන් ප්‍රශ්න කිරීම් ආරම්භ විය. ඇය සියලු තොරතුරු පොලීසියට හෙළි කළාය. ඇයට වැරදුණු විවාහ ජීවිතයේ සිට අජිත්ගේ මරණය හා ඉන්පසු තමා රටින් පිටවී යාම දක්වා වූ සියලු තොරතුරු හෙළි කළාය.අනතුරුව අජිත්ගේ ඝාතනයට සහාය වූ සමන් සෙවීමේ පරීක්ෂණ කටයුතු ආරම්භ විය. හබරණ ප්‍රදේශයේ සිටියදී ඔහු අත්අඩංගුවට ගැනිණි.ට්‍රැවලින් බෑගයක දමා ගිං ගඟේ පාවෙමින් තිබියදී සොයා ගත් අජිත්ගේ සිරුර පොලීසිය මඟින් ඊට සති කීපයකට පෙර වළ දමා තිබුණි. පසුව එම සිරුර යළි ගොඩ ගෙන පරීක්ෂා කිරීමෙන් අනතුරුව අජිත්ගේ බිරිඳ ඒ තම සැමියාගේ සිරුර බව හඳුනා ගත්තාය.කොළඹ අපරාධ කොට්ඨාසයේ නිලධාරීන් දින ගණනාවක් තිස්සේ රටපුරා සැරිසරමින් සොයා ගිය අජිත්ගේ ඝාතනයේ සුලමුල සමඟ කොළඹ පවත්වාගෙන ගිය සුපිරි ගණිකා ජාවාරමක සියලු තොරතුරු ද හෙළිකර ගත්තේය. යාන වාහන හිමි ව්‍යාපාරිකයන් ලෙස පෙනී සිටිමින් අහිංසක කාන්තාවන් සළෙලුන්ට විකුණා සොයාගන්නා මුදලින් සුපිරි ජීවිත ගත කරන කෝටිපතියන් පිළිබඳ තොරතුරු අනාවරණය වුණේ මේ ආකාරයෙනි.අජිත්ගේ ඝාතනයට සම්බන්ධ සකුන්තලා සහ සමන් රැඳවුම් නියෝග යටතේ ප්‍රශ්න කිරීම්වලට ලක්ව සිටිති.විජයානි එදිරිසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>24</day>
    </date>
    <link>http://www.silumina.lk/2011/04/24/_art.asp?fn=af1104244</link>
    <topic>සිංහල රජකාලේ අවුරුදු කෑ තාලේ</topic>
    <author>සුමේධා නවරත්න</author>
    <content>අලුත් අවුරුදු සැමරුම් දින ගෙවී ගියේය. එහෙත් එහි සිරි අසිරි තවමත් අවසන් වී නොමැති සේය. රතිඤ්ඤා පිපිරුණු හඬ, රබන් සුරල්, කෙළි කවට සිනා රට වටා තවමත් පැතිරෙන්නා සේය. කොයි අවුරුද්දක වුවද බක් මහේ සුන්දරත්වය එසේය.නොමැකෙන පිය සටහන් අද එබී බලන්නේ විශේෂයෙන් රජ කාලේ බක් මහ සිරි ගැනය.සිංහල අවුරුදු උත්සවය වූ කලී ලක්වැසියන් ඉතා වැදගත් කොට සලකන උළෙලකි. මේ දින රාජ මාලිගයේ දොරටුවක් පාසා තොරන් බැඳ සරසති. සරසන ක්‍රමය මෙසේය. එක් එක් පෙළට සතක් හෝ නවයක් වන පරිද්දෙන් හා මැදට එන්නට එන්නට උස්වෙන පරිද්දෙන් රිටි සිටුවා එම රිටි පෙළින් පෙළ හරස් ලී බැඳ, දොරටුවෙහි ආරුක්කු නංවා තොරන් බඳිති. මෙම තොරන් මුදුනේ හරස් ලීවල ගෙඩිවලු එල්වති. මිනිස්, සිව්පා හා පක්ෂි ප්‍රතිරූපවලින් සුන්දර වූ කොඩි බඳිති. සමහර ස්ථානවල මෙම තොරන් වෙනුවට උස් වූ රිටි සිටුවා නානා වර්ණයෙන් යුක්ත වූ කොඩි බැඳි ඉංග්‍රීසි ‘බී’ අක්ෂරයේ හැඩය ඇති මිණි ගෙඩි එල්ලති. මේ පරිද්දෙන් සැරසූ කල්හි රාජ මාලිගය දෙව් විමනක් හා සමාන යැයි මිනිසුන් කියනු මා අසා ඇත්තේය.”(එදා හෙළ දිව)රොබට් නොක්ස් මෙසේ අවුරුදු සිරි වනන්නේ මෙරට එකල අයබදු – අයකැමි ගැන ලියන්නට වෙන් කළ පරිච්ඡේදයේදී ය. මේ සිරි අසිරි කියවන විට මා හට මතක් වූයේ ගුත්තිලයේ උදේනි පුර වරුණ ගැන කියැවෙන කවියකි.”උදා දිනිඳු කර හරණේවිදා අඳුරු දිසි කිරණේයොදා දෙපස රන් තොරණේසදා මෙලෙස පුර දෙරණේ”සිරි විසිතුරුඅවුරුදු උත්සවයට රජ මාලිගයත් උදේනි පුර විසිතුරු ගත් සැටියෙකි. එහෙත් රාජසිංහ රජු සළෙලුන්ට තදින් සිටි නිසාදෝ එවැන්නන් ගැන හෝ එවැනි අවස්ථා හඟවන ඊට ආසන්න සිදුවීම් ගැන හෝ රොබට් නොක්ස් සඳහනක් කර නැත.අවුරුදු දින උදෑසනම අවදිවන රජ ඉස් සෝදා ස්නානය කරන්නේ නැකැත්කරුවාගේ උපදෙස් පරිදිය. එදින මහ වාසල අරක් ගෙන සිටින බළමුළු පෙළ පරීක්ෂාවට රජ යන්නේ මේ ස්නානයෙන් පසුය. මෙකල නිදහස් දින ජනාධිපතිවරයා සන්නද්ධ සේනා පරීක්ෂා කරන්නා හා සමාන කර්තව්‍යයකි ඒ. නොක්ස් ඒ ගැන තබා ඇති සටහන මෙබඳුය.”රජ්ජුරුවෝ හිස් සෝදා නා පියා සර්වාභරණ විභූෂිතව සන්නාහ සන්නද්ධව පෙළ සැදී සිටගත් බල සෙනඟ පරීක්ෂා කිරීම සඳහා මාලිගාවෙන් නික්මෙති. ඒ මොහොතෙහි ආචාර වෙඩි මුර කීපයක් තබනු ලැබේ.අවුරුදු තෑගිරජයේ උසස් නිලධාරීන් රජුට අලුත් අවුරුදු තෑගි දෙන්නේ මෙවේලෙහිදීය. අදිකාරම්, දිසාපති, යනාදී නිලධාරීන් ගෙනෙන තෑගි අතර රත්රන්, ආභරණ, ලෝහමය තැටි, අවි ආයුධ, පිහියා හා වස්ත්‍රාදිය වෙන බව නොක්ස් පවසයි. මේ කිසිවක් දිය නොහැකියෝ රජුට මිල මුදල් දෙත්. එමෙන් ම රජු ඉතා සතුටින් බාර ගනිතැයි සිතෙන මුතු මැණික් හෝ වෙනත් වටිනා දුර්ලභ වස්තූන් හෝ ඔව්හු ගෙනත් දෙත්. එහෙත් ඇතැම් විටෙක රජු මේවා ප්‍රතික්ෂේප කරන වග නොක්ස් පවසා සිටියේ මෙලෙසය.”...අලුත් අවුරුදු තෑගි බෝග පිළිගැනුම තමනට නොතරම් යැයි සිතා දෝ ඒවා නොපිළිගෙන, ආපසු ගෙන යන ලෙස ඔවුන්හට ම භාර කරති. ඔව්හු ඒ මොහොතට ඒවා ගෙන ගොස් තවද කලකට පසු බලවත් පෙරැත්තයෙන් ඒවා ගෙනවුත් පිළිගන්වති. එම වතාවෙත් රජතුමා ඒවා ප්‍රතික්ෂේප කළහොත් නැවතත් ගෙන නො එති. නො පිළිගන්වති.”බදු මුදල්අලුත් අවුරුද්දේ උත්සවය වෙනුවෙන් එකල නිදහස් රැකියාවන්හි එනම් වෙළෙහෙළඳාම්වල යෙදුණෝ රාජ භාණ්ඩාගාරයට තමන්ට හැකි පමණින් මුදලක් ගෙවිය යුතුව තිබිණි. පසුකලෙක රජතුමා මේ මුදල් පරිත්‍යාග පිළි නොගත්තද මුල් කාලයේ ඔහු ඉතා සතුටින් ඒවා පිළිගත් බව නොක්ස් පවසයි.සාමාන්‍ය රට වැසියෝ ද අවුරුදු සමයේ රජුට බදු ගෙවිය යුතු වූහ. මී පැණි, තෙල්, ධාන්‍ය, පැණි, ලාකඩ, වස්ත්‍ර, යකඩ, ඇත්දත්, දුම්කොළ හා මුදල් යනාදිය ඔවුන් ගෙවූ බදු අතර විය. මේ අලුත් අවුරුදු බද්දට අමතරව අලුත් හාල් බද්ද හා ඉල්මහ බද්ද යනාදී ලෙස රටවැසියන් තෙවරක් රජුට බදු ගෙවීය. එහෙත් එකල ගම් ප්‍රධානීන් රජුට බදු ගෙව්වේ අලුත් අවුරුදු සමයේදී පමණය.අලුත් අවුරුද්දේ සිරි අසිරි හා රජු ලැබූ තෑගි බෝග පිළිබඳ වසර විස්සක් (1660 – 1679 ඔක්තෝබර්) ලංකාවේ සිරකරුවකු ලෙස දිවි ගෙවූ රොබට් නොක්ස් සිය අත්දැකීම් හෙළි කර තිබුණේ එලෙසය.අත්දැකීම්කෙසේ වෙතත් එකල සිංහල අවුරුදු උත්සවය යෙදුණ දින පිළිබඳව නම් නොක්ස් සඳහන් කර තිබූ විස්තරය මාර්තු මාසයට අදාළ විය. බොහෝ විට එකල අලුත් අවුරුදු උත්සවය පැවැත්වුණේ මාර්තු මාසයේ 26, 28 හෝ 29 වැනි දිනයක බව නොක්ස් පවසා ඇත.එහෙත් 1816 දී ලංකාව යුද වෛද්‍ය කාර්ය මණ්ඩලයේ සේවය සඳහා පැමිණි වෛද්‍ය ජෝන් ඩේවි පවසා සිටින්නේ සිංහල අවුරුද්ද පටන්ගන්නා දිනය හැම මොහොතෙහිම යෙදුණේ අප්‍රේල් මාසයේ බවය. කෙසේ වුවද ඩේවි පවසන්නේ අලුත් අවුරුද්ද පටන් ගන්නා දිනය හා නියම මොහොත දෛවඥයන්ගේ රාජකාරිය වූ බවය. එබැවින් නොක්ස් ගේ සිට ඩේවි දක්වා වූ වසර දෙසීයකට ආසන්න කාලය තුළ මේ දිනය සති දෙකකින් එහා මෙහා වී යැයි සිතන්නට බැරිකමක් ද නැත.ඩේවි පවසන ආකාරයට අලුත් අවුරුද්දේ කටයුතු සංවිධානය කිරීමෙහිලා ප්‍රධාන තැනක් ගනු ලැබෙුවේ රාජ වෛද්‍යවරුන් හා රාජ දෛවඥයන්ය. ඔහු එය සටහන් තබා තිබුණේ මෙසේය.”... වන ඖෂධ යුෂ යොදා කුඩා මුට්ටි දහසක් නාථ දේවාලයේ දී පිළියෙල කිරීම පිළිබඳ කටයුතු පළමු වැන්නන්ට බාර විය. මනාව වසා මුද්‍රා තබන ලද මේ මුට්ටි මාලිගාවට හා අන් විහාර දේවාලවලට මහ පෙරහරින් යැවිය යුතුය.දෛවඥයන්ගේ රාජකාරිය වූ කලී අලුත් අවුරුද්ද පටන් ගන්නා දිනය හා නියම මොහොත, රජුට තෑගි බෝග පිරිනැමීමට සුදුසු නැකත ආදී නැකැත් ඇතුළත් නැකැත් වට්ටෝරුවක් සකස් කිරීමය. (ඩේවි දුටු ලංකාව)එකල අලුත් අවුරුද්ද එළැඹෙන මොහොත ගැන ඩේවි සඳහන් කර ඇති ලියැවිල්ල විචිත්‍රය. අවුරුද්ද එළැඹෙන නැකත රජතුමා අත්‍යලංකාරව සැරසී සිංහාසනාරූඪව සිටියේ නිලමේවරුන් ද පිරිවරාගෙනය. මේ මොහොත ජනතාවට දැනුම් දෙන්නට ගිනි කඳයෝ හඬ පැතුරූහ. කොඩි එසැවුණි.අලුත් අවුරුදු රාජ්‍ය උත්සවයේ දෙවැනි පියවර එනම් ඖෂධ යුෂ භාවිත කොට හිස් සෝදා නෑමට සුදුසු නැකත් වේලාවේ කළ කී දේ ද අපූරුය.ආශිර්වාද”.... ඇතැම් පවුල්වල තරුණියෝ දැල්වූ පන්දම් ගත් අත් අතැතිව හාල් සහ කහ වතුර සහිත රිදී තලියක් ගෙන රජුට මඳක් ඈතින් නැඟී සිටියහ. රජතුමා ගිනිකොණ දෙසට හැරී ඉඹුල් කොළ පාගාගෙන නුග කොළ ගත් අත් ඇතිව ඖෂධ යුෂය හිසේ සහ සිරුරේ ගා ගත් විට යට කී තරුණියෝ “අප මහ රජතුමාණෝ පස්වාදහසක් දිගාසිරි වළඳත්වා; ඉර හඳ පවත්නා තෙක් දිගාසිරි වළඳත්වා; අහස පොළොව පවත්නා තෙක් දිගාසිරි වළඳත්වා”යි තෙවරක් ශුභ ප්‍රාර්ථනා කළහ.” (ඩේවි දුටු ලංකාව)අනුභවයඊළඟට යෙදුණු ආහාර අනුභවයට සුදුසු නැකතේදී රජතුමාගේ මේසය මත පිළියෙල කළ ආහාරය ‘දිනභෝජම’ නම් විය. නැකතට එහි පළමුව රස බැලුණේ රජතුමා අතිනි. අනතුරුව ඉන් කොටස බැගින් එහි සිටින සියලුම නිලමෙවරුන්ට බෙදා දෙනු ලැබුවේද රජතුමා විසිනි. මේ දිනභෝජනය යනු කුමක්ද යන්න ගැන ඩේවි කර ඇති පැහැදිලි කිරීම මෙලෙසය.”..දිනභෝජනය වූ කලී මේ උත්සවය සඳහා කෑමට සුදුසු ආහාර වර්ග සියල්ලම මිශ්‍ර කොට විශේෂයෙන් පිළියෙල කෙරුණකි..”රජතුමා නිලමේවරුන්ට සංග්‍රහ කළේ මේ දිනභෝජනයෙන් පමණක් නම් නොවේ. ඩේවි පවසන විදියට එදින රාත්‍රියේ නිලමේවරුන් සඳහා රජමාලිගයේ වූ සුවිශේෂ රාත්‍රි භෝජනයකි. රජතුමා මේ රාත්‍රි භෝජනයට ඔවුන්ට ආරාධනා කර නිලමෙවරුන්ට ඉන් මොනවට සංග්‍රහ කළ බව ඩේවි පවසයි.ආහාර අනුභව කිරීමේ නැකත ඇතැම්විට අවුරුද්දේ පළමු වැනි දින යෙදුණු අතර එය දෙවැනි තෙවැනි හෝ සිව්වැනි දිනයේදී ද යෙදුණු බව පැවසේ. අලුත් අවුරුද්ද පටන්ගෙන මේ නැකත උදාවෙන තෙක් ගින්නෙන් පිසිනු ලැබූ ආහාර කිසිවක් අනුභවය තහනම් විය.ඊළඟට යෙදුණේ වැඩ ඇල්ලීමේ නැකතයි. මෙය වෙළෙහෙළඳාම් ඇරැඹීමට හා වැඩ පටන් ගැනීමට ද සුබ මොහොතකි. මේ නැකතේ දී නිලමේවරු හාල්, පොල්, පලතුරු ආදිය මහ ගබඩාවට යැවු බව කියැවේ. ඔවුන්ට ද මෙවැනි තෑගි පෙරළා ලැබුණේ මහ ගබඩාවෙනි.මේ තෑගි බෝග හුවමාරුව සිදුවූයේ මහ ගබඩාව හා නිලමේවරුන් අතර පමණක් නොවේ. සාමාන්‍ය ජනතාව ද පවුලේ නෑ හිතමිතුරෝ අතරේ තෑගි බෝග හුවමාරු කරගත්හ. මේ නැකතේදී මහා භාණ්ඩාගාරය විවෘත කර තිබිණි. එබැවින් වැසියෝ තමන්ට කැමැති කැමැති දේ භාණ්ඩාගාරයෙන් හුවමාරු කරගත්හ. ඒ සඳහා රාජ අවසරය ලැබී තිබිණි.පස්වැනි නැකත වූයේ ජලස්නානය පිළිබඳ නැකතයි. ඖෂධවලින් හිස් සෝදා නෑමට සුදුසු නැකතේ සිරිත් විරිත් අනුව මේ නැකතේ සිරිත් ද ඉටු වී තිබිණි. මේ නැකතේ දී ස්නානය සඳහා නාථ දේවාල භූමියේ මුලින් තැබූ ඖෂධ යුෂ හා සුවඳ තෙල් භාවිතය ට ගනු ලැබූ බව කියැවේ.එකල අවසාන නැකත වෙන් වූයේ රජුට තෑගි බෝග පිරිනැමීම සඳහාය. මේ නැකතේ වූ සිදුවීම් නොක්ස් සඳහන් කළ කරුණුවලට සමාන වෙයි. එනම් රජුට ගෙවන බදු පිළිබඳ කාරණාවේදී යම් සමානකමක් ගනී. මෙහිදී සිංහාසනාරූඪ වී සිටින රජතුමා තම නිලමෙවරුන් පිළිගත්තේ තනතුරුවල අනුපිළිවෙළ අනුවය. නිලමෙවරුන් එකිනෙකා තම තෑගි රජු පා මුල තබා තෙවරක් වඳින්නේ පසඟ පිහිටුවමිනි. එහිදී ද නිලමෙවරු ඉරහඳ අහස පොළොව පවතින තුරු ජීවත්වීමට රජුට දීර්ඝායුෂ ප්‍රාර්ථනා කරති.මේ අවස්ථාවේදීම රජතුමා හා නිලමෙවරු දළදා මාලිගාවට ද තෑගි බෝග යැවූ බව කියැවේ.ඩේවි පවසන විදියට මෙකල මෙන්ම එකල ද අලුත් අවුරුදු උත්සවය නිවාඩු සමයකි. මේ කාලය තුළ වැසියෝ සතුටින් විනෝදයෙන් හා විවේකීව කල් ගෙවූහ. අවුරුදු කාලය නිවාඩු කාලයක් වූ බැවින් සාමාන්‍ය වැසියාට මෙන්ම නිලමෙවරුන්ට ද පොදු සේවයෙන් නිදහස් වීමට රජතුමාගෙන් අවසර ලැබී තිබුණ බව වෛද්‍ය ජෝන් ඩේවි සිය (ඩේවි දුටු ලංකාව) ග්‍රන්ථයේ පැහැදිලි කරයි.මහනුවර ප්‍රදේශයේ එකල පැවැත්වූ මේ අලුත් අවුරුදු ජාතික උත්සවය කොළඹට ආවේ කවදාද? මහගත්කරු මාර්ටින් වික්‍රමසිංහයන් ඒ පිළිබඳ කරනු ලැබූ නිරීක්ෂණයන්ට අනුව ඔහු සිතන්නේ එය 1914 දී සිදුවූ බවය. 1970 දී එනම් මීට වසර හතළිහකට පෙර රසවාහිනි සඟරාවට “සිංහල අවුරුද්ද ජාතික උත්සවයක් වන හැටි” නමින් ලිපියක් ලියමින් ඔහු මේ ගැන කරුණු විග්‍රහයක යෙදේ.”මේ පිබිදුම පැතිරෙන්නට වූයේ 1914 දී පළමු වර ජාතික උත්සවය කොළඹ නගරයේ පවත්වනු පිණිස සිංහල තරුණ සංගමය හා දේවගැති ජේ.සයිමන් ද සිල්වා ද උනන්දුවෙන් ක්‍රියා කළ බැවිනි. එහෙත් මිථ්‍යා විශ්වාසයන් ඇසුරෙන් උපන් සිංහල අවුරුදු සිරිත් පැවැත්වෙන දවසේ පොදු ජාතික උත්සවයක් පවත්වනු ලැබීමට සමහරු තරයේ විරුද්ධකම් පෑහ. ඔව්හු එය සරදමටත් උපහාසයටත් හසු කළහ. ඒ බාධා ජය ගනිමිනි 1914 අප්‍රේල් 13 දා කොළඹ නගරයෙහි ජාතික උත්සවය පළමුවරට පවත්වන ලද්දේ. උත්සවය පිළිබඳ විස්තරයක් ජේ.සයිමන් ද සිල්වා දේවගැතිතුමාගේ දිනපොතෙහි ඇත. එයින් කොටසක් මෙහි බහාලමි.”වික්‍රමසිංහයන් සිය ලිපියට ඇතුළත් කළ ජේ.සයිමන් ද සිල්වා දේවගැතිතුමාගේ දින සටහන්වලින් කොටසක් නොමැකෙන පියසටහන් තීරයට ද ඇතුළත් කිරීම වටී යැයි සිතේ.”1914 අප්‍රේල් 13 දා සිංහල අවුරුදු දවස ලංකා ඉතිහාසයෙහි මේ දවස සිහි කටයුතු එකක් ලෙස සටහන් වෙතැයි මම සිතමි. සිංහල මිනිසුන් පළමු වරට ජාතික උත්සවය පවත්වනු සඳහා සමඟිව නැඟී සිටින බැවිනි. උත්සවය බලාපොරොත්තු ඉක්මවා සාර්ථක විය. උත්සවය පිළිබඳ කටයුතුª සම්පාදනය කරන ලද්දේ සිංහල තරුණ සංගමය විසිනි. ඩී.බී.ජයතිලක හෙන්රි ද මැල්, දොස්තර සොලමන් ප්‍රනාන්දු හා ඇල්.ඩබ්ලිව්.ඒ ද සොයිසා වැනි ප්‍රභූ දනෝ ද සිංහල තරුණ සංගමයට එක්ව ඔවුන්ට අනුබල දුන්හ. අන් කිසිවකුට ආරාධනා නොකරන ලදින් එය සිංහලයන්ගේම උත්සවයක් විය. එදින පැවැත්වුණු නානා විධ සෙල්ලම් සිංහල වර්ගයාගේ ය. කිරිබත් ඇතුළු කෑම බීම ද සිංහලයන්ගේම ආහාර පාන විය. රැස්වූ පිරිස ඉතා විශාලය. දස දහසක පමණ ජනකායක් වූ හයි මම සිතමි. දැඩි හිරු රැසත් ඉඩකඩ මදිකමත් බාධකයන් වුව ද උත්සවය අවසාන වන තුරුම දැඩි උනන්දුවක් පැවැත්තේය. හැමෝම සැණකෙළි හැඟීමෙන් පිබිදුණෝය. ජාතික හැඟීම තරග මාලාවක් සේ සමූහයා අතර පැතිරිණැයි මම සිතමි..”කොළඹ ආරම්භ කළ මේ ජාතික උත්සවය 1921 තෙක් අවුරුද්දක් පාසා පැවැත්වූ බව සිල්වා දේවගැතිතුමාගේ දින සටහන් අසුරින් වික්‍රමසිංහයන් පැහැදිලි කර දෙයි.1927 දී සිල්වා දේවගැතිතුමාගේ දින සටහන් උපුටා දක්වමින් වික්‍රමසිංහයන් ඒ බව තව දුරටත් තහවුරු කරයි.”1927 අප්‍රේල් 13 වැනිදා. සිංහල අවුරුදු දවස හෙටයි. අවුරුදු දොළහකට පමණ උඩදී අප මේ දවස නිමිති කොට පැවැත්වීමට ආරම්භ කළ ජාතිකෝත්සවය යළිත් නැඟිය නොහැකි සේ යට ගියේය. එය පැරණි විදියෙන් පොදු ජනකාය තවම පවත්වති. ප්‍රදර්ශනයක හා නාටකයක ස්වරූපයෙන් ජාතිකෝත්සවය පවත්වන්නට පටන් ගනු ලැබීමත් අවුරුදු කීපයකදී එය කෙමෙන් මිය යාමත් පුදුම ධර්ම යෝගයකි”.ඒ ධර්ම යෝගය තවමත් එසේමය. අදටත් මෙලක වැසියෝ පුරුදු පරණ ආකාරයටම රට පුරා අවුරුදු සමරති. මේ ජාතික උත්සවය සේම එකල ඇතැම් සිරිත් විරිත් ද මෙකල හිඟ වේගෙන යයි. ඒ සිරිත් විරිත් මොනවාද යන්න ගැන සොයා බැලීමට ලබන සතියේ නොමැකෙන පිට සටහන් තීරය වෙන්වේ.සුමේධා නවරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>24</day>
    </date>
    <link>http://www.silumina.lk/2011/04/24/_art.asp?fn=af11042405</link>
    <topic>ජනමතය</topic>
    <author/>
    <content>අපේ ජාතික ආර්ථිකයේ ජීවනාලිය බඳු ගොවි, කම්කරු ශ්‍රම බළකාය ප්‍රධාන වෛද්‍යවරුන්, හෙදියන්, ඉංජිනේරුවන්, ගුරුවරුන් වැනි බුද්ධිමතුන් ගේ ජීවිත ද මල් කැකුළු වන් කුඩා දරුවන් ද ඩෙංගු රකුසා විසින් බිලි ගනිමින් පවතී. ඉතිහාසයේ කෙටිම කාලයක් තුළ වැඩිම රෝගී සංඛ්‍යාවක් හා වැඩිම ඩෙංගු මරණ සංඛ්‍යාවක් වාර්තා වූ වසර බවට 2010 වර්ෂය පත්වී හමාරය.එබැවින් මෙම අවාසනාවන්ත ව්‍යසනයට මුහුණදීම සඳහා දීර්ඝ කාලීන වූ තිරසාර ප්‍රායෝගික වැඩපිළිවෙළක් ක්‍රියාත්මක කිරිම අත්‍යවශ්‍ය මෙන්ම හදිසි කටයුත්තක් වේ. එබැවින් මීට පෙර ශ්‍රී ලාංකික ජන ජීවිතයට මෙවන්ම අභියෝගයක් වූ මැලේරියා, බරවා, ජැපනීස් එන්සපලයිටීස් වැනි වාහක මදුරුවන් මඟින් බෝවන රෝග පාලනය සඳහා ක්‍රියාත්මක වූ ආකාරය දෙස ආපසු හැරී බැලිය යුතු කාලය එළඹ ඇත.ඩෙංගු මර්දනයේදී විවිධ සෞඛ්‍ය කණ්ඩායම් සහභාගී කොට ගත යුතු වුවද සෞඛ්‍ය දෙපාර්තමේන්තුවේ ක්‍රියාත්මක වන අනෙකුත් සේවාවන්ට සාපේක්ෂව මදුරුවන් හා මදුරුවන් මඟින් බෝවන රෝග වැළැක්වීම පිළිබඳව වූ ප්‍රායෝගික විෂයයන් සම්බන්ධව තාක්ෂණික ඥානය මෙහෙයවීමේ විශේෂිත පුහුණුවක් ලබා ඇති මහජන සෞඛ්‍ය ක්‍ෂේත්‍ර නිලධාරීන් ගේ කාර්යභාරය සැලකිය යුතුමය. එහිදී මැලේරියා මර්දන ව්‍යාපාරයේදී ගෙන් ගෙට ගොස් තෙල් ඉසීමේ වැඩසටහන් ක්‍රියාත්මක කරවමින්, වාහක මදුරු මර්දනය පිළිබඳව ග්‍රාමීය ජනතාව දැනුවත් කිරීමත් රෝගීන්ගේ රුධිර පටල ලබා ගනිමින් දුෂ්කර ගම්මාන තුළ ඉටු කළ සුවිශේෂී කාර්යභාරයත් සිහිපත් කළ යුතුමය. ඒ හේතුවෙන් මැලේරියා රෝගය මෙන්ම අනෙකුත් වාහක රෝග ගණනාවක් ද මේ වන විට අවම මට්ටමකට පත්ව ඇත.එබැවින් වර්තමානයේ ශ්‍රී ලංකාව තුළ තර්ජනාත්මකව පැතිර යන මාරාන්තික ඩෙංගු රෝගය පාලනය කිරීමට ද මෙම නිලධාරීන් ගේ සෘජු දායකත්වය ලබාගැනීම අත්‍යවශ්‍ය වේ.මෙහිදී නිරන්තර ගෙන් ගෙට ගොස් ඩෙංගු මදුරුවන් බෝවන ස්ථාන පිළිබඳව සෝදිසි කිරිමත් එම ස්ථාන විනාශ කරමින් වාහක මදුරුවන් හා මදුරුවන් මඟින් බෝවන භයානක රෝග පාලනය පිළිබඳව ජනතාව තුළ ආකල්පමය වර්ධනක් ඇති කරවමීත් සිදු කළ යුතුමය.ඒ සඳහාම විශේෂිත පුහුණුවක් ලැබූ කණ්ඩායම වනුයේ මහජන සෞඛ්‍ය ක්‍ෂේත්‍ර නිලධාරීන් වන බැවින් වඩාත් ඵලදායී සේවයක් ලබාගැනීමට මෙම නිලධාරීන් යොදවා ගැනීම සුදුසු වේ.එහෙයින් මැලේරියා වසංගත කාලයේදී මෙන් ඩෙංගු ව්‍යසන සමයේත් මහජන සෞඛ්‍ය ක්‍ෂේත්‍ර නිලධාරීන් යොදවා ඩෙංගු රෝග ව්‍යාප්ත විය හැකි පරිශ්‍රයන් නිතර පරීක්ෂා කරවීමේ වැඩපිළිවෙළක් නොපමාව ආරම්භ කළ යුතු වන අතර සෑම කොට්ඨාසයකටම යෙදවිය හැකි පරිදි අත්‍යවශ්‍ය හදිසි කටයුත්තක් සේ සලකා අමතරව මෙම නිලධාරීන් බඳවා ගැනීමත් කාලෝචිත ක්‍රියාවක් වනු ඇත.එබැවින් කෙටි කාලීන පටු මර්දන ක්‍රියාදාමයන් වෙත විශ්වාසය නොතබා ඉතිහාසයේ වාහක රෝග මර්දන අත්දැකීම් ප්‍රයෝජනයට ගනිමින් මෙවැනි තිරසාර වූ දීර්ඝ කාලීන ඒකාබද්ධ වාහක මර්දන වැඩපිළිවෙළක් වෙත යොමු වන්නේ නම් වර්තමානයේ මෙන්ම අනාගත සමාජ ආර්ථික හා පාරිසරික රටාවන් තුළ මතුවන්නා වූ මෙවන් අභියෝගාත්මක සෞඛ්‍ය ගැටලුවලට මුහුණ දීමට අපහට හැකිවනු ඇත.ඒ.පී.සුනෙත්ජාතික සංවිධායක,මහජන සෞඛ්‍ය ක්‍ෂේත්‍ර නිලධාරි සංගමය.වරක් ‘සිළුමිණ’ ට ප්‍රකාශයක් කර තිබූ පුනරුත්ථාපන හා බන්ධනාගාර ප්‍රතිසංස්කරණ ඇමැති ඩිව් ගුණසේකර මහතා ප්‍රකාශ කර තිබුණේ සුළු වරදකට වරදකරු වී 1500 ක් දඩ වශයෙන් ගෙවීමට නොහැකි වූ පුද්ගලයන් 8000 ක් පමණ සිරබත් කන බවයි. ඔවුන් සාමාන්‍යයෙන් මාස තුනකට බන්ධනාගාර ගතව ඇත.ඔවුන් රජයට ගෙවිය යුතු රුපියල් එක් දහස් පන්සියය වෙනුවට රජය ඔවුන්ට එම කාලයට එක් අයෙකුට කෑමට බීමට රුපියල් විසි පන් දහසක් පමණ වැය කරන බව ඇමැතිතුමා ප්‍රකාශ කර තිබුණි.මෙය ජාතික අපරාධයකි. සිර ගෙවල් පිරී ඉතිරී යාමට හේතුවකි. ඔවුනට වැය කරනුයේ මහජන මුදල් ය. ඉතින් රටක් සංවර්ධනය කරන්නේ කෙසේද?මේ තත්ත්වය මග හැරවීමට යෝජනාවක් ඉදිරිපත් කරනු කැමැත්තෙමි.රටේ වැව් අමුණු රාශියක් ප්‍රතිසංස්කරණය කළ යුතුව ඇත. මහා මාර්ග රාශියක අලුත්වැඩියා කටයුතු කිරිමට ඇත. වල් බිහිවූ ඉඩම් එළි පෙහෙළි කළ යුතුව ඇත. මෙම කාර්යයන් සඳහා දෛනික වේතනය පදනම් කර ගෙන මෙම සිරකරුවන් ලවා එම වැඩ කරවා ගෙන පසුව ඔවුන් සියලු දෙනා ම සිරෙන් නිදහස් කැර යැවීමට පියවර ගනු මැනවි.කරුණාසේන දේවප්‍රියවිශ්‍රාමික පරිපාලන නිලධාරිකිරි එළදෙනුන්, පැටවුන්, මීහරකුන් මැරීම නීතියෙන් තහනම් කර ඇත. නමුත් එය නීතියට පමණකි. අද බොහොමයක් ගව ඝාතනාගාර මේ සතුන් ඝාතනය කරන බව නොරහසකි.බොහෝ කලක සිට ගවමස් කෑමෙන් වළකින ලෙස ආගමික නායකයින් ද ආගමික සංවිධාන ප්‍රජා මණ්ඩල සහ නොයෙකුත් සංවිධාන වලින් ගෙනගිය උද්ඝෝෂණවල ප්‍රතිඵලය නිසා අද ගවමස් කෑම බොහොම දුරට අඩුවී ඇත. එය සතුටට කරුණකි.කුකුලන් මැරීම ගැනත් කිව යුත්තේ ද මේ කරුණමය. මේ අවනඩුව කිව යුත්තේ කාටද. මිනිසා නම් නපුරු සතාටම නේද. මස් කන්නට කෙළ ගිලිමින් සිටින මොහුට කීමෙන් කවර යහපතක්ද. උන්ගේ අසරණකම දෙනතට ගලා එන කඳුළුවලට පමණක් සීමා වෙනවා මිස වෙනත් කළ හැකි දෙයක් නැත.එහෙයින් සතුන්ට අභයදානය දී සත්ව ඝාතනය නැවැත්වීමටත් මාංශ අනුභවයෙන් වැළැකීමටත් පියවර ගනිමු.ඇන්.කේ.පි. පේ‍්‍රමදාස ප්‍රනාන්දුපයාගලඅද සමාජය තුළ ජංගම දුරකතනය නොමැති අයකු සොයා ගැනීමට අපහසු තරම් ය. අවශ්‍යතාව කෙසේ වුවත් මෙහි විපාකය වන්නේ එම භාණ්ඩය පරිහරණය කිරීමේ සංයමය හා පිළිවෙළ අනුවය. අද මෙය විලාසිතාවක් මෙන් ම අයථා ලෙස හසුරුවමින් කන් සැප - නෙත් සැප විඳින්නට යාම හේතුවෙන් අනිසි පළ විපාක ලැබීමට සිදුවී ඇති බව මාධ්‍ය තුළින් නොයෙක කරුණු කාරණා අසන්නට දකින්නට කොතෙකුත් ඇත.අද පාසල් දරුවන්ට මෙන් ම ගුරුවරුන්ට ජංගම දුරකතනය පාසලට ගෙන ඒමට සපුරා තහනම් කර ඇත. එමෙන් ම වෛද්‍යවරුන් ඇතුළු අනෙකුත් අයට ද රෝහල් තුළදී පාවිච්චි කිරීම පවා වළකා තිබේ. විශේෂයෙන් ම ආගමික ස්ථානවලදී මෙන් ම වෙනත් ගරු බුහුමන් කටයුතු කරන වේලාවලට ද මෙය හිරිහැරයකි. ජංගම දුරකතනය භාවිතයේදී සංයමය ගැන අවධානය යොමු කරන්න.අ.ද. සුනිල්,හැඳල, වත්තල.අනුරාධපුර දිස්ත්‍රික්කයේ තිරප්පනේ ප්‍රා.ලේ. කොට්ඨාසයේ ඉහළ අඹතලේ ග්‍රාමසේවා වසමට අයත් (545) ඉහළ අඹතලේ ගම්මානයට විදුලිබල පහසුකම් ලබා දී නොමැත.ඉහළ අඹතලේ ගම් පියස හරහා අනෙකුත් අවට ගම්වලට විදුලි බල පහසුකම් සපයා ඇත. ඒ දැනට දශක දෙකකට ආසන්න කාලයකට පෙරදීය.මෙම මාර්ගයේ දෙපස නිවැසියන්ට පමණක් විදුලිය ඇති අතර ඉහළ අඹතලේ ගම්මානය ආරම්භ වන පණ්ඩිත රඹාවැව සිට මීටර් 300 ක පමණ දුරක් ප්‍රධාන විදුලි රැහැන් පද්ධතියට සම්බන්ධ කර නොමැත. එම නිසා මෙම ගම්මානයේ අතුරු මාර්ගවල හා ප්‍රධාන මාර්ගයේ නිවැසියන්ට විදුලිය පාවිච්චි කිරීමේ වරම් අහිමිව ගොස් ඇත.ඇතැම් කාලවලදී වරින් වර මෙම අතුරුමාර්ගවලට විදුලිය ලබාදීම සඳහා යැයි පවසමින් මිනුම් කටයුතු ද කරගෙන ගොස් ඇත. එහෙත් මේ දක්වා ඒ පිළිබඳව කිසිඳු වැඩපිළිවෙළක් ක්‍රියාත්මක වූයේ නැත. අප ගම්මානයේ අධ්‍යාපනය හදාරන දූ දරුවන්ට තවමත් පිහිටට සිටින්නේ කුප්පිලාම්පුවයි. එසේම විවිධ අවස්ථාවල ලබාදුන් පොරොන්දු නිසා ලබාගත් විවිධ විදුලි උපකරණ පාවිච්චි කරන්නේ මීයන් හා කැරපොත්තන් වැනි සතුන්ය. නොයෙක් ව්‍යාපාර (ස්වයං රැකියා) ආරම්භ කිරීමට අපේක්ෂිත සමෘද්ධි ලාභීන් ද ඇත. ඔවුන් ද දෑස දල්වා බලා සිටින්නේ තමන් සිටි අඳුරින් එළියට පැමිණීමටය. ඔවුන් ගැනද, පාසල් දරුවන් හා අනෙකුත් සියලු ගම්වැසියන් ගැනද සානුකම්පිතව බලා, වගකිවයුතු අංශ සුදුසු ක්‍රියාමාර්ගයක් යොදා මෙම ගැටලුවට විසඳුමක් ලබා දෙත්වා.ක්‍රිෂාන්ති නිල්මිණිමරදන්කඩවලමාලඹේ - අතුරුගිරිය පාරේ අරංගල හංදියේ බුදුපිළිමය බෞද්ධයන්ට නිගාවකි. පිළිමය ආසන්නයට ඇත්තේ කුණු මාලු කඩයකි.යාර කීපයක් ඉදිරියෙන් සතුන් කුඩුකර විකුණන (බල්ලන්, බලලුන්, තාරාවන්, ගිරවුන්, සාවුන්) ස්ථානයකි. පොහෝ දිනට සතුන්ට ආහාර හෝ ජලය නොමැතිව කූ®ඩු කර සිටී.මේ ගැන සොයා බලා අවම වශයෙන් බුදු පිළිමය සුදුසු ස්ථානයකට යොමු කරවන්න.අරංගල ගම්වාසීන්මීගොඩ සිට පිටකොටුව දක්වා ඇති මාර්ග අංක 190 බස්රථ සේවය අධික මගීන් ප්‍රමාණයක් ගමන් කරන බස් සේවාවකි. පෙරවරු 3.30 සිට රාත්‍රී 8.00 වනතුරු පෞද්ගලික බස්රථ 60 කට අධික සංඛ්‍යාවක් ධාවනය වන අතර ශ්‍රී ලංගම බස්රථ දවස පුරාම ධාවනය වන්නේ 8 ක් පමණී. ඇතැම් දවස්වල බස්රථ 3 ක් පමණ ධාවනය වන අවස්ථාද ඇත. මෙය පෞද්ගලික බස්රථ වලට තරගයක් දීමට කිසිසේත්ම ප්‍රමාණවත් වන්නේ නැත. ධාවනය වන බස්රථ ප්‍රමාණය ප්‍රමාණවත් නොවන බව තලංගම ඩිපෝවට කොපමණ දැන්වුවත් මේ දක්වා කිසිදු පියවරක් ගෙන නැත.පෞද්ගලික බස්රථ මීගොඩ දක්වා ධාවනය වුවත් දැනට මාස 08 කට පමණ පෙර සිට ශ්‍රී ලංගම බස්රථ ගමනාන්තය යළි ගොඩගමට සීමා වී ඇත. මීගොඩ සිට පිටකොටුව දක්වා ගමන් ආරම්භ කිරීමේදී පෞද්ගලික බස්රථ 3 කට එක් ලංගම බස් රථයක් ධාවනය වීම සාමාන්‍ය ක්‍රමයයි. මෙය නිසිලෙස ඉටුනොවීම සම්බන්ධයෙන් පෞද්ගලික බස් රියදුරන් හා ලංගම බස් රියදුරන් අතර ආරවුල් ඇති වේ. මේ හේතුව නිසා තලංගම ඩිපෝ කළමනාකරු විසින් බස්රථ ගොඩගමට සීමා කර ඇත.මීගොඩ දක්වා ගමන් කළහොත් එම බස්රථය පිළිබඳව තමන්ට වගකීමක් ගැනීමට නොහැකි බව ඔහු පවසයි. රියදුරන් මීගොඩට යාමට කැමති වුණත් ඩිපෝවෙන් බස්රථ ගොඩගමට සීමා කර ඇත. එහෙත් මෙම බස්රථ වල ගමනාන්ත නාම පුවරුවේ සඳහන් වන්නේ මීගොඩ ලෙසය. මේ නිසා මගීන් හා කොන්දොස්තර මහතා අතර නිතර නිතර ආරවුල් ඇති වන අතර මීගොඩ දක්වා යන මගීන්ට ගොඩගම සිට තවත් බස්රථයක යාමට සිදුවේ. මේ කරුණු අනුව පෞද්ගලික බස්රථ සමග තරගයක් ලබාදීමට හා මගීන්ට යහපත් ප්‍රවාහන සේවාවක් ලබාදීමට නම් යළි බස් රථ මීගොඩට දීර්ඝ කළ යුතුය.රුවන් නිශාන්තමීගොඩ1991 වර්ෂයේ පත්වීම ලද දෙවෙනි ශ්‍රේණියේ විදුහල්පති වරුන් සඳහා අවුරුදු 05 සම්පූර්ණ වීමෙන් පසු සම්මුඛ පරීක්ෂණ පවත්වා පළමු ශ්‍රේණියට උසස් කරන ලදී.සේවයේ යෙදී සිටි ඇතැම් අය දෙවැනි ශ්‍රේණියේ විදුහල්පති වරුන්ට එම තනතුර මේ දක්වා ලැබී නැත. 2009 වසරේ මේ සඳහා සම්මුඛ පරීක්ෂණ පවත්වා එම තනතුරු ප්‍රදානය කරන බවට අධ්‍යාපන අමාත්‍යාංශය ප්‍රකාශ කළ ද එය තවම ඉටු වී නැත.මේ සඳහා මානව හිමිකම් නඩුවේ දී ද එම තනතුරු දීම සුදුසු බවක් නිර්දේශ කළ ද ඒ පිළිබඳ රජයේ බලධාරීන් කිසිදු සැළකිල්ලක් දක්වා ඇති බවක් නොපෙනේ.දැනට ඇතැම් පිරිස දෙවැනි ශ්‍රේණියේ විදුහල්පතිවරු පළමු ශ්‍රේණිය නොලබාම මියගොස් ඇත. ඉතිරි අයටත් මේ සෙතම සිදුවේවිද?සේවයේ යෙදිය දීම මෙම තනතුර දිය යුතුව තිබුණ ද තවම නොලැබීම පිළිබඳව බලධාරීන් ගේ ඇස් ඇරේවා!එච්. එච්. සිරිසේනහියාරේ නැඟෙනහිරහියාරේසංචාරකයින්ගේ හිත් වසඟ කරන පින්නවල අලි අනාථාගාරය හා දැනට ඉදිකරගෙන යන නව සත්තු වත්ත ක්‍රමවත්ව නිම වෙමින් පවතී. එහි අලි ඇතුන් නැරැඹීමට එන දෙස් විදෙස් සංචාරකයින් අතරින් විදේශීය රටවල කුමර, කුමරියන්, රජවරුන්, රාජ්‍ය නායකයින්, තානාපතිවරුන්, මාධ්‍යවේදීන්, මැති ඇමතිවරුන් බොහෝය. එම අය පැමිණෙන්නේ ගුවනින්ය.මේ යානා ගොඩබස්වා තබන්නේ බතඹුරය ක්‍රීඩා පිටියේය. එම නිසා හෙලිකොප්ටර නවතා තැබීමට ස්ථිර ගුවන් පථයක් ඉඳිකර ගුවන් සංචාරයක් ඇති කළහොත් සංචාරක කර්මාන්තයට ගලාඑන ආදායම රටේ සංවර්ධනයට හොඳ ඉල්ලමකි.ජිනදාස එදිරිසිංහරඹුක්කනරියැදුරු පුහුණුව ලබාගැනීමේත් බලපත් ලබා ගැනීමේත් ක්‍රියාවලිය සහමුලින්ම කනපිට හරවා ඇති බවට රියැදුරු විදුහල්වල ඇතැමුන් ප්‍රකාශ කරන නමුත් ක්‍රියාත්මක වූ නීතියේ දුර්වලතා අවිධිමත් බව ව්‍යාජත්වය තුළින් අක්‍රමිකතා මාර්ග නීති කඩකිරීම් රිය අනතුරු පිළිබඳව ඔවුන්ගේ අනවබෝධය එයින් පෙනෙන බව මගේ හැඟීමයි.නව පනතේ සංශෝධන අනුව රියැදුරු බලපත්‍රයක් ලබා ගැනීමට අදහස් කරන ආධුනිකයෙකු පළමුවෙන්ම මෝටර් රථ ප්‍රවාහන දෙපාර්තමේන්තුවට ඉල්ලුම් පතක් ඉදිරිපත් කළ යුතුය. ඉන්පසු එහි සියලු දත්තයන් පරිගණක ගත කරනු ඇත. ඉල්ලුම්පත ලියාපදිංචි කිරීම සඳහා රුපියල් 500/= ක ගාස්තුවක් ද රියැදුරු බලපත්‍රය සඳහා රුපියල් 1750/= ක ගාස්තුවක් ද අයදුම්කරු ගෙවිය යුතුය.ඉන් අනතුරුව රිය පැදවීම පිළිබදව මාර්ග නීති හා සංඥා පිළිබඳව පරීක්‍ෂණයක් පවත්වනු ලැබේ. මෙම පරීක්‍ෂණයෙන් සමත්වීමෙන් පසුව රියැදුරු පුහුණුව ලබාගැනීමට අනුමැතිය දෙමින් ඒ සඳහා අවසර පත්‍රයක් සමග “එල්” පුවරුවක් ලබා දෙනු ඇත. රියැදුරු පාසලකින් හෝ රියැදුරු බලපත්‍රයක් හිමි ඕනෑම තැනැත්තෙකු සමඟ රියැදුරු පුහුණුව ලැබීමට ඉල්ලුම්කරුට හැකිවේ.තුන් මසක පුහුණුවෙන් පසුව රිය පැදවීමේ ප්‍රායෝගික පරීක්‍ෂණයට ඉල්ලුම්කරු පෙනී සිටිය යුතු අතර ඉන් සමත්වීමෙන් පසු “පී” පුවරුවක් නිකුත් කෙරේ. රියැදුරු බලපත් ඉල්ලුම්කරුට ඉන් ඉදිරියට අවුරුදු දෙකක කාලයක් අවශ්‍ය පුහුණුවීම් සඳහා නිකුත්කළ අවසර පත්‍රය රියැදුරු බලපත්‍රයක් මෙන් වලංගුව පවතී. අවුරුදු දෙකක් ගතවීමෙන් පසු සැහැල්ලු රිය පැදවීමේ බලපත්‍රයක් ලබා ගැනීමට ආධුනිකයාට පිළිවන් වේ. සැහැල්ලු බලපත්‍රයක් ලබාගෙන අවුරුදු 4 ක කාලයක් ඉක්මවීමෙන් පසුව බර වාහන පැදවීමේ බලපත්‍රයක් ලබා ගැනීමට සුදුසුකම් ඇත.මේ අවස්ථාවේදී ඒ සඳහා නියමිත ගාස්තු ගෙවා ඉල්ලුම් කිරීමෙන් පසුව පෙරකී පරදි “එල්” පුවරුවක් නිකුත් කරන අතර බරවාහන පුහුණුව වසරක් සම්පූර්ණ කළ යුතුය. වසරක් අවසානයේදී පරීක්‍ෂණයට ඉදිරිපත් විය හැකි අතර ඉන් සමත්වූවන්ට බරවාහන පැදවීමේ බලපත්‍රය ලබාගත හැකිවේ.මේ අනුව බලන කල කිසියම් පුද්ගලයෙකුට බරවාහන බලපත්‍රයක් ලබා ගැනීම සඳහා අවුරුදු 9 ක පමණ කාලයක් ගතවේ. මේ කාල සීමාව සම්පූර්ණ වන විට ඒ තැනැත්තාට රිය පැදවීමේ මාර්ග නීති හා සංඥා පිළිබඳව සියලු අවශ්‍යතාවන් පිළිබඳව පරිපූර්ණත්වයකට පත්වීමට හැකිවේ.මෙතෙක් කල් පැවති නීති රීති යටතේ පරීක්‍ෂණයට පෙනී සිටි දිනයේදීම බරවාහන බලපත්‍රයක් ලබා ගත හැකිවූ අතර ඒ හේතුවෙන් විශේෂයෙන්ම පෞද්ගලික බස් රථ රියැදුරන්ගේ ලොරි රියැදුරන්ගේ කන්ටේනර් රියැදුරන්ගේ රිය පැදවීමේ පරිනතබව බිඳ වැටීමත් මනා ශික්‍ෂණයක් නොමැතිවීමත් අනවබෝධයත් පාදක කොටගෙන මිනිස් ජීවිත හා දේපල විනාශ කර දමමින් මාරාන්තික අනතුරු බෙහෙවින් සිදුව ඇත.මෙවන් ආකාරයේ ව්‍යසනයන් දිනෙන් දින වර්ධනය වන වාතාවරණයක් තුළ රියැදුරු බලපත් නිකුත් කිරීමේ ක්‍රමවේදය කිසියම් ප්‍රමිතියකට යටත්වන ආකාරයෙන් ඉදිරියට පවත්වාගෙන යෑම සඳහා කටයුතු කිරීම සම්බන්‍ධයෙන් ප්‍රවාහන බලධාරීන්ගේ ක්‍රියා පිළිවෙත අගය කරමු.ගුණපාල වික්‍රමආරච්චිවැල්ලම්පිටියසිංහරාජ වනය මුල් කොට ගලා බසින වැව් ගඟේ කොක්කාවිට ගම ආශි‍්‍රතව කොක්කාවිට ඇල්ල පිහිටා ඇත. කොක්කාවිට ඇල්ල මුල්කොට කුඩා ජල විදුලිබලාගාරයක් ඉදිකිරීමට පෞද්ගලික සමාගමක් මඟින් වැඩ ආරම්භ කර ඇත. මින් විශාල පරිසර හානියක් සිදුවන නිසා ප්‍රදේශවාසීන් විසින් විරෝධතා මතු කරන ලදි.ගඟ හරහා ඉදි කැරෙන බැම්ම නිසා ජල මට්ටම ඉහළ යාමෙන් කුඹුරු ඉඩම් විනාශ වීමේ තර්ජනයක් මතුවීමත් පහත් බිම්වල තේ වගාව විනාශ වීමේ තර්ජනයත් මතුව ඇත.මේ විදුලි බලාගාරය ඉදිකිරීමෙන් ලබා ගත හැක්කේ මෙගාවොට් එකක පමණ අවම ධාරිතාවකි. මෙතරම් අඩු විදුලි ධාරිතාවක් ලබා ගැනීමට පරිසරයට මේ සා විශාල හානියක් සිදු කිරීම යුක්තිසහගත දැයි ප්‍රදේශවාසීහු ප්‍රශ්න කරති.මේ විදුලි බලාගාරය ඉදි කිරීමෙන් ආර්ථික මෙන්ම පාරිසරික ගැටලු රැසක් මතු වන හෙයින් ප්‍රදේශ වාසීන්ගේ ජීවනෝපායත් කොක්කාවිට සුන්දර දිය ඇල්ලත් ආරක්ෂා කැර ගැනීමට බලධාරීන්ගේ අවධානය යොමු විය යුතුය.ආර්.ඒ. සූරසේනකොක්කාවිටවසර 40 පමණ කාලයක් කොළඹ ජාතික රෝහලේ ස්වේච්ඡා සේවක සේවිකාවන් ලෙස සේවය කරන 40 ක් පමණ වන පිරිස කිසිදු වරප්‍රසාදයකට හිමිකම් නැති අස්ථිර සේවයේ නිරතව සිටිති.ගතවූ කාලය තුළ සේවය ස්ථිර කර යම්කිසි සේවා පිළිගැනීමක් ලබාදීමට පියවර ගන්නැයි වත්මන් සෞඛ්‍ය ඇමැති මෛත්‍රිපාල සිරිසේන මහතා වෙත මෙන් ම හිටපු සෞඛ්‍ය ඇමැතිවරුන් වෙත ද සෞඛ්‍ය බලධාරීන් වෙත ද කරුණු ඉදිරිපත් කර සිටිය ද මෙතෙක් කිසිදු සහනයක් ලැබී නොමැති බව කනගාටුවෙන් වුව ද සඳහන් කිරීමට සිදුව ඇත.කිසිදු නිවාඩු වරප්‍රසාදයක් නැතිව වැඩ කරන දිනකට රුපියල් 175 ක් වැනි සුළු දීමනාවක් පමණක් අපට ගෙවනු ලැබේ.මේ දීමනාවෙන් අපගේ පවුල්වල වියදම් ද රැකියාවට යාමට ඒමට බස් ගාස්තු වියදම් සහ ආහාර පාන වියදම් ද සපයාගත යුතුව තිබේ.අපේ සේවා ජාතික රෝහලේ වෛද්‍ය සායන රැසක මෙන් ම රසායනාගාර, තාක්ෂණ අංශය සහ වාට්ටු සේවා දක්වා සේවා රැසක් පවත්වාගෙන යාමට ලබා ගනී.ඉතා අසරණ තත්ත්වයෙන් පසුවන අපේ සේවක පිරිස කෙරෙහි අවධානය යොමු කර අධ්‍යාපන සුදුසුකම් හා අපේ සේවා පළපුරුද්ද සැලකිල්ලට ගෙන සාධාරණ විසඳුමක් ලබාදෙන්නට සෞඛ්‍ය ඇමැතිතුමා වෙත අපේ දුක් ගැනවිල්ල නැවත ඉදිරිපත් කරමි. අපට සාධාරණ විසඳුමක් ලැබෙනු ඇතැයි අපේක්ෂා කරමු.ජාතික රෝහලේ ස්වේච්ඡා සේවක සේවිකා පිරිස වෙනුවෙන්පී.එල්.ඩී. ද සිල්වාඋඩුනුවර වට්ටප්පොළ නිකහැටියේ ගල්ඒදණ්ඩ නැමැති කුඹුරුයාය මැදින් අලිවළ ලඟ සිට හිවල්ගල ළඟටත් අඹන්වල දෙසටත් තිබූ අඩිපාර ජාතික තරුණසේවා සභාව මඟින් ගමේ යොවුන් පෙරමුණේත් සහයෝගය ඇතිව වාහන යා හැකි පාරක් ලෙසට විශාල කිරීම නිසා කුඹුරු කීපයක් යටවිය.කුඹුරු කීපයකට ජලය ලබා ගැනීමට අපහසු ලෙස කාණු පද්ධතිය යටවිය. පාර කැපීමට මුල්වූ පාර අවශ්‍ය වූ අය මුනිවත රකිනු පෙනේ.ඉඩම් හිමියන්ට, කුඹුරු පුරන්වීමත් ජලය ලබාගැනීමට ඇති අපහසුතාවය පිළිබඳවත් ගොවි ජනසේවා දෙපාර්තමේන්තුව ජාතික තරුණ සේවා සභාව ඇතුළු වගකිව යුත්තන්ට අවුරුදු ගාණක් තිස්සේ වාචිකව හා ලිඛිතව දන්වා ඇතත් මේ වනතුරු කිසි ක්‍රියාමාර්ගයක් ගෙන නැත. අවධානය යොමුවේවා.කේ.එම්. පුංචිබණ්ඩාරවට්ටප්පොළඔබේ ගමේ, නගරයේ හෝ ප්‍රදේශයේ මෙතෙක් ඉටු නොවූ මහජන සේවාවන්, පොදු අඩුපාඩු ආදිය ගැන අපට ලියා එවන්න. එම ලිපි යොමු කිරීමේදී ඔබේ නම ලිපිනය අත්‍යවශ්‍ය බව ද සලකන්න.ජනමතය, සිළුමිණ, ලේක්හවුස්, කොළඹ 10.ලිපිනයට ඒ ලිපි යොමු කරන්න.ජනමතයට ලියුම් එවීමේදී පෞද්ගලික ගැටලුවලට වඩා පොදු ගැටලුවලට මුල් තැනක් ලබා දෙන ලෙස ඉල්ලා සිටින අතර ඡායා පිටපත් එවීමෙන් වළකින ලෙස ද ඉල්ලා සිටිමු.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>24</day>
    </date>
    <link>http://www.silumina.lk/2011/04/24/_art.asp?fn=af1104245</link>
    <topic>සොබා දහම හැමදාමත් පුදුමයි</topic>
    <author>අරුණි මුතුමලී</author>
    <content>අහස හරියට අපේ ජීවිත වගේ. වෙලාවකට නිල් පාටින් දිලිසි දිලිසි හිනා වෙනවා. වෙලාවකට අළු පාටින් පිරිලා. ඒත් ඒ දෙකේ දීම එන හුළං පාර අහස දිහා බලන් ඉන්න අයට හරිම සුවදායකයි. ඒ නිසා වෙන්නැති අල්ලපු කුඹුරේ අයිතිකාරයෝ අලුතින් නියර බඳින එක කිසි මහන්සියක් නැතිව වගේ කර ගෙන යන්නේ.සමහරු නම් නියර බැන්දේ අවුරුද්දට වැඩ අල්ලන්න. ඒත් සමහරු ආවේ රැකියාවට පිටත් වෙන දවසේ. ගිය අවුරුද්දට වඩා මොකක් හරි හොඳක් මේ අවුරුද්දෙ සිද්ධ වෙන්න කියලා අපි වගේම හැම කෙනෙක්ම ප්‍රාර්ථනා කරනවා ඇති. ඒත් අළු පාට වලාකුළු අස්සේ මොනවා හැංගිලා එයිද කවුද දන්නේ.පටාස්...“අම්මේ... මොන යකාද තමුසෙට වැහිලා ඉන්නේ” මල්ලී පිට හරහා ගැසූ පාරින් රිදුනාට වඩා සද්දයට මම තිගැස්සී ඇහුවා.“අම්මා කියලා තියෙන්නේ පුටුවේ වුණත්, බංකුවේ වුණත් කෙළින් වාඩි වෙන්න කියලා. පිට කුදු කරගෙන ඉඳීම තමාගේ සෞඛ්‍යයට අහිතකරයි. අනික නිකටට අත ගහගෙන ඔහොම හීල්ලීම වෙලේ වැඩ කරන අර මිනිසුන්ටත් අහිතකරයි” මල්ලී දේශනාවක් කළා.“අනේ යනවා මෝඩයා. මම කල්පනා කළේ කැස්බෑවා විය සිදුරෙන් පුර හඳ දකින්නා වගේ, අමාරුවෙන් ලබා ගත්ත මනුස්ස ජීවිතේ ගෙවා ගන්න කොයි තරම් දුක් විඳින්න ඕනද කියලා. නැතුව වෙන එකක් නෙවෙයි.” මේ... ජීවන කතරේ...මේ ජීවන කතරේ ඒ...සැප දුක සමබර වේආලෝකය අතරේ ඒ...සැප දුක සමබර වේ“අහල නැද්ද” මල්ලී තාලයට අතද දිගු කරමින් ගයා සිනාසී ඇහුවා.“හනේ ද කියන්නේ” මම රවලා බැලුවා.“දුක වුණත් සැපට පෙරළගන්න දැන ගන්න ඕන. විද්‍යාව මෙච්චර දියුණු වෙලා තියෙන කාලෙක මොකට ද ඔච්චර දුක් වෙන්නේ? අක්කේ, ඔයා ඔලුව කැක්කුමට පෙති නොබිව්වට අනික් අය බොනවා. මෙච්චර මොඩ් යාළුවෝ ආස්සරේ කරලවත් එක පාටියකදී නටලා තියෙනව ද? අඩුම ගානේ අපේ අයගේ මඟුලකට වත්? නෑනෙ කිසි ගතියක්. ඔහොම කම්මුල අතේ තියාගෙන අනුන්ගෙ දුක් ගීත කිය කියා හිටියට ජීවිතේ ජොලියක් නෑ.”“තමුන් දන්නව ද මොනවද කියවන්නෙ කියලා” මම ආරූඪ කරගත් බරකින් ඇහුවා.“මිනිස්සුන්ගේ දුක වේදනාව තේරුම් ගන්නේ නැතිව කොත්තු රොටි සංගීතෙට කටුස්සා වගේ බෙල්ල වනන එකද ලොකුම සතුට. පහුගිය සිකුරාදා මොරටුව පහුකරන් එද්දී දැක්කද පාස්කු සමරපු හැටි. ඒ අය කුරුසෙ කරේ තියන් දණින් වැටි වැටි සිහි කළේ කල්වරියට ගෙනිච්ච විදිහ. ඒ වගේ අනුන්ගේ දුක තේරෙන අයටයි මිනිස්සු ගරු කරන්නේ. ඒ දුකට පිහිට වෙන්න පුළුවන් විදිහට මේ ලෝකේ දේවල් තේරුම් අරන් කියල දෙන අයට විතරයි දාර්ශනිකයෝ කියලා පිළිගන්නේ. නැතුව...” මම කියාගෙන යද්දී මල්ලි බාධා කළා.“හා හා... එතකොට නිකටේ අත තියං බැංකුවට වෙලා උඩ බලාගෙ සුසුම්ලන්නේ අනාගතේ අඹ ගහ යට අපි පිළිමයක් හදලා ගොවියෝ උදලු කරේ තියන් නියර දිගේ දණ ගහගෙන ඇවිත් තමන්ට වඳියි කියලා හිතාගෙන ද? හිහ්”“අනේ ඉතිං මගේ මල්ලිගේ මොළේ තරම? බලමු තව ටිකක් මෝරනකොටවත්...”ටිං ටිං...“ආ... වඩින්න හාමුදුරුවනේ” නමස්කාර පූර්වකව අම්මා කීවා. ආච්චි විගහින් සුදු පිරුවටක් ගෙනාවා.“වෙසක් එකට කරන පිංකම් ගැන ආයෙමත් මතක් කරගෙන යන්ට කියලා”“එහෙමයි”“මහත්තයා කියන්ටැති නෙව““එහෙමයි. අපට ඒ ටික සූදානම් කරන්න පුළුවන් හාමුදුරුවනේ”මල්ලියි මායි විත් හාමුදුරුවන්ට වැන්දා.“සුවපත් වේවා. මොකද මේ දෙන්නා වත්තේ පිටියේ වැඩක හිටිය ද?” මම බිම බලාගෙන පස්සට වුණා.මල්ලි කට ඇරියා. “නෑ... මේ... අපේ හාමුදුරුවනේ අක්කා අනිත් අය වෙනුවෙන් දුක් වෙන්න කියලා මට කියනවා. මට ඒක.” මම හාමුදුරුවන්ට නොපෙනෙන්න මල්ලීට හැකි තරම් රැවුවා.“බොහොම හොඳයි. ඉතිං දුක් වෙවී ඉඳලා වැඩක් නෑ. ඒ අයට මොකක් හරි කරන්නත් ඕන දුකින් මුදවන්න. දැන් කවුරු ගැන ද ඔය දුක් වෙන්නේ” හාමුදුරුවෝ මා දිහාට ප්‍රශ්නය යොමු කළා.“අවසරයි අපේ හාමුදුරුවනේ කා ගැනවත් දුක් වෙනවා නෙවෙයි. මම කියපු දේ මෙයා වැරදියට තේරුම් අරගෙන.” මල්ලී සමඟ ඇති කේන්තිය මැඬගෙන ගෞරව පූර්වක හඬින් මම කීවා.“මොකක් ද එතකොට හරි කාරණේ”“මේ... අපේ හාමුදුරුවනේ මම කිව්වේ, අපි අමාරුවෙන් ලබා ගන්න මනුස්ස භාවය ජීවත් කරවන්න තවත් දුක් විඳින්න ඕන. විද්‍යාව දියුණු වෙන තරමට මිනිස්සුන්ගේ දුකත් වැඩි වෙනවා මිස අඩුවක් නෑ කියලයි.”“ඒකනේ දරුවෝ අවිද්‍යා පච්චයා සංඛාරා කියලා බුදු හාමුදුරුවෝ දේශනා කළේ.” හාමුදුරුවෝ වචන පිට කළේ ශාන්ත ලෙසයි.“හාමුදුරුවනේ අවසර අක්කා කියන්නේ විද්‍යාව නිසා දුක් විඳිනවා කියලායි” විනීත ස්වරයෙන් කීවත් මල්ලී මා දෙස බැලුවේ ඔලොක්කන් විදිහටයි.“හාමුදුරුවනේ මම කීවේ මේ හැමදාම වෙනස් වෙන පරීක්ෂණ, නිරීක්ෂණ, නිගමනවලින් හැදිච්ච විද්‍යාව ඇත්තටම ලෝකෝත්තර මට්ටමේ දී අවිද්‍යාවක් හැටියට ගන්න වෙනවා කියලයි. ඔබ වහන්සේට මතකනේ අපිටත් සුනාමි ආවා. ඒත් අපිට දරා ගන්න වුණේ ඒ දුක විතරයි. දැන් ජපානේ සුනාමියට වඩා දුක් විඳින්නේ න්‍යෂ්ටික බලාගාරවලින්...”පී... ප්...“තාත්තාට ගේට්ටුව අරින්න” අම්මා මල්ලිට අණ කළා.“හාමුදුරුවනේ අවසර අදත් වැඩකට එළියට යන්න වුණා.” තාත්තා වඳිමින් කීවා.“සුවපත් වේවා! මේ අපි හොඳ මාතෘකාවක් කතා කර කර හිටියේ මහත්තයා එනකොට. ඒත් කතාව දිග් ගැස්සුනොත් වෙසක් උත්සවේ කටයුතු අමතක වෙන්නත් පුළුවන්. ඒ නිසා අපි හැමෝම එකතු වෙලා වෙලාවක පන්සලේ දී ඔය ගැන ධර්ම සාකච්ඡාවක් කරමු. අවිද්‍යාව විද්‍යාව මොකක්ද කියලා තව ටිකක් අභිධර්ම පොත් හෙම කියවලා හොයාගෙන එන්ඩකො එදාට” මල්ලි දෙස බලා මඳ සිනාවක් පෑ හාමුදුරුවෝ තාත්තා සමඟ සාකච්ඡාවකින් පසු අනෙක් ගෙවල්වලට වැඩියා.හවස තාත්තා නිදහසේ ඉන්නා වෙලාවක් බලමින් අපි දෙන්නම කුරුමානම් ඇල්ලුවේ තාත්තාගේ වැඩි වාසිය කාට ද කියා දැන ගන්නයි.“මොකද දෙන්නා” තාත්තා ඇහුවේ දැනගෙන වගේ.“තාත්තේ අක්කා කියනවා මිනිස්සු විද්‍යාව නිසා දුක් විඳිනවා කියලා. මම ඒකට විරුද්ධයි.” මල්ලි ඉස්සර වුණා. තාත්තාගේ නළලේ රැළි වුණා.“තාත්තේ මිනිස්සු ඕනෑවට වඩා දියුණු වෙන්න ගිහින් පරිසරයට දරා ගන්න බැරි තරම් හානි කරන නිසා ලෝකෙ විනාශ වෙන්න යනවලු. එහෙන් රස්නෙ, මෙහෙන් වැස්ස, කුණාටු, සුළි සුළං, සුනාමි. මේ ඔක්කොම අනෙක් සත්තු වගේ ඉන්නැතිව මිනිස්සු කරන කියන දේවල් නිසානේ.” මගේ පැත්තට මම කරුණු දැක් වූවා.“ඕකෙ දෙපැත්තක් තියෙනවා” තාත්තා කියද්දි මල්ලියි මායි රවා ගත්තා.“සොබා දහම හැමදාමත් පුදුමයි. අපේ කෙටි ජීවිත කාලේ අපට වෙන දේවල් අපට පුදුමයි. තොරතුරු ලැබුණේ නැත්නම් මිනිස්සුන්ට එක එක සිදුවීම් ගැන දැන ගන්න බැහැනේ. ඉතිහාසෙ වුණත් වාර්තා නොවෙච්ච සිදුවීම් තව කොච්චර ඇද්ද? ඒ ගැන ඒ කාලේ මිනිස්සු මොන විදිහකින් හරි සටහන් කරලා තිබුණොත් තමයි අපි හඳුනා ගන්නනේ. ඒ ඇරෙන්න නොදැන දෙයක් සිදුවුණාම අපි අලුත් දෙයක් කියලා පුදුම වෙනවා.”“හරියට අපේ සුනාමි වගේ” මල්ලි ආයෙත් පැන්නා.“ඉන්නවා තාත්තට කියන්න දීලා” මම කීවේ තරහින්.“ඉතිං තොරතුරු ඉක්මනින් ලබා ගන්න තාක්ෂණය වටිනවා. ඒත් අපි අලුතෙන් කියලා හොයා ගන්න දේවල් බැලුවාම පරණ අයත් මොන විදිහට හරි කරපු කියපුවාම තමයි. අපි නොදන්නවාට ඒ කාලෙත් කොයි තරම් දියුණු දේවල් තියෙන්න ඇත් ද? ලෝකේ ශිෂ්ටාචාර විනාශ වුණු වාරයක් ගානේ ඒවාත් මේ මහ පොළොවේ අස්සෙම හැංගෙන්න ඇති. ඒ නිසා ලෝකේ විනාශ වෙන්න යනවා කියන එක වුණත් අලුත්ම දෙයක් නෙවෙයි. කවුරුත් දන්න විදිහට ගෝලීය උණුසුම වැඩි වෙලා පරිසරය විනාශ වෙලා අපිත් විනාශ වෙනවා කියන එකටත් කරුණු දෙවිදිහකට බලපානවා.”“දෙවිදිහකට” මම ඇහුවා.“ඉන්නවා තාත්තා, කියනකල්” මල්ලි පළිය ගත්තා.“ඔව්, සමහරු කියන්නේ මේ වගේ කාලයක් මීට කලිනුත් ඇති වෙන්න ඇති, ලෝකේ උණුසුම වැඩිවීම වගේ දේවල් ක්‍රමානුකූලව ඇති වෙලා විනාශ වෙලා යන්න ඇති කියලා. මොකද පස් වතාවක්ම වෙච්ච දෙයක් නේ. ඉතිං ඒ නිසා ඒ අය කියන්නේ අපි මොනවා කළත් ලෝකේ විනාශ වෙන එක නතර කරන්න බැරි නිසා හොඳට තමන්ට කැමැති විදිහට තවත් විනාශ කර කර හිටියත් කමක් නෑ කියලයි. අනිත් පිල කියන්නේ අපි අනවශ්‍ය තරම් පරිසරයට හානි කරලා පරිසරය හූරා කන එක නතර කළොත් මේ තත්ත්වෙන් ගොඩ එන්න පුළුවන් කියලයි.ඒ ඒ අය අතරත් වාදයක් තියෙනවා. හැබැයි කලින් අය නම් ටිකක් තමන්ගේ පැත්තට වාසි වෙන විදිහට කතා කරනවා වගේ. ඒත් ඔය කොයික හරි ද කියලා අපට කියන්න බෑනේ.”මල්ලි කලබල වුණා.“ඉතිං ඒක හරි අවුලක් නේ, අපි මොකද කරන්නේ?”“මම නං කියන්නේ...” මගේ කතාවට තාත්තා බාධා කළා.“ඉන්නකෝ, දැන් ඔය දෙන්නගේ ප්‍රශ්නේ ජපානෙනේ. ඒ අය වැඩි පුර විඳවන්නේ ඕනෑවට වඩා තාක්ෂණය යොදා ගත්ත නිසා කියලනේ කියන්නේ. ඒත් ඒ අය නැගිටින්නෙත් ඒ තාක්ෂණය නිසාම තමයි. මම නං කියන්නේ මැදුම් පිළිවෙත තමයි හොඳ. ඕනෑවට වඩා වේගයෙන් දියුණු වුණාම මිනිස්සුන්ට අසහනෙන් පෙළෙන්න වෙනවා. සල්ලි තියෙන අය කරන දේවල් බලාගෙන සල්ලි නැති අය දුක් වෙනවා. ඒ අය තමන්ට ඕන දේවල් ගන්න හොර මැරකම් කරන්න පෙලඹෙනවා. ප්‍රශ්න වැලයි. ඕනෑම දෙයක් ඕනෑවට වඩා ඕන නෑ කියලා අපේ අය කියල තියෙන්නේ ඒකනේ.”“ඒ වුණාට අපිටත් අනිත් රටවල් වගේ දියුණුවෙන්න අයිතියක් තියෙනවනේ” ආයෙත් මල්ලි මැදින් පැන්නා.ඔව් ඒකට කාටවත් එපා කියන්න බෑ. අපි ඉස්සරත් දියුණු ජාතියක්. යෝධ ඇලේ බෑවුම ගත්තෙ කොහොමද කියලා තාමත් සුද්දන්ට හිතා ගන්න බෑ. දන්නව ද? ඒ වුණාට ඒ කාලේ ඔය දේවල් එක්කම අධ්‍යාත්මික දියුණුවකුත් තිබුණා. සුනාමි එයි කියලා බයේ අපිට ගොඩනැගිලි හදන්නෙ නැතුව ඉන්න බැහැ. ඒත් හිතින් දියුණු, අදහස් දියුණු කරපු මිනිස්සු නැත්නම්. ගහට කොළට ආදරය කරන මේ ලෝකේ සමබරතාවට ගරු කරන අය නැත්නම් කොච්චර උසට ගොඩනැගිලි හැදුවත් පලක් වෙන්නේ නෑ.”“තාත්තා කියන්නෙත් මං කියන එකටම සමාන දේනේ” මං සතුටින් කීවා.“ම්... ඒකම ද මන්දා” තාත්තා මගේ හිත රිද්දුවේ නෑ. ආච්චි අපේ කතාවට බාධා කළේ වෙසක් උත්සවයේ දායක කාරකාදීන්ගේ කටයුතු ගැන සාකච්ඡාව ආපසු අරඹමින්. ඒ කතාව දිගට යන නිසා අපේ කතාව ඇණ හිටියා.මල්ලි ඉක්මනින්ම නැගිටලා ලෝකෙ විනාශය ගැන තොරතුරු එක්කර ගන්න අන්තර්ජාලය බලන්න කාමරේට රිංගා ගත්තා.මම ගහ යට බංකුවේ වාඩිවෙලා හුළං ටිකක් වැදෙමින් තාත්තාගේ රාක්කෙන් ගත්ත පොතක් කියවන්න ගත්තෙ වාදයට කරුණු රැස්කර ගන්නයි.අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>24</day>
    </date>
    <link>http://www.silumina.lk/2011/04/24/_art.asp?fn=af1104246</link>
    <topic>ජේසුතුමාගේ කුරුසපත්වීම සහ උත්ථානය වැදගත්වන්නේ කෙසේද?</topic>
    <author>සරත් හෙට්ටිආරච්චි පියතුමා, ජනාධිපති සම්බන්ධීකරණ නිලධාරි (ආගමික කටයුතු)</author>
    <content>ජුදා ජනතාව ලෝකයේ විවිධ බලවතුන්ගේ යටත් විජිතවාදීන්සේ ජීවත් වූයේ දැඩි කනස්සල්ලෙනි. හැඬූ කඳුලෙනි. විටෙක ඔවුහු ඊජිප්තු දේශයේ නැතහොත් මිසරයේ වහල්කමට ලක්වූහ. තවත් විටෙක බැබිලෝනියන්වරුන්ට යටත්ව ජීවත්වූහ. පර්සියන්වරුන්ටත්, අවසාන වශයෙන් රෝම අධිරාජ්‍යයටත් ඔවුහු යටත්ව ජීවත්වූහ. තමන්ටම කියා සංස්කෘතියක්, සභ්‍යත්වයක් ආගමක් ජුදාවරුන්ට තිබිණි. ඔවුහු ආගමික වත්පිළිවෙත් නිසි පරිදි ඉටු කිරීමට බොහෝ කැමැත්තෙන් සිටි ජාතියක් වූහ. නමුත් දිගින් දිගටම එල්ල වුනාවූ දේශපාලන පීඩන නිසා ශාරීරිකවත්, මානසිකවත් ඔවුහු පීඩනයට ලක්ව සිටියාහ.මෙය ඉවසා දරාගත නොහැකි වූ අධිරාජ්‍යවාදීන්ට එරෙහිව ගරිල්ලා සටන්වල පවා නිරත වූහ. ජේසුතුමාගේ කාලයට පෙර අපට හමුවන ජුදාස් මකබියස් නම් පුද්ගලයාගේ නායකත්වය යටතේ ඇති වූ කැරැල්ල එවැනි ගරිල්ලා සටනකි. සැඟවී සිට බලාපොරොත්තු නැති අවස්ථාවක තම සතුරාට පහර එල්ල කිරීම ඔවුන්ගේ උපක්‍රමය විය. මේ අනුව තමන්ට එරෙහි අධිරාජ්‍යවාදී සොල්දාදුවන් රැසක් විනාශ කිරීමට මකබියස්වරුන්ට හැකිවිය.කිතුනු ඉතිහාසයේ නැතහොත් බයිබලයේ පුරාණ ගිවිසුම් ඉතිහාසයේ පාස්කු මංගල්‍ය දෙකක් හමුවේ. ඉන් පළමු වැන්න ජුදා පාස්කු මංගල්‍යයයි. එය Passover  ලෙස හඳුන්වනු ලැබේ. මෙය ර්‍ථචඵජචප ලෙස ද හැඳින්වේ. මෙය ‘එතෙරවීමේ’ මංගල්‍යයයි. රතු මුහුද හෝ පන් මුහුද තරණය කොට ජුදා ජනතාව වහල්කමේ දේශයේ සිට විමුක්තියේ දේශය වෙත ගමන් කළේ මෝසෙස් නැමැති හෙබ්‍රෙව් ජාතිකයාගේ නායකත්වයෙනි. මෙම විමුක්තියේ ගමනට පෙර, ජුදාවරු පදිංචිව සිටියේ ඊජිප්තු දේශයේ ය. එවකට පාරාවෝ රජ ඊජිප්තුව පාලනය කළ අතර වහල් කමේ සිටි හෙබ්‍රෙව් ජනතාව අධික ලෙස පීඩනයට පත්ව සිටියාහ. ඉතිහාසඥයන්ට අනුව, පුරාවිද්‍යාත්මක සාධකවලට අනුව පැරැණි ඊජිප්තු නගර වන රම්සෙස්, තුහ් මෝසෙස් වැනි නගර ඉතිහාසයේ බිහිවන්නට ඇත්තේ මෙම හෙබ්‍රෙව් වහලුන්ගේ ශ්‍රමයෙන් බව පැහැදිලි ය.විටෙක ඔවුන්ට අමුද්‍රව්‍ය නොසපයා භාණ්ඩ නිෂ්පාදනය කිරීමට පාරාවෝ බල කරන ලදී. අමුද්‍රව්‍ය නොමැතිව භාණ්ඩ නිෂ්පාදනය කිරීමට බල කිරීම සම්බන්ධයෙන් විරෝධතාව පළ කළ ප්‍රථම වැඩ වර්ජනය ලෝකයට හඳුන්වා දෙනු ලැබුවේ මෙම හබ්රුවරුන් යැයි මතයක් තිබේ. තවත් විටෙක මෙම වහල් ජනතාවගේ මවුවරුන් නැතහොත් බිරින්දෑවරුන් දරුවන් ප්‍රසූතකරන අවස්ථාවේදීම ඔවුන් ඝාතනය කරන්නට ‘පුවා’ සහ ‘ශිප්රා’ යන වින්නඹු මාතාවන්ට පාරාවෝගේ පාලක පක්ෂය බලකරන්නට විය. විවිධ අන්දමේ තාඩන පීඩනයන් කෙරිණි. මෙම හෙබ්‍රෙව් ජනතාවට මෙම පීඩනයට එරෙහිව කළ හැකිවූයේ දෙවිඳුන්ට තම දුක්ගැනවිල්ල ඉදිරිපත් කිරීම පමණකි.ඔවුහු පුන පුනා දෙවිඳුන්ට තම කන්නලව්ව ඉදිරිපත් කළහ. අවසානයේ මෝසෙස් නැමැති නායකයාගේ මෙහෙයවීම යටතේ ඔවුහු හදිස්සියේ ඊජිප්තුවෙන් පිටත්ව පලස්තීනය හෙවත් නිදහසේ දේශයට ඉතා දීර්ඝ ගමනක්, දුෂ්කර මාර්ගයක් දිගේ පැමිණියාහ. මෙය ජුදා පාස්කුවේ ඉතිහාසයයි.දෙවැනුව කිතුනුවෝ සමරන පාස්කුව හෙවත් ක්‍රිස්තුස්වහන්සේගේ උත්ථානවීමේ මංගල්‍යය අපට හමුවෙයි. මෙහි සරල අදහස නම් නපුරට, ව්‍යාජභාවයට, කුමන්ත්‍රණයට, බලලෝභීත්වයට සත්‍යය පරාජය කළ නොහැකි බවයි. ජේසු ව්‍යාපාරය පරාජය කිරීමට කිසිවකුට නොහැකි විය.ආගමික හා පාලක පංතිය ජේසුතුමාට එරෙහිව මේ කුමන්ත්‍රණය දියත් කරනු ලැබුවේ තම වරප්‍රසාද අහිමිවේ යැයි යන ආත්මාර්ථකාමී අදහස නිසා ය. නමුත් ජේසුතුමාණෝ මරණය පරාජය කොට උත්ථානවූ සේක. මෙහි සරලතම අදහස සැබෑ සත්‍යයේ ජනතා ව්‍යාපාරයක් කිසිම බලවතකුට නැසිය නොහැකි බවයි. මහා සිකුරාදා දින මහත් බැතියෙන් ජේසුතුමාගේ මරණය හෙවත් කුරුසි පූජාව සිහි කරන කිතුනුවෝ ඊට දින දෙකකට පසු උදාවන ඉරිදා දින පාස්කුව මහා ඉහළින් සමරති. එය සැබැවින් ම ජයග්‍රහණයේ මංගල්‍යයකි. ක්‍රි.ව. තුන්සිය විසි පහක් පමණ වනතුරු මුල් ක්‍රිස්තියානි දහම් පැවතුනේ තහනම් ආගමක් ලෙස ය.මුල් ක්‍රිස්තියානි සමූහයා ආගමික වතාවත් සඳහා රැස්වූයේ රහසිගතව ය. කිතුනුවෙකු බව දැනගැනීම නැතහොත් රහස හෙළිවීම ඉතා තදබල මරණීය දඬුවම් ලැබීමට හේතු වන කරුණකි. එවැනි කිතුනුවන් කුසගින්නේ සිටින ව්‍යාඝ්‍රයන්ට ආහාර පිණිස ලබාදෙන ලද, ඇතැම් අය පුළුස්සා මරණ ලදී. නීරෝ අධිරාජ්‍යයාගේ සමයේ කිතුනු ජනතාව අල්ලා තමන්ගේ මාලිගාව අවට ගිනි තබා මාලිගයට ආලෝකය පිණිස පන්දම් ලෙස පාවිච්චි කළ බවට මතයක් ඇත. කිතුනුවන්ගේ මුල්ම මංගල්‍යය නත්තල නොව පාස්කු මංගල්‍යයයි. අද වඩාත් ලෝක ජනතාව අතර ඉස්මතුව ඇති නත්තල් මංගල්‍යය පැමිණෙන්නේ පසුව ය. මේ කාලය තුළ ශ්‍රී ලාංකේය කිතුනු ජනතාවක් ලෙස අපි මහ සිකුරාදා උන්වහන්සේගේ කුරුසිපත් වීමත්, පාස්කු ඉරිදා උන්වහන්සේගේ නැවත නැඟිටීමත් සිහිකරමු.ශ්‍රී ලාංකේය ජනතාවට මහසිකුරාදා සහ පාස්කු ඉරිදා තුළින් ලැබෙන්නාවූ පණිවිඩය කිමෙක්දැයි විමසා බලමු.ක්‍රිස්තු වර්ෂ 1505 සිට ක්‍රිස්තු වර්ෂ 1948 දක්වා ශ්‍රී ලංකාව පෘතුගීසීන්ගේත්, ලන්දේසීන්ගේත්, ඉංග්‍රීසීන්ගේත් යටත් විජිතයක් බවට පත්විය. එසමය තුළ අප රටට හිමිව තිබූ බොහෝ සම්පත් මේ අධිරාජ්‍යවාදීන් විසින් කොල්ලකනු ලැබිණි. අප ජනතාව ඍජුව සහ වක්‍රව විවිධ පීඩනවලට ලක්වූයේ එදා ජුදා ජනතාව ඊජිප්තුවේ වහල්කමේ සිට වින්දාවූ දුක්වලට බොහෝ සමානකම් ඇතිව ය. අවසානයේ 1800 න් පසුව පැමිණි ව්‍යවස්ථාමය ප්‍රතිසංස්කරණ යටතේ අපි ටිකෙන් ටික නිදහස් දේශයක අරුණලු දුටුවෙමු. කෝල්බෲක්, මැනිං, මැකලම්, ඩොනමෝර්, සොල්බරි ව්‍යවස්ථාමය ප්‍රතිසංස්කරණයන් මැදින් අපි ගමන් කළෙමු. අවසානයේ බ්‍රිතාන්‍ය කිරීටයෙන් 1948 දී අපට නිදහස උදාවිය. එය තවත් අර්ථවත් වෙමින් 1972 මැයි 22 දා ශ්‍රී ලංකාව ජනරජයක් බවට පත් විය. ඉන් අනතුරුව අපි දශක තුනක් ත්‍රස්තවාදී යුද්ධයක පැටලී සිටියෙමු. නව යටත් විජිතවාදය අද අධිරාජ්‍යවාදීන් ඇති කරනු ලබන්නේ රට රටවල් තුළ සිවිල් යුද්ධ ඇති කිරීමෙනි. එම සිවිල් යුද්ධ වර්ධනය කිරීම සඳහා අවශ්‍ය යුද්ධ උපකරණ දෙපාර්ශ්වයටම සපයා දීමෙනි. දෙපාර්ශ්වයම සටනට පුහුණු කිරීමෙනි. අපි වසර 30 ක් අපේ ම රට තුළ කුරිරු ත්‍රස්තවාදී යුද්ධයක පැටලී සිටියේ මේ නව යටත් විජිතවාදීන්ට පින් සිදුවන්නට ය. සිංහල දෙමළ හා මුස්ලිම් දරුවන් දහස් ගණනක් අප රටට අහිමි විය. කෘතහස්ත පළපුරුදු දේශපාලන නායකයන් අපට අහිමි විය. ඉතා වෙහෙසව අමාරුවෙන් හරිහම්බකර ගත්දේ රජයේ පෞද්ගලික යන භේදයකින් තොරව විනාශ කෙරිණි. බොහෝ දෙනකුට අත්පා අහිමි විය. තවත් සමහරු සදාකාලයටම රෝගාතුර වූහ. දරුවන්ට මවුපියන් ද, මවුපියන්ට දරුවන් ද, ස්වාමි පුරුෂයන්ට භාර්යාවන් ද, භාර්යාවන්ට ස්වාමි පුරුෂයන් ද අහිමි කරනු ලැබිණ. අප බසයක, දුම්රියක ගමන් කළේ ගැහෙන හදවතකිනි. මන්ද කොතැන කොයි මොහොතේ පිපිරීමක් සිදුවේ දැයි අප නිතරම විමසිලිමත්ව සිටි බැවිනි.එම අඳුරු යුගය නිමා කරමින් සිතිය නොහැකි දැවැන්ත මෙහෙයුමකින් පසු ශ්‍රී ලාංකේය ජනතාවට නිදහස් සුව විඳීමේ අවස්ථාව උදා විය. කුමන පක්ෂයකට අප අයත්වූව ද, කුමන භාෂාවක් කථා කළ ද අපි ජනපතිඳුන්ටත්, වීරෝධාර සෙබලුන්ටත් එම සටනට නායකත්වය දුන් සැමටත් අපි සදහටම ණය ගැතිවෙමු. මන්ද මෙම සටන අප හමුදා ජයගනු ලැබුවේ. මේ සටන කිසි දිනෙක ජයගන්නට නොහැකි බව දේශීය හා විදේශීය බලවතුන් පුරසාරම් දෙසු සමයක බැවිනි.දැන් ශ්‍රී ලාංකේය ජනතාව විවිධාකාරයේ සියලු වහල් බැමිවලින් නිදහස් ය. අපි දැන් නිදහස් ජාතියක් වෙමු. ශ්‍රී ලාංකේය බහුවිධ සමාජයේ බහු භාෂා කථාකරන, බහු ආගම් අදහන, බහු සංස්කෘතීන්ට අයිති ජනතාව එකම භූගෝලීය ප්‍රදේශයක ජීවත් වෙති. තවදුරටත් ලෝක බලවතුන් හෙවත් නව අධිරාජ්‍යවාදීන් ඇතුළු තවදුරටත් ලෝක බලවතුන් හෙවත් බෑන් කී මූන්ලා අප නිදහස් දේශයට බැල්ම හෙළති. වර්තමානයේ අපගේ ඉලක්කයන් පිළිබඳව හොඳ අදහසක් අප තුළ තිබිය යුතු ය. ආර්ථික සංවර්ධන වැඩපිළිවෙළවල් ඉතා වේගයෙන් කරගෙන යනු ලැබේ. වරාය ඉදිවෙයි. නවීකරණය වෙයි. මහා මාර්ග පුළුල් වෙයි. බලාගාර ඉදිවෙයි. යෝධ සංවර්ධන ව්‍යාපෘති දියත් කෙරෙයි. දස දහස් ගණන් නිවාස ඉදිවෙයි. රට තුළ සංවර්ධනයක් නැතැයි කියන්නෙක් වෙත් ද ඔහු සැබවින් ම දෘෂ්‍යාබාධිතයෙක් හෝ සිහිවිකල්වූ අයෙක්ම විය යුතු ය. රට වේගයෙන් සංවර්ධන ගමනක නිරතවෙයි.අප ජීවත්වන්නේ වහල්කමෙන් විමුක්තිය ලැබූ දේශයක බව සැවොම මතක තබාගත යුතු ය. තවදුරටත් අප වහල් කමට ගෙන යාමට උත්සාහ කරන බෑන්කී මූන්ලා ඇතුළු සියලු මූන්ලා හඳුනා ගත යුතු ය. රටේ ජන නායකයන් මෙන් ම සියලු ජනතාව එක්සත්ව අවදියෙන් කටයුතු කළ යුතු ය. මන්ද අප ජීවත් වන්නේ උත්ථානවූ දේශයක බැවිනි. පාස්කු මංගල්‍යය අපට වඩාත් වැදගත්වන්නේ එබැවිනි.ජේසුතුමාණෝ සියලු නපුරු බලවේග සම්පූර්ණයෙන් බිඳ දැමූ සේක. කිසිවකුට උන්වහන්සේ මරා දැමීමට නොහැකි විය. දේව ජනතාවට එදා වහල්කමින් නිදහස ලබාදුන් සත්‍යයේ දෙව් සමිදාණන් කිසිවකුටත් පරාජය කළ නොහැකි විය.එමෙන් ම ශ්‍රී ලාංකේය ජනතාවගේ ඉදිරිගමන වැළැක්වීමටත් කිසිවකුට නොහැකි ය. සිංහල දෙමළ, මුස්ලිම්, බර්ගර් සැම එක් වී උත්ථාන වූ දේශය ගොඩනැඟිය යුතුව ඇත. එම කටයුත්තේදී උත්ථාන වූ කිතු සමිඳුන් අපට උවමනා ශක්තිය, ජවය සම්පූර්ණ ලෙස ලබාදෙනු ඇත. ඔබ සැමට සුබ පාස්කුවක් වේවා.සරත් හෙට්ටිආරච්චි පියතුමා, ජනාධිපති සම්බන්ධීකරණ නිලධාරි (ආගමික කටයුතු)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>24</day>
    </date>
    <link>http://www.silumina.lk/2011/04/24/_art.asp?fn=as1104247</link>
    <topic>අම්මා ළඟ ඉන්න එක මොන ඇමැතිකමටත් වඩා ලොකුයි</topic>
    <author>උපාලි සමරසිංහ</author>
    <content>අම්මා ළඟ ඉන්න එක මොන ඇමැතිකමටත් වඩා ලොකුයිතැපැල් ඇමැති ජීවන් කුමාරතුංගඅපේ තැපැල් ඇමැති ජීවන් කුමාරතුංග තැපෑල මෙන් ම එක් තැනෙක සිට තවත් තැනකට නිතර මාරු වී ගිය මිනිසෙකි. පුංචි සන්දියේ කළ දඟ වැඩ නිසාම හේ ප්‍රදේශයෙන් ප්‍රදේශයට පාසලෙන් පාසලට මාරු වී ගියේය.ඒ එම පාසල්වල ගුරු භවතුන්ගේ වුවමනාවට නොව ජීවන්ගේ මාපිය වුවමනාවටය. එතුමාගේ පියා මිය යන විට ඔහුට යම්තම් අවුරුදු දහ හතරකි. ඔහුගේ මවට අවුරුදු තිස් පහකි. පියා මිය ගියේ වයස අවුරුදු හතළිස් හතරක් වැනි වයසකදී වුවත් ඒ මෑණියන් තවත් විවාහයක් ගැන නොසිතා දරුවන් වඩමින් කල්ගත කළාය. තම දරුවන් වෙනුවෙන් ජීවිතය කැප කළ ඒ දයාර්ද මාතාව ගැන කියන්නට හෙතෙම මා සම්මුඛ වෙයි.මගෙ අම්මා තිරිස් බියට්‍රිස් කුමාරතුංග. විවාහයට පෙර විජයවික්‍රම. අපේ අම්මගෙත් තාත්තගෙත් ගම් පළාත සීදූව. තාත්තා නම්වර ලද්දේ වෙලින්ටන් සිඩ්නි කුමාරතුංග නමින්. අම්මත් තාත්තත් දැන හඳුනාගෙන විවාහවෙලා තියෙන්නෙ. මුල් කාලෙ ගෘහ නිර්මාණ ශිල්පියෙක් ලෙස කටයුතු කළ තාත්තා පසු කාලයෙ ව්‍යාපාරික කටයුතුත් කළා මතකයි.අපේ පවුලෙ දරුවන් 3 යි. අක්කයි අයියයි මායි. මං තමයි පවුලෙ බඩපිස්සා. පවුලෙ බාලයාට කාගෙනුත් ලැබෙන ආදරයෙන් සුරතලයෙන් තමයි මගෙ ජීවිතය හැඩ ගැහුණෙ. අම්මලගෙ පරම්පරාව සීදූවේ මධ්‍යම පවුලක පිළිගත් ඒකකයක්.තාත්තා ප්‍රභූ පරපුරකින් පැවත ආවෙ. උදේ හිට රෑවන තුරු හරි හම්බ කිරීම තාත්තා සැලසුම් සහගතව කළා. අම්මා කළේ ඒකෙ අනෙක් පැත්ත. ඇය දරුවන්ට හොඳින් කවා පොවා අන්ඳවා හොඳ පුරවැසියන් කිරීමට මුළු මහත් කාලයම හොඳ ගෘහණියක් හැටියට ගත කළා.අප අතර වයස් පරතරය අවුරුද්දයි දෙකයි වගෙ. ඒ නිසා නිතර අප අතර සණ්ඩු සරුවල් ඇතිවුණා. මං හිතන්නෙ අපේ ගෝරි බේරන්නම අම්මා හෙම්බත් වුණා කියලයි.”අනේ පුතේ, උඹලා එක මවකගෙ දරුවො. මේ විදියට රණ්ඩු වුණොත් මට මගෙ ජීවිතය එපා වේවි. හොඳ ළමයින් වගේ කාටත් ආදර්ශයක් වන විදියට හැදියල්ලා.” අම්මා ඒ වෙලාවට කියනවා. අපේ ගෙවල් තිබුණෙ සීදූවෙ හන්දියෙමයි. තාත්තට අයිති කඩපෙළක් තිබුණා. මේවා යම් යම් ව්‍යාපාරවලට කුලියට දීලා තිබුණෙ. පවුලෙ ආර්ථිකය ඒ තරම් නරක නෑ. තාත්තා පුංචිම කාලෙ ඉඳන් පෝලියෝ රෝගයෙන් දුක් වින්ද කෙනෙක්. බස්තමක් අරගෙන අමාරුවෙන් වගේ එතුමා එහෙ - මෙහෙ ගියේ.පුංචිම කාලෙ මං ගියේ කොටහේනේ ශාන්ත බෙනඩික් පල්ලියෙ ඉස්කෝලෙට. අක්කා ගියේ ශාන්ත බ්‍රිජට් කන්‍යාරාමයට. සීදූවෙ ඉඳන් කෝච්චියෙන් අපි මරදානට එන ගමන හරිම විනෝදයි. ආච්චි කෙනෙක් තමයි අපිව රැගෙන මේ විදියට කෝච්චියෙන් එන්නෙ. දවසක් ආච්චිගෙ අත ගසලා දමා මං ප්ලැට්ෆෝම් එකේ දුවගෙන ගිහින් කාර්යාල දුම්රියක එල්ලෙන්න ගිහින්. එතැන හිටපු මිනිස්සු ‘පොඩි එකාව‘ අල්ලාගත්තා. දොඩම් ගෙඩි තුනක් තරම් උස නෑ. පල්ලියෙ ස්කෝලෙත් පොඩිම එකා.මරදාන ස්ටේෂමේ සෙනඟ හින්දා අර දුර්වල ආච්චිට මාව හොයාගන්ඩත් බෑ. මගියො මාව ස්ටේෂන් මාස්ටර්ට බාරදීලා. එනවුන්ස් කරවලයි ආච්චිව එතැනට ගෙන්වාගෙන තියෙන්නෙ. හරිම දඟයි. මේ එකක් විතරයි. මේ වගේ මගෝඩි වැඩ හරියට කරනවා.තාත්තයි – අම්මයි දුර දිග කල්පනා කරලා අක්කව විතරක් කොළඹ යවලා මාවයි – අයියවයි තාත්තගෙ නංගි ගාවට යවන්ට තීන්දු කළා. එහෙම හිතලා රූපා කුමාරතුංග අපෙ නැන්දාගෙ මහත්තයට කියලා අනුරාධපුරේ ප්‍රාථමිකයට දාන්න කටයුතු සලසා ගත්තා. රූපා නැන්දා අනුරාධපුරයේ හිටි නිසා ඊළඟට මාවයි අයියවයි එහෙ තමයි නැවැත්තුවෙ.එහෙදි කෝච්චි නෑ. බක්කි කරත්තෙන් ගුරුපාර දිගේ තමයි පාසල් යන්නෙ. ඒත් අයියයි – මායි අතර රණ්ඩු. එහෙදිත් කොල්ලොත් එක්ක ගහ බැන ගන්නවා. අපිව යැව්වට අම්මා හිටියෙ හරිම හැඬූ කඳුළෙන්. එතුමිය තාත්තට අඬ අඬා කරුණු කියලා තවත් ටික කාලයකින් නැවත අප දෙන්නව සීදුවට ගෙන්වා ගන්නවා.මං හිතන්නෙ දෙවැනි ශ්‍රේණියෙ ඉඳන් මා ගියේ මිනුවන්ගොඩ මධ්‍ය මහා විද්‍යාලයයට. මඩවලින් දාලා මිනුවන්ගොඩට යන බස් රථයෙ තමයි අප ඊළඟට ඉස්කෝලෙ යන්නෙ. සෝමෙ හා මහතුන් කියලා රියැදුරු මහත්වරු දෙන්නෙක් හිටියා. ඒ දෙන්නා තමයි පාසල් යන එන ගමනේ අපේ මුරකාරයො. අම්මා මේ අයට කරුණු කියලා අපව බසයට නංවන්නෙ. එහෙදිත් මගෙ මගෝඩි වැඩ අහවර වුණෙ නෑ. කොල්ලොත් එක්ක පාසලෙදි ඇති කැර ගන්නා දබර නිසා සමහර විට අහුවෙන්නෙ අයියා. උන් අයියට අල්ලගෙන ගහනවා. සෝමෙ අයියා මේ විදියෙ පැමිණිලි නිතර ගෙදර ගෙනාවා. අම්මට මගෙන් පුදුමාකාර කරදරයක්. ඒත් අම්මා සියල්ල කරුණාවෙන් දයාවෙන් ඉවසුවා. ඇය කතෝලික දහමින් ඔදවැටුණු මවක්. ඒ තරම් ලොකු අධ්‍යාපනයක් නැති වුණත් ප්‍රායෝගික ඥානයෙන් ඉහළයි.පුතේ, යේසු ස්වාමි දරුවො කීවෙ එක කම්මුලකට කෙනෙක් පහර දුන්නොත් අනෙක් කම්භුල හරවන්න කියලයි. සාමකාමීව ජීවත්වීමයි වැදගත් පුතේ... මෙහෙම කියලා ඇය බයිබල් කථා රැසක් අපට මතක් කැර දෙනවා. උයන්න පිහන්න පුදුමාකාර දක්‍ෂතාවක්. අද අම්මට අවුරුදු 78 ක්. තවමත් ඉරිදාට මං අම්මව බලන්න සීදූවට යනවා. ඇගේ ඌරු මස් වෑංජනය හා පොලොස් ඇඹුලට ආසා කරන අය අපේ ක්‍ෂෙත්‍රයේත් ඉන්නවා. මට ගෙදරට කතා කළේ ‘චූටි’ කියලයි.අපෙ අම්මා ගෙදරින් පිට කටයුතු කිසි දෙයක් දැන සිටියෙ නෑ. ඇයට අවශ්‍ය දේවල් තාත්තා ගෙදරට ගෙනැවිත් දුන්නා. ඒත් අවුරුදු 45 න් තාත්තා පිළිකාවකින් මිය යන කොට අම්මා තුළ උන් ඒ දිරිය ගැහැනිය නැඟී සිටියා. ඇය තමයි ඊට පස්සෙ අපට අම්මා වගේ ම තාත්තාත් වුණේ.අම්මගෙ උත්සාහය නිසාම 5 වැන්නෙදි මාව කේරි විද්‍යාලයට ඇතුළු කරගන්න ලැබුණා. පියා නැතිවුණාම කාලෝ ෆොන්සේකා මාමාගේ නෝනත් අප ගැන තරමක් හෝ සොයා බැලුවා.තාත්තා කොළඹ මහ ඉස්පිරිතාලෙ ඉන්නකොට මැරෙන්ඩ ඉස්සෙල්ලා දවසේ තාත්තාව බලන්න අම්මා ගියාම එයා අම්මට මුහුණ දුන්නෙ නැතුව ඇඳේ අනෙක් පැත්ත හැරුණා. ඔහුගේ දෙකම්මුල් කඳුළින් තෙමී තිබුණා. අපි පුංචි උන්. අපටත් මේ ගැන තේරුණේ නෑ. ඒත් අම්මා ඒ පැත්තෙන් ගිහින් සැනැසුම් වදන් කීවාම තාත්තා කීවා “මං හෙට අනිද්දා මැරෙනවා. ඔයාට පුළුවන් නම් මං අන්තිම ඉල්ලීම කරන්නම්. ඔයා ආයිත් කසාදයකට යන්ඩ එපා. දරුවන්ට වෙනස්කම් වේවි..” තාත්තා එහෙම කියන විට අම්මා තාත්තගෙ අත් වැලඳගෙන හොඳටම ඇඬුවා.ඊට පහුවෙනිදා තාත්තා මැරුණා. තාත්තගෙ අවසන් කටයුතු කරන්නටත් අම්මට කල්පනාවක් නෑ. ඈ කළේ දරු පැටව් බදාගෙන මුළු රාත්‍රියම අඬපු එක විතරයි. මගෙ බාප්පා විජය කුමාරතුංග ඒ වන විට ලංකාවේ ජනපි‍්‍රයම නළුවා. එතුමා තමයි තාත්තගෙ පෙට්ටිය ගෙදරට ගෙනාවෙ. ඒ කටයුතු සියල්ල සිදුවුණේ බාප්පා මූලික වෙලා.බාප්පා නාරාහේන්පිට තලකොටුව වත්තෙ පදිංචිව සිටින නිසා බාප්පා කීවා අයියටයි – මටයි එහෙ ඇවිත් නවතින්න කියලා. ඒ කාලෙ ආච්චිත් හරිම අබල දුබලයි. අයියයි – මායි උදයේම මරදාන ස්ටේෂමට ගිහින් අක්කා සීදූවෙ ඉඳලා කොළඹ එනකම් බලා ඉන්නවා. එයා ගේන කිරි බෝතල එක හුස්මට බීලා අම්මා උදේම නැගිටලා උයලා දෙන බත් ගෙඩි කාලා අපි ස්කෝලෙට දුවන්නෙ. මේ බත් කන්ඩවත් අපිට හරි හමන් තැනක් නෑ. අපි ස්ටේෂමේ කොහේ හරි මුල්ලකට වෙලා බත් කාලා කිරි ටික බොන්නෙ.එතැන ඉඳන් කේරී විද්‍යාලයයට පාර අයිනෙන් අන්තිමට දුවගෙන තමයි යන්නෙ. එහෙම යන්නෙ බස් එකේ යන්ඩ ලැබෙන සුළු මුදල අතේ ඉතිරි කර ගන්න. නිවාඩු දවස්වල අපි ඉන්නෙ අම්මගෙ තුරුල්ලෙ සීදුවෙ. ඉරිදා පල්ලි යන එක අම්මගෙ නියෝගය. තාත්තගේ කඩවලින් ලැබුණු කුලී ආදායම අම්මට සෑහුණා. අම්මා ඒක පිරිමහගත්තා.මේ විදියට ගිහින් උසස් පෙළ සමත් වුණාට පස්සෙ මට කලාකරුවෙක් වෙන පිස්සුව තදින්ම වැළඳුණා. ඊටත් ඉස්සෙල්ලා පල්ලියෙ වත්තෙ මං නාට්‍ය දෙකක් රඟ දක්වලා තියෙනවා. මේවාට අම්මා හරිම ආසයි. එක දවසක් නාට්‍ය පෙන්වන්න සූදානමින් ඉද්දි මහා වරුසාවක් ඇද හැලෙන්න ගත්තා. මං ගෙදරට වෙලා අඬන්න තරම් වේදනාවෙන් කියවමින් හිටියෙ.’චූටි, උඹේ, නාට්‍ය අද පෙන්වන්න ලැබෙනවා. තව ටිකකින් වැස්ස පායනවා.” අම්මා අහස දිහා බලාගෙන කීවා. පුදුමය! ටික වේලාවකින් වැස්ස නැවතුණා. මං ඒ නාට්‍ය පෙන්නුවා. වසන්ත ජයකොඩි, ශි‍්‍රයා කළුබෝවිල මගෙ මිතුරු මිතුරියන් මේක හොඳට දන්නවා.අපේ අම්මත් ගහකොළ සතා සීපාවාට හරිම ආදරෙයි. ඒ වගේම මිනිස්සුන්ට ඇය හරිම සංවේදීයි. අපෙ අම්මා පාසල් ඇරලා ලොකු මහත් කරපු ළමයින් දෙතුන් දෙනෙක් ගමේ ඉන්නවා. ඒ අයගෙ විවාහ කටයුතු පවා තමන්ගෙ වියදමින් කළේ අපෙ අම්මා. මං සීගිරිය පාමුල කීඹිස්ස කියන ගමේ ශි‍්‍රයා කළුබෝවිල හා මගේ මිතුරා වන වසන්ත සමඟ කාලයක් හිටියා.අම්මගෙ ගහකොළ සතා සීපාවාට තිබෙන ආදරේ වඩාත් ප්‍රායෝගික වුණේ මෙහිදී. මං අලිඇත්තු නරඹන්න ආසයි. දේශ සංචාරයටත් කැමැතියි. අපි ඉඩමක් වෙන් කරගෙන වැව්වා. පහුකාලෙක වසන්ත මැරුණා. ශි‍්‍රයා අක්කට ඒ ඉඩම් නැති වෙන්න යන විට මං තමයි ඒක පසු කාලයක බේරා දුන්නෙත්. මං එතකොට ඉඩම් ඇමැති.කොහේ හිටියත් තමන්ගෙ චූටි පුතා කොහොමද? කියා අම්මා සොයා බලන බව මං දන්නවා. මං ඉබාගාතේ අරමුණක් නැතිව කලාකාරයෙක් වෙන්න නැවතත් දඟලන්ට පටන් ගත්තා.’චූටි, උඹ විජය කුමාරතුංග බාප්පා වගෙ ලස්සන නෑ. උඹ ඔය පිස්සුව අත්හැරලා හොඳ රස්සාවක් හොයා ගනින්’ අම්මා කීවා.දවසක් විජය බාප්පා ආපු වෙලාවෙ මේ ජීවන්ටත් රඟපාන්න ආසයි කියලා කියනවා අම්මා තමයි යෝජනාව විජය බාප්පාට ගෙනාවෙ.නළුවෙක් වෙලා ස්ථාවරත්වයක් හදාගන්න කාලයක් යනවා පුතේ, තමන්ගෙ තරුණ කාලය නිස්කාරණෙ විනාශ වුණා කියලා කවදා හරි ජීවන් කිව්වොත් මට දුක හිතෙයි. විජය බාප්පා එදා කීවා. ඒත් “ජය සිකුරුයි” චිත්‍රපටයේ චරිතය මට ලැබී තිබුණෙ විජය බාප්පාගේ කීමකට. ඒක පස්සෙ මා දැන ගත්තෙ. මං සුදර්ශියෙ නාට්‍යවල ප්‍රධාන නළුවන් නැතිවුණාම ‘ඩමි’ වලට හිටියා. ඒ කාලෙ නාට්‍යවල ප්‍රධාන නළුවන් ජයසේකර අපොන්සු, සොමී රත්නායක, ප්‍රේමසිරි කල්පගේ වගෙ අය. මේ එක ඩමියකට රුපියල් 2 ක් ගෙවනවා. සමහර දවසට මේ විදියට රුපියල් 6 ක් හම්බවුණා. ඒක මට ඇති.මේ අතර තාත්තගෙ යාළුවෙක් හම්බවුණා පැට්රික් කියලා. මං එයාට කීවා නැවක නාවිකයෙක් වෙලා යන්ඩ පුළුවන් නම් කැමැතියි කියලා. ඒ මහත්මයා ඒක ලෑස්ති කරගෙන යන ගමන් හිටි අඩියෙ මාත් එක්ක කතා කරන්නවත් කැමැති වුණේ නෑ. මා හොයා බැලුවා ඇයි? කියලා. බලනකොට අම්මා මිනිහා හමුවෙලා දොස් කියලා. “අපෙ පුතාගෙ තියෙන චණ්ඩිකම්වලට ඒ මිනිස්සු එයාව උස්සලා මුහුදට දාවි. අනේ! ඒක නම් කරන්න එපා පැට්රික්. කියලා අම්මා එයාව හමුවෙලා කියලා තියෙනවා.මෙහෙම කටු කාගෙන ඉදිරියට ඇවිත් මං ‘හිත හොඳ චණ්ඩියා’ කළා. සාර්ථකයි. ‘තනිතරුව‘ හැදුවා. ඊළඟට ‘හිත හොඳ කොල්ලා’ හැදුවා. දැන් මට ආර්ථිකය හොඳයි. මං බයිසිකලයක් අරන් අම්මා බලන්ඩ ගිහින් ඒක ආඩම්බරයෙන් පෙන්නුවා.ඊළඟට බාප්පා පාවිච්චි කළ කාරයත් මිලදී ගත්තා. මේ විදියට ජීවිතේ නැඟි සිටිනකොට අම්මට තේරුණා මටත් ස්ථාවරයක් හැදෙයි කියලා. ආසාවෙන් ඒ ඇස් බැබළුණා.නත්තල හා ජනවාරි 01 දා අපේ අම්මා හරිම ජයට සමරනවා. එදාට වුණත් ගමට ගියාම අම්මා ඉන්නෙ මා ගැන බොහොම සැලකිල්ලෙන්. මොකද ඉඩක් ලද විගස ගිහින් සීදූව ගඟේ පීනනවා. අම්මා බයට ඔරු පාරු කාරයන්ටත් මා ගැන දන්වලයි ඉන්නෙ.බාප්පා සාහසිකයන් විසින් මරා දමපු වෙලාවෙ අම්මා හොඳටම බය වුණා. දේශපාලනය අපේ පවුලට අලුත් දෙයක් නෙවේ. මගේ තාත්තා සිඩ්නි කුමාරතුංග ප්‍රාදේශීය දේශපාලන කටයුතු කළා. මං දේශපාලනයට අවතීර්ණ වෙච්ච දවසෙ අම්මා සතුටු වුණා වගේම දුක්වුණාය කියලත් හිතෙනවා. ගල්කටස්කාරයො ගේ වටේ කරකැවෙන කොට එල්.ටී.ටී.ඊ. තර්ජන එනකොට අම්මා පුදුමාකාර බයකින් හිටියෙ.ඒත් දුප්පත් අහිංසකයනට සලකන්න මේක මහඟු අවස්ථාවක් කියලා ඇය කල්පනා කළා. මගෙ බිරිඳ ෂෙරින් සොයා ගත්තාමත් ඇය ගොඩාක් සතුටු වුණා.අදත් අම්මා සීදූවෙ ඉන්නවා. මේ අම්මගෙ සෙවණ තරම් මට ඇමැතිකමවත් වටින්නෙ නෑ. ඒ කියන්නෙ අම්මා ළඟ සිටීම ඇමැති පුටුවෙ සිටිනවාටත් වඩා සුවදායකයි.උපාලි සමරසිංහඡායා -සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>24</day>
    </date>
    <link>http://www.silumina.lk/2011/04/24/_art.asp?fn=as1104241</link>
    <topic>බිලිඳු දරුවන් දෙදාහක් අතට ගත් අම්මා කෙනෙක්</topic>
    <author>සේමාලි කැල්ලපත</author>
    <content>බිලිඳු දරුවන් දෙදාහක් අතට ගත් අම්මා කෙනෙක්නූපන් බිලිඳකුට මෙලොව එළිය දැකීමට ඉඩ සැලසීම කෙතරම් පිනක් ද? අද මෙන් සෞඛ්‍ය පහසුකම් නොතිබූ එක්දහස් නවසිය හැට ගණන්වලදී වෛද්‍ය හෙද සහ වින්නඹු වැනි වෘත්තීන්හි වූයේ මහා වගකීමකි. ඒ වගකීම හිසින් දරා එකල ඈත දුෂ්කර ගම්මානවල ඇවිද ගැබිණි මව්වරුන්ට බරින් නිදහස් වීමට අතහිත දෙමින් කළ සේවය ඇය අද සිහිපත් කරන්නේ හදපිරි සොම්නසිනි.පුරා විසිහත් වසරක් වූ රාජකාරි දිවියේ ඇය සුරතින් මෙලොව එළිය දුටු බිලිඳු බිලිඳියන් සංඛ්‍යාව දෙදහසකට ආසන්නය. එහි අරුමය වන්නේ දහසකුත් එකක් දුෂ්කරතා හා අඩුපාඩු මැද්දේ හුදෙක් සිතේ ධෛර්ය නිසාම ඉන් බොහොමයක් ජයගත් නිසාය.රජයේ සේවය සඳහා එතරම් කාන්තා දායකත්වයක් නොතිබූ එකල කාන්තාවන්ට වැඩිපුර රැකියා දොරටු විවරව තිබුණේ හෙද සහ ගුරු වෘත්තීන් සඳහාය. හෙද සහ ගුරු වෘත්තීන් සඳහා තමාට දොරටු විවෘත නොවූයේ මේ මහා පිනැති වෘත්තිය තෝරා ගැනීම සඳහා මඟ විවරවීම වෙනුවෙන්ම යැයි අද පියසීලි යාපා මහත්මිය සිතන්නීය. ඒ නිසාම ඕ ‘මිඩ්වයිෆ්’ හෙවත් වින්නඹු වෘත්තිය තෝරා ගත්තාය. වාටියදිගට නිල් ඉර වැටුණු සුදු ඔසරිය ඇඳ එතැන් පටන් ඇය වනසතුන් ගහන හුදෙකලා ගුරුපාරවල් දිගේ ගම්දනව්වල කරක් ගැසුවාය. ඒ ගමනක ප්‍රතිඵල ලෙසින් කටුමැටි ගැසූ පුංචි ගෙපැලක ගැහැනියක නිරෝගී දරුවකු බිහිකරද්දී ඇය සතුටින් උදම් වූවාය.පියසීලි යාපා මිණිබිරිය සමඟමේ ඇගේ ඒ දුෂ්තර සේවයේ අත්දැකීම්ය. ඒ අත්දැකීම් ඔස්සේ පෙළ ගැසෙන්නේ මීට දශක හය හතකට පෙර අප රටේ ගැමි කතුන් ප්‍රසවයට මුහුණ දුන් අන්දම හා එකල රජයේ සෞඛ්‍ය සේවය ව්‍යාප්තව තිබූ ආකාරයයි.අද ජීවිතයේ සැඳෑ සමය සොම්නසින් ගත කරන පියසීලි යාපා මහත්මියට දරු ප්‍රසූතියක් ගැන මුල්ම මතකය ඇත්තේ ඇයට යන්තම් වයස අවුරුදු තුනක පමණ කාලයේදීය.”මගේ ලොකු නංගි ඉපදුණේ 1945 දී. එතකොට මට වයස අවුරුදු 3 යි. එදා අපේ ආච්චිගේ ගෙදර තිබුණේ හරිම කාලගෝට්ටියක්. අවට ගෙවල්වල වැඩිහිටි ගැහැනු උදවිය බොහෝ දෙනකු ආච්චිගේ ගෙදරට රැස්වී සිටියා මට මතකයි. ගෙදර කරුවල කාමරයෙන් අම්මා ඉතා වේදනාවෙන් කෑ ගසන හඬ ඇසුණා. මං බාගෙට ඇරුණු දොරෙන් කාටත් හොරා එබී බැලුවා. දිගහරින ලද මාගලක හාන්සි වී සිටි අම්මා වහලයේ එල්ලූ දිග රැහැන්පටක එල්ලී කෑ ගසමින් සිටියා.ආච්චී පැත්තකට වී විලාප දෙද්දී ගමේ වැඩිහිටි ගැහැනු සන්තාපයෙන් බලා හිටියා මට මතකයි. කවුදෝ ගිහින් වෙද මහත්තයා කැටුව ආවා. ඊට ටික වේලාවකට පසු කරුවල කාමරයෙන් කුඩා බිලිඳකුගේ කෑගැසීමක් ඇසුණා. අපේ අම්මා අවදානම් ප්‍රසවයක් සිදු කළ බව මං තේරුම් ගත්තේ බොහෝ කාලයකට පසුවයි.” යාපා මහත්මිය පැවැසුවාය.ඉන්පසු 1947 දී සිදු වූ මීළඟ නැගණියගේ උපතට රජයේ වින්නඹු සේවිකාවකගේ සහාය ලැබූ අයුරු ද එවර මව එතරම් අපහසුවකින් තොරව දරු ප්‍රසූතිය සිදුකළ අන්දම ද ඇයට මතකය. ඉන්පසු මවගේ දරු උපත් සිදු වූයේ රෝහලේදීය.කුඩා දැරියක ලෙස එදා සිය මව දරුවන් ප්‍රසූත කළ අන්දම ඇසූ දුටූ ඇයට තමා කෙදිනක හෝ මෙලස අනුන්ට පිහිට වන බවක් එදා නම් නොසිතෙන්නට ඇත. තරුණ වියට පත් පියසීලි මහත්මිය රජයේ පවුල් සෞඛ්‍ය සේවිකාවක ලෙස මුල්ම පත්වීම ලැබුවේ නුවරඑළිය දිස්ත්‍රික්කයේ රිකිල්ලගස්කඩ සෞඛ්‍ය වෛද්‍ය නිලධාරී කාර්යාලයට ය. එතැනින් කරල්ලියද්ද වසමේ සේවය ඇයට බාර විය.වත්තපිටියේ වගාවන් අතර”ඒ වෙනකොට මං විවාහ වෙලා මාස එකහමාරයි. මහත්තයා හිටියේ නුවරඑළියේ. ඒත් මහත්තයා මං ඉන්න පළාතට ආවේ මාසයකට සැරයයි. හේතුව ගමනාගමන දුෂ්කරතාව. වාහනයකින් යන්න එන්න පුළුවන් එකම පාරක්වත් නැහැ. ගමන් බිමන් පයින්. බර ගෙනිච්චේ ගොනුන්ගේ පිටේ තවලම්වලින්. පළාතකට විදුලිය නෑ. ගමේ අය හරිම අහිංසකයි. තමන්ගෙ පාඩුවෙ ගොවිතැන් කරගෙන ජීවත් වුණා. මේ පළාතටම මීට පෙර කිසිම පවුල් සෞඛ්‍ය සේවිකාවක් ඉඳලා නෑ. ඒ කාලයේ මේ ගමේ අය බේතක් හේතක් ගන්න සැතපුම් 6 ක් විතර දුර ගෙවලා පයින්ම හඟුරන්කෙතට යි ආවෙ.මං කෙටි පාරවලින් ගල් උඩින් පනිමින් කඳු කැලෑ මැදින් දිය අගල් හරහා ගිය හැටි දැන්නම් හිතාගන්නවත් බෑ. සමහර වෙලාවට ප්‍රසූතය ගැන ආරංචි වෙනකොට නා කපන වැස්සේ මඩ ගොඩවල එරෙමින් ගියා. සමහර අයගෙ පැල්පත්වල ප්‍රසූතිය සිදුකළේ කුප්පි ලාම්පුවේ ආධාරයෙන්. ඒ විදිහට රාජකාරිය කළ හැටි මතක්වෙනකොට ඇඟ හිරිවැටෙනවා.මට මතක විදිහට 60 – 70 ගණන්වලදී පවුල් සෞඛ්‍ය සේවිකාවන්ට එන්නත් විදිනවා තියා අතින් අල්ලන්නවත් දුන්නෙ නෑ. මේ පුහුණුව දුන්නෙ පස්සෙයි. වෛද්‍යවරු තමයි ඒ රාජකාරිය කරන්නේ. අපට ඒ කාලෙ එය නීතියෙන් තහනම්. ඒත් වෛද්‍යවරයා නැතිවෙලාවට අවශ්‍යතාව අනුව නීතියෙන් අවකාශ නැතිවුණත් මානුෂිකත්වය සලකා කටයුතු කළා. ඒ කාලෙ අප වැඩ කළේ රාජකාරියක් විදිහට නෙවෙයි යුතුකමක් සේවයක් ලෙස සලකලයි.තරුණ වියේදීමගෙ පළමු දියණිය ලැබෙන්න සිටියදීත් මම නුවරඑළිය දිස්ත්‍රික්කයේයි සේවය කළේ. දුව ලැබුණාට පසු ගෝනගන්තැන්න මාතෘ නිවාසයට මාරුවක් ලබාගත්තා. මැටනිටි නිවාඩු හිටියත් අම්මෙකුට අමාරුවෙච්ච ගමන් දුවගෙන යනවා. මේ ආයතනයේ ඇපොතිකරි මහත්තයාත් සමඟ තව හතර දෙනෙක් වැඩ කළා. එකම පවුල් සෞඛ්‍ය සේවිකාව මමයි. ඒත් වාට්ටුවේ නිතරම ගැබිණි මව්වරු 08 – 15 ක් විතර හිටියා. නීතිය අනුව පළමු බබා හා පහකට වැඩි ප්‍රසූති මාතෘ නිවාසවල සිදු කිරීම තහනම්. සංකූලතා ඇතිවිය හැකි නිසා රජයේ රෝහලකට යෑම අනිවාර්යයි.ඒත් ඉතා දුෂ්තර පළාතක් නිසා ඒ නීතිරීති නොසලකා මාතෘ නිවාසයේම ප්‍රසූත සිදුකරන්න අවස්ථාව සලසා දුන්නා. මං දරු ප්‍රසූතියට ආසන්නව හිටි දිනවල ගමට යන්න ලැහැස්ති වෙද්දි ගමේ මව්වරු ‘බුදු නෝනා යන්න එපා’ කියනවා. මං ඒ කාලෙ ගමත් එක්ක පුදුම බැඳීමකින් හිටියෙ. මට ඒ වචනවලට පිටුපාන්න බැරි වුණා. ඒ නිසා මං ප්‍රසූත නිවාඩු ගියෙ අන්තිම අවස්ථාවෙයි. ලෙඩ්ඩු කෑගහද්දී දාලා යන්න බෑ. මං විතරයි ඉන්නේ. සමහර වෙලාවල එක දිගට එකම නිල ඇඳුම ඇඳගෙන වැඩ කරලා බබා වාට්ටුවට ගෙනත් අම්මාට කිරි දෙන්නත් සලස්සලයි මං යන්නේ.”සැබැවින්ම ඇය දිරිය මාතාවකි. ඒ නිසාම මවකවීමේ අගය දැන නිරන්තරයෙන් ම මව්වරුනට පිහිට වූවාය. ඈත දුෂ්කර පළාත්වල සේවය කරද්දී රාත්තල් 08 – 09 තරම් බරැති දරුවන් මෙන්ම බර අඩු දරුවන් ද නිරුපද්‍රිතව බිහිකර දීමට ඇය සමත් වූවාය.”වරක් මවකට ලැබුණු දරුවාගේ බර රාත්තල් දෙකහමාරයි. මං දැරිය පුලුන් ගොඩක උණුසුමට මගේ නිල කාමරයේම තියාගෙන ආරක්‍ෂා කළා. අද ඒ දැරිය දරු සුරතල් බලන මවක්. ඒ කාලෙ මාතෘ නිවාසයේ සේවය කරන වෛද්‍යවරයා තනිකඩයකු නම් රජයේ නිවාඩු හා සති අන්තවල මහනුවර ගොස් දින කීපයක් ගත කර ඒම සාමාන්‍ය දෙයක්. ඒ වෙලාවක මවකට අමාරු වුණොත් ඒ සියලු වගකීම මගේ කරපිටයි.ප්‍රසූතිය සිදු වුණොත් හරස් කැපුමක් යොදා අවශ්‍ය මැහුම් යෙදීම, ලේ වහනය වළක්වා ගැනීමට අවශ්‍ය එන්නත් ලබාදීම වැනි සියලු දේ මං ම කළා. ඒ කාලෙ උපකරණ ජීවානුහරණය කරගත්තේ සාස්පානක දමා දර ළිපේ තබා තම්බා ගැනීමෙනුයි. මේ සියලු දේ කළේ ලන්තෑරුම් එළියෙන්.”යාපා මහත්මිය පවුල් සෞඛ්‍ය සේවිකාවක වශයෙන් දරු ප්‍රසූතවලදී ලද අත්දැකීම් බොහොමයකි. බොහෝ අසීරු ප්‍රසූතිවලදී ඇය සිය දැනුම හා අත්දැකීම් උපයෝගී කර ගනිමින් මවටත් දරුවාටත් නිරුපද්‍රිතව මෙලොව ජීවත්වීමට අවස්ථාව උදාකර දුන් අවස්ථා බොහොමයකි.ඉන් කීපයක් මෙසේය.”වරක් මවකට දරු ප්‍රසූතිය ආසන්න වුණා. එදා ආයතනය බාර වෛද්‍යවරයා ආයතනයේ හිටියේ නැහැ. මව දරු ප්‍රසූතියට ආසන්නවී උත්සාහ දැරුවත් ප්‍රසූතිය සිදු කරගන්න බැරිවුණා. අධික වේදනාවත් සමඟ මව අපට දැක්වූ ප්‍රතිචාර අඩුවෙමින් ක්ලාන්ත ගතිය, දහඩිය දැමීම, ඈනුම් ඇරීම වැනි රෝග ලක්‍ෂණ පළකරන්න ගත්තා. මව බාගෙට ඇස් ඇරගෙන ඈනුම් අරිද්දී මගේ හිස ගිනි ගත්තා. මේ වෙනකොට මවගේ නාඩි වැටීම්ද අඩු වෙමින් පැවතුණා.උපස්ථායිකාවන් ද කැඳවා ඒ අයට මගේ තැතිගැන්ම අඟවන්නේ නැතිව මව අවදියෙන් තියාගන්න කියා මා වහාම හරස් කැපුමක් යොදා බිලිඳා බිහි කරගත්තා. අධික තෙහෙට්ටුව නිසා අප්‍රාණිකව සිටි දරුවා ප්‍රකෘති තත්ත්වයට ගෙන පසෙකින් තැබුවා. අවදානම් අවස්ථාව ආවේ ඊට පසුවයි. දරුවා ඉපදී විනාඩි 20 ක් ඇතුළත සම්පූර්ණ සිවිය සහිත වැදෑමහ පහකරගත යුතුයි. ඒත් ඒ කාලය ඇතුළත එම කටයුත්ත කරගන්න බැරිවුණා. අඩු තරමින් සේලයින් බෝතලයක් දීගන්ට තරම්වත් එම ආයතනයේ පහසුකමක් තිබුණේ නැහැ. මම බැරිම තැන දළදා සමිඳුන්, සියලු බුදුන් හා දෙවි දේවතාවුන් සිහිපත් කරමින් කලින් සූදානම් කරගෙන තිබූ ලීකොට කෑලි දෙකක් තබා ඇඳ පාමුල උස්කර මවගේ හිසේ කොට්ටා ඉවත් කළා.මේ වනවිට ග්ලුකෝස් පැකට්ටුවකටත් වැඩිය දියකර මවට පෙව්වා. උපස්ථායිකාවකට එක අතක ඇඟිලි පහම එකට තදකර මවගේ පෙකණිය උඩින් තබා තදින් යටට තදකර ගෙන ඉන්න කියා එතැන ඇතිවන කුඩා වළට සීතල වතුර කෝප්ප භාගය පමණ විටින් විට දමමින් අමාරුවෙන් වැදෑමහ ඉවත්කර ගත්තා. ඒ අවස්ථාවේ මා කළ ඉතා ප්‍රාථමික ප්‍රතිකාර ක්‍රම අසා දැන් වෛද්‍යවරයකු වන මගේ පුතා මට හිනාවුණා. බාගෙට නාඩි වැටෙමින්, බාගෙට ඇස් ඇරගෙන සිටි මවගේ කම්මුල්වලට සීතල ජලය ඉසිමින් තදින් තට්ටු කරමින් සිහිය ගත්තා. ඒ මව එක පාරටම තිගැස්සී පිබිදුණා වැනි ලෙසින් මා දෙස බැලූ හැටි මට තාමත් මතකයි.මේ තවත් සිද්ධියක්. මට මතක හැටියට මවගේ නම කොයින් මැණිකා. ඇය ඉතා වනගත ගම්පියසක සිට ප්‍රසූතිය සඳහා පැමිණි ඉතා නූගත්, කුලෑටි, දිළිඳු මවක්. එදා ඇය ඉතා අවදානම් ප්‍රසූතියකින් පසු බිහි කළේ ඇගේ හත්වැනි හෝ අටවැනි දරුවායි. නැවත දරුවෙක් හදාගන්න එපායැයි අප ඇයට තදින්ම අවවාද කළා. මේ සිදුවීමෙන් වසරකුත් දින කීපයක් ගතවූ පසු එක් මධ්‍යාහ්නයකදී ගමේ පිරිසක් මැස්සක් මත තබාගෙන පැමිණි රෝගියෙක් රෝහලේ පෝටිකෝව යට තිබ්බා. මා නිල නිවාසයේ සිටියත් කෑකෝ ගැසීම් අසා මා හනික දුව ආවා. මා දුටු දෙයින් මට ක්ලාන්තය ඇතිවූවා. කොයින් මැණිකේ මැස්ස මතම දෑස් ඇරගෙන මිය ගිහින්. ඇය යළිත් ගැබ් අරන්. ඒ සිද්ධිය මට තවමත් මතක් වෙනවා.”ඇය මව්වරුන්ට සේවය සඳහා යන අතරමඟදී පෙනය පුප්පාගත් නාගයින්ද මගදිගට අලිඇතුන් ද අනන්තවත් මුණගැසී ඇත. එහෙත් ඒ දුක්කම්කටොලු සියල්ල පසෙකෙලා ඇය රාජකාරිය දේවකාරියක් සේ ඉටු කිරීමට ශක්තිය හා ධෛර්යය ලබා ගත්තාය.වරක් ඇය නිවාඩු පිට සිය ගම් ප්‍රදේශයවන උඩුගම්පල, දොරණාගොඩ සිටිද්දී මහ මඟ ඇවිද යමින් සිටි හිඟන මවකට දරු ප්‍රසූතියට පිහිට වූ ආකාරය මෙසේ සිහිපත් කළාය.”මේ දේ වුණේ 1985 විතර කාලයේ. හිඟන මවක් පාරේ කැරකි කැරකී ඉඳලා තියෙනවා. මේ මවට පාරෙදි විලිරුදා හැදිලා. පාර අයිනේ ඉඳගෙන කෑ ගහනවා. සෙනඟ එතනින් යනවා එනවා. කිසිකෙනෙක් පිහිට වුණේ නැහැ. මට ගෙදරට පණිවුඩය ආවා. මං බඩු ටිකත් අරගෙන තවත් යාළුවෙක් එක්ක දුවගෙන ගියා. ඇයත් පවුල් සෞඛ්‍ය සේවිකාවක්. නම ඥානලතා. ඒ කාලයේ මේ පළාත හරිම පිටිසරයි. මං ඉක්මනට ඉටි රෙද්දක් ගෙන්නගෙන මහපාරේ හිඟන මව වැටිලා හිටපු තැන වටකළා. වටකරලා බබාව ගත්තා. බබාව මහ පාරේ තියන්න බෑනේ. ඊට පස්සේ වාහනයක් ගෙන්න ගෙන හිඟන මවයි, දරුවයි කොරසේ මාතෘ නිවාසයට අරන් ගියා. එතන හිටපු සමහර සේවිකාවන් අහක තියෙන ලෙඩ ගෙනාවා කියා මට දොස් කිව්වා. හිඟන වුණත් ඒත් මවක්. මට ඒ දිහා නොබලා ඉන්න බැහැ.”පවුල් සෞඛ්‍ය සේවිකාවක වශයෙන් සේවය කරද්දී කෙතරම් දුෂ්කර පළාත්වල සේවය කළද ඇය සිය දරුවන් ද නිසි ලෙස හදාවඩා ගත්තාය. දියණියන් දෙදෙනකු සහ පුතකුගේ මවක ලෙස ඇය සිය දරුවන්ට කුඩා කල සිටම පොතපත කියවීමට හුරු කළාය. හොඳීන් ඉගැන්වූවාය. අද ඔව්හූ ඒවායේ ප්‍රතිඵල බුක්ති විඳිති. ගහකොළට, සතා සිවුපාවාට දැඩි ආදරයක් දක්වන යාපා මහත්මිය රාජකාරියෙන් ඉසිඹු ලැබ සිටිද්දී කාලය ගත කරන්නේ ගහකොළ අතරය. ඇගේ වත්තේ ඇගේ අතින් වැවුණු බෝග රැසකි. මයියොක්කා, කුකුලල, හිඟුරල, රාජාඅල, කෙහෙල්, පලාවර්ග, එළවළු ඒ අතර වෙයි. ඇගේ අතින් දෙන රටඉඳි කෑමට මයිනෝ සහ ගිරවු හඬ නඟමින් නිවෙස අද්දර තුරු මතට වී බලා සිටිති.තෘප්තිමත් මවක ලෙස දරුවන් දෙදහසකට ආසන්න සංඛ්‍යාවකට මෙලොව එළිය බැලීමට අත දුන් මේ මාතාව සතුටට පත්වන දෙයක් වෙයි. එය ඇගේ වචනවලින් මෙසේය.”මගේ රාජකාරි කාලයේදී මං දරු ප්‍රසූති එක්දහස් පන්සියයත් දෙදහසත් අතර ප්‍රමාණයක් කළා. අවම පහසුකම් මැද. ඒ කාලයේදී එකම මවු හෝ බිලිඳු මරණයක්වත් මා අතින් සිදු නොවීම ගැන අදටත් මං ආඩම්බර වෙනවා, සතුටු වෙනවා.”සේමාලි කැල්ලපතසේයාරූ - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>24</day>
    </date>
    <link>http://www.silumina.lk/2011/04/24/_art.asp?fn=as1104242</link>
    <topic>මහවැලිය බෙදන්න එපා</topic>
    <author>ජැක්සන් ඇන්තනි www.jacksonanthony.com</author>
    <content>මහවැලිය බෙදන්න එපාමම මුළුමහත් මහවැලි ගංගාව ම තරණය කොට හමාර කළෙමි. මාතෘ භූමියේ ඇති විශාලතම ගංගාවේ උල්පතේ සිට ගං මෝය දක්වාත්, සියලුම ප්‍රධාන අතු ගංගා හරහාත් ඇවිද ගිය එකම ලාංකේය පුරවැසියා මා යැයි කිසිවෙකුත් මට ගෞරව සම්මාන නො දුන්නේ ය.මේ ඓතිහාසික රහස දන්නේ මාත් මහවැලි නදියත් පමණි. මේ නදිය මට බොහෝ දෑ කියා දී ඇත. මම මහානුභාව සම්පන්න නදී සෘෂිවරයෙකුගෙන් ස්වාභාවධර්මය පිළිබඳ අනන්ත පාඩම් උගෙන ඇත්තෙමි. කළලයේ සිට ළදරුවකු සේ ඉපදී, ළමා විය, තුරුණු විය, මැදි විය පසුකොට වෘද්ධ වී මහ මුහුදට ගලා යන මහවැලි නදී සෘෂිවරයාගේ දුහුණු සිසුවා වූ මම ඒ සියලු අවධීන් හි දී නදියට සමාන්තරව ඇවිද ආවෙමි.නදී සංචාරයට මට දීර්ඝ කාලයක් ගත වුයේ නදියේ දීර්ඝ බව නිසා ම නොවේ. නදී දෑළ මානවයින් දෙපසට බෙදී වර්ග යුද්ධයේ දී ඇනකොටාගත් හේතුවෙන් මගේ ගඟ දිගේ සංචාරයට කල්ගත විය. කෙසේ හෝ මම ගංගාව තරණය කෙරුවෙමි. අග්‍රා බෝපත්හී උල්පත් අඩවියේ මගේ උගුර සිසිල් කළ මහවැලියේ ඝන අලුත් වතුර දෝත කොඩ්ඩියාර් ගං මෝයේ දී කාෂ්ට කරදියරක් බවට පත් වෙනු මම බලා සිටියෙමි. මම මව් තුරුළේ වැතිරෙන ළදරුවකු මෙන් සෙනෙහසින් යුතුව වෘද්ධ මහවැලියේ පුළුල් උකුළේ සැතපුණෙමි. එය මට මහාර්ඝ සම්පතකි. වාසනාවකි, නිවනකි!ඩිස්කවරි වැඩසටහනක අප්‍රිකානුවෙක් නයිල් නදිය තරණය කරනු මා බලා සිටි වකවානුවක් විය. මානව “හදබිම්” කලාප බොහෝ විට බිහි වන්නේ ප්‍රධාන ගංගා නිම්න ආශ්‍රිතව බව හදබිම් සංකල්පයේ (Hartland Concept) නිර්මාතෘ මහාචාර්ය ශ්‍රීමත් හැල්ෆ්‍රඩ් මැකින්ඩර් නම් භූගෝල විද්‍යාඥයා පවසා තිබුණි. නයිල් නදිය ඊජිප්තියානු හදබිමයි. යුප්‍රටීස් සහ ටයිග්‍රීස් ගංගාධාරය වනාහී මෙසපොතේමියානු, හදබිමයි. ඉන්දු ගංගාධාරය මොහෙන්දොජාරෝ සහ හරප්පා හදබිමයි. ගංගානම් ගංගා නිම්නය ආර්යය මානව හදබිමයි.එසේ නම් ලංකාවේ හදබිම වනාහී මහවැලි මිටියාවත විය යුතු යැයි සී.එම්. මද්දුම බණ්ඩාර මහතා “මහවැලි වංශයට” ලිපියක් සම්පාදනය කරමින් දන්වා සිටියේය. මම කඩිසර වීමි.ලංකාව වහාම සංචාරක මාධ්‍ය කලාවට ප්‍රවිෂ්ට විය යුතු යැයි මට සිතී තිබුණේ සහශ්‍රකය ලබත්දී ම ය. ලංකාවේ ටෙලිවිෂනය ටෙලි නාට්‍යයට ප්‍රමුඛස්ථානය දෙන විට ලෝකය ඊට වඩා වෙනස් මාවතක ගමන් කරමින් සිටියේ ය. ලෝක ටෙලිවිෂන් න්‍යාය පත්‍රය තුළ සියයට විස්සක් ටෙලිනාට්‍ය සඳහා වෙන්කොට ඉතිරි සියයට අසූව විවිධ විචිත්‍ර වැඩ සටහන් සඳහා වෙන් කළේ ය.වැහි කාලෙට ගඟ බොර පාටයිඑවිට ලංකාව එහි අනික් පැත්තට ක්‍රියාත්මක වී සියයට අසූවක ම ගුවන් කාලය ටෙලිනාට්‍ය සඳහා වෙන් කළේ ය. ලංකාවේ භාවිත ඊනියා ටෙලිනාට්‍ය ක්‍රමවේදයට විරුද්ධව, ලෝක න්‍යාය පත්‍රයට එකඟව මම දෙදහස ආරම්භයේ සිට ම විවිධ වැඩසටහන් සඳහා උනන්දුවක් දැක්වූයෙමි. ටෙලිවිෂනය වනාහී ආකර්ශනීය අධ්‍යාපන මාධ්‍යයක් බවට පත්කරගත හැකි හොඳ විනෝදාංශයක් යැයි මම විශ්වාස කෙරුවෙමි.ලෝක ටෙලිවිෂන් න්‍යාය පත්‍රයේ සියයට අසූවේ විවිධතා අතර තිබූ ප්‍රබල මාධ්‍ය භාවිතාවකි සංචාරක මාධ්‍ය කලාව. මම ටෙලිවිෂන් කණ්ඩායමක් ද සහිතව අවාරයේදී කැලෑ පාර හෙවත් රත්නපුර, පලාබද්දල පාරෙන් සිරිපා කරුණාකොට “අවාරේ සිරිපා” යැයි සංචාරයක් රූපගත කෙරුවෙමි. ඉතාලිය පුරා සැරිසරමින් “රෝම පුරාණය” නිම වූවෙමි. පානම සිට ඔකඳ, කුඩුම්බිගල, කුමන, බාගුරේ හරහා කුඹුක්කන් ඔය ද තරණය කරගෙන කටගමුවෙන් කතරගමට යන කිලෝමීටර් 87ක ‘පාද යාත්‍රාවේ’ දමිළ වන්දනාකරුවන් සමඟ එක්වී දින අටක් පුරා ‘හරෝ හරා’ ගයමින් යාල මහ වනයේ සැරිසැරුවෙමි.මේ සියලු ප්‍රයත්න වනාහී එක දිනයක පෙන්වා අවසන් කළ පැය දෙකේ තනි වැඩසටහන් ය. සංචාරක ටෙලිවිෂන් කලාව මෙරට මුල් බස්සවන්නට නම් මාලා නාටකයක් ලෙසින් කොටස් වශයෙන් පෙන්වන සංචාරයක් පැවැත්විය යුතු යැයි කල්යල් බලමින් සිටි මට මහවැලි ගඟ අත වැනුවේ ය. හර්මන් හෙසර් ගේ සිද්ධාර්ථ කෘතියේ ශ්‍රමණයා නදියෙන් උගත් පාඩම කරපින්නාගත් මම 2005 වර්ෂයේ දී මහවැලි හදබිමේ ඇවිද යන්නට ‘ගඟ දිගේ’ සංචාරයට ප්‍රවිෂ්ට වූවෙමි.මහවැලියේ උල්පතේ සිට මුවදොරට ඇති දිග සැතපුම් 206ක් බව මහවැලි වංශය දන්වා සිටී. එහෙත් මේ මහා නදියේ උල්පත සොයා යන්නෙකුට ජනශ්‍රැතිය විසින් බරපතළ වැරැද්දක් නිර්මාණය කොට තිබුණි.”මහවැලි කැලණි වලවේ කළු යන ගංගා සමනොල කන්ද මුදුනේ සිට පැන නැංගා”ජන කවියා එසේ කියා තිබුණි. සිව් මහ ගංගා සිරීපාදයෙන් ඇරඹෙන බව මේ රටේ විශ්වාස කරමින් සිටියේ ය. එහෙයින් මහගම සේකරයන් ද අමරදේවයන් ලව්වා මෙසේ ගායනා කරවා තිබුණි.සිරිපදලස සමනොල සිරසේ විඳ විඳ සිසිලස විඳ සිතුසේ ඇදී ඇදී ගලා බසී මහවැලි මහවැලි මහාවැලීමේ තියෙන්නේ තොටුපළ කන්දඑසේ නම් මා මහවැලියේ උල්පත සොයා යා යුතුව තිබුණේ සිරීපාද මුදුන වෙතයි. පලාබද්දල පාරෙන් සිරිපා කරුණා කරන්නෙකුට ගජමන් අම්බලම අසල දී ඇතිවන උජාරු පිපාසයට ඝන, පවිත්‍ර දිය දෝතක් බීම සඳහා පෑදී ඇති උල්පත වනාහී කළු ගඟේ ආරම්භක දිය කඩිත්තයි. මම එතැනදී කළු ගඟේ පිරිසිදු අලුත් වතුර පානය කොට ඇත්තෙමි.සිරිපාදේ දිය සීරා ඇබෝස්ලි වත්තේ දී හැටන් ගඟේ ආරම්භය සකස් කර දෙයි. මම හැටන් ගඟේ මුල් දියත්ත සොයා හැටන් සිට දික්ඔය පාරේ ඇති ඇබෝස්ලි වත්තට ද සංචාරය කොට ඇත්තෙමි. කොත්මලේ දී මහවැලි නම ලබන හැටන් ගඟ මහවැලි ගඟේ පළමු ශාඛාව යැයි සිතා සිටි කාලයේ පෙර කී ජන කවියට පැවැත්මක් තිබුණි.එහෙත් වර්තමාන භූගෝල විද්‍යාව ඊට වඩා තාර්කික න්‍යායකට අනුව මහවැලි ගඟේ මුල් දියත්ත වනාහී අග්‍රා බෝපත් දියසීරාව යැයි ඔප්පු කළ තැන් සිට ජනශ්‍රැතිය අර්බුදයකට ලක් වූවේය. හැටන් ගඟට වඩා උසෙන් සහ දිගෙන් වැඩි කොත්මලේ ඔයේ අග්‍රා බෝපත් ඇල්ල මහවැලි ගඟේ මුල් දියත්ත යැයි දැන් අපට පිළිගන්න සිදු වී තිබේ.මම මගේ කණ්ඩායම ද සමඟ අග්‍රා බෝපත් සොයා හෝර්ටන් තැන්න තරණය කෙරුවෙමි. හෝර්ටන් තැන්න තරණය කළ හැකි මාවත් බොහොමයක් තිබේ. අග්‍රා බෝපත් දිය සීරා සොයා යන්නට නම් නුවරඑළියේ සිට කන්දෙඇළ, අඹේවෙල, පට්ටිපොල හරහා හෝර්ටන් යනවාට වඩා හැටන් තලවාකැලේ පාරෙන් ගොස් ආගරපතනෙන් හෝර්ටන් රිංගීම වඩාත් යහපත් ය. එහෙත් අඹේවෙල පාර තරම් දියුණු පාරක් නොවූ ආගරපතනේ, පාරෝස් හරහා ධූර්ග මාර්ගය මට ත්‍රාසජනක අත්දැකීමක් ගෙන දුන්නේ ය.නමුත් මා මීට පෙර දිනෙක බලංගොඩ, බෙරගල පාරේ හල්දුම්මුල්ලේ සිට කුඩා ලෝකාන්තය හරහා හෝර්ටන් තැන්නට පයින් ම ගොස් තිබුණි. මේ ධූර්ග පා ගමන අතිශයින් ම වෙහෙසකර හා ත්‍රාසජනක අත්දැකීමකි. මේ රූස්ස කඳු තරණයේ දී මා හා එක්වූ සුනිල් ෆොන්සේකා හා ජයන්ත ජයලත් වැනි පිරිමින්ට වඩා කඩිනමින් මොහොර බෑවුම තරණය කළේ මගේ සහ ජයලත් ගේ බිරින්දෑවරුන් වන කුමාරි සහ අනෝමා ජයලත්ය.ඌව වෙල්ලස්සේ සිට ඔහිය පාරෙන් ද හෝර්ටර් තරණය කළ හැකි වේ. නමුත් මහවැලියේ මුල් දියත්ත සොයා මා ගමන් කළ ආගරපතන ධුර්ග පාරේ තිබූ හැම මඩ වළකම මගේ රථය එරුණු හේතුවෙන් තොටුපොළ කන්ද පා මුලට යන විට මම මඩෙන් හෙම්බත් වී සිටියෙමි. දිව ගිලෙන්නට තරම් වතුර පිපාසය උග්‍ර වී තිබුණි. ආගරපතනේ කඳු හෙල් අතර ඕනෑ තරම් පිරිසිදු ජල උල්පත් සොයාගත හැකි වුවත් මහවැලි උල්පතෙන් ම පිපාසය සංසිඳුවා ගැන්මට මට තිබූ දොළදුක නිසා මම පිපාසය ඉවසා වැදෑරුවෙමි.කුඩා කාලයේ ගිනි මද්දහනේ පාසල ඇරී දිගු දුරක් පයින්ම ගෙදර එන විට මට දිව ගිලෙන්නට තරම් වතුර තිබහා හැදී තිබුණි. එහෙත් මා මඟදී හමුවන පාරේ ටැප් එකෙන් වතුර නො බීමේ ඉස්කෝලේ කියා දුන් සෞඛ්‍ය පාඩමේ පිරිසිදුකම නිසා නොවෙයි.පිපාසය දැඩි වූ තරමට ගෙදර කළගෙඩි වතුරේ රසය වැඩි බව මම එදා අත්දැකීමෙන් දැන සිටියෙමි. හෝර්ටන් තැන්නේ දී ක්‍රියාත්මක වූයේ ද ඒ ජන්ම පුරුද්දමයි. මා අග්‍රා බෝපත් හරහා ඇදහැළෙන සිසිල් පිනි බිඳු එකතු වී සකස් වූ මහවැලියේ පළමු උල්පතේ දිය දෝත බී දැමුවේ අමෘත්තය බොන්නා බඳු මිහිරියාවකිනි.හෝර්ටන් තැන්නේ සිසිල් උල්පත් වතුර ත්‍රිකුණාමලේ කොඩ්ඩියාර් බොක්කේ දී කාෂ්ට කරදියරක් බවට පත්වෙයි. අග්‍රා බෝපත් අතර අඩි තුන හතරක් තරම් වූ කුඩා දිය පහර කොඩ්ඩියාර් ඩෙල්ටාවේ දී සැතපුමක් පමණ පළල වෙයි. කොත්මලේ දී තිස්පනේ කන්දත් කඩදොර කන්දත් අතරින් ගලන කොත්මලා ඔය දොළොස්බාගේ කඳු පාමුල දී හැටන් ගඟ හා එකතු වෙයි. හැටන් ගඟත් කොත්මලේ ඔයත් එකතු වී මහවැලි ගඟ හැදෙන ප්‍රදේශය හඳුන්වන්නේ ද “මහවැල්ලාව“ කියා ය.එතැන් සිට මහවැලි ගඟට ප්‍රධාන අතු ගංගා බොහෝමයක් එකතු වෙයි. මම ඒ හැම අතු ගංගාවක ම සංචාරය කර ඇත්තෙමි. උමා ඔය, ලොග්ගල් ඔය සහ හිප්පොල ඔය ආදිය දුම්බර මිටියාවතේදී මහවැලි ගඟට එක්වෙයි. අති විශාල වූ මහවැලි ගඟට එක්වෙන බැවින් “අතු ගංගා” යැයි කීව ද මේ ගංගාවෝ ලංකාවේ සෙසු ප්‍රධාන ගංගා තරම් ම විශාලත්වයෙන් යුක්තයහ.අග්‍රා බෝපත් මහවැලි මුල් දියත්තමහවැලි ගඟට ගල්ලෑල්ලේ දී එකතු වන අඹං ගඟ වනාහී මහා නදියේ විශාලතම අතු ගංගාවයි. මාතලේ මිටියාවත හරහා ගලන නකල්ස් දියසීරාව කළු ගඟ සහ සුදු ගඟ බවට පත් වී මැටිහක්කේ දී අඹං ගඟ යන නම ලබයි. නාලන්දේ දී උල්හිටියේ දී, ඒ ඒ නම්වලින් ජලාශ ද ගොඩ නඟා ගත් අඹං ගඟ අංගෙමැඩිල්ලේ දී පරාක්‍රම සමුද්‍රයට ද ජලය මුදා හැර ගලා ගොස් පොලොන්නරුව අසල ගල්ලෑල්ලේදී මහවැලි ගඟට එකතු වෙයි. හෝර්ටන් තැන්නේ දී අල්ලක් තරම් වූ අග්‍රා ඔය කොඩ්ඩියාරයේ දී සැතපුමක් පමණ පළල් වූවේ මේ සියලු අතු ගංගාවල ජලය මහා නදියට එකතු වූ බැවිනි.වස්ගමු වන අරණ මැදින් ගලන යෝධ මහවැලි ගඟේ සිට දිඹුලාගල ආකාස චෛත්‍ය ද වන්දනා කරගත් මා මනම්පිටිය පාලම උඩදී ගංගා පරාජය අත් වින්දෙමි. ඒ 2005 වසරයි. ලාංකීය සමාජ දේශපාලනයේ හැරවුම් ලක්ෂය වනාහී 2005 වසර යැයි මා පැහැදිලි කරන්න පටන් ගත්තේ 2010 වසරේ සිටය. 2005 දී නිර්දේශ වූ සේනාධිනායකත්වය 2009 දී මාතෘ භූමියට නිදහස ළඟාකර දුන්නෙහි ය. බෙදුම්වාදය තහනම් වචනයක් බවට පත්විය. වසර 30ක් පුරා බෙදුණු රටක ගැලූ මහවැලි ලංකාව ඒකච්ඡත්‍ර මාතෘ භූමියක ගලා යන්නට වූවා ය.2005 වසරේ දී මනම්පිටිය පරණ පාලම උඩදී පරාජිතව නතර කරනු ලැබූ මගේ ගංගාව තරණ යළි පවත්වන්නැයි සංචාරකයාට ආරාධනා කරනු ලැබුවාය. ඒකච්ඡත්‍ර මාතෘ භූමි ආඩම්බරයෙන් ඔකඳ සිත් ඇති සංචාරකයා 2009 ඔක්තෝබර් 19 වැනි දින මනම්පිටියට යන විට පැරණි දීර්ඝතම යකඩ පාලම වෙනුවට අති විශාල අලුත් කොන්ක්‍රීට් පාලමක් ද මහැවලියට උඩින් සකස් කොට දී තිබුණි. හබරණ සිට පොළොන්නරුව හරහා මඩකලපුවට ම දිවෙන නූතන කාපට් පාර මනම්පිටිය අලුත් පාලම හරහා දිග හැරී තිබුණි. මම මනම්පිටිය පාලම යට වාලුකා නිම්නයේ ගඟට මූණ ලා කූඩාරම ඉදිකර ගත්තෙමි.මේ මා ගංගාවේ නිදා ගන්නා කී වෙනි රාත්‍රියදැයි මට නිනව් නැත. හෝර්ටන් තැන්නේ සිට මනම්පිටිය දක්වා සැතපුම් 160ක් පමණ මම ගඟ දිගේ සංචාරය කර ඇත්තෙමි. තවත් සැතපුම් 50ක පමණ දුරක් මට ගංගාව තරණය කළ යුතුව තිබේ. වසර 30ක් ඇතුළත මේ මඟ තරණය කළ කිසිවෙකුගෙන්වත් මට මඟ ලකුණු අසා දැනගත නො හැක. යුද්ධය විසින් ඒ සියලු ඥාණ විභාගයන් වාරණය කොට තිබුණි.1965 පමණ වකවානුවේ ගරුතර එල්ලාවල මේධානන්ද නායක ස්වාමීන් වහන්සේ මනම්පිටියේ සිට කොඩ්ඩියාරම වෙත ගමන් කළ මතක තොරතුරු ගොන්නක් මට දායාද කොට දී තිබුණි. සංචාරක මාධ්‍යකරුවන් පිරිසක් සමඟ ගඟ තරණය කිරීමට උත්සාහ කළ අවස්ථා කීපයක් ම අසාර්ථක වූ බව වාර්තා වී තිබේ. මනම්පිටිය ගැමියන් විමසා මඟ ලකුණු දැන ගත්ත ද වැලි ගොඩ දැමීම සහ ගංගා ධීවර කටයුත්ත හැර වෙනත් කිසිදු සංචාරක උවමනා මත අත්දැකීම් ඇති ගැමියෙකු මඟ පෙන්වීමකට සහභාගී කරවා ගත නො හැකි විය. මෙතැන් සිට මහවැලි ගංගාවේ ඩෙල්ටාව හමුවෙයි. ගඟ උප ශාඛා කිහිපයකට බෙදෙයි. අප මඟ වැරදී ගඟ යැයි කියා ශාඛාවක ගමන් කළහොත් අභිමතාර්ථ සාධානය සිදු නොවෙයි. අධික වෙහෙස හේතු කොටගෙන සිතුවිලි නිමාවන්නට මත්තෙන් මට නින්ද ගොස් තිබුණි.අති සුන්දර ගංගා අලුයමකදී මා අවදි වූයේ හාත්පසින් ඇතිවූ මොනර විලාපය හේතුකොට ගෙනයි. 2005 දී අත්හිටුවන ලද ගංගාව තරණයේ මගේ නියමුවා වූයේ රාෆ්ටින් මාස්ටර් චන්න පෙර්රා ය. 2009 දී මගේ හවුල්කරුවන් වී තිබුණේ ‘කේ ටීම්” සංචාරක මෙවලම් කණ්ඩායමයි. අලුයමින් ම හුළං ගැසූ ඩිංකිය ජල තලයේ පා වෙමින් තිබුණි. අපි කෝවිලට ගොඩවීමු. මේ අනතුරුදායක ගමනට දෙවියන්ගෙන් අවසර ගත් අපි දින කීපයකට සරිලන අඩුම කුඩුම ද ඩිංකියේ පටවාගෙන නමෝ විත්තියෙන් සුබ ගමන් ඇරඹීමු.ලබන සතියේ - බෙරිවිල ඇත් සොහොනජැක්සන් ඇන්තනි www.jacksonanthony.comඡායාරූප - කෝසල මකුලොළුවදිනේෂ් ලක්දුසිංහ   කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>24</day>
    </date>
    <link>http://www.silumina.lk/2011/04/24/_art.asp?fn=as1104243</link>
    <topic>රංගනාතා උදව් කරාවි</topic>
    <author/>
    <content>රංගනාතා උදව් කරාවිදින තුනකට පසු නාවික හමුදා පුහුණු මූලස්ථාන කාර්යාලයෙන් මට ලිපියක් ලැබුණා. ලිපියේ සඳහන් වූයේ මා විසින් කරන ලද ඉල්ලීමට පිළිතුරකි. එහි කෙටියෙන් මෙසේ සඳහන්ව තිබිණ.”ඔබ විසින් කරන ලද ඉල්ලීම සලකා බැලීම හෝ ඉන්දීය නාවික හමුදා කාර්යාලයට කළ නොහැක්කකි. ඒ සඳහා ශ්‍රී ලංකා නාවික හමුදා කාර්යාලයෙන් අවසර ලබා ගත යුතු බව දන්වා සිටිමි.”ලියමන කියවාගෙන යද්දී මගේ ඇඟ සීතලව ගියේය. ශ්‍රී ලංකාවෙන් කිසිවිටකත් මෙයට අවසර ලබාගත නොහැකි වේ යැයි මට සිතුණි. ශ්‍රී ලංකා විනය නීති මාලාව අනුව අපට විවාහ විය හැක්කේ අවුරුදු පහක සේවයකින් පසුවය. ප්‍රශ්නය එය නොවේ. ප්‍රශ්නය විදේශීය කාන්තාවක් විවාහ කරගැනීමය.”මංජේශ්වරී පැහැරගෙන ගිහින් හංගගෙන ඉන්න එකමයි හොඳ. එතකොට උඹටත් විවාහ ප්‍රශ්නෙ අහෝසි වෙනවා. උඹ බැඳලද නැත්ද බඳින්න යනවද මේ කිසිදෙයක් වසන් කරන්න ඕනිත් නැහැ. කාටවත් ආරංචි වෙන්නෙත් නැහැ.”උදය කුමාර බැරෑරුම් ලෙස පැවසුවේය.”ඒ වුණාට උදය දැන් මට මංජේශ්වරී ගැන නීත්‍යනුකූලව හොයන්න විදියක් නැහැනෙ. ඉන්දියන් කෙල්ලක් මයෙ නෑයො වෙන්නෙ කොහොමද කියල පොලිසිය අහවි””ඒ වුණාට උඹල දෙන්න එදා පොලිසියට මාට්ටු වුණානෙ”උදය කුමාර අතීතය සිහිපත් කර දුන්නේය.”ඒක නෑදෑයන්ගෙ විහිළුවක්. එදා පොලිසිය අපිව නිදහස් කළානෙ””ඉතින් පොලිසිය දන්නව උඹල බැඳපු බව“”දැන් ඒක රහසක් වශයෙන් තිබුණාවෙ. ඒක දැන් නීති විරෝධී වැඩක්නෙ. මොකද ආයෙ ඕව අවුස්සන්න ගිහින් මාට්ටුවෙන්න ඉඩ තියෙනවා.””එහෙනම් සේරම අමතක කරල තනිකඩය වගේ හිටපං””අනේ උදය මගේ හිත රිදවන්න එපා. මට මේව ගැන කියන්න ඉන්නෙත් උඹ විතරයි. ප්‍රශ්නෙට විසඳුමක් හොයපං”මගේ ස්වරය හැඬුම්බර විය. මම නිහඬවීමි.”දැන් ඉතින් ඊළඟ ඉල්ලීම කරල බලමු”උදය කුමාර බොහෝ වේලාවකට පසු කීවේය.”මොකක්ද?””ඉන්දියානු තරුණියක හා විවාහ වීමට අවසර පතා ශ්‍රීී ලංකා හමුදා මූලස්ථානයට ලිපියක් යවමු. ලිපිය අතනට මෙතනට ගිහින් අවසරේ ලැබෙනකොට කොහොමත් අපේ පුහුණු කාලයත් අවසන් වෙලා තියේවි””අනේ මන්ද”මම සුසුමක් හෙළුවෙමි. ජීවිතයටම මේ අත්දැකීම වෙනත් කිසිවකු හෝ නොලබන්නට ඇතැයි මට සිතේ. මා පත්ව ඇති මේ තත්ත්වය අම්මා දැනගත්තේ නම් කුමකින් කුමක් සිදුවේදැයි මට සිතාගත නොහැක. එහෙත් ජීවිතය අඩාල කර නොගෙන මා මෙසේ කෙළින් සිටීම මටම පුදුමයකි.මංජේශ්වරී ගැන කිසිදු හෝඩුවාවක් නැත. නිවාස අඩස්සියක සිටින ඈ තවමත් හඬා වැලපෙනවාද? නැතිනම් මේ තත්ත්වයෙන් ගොඩඒමට උත්සාහ දරනවා ඇත්ද? ඈ සිටින්නේ පැන ගන්නටවත් නොහැකි තැනක විය යුතුය. නොඑසේ නම් මෙලහකටත් ඈ මා සොයා පැමිණෙනු නියතය.මසාලේ පියතුමා හැරුණු විට දැන් ක්‍රිෂ්ණදේව ද මංජේශ්වරී සොයායන ගමනට උදව් දීමට ඉදිරිපත්ව සිටී. රංගනාතාගෙන් ද යමක් දැනගත හැක. එයට ලක්ෂ්මී ඉත්තකු විය යුතුය. ඒ සඳහා කිසියම් සැලසුමක් අවශ්‍ය විය. සැලසුම ඉදිරිපත් කළේ චින්තාය.”මම ලක්ෂ්මිත් එක්ක රංගනාතාලගෙ ගෙදර යන්නම්”ගෙදර දන්නවද?”මම ඇසුවෙමි.”ඇයි මංජේශ්වරී ගෙදර ගිහින් හිටිය දවස්වල මම ගියානෙ”ලක්ෂ්මී විශ්වවිද්‍යාල ශිෂ්‍යාවක වශයෙන් පෙනී සිටීමටත් චින්තා ඇයට මඟ පෙන්වන්නියක වශයෙන් පෙනී සිටීමටත් තීරණය විය.”රංගනාතා ඉන්නෙ මංජේශ්වරීගෙ පැත්තෙ. ඈ දන්න සේරම කියාවි. අපරාදෙ ඈ මෙහේ ඉන්දෙද්දි අපට මේ සේරම අහගන්න බැරිවුණානෙ”චින්තා මේ තීරණය ගත්තේ බොහෝ සේ පසුතැවිලි වෙමිනි. නවරත්නම් මා නොහඳුනන බැවින් මම ද ඔවුන් සමඟ යෑමට තීරණය කළෙමි. අන්තිමට උදය කුමාර ද ගමනට එක්විය. චින්තා පැවසුවේ අප දෙදෙනාගේ පැමිණීම ඔවුන්ට ශක්තියක් බවය.රාත්‍රි දුම්රියට නැඟගත් අපි සිරිනගර්වලට යන විට පසුදාට පහන් වී තිබිණ. ඉන්පසු චන්ඩිවාස ගම්මානයට බස්රියකින් යා යුතු විය. අප එහි යන විට උදෑසන දහයට ආසන්නව තිබිණ. ගෙදර කිසිවකු පෙනෙන්නට නොවූවද මොහොතකින් රංගනාතා මිදුලට ආවාය. ඈ ලක්ෂ්මී මෙන්ම චින්තා ද හඳුනන බැවින් ඔවුන්ගේ පැමිණීම ඇයට ප්‍රශ්නයක් නොවීය. එහෙත් ඈ සිටියේ කිසියම් බියකිනි. අප කිසියම් තොරතුරක් සොයා පැමිණි බව ඈ ඉව කරන්නට ඇත. එකම බස දැනගත් ලක්ෂ්මී සමඟ ඈ කතාවට වැටුණාය. චින්තා ද ඔවුන් සමඟ ගෙට ගිය අතර අප මිදුලට වී සිටියෙමු. එකම එක දවසක් අප දැත තිබුණද ඇයට අප හරිහැටි හඳුනාගන්නට බැරිවන්නට ඇත. ඈ අපට ගෙතුළට ආරාධනා නොකළේ එබැවිනි. අමුත්තන් පැමිණ සිටිය ද ගෙන් පිටතට කිසිවකු නොපැමිණි නිසා ගෙදර කිසිවකු නැතුවා විය හැකි යැයි අපට සිතිණ.රංගනාතාගේ නිවස ද පෙට්ටි ගෙයකි. පිටුපස කුකුළන් මෙන්ම තවත් පක්ෂී වර්ගයක් සිටින බවක් පෙණින. වත්තේ හැමතැනකම මොනවා හෝ වගා කර තිබුණි. තක්කාලි, වැල් වම්බොටු, මිරිස් මෙන්ම ලූණු ගස් ද ඒ අතර විය. මල් ගසකට තිබුණේ අශෝකා මල් ගසක් පමණි. උසට වැවුණු කරපිංචා ගසක් හා පැපොල් ගසක් මිදුලේ විය. අප වට පිටාව නරඹමින් සිටියෙමු. ගමක සිරියාව අඩුවක් නැතිව දක්නට ලැබිණ. මෙය උත්සාහයෙන් ජීවත්වන මිනිසුන්ගේ ගම්මානයක් බව හඳුනාගත හැකි විය. නිවෙස් පිහිටා තිබුණේ එකිනෙකට තරමක් දුරිනි.සියල්ලම පෙට්ටි ගෙවල්ය. ටික වේලාවක් ගතවෙද්දී යොවුන් දැරියන් දෙදෙනෙක් උඩ පැන පැන විත් වත්තට ඇතුළු වූහ. වත්තට ඇතුළුවීමට ගේට්ටුවක් නොවීය. තිබුණේ උණලීයක් දැමූ ඉඳිකඩුල්ලකි. වත්තට දුව ආ දැරියන් දෙදෙනා අප දුටු මතින් උන්තැනම නැවතුණෝය. අප දෙදෙනා දෙස විමසිලිමත් වූ ඔවුන් කුස්සිය පැත්තට දිවගියේ ඒ පැත්තෙන් ගෙට ඇතුළුවීම සඳහා විය යුතුය. එකෙනෙහිම චින්තා රංගනාතා හා ලක්ෂ්මී මිදුලට ආවාය. රංගනාතා ආවේ පිත්තල බඳුන් දෙකක් බන්දේසියක තබාගෙනය. අපට ඒ පිළිගැන්වූ ඈ පුටු දෙකක් ද මිදුලට ගෙන ආවාය.ඈ මා හඳුනාගත්තේ ඒ අවස්ථාවේදීය. සකුන්තලාගේ නිවසේදී ඈ මා ඉදිරියේ වැඳ වැටෙන්නට හැදුවා මට මතකය. ඇගේ දෑස තෙත්වෙමින් තිබිණ.”හුඟක් දේවල් කිව්ව“චින්තා පැවසුවේ දැඩි සතුටකිනි.”අම්මයි තාත්තයි ගෙදර නැති එක හොඳට ගියා”චින්තා යළිත් කීවාය.ටික වේලාවකට පසු පිටුපසින් ගෙට ඇතුළු වූ දැරියන් දෙදෙනා මිදුලට එබිකම් කරන්නට වූහ. ඔවුන් ද මංජේශ්වරී තරම්ම ලස්සනය.”නංගිල දෙන්න. තවම ඉස්කෝලෙ යනවලු” සියලු විස්තර චින්තාගෙනි.”නංගිලට කියන්න අපි ආපු විත්තිය අම්මල තාත්තලට කියන්න එපා කියල”මම චින්තාගෙන් ඉල්ලීමක් කළෙමු.”ඒව හරි. ඒව රංගනාතා තිතට කරාවි”රංගනාතා හැඩ වැඩ තරුණියක වුවද වැන්දඹුවකි. ඔවුන්ගේ ආගමික තහංචි අනුව ඇයට යළි විවාහ විය හැකිද? කෙසේ වුවද ඇය ද දිරිය ගැහැනියක බව මට පෙනිණ. මංජේශ්වරී සොයා යෑමේ අඩිතාලම වැටෙන්නේ දැන් ඈ වෙතිනි. එහෙත් ඇයට තම සොහොයුරිය සොයා යෑමට වරම් නැත. තම නැඟනියන් දෙදෙනා සමඟ ඇය ද සිටින්නේ දොරගුළු නොදැමූ සිරගෙයකය. විවාහය, දෑවැද්ද, පතිවත මෙන්ම සැමියාටත් සැමියාගේ පවුලේ අයටත් බැල මෙහෙවර කිරීමේ චාරිත්‍රය තවමත් ඔවුන් සමඟය. ඔවුන් ජීවිත දන්දෙන්නේ මෙයින් ගැලවීමක් නැති තැනය. රංගනාතා මංජේශ්වරී තරම් හොඳ අධ්‍යාපනයක් ලැබූ එකියක නොවීය. වැටකඩොලු බිඳගෙන යා නොහැකිව ඈ තැවෙන්නේ එබැවිනි. කවදා හෝ මංජේශ්වරී මේ තිදෙනාටම ආදර්ශයක් වනු ඇතැයි මම සිතන්නට වීමි.අප ආපසු ආවේ බලාපොරොත්තු සිත තුළ පුරවාගෙනය. රංගනාතා අපට දෑත් එක්කොට සමු දුන්නාය. ඒ අවස්ථාවේ ඇගේ මුහුණේ ඉහිරුණු සිනාවක් විය.ආපසු ගමන තරමක් වෙහෙසකාරී එකක් විය. බස්රියෙන් දුම්රියපොළට පැමිණි අපට රාත්‍රී දුම්රිය පැමිණෙන තුරු සෑහෙන වේලාවක් බලාසිටින්නට සිදුවිය. දහවලට හරිහමන් කෑමක් නොවූයෙන් අපි දුම්රිය පොළ ආපන ශාලාවෙන් වඩේ තෝසේ හා ඉට්ලි කා හොඳින් සප්පායම් වූවෙමු. චින්තා වරින් වර පැවසූ තොරතුරුවල සමාප්තිය සිදුවූයේ දුම්රියේදීය.”දැන් ඔය මධ්‍ය ප්‍රදේශෙ මංජේශ්වරී ඉන්න ගෙදරට කවුද යන්නෙ?”චින්තා ඇසුවාය.”මම යනව“”තනියම?””තනියම හරි උදයත් එනව නම් උදයත් එක්ක හරි””වෙන කිසිකෙනෙක් නැතිව ඔය දෙන්න විතරක් යන එක වැඩිය හොඳයි”චින්තා දෙවනුව පැවසුවාය.* * * *ඊළඟ සති අන්තයේ අප ගමන යන්නට යොදාගෙන තිබුණ ද උදය කුමාරට අලුත් වැඩක් පැවරී තිබිණ. ඒ ඈත වරායකට බඩු ගෙනයන නැවක යෑමටය. උදය කුමාර ඒ ගමන වෙනත් අයකුට පැවරීමට උත්සාහ ගත් නමුත් එය සාර්ථක නොවීය. සති අන්ත නිවාඩුව බොහෝදෙනා විනෝදය පිණිස කැප කරන බැවිනි.”අපි මාසෙ අන්තිමට යමු”උදය කුමාර කියා සිටිය ද මට ගමන පමා කිරීමට සිතක් නොවීය.”සමර විට දවස් දෙකෙන් එන්නත් බැරිවේවි””කමක් නෑ. එහෙම වුණොත් මං තව දවසක් දෙකක් නිවාඩු ගන්නව“මම මගේම මතයේ එල්බ සිටියෙමි. මා තුළ වූ අධිෂ්ඨාන ශක්තිය නිසාම මා පිබිදුණු මිනිසෙක් බවට පත්ව සිටියේය. ආදරයට බොහෝ දේ කළ හැක. ආදරය නිසා මකර කටවලින් පවා රිංගූ කුමාරවරු ගැන මා කුඩා අවදියේ කියවූ බව මට මතකය. එහෙත් ඒවා සුරංගනා කතාය. අද මට සිදුව ඇත්තේ ඒ සුරංගනා කතා අභිබවා ඉදිරියට යන්නටය.මගේ සුරංගනාවිය ද සඟවාගෙන ගොස් සිටී. දැන් ඈ සොයා මකර කටකට වුවද යාමට මා සූදානම් ය. මා සමඟ යාමට මම ලතීෆ්ට කතා කළෙමි. ඔහු කැමැත්ත ප්‍රකාශ කළේය. මා සම්බන්ධ කතා පුවත ඔහු තරමක් දුරට දනී. අප විවාහ වූ බවද ඔහුට රහසක් නොවේ. ඒ රහස එළිවූයේ හමුදා මූලස්ථායේදීය. ඒ වෙනතුරු ඔහු සිතා සිටියේ මම තනිකම පාළුව මකා ගැනීම සඳහා මංජේශ්වරී ඇසුරු කරනා බවකි. එදා ඔහු මා සැබෑ පෙම්වතකු වී ඇති බව පවසමින් මට විහිළු කළේය.මධ්‍ය ප්‍රදේශය ගැන ඔහු තරමක් දුරට දැන සිටියේය. සැතපුම් අටසියයක් පමණ දුරකින් වූ එම ප්‍රදේශයට යාමට දවස් එකහමාරක්වත් ගතවන බව ඔහු පැවසීය.”කොහොම වුණත් යන්න එපායැ””එතකොට චාමික කවදහරි මංජේශ්වරී තමන්ගෙ රටට එක්ක යන්නද හිතන් ඉන්නෙ””ඔව්. හමුදාවෙන් අවසර අරගෙන එක්ක යනවා””හොර රහසෙ ආදරේ කරන එකත් ලොකු සතුටක්. එහෙම නේද? මෙහේ ඇවිත් ඉන්දියන් කෙල්ලක් බඳින්නත් ඔයගොල්ලන්ගෙ ආගමෙන් අවසර ලැබෙනවා නේද?””අපොයි ඔව්. විවාහයත් එක්ක අපේ ආගමේ කිසිම සම්බන්ධයක් නෑ. ඕන කෙනෙක් එක්ක විවාහ වෙන්න පුළුවන්. ඕනනම් දික්කසාද වෙන්නත් පුළුවන්. ආගම ඒවට කිසිම විදියකින් බලපාන්නෙ නෑෑ. පූර්ණ නිදහස තියෙනවා.””හැබැයි අපේ මනමාලි තෝරන්නෙ දෙමවුපිය වැඩිහිටියො. සමහර වෙලාවට මංගල උත්සවයේදි තමයි දකින්න ලැබෙන්නෙ. ආදරය කරන්න වෙලාවක් නෑ. ලස්සන වුණත් කැත වුණත් බාරගන්න එපායැ””එතකොට ගෑනු හත්දෙනෙක් බඳින්න පුළුවන් කතාව“මම නිකමට ඇසුවෙමි.”ඒක මහ තුච්ඡ තිරිසන් සම්ප්‍රදායක්. ඇයි චාමික අපි කොහොමද ගෑනු හත්දෙනකුට තියා ගෑනු දෙන්නෙකුටවත් එක විදියට ආදරේ කරන්නෙ. අනික එක ගෑනියෙක් හපකරල පරඬැලක් වගේ වීසි කරන එක හරිද? මම නම් උස්මිලා හැර වෙන කිසිම ගෑනියෙක් දිහා බලන්නෙ නෑ කියන පොරොන්දුව හිතේ තියාගෙන ඉන්නෙ””උස්මිලාට මං ආදරය කරන්න පටන්ගත්තෙ බැන්දට පස්සෙ. විවාහ වෙනකොට අධ්‍යාපනයත් අතරමඟ නතරවෙලා තිබුණෙ. බැන්දට පස්සෙ තමයි විශ්වවිද්‍යාලෙ යන්න පටන් ගත්තෙ. බැන්දට පස්සෙ දෙමාපියන්ට කිසිම බලපෑමක් කරන්න බැහැ. බිරිඳගෙ පූර්ණ අයිතිය ස්වාමිපුරුෂයට. ඒකෙන් ප්‍රයෝජන අරගෙන සමහර පිරිමි ගෑනු තියාගෙන ඉන්නෙ වහලියො වගේ. තව ගෑනු හොයාගෙන ගිහින් පාවා ගන්නෙ විවාහය ලිංගික සම්බන්ධතා සඳහා පමණයි කියල හිතාගෙන”ලතීෆ් ගැන මට පුදුම සිතිණ. ඔහු හමුදා සෙබළකු වුවද මානවහිතවාදී අවංක මිනිසෙකි. ඕනෑම ආගමක ඕනෑම ජාතියක ඒවායේ ඇති ම්ලේච්ඡ සම්ප්‍රදායන් හෙළා දකිමින් ජීවත්වන මිනිස්සු සිටිති. ලතීෆ් එවැන්නෙකි. මට සම්ප්‍රදායන් කඩන්නට සිදුවූයේ මා ආදරයෙන් මුලා වූ නිසාද? විසදුණේ මංජේශ්වරීගේ දෑවැදි ප්‍රශ්නය පමණි. එහෙත් ඈ කොතැනක හෝ නිවාස අඩස්සියේ දමා සිටී. දෙමවුපියන් විසින් පිළිගන්නා තුච්ච සම්ප්‍රදායන් මේවාට එක් හේතුවකි. ක්‍රිස්තියානි ආගමේ ද මෙවන් තහංචි තිබේ. එහෙත් ඒවා බොහොමයක් සාධාරණය. විවාහක දෙපළකගේ වෙන්වීම ඔව්හු අනු නොදකිති.එහෙත් බටහිර ලෝකයා සිටින්නේ සියලු සම්ප්‍රදායන් කඩකරමිනි. ඒ ලෝකය භ්‍රමණය වෙන්නේ බොහෝවිට ලිංගික අවශ්‍යතා මතය. එහෙත් අද කතාබහින් පසු ලතීෆ්ගේ ජීවිතය මට අලුත් අත්දැකීමකි.මංජේශ්වරීගේ නිවසට ගිය චින්තා හා ලක්ෂ්මීට ඈ දැනට සිටිනා නිවසේ ලිපිනය ලබා ගැනීමට නොහැකිවුවත් ඈ සිටිනා නිවසට යන අන්දම හා නිවස සොයා ගැනීම සඳහා ඒ අවට ඇති මඟ සලකුණු ලබාගෙන තිබුණි. රංගනාතා තමන්ට හැකි සියලු තොරතුරු ලබාදී තිබුණේ ස්වකැමැත්තෙනි. ඈ තම සහෝදරිය වෙනුවෙන් දුක්වන්නීය. එහෙත් ඈ ගලවා ගැනීම සඳහා ඇයට කළ හැකි දෙයක් නොවීය.ඈ තරුණ වැන්දඹුවකි. විවාහය ඇයට තහනම්ය. දෑවැදි ඉල්ලන නොඉල්ලන කිසිවකුගේ පිළිසරණක් ඇයට නැත. නිවසේ සිටිනා අනික් දැරියන් දෙදෙනාට ද සිදුවන්නේ මංජේශ්වරීට මෙන් හිතුවක්කාර විවාහයක් කරගැනීමටය.මතු සම්බන්ධයිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>24</day>
    </date>
    <link>http://www.silumina.lk/2011/04/24/_art.asp?fn=as1104244</link>
    <topic>නෙළුම් විල</topic>
    <author/>
    <content>නෙළුම් විලගුණසිංහ හෙට්ටිආරච්චිඅන්තර් ජාලය ඔස්සේ ලබා ගෙන පුවත් පතක පළ කරන ලද දුක හිතෙන කතාවක් ඉකුත් දිනෙක මම කියැවීමි.ඒ ලුහුඬින් මෙසේ ය.අලුතින් මොටෝ රියක් මිල දී ගෙන ගෙදර ගෙනා පියෙක් එහි දූලි පිස දමමින් සිටියේ ය. අලුත් කාරය දුටු ඔහු ගේ පුංචි පුතු ද ඒ අසලට ආවේ ය. පියා පුතු නොදිටී ය.ගල් කැටයක් අහුලා ගත් පුංචි දරුවා ඉන් කාරයේ බඳෙහි යමක් කුරුටු ගාන්නට වූයේ ය. පියා හදිසියේ ම මෙය දුටුවේ ය.කෝපයෙන් දැවී ගිය පියා දරුවා ගේ අත ගෙන වේගයෙන් රියේ ගැසුවේ ය. දරුවා ‘එපා!’ යි කෑගෑවේ ය. එහෙත් පියා දිගට ම ගසන්නට වූයේ ය. ඔහු එය නැවැත්වූයේ ලේ දුටු විට ය.පියා වහා ම දරුවා රෝහලට ගෙන ගිය ද දරුවා ගේ අතේ ඇඟිලි පහ බේරා ගන්නට වෛද්‍යවරු අසමත් වූහ.ඇඟිලි නැති අත දුටු දරුවා පියාගෙන් මෙසේ ඇසුවේ ය.’තාත්තෙ, ආයෙත් මගෙ අතේ ඇඟිලි වැවෙන්නෙ කවද ද?’ශෝකය දරා ගත නොහැකි වූ පියා සිය අලුත් කාරය සොයා ගොස් ඊට පහර පිට පහර දෙන්නට වූයේ ය. දරුවා ගලින් රියේ කුරුටු ගාන ලද දේ ඔහු ගේ නෙත ගැටුණේ මෙවිට ය.’තාත්තෙ මං ඔයාට ආදරෙයි’මේ කතාව කියැවූ මම බලවත් සේ කම්පාවට පත් වීමි.එබඳු ම අත්දැකීමක් මා විඳ තිබේ.ඒ මගේ ළමා කාලය යි.මහ ගෙදර පැවති උත්සවයකට සහභාගි වනු පිණිස අපි එහි ගොස් සිටියෙමු.දිනක්, බාප්පා ගේ අලුත් මොටෝ රිය ගරාජය අසල නවතා තිබෙනු දුටු මම උල් යමක් ගෙන එහි බාප්පා ගේ නම කුරුටු ගෑවෙමි.පසු දා රිය සෝදද්දී මේ දුටු බාප්පාට බෙහෙවින් කේන්ත් ගියේ ය. එහෙත් කෝපය සඟවා ගෙන සිය කාමරයට වැදුණු ඔහු නිහඬ ව සිටියේ ය.බාප්පා ගේ වෙනස තේරුණ පුංචි අම්මා ඊට හේතුව විමසුවා ය. බාප්පා එය ඇයට හෙළි කළේ ය. එතැන් සිට පුංචි අම්මා ගේ හැසිරීම ද වෙනස් විය.මේ දෙදෙනා ගේ හැසිරීමෙහි ඇති අමුත්ත දුටු මගේ මව ඊට හේතුව කුමක් දැයි විමසුවා ය.හේතුව දැක්විණ. එහෙත් මපියාට එය නොකියන ලෙස ද ඉල්ලිණ.එහෙත් ඒ හානිය වෙනුවෙන් යමක් කළ යුතු යැයි සිතූ මව හානිය අවම කොට මපියාට කීවා ය. කෝපයට පත් මපියා හානිය සියැසින් ම දැක බලා ගනු පිණිස කාරය සොයා ගියේ ය. කුරුටු ගෑම දුටු මපියා ගේ කෝපය දෙගුණ වූයේ ය.මා සිටියේ මිදුලේ සෙල්ලම් කරමිනි.පියා මවෙත කඩාපාත් වූයේ ය.’ඇයි අර කාරෙකේ කුරුටු ගෑවෙ?’ ඔහු මගේ අතකින් අල්ලා ගත්තේ ය.’මං කුරුටු ගෑවෙ නෑ. කාරෙක බාප්පගෙ හින්ද ඒකෙ එයාගෙ නම ලිව්ව. එතකොට ඒක කාටවත් හොරකම් කරන්න බෑනේ’ මා කීවේ හපන්කමක් කළාක් මෙනි.මෙවිට ම බාප්පා අප අතරට පැන තාත්තා ගේ දඬුවමින් මා මුදා ගත්තේ ය.’අයියෙ දරුවට ගහන්ඩ එපා! නොදන්න කමට කරපු දෙයක්නෙ.’පසුව ඔහු රිය පිළිසකර කරවා ගෙන පැමිණියේ ය.එහෙයින් අර දරුවාට වඩා මම වාසනාවන්ත වීමි.අන්තර් ජාලයට ඒ පුවත ලියූ ලේඛකයා ලිපිය අවසානයේ මෙසේ ලියා තිබිණි.’බඩු භාණ්ඩ ඇත්තේ මිනිසා ගේ පාවිච්චියට ය. මිනිසුන් සිටින්නේ ආදරය කරුණාව දැක්වීමට ය.’  කැලණියේ ධර්මාලෝක මාවතේ නයනා දීප්ති ගුණරත්න මෙණෙවිය විසින් යොමු කරන ලද ලිපියක් ඇසුරිනි.දුර බැහැර පෙදෙසක උසාවියක් හමුවේ පෙනී සිටීමට මට සිදුවී තිබිණ.එය මට නුහුරු පෙදෙසකි. මින් පෙර මා එහි ගොස් ද නොතිබිණි.එනිසා ම කලින් දා එහි ගොස් හෝටලයක රෑ නැවතුණෙමි.පසුදා පහන් විය. මම වේලාසන ම උසාවිය බලා පිටත්වීමි.ජංගම දුරකථන රැගෙන උසාවියට ඇතුළුවීමට ඉඩ නොදිය හැකි බව ආරක්ෂකයෝ කීහ. ඒවා තමන්ට බාර නොගත හැකි බව ද ඔවුහු අවධාරණය කළහ.මෙය මා බලාපොරොත්තු නොවූ තත්ත්වයකි.උසාවියට කිට්ටු තැනෙක ජංගම දුරකථනය රඳවා තැබීමේ අරමුණින් මම ආපසු හැරුණෙමි.මා ඇස ගියේ බාලිකා විදුහලකට ය. හිටපු අධ්‍යාපන අධ්‍යක්ෂවරයකු වන මට නිසැකව ම මේ විදුහලේ දී සහයෝගය ලැබෙන බවට මා තුළ විශ්වාසයක් විය. මම වහා ම විදුහල්පතිනිය සොයාගියෙමි.මගේ අනන්‍යතාව හෙළි කළ මම මා මුහුණ දී ඇති අනපේක්ෂිත තත්ත්වය පැහැදිලි කර උපකාරයක් හැටියට මගේ ජංගම දුරකථනය තබාගන්නා ලෙස ඉල්ලීමි.ඇය මගේ ඉල්ලීම එකහෙළාම පිළිකෙව් කළාය. මම මොහොතක් ගල්ගැසුණෙමි.අනතුරුව, මම වහාම ආපසු හැරී පාරට ආවෙමි.නියමිත වේලාවට උසාවිය හමුවේ පෙනී සිටීමට නොහැකි වේදෝ යි බියක් මට දැනිණ.මා අසල කඩයක් විය.මම එහි ගොස් හිමිකරුට මගේ ප්‍රශ්නය කියා උදව් පැතීමි.අනුන්ගේ ජංගම දුරකථන තබාගැනීමෙන් තමන්ට අත්විඳීමට සිදු වී ඇති ගැහැට පිළිබඳව ඔහු විස්තර කරන්නට පටන් ගත්තේ ය.ඔහු මගේ ඉල්ලීම පිළිකෙව් කළ කාරුණික ආකාරය මා තුළ පැහැදීමක් ඇති කළේ ය. මම ඔහු වෙතින් ද මිදී යළි පාරට ආවෙමි.මට දෙව් මැදුරක් පෙනිණ. මම වහ වහා එහි ගියෙමි.මා එහි දොරට තට්ටු කළේ නොඉවසිල්ලෙනි.දොර විවර විය. මා ඉදිරිපිට පෙනී සිටියේ මඳ සිනාවෙන් මුව සරසා ගත් අයෙකි. මේ දේවගැතිතුමන් විය යුතු යැයි මට සිතිණි.කලින් දෙදෙනාට කී කතාවම මම ඔහුට ද කීමි.’ෆෝන් එක ඕෆ් කරල දෙන්නකො’ ඔහු අර සිනාවෙන් යුතුව ම කීවේ ය.මම එය ඕෆ් කර ඔහුට බාර දී, සමුගෙන, වහ වහා උසාවිය බලා ගියෙමි. මගේ අනන්‍යතාව හෙළි කිරීමට අමතක වූ බව මතක් වූයේ ද ඒ අතර ය.නඩුව නිමා වීය. මම උසාවියෙන් පිටවීමි. සිරිපොද වැස්සක් වැටෙමින් තිබිණ.මගේ අරමුණ වූයේ ඉක්මනින් ම නවාතැනට යෑම ය. ඉන්පසු ගම රට බලා පිටත්වීම ය. මම අඩිය ඉක්මන් කළෙමි.මට දෙව්මැදුර පසුවිය. ජංගම දුරකථනය එහි තැබූ විත්තිය මට සිහිපත් වූයේ ද එවිටය.ආපසු හැරුණු මම දෙව්මැදුර බලා දිව ගියෙමි. දොරට කිහිප වරක් තට්ටු කළ ද එය නෑරිණි.පමා වුවහොත් බසය මඟහැරෙනු ඇත. කෙසේ වෙතත්, නවාතැනට ගොස් ආපසු මෙතැනට එමි’යි යන අදහසින් මම යළි පාරට හැරී ගමන වේගවත් කළෙමි.කිසිවකු මා අමතන බවක් මට හැඟුණේ මා එසේ වේගවත් ගමනින් යද්දී ය. මම හැරී බැලුවෙමි. අමුත්තෙක් මට කතා කරයි. මම ඔහු වෙත ගියෙමි.’ෆාදර් කිව්ව මහත්තයට ෆෝන් එක දෙන්න කියල. ඉන්න! මං අරගෙන එන්නං!’ කී ඔහු ගෙතුළට ගියේ ය. ගිය හැටියේ ම වාගේ ආපසු ආ ඔහු දුරකථනය මට දුන්නේ ය.මේ මනුස්සකමින් මම වශී වීමි. මා ඔහු ගේ දෑත කොපමණ වේලාවක් තරයේ අල්ලා ගෙන සිටියේ දැයි මට නිච්චියක් නැත. බසය මඟහැරීමට පෙර යා යුතු නොවේ දැයි යටි සිත සිහිපත් කළෙන් මම යථා ලෝකයට ආවෙමි.’ෆාදර්ට අනේක වාරයක් ස්තුතියි කිව්ව කියල කියන්න! අනේ, මතක් කරලම කියන්න! ඒ වගේම ඔයාටත් බොහොම ස්තුතියි! මං ගිහිං එන්නං!සමුගත් මම සැහැල්ලුවෙන් ආපසු ආවෙමි. ඒ මොහොතේ ම’සිත පමණක් නොව ගත ද ඒ මිනිස්කමින් කුල්මත්ව ගිය බව හැඟිණ.’ඔබ දෙවියන් දුටුවෙහි ය.’ මසිත මට කීවේ ය.  හිටපු නියෝජ්‍ය අධ්‍යාපන අධ්‍යක්ෂ, පිළියන්දල එස්.බී.රත්නායක මහතා විසින් යොමු කරන ලද ලිපියක් ඇසුරිනි.මම තැපැල්හලට යමින් සිටියෙමි.දැරියක් බළල් පැටවකු අත දරා පාර අයිනේ සිටියා ය.’අනේ මේ පැටිය අරං යන්ඩ!’ ඇය මඟ යන එන්නන්ගෙන් ඉල්ලා සිටියා ය.කවුරුත් ඇය දෙස බලා, ඇගේ බස ගණන් නොගෙන ම තම ගමන යන්නට වූහ.’අනේ මේ පැටිය අරං යන්ඩ!’ඇය මගෙන් ද ඉල්ලීම කළා ය.මම නැවති ඇගෙන් තොරතුරු විමසිමි.’අනේ නැන්දෙ, මම පූස් පැටියන්ට හරිම ආදරෙයි. ඒ හින්දයි මං මේ පැටියව දුර ඉඳල ගෙදර අරං ආවෙ. ඒත් අම්ම කියනව, “එපා. උගෙ නැට්ට කැතයි” කියල. අනේ නැන්දෙ මේ සතාව ඔයා අරං යන්ඩ’ඇය බළල් පැටවා මට දිගු කළා ය.මම බළල් පැටවාගේ වල්ගය දෙස විමසිල්ලෙන් බැලීමි. කතාව ඇත්තකි. උගේ වල්ගය අගින් දෙකට බෙදී තිබේ. හරියට පියරු මලක් මෙනි.අහිංසක දැරියගේ ඉල්ලීමට පිටු නොපෑ හැකිය. ඒ ඇරත්, බළල් පැටවාට මගේ හිත ගියේ ය.එතැන් පටන් ඒ බළල් පැටවා අපේ ගෙදර සුරතලා බවට පත්වූයේ ය. කෙමෙන් ඌ ලොකු මහත් වූයේ සිත් අලවනසුලු සුන්දරත්වයක් උරුම කර ගනිමිනි.තරුණ වියට එළඹි මේ හුරතලා දිනක් හිටිහැටියේ ම අතුරුදහන් වූයේ ය. සොයා බැලුව ද හමු නොවීය. මට දැනුණේ පාළුවකි. උගේ කෝප්පය හා පිඟාන නෙත ගැටෙන විට හිතට ශෝකයක් එන බැවින් මම ඒවා නොපෙනෙන තැනක සැඟවූයෙමි.සති කිහිපයක් ගෙවී ගියේය.රැයක බළල් හුරතලාගේ හඬ ඇසිණ. මම දොර හැරියෙමි. ඌ මා දෙපයේ ඇතිල්ලෙන්නට වූයේය. ඌ කියන කතාව මට නොතේරිණ.කෝප්පය හා පිඟාන යළි එළියට ගන්නට කාලය ආවේය.බළල් හුරතලා යාබද ගෙදරක බළල් හුරතලියක හා පෙමින් වෙළී ඇති බව මට වැටහිණ.විටෙක ඌ වත්ත පහළට ගොස් යාබද නිවසෙහි වෙසෙන බළල් හුරතලිය අමතයි. එවිට ඇය ඔහු වෙත දිව එන්නීය. දෙදෙනා මුහුණට මුහුණ ළං කරගෙන මොන මොනවාදෝ කියා ගනිති.බළල් හුරතලිය මවක වන ලකුණු පහළ වී ඇති බව පසුදිනෙකදී මට වැටහිණ.දවසක් රෑ වැස්සේ ය. මම කුටියෙහි පියන් පතක් පමණක් විවර කොට පොතක් කියවමින් සිටියෙමි.කළු පැහැති සතෙක් කටින් යමක් ඩැහැගෙන කවුළුවෙන් කුටියට වැදී යහන යට සැඟවෙනු මට පෙනිණ. මම විදුලි පන්දම ගෙන එල්ල කළෙමි. කාරණය මට පසක් විය. බළල් හුරතලිය මවක වී සිටී. ඇය පැටවා ද රැගෙන පියා ගේ නිවසට ම පැමිණ ඇත.මම පරණ තුවායක් ගෙන තෙමී සිටි පැටවා ද මව ද පිසදැමීමි. අනතුරු ව කාඩ්බෝඩ් පෙට්ටියක් සොයාගෙනැ’විත් දෙදෙනාට සුව පහසුව සැලසීමි.මම මවට කෑම ටිකක් දුනිමි. ඇය වගේ වගක් නැතිව අඩවන් දෑසින් බලා සිටියා ය. පැටවා ඇගේ කුසට පයින් අනිමින් කිරි උරා බොමින් සිටියේ ය. ඇය ඔහු තුරුලු කොටගෙන මවු සෙනෙහස විඳින්නීය. ඉතින් ඇයට මොන කෑමක් ද?කෙටි කලක් ගතවිය.බළල් පියා, මව සහ දියණිය සතුටින් විසූහ.බළල් පියා දැන් ඉස්සර මෙන් පිඟානේ කෑම සියල්ල ගිල නොදමයි. ඌ කන්නේ බාගයකි. ඉන්පසු ඌ අමුතු හඬක් නංවයි.එවිට බළල් බිරිය පැමිණ සැමියා ඉතිරි කළ කොටස මහත් කැමැත්තකින් කා දමා තම මුහුණ සැමියාගේ මුහුණට ළං කරගෙන සිටින්නී ය.විටෙක මට එදා බළල් පැටවා දුන් දැරිය සිහිපත් වෙයි. ඇය කොතැනක සිටිනවා දැයි නොදනිමි. ඇතැම් විට තැපැල් කන්තෝරු පාරේ දී ඇය අහම්බෙන් මුණගැසෙනු ඇති. එවිට මම ආරංචිය දෙමි.’අනේ නැන්දෙ මටත් ආසයි බලන්ඩ! ඔයත් මං වගේ පූස් පැටියන්ට ආසයි නේද?’ ඇය එසේ කියනු ඇත.ඇගේ මුහුණේ පිපෙන සතුට මට විඳගත හැකි ය.සොබාදහම අපට කෙතරම් සුන්දර දේ දී තිබේ ද? විමසුම් ඇසත්, මැදිහත් සිතත්, අවබෝධයත් ඇත්නම් අපට ඒවායේ මිහිර විඳගත හැකිය.  කැකිරාවේ, ඉහළගම, අනුලා මුණසිංහ මහත්මිය විසින් යොමු කරන ලද ලිපියක් ඇසුරිනි.නෙළුම් විල, සිළුමිණ,ලේක්හවුස්, කොළඹකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>24</day>
    </date>
    <link>http://www.silumina.lk/2011/04/24/_art.asp?fn=as1104245</link>
    <topic>මනරංජන දර්ශනීය ලංකා...</topic>
    <author/>
    <content>මනරංජන දර්ශනීය ලංකා... යාල වනෝද්‍යානයේ කුරුලු අසිරිය මිරිස්ස රිටිපන්න ධීවරයෝ ඔබ නෙත ගැටෙන අප රටේ සොඳුරු දසුන් පහත ලිපිනයට අප වෙත යොමු කරන්න.මනරංජන දර්ශනීය ලංකා ’සිළුමිණ’, ලේක්හවුස්, ඩී.ආර්.විජේවර්ධන මාවත, කොළඹ 10.ඊමේල් - editor@silumina.lk (එවන ඡායාරූප JPEG-Images ලෙසින් එවිය යුතුය.)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>24</day>
    </date>
    <link>http://www.silumina.lk/2011/04/24/_art.asp?fn=as1104246</link>
    <topic>යව්වන උයන</topic>
    <author/>
    <content>යව්වන උයනකුරුල්ලන් වෙමු අප පියාඹන නිල් අහසතටු සල සලා පියාඹමු මා සොඳුරආදරයේ ඉම සොයමින් පියාඹමු තව දුරටඉතින් මෙවැනි සැපතක් තියේවිද ලොවේ වෙන හිරු බැස ගොසින් සඳ නැඟෙනා විටසිනාසෙමින් හමුවෙමු අපේම ලොව තුළයළිඳු සඳ බැස හිරු නැඟෙනා විටතටුසලා පියාඹමු නිල් ගුවනඕෂදී චන්දිමාකළුතරකොරටුවට දිව්වාය ඇය පොඩි උන්ගේ බඩගින්න නෙළන්නට මත පොළොව මත කීර කොළ ලෙසින් ලියලන ඈ දෙස බලන් සිටි අහසඅඬන්නට සැරසිණු දිව ඇවිත් නැවත ඇය පොල් අතු සිදුරින් අහස දෙස බලා තැබුවාය මැටි කෝප්පයඅහසෙහි කඳුළු එකතු කරන්නට ඇගේ කඳුළු අහසෙනි කඳුළු සමඟ පෑහුණු කළහිච්චි නංගි පැමිණ කෙළි දෙළෙන් කලතයි ඒ කඳුළු මැටි කෝප්පය හෙට දිනට උරුම ඇගේ කඳුළ සොයනවා වද්ද?අයි.ඩබ්. අරුණ ගයාන්කලල්ඇල්ල - කහවත්තවිටෙක අසරණ වෙලා මගේ ළඟටම වෙලා මං කියන දේ කරන අහිංසක මගේ සිත...තව විටෙක රළක් සේ උරණ වී මා සමඟ මගේ හැඟුමත් තලන නොහික්මුණු මගේ සිත...පෙර සේම යළිත් මා, ගතට නුඹ ළංවෙලා සමාධි සුව සදන් සදාදර මගේ සිත...රේණුකා ගුලවිටහල්කදවිලපයාගලජීවිතයේ මා ලද උතුම්ම ප්‍රේමය ඔහුගෙන් ලැබූ සෙනෙහස බව අමතක කරන්නට නම් මිය ගොස් යළි ඉපදිය යුතු ය. එහෙත් මගේ අනුවේදනීය ආදර කතාවේ අවසානය සනිටුහන් වන්නේ මට ඔහු අහිමි වීමෙන් නම්, අද මා අතීතයට සමුදිය යුතු අවස්ථාවකට මුහුණ පා සිටින්නේ නොවේ ද? එහෙත් මගේ සඳ විහිළුවකැයි සිතා පහනක් දල්වා සැනසෙන්නට මට සිත එකඟ කරගත නොහැකිය!මගේ ලස්සන අහිංසක ආදර කතාව කිසිදු වටිනාකමක් නැති අතීතයට එකතු වී ගොස් ය. වටිනාකමක් නැතැයි ඔබ ඉවත ලූ අතීතයට සිත දිව යයි. ආදරෙන් බැඳී ඔබ මා සමීපයේ උන් දවස් මට සිහිපත් වේ. ඔබේ ආදරණීය බව මා සිත දවා අළු කරනට තරම් ප්‍රබල ය... එහෙත්... සියල්ල වෙනස් වී ගොස් තිබේ. මගේ සිත පමණක් වෙනස් වී නැත! ලොව අන් සියල්ල වෙනස්ව යද්දී අප පමණක් වෙනස් නොවීම දුකක් බව මට පසක් කළ බණ පදය ඔබ ය... ඔබේ ආදරය ය.ඔබ මා ළඟ උන් කෙටි කාලයේ ජීවිතයේ සියලු සැප සම්පත් මා සතුව තිබුණා නොවේ ද? ඔබ මගේ ජීවිතය එතරම්ම පරිපූර්ණ කළ බව, අංගසම්පූර්ණ කළ බව කෙලෙස අමතක කරම් ද? ඔබේ ආත්මයට, ආධ්‍යාත්මයට මා යශෝදරාවක් සේ පේවී භක්තියෙන් ආදරය කළ ද, ඔබට ඒ සියල්ල අමතක කළ හැකි වූයේ සසර මා කළ කවර පවකින්දැයි සිතාගන්නට මා තවමත් වෙහෙසෙමි! ඔබට මිරිඟුවක් වූ අපේ ආදරය මට සදාකල්ම ජීවිතයේ ඒකායන සැබෑව වූ බව ඔබ දන්නේ නැත!කෑ ගසා හඬන්නට මට ඕනෑ කරයි. එහෙත් ජීවිතය කියා දුන් සෙනෙහසේ ඇදුරිඳුන්, ජීවමාන දෙව් කුමරෙකු වී පැමිණ මට කියා දී ගියේ හඬන්නට නොව... කඳුළු අතරින් සිනාසෙන්නට ය. එනිසා තවමත් ඔබ නමින්, මේ වේදනා මධ්‍යයේ සිනාසී සිටින්නට මට ඕනෑ ය. එහෙත්... අනේ මට කියාදෙනු මැන, මා කෙලෙස සිනාසෙන්න ද...? අද මගේ සඳ අහසේ ය. මා එදා උන් පහන් තාරකාවිය නොව, පොළොවට කඩන් වැටුණු තනි තරුවකි!මලීහිස් ආකහේ සිඹින දේවදාර ගස් අතර පුංචි හිඩැස් වලින් මං හැම තැනම ඔයාව හෙව්වා. ඔයා පේන්නවත් නෑ... වෙනද වගේම අදත් මේ පුංචි බංකුව උඩ, හීතල පින්නෙ. මං ඔයා එනකම් කොච්චර වෙලා බලන් ඉන්නව ද? තප්පරෙන් තප්පරේ... මට මහ බයක් දැනෙනවා. ඔයා ඉද්දි දැනෙන සතුට සැනසුම කවුද මගෙන් උදුරන් යන්න හදනව වගේ...සේපාලිකා ගහේ මල් හීතල හුළඟට ගහගෙන ඇවිත් මගේ දෙපා ළඟ නතර වුණා. සුවඳයි... අහිංසකයි... ඔයා වගේම අහිංසකයි...ඒත්... මගෙ ඇස් රිදෙනවා... අද බලන හැම තැනම පේන්නෙ එයාව... මට බයයි. ඔයා දන්නවා. මං හැමදාම රෑ වෙද්දි මෙතන්ට එන්නෙ ඔයාව දකින්න කියලා. ඔයාට මාව මඟ හරින්න බෑ. මගෙ පුංචි හිතේ කවිකාරකම් මවන්නෙ ඔයා. ඔයා ළඟ ඉද්දි දෙගොඩතලන මගෙ කවි හිතට සීමා මායිම් නෑ.ඒත්... ඔයා ආවෙ නෑ... දැන් මට බේරිලා යන්න බෑ... එයා ඇවිත්... මගෙ පපුව ගැහෙනවා. එයා මගෙ ළඟම. මම කැමති නෑ එයාට... ඔයා දන්නවා, මං එයාට කොච්චර බය ද කියලා. එහෙව් එකේ, ඇයි එයා මං ළඟට එනකම් ඔයාට එන්න බැරිවුණේ... මට එයා ළඟ ඉද්දි කවි ලියන්න තියා එක සිතුවිල්ලක්වත් හිතට එන්නෑ.කණාමැදිරි එළියක්වත් නෑ අද... මං යනවා එයාගෙන් මිදිලා. ඒත් මං දන්නවා... මගේ පුංචි හිතේ බලාපොරොත්තුවක් තියෙනවා... ඔයා හෙටවත් එයි කියලා.මගේ කවි හිතේ තනි නොතනියට හැමදාම ‘සඳ’ නුඹ හිස් ආකහේ එළියක රන් පායන වග මං දන්නවා. ඒත් අද වගේ ‘අඳුර’ මං ළඟට එනකම් ඉන්නෙපා...ඒ මං ‘අඳුර’ට වඩා ‘සඳ’ට ගොඩක් ආදරේ නිසා...  චමිලා දර්ශනී පතිරගේශ්‍රීපාලි මණ්ඩපයආත්මයෙන් ආත්මයට ඔබේම වන්නට තරයේ සපථ කළෙමි මම ඒ පින්බර බෝ සෙවණේදී... පෙර දිනයේ දී යළි යළි විමසුව මුත් මට ඔබට දීමට ඇත්තේ එකම පිළිතුරකි. සැබවින්ම ඔබ මට තරුවකි. මා සිත් අහස පුරා දිදුලන සුදීප්තිමත් තාරුකාව ඔබ බව පවසන්නේ හද බැතියෙනි. අකුරු කළ පෙරමඟට පැමිණි ළකල් සුහදාණෙනි. දිවි සැරිය සරු නොවූයෙන් කිසිත් නැත දෙන්නට ඔබම මට දුන් සොඳුරු සිත හැර...කීමට බොහෝ දේ තිබූ නමුත්, අමිත් නම් වූ නමේ අර්ථයෙන්ම අප්‍රමාණ වූ ඔබේ සෙනෙහස හමුවේ මට වදන් ගලපා ගත නොහැකි තරම් ය. එය කැටි කොට ගත් කළ ගීතයකි. මම මෙසේ අකුරු කරමි...ඔයාගෙම,මැණික...හුදෙකලා සයනයක පාළුවට කඳුළු මල් පිපෙනවා හීනියට හිනා වෙන නුඹේ තරු දෑස මට මැවෙනවාපැතු පැතුම් කුමරුනේ හදවතට බර වැඩි ද හිතෙනවා හීනයක පාවෙලා නුඹ ළඟට එන්න මට හිතෙනවාදිල්හාරා පියුමීකැලණිය විශ්වවිද්‍යාලයගීයක් ලියුවේ ඔබට ගයන්නට - නොවේ ම’ සිත සනසා ගන්නයිකඳුලක් නැගුනේ ඔබට පෙනෙන්නට - නොවේ සුසුම් පොදි වැඩි හින්දයිඉවසා සිටියේ ඔබව ලබන්නට - නොවේ සතුට මගේ ඔබ හින්දයිසෙනෙහස පිදුවේ නැවත ලබන්නට - නොවේ විදිය යුතු ඔබට නිසයිඉඳුනිල් භාග්‍යා බමුණුසිංහඅඟුණුකොළපැලැස්සවැඩ නිම වී ගෙදරට එනතුරු ගෙපිළේ හිඳගෙන දෙනෙත අයාගෙන පාරට එබෙමින්බලා හිඳින මගෙ අප්පච්චී මගේ ජීවන ගමනේ පුන්සඳ මෙන් එළිය දෙමින් පසුපස සෙවණැල්ලක් මෙන්නුඹ හිටියා අප්පච්චී ගෙපිළ ම අද පාළුවෙලා ගෙය ඇතුළත් පාළුවෙලා සුවඳවත් මතකයක් තබාමුළු ගෙදරම පාළු කරලා නුඹ යන්න ගිහින් අප්පච්චිඉන්ද්‍රානි මනම්පේරිකඹුරුගමුවමිදෝරිය අවන්හලේ පළමු දා ඔබ දුටුව නොසිතුවෙමි මේ තරම්ළං වේවි කියා මට... දයාබර නොරිකෝ සං, ඔබ මගේ කරගෙන මවු රට කරා ගිය තැනඔබ විඳින අපහසුව සිතා... මිස, නොපෙනෙනා අනාගතයකට බයේ හැර නොගිය වඟදැනේවී... මගෙ කවිය දුටුව විට යම් දිනක...එච්. එම්. නුවන්තිකාසඳමාලි හේරත්මගේ ජීවිතේ වෙනස් වෙලා හිතාගන්න බැරි තරමට. ඒකට හේතුව ඔබ. ආදරය ගැන පොතින් පතින් විතරක්ම දැනං උන්නු මං ආදරේ අද්දැකීම වින්දෙ ඔබෙන්. ආදරයේ මුල් අකුරු මට ඉගැන්නුවෙ නුඹ. මල් පෙත්තකටත් වඩා සිනිඳුවට මට ආදරය කළ ඔබ... මහමෙරක් තරම් උහුලගන්න බැරි තරමට ළෙන්ගතුව මට ආදරය කළ ඔබ... විශ්වාස කරන්න බැරි තරම් මගෙන් ඈතට ගිහිං.කුළුඳුලේම උපන් මගේ ආදරය නුඹේ නමින්ම වන්නට හේතු උනේ දරාගන්න බැරි තරමට නුඹේ ආදරය උණුසුම් වූ නිසයි. ඒත් ඒ ආදරේ කොහේදෝ හැංගිලා ගිහින්. මට තේරුම් ගන්න බැරි... මට හොයා ගන්න බැරි තැනක අතුරුදන් වෙලා ගිහින්. මං තාමත් උත්සාහ කරන්නේ නුඹේ ඒ ආදරේ හොයාගන්නට. ඒ වුණත් ඔබ මට දැන් ආදරේ කරන්නේ නැහැ කියලා... නුඹේ ආදරේ මට ලැබෙන්නේ නැහැ කියලා... මට දැන් තේරෙනවා.ඔබට කථා කරන්නට එපා කියලා මට කියන්නට පුළුවන් උනෙත් ඒකනේ. මාව අහම්බෙන් හෝ මුණ ගැහුනු දිනකදීත් ඔබ මාව පයට පෑගෙන දූවිල්ලක තරමට නොසලකා හැරිය ආකාරය මට වටහලා දුන්නේ ඔබ මට වෛර කරන වග. මට එහෙම කරන්නට එපා කියලා ඔබෙන් ඉල්ලන්නට මට අයිතියක් නැත්තෙ මං ඔබේ උනාට ඔබ මගේ නොවන නිසාත්... ඔබ මට ආදරේ නොකරන නිසාත්...බලාපොරොත්තුවක්... අරමුණක්... නැතිව ඔහේ ගලාගෙන ගිය මගේ ජීවිතයට අලුත්ම අලුත් බලාපොරොත්තුත් එක්ක ආදරේ පොදි බැඳන් මං ළඟට ආවේ ඔබයි. මං තාමත් ඒ ආදරේට ලෝබකම් කරනවා. මට ඕනෙ උනේ කිසිම කොන්දේසියක් නැතුව නිදහසේ ඔබට ආදරේ කරන්නට විතරමයි. ඔබව මගේ කරගන්න ආත්මාර්ථකාමී හැඟීම මං ළඟ කවදාවත් තිබුණෙ නැහැ. ආදරේ ගැන මං ලස්සනම හීන දැක්කෙ ඔබෙන්. ඒත් ඒ ලස්සන හීනෙ ඔබ සුනු විසුනු කරලා දැම්මෙ නපුරු විදියට.මං හීනෙකින් වත් ඔබට වත්, අපේ ආදරේටවත් වරදක් කළේ නැහැ. මං ඔබට කළ එකම වරද කිසිවක් ආපසු බලාපොරොත්තු නොවී ඔබට ආදරේ කළ එක විතරමයි. ඒත් අන්තිමට මට ඉතුරු උනේ කඳුළු විතරමයි. ඒ කඳුළු තාමත් උණුහුම්. කඳුළු මේ විදියට අකුරු කරන එක හුඟක් අමාරුයි. හැබැහින් ඔබ නොඑන බව දැන දැනත් මං තාමත් මග බලා ඉන්නවා හීනෙන්වත් ඇවිදින් ඔබ ඒ කඳුළු පිස දමයි කියලා.මං හිතුවා ඔබේ ආදරේ මගේ ජීවිතේට ශක්තියක් වෙලා මඟ කියාවි කියලා මට ජීවිතේ දිනන්නට. ඒත් අවසානෙට උනේ නිහඬව... නිසලව... ගලා ගෙන ගිය මගේ ජීවිතේ පාර වෙනස් උනු එකයි. ඔබ වත්පොහොසත්කම්වලින්... සමාජ තත්ත්වයෙන්... උගත්කමින්... විතරක් නෙවෙයි රූපයෙනුත් මට වඩා හුඟාක් ඉහළ තැනක හිටියේ. ඒ ජීවිතේ ඔබ ලැබු දේවල් බොහොමයි. ඔබ ආදරය කරන පිරිස බොහොමයි. ඒ සියලු දේ මැද මං හිටියේ මං තියා ඔබවත් නොදන්නා නොවටිනා පුංචිම පුංචි තැනක. ඒත් ඒක මං වටහා ගන්නකොට මං හුඟාක් දුර ගිහින්... ඔබට ආදරේ කරන එක නතර කරගන්නට බැරි තරම් දුරකට ගිහිං...පුංචි එකෙක් වගේ ඔබේ පපුවට තුරුලු වේවී... ඔය ඇස්වලට එබිලා... අයිස් ක්‍රීම් එකක් ඉල්ලපු වාර අනන්තයි. ඒ වුණත් දිවි හිමියෙන් ඔබට ආදරේ කරපු පුංචි කෙල්ලට අයිස් ක්‍රීම් එකක් අරං දෙන්නට තරමට කවදාකවත් ඔය හිත දිය උනේ නැහැ. අන්තිම මොහොතේ... ඔබෙන් සමුගෙන දුර ඈතකට යන්න හදන වෙලාවේ ඔබේ දෙපා මුල වැඳ වැටුණු මාව නැගිට්ටවන්නවත් ඔබේ උර මඩල නැමුනේ නැහැ. මගෙ ඔළුව අතගාලා පෙර දවසක කිව්වා වගේ “දුක් වෙන්න එපා මැණික කොහේ ගියත් මං ඔයා ළඟ ඉන්නවා” කියන්නවත් ඔය මුව විවර උනේ නැහැ. ඔබේ අත්දෙක සෙලවුණේ නැහැ.ඔබ මට දීලා තිබුනු පුංචි මතකය ඔබට ආපසු දෙද්දි ඔබ මං දිහා බලාන උන්නෙ උපහාසෙන් වගෙයි... පෙර දවසක නුඹ මගෙන් ආදරේ කියන්නෙ මොකක්ද ඇහුවාම මං කිව්වා මතකද ඒක දෙන්න ඕනි දෙයක්... බලෙන් ගන්න බැරි දෙයක් කියලා. ඒත් ඔබ ඒ වෙලාවේ හිනා වෙලා නිහඬ වුණා. ඒත් මට දැන් තේරෙනවා. ආදරේ කියන්නේ බලෙන් ගන්න බැරි දෙයක් බව. ඒ වුණත් මං තාමත් දන්න... මට දැනෙන එකම දේ තමයි... මගේ මරණය වන තුරුම මට ඔබව මතකයෙන් නික්මවන්නට නොහැකි බව. ඔබට තිබුණු ආදරය කාටවත්ම උදුරගන්නට බැරි බව. සත්තමයි මගෙ රත්තරං එදා ඔබට මං ආදරෙයි කිව්ව දවසෙ වගේම... මුළු ලෝකෙටම හොරෙන් ඔය ඇස් දෙක දිහා බලන් උන්නු දවසක ඔබට ආදරෙයි කිව්ව තරමටම... මේ දැනුත් මං ආදරෙයි ඔබට...ඒත් ඔබ මට වෛර කරන තරම්... මං දුරකථන ඇමතුමක් ගන්න හැම වේලෙම “මට හරියට වැඩ පස්සෙ ගන්න” කියලා මාව පුළුවන් තරම් රිද්දුවට මං ඔබට එහෙම කරන්නෙ නැහැ.මට එහෙම කරන්න බැරි මං තාමත් ඔබට ආදරේ කරන නිසා වෙන්නැති. ඔබ සතුටින් ඉන්න. මට ඕනෙ උනේ හැමදාම ඔබේ සතුට විතරයි. මං දන්නවා ඔබ දැන් ඉන්නෙ සතුටින් කියලා. මගේ හිත සනසාගන්නට මට ඒ ඇති.මං ඔබට දුරකථන ඇමතුම් දීලා ආයෙමත් කරදර කරන්නෙ නැහැ. ඔබේ අනාගත මාවතේ කඳුළු නොලබා සිනාමල් විතරක්ම පිපෙන්නට මං ආශිර්වාද කරනවා. ඒත් මගෙ රත්තරං ආදරේ කරන්නට ඔබ මාව ගෙන ගිහින් මාව තනි කරලා... මාව අතරමං කරලා දාලා... ගියපු තැන තාමත් මං බලාන ඉන්නවා මට හොයාගන්නට බැහැ පාර. මට පාර කියන්නට ඔබ ආදරේ අරං එයි කියලා මගෙ හිත මට කියනවා. ඒ විශ්වාසය හිතේ ගැඹුරුම තැනක තියාගෙන මං මැරෙන කල්ම මග බලාන ඉන්නවා... ඔබ එයි කියලා නපුරු හීනයක් නොවී... සුබ සිහිනයක් වෙලා... මගේ විසිරුණු හිත එක රැහැනින් බැඳ තබන්නට... මගෙ රත්තරං ඔබට බුදු සරණ පතමින් මං නවතින්නම්, .එස්. නිලුශිකා සංජීවනීඅලව්වචරිතා පි‍්‍රයදර්ශනී පීරිස්ජීවිතයේ සුන්දරම කාලයෙ පාසල් කාලය කියලා තමයි මට හිතෙන්නෙ. ඒ සුන්දරත්වය විඳින්න මං හිතන්නෙ මට හැකි වුණා කියලා. මං ගියේ නුගේගොඩ අනුලා විද්‍යාලයට. ඒ කාලෙ හරිම සුන්දරයි. මං කළේ විද්‍යා විෂයන්. ඒත් හිතේ තිබුණේ කලා කටයුතු ගැන. මං හිතන්නෙ මං තෝරාගත්ත විෂය පථය වැරැදියි කියලා. එදා මං කලා විෂය ධාරාවක් තෝරාගත්ත නම් අද ඉන්න තත්ත්වයට වඩා හොඳ තත්ත්වයක ඉන්නවා.විද්‍යා විෂයන් කළා කියලා නැහැ. පාසලේ කලා කටයුතුවලට මං සහභාගි වුණා. කවි කියන්න සිංදු කියන්න මගේ හිතේ පුදුම ආසාවක් තිබුණා. ඒත් මං සාමාන්‍ය පෙළට හැදෑරුවේ නැටුම්. මං හිතන්නේ මට සහජයෙන්ම ගීත හැකියාව උරුම වෙලා තියෙන්නැති.ඒ කාලෙ මට ඒ ගැන අවබෝධයක් තිබුණේ නැහැ. අනුලාවේ ඉන්න කාලෙදි මං අනුල රැජින ලෙස තේරුණා. ඒ දවස්වල සංගීත සංදර්ශන පවත්වන්න මන්නාඩේ සහ කවිතා ක්‍රිෂ්ණමූර්ති ලංකාවට ආවා. අපේ තාත්තලා බාප්පලා ඒගොල්ලො හොඳට අඳුරනවා. ඒත් එය ගැන කුළුපග වෙලා මිත්‍ර සම්බන්ධතා ගොඩනඟා ගන්න අපිට ඕනෙකමක් තිබුණෙ නැහැ. ඇත්තම කියනවා නම් අපිට තේරුමක් තිබුණෙ නැද්ද මන්දා.අද ළමයි නම් ඒ අතින් ගොඩක් දියුණුයි. ඒ ගොල්ලො සම්බන්ධතා ගොඩනගා ගන්නවා. මම හිතනවා අපි ඒ කාලෙ ප්‍රමාද වුණා කියලා. නැත්නම් අපේ ගෙදර නිතරම කලා කටයුතු සිදුවුණ බැවින් කලාකාරයෝ හැම විටම ගැවසුණා. ඒ නිසා අපිට ඒක ඒ හැටි දෙයක් වුණේ නැද්ද මන්දා.ඒත් මගේ හිතේ පුංචි කාලෙ ඉඳලම නිවේදනයට කවි ගායනයට ආසාවක් තිබුණා. මේ හින්දා මට පාසල් කාලයෙන් පස්සේ සවස් වරුවේ ගුවන්විදුලි වැඩසටහන්වලට සහභාගි වෙනවා. ඒකෙන් මගේ හැකියාව වර්ධනය වුණා. මට වැඩසටහනට යන්න බැරි දවස්වලට මම වැඩසටහන රෙකෝඩ් කරනවා. ඒ කාලෙ හිටිය නිවේදක නිවේදිකාවන්ගෙන් මට හොඳ සහයක් ලැබුණා.නිවේදන කටයුතුවලට තියෙන ආසාව නිසාම මං ගෙදරදි පවා නිවේදන රෙකෝඩ් කරලා අහනවා. මං හිතන්නෙ ක්ෂේත්‍රයකට අවතීර්ණ වෙනකොට ඒ සඳහා හොඳ කැපවීමක් තියෙන්න අවශ්‍යයි.මගේ බාප්පා තමයි මාව මුලින්ම ස්වාධීන රූපවාහිනියට හඳුන්වලා දුන්නෙ. ඒ මගේ පළමු වැඩසටහන සුජිකලා ආරාධනා. එතකොට මගේ වයස අවුරුදු 16 යි. ම්හ්... මට මතකයි මං ඇන්දෙ රතු සාරියක්. පළමුවරට මං සාරියක් ඇන්දෙ එදා.කොහොම වුණත් මං ලස්සනට අඳින්න පුරුදු වුණා. මගේ අම්මා කිව්වේ ඇඳුමක් ඇඳලා කණ්ණාඩියෙන් හැඩ බලන්න ඔයාට ඔයා, ලස්සන නම් අනිත් අයටත් ඔයා ලස්සනයි කියලා. අම්මාගෙ උපදෙස් නිසා තමයි මං ඇඳුම ගැන සැලකිලිමත් වුණේ. ඒ කාලෙ අපි අඳින්න ඕනෙ අම්මා කියන විදිහට. අම්මා තමයි හැම එකටම ඇඳුම් තෝරන්නෙ, හැබැයි ඉතින් ලස්සනයි. අද කාලෙ නම් ළමයි අපිට ස්ටයිල් කියලා දෙයි. ඒත් ඒ කාලෙ හරිම වෙනස්.මං කොළඹ විශ්වවිද්‍යාලයේ ජනමාධ්‍ය පාඨමාලාවක් හැදෑරුවා. ජයවර්ධනපුර විශ්වවිද්‍යාලයේ ලේඛකත්ව ඩිප්ලෝමාව හැදෑරුවා. දැන් ජයවර්ධනපුර විශ්වවිද්‍යාලයේ ශාස්ත්‍රපති දෙවැනි අවුරුද්දේ අධ්‍යාපනය හදාරනවා. ඉගෙනීමට වයසක් නෑනෙ.ඒ කාලෙ ආදරයත් අදට වඩා ගොඩක් වෙනස්. අද ආදරය වාණිජකරණය වෙලා. වෙලාවකට හිතෙනවා අද ආදරයක් තියෙනව ද කියලත් වෙලාවකට හිතෙනවා.සිතුවිලි පෙළ ගැස්මරූපාන්ති බුලත්සිංහලජීවිතේ මොනතරම් මායාකාරයි ද කියල හිතෙන්නෙ ආදරෙන් අසරණ වුණාමයි කියලයි මට හිතෙන්නෙ. ඒත් ඒ අසරණ ජීවිතේට අලුතින් පාට දෙන්නවත්, ඒ ජීවිතේට හුස්ම පොදක් වෙන්නවත් මේ ලෝකෙ කවුරුවත්ම නැත්නම් කොච්චර පව් ද? ලෝකෙ හිටපු හැම පෙම්වතෙක්ම හැම පෙම්වතියක්ම එකතු නොවෙන්න ඇති.ඒ නිසාම දුක් විඳින අය ගණන් බලලත් නෑ කවුරුවත්. සමහරු ජීවිතේ නැතිකර ගන්නවා, සමහරු පිස්සො වෙනවා, තවත් සමහරු මිනීමරුවො වෙනවා. ආදරේ ඒ තරමටම නපුරු ද කියන්න මම දන්නෙ නෑ. ඒත් ආදරේට ලස්සන පාට තියනවා, ලස්සන හීනත් තියනවා. ඒ පාට ඒ හීන හැමදේම වැහි පින්නට දියවෙන සායම් වගේ වුණොත්...? එතන ලස්සනත් නෑ හීනත් නෑ. ආදරේ බොළඳයි කියලා සමහරු කියනවා. මමත් ආදරේ අත් වින්දා. මටත් ලස්සන ආදරයක් තිබුණා.ලස්සන හීනත් තිබුණා. ඒත්... අද ඒ හැමදෙයක්ම හීනයක්ම වෙලා ගිහින්. මගේ යාළුවන්ට ලස්සන ආදර කතා තියනවා. ඒවා කියද්දි මට මගේ ජීවිතේ මහා පාළුවක් දැනෙනවා. මම ආදරේ කරේ හරියට ද වැරදියට ද කියන්න දන්නෙ නෑ. ඒ කොහොම වුණත් අන්තිමට ඉතුරු වුණේ කඳුළු... ඔයා ළඟදි දවසක කතා කරලා අතීතෙ තිබුණ මතකයන් ගැන කතා කරා. වෙනදා මම අඬනවා. ඒත් දැන් මට අඬන්න මගේ කඳුළුත් මං ගාව නෑ රත්තරනේ... ඔයා කතා කරේ දරුවෙක් ගැන. දරුවො නෙමේ අඩුගානේ ආදරේවත් තිබුණ නම් හිත හදාගන්න තිබුණා.මොන දේ කිව්වත් ඔයා මාව රිද්දන්නෙ ඇයි කියන්න මම දන්නෙ නෑ. පොඩ්ඩක් හරි හිත පාරවන්න ඔයා දන්නවා. මේ ලෝකෙ හමුවීම් වෙන්වීම් තියනවා. ඒත් අපේ හමුවීමත් අපේ වෙන්වීමත් කවමදාකවත් අපිව ඈත් කරන්නෙ නැති බව හොඳටම විශ්වාසයි. මම ලියන හැම කවියකම නිසඳැසකම ඔයා ඉන්නවා... ඔයාගෙ ආදරේ ඉන්නවා... ඒ හොඳටම ඇති. මට එකම එක දෙයක් තේරෙනවා, ආදරේ මාව දරදඬු කරලා. වෙනද අඬන මම අද අඬන්නෙ නෑ. ඇස් දෙකේ කඳුළු නෑ.ඒ හින්දමද කොහෙද හිතේ පාළුව දඟ කරන්නෙ. හැමදේම කල්පනා කරලා හිත ලෙඩ වෙලා දැන්. මම ඔයාට ආයෙත් එන්න කියන්නෑ. ඒ ඔයාගෙ සතුටට බාධාවක් වෙන නිසා. ඒත්... ඒත්... ඒ දේ කරන්නෙ මුළු හිතම අඬවලා කියල විතරක් ඔයා මතක තියාගන්න.මම ඇඬුවට මගේ හිත ඇඬුවට මගේ ආදරේ කාටවත් උදුරගන්න බෑ. ආදරේ ආත්මාර්ථකාමී. ඒ නිසාම මමත් ආත්මාර්ථකාමී වෙන්න ඇති. ඒත් ඔයා වෙනුවෙන් මගේ ආදරේ හැමදාමත් එහෙමම තියෙයි. මගේ හදවතේ හැම ලේ බිංදුවකම ආදරේ පිරිලා තියනවා. ඔයාට තේරුණත් නැතත් ආදරේ ආදරේම තමයි රත්තරනේ...ඔයාට බුදු සරණයි. චතුකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>24</day>
    </date>
    <link>http://www.silumina.lk/2011/04/24/_art.asp?fn=as1104248</link>
    <topic>කෙලෙස්වලට වසඟ වන්නේ එහි භයානක බව නොදැනයි</topic>
    <author>සාකච්ඡා කෙළේ : රමණී සුබසිංහ</author>
    <content>කෙලෙස්වලට වසඟ වන්නේ එහි භයානක බව නොදැනයිමැදවච්චිය ඉසින්බැස්සගල රාජමහා විහාරාධිපතිඅනුරාධපුර බුද්ධ ශ්‍රාවක භික්‍ෂු විශ්ව විද්‍යාලයේ ජ්‍යෙෂ්ඨ කථිකාචාර්යකඩවත්ගම පියරතන හිමිපසුබිම් කතාවමෙලොව ජීවිතය දුකෙන්, ශෝකයෙන් ගත කරන මනුෂ්‍යයා මිය ගිය පසු පරලොවදී ත් දුකින් ම කල් ගෙවන බව බුදුරජාණන් වහන්සේ ධම්ම පදයේ යමක වග්ගයේ දී දේශනා කොට වදාළහ. මෙලොව දුකින් තැවෙන්නේ කුමක් නිසාද යන කරුණ උන්වහන්සේ එහි දී අවධාරණය කළහ. ‘චුන්ද සූකරික’ නම් ඌරු වැද්දා ගේ කතාවෙන් ඒ කරුණු වඩාත් පැහැදිලි කර ගත හැකිය.ඒ බුදුරජාණන් වහන්සේ රජගහ නුවර වේළුවනාරාමයෙහි වැඩ වෙසෙන සමයෙකි. ආරාමයට යන මඟ අසල නිවෙසක ‘චුන්ද සූකරික’ නම් ඌරු වැද්දෙක් විසීය. හේ පනස් පස් වසරක් පුරා ඌරන් මරා මස් කොට විකුණමින් ජීවිකාව ගෙන ගිය අයෙකි. ඌරු මස් විකුණා ලබාගත් මුදල් ගමට ගෙන ගොස් කුඩා ඌරු පැටවුන් ගෙන ඇති දැඩි කරන්නේ උන් හැඩි දැඩි වූ කල මරා මස් පිණිස සකසන්නේය. ඌරන් මැරීමට පෙර උන් කණුවක බැඳ මස් ඉදිමීම හා එම මස් ඝන කිරීම සඳහා සතරැස් පොල්ලකින් තලන්නේය. උන් ගේ කට අයා ලෝහමය හැන්දෙන් ගින්දර වැනි උණු දිය වත්කරන්නේය. ඒ උණුදිය කුස තුළට පැමිණ මළ සෝදා ගෙන අධෝමාර්ගයෙන් පිටවන්නේය. ඌරන් ගේ සම මසින් වෙන් කිරීම පහසු වනු සඳහා ඒ උණු දියම පිටට වත් කරන්නේය.මේ වධ හිංසා ඉවසා දරා ගත නොහී උන් වේදනාවෙන් මර හඬ තලන්නේය. මේ කිසිත් ගණනකට නොගන්නා ඌරු වැද්දා අඹු දරුවන් සමඟ එක්ව රිසි සේ මස් අනුභව කොට අන් අයට ද විකුණන්නේය.චුන්ද සූකරික ගේ නිවෙස පිහිටියේ වේළුවනාරාමයට යන මඟ අසලය. තුනුරුවන් පිදීම සඳහා බොහෝ ජනයා වෙහෙරට පිවිසෙති. බණ දහම් ඇසීම්, සිල් රැකීම්, දන් පිදීම් කරති. එහෙත් ඌරු වැද්දා නම් පවෙහි ම නියැළී සිටිනවා විනා එක් දිනක් හෝ ඉන් නොමිදුණේය. හේ පවින් වළකාලන්නට ද කිසිවකුට නොහැකි විය.මෙසේ කල් යත්ම ඌරු වැද්දා දැඩි සේ රෝගාතුර විය. පනස්පස් වසක් පුරා තමන් කළ පව් ඔහු ගේ සිත බිය පත් කරන්නට විය. රෝගය නිසා උත්සන්න වූ පීඩා ඇතිව, වේදනාව ඉවසා ගත නොහී මරණ බියෙන් හඬ තැලූ ඌරන් මෙන් චූන්ද සූකරික ද කෑ මොර දෙන්නට විය. අවීචි මහා නරකයෙහි ගති නිමිති පෙනි පෙනී ශෝකයෙන් වේදනාවෙන් කෑ ගසන්නට විය.මේ හඬ ගෙවැසියන්ට පමණක් නොව අසල්වැසියන්ට, ඒ මඟ යන එන අයට ද මහත් කරදරයක් විය. මෙසේ සත් දිනක් මුළුල්ලේ ඌරු හඬ නඟමින් සිටි චුන්දසූකරික මිය පරලොව යන්නේ අවීචි මහා නරකාදියේ උපන්නේය. වෙහෙර වැසි භික්‍ෂූන් වහන්සේ මේ පුවතබුදු හිමියන්ට සැල කිරීමෙන් පසු උන්වහන්සේ, පව් කම් කළ අය මෙලොවත් ශෝක කරති. පරලොවත් ශෝක කරති යි වදාරා මතු සඳහන් ගාථා ධර්මය දේශනා කොට වදාළහ.මේ කතා පුවත විමසීමෙන් කරුණු කිහිපයක් පැහැදිලි කර ගත හැකිය. අද බොහෝ දෙනා දිව්‍යලෝකය සහ අපාය සංකල්පවලට පමණක් සීමා කර කතා කරන ආකාරය අපි දකිමු. ඇතමෙක් අපායත්, දිව්‍යලෝකයත් දෙකම තිබෙන්නේ මනුස්ස ලෝකයේ බව විශ්වාස කරති. එහෙත් බුදු දහමේ දී අපාය සහ දිව්‍ය ලෝකය පිළිබඳ කරුණු විස්තර කෙරේ. විද්‍යමාන නොවූවත්, අනුමානඥානයෙන් මිනිසාට මේවා දැක ගත හැකිය.  ”ඉධ සොචති පෙච්ච සොචතිපාපකාරී උභයත්ථ සොචතිසො සොචති සො විහඤ්ඤතිදිස්වා කම්ම කිලිට්ඨ මත්තනො”  යමක වග්ගය-15  පව්කරන කළ තැනැත්තා මෙලොව සොවින් තැවේ. පරලොව ද සොවින් තැවේ. තමන් විසින් කරන ලද්දා වූ දරුණු වූ ද රළු වූ ද කිලිටිකම් දැක සොවින් තැවේ.නරක, තිරිසන්, ප්‍රේත, අසුර යන සතර අපාය පිළිබඳ අපි අසා ඇත්තෙමු. තිරිසන් අපාය අපට පෙනෙන්නට තිබේ. කුසට අහරක් නොමැතිව අනේකවිධ දුක් විඳින තිරිසන් සතුන්ද ඒ අතර අපි දකිමු. රෝගාතුරව මරණාසන්නව වැටී සිටින සුනඛයින් අසල කෑ මොර දෙමින් උන් මසට පොර කන කපුටන් ඔබ දැක ඇත.මේ තිරිසන් සතුන් පීඩාව දරාගත නොහී වේදනාවෙන් කෑ ගසන ආකාරය දකින්නට ඇත. ඒ දැක තිරිසන් අපායේ මේ සා දුක් තිබෙනවා නොවේදැයි ඔබ අනේකවර සිතන්නට ඇත.ඉහත කතා පුවත වර්තමාන සමාජය හා සම්බන්ධ කර බලන්න. සතුන්ට වධ හිංසා කරන අය, සත්ත්ව ඝාතනය කරන අය දරුණු රෝගාබාධයන්ට ගොදුරුව, හදිසි අනතුරුවලට ලක්ව දැඩි පීඩා විඳින ආකාරය ඔබ කොතෙකුත් අසන්නට, දකින්නට ඇත. අහිංසක සතුන් මරණයට පත්කළ අය අල්ප ආයුෂ ඇතිව මිය ගිය අවස්ථා අසන්නට දකින්නට ඇත.දුකසේ ජීවත් වීමට කිසිවෙක් කැමැති නැත. යහපත් ජීවිතයක්, සැපවත් ජීවිතයක් ගෙවීම සියලු දෙනාගේ අපේක්‍ෂාවය. එහෙත් බොහෝ අය නිරන්තයෙන් ම ‘සෝචති’ දුකසේ ජීවත් වෙති.මිනිසා ශෝකයෙන්, දුකින් ජීවත් වන්නේ ඇයි? එය බාහිර බලපෑමක් නිසා සිදුවන්නක් නොවේ. කෙනෙක් අපායට හෝ දිව්‍ය ලෝකයට යැවීමට තවත් කෙනකුට පුළුවන්කමක් නැත. ඒ සියල්ල තීරණය කරන්නේ තමන් ගේ ම ක්‍රියාකාරකම්ය. චුන්දසූකරික මරණාසන්න මොහොතේ ශෝක කළේ, මරණ බියෙන් හඬා වැළපුණේ, මරණ වේදනාව ඉවසා ගත නොහැකි වූයේ තමන් විසින්ම කළා වූ අකුසල කර්ම නිසාය.ශෝකය ඇති කිරීමට අවශ්‍ය කරන ශක්තීන් අප කෙරෙහි ම ඇති බව බුදුරජාණන් වහන්සේ දේශනා කළහ. ද්වේශය, තරහව, වෛරය, ක්‍රෝධය, පළිගැනීම ආදී සිතුවිලි ද ඒ අතර වේ. ‘අනුසය ධර්ම’ ලෙස හැඳින්වූයේ මේ ක්ලේශ ධර්මයන් ය.සාමාන්‍යයෙන් මේ සිතුවිලි පවතින්නේ නිදිගත් ස්වරූපයෙනි. එහෙත් අවස්ථාව පැමිණි විගස අවදි වේ. තමන්ගේ සතුරෙක්, තරහකරුවෙක් සිටින තැනකට ගියේ යැයි සිතන්න. තමන් නොදැනීම ඒ පුද්ගලයාගේ තරහව අවදි වේ.ආගමික සිද්ධස්ථානයකට ගියේ යැයි සිතන්න. එහිදී තරහව, ක්‍රෝධය, පළිගැනීම අවදි වන්නේ නැත. බෝධීන් වහන්සේ, බුද්ධ ප්‍රතිමා වහන්සේ දකින කල මෛත්‍රිය නම් වූ නිදිගත් සිතුවිලි අවදි වේ. අපි දැන් 2600 ශ්‍රී සම්බුද්ධත්ව ජයන්තිය සැමරීමට පිළිවෙතින් පෙළ ගැසෙමු. තම සන්තානයේ නිදිගත් ක්ලේශ ධර්මයන් පිළිබඳ මිනිසා වෙනදාට වඩා අවදියෙන් සිටිය යුතුය. බුදුරජාණන් වහන්සේ දේශනා කොට වදාළ මිනිසා විනාශ කරන, අපායට දොරටු විවර කරන ක්ලේශ ධර්ම පිළිබඳ අවබෝධයෙන් සිටිය යුතුය. නිදිගත් පවිටු සිතුවිලි නිදිගත් ලෙසම පවත්වාගන්නට උත්සාහ කළ යුතුය. ඒ සඳහා බුද්ධිය ඇවැසි වේ.’බුද්ධිය’ නම් විවිධ විෂයයන් හා සම්බන්ධයෙන් තිබෙන දැනුම නොවේ. භෞතික සම්පත් පිළිබඳ තිබෙන්නා වූ අවබෝධය නොවේ. මිනිසා පිළිබඳ ඇති දැනීමය. ධර්මය පිළිබඳ වූ දැනුමය. කෙලෙස් පිළිබඳ වූ අවබෝධය ය. උතුම් වූ නිවන ආවරණය කරන, තමන් අපායට ගෙන යන පවිටි සිතුවිලි පාලනය කර ගත හැකි වන්නේ ඒ දැනුම, අවබෝධය සංවර්ධනය කරගත් පුද්ගලයාටය.නිතරම උඩට මතුවීමට උත්සාහ දැරීම අනුසය ධර්මවල ස්වභාවය වන බව බුදුරජාණන් වහන්සේ දේශනාකොට වදාළහ. අපි කෙලෙස්වලට වසඟ වන්නේ එහි භයානක බව පිළිබඳ හරි අවබෝධයක් නොමැති නිසාය. මේ සමාජයේ බහුතරයක් දෙනා මෙහෙය වන්නේ කෙලෙස් මඟිනි. එහෙත් මිනිසා බුද්ධිමත් විය යුතු වන්නේ කෙලෙස් මෙහෙයවන පුද්ගලයකු බවට පත්වීමට ය.සරල ජීවන රටාව අද අප සමාජයෙන් බැහැර වී ගොසිනි. විය හියදම් වැඩි වී සමාජය ව්‍යාකූල වී තිබේ. ඊට හේතුව තමා තමන් පිළිබඳ තේරුම් නොගැනීමය. අසීමාන්තිකව කෙලෙස්වලට වසඟ වීමය. එවැනි පුද්ගලයා තම අවශ්‍යතා ඉටු කර ගැනීම උදෙසා කෙසේ හෝ මුදල් සරි කර ගැනීමට සිතනවා විනා නිවැරැදි මාර්ගයක් ගැන සිතන්නේ නැත. එහෙත් අවසානයේ දී ඔහුට තමන් ආ ගමන පිළිබඳ සතුටු විය නොහැකිය. බුදු රජාණන් වහන්සේ දේශනා කොට වදාළ ධර්ම මාර්ගයේ ගමන් කරන පුද්ගලයා තමන්ට සතුටු විය හැකි ආර්ථික පිළිවෙතක් තෝරා ගත යුතුය. එවිට වර්තමානය හෝ අනාගතය දුක් සහගත වන්නේ නැත.අපගේ සන්තානයේ පවතින්නා වූ රාග, ද්වේශ, මෝහ ආදී වූ සිතුවිලි නිසා අප ශෝකයට පත් වන බව නිරන්තරයෙන් ම සිහිපත් කළ යුතුය. මේ ජීවිතයේ දී ශෝකයෙන්, දුකෙන් කාලය ගත කළා නම් පරලොව දී ද උරුම වන්නේ ඒ දුක, ශෝකයම බව සිහිපත් කළ යුතුය. කෙලෙස් පිළිබඳ හරියට තේරුම් නොගත් පුද්ගලයා ‘නයන්ති දුග්ගතිං’ දුගතියට යන්නේ, එහිද දුක් විඳින බව අවබෝධ කරගත යුතුය.අතීතය පිළිබඳ සතුටු විය හැකි වන්නේ තමන්ටත්, අනුන්ටත් අයහපතක්, විපතක් නොවන ලෙස තම ජීවන ක්‍රියාකාරකම් ගෙන ගිය පුද්ගලයාට ය. හොඳ දේ කිරීමෙන්, ධර්මානුගත දේ කිරීමෙන් ජීවිතයේ සතුට හිමිවන බව බුදුරජාණන් වහන්සේ නිරන්තරයෙන් ම දේශනාකොට වදාළහ. බෞද්ධයා උත්සාහ කළ යුතු වන්නේ ඒ මාර්ගයේ ගමන් කිරීමටය. ජීවිතයේ සත්‍යය අවබෝධ කරනොගන්නා තාක් දුක් විපාකයන් හි අඩුවක් නැත. යහපත් දිවි පැවැත්මෙන් මෙලොවත්, පරලොවත් සාර්ථක කරගත හැකි වන්නේ ඒ බව අවබෝධ කරගත්, ධර්ම ඥානය සහිත පුද්ගලයාටය.සාකච්ඡා කෙළේ : රමණී සුබසිංහඡායාරූපය : විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>24</day>
    </date>
    <link>http://www.silumina.lk/2011/04/24/_art.asp?fn=as1104249</link>
    <topic>ගුරු සේවයේ රසකතා</topic>
    <author/>
    <content>ගුරු සේවයේ රසකතාඑක්දහස් නවසිය හැත්තෑ දෙකේ වර්ෂයේ සිට එක්දහස් නවසිය අනූ අට දක්වා පුරා වසර විසි හයක්ම වයඹ පළාතේ බිංගිරිය මධ්‍ය මහා විද්‍යාලයීය ජාතික පාසලේ කාර්මික ගුරුවරයා ලෙස සේවය කළ හෙතෙම සමාජයේ උසස් තනතුරු හා නිලතල දරණ ගෝලයින් රැසක් ම සමාජයට බිහි කළ ගුරුවරයෙක් විය.පසුගිය දිනක ඔහු කුලියාපිටිය මූලික රෝහලට ගියේ ඔහුගේ දියණියක් රෝහල් ගත කර තිබූ බැවින් ඇය බැලීම සඳහා ය. හදිසි දුරකථන පණිවුඩයක් මගින් මේ බැව් ඔහුට දැනුම් දී තිබුණ ද ගුරුතුමා අදාළ රෝහල් වාට්ටුව වෙත යනවිට ලෙඩුන් බැලීමේ වේලාව ද ඉක්ම ගොස් තිබිණ. මින් දැඩි අපහසුතාවයකට පත් වූ හෙතෙම වාට්ටුවෙන් පිටව යද්දී ඔහුට හමුවූයේ තරුණ වෛද්‍යවරයෙකි.ගුරුතුමාගේ දෑත අල්ලාගත් මෙම වෛද්‍යවරයා “සර් මේ කොහෙද යන්නෙ, මොකක්ද ප්‍රශ්නෙ, මගෙන් මොකක්ද කෙරෙන්ඩ ඕනෑ?” යනුවෙන් ගුරුතුමාගෙන් ප්‍රශ්න වැලක් ම ඇසුවේ දැඩි ගුරු භක්තියකිනි. “ඇයි සර් පුදුම වෙලා බලා ඉන්නෙ, සර්ට මාව අඳුනගන්ඩ බැරි ද? මම බාලසූරිය, බිංගිරිය ඉස්කෝලෙ මම සර්ගෙන් අවුරුදු ගණනාවක් ඉගෙන ගත්තනෙ, සර්ට මාව අඳුනගන්න බැරි වුණාට මම නම් සර්ව ඈත දිහාදිම අඳුන ගත්ත. සර් මම වෛද්‍ය විද්‍යාලයෙන් පිටවෙලා කුරුණෑගල මහ ඉස්පිරිතාලෙ වැඩ කළා, ගිය මාසෙ එහෙන් මාරුවෙලා මම කුලියාපිටියට ආව. ඉතින් සර් මගෙන් සර්ට මොනවද කෙරෙන්ඩ ඕනෑ” යනුවෙන් මේ සියල්ල ඔහු පැවසුවේ තම ගුරුතුමා මවිතයට පත් කරවමිනි. ගුරුතුමා පැමිණි කාරණය පැවසුවේ දුක් මුසු මුහුණිනි.“බය වෙන්ඩ එපා සර් අපි ගිහින් බලමු” කී වෛද්‍යවරයා තම ගුරුතුමා ද කැටුව නැවත වාට්ටුවට ගොස් දියණිය ගුරුතුමාට බැලීමට ඉඩකඩ ලබාදුන්නේ “මේ මට උගන්නපු සර්” යැයි අන්‍යයන්ට පවසමිනි. “මොකක් හරි හදිස්සියක් වුණොත් මේ දුරකථන අංකයට සර් මට කථා කරන්න” යැයි කී වෛද්‍යවරයා“දැන් ඉතින් සර් යන්ඩ, මම වරින් වර දුව ගැන බලන්නම්” යැයි කියා ගුරුතුමාගෙන් සමුගෙන ගියේ තමාගේ වාට්ටුවට ය.සමාජයට මෙවැනි අගනා ගෝලයින් බිහි කිරීමෙන් තමාගේ ගුරු ජීවිතයේදී මහත් ඵලදායි සේවයක් රටට ඉටුකර ඇති බැව් පැවසූ ගුරුතුමා ගුරු ජීවිතයේ සැදෑ සමය ගත කරන ගුරුවරයෙකුට සැබැවින් ම මීට වැඩි සතුටක් තවත් තිබේ දැයි? ප්‍රශ්න කරයි.  විශ්‍රාමලත් ආචාර්යඩී.එන්. දිසානායකකොස්වත්ත, බිංගිරියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>24</day>
    </date>
    <link>http://www.silumina.lk/2011/04/24/_art.asp?fn=as11042410</link>
    <topic>මිනිත්තුවක කතාවක්</topic>
    <author/>
    <content>මිනිත්තුවක කතාවක්එක් කලෙක ඕනෑම ප්‍රශ්නයකට පිළිතුරු දිය හැකි උගත් බුද්ධිමතෙක් වාසය කළා. ඔහුට උදව් කිරීමට ගෝලයකු ද සිටියා. මොහු පිළිබඳව දැනගත් රජතුමා ඔහුගේ දැනුම පරීක්ෂා කිරීම සඳහා දිනක් රජවාසලට ගෙන්වාගෙන ප්‍රශ්න තුනක් ඔහුගෙන් ඇසුවා. ලෝකයේ හරිමැද කොතනද? අර ඈත පේන කන්දේ ඇති පස් ප්‍රමාණය කොතරම්ද? සහ දැන් මගේ හිතේ තියෙන්නේ කුමක්ද? යනු ඒ ප්‍රශ්න තුනයි.ප්‍රශ්න තුන ඉතා බැරෑරුම් බව තේරුම්ගත් බුද්ධිමතා ඒ සඳහා පිළිතුරු දීමට පසුදින පැමිණෙන බව කියා තම නිවසට ආපසු ගියා. මුළු දවස පුරාම මේ ප්‍රශ්න තුනට දිය යුතු පිළිතුරු කල්පනා කරමින් මහත් අහසුතාවයකට පත්වී සිටින තම ආචාර්යවරයා දුටු ගෝලයා ඒ පිළිබඳව විමසා සිටියා. මේ ප්‍රශ්න තුනෙන් මුල් ප්‍රශ්න දෙකට කෙසේ හෝ පිළිතුරු දී ඇඟබේරාගත හැකි වුවත් රජතුමාගේ හිතේ තියෙන දෙය කුමක් ද යන්නට පිළිතුරු දීම ඉතාමත් අපහසු බව ඔහුට තේරුම් ගියා. එයට නිවැරදි පිළිතුර නොදුන්නහොත් හිසගසා දැමීමට ලක්වන බවද ඔහු දැන සිටියා.කෙසේ හෝ මෙයින් තම ආචාර්යවරයා බේරා ගැනීම සඳහා ගෝලයා ඉදිරිපත් වී පසුදින රජමාලිගයට ගියේ ආචාර්යවරයා නොව ආචාර්යවරයා ලෙස වෙස්වලාගත් ගෝලයායි. පසුදින රජතුමා හමුවේ පෙනී සිටි මොහු ප්‍රශ්න තුනට පිළිතුරු දීමට තමා සූදානම් බව සැලකර සිටියා. ඒ සඳහා අවසර ලැබුණා.පළමුවන ප්‍රශ්නයට පිළිතුරු දීම සඳහා ඔහු කෝටුවක් ගෙන රජ මිදුලට බැස කෝටුව මිදුල මැද සිදුටා ලෝකයේ හරි මැද මෙතනැයි ප්‍රකාශ කර එය නිවැරදිද යන්න රාජපුරුෂයන් ලවා මැන බලන මෙන් ඉල්ලා සිටියා. දෙවැනි ප්‍රශ්නයට පිළිතුර ඒ කන්දෙන් බාගයක් තරම් ප්‍රමාණයේ කූඩයකින් මැන බැලුවොත් පස් කූඩ දෙකක් ඇති බව දන්වා සිටියා.තුන්වැනි ප්‍රශ්නයට පිළිතුර – ඔබතුමා හිතාගෙන ඉන්නේ මම අපේ ආචාර්යවරයා කියා නේද? අසමින් තම මුහුණ වසාගෙන සිටි සලුව ඉවත් කළා. රජතුමා බොහෝ සතුටු වී ඔහුට තෑගි බෝග පිරිනැමුවා.නන්දසිරි හෙට්ටිගමමාගම්මන, දෙහිඕවිටකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>24</day>
    </date>
    <link>http://www.silumina.lk/2011/04/24/_art.asp?fn=av1104241</link>
    <topic>සිනා කතා</topic>
    <author>එඩ්වඩ් චන්ද්‍රසිරි</author>
    <content>සිනා කතාරොෂාන් තද ක්‍රිකට් ලෝලියෙකි. ඔහු ක්‍රිකට් ක්‍රීඩාවට දැක්වූයේ අසීමිත ඇල්මකි. දිවා රෑ ඔහු ක්‍රිකට් ගැන මිස අන් කිසිවක් ගැන සිතුවේවත් කථා කළේවත් නැත. සෑම මොහොතකම ඔහු සිටියේ සිතින් ක්‍රිකට් ගසමිනි. ඔහුගේ මෙම ක්‍රිකට් රෝගය දිනෙන් දින උග්‍ර වූයෙන් රොෂාන් මනෝ චිකිත්සකයකු වෙත යොමු කෙරිණ.දොස්තර මහත්තයා මම දවස පුරාම ක්‍රිකට් ගහනවා. ගිය සඳුදා මුළු දවසම මම බෝල් කළා. අඟහරුවාදා දවස තිස්සෙම මම ෆීල්ඩ් කළා. බදාදා, ඒ කියන්නෙ, ඊයෙ මම දවසම විකට් කීපර් විදියට හිටියා. ඔහු දොස්තර මහතාහට විස්තර කරමින් කීය.සාවධානව ඔහුට ඇහුම්කන් දුන් වෛද්‍යවරයා මෙසේ කීය.’ඕකට තියෙනවා මිස්ටර් රොෂාන් හොඳ විසඳුමක්. දැන් ඔයාගෙ ඇස් දෙක තදින් වහගන්න. එහෙම ඇස්පියාගෙන හිතන්න, කියන්න බැරි තරම් ලස්සන තරුණියක්, ඔයාගෙ අත්දෙකෙන් අල්ලගෙන ඉන්නවයි කියලා.”’එයා මගෙ අත්දෙකෙන් අල්ලගත්තම මම කොහොමද බැට් කරන්නෙ? අද මම බැට් කරන දවස’ රොෂාන් නොඉවසිල්ලෙන් කීවේය.වැරැදි බෙහෙතක්වෛද්‍ය ගුණසේකර ඩිස්පැන්සරියේ වැඩ අවසන් කොට තම නිවෙසට ගොඩ වෙද්දී ඉදිරියට පැමිණි ඔහුගේ බිරිඳ දීපානි තම සැමියාගේ මුහුණ දෙස විමසිල්ලෙන් බලා මෙසේ ඇසුවාය.”මොකද අනේ අද ඔයා බොහොම දුකෙන් වගෙ?””අර මගෙන් බෙහෙත් ගන්න කෝටිපති ජයසිංහ මුදලාලිට අද අතපසුවීමකින් වැරදි බෙහෙතක් දුන්නා” වෛද්‍යවරයා පිළිතුරු දුන්නේ කනස්සල්ලෙනි.’හානේ..! ඉතින් ඒ මනුස්සය ඒකෙන් මැරෙයිද?’ බිරිඳ ඇහැව්වේ කට ඇරගෙනය.’නැහැ. එහෙම වෙන්නෙ නැහැ. මිනිහට ඒකෙන් නිට්ටාවටම සනීප වෙන්ඩ පුළුවන්.’ වෛද්‍ය ගුණසේකර තද පසුතැවීමකින් යුතුව පිළිතුරු දුන්නා.ඒක තමයි වුණේමනෝ සති අන්තයේ තම නිවෙසට අවශ්‍ය බඩු ගෙන ඒම සඳහා බිරිඳගෙන් ලැබුණු රුපියල් තුන්දාහක් රැගෙන කෙළින්ම ගියේ තමන්ට සුපුරුදු කැසිනෝ ශාලාවටය.ඔහු රුපියල් 500/-ක් මුලින්ම ඔට්ටු ඇල්ලූ අතර එය දෙගුණ වී ඔහුට රුපියල් 1000/-ක් ලැබුණි. ඉන් ප්‍රමෝදයට පත් මනෝ එම රුපියල් 1000/-ම ඔට්ටු ඇල්ලීය. එවිට ඔහුට රු. 2000/-ක් ලැබුණි. ඔහු වහාම එම දෙදහස ද ඔට්ටු ඇල්ලූ අතර එය දෙගුණ වී රු. 4000/-ක් ලැබුණි. මෙලෙස රුපියල් ලක්ෂයක් දිනාගැනීමට මනෝට පැයකට වඩා කාලයක් ගත නොවීය.එක් පැයක් ඇතුළත රුපියල් ලක්ෂයක් දිනීමෙන් ප්‍රීතියෙන් පිස්සු වැටුණු හේ දෙවරක් නොසිතා එම ලක්ෂයම ඔට්ටු ඇල්ලීය. එවර ඔහු මුළු මුදලම පැරදිණ. පරාජය දරා ගත නොහැකි වූ මනෝ ඉහළට ඇදගත් හුස්ම පහළ හෙලනු නොහැකිව හෘදයාබාධයකින් මළේය.මෙම දුක්මුසු පුවත මනෝගේ බිරිඳට දැන්වීමේ වගකීම පැවරුණේ හේමන්තටය. හේමන්ත දුටු වහාම වසන්තා කේන්තියෙන් මෙසේ ඇසුවාය.’හේමන්ත කෝ මනෝ?’’මනෝ අද කැසිනෝ ගිහින්’ හේමන්ත කීය.“එහෙම නං මම දුන්න රුපියල් තුන්දාහම ඉවර කරගෙන එයි. හොඳයි අද ආපුදෙන්කො උන්දැ ගෙදර” වසන්තා කෝපයෙන් දත්මිටි කමින් කීවාය.’ඉතින් ඔයා පොඩ්ඩක් වෙච්ච දේ අහන්නකෝ. මනෝ අද කැසිනෝ ගිහින් රුපියල් ලක්ෂයක් දිනුවා.’’මොනවා? මගෙ ඩාලිං මනෝ රුපියල් ලක්ෂයක් දිනුවා!’ වසන්තා අදහාගත නොහැකිව ප්‍රීතියෙන් කෑගැසීය.’ඔව් දිනුවා. හැබැයි ඊළඟ පාර ඒ ලක්ෂයම පරාදවුණා’ හේමන්ත කීය.’නොදකින් කාලකන්නියා. මේකා මැරෙන්ඩ එපායැ’ වසන්තා හූල්ලමින් කීවාය.”ඉතින් ඒක තමයි වුණේ” හේමන්ත කියා ගත්තේය.එඩ්වඩ් චන්ද්‍රසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>24</day>
    </date>
    <link>http://www.silumina.lk/2011/04/24/_art.asp?fn=av1104242</link>
    <topic>යාත්‍රා</topic>
    <author>හිරුණි</author>
    <content>යාත්‍රාආචාර්ය අජන්තා රණසිංහයන් පසුගිය දවසක ‘රසඳුන’ට කතා කළා.ඒ ඔහුගේ කාරුණික පණිවිඩයක් අපේ රසික රසිකාවියන් වෙතට ලබා දීම පිණිසයි. එක පැත්තකින් මේක පණිවිඩයක් වගේම පුංචි ඉල්ලීමකුත් වෙනවා.ආචාර්ය අජන්තා ගීත රචකයකු වශයෙන් පමණක් නොව නවකතා රචකයකු වශයෙන් ද ජනපි‍්‍රයත්වයක් දිනා ගත්තෙක්.ඔහු රචනා කරපු නවකතා අතරින් ‘ක්‍රිස්තුනි කරුණාකළ මැනව‘, ‘මට ළඳුනි වරම් නැත’ සහ ‘වින්කල් බාස්’ යන නව කතායි.ඒවායේ එකදු පිටපතක්වත් දැන් ඔහු සතු නොවෙයි.ඒ නිසාවෙන් මේ නවකතාවල පිටපත් සොයාගන්න ඇත්නම් ඔහුට දැනුම් දෙන්න කියන එක තමයි ඔහුගේ ඉල්ලීම.‘ඇත්තටම කිවුවොත් මේ නවකතාවල පිටපත් මා ගාව තිබුණා. නමුත් මගේ හිත මිතුරන් මේවා ඉල්ලගෙන අන්තිමට මා ළඟ එකක්වත් නැතිවුණා.දැන් මට අවශ්‍ය වෙන්නේ නැවත මේ පොත් තුනේ පිටපත් තුනක් ලබා ගන්න. ඒ ගැන දන්න කෙනෙක් ඉන්නවා නම් මට දැනුම් දෙන්න. ඒ වෙනුවෙන් මුදලක් ගෙවන්න වුණත් මම සූදානම්.ආකල්ප වර්ධනයටසුදත් එක්වෙයිසුදත් රෝහණට මේ දිනවල වැඩිපුර ප්‍රතිචාර ලැබෙන්නේ ඔහුගේ ‘ස්වයංජාත’ ටෙලි නාට්‍යය විකාශය වන නිසා. කල් යල් බලා කලබලයක් නැතිව ඕනැම දෙයක් කරන ඔහුට නිර්මාණ ඉදිරිපත් කිරීමේ හදිස්සියක් කොහොමටවත් නෑ.ඔහුට අවශ්‍ය වෙන්නේ ඉතාම ඉහළ ගණයේ හොඳ ප්‍රමිතියකින් යුතුව පේ‍්‍රක්ෂක නැණ නුවණ වඩවන නිර්මාණයක් ඉදිරිපත් කරන්න. ‘ස්වයංජාත’ ඊට හොඳ සාක්ෂියක්.මේ දිනවල සුදත් ගේ කාලය වැඩිපුර වැය වෙන්නේ වාර්තා ටෙලි නිර්මාණ කිහිපයක් වෙනුවෙන්.“අග්‍රාමාත්‍ය කාර්යාලයේ ආරාධනයෙන් තමයි මේ වැඩපිළිවෙළට සම්බන්ධ වුණේ. ඔවුන්ට අවශ්‍ය වුණේ ආකල්ප වර්ධනය පිළිබඳ වන වාර්තා වැඩසටහන් කිපයක්. මේ අරමුණින් ඒකාංගික ටෙලි නාට්‍ය වශයෙන් තමයි මේවා කරන්නේ. තිර රචනය ලියන්නේ සෝමවීර සේනානායකයන්.පසුගිය දිනවල බලංගොඩ, කල්තොට වැනි ප්‍රදේශවල රූගත කිරීම් කළා. ඉදිරි දිනවල ගාල්ල සහ කොළඹ අවට රූගත කිරීම් කරන්න බලාපොරොත්තු වෙනවා.”ඕගන් වාදනයෙන් සංගීත අධ්‍යක්ෂණයටජනපි‍්‍රය සංගීත කණ්ඩායමක් වන Flash back සංගීත කණ්ඩායමේ ඕගන් වාදන ශිල්පියා වන අරුණ තමෙල් ගායක ගායිකාවන් කිහිප දෙනෙකුටම සංගීත අධ්‍යක්ෂණයෙන් පසුගිය දිනවල දායක වුණා.නව පරපුරේ සංගීත අධ්‍යක්ෂවරුන් අතරින් බලාපොරොත්තු තැබිය හැකි දක්ෂ සංගීත අධ්‍යක්ෂවරයකු වන තමෙල් මේ දිනවල නවක ගායන ශිල්පි ජානක මධුසංක ගේ ‘නිලුපුලී’ ගීත ඇල්බමයේ ගීත සඳහා සංගීත අධ්‍යක්ෂණයෙන් එක් වී සිටියි.“ප්‍රවීණ සංගීතවේදීන් වන සෝමපාල රත්නායක, රූකාන්ත ගුණතිලක, නිමල් ජයකොඩි, මනෝජ් පීරිස් සහ පි‍්‍රයන්ත නාවලගේ යන සංගීතඥයන්ගේ ගී තනුත් මේ සඳහා ඇතුළත් වෙනවා.මේ ගීත ඇල්බමයේ සංගීතය මෙහෙයවමින් පටිගත කිරීම් සියල්ල කළේ මගේ නිවසේ තිබෙන ශබ්දාගාරයේ. ප්‍රසංග වේදිකාවෙන් බැහැරව මෙවැනි කටයුත්තක යෙදීම ඇත්තටම දුෂ්කර කටයුත්තක් වුණත් සංගීත අධ්‍යක්ෂණයට යොමුවෙන්න ලැබීම සතුටක්.”රෝමියෝ ඇන්ඩ් දාන්තේබෙනට් රත්නායක පසුගිය කාලය පුරාම අපිට මුණ ගැසුණේ චිත්‍රපට අධ්‍යක්ෂවරයෙක් විදියට. එහෙත් ඔහුගේ අතීතය දෙස හැරි බලත්දී තවමත් ඔහු පුංචි තිරය ඔස්සේ අපිට සමීප කළ නිර්මාණවල මතකය අමතක කරන්න බෑ.ඔහුගේ රුචිකත්වයට අනුව මෑත භාගයේ ඔහුගේ වැඩි සමීපත්වය තිබුණේ සිනමාවට. ‘අස්වැසුම’, ‘සුළඟ’, ‘ඉරහඳ යට’ අපි නැරඹුවේ ඔහු තුළ තිබුණ ඒ කැපවීමේ ප්‍රතිඵලය හේතුවෙන්.පුංචි තිරයේ ඔහුගේ නිර්මාණවලට ආදරය කරන රසික රසිකාවන්ට මේ කියන්නට යන්නේ අලුත් ආරංචියක්. ඒ බෙනට් ගේ සිත නැවතත් ටෙලි නාට්‍ය කෙරෙහි ඇදී ගිහින් තිබෙන ආරංචිය.මේ දිනවල ඔහු සූදානම් වෙන්නේ ‘මොන්ත ක්‍රිස්තෝ සිටුවරයාගේ කතාව‘ ඇසුරෙන් තිර රචනය කළ ටෙලි නාට්‍යයක් නිර්මාණය කිරීමටයි. ‘රෝමියෝ ඇන්ඩ් දාන්තේ’(Romio and dante) නමින් යුත් මෙම ටෙලි නාට්‍යයේ රංගනය සඳහා බටහිර පන්නයට වඩාත් සමීප පියානෝ වාදනය කළ හැකි සහ ඉංගි‍්‍රසි කතා කළ හැකි අවුරුදු 20 ක් පමණ වන තරුණියක් ද ඔහු මේ දිනවල සොයමින් සිටියි.කණ්ඩායමේ නායකත්වය උරේෂාටඋරේෂා රවිහාරි අපේ සංගීත ක්ෂේත්‍රයේ අතිශයින්ම ජනපි‍්‍රය තාරකාවක්. පසුගිය කාලයේ තිරගත වුණු චිත්‍රපට බොහොමයක පසුබිම් ගායිකාව වුණේ ඇයයි.චිත්‍රපට පසුබිම් ගී ගායනය නිසාත් සංගීත ෂඬශ්චයන්ට සහභාගිවීම නිසාත් ඇය ඇත්තටම කාර්ය බහුලයි. මේ කාර්ය බහුලත්වය තවත් වැඩිවෙන්න හේතුවක් පසුගියදා සිද්ධ වුණා. ඒ සිරස රූපවාහිනියෙන් ඇයට ලැබුණු ආරාධනාවක් නිසාවෙන්.සිරස රූපවාහිනිය සංවිධානය කරන දැවැන්ත සංගීත වැඩ සටහනක් වන ‘මෙගා සංගීත වැඩසටහනේ’ කණ්ඩායම් නායිකාවක් වශයෙන් කටයුතු කරන්නට මට ආරාධනාවක් ආවා.අලුත් ආකාරයේ වැඩසටහනක් නිසා මමත් ඊට සහභාගි වුණා. හැබැයි ඉතින් මෙහි රූ ගත කිරීම් කටයුතු නිසාවෙන් අතිශයින්ම කාර්යබහුල වෙනවා ඉදිරි කාලයේදී.”උරේෂාට මේ තරගයේදී තරග වදින්නට සිද්ධ වෙලා තිබෙන්නේ ක්ෂේත්‍රයේ ජනපි‍්‍රයම තරු රැසක් සමඟ. ඒ අමල් පෙරේරා, ආත්මා ලියනගේ, කිත්සිරි ජයසේකර හා අශාන්ති ගේ නායකත්වයෙන් යුතු කණ්ඩායම් සමඟයි.හිරුණිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>24</day>
    </date>
    <link>http://www.silumina.lk/2011/04/24/_art.asp?fn=av1104243</link>
    <topic>මහ ලොකු බලාපොරොත්තු මගේ ජීවිතයේ නැහැ</topic>
    <author>ගාමිණී සුසන්ත</author>
    <content>මහ ලොකු බලාපොරොත්තු මගේ ජීවිතයේ නැහැතිසුරි යුවනිකාඅද ‘සතුටු සාමීචියට’ එක්වන්නී තිසුරි යුවනිකාය. ඇය රංගන ශිල්පිනී සුසන්තා චන්ද්‍රමාලිගේ එකම දියණියයි. තිසුරි දැන් භද්‍ර යෞවනයේ පසුවන සුන්දර යුවතියකි.තිසුරි මවු කුස සිටියදීත් ඇයගේ මව රංගනයේ යෙදුණාය. එහෙයින් රංගනය ඇයට මවගෙන් උරුමවූවක් ලෙස පැවසීම නිවැරැදිය.පසුගිය අවුරුද්දෙ ඔබ උසස් පෙළ විභාගයට පෙනී සිටිය නේද?ඔව්; මම උසස් පෙළට කළේ ප්‍රංශ බස, සිංහල බස, තර්ක ශාස්ත්‍රය කියන විෂයන්. විභාගය සමත් වුණත් විශ්වවිද්‍යාලයට යන්න ලකුණු මදි වගේ.හැබැයි මගෙ අධ්‍යාපනික කටයුතු මම මඟ නවත්වන්නෙ නැහැ. කොහොම හරි ඉදිරියට ඒවා කරගෙන යනවා. මගෙ ආසම විෂය තර්ක ශාස්ත්‍රය. එයින් උපාධියක් කිරීමට මම උපරිම උත්සාහය ගන්නවා.කලා කටයුතුවලට මේ දවස්වල මොන විදියට ද සම්බන්ධ වෙලා ඉන්නෙ..?මම රංගනයෙන් දායක වුණු “සවීණා” ටෙලි නාට්‍යයත් “සඳ සඳ වගේ” ටෙලි නාට්‍යයත් මේ දවස්වල විකාශය වෙනවා. “සඳ සඳ වගේ” ටෙලි නාට්‍යයේ රූපගත කිරීම් ඉවරයි. “සවීණා” ටෙලි නාට්‍යයේ රූපගත කිරීම්වලට සම්බන්ධ වෙනවා. ඉදිරියේදි මම රඟපාන ටෙලිනාට්‍ය කීපයකම වැඩ කටයුතු පටන්ගන්න නියමිතයි.ඔබ රංගනයට පිවිසුණේ මව නිසා නේද?ඇත්තෙන්ම ඔව්. මට රංගන ක්ෂේත්‍රයට එක්වෙන්න පාර කැපුණේ අම්ම නිසයි.ඔබේ රංගන කටයුතුවලදී දෙමව්පියන්ගෙන් ලැබෙන්නේ මොන වගේ සහයෝගයක් ද?මගෙ අම්මා හොඳ රංගන ශිල්පිනියක් නිසා මේ ක්ෂේත්‍රය ගැන හොඳට දන්නවා. තාත්තත් කලාව ගැන හොඳ අවබෝධයක් තියෙන කෙනෙක්. ඒ දෙන්න මගෙ සෙවණැල්ල වගේ මගෙ ළඟින්ම ඉඳගෙන මට විශාල ශක්තියක් දෙනවා. මගෙ රංගන කටයුතුවල අඩුපාඩු පෙන්නල දෙන්නෙ මගෙ රංගනයන් අගය කරන්නෙ ඒ දෙන්න.ඔබ රංගනයේ යෙදුණු වඩාත්ම කැමැති ටෙලි නාට්‍යය සහ චරිත කීපයක් සිහිපත් කළොත්...?මාව කවුරුත් හඳුනගත්තෙ කුමාරසිරි අබේකෝන් අංකල්ගෙ “ඊස්වර සති” ටෙලි නාට්‍යයේ කළ රංගනයෙන්. ඒකෙ මම රඟපෑවෙ මගෙ අම්මගෙ දුව හැටියට. ඊට පසුව මම රඟපෑ සනත් අබේසේකර අංකල්ගෙ “දරුවන්ගේ අම්මලා” ටෙලි නාට්‍යයේ දෝනි කියන චරිතය ප්‍රේක්ෂකයින්ට ගොඩක් සමීප වුණා. රට ගිය අම්ම කෙනකුගෙ දුක් විඳින දරුවකුගෙ චරිතයක් ඒක.ඒ ටෙලි නාට්‍යය විකාශය වන දවස්වල මහ පාරෙදි මාව දකින සමහර අම්මල මාව බදාගෙන අඬනවා. ඒ වගේම ප්‍රදීප් ධර්මදාස අයියගෙ “ඇහිපිල්ලමක් යට” ටෙලි නාට්‍යයේ මම කළ ද්විත්ව චරිතය ප්‍රේක්ෂකයින් ඉතාම කැමැත්තෙන් වැලඳගත්තා. ඒකත් මගෙ රංගන ජීවිතයේ අමතක නොවන රංගනයක්. සුදත් දේවපි‍්‍රය අංකල්ගෙ ‘උඩුගංයාමය’ චිත්‍රපටයේ මම කළ චරිතයටත් මම හරිම කැමැතියි.පාසල් යන කාලෙ රඟපෑමට යොමුවීම අධ්‍යාපනයට බාධාවක් වුණාද?නැහැ. මම රංගන කටයුතු බාරගත්තෙ පාසල් නිවාඩු කාලෙ. ඒ නිසා අධ්‍යාපන කටයුතුවලට බාධාවක් වුණේ නෑ. අනෙක මගෙ පාසලේ (අනුලා විද්‍යාලය) ගුරු තුමියන් මට විශාල සහයෝගයක් ලබා දුන්නා.ඔබ ආනන්ද අබේකෝන්ගේ ‘කන්දෙ ගෙදර’ ටෙලි නාට්‍යය නරඹල තියෙනවද?ඔව්. ඒ ටෙලි නාට්‍යයේ මගෙ අම්ම රඟපෑවෙ අම්මට මාව ලැබෙන්න ඉන්න විට; ගර්භනී කාන්තාවක් හැටියට. පසු කාලෙක ඒ ටෙලි නාට්‍යය නරඹද්දි මට දැනුණෙ හරිම අමුතුම විදියෙ හැඟීමක්. ඒ ටෙලි නාට්‍යයෙ අම්මගෙ කුසේ ඉන්නෙ මම නේද කියල හිතනවිට මට දැනෙන්නෙ පුදුම විදියෙ හැඟීමක්. ආනන්ද අන්කල් දැනුත් මුනගැහුනම කියනව ඔයා මුලින්ම ඇට්කළේ මගෙ ‘කන්දෙ ගෙදර’ ටෙලි නාට්‍යයේ කියල.මාව ලැබෙන්න ඉන්න විට අම්මගෙ මූණ ඉදිමිලා තිබුණු හැටි, අම්ම අමාරුවෙන් ඇවිද්ද හැටි හරිම ස්වභාවිකයි. ඒක රඟපෑමක් නෙමෙයි වාගෙ. අම්ම තමයි මට ඉන්න හොඳම යෙහෙළිය. අම්මගෙන් හංගන්න මට කිසිම දෙයක් නෑ.රසික ප්‍රතිචාර ඔබට කරදරයක් කියල හිතනවද?නැහැ කොහෙත්ම නැහැ. රසිකයින් නිසයි අපි මෙතන රැඳිල ඉන්නෙ. මම රඟපාන්නෙ ජනපි‍්‍රය වෙන්න නෙමෙයි. මම උත්සහ ගන්නෙ මම කරන චරිතයට සාධාරණයක් කරන්න. ඒකට ප්‍රතිචාර ලැබෙන විට අහිංසක සතුටක් මට දැනෙනවා. ඒක ආඩම්බරකමක් නෙමෙයි.රංගනය හදාරන්න බලාපොරොත්තුවක් තියෙනවද?අනිවාර්යෙන් ම අනාගතයේදි මම රංගනය ඉගෙන ගන්නවා. මම දැන් රඟපාන්නෙ අම්මගෙන් ලැබුණු දායාදයක් හැටියට. ඕනම දෙයක් හොඳින් ඉගෙන ගත්තොත් ඒක හොඳින්කරන්න පුළුවන් නිසා මම රංගනය ගැන ඉගෙන ගන්නව.ජීවිතය සහ කලාව තුළ ඔබේ අනාගත බලාපොරොත්තු මොනවද?මගෙ ජීවිතයේ විශාල බලාපොරොත්තු නෑ. අධ්‍යාපන කටයුතු හොඳින් නිම කරල කාටවත් කරදරයක් නොවී සමාජයට බරක් නොවී ජීවත්වීමයි බලාපොරොත්තුව. මට ගැළපෙන, මට කළ හැකි හොඳ නිර්මාණවලට දායක වෙලා කලා ක්ෂේත්‍රයේ දිගටම රැඳී ඉන්නයි මගෙ බලාපොරොත්තුව.ගාමිණී සුසන්තඡායාරූපය - ටෙනිසන් එදිරිසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>24</day>
    </date>
    <link>http://www.silumina.lk/2011/04/24/_art.asp?fn=av1104244</link>
    <topic>‘ක්‍රිස්තු චරිතය’ රඟපාද්දි සිල්වත් විදිහට ඉන්න ඕනෑ</topic>
    <author>වසන්ත ජයසිංහ ආරච්චිගේ</author>
    <content>‘ක්‍රිස්තු චරිතය’ රඟපාද්දි සිල්වත් විදිහට ඉන්න ඕනෑමීගමු දූව ඓතිහාසික පාස්කු නාට්‍ය සංදර්ශනය පසුගිය මහ සිකුරාදා (22) පැවැත්වුණේ පාරම්පරිකව පැවතෙන සම්ප්‍රදායක් විදිහටයි. වසර හාරසියයකටත් වඩා පැරණි මීගමුදූව පාස්කු නාට්‍ය කිතුනු බැතිමතුන්ගේ ගෞරවාදරයට පාත්‍ර වන්නේ යේසුස් වහන්සේගේ ජීවිත කාලය නිරූපණය කරන නිසයි.නළු නිළියන් දෙසියකටත් වඩා වැඩි පිරිසක් එක්කර ගනිමින් රඟදැක්වෙන මීගමුදූව පාස්කු නාට්‍ය මෙවරද අධ්‍යක්‍ෂණය කළේ ප්‍රවීණ රංගන ශිල්පියෙකු වන රාජ් ලිවේරා’ යි.’මහා සිකුරාදා’ දිනයේ රඟදැක්වුණු මේ පාස්කු නාට්‍යය පිළිබඳ මුලින්ම අපි හඳුනාගත්තොත් හොඳයි.පාස්කු නාට්‍ය කියන්නේ යේසුස් වහන්සේගේ දුක් ප්‍රාප්තිය සිහිකිරීම කියලා කියන්න පුළුවන්. යේසුස් වහන්සේගේ අවුරුදු 30 – 33 අතර ජීවිත කාලය රඟදැක්වීම මේ පාස්කු නාට්‍යය හරහා සිදුවෙනවා. තවත් පැත්තකින් පාස්කු ගීත, පසන්, ළතෝනි ඇතුළත්වයි මෙය රඟ දැක්වෙන්නේ.ජනප්‍රවාදයේ හැටියට මීගමුදූව පාස්කු නාට්‍යය වසර හාරසීයයකටත් වඩා පැරණියි. පරපුරෙන් පරපුරට පැවතෙමින් එන මේ මීගමු දූව පාස්කු නාට්‍යයට දූවේ ග්‍රාමවාසින් කල් ඇතුවම සූදානම් වෙනවා.විශේෂයෙන් අළු බදාදායින් පසුවයි මේ සූදානමට පෙළගැසෙන්නේ. එලෙස සූදානම් වුණු මීගමු දූව පාස්කු නාට්‍යයයි පසුගිය මහ සිකුරාදා දවසෙදි රඟ දැක්වුණේ.හොඳයි පරපුරෙන් පරපුරට පැවතගෙන ආ මේ ඓතිහාසික චාරිත්‍රයේ වත්මන් අධ්‍යක්‍ෂවරයා ඔබ.ඔව්. මම මුලින්ම පාස්කුවට සම්බන්ධ වෙන්නේ 1967 දී. ක්ලෝඩීයා කියන කාන්තා චරිතය තමයි මම රඟපෑවේ. මුල් කාලයේ කාන්තාවන්ට රඟපාන්න කතෝලික සභාවෙන් අවසර දීලා තිබුණේ නැහැ. පිරිමි තමයි කාන්තා චරිත රඟපෑවේ.ඒ අතර විවිධ චරිත වැඩිම ප්‍රමාණයක් රඟපාන්න මට අවස්ථාව ලැබුණා. ජුවාම්, දේව මන්දීර මුරකරු, පූජකයා, ජුදා වධකයෙක්, පිලිප්, පිලාත් වගේම ක්‍රිස්තු චරිතය දෙවරක්ම රඟපාන්න මට අවස්ථාව ලැබුණා.ඒ 1985 වගේම 2001 දී. මේ අතරෙදි සහය අධ්‍යක්‍ෂවරයකු ලෙසත් කලා අධ්‍යක්‍ෂවරයකු ලෙසත් කටයුතු කරන්න අවස්ථාව ලැබුණා. මේ සියලු දේ අවසානයේදියි 2001 සිට අද දක්වා මීගමු දූව පාස්කු නාට්‍යය මම අධ්‍යක්‍ෂණය කරන්නේ.ක්‍රිස්තු චරිතය ඔබ දෙවරක්ම රඟදැක්වුවා කියලා කියනවා. නමුත් බොහෝ දෙනෙක් අතර මතයක් තියෙනවා නේද එහෙම රඟපාන අයගේ ජීවිතය අවදානම් කියලා.මම එහෙම දෙයක් අහලා තියෙනවා. නමුත් එහි සත්‍යතාවයක් මම දන්නේ නැහැ. මේ වෙනකොට මම දෙවතාවක්ම මුලින් කියූ විදිහට ක්‍රිස්තු චරිතය කරලා තියෙනවා. නමුත් එක දෙයක් මම කියන්න ඕන. එය ආවාට ගියාට කරන්න බැහැ, භක්තියෙන් කරන්න ඕන.ඇත්තටම ඒ කාලේදි (චතාරික කාලයේදී) අපි සිල්වත් ජීවිතයක් ගෙවන්න ඕන. ඒ චරිතය සඳහා පේ වෙන්න ඕන. මත්පැන්, මස් මාංශවලින් තොර වෙන්න ඕන. මෙහෙම භක්තිමත් වෙලයි ක්‍රිස්තු චරිතය අපි රඟපාන්නේ.යම් මතයක් තියෙනවා නේද මුල් කාලයේ පාස්කු නාට්‍ය රූකඩ මගින් රඟදැක්වුවා කියා. එහි සත්‍යතාවයක් තියෙනවද?ඔව් ඒක ඇත්ත. අපේ පැරැන්නන් මුල් කාලයේ රූකඩවලින් මෙය රඟදක්වලා තියෙනවා. නමුත් වේදිකාවට උඩින් සවිකරන අට්ටාලයක සිට නෙමෙයි. වේදිකාවට පහළින් තනන ලද අට්ටාලයකයි මේ රූකඩ රඟදක්වලා තියෙන්නේ.‘ජාකෝමේ ගොන්සාල්වේස්’ පියතුමන් සිය සංගීත ඥානය භාවිතා කරලා පද රචනය කරලා පසම් ගී නිර්මාණය කරලා තියෙනවා. ඉතිහාසයේ තියෙනවා පසම් රඟ දක්වලත් තියෙනවා මේ රූකඩ හරහා කියලා.ඒත් 1939 මර්සලිනු ජයකොඩි ගරු පියතුමන්ගේ පිටපත අනුවයි පාස්කු නාට්‍ය ඉදිරිපත් වුණේ. අදටත් අපි රඟදක්වන්නේ එම පිටපතමයි.ඒ වගේම අද අපි භාවිතා කරන ක්‍රිස්තු වහන්සේ කුරුසියේ ඇණ ගැසීම සඳහා භාවිතා කරන ආශ්චර්යවත් ක්‍රිස්තු ප්‍රතිමාවටත් තියෙන්නේ විශාල ඉතිහාසයක්.1839 දී දකුණු ඉන්දියාවේ කොචින් නගරයේ සිට අපේ පැරැන්නන් එය ලංකාවට ගෙනත් තියෙනවා. දැනට ඒ සුරුවමට අවුරුදු 172 ක්. මම හිතන්නේ මෙය ලංකාවේ තියෙන පෞරාණිකම සුරුවම වෙන්න ඕන.පාස්කු නාට්‍යයට දායක වෙන රංගන ශිල්පීන් දෙසීයකට අධිකයි. ඔබ කොහොමද මෙම අභියෝගය ජයගන්නේ?රංගනයට මම එකතු වුණේ 1967 දී සිටයි. එතකොට මට අවුරුදු 18 ක් පමණ ඇති. නමුත් ඒ කාලයේදි ප්‍රසිද්ධ වේදිකාවේ මම හිටියා. දික්තල කාලගෝල, කැකිල්ලේ, සුනඛදානය, පොට්ටනිකාරයෝ වැනි වේදිකා නාට්‍යවල මම රංගනයෙන් දායක වුණා. ඊට පසු සංඛපාලි, යළි පිපුණු මලක්, කැලෑ කෙල්ල, හිතමිතුරා වැනි චිත්‍රපට සඳහා දායක වුණා.ඒ වගේම නත්තල් සීයා කියන ගෞරවාන්විත චරිතය දැනට අවුරුදු 44 ක් තිස්සේ මම කරනවා. කැරොල් නාට්‍ය විශාල ප්‍රමාණයකට මම දායක වෙලා තියෙනවා.ඒ ලැබූ අත්දැකීම් මත අධ්‍යක්‍ෂණය පහසු වෙලා තියෙනවා.මෙවැනි විශාල ප්‍රමාණයක් මෙහෙයවන එක ලොකු අභියෝගයක්. නමුත් මීගමු දූවේ තරුණ කැල සමඟ එකතුව මට පුළුවන් වෙලා තියෙනවා ඒ අභියෝගය ජයගන්න. කොහොම වුණත් වසරක් පාසා මේ සාම්ප්‍රදායිත චාරිත්‍රය රැගෙන යන්න අපෙන් පසු පිරිසක් දැන් බිහිවෙලා ඉන්න එක පිළිබඳව ලොකු සතුටක් මට තියෙනවා.වසන්ත ජයසිංහ ආරච්චිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>24</day>
    </date>
    <link>http://www.silumina.lk/2011/04/24/_art.asp?fn=av1104245</link>
    <topic>විජේ මල්ලිගෙ කොලොම</topic>
    <author/>
    <content>විජේ මල්ලිගෙ කොලොමඕන්න එහෙනම් සින්හලීස් නිව් ඉයර් හොලිඩේ සීසන් එකටත් ෆුල්ස්ටොප් එක වැටුණා. දැන් ඉතින් ඊළඟට මොනවද වෙන්නෙ කියලයි විජේ මල්ලි කල්පනා කරන්නෙ. ලෝන්ග් හොලිඩේ එකක් කියන්නෙ කට්ට කන්න වෙන ෆුල්ම ෆුල් නන්නත්තාර කාලයක් කියන එක විජේ මල්ලිට සිරාවටම වැටහුනේ මෙදා සැරේ.ස්ටේජ් ඩ්‍රාමා සීන්ස් එක මේ දවස්වල අන්ත අසරණයි මේ හොලිඩේ සීන් එක නිසා. නැත්නම් මේ කාලෙ ස්ටේජ් ඩ්‍රාමාස් නැඟල යනව කියල තමයි විජේ මල්ලිට රිපෝට් වෙන්නෙ.විජේ මල්ලිට ආපහු බයක් හිතෙනවා එන මාසෙ වෙනකොට ආපහු නරක කාලයක් එයිද කියල. බක් මාසෙන් පස්සෙ වෙසක් මාසෙ. මෙදා සැරේ වෙසක් වෙනදට වැඩිය ස්පෙෂල් කියල කියන්නෙ කට්ටිය. විජේ මල්ලිගෙ මීටරේට අහුවෙන විදියට නම් මෙදා සැරේ 2600 සම්බුද්ධ ජයන්තිය.2500 සම්බුද්ධ ජයන්තියක් ගැන නම් විජේ මල්ලි අහල තියෙනවා. 2600 වෙනකොට වැඩේ එදාට වැඩිය සිරාවට තියෙයි කියලයි විජේ මල්ලි කල්පනා කරන්නෙ. මහින්දාගමනය කියල බුඩිස්ට් ෆිල්ම් එකකුත් හදල ඉවරයි කියන්නෙ.විජේ මල්ලිට තාම මතක තියෙන්නෙ බුඩිස්ට් ෆිල්ම් කැටගරියෙ තියෙන ෆිල්ම්ස් දෙකක් තුනක් විතරයි.‘අංගුලිමාල’ කොච්චර පොපියුලර් වුණත් ඒක අපේ වැඩක් නෙවිනේ. අපේ කියල තියෙන බුඩිස්ට් ෆිල්ම්ස් එකයි නැත්නම් දෙකයි. ‘පටාචාරා’ එක්ක ‘වෙසතුරු සිරිත’, විජේ මල්ලිට මතක් වෙන්නෙ. ‘වෙසතුරු සිරිත’ කලර් ෆිල්ම් එකක් වගේම මාර සින්දු ටිකක් තිබ්බ ෆිල්ම් එකක්. මහගම ලියපු, නන්දා මාලිනී සින්ග් කරන ‘රුවන් වලා දුහුල් කඩින් පෙරී සඳේ’ වගේ සෝන්ග් එකක්අහගෙන ඉන්නකොට දැන් අපිට ඇහෙන්නෙ මොන සින්දුද කියලත් කල්පනා වෙනවා. ඒ වුණාට විජේ මල්ලි එහෙම හිතන එකත් වැරදි නේද කියල ආයෙමත් හිතෙන්නෙ කාලයත් එක්ක ලෝකෙ වෙනස් වෙනකොට මියුසික් ලිට්රේචර්, තියටර්,සිනමා ආර්ට්, කියන මේ දේවලුත් වෙනස්වෙන එක නවත්වන්න බැරි බව දන්න නිසා. කොහොම වුණත් මොන වෙනස්වීම් වුණත් පරණ දේ තාමත් රසයි කියලයි විජේ මල්ලිට දැනෙන්නෙ. Old is Gold කියලනේ කියන්නෙ.පරණ ෆිල්ම්ස් ගැනයි බුඩිස්ට් ෆිල්ම්ස් ගැනයි මතක් වුණ නිසා අලුත් ෆිල්ම්ස් දෙක තුනක නිව්ස් ගැනත් විජේ මල්ලිගෙ මීටරේට අහුවුණා. හිස්ටොරිකල් ෆිල්ම්ස් ගැන කතාකරනව නම් ලෙස්ටර් ලොක්කගෙ ‘සංදේශෙන්’ පස්සෙ අපි දැකපු මැසිව්ම ප්‍රොඩක්ෂන් එක ජැකාගෙ ‘අබා’. ‘අබා’ හදන්න වියදම් වුණ කෝටි ගාණක සල්ලිවලට රිටර්න්ස් එකක් ලැබුණද නැද්ද කියල විජේ මල්ලි දන්නෙ නෑ. ඒ වුණාට ලංකාවෙ ඕඩියන්ස්වලට ‘අබා’ නියමෙට අල්ලලා ගිය විත්තිය නම් විජේ මල්ලි දන්නවා.ජැකාගෙ ගමන් සගයා වෙච්ච ජයන්ත ලොක්කත් ඉතිහාසෙ ෆිල්ම්ස්වලට ගේන්න ගිහින් දුටුගැමුණුත් එක්ක අනාථ වෙච්ච එක ගැන විජේ මල්ලිට දුකත් හිතෙනවා. මෑන්ස්ගෙ දුටුගැමුණු නවල්ස් එක ලෝන්ච් කරපු වෙලාවෙ ජැකා කරපු ලෙක්චර් එකේදි ජයන්තට තිබුණු හීනෙ නම් ස්ක්‍රිප්ට් එක ස්ක්‍රීන් එකටම ගේන එකයි කියලත් කියනව විජේ මල්ලිට ඇහුණා. හීන නම් කෝටියයි ජයන්තල වගේ ආර්ටිස්ට්ලට.ඒ වුණාට හීන හැබෑ කර ගන්න ඕන සම්තින්ග් කෝටි ප්‍රකාරයි. දුටුගැමුණු වගේ රියල් හිස්ටොරිකල් කැරැක්ටර් එකක් ගැන ජයන්ත වගේ මෑන්ස් කෙනෙක් නියම වැඩක් දෙයි කියල විජේ මල්ලිට නම් විශ්වාසයක් තියෙන්නෙ ජයන්ත චන්ද්‍රසිරිගෙ ඔය හිස්ටොරිකල් තීම්ස් එක්ක කරපු ටෙලි ඩ්‍රාමාස් බලල තියෙන නිසා. සමහර හීන හැබෑ වෙන්න කල්ගතවෙනවා ජයන්ත. එහෙම හිතලා බලාගෙන ඉම්මු කව ටික කාලයක්. දන්නෙම නැතුව හීනවල මල් පිපෙන්නත් පුළුවන්.දුටුගැමුණුට පස්සෙ මහා පරාක්‍රමබාහු ස්ක්‍රීන් එකට ගේනව කියන්නෙ සෝමරත්න දිසානායක. සෝමෙත් ඉතින් හැමතිස්සෙම මොකක් හරි අලුත් තීම් එකක වැඩ කරන්න ට්‍රයි කරන පොර. එක වතාවක සිංහල දෙමළ ජාතීන්ගෙ විරසකේ. තව වෙලාවක අලි මිනිස් ගැටුම. ආයෙමත් ගමේ දක්ෂ දුප්පත් දරුවෙක් ඉගෙන ගන්න ටවුමට ඇවිත් මූණපාන එක එක ජාතියේ ප්‍රශ්න. පන්ති අතර වෙනස. විජේ මල්ලිට නම් සෝමෙගෙ පික්චර්ස්වලින්නම්බර් වන් ප්ලේස් එක ගත්තෙ තවමත් ‘’සරෝජා’. ඒ වුණාට කවුද දන්නෙ මහාපරාක්‍රමබාහුට විජේ මල්ලි සරෝජට වැඩිය කැමැති වෙයිද කියලා. ප්‍රොෆෙසෝරි සුනිල් ආරියරත්නත් ‘උත්පලවණ්ණා’ වලට පස්සෙ සීන් එකට එන්ටර් වෙනව කියන්නෙ අපේ කුස පබාවතී ලව් ස්ටෝරි එකත් එක්ක.තිස්ස අබේසේකර ලොක්කගෙ ස්ක්‍රිප්ට් එකක් නම් ෆෙ‍්‍රාපෙසෝරිට වැඩේ ලේසි වෙයි.හැබැයි ඔය ජාතියෙ පීරියෝඩික් ෆිල්ම්ස් කරන්න ගිහින් ඇන ගත්තොත් ඇන ගත්තමයි. සුනිල් ලොක්කට එහෙම වෙන එකක් නෑ.මොනව වුණත් මේ ලැබුවා වූ නිව් ඉයර් එකේ සෝමෙටත් සුනිල්ටත් දෙන්නටම ගුඩ් ලක් කියල විජේ මල්ලි කියන්නෙ සිරාවටමයි ඕන්න.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>24</day>
    </date>
    <link>http://www.silumina.lk/2011/04/24/_art.asp?fn=av1104246</link>
    <topic>අලුත් අවුරුද්දේ නැවුම් බලාපොරොත්තුව ඩිල්ෂාන්</topic>
    <author>ඉඳුනිල් වීරරත්න</author>
    <content>අලුත් අවුරුද්දේ නැවුම් බලාපොරොත්තුව ඩිල්ෂාන්සිංහල - හින්දු පරණ අවුරුද්දේ නොනගතය ගෙවී අලුත් අවුරුද්ද ලබද්දී දසතින් ඇසුණු ගිනිකෙළි හඬ සමඟ සිතට දැණුණු නැවුම් බව, නව වසර උදාවත් සමඟ ශ්‍රී ලංකා ජාතික ක්‍රිකට් කණ්ඩායමේ නායකත්වයට තිලකරත්න ඩිල්ෂාන් පත්කළ පුවත සවනත වැකුණු සැණින් යළිත් අලුත් වී තිබේ.ගෙවී ගිය ලෝක කුසලාන අවසන් මහා තරගයේ පරාජයෙන් පෑරී ගිය සිත් සතන්හි වේදනාව සංගාගේ මහේලගේ ඉවත් වීමත් සමඟ දෙගුණ තෙගුණ වූ බව නොරහසකි.එසේ තැලුණු සිත් සුවපත් කරමින් ඩිල්ෂාන් ගේ මේ පත්වීම 2015 වසරේ හෝ ලෝක කුසලානය අපේ රටට හිමිකර ගන්නට සිහින මැවූ ක්‍රීඩා ලෝලීනට මහඟු ඔසුවක් බවට පත් වී ඇත.ඩිල්ෂාන් ජාතික කණ්ඩායමේ 11 වැනි නායකයායි. අපේ රටේ පළමු ටෙස්ට් නායකයා වන්නේ බන්දුල වර්ණපුරයි (1982 - 1983) ඉන්පසු දුලිප් මෙන්ඩිස් (1983 - 1987), රන්ජන් මඩුගල්ල (1987 - 1989), අර්ජුන රණතුංග (1989 - 1991), අරවින්ද ද සිල්වා (1991 - 1992), අර්ජුන රණතුංග (1992 - 1999), සනත් ජයසූරිය (1999 - 2003), හෂාන් තිලකරත්න (2003 - 2004), මාවන් අතපත්තු (2004 - 2006), මහේල ජයවර්ධන (2006 - 2009) සහ කුමාර් සංගක්කාර (2009 - 2011) ශ්‍රී ලංකා කණ්ඩායමට නායකත්වය දුන් සෙසු ක්‍රීඩකයෝ වෙති.මේ අනුව මැයි 26 දා සිට ඇරැඹෙන ටෙස්ට්, එක්දින සහ 20 යි 20 තරගාවලි සඳහා එංගලන්තය බලා යන කණ්ඩායමට ඩිල්ෂාන් නායකත්වය දෙනු ඇත.ශ්‍රී ලංකා පොලීසියේ විශ්‍රාමික ටී. එම්. ජුනයිඩීන් මහතාට සහ ඩබ්ලිව්. ජි. නන්දනී පි‍්‍රයලතා මහත්මියට දාව, 1976 ඔක්තෝබර් 14 කළුතර දී උපත ලද තිලකරත්න මුදියන්සේලාගේ ඩිල්ෂාන් දකුණතින් පිත්ත හසුරුවන අතර දකුණතින් පිට දඟ පන්දු යවන්නෙකි. එසේම කඩුලු රැකීමෙහි ද සුවිශේෂී දස්කම් දක්වන ඔහු පිතිකරණය, පන්දු යැවීම සහ පන්දු රැකීම යන තෙඅංශයෙන්ම දස්කම් දක්වන්නෙකි.එසේම රොෂාන් මහානාමගෙන් පසු ශ්‍රී ලංකාවෙන් බිහි වූ අතිවිශිෂ්ට පන්දු රකින්නකු වන ඔහු ජොන්ටි රෝඩ්ගෙන් පසු ජාත්‍යන්තර ක්‍රිකට් පිටියේ කැපී පෙනෙන පන්දු රකින්නා ලෙස ද විචාරක පැසසුමට ලක් වූවෙකි.පළමු පෙළ තරග 201 කදී ශතක 30 ක් අර්ධ ශතක 49 ක් සමඟ ලකුණු 11656 ක් ලබා ඇති ඩිල්ෂාන් ශ්‍රී ලංකා ඒ සංචිතයේ සිටිමින් තරග 298 කදී ශතක 17 ක් අර්ධ ශතක 42 ක් සමඟින් ලකුණු 8783 ක් ලබමින් ශ්‍රී ලංකා ජාතික කණ්ඩායමට තේරිණි.1999 නොවැම්බර් 18 සිට 22 දක්වා බුලවායෝ හිදී සිම්බාබ්වේට එරෙහිව තරග වැදෙමින් ටෙස්ට් වරම් ලබාගත් ඩිල්ෂාන් 2010 දෙසැම්බර 01 වැනිදා මහනුවර පල්ලෙකැලේ දී බටහිර ඉන්දීය කොදෙව් කණ්ඩායමට එරෙහිව ක්‍රීඩා කරන තෙක් ටෙස්ට් තරග 66 කදී ඉනිම් 105 කට ක්‍රීඩා කරමින් නොදැවීම් 11 ක් සමඟ ලකුණු 3990 ක් ලබා තිබේ. ශතක 11 ක් අර්ධ ශතක 16 ක් සමඟ 42.44 ක සාමාන්‍යයක් පවත්වාගෙන ඇති අතර පහර දීමේ වේගය 65.65 ක් තරම් ඉහළ අගයකි.පළමු ටෙස්ට් තරගයේදී ලකුණු 9 කට දැවී ගිය ද 99 නොවැ. 26 පැවැති දෙවැනි ටෙස්ට් තරගයේදී සිම්බාබ්වේට එරෙහිව නොදැවී ලබාගත් ලකුණු 163 ඔහුගේ මංගල ටෙස්ට් ශතකයයි.ඉන්පසු එංගලන්තයට එරෙහිව ලකුණු 100 (2003), ඕස්ට්‍රේලියාවට එරෙහිව 104 (2004), බංගලාදේශයට එරෙහිව 168 (2005), ඉන්දියාවට එරෙහිව නොදැවී 125 (2008), බංග්ලාදේශයට එරෙහිව ඉනිම් 2 දී 162 සහ 143 (2009), පාකිස්ථානයට එරෙහිව 145 (2009), ඉන්දියාවට එරෙහිව 112 සහ 109 (2009) ලෙස ඔහු සෑම රටකටම පාහේ එරෙහිව ශතක රැස්කර ගෙන තිබේ.1999 දෙසැම්බර් 11 වැනිදා බුලවායෝ හිදී සිම්බාබ්වේට එරෙහිව එක්දින වරම් ලබාගත් ඔහු එක්දින ජාත්‍යන්තර තරග 203 කට ක්‍රීඩාකර ඉනිම් 179 කදී ලකුණු 5456 ක් ලබාගෙන තිබේ. මීට ශතක 10 ක් සහ අර්ධ ශතක 22 කි. ඉනිමක සාමාන්‍යය 36.61 ක් වන අතර පහර දීමේ වේගය 87.54 ක තරම් ඉහළ අගයකි.විස්සයි විස්ස ජාත්‍යන්තර තරග 32 කදී නොදැවීම් 5 ක් සමඟ ලකුණු 758 ක් රැස්කර ගෙන ඇති ඩිල්ෂාන් අර්ධ ශතක 5 ක් ලබා තිබේ.මැදපෙළ පිතිකරුවකු ලෙස මුලින්ම කණ්ඩායම නියෝජනය කරමින් පසුව ආරම්භක පිතිකරු ලෙස උසස් වුණු ඩිල්ෂාන් එතැන් සිට කැපී පෙනෙන දස්කම් දක්වමින් 2009 වසර තුළදී ටෙස්ට් ශතක 6 ක් සහ එක්දින ශතක 5 ක් වාර්තා කරමින් එම වසරේ දෙඅංශයෙන්ම ලකුණු 1000 සීමාව පසුකර යෑමට සමත් විය. (ටෙස්ට් ලකුණු 1097 සහ එක්දින 1000 ක්)2009 වසරේදීම එංගලන්තයේ පැවැති පන්දුවාර 20 යි 20 ලෝක කුසලාන තරගාවලියේදී ලකුණු 317 ක් රැස්කර ගනිමින් (ඉනිමක සාමාන්‍යය 52.83 කි) තරගාවලියේ වීරයා සම්මානයෙන් ද පිදුම් ලැබීය.පසුගියදා නිමාවුණු 10 වැනි ලෝක කුසලාන තරගාවලියේදී උපුල් තරංග සමඟ ඉනිම ආරම්භ කරමින් අතිශයින් සාර්ථක වූ අතර ශතක 2 ක් (සිම්බාබ්වේට එරෙහිව 144 යි එංගලන්තයට එරෙහිව නොදැවී 108) සමඟ මුළු ලකුණු 500 ක් වාර්තා කළ ඩිල්ෂාන් ලොව සියලුම පිතිකරුවන් අභිබවමින් තරගාවලියේ වැඩිම ලකුණු ලාභියා විය.පන්දු යවමින් කඩුලු 9 ක් ද බිඳ හෙළමින් වඩාත් දස්කම් දැක්වූ ඔහු අවසන් තරගයේදී ද ඉන්දියාවට එරෙහිව ලකුණු 33 ක් ලැබීය.එක්දින තරග 5 කට නායකත්වය දී ඇති ඩිල්ෂාන් තරග 3 ක් ජයග්‍රාහී ලෙස මෙහෙයවා ඇති අතර, එළඹෙන එංගලන්ත සංචාරයේදී දක්ෂතා වඩාත් ඔප කරගනිමින් ශ්‍රී ලංකා කණ්ඩායම ජයග්‍රාහී මාවතේ තව දුරටත් ගෙන යනු ඇති බවට මෙරට ක්‍රීඩා ලෝලීන්ගේ විශ්වාසයයි. ඒ සඳහා ඩිල්ෂාන්ට ශ්‍රී ලංකාවට ආදරය කරන සැමගේ ආශීර්වාදය හිමි වනු ඇත.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>24</day>
    </date>
    <link>http://www.silumina.lk/2011/04/24/_art.asp?fn=av1104247</link>
    <topic>ඉස්සරහ කොණ්ඩේ නැතිවුණුදාට අධ්‍යක්ෂණයට බහිනවා</topic>
    <author>වසන්ත ජයසිංහ ආරච්චිගේ</author>
    <content>ඉස්සරහ කොණ්ඩේ නැතිවුණුදාට අධ්‍යක්ෂණයට බහිනවා‘රොෂාන් රවින්ද්‍ර’ තාරුණ්‍යයේ රංගන ශිල්පින් අතර යම් වෙනසක් ඇති කළ හැකි රංගන ශිල්පියෙක් විදියටයි අපි දකින්නේ.‘යෞවනයේ අපි’විශේෂාංගයට රොෂාන් එකතු කරගන්නේ දකින ඇත්ත කෙළින් කතා කරන යෞවනයකු විදිහටයි.රොෂාන් අපි කතා කරමු මේ දවස්වල මොනවද අලුත් වැඩ කටයුතු.රන්මිහිතැන්නේ මේ දවස්වල රූගත කිරීම් සිදු කරන රොෂාන් කුරුප්පුගේ ‘අමුතු මිනිස්සු’ ටෙලිනාට්‍යයේ ‘මානව‘ කියන චරිතයට මම එකතුවෙනවා. ඒ දේ තමයි ප්‍රධාන කටයුත්ත වෙලා තියෙන්නේ. එය ඇල්බෙයා කැමුුගේ ‘පිටස්තරයා’ කෘතිය පාදක කරගෙන ගොඩනැඟෙන නිර්මාණයක්.ඔබ දෙවනුව නිෂ්පාදනය කළ ‘කඩදොර’ මේ දිනවල විකාශය වෙනවා. ඒ විකාශය සඳහා ලොකු මෙහෙවරක් කරන්නත් ඔබට සිද්ධ වුණා.ඔව් ‘කඩදොර’ මගේ දෙවැනි නිෂ්පාදනය විදිහට මම පසුපසට ඇවිත් ඉන්නේ. මොකද මේ දෙකම මට පුළුවන් විදිහට ඉවර කරගන්න බැරිවුණා. නිර්මාණය සාර්ථකයි. අද මට ලැබෙන ප්‍රතිචාර ඉතාම ඉහළයි. ඒත් මෙය රූපවාහිනි නාලිකාවල ප්‍රචාරය කරගන්න වින්ද දුක දන්නේ මම විතරයි. වෙන වෙන සම්බන්ධතා තියෙනවා නම් මේ දේවල් පහසුවෙන් කරගන්න පුළුවන්. අපට තියෙන්නේ කුඩම්මාගේ සැලකිලි. පිළිගන්න ‘කඩදොර’ වෙනුවෙන් වියදම් කළ මුදලවත් මට හොයාගන්න බැරිවුණා. මොනදේ වුණත් හොඳ නිර්මාණයක් කළා කියන සතුට මට තියෙනවා.ඇයි මෙහෙම කුඩම්මාගේ සැලකිලි ලැබෙන්නේ.ඔය දේට ප්‍රමිතියක් නැහැනේ. අද මෙගා රැල්ලක් පටන් අරගෙන කොටස් සියය දෙසීය ඒවා කරගෙන යන්නේ. දැන් අපේ රටේ චැනල් කීයද තියෙන්නේ. ඒ වගෙත් බෙල්ට් කීයද තියෙන්නේ. මේ මොන දේ තිබුණත් කාගෙන්හරි ලියුමක් ගන්න ඕන. සාධක කිහිපයක් නිසා විසඳගන්න අමාරුයි මේ දේවල්.අපි කලාකරුවන් විදිහට මෙහෙම නම් පිටින් එන නිෂ්පාදකයන්ට මොනතරම් අමාරු ද? මේ දේවල්වලට කාටවත් දොස් නඟලා වැඩක් නැහැ. අවධානය යොමු විය යුතු අය බලාගන්න ඕන. රජයේ හෝ පෞද්ගලික රුපවාහිනි කියලා බේදයක් නැහැ. හැම තැනම ඔය තත්ත්වේ තමා. මේක මේ සිස්ටම් එකේ අවුලක්. ඒ සිස්ටම් එකයි වෙනස් වෙන්න ඕන.මේ සියල්ල දැන දැනත් ඇයි ඔබ නිෂ්පාදනයට අත තියන්නේහේතු දෙකක් හින්දා. මම ආස කරන චරිතයක් නිර්මාණයක් හරහා සමාජගත කරන්න. දෙවැන්න හොඳ නිර්මාණයක් කිරීමේ වුවමනාව. එකම දේ අපි මේ කරන දේවල් කරලා විතරක් බැහැ. එළියට යන්න ඕන. වියදම් කරන දේ ලැබෙන්න නැත්නම් ඉදිරියට නිර්මාණයක් කරන එක අර්බුදයක්.රංගන ශිල්පියෙකු විදිහට ඔබ රංගනය කියන දෙයින් තෘප්තිමත් ද?සියයට සියයක් ම කියලා කාටවත් ම කියන්න අමාරුයි. නමුත් මම තෘප්තිමත්. මට හොඳ නිර්මාණ කිහිපයක් ලැබුණා. චරිත ටිකක් ලැබුණා. පුළුවන් විදිහට යමක් මම කළා කියලා දැනෙනවා.රොෂාන් රවින්ද්‍රට අධ්‍යක්ෂකවරයකු වීමේ වුවමනාවක් නැද්ද?මගේ ඉස්සරහ කොණ්ඩේ තාම තියෙනවා. ඒ ටික නැතිවුණ දාට අධ්‍යක්ෂණයට මම එනවා. හැබැයි ඒකට තාම කල් තියෙනවා.රංගනය කියන දේ වෘත්තියක් විදිහට කරගෙන යන්න රොෂාන්ට පුළුවන් ද?පැහැදිලිවම බැහැ. එක දිගටම වැඩ කළා කියලා මේ මත යැපෙන්න පුළුවන් වාතාවරණයක් තවම අපට නැහැ. ගැටලු කිහිපයක් තියෙනවා.අද නළුවා, නිළිය අඩු ලංසුවකට ගිහින් තියෙන්නේ. ඒ නිසා අද නළුවට වෙලා තියෙනවා වෙන බිස්නස් එකක් කරන්න රඟපෑමට අමතරව.නමුත් මට රඟපෑමට අමතරව වෙන දෙයක් කරන්න බැහැ. එතකොට ඒ දේ මගෙ ශරීරයෙන් පලා යනවා. ඒ නිසා නිෂ්පාදකයකු ලෙස රැදෙන්න උත්සාහ කරනවා. ඒ නිසා කලාවට තියෙන ආදරය නිසා මේ ක්ෂේත්‍රයෙම රැඳෙන්න මට පුළුවන්.කුමන තැනක අපට වැරදිලා ඇති කියලද ඔබ හිතන්නේ.මම නම් කියන්නේ ලොකු පුටුවල ඉන්න අයට මේ වගකීමෙන් මිදෙන්න බැහැ. මේ මෙගා නාට්‍ය රැල්ලට මොකක් හරි වෙන්න ඕන. දැන්නම් ඒක ටික ටික දියවෙලා යන්න පටන් අරන්. මොන දේ වුණත් එක කාණ්ඩයක් වැඩ කරද්දී තව පිරිසකට බලන් ඉන්න වෙලා තියෙන දේම ඇති.අද තාරුණ්‍ය පිළිබඳ මොකක්ද ඔබේ තක්සේරුව.ඕනෑම රටක තරුණ පරම්පරාවයි වෙනසක් ඇති කරන්නේ. අලුත් විදිහට හිතන්න තරුණ පරම්පරාව පෙළඹවීමයි වැදගත්. අද සමහරු තාරුණ්‍ය රැඩිකල් කියන දේ කියනවා. හැබැයි රැඩිකල් වුණාට කමක් නැහැ දැනගෙන. ඒ දෙයින් සමාජයට මෙහෙවරක් වෙන්න ඕන. එහෙම නැත්නම් තමාගේ වාසියට විතරක් රැඩිකල් වෙලා ආත්මාර්ථකාමී වෙන එක තේරුමක් නැහැ.රොෂාන් අද අපට රංගන ක්ෂේත්‍රයේ පැහැදිලි ඉදිරි ගමනක් තියෙන නවක පිරිසක් ඉන්නවද?මම හිතන්නේ ඉන්නවා. කවුරු හරි එහෙම නැහැ කියලා කියනවා නම් ඒකට වගකියන්න ඕන අපිට ඉස්සරහින් හිටපු අය. මොකද ඒ අය මේක ඇතුළේ හැදුණා මිසක මේ කර්මාන්තය හැදුවේ නැහැ.දැන්වත් ඔය මහා කලාකරුවෝ කියන අයට වගකීමක් තියෙනවා. ඒ නිසා අද පරම්පරාවට දොස් නගලා වැඩක් නැහැ. අපි වුණත් අපි මෙහෙමයි කියලා අපේ නවකයින්ට දොස් කියලා පලක් නැහැ අපි දෙයක් නොකර.හොඳයි මොකක්ද ඔබේ බලාපොරොත්තුව.මම පුළුවන් තරමින් හොඳ නිර්මාණ කරනවා. මොකද මට දරුවෝ දෙන්නෙක් ඉන්නවා බිරිඳක් ඉන්නවා. පුළුවන් තරම් කාලයක් මේ දේ කරගෙන යනවා. හැබැයි ඒ දේ කොයිතරම් දුරට කරගෙන යන්න පුළුවන් වෙයිද කියලා දන්නේ නැහැ. මොකද ඉස්සරහට අධ්‍යක්ෂකවරු, නිෂ්පාදකවරු තිර රචකයින් හොයා ගන්නවත් නැති වෙයි.කොහොම වුණත් මහ ලොකු මාළිගා බංගලා හදාගෙන ජීවත්වෙන්න බලාපොරොත්තුවක් නැහැ. සරල බලාපොරොත්තු කිහිපයක් විතරයි තියෙන්නේ.අවසන් වශයෙන් ඔබේ සිනමාවේ දායකත්වය ටෙලිනාට්‍යයට වඩා අඩුයි කියලා මට හිතෙනවා.මගේ විෂයය සිනමාව. ටෙලිනාට්‍ය මා ජීවත්වෙන්න කරන දෙයක් පමණයි. මා දායක වුණ සිනමාපට තුනම සාර්ථකයි. මේ වසරෙත් චිත්‍රපට දෙකක් තිරගත වේවි. ටෙලිනාට්‍යයකට මම යනකොට ගොඩක් දේවල් බලන්නේ නැහැ. හැබැයි සිනමාවට මම යන්නේ බොහෝ දේවල් හිතලා බලලා.වසන්ත ජයසිංහ ආරච්චිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>24</day>
    </date>
    <link>http://www.silumina.lk/2011/04/24/_art.asp?fn=av1104248</link>
    <topic>‘ළඳුනේ’ ගීතයෙන් ඉපැයූ ලක්ෂ අසූපහෙන් මට ශතයක්වත් නැහැ</topic>
    <author>ජෝජ් රොබ්සන් ද සිල්වා</author>
    <content>‘ළඳුනේ’ ගීතයෙන් ඉපැයූ ලක්ෂ අසූපහෙන් මට ශතයක්වත් නැහැඅමරසිරි පීරිස්මගේ පුංචි රෝස මලේමමයි නුඹේ වියපත් බඹරානුඹ හීනෙන් වත් නොදකින කුමරා...!  (පද - ධම්මික බණ්ඩාර)භාවාත්මක හඬින් මනා සංයමයකින් යුතුව ඔහු ගයන්නේ ය. ගීතයෙන් සාම්ප්‍රදායික හැඩතල අපූර්ව ලෙස වෙනස් කරමින් ඔහු ගයන්නේ ය. සුවහසක් ගීත ශ්‍රාවක සිත් කම්පනය කරමින් ඔහු ගයන්නේ ය. සිය යුග මෙහෙවර අවබෝධ කරගෙන ගී ගයන ඔහු ගායන ශිල්පී හා සංගීතවේදී අමරසිරි පීරිස් ය. මෙවර ‘ස්වර වර්ණ’ ඔහු සමඟ වර්ණවත් කරමු.මේ දිනවල ඔබේ නව නිර්මාණ කටයුතු මොනවාද?“අලුත් ම ගීත හතළිහක් නිර්මාණය කළා. මෙතෙක් මා ගායනා නොකළ වෙනස්, අපූර්ව ගීත රැසක් ඒ අතර තිබෙනවා. යොවුන් සිත් අවුලන ප්‍රේමයේ සම්ප්‍රදායික පටු සීමාවන්ගෙන් ඔබ්බට ගොස් මෙම ගීත නිර්මාණය කිරීමට මට නිදහස ලැබුණා.”මෙම නිර්මාණ සඳහා ඔබට දායක වූවෝ කවුරුන් ද?“ගීත පද රචනයෙන් පූජ්‍ය, වෛද්‍ය, නීතිඥ සහ මාධ්‍ය ආදී ක්ෂේත්‍රයන් හි නිර්මාණකරුවන් පිරිසක් දායක වුණා. පූජ්‍ය පල්ලේගම හේමරතන හිමි, රංජිත් රූපසිංහ, කපිල ක්‍රිශාන්ත සූරියආරච්චි, නිමල් සේනානායක, ධම්මික බණ්ඩාර, තිළිණි අතුකෝරල, අසංග බණ්ඩාර මගේ භාවිතය තේරුම් ගෙන සුදුසු අයුරු ඔවුන්ගේ දායකත්වය ලබා දුන්නා. එමෙන් ම කිව යුතුයි. ගීත සංගීතවත් කිරීමේදී දර්ශන රුවන් දිසානායක දැක්වූ කුසලතාව ඔහුට සංගීත ශිල්පියෙකු ලෙස පැහැදිලි අනාගතයක් තිබෙනවා.”දර්ශන ගැන සඳහන් කළ මේ අවස්ථාවේ ම කියමු ද, වත්මන් නව පරපුර රියැලිටි වැඩසටහන්වලට ආකර්ෂණය වීම ගැන...?“විශාල රැවටීමක් රියැලිටි වැඩසටහන්වලින් සිදු කෙරෙනවා. සහජ හැකියාවෙන් ගී ගයන තරුණ තරුණියන් අතරමං කිරීම තමයි විනිසුරුවන් කරන්නේ. ඇමෙරිකන් අයිඩිල් වැඩසටහන්වලින් කෙරුණේ ඉගැන්වීමක්. ජිම් රිව්ස්, එංගල් බර්ඩ් සහ හැරිබෙලා පොන්ටේ වැනි ගායකයින්ගේ හඬ පෞරුෂයක් තිබුණා. බටහිර දැන් ඉන්න ගායකයින්ගේ හඬ පෞරුෂයක් නැහැ. මයිකල් ජැක්සන් අයත් වෙන්නේ හඬ පෞරුෂයක් නොවුණු ගායකයින්ගේ කොටසටයි.නිසි හැදෑරීමක්, මඟ පෙන්වීමක් නැතුව මෙම ක්ෂේත්‍රයට ආ පමණින් බැබළෙන්න බැහැ. නවකයින්ට ජනප්‍රිය වේදිකාවක් රියැලිටි වැඩසටහන්වලින් හදලා දුන්නා. එච්චරයි. එස්.එම්.එස්. මගින් කෙරෙන විනිශ්චය අසාධාරණයි. එයින් දක්ෂයින් හැලෙනවා. මීට වඩා යහපත් ක්‍රියාදාමයක් අතීතයේදී ගුවන් විදුලිය මගින් නවක ගායක ගායිකාවන් වෙනුවෙන් සිදු කළා.”ඒ පිළිබඳව පැවසුවොත් ප්‍රයෝජනවත් නොවේද?“ඇත්තෙන් ම දැන් ඔය රියැලිටි වැඩසටහන්වලින් කරනවාට වඩා වැඩි සේවයක් එදා ගුවන් විදුලියේ පිබිදෙන ගායක පරපුර, නවක මඬල, නැවුම් මිහිර වැනි වැඩසටහන්වලින් කළා. එඩ්වඩ් ජයකොඩි, රෝහණ බෝගොඩ වැනි අද ජාතික මට්ටමේ සිටින ගායකයින් බොහෝ දෙනෙකු එදා එම වැඩසටහන් හරහා බිහිවුණු ශිල්පීය නිපුණතාවෙන්, පරිපූර්ණ නිර්මාණශීලී ගායන ශිල්පීන් හැදෑරීමක් කළොත් එම වැඩසටහන්වලින් ප්‍රයෝජනවත් පාඩම් ඉගෙන ගන්න පුළුවන්, රියැලිටි වැඩසටහන් සඳහා නිවැරදි ආකෘතියක් ඇති කර ගැනීමට.”  ළඳුනි ඔබේ දෑස දැක ගත්තෙමිසැඳෑ කලෙක ළඳුනේදෙනෝ දාහක් අත ගත්ත දසැමියෙකු නැති ළඳුනේනෑයෙක් නෑකම් නොකියනවීදි සරණ ළඳුනේ...!(පද - රන්බණ්ඩා සෙනෙවිරත්න)1963 දී රජයේ සංගීත විද්‍යාලයට ඇතුළු වී ගායනය සහ වාදනය හැදෑරූ අමරසිරි දක්ෂ වයලීන සහ වියෝලා වාදක ශිල්පියෙකි. 1966 දී ගුවන් විදුලි වාදක මණ්ඩලයට එක් වූ ඔහු ‘ඒ’ ශ්‍රේණියේ වාදන ශිල්පියෙකු වූ අතර 1994 දී සිංහල සංගීත අංශයේ අධ්‍යක්ෂවරයා වූවේ ය. අංකුර ගායක ගායිකාවන්ට ගායන ක්ෂේත්‍රයේ දොරටු විවර කර දීමට පුරෝගාමී වූ ඔහු ආචාර්ය පේ‍්‍රමසිරි කේමදාස සංගීතවේදියාණන්ගේ ඇසුරින් සිය සංගීත දිවියට ලද ආලෝකය අදද ගෞරවයෙන් සිහිපත් කරන්නේ ය.“කේමදාස සංගීතවේදියාණන්ට නිවැරදි දැනුමක් තිබුණා. තරමක් සැරපරුෂ පුද්ගලයෙකු වුවත් ඔහුව තේරුම් ගෙන කටයුතු කරනවා නම් ඔහු සමඟ කටයුතු කිරීම අසීරු වුණේ නැහැ. එලෙස ඔහුව තේරුම් ගත් දෙදෙනෙකු තමයි ලූෂන් බුලත්සිංහල සහ ආර්.බී. (රන්බණ්ඩා සෙනෙවිරත්න) දෙදෙනා. ඔහුගේ හැම වැඩකදීම වගේ මටත් පැවරෙන වැඩ කොටසක් තිබුණා. ඒ නිසා ඉතා ළඟින් ම ඔහු ඇසුරු කරන්න මට හැකි වී තිබුණා. මගේ ජනප්‍රිය වූ මුල් ම ගීතය වන ‘ළඳුනේ’ ගීතය ගායනා කිරීමට අවස්ථාව දුන්නෙත් ඔහුමයි.සංගීත විදුහලේ වූ ඔබේ සමකාලීනයන් වූ වික්ටර් රත්නායක, මර්වින් පෙරේරා සහ සුජාතා අත්තනායක වැනි ගායක ගායිකාවන් ගායන ක්ෂේත්‍රයට එක් වූ වකවානුවේ ඔබ ගායකයෙකු ලෙස මතු නො වුණේ ඇයි?“ප්‍රධානම හේතුව සංගීත ක්ෂේත්‍රයේ පැවති යම් යම් ක්‍රියාදාම පිළිබඳව මගෙ සිතේ ඇති වී තිබුණු කලකිරීම, බොහෝ ගායක ගායිකාවන්ට ගායනා කළ ගී තැටි, පටි අරගෙන ඒවා පිනවන ප්‍රමාණය අනුව තමයි ගීතයක් ප්‍රචාරය වන වාර ගණන තීරණය කෙරුණේ. එවැනි තවත් බොහෝ ක්‍රියාදාම නිසා ගායකයෙකු වශයෙන් සංගීත ක්ෂේත්‍රයට පැමිණීම ප්‍රමාද වූ හින්දා මා ගායකයෙකු ලෙස වික්ටර්ලාගේ යුගයේදී මතු වූවේ නැහැ.”සංගීත ක්ෂේත්‍රයේ නියුතු වෘත්තීය ශිල්පීන් මේ වනවිට මුහුණ පා සිටින බැරෑරුම් ව්‍යසනයක් වන ‘ව්‍යාජ ගී තැටි ජාවාරම’ පිළිබඳවත්, ජංගම දුරකතන සඳහා ගීත යෙදීමේ (රිංගින් ටෝන්ස්) මංකොල්ලය පිළිබඳවත් අපේ කතාබහේදී කතා කිරීමට අමතක නොකළ අමරසිරි පීරිස් ‘ස්වර වර්ණ’ තුළින් තමාගේ මේ අදහස්වලට ප්‍රමුඛත්වය දෙන ලෙස පැවසුවේ සත්‍ය තොරතුරු සොයා දැනුවත්ව ය.මගෙන් සංගීතය හදාරණ ශිෂ්‍යයෙක් ඉන්නවා සුදත් හඳුන්ගේ කියලා. ඔහු මට කියන්නේ ‘නිදාගෙන ඉන්න කෝටිපතියා’ කියලා. මම ඔහු සමඟ මගේ ‘ළඳුනේ’ ගීතය දුරකතන සඳහා යෙදූ ආයතනයකට ගොස් විමසා බැලුවා. කෙලෙස ද අප නොදැනුවත්ව අපේ අවසරයකින් තොරව අපේ ගීත යොදා ගන්නේ යන වග. ඒ වන විට ලක්ෂ අසූ පහක් ‘ළඳුනේ” ගීතයෙන් උපයා තිබුණු එම ආයතනයෙන් එකම එක රුපියලක්වත් නිර්මාණකරුවන්ට ගෙවීමට පියවර ගෙන තිබුණේ නැහැ.ගීතය නිර්මාණයට කිසිදු සම්බන්ධයක් නැති පුද්ගලයෙක් හෝ ආයතනයක් හෝ එම ගීතයෙන් කෝටි ගණන් මුදල් හම්බ කිරීම මොනතරම් අසාධාරණ ද? ජනප්‍රිය තරුණ ගායකයින් දෙදෙනකු තමා මීට මැදිහත් වී උන්නේ. එහෙත් දුරකතන සඳහා ගීත යොදන සමාගම්වල වගකීමක් තිබෙන්න ඕනේ. නිර්මාණයක සැබෑ අයිතිකරුවන්ට ප්‍රතිලාභ ලබා දීමට. අනුන්ගේ නිර්මාණ සූරාගෙන කන මංකොල්ලකරුවන්ට ප්‍රතිලාභ ගෙවීම දුරකතන සඳහා ගීත යොදන ආයතන වහාම නතර කළ යුතුයි!”ව්‍යාජ ගී තැටි ජාවාරම පිළිබඳවත් පැවසීමට ඔබේ අදහසක් තිබෙනවා නේද?“ඔව්, ව්‍යාජ ගී තැටි ජාවාරම පසුපස මාෆියාවක් තිබෙනවා. ගීතයක ගායකයා, ගීත පද රචකයා, සංගීතවේදියා යන ශිල්පීන් තිදෙනාම පමණක් නොවේ එම ගීතයේ නිෂ්පාදකයා පවා ගසා කන දරුණු හොර වෙළෙඳුන්ගෙන් හැදුණු මාපියාවක් විසින් තමා ව්‍යාජ ගී තැටි ජාවාරම් අද පවත්වා ගෙන යන්නේ. බුද්ධිමය දේපළ නීතිය තිබුණාට ඊට බලයක් නැහැ. ඒ වගේ ම මේ මාෆියාවට එරෙහිව කටයුතු කිරීමට ශිල්පි එකමුතුවක් නැහැ. තිබුණත් ශිල්පීන්ට කළ හැකි දෙයක් නොවේ මේ හොරුන් මෙල්ල කිරීම. ඒ නිසා වහාම රාජ්‍ය මැදිහත් වීමකින් මෙම මාෆියාව මර්දනය කළ යුතුයි. එය යහපත් ගීත කලාවක් බලාපොරොත්තු වෙන ශ්‍රී ලාංකිකයන්ගේ අවශ්‍යතාවක් බව පැහැදිලිවම පෙනෙන්න තිබෙනවා.”  සොඳුරිය කාලය කොතරම් නපුරු දදිවි හිමියෙන් කඳුළැලි පුරවා ගෙනරැක ගත් ආලය උදුරා ගන්නටකාලය කොතරම් නපුරු ද සොඳුරිය...!(පද - සමන්ත හේරත්)ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>24</day>
    </date>
    <link>http://www.silumina.lk/2011/04/24/_art.asp?fn=av1104249</link>
    <topic>හැදිච්ච චිත්‍රපට හා නැහැදිච්ච චිත්‍රපට ගැන ටයි මහත්තයා කියූ කතා</topic>
    <author>සු.මි.</author>
    <content>හැදිච්ච චිත්‍රපට හා නැහැදිච්ච චිත්‍රපට ගැන ටයි මහත්තයා කියූ කතාඑය ටයිටස් තොටවත්ත ‘හඳයා’ චිත්‍රපටයේ නිෂ්පාදන කටයුතුවල නිරතව සිටි අවදිය බව මට මතකය.පසුකලෙක ප්‍රවීණ චිත්‍රපට හා ටෙලිනාට්‍ය අධ්‍යක්ෂවරයකු බවට පත් ක්‍රිස්ටි ෂෙල්ටන් ප්‍රනාන්දුත් මාත් ටයි මහත්තයා හමුවන්ට බොරැල්ල කොටා පාරේ පිහිටි ඔහුගේ පාරම්පරික නිවෙසට ගියේ අප දෙදෙනා පළකිරීමට සැලසුම් කරගෙන සිටි සිනමා සඟරාවට ළමා සිනමාව අළලා ටයි මහතාගෙන් සම්මුඛ සාකච්ඡාවක් ලබාගන්ටය.එය මා ටයිටස් තොටවත්තයන් සමඟ කළ මුල්ම සම්මුඛ සාකච්ඡාව වූවා පමණක් නොව චිත්‍රපට අධ්‍යක්ෂවරයකු සමඟ කළ ප්‍රථම පුවත්පත් සම්මුඛ සාකච්ඡාව ලෙස ද මට වැදගත්ය.(ඒ වනවිට මම වෘත්තිමය වශයෙන් පුවත්පත් කලාවට සම්බන්ධව නොසිටියෙමි.)එහෙත් නටපු තොවිලයකුත් නැත, ගහපු බෙරයකුත් නැතැයි කීවාක් සේ ක්‍රිස්ටිත් මාත් ළමා සිනමාව ගැන ලියපු ලිපියකුත් නැත. ගහපු සඟරාවකුත් නැත. සඟරාව පළ නොවුණේ ආරථික ප්‍රශ්න නිසාවෙනි.පසුකලෙක මා සිනමා පුවත්පත් කලාවට අවතීර්ණ වීමෙන් ඉනික්බිතිව අවස්ථා කීපයකදීම මට ටයි මහත්තයා සමඟ සම්මුඛ සාකච්ඡා කොට ලිපි සකස් කිරීමේ භාග්‍යය ලැබිණි.ප්‍රේම් දිසානායක සංස්කරණය කළ ‘කලා’ සිනමා පුවත්පත වෙනුවෙන් මා ටයි මහත්තයා මුණගැසී කතාබහක යෙදුණු අවස්ථාවේ ඒ වන විට ප්‍රදර්ශනය වෙමින් පැවති චිත්‍රපට ගැන මම ඔහුගේ ආකල්පය කෙබඳුදැයි විමසීමි. ඔහු ඊට පිළිතුරු දුන්නේ මෙපරිදිය.”දැන් තියෙන්නේ හැදිච්ච චිත්‍රපට හා නැහැදිච්ච චිත්‍රපට යන දෙක විතරයි. හැදිච්ච මිනිහා හැදිච්ච චිත්‍රපට හදනවා. නැහැදිච්ච මිනිහා නැහැදිච්ච චිත්‍රපට හදනවා... ඒ ගොල්ලෝ බෑන්ඩ් ගහනවා. බලන අය චූන් වෙනවා. නියම බෑන්චූන්.”එකල ‘නැව ගිලුනත් බෑන්චූන්’ නමින් සිංහල චිත්‍රපටයක් තිරගත වූ අයුරු මට මතකය.1993 දී ටයිටස් තොටවත්තයන්ගේ කලා ජීවිතයට 50 වසරක් පිරුණි. ඒ නිමිත්තෙන් මම ඔහු සමඟ ‘ලක්දිව’ පුවත්පතට සම්මුඛ සාකච්ඡාවක් කළෙමි. එහිදී මා ඇසූ මුල්ම ප්‍රශ්නය වූයේ මෙවැන්නකි.”ඔබේ පනස් වසරක කලා ජීවිතය දිහා ආපහු හැරී බලන විට පෙනෙන්නේ කුමක්ද?ටයි මහත්තයා සෝපාහාස සිනාවක් නඟා මෙසේ පිළිතුරු දුන්නේය.”හැරිලා බැලුවොත් පේන්නෙ බං හොල්මන්නේ. මගේ ඔය ආපහු හැරිලා බැලිල්ලක් නෑනේ කොල්ලෝ. මම කවදත් බලන්නෙ ඉස්සරහ.”මම ටයි මහත්තයාගෙන් තවත් ප්‍රශ්නයක් ඇසීමි.”ඔබේ කලා ජීවිතයට පනස් වසරක් පිරී තිබුණත් අපේ විචාරකයන් තවමත් ඔබේ නිර්මාණ කෙරෙහි පෘථුල අවධානයක් යොමුකර නැහැ. ඒ ඇයි?ඊට ටයි මහත්තයා පිළිතුරු දුන්නේ පැරණි ගීතයක් සිහියට නඟමිනි.”පුතා දන්නෙ නැහැ පුතා. හඳ ඇති කාලෙට වනන්තරේ හරි වැඩ තමයි කෙරෙන්නේ”ඒ ගීතය කුමක්දැයි මතකයට නංවා ගැන්මට මම උත්සාහ දැරීමි. එය කිංස්ලි ජයසේකර හා ප්‍රසිලා ඕපාත ගැයූ ‘මොනවද අම්මේ අකුරු ජාතියක්’ නම් වූ ගීතය බව මට සිහිපත් විය. එකී ගීතය ශ්‍රී චන්ද්‍රරත්න මානවසිංහයන්ගේ ප්‍රබන්ධයකි.මඳ වෙලාවකින් ටයි මහත්තයා මගෙන්ද ප්‍රශ්නයක් ඇසුවේය.”උඹ දන්නවද පුතා අපේ රටේ සිනමාව වෙනුවෙන් අන්තර්ජාතික සම්මානයක් ලබපු මුල්ම චිත්‍රපටය මොකක්ද කියලා. කියපන් බලන්න”මට දෙසැරයක් කල්පනා කරන්ට වුවමනාවක් නොවීය. මම ‘ගම්පෙරළිය’ යැයි කීමි.’දවල් ද?”සැමුවෙල් රුද්‍රිගු ‘විනෝද සමය’ වැඩසටහනක අසන්නාක් සේ ටයි මහත්තයා සමච්චල් සිනාවක් පාමින් මගෙන් අසයි.ඔහුම මට පිළිතුරක් දෙයි.”මගේ ‘හඳයා’. ඒක තමයි අපිට ලැබුණු මුල්ම අන්තර්ජාතික සිනමා සම්මානය.”1963 නවදිල්ලි අන්තර්ජාතික චිත්‍රපට උළෙලේදී ‘ගම්පෙරළිය’ චිත්‍රපටයට රන මයුර (Golden Peacock) සම්මානය ලැබුණත් ඒ වන විට එම චිත්‍රපට උළෙල අන්තර්ජාතික මට්ටමට පත්ව නොතිබිණි. මා ඒ දිනවල මේ කරුණ තහවුරු කරගත්තේ තවත් ප්‍රවීණ චිත්‍රපට අධ්‍යක්ෂවරයකු වූ අමරනාත් ජයතිලක වෙතිනි.1980 ඉතාලියේ සලානෝ (SALANO) ළමා හා යොවුන් චිත්‍රපට උළෙලේ දී ‘හඳයා’ චිත්‍රපටය හොඳම චිත්‍රපටය ලෙස සම්මාන හිමිකර ගත්තේය.අර්නස්ට් වඩුගේ සංස්කරණය කළ ‘රස’ සිනමා පුවත්පතට මා ටයිටස් තොටවත්තයන් සමඟ සම්මුඛ සාකච්ඡාවක් කළ අවස්ථාවේ මෙසේ ඇසූ බවක් මතකයේ ඇත.”ඔබේ චිත්‍රපටවල හා රූපවාහිනී වැඩසටහන්වල නිතරම දකින්න ලැබෙන්නේ අදියුරු, ඉසිඹුව, උපසිරැසි, හඬ දෙකැවීම් වගෙ වචන. ඒ මොකද?”ඉන්පසු ටයි මහත්තයා ගත් කටටම:”ඔන්න ඇහැව්වා ගොන් ප්‍රශ්නයක්. මේක තමයි නියම හෙළ බස. ඒක කොයි තරම් ලස්සන ද? හුඟ දෙනෙක් අද භාෂාව පාවිච්චි කරන්නේ වැරදියට. මං මේ ළඟදි දැක්කා එක වාක්‍යයක්.”කුඩා කොණ්ඩය බැඳි මේසය මත නිදා සිටි මගේ මාමා””ඒක මාර වාක්‍යයක්. මට ඒකේ තේරුම හිතාගන්නටත් බැහැ. එතකොට කොණ්ඩෙ බැඳන් ඉඳලා තියෙන්නේ කවුද? මාමා ද? මේසේ ද? ඔන්න අපේ සිංහල”අපේ අවාසනාවට ටයිටස් තොටවත්ත ලෙඩ ඇඳට වැටුණේය. අද ඔහු සමඟ සම්මුඛ සාකච්ඡාවක් කිරීම අසීරු ක්‍රියාවකි. ඔහු නීරෝගීව සිටියා නම් ඉහත සම්මුඛ සාකච්ඡාවලදී මෙන් ඉතාම වටිනා අදහස් රැසක් පාඨක ඔබ වෙනුවෙන් ගොනු කළ හැකිව තිබුණා නොවේද?පසුගියදා (අප්‍රේල් 17) 82 වැනි වියට පා තැබූ ටයිටස් තොටවත්ත මහා කලාකරුවාණෙනි: ඔබට දීර්ඝායු.සු.මි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>24</day>
    </date>
    <link>http://www.silumina.lk/2011/04/24/_art.asp?fn=av11042410</link>
    <topic>‘හාරලක්සේ’ චිත්‍රපටයට හතළිස් වසරයි</topic>
    <author>සුනිල් මිහිඳුකුල</author>
    <content>‘හාරලක්සේ’ චිත්‍රපටයට හතළිස් වසරයිටයිටස් තොටවත්තයන් අධ්‍යක්ෂණය කළ ’හාරලක්සේ චිත්‍රපටය තිරගතව මේ අවුරුද්දට හතළිස් (40) වසරක් සපිරෙයි. මේ විශේෂ ලිපිය ඒ නිමිත්තෙනි.‘හාරලක්සේ’ චිත්‍රපටයට වයිට් හවුස් මිනීමැරුම අප්‍රධාන වශයෙනුත් ටර්ෆ් ක්ලබ් මංකොල්ලය (හාරලක්සේ මංකොල්ලය) ප්‍රධාන වශයෙනුත් පාදක වූයේය.වයිට් හවුස් මිනීමැරුමෙන් මරණ දඬුවම් ලබා සිටි ලෑතර බාස්, ටර්ෆ් ක්ලබ් මංකොල්ලයේ ප්‍රධාන සැලැසුම්කරු ජේම්ස් සෙනෙවිරත්නගේ මස්සිනා වූයේය. ඔහු හාරලක්සේ මංකොල්ලය සිදුකළේ තම මස්සිනා වූ ලෑතර බාස් බේරාගැනීමට මුදල් සොයාගැනීම සඳහා බවක් කියැවෙයි. එම මංකොල්ලයෙන් ලබාගත් මුදල්වලින් ඔහු ලෑතර බාස් වෙනුවෙන් නඩුවට කතා කළ අධිනීතිඥවරුන්ගේ ගාස්තු ගෙවා ඇති බව පසුව අනාවරණය වූයේය.ජේම්ස් සෙනෙවිරත්න පෝරකයට යෑමට ප්‍රථම තම දරුවන්ට ලියූ ලියුමේ තමා සොරකු, මිනීමරුවකු වීමට පළමු හේතුව නරක ආශ්‍රය යැයි ද දෙවැනි හේතුව යුතුකම් ඉටුකිරීම යැයි ද කියා ඇත. යුතුකම් ඉටුකිරිම යනුවෙන් එහිලා ඔහු අදහස් කළේ ඇතැම්විට තම මස්සිනා බේරාගැනීම විය හැකිය.’හාරලක්සේ’ චිත්‍රපටය තැනීමේදී අධ්‍යක්ෂ ටයිටස් මෙන්ම නිෂ්පාදක සුගතදාස මාරසිංහ ද අභියෝග ගණනාවකට මුහුණ දුන්නේය. නිෂ්පාදක මාරසිංහට නිර්නාමිකව ලියූ තර්ජනාත්මක ලිපි ගණනාවක්ම ලැබෙන්ට පටන් ගත්තේය. ඒවායින් කියැවුණේ මෙම චිත්‍රපටය නිෂ්පාදනය නොකරන ලෙසය. එහෙත් ඔහු ඒ කිසිවක් ගණන් ගත්තේ නැත.අධ්‍යක්ෂ වශයෙන් ටයිටස් මුහුණ දුන් ප්‍රධානම අභියෝගය වූයේ මංකොල්ලය හා මිනීමැරුම සිදුවූ සත්‍ය ස්ථානවලම චිත්‍රපටය රූගැන්වීමත් මංකොල්ලයට යොදාගත් භාණ්ඩ (මෝටර් රථය / ට්‍රන්ක පෙට්ටිය වැනි) ඒ ආකාරයෙන්ම චිත්‍රපටයට යොදා ගැන්මත් ය.මංකොල්ලයට යොදාගත් බියුක් වර්ගයේ ඛ 6033 දරන චවලට් රථය සොයාගත හැකිවුවත් ඒ වන විට එය තිබුණේ අබලන් තත්ත්වයකය. කොටින්ම එය කුකුල් කූඩුවක් බවට පරිවර්තනයව තිබිණි. පසුව චිත්‍රපටයට යොදාගැනුණේ යාපනයේ දෙමළ ජාතිකයකු සතු වූ ඉහත රියට සමාන චවලට් රථයකි. ජේම්ස් සෙනෙවිරත්න පැදවූ යතුරු පැදිය වර්ගයේම යතුරු පැදියක් පංචිකාවත්තෙන් සොයා ගැනිණි.මංකොල්ල අවස්ථාවේ ලක්ෂ 4 තැන්පත් කර තිබූ ට්‍රන්ක පෙට්ටියම ට්ත්‍රපටය සඳහාත් යොදා ගැනිණි. මෙම චිත්‍රපටය නිෂ්පාදනය වන අවදියේ දී අපේ රටේ තුරඟ තරග නොපැවැත්වූයෙන් එවැනි දර්ශන සොයා ගැනීම තවත් අභියෝගයක් විය. ටයිටස් කාලයක් රජයේ චිත්‍රපට අංශයේ සේවය කළ බැවින් වාර්තා චිත්‍රපටවල තුරඟ තරග දර්ශන තිබෙනු ඔහු දැක තිබිණි. ‘හාරලක්සේ’ චිත්‍රපටයට ඇතුළත් තුරඟ තරග එම වාර්තා චිත්‍රපටවලින් උපුටා ගැනුණකි.1969 වසරේ එක්තරා දිනෙක අධ්‍යක්ෂ ටයිටස්, නිෂ්පාදක මාරසිංහ, චිත්‍රපටයේ විජේදාස ගේ චරිතය රඟපෑ එමෙන්ම එහි නිෂ්පාදන අධිකාරි වූ ජෝ අබේවික්‍රම හා කැමරා ශිල්පි ඇන්ඩෲ ජයමාන්න චිත්‍රපටයේ දර්ශන ඉසව් (ලොකේෂන්) නැරඹීම සඳහා පුත්තලමට ගියහ. පුත්තලම තානායමෙන් දිවා ආහාරය ගත් ඔවුහු පුත්තලම නගරය පසුකර 13 වැනි සැතපුම් කණුවට නුදුරුව පිහිටි බෝක්කුවක් අසලට පැමිණියහ.”ඔන්න ඕකයි බෝක්කුව. ජීප් එක නවත්වන්න”නිෂ්පාදක මාරසිංහ රිය පැදවූ ජෝට කීවේය.’ජෝන් සිල්වා මහතාගේ අවසාන ගමන’එසේ ලියැවුණු පුවරුවක් පලු ගසක රඳවා තිබිණි. මහ කැලෑවට ඇතුළු වන්නේ ඒ ඔස්සේය. මහ වනයේ මඳ දුරක් ඇවිද ගිය කල්හි ඔවුන්ට කුරුවිටගේ ජෝන් සිල්වා මරා දැමූ ස්ථානය සොයා ගත හැකිවිය.ජෝන් සිල්වා බැඳ තැබූ ගස දැවැන්ත වීර ගසකි.මේක වීර ගහක්ද? පලු ගහක්ද?ජෝ ඇසුවේය.වීර ගහක්.ටයිටස් පිළිතුරු දුන්නේය.ආපහු පුත්තලම් නගරයට ආ මේ පිරිස හෝටලයකට ගොඩවූහ. තේ බොන අතරවාරයේ ජෝ හෝටලයේ පැරණි සේවකයකුට කතා කළේය.”ආයිබෝවං අර හාරලක්සේ මංකොල්ලේ, ලොකු උන්නැහේට මතකද?””මහත්තයා වාඩිවෙලා ඉන්න තැනමයි එදා ජෝන් සිල්වාත් වාඩිවෙලා තේ බිව්වේ. හැබැයි මේසෙයි පුටුවයි වෙනස්. අද ඒ මේස පුටු නැහැ. දැන් අවුරුදු කීයක්ද?”සේවකයා පිළිතුරු දුන්නේය.’හාරලක්සේ’ චිත්‍රපටය තැනීමේදී අධ්‍යක්ෂ ටයිටස්ගේ අභිප්‍රාය වූයේ කුමක්ද? මේ චිත්‍රපටයෙන් තමා උත්සාහ කළේ කොයිතරම් තීක්ෂණ බුද්ධිය තිබුණත් වැරදි මාර්ගයේ යන හැම පුද්ගලයකුම ජීවිතයෙන් පරාජය වන බව පෙන්වීමට බව ඔහු කියයි. ටයිටස් තවත් තැනක මෙසේ කියා ඇත.”මොනතරම් දේවල් කළත්, ආශාවකින් සල්ලි හෙව්වත් අවසානය මරණයනේ.. ඒ සුළු කාලය තුළ හොඳ මිනිස්සු විදියට ජීවත් වෙන්න අපි උත්සාහ කරමු වගෙ අදහසක් මිනිසුන්ගේ හිත්වලට වද්දන්න මම උත්සාහ කළා.”’හාරලක්සේ’ චිත්‍රපටයේ එක් සුවිශේෂත්වයක් වන්නේ ඊට සුසාධිත(එඥතත ර්චඤඥ) තිරනාටකයක් නොතිබීමයි. නීති පුස්තකාලයේ නඩු වාර්තා පරිශීලනයෙන්, උප පොලිස් අධිකාරී ලයනල් ගුණතිලක හා මුලින් මංකොල්ලයට සම්බන්ධ වී පසුව රජයේ සාක්ෂිකරුවකු ලෙස පෙනී සිටි රූපානන්ද ද සිල්වා යන අය දුන් තොරතුරු ආශ්‍රයෙන් ටයිටස් මෙහි කතාව ගොනු කළේය.‘හාර ලක්සේ’ චිත්‍රපටය ඇරඹෙන්නේ ටර්ෆ් ක්ලබ් මංකොල්ලයෙන් නොවේ. වයිට් හවුස් මිනීමැරුමෙනි. රත්නපුර ප්‍රදේශයේ යුරෝපීය වතු පාලකයකු වූ වයිට් හවුස් මහතා තම වත්තේ සේවකයන්ට පඩි ගෙවීම සඳහා රුපියල් තිස් පන්දාහක මුදලක් කොළඹ චාර්ටඩ් බැංකුවේ සිට ගෙනඑමින් සිටියදී රත්නපුරට නුදුරින් හිදැල්ලන නමැති ගමේ කරපිංච පාලම අසලදී ඔහු මරා මුදල් පැහැර ගනී. මෙම මිනීමැරුම සිදු කරන්නේ ජේම්ස් සෙනෙවිරත්නගේ මස්සිනා වන ලෑතර බාස් (සෝමසිරි දෙහිපිටිය) විසිනි. එහෙත් බෑගයේ දක්නට ලැබෙන්නේ මුදල් නොව එළවළු ය. මෙම මංකොල්ලයෙන් ලෑතර බාස් රක්ෂිත බන්ධනාගාර ගත කෙරේ.තුරග තරග පිටියේ සෙනසුරාදා පැවැත්වෙන තරගවලින් ලැබෙන මුදල් සඳුදා දිනවල කොටුව චාර්ටඩ් බැංකුවේ තැන්පත් කෙරේ. එම මුදල් බැංකුව වෙත ගෙනයනු ලබන්නේ කොටුවේ ආම්ස්ට්‍රෝං ගරාජයේ මෝටර් රියකිනි. කුරුඳුවත්ත පොලිසියේ පොලිස් පරීක්ෂකවරයකු කැටුව තුරග තරග පිටියට එන මෝටර් රිය ටර්ෆ් ක්ලබ් කැෂියර්වරුන්ගේ භාරකාරත්වය යටතේ මුදල් බැංකුවට ගෙන යයි. මෙහිදී ආරක්ෂාව සඳහා ටර්ෆ් ක්ලබ් වෑන් රියක් ද රථය පිටුපසින් ගමන් කරයි.සෙනෙවිරත්නගේ සැලසුම මෙම මුදල් මංකොල්ල කෑමටයි. ඒ සඳහා ඔහු තවත් කීප දෙනෙකුගේ සහාය ලබා ගනී. එනම් විජේදාස (ජෝ අබේවික්‍රම) රාජපක්ෂ (රොබින් ප්‍රනාන්දු) හා මුණසිංහ (සේනාධීර රූපසිංහ) යන අයයි. මුණසිංහ උඩුගම්පොළ ප්‍රදේශයේ හිටපු පොලිස් කොස්තාපල්වරයෙකි. රාජපක්ෂ ආයුර්වේද වෛද්‍ය ශිෂ්‍යයෙකි. විජේදාස යුද හමුදාවේ රියදුරෙකි. ඔවුන් මෙම මංකොල්ලයට කුමන්ත්‍රණය කරන්නේ සෙනෙවිරත්නට අයත් මිනි පෙට්ටි සාප්පුවේ සිට ය. රාජපක්ෂ මෙයට වීරසිංහ නමැති පට්ටල්කාරයෙකු ද (ඇලෙක්සැන්ඩර් ප්‍රනාන්දු) සම්බන්ධ කරගනී. සොරකමින් පසු මුදල් ගෙවන්නෙ සය මසකින් පසුව බව සෙනෙවිරත්න තම සගයන්ට කියද්දී වීරසිංහ ඊට විරුද්ධ වෙයි.වීරසිංහ වැන්නකු මෙබඳු කුමන්ත්‍රණයකට සම්බන්ධ කර ගැනීම ගැන සෙනෙවිරත්න රාජාට දොස් පවරයි. වීරසිංහ වෙනුවට රූපානන්ද නැමැත්තකු (ජී. ඩබ්ලිව්. සුරේන්ද්‍ර) යොදවා ගන්නේ ඉන් පසුව ය. තුරග තරග පිටියට එකතු වන්නේ පීඩිතයන්ගේ මුදල් බැවින් ඒවා සොරකම් කිරීම අයුක්ති සහගත නොවේය යන දර්ශනයක් මෙතැනදී සෙනෙවිරත්න දක්වන්ට යෙදේ. විජේදාස කොමියුනිස්ට් පාක්ෂිකයකු වූ බවත් රූපානන්ද සමසමාජ පාක්ෂිකයකු වූ බවත් සඳහන් ව ඇත.1949 ජනවාරි 29 වැනි දින සැලසුමට අනුව රූපානන්ද ආම්ස්ට්‍රෝං ගරාජයට ගොස් රු. 50 ක අත්තිකාරම් මුදලක් දී පුත්තලමට යෑම සඳහා වාහනයක් වෙන් කරවා ගනී. ජනවාරි 30 වැනි දින රූපානන්ද මුණසිංහ සමඟ ආම්ස්ට්‍රෝං ගරාජයට ගොස් මෝටර් රිය ලබා ගනී. එය Z 6033 දරන චවලට් රියකි. රියැදුරු වන්නේ කුරුවිටගේ ජෝන් සිල්වා ය. තොටළඟ වික්ටෝරියා පාලම අසලදී විජේදාස රියට එකතු වෙයි. මේ අතර සෙනෙවිරත්නට හා රාජපක්ෂ CE 757 දරන කුඩා ස්ටෑන්ඩර්ඩ් වර්ගයේ මෝටර් රියකින් පුත්තලම බලා පිටත් වෙති.ජෝන් සිල්වාගේ මෝටර් රිය අනුරාධපුර පාරේ පුත්තලම 13/ 4 දරන බෝක්කුව වෙත ළඟාවෙද්දී විජේදාස බඩේ කැක්කුමක ව්‍යාජයක් පා රිය නවත්වා ගනී. ඒ අතර කැලයේ සිට කඩා වදින සෙනෙවිරත්න හා රාජා ජෝන් සිල්වා කැලයට පැහැරගෙන යති. ඔවුන් දෙදෙනාම සිටින්නේ වෙස්වළාගෙන ය.ජෝන් සිල්වා ගසක බඳින ඔවුහු ඔහුගේ මුහුණට ගෑස් වෙස් මුහුණක් දමති. විජේදාස වෙස් මුහුණේ නළය මිරිකීමත් සමඟ ම ජෝන් සිල්වා ගේ මුහුණ පහතට කඩා වැටේ. ඔහු මිය ගිය බව පැහැදිලි ය. 31 වැනි දින උදේ මරදාන බුහාරි හෝටලයේ සිට ආම්ස්ට්‍රෝං ගරාජයට දුරකථනයෙන් කතා කරන රූපානන්ද ටර්ෆ් ක්ලබ් වෙත එවන මෝටර් රිය මෙදින මඳක් ප්‍රමාද කොට එවන ලෙස දන්වයි.ජෝන් සිල්වා මරා පැහැර ගත් Z 6033  මෝටර් රියේ නැගී රියදුරු ලෙස විජේදාසත් - පොලිස් පරීක්ෂක ලෙස මුණසිංහත් තුරග තරග පිටියට එති. ලක්ෂ හතරේ ට්‍රන්ක් පෙට්ටිය රියට දමන කැෂියර් පීරිස් (හෙක්ටර් හපුගොඩ) පෙරේරා හා සිල්වා යන කැෂියර්වරුන් සමඟ රියට ගොඩ වෙති. මෝටර් රිය කොළඹ කෞතුකාගාරය ආසන්නයට එද්දී මුණසිංහ කැෂියර්වරුන්ට රිවෝල්වරය එල්ල කොට ඔවුන් බිය ගන්වයි. ඒ සමඟම මෝටර් බයිසිකලයක එන සෙනෙවිරත්න හා රාජපක්ෂ මෝටර් රියට පැන මුදල් පෙට්ටිය හොරකම් කරගෙන වෙනත් රියක නැගී පලා යති. අලුත්කඩේ සංචි ආරච්චිගේ වත්තට පැමිණෙන සොරු එහි වේළු නමැත්තකුගේ නිවසක මුදල් සඟවා රථය නෝරිස් පාරේ අතැර දමති.1949 පෙබරවාරි 4 වැනි දින නිදහස් උත්සවයේදී වීරසිංහ පුවත්පත් මගින් මංකොල්ලය දැන ගනී. ඔහු රාජපක්ෂ සොයා ගොස් මුදල් ඉල්ලයි. මුදල් දෙන්නේ තෙමසක් ගතවූ පසු බවට එහිදී රාජා කියයි. මංකොල්ලය පිළිබඳ ඔත්තු සපයන අයකුට රුපියල් 20 දහක මුදලක් දෙන බවට රජය නිවේදනය කරන්නේ මේ අතර ය. වීරසිංහ පොලිසියට ගොස් ඔත්තුව දෙයි. හොරුන් එකිනෙකා අසුවන්නේ ඒත් සමඟ ය. තුන් වැනි විත්තිකරු වන රූපානන්ද රජයේ සාක්ෂිකරුවකු වශයෙන් පෙනී සිටී. සෙනෙවිරත්න, රාජපක්ෂ, මුණසිංහ හා විජේදාස යන සිවුදෙනා පෝරකයට නියම වෙති.‘හාරලක්සේ’ චිත්‍රපටයේ විශිෂ්ටතම අංශ තුන වන්නේ රඟපෑම, කැමරාව හා සංස්කරණයයි. රඟපෑම් සම්බන්ධයෙන් ගත් කල්හි ජේම්ස් සෙනෙවිරත්නගේ චරිතය රඟපෑ පියදාස ගුණසේකර සිංහල සිනමාවේ අමතක නොවන උත්කෘෂ්ඨ චරිතාංග නිරූපණයක් කරයි. ඇතැම් දර්ශන සඳහා පියදාස වෙනුවට අතිරේක නළුවකු ද පෙනී සිටි බව ටයිටස් කියයි.ජෝන් සිල්වාගේ චරිතය රඟපෑවේ නළුවකු නොවේ. ඔහු හොරණ ඩිපෝවේ බස් රියදුරෙකි. නම ජිනදාස කස්තුරිආරච්චි ය. ටයිටස් ගේ අතිදක්ෂ මෙහෙයවීම යටතේ ඔහු ද කැපී පෙනෙන රංගනයක් ඉදිරිපත් කරයි.මුළු චිත්‍රපටයේ ම සිටින්නේ එකම එක නිළියක් පමණි. ඒ වයිට් හවුස් මහතාගේ බිරිය ලෙස රඟපාන නිළියයි.ඇන්ඩෲ ජයමාන්නගේ කැමරා කරණය ද අද්විතීය බව කිව යුතුම ය.සත්‍ය කතාවට අනුව ජෝන් සිල්වා ගේ මරණය සිදුවන්නේ මංකොල්ලයට පෙර ය. නමුත් චිත්‍රපටයේ එය පෙන්වන්නේ මංකොල්ලයට පසුව ය. ඊට හේතුව මෙයින් ප්‍රේක්ෂකයන් තුළ තියුණු සංකර්ෂණයක් රැඳවීමයි.ජෝන් සිල්වා මරණ අවස්ථාවේ පසුබිමින් වන්දනා නඩයක් ගයන තුන් සරණේ කවි ඇසේ. එවැන්නක් සත්‍ය සිද්ධියේ නොමැත. එසේ ම ටයිටස් මනසේ සනිටුහන් කරගෙන තිබූ තිර නාටකයේ ද එවැන්නක් නොවීය. මේ දර්ශනය රූපගත කරන අවස්ථාවේ අනුරාධපුර පාරේ වන්දනා නඩයක් රැගත් ලොරියක් ගමන් කළෙන් ටයිටස් එය ද කැමරාවට හසුකර ගත්තේ ය.ඒ රූප රාමු ජෝන් සිල්වා ඝාතනය කරන අවස්ථාවේ අතුරු ඡේදනය කිරීමෙන් හා පසුබිමින් තුන් සරණේ කවි අසන්නට සැලැස්වීමෙන් ඇති කරන්නේ තියුණු භාවෝත්පාදනයකි. ජෝන් සිල්වා රිය පුත්තලම දෙසට පදවාගෙන එන අවස්ථාවේ ඔහු ලෝ වැඩ සඟරාවේ එන ‘කොතැන වුණත් නැත මරු හට බාධා’ කවිය ගායනා කරයි. මෙය උත්ප්‍රාසාත්මක වූත් මහත් අනුවේදනා පූර්වක වූත් අවස්ථාවක් බව කිවමනා ය.චිත්‍රපටයේ යෙදෙන්නේ එකම එක ගීතයකි. කවාලි ගීතයක් වන එය ගායනා කළේ මොහිදින් බෙග් ය. සිංහල චිත්‍රපටයක පළමු වතාවට සූස්ති කාමරයක් දැක්වුණේ ද හාර ලක්ෂයේ ය.හාරලක්සේ චිත්‍රපටයේ මංගල දැක්ම 1971 දෙසැම්බර් 17 වැනි දින පැවැත්විණි.‘හාරලක්සේ’ සිනමා ප්‍රචාරක කලාවේ නව පෙරළියක් ඇති කළ චිත්‍රපටයකි. මෝටර් රියක ආකෘතියකට අනුව මරදාන මංසන්ධියේ ඉදිකළ දැවැන්ත ප්‍රචාරක පුවරුව අදත් බොහෝ දෙනෙකුගේ කතාබහට ලක් වන්නකි. එහි නිර්මාණය ප්‍රේම් ජයන්ත් ගෙනි.සුනිල් මිහිඳුකුලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>24</day>
    </date>
    <link>http://www.silumina.lk/2011/04/24/_art.asp?fn=av11042411</link>
    <topic>තරු පන්තියේ පොත් සාප්පුවේ පත්තර කඩදාසි බෑගය</topic>
    <author>නීල් විජේරත්න</author>
    <content>තරු පන්තියේ පොත් සාප්පුවේ පත්තර කඩදාසි බෑගයඉන්දියාවේ නව දිල්ලියානුවන්ගේ දවස පටන් ගැනෙන්නේ බොහෝ දවල් වෙලාය. කඩ සාප්පු පවා විවෘත කෙරෙන්නේ උදේ වරුව නිමා වන්නට කිට්ටුව එකොළහට පමණය.පසුගිය සතියේ නවදිල්ලියට ගිය මා ශ්‍රී ලංකාවේ පුරුද්දට මෙන් කල්වේලා ඇතිව ගමනට ලකලෑස්ති වී එනුවර ප්‍රධාන කඩ මණ්ඩියට ගිය නමුත් දැකගත හැකි වූයේ තවමත් කඩ සාප්පු - රාජකාරි ස්ථාන - කන්තෝරු දොරපළු වසා තිබෙන අන්දමය.ඒ හේතුවෙන් තවත් හෝරාවක් දෙකක් කෝනාට් පෙදෙසේ එහාට මෙහාට ඇවිදිමින් කාලය ගෙවීමි. වේලාසනින්ම කෝනාට් පෙදෙසේ පදික වේදිකාවේ රාජකාරි කටයුතු ආරම්භ කළ පලතුරු යුෂ - පත්තර සඟරා - පූරි සමෝසා විකුණන්නන්ගේ කතාව ඒ දිනවල පැවැති ලෝක කුසලාන ක්‍රිකට් තරගාවලිය ගැනය. ඒ කතා අතරතුර පාකිස්තානය ගැන යමක් කීමට ද ඔවුහු අමතක නොකළහ.නවදිල්ලියේ ජන්පත් මාවතේ ප්‍රධාන පෙළේ පොත් සාප්පුව වනුයේ නගර මධ්‍යයේ පිහිටි සුප්‍රකට ඔක්ස්ෆර්ඩ් පොත් මැදුරයි. නවීන පන්නයේ දැකුම්කළු ඉදිකිරීමක් වූ ‘ස්ටේට්ස්මන්’ පුවත්පත් මන්දිරයේ පළමුවන මහලේ වම්පස පිහිටි මේ පොත් සාප්පුව එයාකාර අන් ව්‍යාපාරික ස්ථානයකට වඩා වෙනස් වූවකි. එම වෙනස්කම වඩාත් ඉස්මතු වනුයේ එහි විශාලත්වය හේතුවෙන් නොව එම ස්ථානයේ පොත්පත් තැන්පත් කර ඇති අපූර්වත්වය හේතුවෙනි. පොත් රාක්කයෙන් පොතක් තෝරා දුම් දමන තේ කෝප්පයක් තොලගාමින් එහි පිටු කීපයක් කියැවිය හැකි නිස්කලංක වාතාවරණයක් එතැන ඇත.මඳ වේලාවක් ඔක්ස්ෆර්ඩ් පොත් සාප්පුවේ පොත් රාක්ක අතර එහා මෙහා යන්නෙකුට නිතැතින් තේරුම් යනුයේ ඉන්දියාව දෙකඩවීම ගැනත් කාශ්මීර ප්‍රශ්නය ගැනත් අලුතින් පොත් ගණනාවක් ලියැවී ඇති බවයි. මේ අලුත් පරම්පරාවේ ලේඛකයන් ඉන්දියාව දෙකඩ වීම දකිනුයේ එම සිදුවීම අත්දුටු පරම්පරාවේ නිර්මාණකරුවන් දුටු ආකාරයට නොවේ. ඊට වඩා පුළුල් අරුත් දනවන ආකාරයේ නිර්මාණ රැසක් නවක ඉන්දීය ලේඛකයන් අතින් මෑත වකවානුවේ බිහි වී ඇත. කාශ්මීර ප්‍රශ්නය ගැන ද එයාකාරයට අලුතින් ලියැවී ඇති පොත ගණන ඉමහති.පොත් සාප්පුවේ රාක්ක අතර තැනින් තැන පුටු තබා ඇත්තේ ගනුදෙනුකාර පාඨකයන්ගේ පහසුව තකාය. එක පුටුවක එකට හිර වී අසුන්ගෙන සිතියම් සහිත කාමසූත්‍ර පිටපතක් පෙරළමින් සිටි තරුණ යුවළකගේ කිචිබිචිය පොත් සාප්පු සේවකයකුගේ නොපහන් බැල්මට හසු වනු ඒ අසල හුන් මම හොඳහැටි දිටිමි. සේවකයා යමක් කියන්නට කලින් ඒ තරුණ යුවළ අතැති පිටපත පොත් රාක්කයේ දමා හුන් තැනින් නැගිට්ටේ එතෙක් වේලා වාඩි වීමට තැනක් සොයමින් සිටි මට අසුනක් පිරිනමමිනි.මිර්සා වහීඩ් නම් වූ තරුණ ලේඛකයාගේ මුල් නවකතාව වූ “ද කොලැබොරේටර්” මා සිත් ගත්තක් විණ. මෙය කාශ්මීරය පසුතලය කොට ලියැවුණකි.මේ නවකතාවේ පිටු පෙරළමින් සිටියදී ‘තේ’ තිබහක් ඇති වූයෙන් මම පොත් සාප්පුවේම පැත්තක වූ ‘චා බාර්’ නමින් හැඳින්වුණු තේපැන් හල වෙත ගියෙමි. මෙහි මෙනු පත දීර්ඝය. ‘හින්දුස්තානි තේ’, ‘දාර්ජිලිං තේ’, ‘ඉඟුරු තේ’ ආදි නෙක රසැති තේ කෝප්ප අතර ශ්‍රී ලංකාවේ ‘දිඹුල තේ’ සහ ‘නුවරඑළිය තේ’ ද පානය සඳහා අලෙවියට ඇති වග මෙනු පතේ සඳහන්ව තිබිණ. ශ්‍රී ලංකා තේ බඳුනක මිල ඉන්දීය රුපියල් පනහකි.මිර්සා වහීඩ්ගේ නවකතාවත් ඉන්දීය නාගරිකයන් අතර ජනපි‍්‍රය නවකතාකාරියක වූ මංජු කපූර් ගේ ‘කස්ටඩි’ නම් වූ නවකතාවත් මිලදී ගැනීමට මම තීරණය කෙළෙමි. නූතන ඉන්දියානු පවුල් ජීවිතය පසුබිම් කොට අපූර්ව කතා ගොතන්නියක ලෙස ප්‍රකට මංජු කපූර් මීට පෙර ලියූ නවකතා දෙක තුන අතිශය අගැයීමකට ලක්වූවා පමණක් නොව සම්මානලාභී කෘතින් ද විණ.එම නවකතා පොත් සමඟ තවත් ඉන්දීය වාරික සඟරා කීපයක් ද කවුන්ටරයේ තබා ඒවායේ මිල ගෙවූ මා අතට ලැබුණේ වෙනදා ඉන්දියාවේ පොත් සාප්පුවකින් ලැබෙන ආකාරයේ පොත් බෑගයක් නොවේ. පරණ පත්තරවලින් සෑදූ පත්තර කඩදාසි බෑගයකි, මට ලැබුණේ. මා මිලදී ගත් පොත් පත් සියල්ල ඒ තුළ විණ. මා සමඟ පෝලිමේ සිටි අනෙක් ගනුදෙනුකරුවන් ද එයාකාර පත්තර කඩදාසි මලු ඔසොවාගෙන පොත් සාප්පුවෙන් පිට වී යනු දිටිමි.මා අතපත් පොත් බෑගය සාදා තිබුණේ ඉවත දැමු පරණ පත්තර පිටුවක්, දෙකක් යොදා ගනිමිනි. බෑගයට අමතර ශක්තියක් ලබා දෙනු වස් බාල - තුනී කාඩ් බෝඩ් තීරු කීපයක් ඒ ඇතුළත අලවා තිබිණ. බෑගයේ අත්වාරුව ගෝනි ලණු දෙපොටකි. ඊට ද ඇතුළතින් කාඩ්බෝඩ් වාරුව දී තිබිණ. මෙහි විශේෂත්වය වූයේ පරණ පත්තර බෑගය දෙපැත්තේ ඔක්ස්ෆර්ඩ් පොත් හලේ ලාංඡනය සහිත රතු - සුදු ස්ටිකරයක් අලවා තිබීමයි. රටේ - නගරයේ පරිසර දූෂණය මැඬලීමට ඔවුන්ගේ දායකත්වය කවරේදැයි එහි සඳහන්ව තිබිණ.ඔක්ස්ෆර්ඩ් පොත් මැඳුර වැනි ඉහළ පැළැන්තියේ පොත් සාප්පුවකින් මෙයාකාර පොත් බෑගයක් ලැබීම ගැන මුලින් මම මවිතයට පත් වීමි. මෙය නගරයේ පරිසරය රැක ගැනීමේ ව්‍යාපෘතියක් බව පසුව දැන ගතිමි.මම එදිනම දහවල කෝනාට් පෙදෙසේ තවත් පොත් හලකට ගියෙමි. ඒ ‘ලෝන්ලි ප්ලැනට්’ සංචාරක අත්පොත රෙකමදාරු කළ ‘පීපල් ට්‍රී’ නම් වූ කුඩා පොත් සාප්පුවයි. එහි සිටි කළමනාකාරවරිය මා සමඟ කුලුපග වූවාය. ඇය ‘අන්තිමා’ නම් වූවාය. ඇගේ නම ඇසු සැණින් මා පෙරළා විමසුවේ ඇයට ‘අන්තිමා’ කියා නම් දැමුණේ ඇය පවුලේ ‘පොඩ්ඩී’ හෝ ‘බඩපිස්සී’ වන බැවින් දැයි කියාය. ‘ඇත්ත මා අපේ පවුලට අන්තිම බලාපොරොත්තුවක් වූ බැවින් ඒ නම දැමු බව අපේ ගෙදර අය කියනවා’ යි ඇය සිනාසෙමින් තෙපළාය.අන්තිමා මා අතට දුන්නේ ද කලින් ලද ආකාරයේ පරණ පත්තර කඩදාසි බෑගයකි.“නීතියෙන් කියන නිසා ද මේ වගේ පොත් බෑග් දෙන්නෙ?”“අපොයි එහෙම එකක් නැහැ. මේ නව දිල්ලියේ පරිසරය රැක ගන්න එක අපේ වගකීමක්නෙ. මේ පොත් විකුණන අපි කරන්නෙ ඒ වගකීමට අපේ පැත්තෙන් දායක වන එකයි.”එසේ පැවසූ අන්තිමා මා දෙස බලා නව දිල්ලි සිනාවක් පෑවාය.නීල් විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>24</day>
    </date>
    <link>http://www.silumina.lk/2011/04/24/_art.asp?fn=av11042412</link>
    <topic>ත්‍රිමාණ සජිවීකරණයේදී අපි තාමත් ප්‍රාථමිකයි</topic>
    <author>තුෂාරි වික්‍රමසිංහ</author>
    <content>ත්‍රිමාණ සජිවීකරණයේදී අපි තාමත් ප්‍රාථමිකයිඅප විරාජිත ලංකා ලීලානන්ද හඳුනන්නේ දක්ෂ, ත්‍රිමාණ සජීවිකරණ නිර්මාණ ශිල්පියකු ලෙසයි. ඔහු නිර්මාණය කළ සංගීත වීඩියෝ පට දැන්වීම් ගණනාවකි. මේ ඔහු සමග ත්‍රිමාණ සජීවිකරණය පිළිබඳ කළ කතාබහකි.ත්‍රිමාණ සජීවිකරණ නිර්මාණ භාවිතයට ඔබ යොමු වුණේ කොහොම ද?ඇත්තටම, මම පුංචි කාලෙ ඉඳලම ත්‍රිමාණ සජීවීකරණය ගැන උනන්දුයි. පාසලේ පැවැත්වෙන විවිධ උත්සවවලට ත්‍රිමාණ සජීවීකරණයෙන් මම දායක වුණා.ත්‍රිමාණ සජීවීකරණය කියන්නේ කුමක් ද?චිත්‍රපට, වෙළෙඳ දැන්වීම්, වැනි දේ පරිගණක භාවිතයෙන් තාක්ෂණික උපක්‍රම යොදා ගෙන විචිත්‍රවත් ලෙස නිර්මාණය කිරීම කියලා දළ වශයෙන් කියන්න පුළුවන්.ඔබ ත්‍රිමාණ සජීවීකරණයෙන් දායක වුණු නිර්මාණ ගැන කතා කළොත්...?මම 2006 වසරේදී දුෂ්‍යන්ත වීරමන් ගායනා කළ ‘ජේත්තු නෝනේ’ මියුසික් වීඩියෝ එක සම්පූර්ණයෙන්ම ත්‍රිමාණ සජීවීකරණ තාක්ෂණය යොදාගෙන නිර්මාණය කළා. එය ලංකාවේ ප්‍රථම වරට සිදුකළ නිර්මාණකරණයක්.කලා ක්ෂේත්‍රය තුළ ත්‍රිමාණ සජීවීකරණය කෙතරම් දුරට භාවිත වෙනවා ද?මම දකින විදිහට මගේ පෞද්ගලික අදහස තමයි, තවමත් ඉතාම ප්‍රාථමික අවදියක තමයි ත්‍රිමාණ තාක්ෂණය කලා ක්ෂේත්‍රයේ භාවිතයට ගැනෙන්නේ.එයට මූලික වශයෙන් හේතු වෙලා තියෙන්නේ. අධ්‍යයනයකින් තොරව කටයුතු කිරීමට.මුළු ලෝකයම, ලෝක ඉතිහාසය, සාහිත්‍යය, කලාව, පරිසරය මේ හැමදේම හදාරමින්, අධ්‍යයනය කරමින් සිදුකළ යුතු නිර්මාණ භාවිතයක් තමයි ත්‍රිමාණ සජීවීකරණය කියන්නේ. එය ඉතාම පුළුල් විෂය මාලාවක් කිව්වොත් නිවැරැදියි.ඔබ ත්‍රිමාණ සජීවීකරණය පිළිබඳ බොහෝ දේ හදාරා ඇති?මෙහෙමයි, මම චිත්‍ර කලාවට දක්ෂයි. මම මුලදී කාටුන් චිත්‍ර ඇන්දා. ඒ ඔස්සේ චිත්‍ර කලාව හැදෑරුවා. ප්‍රගුණ කළා. ඉන් පසුව මම පරිගණකයට මාරු වුණා. එහිදිත් චිත්‍ර ඇන්දා. ඉන් පස්සේ ‘ෆේ‍්‍රම් බෝක්ස්’ කියන ඉන්දීය ඇකඩමි එකෙන් ත්‍රිමාණ සජීවීකරණය පිළිබඳව උසස් අධ්‍යාපනය ලැබුවා. ටෙලිවිව් ආයතනයෙන් තවදුරටත් ත්‍රිමාණ සජීවීකරණය පිළිබඳව අධ්‍යාපනය ලැබුවා.මේ වෙන කොට මම හුඟාක් වෙළෙඳ දැන්වීම් නිර්මාණය කර තිබෙනවා. 2010 වසරේ පැවැති වෙසක් චිත්‍රපට උලෙළට වාර්තාමය චිත්‍රපටයක් නිර්මාණය කර මම ඉදිරිපත් කළා. එයට ‘හොඳම අධ්‍යක්ෂණය’ සඳහා වන සම්මානය මට ලැබුණා. අද වන විට මම මගේම ත්‍රිමාණ සජීවීකරණ නිෂ්පාදන ආයතනයක් පවත්වාගෙන යනවා. එයින් විවිධ වෙළෙඳ දැන්වීම්, මියුසික් වීඩියෝ පට, ඇතුළු නිර්මාණ කටයුතු සිදු වෙනවා.ත්‍රිමාණ සජීවීකරණ තාක්ෂණය පිළිබඳ අද යොවුන් පරපුර අතර ඇත්තේ මොන වගේ ඇල්මක් ද?ගොඩක් තරුණ අය අතරේ මේ ත්‍රිමාණ තාක්ෂණය පිළිබඳ උනන්දුව පැතිරිලා තියෙනවා. නමුත් මෙයින් නියම ඵල ප්‍රයෝජනය නෙළා ගන්නේ 20% ක් වගේ පිරිසක්. මම හිතන විදිහට මේ තාක්ෂණය ලංකාවේ තවදුරටත් ව්‍යාප්ත කිරීමට පියවර ගත යුතුයි.ත්‍රිමාණ සජීවීකරණය සිනමාවට යොදා ගැනීම පිළිබඳ ඔබේ අදහස මොන වගේ ද?ඇත්තටම සිංහල සිනමාවට ත්‍රිමාණ සජීවීකරණ තාක්ෂණය යොදා ගැනීම සැලකිය යුතු සාර්ථක මට්ටමකට තවමත් ළඟා වෙලා නැහැ. විශේෂයෙන්ම බටහිර රටවල් පැත්තෙන් ඔවුන් 100% ක්ම ත්‍රිමාණ සජීවීකරණය යොදාගෙන සිනමාව සාර්ථක කරගෙන තිබෙනවා. මේ තත්ත්වය ලංකාවේත් ඇති කළ යුතුයි කියලා මම හිතනවා.ඔබේ ඉදිරි අනාගත බලාපොරොත්තු?මගේ මූලිකම බලාපොරොත්තුව තමයි ත්‍රිමාණ සජීවීකරණය පිළිබඳව තවදුරටත් හැදෑරීම. ඒ සඳහා මම ඉතිහාසය, චිත්‍ර, සාහිත්‍ය මේ හැම දෙයක් ගැනම අධ්‍යයනය කරනවා. විශේෂයෙන් ලෝක ප්‍රසිද්ධ පැරැණි චිත්‍ර ශිල්පීන්ගේ හැදැරීම් ඔවුන් ඉගැන්වූ දේ පිළිබඳ මම අධ්‍යයනය කරනවා. ඒ වගේ ම මම සංගීත ක්ෂේත්‍රයටත් යම් ඇල්මක් තිබෙනවා. ගායනයට දක්ෂතාවයත් මා තුළ ඇති බව හැඟෙනවා. ඒ ඔස්සේත් නිර්මාණ කටයුත්තක නියැලෙන්නටත් බලාපොරොත්තුවක් තියනවා.තුෂාරි වික්‍රමසිංහඡායාරූප බර්නාඩ් ෂෝ පේ‍්‍රමසුන්දරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>24</day>
    </date>
    <link>http://www.silumina.lk/2011/04/24/_art.asp?fn=av11042413</link>
    <topic>‘ශ්වේත රාත්‍රිය’ 30 දා අනුරපුර යොවුන් නිකේතනයේදී</topic>
    <author/>
    <content>‘ශ්වේත රාත්‍රිය’ 30 දා අනුරපුර යොවුන් නිකේතනයේදීනන්දා මාලිනිය ගේ ’ශ්වේත රාත්‍රිය’ සංගීත ප්‍රසංගය මෙම 30 වැනි දින රාත්‍රි 7.00ට අනුරාධපුර යොවුන් නිකේතනයේදී පැවැත්වේ. ප්‍රසංග 25කින් පමණක් සමන්විත ‘ශ්වේත රාත්‍රිය’ මෙවර පැවැත්වෙනුයේ 9 වැනි වතාවටය.සිරස මාධ්‍ය ජාලයේ එස්.එම්.මරික්කාර් ගේ අදහසකට අනුව ‘ශ්වේත රාත්‍රිය’ බිහි විය. මෙහි සියලු ගේය පද රචනා මහාචාර්ය සුනිල් ආරියරත්නගේ වන අතර ඉදිරිපත් කිරීම නිහාල් වික්‍රම එදිරිසූරිය ගෙනි.සංගීත අධ්‍යක්ෂණය සුරේෂ් මාලියැද්දගෙනි. නන්දා මාලිනිය අනුරාධපුරයේ ප්‍රසංගයකට සහභාගි වනුයේ පුරා අවුරුදු 26ට පසුවය. අවසන් වරට ඇය අනුරාධපුරයේ පැවැත්වූයේ ‘ශ්‍රවණ ආරාධනා’ ප්‍රසංගයයි.චීන සර්කස්සුගතදාස ක්‍රීඩාංගණයේලෝක ප්‍රකට නැන්ජිං ඇක්රොබැවික් චීන සර්කස් කණ්ඩායමේ සර්කස් සංදර්ශන කොළඹ සුගතදාස ගෘහස්ථ ක්‍රීඩාංගණයේදී දැන් පැවැත්වේ. ආදි නාලන්ද ආදි ශිෂ්‍ය එකමුතුව මගින් මෙම සර්කස් සංදර්ශනය සංවිධානය කර තිබේ.මාර්තු 31 වැනිදා ආරම්භ වූ මේ සංදර්ශනය ලබන 30 වැනිදා දක්වා පැවැත්වෙයි.කොළඹ නාලන්දා විද්‍යාලයේ මලලසේකර රඟහල යළි ප්‍රතිසංස්කරණය කිරීම හා ගෘහස්ථ ක්‍රීඩා සංකීර්ණයක් ඉදිකිරීමට අරමුදල් සොයා ගැනීම උදෙසා මෙම චීන සර්කස් සංදර්ශන මාලාව සංවිධානය කර ඇතැයි මෙහි සංවිධායක කමිටුවේ සම සභාපති කස්සප මහේන්ද්‍ර ද සිල්වා මහතා පවසයි.ඇන්ටන් සමන්ප්‍රියගේ ‘රිද්ම තරංග’ හෙට නුවරඑළියේගුවන්විදුලි බයිලා ගායන ශිල්පී ඇන්ටන් සමන්ප්‍රියගේ රිද්ම තරංග(Pop) මියුරු ගී ප්‍රසංගය හෙට (25) ප.ව. 2.30ට නුවරඑළිය නව නගර ශාලාවේ දී පැවැත්වේ.නුවරඑළිය වසන්ත සැණකෙළියට සමගාමීව පැවැත්වෙන මෙම ප්‍රසංගය දිවයිනේ සුප්‍රකට සංගීත කණ්ඩායමක් වන Fantacy විසින් සංගීතවත් කරනු ලබයි.ගායන ශිල්පී ආතර් සමරකෝන් ආරාධිත ගායකයෙකු ලෙස ගී ගයන මෙම ගී ප්‍රසංගය නිවේදක නාලක ආරියරත්න විසින් ඉදිරිපත් කරනු ලබයි.සිග්නීස් උත්තමාචාර උළෙලටනිර්මාණ භාර ගැනේඕ.සී.අයි.සී. උන්ඩා සැප්තැම්බර් මස 09 වැනි දින පැවැත්වීමට කටයුතු යොදා ඇත.මේ වසරේ ඊට සමගාමීව 2009 – 2010 කාල පරාසය තුළ නිර්මාණය කොට ඇති රූපවාහිනී / සිනමා වාර්තාමය වැඩසටහන් සහ රූපවාහිනි / සිනමා කෙටි දෘෂ්‍ය රූප නිර්මාණද ඇතුළත් කිරීමට තීරණය කර ඇත.එසේම දේශීය සිනමාවද ඒ හා බද්ධවන සිනමා සාහිත්‍ය ගොඩනැඟීමෙහිලා මෙහෙවරක නියැළුණු පුරෝගාමීන් තිදෙනෙකු වෙනුවෙන් සිග්නීස් අන්තර් ජාතික ප්‍රණාමය පිරිනමන්නටද “නව තාක්ෂණය සිනමාවට සහ රූපවාහිනියට බලපාන ආකාරය” යන මැයෙන් පැවැත්වෙන විවෘත ආධුනික විචාර තරගය ජයගන්නා ජයග්‍රාහකයාට “ජයවිලාල් විලේගොඩ අනුස්මරණ සම්මානය” පිරිනැමීමද සිදුකෙරේ.ඒ සමඟම දේශීය සිනමා සාහිත්‍යයේ ප්‍රගමනය අරමුණු කොටගෙන සිනමා සාහිත්‍යකරණයේ යෙදෙන්නන් දිරිමත් කිරීම සඳහා පිදෙන “සිරිල් බී. පෙරේරා අනුස්මරණ සම්මානයද” මේ වසරේ පිරිනැමේ. නිර්මාණ එවීම පිළිබඳ වැඩි විස්තර පහත ලිපිනයෙන් ලබා ගත හැකිය. ඕ.සි.අයි.සී. උන්ඩා ශ්‍රී ලංකා පර්ෂදය, අංක 19, බැල්කම් පෙදෙස, කොටා පාර, බොරැල්ල, කොළඹ – 08.සිංහල සංස්කෘති ආයතනයේ නව විධායක සභාව පත්වෙයිසිංහල සංස්කෘති ආයතනයේ නව විධායක සභාව පහත දැක්වෙන අයුරින් පත්වී ඇත. සභාපති – ජීවන් කුමාරතුංග ඇමැතිතුමා, උප සභාපතිවරු - සේනානායක වේරලියද්ද, දයා වයමන්, ජයම්පති පලිපාන, මහ ලේකම් – මහාචාර්ය මුදියන්සේ දිසානායක, නියෝජ්‍ය මහ ලේකම් – ඔබිනාමුණි ගාමිණි ද සිල්වා, භාණ්ඩාගාරික – පද්මසිරි කොඩිකාර, උප භාණ්ඩාගාරික – නලින්පි‍්‍රය වසන්ත.සිංහල සංස්කෘති ආයතනයේ අනුමණ්ඩල ලේකම්වරුන් ආයතනයේ ඒ ඒ විෂය භාර අනුමණ්ඩල සඳහා පහත සඳහන් ලේකම්වරුන් තෝරාපත් කර ගන්නා ලදී.ඊ.එම්.ජී. එදිරිසිංහ – ජනසම්මත සාහිත්‍යය අනුමණ්ඩලය, අජිත් ශාන්ත – කලාව හා කලාශිල්ප අනුමණ්ඩලය, සුගත් සමරකෝන් – නාට්‍ය අනුමණ්ඩලය, ශිරානි කුමාරිකා ද කොස්තා - නැටුම් අනුමණ්ඩලය, රංජිත් බාලසූරිය - සංගීත අනුමණ්ඩලය, පි‍්‍රයා රණසිංහ – මැහුම් අනුමණ්ඩලය, ආරියසේන හදුවල - සාහිත්‍ය අනුමණ්ඩලය, දිනේෂ් ජයශාන්ත – හස්ත කර්මාන්ත අනුමණ්ඩලය, සෝමපාල ලීලානන්ද - සිනමා අනුමණ්ඩලයකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>24</day>
    </date>
    <link>http://www.silumina.lk/2011/04/24/_art.asp?fn=av11042415</link>
    <topic>සමෝධානය</topic>
    <author>සුනිල් මිහිඳුකුල</author>
    <content>සමෝධානයකරු අයියා (කරුණාරත්න අබේසේකර) ගෙ අනුස්මරණ දිනය පසුගිය 10 වැනි දා ට යෙදී තිබුණා.කරු අයියා සම්භාව්‍ය ගණයේ ගීත රචකයෙක් විදිහට හැදින්විය නොහැකි වුණත් ඉතාම විචිත්‍ර සංකල්පනාවන්ගෙන් යුතු ගීත රැසක් ඔහු අතින් ලියැවී තිබෙනවා.විචාරක ඇගැයීමට ලක් නොවුණු මාහැඟි ළමා ගී ගණනාවකම නිර්මාතෘවරයා කරු අයියා. (උදා. ‘දැන් නිවාඩු කාලේ හින්දා’, ‘ලේනගේ පිට මැද’, ‘අපේ අම්මා කොළඹ ගිහිල්ලා’)කරු අයියා, ජේ.ඒ. මිල්ටන් පෙරේරාට ලියපු ප්‍රේම ගීත, විරහ ගීත අදටත් පෙම්වතුන්ගේ, පෙම්වතියන්ගේ හද සතපවන හා හද දවන ගී බවට පත්ව තිබෙනවා.(උදා. හිනැහෙන්න මට ඉගැන්වූ, ‘නෙළන්න බැරි මල්’, ‘දෙපිය නඟා එන්නට බැරි’, ‘මගේ උපන් දින ඔබ දුන් මල් දෙක’, රුවන් මැදුර ඔබම ඉදිකෙරූ) ඒවායෙහි එන ඇතැම් ගී පද ඉර්ඉ මාර්ගයෙන් වුණත් සංසරණය වන බව ප්‍රකට කරුණක්. උදාහරණ වශයෙන් ‘පිදු පියුම පර නොවේවා’ - මතු මතු ද පුබුදු වේවා’ වැනි ගී පද දක්වන්න පුළුවන්.  හිටියොත් හොඳට හැදී දෙවියොත් නමට වදීබස් රථවල රියැදුරු අසුන ඉදිරියේ හෝ ත්‍රිරෝද පිටුපස ඉතා බහුල වශයෙන් ම ලියා ඇති ඉහත වාක්‍යය වුණත් කරු අයියාගේ ගී සංකල්පනාවක කොටසක්.කරු අයියා කලාව තුට්ටු දෙකට පාවා නොදුන් කලාකරුවෙක්. මා ඔහු අගය කරන්න එක හේතුවක් ඒක. කරු අයියා වරක් මෙසේ කියා සිටියා.“මම හැම තරුණ කලාකරුවෙකුටම කියන්නේ මහලු වුණාම සමාජ සේවා දෙපාර්තමේන්තුවෙන් තමන් මළාට පස්සේ දෙන රුපියල් පන්සීය හෝ දාහ ලබාගන්න බලාගෙන ඉන්න එපා. තමන්ගෙ කලාවට නියම මිලක් ගන්න.. කලාව තුට්ටු දෙකට පාවා දෙන්න එපා.”අපේ තරුණ කලාකරුවන්ට මේක මාහැඟි ආදර්ශ පාඨයක්ය කියා මා සිතනවා.විචාරක අවධානයෙන්ගිලිහුණු පොත් දෙකක්ග්‍රැහැම් හෆ්ගේ AN ESSAY ON CRITICISM  නම් වූ කෘතිය ‘සාහිත්‍ය විචාර රචනා’ නමින් ද ටෙරි ඊගල්ටන් ගේ 'MARXISM AND LITERARY CRITICISM’ නම් වූ කෘතිය ‘මාක්ස්වාදය සහ සාහිත්‍ය විචාරය’ නමින් ද සිංහලට නැඟී තිබුණත් මේ පොත් දෙකටම විචාරකයන්ගෙන් ලැබී ඇති අවධානය ප්‍රමාණවත් නැතැයි කියන එකයි මගේ හැඟීම. (මෙහි මුල් පොත මහාචාර්ය ඒ.වී. සුරවීර විසින් ද දෙවැනි පොත මහාචාර්ය ඩෙස්මන්ඩ් මල්ලිකාරච්චි විසින් සිංහලට පරිවර්තනය කරනු ලැබ තිබෙනවා)ග්‍රැහැම් හෆ් කේම්බ්‍රිජ් විශ්ව විද්‍යාල බුද්ධිමතකු නම් ටෙරී ඊගල්ටන් ඔක්ස්ෆර්ඩ් විශ්ව විද්‍යාලයීය බුද්ධිමතකු ලෙස හඳුන්වන්න පුළුවන්.හෆ් ගේ මේ පොත මුලින් ම පළවුණේ 1966 දී. ඊගල්ටන්ගේ පොත මුලින් ම පළවුණේ ඊට දස වසරකට පසු.ඒ අනුව මේ පොත් දෙක ම අවුරුදු තිහක්, හතළිහක් පරණයි.සිංහල පමණක් දන්නා සාහිත්‍ය ලෝලී පාඨකයන්ට මේ පොත් කියවන්න ලැබෙන්නේ කොයිතරම් ප්‍රමාද වෙලා ද කියන එක හිතන කොට ඇතිවන්නේ කනගාටුදායක හැඟීමක්.මහාචාර්ය මල්ලිකාරච්චි, ටෙරී ඊගල්ටන් ගේ තවත් ඉතා වැදගත් පොතක් ද සිංහලට නඟා තිබෙනවා. ඒ ‘කාල් මාක්ස්’ නම් වූ පොත.කබල් නවකතා ගැන පිටු ගණන් විචාර ලිපි පළ කරන අපේ පත්තර සාහිත්‍ය පිටු අතරට මෙවැනි වටිනා කෘති පාඨකයන්ට හඳුන්වා දෙමින් ඒවා සවිචාරයකට ලක් කිරීමට එම සාහිත්‍ය පිටු සංස්කාරකවරුන් දක්වන උනන්දුව අල්පවීම ඇත්තටම සංවේගදායකයි.ජාතික ගී විරෝධයෙන්ප්‍රකට කළ කුහකවතආනන්ද සමරකෝන් ජන්ම ශත සංවත්සරය පසුගියදාක යෙදී තිබුණ, ඒ නිමිත්තෙන් මහාචාර්ය සුනිල් ආරියරත්න ලියූ ‘ආනන්ද සමරකෝන් අධ්‍යයනය’ නම් වූ කෘතියේ තෙවැනි මුද්‍රණය එළි දක්වා තිබෙනවා.මෙම මුද්‍රණයේ සුවිශේෂත්වයක් වන්නේ 2002 වසරේදී ජාතික ගීය ප්‍රමිතිගත පටිගත කිරීමක් සිදුකළ අවස්ථාවේ මතු වූ විරෝධය පිළිබඳ විස්තරාත්මක ලිපියක් ඊට ඈඳා තිබීම.මේ ජාතික ගීය පසුගිය ජනවාරි 13 වැනිදා ජනාධිපතිතුමාගේ ප්‍රධානත්වයෙන් අරලියගහ මන්දිරයේ පැවති ආනන්ද සමරකෝන් ජන්ම ශත සංවත්සර රාජ්‍ය උත්සවයේදී පවා වාදනය වුණා.එසේ ම ජාතික රූපවාහිනියේ වැඩසටහන් විකාශය නිමා වී වාදනය කෙරෙන්නෙත් කොළඹ ආනන්ද, විශාඛා වැනි විදුහල්වල වාදනය කෙරෙන්නෙත් මේ ජාතික ගීය. එදා මේ ජාතික ගීයේ ප්‍රමිතිගත පටිගත කිරීමට විරුද්ධ වූ අයත් අද එම ජාතික ගීය ඇසෙද්දී පුටුවලින් නැඟිටලා ගෞරවාචාර දක්වනවා.එහෙම නම් මේ ජාතික ගීයෙන් රට බේරාදෙන්න යැයි කියමින් හිටපු ජනාධිපතිනියට පෙත්සම් ගැසූ සමන් චන්ද්‍රනාත් වීරසිංහ ප්‍රමුඛ කලාකරුවන් පිරිස අද කියන්නේ මොනවාද?තමන් මේ ජාතික ගීයට තවමත් විරුද්ධ ද? නැත්නම් එදා අනුවණකමකින් සිදු කළ ක්‍රියාවට සමාව ඉල්ලා මේ ජාතික ගීය අන් අය මෙන් පිළිගන්නවද යන්න ගැන සඳහන් කරමින් ඔවුන් ප්‍රසිද්ධ ප්‍රකාශයක් කළ යුතු වෙනවා. ඒ සඳහා ‘රසඳුන’ ඉදිරි කලාප විවෘත බව මෙයින් දන්වා සිටිනවා.ප්‍රකට සිනමා විචාරකයකු වූ ලෙස්ලි බොතේජු අපෙන් සදහටම සමුගෙන මේ මස 29 වැනිදාට දස වසරක් පිරෙනවා. මා බොහෝ සිනමා කලා විද්වතුන් මෙන් ම ලෙස්ලි ද හඳුනා ගත්තේ ජාතික කතෝලික සිනමා පර්ෂදයේදී. (ඕ.සී.අයි.සී) 1986 දී ශ්‍රී ලංකා සිනමා විචාරක සංගමය අභිනවයෙන් පටන් ගත්තාට පසු මට ලෙස්ලි හා සමීපව ඇසුරු කරන්න ඉඩ ප්‍රස්ථාව සැලසුණා.ලෙස්ලි සිනමා විචාරයට, සිනමා සාහිත්‍යයට, පොදුවේ ගත්තම සිනමා සංස්කෘතියට විශිෂ්ට මෙහෙවරක් ඉෂ්ට සිද්ධ කළ විද්වතෙක්.අපේ රටට සිනමාරූපී විචාරය හඳුන්වා දුන්නේ ලෙස්ලි. ඒ ඔහු ‘දෙලොවක් අතර’ චිත්‍රපටයට ලියූ විචාරකයෙන්. එහිදී ලෙස්ලි අනුප්‍රාණයක් ලද්දේ සාහිත්‍ය විචාරයේදී යොදාගත් භාවිත විචාරය. සාහිත්‍යයේ වචන මෙන් සිනමාවේ රූපය ඔහු එහිදී මහත් අවධාරණයෙන් සැලකුවා.ඈෂ්ලි රත්න විභූෂණ, චන්දන සිල්වා, ගාමිණී විජේතුංග වැනි පසුකාලීනයන් සිනමා විචාරයේදී ගුරු කොටගත්තේ ලෙස්ලි ගේ මේ විචාර සම්ප්‍රදායය බව පෙනී යනවා.ලෙස්ලිගේ පරම්පරාවේ සෙසු විචාරකයන් හා සාපේක්ෂව සසඳා බලද්දී ලෙස්ලිගේ මා දුටු එක් වැදගත් සාධනීය ලක්ෂණයක් තමයි ඔහු චිත්‍රපට සම්භාව්‍ය වාණිජ කියා වර්ගීකරණය නොකර තිරගත වන සෑම චිත්‍රපටයක් ම විචාරයට හසු කිරීම. 1963 තිරගත ‘ගම්පෙරළියේ’ ඉඳන් 1471 තිරගත චිත්‍රපට දක්වා ඔහු ‘විසිතුර’ සිනමා පුවත්පතටත් ‘ඥානාර්ථ ප්‍රදීපය’ කතෝලික ප්‍රකාශනයටත් චිත්‍රපට විචාරයේ යෙදුණා.ලෙස්ලි ලියූ එම විචාර අතරින් තෝරාගත් විචාර එකතුවක් (ලෙස්ලි බොතේජු තෝරාගත් සිනමා විචාර) හා ඔහු ලියූ ශාස්ත්‍රීය වශයෙන් වටිනා සිනමා ලිපි කීපයක් (පර්යේෂණාත්මක චිත්‍රපට හා තවත් සිනමා ලිපි) සංග්‍රහ වූ පොතක් මා ලේකම් ධූරය දරන චිත්‍රපට විද්‍යාර්ථීන්ගේ සංගමය විසින් පළ කරනු ලැබූ බවත් මෙහිලා සඳහන් කරන්න ඕනෑ.අද ආපසු හැරිලා බලන කොට ලෙස්ලි වැනි බහුශ්‍රැත සිනමා විද්වතකු ඇසුරු කරන්ට ලැබීම ජීවිතයේ මා ලද ඉමහත් භාග්‍යයක් කොට මා පෞද්ගලිකව සලකනවා.සුනිල් මිහිඳුකුලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>24</day>
    </date>
    <link>http://www.silumina.lk/2011/04/24/_art.asp?fn=av11042416</link>
    <topic>සිරස ගෙනෙන නවතම රියැලිටි අත්දැකීම මෙගා සංගීත්</topic>
    <author>ඉඳුනිල් වීරරත්න</author>
    <content>සිරස ගෙනෙන නවතම රියැලිටි අත්දැකීම මෙගා සංගීත්ශ්‍රී ලංකාවේ ටෙලිවිෂන් ඉතිහාසයේ රියැලිටි වැඩසටහන් ආකෘතිය ‘සුපර් ස්ටාර්’ හරහා හඳුන්වා දුන් සිරස නාලිකාව සිය අලුත්ම රියැලිටි වැඩසටහන ‘සිරස මෙගා සංගීත්’ නමින් පසුගිය 9 වැනි සෙනසුරාදා රාත්‍රී 9 සිට ආරම්භ කර තිබේ.අපේ රටේ සංගීත ක්‍ෂෙත්‍රයේ විවිධ කාල වකවානුවල තම අනන්‍යතා ප්‍රකට කළ ආත්මා ලියනගේ, කිත්සිරි ජයසේකර, නලීන් පෙරේරා, අමල් පෙරේරා, උරේෂා රවිහාරි, අශාන්ති යන ගායක ගායිකාවන් සය දෙනා කණ්ඩායම් නායකයින් වෙමින් එකිනෙකා හා තරග වැදීම සිරස මෙගා සංගීත් වැඩසටහනේ තරග රටාවයි.මෙහිදී මේ එක් එක් කණ්ඩායමකට සිරස සුපර් ස්ටාර් 1, 2, 3 යන වැඩ සටහන් සඳහා සහභාගි වී ජනපි‍්‍රයත්වයට පත්වුණු ගායක ගායිකාවෝ් 24 දෙනෙක් සහභාගි වෙති.ආත්මා ලියනගේ නායකත්වය දෙන Hawk කණ්ඩායමට නදිනි ප්‍රේමදාස, චම්පික පි‍්‍රයශාන්ත, එරන්ද පැතුම් සමඟ චතුර වර්ණසේකර අයත් වෙයි.නලින් පෙරේරා නායකත්වය ලබා දෙන්නේBlaster කණ්ඩායමටයි.රුක්මන් අසිත, ගාමිණී සුසිරිවර්ධන, චේතනා සංකලනී සමඟ නලින්ද රණසිංහ එම කණ්ඩායමට අයත් සෙසු පිරිසයි.අමල් පෙරේරා ගේ කණ්ඩායම Bandit නම් වෙයි. බුද්ධික උෂාන්, මහේෂිකා ලක්මාලි, අර්ජුන රූකාන්ත සහ උදේශ් නිලංග මෙහි සෙසු ගායක ගායිකාවන්.අශාන්ති ගේ කණ්ඩායමේ නම Fire. මෙයට ශානිකා මධුමාලි, මීනා ප්‍රසාදනී, රනිල් ජිතේන්ද්‍ර සමඟ මංජුල පුෂ්ප කුමාර අයත්.උරේෂා රවිහාරි ගේ කණ්ඩායම වන්නේ Trojan. ලක්මිණි උඩවත්ත, ධුමාල් වර්ණකුලසූරිය, වරුණ මධුශංක සහ ඉන්දික රුවන් මෙහි සෙසු සාමාජිකයින්.කිත්සිරි ජයසේකර ගේ කණ්ඩායම වන්නේ Tytons. දිල්කි වැලිවත්ත, කසුන් චාමිකර, උද්දික දයාරත්න සමඟ මංජුලා නිවන්ති මෙහි සෙසු සාමාජික සාමාජිකාවන්.සෑම සතියකම සෙනසුරාදා මේ කණ්ඩායම් 2 ක් එකිනෙකා සමඟ තරග වැදෙන අතර විනිශ්චය මණ්ඩලය ලෙස සෙසු කණ්ඩායම් 4 නායකයින් සිව්දෙනා කටයුතු කරනවා.ඔවුන් 60% කින් ලකුණු ලබාදෙන අතර ඉතිරි 40% ලබා දෙන්නේ ප්‍රේක්‍ෂකයින්.මෙය SMS මඟින් ලබා දි හැකියි.පළමු වටයේදී මේ සෑම කණ්ඩායමක්ම සෙසු කණ්ඩායම් 5 එකිනෙකා මුණ ගැසෙන අතර දෙවැනි වටය අවසානයේදී ඉහළම ලකුණු ලබා ගන්නා කණ්ඩායම් දෙක අවසන් මහා තරගය සඳහා සුදුසුකම් ලබාගනී.මේ අනුව අවසන් මහා තරගය ඇතුළුව පැවැත්වෙන සම්පූර්ණ තරග සංඛ්‍යාව 70 කි. ප්‍රවීණ රංගන ශිල්පී ජගත් චමිල මෙහෙයවන සිරස මෙගා සංගීත් වැඩසටහනේ සංගීත අධ්‍යක්‍ෂණය ප්‍රවීණ සංගීතඥ සුරේෂ් මාලියද්ද ගෙනි.මෙරට ටෙලිවිෂන් ප්‍රේක්‍ෂකයන් අතරට සිරස ගෙනා වෙනත් රියැලිටි වැඩසටහන් මෙන්ම ’Sirasa Mega Sangeeth’ අතිශයින් ජනපි‍්‍රය වනු ඇත.ඉඳුනිල් වීරරත්නඡායාරූප - ආරියරත්න පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>24</day>
    </date>
    <link>http://www.silumina.lk/2011/04/24/_art.asp?fn=av11042417</link>
    <topic>ගී මුතු</topic>
    <author>ජෝර්ජ් රොබ්සන් ද සිල්වා</author>
    <content>ගී මුතුවැහි පබළු සැලීඉඟි කරනා හැටීදෙවිදුව ඇසිපිය ගසතිමඟ දෙපස රැඳීඔබ දෙසට හැරීමම නෙතු නොපියා ඉඳිමී ළැම සළු ඉහිරීනෙතු මත ම වැදීඋන්මාද සුසුම් හෙළමිසිහිනෙන් දකිමිමල් කිනි මම සිඹින හැටිඅතැඟිලි සුව දී හිස පිරිමදිමීඔබ දැක මුනිවත රකිමීමම පෙම් බඳිමීසිහිනෙන් ඔබෙ සුව විඳිමී පද රචනය – උපුල් ශාන්ත සන්නස්ගලසංගීතය – කසුන් කල්හාරගායනය - සුරේන්ද්‍ර පෙරේරාශ්‍රී ලාංකේය සංගීත ක්ෂේත්‍රයේ කිසියම් ගීතයකට සම්මානයක් හිමිවීම විශේෂ කරුණකි. එවැනි සම්මානයක් නව පරපුරේ ගායන ශිල්පියෙකු ගයන ගීතයකට හිමි වීමත් එම ගීතයේ පද රචනය මීට ඉහත සම්මානයට පාත්‍ර වූ ගීත කිහිපයක්ම රචනා කළ ගී පද රචකයෙකු ලියා තිබීමත් සුවිශේෂ කරුණකැයි හැඟෙන හෙයින් මෙවර “ගී මුතු” අතරට පසුගියදා “ස්ලීම් නීල්සන්” ජනතා සම්මානය දිනූ “වැහි පබළු සැලී” ගීතය එක් කර ගනිමු.නව පරපුරේ ආකර්ෂණීය හඬක් හිමි සුරේන්ද්‍ර පෙරේරා ගයන මෙම ගීතයේ පද රචකයා සිය සෞන්දර්ය චාරිකාවේ සොඳුරු රස්තියාදුකාරයෙකු ව සිටින උපුල් ශාන්ත සන්නස්ගල ය. මීට ඉහත ද උපුල් ගී පද රචනයෙන් දීපිකා පි‍්‍රයදර්ශනී (ඔබ හීනයක් වගේ) කසුන් කල්හාර (සිහිනයකි මට ආදරේ) සහ ඉන්දිකා උපමාලි (සඳ පහන් රැයේ) සම්මානයට පාත්‍ර වීමේදී දායක වී ඇති අතර මෙවර සුරේන්ද්‍ර සම්මානයට පාත්‍ර වීමේදී ද සිය ගී පද රචනයකින් දායක වීමට ලැබීම පිළිබඳව නිහතමානීව සතුටු වන උපුල් සමඟ කළ කෙටි කතා බහකි මේ...!”ගායන තරු මතුවෙලා නැතිවෙලා යනවා. ඔවුන්ට පැවැත්මක් නැහැ යනුවෙන් පැවසෙන කියමනට සාර්ථක පිළිතුරක් සුරේන්ද්‍ර පෙරේරාට ‘වැහි පබළු සැලී’ ගීතයට ස්ලීම් නීල්සන් ජනතා සම්මානය හිමිවීමෙන් ලැබී තිබෙනවා. සුරේන්ද්‍රට මේ සම්මානය හිමි වීම ගැන එහි පද රචකයා ලෙස මම අතිශය සතුටට පත් වෙනවා. එමෙන්ම රූපවාහිනී ප්‍රාසාංගික වැඩසටහන් (රියැලිටි ෂෝ) වලින් මතු වුණු ගායක ගායිකාවන්ටත් ප්‍රතිභාවක් ඇති වග නැවත වරක් මෙයින් තහවුරු වීම පිළිබඳවත් මම සතුටු වෙනවා.”මේ ගීතය ලියැවුණු පසුබිම ගැන කියනවා නම්?””දවසක් කුරුණෑගල ඉඳලා කොළඹ ආපු ගමනකදී මේ ගී සංකල්පනාවේ වස්තු බීජය මගේ හිතේ පිළිසිඳුණේ. වැහි අඳුරත් එක්ක මා සමඟ හිතවතුන් තුන් දෙනෙකුත් මගේ රථයේ උන්නා. කුරුණෑගල රජයේ රෝහල කිට්ටුවෙද්දී සෙනඟ අතරේ උන්නු සුන්දර යුවතියක් මම දැක්කා. ඒ දසුන නෙත ගැටෙනවාත් එක්කම මා ධාවනය කළ රථයේ තිරිංග තද වුණා මටත් නොදැනීම. එවිට රථය නැවැතුණා. මම ඇය දෙස නෙතු නොපියාම බලා උන්නා.ඇයත් බැලුවා මා දෙස. එපමණයි. එහෙත් ඉන්පසු මේ සිද්ධිය නිසා මගේ හිතවතුන් තුන් දෙනාගේ විවේචනයට ලක් වෙන්න පවා මට සිදු වුණා. එම සිද්ධිය හා සැබඳි හැඟිම ශෘංගාරය මුසු වී නිමේශයකට ඇති වී නැති වී ගිය හැඟීමක් පමණක් වුවත් පසුව ගී සංකල්පනාවක් ලෙස ලියැවුණා. නිර්මාණකරුවෙකුට තුන්වැනි ඇසක් තිබෙන බව මගේ විශ්වාසයයි. නිර්මාණකරුවා ඒ තුන්වැනි ඇසින් දකින දේ වෙන කාටවත් දකින්න බැහැ. එදා මා සමඟ රථයේ උන්නු හිතවතුන් තුන් දෙනා නොදුටු දේ මේ ගී සංකල්පනාවෙන් අද දකිනවා ඇති. ඒ තමයි මගේ තුන්වැනි ඇසින් මා දුටු දේ.”ජෝර්ජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>24</day>
    </date>
    <link>http://www.silumina.lk/2011/04/24/_art.asp?fn=av11042418</link>
    <topic>ගිනස් වාර්තා පොතට ගිය විශේෂඥ</topic>
    <author>ගාමිණී සුසන්ත</author>
    <content>ගිනස් වාර්තා පොතට ගිය විශේෂඥඔහු අපූරු මිනිසෙකි. ගිනස් වාර්තාවක් තැබූ අක්ෂි ශල්‍ය වෛද්‍යවරයෙකි. එම ගිනස් වාර්තාව තැබීමට ඉවහල් වූයේ ඔහු තම වෘත්තීය ජීවිත යේදී ඇති කරගත් සංයමය සහ කාර්යක්ෂමතාවය අක්ෂි ශල්‍ය කර්මවලදී භාවිතා කිරීම ය.මෙම අපූරු ශල්‍ය වෛද්‍යවරයා සීදූව විජය කුමාරතුංග රෝහලේ විශේෂඥ අක්ෂි ශල්‍ය වෛද්‍ය ශාමින්ද අමරතුංග මහතා ය. ඔහු තම වෛද්‍ය වෘත්තියෙන් ඔබ්බට ගොස් “BEYOND THE THRESHOLD..." නමින් ග්‍රන්ථයක් පසුගියදා එළිදැක්වීය.එම කෘතිය එළිදැක්වීමට හේතු වූ කරුණු සහ තම වෘත්තීය ජීවිතය පිළිබඳව අපි ‘රසඳුන’ වෙනුවෙන් වෛද්‍ය ශාමින්ද අමරතුංග මහතාගෙන් විමසා සිටියෙමු.“මගෙ ගම කුරුණෑගල. මගෙ තාත්තා විදුහල්පතිවරයෙක් ලෙස සේවය කළා. අම්ම ගෘහණියක්. මම ඉගෙන ගත්තෙ කුරුණෑගල මලියදේව විදුහලෙන් සහ කඳාන මැසනොද් විදුහලෙන්. පුංචි කාලෙ මගෙ හිතේ තිබුණෙ ඉංජිනේරුවකු වීමේ සිහිනය. ඒත් උසස් පෙළට විෂයන් තෝරා ගන්නා විට ගෙදර හැමෝම මට කිව්වෙ ජීව විද්‍යා විෂයන් තෝරා ගන්න කියල.වෛද්‍ය විද්‍යාලයට ගියෙත් පොඩි අකැමැත්තකින් වාගෙ. ඒත් මට මුණ ගැසුණු ජපන් ජාතික දාර්ශනිකයෙක් කිව්වෙ ඔබට වෛද්‍ය වෘත්තියෙන් ඉහළටම යන්න පුළුවනි. ඒ වගේ ම ඉංජිනේරුමය විෂයන්ට දක්වන ආශාව වෛද්‍ය විද්‍යාව තුළින් ම ඔබට ඉටු කරගන්න ලැබේවි කියල. මම හිතනව ඒ කතාව හරි කියල.”“මට හැකි වුණා පසුගියදා “BEYOND THE THRESHOLD...” නමින් කෘතියක් එළිදක්වන්න. සීදූව විජය කුමාරතුංග රෝහලට මම ඇවිත් දැන් අවුරුදු 5 ක්. ඒ අවුරුදු 5 ක කාලයේදී මා ලද අත්දැකීම් තමයි මේ කෘතියේ අඩංගු වෙන්නෙ.මෙම කෘතිය ලිවීමේ අරමුණ වුණේ මා ලද අත්දැකීම් තුළින් අක්ෂි ශල්‍ය වෛද්‍යවරයකුට තම ශල්‍ය කර්ම සාර්ථකව සහ කාර්යක්ෂමව කිරීමට අවශ්‍ය මඟ පෙන්වීමක් සහ අනුබලයක් ලබාදීමයි. හැබැයි මේ පොතේ තියන දේවල් අනුගමනය කරන්න කියල මම කිසිම වෛද්‍යවරයකුට කියන්නෙ නෑ. කැමැති නම් ඒ ක්‍රම අත්හදා බලන්න පුළුවනි.”“විජය කුමාරතුංග රෝහලට ආවට පසුව මම මට ම ආවේණික පාලන ක්‍රමයක්, කළමනාකරණ ක්‍රමයක් රෝහලට ඉදිරිපත් කළා. මේ ක්‍රමය භාවිතා වෙන්නෙ අපේ රෝහලේ ම පමණයි. නැති සම්පත් ඉල්ල ඉල්ලා සිටින්නේ නැතිව, තිබෙන සම්පත්වලින් උපරිම ප්‍රයෝජනයක් ලබාගන්නා ආකාරයට රෝහල තුළ අපේ ක්‍රමවේදය ක්‍රියාත්මක වෙනවා.අපේ රෝහලට රෝගියෙක් පැමිණ ප්‍රතිකාර ලබාගෙන පිටවන තෙක් සිදුවන ක්‍රියාපටිපාටිය ඉතාම කාර්යක්ෂමව සිදු කිරීමට රෝහලේ තුළ ක්‍රියාත්මක වන මෙම ක්‍රමවේදයෙන් හැකියාව ලැබෙනවා. මෙහි අවසන් ප්‍රතිඵලය වන්නේ රෝගියාට හොඳ සේවයක් සැලසීමයි.”“රෝහලේ සෑම කොටසක් ම කොටස් 3 කට බෙදා තියෙනව. ඒ සෑම කොටසක් ම කිසියම් ක්‍රියාපටිපාටියක් අනුගමනය කරනවා. සෑම විට ම මම විවේචනය කරන්නේ එම ක්‍රියාපටිපාටිය පමණයි. කිසිම පුද්ගලයෙක්ව පෞද්ගලිකව විවේචනය කිරීමක් මෙහිදී සිදුවන්නේ නෑ. ඒ නිසා සෑම සේවකයෙකු ම ඉතා ම නිදහසේ සතුටින් සේවය කරනවා. සෑම රෝහල් සේවකයෙක් ම උත්සාහ කරන්නේ තමන්ට අයත් ක්‍රියාපටිපාටිය උසස් තත්ත්වයකට ගෙන ඒමටයි.ඒ ක්‍රියාපටිපාටිය සීයට සීයක් ම සම්පූර්ණ කරන්න ලැබෙන්නෙ නැහැ කියල මම දන්නව. ඒත් එය සාර්ථකව උපරිම තැනකට ගෙන එන්න සියලු දෙනාම උත්සාහ කරනව. රෝහලේ වැඩකටයුතු පිළිබඳව කිසිවෙකුටත් පෞද්ගලිකව වගකීමක් නෑ.ඒත් මම ඇතුළු හැම දෙනාම මෙහි ක්‍රියාත්මක ක්‍රියාදාමයට වග කියන්න පොදුවේ බැඳී සිටිනව. මේ පොතෙන් මම පෙන්වල දෙන්නෙ ඉහතින් දැක්වූ අපේ රෝහලේ තිබෙන කාර්යක්ෂමතාව වැඩි දියුණු කරගන්න ශල්‍ය වෛද්‍යවරයා හැටියට මගේ පැත්තෙන් මම කෙබඳු අනුබලයක් ද ලබා දෙන්නෙ කියලයි. ඉතින් ඒ අත්දැකීම ඕනෑ ම ශල්‍ය අක්ෂි වෛද්‍යවරයකුට අනුගමනය කළ හැකියි.”“මම කරන සෑම අක්ෂි ශල්‍යකර්මයක් ම වීඩියෝ ගත කරනවා. පසුව ඒව නරඹල මම මාවම විවේචනය කරගන්නවා! මගේ කාර්යක්ෂමභාවය තවත් දියුණු කරගත්තේ කොහොමද කියල සොයා බලනව. අවුරුදු 5 ක් තිස්සේ ඒ ආකාරයට ශල්‍යකර්මවලදී මම ලබාගත් දියුණුව තමයි මම මේ කෘතියේ වචනවලට පෙරළල තියෙන්නෙ.”විශේෂඥ වෛද්‍ය අමරතුංග මහතා ගිනස් වාර්තාවකට උරුමකම් කීවේ අඩුම කාලයකදී ඇසේ සුද ඉවත් කිරීමේ ශල්‍යකර්ම 196 සිදු කිරීම හේතුවෙකි. ඊට ටික දිනකට පසුව ශල්‍ය කර්ම 264 ක් කිරීමට ද ඔහුට හැකි විය.“ගිනස් වාර්තාවක් තැබුව කියනවට මම කැමැති නෑ. ඒක සාමූහික වැඩක ප්‍රතිඵලයක්. ඒ වගේ ම මට අවශ්‍ය වුණේ නෑ වාර්තාවක් තියන්න. මට ඕන වුණේ අපේ රෝහලේ කාර්යක්ෂම භාවය ප්‍රතිඵලයක් හැටියට එළියට එන්නේ කොහොමද කියල පෙන්වන්න පමණයි. අවසානයේ එය ගිනස් වාර්තාවක් වුණා. ඒ වාර්තාවට බොහෝ දෙනෙක් උර දුන්නා”.විශේෂඥ වෛද්‍ය අමරතුංග මහතා ඉතා තෘප්තිමත් වෘත්තිය ජීවිතයක් ගත කරන්නෙකි. ඔහු වැඩ කරන්නේ බොහෝ දෙනෙකු මෙන් අනාගතයේදී තෘප්තිමත් වීමට නොව ජීවත්වන මේ මොහොත තෘප්තිමත් ව ගත කිරීම සඳහා ය.ගාමිණී සුසන්තඡායාරූප - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>24</day>
    </date>
    <link>http://www.silumina.lk/2011/04/24/_art.asp?fn=av11042419</link>
    <topic>දැයෙන් සමුගත් සම්මානනීය බතික් ශිල්පියා </topic>
    <author>ඉඳුනිල් වීරරත්න</author>
    <content>දැයෙන් සමුගත් සම්මානනීය බතික් ශිල්පියා ඩී.කේ. පියසිංහ2011 වසරේ ජනවාරියේ එක්තරා දිනෙක රසඳුන කර්තෘ මණ්ඩලයට අපූර්ව වූ කලාකරුවෙක් පැමිණියේය. ඔහු නමින් දියුණුගේ කුලසිරි පියසිංහ. වෘත්තීයෙන් බතික් නිර්මාණ ශිල්පියෙක්. අපේ සාම්ප්‍රදායික බතික් කර්මාන්තයේ නව ඉසව් සොයා යමින් ඉතා විශ්මිත නිර්මාණ මැවූ පෙරළිකාරයෙක්.ඉතා විශිෂ්ට බතික් නිර්මාණයන් බිහි කරමින් අති විශාල දෙස් විදෙස් ජනතා ප්‍රසාදය ලැබූවෙක්. එහෙත් ශ්‍රී ලාංකේය අනන්‍යතාව බතික් ශිල්පය හරහා ලොවටම ප්‍රකට කළ මේ කලාකරුවා පිළිකා මරුවා විසින් මීට තෙමසකට පෙර මෙලොවින් රැගෙන ගිය අතර මේ ඔහුගේ නිර්මාණ ප්‍රතිභාව ගැන තැබෙන පුංචි සටහනකි.ගාල්ල කුඹල්වැල්ලේ උපන් ඔහු ගාල්ල පරමානන්ද විද්‍යාලය, කොළඹ ප්‍රෙම්රුක් සහ ඇලෙක්සැන්ඩ්‍රා යන විද්‍යාල වලින් අධ්‍යාපනය ලබනවා.උසස් පෙළ විශිෂ්ට ලෙස සමත් වී වෛද්‍ය විද්‍යාලයට ඇතුළත් වීමට වාසනාවන්ත වූ නමුත් දෛවය ඔහුට වෛද්‍යවරයකු වීමට ඉඩ දෙන්නේ නැහැ. ඒ පියසිංහ ගේ පියා (හැන්ඩි පියසිංහ) රෝගාතුර වීම නිසා පවුලේ බර ඔහුගේ කර මත පතිත වීම නිසයි.ඒ අනුව පියා පවත්වාගෙන ගිය ව්‍යාපාරයට (හැන්ඩි පේන්ට් හවුස්) සම්බන්ධ වන ඔහු සොයුරු සොයුරියන් පිරිස පියෙකු ලෙසින් රැක බලා ගන්නවා.1975 දී පී.එච්. පියනදනී සමඟ විවාහ වීමෙන් පසු ව්‍යාපාර කටයුතු සොයුරන්ට පවරන පියසිංහ 1976 වසරේ බෙලිඅත්තට පැමිණෙන්නේ එවකට එහි ශ්‍රී.ල.නි.ප. සංවිධායක ධුරය දැරූ වත්මන් ජනාධිපති මහින්ද රාජපක්‍ෂ මැතිතුමාගේ ආරාධනාවක් අනුව.රාජපක්‍ෂ මැතිතුමාගේ සංකල්පයකට අනුව ප්‍රදේශවාසීන්ගේ උන්නතිය උදෙසා, ඔවුනගේ ජීවන තත්ත්වය නඟා සිටුවීමට නිහිළුව ප්‍රදේශයේ බතික් ඉගැන්වීමේ වැඩපළක් ආරම්භ කරන පියසිංහ ඒ තුළින් විශාල සමාජ මෙහෙවරක් අරඹනවා.1977 වසරේ අගනුවරට පදිංචියට පැමිණෙන ඔහු එතැන් සිට තම ජීවිකා වෘත්තිය බවට පත්කර ගන්නේ බතික් කර්මාන්තය.සාම්ප්‍රදායික බතික් ඇඳුම් වෙනුවට බතික් වලින් විවිධ මෝස්තර, චිත්‍ර නිර්මාණය කිරීමෙහි අති විශිෂ්ට දක්‍ෂතාවක් දැක්වූ පියසිංහ ගේ අතින් විචිත්‍රවත් වුණු බිත්තියේ එල්ලෙන නිර්මාණ මහ බැංකුව, ජනකලා කේන්ද්‍රය, ජාතික ශිල්ප සභාව, නවල්ටි වැනි ආයතනයන්හි තවමත් දහසකුත් නෙත් පිනවයි.පියසිංහයන්ගේ නිර්මාණයක් මුලින්ම අගැයීමට ලක්වන්නේ 1987 වසරේ දී ‘ගම්පහ අත්කම් දස්කම්’ තුළින්.එහිදී ඔහුට හිමි වුණේ තෙවැනි ස්ථානය.එම වසරේදීම ශ්‍රී ලංකා අත්කම් භාණ්ඩ ප්‍රදර්ශනය හා විශ්ව කර්ම සම්මාන උලෙළේ දී තෙවැනි ස්ථානය දිනා ගන්නා ඔහු 1988 වසරේදී ශ්‍රී ලංකා අත්කම් භාණ්ඩ ප්‍රදර්ශනය හා විශ්ව කර්ම සම්මාන උලෙළේදී දෙවැනි ස්ථානය දිනාගන්නවා.1989 දී එම සම්මාන උලෙළේදී ගම්පහ දිස්ත්‍රික්කයෙන් ප්‍රථම ස්ථානය දිනා ගනිමින් සම්මාන ලබන ඔහු 2009 වසර තෙක් ලබා ඇති පළමු සහ දෙවැනි ස්ථාන 50 ඉක්මවනවා.මේ අතරින් 1992 ජනාධිපති සම්මාන උලෙළ හා ජාතික අත්කම් භාණ්ඩ ප්‍රදර්ශනයට අදාළව (බස්නාහිර පළාත) සමස්ත භාණ්ඩ අතරින් (බතික් අංශයෙන්) පළමු ස්ථානයත්, 1994 හස්ත කර්මාන්ත සහ අත්යන්ත්‍ර රෙදිපිළි තරගයෙන් ප්‍රථම ස්ථානය හා තුන්වැනි ස්ථානයත්, 1995 හස්ත කර්මාන්ත සඳහා ජනාධිපති සම්මාන (Presidential Handicrafts Awards) ප්‍රථම ස්ථානයත් එම වසරේදීම හස්ත කර්මාන්ත ප්‍රදර්ශනය හා තරගයේ ප්‍රථම ස්ථානය දිනා ගැනීමත් මේ සම්මානනීය ගමනේ ලද ඉහළම අගැයීම් වනවා.ඉන්පසු 1996 හස්ත කර්මාන්ත ප්‍රදර්ශනය හා තරගය ප්‍රථම හා දෙවැනි ස්ථානත්, 1997 දේශීය හස්ත කර්මාන්ත සහ අත්යන්ත්‍ර රෙදිපිළි තරගයෙන් ප්‍රථම ස්ථානයත් ඇතුළුව 1998 ජනාධිපති සම්මාන ප්‍රථම ස්ථානය, 2000 ජනාධිපති සම්මාන දෙවැනි ස්ථානය, 2004 ජනාධිපති සම්මාන (ශිල්ප 2004) ප්‍රථම හා දෙවැනි ස්ථාන, 2005 ශිල්ප 2005 ජනාධිපති සම්මාන දෙවැනි ස්ථානය සමඟ ජනාධිපති සම්මාන රාශියක් දිනා තිබෙනවා.එසේ වසරින් වසර සම්මානයට පාත්‍ර වෙමින් ඉතා සංකීර්ණ, එමෙන්ම අති විශිෂ්ට බතික් නිර්මාණ බිහිකළ මේ අපූර්ව කලාකරුවා 2009 වසරේ ජාතික හස්ත කර්මාන්ත ප්‍රදර්ශනය හා තරගයේ ප්‍රථම ස්ථානයත්, සමස්ත ප්‍රදර්ශනයේ හොඳම නිර්මාණයට හිමි සම්මානයත්, එම වසරේ ම ජාතික හස්ත කර්මාන්ත සම්මාන ප්‍රථම ස්ථානය දිනා ගනිමින් සිය සම්මානනීය නිර්මාණ ජීවිතයට විරාමයක් තබනවා.ජනාධිපති තුමාගේ රුව බතික් කලාවෙන් අති විශිෂ්ට ලෙස නිර්මාණය කළ ඔහු එය එතුමාට පිරිනැමීමට සූදානමින් සිටියත් හදිසියේ ම රෝගාතුර වීම නිසාවෙන් එය මඟ හැරී ගොසින්.ශ්‍රී ලාංකේය අනන්‍යතාව සිය නිර්මාණ තුළින් ලෝකයාටම පෙන්වූ මේ ප්‍රතිභාපූර්ණ කලාකරුවා ජාතියට අහිමිවී 26 වැනිදා තෙමසක් පිරෙන අතර ඔහුට නිවන් සුව ප්‍රාර්ථනා කරමු.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>24</day>
    </date>
    <link>http://www.silumina.lk/2011/04/24/_art.asp?fn=av11042420</link>
    <topic>බොලිවුඩ් රස කතා</topic>
    <author>සුජීව තේවහෙට්ටිගේ</author>
    <content>බොලිවුඩ් රස කතාලෝක කුසලාන ක්‍රිකට් තරගාවලියේදී ඉන්දීය ක්‍රීඩක යුව්රාජ් සිං ගේ දක්ෂතා කැපී පෙනුණා. එම තරගාවලියේ වීරයා බවට පත්වුණේත් ඔහුයි. දැන් බොලිවුඩ් පුරයේ යොවුන් නිළියන් ගේ වීරයා බවට පත්ව සිටින්නේත් මේ යුව්රාජ්ම තමයි.පසුගිය සතියේ දැන ගන්නට ලැබුණේ ජනපි‍්‍රය නිළි අමීෂා පටේල් සහ නෙහා ඩුපියාගෙන් යුව්රාජ්ට විශේෂ ඇරියුමක් ලැබුණු බවයි. ඔවුන් යුව්රාජ්ට ඇරයුම් කළේ විශේෂ රාත්‍රී භෝජන සංග්‍රහයකටයි.මේ වෙනුවෙන් වඩාත්ම උනන්දුවක් දැක්වූයේ අමීෂා පටේල්. ඇය පෞද්ගලිකවම යුව්රාජ්ට විශේෂ ඇරියුමක් යවා තිබුණා. අමීෂා මෙය රහසිගතව යවා තිබුණත් කෙසේ හෝ ඒ කාරණය මාධ්‍ය වෙතට දැනගන්නට ලැබිලා. ඒ නිසා බොලිවුඩ්පුරයේ විතරක් නොවෙයි, මුළු ලෝකයේම සිටින රසික රසිකාවියන්ට එය රහසක් වුණේ නැහැ. මේ ගැන එක් මාධ්‍යවේදියකු යුව්රාජ්ගෙන් විමසුවා. ඔහු ගත් කටටම කීවේ, “අද රාත්‍රිය සුබ රාත්‍රියක් වේවි” කියලයි. ඒ වන විට රාත්‍රී භෝජන සංග්‍රහයට යන්නට යුව්රාජ් කඩිමුඩියේ ලැහැස්ති වෙමින් සිටියා.අමීෂා ගේ මේ සංග්‍රහයේ වගතුග කාගේත් මතකයෙන් ගිලිහී යන්නට පෙර තවත් පුවතක් බොලිවුඩ්පුරයෙන් මතුවුණා. ඒ පුවතින් කියැවුණේ අමීෂා සහ යුව්රාජ් අතර සමීප ඇසුරකට මුල පිරී ඇති බවයි.මේ කාරණය වඩාත් ඉස්මතු වුණේ පසුගියදා ශ්‍රී ලංකාව සහ ඉන්දියාව අතර පැවති ලෝක කුසලාන අවසන් තරගය නරඹන්නට වැන්කෙඩේ ක්‍රීඩාංගණයට පැමිණීමෙන් පසුවයි. අමීෂා, තම යෙහෙළිය වන නෙහා ඩුපියා සමඟ අසුන් ගෙන සිටියේ විශේෂයෙන් වෙන් කළ සත්කාරක කුටියක් (Hospitality Box) තුළයි. මෙය පිහිටා තිබුණේ ක්‍රීඩා මණ්ඩපයට මඳක් නුදුරින්. සායිෆ් අලි ඛාන් සහ රන්බීර් කපූර් ඊට සමීපයෙහි අසුන්ගෙන සිටියා. (ඒ බව ක්‍රිකට් තරගය රූපවාහිනියෙන් නැරඹු ඔබත් දකින්න ඇතුවාට සැකයක් නැහැ) අමීෂා මේ තරගය නැරැඹීමෙන් පසුව කියා තිබුණේ ඇයට යුව්රාජ්ගෙන් විශේෂ ප්‍රවේශ පත්‍රයක් ලැබුණු බවයි. “යුවී මගෙ හොඳම යාළුවෙක්.එයා තමයි මට ආරාධනා කළේ, මේ ක්‍රිකට් තරගය බලන්න එන්න කියලා. එදා සෙනසුරාදා (අවසන් තරගය පැවති දිනයේ දී) යුවී හොඳින් ක්‍රීඩා කළා. බෝල් කරන්න, ෆීල්ඩ් කරන්න, බැට් කරන්න එයා කොච්චර දක්ෂ ද කියලා අපි දැන ගත්තා. එයා රනවුට් එකකට අහුවෙනකොට මම පුළුවන් තරම් හයියෙන් කෑ ගැහුවා.මගේ කෑගැහිල්ල ඇහිලා ළඟ හිටිය සායිෆ්, රන්බීර් මගෙ දිහා පුදුමයෙන් වගේ බලාගෙන හිටියා. ඒ දෙන්නා වගේම එතන හිටිය අනෙක් අයත් මගෙ දිහා බලාගෙන ඉඳල කිව්වා කෑගහන්න එපා කියලා. මොකද මම පිස්සුවෙන් වගේ කෑ ගහපු නිසා. යුවී සෙල්ලම් කරන කොට මම එයාව දිරිමත් කරන්නත් කෑගැහුවා.මට ඕනැ වුණා, තරගය ඉවර වුණාට පස්සෙ යුවීව මුණගැහෙන්න. ඒත් ඒකට මට ඉඩක් ලැබුණේ නැහැ. ඒ වෙලාවෙ හුඟ දෙනෙක් එයාව වට කරගෙන හිටිය නිසා. එදා මම ගෙදර ගියේ තරගය ඉවර වෙලා පැය තුනකට විතර පස්සෙයි.” අමීෂා නොනවත්වා කියවාගෙන ගියේ සිතේ රැඳුණු උද්දාමය යටපත් කරගන්නට බැරිවයි.මේ වන විට බොලිවුඩ් පුරයේ බොහෝ දෙනකු ප්‍රශ්න කරන්නේ යුව්රාජ්ගේ පෙම්වතිය අමීෂා පටේල් ද එහෙමත් නැත්නම් පී‍්‍රටි සින්ටා ද කියලයි.යුව්රාජ් ගේ පෙම්වතිය හැටියට මෙතෙක් ඉන්දීය මාධ්‍ය මඟින් හඳුන්වා දෙනු ලැබුවේ ජනපි‍්‍රය නිළි පී‍්‍රටි සින්ටායි. ඇය සහ යුව්රාජ් අතර සමීප ඇසුරක් ගොඩ නැගුණේ ‘කිංග්ස් ලෙවන් පන්ජාබ්’ ක්‍රිකට් කණ්ඩායමට යුව්රාජ් ක්‍රීඩා කරන කාලයේදීයි. ඒ, 2008 දීයි.පසුගිය වසරේ දෙසැම්බර් 12 දා පැවැති යුව්රාජ් ගේ තිස්වැනි උපන් දින උත්සවයේ විශේෂ අමුත්තිය වූයේත් පී‍්‍රටියි. එදින යුව්රාජ් ප්‍රකාශ කළේ පී‍්‍රටි තමන්ගේ හිතවත්ම මිතුරිය බවයි. ඇය අවංක තරුණියක් බවත් යුව්රාජ් කියා සිටියා. ඒ වන විට ‘කිංග්ස් ලෙවන් පන්ජාබ්’ ක්‍රිකට් කණ්ඩායමේ සම අයිතියක් පී‍්‍රටිටත් හිමි වී තිබුණා.කොහොම වෙතත් මේ වන විට යුව්රාජ්ට සමීපව සිටින්නේ අමීෂා බව දැන් හොඳින්ම පැහැදිලියි. පසුගියදා ඉන්දීය මාධ්‍යවේදියකු යුව්රාජ්ගෙන් විමසුවේ ඔහුගේ විවාහය ගැනයි. “මම නම් දැන් ජීවත් වෙන්නෙ හරිම සතුටෙන්.විවාහයක් ගැන මතක් කරන්නෙ ඇයි? එහෙම මතක් කරලා මගේ සතුට නැති කරන්න හදන්නෙ ඇයි? ඇත්තම කිව්වොත් මට ගැළපෙන තරුණිය මුණ ගැහෙන තුරු තමයි මම බලාගෙන ඉන්නේ. තාම එහෙම කෙනෙක් මුණ ගැහුණෙ නෑ.” යුව්රාජ්, සිනාපිරි මුවින් යුතුව උත්තර දුන්නා.යුව්රාජ්ට බොලිවුඩ් නිළියන්ගේ නම් එකතු වුණේ වරක් දෙවරක් නොවෙයි. මුලින්ම ඔහු කිම් ශර්මා සමග ඇසුරක් පවත්වන බවට කතා පැතිරී ගියා. ඉන් පසුව ඔහුගේ නමට ඇඳුණේ දීපිකා පදුකෝන් ගේ නමයි.ඉන් පසුවයි පී‍්‍රටි සින්ටා ඔහු වෙතට සමීප වුණේ. ලෝක කුසලාන ක්‍රිකට් තරගාවලියේ ඉන්දියාව සහ ශ්‍රී ලංකාව අතර පැවති තරගය නරඹන්නට පී‍්‍රටි ද පැමිණ සිටියා. ඇයත් තම අසුනින් නැගිට ජයඝෝෂා නගන අයුරු කවුරුත් දුටුවා. හැබැයි, ඒ යුව්රාජ් වෙනුවෙන්දැයි කියන්නට බැහැ.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>24</day>
    </date>
    <link>http://www.silumina.lk/2011/04/24/_art.asp?fn=am1104241</link>
    <topic>බෙහෙත් හිතුමතේ නතර කරන්න එපා</topic>
    <author/>
    <content>බෙහෙත් හිතුමතේ නතර කරන්න එපාඖෂධ භාවිතය ගැන නිවැරැදි උපදෙස්බටහිර ඖෂධ, කරල්, පෙති, දියර ලෙස භාවිතයට පහසු වන අයුරින් නිපදවා ඇති නමුත් ඒවා භාවිත කරන මාත්‍රාව, වේලාව, වයස් කාණ්ඩය ආදි කරුණු ගැන දැන සිටීම වැදගත් වන්නේ ක්‍රමානුකූලව ඖෂධ භාවිත නොකිරීමෙන් ශරීරයට සිදුවන අන්තරාදායක තත්ත්වයන් මඟහරවා ගැනීමටයි.ඖෂධයක් හැඳින්වීමට රසායනික නාමයක් මෙන්ම ඖෂධ නාමයක් ඇතත් බොහෝ දෙනකුගේ මතකයේ එම ඖෂධය රැඳී ඇත්තේ වෙළෙඳ නාමයෙනි. ඊට හේතුව විවිධ වෙළෙඳ සමාගම් ඔවුන්ගේ ඖෂධ ප්‍රචාරණය සඳහා යොදාගන්නා යම් යම් ආකර්ෂණීය ක්‍රමවේද වේ.එකම බෙහෙතට නම් ගොඩක්? ඇයි මේ වෙනස?වෙළෙඳ නාමවලින් මිලදී ගන්නා ඖෂධවලට වඩා ඖෂධ නාමයෙන් අලෙවි වන බෙහෙත් බොහෝ විට මිලෙන් අඩුය. ඒ ඖෂධයේ අඩංගු ඖෂධීය රසායනික ද්‍රව්‍ය හැර අනෙකුත් අක්‍රිය ද්‍රව්‍ය එකිනෙකෙහි වෙනස් විය හැකිය. ඖෂධ නිෂ්පාදනයේදී භාවිත කරන ක්‍රමවේද හා භාවිත කරන අක්‍රිය ද්‍රව්‍ය නිසා ඖෂධ විවිධ නම් වලින් විවිධ ඖෂධ සමාගම් වෙළෙඳ පොළට නිකුත් කරයි.මිල වැඩි වුණත් ඔබ නොකළ යුතු දෑ* හිතුමතේ ඖෂධ නොගෙන සිටීම.* ඖෂධ ගන්නා වාර ගණන් අඩු කිරීම.* ඖෂධ වල ප්‍රමාණය අඩු කර ගැනීම.* රෝග ලක්ෂණ අඩු වූ විටම ඖෂධ නතර කිරීම.* නිර්දේශිත සම්පූර්ණ කාලයම ඖෂධ නොගැනීම.ප්‍රතිජීවක ඖෂධ නැවැත්වීම නිසා භාගයට විනාශ වූ රෝගකාරක නැවත පණ ගසා හිස ඔසවන්නේ ලබාදුන් ප්‍රතිජීවකයටත් පාලනය කර ගැනීමට නොහැකි තත්ත්වයෙනි. මෙම දරුණු තත්ත්වය නිසා ඇතැම් රෝගකාරක පාලනය කර ගැනීමට නොහැකි වී රෝගියා මරණය කරා ඇදගෙන යාමට කටයුතු සිදුවීම අපගේ නොසැලකිල්ලේ ඛේදජනකම ඉරණම වේ.ඖෂධ ලබා ගත යුත්තේ වෛද්‍ය නිර්දේශයක් මත පමණක්ම ද?වෛද්‍යවරයකු වෙත යන තෙක් පැරසිටමෝල් යන ඖෂධය උණ ඇඟපත වේදනාව අඩු කර ගැනීමට පාවිච්චි කළ හැකිය. මෙහිදී අප මතක තබා ගත යුත්තේ රෝගියාගේ වයසට හා බරට සරිලන නිසි මාත්‍රාව ගැනීමෙන් ශරීරයට ඖෂධ ප්‍රමාණය ඉක්මවා යාම වළක්වා ගැනීමයි.වෛද්‍ය නිර්දේශයන් නැතිව ගත හැකි ඖෂධ* පැරසිටමෝල්* යකඩ පෙති* කැල්සියම් පෙති* ජීවනි* උපත් පාලන පෙති* ඇස්පි‍්‍රන්* බඩේ දැවිල්ලට භාවිත කරන හපල කන පෙතිඑම ඖෂධ වුවද නිසි පරිදි නියම මාත්‍රාවට භාවිත නොකිරීම අනතුරුදායකය. ඉහත ඖෂධ පවා පහත දැක්වෙන අය භාවිත කිරීමේදී වෛද්‍ය උපදෙස් ගැනීම වැදගත් වේ.* ගැබිනි මවුවරු* වයස්ගත අය* කිරි දෙන මවුවරු* යම් සෞඛ්‍ය ප්‍රශ්න දැනටමත් ඇති අයඖෂධ වෛද්‍ය නිර්දේශයකින් තොරව ෆාමසිවලින් හිතුමනාපේ ගැනීම අනතුරුදායක අතර එය නීතියෙන් ද තහනම් කර ඇත.වඩාත් ආරක්ෂා සහිතව ඖෂධ භාවිත කරන්නේ කෙසේ ද?1.වෛද්‍ය නිර්දේශයට අනුවම මාත්‍රාව හා නියමිත වේලාව කෑමට පෙර පසු හෝ බෝතලය සොලවන්න ආදී උපදෙස් පිළිපැදීම.2.ඖෂධ ලබාගන්නා විට හිතුමනාපේ තවත් ඖෂධ වර්ග ගැනීම හා තවත් අයෙකුට ඔබේ ඖෂධ ලබාදීම නොකිරීම.3.දිගුකාලීනව ගනු ලබන ඖෂධ හිතුමතේ නතර නොකිරීම.4.දී ඇති කාලසීමාව ඉක්මවා දිගින් දිගට හිතුමතේ ඖෂධ භාවිත නොකිරීම.5.රෝග ලක්ෂණ උත්සන්න වේ නම් නියමිත කාලයේදී රෝග ලක්ෂණ සුව අතට නොයා නම් වහාම වෛද්‍යවරයා නැවත මුණගැසීම.6.ළමයින්ට අත නොගැටෙන සේ ඖෂධ ගබඩා කිරීම හා ඉවත දැමීම කළ යුතුයි.7.ඖෂධවල කල් ඉකුත් දිනය පරීක්ෂා කරන්න.8.ඖෂධ ගබඩා කිරීමේදී දැඩි හිරු රැස් වැටෙන තැන් තෙතමනය ඇති තැන් අධි ශීතකරණයේ, කෘමි සතුන්ගෙන් හානි වන තැන්වල ගබඩා නොකිරීමට වග බලා ගන්න.9.ඖෂධ භාවිතයේදී අතුරු ආබාධ මතු වේ නම් වහාම වෛද්‍යවරයා මුණගැසී උපදෙස් ගැනීම. උදා : සමේ පළු, කුෂ්ඨ ඇතිවීම, කැරකිල්ල, හිසරදය, මත් ගතිය, වමනය, සිහි කල්පනාව වෙනස්වීම, බඩ බුරුල් වීම යාම.10.තමා ගන්නා ඖෂධ කුමක් සඳහා ගන්නේ ද, එහි අතුරුඵල මොනවා ද? ආදි දේ ගැන වෛද්‍යවරයාගෙන් ප්‍රශ්න කර දැනුවත් වීම.11.සුදුසුකම් ලත් වෛද්‍යවරයකුගෙන්, ඖෂධවේදියකුගෙන් ප්‍රතිකාර ලබාගන්න.12.සීල් එක කැඩී ඇත්නම් හෝ අසුරනය පළුදු වී ඇත්නම් කිසි විටෙකත් එවැනි ඖෂධ මිලදී නොගන්න.13.ඖෂධ ශරීරගත කරන විවිධ ආකාර ඇත. එම ඖෂධ ඊට අදාළ උපදෙස් පරිදි එම නියම ආකාරයෙන් ලබා ගැනීම විනා වෙනත් ආකාරයකින් ලබා ගැනීම නොකළ යුතුයි.උදාහරණ :මුඛයට ගෙන ගිලීම,දිව යට තබා ගැනීම,ආශ්වාස කිරීම,සමේ මතුපිට ගැල්වීම,ඇසට හෝ කනට දැමීම,එන්නත් කිරීම,ගුද මාර්ගයට ඇතුළු කිරීම,යෝනි මාර්ගයට ඇතුළු කිරීමසෞඛ්‍ය අධ්‍යාපන කාර්යාංශයේවෛද්‍ය ටි. ටි. සොන්නාදරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>24</day>
    </date>
    <link>http://www.silumina.lk/2011/04/24/_art.asp?fn=am1104242</link>
    <topic>ගැහැනු දරුවන්ට මුත්‍රා ආසාදන වැඩියි</topic>
    <author>ගාමිණී සුසන්ත</author>
    <content>ගැහැනු දරුවන්ට මුත්‍රා ආසාදන වැඩියිකුඩා දරුවනට හැදෙන රෝගාබාධ අතරින් මුත්‍රා මාර්ගය ආශි‍්‍රතව ඇතිවන ආබාධ පිළිබඳව වැඩි අවධානයක් යොමුකළ යුතුයි.ඒ; මුත්‍රා ආබාධයක් ඇතිවූ විට ඇතිවන අධික වේදනාව නිසාම නොව කුඩා අවදියේදී ඇතිවන මුත්‍රා ආබාධවලට නිසි ප්‍රතිකාර නොකිරීම වැඩිහිටි වියේදී දරුණු වකුගඩු ආබාධවලට හේතු වන නිසාය. එබැවින් කුඩා දරුවනට වැලදෙන මුත්‍රා ආබාධ පිළිබඳව මවුපියන් විශේෂ සැලකිල්ලක් දැක්විය යුතුය.මුත්‍රවාහිනී පද්ධතිය පිළිබඳව අවබෝධයක් තිබීම මුත්‍රා ආබාධ හඳුනා ගැනීමට පහසුවක් ගෙන දෙයි.ඕනෑම අයකුගේ මුත්‍රා ලෙස ශරීරයෙන් පිට වන්නේ රුධිරයෙන් පෙරෙන යූරියා වැනි අපද්‍රව්‍යයන්ය. වකුගඩු, මුත්‍රවාහිනී, මුත්‍රාශය, මුත්‍ර නාලිකා දිගේ මුත්‍රා ශරීරයෙන් පිටතට ගමන් කරයි. එසේ අපද්‍රව්‍ය නිසි පරිදි ශරීරයෙන් පිට කිරීම නිරෝගී ජීවිතයකට අත්‍යවශ්‍ය කරුණකි.තරුණ වයසේ සහ මැදිවියේ පුද්ගලයන්ට සිදු කරනු ලබන වකුගඩු බද්ධ කිරීම් බොහොමයක් වළක්වා ගැනීමේ හැකියාව ඇති බව පැහැදිලිය. එවැනි වකුගඩු ආබාධ රැසකටම මූලිකවම බලපා ඇත්තේ කුඩා අවදියේදී ඇතිවූ මුත්‍රා ආබාධයකට නිසි පිළියම් නොයෙදීම බව පෙනී යන කරුණකි.කුඩා දරුවනට ඇතිවන මුත්‍රා ආබාධ අතර මුත්‍රා ආසාදන ප්‍රධාන තැනක් ගනී. කුඩා දරුවකුට මුත්‍රා ආසාදනයක් ඇතිවූ විට රෝග ලක්ෂණ කීපයක් පහළ වේ. ඒ; මුත්‍රා පහකිරීමේ අපහසුතාව, උණ හට ගැනීම, පිටතට පෙනෙන මුත්‍ර මාර්ගයේ ඇතිවන අසාමාන්‍යතා, මුත්‍රා සමඟ රුධිරය පිටවීම, නිතර නිතර මුත්‍රා පහවීම, දරුවාගේ බර වැඩි නොවීම වැනි රෝග ලක්ෂණයන්ය. මෙම රෝග ලක්ෂණ වලින් කීපයක් හෝ එකක් හෝ දරුවා වෙතින් පෙන්නුම් කෙරෙයිනම්, වහා වෛද්‍ය උපදෙස් පැතීම වැදගත්ය.කිසියම් දරුවකුගේ විශේෂ හේතුවක් නිසා ශරීර බර වැඩි නොවෙයිනම් එයට හේතුව බොහෝ විට මුත්‍රා ආසාධනයක් විය හැකිය. මෙහිදී මුත්‍රා රෝපණ පරීක්ෂාව (Culture report). මඟින් ආබාධයට හේතු වී ඇති බැක්ටීරියාව හඳුනා ගැනීමේ හැකියාව ඇත. මුත්‍රා පූර්ණ වාර්තාවක් (Urine Full report) මඟින් ද මුත්‍රා ආබාධයට හේතුව නිර්ණය කරගත හැකි වුවද වඩාත්ම සුදුසු වන්නේ මුත්‍රා රෝපණ පරීක්ෂාවක් කර රෝගකාරක විෂබීජය කුමක්දැයි නිවැරැදි ලෙසම හඳුනා ගැනීමය.ඇතැම් දරුවනට ඉපදෙන විටම මුත්‍රා පද්ධතිය සම්බන්ධ යම් යම් ආබාධ ඇති වී තිබිය හැකිය. (Polycystic Kidney disease,)ශ්‍රෝණිය විශාල වීම, වකුගඩුවල ඇතිවන පිළිකා, මුත්‍ර වාහිනීවල ඇතිවන අවහිරතා, මුත්‍රාශයේ පේශියේ ඇතිවන අසාමාන්‍යතා, මුත්‍ර මාර්ගයේ ඇතිවන අවහිරතා, වැනි ආබාධ ඇතැම් දරුවනට උපතේදීම ඇතිවීමේ හැකියාව ඇත. ඊට අමතරව දරුවා වර්ධනය වන විට එනුරෙසිස් (Enuresis)නෙප්රයිටිස් (වෘක්ක ප්‍රදාහය - nephiritis) වැනි මුත්‍ර ආබාධයන් ද ඇතිවීමේ හැකියාව ඇත.දරුවකු ඉපදී පළමු දිනයේදී එක්වරක් හෝ මුත්‍රා පහ කළ යුතුය. ඉන්පසු දින කීපය තුළ අවම වශයෙන් දිනකට හය වතාවක්වත් දරුවා මුත්‍රා පහ කළ යුතුය. එය දිනකට පහළොස් වතාවක් හෝ විසි වතාවක් හෝ වුවද විය හැකිය. එය සාමාන්‍ය තත්ත්වයකි. මෙහිදී වඩාත් සැලකිලිමත් විය යුත්තේ දරුවා දිනකට සය වතාවකට වඩා අඩුවෙන් මුත්‍රා පහ කරන්නේ නම්ය. දරුවාට වයස මාස 2 ක් පමණ වන විට දිනකට මුත්‍රා පිට කරන වාර ගණන ක්‍රමයෙන් අඩු විය හැකිය. එය ද සාමාන්‍ය තත්ත්වයකි.දරුවකුගේ වයස අවුරුදු 2 - 3 පමණ වන තෙක් හොඳින් මුත්‍රා පිටවීම ස්වභාවිකය. ඒ; එම වයසේ දරුවනට මුත්‍රාශය පිරුණු පසු පාලනය කිරීමේ හැකියාව නැති නිසාය. වයස අවුරුදු 3 ඉක්මවූ විට දරුවාට දිවා කාලයේ මුත්‍රා කිරීමට අවශ්‍ය වූ විට වැඩිහිටියනට ඒ බව පවසනු දැකිය හැකිය. එහෙත් එම දරුවාට යම් ප්‍රතිශතයකට රාත්‍රීයේදී නොදැනී මුත්‍රා පහවීමේ හැකියාව ඇත.ඇතැම් දරුවනට වයස අවුරුදු 5 - 10 වූ විටත් රාත්‍රියේදී නොදැනී මුත්‍රා පහවීමේ හැකියාව ඇත. එය දරුවා නොදැනී සිදුවන්නකි. මෙහිදී දරුවා ලජ්ජාවට පත්වන අයුරින් කතා කිරීම, දරුවට බැණීම, දඬුවම් කිරීම කිසිසේත්ම නොකළ යුතුය. එයින් සිදුවන්නේ තත්ත්වය තවත් උග්‍ර වීමය. වඩාත්ම සුදුසු වන්නේ වෛද්‍යවරයකු වෙත යාමය.ඇතැම් දරුවනට මුත්‍රා මාර්ගයේ ආසාදන ඇතිවීම නිසා එසේ නොදැනී රාත්‍රියට මුත්‍රා පහවීමේ ඉඩ තිබේ.කුඩා කලම දියවැඩියාවට ගොදුරු වූ දරුවනට ද රාත්‍රියේදී නොදැනී මුත්‍රා පහ විය හැකිය. නින්දේදි මුත්‍රා පහවන ළමයිනට ඖෂධීය ප්‍රතිකාර ලබා දීමට ප්‍රථම කළ යුත්තේ දිවා කාලයේදී දරුවාට වැඩිපුර ජලය පානය කිරීමට දීමය. එවිට මුත්‍රාශයේ වැඩි මුත්‍රා ප්‍රමාණයක් දිවා කාලයේදී දරා සිටීමේ හැකියාව ලැබේ. එවිට රාත්‍රී කාලයේදී ද වැඩිපුර මුත්‍රා ප්‍රමාණයක් දරා සිටීමට දරුවාගේ මුත්‍රාශයට හැකියාව ලැබේ. ඊට අමතරව සාර්ථක ඖෂධීය ප්‍රතිකාර ද දැන් ඇත.මුත්‍රා පද්ධතිය ආශි‍්‍රතව දරුවනට ඇතිවන තවත් ආබාධයක් වන්නේ වෘක්ක ප්‍රදාහයය. එය වකුගඩු ආශි‍්‍රතව ඇතිවන රෝග තත්ත්වයකි. වකුගඩු ආශි‍්‍රත ප්‍රදේශයේ තද කැක්කුමක් සමග තද උණක් ඇතිවේ නම් එය වෘක්ක ප්‍රදාහය නම් රෝග තත්ත්වය ලෙස සැක කළ හැකිය. මෙහිදී වේදනාව ඇතිවන්නේ පිටුපස සිට ඉදිරිපසටය. මෙහිදී වකුගඩු ආශි‍්‍රත ප්‍රදේශය ඇල්ලූ විට තද වේදනාවක් දරුවාට ඇති වේ. එසේම මෙහිදී ඇතිවන උණ, සාමාන්‍ය මුත්‍ර ආසාදනයකදී ඇතිවන උණට වඩා උග්‍ර විය හැකිය.මෙම රෝගය හටගන්නේ ශරීරයේ ඇති ආසාධනයක් නිසා වකුගඩුව තුළ හටගන්නා ආසාදන තත්ත්වයකි. මේ සඳහා හේතු වන්නේ “ස්ට්‍රෙප්ටොකොකුස්” නම් බැක්ටීරියාවය.අමතර කනක් වැනි කනේ අසාමාන්‍යතා සහිතව උපදින දරුවන්ගේ වකුගඩු ආබාධ ඇතිවීමේ හැකියාව වැඩිය. එම දරුවන් ඉපදුණු පසුව වකුගඩු ස්කෑන් පරීක්ෂාවකට ලක් කිරීමෙන් එම දරුවාට වකුගඩු ආබාධයක් ඇතිදැයි හඳුනාගත හැකිය. මෙසේ වන්නේ කන සහ වකුගඩු අතර සෘජු සම්බන්ධයක් ඇති හෙයිනි.කොළඹ රිජ්වේ ආර්යා ළමා රෝහලේ ළමා රෝග පිළිබඳ විශේෂඥ වෛද්‍ය දීපාල් පෙරේරාකිසියම් දරුවකුගේ රුධිරයේ තිබිය යුතු ප්‍රෝටීන ප්‍රමාණය අඩු වී මුත්‍රා සමග ප්‍රෝටීන පිටවෙයි නම්, දරුවාගේ ශරීරය ඉදිමෙයිනම්, ශරීරයේ කොලෙස්ටරෝල් මේදය ප්‍රමාණය වැඩිවෙයිනම්, එය ද මුත්‍රා පද්ධතිය ආශි‍්‍රතව ඇතිවන රෝගී තත්ත්වයකි. මේ සඳහා ද සාර්ථක ලෙස ප්‍රතිකාර කළ හැකිය.කිසියම් දරුවකු නිතර නිතර මුත්‍රා කහ පාටට පිට කරයිනම්, එය දරුවාගේ ආමාශයේ ආබාධයක් බව අඟවයි. මෙහිදී පූර්ණ මුත්‍ර පරීක්ෂාවක් මඟින් රෝගය හඳුනාගත හැකිය. එසේම දරුවාගේ මුත්‍රා කහ පාටින් පිටවන විට දරුවාගේ ඇස් කහපාට වී ඇතිදැයි විමසිලිමත් වීම වැදගත්ය. හෙපටයිටිස් රෝගය නිසා ද මුත්‍ර කහ පැහැ විය හැකිය.පිරිමි දරුවකුට වඩා ගැහැනු දරුවකු තුළ මුත්‍රා ආසාදන ඇතිවීමේ හැකියාව වැඩිය. ඒ; ගැහැනු දරුවකුගේ මුත්‍ර මාර්ගය කෙටි වීම නිසා මෙන්ම මුත්‍ර මාර්ගය සහ ගුද මාර්ගය ඉතා සමීපව පිහිටා තිබීම නිසාය. ගැහැනු දරුවනට බොහෝ විට මුත්‍රා ආසාදන ඇතිවන්නේ මලවල ඇති ඊ කෝලයි නම් බැක්ටීරියාව මුත්‍ර මාර්ගයට ගොස් ආසාදනය වීම නිසාය. එබැවින් ගැහැනු දරුවන්ගේ මුත්‍ර මාර්ගය අවට ප්‍රදේශය නිතර පිරිසිදුව තබා ගැනීම මවගේ වගකීමකි.විශේෂයෙන් ගැහැනු දරුවකු මලපහ කළ පසුව සෝදන විට පළමු මුත්‍ර මාර්ගය අවට සෝදා පසුව ගුද මාර්ගය සේදිය යුතුය. එසේ නැතිව ගැහැනු දරුවකුගේ ගුද මාර්ගය සෝදා පසුව මුත්‍ර මාර්ගය සේදීමෙන් මලවල ඇති බැක්ටීරියාවන්ට ඉතා පහසුවෙන් මුත්‍රා මාර්ගයට යාමේ හැකියාව ඇත.මුත්‍රා ආසාදනයකදී ඒ සඳහා හේතු වී ඇති බැක්ටීරියාව හඳුනා ගැනීම සඳහා කළ යුතු වන්නේ පෙර සඳහන් කළ මුත්‍රා රෝපණ පරීක්ෂාවය (Culture report). එම පරීක්ෂණය සඳහා මුත්‍රා සාම්පලය එකතු කරගැනීමේ ක්‍රමය ද ඉතා වැදගත්ය. ඒ; නිවැරැදි ලෙස මුත්‍රා සාම්පලය ලබා නොගැනීමෙන් ලැබෙන වැරැදි සහගත වාර්තාව දරුවාට ප්‍රතිකාර කිරීමේදී සෘජුවම බලපාන නිසාය. මුත්‍රා ආසාදනයට සුදුසු ප්‍රතිජීවක ඖෂධය කුමක් දැයි වෛද්‍යවරයා තීරණය කරන්නේ මුත්‍රා රෝපණ වාර්තාව අනුවය.මෙහිදී සඳහන් කළ යුතු තවත් වැදගත් කරුණක් ඇත. ඒ; මේ වන විටත් දරුවාට වෙනත් රෝගයක් සඳහා ප්‍රතිජීවක ඖෂධ ලබා දෙන්නේ නම්, මුත්‍රා රෝපණ පරීක්ෂාවට මුත්‍රා සාම්පලය ලබා ගැනීමට පැය 48 කට පෙර වෛද්‍ය උපදෙස් මත එම ප්‍රතිජීවක ඖෂධ ලබාදීම නැවැත්විය යුතුය. මුත්‍රා සාම්පලය ගත් පසුව එම ප්‍රතිකාර දිගටම කරගෙන යා හැකිය. ප්‍රතිජීවක ඖෂධය ද මුත්‍රා සමඟ ඇත්නම් ලැබෙන්නේ වැරැදි වාර්තාවකි.මුත්‍රා රෝපණ පරීක්ෂාවක් සඳහා මුත්‍රා සාම්පලය ලබාගත යුතු වන්නේ පරීක්ෂණාගාරය තුළදීය. නිවසේදී ගන්නේනම් පරීක්ෂණාගාරයෙන් ලබාගත් බෝතලයකට දරුවාගේ මුත්‍රා සාම්පලය ලබාගෙන එය අයිස් කැට සහිත භාජනයක දමා පැය භාගයක් ඇතුළත පරීක්ෂණාගාරය වෙත ගෙන යා යුතුය.රෝපණ පරීක්ෂණයට දරුවාගෙන් මුත්‍රා ලබාගැනීමට ප්‍රථම මුත්‍රා ඉන්ද්‍රිය ප්‍රදේශය හොඳින් සේදිය යුතුය. ඉන් පසුව දරුවාට මුත්‍රා කිරීමට ඉඩ දී මුත්‍රා ස්වල්පයක් පිට වූ පසුව මැද දී මුත්‍රා සාම්පලය එකතු කරගත යුතුය. මුත්‍රා රෝපණ පරීක්ෂාව සඳහා සුදුසු වන්නේ එම ක්‍රමයයි.මුත්‍රා ආසාදනයකදී වෛද්‍යවරයා නිර්දේශ කරනු ලබන ප්‍රතිජීවක ඖෂධ නොකඩවා දින 7 ක් වෛද්‍ය උපදෙස් අනුව ලබා දිය යුතුය. කිසි විටෙකත් දිනක් හෝ දෙකක් ප්‍රතිජීවක ඖෂධය ලබා දී එය නැවැත්වීම සුදුසු නැත. වෛද්‍ය උපදෙස් නොතකා දිනක් හෝ දෙකක් ප්‍රතිජීවක ඖෂධය ලබාදීමෙන් සිදුවන්නේ බැක්ටීරියාව බාගෙට මර්දනය වී යළිත් එය හිස එසවීමය. එවිට එම ප්‍රතිජීවක ඖෂධය දරුවාට ප්‍රතිඵලයක් ගෙන නොදෙන ඖෂධයක් විය හැකිය.දරුවකුට මුත්‍රා ආසාදනයක් දිගටම දින කීපයක්ම පවතීනම්, එම දරුවාගේ වකුගඩු අල්ට්‍රා සවුන්ඩ් පරීක්ෂාවකට භාජනය කළ යුතුය. එමඟින් දරුවාගේ මුත්‍රා පද්ධතිය ආශි‍්‍රතව කිසියම් ගැටලුවක් පවතින්නේ දැයි සැක හැර දැනගත හැකිය.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>24</day>
    </date>
    <link>http://www.silumina.lk/2011/04/24/_art.asp?fn=ay1104241</link>
    <topic>ජීවිතේ අනියත බව හිතට දැනුණේ පුංචි කාලේමයි</topic>
    <author>සාගරිකා දිසානායක ජයසිංහ</author>
    <content>මෙවර අපේ කතා නායකයා අනුරාධපුර ශ්‍රී මහා බෝධි රාජයාණන් වහන්සේ ගේ භාරකාරත්වය උසුලන අනුරාධපුර අටමස්ථානාධිපති උතුරු මධ්‍යම දෙදිශාවේ ප්‍රධාන සංඝනායක ආචාර්ය පල්ලේගම සිරිසුමන ධම්මරක්ඛිත සිරිනිවාස නාහිමියෝශ්‍රී මහා බෝධීන් වහන්සේ ගේ ආරක්ෂාව සලස්වමින් පෙර රජ දවස පටන් පැවැත එන චිරාගත සම්ප්‍රදායානුකූ®ලව උඩමළුවේ තේවාව ඉෂ්ට සිද්ධ කරවමින් කටයුතු කරන උන්වහන්සේ අටමස්ථානාධිපති ධූරයට පත්වී ගතවූ දශක එක හමාරකට ආසන්න කාල පරාසය තුළ ඉටු කරන ලද මෙහෙවර අසම සම වූවකි.ශ්‍රී මහා බෝධීන් වහන්සේ වැඩ වාසය කරන උඩමළුව ඇතුළු අටමස්ථානයට අයත් විහාරස්ථාන සංවර්ධනය කිරීම සඳහා උන්වහන්සේ විසින් ඉටු කරන ලද මෙහෙවර අද එකී සිද්ධස්ථාන වන්දනාමාන පිණිස එහි යන බැතිමතුන් සැමට සියැසින් දැක බලා ගැනීමට හැකි ය.අලුත් අවුරුද්ද නිමිත්තෙන් එහි පැවැත්වුණු අලුත් සහල් මංගල්‍යය උත්සවයෙහි දැඩි කාර්ය බහුල අවස්ථාවක වුවත් සිළුමිණ පාඨකයන් වෙනුවෙන් සිය ළමා කාලයේ තොරතුරු අප හා පවසන්නට තරම් උන්වහන්සේ කාරුණික වූහ.පුරාණ නුවර කලාවියේ දකුණු මායිමේ දඹුල්ල නගරයට ආසන්නයේ පිහිටි සරුසාර ගම්මානයක් වූ පල්ලේගම උන්වහන්සේ උපන් ගම. සරු සාර කෙත් වතු වගේ ම වියළි කලාපයට අයත් පලු, වීර, කෝන්, ඇහැළ, බුරුත, වාය, කොහොඹ වැනි රූස්ස ගස්වලින් සුසැදි වනන්තරයෙන් පල්ලේගම ගම්මානය සෙවණ වුණා.ගොවිතැන ප්‍රධාන ජීවිකාව කරගත් එගම වැසියන් හැම දෙනා ම එකම නෑදෑ පරම්පරාවකින් පැවැත ආ පිරිසක්. පොරණ රජ දවස පටන් සිරි මහා බෝ හාමුදුරුවන්ට ඇප උපස්ථාන කරමින් උන් වහන්සේ රැක බලා ගත් රාජකාරි ඉටු කළ පරම්පරාවක් ඒ. මුළු පල්ලේගමටම හිටියේ පවුල් විසිපහක් පමණයි. යල මහා දෙකන්නයම ජයට අස්වැන්න ගෙටගත් එගම වැසියන්ට බත බුලතින් කිසි අඩු පාඩුවක් තිබුණේ නෑ.පල්ලේගම ගමේ උල්පත උඩහා දුක්ගන්නා වලව්වේ විසූ ටිකිරි බණ්ඩා ගොවි මහත්තයාටත් බිරිය අනුලා කුමාරිහාමිටත් දාව කුළුදුල් පිරිමි පුතා උපන්නේ නවසිය පනස් තුනේ ජනවාරි මාසේ දෙවැනි දා. දඹුල්ල මහ රෝහලේ සූතිකාගාරෙදි මෙලොව එළිය දුටු මේ රංකැටි පුතාට ඔවුන් නම තිබ්බේ “ජයතිලක බණ්ඩා’ යනුවෙන්. සිරිමා බෝ හාමුදුරුවන්ගේ පිහිටෙන් කුසෙන් හෑල්ලු වුණු මේ පිංවත් පුත් කුමාරයාගේ වේලා පත්කඩේ බලවා ගන්න ටිකිරි බණ්ඩා ගියෙත් ගමේ කොයි කාගේත් නැකැත් සාස්තර බලා හදා දුන් ‘අබේ අත්තප්පා’ ළඟටයි. ඡ්‍යොතිෂය සාස්තරේ පරතෙරටම දැන හිටි අබේ අත්තප්පා දරු පැටියා උපන් වේලාව අනුව හැදූ වේලාපත්කඩෙත් අරන් ගෙදරට ම ආවේ ඒ කේන්දරේ එසේ මෙසේ එකක් නොවෙච්ච හන්දයි.දරුවා උපන් වේලාවෙ හැටියට කවදා හරි දවසක ඔහු උපන් රටේ විතරක් නොවෙයි රට රාජ්‍යවලත් නම් දරාපු මහා බලවන්තයෙක් වෙන බවත්, ඒ නිසා ම දරුවා ඇස් දෙක වගේ රැක බලා ගන්නා ලෙසත් දෙන්නා දෙමහල්ලන්ට උපදෙස් දෙන්නටත් අබේ අත්තප්පා අමතක කළේ නෑ.ජයතිලක උපන්නේ විසි වැනි සියවසේ මැද භාගෙ වුණත් ඒ වනවිටත් පල්ලේගම වාසීන්ට මිල මුදල්වල ඒ හැටි අගයක් තිබුණේ නෑ. ඒ කාලෙ ගම්මු පුරුදු වෙලා හිටියේ හේනෙ කුඹුරෙ වැවෙන වී ටිකක් කුරහන් ටිකක් කඩපිළට ගෙනවුත් දීලා ඒ වෙනුවට ලූණු පහේ කරවල ටිකක් සබන් කැටයක් සරමක් කම්බායක් එහෙම හුවමාරු කරගන්නටයි.දඹුල්ලේ සිට ඇදෙන ප්‍රධාන පාර මිරිස්ගෝනියා හන්දියෙන් දෙකට බෙදුණු විට එළැඹෙන අනුරාධපුර ප්‍රධාන පාර අයිනේ කිතුල්හිටියාවේ පිහිටි රෝහිණී කඩය මුළු ගමට ම තිබූ එකම වෙළෙඳ සලයි. භූමිතෙල්, ලුණු, සබන්, සීනි, තේ කොළ වගේ ම චීත්ත සරොම් රෙදි පිළි ඇතුළු ගම්මුන්ට ඇවැසි කුදු මහත් කළමනා සියල්ලම ලබාගත්තේ රෝහිණී කඩෙන්. වී, තල, කව්පි , මුං වැනි ධාන්‍ය සේරුවක් හමාරක් රෝහිණී කඩේට දීලා එදිනෙදා අවශ්‍ය අඩු වැඩිය ගැනීමයි ගම්මුන්ගේ සිරිත.ජයතිලක පවුලේ වැඩිමල් දරුවා. ඔහුට බාල මල්ලිලා තුන් දෙනයි. නංගිලා හය දෙනයි. ගමේම හිටපු හයි හත්තිය ඇති ගොවියකු වූ ටිකිරි බණ්ඩා තමන් ගේ දරු පවුල රැක ගන්න වෙහෙස නොබලා හේනෙ කුඹුරේ වැඩ කළා. බිරිය අනුලා කුමාරි හාමිත් ගේ දොර වැඩ පළත් බලා කියා ගන්නා අතරෙම සැමියාට උදව් පදව් කළා.ජයතිලක පාසල් යවන කල වයස එළැඹුණාම අබේ අත්තප්පා හදා දුන් සුබ නැකතින් ඔහුට මුලකුරු කියා දුන්නෙ අම්මා. බුලාගල හන්දියේ පිහිටි රජයේ මිශ්‍ර පාසලට ඔහු ඇතුළු කළේත් අම්ම. එදා පාසලේ හිටපු පේමරත්න ලොකු මහත්තයා පුංචි ජයතිලක ළඟට ඇරැන් ‘අ’ යනු ‘ආ’ යනු කීවා. කිසිම පැකිළීමක් නැතිව අකුරු කියන්නට ඔහු සමත් වූ හැටි දැකලා පුදුමත් වුණා. ගල්ලෑල්ලෙ ගල්කූරෙන් වරද්දන්නෙ නැතිව ‘අම්මා’ කියලා ලියන්ටත් ජයතිලක ඒ වෙනකොට දැනගෙන හිටියා.ජයතිලකගේ අම්මා ගමේ කා අතරත් ප්‍රකටව හිටියේ ‘අනුලම්මා’ නමින්. දරුවන් දහ දෙනකුත් එක්ක දවස පුරා ඔට්ටුවෙන අම්මා විඳින දුක පුංචි ජයතිලකගේ හිතට එක් කළේ කනගාටුවක්. පවුලේ වැඩිමල් දරුවා විදිහට තමන්ට පුළුවන් තරමට අම්මා තාත්තාට හේනේ කුඹුරෙ ගේ දොර වැඩපළට ජයතිලක පුළුවන් හැටියට උදව් උපකාර කළා. තාත්තාට කුඹුරට බත් ටික තේ වතුර ටික ගෙනියන්න පැවැරුණේ ජයතිලකට.අම්මාට උයන්ට දර ටිකක් එකතු කරලා දෙන්නට වතුර ටිකක් ඇදලා ගෙනත් දෙන්න පුංචි නංගිලා මල්ලිලා අඬන කොට පරක්කර ගන්න ජයතිලක ඉදිරිපත් වුණේ කැමැත්තෙන්මයි. නංගිලාට කිරිපිටි ගේන්න ගෙදරට අඩු වැඩිය ගේන්න කඩ පිළට යන්නෙත් ජයතිලක. කුඹුරු කරන කාලෙට ළියැදිවලට වතුර හරවන්න, කරල් පැහෙන කාලෙට වී කරල් කන්ට එන කුරුල්ලන් එළවන්න වගේ ම ගොයම් පාගන කාලෙට අම්බරුවන් දක්කමින් ගොයම් පාගන්නටත් ජයතිලකලා එකතු වුණේ සතුටින්.වී අස්වනු ගෙට අරන් ඊළඟ කන්නෙට හේන් ගොවිතැන් කරන කොට ජයතිලකලාත් අම්මා අප්පුච්චා එක්ක එකතු වෙලා බඩ ඉරිඟු, තල, මුං මෑ ඇට වගේ ධාන්‍ය වර්ග වගේ ම බටු මෑ බණ්ඩක්කා වගේ එළවළු පාත්ති සකස් කරන්නත් ජයතිලක සහය වෙනවා. ජයතිලකලා තුන් වෙලාවටම කෑවේ බත්. උදේට අම්මා උයා දෙන සුදු කැකුළු හාලෙ බතුයි පොල් සම්බෝලෙයි රස අදටත් දැනෙන තරම්.එළ හරක් මී හරක් දෙවගෙන් ම හැදුණු විශාල ගව පට්ටියකුත් ඔවුන්ට තිබුණා. ගමේ පන්සල පල්ලේගම අභිනවාරාමය. පන්සලේ පින්කම් කාලෙ පුංචි ළමයින්ට බොහොම ප්‍රීතිමත් කාලයක්. අලුත් අවුරුද්දත් ඒ වගේමයි. ලොකු කුඩා කාටත් අලුත් ඇඳුම් කැවිලි පෙවිලි ලැබුණා වගේ ම එදිනෙදා වැඩපිළිවෙළින් මිදිලා පංච පෙතක් දාන්නට, දාං අතක් අදින්නට, ඔන්චිල්ලා පදින්නට කැට ගහන්ට වල කජු ගහන්ට වගේ ම හිතේ හැටියට රතිඤ්ඤා පත්තු කරන්ටත් අවස්ථාව ලැබෙන්නේ අවුරුදු කාලෙටයි. බුලාගල පාසලේ ජයතිලකත් එක්ක එකටම අකුරු කළ ළමයින් අතර සෝමරත්න, කරුණාරත්න වගේම ඔහුගේ ඥාතියකු වූ කරඳගොල්ල වලව්වේ නන්දසේනත් හිටියා.සුමිත්‍රා, දයාවතී ඉන්ද්‍රානි සහ චිත්‍රා ඒ පන්තියේ හිටි ගැහැනු ළමයි. පාසලටම හිටියේ පේමරත්න ලොකු මහත්තයාත් ඉස්කෝලේ නෝනලා දෙන්නෙකුත් පමණයි. නවසිය පනස් නවයේ අවසාන බාගේ දවසක හදිසියෙම ලොකු මහත්තයා ඉස්කෝලෙ රැස්වීම කැඳෙව්වා. දෑසින් වැටෙන්නට වළිකන කඳුළු කැට සඟවාගෙන ලොකු මහත්තයා රැල් බුරුල් හැර තතනමින් පැවැසූ පණිවුඩය අදත් උන්වහන්සේට මතකයි.“සාහසිකයකුගේ වෙඩි පහරින් අපේ රටේ අගමැතිතුමා - බණ්ඩාරනායක මහත්තයා අභාවප්‍රාප්ත වෙලා” පාසල් සභාව මීයට පිම්බාක් මෙන් නිහඬ වූ ආකාරයත්, පාසල් ශාලාව ඉදිරිපිට ජාතික කොඩිය අඩකුඹු කොට එසැවූ අයුරුත් උන්වහන්සේට මතකයි. එදා වරුවෙන් පාසල අරුණා. ගමේ එකම ගෙයකවත් ළිපක් නොදැල්වුණු ගානයි. ගම්මු හැමෝම කම්මුල්වලට අත ගසාගෙන කම්පා වෙනවා. රෝහිණී කඩේ වෑර්ලස් එක තොරතෝංචියක් නැතිව කියවන කතා අහන්ට ගම්මු පොදිකනවා. මේ සියල්ල විපරමින් බලා සිටි ජයතිලකට හිතුණේ බණ්ඩාරනායක අගමැතිතුමා කියන්නේ තමන්ගේ ළඟම නෑදෑයෙක් වෙන්ට ඇති කියලයි.ගමේ පාසලට ජයතිලක ගියේ පහේ පන්තියට විතරයි. එතැන් පටන් පල්ලේගම සිද්ධාර්ථ මහා විද්‍යාලයට. පාසලේ වැඩට ඒ හැටි දස්කමක් නොදැක්කුවාට ඔහු පොත පතේ වැඩ ටික හරියට කළේ කාගෙවත් බලපෑමකින් තොරවමයි. පාසල ඇරිලා ගෙදර ගිහින් කෑම කාපු වෙලේ පටන්ම ඔහුට කරන්නට වැඩ රාජකාරි තිබුණා. අප්පච්චි කුඹුරේ නම් ඔහුට කෑම පත ගෙනියන්ට, හේනේ කුඹුරේ කරල් කන්ට එන ගිරවුන් එළවන්ට, හේනේ කුරහං මුං කවුපි උඳු කරල් පැහෙන කාලෙට ගිනි මද්දහනට පෙර කරල් කඩන්ට, අප්පච්චි කුඹුරේ වැඩ නම් කුඹුරේ වක්කඩ බඳින්ට ජයතිලකට නියම වෙලා තිබුණා. හවසට අප්පච්චි ගෙට ගොඩ වෙන්ට කලින් පුවක් කපා බුලත් හෙප්පුව සකස් කිරීමත් ඔහුගේ දෛනික රාජකාරිවලින් එකක්. හැන්දෑවට අප්පච්චි ගෙදර ඇවිදින් ජයතිලකගෙන් පාසල් පොතක පාඩමක් ගන්නා වේලාවක වැරදුණොත් ටොක්කක් දෙකක් කන්ටත් සිද්ධ වුණා. ජයතිලක කීකරු දරුවෙක්.වයස අවුරුදු හතේ පටන් ඔහු ගමේ වැඩිහිටි නැන්දම්මලා ආත්තම්මලා එක්ක ගමේ පන්සලට ගිහින් හතර පෝයටම සිල් සමාදන් වුණා. අම්මා අප්පච්චිට උදව් පදව් කරමින් හතර පෝයට සිල් සමාදන් වුණු මේ නිවිච්චි දරු පැටියා ගැන ගමේ ඥාතින් හැමෝම කතාබහ කළේ සෙනෙහසින්.එවකට රුවන්වැලිසෑයේ නායක හාමුදුරුවන් ලෙස වැඩ වාසය කළ පල්ලේගම ධම්මරක්ඛිත මහනායක හාමුදුරුවෝ ජයතිලකලාගේ ගමේ ඥාතිවරයෙක්. පල්ලේගම ධම්මරක්ඛිත මහා නායක හාමුදුරුවෝ අවුරුද්දකට කීප වතාවක්ම පල්ලේගම ගමට වැඩීම සිරිතක්. බොහෝ විට පෝය දවසකට යෙදෙන මේ ගමනේදී ගමේ පන්සලට වැඩමවා ගම්මු රැස්කරවා සුවදුක් විමසීම උන්වහන්සේගේ සිරිතයි. ඒ අතරවාරේ මල්ලක් පුරවා විස්කෝතු රැගෙනවිත් ගමේ ළමයින්ට බෙදා දෙන්නටත් උන්වහන්සේ පුරුදුව සිටියා. ඒ නිසාම ගමේ ළමයින් අතර ‘විස්කෝත්තු හාමුදුරුවෝ’ යන අනවරත නාමයෙන් උන්වහන්සේ ප්‍රකට වුණා.නවසිය හැට හතේ වර්ෂයේ එක් පොහෝ දිනයක ගමේ පන්සලට උන්වහන්සේ වැඩම කළා. ජයතිලකත් සුපුරුදු පරිදි රං මැණිකේ නැන්දම්මාත් එක්ක ගොහිං සිල් සමාදන්ව සිටියා. පන්සලට වැඩම කළ නායක හාමුදුරුවො සිල් සමාදන් වුණු දරුවන් රැස්කොට තමන් වහන්සේ ළඟට කැඳවා නොඑක් ප්‍රශ්න විමසුවා. ඇස් කන් දත්වල පිහිටීම් පරීක්ෂා කර බැලුවා.මේ අතරවාරේ දවසක ජයතිලකගේ ජීවිතේ ශෝචනීයම අවස්ථාවක් උදා වුණා. නොසිතූ දවසක නොපැතූ මොහොතක ඔහුගේ දෙවැනි නංගී හදිසියේම මෙලොවින් සමුගත්තා. හුරතල් බොළඳ බස් දොඩමින් ගේ පුරා දුව පැන ඇවිදපු නැගණිය හිටි අඩියේ අසනීපව සොරු ඇරන් ගියා සේ මෙලොව හැර යාම පුංචි ජයතිලකගේ හදවතට අපමණ වේදනාවක් ගෙන දුන්නා. ඔහුගේ පුංචි සිතට ඒ දුක දරා ගන්නට බැරි තරම්. ජීවිතයෙහි අනියත බව ඉතා කුඩා වයසේදීම ජයතිලකට වැටහෙන්නට නැගණිය ගේ වියෝවත් හේතු වුණා. තවත් එක් පෝය දවසක ජයතිලක සිල් සමාදන් වුණා. එදාත් සුපුරුදු විදිහට ‘විස්කෝතු හාමුදුරුවෝ’ ඇවිත් දරුවන්ගෙන් ප්‍රශ්න අහලා විස්කෝතු බෙදා දුන්නා. එදා හාමුදුරුවන්ගේ පණිවුඩයක් ගමේ ආරච්චි අත්තා දැනුම් දුන්නා.“රුවන්වැලි සෑයේ ආවතේවෙට හුරු කරන්නට ගමෙන් කුල දරුවන් කිහිප දෙනෙක් මහණ කරගන්නට නායක හාමුදුරුවන් තීරණය කර ඇති බවයි” ඒ. පන්සලේ එක්රැස්ව සිටි ළමුන් හැම අතරින් පිරිමි දරුවන් හොඳින් පරීක්ෂා කර බැලූ ධම්මරක්ඛිත හාමුදුරුවන් මහණකමට සුදුස්සන් ලෙස තෝරා ගත්තේ ඔවුන් අතරින් තුන් දෙනයි. ජයතිලක, නන්දසේන සහ පේමරත්න ඒ තිදෙනායි. යළිත් පරීක්ෂා කොට බලා ඔවුන් අතරින් පේමරත්න ඉවත් කළේ ඔහුගේ දෑස පමණට වඩා ලොකු බව කියමින්.මහණ පිංකමදා. ඉදිරි පේළියේ මැද සිටින්නේ සිරිනිවාස හාමුදුරුවෝයනක්ෂත්‍රයෙහි හසළ දැනුමක් සතු වූ ධම්මරක්ඛිත හිමියන් ජයතිලකගේත් නන්දසේනගේත් වේලාපත්කඩ දෙකත් රැගෙන ආපහු රුවන්වැලිසෑයට වැඩම කළා. හඳහන් පරීක්ෂාවෙන් පසුව පල්ලේගම දුක්ගන්නා වලව්වේ ජයතිලකත් කරඳගොල්ල වලව්වේ නන්දසේනත් මහණකමට සුදුස්සන් බවට පත්වුණා.පවුලට උපන් කුළුඳුල් පුත්‍රයා මහණ කරවන්නට ලැබීම හතර වරිගෙම නිවන් ලබන පින්කමක් වන හින්දාම අනුලම්මා ජයතිලකට මහණකමට වරං දුන්නා. වයසේ තරමට වඩා කැත්තේ උදැල්ලේ වැඩටත්, ගෙදර දොර වැඩටත් සහය වුණු ලොකු පුතා මහණ වෙන්ට යවලා කොහොමදැයි අප්පච්චි විස්සෝප වුණා.මහණ වෙන්නට හිතේ කැමැත්තක් තිබුණත් තමා නැතිව අප්පච්චි වැඩ කරගන්නේ කොහොමදැයි පුංචි ජයතිලකගේ හිතේත් ලොකු දෙගිඩියාවක් තිබුණා. කොහොම වෙතත් හැම දෙනාගේම අදහස් උදහස් අනුව ජයතිලක සාසනේට පූජා කරන්නට දෙන්නා දෙමහල්ලො එකඟ වුණා.1968 ජනවාරි 31 වැනිදාට එළිවෙන්ඩ ජයතිලකත් නන්දසේනත් උපන් ගමෙන් පිටවෙලා ආරච්චි අත්තාත් එක්ක ගිහින් රුවන්වැලිසෑ විහාරස්ථානයට බාර වුණා. රුවන්වැලි මහා සෑයේ සලපතළ මළුවට පිවිසි ආරච්චි අත්තා පියගැට පාමුල දණ ගසා නළල බිම තබා චෛත්‍යයට නමස්කාර කළා. මෙතෙක් වෙලා බරට බරේ ඔසොවාගෙන හිටි ට්‍රන්ක පෙට්ටි දෙක බිම තියලා ජයතිලකත් නන්දසේනත් ආරච්චි අත්තා අනුගමනය කළා.රුවන්වැලි සෑය ආසන්නයේම පිහිටි ආවාස ගෙට ගිහින් ආලින්දයේ වූ පැරැණි හාන්සි පුටුවක වාඩි වී සිටි විස්කෝතු හාමුදුරුවන්ට දරු දෙන්නා බාර කළා. ඒ වන විට එහි වැඩ සිටි පල්ලේගම ඥානරතන හාමුදුරුවන්ට ඔවුන් හඳුන්වා දුන්නා. ට්‍රන්ක පෙට්ටි දෙක ඇතුළු කාමරයක තැන්පත් කරලා ආපු ජයතිලකලාට ලොකු හාමුදුරුවො අවවාදයක් දුන්නා.“දැං මේ ළමයි ගමේදී වගේ නොවෙයි හොඳට ඉන්ඩ ඕනෑ. දංබත් ගගහා ඉඳලා බෑ. හොඳට ඉගෙන ගන්ඩ ඕනෑ.”එතැන් පටන් ජයතිලකලාගේ සුන්දර ළමා ලෝකය ක්‍රමයෙන් දුරස් වී වඩාත් වගකීමෙන් යුක්ත වුණා. අම්මා තුරුලේ හිඳ හිතූ හිතූ වේලාවට කටේ දමා ගන්නා කෑම් බීම් වෙනුවට නියමිත වේලාවට ප්‍රමාණයක් ඇතිව පිළිවෙළට කෑම් බීම්. සතියක් දෙකක් යන විට රෑට බත වෙනුවටරට ඉඳි, මුද්දරප්පලම්, ගිතෙල් සමඟ කහට තේ. මුලින් මුලින් රෑට බත් නැතිව හරියට නින්ද ගියෙත් නෑ. ටික කාලයක් යනවිට. ඉබේටම පන්සලේ වත් පිළිවෙත්වලට ජයතිලකලා හුරු වුණා. උදේ රැයින් නැගිටලා පන්සල් බිම අමදින්න, මලින් පිරුණු මල් ආසන අස්පස් කරන්න, පන්සල් වත්ත උදලු ගාන්න, දානෙ නොලැබුණු දාට පන්සලේ හැමෝටම ඇති තරම් උයා පිහාගන්න, ජයතිලකලාට සිද්ධ වුණා.මුලදි ගම, අම්මා, අප්පච්චි, මල්ලිලා නංගිලා සිහිවෙලා හැඬුම් ආවත් කලක් ගත වනවිට ඒ සාංකා ගතිය දුරු වුණා. පන්සලේ දෛනික වැඩ රාජකාරි අතරේ උදේ හවා පන්සල් පොත් කට පාඩම් දීම ජයතිලකට තිබුණු ලොකු ම වගකීමයි. හරියට පාඩම් දීපු දාට ලොකු හාමුදුරුවන් ගෙන් මුද්දරප්පලම් අහුරක් ලැබෙනවාමයි. නැතිදාට දෝස් මුරේ ස්ථිරයි. රුවන්වැලිසෑයට හූවක දුරින් පිහිටි හාල්පානු ඇළෙන් දිය නෑම එකල ජයතිලකලා විනෝදයට පත් වූ ප්‍රධානම ක්‍රීඩාවයි.ඒ වසරේ ම වෙසක් මාසයේ පොහෝ දිනයට ප්‍රථම එළැඹුණු සුබ නැකතින් ජයතිලකත් නන්දසේනත් මහණ දිවියට ඇතුළත් කරනු ලැබුවා. ඒ 1968 මැයි මාසෙ නව වැනිදා. පල්ලෙගම හා අවට ගම්වලින් පැමිණි හතර පේරුවේ ඥාතීන්ගේ ආසිරි මධ්‍යයේ උඳුරව හල්මිල්ලෑවේ රේවත නායක හාමුදුරුවන්ගේ ප්‍රධානත්වයෙන් අනුරාධපුර රුවන්වැලි මහා චෛත්‍යාරාමාධිපති පල්ලේගම ධම්මරක්ඛිත නාහිමියන් වහන්සේ ජයතිලකගේ කරේ කසාවත් සිවුරු පටිය බැන්දා. ඒ සමඟම නන්දසේන සහ රූපසිරි යන මිතුරන් දෙදෙනාගේ කරවටා ද සිවුරු පටි බඳිනු ලැබුවා. ඒ සඳහා ඇතාවැටුණුවැවේ සුමනසාර හාමුදුරුවොත් සහය වුණා.ධම්මරක්ඛිත හිමියන් විසින් සාමණේර දස ශීලයෙහි පිහිටුවා පුංචි උන් වහන්සේ තිදෙනාම උතුම් වූ සංඝ සාසනයට ඇතුළත් කර ගත්තා. ඒ මොහොතේ පටන් ජයතිලක පල්ලේගම ‘සිරිනිවාස’ නමින් ද නන්දසේන පල්ලේගම ‘හේමරතන’ නමින් ද රූපසිරි ‘යටිගල්පොත්තේ සෝමරතන’ නමින් ද පැවිදි වෘතයට ඇතුළත් වුණා.ඒ අවුරුද්දෙම ජූනි මාසෙදි සිරිනිවාස හිමියන් ඇතුළු පොඩි හාමුදුරුවන් මහා විහාර පිරිවෙණට ඇතුළු කළා. වසර 2200 කටත් එපිට අතීතයේ පටන් මෙරට භික්ෂු පරපුරටම ධර්ම අධ්‍යාපනය ලබාදුන් ඓතිහාසික විද්‍යාස්ථානය වූ මහා විහාර පිරිවෙණ පිහිටියේ ථූපාරාම විහාරයේ. පිරිවෙණේ පළමු වැනි ශ්‍රේණියට ඇතුළු වූ සිරිනිවාස පොඩි හාමුදුරුවෝ සිය භික්ෂු අධ්‍යාපන සමය දැඩි කැපවීමෙන් හා උනන්දුවෙන් ගත කළා. සිරිනිවාස හාමුදුරුවන් පැවිදි වී කෙටි කාලයකින් ම උඩමළුවේ රන් වැටේ ප්‍රථම රන්කණුව ස්ථාපනය කිරීමේ අවස්ථාව එළැඹුණා. ඒ මහඟු අවස්ථාවේ සෙත් පිරිත් සජ්ඣයනා කිරීමේ අවස්ථාව ලැබීම උන්වහන්සේ ගේ ජීවිතයේ ස්මරණීය මොහොතක් ලෙස අද උන්වහන්සේ සිහි කරනවා. කවදා හෝ ජයසිරිමහ හාමුදුරුවන්ගේ ආරක්ෂාව සඳහා රන්වැටක් ඉදි කරන්නට තමන් වහන්සේටත් වරම් ලැබේවායි උන්වහන්සේ පැතුවේ එදායි. සිරිමහා බෝධීන් වහන්සේ ගේ තේවාව ඉටු කිරීමට අවස්ථාව උදාවීමත් එකල උන්වහන්සේ ලත් විශාල භාග්‍යයක්.ඒ වනවිට රුවන්වැලි සෑයේ සලපතළ මළුවේ සංරක්ෂණ කටයුතු සහ පරිවාර චෛත්‍ය ඉදිකිරීම් ඇරැඹිලා. සලපතළ මළුවට තමන්ගේ දෑතින් ම ගලක් තැන්පත් කරන්නට උන්වහන්සේට සිතක් පහළ වුණා. පෙර රජ දවස දස මහා යෝධයින් විසින් ඉටු කරන ලද මේ මහඟු පුණ්‍යකර්මය ඉටු කරන්නට සිරිනිවාස පොඩි හාමුදුරුවො සමත් වුණේ ගතේ සවි ශක්තියට වඩා හිතේ අධිෂ්ඨාන ශක්තිය බලවත් වූ නිසා. 1970 දී මහා විහාර පරිවේණාධිපති පයිණ්ඩිකුලමේ සුමන හිමියන්ගේ අභාවය හේතු කොට ගෙන මහා විහාර පිරිවෙණ තාවකාලිකව වැසී ගියා. සිරිනිවාස හාමුදුරුවො 1971 දී මරදානේ මාලිගාකන්දේ විද්‍යෝදය පිරිවෙණට ඇතුළු වුණා.එවකට එහි පරිවේණාධිපති ධූරය ඉසිලුවේ කළුකොඳයාවේ ප්‍රඥාසේකර නාහිමියෝ. 1973 සිරිනිවාස හාමුදුරුවන් සඳ ලංකාවේ ශාස්ත්‍රෝදය පිරිවෙණට ඇතුළු කරනු ලැබුවා. ඊරියගොල්ලේ අබේතිස්ස නායක හාමුදුරුවන් යටතේ අධ්‍යාපනය ලැබූ සිරිනිවාස හාමුදුරුවෝ 1975 වෙසක් මාසෙ හය වැනිදා මහනුවර ශ්‍යාමෝපාලි මහා නිකායේ මල්වතු මහා විහාර සීමාමාලකයේදී අධිශීල සංඛ්‍යාත උපසම්පදාව ලැබුවා. රුවන්වැලිසෑයේ අධිපති හිමියනට අටමස්ථානාධිපතිධූරය හිමිවීමත් සමඟම රුවන්වැලිසෑයේ කටයුතු බලා කියාගන්නට සිරිනිවාස හාමුදුරුවන්ට සිදුවුණා.අධ්‍යාපන කටයුතු අතරමග නවත්තලා සිරිනිවාස හාමුදුරුවො රුවන්වැලිසෑයේ වැඩකටයුතු බාර ගත්තා. දහසකුත් එකක් කටයුතු මධ්‍යයේ විශ්ව විද්‍යාල ප්‍රවේශ විභාගය සමත් වූ උන්වහන්සේ 1984 කැලණිය විශ්ව විද්‍යාලෙට ඇතුළු වෙලා පුරා විද්‍යාව බෞද්ධ දර්ශනය හා සිංහල විෂයන් හදාරා උපාධිය ලබාගෙන 1988 දී විශ්ව විද්‍යාලෙන් පිට වෙලා යළිත් අනුරාධපුරේ බෝ මළුව පන්සලට වැඩම කළා.සිරිනිවාස හාමුදුරුවන්ට මිරිසවැටිය විහාරාධිකාරි ධූරය පැවැරුවේ ඇතිනිමලේ ගුණරත්න නායක හාමුදුරුවෝ. ඒ වනවිට ගරා වැටෙමින් පැවැති මිරිසවැටි චේතිය යළි පිළිසකර කොට ප්‍රතිෂ්ථාපනය කිරීමේ භාරදූර වගකීම සිරිනිවාස හිමියනට පැවැරුණා. මිනිස් වාසයකට නොසුදුසු වූ ලෑලි ගැසූ කුඩා කාමරයක වැඩ හිදිමින් කුසට අහරක් කලට වේලාවට දාන මානාදියක් නොලබා වුව ද චෛත්‍යයේ තේවා කටයුතු නොපිරිහෙළා ඉටු කළා. වරක් බුද්ධ පූජාව සඳහා සුදුසු කිසිවක් නොවූයෙන් පාත්‍රයට සීනි ටිකක් තබා පැන් වීදුරුවක් සමඟ බුද්ධ පූජාව පැවැත්වූ ආකාරය අදත් උන්වහන්සේට මතකයි. අතිශය දුෂ්කර සමයක් ගතකර ගෙන් ගෙට ගොස් දායකයන් හමු වී මිරිසවැටිය චෛත්‍ය පිළිසකර කරන්නට උන්වහන්සේ සමත්වුණා.1994 දී අභයගිරියේ විහාරාධිකාරිව වැඩ විසූ පෙරිමියන්කුලමේ උපතිස්ස නායක හිමියන්ගේ අභාවයෙන් අනතුරුව අභයගිරිය භාර ගැනීමට සිරිනිවාස හිමියන්ට සිදු වුණා. අභයගිරියේ විහාරාධිකාරි හිමියන් ලෙස කටයුතු කළ උන්වහන්සේ සංස්කෘතික ත්‍රිකෝණ ව්‍යාපෘතිය යටතේ අභයගිරි විහාර සංවර්ධනය කිරීමට සමත් වුණා. අනතුරුව රුවන්වැලි මහා සෑ විහාරයේ විහාරාධිකාරි ධූරයට පත් වුණා. 1995 දී මල්වතු මහා විහාර පාර්ශ්වයේ කාරක සංඝ සභාව මගින් සිරිනිවාස හිමියෝ උතුරු මධ්‍යම දිසාවේ ප්‍රධාන සංඝනායක පදවියට පත් කරනු ලැබුවා.අටමස්ථානාධිපතිව වැඩ විසු පල්ලේගම ඥානරතන නා හිමියන්ගේ අභාවයෙන් අනතුරුව අටමස්ථාන කොමිටිය ඒකමතිකව පල්ලේගම සිරිනිවාස නා හිමියන් අනුරාධපුර අටමස්ථානාධිපති ධූරයට පත් කරනු ලැබුවා. ඒ අනුව අටමස්ථානාධිපති ඉතිහාසයේ එම උතුම් පදවියට පත්වූ ළාබාලතම භික්ෂූන් වහන්සේ සිරි නිවාස නාහිමියෝ. ඒ වන විට උන්වහන්සේ හතළිස් හතර වැනි වියෙහි පසු වුණා. 1997 ජූලි මාසෙ පස් වැනිදා එම උතුම් පදවියට පත්වූ උන්වහන්සේ විසින් ඉටු කරන ලද මෙහෙවර අතිමහත් ය. ජය සිරිමහ බෝ රදුන් උදෙසා නව රන් වැට ඉදිකිරීම, උඩමළුවේ පෙරහර මාවත තැනීම, ඉතිහාසයේ ප්‍රථම වතාවට ජනතාවට නිදහසේ සිරිමහා බෝ හාමුදුරුවන් වැඳ පුදා ගැනීමට සත් දිනක් පුරා බෝධි ප්‍රදර්ශනයන් පැවැත්වීම ඇතුළු මහත් සේවා රැසක් ඒ අතර වෙයි. අනාගත පරම්පරා ගණනාවක් උදෙසා ජය ශ්‍රී මහා බෝ සම්දුන් ආරක්ෂා කරගෙන ඉපැරැණි මහා විහාර සම්ප්‍රදාය රකිමින් දිවි ඇති තෙක් ශාසනික මෙහෙවරෙහි යෙදීම අද උන්වහන්සේ ගේ පරම ප්‍රාර්ථනාව වී තිබෙනවා.සාගරිකා දිසානායක ජයසිංහඡායාරූපය - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>24</day>
    </date>
    <link>http://www.silumina.lk/2011/04/24/_art.asp?fn=ay1104242</link>
    <topic>‘කයිසෙන්’ ව්‍යාපෘතියට පින්සිදු වෙන්න අපි ගොඩ</topic>
    <author>අමල් යශෝමන් ජයසිංහ</author>
    <content>ශ්‍රී ලංකාවේ සුළු හා මධ්‍ය පරිමාණ ව්‍යාපාරවල ඵලදායිතාව වර්ධනය කිරීමේ අරමුණින්, ජාතික ඵලදායිතා ලේකම් කාර්යාලයේ මානව සම්පත් නිලධාරීන්ගෙන් සැදුම්ලත් කණ්ඩායමක් විසින් ‘කයිසෙන් ව්‍යවසායකයෝ’ වැඩසටහන හඳුන්වා දෙනු ලැබීය.රජයේ ශීඝ්‍ර සංවර්ධන ක්‍රියාවලියට සමගාමීව ඇරැඹූ ‘කයිසෙන් ව්‍යවසායකයෝ’ වැඩසටහනින් ගම්පහ දිස්ත්‍රික්කයේ නියාමන ව්‍යාපෘතීන් 20කින් ලද සාර්ථක ප්‍රගතිය හේතුවෙන් ඉදිරියේ දී එම වැඩසටහන මඟින් රට පුරා නියාමන ව්‍යාපෘති 1000ක් ආරම්භ කිරීමට ද ජාතික ඵලදායිතා ප්‍රවර්ධන ඇමැති ලක්ෂ්මන් සෙනෙවිරත්න මහතාගේ අවධානය යොමු වී තිබේ.ගම්පහ දිස්ත්‍රික්කයේ ක්‍රියාත්මක කරන ලද, ‘කයිසෙන් ව්‍යවසායකයෝ’ වැඩසටහනේ ප්‍රගතිය පිළිබඳව කරන ලද නිරීක්ෂණ චාරිකාවකින් මේ ලිපිය සැකැසේ.රජයේ වේගවත් ඉදිරි සංවර්ධන දැක්මට සමගාමීව සුළු හා මධ්‍ය පරිමාණ පෞද්ගලික ව්‍යවසායන්හි ඵලදායිතාව ප්‍රායෝගිකව වර්ධනය කිරීමේ ජාතික ඵලදායිතා ලේකම් කාර්යාලයේ ‘කයිසෙන් ව්‍යවසායකයෝ’ වැඩසටහනට හිමිවනුයේ සුවිශේෂී ස්ථානයකි.2015 දී රටේ ඒකපුද්ගල ආදායම ඩොලර් 4000 ඉක්මවාලිය යුතුය යන රජයේ සංවර්ධන ඉලක්කයට සමගාමීව කයිසෙන් ව්‍යාපෘතිය ප්‍රමුඛ දායකත්වයක් ලබාදෙයි.මෙහි දී නැහැ - බැහැ යන සෘණ සංකල්පනා යටතේ පසුවන්නන්ගේ ස්වයං රැකියා සඳහා පුහුණු වැඩසටහන්, එස් 5 සංකල්පය, තත්ත්ව කව, කයිසෙන් සේවක සුරක්ෂිත බව හා හරිත ඵලදායිතාව ආදී ඵලදායිතා ශිල්ප ක්‍රම පිළිබඳ ප්‍රායෝගික වැඩමුළු ද, දේශනයෙන් ද දැනුවත් කිරිම හේතුවෙන් එම ව්‍යවසායකයෝ තම ස්වයං රැකියා මඟින් මහත් විපුල ප්‍රයෝජන අත්විඳිති. වැඩි පිරිසකට රැකියා ලබාදී ඇත.ජේ.යූ.කේටර්ස් සේවක පිරිසදැනට ගම්පහ දිස්ත්‍රික්කයේ කයිසෙන් ආයතන 20ක් ක්‍රියාත්මක වී ඇති අතර ඇඟලුම්, ආහාර නිෂ්පාදන, කාර්මික නිෂ්පාදන, ඇසුරුම් කර්මාන්ත, ආපන ශාලා හා බේකරි යනාදී පුළුල් වපසරියක වූ නිෂ්පාදන ආයතන ඊට ඇතුළත් වී තිබේ.ජාතික ලේකම් කාර්යාලීය මානව සම්පත් නිලධාරීන්ගෙන් සැදුම් ලත් ‘කයිසෙන්’ කණ්ඩායමේ දිරි ගැන්වීම හා මඟපෙන්වීම මඟින් වසරක් වැනි කෙටි කාලයක් තුළදී තමන් ලද ජයග්‍රහණයන් හා සාර්ථකත්වය පිළිබඳ එහි නිරීක්ෂණ චාරිකාවක යෙදුණු මාධ්‍යවේදීනට කුඩා හා මධ්‍ය පරිමාණ ව්‍යවසායකයන් විස්තර කළේ මෙසේය.කයිසෙන් සාමාජිකාවක වන යක්කල බටගොල්ලේ ජේ.යූ.කේටර්ස් අධිපතිනිය උදුම්බරා ජයසිරි මහත්මිය අදහස් දක්වමින් මෙසේ පැවසුවාය.”1974 දී මේ මගේ ව්‍යාපාරය ආරම්භ කළේ. දැනට වසර 35ක් පමණ වෙනවා. ව්‍යාපාරයේ තිබිය යුතු සියුම් ආකර්ෂණීය පිළිවෙළ පිළිබඳ ජාතික ඵලදායිතා ලේකම් කාර්යාලයේ නිලධාරීන් නිරන්තරයෙන් අත හිත දුන්නා. අප කරගෙන ආපු ව්‍යාපාරය ඉහළම තැනකට ගන්නට එතුමන්ලාගේ මඟපෙන්වීම මහත් පිටුවහලක් වුණා.කියන්න සන්තෝෂයි, අද අපි රටට, සංවර්ධනයට මහත් ප්‍රයෝජන අත්කර දෙමින් ජනාධිපතිතුමාගේ අනාගත ඉලක්කයට දායක වී සිටිනවා.ඵලදායිතාව සාර්ථක කරගැනීමට හැකි ක්‍රමවේදයන් වගේම නාස්තිය දුරලා සේවක සිත් දිනා අප අද ඉදිරියට යනවා. සේවකයන් විශාල පිරිසක් දැන් අපට සිටිනවා. අද ඔවුන් මට වඩා ඕනෑකමකින් යෝජනා අදහස් ඉදිරිපත් කරමින් ව්‍යාපාරය තවත් සාර්ථක කරගන්නට කැපවෙනවා.ඇයගේ ව්‍යාපාරය තාක්ෂණ ක්‍රමවේදයන්ගෙන් ද කාර්යක්ෂම සේවක සේවිකා දායකත්වයෙන් ද සම්පූර්ණය. පිරිසිදුය. සියලු තැන්හි දක්නට ලැබෙනුයේ ප්‍රියමනාප බවකි.රසින්, ගුණෙන් හා පිරිසුදු ආහාරපාන ඕනෑම සංඛ්‍යාවක් උදෙසා නිෂ්පාදනය කරන්නට තමන්ට පහසු බවත්, එහි රහස කයිසෙන් ඵලදායිතා වැඩමුළුවලට හා ප්‍රායෝගික වැඩසටහන්වලට දායක වීම බවත්, නිසි උපදේශයන් පිළිපැදීම බවත් ජයසිරි මහත්මිය කියයි. පරිපාලනයෙන් සහාය වනුයේ පුත් ගයාන් හදින්නාපලයි.ජේ.යූ.කේටර්ස් අධිපතිනියඑහි සේවිකාවක වන අනෝමා රාජපක්ෂ මහත්මිය,සිල්වර් පේන්ට් ආයතනයේ තීන්ත ඇසුරුම් කරන්නියන්මෙහෙ වැඩකරන හැමෝම හරිම සතුටින් ඉන්නෙ. කවදාවත් මතබේද නැහැ. අපේ යෝජනා අදහස්වලටත් නිසි ඇගැයීමක් ලබාදෙනවා.ඵලදායිතා ලේකම් කාර්යාලයේ මහත්වරුන් නිතර ඇවිත් වැඩ පිළිබඳ උපදෙස් දෙනවා. සොයා බලනවා. මේ ව්‍යාපාරයේ දියුණුවේ රහස ඒවායි කියල අපි හිතන්නෙ.”සේවක ලෙස්ලි මහතා අදහස් දක්වමින් කියා සිටියේ මෙහි එළවුළු කැපීමේ කටයුතු පවා යන්ත්‍ර සූත්‍ර ආදියෙන් සිදු කැරෙන බවත් මෙහි ක්‍රමවත් වැඩපිළිවෙලට හා දියුණුවට හේතුව කයිසෙන් ව්‍යාපෘතියේ මඟපෙන්වීම බවත් කීවේය.දෙවලපොළ කමරාගොඩ පාරේ බුද්ධි කර්මාන්ත ආයතනයේ අධිපති බී.කේ.මහීපාල මහතා කාර්මික ඥානය උපතින්ම ලද්දෙකි. නිවස පිටුපස තනාගත් මඩුවක තමන් සතු ආයුධ කිහිපයකින් කජු ලෙලි ගැසීමේ යන්ත්‍රයක් නිපදවූයේය.ලංකාවේ ප්‍රථම වරට නිපදවන ලද මේ විශ්මයජනක යන්ත්‍රය එහි ගිය ජනාධිපති මහින්ද රාජපක්ෂ මහතාගේ නිරීක්ෂණයට ද ලක්විය. එය දැකගැනීමට පැමිණි විදේශිකයෝ පිරිසක් එම යන්ත්‍රය ඉල්ලා සිටියහ. ඒ පිළිබඳව අදහස් දැක්වූ ඔහුගේ දියණිය බී.කේ.එම්.බුද්ධිනී මහත්මිය මෙසේ සඳහන් කළාය.ඵලදායිතා ලේකම් කාර්යාලයේ මහත්වරුත් අප සොයා පැමිණීම මේ තරම් දියුණුවකට මුල් අඩිතාලමයි. 1999 දී වසරේ හොඳම නව නිර්මාණකරු හැටියට ජිනීවාහී ප්‍රදර්ශනයේදී සම්මාන පවා තාත්තාට ලැබුණා.විදේශිකයන් පැමිණ අපනයනය සඳහා අවස්ථාව ලබාදුන්නා. ඉන්දියාවෙන් කජු ලෙලි ගැසීමේ යන්ත්‍ර 300ක් ගත්තා. කජු නිෂ්පාදන ආයතනයක් ආරම්භ කළත් අපට දියුණුවට යා ගැනීමට විවිධ බාධක ඇතිවුණා.තාත්තා මානසිකව වැටුණා. අපේ පවුලේ අය ගොඩක් දුක් විඳපු අයයි. ව්‍යාපාරයේ දියුණුවට බොහෝ දේ කයිසෙන් ව්‍යාපෘතියෙන් ලැබුණා. එතුමන්ලා අපට හමුනොවන්නට අපේ ජීවිත මීට වඩා වෙනස් වන්නට ඉඩ තිබුණා. එතුමන්ලා කිසිවක් අපගෙන් බලාපොරොත්තු නොවී උපකාර කළා. ඒවාට ස්තුතියි කියන වචනය විතරක් මදි. ඒ තරම් උතුම්.ලංකාවේ ප්‍රථම වරට කජු ලෙලි ගැසීමේ යන්ත්‍රයක් නිපදවූ මහීපාල මහතා එය ක්‍රියාත්මක කර පෙන්වූ අයුරුකජු නිෂ්පාදනයත්, කජු ලෙලි ගැසීමේ යන්ත්‍රත් දැන් පුළුල් මට්ටමක තිබෙනවා. 2012 වසර වෙනකම් අපට ඉල්ලුම් තිබෙනවා. සේවක පිරිස තවත් අවශ්‍යයි. ඉඩකඩ ඇති තවත් ගොඩනැඟිල්ලකට යාමට සූදානම් වන්නේ, යන්ත්‍ර නිෂ්පාදන ධාරිතාව මසකට 300 ඉක්මවා යනවා.සිල්වර් පේන්ට් ආයතනයේ අධිපති නිහාල් චන්ද්‍රසිරිඅපේ පවුලේ තාත්තා, අම්මා, නංගී, අයියා අපි හැමෝම අද අපේම ව්‍යාපාරයේ පරිපාලනයේ ඉන්නේ. අද අප සිටින ඉහළ ස්ථානය ගැන සතුටට කඳුළු උනනවා ඇස් දෙකට. කයිසෙන් ව්‍යාපෘතිය නැඟී සිටින්නට කැමති පුරවැසියෙකුට කදිම අත්වැලක්.අප මීළඟට ගොඩවැදුණේ වේයන්ගොඩ, කුඹල්ඔලුව සිල්වර් ස්ටාර් තීන්ත කර්මාන්ත ආයතනයටය. එහි සේවක සේවිකා විශාල පිරිසකි. යුහුසුලුව වැඩෙහි නිරතව සිටියහ.’මේ ව්‍යාපාරය මුලින්ම මම පටන් ගත්තේ 92 වසරේදී. මුලින්ම ඩිස්ටැම්පර් නිෂ්පාදනය කළේ. සල්ලි තිබුණේ නැහැ. මහජන බැංකුවෙන් ණයක් ගත්තා. කාර්මික සංවර්ධන මණ්ඩලයෙන් දැනුම ලබාගත්තා.සල්ලි නැතිව බැහැ කියන වැරදි මතය අවබෝධ වූයේ කයිසෙන් ව්‍යාපෘතියට සම්බන්ධවීමෙන් පස්සෙයි. නැහැ - බැහැ කියා දෙයක් නැති බව හිත ඇත්නම් දියුණුවෙන්ට අමාරු නැති බව අවබෝධ වුණේ ඵලදායිතා ලේකම් කාර්යාලයේ මහත්වරු හමුවුණාමයි. මගේ ව්‍යාපාරය ගැන අද මා ඉහළින්ම තෘප්තිමත්. ඉල්ලුම වැඩියි.මගේ සේවක පිරිසටයි දැන් මෙහි තවත් දියුණුවට යා යුතු වී තිබෙන්නේ. ලොකුම සම්පත මිනිස් සම්පතයි. ආයතනයේ වැඩි දියුණුවේ දී ඒ මානව සම්පත කළමනාකරණය කරගන්නා අන්දම කයිසෙන් ක්‍රමවේද යටතේ වැඩමුළුවලදී කියා දුන්නා. මා ඒවාට නොවරදවා සහභාගි වුණා.එහි ප්‍රතිඵල මා අද ඉහළින් භුක්ති විඳිනවා. කළමනාකරණයේ, බෙදාහැරීමේ ආදී කටයුතුවලදී අප ළඟ තිබූ වැරැදි පටිපාටිය සහමුලින් වෙනස් වුණා. කොටින්ම කියනවා නම්, බහුජාතික සමාගම් තිබුණාය කියල අපේ ව්‍යාපාරයට කිසිම බාධාවක්, අභියෝගයක් නැහැ. ණය අනුපාතය ගෙවන තැන විතරක් සිත සිතා වැඩ කළ අපට අද වටිනාකමක් ලැබී තිබෙනවා. සතියකට වරක් සේවක පිරිස එක්ව සුහදව සාකච්ඡා කරනවා. යෝජනා ක්‍රියාත්මක කරනවා.කයිසෙන් පුහුණුව ලද ආයතයක් බවට දැක්වෙන කයිසෙන් පුවරුවක්ඕනෑම කෙනකුට දුක දිනාගත හැකියි. රටේ සංවර්ධනයට දායක විය හැකියි. අවශ්‍ය වන්නේ කැපවීම හා අධිෂ්ඨානයයි. නිවැරැදි මඟපෙන්වීමයි කයිසෙන් ව්‍යාපෘතිය දුන් දායකත්වයත් එයයි. එහි අධිපති නිහාල් චනද්‍රසිරි මහතා එසේ කීවේය.බුද්ධි කර්මාන්ත ආයතන අධිපති – බී.කේ.මහීපාල මහතා සහ දියණිය බුද්ධිනී තම ව්‍යාපාරයේ දියුණුව විස්තර කරමින් ජාතික ඵලදායිතා ලේකම් කාර්යාලයේ නියෝජ්‍ය අධ්‍යක්ෂ සුරංග ගුණරත්න මහතාද මෙහි වෙයි.දෙවලපොළ කමරාගොඩ පාරේ දේදුනු බේකර්ස් ආයතන අධිපති උපුල් ඉන්දික රාජපක්ෂ මහතා මෙසේ පැවැසීය.’මීට වසර 8කට පෙරදී මේ ව්‍යාපාරය ඇරඹුවත් මට නිසි ඵල නෙළාගන්න අපහසුතා මතුවුණා. හැමදාම එකම තැන. කයිසෙන් වැඩසටහන ජාතික ඵලදායිතා ලේකම් කාර්යාලයේ නිලධාරි මහත්වරුන් පැමිණ හඳුන්වා දීම ගැන හදවතින් ම සතුටුවෙනවා.අද මගේ ව්‍යාපාරයට තාක්ෂණික ක්‍රමවේද වගේම ස්ථාවර බවක් තිබෙනවා. ප්‍රදේශයේ වැඩි පිරිසක් මෙහි සේවයේ යෙදී සිටිනවා. දිරියෙන් නැඟිට ගන්නට කැමති ඕනෑම අයකුට කයිසෙන් ව්‍යාපෘතිය මනා අත්වැලක්.ජාතික ඵලදායිතා ලේකම් කාර්යාලයේ නියෝජ්‍ය අධ්‍යක්ෂ සුරංග ගුණරත්න මහතාට ද අපි සවන් දුන්නෙමු.ජනාධිපතිතුමාගේ එකම උවමනාව ශීඝ්‍ර සංවර්ධනයක් මඟින් කඩිනම් දියුණුවක් අප රටට උරුම කරදීමයි. හැකියාවන් ඇතත් නොයෙක් අපහසුකම් නිසා තම හැකියාවට නිසි ඇගැයීමක් ලබාදීමට බොහෝ අය අසමත්ව පසුවෙනවා.ඒ කාරණයත් සැලකිල්ලට ගනිමින් අප කයිසෙන් ව්‍යාපෘතිය ගමින් ගමට රැගෙන යන්නේ. ගම්පහ දිස්ත්‍රික්කයේ ආයතන 20ක් කයිසෙන් වැඩසටහනට එක්වී ප්‍රයෝජන ලබනවා. මේ වැඩසටහන ඉතාම සාර්ථක නිසාම රට පුරා ආයතන 1000ක් බිහිකරන්නට අප සැලසුම් කර තිබෙනවා. ජනාධිපතිතුමාගේ ආශිර්වාදයත් අපේ අමාත්‍යතුමා සහ ලේකම්තුමාගේ උපදේශකත්වයත් අපේ කණ්ඩායමට මේ වැඩසටහන සාර්ථකව කරගෙන යාමට ශක්තියක් වී තිබෙනවා.ගම්පහ දිස්ත්‍රික් ලේකම් රංජිත් කුමාරදාස මහතා ද, ජාතික ඵලදායිතා ලේකම් කාර්යාලයේ අධ්‍යක්ෂ තිලකා ජයසුන්දර මහත්මිය ද, නියෝජ්‍ය අධ්‍යක්ෂ සුරංග ගුණරත්න, සහකාර අධ්‍යක්ෂ අකිල සුබසිංහ, සංවර්ධන සහකාර දර්ශන කුලතුංග, මානව සම්පත් සංවර්ධන සහකාරවරුන් වන ඒ.එච්.ඩී.අරංගල්ල, කමල් විතානාරච්චි, උදය සරත් කුමාර මහත්වරු ද මෙම නිරීක්ෂණ චාරිකාවට එක්වූහ.අමල් යශෝමන් ජයසිංහඡායාරූප – රංජිත් අසංකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>24</day>
    </date>
    <link>http://www.silumina.lk/2011/04/24/_art.asp?fn=ay1104243</link>
    <topic>බීච් වොලිබෝල්වලින් ආසියාවම අල්ලන්න පුළුවන්</topic>
    <author>සුනිල් අභය වර්ධන</author>
    <content>- වොලිබෝල් සභාපති ඩිලාන් පෙරේරාවෙරළ වොලිබෝල් (BEACH VOLLEYBALL) ක්‍රීඩාව මේ වන විට ලෝකය පුරා ජනපි‍්‍රය වෙමින් පවතින ක්‍රීඩාවකි.සංචාරකයන් ඇද ගැනීමේ අරමුණු ඇතිව ඇමරිකාවේ කැලිපෝනියා වෙරළේදී ආරම්භ වූ බීච් වොලිබෝල් අද ආසියාකරයේ ද දැකුම්කලු ක්‍රීඩාවක් බවට පත් වී තිබේ.ඔලිම්පික් දක්වා පැතිරෙමින් තිබෙන බීච් වොලිබෝල් ආසියාකරයේ රටවල් අතර අද ජනපි‍්‍රයම ක්‍රීඩාවක්.විශේෂයෙන්ම මුහුදු වෙරළ ආශි‍්‍රතව පැවැත්වෙන ශාරීරික ව්‍යායාම ගෙන දෙන වැල්ලේ කළ යුතු ක්‍රීඩාවක් ලෙස සැලකෙන බීච් වොලිබෝල් ඇතැම් රටවල කෘත්‍රිමව සකස් කරගත් වැලි සහිත ගොඩබිම් ක්‍රීඩාංගණවලදීත් පැවැත්වේ.තායිලන්ත තරගාවලියේදී ශ්‍රී ලංකා පිලේ මහේෂ් පෙරේරා පන්දුව ගොඩගැනීමේ උත්සාහයකලෝකයේ සංචාරකයින් අතර ප්‍රසිද්ධ සහ ජනපි‍්‍රය වූ බීච් වොලිබෝල් තරගාවලියක් වසරේ සෑම අපි‍්‍රයෙල් නිවාඩුවකදීම තායිලන්තයේ සොන්තාලා මුහුදු වෙරළේදී පැවැත්වෙනවා.‘සමීලා’ බීච් වොලිබෝල් තරගාවලිය නමින් ප්‍රචලිතව තිබෙන මේ තරගාවලියට මෙවර පිරිමි කණ්ඩායම් 24 ක්ද කාන්තා කණ්ඩායම් 20 ක්ද සහභාගි වූහ.මෙවර ශ්‍රී ලංකාව සහභාගි කරවූයේ පිරිමි කණ්ඩායම් දෙකක් පමණයි.ශ්‍රී ලංකා ඒ කණ්ඩායමට මහේෂ් පෙරේරා සහ වසන්ත රත්නපාල ද බී කණ්ඩායමට පුබුදු ඒකනායක සහ සම්පත් පීරිස් ද ඇතුළත් වුණා.කණ්ඩායමේ පුහුණුකරු ලෙස ප්‍රසන්න උදය කුමාර ද භෞත චිකිත්සක ලෙස ශිරාන් ප්‍රනාන්දු, කළමනාකරු ලෙස ලුතිනන් කමාන්ඩර් එම්. ඒ. එස්. අලහකෝන් ද මේ තරග සංචාරයට ඇතුළත් වුණා.මෙවර සමස්ත තරගාවලියේදී සමස්ත ශූරතාව නවසීලන්තය දිනාගත් අතර අනු ශූරතාවය ඉරානයට ද තෙවැනි ස්ථානය කසකස්ථානයට ද හිමි වූහ.ශ්‍රී ලංකා ඒ කණ්ඩායමට හිමි වුණේ හත්වැනි ස්ථානයයි.කාන්තා තරගයක්මෙවර තරගාවලියට ඇතුළත් වූ ක්‍රීඩකයන් හතර දෙනාම මේ බීච් වොලිබෝල් ක්‍රීඩාව පිළිබඳව ජාත්‍යන්තර අත්දැකීම් ඇති අයයි.කණ්ඩායම් දෙකම ජාත්‍යන්තර මට්ටමේ ජයග්‍රහණ කීපයක් ලබා තිබෙනවා.තරගාවලියට සහභාගී වූ ඕස්ට්‍රේ‍්‍රලියා ක්‍රීඩිකාවෝමහේෂ් සහ වසන්ත රත්නපාල දෙදෙනා 2009 වසරේ බංගලාදේශයේ පැවැති ආසියාතික ශූරතා තරගාවලියේදී ලෝකඩ පදක්කම දිනා ගැනීමට සමත් වූහ.වසර 2010 දී චීනයේ ලියැන්සි පැවැති ආසියාතික බීච් වොලිබෝල් තරගාවලියේ ද මේ දෙපළ බීච් වොලිබෝල් තරගවලදී රිදී පදක්කම දිනා ගත්තා.මීට අමතරව පුබුදු ඒකනායක සහ සම්පත් පීරිස් චීනයේ ක්ෂිතායි වෙරළේ පැවැති ආසියාතික ශූරතාවයේදී ලෝකඩ පදක්කමක් ද දිනා ගත්හ.පසුගිය සතියේ තායිලන්තයේ සොන්තායි වෙරළේදී පැවැති බීච් වොලිබෝල් තරගාවලියේදී ශ්‍රී ලංකාවට සමස්තව අත්වූයේ හත්වැනි ස්ථානයයි. ඒ කණ්ඩායම් 24 ක් අතුරින්. මේ තරගාවලියේ මුල් වටයේ තරගවලදී මහේෂ් සහ වසන්ත විසින් තරග වට 2 - 0 කින් ප්‍රබල ඉන්දිය පිල පරදවා, දෙවැනි වටයට සුදුසුකම් ලැබුවා.ශ්‍රී ලංකා බී කණ්ඩායම මැලේසියාව හමුවේ වට 1 - 2 ක පරාජයක් ලැබු අතර, මහේෂ් හා වසන්ත දෙදෙනා දෙවැනි වටයට සුදුසුකම් ලබා ගත්තා. දෙවැනි වටයේදී ඕස්ට්‍රේලියාව සමඟ පැවැති තරගයේදී ශ්‍රී ලංකා ඒ කණ්ඩායම පරදවා 23 - 21, 21 - 19 ක් ලෙස තියුණු ජයක් ලැබීමට ඕස්ට්‍රේලියාව සමත් වූහ.ආසියානු මට්ටමේ සාමාන්‍ය වොලිබෝල් ශූරතාවලදී බොහෝ විට ශ්‍රී ලංකාවට හිමි වන්නේ දහයෙන් එහා ස්ථානයක්.ඒත් මේ දක්වා පැවැති ආසියානු මට්ටමේ බීච් වොලිබෝල් තරගවලදී ශ්‍රී ලංකාවට දහවැනි ස්ථානයෙන් මෙහාට එන්න පුළුවන් වෙලා තියෙනවා.අපි වරක් ආසියාවේ අනු ශූරතාවයත් ලෝකඩ පදක්කමත් දිනා ගත්තා. අපේ ක්‍රීඩක ක්‍රීඩිකාවන්ට වෙරළේ වොලිබෝල් පුහුණු වෙන්න සම්පත් තියෙනවා. දරා ගැනීමේ හැකියාව තිබෙනවා.ශ්‍රී ලංකා කණ්ඩායමඒ නිසා ශ්‍රී ලංකා වොලිබෝල් සම්මේලනයේ ප්‍රධානතම බලාපොරොත්තුව බීච් වොලිබෝල් ක්‍රීඩාව දියුණු කිරීමයි.දැනට මීගමුව, කළුතර වෙරළ හරහා රට වටේම ආරුගම්බේ වෙරළ දක්වා බීච් වොලිබෝල් ප්‍රචලිත කරනවා.මේ වසරේ හම්බන්තොට දකුණ වෙරළේ පැවැත්වෙන වෙරළ ක්‍රීඩා උලෙළට පිරිමි කාන්තා බීච් වොලිබෝල් කණ්ඩායම් කීපයක්ම ඉදිරිපත් කරනවා.මේ සඳහා ක්‍රීඩක ක්‍රීඩිකාවන් තෝරා ගැනීම සඳහා රට වටා මුහුදු වෙරළ ආශි‍්‍රතව බීච් වොලිබෝල් තරගාවලි පවත්වනවා. ඒ හරහා ක්‍රීඩාව ප්‍රචලිත වෙනවා.බීච් වොලිබෝල් ක්‍රීඩාව සංචාරකයන්ගේ වර්ධනයටත් රුකුලක් කරගත හැකියි.කොහොම නමුත් ශ්‍රී ලංකා වොලිබෝල් සම්මේලනයවෙරළේ වොලිබෝල් රට පුරාම ජනපි‍්‍රය කරන ආසියාවේ ශූරයින් අතරට අරගෙන යනවා.ශ්‍රී ලංකා වොලිබෝල් සම්මේලනයේ සභාපති අමාත්‍ය ඩිලාන් පෙරේරා මහතා වෙරළේ වොලිබෝල් අනාගතය ගැන සඳහන් කර සිටියේ ඒ අයුරිනි.සුනිල් අභය වර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>24</day>
    </date>
    <link>http://www.silumina.lk/2011/04/24/_art.asp?fn=ay1104244</link>
    <topic>2015 ජයග්‍රහණයේ ගමන එංගලන්තයෙන් පටන් ගනිමු</topic>
    <author>සුනිල් අභය වර්ධන</author>
    <content>ලෝක ක්‍රිකට් කුසලානයේ උණුසුම ක්‍රම ක්‍රමයෙන් නිවී යද්දි ලෝකයාගේ අවධානය ඉන්දියාවේ පැවැත්වෙන අයි. පී. එල්. කුසලාන තරගාවලිය වෙත යොමු වී තිබේ. එසේ තිබියදී ඉකුත් දින කීපය තුළදී ශ්‍රී ලංකා ක්‍රීඩා ලෝලීන් මුවග තවත් වචන දෙකක් නිතරම කියැවිණි. ඒ ‘ඉල්ලා අස්වීම’ වචන දෙකය.ලෝක කුසලාන ක්‍රිකට් තරගාවලියේ අවසන් මහ තරගයේදී ශ්‍රී ලංකාවට ලෝක කුසලානය පෙනි පෙනී අහිමිවීම පිළිබඳව මාධ්‍යවලට කරුණු දැක්වූ ශ්‍රී ලංකා ක්‍රිකට් නායකයා සඳහන් කර සිටියේ ඉන්දිය පිලේ දක්ෂතා හමුවේ ශ්‍රී ලංකා කණ්ඩායමට වාසනාව ඈත්වූ බවය. පන්දු යැවීමේදී සහ රැකීමේදී යම් යම් අඩුපාඩු ද සිදුවූ අතර පොදුවේ සලකන කල එදා ඉන්දීය කණ්ඩායම ඉතා හොඳින් ක්‍රීඩා කළ බවය. ඒ හැරෙන්නට ශ්‍රී ලංකා කණ්ඩායමේ පරාජයේ වගකීම තමා හෝ තමා ඇතුළු කණ්ඩායම බාර ගන්නා බවට වචන කීපයක් හෝ එවැනි අරුතක් දෙන වදන් කීපයක් හෝ ඔහු මාධ්‍ය හමුවේ පළකර සිටි බවක් සඳහන් නොවීය.ශ්‍රී ලංකා ක්‍රිකට් කණ්ඩායම නම් කළ ජාතික තේරීම් කමිටුව ද සඳහන් කර සිටියේ ඉන්දියාව, ශ්‍රී ලංකා කණ්ඩායමට වඩා හොඳින් ක්‍රීඩා කළ නිසා මෙවර ලෝක කුසලානය ඉන්දියාවට දිනා ගැනීමට හැකි වූ බවය. ඒ හැරෙන්නට තමන් නම් කළ කණ්ඩායමේ සිටි දිල්හාරට ක්‍රීඩා මණ්ඩපයේම සිටීමට සිදුවීම ගැන හෝ තමන්ගේ පාඩුවේ ශ්‍රී ලංකාවේ සිටි චමින්ද වාස්ට ඉන්දියාවේ කෙටි සංචාරයක් ලබාදීම ගැන හෝ අවසන් තරගයේදී සිදුවූ ක්‍රීඩක ආදේශනය ගැන හෝ දිගින් දිගටම කණ්ඩායමේ රැඳි සිටි අජන්ත මෙන්ඩිස්ට අවසන් තරගයේදී විවේකයක් ලබා දීම ගැන හෝ තේරීම් කමිටුවේ සභාපති හෝ සාමාජිකයකු හෝ කණ්ඩායමේ නායක හෝ උප නායක හෝ කිසිවක් සඳහන් නොකරන්නට වග බලාගෙන තිබිණි.ශ්‍රී ලංකා ක්‍රිකට් ලේකම් නිශාන්ත රණතුංග, නව නායක තිලකරත්න ඩිල්ෂාන් සහ නව තේරීම් කමිටු සභාපති දුලිප් මෙන්ඩිස් මාධ්‍ය මුවේදී. ඡායාරූපය-සමන්ත වීරසිරිඑසේ ප්‍රබල වගකිව යුතු ප්‍රකාශනයක් නොකළ ශ්‍රී ලංකා කණ්ඩායමේ නායකයා වූ කුමාර් සංගක්කාර සංචාරය අවසන්ව පැය 24 ක් යාමට ප්‍රථම නායකත්වයෙන් ඉල්ලා අස්වීමේ ලිපියක් බාර දුන් අතර, ඒ ලිපිය දී පැය 24 ක් යන්නටත් ප්‍රථම උප නායක ලෙස කටයුතු කළ මහේල ජයවර්ධන ද උප නායකත්වයෙන් ඉල්ලා අස්වීමේ ලිපියක් ඉදිරිපත් කළ අතර, ඒ සිදුවීමෙන් පැය 24 ක් ගතවීමටත් පෙර ජාතික ක්‍රිකට් තේරීම් කමිටුවේ සියලු දෙනාම ඉල්ලා අස්වීමේ ලිපිය ඉදිරිපත් කර තිබිණි.ශ්‍රී ලංකා ක්‍රිකට් ආයතනය ද මේ ජවනිකා දෙස නිහඬව බලා සිටි අතර ඒ එකම අස්වීමක් ගැන හෝ කිසිම ප්‍රකාශයක් නොකර නිහඬවම බාර ගැනීමට ශ්‍රී ලංකා ක්‍රිකට් ආයතනය කටයුතු කළේය.මේ සියලු අස්වීම් ගැන නිහඬවම බලා සිටි තවත් පුද්ගලයෙක් විය. ඒ ශ්‍රී ලංකා ක්‍රිකට් කණ්ඩායමේ ප්‍රධාන පුහුණුකරු ට්‍රෙවර් බේලිස්ය. තමා යටතේ පුහුණුව ලැබ ශ්‍රී ලංකා කණ්ඩායමට ලෝක කුසලානය අහිමි වීම ගැන බේලිස් ද වගකිව යුතු ප්‍රකාශයක් නොකිරීමට වග බලා ගත්තේය.ලෝක කුසලානයෙන් පසු තමාගේ සේවා කාලය ද අවසන් වෙන බව දැන සිටි බේලිස් එසේ නිල ප්‍රකාශයක් නොකර එසේ නිහඬව සිටියා ද කුමාර් සංගක්කාර නායක පදවියෙනුත් මහේල ජයවර්ධන උප නායක පදවියෙනුත් ඉල්ලා අස්වීම පිළිබඳව නම් කනගාටුවට පත්වෙන බව මාධ්‍ය හමුවේ සඳහන් කළේය.ශ්‍රී ලංකා කණ්ඩායම ඉදිරියට ගෙන යාමට සිටින හොඳම ක්‍රීඩකයන් දෙදෙනකු වශයෙන් සංගක්කාරව සහ මහේලව හැඳින්වූ බේලිස්, ශ්‍රී ලංකාවට ශක්තිමත් සහ ස්ථාපිත ක්‍රිකට් පරිපාලනයක වැදගත්කම ගැන ද ඇඟිලි ගැසීම්වලින් තොරව ක්‍රීඩකයන්ට ක්‍රීඩාව ගැන පමණක් අවධානය යොමු කිරීමේ වාතාවරණයක්, ඉඩකඩක් සැලැස්වීම වැදගත් බව ද සඳහන් කර තිබිණි.එසේ දවසින් දවස ගෙවී යද්දී කෙසේ හෝ කුමාර් සංගක්කාර නායක පදවියෙන් ද මහේල ජයවර්ධන උප නායක පදවියෙන් ද, අරවින්ද ප්‍රධාන කණ්ඩායම තේරීම් කමිටුවෙන් ද මේ වන විට ඉල්ලා අස්වී ඇති අතර පුහුණුකරු වශයෙන් කටයුතු කළ ට්‍රෙවෝ බේලිස් ද නිව් සවුත් වේල්ස් කණ්ඩායමේ පුහුණුකරු ලෙස කටයුතු කිරීමට ශ්‍රී ලංකාවෙන් පිටත්ව ගියේය.මෙවර ලෝක කුසලාන ක්‍රිකට් තරගාවලියේදී රටවල් තුනක් මෙහෙයවූ නායකයන් තිදෙනෙක් මේ වන විට තම කණ්ඩායම්වල නායකත්වයෙන් ඉවත් වී සිටිති. ශ්‍රී ලංකා නායක කුමාර් සංගක්කාර, ඕස්ට්‍රේලියානු නායක රිකී පොන්ටින්, දකුණු අපි‍්‍රකානු පිලේ නායක ග්‍රෙහැම් ස්මිත් එසේ නායකත්වයෙන් ඉවත් වී ගිය තිදෙනාය. මේ තිදෙනාම මේ වන විට ලෝකයේ අග්‍රගණ්‍ය ක්‍රිකට් ක්‍රීඩකයන් වීම විශේෂත්වයකි.ඕස්ට්‍රේලියා පිලේ නායක රිකි පොන්ටින් නායකත්වයෙන් ඉවත් වූයේ අර්ධ අවසන් පූර්ව තරගවලදීම ලෝක කුසලානය සිවු වරක් පිට පිටම තම රටට ගෙන යාමේ අවස්ථාව අහිමි වූ වේදනාව සමඟිනි. දකුණු අපි‍්‍රකානු නායක ග්‍රෙහැම් ස්මිත් ද නායකත්වයට සමු දුන්නේ අර්ධ අවසන් පූර්ව තරගයකදී නවසීලන්තය හමුවේ ලෝක කුසලානයේ සිහිනය බිඳ වැටීමෙන් පසුවය. එම රටවල දෙකම අවසාන මහා තරගයට වත් නොපැමිණි අර්ධ අවසන් පූර්ව තරගවලදී ලැබු පරාජයන් හමුවේ එම නායකත්වයෙන් ඉල්ලා අස්වීමට තීරණය කර තිබිණි.එසේ වුවද මෙවර තරගාවලියේ අවසන් තරගයේදී ඉතාම සුළු පරතරයකින් ඉන්දියාව හමුවේ ලැබු පරාජයත් සමඟ ශ්‍රී ලංකාව අනුශූරතාවය හිමිකම් කීමට අවස්ථාව ලබා ගත්තේය. මෙවැනි වාතාවරණයක් යටතේ තමා නායකත්වයෙන් ඉල්ලා අස්වීමට තීරණය කළේ ඇයි දැයි මාධ්‍ය විසින් කුමාර් සංගක්කාරගෙන් ප්‍රශ්න කළ විට දී ඔහු සඳහන් කර සිටියේ 2015 ලෝක කුසලානය සඳහා ශ්‍රී ලංකා කණ්ඩායම මෙහෙයවීමේ අවස්ථාව තවත් ක්‍රීඩකයකුට ලබාදීමේ අරමුණින් තමා ඉල්ලා අස්වීමේ තීරණයට පෞද්ගලිකවම එළඹුණ බවය. තමාගේ තීරණය පිළිබඳව කිසිදු බලපෑමක් නොතිබුණු අතර තමා මෙම තීරණය ගෙන තිබුණේ අවසන් මහ තරගයට දින කීපයක් තිබියදීම බවත් සඳහන් කර සිටියේය.කරුණු එසේ දිග හැරෙද්දි සාමාන්‍ය ක්‍රීඩා ලෝලීන් ඔවුන් ලබාදුන් පිළිතුරුවලින් කිසිසේත්ම සෑහීමකට පත් වී නැති බව වරින්වර තැනින් තැන ක්‍රීඩා ලෝලීන් සඳහන් කර සිටින ප්‍රකාශනවලින් හෙළි විය.එසේ සියල්ල නිහැඬියාවට යොමු වෙද්දී ශ්‍රී ලංකා කණ්ඩායම නව නායකයකු, පුහුණුකරුවකු සහ නව තේරීම් කමිටුවක් ද පත් කළේය.මෙවර ලෝක කුසලාන ක්‍රිකට් තරගාවලියේදී වැඩිම ලකුණු රැස් කිරීමේ ගෞරවය දිනාගත් ශ්‍රී ලංකා කණ්ඩායමේ ඩිල්ෂාන් තිලකරත්නට ලබන එංගලන්ත සංචාරයේදී ශ්‍රී ලංකා කණ්ඩායම මෙහෙයවීමේ වගකීම පැවරී තිබේ. තවමත් ශ්‍රී ලංකා කණ්ඩායමට ප්‍රධාන පුහුණුකරුවකු, සහාය පුහුණුකරුවකු පත්කර නැති වුවද පිතිකරණයේදී විශේෂ පුහුණුවක් ලබාදීම සඳහා ශ්‍රී ලංකා ටෙස්ට් කණ්ඩායමේ හිටපු නායකයෙක් වූ මාවන් අතපත්තුට එම කාර්ය බාර දී තිබේ.ඉදිරි තරග සඳහා කණ්ඩායම තේරීමේ වගකීම හිටපු ටෙස්ට් ක්‍රිකට් නායකයකු වූ දුලිප් මෙන්ඩිස් ප්‍රමුඛව දොන් අරුණසිරි, චමින්ද මෙන්ඩිස්, රංජිත් මධුරසිංහ සහ බ්‍රෙන්ඩන් කුරුප්පු ඇතුළත් කමිටුවක් වෙත පවරා තිබේ.ලබන 14 වැනි දින සිට ඇරැඹෙන ලබන එංගලන්ත - ශ්‍රී ලංකා ක්‍රිකට් තරගාවලියට ශ්‍රී ලංකා කණ්ඩායමට ඇතුළත් වී සිටින ක්‍රීඩකයන් කීප දෙනෙක් අයි. පී. එල්. කුසලාන සඳහා ඉන්දියාවට ගොස් සිටිති. එසේ වුවද එම ක්‍රීඩකයන් ශ්‍රී ලංකාවට පැමිණ ශ්‍රී ලංකා කණ්ඩායම සමඟ එකවර එංගලන්තය බලා සංචාරයට එක්විය යුතු බව ක්‍රීඩා අමාත්‍යවරයා දන්වා තිබේ.මෙම ඉන්දීය අයි. පී. එල්. කුසලාන ක්‍රිකට් තරගාවලියට තෝරාගත් ක්‍රීඩකයන් එම සංවිධායකයින් සමඟ ද දේශීය ක්‍රිකට් පරිපාලනය සමඟ ද විශේෂිත වූ ගිවිසුම් අත්සන් කර ඇති බව කියැවේ. මේ පිළිබඳව ඉදිරියේදී එම ක්‍රීඩකයන් මෙන්ම අයි. පී. එල්. සංවිධායකයන් ද ශ්‍රී ලංකා ක්‍රිකට් පරිපාලනය ද කුමක් හෝ විසඳුමකට එළඹෙනු ඇතැයි කාගේත් අපේක්ෂාව වී තිබේ.සුනිල් අභය වර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>24</day>
    </date>
    <link>http://www.silumina.lk/2011/04/24/_art.asp?fn=ay1104245</link>
    <topic>ෆී‍්‍ර ලංකා කොටස් කෝටි නවයකට ආසන්නව අලෙවි වෙයි</topic>
    <author>තාරක වික්‍රමසේකර</author>
    <content>අලුත් අවුරුද්දෙන් පසු කොටස් වෙළෙඳ පොළේ ගනුදෙනු ආරම්භ වූයේ පසුගිය 18 වැනිදා සඳුදාය. දීර්ඝ නිවාඩුවකින් පසුව වුවද කොටස් වෙළෙඳ පොළේ විශාල ගනුදෙනු සංඛ්‍යාවක් සිදුවිය. අවුරුදු නිවාඩුවට පෙර පැවැති අවසන් දිනයේදී සිදුවූ ගනුදෙනු සංඛ්‍යාව 16728 කි.18 වැනිදා ගනුදෙනු 20558 ක් සිදු විය. එයින්ම පෙනී යන්නේ ගනුදෙනු සම්බන්ධව ආයෝජකයන්ගේ උනන්දුවයි. මේ මාසය තුළ සිදුවූ ඉහළම අලෙවි අතරට යමින් ෆී‍්‍ර ලංකා සමාගමේ කොටස් අට කෝටි අනූදෙලක්ෂ අසුහතර දහස් හයසිය හතළිස් අටක් අලෙවි විය. (89284648) රුපියල් 5.00 ක් වූ සමාගමේ කොටසක මිල එදින රුපියල් 6 ක් දක්වා ද ඉහළ ගියේය. දිනය අවසානයේ කොටසක මිල රුපියල් 5.80 ක් ලෙසින් දැක්වුණි. පසු දින ද (19) ෆී‍්‍ර ලංකා සමාගමේ කොටස් එක්කෝටි හැටතුන් ලක්ෂ හැත්තෑපන්දහස් තුන්සීයක් (16375300) අලෙවි විය.18 වැනිදා මිල ඉහළ ගිය සමාගම් අතර ලංකා අශෝක් ලේලන්ඩ් සමාගම කැපී පෙනිණි. සමාගමේ කොටසක මිල රුපියල් 3699 සිට රුපියල් 3900 ක් දක්වා ඉහළ ගියේය. ඒ පෙර දිනට වඩා රුපියල් 201.00 ක ඉහළ යාමකි. ගුඩ් හෝප් සමාගමේ කොටසක මිල ද රුපියල් 1100 සිට 1199 ක් දක්වා රුපියල් 99 කින් ඉහළ ගියේය.මිල පහළ යාම් අතරින් සින්ග් ලංකා සමාගම කැපී පෙනුණි. රුපියල් 2339.40 ක් වූ සමාගමේ කොටසක මිල රුපියල් 1500.00 ක් දක්වා පහත වැටුණි. දිනය අවසානයේදී සමාගමේ කොටසක මිල දැක්වූයේ රුපියල් 1537.70 ක් ලෙසිනි. ඒ පෙර දිනට සාපේක්ෂව රුපියල් 801.70 ක පහළ යාමකි.අඟහරුවාදා මිල ඉහළ ගිය සමාගම් අතර ඊස්ටර්න් මර්චන්ට් සමාගම මුල් තැනක් ගෙන සිටියේය. රුපියල් 901 ක් වූ සමාගමේ කොටසක මිල රුපියල් 1089.00 ක් දක්වා ඉහළ ගියේය. ඒ පෙර දිනට සාපේක්ෂව රුපියල් 188.00 ක ඉහළ යාමක් පෙන්නුම් කරමිනි. එසේම සී එෆ් අයි සමාගමේ කොටසක් ද රුපියල් 410 සිට රුපියල් 500 ක් දක්වා ඉහළ ගියේය. දිනය අවසානයේ එහි අගය දැක්වුණේ රුපියල් 495 ක් ලෙසිනි. ඒ පෙර දිනට සාපේක්ෂව රුපියල් 85 ක මිල ඉහළ යාමකි. ඊස්ටර්න් මර්චන්ට් සමාගම ද මිල ඉහළ යාම් අතුරින් කැපී පෙනුණි. රුපියල් 901 සිට රුපියල් 1089 ක් දක්වා රුපියල් 188 කින් ඉහළ ගියේය.එදින වඩාත් කැපී පෙනෙන ඉහළ යාම දැක්වුණේ පැරගොන් සමාගමේය. පෙර දින රුපියල් 300 ට අලෙවි වූ කොටසක මිල එදින රුපියල් 450 ක් දක්වා ඉහළ ගියේය. ඒ පෙර දිනට සාපේක්ෂව 50% ක කොටසක මිල ඉහළ යාමකි. එසේම ගෙස්ටෙට්නර් සමාගමේ කොටසක මිල ද රුපියල් 329.30 සිට රුපියල් 460.00 ක් දක්වා ඉහළ ගියේය. දිනය අවසන් වන විට රුපියල් 433.50 ක් දක්වා කොටසක මිල දැක්වුණි. ඒ පෙර දිනට සාපේක්ෂව රුපියල් 104.20 ක මිල ඉහළ යාමකි.මිල පහළ යාම් අතුරින් මොරිසන්ස් සමාගම කැපී පෙනුණි. රුපියල් 3450.00 ක කොටසක රුපියල් 3250 ක් දක්වා අඩුවිය. දිනය නිමා වන විට එම මුදල රුපියල් 3262.50 ක් ලෙසින් දැක්වුණි. ඒ පෙර දිනට සාපේක්ෂව රුපියල් 187.50 ක මිල පහළ යාමකි.හන්ටර්ස් සමාගමේ කොටසක් ද රුපියල් 2000.00 සිට රුපියල් 1866.70 ක් දක්වා රුපියල් 133.30 කින් අඩු විය.අවුරුදු උණුසුම තවමත් මැකී නොගිය නිසාදෝ බොහෝ සමාගම්වල කොටස් මිලෙහි විශේෂ වැඩිවීම් දක්නට නොලැබුණි. අලුත් අවුරුද්දට පෙර දින මිලංකා මිල දර්ශකය පැවැතියේ 7064.25 ක් ලෙසිනි. එය 18 වැනිදා සඳුදා ඒකක 7038.70 ක් ලෙස පෙන්නුම් කරන ලදි. 19 වැනිදා අඟහරුවාදා එම අගය ඒකක 6944.79 ක් ලෙසට පෙන්නුම් කෙරිණි.සමස්ත කොටස් මිල දර්ශකය එලෙස දැක්වුණේ පිළිවෙළින් ඒකක 7574.86 ක් ඒකක 7547.79 ක් හා ඒකක 7475.16 ක් ලෙසිනි.පසුගිය බදාදා දිනය නිමා වන විට සිදුවූ ගනුදෙනු සංඛ්‍යාව 19623 ක් වූ අතර එදින මිලංකා මිල දර්ශකය ඒකක 6937.16 ක් හා සමස්ත කොටස් මිල දර්ශකය 7474.50 ක් ලෙසත් දැක්වුණි.එසේම හරිස්චන්ද්‍ර මිල්ස් පී එල් සී සමාගම කොටසකට රුපියල් 15.00 ක් බැගින් ලාභාංශ ගෙවන බව නිවේදනය කරන ලදි.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>24</day>
    </date>
    <link>http://www.silumina.lk/2011/04/24/_art.asp?fn=aj1104241</link>
    <topic>හම්බන්තොට දස දහසකට හෝටල් ක්ෂේත්‍රයේ රැකියා</topic>
    <author/>
    <content>හම්බන්තොට දස දහසකට හෝටල් ක්ෂේත්‍රයේ රැකියා‘ද සෆාරි’ හෝටලය විවෘත කරන මොහොතට පැමිණි පාර්ලිමේන්තු මන්ත්‍රී නාමල් රාජපක්ෂ මහතා ගෝල්ෆේස් සමූහ ව්‍යාපාරයේ සභාපති සංජීව් ගාඩ්නර්, හෝටල් සංස්ථාවේ සභාපති ලක්ෂ්මන් සමරසිංහ, ද සෆාරි කළමනාකරු අසේල කරුණාරත්ත යන මහත්වරුන් සමඟ.ඉදිරි වසර එකහමාරක කාලය තුළ හම්බන්තොට දිස්ත්‍රික්කයේ තරුණ තරුණියන් 5000 හා 10,000 ක් අතර පිරිසකට හෝටල් ක්ෂේත්‍රයේ රැකියා පුහුණුවීම් ලබා දී හම්බන්තොට දිස්ත්‍රික්කය ජාත්‍යන්තරයට විවර කරන බව හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතා පැවැසීය.ඒ මහතා එසේ සඳහන් කළේ ගෝල්ෆේස් සමූහ ව්‍යාපාරයට අයත් තිස්සමහාරාම හෝටලය, රුපියල් මිලියන 225 ක ආයෝජනයකින් අලුත්වැඩියා කර ‘ද සෆාරි’ නමින් විවෘත කිරීමේ උත්සවයේදීය.‘ද සෆාරි’ හෝටලයට අනුබද්ධව හම්බන්තොට, තිස්සමහාරාම රැකියා විරහිත තරුණ තරුණියන්ට නොමිලයේ පුහුණුවීම් ලබා දෙන හෝටල් පාසල ද නාමල් රාජපක්ෂ මහතා අතින් එදින විවෘත විය.වැඩිදුරටත් අදහස් දැක්වූ පාර්ලිමේන්තු මන්ත්‍රී නාමල් රාජපක්ෂ මහතා මෙසේ ද කීය.“අද ජනාධිපතිතුමාගේ නායකත්වය යටතේ රට දැවැන්ත සංවර්ධනයක් කරා ගමන් කරනවා. දේශීය ආයෝජකයන්ට ප්‍රමුඛස්ථානය ලබා දෙනවා සේම ඔවුන් අන්තර්ජාතික රැකියා වෙළෙඳපොළ සඳහා ද යොමු කරනවා.අද අන්තර්ජාතික වරාය, ගුවන් තොටුපළ, ක්‍රීඩා පිටි වගේම අන්තර්ජාතික විශ්ව විද්‍යාල බිහි වන්නේ මේ පළාතෙනුයි.අද අපේ දේශීය තරුණ ආයෝජකයන් අපේ ගමට ඇවිත් අලුත් ව්‍යාපාර ආරම්භ කරනවා.”හෝටල් සංස්ථාවේ සභාපති ලක්ෂ්මන් සමරසිංහ මහතා උත්සව සභාව අමතමින්, “ලෝක කුසලාන තරගාවලිය වෙනුවෙන් මේ පළාතේ හෝටල් නවීකරණය කළ යුතු වුණා. ඒ අනුව අපි ප්‍රමුඛතාව තිස්සමහාරාම ‘ද සෆාරි’ හෝටලයට ලබා දුන්නා.මේ වන විට අපි අඹේපුස්ස, පුස්සැල්ලාව හා බෙන්තොට ද සර්ෆ් හෝටල් ද නවීකරණය සඳහා ප්‍රමුඛතාව දී තියෙනවා.ප්‍රජා සත්කාරක සේවාවක් සඳහා මේ ප්‍රදේශයේ තරුණ තරුණියන්ට නොමිලයේ හෝටල් පාසල් දැනුම ලබාදීමේ හෝටල් පාසලක් ද ආරම්භ කරනවා.” ‘ද සෆාරි’ හෝටලය හා එයට අනුබද්ධ හෝටල් පාසල විවෘත කිරීමේ අවස්ථාවට ගෝල්ෆේස් සමූහ ව්‍යාපාරයේ සභාපති සංජීව් ගාඩ්නර් මහතා හා එහි නිලධාරී මණ්ඩලය, ආරාධිතයෝ රැසක් සහභාගි වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>24</day>
    </date>
    <link>http://www.silumina.lk/2011/04/24/_art.asp?fn=aj1104242</link>
    <topic>තොරතුරු තාක්ෂණ ආයතනයෙන්</topic>
    <author/>
    <content>තොරතුරු තාක්ෂණ ආයතනයෙන්ශ්‍රී ලංකා තොරතුරු තාක්ෂණ ආයතනය ස්ථාපනය කළ අවස්ථාවේ සිට මේ දක්වා රුපියල් මිලියන 50ක මුදලක් ශිෂ්‍ය ශිෂ්‍යාවන් වෙනුවෙන් ශිෂ්‍යත්ව පිරිනැමීම සඳහා වැයකර ඇත.එම ශිෂ්‍යත්ව මඟින් සිසු - සිසුවියන්ට සිය අධ්‍යාපන මංපෙත් විවර කරගනිමින් සුපිරි වෘත්තීය වටිනාකම් ලබාගැනීමට හැකිවෙයි. එම සුදුසුකම් රැකියා වෙළෙඳපළට ගැළපෙන කුසලතා වර්ධනය කරගැනීමටත්, වෘත්තීය දැනුම ඇති කර ගැනීමටත් හැකි වනු ඇත.ඉහළම කුසලතා දක්වන සිසු-සිසුවියන් 120 දෙනකුට ශ්‍රී ලංකා තොරතුරු තාක්ෂණ ආයතනය විසින් වාර්ෂිකව ශිෂ්‍යත්ව 120ක් පිරිනමනු ලබන අතර ඉන් 40ක් පූර්ණ ශිෂ්‍යත්ව වන බවත්, ඉතිරි 80 අර්ධ ශිෂ්‍යත්ව වන බවත්, ශ්‍රී ලංකා තොරතුරු තාක්ෂණ ආයතනයේ සභාපති මහාචාර්ය සෑම් කරුණාරත්න මහතා පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>24</day>
    </date>
    <link>http://www.silumina.lk/2011/04/24/_art.asp?fn=aj1104243</link>
    <topic>ආපිටෙක් තාක්ෂණ ශිල්පිහු ඔබේ ගේ දොරකඩ</topic>
    <author/>
    <content>ආපිටෙක් තාක්ෂණ ශිල්පිහු ඔබේ ගේ දොරකඩරිචඩ් පීරිස් ඩිස්ට්‍රිබියුටර්ස් සමාගම, ආපිටෙක් වතුර පොම්ප පාරිභෝගිකයන්ගේ වතුර පොම්පවල හා ජලනළ පද්ධතිවල ඉස්මතු වන ඕනෑම ගැටලුවකට විසඳුම් සැපයීමට හඳුන්වා දුන් සේවාව නව මුහුණුවරකින් පසුගියදා යළි දියත් කරනු ලැබීය.“ARPITEC Doorstep Service” නම් මෙම සේවාව දියත් කෙරුණේ, එය වඩාත් ඵලදායිව පවත්වාගෙන යෑමට ඒ සඳහා විශේෂයෙන් පුහුණු කළ තාක්ෂණික නිලධාරීන්ට, මෝටර් සයිකල් ප්‍රදානය කිරීමේ හා අදාළ තාක්ෂණික දැනුම ලබාදීමේ උත්සවය රිචඩ් පීරිස් සමූහ සමාගමේ, කළමනාකාර අධ්‍යක්ෂ, සුනිල් ලියනගේ මහතා ප්‍රධානත්වයෙන් පැවැත්වීමෙනි.ආපිටෙක් වතුර පොම්ප හඳුන්වා දුන් මෙම නව සේවාව දිවයින පුරා විසිරුණු ඕනෑම පාරිභෝගිකයකුට ලබාගත හැකි අතර, වතුර පොම්ප නිෂ්පාදන සමාගමක්, තම පාරිභෝගිකයන්ට එවැනි සේවාවක් සැපයූ ප්‍රථම අවස්ථාව ද මෙය විය. උතුරු නැගෙනහිර ඇතුළුව දිවයිනේ සියලු පළාත් හි ක්‍රියාත්මක කෙරෙන රිචඩ් පීරිස් ඩිස්ට්‍රිබියුටර්ස් සමාගමේ මෙම නව සේවාව සඳහා විශේෂයෙන් පුහුණු කළ තාක්ෂණික නිලධාරීන් පිරිසක් පත් කර ඇති අතර, පැය 48 ක් ඇතුළතදී ඔබට අවශ්‍ය විසඳුම සැපයේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>24</day>
    </date>
    <link>http://www.silumina.lk/2011/04/24/_art.asp?fn=aj1104244</link>
    <topic>ශ්‍රී ලංකා බාලදක්ෂිකා සංගමය සඳහා</topic>
    <author/>
    <content>ශ්‍රී ලංකා බාලදක්ෂිකා සංගමය සඳහාමැලිබන් ප්‍රධාන විධායක නිලධාරි ඩී.එල්.වීරසූරිය මහතා විසින් ‘මැලිබන් ගර්ල් ගයිඩ් බිස්කට්’ පළමු ඇසුරුම ශිරන්ති රාජපක්ෂ ජනපති ආර්යාව වෙත පිළිගන්වනු ලැබූ අයුරු. මැලිබන් සාමාන්‍යාධිකාරි අශාන් කන්නන්ගර මහතාත් සහකාර සාමාන්‍යාධිකාරි වර්ණ ප්‍රනාන්දු මහත්මියත් මෙහි වෙති.ශ්‍රී ලංකා බාලදක්ෂිකා සංගමයේ නිල බිස්කට් සැපයුම්කරු බවට මැලිබන් බිස්කට් පුද්ගලික සමාගම පත්වෙයි. “මැලිබන් ගර්ල් ගයිඩ් බිස්කට්” නමින් නව මාදිලියක බිස්කට් වර්ගයක් ඔවුන් වෙනුවෙන්ම නිෂ්පාදනය කර එය සංගමය සඳහා නොමිලේ ලබා දෙයි.එය බාලදක්ෂිකාවන් විසින් විකුණනු ලබන අතර එම මුදල් බාලදක්ෂිකා සංගමයේ ගොඩනැඟිලි අරමුදල සඳහා යෙදවෙයි. ඊට අමතරව බාලදක්ෂිකාවන් සඳහා නායකත්ව පුහුණු වැඩසටහන්වලට මෙන්ම පරිපාලන හා කළමනාකරණ පුහුණු වැඩමුළුවලට මැලිබන් බිස්කට් ආයතනය පුළුල් අනුග්‍රහයක් ලබා දෙයි. බාලදක්ෂිකාවන් සඳහා මැලිබන් බිස්කට් ආයතනය විසින් නායකත්ව පුහුණු වැඩසටහන් මාසිකව පවත්වනු ලබන අතර එමඟින් ඔවුන්ගේ නායකත්ව හැකියාවන් ඉහළ නැංවීම සිදු වේ.එසේම මැලිබන් බාලදක්ෂිකා සංගමය 2011 වාර්ෂික රැලිය සඳහා ප්ලැටිනම් අනුග්‍රාහකත්වය ලබාදුන් අතර ශිරන්ති රාජපක්ෂ ජනපති ආර්යාවගේ සහභාගිත්වයෙන් එම රැලිය ගෝල් ෆේස් ග්‍රීන් හි දී පසුගිය 09 වැනිදා පැවැත්විණි. එම රැලියේදී මෙම කාර්යයන් වෙනුවෙන් බාලදක්ෂිකා සංගමය විසින් මැලිබන් සඳහා ඇගයීම් සම්මානයක් ප්‍රදානය කරන ලදී. මෙම වැඩසටහන ක්‍රියාත්මක කරනු ලැබුවේ මැලිබන් බිස්කට් සමාගමේ අලෙවි කළමනාකරු හෂාන් හපුතන්ත්‍රී මහතාගේ නායකත්වය යටතේය.මැලිබන් බිස්කට් සමාගමේ ප්‍රධාන විධායක නිලධාරි ඩී.එල්.වීරසූරිය මහතා සඳහන් කළේ, ශ්‍රී ලංකාවේ අනාගත මවුවරුන්, ගෘහණියන් හා නායිකාවන් බවට පත් වන දැරියන් අතර නායකත්ව ගුණාංගයන් ඉහළ නැංවීමට උපකාර වන සේ බාලදක්ෂිකා සංගමය ඉතා වටිනා කාර්යභාරයක් සිදු කරන බැවින් මැලිබන් බිස්කට් ආයතනය මේ සඳහා දායක වීමට තීරණය කළ බවයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>24</day>
    </date>
    <link>http://www.silumina.lk/2011/04/24/_art.asp?fn=aj1104245</link>
    <topic>කොළඹ හෝටල්, ආපන ශාලා</topic>
    <author/>
    <content>කොළඹ හෝටල්, ආපන ශාලාඉන්ඩෙක්ස්පෝ සර්ටිෆිකේෂන් ආයතනය, කොළඹ මහ නගර සභාව සමඟ එක්ව කොළඹ නගරයේ මහජනතාවට ආහාර-පාන සපයන හෝටල්, අවන්හල්, බේකරි, සුපිරි වෙළෙඳසල්, ආපන ශාලා, ජංගම ආහාර සැපයුම් සේවා යනාදී ආයතනවල ආහාර ගබඩා කිරීම, ආහාර පිළියෙළ කිරීම සහ ආහාර සැපයීම යන අංශයන්හි සෞඛ්‍යාරක්ෂිත බව, රසවත් බව වැඩි කිරීම අරමුණු කරගත් මෙම වැඩසටහන “ආහාර ස්වස්ථතාවය සඳහා කිරුළු” ලෙස නම් කර තිබේ.කොළඹ මහ නගර සභා සීමාව තුළ ආරම්භ කරන ලද මෙම වැඩසටහන සෞඛ්‍ය බලධාරීන්ගේ සහභාගිත්වයෙන් මුළු දිවයිනම ආවරණය වන පරිදි අනෙක් ප්‍රාදේශීය බල ප්‍රදේශවලට ද ව්‍යාප්ත කිරීමට අදහස් කරයි.”ආහාර ස්වස්ථතාව සඳහා කිරුළු” වැඩසටහනට ප්‍රාදේශීය සභාවල අවසරලත් හෝටල්, අවන්හල්, බේකරි, සුපිරි වෙළෙඳසල්, ආපන ශාලා, ජංගම ආහාර සැපයුම් සේවා යනාදී ඕනෑම ආයතනයකට සහභාගි විය හැකිය.මෙයට සහභාගිවීමෙන් අදාළ ආයතනවලට තමන්ගේ පාරිභෝගිකයන් සඳහා පිරිසුදු සහ සෞඛ්‍යාරක්ෂිත ආහාර සැපයීමට පුළුවන්වීම, එමඟින් පාරිභෝගිකයන් ආකර්ෂණය කර ගත හැකිවීම, අපිරිසුදු ආහාර සැපයීමේ චෝදනා යටතේ නීතියෙන් දඬුවම් ලැබීමේ සහ ආයතන වසාදැමීමේ අවදානමෙන් ඳදීමට පුළුවන්වීම, සෑම අංශයකම මනා පරිපාලනයකට හුරුපුරුදු වීම, ලාභ වැඩි කරගැනීමට පුළුවන්වීම, තම ආයතනයේ ප්‍රමිතිය සම්බන්ධව සමාජ පිළිගැනීමක් සහ ප්‍රසිද්ධියක් ලබා ගැනීමට පුළුවන් වීම යනාදී වාසි ප්‍රයෝජන අත් වේ.ඊට පසු ඉන්ඩෙක්ස්පෝ සර්ටිෆිකේෂන් සමාගම වසරකට පමණක් වලංගු වන සහතිකයක් සහ කිරුළු ලාංඡන අඩංගු ස්ටිකරයක් ආයතනයට ලබා දෙන අතර අදාළ කාලය තුළ එම ආහාරවල සුරක්ෂිතතාව පිළිබඳව අඛණ්ඩව නියාමනයකට ද ලක් කරයි.වැඩි විස්තර www.crowns.lk වෙබ් අඩවියෙන් ලබාගත හැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>24</day>
    </date>
    <link>http://www.silumina.lk/2011/04/24/_art.asp?fn=aj1104246</link>
    <topic>බ්‍රැන්ඩික්ස් විශිෂ්ටයන් අගයයි</topic>
    <author/>
    <content>බ්‍රැන්ඩික්ස් විශිෂ්ටයන් අගයයිබ්‍රැන්ඩික්ස් වසරේ විශිෂ්ටයා සම්මාන වැඩසටහන යටතේ 2010 වසරේ සමූහයේ සාර්ථකත්වය උදෙසා දක්වන ලද දායකත්වය හා එම වසරේ පෙන්වන ලද සුවිශේෂී කාර්ය සාධනය වෙනුවෙන් සිය විධායක නොවන ශ්‍රේණියන්හි 36 දෙනෙකු ඇගයුමට ලක්කර ඇත.සමූහයේ සියලුම සමාගම්වලින් තෝරා ගන්නා ලද මෙම විශිෂ්ට සේවකයින් සඳහා සම්මාන පිරිනැමීමට අමතරව ඔවුන්ගේ දක්ෂතා අගයමින් ඒවා ඔප් නංවා ගැනීමට මඟ සලසමින් ඔවුන්ට ඉන්දියාව, චීනය සහ බංග්ලාදේශය යන රටවල්වල අධ්‍යයන චාරිකා සඳහා ද අවස්ථාව ලබා දීමට සමූහය කටයුතු කර ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>24</day>
    </date>
    <link>http://www.silumina.lk/2011/04/24/_art.asp?fn=aj1104247</link>
    <topic>ජනශක්ති සම්මාන උලෙළේදී විශිෂ්ටයන් 150 කට තෑගි</topic>
    <author/>
    <content>ජනශක්ති සම්මාන උලෙළේදී විශිෂ්ටයන් 150 කට තෑගිජනශක්ති රක්ෂණ සමාගම, අලංකාර සම්මාන ප්‍රදානෝත්සවයක් පවත්වමින් 2011 වාර්ෂික විශිෂ්ටතා සම්මාන උලෙළේදී අලෙවි අංශයේ සහ වෙනත් විශිෂ්ට දක්ෂතා පෙන්වූ 150 කට වැඩි සංඛ්‍යාවකට ගුවන් ටිකට් පත්, මුදල් ත්‍යාග, කුසලාන සහ විශිෂ්ටතා සහතික පත් පිරිනැමීය.එම සුවිශේෂී වර්ණවත් උලෙළ මාර්තු 8 අඟහරුවාදා කොළඹ සිරිමාවෝ බණ්ඩාරනායක අනුස්මරණ ප්‍රදර්ශන මධ්‍යස්ථානයේදී පැවැත්වුණු අතර එහි ප්‍රධාන ආරාධිත අමුත්තා වශයෙන් සභාපති ඩබ්ලිව්. ටී. එල්ලාවල මහතා සහභාගි වූ අතර ආරාධිතයන් වශයෙන් නියෝජ්‍ය සභාපති සී. ටී. ඒ. ශාෆ්ටර්, කළමනාකරණ අධ්‍යක්ෂ ප්‍රකාශ් ශාෆ්ටර්, ජනශක්ති අධ්‍යක්ෂ මණ්ඩලයෙහි අර්ඩ්ලි පෙරේරා, රමේෂ් ශාෆ්ටර්, එල්. සී. ආර්. ද සී. විජේතුංග, මංජුලා මැතිව්ස්, දේශමන්‍ය ආචාර්ය නිහාල් ජිනසේන, අනූෂා කුමාරස්වාමි යන මහත්ම මහත්මියන් ඇතුළුව ජ්‍යෙෂ්ඨ කළමනාකරුවෝ, විශේෂ ආරාධිතයෝ 1200 කට අධික පිරිසක් සහභාගි වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>24</day>
    </date>
    <link>http://www.silumina.lk/2011/04/24/_art.asp?fn=aj1104248</link>
    <topic>ලංකා ඔරික්ස් ෆිනෑන්ස් නව ලාංඡනයකින්</topic>
    <author/>
    <content>ලංකා ඔරික්ස් ෆිනෑන්ස් නව ලාංඡනයකින්සීමාසහිත ලංකා ඔරික්ස් ෆිනෑන්ස් සමාගමේ නව ලාංඡනය LOLC සමූහයේ නියෝජ්‍ය සභාපති ඉෂාර නානායක්කාර මහතා සහ LOLC සමූහ කළමනාකාර අධ්‍යක්ෂ සහ ප්‍රධාන විධායක කපිල ජයවර්ධන මහතා අතින් පසුගියදා නිරාවරණය කෙරිණි.”වසර ගණනාවක් තිස්සේ අඛණ්ඩව විශිෂ්ට ප්‍රතිඵල පැහැදිලිව පෙන්නුම් කල ලංකා ඔරික්ස් ෆිනෑන්ස් සමාගම වර්ධනයේ නව අදියරකට පා තබා ඇත.දිවයිනේ වේගවත්ම වර්ධනය සහිත ලියාපදිංචි මූල්‍ය සමාගම ලෙස එය මෙරට මූල්‍ය ක්ෂේත්‍රයේ සුවිශේෂී ස්ථානයක් තහවුරු කරගෙන තිබේ. LOLC සමූහයේ සාමාජික සමාගමක් ලෙස එමඟින් ස්ථිරසාර සහ විශ්වසනීයත්වයකින් යුත් මූල්‍ය විසඳුම් සියලු අංශ වෙත පිරිනමයි.කුඩා හා මධ්‍ය පරිමාණ කර්මාන්ත අංශය ද එහි මූල්‍ය ගනුදෙනුකාර ක්ෂේත්‍රයකි. රටේ නැගී එන ව්‍යාපාරිකයන් හට මූල්‍ය ශක්තියක් වූ මෙම සමාගම කෙරෙහි තැබූ පූර්ණ විශ්වාසයකින් ඔවුන් කටයුතු කරයි.කාලයේ ඉදිරි ගමනත් සමඟ ලංකා ඔරික්ස් ෆිනෑන්ස් සමාගම ස්ථාවර, පරිණත වගකීමක් සහිත ආයතනික පුරවැසියකු බවට පත්ව ඇත. මෙසේ දැනටමත් ස්ථාවර වූ මෙම මූල්‍ය සමාගමට එහි සුවිශේෂී අනන්‍යතාව අප විසින් ලබාදෙන ලද්දේ පාරිභෝගික විශ්වාසය තවදුරටත් වර්ධනය කරලීමේ අටියෙනි.” යැයි කපිල ජයවර්ධන මහතා කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>24</day>
    </date>
    <link>http://www.silumina.lk/2011/04/24/_art.asp?fn=aj1104249</link>
    <topic>සෙලින්කෝ ලයිෆ් රක්ෂණ ඔප්පු හිමියන්ට කෑෂ් බෝනස්</topic>
    <author/>
    <content>සෙලින්කෝ ලයිෆ් රක්ෂණ ඔප්පු හිමියන්ට කෑෂ් බෝනස්කෑෂ් බෝනස් ලාභීන්, සෙලින්කෝ ලයිෆ් අධ්‍යක්ෂවරුන් සමඟසෙලින්කෝ ලයිෆ් සමාගම තම දිගු කාලීන ඔප්පු හිමියන් වෙත අවුරුදු සැමරීමට රුපියල් මිලියන 34 ක් වටිනා කෑෂ් බෝනස් ලබා දුන්නේය. අඛණ්ඩව අටවන වරටත් ලබා දුන් මෙම බෝනස් සඳහා මෙවර සමාගමේ 9500 කට අධික රක්ෂණ ඔප්පු හිමියෝ සුදුසුකම් ලැබූහ. සෙලින්කෝ ලයිෆ් සමාගමේ 5000කින් සමන්විත විකුණුම් කණ්ඩායමේ සාමාජිකයෝ පසුගියදා රක්ෂණ ඔප්පු හිමියන්ගේ නිවෙස් වෙතටම ගොස් ලබා දුන්හ. ඔවුන් වෙත ලබා දෙන ලද්දේ එවේලේම මුදල් කළ හැකි චෙක්පත්ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>24</day>
    </date>
    <link>http://www.silumina.lk/2011/04/24/_art.asp?fn=aj11042410</link>
    <topic>ඇන්කර් ස්ලිම් ජනතා සම්මාන දිනයි</topic>
    <author/>
    <content>ඇන්කර් ස්ලිම් ජනතා සම්මාන දිනයිෆොන්ටෙරා සමාගමේ ප්‍රමුඛතම වෙළෙඳ නාමයක් වන ඇන්කර් ද මෙවරඉඹ්ධ්ර් ව්ඪඥතඵඥද ජනතා සම්මාන උළෙලේ දී ජනතාවගේ වැඩිම මනාපය දිනාගත් ශීඝ්‍රයෙන් අලෙවි වන පාරිභෝගික භාණ්ඩය සඳහා පිරිනැමෙන ජනතා සම්මානයෙන් පිදුම් ලැබීය.”නිරන්තරයෙන් උසස් තත්ත්වයෙන් සහ විශ්වාසයෙන් පිරි ඇන්කර් ලංකාවේ අංක එකේ සම්පූර්ණ යොදය සහිත කිරි පිටි විශේෂය වීම මෙම සම්මානය මඟින් ප්‍රත්‍යක්ෂ වේ” ෆොන්ටෙරා බ්‍රෑන්ඩ්ස් ලංකා හි කළමනාකාර අධ්‍යක්ෂ අචියුත් කාසිරෙඩි මහතා සිය අදහස් දක්වමින් පවසා සිටියේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>24</day>
    </date>
    <link>http://www.silumina.lk/2011/04/24/_art.asp?fn=aj11042411</link>
    <topic>GOOD YEAR අලෙවි නියෝජිතයන්ට</topic>
    <author/>
    <content>GOOD YEAR අලෙවි නියෝජිතයන්ටමැලේසියාවේ සංචාරයට සහභාගි වූ හොඳම අලෙවි නියෝජිතයෝ මෙහි වෙති.ඇසෝසියේටඩ් මෝටර්වේස් සමාගම GOOD YEAR ටයර් අලෙවිකරණ අලෙවි නියෝජියන් අතරින් හොඳම අලෙවි නියෝජිතයන්ට මැලේසියාවේ තෙදිනක සංචාරයක් පසුගියදා ලබාදුන්නේය.අලෙවි ප්‍රවර්ධන වැඩසටහනකින් මුළු දිවයිනම ආවරණය වන ආකාරයට තෝරාගත් හොදම අලෙවි නියෝජිතයෝ 16 දෙනෙක් එම සංචාරයට සහභාගි වූහ.GOOD YEAR ටයර් අපේ වෙළෙඳපොළට හඳුන්වාදුන්නේ අනූව දශකයේදීය. GOOD YEAR ඩියුරෝ ෆ්ලස් ටයරය කිලෝ මීටර් ලක්ෂයකට වඩා ධාවනය කළ හැකි ටයරයක් ලෙස විරුදාවලී ලබා ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>24</day>
    </date>
    <link>http://www.silumina.lk/2011/04/24/_art.asp?fn=aw1104241</link>
    <topic>එදා විඳපු වේදනාව තාමත් මට දැනෙනවා</topic>
    <author>මතුගම</author>
    <content>මිනිසාගේ මරණය කොයි මොහොතේ සිදු වේ දැයි ඔහු නොදනී. එහෙත් තමන් බොහෝ කාලයක් ජීවත් වෙන්නට දරුවන්ගෙත් දරුවන් දියුණු වී සිටිනවා දකින්නට සිහින මවමින් සිටී. මගේ මරණය අත ළඟ යැයි සිතන්නට මිනිස් සිත ඉඩ නොදේ. තණ්හාව විසින් ගැට ගසන ලද අවුලේ පැටළී ගොඩ නඟන බලාපොරොත්තු අපේක්ෂාවන්ගේ සිතිවිලි අතර ජීවත් වෙයි. ඒ සිතුම් පැතුම්වලින් මල්පල ගන්වන්නේ කීයෙන් කීයක් ද?කළු චන්දරේ තිස් හැවිරිදි විවාහක තරුණයෙකි. ඔහු නිසා වයලාට උපන් දියණියට යම් තම් වයස අවුරුද්දක් වූවා පමණි. චන්දරේ ගෙයින් පිට ගොස් ආපසු නිවසට පය ගසන විට ඔහුගේ හඬ ඇසුණු සැණින් වැටි වැටී දණ ගාගෙන එන මේ සිඟිත්තිය “තාත්තා තාත්... තා” යි දෑත් පොඩි නගන්නේ පියා ලවා වඩා ගන්නට ය. දැරිය වඩා ගන්නා චන්දරේ ඇය ඔඩොක්කුවේ හිඳුවා ගෙන තමන් ගෙනා පලතුරක් හෝ රස කැවිල්ලක් ඇගේ මුවෙහි තබන්නේ උතුරා යන සෙනෙහසිනි.මේ තාත්තලා දූලා ගේ ආදරය මැද්දෙ මතු වෙන වයලා “චූටි මැණික එහෙනම් තාත්තා එක්ක ඉන්න. මම තාත්තාට තේ ටිකක් වත් කරගෙන එන්නම්. තාත්තාට දැන් මහන්සිත් ඇතිනේ” යි කියමින් කුස්සියට වදී. මේ සෙනෙහස් කැදැල්ලේ කීචි බීචිය හා සිනහ රැළි අතරේ චන්දරේට වෙහෙසක් දැනෙන්නේ නැත.චන්දරේ ඒ ප්‍රදේශයේ සිටි ශක්තිමත් ම තරුණයා ය. ඔහුට ඕනෑ ම තැනක රැකියාව කිරීමේ හැකියාව තිබුණි. දවල් දවසේ වෙහෙස මහන්සිව කටයුතු කරන්නේ සාධාරණ කුළියක් උපයා ගනී. ඕනෑ ම මහ ගසක් අසල ගොඩනැඟිලිවලට හානියක් නොවන්නට කපා බිම හෙළීමේ දක්ෂතාවයක් ඔහු තුළ විය. නගරයේ ගෙවල් අතර පිහිටි අනතුරුදායක ගසක් කපා ඉවත් කිරීමට අවශ්‍ය වූ විට හැම කෙනෙක් ම කළු චන්දරේ සොයා ගෙන එති. මහා උගතුන්ට හෝ යන්ත්‍ර සූත්‍රවලට නැති හැකියාවක් ඔහුගේ දෑතට තිබුණු බව ඔහු ගැන දන්නා ඕනෑම කෙනෙක් පිළිගනිති. කොයිතරම් වෙහෙස මහන්සිව වැඩ කළත් වැඩ අවසන් වූ සැණින් ඔහු ගෙදර බලා දුවගෙන එන්නේ චූටි දූ සිඟිත්තිය සුරතල් කරන්නට ය.එදාත් ඔහු පය ඉක්මන් කළේ මිදි ගෙඩි කීපයක් මිලට ගෙන ඉන් එකක් ඇගේ මුවෙහි ඔබා සතුටුවීමට ය. ඔහු මහින්දාරාම පාර දිගේ නිවස දෙසට ගමන් කරමින් සිටියේ ය. පිටු පසින් ආ වෑන් රථයක් ඉදිරියෙන් ආ ලොරියකට ඉඩ දෙන්නට සීමාව ඉක්මවා අයින් කළේ ය. වෑන් රථය පැමිණි අධික වේගය නිසා රියැදුරාට පාලනය කර ගත නොහැකිව තාප්පය දිගේ ඇතිල්ලීගෙන ඉදිරියට ඇදී ගියේ ය.“ආ... ය්...යෝ...”දැන්වීම් ඇලවීම වැළැක්වීම සඳහා රළුවට කපරාරු කැර තිබුණු තාප්පයත්, වේගයෙන් ආ වෑන් රථයත් අතර සිර වී ඉදිරියට ඇදී ගිය කළු චන්දරේ මහත් වේදනාවෙන් ම අවසන් හුස්ම හෙළුවේ ය. මැරී වැටුණේ ය. මේ සිද්ධිය වූයේ 1992 වර්ෂයේ ය.දැන් කාලයක සිට වයලා අසනීප ගතියෙන් පසුවෙයි. තද හිසරදයකින් පෙළෙයි. ගුප්ත ගවේෂණ මධ්‍යස්ථානයට ඇගේ නිවසේ සිට වැඩි දුරක් නැත. ඇය නිතර එතැනින් එහා මෙහා ගමන් යයි. එහෙත් එහි යෑමට හිත් දුන්නේ ම නැත. පසුගිය දා ඇයට එහි යන ලෙස ඇගේ සිත නිතර නිතර කීවේ ය. වයලා සිය දියණිය සමඟ එහි ගියා ය. දියණිය ද දැන් තරුණියකි.එහි දී වයලා ප්‍රලය වූවා ය.“කව්ද මේ?“මම කළු චන්දරේනෙ මහත්තයා. මහත්තයා මාව අඳුනනවා.”“ඔව්...ඔව්... අර වෑන් එකක හැප්පුණේ”“ඔව් මහත්තයා! එදා තාප්පයට හිර වෙලා විඳපු වේදනාව මේ දැනුත් දැනෙනවා. මගේ ඇඟේ ඇට කටු පොඩි වුණා. හම ගැලවිලා ගියා. අය්යෝ... දනවා දනවා. දැවිල්ලයි මහත්තයා මතක් වෙන කොටත් ඉන්න බැහැ...”“ඇයි ඔය වගේ වේදනාවකිනුත් ඉඳගෙන තමුන්ගෙ බිරිය ලෙඩ කරන්නෙ?”“මම මැරුණෙ මහා වේදනාවකින්. ඒ වේදනාව එදා ඉඳල තවමත් විඳිනවා. ඒත් දුවට තිබුණු ආදරය නිසා එයාගෙ ආරක්ෂාවට මම වයලාගේ ශරීරයට වෙලා හිටියා. ළමයව ආරක්ෂා කර ගන්න ඕනෑ නිසයි වේදනා දුක් විඳගෙන හරි නතර වුණේ. දැන් නම් මට මෙහෙන් පිට වෙලා යන කාලය ඇවිත්. මම ගියාම වයලාට සනීප වේවි. මම ජීවත් වුණේ වයලාගේ ශරීරයෙම දේවල් ආහාරයට අරගෙන. ඒකයි මෙයා අසනීප වුණේ. මම දන්නවා මම ඉපදිලා ඉන්නෙ අගතියෙ බව. අගතියේ ඉන්න අයට ආහාර පාන නෑ. දුක ම තමයි කන්න බොන්න වුවමනාව. ආශාව තිබුණට ලැබෙන්නේ නෑ. දැන් මම වයලවත් දුවත් අත හැර යන්න ඕනෑ. මගේ දුව දැන් ලොකුයි. එයාට දැන් මගේ ආරක්ෂාව වුවමනා නෑ. මට යන්න වුවමනා නිසා ම තමයි වයලාව සනීප කරලා යන්න මහත්තයා ළඟට එව්වේ. මමයි වයලාගේ හිතට අදහස් දුන්නේ මෙහෙට එන්න.“දැන් චන්දරේට මොනවද වුවමනා?”“එපා මහත්තයා මට මොකවත් එපා. මට අවශ්‍ය දේවල් දෙන්න මේ දෙන්නට අමාරුයි. මේ දෙන්නාට කරදර කරන්න හොඳ නෑ. මම යන්නම්.”“එහෙම යන්න එපා. එහෙම නම් මේ අය ලවා මල් පූජාවක් කර පින් දෙන්නම්.”“කොහොමද මහත්තයා මල් පූජාවෙන් පින් ලැබෙන්නෙ?”“මේ අම්මයි දුවයි මල් නෙළාගෙන ගමේ පන්සලේ බෝධීන් වහ්නසේ ළඟට යාවි. චන්දරෙත් ඒ අයත් එක්ක බෝධීන් වහන්සේ ළඟට යන්න. මේ අය ඒ මල් පිරිසිදු වතුරෙන් දෝවනය කරලා මල් ආසනය මත පිළිවෙළට තැන්පත් කරාවි. ඒ හැම දේකට ම චන්දරෙත් අත ගහලා සම්බන්ධ වෙන්න. ඊට පස්සෙ මෙහෙම හිතන්න. බුදු පිළිම වහන්සේ දෙස බලාගෙන මෙහෙම හිතන්න.”“තුන් ලෝකාග්‍ර වූ බුදු පියාණන් වහන්ස; ඔබ වහන්සේ රහසින්වත් පව් නොකළ සේක. සියලු කෙලෙසුන්ගෙන් මිදුණු සේක. තුන් ලෝ වාසීන්ගේ ආමිස පූජා ප්‍රතිපත්ති පූජාවනට සුදුසු වූ සේක. ඒ උතුම් වූ බුදු ගුණයට ගෞරව වශයෙන් මේ මල් පූජා කරමි. පූජා ම වේවා” කියා හිතන්න. ඊළඟට මේ මල් දිහා බලාගෙන මෙහෙම හිතන්න. “මේ පූජාවේ පින මට ද නිවන් සුවය සඳහා ම හේතු වේවා” කියා හිතන්න. ඊළඟට “මේ මල් පැහැයෙන් ද යුක්ත ය. සුවඳින් ද යුක්තය. එහෙත් තව ටික වේලාවකින් මේ මල් මැළවී යන්නෝ ය.මේ මල් මැළවී යන්නේ යම් සේ ද මාගේ ශරීරය ද ජරාවට පත් වන්නේ ය. මේ මල් මැළවීමෙන් පසු කුණු වී යන්නේ ය. මාගේ ශරීරය ද එසේ ම මරණයට පත්ව කුණු වී යන්නේ ය. සියල්ල ඇති වී නැති වී යයි. මාගේ ශරීරය ද එසේ ය. අනිත්‍යයි. අනිත්‍යයි. නිත්‍ය නැත. ඒ වෙනස් වීම ජරාවට පත්වීම හා මරණයට පත්වීම නිසා දුක්ඛයි. දුකයි. මෙසේ ක්ෂණයක් පාසා වෙනස් වන බැවින් මා තුළ ද ‘මමය’ කියා දෙයක් නැත. ‘ආත්මය’ කියා දෙයක් නැත, කියා හිතන්න. ඒක තමයි ලොකු ම කුසලය. අනිත්‍ය - දුක්ඛ - අනාත්ම කියන ත්‍රිලක්ෂණය මොහොතක් මෙනෙහි කළොත් ඒක වේළාම බ්‍රාහ්මණයා ගේ අසදෘශ දානයටත් වඩා ආනිසංසය කියා දහමේ සඳහන් වෙනවා” යැයි භූතාත්මය අමතා විස්තර කළේ ය.“සාදු! සාදු!! සාදු!!! මහත්මයා මගේ හිතට විශාල සහනයක් දැනුණා. වේදනාවන් අමතක වුණා. මම දැන් ගමේ පන්සලේ බෝධීන් වහන්සේ ළඟට යනවා. පින්වතුන් මල් පහන් පූජා කරන කොට, ඒවාට අත ගසා දායක වෙනවා. මහත්තයා මම යනවා. වයලා මම යනවා. දුවේ මම යනවා” ය භූතාත්මය නික්ම ගියේ ය.තමන් පෝෂණය කළ දුක් මහන්සි වී හැදූ වැඩූ ආදරණීය ස්වාමි පුරුෂයා, ආදරණීය පියාණන් වෙනුවෙන් බෝධි පූජා විසි එකක් පවත්වා පින් අනුමෝදන් කරන ලෙස වයලාටත්, දියණියටත් උපදෙස් දුන්නේ ය. ඉන් පසු වයලා ගේ අසනීප තත්ත්වයත් පහව ගියේ ය.අමනුෂ්‍යයෝ මිනිසුන්ගේ ශරීරවලට සම්බන්ධ වන්නේ ඇලීම හෝ ගැටීම නිසා ය. ආදරය හෝ ද්වේෂය නිසා ය. ඒ නිවස හා පුද්ගලයන් ගේ බාහිර අභ්‍යන්තර අපිරිසිදුකම් ද ඊට බලපායි. කෙනෙකුට එවැනි භූතයෙකු හිරිහැර කරන්නට එන්නේ පැරණි ගනුදෙනු වක් වෙනුවෙන් පළිගන්නට ය. ජීවත්ව සිටිය දී ඔහුට කළ රිදවීමක් හෝ පාඩුවක් විය හැකි ය. එසේ එන්නේ තමන් ගේ ම ඥාතියෙකු හෝ ආශ්‍රය කළ කෙනෙකි. තමන් සමහරු ජීවත්වන ඉඩමට හෝ නිවසට හෝ පුද්ගලයන්ට හෝ ආශාවෙන් මිය ගිය පැරැන්නෝ ද එසේ පැමිණෙති. ඒ නිසා ඉඩම් හා පරණ ගෙවල් මිලදී ගැනීමේදී ප්‍රවේශමෙන් කටයුතු කළ යුතුය.මේ තවත් එවැනි කතාවකි. ජයරත්න හදිසියේ මිය ගියේ ය. ඔහු මිය ගියේ දරුවන් පිළිබඳ ආශාවෙනි. ඔහු දරුවන් කෙරෙහි බැඳුණු සිතින් මිය ගොස් ඔවුන්ගේ ආරක්ෂාවට යැයි ඒ ළමයින් ඇසුරෙහි උපන්නේ ය. එය ප්‍රේතාත්මයකි. ජයරත්න ගේ බිරිඳ ඔහු මිය ගිය පසු ගතිගුණ වෙනස් කළා ය. ඒ ගෙදර උදේ හවස දැල්වූ බුදු පහන තැබීමට පවා උනන්දු වූයේ නැත. දරුවෝ එය තමන්ට හැකි අයුරින් තැබූහ. බිරියගේ චර්යාවන් වෙනස් වෙද්දී භූතාත්මය කල්පනා කළේ දරුවන් තමන් වෙතට ගැනීමට ය. දරුවෝ වරින් වර අසනීපවලට ගොදුරු වූහ. වෛද්‍ය ප්‍රතිකාරවලින් සුවයක් ලැබූයේ ද නැත.ජයරත්නගේ භූතාත්මය බිරිය සමඟ අමනාප වූ බැවින් ඇගේ ශරීරයට රිංගුවේ නැත. එහෙත් ජයරත්න ගේ භූතාත්මය සමඟ සැරිසරන ඔහුගේ පිරිවරක් ද සිටී. එයින් එකෙක් ජයරත්නගේ බිරියගේ සිරුරට රිංගා ගත්තේ ය. ඒ අමනුෂ්‍යයා යැපෙන්නේ ඇගේ ශරීරයෙනි. ඇය ද අසනීප වූවා ය. මේ අයට නියම කරන ලද පිළිවෙත් හරි හැටි ඉටු කිරීමට උනන්දු වූයේ නැත. අනුන්ට මුදල් ගෙවා අනුන් ලවා පිළිවෙත් කැරවීමට කටයුතු කළහ.මස් මාළු කරවල බිත්තරවලින් වැළකීමට අකමැති වූහ. සමහර ඇදුරෝ මෙවැනි අයගෙන් විශාල වශයෙන් මුදල් ලබාගෙන වැඩේ හරියට ඉටු නොකර පලා යති. දන් පින් කොට ඥාති භූතාත්ම යහපත් ස්ථානවලට යවා තමන් දැහැමි ව උදේ හවස තෙරුවන් වැඳ ස්වකීය ආධ්‍යාත්මය දියුණු කැර ගැනීමට පෙළඹෙන අය ආරක්ෂා වෙති. ජයරත්නගේ බිරිය පසුගිය දා වාහනයක හැපී රෝහල් ගත කරන ලදුව මිය ගියා ය. දරුවෝ තවත් අසරණ වූහ.මතුගමමහින්ද විජේතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=aa1105011</link>
    <topic>එ.ජා.සංවිධානය බළල් අතක් කරගනු එපා</topic>
    <author>අරුණි මුතුමලී</author>
    <content>රුසියාව තරයේ කියයිඅරුණි මුතුමලීඑක්සත් ජාතීන්ගේ සංවිධානය හා එහි ආරක්ෂක මණ්ඩලය පටු අරමුණු සඳහා බළල් අතක් ලෙස යොදා ගැනීමෙන් වළකින ලෙස රුසියාව ඉකුත් දා තරයේ කියා සිටියේ ය.’දාරුස්මාන්ගේ වාර්තාව‘ මඟින් ශ්‍රී ලංකාව අසීරුවට ලක්කිරීමට දරන වෑයම තරයේ හෙළා දුටු රුසියාව, සිරියාව හා ලිබියාව සම්බන්ධයෙන් ඇතැම් බලවේග ක්‍රියාකරන ආකාරය ද දැඩි විවේචනයට ලක් කෙළේය.මේ අතර රුසියාව එල්ල කරන ලද දැඩි විරෝධතාව හේතුවෙන් එක්සත් ජාතීන්ගේ ආරක්ෂක මණ්ඩලය සිරියාවට එරෙහිව ගොනු කළ, චෝදනාව සඳහා එකඟත්වයට එළැඹීමට නොහැකි වී තිබේ. මෙහිදී රුසියානු තානාපතිවරයා ප්‍රකාශ කර ඇත්තේ සිරියාවේ පවතින ප්‍රචණ්ඩත්වය නිසා විරෝධතා කරුවන් මෙන්ම හමුදා නිලධාරීන් ද මියගොස් ඇති මුත් එය අන්තර්ජාතික සාමයට තර්ජනයක් ඇති නොකරන බවයි.වැඩිදුරටත් කරුණු දැක්වූ එක්සත් ජාතීන්ගේ සංවිධානයේ රුසියානු නියෝජ්‍ය තානාපති ඇලෙක්සැන්ඩර් පැන්කින් අනතුරු හඟවා ඇත්තේ සිරියාවේ අභ්‍යන්තර කටයුතුවලට පක්ෂපාතී ලෙස අතදැමීම හා පැළැස්තර විසඳුම් ලබාදීමට ඉදිරිපත්වීම නිසාම කලාපීය ආරක්ෂාවට තර්ජනයක් ඇති වන අතර මෙය දිගින් දිගට සිදුවීම සිවිල් යුද්ධයක් කරා වුව යොමු වීමට ඇති ඉඩකඩ ඇති බවයි.මේ අතර ලිබියානු ගැටලු පිළිබඳව අදහස් දැක්වූ රුසියානු විදේශ කටයුතු ඇමැති සර්ජි ලැවිරොව් ප්‍රකාශ කළේ බ්‍රිතාන්‍යයේ හා ප්‍රංසයේ වත්මන් සැලැස්මට අනුව යුද උපදේශකයන් ලිබියාවට යැවීම එක්සත් ජාතීන්ගේ ආරක්ෂක මණ්ඩලයේ බල සීමාවෙන් ඔබ්බෙහි පවතින තත්ත්වයක් බවත් ඒ ක්‍රියාවලිය මඟින් මුළු ලෝකයම අවසානයක් නොමැති යුද්ධයකට ඇද දැමීමක් සිදුවන බවත් ය.ශ්‍රී ලංකාවට එරෙහිව මතභේදාත්මක දරුස්මාන් වාර්තාව පිළිබඳව අදහස් දැක්වූ ශ්‍රී ලංකාවේ රුසියානු තානාපති වැල්දිමීර් පී.මිඛයෙලොව් පවසා ඇත්තේ වාර්තාව සැකසූවන් තම සීමාව ඉක්මවා කටයුතු කර ඇති අතර එක්සත් ජාතීන්ගේ සංවිධානයේ වගකීම වන්නේ ශ්‍රී ලංකාවේ වේදනාව සමනය කරනවා වෙනුවට තවත් පෑරීම නොවන බවයි. එසේම බටහිර මාධ්‍ය එල්.ටී.ටී.ඊ.යට පක්ෂපාතී ලෙස ශ්‍රී ලංකාවේ මානුෂික මෙහෙයුම පිළිබඳ වාර්තා කළ බවයි. එම මාධ්‍යායතනවල ව්‍යවස්ථාවලට ගැළපෙන පරිදි ඒකපාර්ශ්වික වාර්තා සැපයීම කොතරම් ද යත් ලොව පුරා එවැනි මෙහෙයුම් පිළිබඳ ඒකමිතික පිවිසුමක් ප්‍රකට කරන්නට අසමත් වී ඇති බවද ඔහු පැවසී ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=aa1105012</link>
    <topic>විජයග්‍රහණය සුරකින්නට නැඟී සිටිමු</topic>
    <author/>
    <content>අප පරාජයට පත් කළ ත්‍රස්තවාදයට නැවත පණ පොවන කුමන්ත්‍රණයක් ක්‍රියාත්මකව තිබේ. මෙය දැවැන්ත කැප කිරීමකින් හා ඉවසීමකින් ත්‍රස්තවාදය පරදවා ජනතාව ලද ජයග්‍රහණය උදුරා ගැනීමකි. ඒ විජයග්‍රහණය ආරක්ෂා කැර ගැනීමට වැඩ කරන ජනතාව දැඩි වගකීමකින් නැඟී සිටින බව සහතික බව ලෝක කම්කරු දිනය නිමිත්තෙන් පණිවුඩයක් නිකුත් කරමින් මහින්ද රාජපක්ෂ ජනාධිපතිතුමා පවසයි.එම නිවේදනයේ මෙසේ ද දැක්වෙයි. දකුණු ආසියාතික රටවල් අතර අන්තර්ජාතික කම්කරු සංවිධානයේ සම්මුතින් ඉතා ඉහළ මට්ටමෙන් ක්‍රියාත්මක කළ රටක් වශයෙන් අප ලබා තිබෙන පිළිගැනීම ජාත්‍යන්තර කම්කරු දිනයේ දී සිහිපත් කරන්නේ ආඩම්බරයෙන් යුතුව ය. ත්‍රස්තවාදය පරාජය කිරීමෙන් පසු වැඩ කරන ජනතාවට අයිතීන් ලබාදීම අප වේගවත් කොට ඇත්තෙමු.වැඩ කරන ජනතාවගේ අභිප්‍රායයන් හඳුනාගත් රජයක් ලෙස පෞද්ගලික අංශයට නව විශ්‍රාම වැටුප් ක්‍රමයක් හඳුන්වාදීමට හැකිවීම සමස්ත ජනතාව ලද තවත් දැවැන්ත ජයග්‍රහණයකි. එමගින් සේවක අර්ථසාධක අරමුදලට දායක වන ජනතාවට වඩා යහපත් අනාගතයක් උරුම වෙයි. අනතුරුවලට ගොදුරු වන සේවක සේවිකාවන්ට ගෙවිය යුතු වන්දි මුදල් ප්‍රමාණය වැඩි කිරීමට පියවර ගෙන ඇත. එසේ ම කම්කරු වන්දි ආඥා පනත ද කාලානුරූපව සංශෝධනය කර තිබේ. ළමා ශ්‍රමය ද මුළුමනින් ම ඉවත් කිරීමට අවශ්‍ය නීති රීති ද සකස් කොට අවසන් ය. කාන්තා අයිතිවාසිකම් හා වරප්‍රසාද සම්බන්ධයෙන් අණපනත් සවිමත් කිරීම පිළිබඳව රජය දැඩි අවධානයක් යොමු කර ඇත.තවද විදෙස්ගත ශ්‍රමිකයන්ගේ ශ්‍රමය ඵලදායි කිරීමට අවශ්‍ය පරිපාලන හා කළමනාකරණ ක්‍රමවේද සම්පාදනය කිරීමට පියවර ගෙන තිබේ. සංවර්ධිත රටවල වැඩ කරන ජනතාව අත් විඳින ප්‍රතිලාභ මෙරට ජනතාවට ද ලබාදීම අප රජයේ අපේක්ෂාවය.මේ රටේ වැඩ කරන ජනතාව හමුවේ වූ බලවත්ම අභියෝගය වූයේ ත්‍රස්තවාදය යි. ත්‍රස්තවාදය පරාජය කිරීමට අප පියවර තබද්දී රටේ වැඩ කරන ජනතාවගෙන් ලැබුණු සහයෝගය පෙන්නුම් කළේ ඒ පිළිබඳ අපේ රටේ කම්කරු ජනතාව තුළ වූ සවිඥානක බව ය. ත්‍රස්තවාදය පරාජය කිරීම වෙනුවෙන් අපේ රටේ වැඩ කරන ජනතාව පෙන්නුම් කළ කැපකිරීම, ඉවසීම ලෝක කම්කරු ජනතාවට ම මහත් වූ ගෞරවයකි. අතීතයේ සිට වෘත්තීය සමිති හා එහි නායකයින්ගේ අප්‍රතිහත ධෛර්යයෙන් ලබාගත් සේවක අයිතිවාසිකම් හා වෘත්තීය සමිති ජයග්‍රහණ රැකදීමට, උපන් බිමට දා බිඳුවක්, රට සුරකින ජන පවුරක්’ යන තේමාව සමඟින් මෙවර සියලු වැඩ කරන ජනතාව එක්වනු ඇතැයි මම අපේක්ෂා කරමි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=aa1105013</link>
    <topic>ජනතාවාදී නායකයකු රාජ්‍ය නායකයා වීම වැඩ කරන ජනතාවගේ ජයග්‍රහණයක්</topic>
    <author/>
    <content>- අගමැතිජනතාවාදී න්‍යාය වඩාත් පළල් දැක්මක් සහිතව අනාගතයට රැගෙන යන කම්කරු නායකයකු අද මාතෘ භූමියේ කිරුළ දරන බවත් මෙය ශ්‍රී ලංකාවාසී ජනතාව ලබා ගත් සුවිශේෂ ජයග්‍රහණයක් බවත් අගමැති දි.මු. ජයරත්න මහතා සිය මැයි දින පණිවිඩයේ සඳහන් කර සිටී.අද වැඩ කරන ජනතාවගේ සාධාරණ ඉල්ලීම් පිළිබඳව මහින්ද රාජපක්ෂ ජනාධිපතිතුමා දක්වන නම්‍යශීලී ප්‍රතිපත්තියක් අනුගමනය කරන නිසා වැඩ වර්ජන  යන වචනය පවා ඇසෙන්නේ කලාතුරකින් යයිද පණිවිඩයේ වැඩිදුරටත් සඳහන් වේ. එම මැයි දින පණිවිඩය මෙසේය.අදට යෙදෙන ලෝක කම්කරු දිනය නිමිතිකොට ශ්‍රී ලංකාවාසී සමස්ත වැඩකරන ජනතාවත්, ලෝක කම්කරු ප්‍රජාවත් වෙනුවෙන් මේ සුබ පැතුම් පිරිනමන්නේ ඔවුන්ගේ පාර්ශවයේ නියෝජිතයකුය යන ගෞරවනීය අභිමානය ද පෙරදැරිවය. මෙරට කම්කරු ව්‍යාපාරයේ නියමුවා වන දිවංගත ඒ.ඊ. ගුණසිංහයන් ද මේ මොහොතේ දී සිහිපත් කිරීම සමස්ත කම්කරු ව්‍යාපාරය වෙනුවෙන් කරන කෘතගුණ සැලකීමකි.ශ්‍රී ලංකා නිදහස් පක්‍ෂ නිර්මාතෘ දිවංගත එස්.ඩබ්.ආර්.ඩී. බණ්ඩාරනායක ශ්‍රීමතාණන් සඟ, වෙද, ගුරු, ගොවි, කම්කරු යන පංච මහා බලවේගය ඒකරාශී කොට වැඩකරන ජනතාවගේ අයිතීන් අභිෂේක ගන්වන ආණ්ඩුවක් නිර්මාණය කළේය. ඒ ජනතාවාදී න්‍යාය වඩාත් පළල් දැක්මක් ද සහිතව අනාගතයට රැගෙන යන කම්කරු නායකයකු අද මේ මාතෘභූමියේ කිරුළ දරන්නේය. මා සිතන අන්දමට එයද ශ්‍රී ලංකාවාසී වැඩකරන ජනතාව ලබාගත් සුවිශේෂී ජයග්‍රහණයකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=aa1105014</link>
    <topic>වැඩකරන ජනතාවගේ ශක්තියෙන් දුෂ්ට කුමන්ත්‍රණ පරදවමු</topic>
    <author/>
    <content>- ශ්‍රීලනිප මහ ලේකම්රටේ වැඩ කරන ජනතාව ගේ ශක්තිය ලෝකයට ප්‍රදර්ශනය කර කුමන්ත්‍රණකාරී බලවේග පරාජය කිරීමට මෙවර මැයි දිනය රට සුරකින රණ පවුරක් ලෙස යොදා ගන්නා ලෙස සමස්ත ශශ්‍රී ලංකාවාසීන්ගෙන් ඉල්ලා සිටින්නේ යැයි ශ්‍රී ලංකා නිදහස් පක්ෂයේ මහ ලේකම් ඇමැති මෛත්‍රිපාල සිරිසේන මහතා පවසයි.එවකට කම්කරු ඇමැතිවරයාව සිටි වත්මන් ජනාධිපතිතුමා කම්කරු ප්‍රඥප්තිය විවිධ ප්‍රතිගාමි බලවේග පරදවා දියත් කළ බවත් එතුමාගේ දූරදර්ශී නායකත්වය කම්කරු ජනතාවට ම ආශිර්වාදයක් වූ බවද ඇමැතිවරයා සඳහන් කරයි. ඇමැතිවරයා මෙසේ ද පවසයි.කම්කරු ජනතාව අද හිමි කර ගෙන ඇති හිමිකම් සහ වරප්‍රසාද පිළිබඳව සලකා බලන කල්හි කම්කරු අයිතිවාසිකම් දිනා ගැනීමේ අනවරත අරගලය වෙනුවෙන් දිවි කැප කළ විමුක්තිකාමීන්, නායකයින්, චින්තකයින් අපට සිහිපත් වේ. මුළු මහත් කම්කරු පංතියම වෙනුවෙන් ඔවුන්ට උත්තමාචාරය පළ කරන්නට මෙය ඉතා උචිත අවස්ථාවකි. ආසියාවේ ආශ්චර්යමත් රාජ්‍ය බවට අප දිනූ මේ මවුබිම පත් කිරීමේ කාර්යභාරයේදී කම්කරු සහෝදර ජනතාව සතු වගකීම් ඉතා ඉහළය.ඔවුන් එම වගකීම් නිසි පරිදි හඳුනාගෙන නිර්මාණශීලීව සහ උද්යෝගයෙන් කටයුතු කරනු ඇතැයි යන්න මාගේ විශ්වාසයයි. සමස්ත කම්කරු ජනතාවටම හිස නමා ආචාරය පළ කරන අතර ශ්‍රී ලංකාවේ සෞඛ්‍ය සේවයේ උන්නතිය වෙනුවෙන් ප්‍රගතිශීලී ලෙස මා සමඟ කැප වී කටයුතු කරන සෞඛ්‍ය වෘත්තීය සංගම් සහ කම්කරු සහෝදරයින් වෙනුවෙන් ද මාගේ ගෞරවය පල කිරීමට මෙය අවස්ථාවකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=aa1105015</link>
    <topic>නව විශ්‍රාම වැටුපට එරෙහිව බොරු බිය මවනු එපා</topic>
    <author/>
    <content>- කම්කරු ඇමැතිවැඩ කරන ජනතාව ගේ ඊ.පී.එෆ්. හා ඊ.ටී.එෆ්. පාරිතෝෂිත කිසිදු අඩුවකින් තොරව ලබා ගැනීමට පහසුකම් සලසා දී ඇති බවත්, නව විශ්‍රාම වැටුප් යෝජනා ක්‍රමයෙන් එකී අරමුදල්වලට හානියක් ඇති නොවන බවත් කම්කරු ඇමැති ගාමිණී ලොකුගේ මහතා අවධාරණය කරයි. ”ආණ්ඩුව අර්ථ සාධක අරමුදලින් මුදල් ගන්නවා.අර්ථ සාධකේ අහිමි කරන්න යනවා” යැයි කියමින් මෙයට විරෝධය පළ කරන පිරිස් සිටින බැව් පෙන්වා දුන් ඇමැතිවරයා; ඒ පිළිබඳව අනියත බියක් ඇති කැර ගත යුතු නැති බවත් පෙන්වා දුන්නේය. මුළින්ම අර්ථ සාධක අරමුදල පිහිටුවන විටත් මෙවැනි විරෝධතා මතු වුණා.නමුත් ප්‍රතිලාභ ලැබෙන විට විරුද්ධ වුණ අයත් හොඳ කිව්වා. ඊ.ටී.එෆ්. අරමුදල රුපියල් බිලියන 1000 ඉක්මවා තිබෙනවා. ඊ.ටී.එෆ්. අරමුදලත් ශක්තිමත්. නව විශ්‍රාම වැටුපත් අවුරුදු 10 ක් යන විට විශ්‍රාමිකයන්ට ප්‍රයෝජනවත් වේවි යැයිද හෙතෙම කීය. ”ජනාධිපතිතුමාගේ ප්‍රධානත්වයෙන් වෘත්තීය සමිති අතර නව විශුාම වැටුප් ක්‍රමය පිළිබඳව සාකච්ඡා සිදු කළා. බොහෝම වෘත්තීය සමිති මෙය හොඳ දෙයක් ලෙස ඇගයීමට ලක් කළා. ගැටලුකාරී හා ප්‍රශ්නකාරී තැන් සංශෝධනය කරනවා.” යැයිද ඇමැතිවරයා පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=aa1105017</link>
    <topic>දරුස්මාන් කමිටුව මොන “විද්වත්ද?” එය රූකඩ කමිටුවක්</topic>
    <author/>
    <content>ශ්‍රීලනිප ජ්‍යෙෂ්ඨයෝ කියතිශ්‍රී ලංකාවට එරෙහි දේශීය හා විදේශීය කුමන්ත්‍රණවලට නතු වෙමින් ජගත් මහ ලේකම්වරයා විසින් ඔහුට උපදෙස් ලබා දීමට පත්කරන ලද කමිටුවේ දරුස්මාන් වාර්තාව ත්‍රස්තවාදීන්ට පණ දීමේ උත්සාහයක් යැයි ශ්‍රී ලංකා නිදහස් පක්ෂයේ නායකයෝ පෙන්වා දෙති.මහවැලි කේන්ද්‍රයේදී ඉකුත්දා පැවැති මාධ්‍ය හමුවකදී දරුස්මාන් වාර්තාව සම්බන්ධයෙන් ශ්‍රී ලංකා නිදහස් පක්ෂයේ මතය පළ කරමින් අදහස් දැක්වූ ශ්‍රීලනිප ජ්‍යෙෂ්ඨ උප සභාපතිවරයකු වන වාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා මහතා පෙන්වා දුන්නේ පදනම් විරහිත කරුණු සහිත මේ වාර්තාව මඟින් ශ්‍රී ලංකාව අසහනකාරී තත්ත්වයකට පත් කිරීමට කුමන්ත්‍රණකාරීන් උත්සාහ දරණ බවයි.කෙසේ නමුත් මෙම වාර්තාව සම්පූර්ණයෙන් ප්‍රතික්ෂේප කිරීමෙන් නොනැවතී අන්තර්ජාතික වශයෙන් කරුණු කියා සිටීමට රාජ්‍ය තාන්ත්‍රික මට්ටමින් ක්‍රියා කරන බවද ඇමැතිවරයා කීය. ශ්‍රී ලංකා නිදහස් පක්ෂයේ උප සභාපති ජගත් මුල්‍ය සබඳතා ජ්‍යෙෂ්ඨ ඇමැති ආචාර්ය සරත් අමුණුගම මහතා එක්සත් ජාතීන්ගේ මහ ලේකම්වරයාට දරුස්මාන් කමිටුව පත් කිරීමට හා වාර්තාවක් ලබා ගැනීමට පිළිගත් කිසිම ආයතනයක් හෝ එ.ජා. සංවිධානය හෝ වෙතින් ඉල්ලීමක් කර තිබුණේ නැතැයි ද මෙය ඒක පාර්ශවීය වාර්තාවක් බවද පැවසීය.එක්සත් ජනතා නිදහස් සන්ධානයේ මහලේකම් ඛනිජ තෙල්, කර්මාන්ත ඇමැති සුසිල් ප්‍රේමජයන්ත මහතා, මෙම වාර්තාව මතභේදයට තුඩු දෙන්නක්. ශ්‍රී.ල.නි.ප ය හැටියට ඒ වාර්තාව එකහෙළාම ප්‍රතික්ෂේප කර සිටිනවා. මෙවැනි වාර්තාවක් අපේ ගම්වල මරණාධාර සමිතියකින්වත් නිකුත් කරන්නේ නැහැ. මෙය සම්පූර්ණයෙන්ම ජනාධිපතිතුමා ඉලක්ක කරගෙන නිකුත් කරන ලද වාර්තාවක් යයිද ඇමැතිවරයා කීය.ශ්‍රී ලංකා නිදහස් පක්ෂයේ භාණ්ඩාගාරික යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා අදහස් පළ කරමින්; මෙවැනි වාර්තා ත්‍රස්තවාදී ප්‍රශ්නයට මුහුණ දෙන සෙසු රටවලට ද ප්‍රශ්න ඇති කිරීමට හේතු විය හැකිය. ඒ නිසා මේ සිද්ධියේ බැරෑරුම්කම අප දකිනවා. මේ ප්‍රශ්නය එ.ජා. සංවිධානයේ මහ ලේකම්වරයා හෝ එම සංවිධානය සමඟ ජනාධිපතිතුමා හෝ රජය අතර ප්‍රශ්නයක් ලෙස ලඝු නොකළ යුතුය. මේ ප්‍රශ්නයේදී රටක් වශයෙන් අප සියලු දෙනා එකතු වී ක්‍රියා කළ යුතු අවස්ථාවක් ලෙස සිතන්න යයිද ඇමැතිවරයා පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=aa11050111</link>
    <topic>සියලු භේද ඉවතට-එකමුතුකම පෙරට එක් අරමුණකට මුළු රටම එක්වෙයි</topic>
    <author>සුනිල් දයා අල්විස්</author>
    <content>සුනිල් දයා අල්විස්ලෝක කම්කරු දිනය සමරන අද දවස ශ්‍රී ලාංකේය මුළු මහත් ජනතාවගේ එකමුතුව, ශක්තිය හා දේශප්‍රේමය සහ අභිමානය ලොවටම විදහා පෙන්වන ඓතිහාසික අවස්ථාවක් වනු ඇතැයි දේශපාලන නිරීක්ෂකයෝ විශ්වාසය පළකරති. මෑත ඉතිහාසයේ එක් අරමුණක් වෙනුවෙන් එක් පෙරමුණක් වටා එක් රැස්වූ දැවැන්තම හා පුළුල්තම ජන සහභාගීත්වය ලෙසින් මේ අවස්ථාව ශ්‍රී ලංකාවේ දේශපාලන වාර්තා අතරට එක්වනු ඇති බවත් පැවසෙයි.”උපන් බිමට දා බිඳුවක් – රට සුරකින ජන පවුරක්” යන තේමාව යටතේ පැවැත්වෙන මේ මැයි දිනයේ දී සමස්ත ශ්‍රී ලාංකේය වැඩ කරන ජනතාව ශ්‍රී ලංකාවට එරෙහි සියලු ආකාරයේ දුෂ්ට කුමන්ත්‍රණවලට එරෙහිව තම ජනබලය ලොවටම ප්‍රදර්ශනය කිරීමට නියමිතය. බෑන් කී මූන් විසින් පත් කරන ලද නීත්‍යානුකූල නොවන කමිටුවේ දරුස්මාන් වාර්තාවට එරෙහිව සමස්ත ලෝකයටම ශ්‍රී ලංකාවේ ප්‍රබල ජනමතය පිළිබිඹු වන අවස්ථාවක් ලෙසින් ද මෙය සැලකෙයි.මහින්ද රාජපක්ෂ ජනාධිපතිතුමා සහ එක්සත් ජනතා නිදහස් සන්ධානයේ මූලිකත්වයෙන් පැවැත්වෙන මැයි දින පෙළපාළියට හා රැළියට ඉතිහාසයේ අන් කවරදාවත් නොදුටු ආකාරයේ අති දැවැන්ත ජන සහභාගීත්වයක් ලැබෙනු ඇති බවද දේශපාලන නිරීක්ෂකයෝ පවසති.මේ මැයි දින සමරුව වෙනත් දේශපාලන පක්ෂ, වෘත්තීය සමිති, බහුජන සංවිධාන, කාන්තා හා ශිෂ්‍ය සංවිධාන ද රටේ සෑම ප්‍රදේශයකින්ම පැමිණෙන ලක්ෂ සංඛ්‍යාත ජන සහභාගීත්වයකින් යුතු වනු ඇතැයි ද සඳහන් ය. රටට ආදරය කරන අති දැවැන්තම මහජන එක්සත් පෙරමුණ මෙවර මැයි දිනයේදී ගොඩනැඟෙනු ඇති බවත් එය ශ්‍රී ලංකාවට එරෙහි බලවේග දුර්මුඛ කරවන ප්‍රබලතම ජාතික සමඟි සන්ධානය ලෙස පෙනී සිටිනු ඇති බවත් දේශපාලන නිරීක්ෂකයෝ පෙන්වා දෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=aa1105018</link>
    <topic>චැනල් 4 මඩ වීඩියෝව හතර බීරි බොරුවක්</topic>
    <author/>
    <content>චැනල් 4 රූපවාහිනිය 2011 අප්‍රේල් 18 වැනි දින විකාශය කළ ශ්‍රී ලංකාවට එරෙහි වීඩියෝ දර්ශනවල දැක්වෙන තොරතුරු පිළිබඳ කිසිදු තර්කාන්විත බවක් හෝ පිළිගත හැකි පදනමක් හෝ නැති බව දේශපාලන විශ්ලේෂකයෝ පෙන්වා දෙති.එම වාර්තා වැඩසටහන සමඟ පෙන්වන ලද එක්සත් ජාතීන්ගේ සංවිධානයේ හිටපු ශ්‍රී ලංකා ප්‍රකාශක ගෝර්ඩන් වෙයිස් මහතාගේ සම්මුඛ සාකච්ඡාව එක්සත් ජාතීන්ගේ සංවිධානය විසින්ම ප්‍රතික්ෂේප කර තිබේ. ඔහු ශ්‍රී ලංකාවේ සේවය කරන කාලයේදී සහ මානුෂික මෙහෙයුම පවතින කාලයේ ප්‍රකාශ නොකළ කරුණු දරුස්මාන් වාර්තාව නිල වශයෙන් එළි දැක්වීමටත් පෙර ප්‍රකාශ කිරීමෙන් අදහස් වන්නේ ඔහු අන්තගාමී  ආකාරයෙන් එම වාර්තාවට සහය දීමක් බවද දේශපාලන විශ්ලේෂකයෝ කියති.මේ අතර චැනල් 4 ආයතනය විසින් සංස්කරණය කර විකාශනය කරන ලද ප්‍රවෘත්ති වාර්තාවේ දර්ශන පෙළ ගස්වා ඇති ආකාරය පිළිබඳව ද ඔවුහු සැක පහළ කරති. දස දහස් සංඛ්‍යාත වැසියන් මියගිය බවත්, සරණාගතයන්ගෙන් සියයට 40ට පමණ සිදුවූයේ කුමක්ද යන්න ගැටලුවක් බවත් වාර්තා වැඩසටහනින් කියවුණ ද එම සංඛ්‍යා ලේඛන සපයාගත් ආකාරය ඔවුන් හෙළිදරව් කරන්නේ නැත.මේ වාර්තා වැඩසටහන සංස්කරණය කරන අවස්ථාවේ නිරූපණ ශිල්පීන් යොදාගෙන ඇති බවද දැකිය හැකිය. එසේම ශබ්ද සම්මිශ්‍රණය කිරීමේ දී හැඬුම් ශබ්ද යොදා ගැනීමට ද ඔවුන් උත්සාහ දරා තිබේ. වසර දෙකකට පසු උතුරුකරය ලෙස ඔවුන් පෙන්වන දර්ශන ඔවුන්ගේ කථනය සමඟ එකඟ නොවන බව ඉතා පැහැදිලිය. පෙළ ගැසී රූපගත කිරීම් දෙස බලා සිටිනු දැකිය හැකි වේ. කිසිදු අවස්ථාවක ත්‍රස්තවාදීන්ගේ ප්‍රහාර හෝ එයින් සිදුවූ හානි පිළිබඳ සඳහන් නොකරන චැනල් 4 වාර්තා වැඩසටහන, එල්.ටී.ටී.ඊ.ය මඟින් කරන ලද හානි ද මෙරට හමුදාවේ ගිණුමට එක් කිරීමට උත්සාහ දරනු පෙනේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=aa1105016</link>
    <topic>මැයි දිනයේ දී... මහජනතාවගේ හා පරිසරයේ ආරක්ෂාවට පොලීසියෙන් දෙවැදෑරුම් වැඩ පිළිවෙළක්</topic>
    <author>දයා ඩී. ෆොන්සේකා</author>
    <content>දයා ඩී. ෆොන්සේකාමෙවර මැයි දින පෙළපාළි හා රැස්වීම් සඳහා පිට පළාත්වලින් කොළඹට ඇදී එන මහජනතාවගේ් ආරක්‍ෂාව සඳහා පොලිසිය දැඩි ආරක්‍ෂක වැඩ පිළිවෙළක් ක්‍රියාත්මක කරන බවත් විශේෂ රථවාහන සැලැස්මක් ද ක්‍රියාත්මක කොට ඇති බවත් පොලිස්පති ආචාර්ය මහින්ද බාලසූරිය මහතා පවසයි.මේ අතර මැයි දින පෙළපාළි හා රැස්වීම් පැවැත්වෙන ප්‍රදේශවල පොලිස් පරිසර ආරක්‍ෂණ ඒකකය මඟින් පරිසර ආරක්‍ෂණ වැඩ පිළිවෙළක් ද ක්‍රියාත්මක කරයි. , තැන තැන කසළ දමා පරිසරය අපවිත්‍ර නොකරන ලෙසත් රැස්වීම් හා පෙළපාළි සඳහා පැමිණෙන මහජනතාවගෙන් පොලිස්පති තුමා ඉල්ලා සිටියි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=aa1105019</link>
    <topic>‘වරායේ ගල ගල් පැළෙන මුසාවක්’</topic>
    <author>සුභාෂිණී ජයරත්න</author>
    <content>සුභාෂිණී ජයරත්නඅභිනවයෙන් ඉදිකළ මාගම්පුර මහින්ද රාජපක්ෂ අන්තර්ජාතික වරායට මීටර් 269ක් දිග, බහාළුම් 2850ක් සහිත සුවිශාල නෞකාව ඇතුළු කිරීමත් සමඟ වරායේ විශාල කළු ගලක් ඇති බවත් ඒ නිසා නැව් ගෙන ඒමට නොහැකි බවත් කියූ එ.ජා.ප. පාර්ලිමේන්තු මන්ත්‍රී හරීන් ප්‍රනාන්දු මහතාගේ ගල්පැළෙන බොරුවට ඇස් පනාපිටම පිළිතුරු ලැබී ඇතැයි වරාය හා මහාමාර්ග නියෝජ්‍ය ඇමැති රෝහිත අබේගුණවර්ධන මහතා පවසයි.සුවිශාල නෞකාවක් වන සිංගප්පූරුවේ ලියාපදිංචි Wang hai 502 බහළුම් නෞකාව පසුගියදා මාගම්පුර වරාය වෙත සේන්දු වූ අතර අද එවැනි තවත් නැවක් එම වරායට සේන්දු වීමට නියමිතය.නියෝජ්‍ය ඇමැතිවරයා වැඩි දුරටත් ප්‍රකාශ කර සිටියේ; හම්බන්තොට වරායේ පළමු අදියර සඳහා ඇමෙරිකන් ඩොලර් මිලියන 360ක් වැයවී ඇති අතර වරායට සමගාමීව නිෂ්පාදනයන් ආරම්භ කිරීමට විදෙස් ආයෝජකයන් 27 දෙනෙක් ඇමෙරිකන් ඩොලර් බිලියනයක් පමණ ආයෝජනය කිරීමට සූදානම් වී සිටින බවය. කළු ගලක් සහිත වරායක් නම් වරාය සැදීමට යන වියදමටත් වඩා වැඩි මුදලක් ආයෝජනය කිරීමට කිසිම හේතුවක් නැතැයි ද ඔහු පැවැසීය. මේ වන විට ලොව අන්තර්ජාතික වරායන්ට සමාන ලෙස හම්බන්තොට වරායේ පළමු අදියරේ වැඩ කටයුතු අවසන් කෙරමින් පවතින අතර නොබෝ දිනකින් කොළඹ වරාය මෙන් මාගම්පුර මහින්ද රාජපක්ෂ වරාය ද අන්තර්ජාතික නාවික ක්ෂේත්‍රයට එක්වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=aa11050110</link>
    <topic>‘බරවා’ අඩුම රට ශ්‍රී ලංකාව</topic>
    <author>සාගරිකා දිසානායක</author>
    <content>සාගරිකා දිසානායකආසියාවේ බරවා රෝගය ප්‍රථමයෙන්ම අවම කරගත් රට වශයෙන් ශ්‍රී ලංකාව ලෝක සෞඛ්‍ය සංවිධානයේ අවධානයට පාත්‍ර වී තිබේ. ඒ සඳහා විශේෂ සහතිකයක් පිරිනැමීමට ලෝක සෞඛ්‍ය සංවිධානය තීරණය කොට ඇත.ඒ සඳහා ශ්‍රී ලංකාවේ බරවා රෝගය පිළිබඳ සැබෑ තත්ත්වය සමීක්ෂණය කොට වාර්තා කිරීමට ලෝකයේ විවිධ රටවල වෛද්‍ය වෘත්තිකයන් ගෙන් සමන්විත කණ්ඩායමක් පසුගියදා ශ්‍රී ලංකාවට පැමිණියහ. බරවා රෝගය වඩාත් පැතිරුණු වත්තල, ජාඇල සහ දෙහිවල වැනි වෙරළබඩ ප්‍රදේශ කිහිපයක් මෙම සමීක්ෂණය සඳහා යොදා ගත් අතර දැනට එම ප්‍රදේශවල බරවා මදුරුවන් හෝ බරවා රෝගීන් පිළිබඳ වාර්තා වී නොමැත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=aa110501_1</link>
    <topic>වැඩිහිටියන් බවට පත්වන දරුවන් කුඩා කල සිටම රටට ආදරය කළ යුතුයි</topic>
    <author>සුනිල් දයා අල්විස්</author>
    <content>- ජනපතිසුනිල් දයා අල්විස්රටට ආදරය කරන අය මිස රටට ද්‍රෝහි වන අය ලෙස හෝ රට පාවා දෙන අය ලෙස කටයුතු නොකරන්නට මේ රටේ වැඩිහිටියන් බවට පත්වන දරුවන් සිසු අවදියේ සිටම ක්‍රියා කළ යුතු යයි මහින්ද රාජපක්ෂ ජනාධිපතිතුමා අරලියගහ මන්දිරයේ දී ඊයේ පැවැති ශිෂ්‍යත්ව පිරිනැමීමේ උත්සවයේදී පැවසීය.2010 වසරේ 5 වසර ශිෂ්‍යත්ව විභාගය සමත් සේවා නියුක්තිකයන්ගේ භාර අරමුදල් මණ්ඩලයේ සාමාජිකයන්ගේ දරුවන්ට ශිෂ්‍යත්ව පිරිනැමීම සඳහා මේ උත්සවය පැවැත්විණි.මේ සඳහා සිසු දරු දැරියන් 5000 ක් සුදුසුකම් ලබා ඇති අතර ඊයේ පැවැති උත්සවයේදී ජනාධිපතිතුමා අතින් සිසු සිසුවියෝ 400 ක් ශිෂ්‍යත්ව ලබා ගත්හ. රට ත්‍රස්තවාදයෙන් මුදාගෙන බෙදා වෙන්කර තිබුණ රට එක්සත් කරගෙන මුළු රටේ සාමය අද තහවුරු කර තිබෙනවා. යයි ද පැවසූ මහින්ද රාජපක්ෂ ජනාධිපතිතුමා ජනතාව බියෙන් සැකයෙන් ජීවත් වූ යුගය අවසන් කර ඇතැයි ද කීය.ජනාධිපතිතුමා වැඩිදුරටත් මෙසේ ද කීය.මේ ශිෂ්‍යත්ව ප්‍රදානයට 2010 වසරේ 5 ශිෂ්‍යත්වයෙන් වැඩිම ලකුණු ලබාගත් දරුවන් තෝරාගෙන තිබෙනවා. මේ සියලු දෙනාට මම සුබ පතනවා. මෙවැනි උත්සවයකට ශිෂ්‍යත්ව ප්‍රදානය කොට ගෞරව දක්වන්නේ මේ දරුවන් දිරිගැන්වීමටයි. අනාගත පරපුර වෙනුවෙන් ඉදිරියට යාමට ධෛර්යමත් කිරීමටයි.සේවා නියුක්තිකයන් ලෙස දෙමවුපියන්ගේ ශ්‍රමයට සැලකීමෙන් ඔබට ලැබෙන මේ ශිෂ්‍යත්වයේ වටිනාකමක් තිබෙනවා. ඒ නිසා ඔබ ඔබේ දෙමවුපියන්ට මේ ගෞරවය ලබාදිය යුතුය.මේ මාතෘභූමියට ඔබ ආදරය කරන දරුවන් විය යුතුය. මේ රටේ සිංහල, දෙමළ හා මුස්ලිම් ඇතුළු ජාතීන් ජීවත් වෙනවා. මේ රට අප සියලු දෙනාගේ රටයි. භාෂාව ආගම කුමක් වුව ද මේ රට අප සියලු දෙනාගේම රට නිසා රටට ආදරය කරනවා විනා රට පාවා නොදෙන්නට ඉටා ගත යුතුයි.පොත පතේ දැනුම පමණක් නොව ක්‍රීඩාවලට සංගීතයට, නැටුමට, සාහිත්‍යයට හා කලාවට යොමු වී හැකියාවන් දියුණු කර ගන්නටත් තොරතුරු තාක්ෂණය මෙන් ම ඉංග්‍රීසි භාෂාව ද ප්‍රගුණ කරන්නටත් ක්‍රියා කළ යුතු යයි ද ජනාධිපතිතුමා පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=aa110501_2</link>
    <topic>වැස්සෙන් - නායයෑම්වලින් තිදෙනෙක් මරුට</topic>
    <author>නිහාල් පී. අබේසිංහ</author>
    <content>17000 ක් අවතැන්නිහාල් පී. අබේසිංහපසුගිය දිනවල පැවැති දරුණු වැසි සහිත කාලගුණය නිසා තිදෙනෙක් මරු මුවට පත්වී 17000 ක් දෙනා අවතැන් වී ඇතැයි ජාතික ආපදා, කළමනාකරණ මධ්‍යස්ථානය පවසයි.රත්නපුර දිස්ත්‍රික්කයේ මෙම මරණ සිදුවී ඇති බව ද මධ්‍යස්ථානය පෙන්වා දෙයි. ඇලපාත ප්‍රාදේශීය ලේකම් බල ප්‍රදේශයේ 12500 ක් පමණ දෙනා ආරක්ෂිත ස්ථානවලට ගොස් ඇතැයි ආපදා කළමනාකරණ මධ්‍යස්ථානය කියයි. ඇලපාත එක් මරණයක් ද පැල්මඩුල්ලේ එක් මරණයක් ද රත්නපුර එක් මරණයක් ද සිදුවී තිබේ.මේ අතර ඉදිරි දිනවලත් බස්නාහිර, ඌව, මධ්‍යම පළාත්වල සවස් වරුවේ ගිගුරුම් සහිත වැසි ඇතිවිය හැකි බව කාලගුණ විද්‍යා දෙපාර්තමේන්තුව පවසයි.ඉදිරියේදී අධික වර්ෂාව ඇති වුවහොත් නායයෑම් සිදුවීමේ අවධානයක් පවතින බව ජාතික ගොඩනැගිලි පර්යේෂණ සංවිධාන පවසයි. විශේෂයෙන් ඌව, මධ්‍යම, සබරගමුව, පළාත්වල මේ අවදානම වැඩි බව ද පැවසේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=ab1105017</link>
    <topic>දරුස්මාන් කමිටු වාර්තාව එළි දැක්වීම එ. ජා. සංවිධානයේ මූලධර්ම උල්ලංඝනය කිරීමක්</topic>
    <author>සාකච්ඡා කෙළේ සුභාෂිණි ජයරත්න</author>
    <content>කොළඹ විශ්ව විද්‍යාලයේ දේශපාලන විද්‍යාව හා රාජ්‍ය ප්‍රතිපත්ති අධ්‍යයන අංශයේ ජ්‍යෙෂ්ඨ කථිකාචාර්ය ධම්ම දිසානායකමතභේදාත්මක දරුස්මාන් කමිටු වාර්තාවෙන් යුද සමයේ අවසන් භාගයේදී අතිශය දරුණු අපරාධ සිදු කළා යැයි චෝදනා පත්‍රයක් රජයට එල්ල කිරීමට දැරූ උත්සාහය ටිකෙන් ටික පුස්සක් බවට පත් වෙමින් තිබේ. මේ ගැන අද කතා කරන්නේ ජ්‍යෙෂ්ඨ කථිකාචාර්ය ධම්ම දිසානායක මහතා යි.* වර්තමානයේ අපේ රටට බලවත්ම චෝදනාවක් එල්ල වී තිබෙනවා. ඒ යුද සමයේ මානව හිමිකම් කඩ කළැයි කියන චෝදනාවයි. එක්සත් ජාතීන්ගේ සංවිධානයෙන් එල්ල කැරෙන මේ චෝදනා පිළිබඳව සඳහනක් කළොත්...?එක්සත් ජාතීන්ගේ සංවිධානයේ මහලේකම්ගේ පෞද්ගලික උපදේශක මණ්ඩලය වාර්තා කර තිබෙන වාර්තාවේ වැඩිපුරම වාර්තා කර තියෙන්නේ යුද කාලයේ අවසානයේ දරුණු ගණයේ මානව අපරාධ සිදුවූ බව. මෙය මානව හිමිකම් කියන කාරණයට වඩා බරපතළයි. සිවිල් ජනතාව යටත් වූවන් ඝාතනය කරාය, යටත් වූවන්ට හා රැඳවියන්ට දරුණු ගණයේ වද දුන්නා ය, සහන කඳවුරුවල පහසුකම් නොතිබුණා ය යනාදි වශයෙන් විශාල චෝදනා මේ අය එල්ල කරනවා. මේ වාර්තාවේ ප්‍රධානම චෝදනාව යුද්ධය අවසානයේ අති දරුණු ගණයේ මානව අපරාධ ශ්‍රී ලංකා රාජ්‍යය සිදු කළා ය යන කාරණය.මේ චෝදනා එල්ල කිරීමේදී ඔවුන් පෙන්වනවා ප්‍රධාන වශයෙන් අසමානව අවධානය යොමු කිරීමේ ගුණයක්. ඇමෙරිකාවට යුරෝපා සංගමයට හිතවත්, ඔවුන්ට හසුරුවා ගත හැකි එමෙන්ම ඔවුන්ගේ ලෝක දේශපාලනයට උදව් කරන රටවල සිදුවන මානව අපරාධ ගැන එ. ජා. සංවිධානය හෝ එහි මැර රාජ්‍යයන් සමූහය අවධානය යොමු කරන්නෙ නැහැ. එම මැර රාජ්‍ය සමූහයට හසුරුවන්න බැරි රටවල්, ස්වාධිපත්‍යයක් සහිත රටවල් වලට එරෙහිවයි ඒ අය සිය බලය යොදන්නේ. මේ මානව අපරාධ පිළිබඳ චෝදනාව හුදු සාමය හා සමානාත්මතාවය මත පිහිටා කරන චෝදනාවක් නොව ඊට වෙනස්ම යුරෝපීය සංගමය, ඇමෙරිකා එක්සත් ජනපදය ආදි රටවල පටු න්‍යාය පත්‍රය ක්‍රියාත්මක කිරීමට යොදා ගන්නා දේශපාලන උපක්‍රමයක්. මේ නිසා මේ චෝදනා ගැන කතා කිරීමට වඩා අපි ඒ වටා ඇති එයට පසුබිම් වූ කාරණා කතා කළ යුතුයි.* මතභේදාත්මක දරුස්මාන් කමිටු වාර්තාවට ශ්‍රී ලංකා රජය පිළිතුරු දීම අත්‍යවශ්‍යය ද? දිය යුතු නම් එය කළ හැක්කේ කෙසේ ද?මගේ අදහස මේ වාර්තාව එක්සත් ජාතීන්ගේ සංවිධානයේ මහලේකම්ට කවර හෝ වගන්තියකින් ලබාදුන් බලයකින් ලියවුණක් නොවන බවයි. මෙය ඔහුගේ පෞද්ගලික දැනගැනීම පිණිස ඔහු විසින් පත්කළ පුද්ගලයන් විසින් තමන්ට ඉදිරිපත් කරන ලද වාර්තාවක්. මෙවැනි ලියවිල්ලක් වාර්තාවක් අනුසාරයෙන් එළියට ගෙනැවිත් තිබෙන මහලේකම් වරයා එ. ජා. සංවිධානයේ සියලු මූලධර්ම උල්ලංඝනය කරනවා.මෙය එ. ජා. සංවිධානයේ ප්‍රඥප්තියටම පටහැනියි. අනිත් කරුණ මෙවැනි ලියවිල්ලකට විධිමත් රාජ්‍යයක් පිළිතුරු නොදිය යුතුයි. මෙය බාර ගැනීමට වත් අවශ්‍ය නැහැ. මෙවැනි දෙයකට පිළිතුරු දීමෙන් වන්නේ අනවශ්‍ය තර්කානුකූල බවක් ගොඩනැඟීම යි.* නමුත් අපි ප්‍රතිචාර දැක්විය යුතුයි නේද?ඔව් අපි එයට ප්‍රතිචාර දැක්විය යුතුයි. ප්‍රතිචාර දැක්විය යුත්තේ එවැනි වාර්තාවක් ඉදිරිපත් කළේ ඇයි ද යන්න පිළිබඳවයි. එමෙන්ම එ. ජා. සංවිධානය මෙරට ගැන සමාජ අවබෝධයක් නැතුව කටයුතු කර ඇති ආකාරය ගැන අපි ලෝකයට පහදා දිය යුතුයි. අනිත් පැත්තෙන් එ. ජා. සංවිධානයේ දෙබිඩි ප්‍රතිපත්තිය අපි ලොවට පහදා දිය යුතුයි. එසේම එ. ජා. සංවිධානයේ ලේකම්වරයාගේ මේ ලියවිල්ල සකස් කළ අය හා ඔවුන්ට මේ වන විට ලැබී ඇති මුදල් සම්භාරය හෙළිදරව් කරමින් සන්දර්භ ගතකළ හැකියි. නමුත් මෙහි ඇති චෝදනාවලට පිළිතුර නොදිය යුතුයි.* දරුස්මාන් වාර්තාව පිටුපස ඇති අදිසි හස්තය කුමක් ද? මෙය පෞද්ගලික පළි ගැනීමක් ද?මෙය පෞද්ගලික පළි ගැනීමක් නොවේ. එක්සත් ජාතීන්ගේ සංවිධානය පසුගිය කාලයේ ලංකාවේ ප්‍රශ්න ගැන ක්‍රියා කළ හැටි අපි දැක්කා. එල්ටීටීඊය දරුණු ම්ලේච්ඡ අපරාධ සිදු කරද්දි, ලෝක පරිමාණයෙන් මහ අපරාධ සිදු කරද්දි ඊට විරුද්ධව කිසිම ක්‍රියාමාර්ගයක් එ. ජා. සංවිධානය ගත්තේ නැහැ. එපමණක් නොව ලෝකය පුරා ත්‍රස්තවාදයට එරෙහිව මහ ජනමතයක් ගොඩ නැඟී තිබියදී එ. ජා. සංවිධානය පවා අල්කයිඩා සංවිධානයට යුද ප්‍රකාශ කර තිබෙන මොහොතක මේ රටේ ලොව අංක එකේ ත්‍රස්තවාදී සංවිධානය ක්‍රියාත්මක වුණත් එයට එරෙහිව කටයුතු කළේ නැහැ. ඒ වෙනුවට ඔවුන්ගේ කොළඹ කාර්යාලයේ මාධ්‍ය ප්‍රකාශකයෝ උත්සාහ කළේ එල්ටීටීඊ හිතවාදී ආකාරයට ශ්‍රී ලංකා රජය අපහසුතාවට පත්වන ආකාරයට ලෝක ජනමතයක් ගොඩනඟන්න. එල්ටීටීඊය ගැන එ. ජා. සංවිධානය ක්‍රියාකර ඇත්තේ මේ පදනමේ පිහිටායි.* ඔවුන් එසේ කළේ ඇයි?එයට එක හේතුවක් තමයි එක්සත් ජාතීන්ගේ සංවිධානය මෙහෙයවන ඇමෙරිකා එක්සත් ජනපදයේ උවමනාව. අනිත් පැත්තෙන් එක්සත් ජාතීන්ගේ සංවිධානය මෙහෙයවන යුරෝපා සංවිධානයේ රටවල උවමනාව. මේ මැර රාජ්‍යවල උවමනාවක් තිබුණා ආසියාවේ දේශපාලනයට හෝ ආසියාතික කලාපයට මැදිහත් වීමේ භූමියක් ලෙස ලංකාව භාවිත කරන්න. මෙසේ භාවිත කිරීමේදී ඊට අදාළ පරිසරය සදන බලවේගයක් ලෙස එල්ටීටීඊය උපායිකව භාවිත කරන්න. මේ නිසා ඔවුන් එල්ටීටීඊයට හිතවාදී බව ප්‍රකාශ කළා. මෙය දෙමළ ජනතාව වරදවා තේරුම් ගත්තා. ඒ අය හිතුවා දෙමළ අපිට දක්වන හිතවත් කමක් කියලා. මේ අය එල්ටීටීඊයට හිතවත්කම පෙන්වූවේ එල්ටීටීඊය හරහා මූලික පසුබිම හදා ගන්න.අනෙක් පැත්තෙන් ගතහොත් මේ සියල්ල මැද අපේ රාජ්‍ය නායකත්වය අභ්‍යන්තරික ක්‍රියාමාර්ගවලදී ශක්තිමත් ජාතික ස්ථාවරයක පෙනී සිටියා. ලෝකයේ රටවලට අවනත නොවී ත්‍රස්තවාදය මුලිනුපුටා දැමීමේ ක්‍රියාවලිය, රාජ්‍ය තාන්ත්‍රික සම්බන්ධතා, ආර්ථික ක්‍රියාවලිය ආදි මේ ක්‍රියාවන් පිළිබඳව නොසැලෙන රාජ්‍ය නායකත්වයක් තමයි 2005 න් පසුව නිර්මාණය වුණේ. මේ සියල්ලම ගත් විට බෑන් කී මූන්ට ලංකාව ගැන පෞද්ගලික ප්‍රශ්නයක් නැහැ. බෑන් කී මූන් වනාහි ඉහත සියලු දෙයෙහිම ශබ්ද විකාශන යන්ත්‍රයක් පමණයි. මෙය හරියට මුහුදේ ගිලී තිබෙන අයිස් කන්දක් වගේ.* ඔහු තමන්ගේ ජනපි‍්‍රයත්වය, ධූර කාලය සම්බන්ධයෙන් කළ දෙයක් බව බොහෝ අය පවසනවා...?ඔව්. බොහෝ දෙනා දන්නා පරිදි ඔහු ජනපි‍්‍රයත්වයක් අපේක්ෂා කරනවා. විශේෂයෙන් දෙවන වර ධුර කාලය සඳහා. මෙයට වරදක් කියන්න බැහැ. නමුත් මෙය වඩා වැදගත් කරුණක් නොවේ. වැදගත් වන්නේ ලෝක මැර දේශපාලන ප්‍රකාශකයා ලෙස ඔහු කළ සේවයයි.* මේ ප්‍රශ්නයේදී චීනයේ හා රුසියාවේ ස්ථාවරය පැහැදිලි කළොත්...?චීනය හා රුසියාව මේ මොහොත වන විටත් එයට විරුද්ධයි. රුසියාවේ හා චීනයේ පමණක් නොව ලෝකයේ හැම රටකම මේ ක්‍රියාවලියට එරෙහි වෙනවා. එයට හේතුව මෙය ලංකාවට පමණක් අදාළ ප්‍රශ්නයක් නොවන නිසා. 1945 ලෝක යුද්ධයෙන් පස්සේ එක්සත් ජාතීන්ගේ සංවිධානය පිහිටුවා ගත්තේ සාමය, සහෝදරත්වය මෙන්ම සංවර්ධනය උදෙසා. එවිට මහලේකම්වරයා හා එක්සත් ජාතීන්ගේ සංවිධානය මෙහෙයවන මේ මැර රාජ්‍යය සමූහය මේ කරන්නේ එක්සත් ජාතීන්ගේ සංවිධානය විනාශ කිරීමක්. මෙය සාමූහික සංවිධානයක් ලෙස පටන් ගත්තා. ඒ පටන් ගැනීම හැමෝටම සහනයක් වුණා.අද එය රටවල් කිහිපයක බළල් අතක් පමණයි. මෙයින් පෙනෙන්නේ තව දුරටත් මෙම ක්‍රියාවලිය ඉදිරියට යන බවයි, එම නිසා ලෝක ජනමතයක් නිර්මාණය කළ යුතු මේ නොපනත්කම් හෙළි කිරීමට. මෙය අපි සමාජයට පැහැදිලි කළ යුතුයි. අනෙක් කරුණ එක්සත් ජාතීන්ගේ සංවිධානයත්, එහි මැර රාජ්‍යයන් ක්‍රියා කරන්නේ එහි ආචාරධර්ම හා මූලධර්ම වලින් පිට පැන. මේ මැර රාජ්‍යයන් ලෝකයට පණිවිඩයක් දෙනවා. එය භයානකයි. එක්සත් ජාතීන්ගේ සංවිධානය භෞතිකව කරදර කරන්නේ න්‍යෂ්ටික අවි නැති රටවලට. රාජ්‍යයකට තියෙන සුජාතභාවය මුළුමනින්ම උල්ලංඝනය කරන සංවිධානයක් බවට මෙය පත් වෙලා.එක්සත් ජාතීන්ගේ සංවිධානයේ එක් මූලධර්මයක් තමයි රාජ්‍යයන් වලට අභ්‍යන්තර මැදිහත්වීම් නොකළ යුතු බව. රාජ්‍යවල ස්වාධිපත්‍ය රැකිය යුතුයි. නමුත් එක්සත් ජාතීන්ගේ සංවිධානයේ ඇමෙරිකාව ලිබියාවේ කැරලි කරුවන්ට ආධාර දෙනවා. නුපුහුණු අයට මෙසේ ආයුධ දුන් විට ඇතිවන තත්ත්වය කුමක් ද? එහි සාමය සඳහා යැයි කියමින් අතහරින බෝම්බ වලින් දහස් ගණන් සාමාන්‍ය මිනිසුන් මිය යනවා. ඉරාකයේ ඔවුන් මැදිහත් වීමෙන් මේ වන විට ලක්ෂ 26 ක් ඝාතනය වෙලා. එක්සත් ජාතීන්ගේ සංවිධානය බිහිවීමට පෙර ලෝක යුද්ධවලින් මියගියාට වඩා වැඩි පිරිසක් මේ වන විට එ. ජා. සංවිධානය බිහිවීමෙන් පසු මියගොස් තියෙනවා. මේ හැමටම එ. ජා. සංවිධානය සෘජුව හා වක්‍රව වගකිව යුතුයි.* ඔවුන් මෙයින් සමාජයට දෙන අයහපත් පණිවිඩයක් ගැන කිව්වා. මේ පිළිබඳව වැඩිදුරටත් සඳහනක් කළොත්...?ඔවුන් කරන දෙයක් තමයි න්‍යෂ්ඨික අවි තියෙන තමන්ට හැසිරවිය නොහැකි රාජ්‍යවලට තර්ජනය කරමින් සිටීම. නමුත් පහර දෙන්නෙ නැහැ. ලිබියාව න්‍යෂ්ඨික අවි හදන්න හදනකොට මේ අය ගිවිසුම් ගහලා න්‍යෂ්ටික අවි හැදීම නතර කළා. නතර කරලා ගහනවා. මේ හරහා නොකියා කියමින් ඉන්නේ ලොව භයානකම අවි වන න්‍යෂ්ඨික අවි යම් රටක තියෙනවානම් ඒ රට ආරක්ෂිතයි කියලා. මෙයින් සිදුවන පෙළඹුම මොකක්ද? දෙන ආදර්ශය තමයි පුළුවන්නම් න්‍යෂ්ඨික අවි හදන්න. හදාගත්තොත් ආරක්ෂිතව ඉන්න පුළුවන් බව. අද ලෝකයේ අඩුම තරමින් රටවල් 50 ක් පමණ ඉන්නවා න්‍යෂ්ඨික අවි හැදීමේ තාක්ෂණය දන්න හා අවි හැදිය හැකි අය. මේ රාජ්‍යයන් 50 ම න්‍යෂ්ඨික අවි හැදුවහොත් යම් කිසි මොහොතක යුද්ධයේදී න්‍යෂ්ඨික අවි භාවිත නොකරන බවට තියෙන සහතිකය කුමක් ද? මේ අනවශ්‍ය මැදිහත්වීම් හරහා එක්සත් ජාතීන්ගේ සංවිධානය බරපතළ ලෝක මිහිතල විනාශයකට අදාළ පිඹුරු පතක් සකසනවා. ලෝකයේ පැවැත්ම සම්බන්ධයෙන් එක්සත් ජාතීන්ගේ සංවිධානය අඥාන සංවිධානයක් කියලයි මට හිතෙන්නේ.* මේ අවස්ථාවේ එ. ජා. සංවිධානය ක්‍රියාත්මක කරන්නේ ඔවුන්ගේ සැඟවී තිබු යටි අරමුණුයි. ඔවුන්ගේ අපේක්ෂාව නැවත වරක් ලංකාව ලේ විලක් බවට පත්කිරීමටයි. මේ තත්ත්වය වඩාත් පැහැදිලි කළොත්...?ලංකාව යුද්ධයෙන් පසු ගමනක් එමින් තියනවා. ජර්මනිය, ජපානය, චීනය, වියට්නාමය, කියුබාව මේ හැම රටක්ම යුද්ධයෙන් පසු ගමනක් ආවා. මහා සිවිල් ව්‍යසනයකින් පසු ද. අපි‍්‍රකාව ගමනක් ආවා. මේ ගමන ඒමේදී බොහෝ දුරට සිදු වෙනවා පැරැණි දේ අමතක කරන්න. අපිට මෙය අලුත් දෙයක් නොවේ. අංගුලිමාලට පවා රහත් වූ පසුව ගරු කරන සමාජයක් අපි. තර්කය මෙයයි. මේ හරහා සිංහල දෙමළ මුස්ලිම් ජනකොටස් හරහා අලුතින් ලියලන බැඳීම විනාශ කිරීමේ කුමන්ත්‍රණයක් තියෙන බව පෙනෙනවා. පශ්චාත් යුද සමයක කළ යුතු වැදගත්ම දේ තමයි නව ගමනක් සඳහා පසුබිම සකසා ගැනීම.එසේ කිරීමේදී ඕනෑම සමාජයකට සිදු වෙනවා යුද සමාජයේ තිබු බොහෝ දේ පිළිබඳව වෙනත් ආකල්පයකින් ක්‍රියා කරන්න. යුද්ධයේදී පාර්ශව කිහිපයක් ගැටෙනවා. වැරදි නම් පාර්ශව කිහිපයම වැරදි වෙනවා. හරි නම් පාර්ශව කිහිපයම හරි. ජර්මනියේ මහා භීෂණයෙන් පසුව ජර්මන් ජාතිකයන් හා යුදෙව්වන් අතර තිබෙන ගැටුම වැඩි වන ආකාරයට පසුබිමක් සැකසී තිබුණානම් එදා ඇතිවිය හැකි තත්ත්වය කුමක් ද? අද මේ ජනවර්ග තුන අතර සම්බන්ධයක් ගොඩ නැඟෙමින් තිබෙද්දි එ. ජා. සංවිධානය නැවත වරක් මේ සමාජය භේද බින්න කරනවා.එසේනම් එ. ජා. සංවිධානය මේ ඇති කරන්නට උත්සාහ කරන්නේ සාමය ද සහෝදරත්වය ද? ඔවුන්ගේ යටි අරමුණුවලට පටහැනි නැහැ. ඔවුන්ගේ යටි අරමුණ ලංකාව ලේ විලක් බවට පත් කිරීමයි. ලංකාව නැවත වරක් කඩා වැටුණු අරාජික අස්ථාවර රාජ්‍යයක් කිරීමටයි. තමන්ගේ මැර රාජ්‍යයන් වල උවමනාවට ලෝක දේශපාලන සිතියම නැවතත් වෙනස් කරමින් ඉන්නා කාර්යකුයි එක්සත් ජාතීන්ගේ සංවිධානයේ මහලේකම්වරයා බාරගෙන ඉන්නේ.* මෙවන් තත්ත්වයකට මුහුණ දෙන්නට සිදුවුණේ ලංකාවට පමණක් ද?නැහැ. මේ අය බොහෝ රටවල් කැඩුවා. ඊශ්‍රායලය විසින් ගාසා තීරයට සහනාධාර අරගෙන ගිය නැවකට වෙඩි තිබ්බා. කිහිප දෙනෙක් මැරුවා. මේ වෙලාවේ ලේකම්වරයා කමිටුවක් පත් කළා, මේ ගැන සෙවීමට. ඊශ්‍රායලය එය බාර ගත්තේ නැහැ. ඔවුන් කිව්වා අපේ දේ හොයන්න අපි කමිටුවක් පත්කරන බව.පසුව ඒ අය කිව්වා කිසිම යුද අපරාධයක් සිදු නොවූ බව. බෑන් කී මූන් එය පිළිගත්තා පමණක් නොව ඔහු එම කමිටු වාර්තාව ආරක්ෂණ මණ්ඩලයට දමන්න හදන විට ඇමෙරිකා එක්සත් ජනපදය නිශේධ බලය භාවිත කර එය ප්‍රතික්ෂේප කළා. මම මුලින් කිවු දෙය මෙතැනදි සනාථ වෙනවා. එ. ජා. සංවිධානයේ සැලකිලි හා අවධානය කිසිම ආකාරයකින් ඒකමිතික තාවයක් නැහැ.සාකච්ඡා කෙළේ සුභාෂිණි ජයරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=ab1105012</link>
    <topic>මෙදා මැයි දිනය</topic>
    <author>සාකච්ඡාකෙළේ සුභාෂිණී ජයරත්න අරුණි මුතුමලී</author>
    <content>පරිසර ඇමැති අනුර ප්‍රියදර්ශන යාපාජනතාව මේ මැයි දිනයේ බලාපොරොත්තු වන ප්‍රධාන කාරණය බොහොම ප්‍රීතිමත් ව නිදහස පිළිබඳ සතුටින් යුතුව මෙය සැමරීමයි. වැඩ කරන පන්තියේ ජයග්‍රහණ රැසක් ලබාගත් මැයි දිනයක් ලෙස මෙවර මැයි දිනය සැමරිය හැකි වනවා. මෙතෙක් පැවැති ත්‍රස්තවාදය පිළිබඳ නිකුත් කර ඇති අන්තගාමී වාර්තාවට වැඩ කරන පන්තිය විරුද්ධ වන්නේ ඔවුන් මේ නිදහස අගය කරන නිසයි. ඒ වගේ ම මෙවැනි වාර්තා මඟින් ස්වාධීන ස්වෛරී රටක සාමයෙන් එකට ජීවත්වීමට සියලු ජාතීන් සමඟ එකට සම්බන්ධ වී කටයුතු කිරීමේ හැකියාව නැතිවී යනවා. මේ පිළිබඳව ජනාධිපතිතුමා සියලු ජාතීන් සම්බන්ධ කරගෙන සාකච්ඡා කළා. එතුමාගේ නායකත්වය සහ ක්‍රියාකාරිත්වය මේ අවස්ථාවේදී රටට ඉතා වැදගත්.ඒ වගේ ම ආර්ථිකය නඟා සිටුවන්නත් මේ නායකත්වය අත්‍යවශ්‍ය යුගයකයි අප ඉන්නේ. විශේෂයෙන් පෞද්ගලික අංශයට ද රාජ්‍ය අංශයට මෙන් විශ්‍රාම වැටුපක් ලබාදීම, රාජ්‍ය සේවකයන් සංඛ්‍යාව වැඩි කිරීම, හව්හරණක් නැතිව ජීවත් වූ අයට පවා විශ්‍රාම වැටුපක් ලබාදී ඔවුන් අසරණ බවින් මුදවා ගන්නටත්, වැටුප් පිළිබඳව ගැටලු නිරාකරණය කරන්නටත් හැකි වූ වසරක් නිසා වැඩ කරන ජනතාව ඉතා සතුටින් මේ මැයි දිනය සඳහා පෙළ ගැසී සිටිනවා.මීට වසර දෙකකට පමණ ඉහත දී මේ සියලු ජනයා බස් රථයකට, දුම්රියකට නැඟී රැකියාවට ගියේ ආපසු ගෙදර පැමිණිය හැකි දේ යන සැකයෙන්. නමුත් අද ඔවුනට නිදහසේ තම රැකියා කටයුතු කරගන්නට ගමනක් බිමනක් යන්නට අවස්ථාව උදා වී තිබෙනවා. එමඟින් නිෂ්පාදනය වැඩිකර ජාතික ආදායම වැඩි කිරීමට හැකි වාතාවරණයක් උදා වී තිබෙනවා. එය රටේ ආර්ථිකයට හා සංවර්ධනයට ඉතා වැදගත්.මෙවැනි තත්ත්වයක රට පවතිද්දී ආන්දෝලනාත්මක දරුස්මාන් වාර්තාව ඉදිරිපත් වීම අප සියලු දෙනාට ම එක සේ බලපානවා. ත්‍රස්තවාදය අවසන් කිරීම පිළිබඳව ඔවුන් පවසන්නේ අප අපරාධකාරයින් ලෙස හා ම්ලේච්ඡ එල්.ටී.ටී.ඊය අහිංසකයින් ලෙසයි. මේ පිළිබඳව රාජ්‍ය තාන්ත්‍රික මට්ටමින් රටවල් දැනුවත් කරන අතර රටේ ජනතාව ද එකමුතුව එක්විය යුතු අවස්ථාවක් උදා වී තිබෙන්නේ. මෙය රටේ අනාගතය වෙනුවෙන් එක්විය යුතු අවස්ථාවක්.ඒ නිසා මෙවර මැයි දිනයේ අප ජනතාවගෙන් ඉල්ලන්නේ ඔබේත් රටේත් අනාගතය වෙනුවෙන්, ගෞරවය වෙනුවෙන්, පක්ෂ පාට භේද දුරැරලා රජය සමඟ එක අරමුණක සිටින්න කියලායි.ප්‍රජාතන්ත්‍රවාදී වාමාංශික පෙරමුණේ නායක ජාතික භාෂා හා සමාජ ඒකාබද්ධතා ඇමැති වාසුදේව නානායක්කාරමෙවර ජගත් කම්කරු දිනය සමරන්නේ ලෝක අධිරාජ්‍යවාදයට විරුද්ධවයි. අපට එල්ලවන අධිරාජ්‍යවාදී තර්ජන ඉදිරියේ ජනතා ගෞරවය සුරකින්න ජන ජීවිතය ශක්තිමත් කරන්න රටේ කීර්තිය වැඩි කිරීමට මේ දිනය යොදා ගන්නවා.රජය සමස්තයක් ලෙස ළඟා කරගෙන ඇති සංවර්ධනය, ආදායම් තත්ත්වය, වෙළෙඳ පොළේ ගොරහැඩි ස්වභාවය අඩු කරන්න, රජය මැදිහත් වන නිසා ජනාධිපතිතුමා හා වැඩ කරන ජනතාව නියෝජනය කරමින් ඒ ජනතාව හා රජය අතර එකමුතු බව පවත්වාගෙන අනාගතය සරු කරගන්න අප මේ දිනයේ කටයුතු යොදනවා.මේ වනවිට ඉදිරිපත් කර ඇති දරුස්මාන් වාර්තාව පිළිබඳ මැයි දිනයේ ප්‍රධාන තැනක් ලැබෙන එකක් නැහැ කියායි මම හිතන්නේ. මොකද මේ වාර්තාවට කළ හැක්කේ අපට එරෙහිව ප්‍රචාරකවාදී ප්‍රයත්නයක් දැරීම මිස ලොකු බලපෑමක් ඉන් එල්ල කරන්න බැහැ. මෙය අධිරාජ්‍යවාදී ප්‍රධාන සැලසුමක්. ලංකාව, ලිබියාව, ඇෆ්ගනිස්තානය ආදී රටවල් ගණනාවකට ඒ බලපෑම් එල්ල වනවා. ඒ අතර ලෝක වෙළෙඳ පොළේ මෙහෙයුම් ද ක්‍රියාත්මක වෙමින් දැඩි පීඩනයක් අප වෙත එල්ල කරන බව තේරුම් ගත යුතුයි.ලෝකයේ වැඩ කරන ජනයාගේ එක්සත් කම සහ සහයෝගය උපයෝගී කරගෙන අධිරාජ්‍යවාදීන් ඔවුන්ගේ රටවල් තුළම කොටු කිරීමට මෙවර අප කටයුතු කළ යුතුයි.මේ අතරට වැඩි වැටුප්, වෙළෙඳපොළ, ගොරහැඩි බව වැනි දේ නිවැරැදිව කළමනාකරණය කර ගැනීමත් පොදු සංවර්ධනයට බලපානවා. එවැනි පොදු සංවර්ධනයක් ඇති වීම සමඟ සාමාන්‍ය ජනයාගේ ජීවන මට්ටම ඉහළ දැමීමට ද රජය කටයුතු කරනු ඇති බව අපේ බලාපොරොත්තුවයි.මේ සඳහා ජගත් කම්කරු දිනයේ දී රජයත් සමඟ සන්ධාන වී පක්ෂ පාට ආදී හැම භේදයකින් ම තොරව සහය දෙන ලෙස මා ජනතාවගෙන් ඉල්ලා සිටිනවා.ලංකා සමසමාජ පක්ෂයේ නායක හා ප්‍රධාන ලේකම් ජ්‍යෙෂ්ඨ ඇමැතිමහාචාර්ය තිස්ස විතාරණමෙදා වැඩ කරන ජනතාවගේ අවශ්‍යතාවන් මුල් කරගෙන සිරිත් පරිදි මැයි දිනය පවත්වන ගමන් අප රටට විශේෂ තර්ජනයක්ව මතු වී තිබෙන මතභේදාත්මක දරුස්මාන් කමිටු වාර්තාවෙන් ඉදිරිපත් කර තිබෙන චෝදනා වලටත් ප්‍රතිචාර දැක්විය යුතුයි.අධිරාජ්‍යවාදීන් ඇමෙරිකාව ප්‍රධාන රටවල උවමනාවක් තියෙනවා මැද පෙරදිග රටවල සිදුවෙන දේ ලංකාවටත් කරන්න. එනම් ජනාධිපතිතුමා ප්‍රමුඛ ආණ්ඩුව බලයෙන් පිටකර ඒ අයට හිතවත් පාලකයන් ඇති කරන්න. මෙය කරන්න නම් ඔවුන්ට අධිරාජ්‍යවාදී මැදිහත්වීමක් අවශ්‍යයි. මේ තත්ත්වය ලංකාව තුළ ඇති කරන්න එක්සත් ජාතීන්ගේ සංවිධානය උත්සාහ කරනවා. ඒ මතභේදාත්මක දරුස්මාන් කමිටු වාර්තාව හරහා. ඔවුන් අප රට යුද අපරාධ සිදු කළ බවට චෝදනා මතු කරමින් අප රට තුළ කරුණු එක්රැස් කිරීමට අන්තර්ජාතික පරීක්ෂණයක් පැවැත්වීමට කටයුතු සූදානම් කරමින් සිටිනවා.මෙදා මැයි දිනයේදී කම්කරු පංතියේ සියලු වැඩ කරන ජනතාව මේ තත්ත්වය නැති කරන්න, එයට විරුද්ධව සටන් කරන්නට පෙළ ගැසිය යුතුයි. ජනතාවගේ සහාය ලබා ගෙන පියවර කිහිපයක් ගැනීමට ආණ්ඩුවට අවශ්‍යයි.එම වාර්තාවේ ඉදිරිපත් කර ඇති බොරු චෝදනා හෙළිදරව් කරමින් ඒවා නිවැරැදි කිරීමට මෙන්ම ඒවායේ නියම තත්ත්වය එක්සත් ජාතීන්ගේ සංවිධානයට මෙන්ම ඒවාට අයත් රටවල්වලට, විශේෂයෙන්ම ආරක්ෂක මණ්ඩලයේ හා මානව හිමිකම් මණ්ඩලයේ සාමාජික රටවල් වලට අවබෝධ කර දීමට මෙදා මැයි රැළිය උපයෝගී කරගත යුතුයි. අපේ රට තුළ අහිංසක දෙමළ ජනතාවට ද පුරවැසියන් ලෙස සියලු වරප්‍රසාද හා අයිතීන් භුක්ති විඳීමට මෙන්ම සමානාත්මතාවයෙන් ජීවත් වීමට ලැබී ඇති හැකියාව ලොවට ඔප්පු කළ යුතුයි. බලය බෙදා හැරීමක් සිදුවිය යුතුයි. අපි මේ ආකාරයට ක්‍රියා කළහොත් දෙමළ ජනතාව කෙරෙහි අනුකම්පාවක් උපදවා අධිරාජ්‍යවාදීන්ට එය තමන්ගේ වාසියට හරවා ගැනීමට ගන්නා උත්සාහය ව්‍යර්ථ කළ හැක.ලංකා සමසමාජ පක්ෂය පක්ෂයක් ලෙස මේ අවස්ථාවේදී කියා සිටින්නේ සියලු දෙනාම සහයෝගයෙන් මේ ගමන එක්ව ඉදිරියට යාමට සම්බන්ධ විය යුතු බවයි. එය කිරීමට අපි රජයට සම්පූර්ණ සහයෝගය ලබා දී කටයුතු කරනවා.ගාල්ල දිස්ත්‍රික් පාර්ලිමේන්තු මන්ත්‍රී එජාප මාධ්‍ය ප්‍රකාශකගයන්ත කරුණාතිලක1957 දී බණ්ඩාරනායක අගමැතිතුමා ලෝක මැයි දිනය සමරන්න ජාතික නිවාඩු දිනයක් ප්‍රකාශයට පත් කළා. එදා තේමාව වුණේ වැඩ බිමේ ජනතාවට ලබා දෙන වරප්‍රසාද හා සේවා අයිතීන් තහවුරු කිරීමට ගන්නා පියවර සඳහන් කිරීමයි.නමුත් පසුගිය කාලයේ අපි දැක්කා රජය කම්කරු ජනතාවට දිය යුතු පොරොන්දු ඉටු කරගන්න බැරිවූ විට තමන්ගේ නොහැකියාව වසා ගැනීමට පෙළපාළි හා රැස්වීම් යොදා ගත් හැටි. 1970 සමගි පෙරමුණු රජය කාලයේ හඳෙන් හාල් ගෙනැවිත් දෙන හැටි කිව්වා. අවසානයේ බලයට ආ සමගි පෙරමුණු රජය බැංකු සේවකයන්ගේ විශ්‍රාම වැටුප් කප්පාදු කළා. වැඩ කරන ජනතාවගෙන් බදු අය කළා. 1970, 77 අග වන විට කම්කරුවන් වැඩි පඩි ඉල්ලා පාරට බහින්න ගත්තා. 1977 සමගි පෙරමුණු රජයේ මැයි දිනය අද වගේම කම්කරු ජනතාවගේ පොරොන්දු අමතක කර දේශපාලන නොහැකියාව වඩා ගැනීමේ පෙළපාළියක් කරගත්තා. කම්කරු දිනයේ කම්කරුවන් අමතක කර දේශපාලන සටන් පාඨ භාවිත කළා. සීනි නැතුව තේ බොන්නම්...’ මිරිස් නැතුව හොදි කන්නම්..., මැතිනි අපිට කියනවානම් පිදුරු වුණත් අපි කන්නම්...” යන තේමා සටන් පාඨ කරගත්තා.මෙවර මැයි දිනය පවත්වන අවස්ථාව වන විට වැඩ කරන ජනතාව තමන්ට පසුගිය මැතිවරණ වලදී ආණ්ඩුව දුන් පොරොන්දු ඉටු කරන හැටි බලා සිටිනවා. එහෙම බලා සිටින්න හේතු ගණනාවක් තියෙනවා. මෙදා මැයි දිනය රණවිරුවන් විසින් අපේ රටට සුවිශේෂි ජයග්‍රහණ ලබා දුන් පසු උදාවන දෙවැනි මැයි දිනයයි. වැඩ කරන ජනතාව යුද කාලයේ වැඩි පඩි ගැන කතා කළේ නැහැ. දරුවාගේ මුදල් කැටය පවා පරිත්‍යාග කළා. යුද්ධයෙන් පසුව ඒ සියලු යුද වියදම් ඉතුරු කරගෙන රජය පොරොන්දු වූ සහන ලබා ගැනීමට හැකිවෙතැයි ජනතාව බලාපොරොත්තු වෙනවා.රජයේ මැති ඇමැතිවරු පුන පුනා ප්‍රකාශ කරනවා ආර්ථික ඉලක්ක සපුරා ගත් බව. ඉතිහාසයේ වැඩිම ආර්ථික වර්ධන වේගයක් ලබා ගත් බව, ඉතිහාසයේ වැඩිම විදේශ සංචිත ප්‍රමාණයක් රජය සතු බව, උද්ධමනය අඩුවූ බව. මේ නිසා වැඩ කරන ජනතාව රජයෙන් දුන් පොරොන්දු ලැබේ යැයි බලාපොරොත්තු වෙනවා.2006 අයවැය කතාවේ සඳහන් පරිදි අධික ජීවන බරට ඔරොත්තු දෙන ලෙස ජීවන අංකය ඒකකයට 2.50 බැගින් ගණනය කර මාසික වැටුපට ලබාදීමට පොරොන්දු වෙමින් ජීවන අංක දීමනාව 2008 වන විට යුද්ධය පෙන්වා නතර කළා. වැඩ කරන ජනතාව වර්ජනය කර ලබා ගත් වසර 3 න් 3 ට වැටුප් වැඩිවීමේ හිඟ මුදල ලැබෙතැයි බලා සිටිනවා. නමුත් මෙදා මැයි දිනයේ තේමාව බලන විට, එයට සැරසෙන හැටි බලන විට පැහැදිලිව පෙනෙනවා ශ්‍රීලනිපය ප්‍රධාන කොට අටවාගත් පෙරමුණු හා සන්ධාන විටින් විට කළ සුපුරුදු දේශපාලන උප්පරවැට්ටි මෙවරත් යොදාගෙන කම්කරු ජනතාවට ලබා දුන් පොරොන්දු යටපත් කිරීමේ සූදානමක් ඇති බව.වැඩ කරන ජනතාව දහඩිය හෙළන්නේ රට වෙනුවෙන්. මේ වන විට සියලුම භාණ්ඩවල මිල වැඩි කළා. තෙල් මිල ඉහළ දැම්මා. ගෑස් මිල අසීමිතව ඉහළ ගියා. පිටි මිල වැඩිවුණා. හෙට වැඩ කරන ජනතාවගේ බස් ගාස්තු වැඩි වෙනවා. වැඩ කරන ජනතාවට දුන් පොරොන්දු අමතක කර දරුස්මාන් වාර්තාව පෙන්වා කම්කරු දිනය කණපිට පෙරළනවා. ඒ මදිවට සේවකයන්ගේ කැමැත්ත නොවිමසා ලෝක බැංකු හා අන්තර්ජාතික මූල්‍ය අරමුදල සැනසීමට දායක විශ්‍රාම වැටුප් අරමුදල් පනතක් ගේනවා. ඒ විශ්‍රාම වැටුප් ක්‍රමයෙන් වැඩ කරන ජනතාවට විශාල අසාධාරණකම් වෙන නිසා විරුද්ධ පක්ෂත්, වෘත්තිය සමිතිත් වැඩ කරන ජනතාවත් ඊට විරුද්ධයි.කම්කරුවන්ගේ සුරක්ෂිතභාවයට වැඩිම පනත් හඳුන්වා දී තියෙන්නේ එජාප රජයයි. 1981 සේවක භාරකාර අරමුදල් පනත 1983 සේවා අවසන් කිරීමේ පාරිතෝෂික පනත ගෙනාවෙත් අපි. 1978 බලයට ඇවිත් උපයන විට බද්ධ ඉවත් කළා. මේ රජය කම්කරු ප්‍රඥප්ති ගැන කතා කරනවා. පසුගිය මැයි දිනවලදී කිව්වා සියයට 4 ක පොලියට නිවාස ණය දෙන හැටි. සේවක අර්ථසාධක අරමුදලෙන් ඕනෑම මොහොතක සියයට 40 ක් ලබා ගන්න ක්‍රම සකසන හැටි කිව්වා. නමුත් මේ කිසිවක් සේවකයන්ට ලැබී නැහැ.අපි කියනවා මේ මැයි දිනය කණපිට නොපෙරලා වැඩ කරන ජනතාවට දුන් පොරොන්දු ප්‍රකාශයට පත් කිරීමට රජයට කටයුතු කරන්න කියලා.සාකච්ඡාකෙළේ සුභාෂිණී ජයරත්න අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=ab1105013</link>
    <topic>රටට ආදරේ නම් දරුස්මාන් වාර්තාවට එරෙහි වෙන්න</topic>
    <author/>
    <content>අපි අවුරුදු 30 ක් දුක් වින්ඳ ජාතියක්. අපි එදා ජීවත් වුණේ මර බියෙන්. අපි එහාට මෙහාට ගියේ මරණ වරෙන්තුව අතේ තියාගෙන. ලංකාවේ කවුරු කවුරුත් ගෙදරින් එළියට බැස්සේ එහෙමයි. යාපනය නගරාධිපති දොරේ අප්පා මරා දමා පටන් ගත්ත එල්.ටී.ටී.ඊ. යේ ඝාතන රැල්ල නිමක් නැතුව රට පුරා පැතිරුණා.පස්සේ අපේ රටම ලේ විලක් වුණා. අරංතලාවේදී බුද්ධ පුත්‍රයන් වහන්සේ කපලා කොටලා මැරුවා. ඊළඟට අනුරපුරේ ශ්‍රී මහා බෝධියේ අහිංසකයන් මරණකොට කාන්තන්කුඩි පල්ලියකට කොටි පැන්නා. ඒ විතරක්යැ මෙහෙන් මඩු පල්ලියට යන ඉඩ කඩ නැති කළා. අපේ රටේ ආර්ථිකය අවුරුදු 25 ක් ආපස්සට ගියා. මහ බැංකුවට බෝම්බ ගහලා බිමටම සමතලා කරා.ලංකාවේ රාජ්‍ය නායකයකු වුණ රණසිංහ ප්‍රේමදාස, ඉන්දියාවේ අගමැති රජිව් ගාන්ධි, කීර්තිමත් විදේශ ඇමැතිවරයෙක් වෙච්ච ලක්ෂ්මන් කදිරගාමර්, ජනාධිපති අපේක්ෂක ගාමිණි දිසානායක මේ හැමෝටම මරණ සහතික ලිව්වේ එල්.ටී.ටී.ඊ. යේ මරාගෙන මැරෙන බළකායෙන්. ජනපතිනී චන්ද්‍රිකා කුමාරතුංග බේරුණේ අනූනමයයි දශම නමයෙන්.ඒ විතරක්යැ දෙමළ බුද්ධිමතුන් දේශපාලනඥයන් කී දෙනෙක්ට එල්.ටී.ටී.ඊ. ය මරණය ලියලා දුන්නාද? නිලන් තෙරුචෙල්ලම් අමිර්තලිංගම් මෙහෙම ඒ ලැයිස්තුව කියාගෙන යන්ඩ පුළුවන්අපේ මර බිය ලෝකයම තේරුම් ගත්තේ ඇමෙරිකාවට අල්කයිඩා කාරයෝ ගහපු වෙලාවේ. ඒත් කාලයේ වැලිතලාවෙන් ඇමෙරිකාවටත් ඒ මර බිය අමතක වුණා. ඒ ගැන කියන්ඩත් කනගාටුයි.අවාසනාවක මහත. ඉරාකයට මොකද වුණේ. අද ලිබියාවට මොකද වෙන්නේ. හෙට අපේ රටට එහෙම වෙයිද? ඒ ගැන කවුරු කවුරුත් හිතලා බැලුවොත් ගොඩක් වටිනවා.මහින්ද රාජපක්ෂ ජනාධිපතිතුමා කොටි එක්ක සාකච්ඡා කරලා ප්‍රශ්නය විසඳා ගන්ඩ හැදුවා. ඒත් එල්.ටී.ටී.ඊ. ය ඒක මඟ ඇරියා. මාවිල්ආරු සොරොව්ව වැහුවා.ආණ්ඩුව සිංහල දෙමළ ජනතාව මුදා ගන්න මානුෂීය මෙහෙයුමක් පටන් ගත්තා. 2009 මැයි 19 දා අපේ රටේ සිංහල දෙමළ මුස්ලිම් මිනිස්සු සැනසුම් සුසුමක් හෙලුවා. ප්‍රභාකරන්ට කරපු පව් පල දුන්නා. අපේ රටට තිබුණ අවුරුදු තිහක ශාපය නිමා වුණා.ඒත් දැන් මොකද වෙලා තියෙන්නේ. සමහර ලෝක සංවිධාන අපේ රටේ මිනිස්සුන්ගේ තුවාල පාරනවා. ඒ තුවාල පාරලා එයාලා සතුටක් ලබනවා. එක්සත් ජාතීන්ගේ සංවිධානයේ මහලේකම් තුමාට උපදෙස් දෙන්න පත් කරපු තුන්දෙනෙක් අපේ රටට විරුද්ධව වාර්තාවක් හදලා. ඒ විතරක්යැ එල්.ටී.ටී.ඊ. ය ලෝකයේ විනය රකින හොඳ ම හමුදාව කියලාත් ඒ මහත්වරු තුන්දෙනා කියනවා.දැන් ආයෙත් අපේ රටට ලොකු අභියෝගයක් තියෙනවා. ඒක ජය ගන්ඩ පුළුවන් රටේ හැමෝම එකට හිටියොත් විතරයි.මේක ජනාධිපති මහින්ද මහත්තයාගේ පෞද්ගලික ගැටලුවක් නෙමෙයි. මේකට බෑන් කී මුන් මහත්තයා වැරැදි නැතුවත් ඇති. කොටි සංවිධානයට හිතවත් බලවේග මූන් මහත්තයාට බලපෑම් කරනවා වෙන්ඩත් ඇති.අද කවුරු කවුරුත් නිදහසේ පාරේ බැහැලා යන්නේ් රණවිරුවන් හින්දා. ජනාධිපතිතුමාගේ නායකත්වය හින්දා. රණවිරුවෝ එක්කම අපේ ජනාධිපතිතුමාට යුද අධිකරණයට ගෙනිහිං දඬුවම් දුන්නොත් මොකද වෙන්නේ. අපි කවුරු කවුරුත් නිවටයෝ වෙනවා.ඒ හින්දා හදවතට තට්ටු කරලා අහන්න මම රටට ආදරේද කියලා. ආදරෙයි නම් මර්සුකි දරුස්මාන්ගේ වාර්තාව පරාජය කරන්න තම තමන්ට පුළුවන් විදියට වැඩ කරන්න. එහෙම වුණොත් ඔබටත් මේ රටට ආදරය කරන වීරයෙක් වෙන්ඩ පුළුවන්.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=ab1105014</link>
    <topic>ප්‍රශ්න</topic>
    <author>සංවාද සටහන සුමේධා නවරත්න</author>
    <content>එ.ජා.ප. පාර්ලිමේන්තු මන්ත්‍රීනි තලතා අතුකෝරල* මෙවර එ.ජා.ප.යේ මැයි දින තේමාව මොකක්ද?එ.ජා.ප.ය හැමදාම මැයි දිනය සැමරුවේ කම්කරුවන්ගේ අයිතීන් වෙනුවෙන් මිස පක්ෂයේ අරමුණු වෙනුවෙන් නොවේ. මෙවරත් අපි මැයි දිනය සමරන්නෙ කම්කරු අයිතීන් ගැන කතා කරන්න.ආණ්ඩුවේ ඉදිරි දැක්ම, ජනතාවට මොනවාද කරලා තියෙන්නෙ කියන එක ගැන අපි කතා කරනවා.රජයේ සේවකයන්ට වැඩි කරන බව කියූ පඩියේ සිට වතු කම්කරුවන්ගේ දුක් අඳෙීනා ගැනත්, අහිංසක රජයේ සේවකයාගෙ අර්ථසාධකය කොල්ල කෑමට යෑම ගැනත් අපි මෙහිදී හඬ නඟනවා.* බෑන් කී මූන්ගෙ වාර්තාව ගැන විරෝධය පෑමට අදහසක් නැද්ද?’මේ අහන්න. මේ රටේ ස්වාධීනත්වයට ස්වාධිපත්‍යයට බෑන් කී මූන් හෝ වෙනත් කිසිවකු හෝ බලපෑම් කරනවට අපි විරුද්ධයි. අපේ රටේ ප්‍රශ්න අපට විසඳගන්න පුළුවන්.’හැබැයි කම්කරුවන්ගේ් දිනයේදී අපි කතා කරන්නෙ කම්කරුවා ගැන. ඔවුන්ගේ අයිතීන් ගැන. ඔවුන් මුහුණ දී තිබෙන ජීවන බර ගැන. මිනිස්සුන්ට පඩි වැඩි නොකර ආර්ථික නිදහසක් නොදී ආර්ථික වර්ධන වේගය සීයට අටයි කිව්වට ප්‍රශ්න විසඳෙන්නෙ නැහැනෙ.අනික මිල මුදල්වලට වරප්‍රසාදවලට අපේ පක්ෂයෙ තනතුරු දැරූ අය පවා බිලිබා ගත්තට පස්සෙ දැන් මොකටද අපේ සහයෝගයක්. අපි මෙතැනදි ආණ්ඩුවට අගතියක් කරන්නෙත් නෑ, බෑන් කී මූන්ට මුක්කුවක් වෙන්නෙත් නෑ.* එ.ජා.ප. ඇතැම් මන්ත්‍රීවරුන් ප්‍රසිද්ධියේ මේ ගැන විරෝධතා දක්වා තිබෙනවා. මූන්ගෙ වාර්තාව ගැනත් එ.ජා.ප.යට තියෙන්නෙ මත දෙකක්ද?තම තමන්ගෙ පෞද්ගලික මතය ප්‍රකාශ කරන්න ඕනම කෙනකුට අයිතිය තියෙනවා.* ආණ්ඩුවේ විරෝධයට එකතු වන ලෙස ඇතැම් ඇමැතිවරු එ.ජා.ප.යට ආරාධනා කරනවා?අමතක කරන්න එපා 2006 දිත් අවබෝධතා ගිවිසුම් ගහලා අපි දීපු සහය ගැන. ඒත් අවසානයට යුද්ධෙ දිනපු තනි වාසියත් අරගෙන අපේ පක්ෂෙත් බිලි බා ගත්තා. කෙළෙහිගුණ නොදන්න පිරිසක් ඉන්න ආණ්ඩුවක් ඔය තියෙන්නෙ.* දේශපාලන වාසි නොබලා රටක් විදියට එකතු විය යුතු අවස්ථාවක් විදියට, මේ අවස්ථාව එ.ජා.ප.යට දැනෙන්නෙ නැද්ද?රට වෙනුවෙන් එ.ජා.ප.ය හැමදාම පෙනී සිටියා හා පෙනී සිටිනවා. ඒත් මේ මැයි දිනේදි අපි කාටවත් මුක්කු වෙන්නෙ නැහැ. අපි කතාකරන්නෙ කම්කරු අයිතීන් ගැන.දැන් කරන්න තියෙන්නෙ ප්‍රධාන සාක්ෂිකරුවා ඉදිරිපත් කරලා මේ චෝදනාවලට උත්තර බඳින්න මේක අවස්ථාවක් කරගන්න එකයි.ක්‍රීඩා ඇමැති මහින්දානන්ද අලුත්ගමගේ* මෙවර මැයි දිනය විශේෂිතයි?ඇත්තටම ඔව්. වසර තිහකට වැඩි කාලයක් පැවැති ත්‍රස්තවාදය පරාජය කරලා ආණ්ඩුව රට සංවර්ධනය කරමින් ඉන්නෙ. එවැනි මොහොතක එල්.ටී.ටී.ඊ. හිතවාදී දෙමළ ඩයස් පෝරාව නැවත මේ රට විනාශ වෙන තැනට කටයුතු යොදන්න උත්සාහ කරනවා. ඔවුන්ට අවශ්‍ය එල්.ටී.ටී.ඊ. මතවාදය යළි තහවුරු කර රට විනාශයට ඇද දමන්නයි.ඒ වගේම ත්‍රස්තවාදයට ශක්තිමත්ව මුහුණ දුන් ආණ්ඩුව අස්ථාවර කිරීමත් ඔවුන්ගෙ අරමුණක්. ඒ නිසා මුළු රටම එකතු වෙලා ආණ්ඩුව ශක්තිමත් කියලා පෙන්වන්න ඕන අවස්ථාවක් මේ.”* ඊට අමතරව ආණ්ඩුව එක්සත් ජාතීන්ගේ සංවිධානය සමඟ මේ වාර්තාවේ අඩු ලුහුඬු පෙන්වාදෙන නිල සාකච්ඡාවකට යා යුතුයි කියලා ඔබට හිතෙන්නෙ නැද්ද?අපි මොකටද සාකච්ඡාවකට යන්නෙ. අපි මේ වාර්තාව සම්පූර්ණයෙන්ම ප්‍රතික්ෂේප කරනවා. ප්‍රතික්ෂේප කරන වාර්තාවක් ගැන සාකච්ඡා කරන්න දෙයක් නැහැ.බලයක් නැති කමිටුවක් හදපු බලයක් නැති වාර්තාවක් මේ. ඔවුන් මේ වාර්තාවෙන් කතා කරන්නෙ යුද්ධයේ අවසාන මෙහෙයුම ගැනයි. ඒ ගැන කතා කරන්නෙත් එල්.ටී.ටී.ඊ. වුවමනාව මතයි.”* බලයක් නැති මේ වාර්තාවෙන් ලංකාවට බලපෑමක් නැහැ කියලද ඔබ කියන්නේ?බලපෑමක් නැත්තෙ නැහැ. බලපෑමක් තියෙනවා. ඒ නිසා තමයි අපි මේ අරගලයක් කරන්නෙ. මේ වාර්තාවට විරෝධය පාන අන්තර්ජාතික මතයක් හදන්න අපි උත්සාහ දරනවා.චීනයත් රුසියාවත් දැනටමත් මේ සම්බන්ධයෙන් එ.ජා. සංවිධානයට සිය විරෝධය ප්‍රකාශ කරලා තියෙනවා. ඉන්දියාවෙනුත් ඒ සහාය අපට ලැබේවි.* මෙවැනි වාර්තාවක් සකසන්න අවශ්‍ය පසුබිම සකස් කිරීම සම්බන්ධයෙන් ඇතැමෙක් ආණ්ඩුවට චෝදනා කරනවා. ඔබ මොකද මේ ගැන හිතන්නෙ?අපිට කිව්වෙ මේ උපදෙස් දෙන කමිටුවක් කියලානෙ. කව්ද හිතන්නෙ බෑන් කී මූන් බොරු කියයි කියලා. ඔහු ස්වාධීන පුද්ගලයෙක්නෙ. ඉතින් එක්සත් ජාතීන්ගේ මහ ලේකම් ගැන අවිශ්වාසයක් හිතන්න දෙයක් නැහැනෙ. ඒකනෙ අපි සාකච්ඡාවට ගියේ.අපි හිතනවද එ.ජා.ස.යේ මහ ලේකම් කොටි බළල් අතක් කියලා.* හොඳයි දැන් ක්‍රීඩා අමාත්‍යාංශයෙ ගැටලු විසඳීලාද?ක්‍රීඩා අමාත්‍යාංශය කියන්නෙ අභියෝග රැසක්. ප්‍රශ්න වැලක්. මෙපමණ කල් අමාත්‍යාංශයෙ හිටියෙ වැඩ බලන පිරිසක්. දැන් තමයි වැඩකරන නිලධාරි තනතුරු පවා පියවා අවසන් කළේ.”වැඩ කරන්නත් කලින් පත්තරවලින් අපිට ගහනවනෙ. පොඩ්ඩක් ඉවසන්න එපැයි අපි මේක කරන තුරු.සංවාද සටහන සුමේධා නවරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=ab1105015</link>
    <topic>ජවිපෙ එදත් අදත් ශිෂ්‍ය ව්‍යාපාරය ඇදගෙන යන්නේ විනාශකාරී මාවතකය</topic>
    <author>සටහන අරුණි මුතුමලී</author>
    <content>හිටපු නියෝජ්‍ය අමාත්‍ය සහශ්‍රී ලංකා නිදහස් පක්ෂ කොළඹ දිස්ත්‍රික් සංවිධායකචන්දන කත්‍රිආරච්චිතරුණ පරපුර නියෝජනය කරන්නකු යම් දේශපාලන පක්ෂයක් තෝරා ගන්නේ නම්, ඉතා ම නිවැරැදිව ඒ තීන්දුව ගත යුතුය. එහිදී වඩා ප්‍රවේශම් විය යුත්තේ ඉතා ඉක්මනින් අලුත් ආණ්ඩුවක් පිහිටවිය හැකි පක්ෂයක් වෙනුවට කිසිදාක රටේ නායකත්වය ලබා ගැනීමට නොහැකි බවට නළලේ පච්ච කොටා ගත් දේශපාලන පක්ෂයක් තෝරා ගැනීමෙන් වැළකී සිටීමටයි. මා එසේ කියන්නේ බුද්ධිමත් ජනතාවක් සිටින බව විශ්වාස කරන අපේ රටේ ජනතා විමුක්ති පෙරමුණ කිරීමට උත්සාහ කළ ප්‍රෝඩාව පිළිබඳ සිහි ගැන්විය යුතු නිසාය.රටේ ජනතාවගේ බුද්ධිය වසන් කර, දැනුම යටපත් කර, ඔවුන්ගේ දෑස් රෙදි පටයකින් බැඳ, තමන් විසින් පෙන්වන ලෝකය පමණක් හරි යැයි කියමින් බරපතළ මිථ්‍යාවක් කරා ජනතාව රැගෙන යෑමට ජවිපෙ ගත් උත්සාහය මතක් කළ යුතු නිසාය. වෙසෙසින්ම තරුණ ශිෂ්‍ය පරපුර මේ මිථ්‍යාව ඔස්සේ රැගෙන යෑමට ඔවුන් 1971 සහ 88/89 වැනි අඳුරු යුගවලදී ගත් උත්සාහයේ සෙවණැලි වත්මන් තරුණ පරපුර ගිල ගැනීමට මාන බලන අයුරු අප අත්දුටු නිසාය.පළමුවැනි වරට 1971 ජවිපෙ විසින් සන්නද්ධ කැරැල්ලක් ක්‍රියාත්මක කරන ලද්දේ ජනතාවට ආණ්ඩුවක හොඳ හෝ නරක තීරණය කරන්නටත් අවස්ථාවක් නොදෙමිනි. විශේෂයෙන් වාමාංශික ආණ්ඩුවක් වූ එය පිහිටුවා වසරක් ගත වීමට පෙර එසේ ජවිපෙ ක්‍රියාත්මක වූයේ ලොව කිසිම වාමාංශික දේශපාලන පක්ෂයක් ක්‍රියා නොකරන හා උපදෙස් නොදෙන ක්‍රමවේදයකටය. එසේම එය විදේශීය බළල් හස්තයක උවමනාවක් සපුරාලීම වෙනුවෙන් කරන ලද්දක් බව පැහැදිලිය.එසේ කීමට හේතුව ඊළඟට ඔවුන් 88/89 යුගයේ අපට දකින්නට සැලැස්වූ ඛේදවාචකය ද මතකයේ සටහන්ව තිබීමය. ජේ. ආර්. ජයවර්ධන හා ආර්. පේ‍්‍රමදාස ජනාධිපතිවරුන්ගේ 12 වසරක අදූරදර්ශී පාලනය නිසා පීඩාවට පත්ව සිටි ජනතාවට හිතවතෙක්, මිතුරෙක්, ගැලවුම්කරුවෙක් ලෙස ඒ පීඩාවෙන් මුදවා ගැනීම වෙනුවට ජවිපෙ කළේ තමන්ගේ කැළෑ ආණ්ඩුවේ සම්මත දණ්ඩ නීති සංග්‍රහයට අනුව සියලුම පන්තිවල ජනතාවට තුවක්කු කට දික් කිරීමය. එයින් ජනතාව කබලෙන් ලිපට වැටුණු හැටි අපට හොඳින් මතකය. එසේම මේ තත්ත්වය වැඩියෙන්ම බලපෑ පන්තිය පිළිබඳව ද මා හට ඇත්තේ බරපතළ ගැටලුවකි.උතුම් මිනිසුන් ලෙස ලොවම පිළිගන්නා කාල් මාක්ස්, ෆෙඩ්රික් එංගල්ස්, වී. අයි. ලෙනින් වැන්නවුන් ගුරු තනතුරෙහි ලා පෙන්වන ජවිපෙ ක්‍රියාත්මක කළේ ඒ දේශපාලන දාර්ශනිකයන් කිසිදාක අනුමත නොකරන දේ මය. විශේෂයෙන් අත්දැකීම් නැති නොමේරූ විප්ලවයේ ගාමක බලවේගය ලෙස සැලකිය නොහැකි ශ්‍රේණියක් ලෙස ගැනෙන ශිෂ්‍ය ව්‍යාපාරය පදනම් කරගෙන කටයුතු නොකරන ලෙස කී ඒ ශ්‍රේෂ්ඨ මිනිසුන් ගේ් ඔවදනට එරෙහිව යමින් ජවිපෙ එදත් අදත් පදනම් කර ගන්නේ ශිෂ්‍ය ව්‍යාපාරයමය. මෙයින් සැම විටම සිදු වූයේ තරුණ පරපුර දංගෙඩියට ගෙන යෑමේ දේශපාලන ප්‍රෝඩාවයි. ආණ්ඩු දෙකකින් දෙවරකදී විශාල තරුණ ඝාතන සිදු කෙරුණේ මේ ප්‍රෝඩාකාරී දේශපාලන සැලැස්මේ ප්‍රතිඵලය ලෙසය. අනාගතයේ වුවද ඔවුන්ට ගමන් කළ හැක්කේ ඒ විනාශකාරී මාර්ගයේම පමණි.රටේ දරුවන්ගේ අනාගතය සකසන ගුරුවරුන්, විදුහල්පතිවරුන්, විශ්ව විද්‍යාල ආචාර්ය මහාචාර්යවරුන්ට 88/89 යුගයේ අත්වූ ඉරණම පිළිබඳ අපේ ඇස් කන් සාක්ෂ්‍ය දරයි. යම් යම් යුගවල රටේ කලාකෙත අස්වද්දන්නට උර දුන් පේ‍්‍රමකීර්ති ද අල්විස්, විජය කුමාරතුංග, තේවිස් ගුරුගේ, සාගරිකා ගෝමස් ආදි විවිධ ක්ෂේත්‍රවල කලාකරුවන් අපට අහිමි කළ අයුරු අමතක කළ නොහැකිය.රටේ ආරක්ෂාව වෙනුවෙන් යුද හමුදාවලට, පොලීසියට, රාජ්‍ය සේවයට සිය දරුවන් කැප කළ දෙමවුපියන් මෙන්ම ඔවුනගේ පවුල් පිටින් ඝාතනය කළ ආකාරය ඒ අමිහිරි මතකයේ තවත් කොටසකි. ජනතාව සුවපත් කළ වෛද්‍යවරුන්, සාධාරණය වෙනුවෙන් පෙනී සිටි නීතිඥයන් සමාජයට සේවය කළ ග්‍රාමසේවක වරුන්, වෘත්තිය සමිති නායකයන්, විශ්ව විද්‍යාලවල උගත් සිසුන්, රටට වැඩදායි දේශපාලනඥයන් පමණක් නොව ගරුතර මහා සංඝරත්නය පවා ඝාතනය කරන්නට තරම් ම්ලේච්ඡත්වයක් ජවිපෙ සතු විය.එය කෙතරම් ද යත් එක් උදෑසනක නිවසේ ප්‍රධාන දොරටුව විවර කරන විට බිරියටත් දරුවන්ටත් දකින්නට ලැබෙන්නේ තම පියාගේ ගෙල සිඳ ගෙනැවිත් දොර අසළ තබා ඇති අයුරුය. එවැනි දහස් ගණනක් පවුල්වල සාමාජිකයන් අදටත් ඒ අමිහිරි මතක සමඟ ජීවත්වන බව රහසක් නොවේ. එහෙත් අද මහා ඉහළින් ප්‍රජාතන්ත්‍රවාදය පිළිබඳ කතා කළ ද ජවිපෙට ඒ ක්‍රෑර මාවතින් අල්ප මාත්‍රයක් හෝ වෙනස් වීමට හැකියාවක් ලැබී නැති බවට කිසිදු සැකයක් නැත.මා මෙසේ කියන්නේ වගකීම් විරහිතව නොවේ. හේතු ඇතිවයි. 88 දී දරුණු මර්දනයකට පසු නොකර බැරිකමට පාර්ලිමේන්තු දේශපාලනයට පැමිණි පසු පුන පුනා තමන් කරන්නේ පාර්ලිමේන්තු දේශපාලනය පමණක් යැයි කීව ද අතීතයේ තම පක්ෂය කළ වරද පිළිගැනීමට ඔවුන්ට කොන්ද පණ තිබුණේ නැත. එය වර්තමානයේ ඔවුන් කරන බරපතළම වංචාවයි.දෙබරවැව මධ්‍ය මහා විද්‍යාලයේ සිසුවකුගේ සටහනින් කොටසක්දේශපේ‍්‍රමී ජනතා ව්‍යාපාරය සහ ජනතා විමුක්ති පෙරමුණ යනු දෙකක් නොව එකම කණ්ඩායමක් බව කුඩා දරුවන් පවා දන්නා කරුණක්ව තිබියදී පසුගිය කුණු සියල්ල දේශපේ‍්‍රමී ජනතා ව්‍යාපාරය පිට පමණක් පටවා තමන්ගේ ඇඟ ගලවා ගැනීමට උත්සාහ කරයි. සියතින් සිදුවුණ වැරදි පිළිගනිමින් ඉදිරියේදී එවැන්නක් සිදු නොවන බවට සහතිකයක් දීමට ඔවුන් ඉදිරිපත් වන්නේ නැත. එයින් ඔවුන් වක්‍රව තහවුරු කරන්නේ කුමක් ද? පරණ ස්වභාවය වෙනස් කිරීම පිළිබඳ සහතිකයක් දිය නොහැකි බව නොවේ ද?ඔවුන් ඒ කළ විනාශයන් නිසා අවස්ථා දෙකේදීම ප්‍රයෝජන ගත්තේ වෙනත් පිරිස් විසිනි. එනම් 88/89 යුගයේ ඔවුන් කළේ ශ්‍රී ලංකා නිදහස් පක්ෂ ඡන්ද වළක්වමින් පේ‍්‍රමදාස මහතා ජනාධිපති ධුරය දක්වා ගෙන යාමයි. ඉන්පසු සිදු වූයේ එවක යූඇන්පී රජයෙන් 60,000 ක මරණ සඳහා වගකීම බාරගන්නා විට 6500 ක පමණ ඝාතන සඳහා ජේවීපීය වගකීම බාර ගැනීමට සිදුවීමයි.ඉන් පසු යුද වාතාවරණයේදී පවා ඔවුන් කළේ තාප්ප පුරා හමුදාවෙනි වන්නියට යව් කියා ජනතාව මුලා කරමින් පෝස්ටර් ගැසීමයි. තොප්පිගල සටනේදී හමුදාව කෙසේ මෙහෙයවිය යුතු ද යන්න තීරණය කරන්නේ සේනාධිනායකයා මිස සොල්දාදුවන් නොවේ. එවැනි පෝස්ටර් අලවා දේශපේ‍්‍රමීන් ලෙස පෙනී සිටි ජවිපෙ ආරක්ෂක අමාත්‍යාංශ වැය ශීර්ෂය ඉදිරිපත් කළ විට යුද්ධය සඳහා මුදල් ලබා ගැනීම අනුමත කරන්නේ නැති බවට පාර්ලිමේන්තුවේදී ඡන්දය ප්‍රකාශ කළේය. මේ කුමන ප්‍රෝඩාවක් ද යන්න ජනතාව මේ වන විට තේරුම් ගෙන තිබේ. ඒ නිසා ජනතාව තවදුරටත් රැවටීමට ජවිපෙට හැකියාවක් නැත.ඒ බව අප හොඳින්ම අත්දුටුවේ දකුණේ පළාත් පාලන මැතිවරණ ප්‍රතිඵල ලැබුණු විටය. ඊටත් පෙර පාර්ලිමේන්තුවේ 37 ක් වූ ජවිපෙ ආසන සංඛ්‍යාව 2 දක්වා පහළ බැසීමෙන් ද අපි එය දුටුවෙමු. නමුත් තිස්සමහාරාම ප්‍රාදේශීය සභාව ගිලිහී යාම ඔවුන්ගේ අවසාන බලය ද බිඳ වැටුණු බවට හොඳම සාක්කියකි.තිස්සමහාරාමය ඡන්දය පැවැත්වෙන අවස්ථාවේ අපිට දෙවැනි වතාවටත් ජනතා විමුක්ති පෙරමුණ විසින් මරා දැමුවන් සමරමු ඡායාරූප ප්‍රදර්ශනය පැවැත්වීමට හැකි විය. දින තුනක් වැනි කෙටි කාලයකදී ප්‍රදර්ශනය සූදානම් කර අප ඒ ප්‍රදේශයේ ජනතාවට අතීතය ආවර්ජනය කර ගැනීමට අවස්ථාව සැලැස්වූයේ මේ පිළිබඳ ඔවුන්ගේ මතය ද දැන ගැනීම සඳහාය.ඒ අවස්ථාවේදී අප දුටු දේ මෙහිලා සටහන් කිරිම ඉතා වටින්නේ යැයි සිතමු.අද දකුණ යනු එදා තිබු දුෂ්කර ප්‍රදේශය නොවේ. මහින්ද රාජපක්ෂ ජනාධිපතිතුමාගේ මඟ පෙන්වීම යටතේ හම්බන්තොට වරාය, වීරවිල ගුවන් තොටුපළ, සූරියවැව ක්‍රීඩාංගණ ආදි සංවර්ධන කටයුතු සියල්ල කේන්ද්‍රගත වන්නේ තිස්සමහාරාමය සමඟයි. ඒ සියල්ල දකින ජනතාවට අවශ්‍යව ඇත්තේ ජනාධිපතිතුමා සමඟ එකම පවුලේ නෑයන් ලෙස සිටීමයි. නමුත් ජනතා විමුක්ති පෙරමුණ උත්සාහ කළේ ජනාධිපති තුමා වෙත ප්‍රදේශයේ ජනතාව දක්වන තමන්ගේ කම භක්ත්‍යාදරය, සමීපත්වය පළුදු කර අම්මා වෙනුවට කුඩම්මා ලබාදීමටයි.මේ ප්‍රෝඩාව නිසා සිදුවන්නට යන මහා විපත්තියෙන් ඒ ජනතාව ගලවා ගැනීමට නම් ජනතා විමුක්ති පෙරමුණේ භීෂණකාරී ක්‍රියාකාරිත්වයේ මතකයට ඔවුන් යා යුතුව තිබිණි. අපේ අරමුණ වූයේ ඒ මතකය අවදි කිරීමයි. එහි සෘජු ප්‍රතිඵල කෙතරම් ද යන්න අද අපි තිස්සමහාරාමය ජය ගැනීම ඔස්සේ අත් විඳිමු.ආසියාවේ ආශ්චර්යයට යන ගමනේ මහින්ද චින්තනය මඟින් දකුණු පළාත ද සංවර්ධනයේ දොරටුව අභියස සිටියදී ජනතා විමුක්ති පෙරමුණ සුපුරුදු ප්‍රෝඩාවෙන් ජනතාව මුළා කරන්නට උත්සාහ කළ ද එය සඵල වූයේ නැත. අපට අද මේ වන විටත් දැනගන්නට ලැබී ඇති පරිදි, නැවත වතාවක් පාසල්වල අපොස සාමාන්‍ය පෙළ, උසස් පෙළ වයස්වල දරුවන් ඉලක්ක කර ගනිමින් මේ වන විට බිඳ වැටී ඇති ඔවුන්ගේ අරමුණු සපුරා ගැනීමට උපායයන් යොදවමින් සිටින බවට තොරතුරු ලැබේ. එය ඉතාම අවස්ථාවාදී සහ බංකොළොත් දේශපාලන පක්ෂයක ලක්ෂණ බව පුන පුනා කිව යුතු නොවේ. එයින් ඔවුන් බලාපොරොත්තු වන්නේ තුන්වැනි තරුණ විනාශයක්ය. එහෙත් අපේ මේ ප්‍රදර්ශනය මඟින් බලාපොරොත්තු වූයේ ඒ නින්දනීය උත්සාහය වැළැක්වීම සඳහා ජනාධිපතිතුමා සමඟ රට වෙනුවෙන් කළ යුතු යුතුකම ඉටු කිරීමටය. එය කෙතරම් සාර්ථක වූයේ ද යන්න සී. ආර්. පොත්වල පිටු පුරා ප්‍රදර්ශනය නැරැඹීමට පැමිණි බාල මහලු තරුණ සිසු සියල්ලන්ගේ අදහස් ගොනු වී තිබු සැටියෙන් ම ඔප්පු වේ.දකුණු පළාතේ් මියගිය තම නැදෑ හිතමිතුරන්ගේ ඡායාරූප දැකීමෙන් කම්පා වූ ජනතාවගේ සිත්වල නැඟුණු හැඟීම් ඒ පොත්වල අකුරු බවට පත්ව තිබෙන්නේ හද කම්පා කරවන අයුරිනි.ඒ සමඟම පළාතේ ජනතාව තව තවත් උනන්දු වූයේ ගෙයින් ගෙට ලැබෙන්නට යන සංවර්ධනයේ දොරටු වසන්නට ජනතා විමුක්ති පෙරමුණ කටයුතු කරන ආකාරය පිළිබඳ විවෘත මනසින් දැකීමටය. ජනාධිපතිතුමාගේ සංවර්ධන වැඩපිළිවෙළට එරෙහිව සිය දරුවන්ගේ අනාගතය විනාශ කරන්නට කිසිදු මවකට හෝ පියෙකුට උවමනා වූයේ නැත. දෑස් ඉදිරියේ තිබෙන සංවර්ධනයේ රන් දොරටුවට පිටුපාන්නට තරුණ තරුණියන්ට උවමනා වූයේ ද නැත. ඔවුන්ට තමන්ගේ පැහැදිලි අනාගතය මහින්ද චින්තනයෙන් ලැබෙන බවට තැබු විශ්වාසයේ පදනම ඔවුන් පෙන්වූයේ තිස්සමහාරාමයේ දීය.ජනතා විමුක්ති පෙරමුණ විසින් මරා දැමූවන් සමරමු නම් වූ අපේ ඡායාරූප ප්‍රදර්ශනයේ අරමුණ වූයේ ද ඒ ජනතා ජයග්‍රහණය වඩාත් තහවුරු කිරීමය. එසේම විදේශීය බළල් හස්තයකට අනුව හැසිරෙන ඔවුන්ගේ ගල් කටස් තුවක්කුවෙන් අහිංසක මිනිසුන්ගේ ඉරණම මෙන්ම ජාතියේ අනාගතය බාර ගන්නා දරු පරපුරේ ජීවිත අයිතිය හා සංවර්ධන බලාපොරොත්තු සුන් වී යාමට ඉදිරියේදී ඉඩ නොදෙන බවට සහතික කිරීමය.සටහන අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=ab1105016</link>
    <topic>සුමේධාගේ  ලැයිස්තුවෙන් බැසිල් සහ ඩලස් කැපෙති</topic>
    <author>චන්දන බණ්ඩාර</author>
    <content>ජනාධිපතිතුමා දෙහිවල ශ්‍රී.ල.නි.ප සංවිධායක ධනසිරි අමරතුංගට ගිය ඉරිදා හදිසියේම කතා කළේය.”සරත් ආබෲ නඩුකාරතුමාගේ මවගේ අවම¼ගුල් උත්සවයට මං එනවා. ධනසිරිත් එතැනට එන්ඩ.” ජනාධිපතිතුමා ධනසිරි අමරතුංගට කියා සිටියේය.ධනසිරි අමරතුංග ගල්කිස්සේ පිහිටි එම අවමඟුල් උත්සවයට ගිය පසුව ටික වේලාවකින් ජනාධිපතිතුමා එහි පැමිණියේය. ජනාධිපතිතුමා සරත් ආබෲගේ මවගේ දේහයට ගෞරව කිරීමෙන් පසුව පැමිණ සිටි අය සමඟ කතා බහ කළේය. මේ අතරතුර එහි පැමිණ සිටි පිරිස් ජනාධිපතිතුමා සමඟ සුහදව කතාබහ කළහ.ඉන් අනතුරුව ජනාධිපතිතුමා ධනසිරි අමරතුංග සහ තවත් ප්‍රාදේශීය දේශපාලනඥයන් කීප දෙනකු සමඟ කතා බහ කළේ නුගේගොඩ ප්‍රදේශය ගැනය.”සර් දැන් නම් නුගේගොඩ යට වෙන්නේ නැහැ. ආරක්ෂක ලේකම්තුමා මැදිහත් වෙලා නාවික හමුදාවේ සෙබළු යොදවලා නුගේගොඩ ප්‍රදේශයේ ඇළ මාර්ග පවිත්‍ර‍්‍ර කරපු නිසායි නුගේගොඩ බේරිලා තියෙන්නේ.” ධනසිරි අමරතුංග කියා සිටියේය.එ.ජා.ප නායක රනිල් වික්‍රමසිංහ විදේශගතව සිට යළි මෙරටට පැමිණියේ ගිය සතියේදීයි. හෙතෙම මෙරටට පැමිණ කෙළින්ම ගියේ කෘත්‍යාධිකාරී මණ්ඩල සභික චානක සිල්වාගේ උපන් දිනය වෙනුවෙන් පැවැති සාදයකටය. එහිදී රවි කරුණානායක මන්ත්‍රිවරයා කියා සිටියේ එ.ජා.ප යේ ප්‍රධාන පෙළේ නායකයන් විනය කඩ කරන නිසා ඔවුන්ට එරෙහිව විනය පියවර ගන්නා ලෙසයට.එළඹෙන සම්බුද්ධත්ව ජයන්තිය වෙනුවෙන් “මිණිපුර වෙසක් කලාපය” මෙවර රත්නපුරදී පැවැත්වීමට සංවිධානය කැර තිබේ. එය ඉතා විශාල ප්‍රදේශයක පැතිරුණු වෙසක් කලාපයක් ලෙස සංවිධානය කිරීමට නියෝජ්‍ය ඇමැති ප්‍රේමලාල් ජයසේකර කටයුතු කොට තිබේ. මේ පිළිබඳව විශේෂ සාකච්ඡාවක් ගිය සතියේ රත්නපුරදී පැවැත්විණි. ඊට රත්නපුර දිසාව නියෝජනය කරන පළාත් මන්ත්‍රිවරු රැසක් සහභාගී වූහ. සබරගමුව ආණ්ඩුකාර වි.ජ.මු ලොකු බණ්ඩාර මිණිපුර වෙසක් කලාපය සංවිධානය කළ යුතු ආකාරය ගැන විශේෂ උපදෙස් ද ලබා දුන්නේ සබරගමු මහ ඇමැතිවරයා ඇතුළු පිරිසයට.පාර්ලිමේන්තු කටයුතු ඇමතිනී සුමේධා ජී. ජයසේන පසුගිය සතියේ මාධ්‍යයට ප්‍රකාශකර තිබුණේ පාර්ලිමේන්තු මන්ත්‍රීවරු 225 න් 220 දෙනකුම මන්ත්‍රීවරුන්ට හිමි වාහන බලපත් රැගෙන තිබෙන බවය.ඉතිරි පස්දෙනා මීට පෙර තීරු බදු රහිත වාහන බලපත් ලබාගෙන වසර පහක් ගතවී නිසා ඔවුන්ට බලපත්‍ර නිකුත්කර නැති බවත් වසර පහ සම්පූර්ණ වූ පසුව ඔවුන්ටද බලපත් නිකුත් කරන බවත් ප්‍රකාශ කළාය.එහෙත් ඇමැතිතුමියට පසුදිනම එම වාර්තාව නිවැරැදි කිරීමට සිදුවිය. එයට හේතුව වූයේ රජයේ ප්‍රධාන ඇමතිවරු දෙදෙනකු කිසිදු අවස්ථාවක එම බලපත්‍ර ලබාගෙන නොතිබීමයි. ඒ බැසිල් රාජපක්‍ෂ සහ ඩලස් අලහප්පෙරුම අමාත්‍යවරුයි.බැසිල් රාජපක්‍ෂ මහතා 2007 සැප්තැම්බර් මස සිට පාර්ලිමේන්තු මන්ත්‍රීවරයකු වශයෙන් කටයුතු කර පසුගිය වසරේ ඇමතිවරයකු වශයෙන් පත්විය. එහෙත් ඒ මහතා කිසිදු අවස්ථාවක බදු සහන සහිත වාහන බලපත්‍ර ලබාගැනීම සඳහා අයැදුම්පතක් හෝ ඉදිරිපත් කර නොතිබුණි. සුමේධා ජී. ජයසේන ඇමතිතුමිය විසින්ම ප්‍රකාශ කරන තෙක් කිසිම අවස්ථාවක ඒ මහතා විසින් ඒ පිළිබඳව වචනයක් හෝ ප්‍රකාශ කර නොතිබුණු අතර උදම් ඇනීමක් සඳහා උපයෝගී කරගෙන තිබුණේ ද නැත.එ.ජා.ප යේ අභ්‍යන්තර අර්බුදය තවමත් තිබෙන්නේ අළු යට ගින්දර මෙනි’ එක්වරම එ.ජා.ප අර්බුදයේ අහුකොන් මතු වෙන අතර ඇතැම් විට එ.ජා.ප අර්බුදය සමනය වී ඇති බවක් පෙනෙයි. කෙසේ වෙතත් ගිය සතිය වෙන විටද එ.ජා.ප යේ කෘත්‍යාධිකාරි මණ්ඩල සම්පූර්ණ සාමාජික පිරිස වන 92 ක පිරිස සම්පූර්ණයෙන් පත් කර තිබුණේ නැත. එමෙන් ම එ.ජා.ප ජාතික සංවිධායක ධුරයද තවමත් පවතින්නේ හිස්වය. දැනට එ.ජා.ප කෘත්‍යාධිකාරී මණ්ඩලයේ පත් කැර ඇත්තේ සාමාජිකයන් තිහකට ආසන්න පිරිසක් පමණි. මේ තත්ත්වය මත ආසන පදනම් කැරගෙන පාර්ලිමේන්තු මන්ත්‍රි ධුර පදනම් කොට ගෙන සහ එ.ජා.ප යට අනුබද්ධ සංවිධාන පදනම් කොට ගෙන කෘත්‍යාධිකාරී මණ්ඩලයට නිල බලයෙන් පත් විය යුතු පිරිස්වලට කෘත්‍යාධිකාරී මණ්ඩලයට පැමිණීමට ඉඩ නොලැබී තිබේ. විශේෂයෙන් ම එ.ජා.ප නියෝජ්‍ය නායක සජිත් ප්‍රේමදාසට හිතවත් පාර්ලිමේන්තු මන්ත්‍රිවරුන්ට කෘත්‍යාධිකාරී මණ්ඩලයට පැමිණීමට නොහැකි වී තිබේ.එ.ජා.ප නායකයා හිතවත් අභ්‍යන්තර ආරංචි මාර්ග අනුව එ.ජා.ප යේ ජාතික සංවිධායක ධුරය සහ එ.ජා.ප කෘත්‍යාධිකාරි මණ්ඩලයේ ඉතිරි පිරිස් පත් නොකර කෘත්‍යාධිකාරී මණ්ඩලය පවත්වාගෙන යාමට එ.ජා.ප නායකයා තීරණය කර ඇතැයි වාර්තා වෙයි.එලෙස කෘත්‍යාධිකාරී මණ්ඩලය හිස්ව තබා ගැනීමට හේතු වී ඇත්තේ සජිත් පාර්ශ්වයේ මන්ත්‍රිවරුන් කෘත්‍යාධිකාරී මණ්ඩලයේදී එ.ජා.ප නායකත්වය අභියෝගයට ලක් කිරීම වැළැක්වීම සඳහාය. එමෙන් ම නියෝජ්‍ය නායක සජිත් ප්‍රේමදාස එ.ජා.ප ය තුළ තනි කිරීම ද එ.ජා.ප නායකයාගේ අභිප්‍රාය වී ඇතැයි ද වාර්තා වෙයි.මේ අතරතුර ගිය සතියේදී සජිත් ප්‍රේමදාස, රංජිත් මද්දුම බණ්ඩාර, තලතා අතුකෝරාල, දුනේෂ් ගන්කන්ද, බුද්ධිත පතිරණ, රුවන් විජේවර්ධන, නිරෝෂන් පෙරේරා, අශෝක් අබේසිංහ යන එ.ජා.ප මන්ත්‍රිවරු ඒකාබද්ධ සාකච්ඡාවක් පැවැත්වූහ. කාලාන්තරයක් තිස්සේ විරසකව සිටි රුවන් විජේවර්ධන සහ නිරෝෂන් පෙරේරා ගජ මිතුරන් බවට පත්වී සිටිති.මේ අතර මෙවර එ.ජා.ප මැයි දිනය පැවැත්වෙනුයේ බණ්ඩාරවෙල නගරයේදීය. හිටපු ජනපති ආර්. ප්‍රේමදාස ගුණසමරු උලෙළද මැයි දිනය දිනයේදීම පැවැත්වීමට නියමිතය. එ.ජා.ප ආරංචි මාර්ග අනුව මෙවර එ.ජා.ප මැයි රැලිය බණ්ඩාරවෙල නගරයට ගෙන ගොස් ඇත්තේ ප්‍රේමදාස ගුණ සමරු උලෙළ කඩාකප්පල් කිරීමටය.මීට පෙර බණ්ඩාරවෙල පැවැත්වෙන එ.ජා.ප මැයි රැලිය සවස 3.00 ට පමණ ආරම්භ වීමට නියමිතව තිබූ අතර එහෙත් අවසාන වශයෙන් ගිය සතියේ එ.ජා.ප නායකයා තීරණය කොට තිබුණේ එ.ජා.ප මැයි දින රැලිය බණ්ඩාරවෙල නගරයේදී උදේ වරුවේ පැවැත්වීමටය.එම තීරණයත් සමඟම එ.ජා.ප නායකයාගෙන් එ.ජා.ප නියෝජ්‍ය නායක සජිත් ප්‍රේමදාස විශේෂ ඉල්ලීමක් කළේය. ඒ නම් බණ්ඩාරවෙල පැවැත්වෙන මැයි රැලිය සවස් වරුවේ පවත්වන ලෙසටය. ඒ ප්‍රේමදාස ගුණසමරුව මැයි දිනයේ උදෑසන පිටකෝට්ටේ ප්‍රේමදාස පිළිරුව අභියස පැවැත්වෙන නිසාය. එම ඉල්ලීම කිරීමත් සමඟම එ.ජා.ප නායකයා මන්ත්‍රි සජිත් ප්‍රේමදාසට කියා සිටියේ සජිත් ඔයාට ඕන විදියට මං වැඩ කරන්නේ නැහැ කියාය.දරුස්මාන්ගේ මතභේදාත්මක වාර්තාව මේ වනවිට ශ්‍රී ලංකාවේ අස්සක් මුල්ලක් නෑර කතා බහට ලක් වූවකි.රටේ අතිබහුතරය මේ වාර්තාව මුළුමනින් ම ප්‍රතික්ෂේප කරන අතර එකී වාර්තාව පිළිබඳව උගුරට හොරා බෙහෙත් කන්නෝ ද දෙපැත්තට වැනෙන්නෝ ද ඒ අතර වෙති.මේ වාර්තාව ප්‍රතික්ෂේප කළයුතු යැයි පසුගියදා දකුණු පළාත් සභාවට ගෙනෙන ලද යෝජනාවකට අදාළව එම පළාත් සභාවේ එක්සත් ජාතික පක්ෂ මන්ත්‍රී කණ්ඩායම එහි පාලකයන් සමඟ ගැටුම්කාරී තත්වයකට ගිය බවට ද වාර්තා විය. දකුණු පළාතේ තත්ත්වය එසේ තිබියදී සබරගමුව පළාතෙන් වාර්තා වූයේ ඊට ඉඳුරාම වෙනස් තත්ත්වයකි.පසුගිය 26 සබරගමුව පළාත් සභා රැස්වීම ආරම්භයේදීම ශ්‍රී ලංකාවට බරපතළ අපකීර්තියක් ගෙන දෙන දරුස්මාන්ගේ මත භේදාත්මක වාර්තාව හෙළා දකිමින් එය ප්‍රතික්ෂේප කරන බවට වූ යෝජනාවක් සබරගමුව මහ ඇමැති මහීපාල හේරත් සභාව හමුවේ තැබීය.එය ස්ථිර කිරීම සඳහා පළාත් අමාත්‍යවරයකු වන ජී.එම්. කරුණාපාල මහතා මෙන් ම එම පළාත් සභාවේ එක්සත් ජාතික පක්ෂයේ ජ්‍යෙෂ්ඨ මන්ත්‍රීවරයෙකු වන ඒ. විජේසිංහ ද ඉදිරිපත්වීම විශේෂයෙන් කැපී පෙනිණි.මේ යෝජනාවට පක්ෂව විපක්ෂ නායක එක්සත් ජාතික පක්ෂයේ ඒ.ඒ. විජේතුංග කරුණු දක්වමින් සඳහන් කළේ මේ වාර්තාව දැක බලා ගැනීමට තමන්ට මෙතෙක් අවස්ථාවක් ලැබී නැතත් රටේ ගරුත්වයට එමගින් හානි සිදුවන්නේ නම් ඊට එරෙහි වීමට තම පක්ෂය පසුබට නොවන බව ය.එම පක්ෂයේ බළංගොඩ ආසන සංවිධායකවරයා ද වන ඒ. විජේසිංහ දරුස්මාන් වාර්තාව දැඩි සේ හෙළා දකිමින් කළ ප්‍රකාශය අතිශය හැගුම්බර ය. ඔහු සඳහන් කළේ පුරා තිස් වසක් මේ රටේ කොටි සංවිධානය සිදු කළ සාපරාධී ක්‍රියා හමුවේ මුනිවත රැකි බෑන් කී මූන් මෙන් ම ඊට පෙර සිටි මහ ලේකම්වරු එකල නින්දේ පසුවිණිදැයි තමා ප්‍රශ්න කරන බව ය.ජනතා විමුක්ති පෙරමුණ වෙනුවෙන් අදහස් පළ කළ රංජිත් ප්‍රියන්ත කුමාර මන්ත්‍රීවරයා පැවසුවේ රජය සමඟ තම පක්ෂයට ගැටලු පැවතිය ද දරුස්මාන්ගේ වාර්තාව හෙළා දැකීමට තම පක්ෂය ද එක් වන බව ය.අතුල කුමාර රාහුබද්ධ ජී.එම්. කරුණාපාල, භාණු මුනිප්‍රිය යන පළාත් අමාත්‍යවරු ද පළාත් සභාවේ උප සභාපති ජයතිලක පොඩි නිලමේ ආණ්ඩු පක්ෂයේ මන්ත්‍රීවරුන් වන සමන් ජයසිංහ රම්‍ය කුමාර වීරසිංහ සහ එක්සත් ජාතික පක්ෂයේ ඉෆ්ලාර් එම්. යෙහියා ද දරුස්මාන් වාර්තාව හෙළා දකිමින් අදහස් දැක්වූහ. මේ විවාදය යන අතරතුර පළාත් සභා ගැලරියේ සිටි මාධ්‍යවේදීන් සඳහන් කළේ මේ වාර්තාව හෙළා දැකීමට සබරගමුව පළාත් සභාවේ ආණ්ඩු පක්ෂයේ මෙන් ම එක්සත් ජාතික පක්ෂයේ සහ ජනතා විමුක්ති පෙරමුණේ සමස්ත මන්ත්‍රී කණ්ඩායමේ සහාය ලබා ගැනීමට හැකිවීම මහීපාල හේරත් සබරගමුව මහ ඇමැතිවරයාගේ දේශපාලන පරිනත භාවය පිළිබඳ කදිම නිදසුනක් බව ය. සබරගමුව පළාත් සභාවේ මේ විරෝධතාව එක්සත් ජාතීන්ගේ සංවිධානයට දන්වා හරින බව මුලසුනේ සිටි සභාපති රංජිත් බණ්ඩාර සහතික විය.ලේක්හවුස් ආයතනයේ රත්නපුර ශාඛාව පසුගියදා විවෘත කිරීමෙන් අනතුරුව ඊට අදාළ ප්‍රවර්ධන වැඩසටහනක් පසුගිය 26 රත්නපුර නවනගරයේ සමුදී උත්සව ශාලාවේ දී පැවැත්විණි. එම අවස්ථාවට ලේක්හවුස් ආයතනයේ කර්තෘ මණ්ඩල අධ්‍යක්ෂක සීලරත්න සෙනරත්, දිනමිණ ප්‍රධාන කර්තෘ මහින්ද අබේසුන්දර ගේ ඇරැයුමින් සබරගමුව මහ ඇමැති මහීපාල හේරත් සහ පළාත් අමාත්‍යවරයකු මෙන් ම පැල්මඩුල්ල ශ්‍රී.ල.නි.ප ප්‍රධාන සංවිධායක අතුල කුමාර රාහුබද්ධ ද එක්ව සිටියහ.සිය පාර්ලිමේන්තු දිවියේ රසමුසු මතකය එකල පාර්ලිමේන්තු වාර්තාකරුවකු වශයෙන් කටයුතු කළ වත්මන් දිනමිණ ප්‍රධාන කර්තෘ මහින්ද අබේසුන්දර සමඟ සිහිපත් කරමින් මහීපාල හේරත් මහ ඇමැතිවරයා පත්තර මහ ගෙදර පිළිබඳ අදහස් පළ කළේ කෘතවේදිත්වය පෙරදැරි කර ගනිමිනි. ඔහු සඳහන් කළේ කොටි සංවිධානය යුද බිමේ දී පැරදවීමට අවශ්‍ය මතවාදී අරගලය අන් සියල්ලට වඩා ලේක්හවුස් පත්තර බිස්ස සිදු කල බව ය.දිනමිණ, සිළුමිණ හුදෙක් ආරංචි කියන පත්තර විතරක් නොවෙයි ඒවා ජාතියට නිවැරැදි දිශානතිය පෙන්වමින් ජාතික වගකීමෙන් හැසිරෙන පුවත්පත් බව මහ ඇමැතිවරයා සිහිපත් කෙළේ ය.එංගලන්තයේදී හෙන්ඩන් නුවර පි‍්‍රන්සස් සිලොන් හෝටලයේදී එ.ජා.ප මහා බ්‍රිතාන්‍ය ශාඛාවේ රැස්වීමක් ගිය සතියේ පැවිත්විණි. ඒ එ.ජා.ප නියෝජ්‍ය නායක කරු ජයසූරිය. එ.ජා.ප මහලේකම් තිස්ස අත්තනායක සහ පාර්ලිමේන්තු මන්ත්‍රී ජයලත් ජයවර්ධනගේ සහභාගීත්වයෙනි.මහා බ්‍රිතාන්‍ය ශාඛාවේ සාමාජිකයන් මීට පෙර චෝදනා කැර තිබුණේ එ.ජා.ප නායකයා හමුවී එ.ජා.ප අභ්‍යන්තර අර්බුදය ගැන සාකච්ඡා කිරීමට අවශ්‍ය බව කියමිනි. මේ හේතුව නිසාම සිය පෞද්ගලික සංචාරය අතරතුර එ.ජා.ප නියෝජ්‍ය නායකයා මහා බ්‍රිතාන්‍යයේ එ.ජා.ප ශාඛාවේ විශේෂ රැස්වීමට සහභාගී විය. එම ශාඛාවේ පාර්ශ්ව දෙකක් අතර තිබූ මත ගැටුම් නිමා කිරීමට ද මේ හමුවේදී එ.ජා.ප නියෝජ්‍ය නායකයා කටයුතු කළේය.මහා බ්‍රිතාන්‍යයේ එ.ජා.ප ශාඛාවේ රැස්වීම අතරතුර එ.ජා.ප හිටපු මන්ත්‍රී එම්.එච්. මොහොමඩ්ගේ පුත්‍රයා වෙන අසාද් මොහොමඩ් දැඩි කලහකාරී ලෙස හැසිරුණේය. හෙතෙම එ.ජා.ප මහලේකම් තිස්ස අත්තනායක දැඩි ලෙස විවේනනය කළේය. කෙසේ වෙතත් එම කලහකාරි තත්ත්වය මැඩ පැවැත්වීමට මහා බ්‍රිතාන්‍ය ශාඛාවේ නිලධාරිහු සමත් වූහ.එ.ජා.ප යේ මැයි දිනය පැවැත්වෙන බණ්ඩාරවෙල නගරයේ සූදානම ගැන සොයා බැලීමට එ.ජා.ප සභාපති ගාමිණි ජයවික්‍රම පෙරේරා පසුගියදා එහි ගියේය. බණ්ඩාරවෙල නගරාධිපති චමින්ද විජේසිරිගේ නිවෙසේදී ඒ සාකච්ඡාව පැවැත්විණි. එ.ජා.ප බණ්ඩාරවෙල සභාපති රවි ගුණවර්ධන ද ඊට සහභාගි වී සිටියේය.මේ අතරතුර ගිය සතියේදී එ.ජා.ප නායකයා සිරිකොත එ.ජා.ප මූලස්ථානයට ජාතික සේවක සංගමයේ නිලධාරීහු කැඳවා තිබිණි. එ.ජා.ප නායකයා, දයා පැල්පොල සහ ජාතික සේවක සංගමයේ ප්‍රධාන ලේකම් සිරිනාල්ද මෙල් ද ඊට සහභාගී වී සිටියහ. එහිදී එ.ජා.ප ජාතික සේවක සංගම් නිලධාරිහු යෝජිත පෞද්ගලික අංශයේ විශ්‍රාම වැටුප් ක්‍රමය ගැන තම අදහස් පළ කළහ.”අවුරුදු 55 න් විශ්‍රාම ගියාට පස්සේ ලැබෙන සේවක අර්ථසාධක අරමුදල පිහිටවූයේ 1958 දී. නමුත් අද වෙන විට මේ අරමුදල විවිධ ව්‍යාපෘතිවලට යොදා ගැනීමට යන බවට ආරංචි ලැබෙනවා. ඒ නිසා යෝජිත විශ්‍රාම වැටුප වෙනුවෙන් වෙනම අරමුදලක් පිහිටුවන ලෙස අප යෝජනා කර තිබෙනවා.” එ.ජා.ප නායකයා එහිදී ජාතික සේවක සංගමයේ නිලධාරින් හමුවේ කියා සිටියේය.ඉන් පසුව එ.ජා.ප නායකයා කියා සිටියේ දරුස්මාන්ගේ වාර්තාව ගැනය. බෑන් කී මුන් පත් කරපු කමිටුවේ වාර්තාවෙන් ලංකාවට චෝදනා කරලා තියෙනවා. නමුත් ඔවුන්ට අපේ රටට එරෙහිව ක්‍රියාමාර්ග ගැනීමට ආරක්ෂක මණ්ඩලයේ හෝ මානව හිමිකම් කවුන්සිලයේ අනුමැතිය අවශ්‍යයි. මං හිතන්නේ නැහැ ඒ නිසා එක්සත් ජාතින්ගේ සංවිධානය ඒ වගේ් තැනකට යාවි කියලා. අනෙක මගේ කාලයේදී මම එක්සත් ජාතින්ගේ් රෝම නීතියට අස්සන් කළේ නෑ. ඒකත් මේ වේලාවෙ රටට යහපතක් වුණා.” එ.ජා.ප නායකයා කියා සිටියේය.එක්සත් ජනතා නිදහස් සන්ධානයේ පාර්ලිමේන්තු කණ්ඩායම ගිය සතියේ රැස්විය. ඒ දි.මු.ජයරත්න අගමැතිතුමාගේ ප්‍රධානත්වයෙන් පාර්ලිමේන්තුවේදීය. එදිනට නියමිත පාර්ලිමේන්තු කටයුතු ගැන එහිදී ඇමැති සුසිල් ප්‍රේමජයන්ත පැහැදිලි කළේය. ”අද තියෙන පනත් කීපයක් විවාදයට ගන්ඩ විදියක් නැහැ. මොකද ඒ එක් පනතක් ගැන අධිකරණ ක්‍රියාමාර්ගයක් පවතින බව අධිකරණය පාර්ලිමේන්තුවට දැනුම්දීලා තියෙනවා. ඒ නිසා අද පනත් විවාදයට ගන්නේ නැහැ.” ඇමැති සුසිල් ප්‍රේමජයන්ත කියා සිටියේය.ඉන් අනතුරුව මැති ඇමැතිවරු විදේශ ඇමැතිවරයාගෙන් විමසා සිටියේ දරුස්මාන්ගේ වාර්තාව ගැන ශ්‍රි ලංකාවේ විදේශ කටයුතු අමාත්‍යාංශයේ වැඩපිළිවෙළ ගැනය. “මේක නීති විරෝධී සහ සම්ප්‍රදාය විරෝධී එකක්. ඒ නිසා එක්සත් ජාතීන්ගේ රටවල තානාපතිවරු දැනුම්වත් කරන්න අපි බලාපොරොත්තු වෙනවා. දරුස්මාන් කමිටු වාර්තාවෙන් ඇතැම් සංවිධාන බලාපොරොත්තු වෙන්නේ ආණ්ඩුවේ කටයුතු අඩපණ කිරීමයි. ඒකට කොහොමටවත් ඉඩ දෙන්න බැහැ. අපේ රටේ විරෝධය එම කමිටුවට වගේම බෑන් කී මූන්ට දැනුම් දීලා තියෙනවා.” විදේශ ඇමැතිවරයා එසේ කියමින් දරස්මාන් කමිටු වාර්තාවේ නිර්දේශ ගැන රජයේ පාර්ලිමේන්තු කණ්ඩායමට පැහැදිලි කළේය.දැන් මේ කමිටු වාර්තාවට විරුද්ධව රට පුරා උද්ඝෝෂණ සංවිධානය කළ යුතුයි නේද” මැති ඇමැතිවරු ඇමැති ජී.එල්. පීරිස්ගෙන් විමසා සිටියහ. “නැහැ නැහැ ආණ්ඩුව විදියට විරෝධතා සංවිධානය කළ යුතු නැහැ. විරෝධතා බහුජන සංවිධාන විසින් කරගෙන යන නිසා ඒ ගැන කලබල විය යුතු නැහැ” ඇමැති ජී.එල්.පීරිස් කියා සිටියේය.ගිය සතියේ පාර්ලිමේන්තුවේ කටයුතු පැයකට පමණ සීමා විය. මේ නිසා මැති ඇමැතිවරු තැන් තැන්වල විවිධ මාතෘකා ගැන කතාබහ කරමින් සිටියහ. මන්ත්‍රීනී වෛද්‍ය සුදර්ශනී ප්‍රනාන්දුපුල්ලේ, මාලිනී ෆොන්සේකා, බන්දුල ගුණවර්ධන, ජගත් පුෂ්පකුමාර, එස්.එම්.චන්ද්‍රසේන, දයාශ්‍රිත තිසේරා සහ නාමල් රාජපක්ෂ ඇතුළු මැති ඇමැතිවරුය.”ඔන්න අපි නාමල් උයනටත් ඇත් පැටියෙක් දෙන්න යන්නේ. ඇමැති එස්.එම්.චන්ද්‍රසේන කියා සිටියේය. “අපි ඒ ඇත් පැටියාට නාමල් කියලා නම තියමු” ඇමැති එස්.එම්.චන්ද්‍රසේන යෝජනා කළේය.මේ අතරතුර ගිය සතියේ එ.ජා.ප. මන්ත්‍රී හරින් ප්‍රනාන්දු රටේ මාධ්‍යය වෙත කියා සිටියේ හම්බන්තොට වරායේ මැද කළු ගලක් ඇති බවය. එසේ නැති නම් එය ඔප්පු කිරීමට තමා සූදානම් බවද මන්ත්‍රී හරින් ප්‍රනාන්දු කියා තිබිණි. මේ කතාව ඇමැති රෝහිත අබේගුණවර්ධනට දැනගන්නට ලැබිණි. ඒ නියෝජ්‍ය ඇමැතිවරයා විදෙස් සංචාරයක නිරතව සිටියදීය. හෙතෙම යළි මෙරටට පැමිණීමට නියමිත වූයේ මැයි 03 දාය. එහෙත් මේ වැරැදි ප්‍රචාරයට එරෙහිව පිළිතුරු දීමට නියෝජ්‍ය ඇමැති රෝහිත අබේගුණවර්ධන යළි මෙරටට පැමිණියේ ගිය 24දාය. ඒ සමඟම ඇමැතිවරයා මන්ත්‍රී හරේන්ට අභියෝග කළේ ඔහු කළ ප්‍රකාශය ගැන ප්‍රසිද්ධ විවාදයකට පැමිණෙන ලෙසටය. “හම්බන්තොට වරායේ කළු ගල් නැහැ ගල් තියෙන්නේ සිරිකොතේ” ඇමැති රෝහිත මේ අතරතුර මාධ්‍යයට කියා සිටියේය.ශ්‍යාමෝපාලි වංශික මහා නිකායේ ශ්‍රී රෝහණ පාර්ශ්වය පසුගියදා ගෞරව සම්මාන ප්‍රධාන උත්සවයක් සංවිධානය කැර තිබිණි. ඒ මාතර පරවි දූපතේ නොහොත් රන් දූපතේදීය. මේ උත්සවය පැවැතියේ රුහුණු සරසවියේ කුලපති රාජකීය පණ්ඩිත අත්තුඩාවේ ශ්‍රී රාහුල හිමියන්ගේ ප්‍රධානත්වයෙනි. එහිදී ගෞරව සම්මානවලින් පිදුම් ලැබූවන් අතර දකුණු පළාත් ආණ්ඩුකාර කුමාරි බාලසූරිය, ජනාධිපති උපදේශක ගාමිණී සිරිසෝම, බෞද්ධ කටයුතු කොමසාරිස්වරයා සහ සිත්තම්ගල්ලෙන රජමහා විහාරයේ බස්නායක නිලමේ ජනාධිපති සම්බන්ධීකරණ ලේකම් කිත්සිරි ගංගානාත් අබේගුණවර්ධන ද වූහ. කිත්සිරි ගංගානාත් ලේකම්වරයා පිදුම් ලැබුයේ ශ්‍රී රෝහණ කීර්ති ජනහිතකාමී ශාසන බන්දු නාමයෙනි.”තමන් සිදු කරන සමාජ සේවා වෙනුවෙන් සම්මානයක් ලැබීම ඕනෑම කෙනකුට ගෞරවයක්. අපි හැම කෙනෙක්ම සමාජ සේවය කරන්නේ ජනාධිපතිතුමා අපට ලබා දී තිබෙන අවස්ථාව උපයෝගී කරගෙනයි. ඒ නිසා මේ හැම දෙයකම ගෞරවය එතුමාට හිමිවිය යුතුයි.” එම උත්සවයේදී දකුණු පළාත් ආණ්ඩුකාර කුමාරි බාලසූරිය කියා සිටියාය.ශ්‍රී රෝහණ පාර්ශවය කවදාවත් මුදලට ගෞරව සම්මාන ලබා දෙන්නේ් නැහැ. ඒ නිසා රෝහණ පාර්ශවයෙන් සම්මානයක් ලබාගැනීම බොහොම වටිනා දෙයක්. මෙය පුරවැසියකු ලෙස ලැබිය හැකි ඉහළම දෙයක්. අද ගෞරව සම්මාන ලබපු පස්දෙනාගෙන් දෙදෙනකුම ජනාධිපතිතුමාගේ කාර්ය මණ්ඩලයේ නිලධාරීන්” දකුණු පළාත් ආණ්ඩුකාර කුමාරි බාලසූරිය කියා සිටියාය.ජාතික නිදහස් පෙරමුණේ දේශපාලන මණ්ඩලය පසුගිය සතියේදී පක්‍ෂ නායක, ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ, ප්‍රධාන ලේකම් පි‍්‍රයන්ජිත් විතාරණගේ ප්‍රධානත්වයෙන් බත්තරමුල්ලේ පිහිටි පක්‍ෂ ප්‍රධාන කාර්යාලයේදී රැස්විය.එහිදී මූලික වශයෙන් සංවාදයට භාජනය වූයේ ජානිපේ මැයි දින පෙළපාළියේ සංවිධාන කටයුතු පිළිබඳවය. ”මැයි දින පෙළපාළියට පක්‍ෂයේ සියලු සාමාජිකයන් ඉතාම උනන්දුවෙන් සූදානම් වෙනවා. අපේ වසර තුනක කෙටි ඉතිහාසය තුළ මෙවැනි කටයුත්තකට අත ගැසීමම ජයග්‍රහණයක්.” පි‍්‍රයන්ජිත් විතාරණ ප්‍රධාන ලේකම්වරයා එහිදී පෙන්වා දුන්නේය.”අපේ රට ආපස්සට හරවන්න, තමන්ගේ පිළිකන්නක් කර ගන්න හදන බටහිර අධිරාජ්‍යවාදයට එරෙහිවයි අපි මේ මැයි දිනයේදී අපේ ශක්තිය පෙන්වන්නේ. ‘අධිරාජ්‍යවාදී බලයට යටත් නොවෙමු - හිස නොනමමු!’ යන තේමාව යටතේ අපි මේ රටේ දේශප්‍රේමී වැඩ කරන ජනතාව පෙළගස්වන්න ඕනෙ. ඒ සඳහා එළඹෙන මැයි දිනය යොදා ගනිමු.” විමල් වීරවංශ මෙහිදී අවධාරණය කළේය.”කැප්පෙටිපොළ උඩුකය පිළිරුව, පාන්පිටි ත්‍රස්තවාදයට එරෙහි ප්‍රදර්ශන රථයක්, ඖෂධ මාෆියාවට එරෙහි ප්‍රදර්ශන රථයක්, කිරිපිටි ජරාවට එරෙහි ප්‍රදර්ශන රථයක් සහ බන් කී මූන් විරෝධී ප්‍රදර්ශන රථයක් ඒ වගේම රණ බෙර ඇතුළු අධිරාජ්‍යවාදයේ සියලු පාර්ශ්වවලට එරෙහි මෙවලම් අපේ පෙළපාළියේ අන්තර්ගතයි.” මෙහිදී හිටපු පාර්ලිමේන්තු මන්ත්‍රී දීපාල් ගුණසේකර අනාවරණය කළේය.”දේශප්‍රේමී වැඩ කරන ජනතා මධ්‍යස්ථානය, කැප්පෙටිපොළ, තරුණ ව්‍යාපාරය, ලක්මව දියණියෝ, දේශප්‍රේමී ගොවිජන ව්‍යාපාරය, දේශ ප්‍රේමි ශිෂ්‍ය මධ්‍යස්ථානය, ජාතික නිදහස උදෙසා දෙමළ ව්‍යාපාරය හා බොලිවේරියානු සහයෝගිතාවය යන පක්‍ෂයට අනුබද්ධ සංවිධාන සියල්ලත් ඒ වගේම පක්‍ෂය සක්‍රීයව ක්‍රියාත්මක වන දිස්ත්‍රික්ක 21 ක සාමාජික සාමාජිකාවනුත් මේ දැවැන්ත මැයි දන පෙළපාලියට සහභාගි වීමට නියමිතයි.” ප්‍රධාන ලේකම් පි‍්‍රයන්ජිත් විතාරණ පෙන්වා දුන්නේය.”පෙළපාළිය 01 වැනිදා දහවල් 12 ට මාලිගාකන්ද වයිට් පාර්ක් අසලින් ගමන් ඇරැඹීමට නියමිතයි. ආනන්ද මාවත ඔස්සේ මරදාන පාරට පැමිණ දකුණට හැරී මරදාන ඩීන්ස් පාරට පිවිසීමට නියමිතයි. ඉන් පසු ඩීන්ස් පාර ඔස්සේ පෙළපාළිය ලිප්ටන් වට රවුමට පැමිණෙනවා. ලිප්ටන් වට රවුමේදී ජානිපෙ ;පළපාළිය එක්සත් ජනතා නිදහස් සන්ධානයේ සෙසු පක්‍ෂවල පෙළපාළි සමඟ එක්ව කොළඹ නගර සභා පිටියෙහි පැවැත්වෙන දැවැන්ත මැයි දින රැලියට එක්වීමට නියමිතයි.” ජා.නි.පෙ. මාධ්‍ය ප්‍රකාශක මොහොමඩ් මුසම්මිල් මෙහිදී අනාවරණය කළේය.ඇමැති විමල් වීරවංශ පසුගිය සතියේදී කිලිනොච්චි හා මුලතිව් දිස්ත්‍රික්කවල විශේෂ චාරිකාවක නිරත විය. ඒ කිලිනොච්චි දිස්ත්‍රික්කයෙහි ජාතික නිවාස සංවර්ධන අධිකාරියෙහි මඟ පෙන්වීම යටතේ ඉඳිකළ අරවිල්නගර් නිවාස ගම්මානය විවෘත කිරීම හා ජාතික නිවාස සංවර්ධන අධිකාරියේ මුලතිව් දිස්ත්‍රික් කාර්යාල විවෘත කිරීම වෙනුවෙනි.විමල් වීරවංශ නිවාස අමාත්‍යවරයා වශයෙන් වැඩභාර ගත් පසු ප්‍රථමයෙන් ම මුල්ගල තැබුවේ ඉහත කී ජාතික නිවාස සංවර්ධන අධිකාරියෙහි මුලතිව් දිස්ත්‍රික් කාර්යාලය ඉදිකිරීම වෙනුවෙනි. අද වන විට එය අංග සම්පූර්ණ ගොඩනැඟිල්ලක් ලෙස ජනතා අයිතියට පවරා දීමට ඇමතිවරයාට හැකිව තිබේ.මේ විවෘත කිරීමේ උත්සව දෙක සඳහා ප්‍රධාන ආරාධිතයකු ලෙස පාර්ලිමේන්තු මන්ත්‍රී නාමල් රාජපක්‍ෂ ද එක් විය. මීට අමතරව ඒ වන විට උතුරේ සංචාරයක නිරතව සිටි නැවත පදිංචි කිරීමේ ඇමැති ගුණරත්න වීරකෝන් සහ නියෝජ්‍ය අමාත්‍ය විනයාගමුර්ති මුරලිදරන්ට ද මේ උත්සව සඳහා ඇරයුම් කිරීමට විමල් වීරවංශ ඇමැතිවරයා අමත නොකළේය.එසේම ගුණරත්න වීරකෝන් ඇමැතිවරයාද නාමල් රාජපක්‍ෂ මන්ත්‍රිවරයාට සහ විමල් වීරවංශ ඇමැතිවරයාට කිලිනොච්චි දිස්ත්‍රික්කයේ පාසල් ගොඩනැඟිල්ලකට මුල්ගල් තැබීමේ උත්සවයකට ඇරයුම් කොට තිබුණි.මුල්ගල් තැබීමෙන් අනතුරුව පැවැති උත්සව සභාව ඇමතීමේ අවස්ථාව මුලින් ලැබුණේ ගුණරත්න වීරකෝන් අමාත්‍යවරයාටය. පාසල් සිසුන් පිරිසගේ සහභාගිත්වයෙන් පැවැති මේ අවස්ථාවට දෙමළ භාෂා පරිවර්තකයකුගේ සහාය ද ලබා ගෙන තිබිණි. භාෂා පරිවර්තක ගුණරත්න වීරකෝන් ඇමතිවරයාගේ් කතාව පරිවර්තනය කළේ කාගේත් සිත් ඒ දෙසට නැඹුරු කරවමිනි.නිසි අංග චලනයන් සහිතව සිදු කළ මේ අපූරු භාෂා පරිවර්තනය කෙරෙහි විමල්ගේ්ද සිත ගියේය. ”නාමල් මට නම් පෙනෙන්නේ මේ භාෂා පරිවර්තකයාගේ කතාව ගුණරත්න වීරකෝන් ඇමතිතුමා පරිවර්තනය කරනවා වගෙයි.” විමල් එසේ කියන විට නාමල්ට ද සිනහව නතරකර ගැනීමට නොහැකි විය.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=ab1105018</link>
    <topic>බටහිර බලවතුන්ගේ අරමුණ තේරුම් ගෙන මේ ප්‍රශ්නයේදී සියලු දෙනා එකම මතයක සිටිය යුතුයි</topic>
    <author/>
    <content>ශ්‍රී ජයවර්ධනපුර විශ්වවිද්‍යාලයේ දේශපාලන විද්‍යාව පිළිබඳ කථිකාචාර්යඅනුරුද්ධ ප්‍රදීප්* බටහිර බලවතුන්ට අවශ්‍ය ඉන්දීය සාගරය ආශ්‍රිත කලාපය තම අණසකට නතුකර ගෙන ඔවුන්ගේ රූකඩ චරිත නිර්මාණය කරගැනීමට බව සමහර විද්වතුන්ගේ මතවාදයක් වී තිබෙනවා. මෙය අදහසක් මතවාදයක් පමණ ද? මේ පිළිබඳව ඔබේ අදහස කුමක්ද?පසුගිය දිනක ඇමෙරිකා එක්සත් ජනපදයේ සෙනෙට් සභා සාකච්ඡාවලදී ඉතා පැහැදිලිව ප්‍රකාශ වී තිබෙනවා. ඔවුන්ට ශ්‍රී ලංකාව කෙතරම් වැදගත් වනවා ද? යන කරුණ පිළිබඳව. විශේෂයෙන් ම කරුණු දෙකක් නිසා ශ්‍රී ලංකාව ඇමෙරිකාවට වැදගත් වෙනවා. ප්‍රධාන කරුණ ශ්‍රී ලංකාවේ භූගෝලීය පිහිටීමයි. ලෝක බලවතුන්ට මෙතරම් කුඩා රටක් වෙනුවෙන් මැදිහත් වීමට ඇති උනන්දුව කුමක්ද යන්න පිළිබඳව ඇතැමෙක් තර්ක කරනවා. ශ්‍රී ලංකාව භූගෝලීය වශයෙන් ඉතාම වැදගත් තැනක පිහිටා තිබෙනවා.යුදමය වාතාවරණ පැවැති රටවල් සම්බන්ධව එක්සත් ජාතීන්ගේ සංවිධානය නොයෙකුත් වාර්තා ඉදිරිපත් කර තිබෙනවා. ලිබියාවට පහරදීම වැනි අවස්ථාවලදී එක්සත් ජාතීන්ගේ සංවිධානය යම් තීරණයන්ට එළඹුණා. එවැනි අවස්ථාවලදී හෝ මේ තරම් විශාල වාර්තා ඉදිරිපත් කර තිබුණේ නැහැ. මෙවැනි කරුණු වලදී ශ්‍රී ලංකාව පිළිබඳව ඔවුන් කෙතරම් අවධානයකින් සිටියා ද යන්න පැහැදිලියි.යුදමය වාතාවරණය පැවැති කාලයේ විශේෂයෙන් යුද්ධය පැවැති අවසාන භාගයේ දී ශ්‍රී ලංකාව හැිසිරුණු ආකාරය පිළිබඳව ඔවුන් අවධානයෙන් සිටියා. මෙතරම් කුඩා රාජ්‍යයක් ඔවුන්ගේ අණසක තකන්ගේ නැතුව ක්‍රියාකළ ආකාරය ඔවුන්ගේ සතුටට භාජනය වුණේ නැහැ.* යුද්ධය අවසාන භාගයේදී ශ්‍රී ලංකාව හැසිරුණේ ස්වාධීන, රැඩිකල් ස්වභාවයකින් කියන කරුණ ද ඔබ මෙහිදී මතු කරන්නට උත්සාහ කරන්නේ?ඇත්තවශයෙන් ම යුද්ධය අවසාන භාගයේ දී අප ලද ජයග්‍රහණය අපට ලබන්නට බැහැ විජාතික බලවතුන් කියන විදිහට මේ මානුෂික මෙහෙයුම සිදු කළා නම්. මේ යුද්ධය නිසා ත්‍රස්තවාදය නිසා අප මොනතරම් කාලයක් පීඩා වින්දද?ශ්‍රී ලංකාවේ සිටි බොහෝ පාලකයන් කළේ විජාතික බලවතුන් සතුටු කිරීමයි. අන්තර්ජාතික ප්‍රජාව සතුටු කරන්න මෙවැනි මානුෂික මෙහෙයුමක් කළ නොහැකියි. 2006 පසු බිහිවූ වත්මන් රජය සහ ඒ වටා ඒකරාශී වූ අතිවිශාල ජනතාව තුළින් එය වඩාත් පැහැදිලි වෙනවා. එසේ නොමැතිව අන්තර්ජාතික ප්‍රජාව කියන ආකාරයේ පිළිවෙතකට මෙය අවසානයක් කරා යා නොහැකි යි. ඔවුන්ගේ අණසක නොතකා ඉදිරියට යෑම පිළිබඳව බටහිර බලවතුන්ට කෝපයක් තියෙනවා. ඔවුන්ට අවශ්‍යයි ඒ සඳහා පියවරක් ගන්න. ඒ පියවර ගන්නයි මේ උත්සාහ කරන්නේ.මම මෙහිදී පැහැදිලිවම ප්‍රකාශ කරන්න කැමැති මේ රජය දූෂිතයි, නරකයි, ප්‍රචණ්ඩයි, සංවර්ධනය කරා යන්නේ නැහැ කියලා. මතවාද පතුරවන සියලු දෙනා පිළිගත යුතුයි. මෙරටට ශාපයක් ව පැවැති ත්‍රස්තවාදය සම්බන්ධව වත්මන් රජය ගත් තීරණ ඉතාමත් නිවැරැදියි කියලා. ඒ නිසා මේ මතු වී තිබෙන කාරණය සම්බන්ධව මේ රටේ සියලු ජනතාව, නොයෙක් මතවාද දරණ සියලු දෙනා එක කණ්ඩායමක් විය යුතුයි. බටහිර විජාතික බලවතුන්ට අපේ රටට බලපෑම් කිරීමට නොහැකි කියන ස්ථාවරය අප තුළ මේ වේලාවේ තිබිය යුතුයි.ඇමෙරිකාව, බ්‍රිතාන්‍ය වැනි රටවල බලපෑම් මැද ඉතා කුඩා රාජ්‍යයන් වූ අපේ රට යුද්ධයක් කොට ජයග්‍රහණය කිරීමෙන් ඔවුන් ප්‍රකාශ කරන්නේ ඔවුන්ගේ අණසක නොතකා ඉදිරියට ගිය රාජ්‍යයක් ලෙසයි. මේ මතවාදය වසංගතයක් ලෙස ඔවුන් පතුරවන්නට ඉඩ තිබෙනවා.ඒ නිසයි මෙවැනි වැරැදි මතවාද පතුරවන්නට නොදී අප ඒකරාශි විය යුත්තේ.* මාධ්‍ය ආයතනවලටත් මේ අවස්ථාවේ වගකීමක් තිබෙනවා නේද මධ්‍යස්ථ මත ජනතාව තුළට ගෙන යාම පිළිබඳව?සැබැවින් ම මාධ්‍ය මධ්‍යස්ථ විය යුතුයි. මාධ්‍ය මෙවැනි අවස්ථාවලදී පක්ෂග්‍රාහී නොවිය ය‍්‍රතුයි. අපි පසුගිය කාලයේ දුටුවා ඇෆ්ගනිස්ථාන යුද්ධය කාලයේ දී මාධ්‍ය කරුවන් විසින් එම රටවල හමුදාව අතිශයෝක්තියෙන් යුතුව වර්ණනා කරනවා. ඔවුන් සර්ව නිර්දෝශී පරමාදර්ශී චරිත ලෙස ඔවුන් පෙන්වීමට උත්සාහ කළා. එම හමුදාව සමඟ සමීප සම්බන්ධතා පවත්වන බවත් බංකර්වල සිට එම ප්‍රදේශ රූගත කරතිබෙන ආකාරයන් අප දුටුවා. යුද්ධය රොමැන්ටික් දෙයක් බවට පත් කරන්න ඔවුන් උත්සාහ කළ බව.ඇෆ්ගනිස්ථාන යුද්ධය දෙස සමහර මාධ්‍ය වලින් බලන ඕනෑම කෙනෙක් ඔවුන් පරමාදර්ශී චරිත ලෙස දකිනවා. ලෝකයේ බොහෝ රටවල්වල යුද්ධයක් පවතින අවස්ථාවලදී බී.බී.සී. මාධ්‍ය හැසිරුණේ ඇමෙරිකාවට අවශ්‍ය ඔවුන්ට පක්ෂග්‍රාහී පැත්තේ. එය ලෝක ප්‍රජාවට බී.බී.සී මාධ්‍ය කරන වරදක් මිසක හොඳක් නෙමෙයි.* යුද ජයග්‍රහණයෙන් අනතුරුව ජනාධිපතිතුමා ඉතා පැහැදිලිව ප්‍රකාශ කළා මේ මානුෂික මෙහෙයුම මේ රටේ ජනතාවගේ යහපත වෙනුවෙන් ත්‍රස්තවාදයට විරුද්ධව කළ දෙයක් පමණයි. මෙය සමස්ත ශ්‍රී ලාංකිකයන්ගේ ජයග්‍රහණයක් ලෙසයි එතුමා මේ ජයග්‍රහණය හැඳින් වූයේ. ඔබ ඒ අදහස සමඟ එකඟ ද?ඇත්තෙන් ම ඒ ත්‍රස්තවාදයට විරුද්ධව ජනතාව වෙනුවෙන් මේ රට බේරා ගැනීමට කළ උත්සාහය ඉතා සාර්ථකයි. යුද ජයග්‍රහණයෙන් අනතුරුව එම ප්‍රදේශ සංවර්ධනය කිරීමට කඩිනමින් පියවර ගත්තා. එයයි පළමු වැනි අවශ්‍යතාව.අද රට සංවර්ධනය කරා පිය නඟනවා. විශේෂයෙන් උතුර සහ නැඟෙනහිර ප්‍රදේශවල විශේෂ සංවර්ධන වැඩපිළිවෙළ ක්‍රියාත්මක කර තිබෙනවා.මේ යුද්ධය මේ රටේ ජනතාව වෙනුවෙන් කළ මානුෂික මෙහෙයුමක් මෙවැනි මානුෂික මෙහෙයුම් වලදී මිනිසුන් මිය යනවා.එය සාමාන්‍යයෙන් යුද්ධයකදී සිදුවන සිදුවීමක්. මිනිසුන් මිය නොයන යුද්ධයක් ලෝකයේ කොතනකින්වත් වාර්තාවෙලා නැහැ. එලෙස යුද්ධයත් ජයග්‍රහණයකින් අනතුරුව වාර්ගිකත්වය මත පදනම් වූ යුද්ධයක් සිදු කළා නම් රජය මෙවැනි ලෙස හැසිරෙන්නේ නැහැ. සියලු ජාතීන්ගේ එක්වීමක් පිළිබඳව කතා කළා ඛ්ැරෙන්නට බෙදීමක් පිළිබඳ කතා කළේ නැහැ. යුද්ධයෙන් පස්සේ මේ රටේ හමුදාව අතින් කිසිම මිනිස් ඝාතනයක් සිදු වුණාද? කොහෙන්වත් එවැනි වාර්තාවක් තිබෙනවාද? ලෝකයේ විනයානුකූ®ල හමුදාවක් අප සතුයි. එක්සත් ජාතික පක්ෂ රජය කාලේදී මිනිස් ඝාතන 88 - 89 වසරවලදී සිදුවුණා. නමුත් අපේ ජනතාව ඒ මිනී මරපු ආණ්ඩුවම 1991 දී යළිත් පත්කරගත්තා. එදා මිනිස්සු ඒ මිනී මැරුම් පිළිබඳව කතා කළේවත් නැහැ.* කොටි සංවිධානය යුද්ධය පටන් ගත් අවස්ථාවලදී සිටම සිවිල් වැසියන් ඉලක්ක කරගනිමින් ප්‍රහාර එල්ල කළා. දහස් සංඛ්‍යාත සිවිල් වැසියන් සංඛ්‍යාවක් එයින් මිය ගියා. එක්සත් ජාතීන්ගේ සංවිධානය එක අවස්ථාවකදී පමණක් ප්‍රකාශයක් කළා දෙපාර්ශවයම එකඟතාවයක පැමිණෙන්න කියලා. ඒ හැරෙන්න මේ ප්‍රශ්නය සම්බන්ධව කිසිදු සඳහනක් කළේ නැහැ. ඔබ ඒ අදහසත් සමඟ එකඟ ද?අනිවාර්යෙන් ම එකඟයි. වැඩිම යුද අපරාධ කළ එල්.ටී.ටී.ඊ. ය සම්බන්ධව ඔවුන් කිසිදු සඳහනක් කළේ නැහැ. 2007 සැප්තැම්බර් සිට වැඩිම යුද අපරාධ සිද්ධ වුණේ එල්.ටී.ටී.ඊ. ය සමඟයි. ලංකාවේ හමුදාව අතින් වැරැදි වුණේ නැහැ කියලා ඉතාමත් පැහැදිලියි. 2008 වනතුරු ඉතාමත් සුළු ප්‍රමාණයයි මිය ගොස් තිබුණේ. ගුවන් ප්‍රහාර වලින් යුද්ධය අවසාන භාගයේ දී සිවිල් වැසියන් ඝාතනය වුණා කියලා ඔවුන් සඳහන් කරනවා. එල්.ටී.ටී.ඊ. ය තමන්ගේ ජනතාවට ප්‍රහාර එල්ල කළා. අන්තර්ජාතික ප්‍රජාව දිනාගන්න ඔවුනගේ අවධානය ලබාගන්නයි ඔවුන් එලෙස තමන්ගෙම මිනිසුන්ට ප්‍රහාර එල්ල කළේ. මේ පිළිබඳව කිසිවෙක් කතා කරන්නේ නැහැ.නමුත් ප්‍රාණ ඇපකරුවන් බවට සිවිල් ජනතාව රඳවාගෙන සිටි එල්.ටී.ටී.ඊ. ය පිළිබඳ ව කවුරුත් කතා කරන්නේ නැහැ.* යුද්ධයකදී මිනිස් ඝාතන සිදුවිය හැකි බව ඔබ එක් තැනකදී සඳහන් කළා. එල්.ටී.ටී.ඊ. ය යුද්ධය පටන් ගත් අවස්ථාවේ දී සිට ඉලක්ක කළේ සිවිල් වැසියන්. නමුත් ශ්‍රී ලංකා රජය කිසිදු විටක දී සිවිල් වැසියන් ඉලක්ක කරගත්තේ නැහැ. මේ පිළිබඳ ඔබේ අදහස කුමක්ද?එල්.ටී.ටී.ඊ. ය ආරම්භයේ සිට ම සිවිල් වැසියන් ඝාතනය සිදු කළා. 2002 සටන් විරාම ගිවිසුම පවතින විටදීත් සිය දහස් ගණනින් සටන් විරාම ගිවිසුම කඩ කිරීම් ඔවුන් අතින් සිදු වුණා. එතැන් පටන් යුද්ධය අවසානය දක්වා ඔවුන් සිවිල් වැසියන් ඝාතනය සිදු කළා.* එක්සත් ජාතීන්ගේ සංවිධානය වැනි සංවිධාන වලින් මෙවැනි විරෝධාකල්ප අපටම ගලා එනවා නම් අප විසින් මේ සඳහා විකල්ප සංවිධාන ගොඩනඟා ගත යුතුව තිබෙනවා නේද?රාජ්‍ය නොවන සංවිධානවලින් යැපෙන සමහරක් දිවා රෑ නොබලා අන්තර්ජාලය මගින් ලෝකයට ලංකාව පිළිබඳ වැරැදි චිත්‍රයක් දෙනවා. අපි මේ අවස්ථාවේ සංවිධානය විය යුතුයි. එක්සත් ජාතීන්ගේ සංවිධානය ගෙන යන මේ වැරැදි මතවාදය පරාජය කිරීමට අප කටයුතු කළ යුතුයි.* මේ වාර්තාවේ අන්තර්ගතය ගැඹුරින් අධ්‍යයනය කිරීමේ දී මෙවැන්නක් මගින් වර්තමාන ලෝකය ත්‍රස්තවාදය දිරිගැන්වන අතරේ ත්‍රස්තවාදයට එරෙහි සටන අධෛර්යමත් කිරීමක් දක්නට ලැබෙනවා නේද?ශ්‍රී ලංකා ආණ්ඩුව විසින් එල්.ටී.ටී.ඊ. ය ඊයේ පරාජය කළ පසුව ලෝකයේ ගරිල්ලා සංවිධාන තේරුම් ගන්නා ඔවුන්ගේ අපේක්ෂා ත්‍රස්තවාදී මාර්ගවලින් ඉටුකර ගැනීමට යෑමෙන් ඔවුන්ට අනාගතයක් නැති බව. ඒ පිළිබඳව ලෝකයට ඔප්පු කර පෙන්වීමට ශ්‍රී ලංකාවට හැකිවුණා. ශ්‍රී ලංකාව මුළු ලෝකයටම ආදර්ශයක් වුණා. මෙමගින් ගරිල්ලා සංවිධාන ත්‍රස්තවාදී සංවිධාන දිරිගැන්වීමක් එක්සත් ජාතීන්ගේ සංවිධානය විසින් සිදු කරනවා. එයට හේතුව ලෝකයේ ප්‍රබලම ත්‍රස්තවාදී සංවිධානයක් පරාජය කළ ශ්‍රී ලංකා රජයට එරෙහිව අන්තර්ජාතික දැලක් එළීමට ඔවුන් උත්සාහ කිරීම ත්‍රස්තවාදය දිරිගැන්වීමක්.ලෝක සාමය ත්‍රස්තවාදීන්ගෙන් තොර ලෝකයක්් එක්සත් ජාතීන්ගේ සංවිධානයේ අරමුණ නම් මෙවැනි ත්‍රස්තවාදී සංවිධානයක් පරාජය කළ ශ්‍රී ලංකා රජය ලෝකය ඉදිරියේ අපකීර්තියට පත් කිරීමට උත්සාහ කිරීම නොවේ. ඔවුන්ට ප්‍රශංසා කිරීමයි කළ යුත්තේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=af1105011</link>
    <topic>මුළු රටම ජනාධිපතිතුමා සමඟයි කියන පණිවුඩය ලෝකයටම දීමට මැයි දිනය යොදාගත යුතුයි</topic>
    <author>සරත් පෙරේරා</author>
    <content>මහාචාර්ය ගාමිණි සමරනායකඔප්පු කිරීමට සාක්ෂි නැති කටකතා මත පදනම්ව ඉදිරිපත් කළ මතභේදාත්මක දරුස්මාන් කමිටු වාර්තාව සම්පූර්ණයෙන්ම ප්‍රතික්ෂේප කළ යුතු බවත් මේ මොහොතේ සියලු රටවැසියන්ගේ යුතුකම රට ත්‍රස්තවාදයෙන් ආරක්ෂා කරගත් නායකයා වටා පෙළ ගැසීම බවත් දේශපාලන විද්‍යා ක්ෂේත්‍රයේ විශ්වවිද්‍යාලයීය ජ්‍යෙෂ්ඨ ආචාර්ය වරයකු වන මහාචාර්ය ගාමිණී සමරනායක මහතා පවසයි.සිළුමිණ සමඟ විශේෂ සම්මුඛ සාකච්ඡාවකට එක්වෙමින් මහාචාර්ය වරයා මේ ප්‍රකාශය කළේය. එහිදී ඇසූ ප්‍රශ්න කීපයකට මහාචාර්යවරයා දුන් පිළිතුරු මෙසේය.* මතභේදයට තුඩු දී ඇති කමිටු වාර්තාව ගැන ඔබ කුමක්ද කියන්නේ?මේක ඉතාම කනගාටුදායක සිද්ධියක්. එක්සත් ජාතීන්ගේ මහලේකම්වරයාම මේ විදියට ත්‍රස්තවාදය ජයගෙන සාමය දිනූ රටකට විරුද්ධ කුමන්ත්‍රණකාරී ලෙස ක්‍රියාකිරීම ඉතාම පහත් ක්‍රියාවක් ලෙස හෙළා දැකිය යුතුයි.පළමුවෙන්ම මෙවැනි කොමිටියක් පත්කරන්න මහලේකම්වරයාට එක්සත් ජාතීන්ගේ කිසිම අනුමැතියක් ලැබිල නැහැ. එහි මහා මණ්ඩලය, ආරක්ෂක මණ්ඩලය හෝ මානව හිමිකම් කවුන්සිලයෙන් ඒ සඳහා වූ අනුමැතියක් ලැබිල නැහැ. මේ කමිටුව පත්කිරීම ගැන මහලේකම් වරයාගෙන් එහි ආරම්භයේ ප්‍රකාශ වුණේ කමිටුවක් පත් කරන්නේ තමන්ට උපදෙස් දෙන්න කියලයි. එහෙම කිසිම අනුමැතියක් නොලබා පත්කළ කමිටුවේ වාර්තාව අසත්‍ය කරුණුවලින් පිරුණ ඒකපාර්ශ්වික වාර්තාවක්.මෙවැනි වාර්තාවක් ශ්‍රී ලංකාවට විරුද්ධව එක්සත් ජාතින්ගේ නම සම්බන්ධ කර පළකිරීමෙන් ස්වෛරී රටකට විරුද්ධව විශාල හානියක් කරල තියෙන්නේ. මේක එක්සත් ජාතීන්ගේ මහලේකම්වරයා ස්වෛරී රටකට විරුද්ධව කරපු අපරාධයක්.බටහිර ඇතැම් රටවල බලපෑම උඩ මහලේකම්වරයා මෙලෙස කටයුතුª කරන බව පැහැදිලියි. ඔහු නැවත වාරයක් මේ පදවියට පත්වීමට නම් එම රටවල වුවමනා ඉටුකළ යුතුයි.* ත්‍රස්තවාදී සංවිධානයකට සුදු හුණු ගාන්න මේ කමිටු වාර්තාව ගෙන ඇති උත්සාහය ගැන කියන්නේ කුමක්ද?ලෝකයේ කුරිරුම ත්‍රස්තවාදී කණ්ඩායම ලෙස හැඳින්වුණ කොටි සංවිධානය දරුස්මාන්ගේ කමිටුව කොහොමද විනයගරුක හමුදාවක් ලෙස හඳුන්වන්නේ. ඇමෙරිකානු යුද විශේෂඥයන්ම කියන විදියට ත්‍රස්තවාදීන් අනීතික හමුදාවක්. ප්‍රභාකරන් ඇතුළු කොටි ත්‍රස්තවාදීන් සිදුකළ කිරිදරුවන්, ගැබිණි මාතාවන් ඇතුළු දසදහස් ගණන් අහිංසක ජනතාව ඝාතනය කිරීම මුළු ලොවම හොඳින්ම දැනගෙන තිබියදී කොටින්ට දරුස්මාන් කමිටුව විනය රකින හමුදාවක් ලෙස හඳුන්වන්නේ මොන පදනමකින් ද කියා ඇසිය යුතුයි.මේ කමිටුව කොටි හිතවාදීන් කියන කතා හා රට සල්ලිවලට කෑදර එන්ජීඕ සංවිධානවල බහට කන්දී අසත්‍ය තොරතුරු අනුව මේ වාර්තාව ලියා ඇති බව ඉතා පැහැදිලියි. ලෝකයේ ඕනෑම නීත්‍යානුකූ®ලව පත්වූ රජයකට නීතියට පිටින් ක්‍රියාකරන ත්‍රස්තවාදීන් හෝ වෙන ඕනෑම නීතියට විරුද්ධව කටයුතු කරන කණ්ඩායමකට විරුද්ධව නීතිය අනුව ක්‍රියා කරන්න සියලු අයිතිය තියනවා. ඒක නැහැ කියන්න කිසිවකුට බැහැ. ඒ ශුද්ධ වූ අයිතිය අනුවයි ශ්‍රී ලංකා රජය ත්‍රස්තවාදීන්ට විරුද්ධව ක්‍රියා කර තිබෙන්නේ. ඒ ක්‍රියාදාමය යුද අපරාධ ලෙස විග්‍රහ කරන්න කිසිම කමිටුවකට බැහැ. යුද්ධයේදී නීතියට පිටින් යමක් සිදුවී ඇද්ද කියන එකත් පරීක්ෂා කරන්න ඕන. ඒ සඳහා තමයි ජනාධිපතිතුමා උගත් පාඩම් හා සංහිඳීයාව පිළිබඳ ජනාධිපති කොමිසම පත්කරල කරුණු සොයා බලාගෙන යන්නේ. ඒ කොමිසමේ වාර්තාව ලැබෙන්නත් කලිනුයි මේ දරුස්මාන් කමිටු වාර්තාව නිකුත් කරල සියල්ල අවුල් කරන්න උත්සාහ කරන්නේ.* නීත්‍යානුකූල පත්වූ රජයත් ත්‍රස්තවාදීනුත් සමාන ලෙස සලකන්න මේ කමිටුව උත්සාහ කරන බවක් පේනවා.මේ වාර්තාව සම්පූර්ණයෙන් ප්‍රතික්ෂේප කළ යුතුයි. එක්සත් ජාතීන්ගේ මණ්ඩලය යම් රටක අභ්‍යන්තර ගැටුමක් සඳහා මැදිහත් වෙනවා නම් ඒ මැදිහත් වෙන්නේ් සමථකරුවෙක් විදියට තුන්වැනි පාර්ශ්වය විදිහට. එහෙම නැතුව එක පාර්ශ්වයකට දඬුවම් දෙන පුද්ගලයෙක් පාර්ශ්වයක් හැටියට නෙවෙයි. එහෙමයි එක්සත් ජාතින්ගේ ප්‍රඥප්තිය අනුව ක්‍රියා කළ යුත්තේ. ඒ උපදෙස් දෙන පුද්ගලයන්ට ගැටුම් හා ගැටුම් නිරාකරණය පිළිබඳව විශේෂඥ දැනීමක් හා ස්වාධීනතාවක් තියෙන්න ඕන. සමථකරුවන් කියන්නේ කිසිම ගැටුමකදී පාර්ශ්වයක් නොගන්නා අය. මොවුන් මේ පත්කරල තිබුණ අය ඒ පිළිබඳ විශේෂඥයන් නෙවෙයි. එක පාර්ශවයකින් පමණක් තොරතුරු අරගෙන කොහොමද ස්වාධීන වාර්තාවක් සකස් කරන්නේ. මේක කොටි හිතවාදීන්ගෙන් පමණක් තොරතුරු අරගෙන රුදුරු ත්‍රස්තවාදයෙන් රට මුදාගන්න කටයුතුª කළ රජයට හා හමුදාවන්ට කෙටියෙන් කිව්වොත් රටට විරුද්ධව ඉදිරිපත් කර ඇති වාර්තාවක්.මේ කමිටු වාර්තාව කමිටු වාර්තාවක් විදියට හඳුන්වනවාට වඩා කොටින්ගේ තොරතුරු අඩංගු කොටි වාර්තාවක් විදියට හැඳින්වීම සුදුසුයි.* හැකි හැම ආකාරයෙන්ම සිවිල් ජනතාව ගේ ආරක්ෂාව තහවුරු කරන්න යුද්ධය පැවතියදීත් අපේ ආරක්ෂක හමුදා කටයුතු කළත් මේ කමිටුව සිවිල් ජනතාවට හානි වන ලෙස ක්‍රියාකළ බවට හමුදාවන්ට කරන චෝදනාව ගැනත් කතා කළොත්..?මේ රට විතරක් නෙවෙයි මුළු ලෝකයටමත් දැනුණ කාරණාවක් තමයි මේ කොටි සංවිධානයට විරුද්ධව කෙරුණ යුද්ධයේදී ඒ ප්‍රදේශවල උන්න සිවිල් ජනතාවගේ ජීවිත ආරක්ෂා කරන්න ආරක්ෂක හමුදා විශේෂ උත්සාහයක් ගත්ත බව.ඒ නිසාම බර අවි පාවිච්චිය යුද්ධයේ අවසාන අදියරේ දී සිවිල් ජනතාව පැත්තෙන් හිතල සීමා කරන්නත් ආරක්ෂක හමුදා පියවර ගත්තා. යුදමුක්ත කලාප ඇති කළා.නමුත් ඒ හැම අවස්ථාවකම සිවිල් ජනතාවට හැංගිලා එම ජනතාව පළිහක් ලෙස යොදාගෙන තමයි කොටි ආරක්ෂක හමුදාවන්ට විරුද්ධව ප්‍රහාර එල්ල කළේ. දැන් දෙමළ ජාතික සන්ධානයේ හිටපු මන්ත්‍රීවරයෙක් ම ඇසින් දුටු සාක්ෂි ලෙස කියනවනේ ආරක්ෂක හමුදා පැත්තට දිව ගිය සිවිල් ජනතාවට තොග ගණනේ වෙඩි තැබුවේ එල්.ටී.ටී.ඊ. ඝාතකයන් කියලා.* මේ කමිටු වාර්තාවත් සමඟ රටට විරුද්ධ බටහිර කුමන්ත්‍රණය යළිත් මතුපිටට පැමිණ තිබෙන බව පැහැදිලියි.අන්තර්ජාතික යුද අධිකරණවලට මේ රටේ ත්‍රස්තවාදය පරාජය කළ නායකයන් ගෙන යාමට කරන මේ උත්සාහය චීනය රුසියා ඉන්දියාව ඇතුළු අපේ මිත්‍ර රටවල් සමඟ එකතුව පරාජය කළ යුතුයි. යුද අපරාධ තොග ගණනේ කළ හා කරමින් සිටින බටහිර රටවල් අපට අද චෝදනා කරන්න හදනවා.ජනාධිපතිතුමා, ආරක්ෂක ලේකම් තුමා, ආරක්ෂක හමුදා ප්‍රධානීන් රණවිරුවන් තම ජීවිත පරදුවට තබා තමයි මෙම රට ගලවා ගැනීමේ හා සාමය උදා කිරීමේ මහ මෙහෙයුමට කැපවීමෙන් උර දුන්නේ. ඔවුන් අවුරුදු තිහක් මේ රට පෙළනු ලැබූ ඒ මහා ව්‍යසනයෙන් රට මුදා ගැනීම මෑත යුගයේ මේ රට ලැබූ ලොකුම ජයග්‍රහණය ලෙස සැලකිය යුතුයි. ඒ නිසා තම යුතුකම රට වෙනුවෙන් ඉටු කරනු ලැබූ ජනාධිපතිතුමා ප්‍රමුඛ අභීත නායකයන් වෙනුවෙන් පෙනී සිටීම මේ අවදානම් අවස්ථාවේ මුළු රට වාසීන්ගේ ම යුතුකම ලෙස මම දකිනවා.* ඇතමුන් කල්පනා කළේ ප්‍රභාකරන් නැතිවීම ත්‍රස්තවාදයේ අවසානය ලෙසයි?ජාතික වශයෙන් අපි එල්.ටී.ටී.ඊ. සංවිධානය පරාජය කළත් අන්තර්ජාතික වශයෙන් එල්.ටී.ටී.ඊ. සංවිධානයට ආවඩනු ලැබූ කොටස් දේශපාලන වශයෙන් පරාජයට පත් කර නැති බව අප වටහා ගත යුතුයි.ඒ නිසා අපේ සියලු තානාපති සේවා හා අනෙකුත් ගත හැකි සියලු අන්තර්ජාතික ක්‍රියා මාර්ග ඔස්සේ ඇත්ත තත්ත්වය ලෝකයට පහදා දීමට පියවර ගත යුතු බව කිව යුතුයි.දේශපාලන විද්‍යාව පිළිබඳව හා ගැටුම් නිරාකරණය පිළිබඳ විශ්වවිද්‍යාල ආචාර්යවරයකු ලෙස මා දන්නවා මේ ප්‍රශ්නයේ සංකීර්ණ බව.අපි කවුරුත් දන්නවා මේ ප්‍රශ්නය යුද්ධයෙන් නොව සාමයෙන් විසඳාගන්න මේ රටේ තිබුණ ආණ්ඩු හා නායකයන් කොයිතරම් උත්සාහයක් ගත්ත ද කියලා. ඒ සාම මාර්ගය ප්‍රයෝජනයට නොගෙන අත හැරීම ගැන ඇත්තටම චෝදනා කළ යුත්තේ ආණ්ඩුවට නොව එල්ටීටීඊ සංවිධානයට හා ප්‍රභාකරන්ට බව මේ රටේ යන්තම් හෝ දේශපාලනය ගැන දැනීමක් ඇති ඕනෑම කෙනෙක් දන්නවා.අන්තිමේ මාවිල්ආරු සොරොව්ව වහල ජනතාවට අත්‍යවශ්‍ය ජල සැපයුමත් කපා හැරියාම තමයි ආණ්ඩුවට මානුෂික මෙහෙයුමක් හැටියට යුද්ධයට බසින්න සිදුවුණේ.ඇත්ත වශයෙන් ම ජනබලය පෙන්වීමෙන් අපි ලෝකයට පණිවුඩයක් දිය යුතුයි. මුළු රටම ජනාධිපතිතුමා සමඟ සිටින බව. මේ සඳහා මැයි දිනය යොදාගත යුතුයි. මුළුරටම ජනාධිපතිතුමා සමඟ සිටින බව පෙන්වීමට මේ මැයි දිනය යොදා ගැනීම ඉතාම උචිත අදහසක්. මේ රටේ ත්‍රස්තවාදය නිමා කර ප්‍රජාතන්ත්‍රවාදය ස්ථාපිත කරමින් මේ රටේ සාමය ස්ථාපිත කළ ජන නායකයා එතුමා බව මුළු රටම අවිවාදයෙන් පිළිගන්නා කරුණක්. එතුමාට රටට විරුද්ධව අන්තර්ජාතික කුමන්ත්‍රණයක් කරලියට ගෙනෙන්න උත්සාහ ගන්නා මේ අවස්ථාවේ මේ රටේ ජනතාව පක්ෂ, පාට, ආගම්, ජාති භේද නැතිව එතුමා වටා එක් රොක්වීම ඉතාම වැදගත් වෙනවා...* ත්‍රස්තවාදය හරියට බූවල්ලකු වගේ. එහි අඬු බඬු හැම තැනම විසිර තිබෙන බව මේ සිද්ධිවලින් පැහැදිලි වෙනවා...?ගෝලීය ත්‍රස්තවාදයක් අද තියෙන්නේ. ත්‍රස්තවාදය කියන්නේ පැහැදිලි ලෙස ම ක්‍රියාවලියක්. මේ රට තුළ එල්.ටී.ටී.ඊ. ය පරාජය කෙරුවත් එය අන්තර්ජාතික ක්ෂේත්‍රයේ දේශපාලන ලෙස පරාජය කරල නැහැ. මෙතනදිත් පැහැදිලිව පෙනෙන්නේ මේ කොටස් නැවත වරක් එක්සත් ජාතීන්ගේ මහලේකම් වරයා හා ඔහුගේ කමිටුවේ ප්‍රකාශනයේ මුවාවෙන් නැවතත් ත්‍රස්තවාදී අදහස් ව්‍යාප්ත කිරීමට දරන උත්සාහයක්. එල්.ටී.ටී.ඊ. ත්‍රස්තවාදීන් දකුණේ ජනතාව වගේ ම ඔවුන්ගේ ම දෙමළ ජනතාව හා දෙමළ දේශපාලන නායකයනුත් බොහොමයක් ඝාතනය කළා. ඒ වගේ ම සාමාන්‍ය දෙමළ ජනතාවගේ අත්‍යවශ්‍ය සේවා පවා ඔවුන්ට අහිමි කර ඔවුන් රජය කෙරෙහි උසිගැන්වීම තමයි ත්‍රස්තවාදීන්ගේ උපක්‍රමය වුණේ.ත්‍රස්තවාදය පරාජය කිරීමෙන් අද ඒ දෙමළ ජනතාවටත් ප්‍රජාතන්ත්‍රවාදී අයිතීන් වගේ ම ජීවත්වීමේ නිදහසක් සුරක්ෂිත වෙලා තිබෙනවා. ඒ දෙමළ දේශපාලන නායකයන්ටත් බිය සැක නැතිව දේශපාලනයේ නිරතවන්න අවස්ථාව ලැබිල තියෙන්නේ අදයි.මෙතන පුදුමය ලෝකයේ මෑතභාගයේ සිදු කළ කුරිරුම ක්‍රියා සිවිල් ජනතාවට විරුද්ධව කොටි සංවිධානය සිදුකළ අමානුෂික ක්‍රියා අමතක කර තිබීම හා එම චෝදනාව රජයට එල්ල කිරීමයි. මේක නිකන් මුළු කැලේ දිහා නොබලා එක ගහක් දිහා බලල කතා කරනවා වගේ දෙයක්.එල්.ටී.ටී.ඊ.ය එක්ක ත්‍රස්තවාදය මිසක් ප්‍රජාතන්ත්‍රවාදය ගැන කතා කරන්න යාම විහිළුවක්.කුරිරු ත්‍රස්තවාදී සංවිධානයක් විනාශවීම ගැන සතුටු විය යුතු එක්සත් ජාතීන්ගේ මහ ලේකම්වරයා එල්.ටී.ටී.ඊ.ය පරාජය වීම ගැන කම්පා වෙලා කමිටුවක් කියල එකක් පත්කරල එල්.ටී.ටී.ඊ. හිතවාදීන් කියන දේවල් වාර්තාවක් විදියට පළකිරීම බලවත් වැරැද්දක්. ඒ සඳහා ඒකපාර්ශ්වික තොරතුරු හා ඡායාරූප යොදාගැනීමත් වැරදියි. ලෝකයේ සියලු රටවල් වෙනුවෙන් පෙනී සිටිය යුතු මහලේකම් ත්‍රස්තවාදී සංවිධානයක් වෙනුවෙන් පෙනී සිටින්න යාම තේරුම් ගන්න අපහසු කරුණක් වගේම එක්සත් ජාතීන් සුරැකිය යුතු එක්සත් ජාතින්ගේ ප්‍රඥප්තියට එරෙහිව යාමක්.* එක්සත් ජාතීන්ගේ සංවිධානය නිදහස් රටවල් නියෝජනය කරන ජගත් සංවිධානය මිසක් ත්‍රස්තවාදී සංවිධාන වෙනුවෙන් පෙනී සිටින ආයතනයක් නෙවෙයි...?ඔව් මහලේකම් වුණත් තමන්ට තියන බලය උඩයි ක්‍රියාකළ යුත්තේ. ඔහු මෙතැනදී නීතියට පිටින් ගිහින් රටක ස්වාධිපත්‍යයට මැදිහත් වෙන්න උත්සාහ කරනවා. ඒක වැරදියි.1945 එක්සත් ජාතීන්ගේ සංවිධානය ඇතිකරන්නේ ලෝක සාමය හා ආරක්ෂාව තහවුරු කිරීම සඳහායි. ජාතීන්ගේ සභාව 1 වැනි ලෝක යුද්ධයෙන් පසුව පිහිටෙව්වත් දෙවැනි ලෝක යුද්ධයක් ඇතිවුණා. ඒ නිසා නැවත ලෝක යුද්ධයක් ඇති නොවනු සඳහා එක්සත් ජාතීන්ගේ සංගමය ඇතිකර ගත්තා. දෙසීයකට ආසන්න සාමාජික සංඛ්‍යාවක් සිටින මෙහි බල කේන්ද්‍ර ලෙස මහා මණ්ඩලය, ආරක්ෂක මණ්ඩලය සහ මහලේකම්වරයා සැලකිය හැකියි. මේ හැම සාමාජික රටක්ම නිදහස් ස්වාධිපත්‍ය සහිත රටවල්.වඩාත් බලවත් ආරක්ෂක මණ්ඩලයේ මූලික වගකීම ලෙස සැලකෙන්නේ ලෝක සාමය හා සුරක්ෂිතතාවය පවත්වා ගැනීමයි.මේක එක්සත් ජාතීන්ගේ මහලේකම්වරයකුගෙන් කිසිසේත් බලාපොරොත්තු විය නොහැකි ප්‍රතිචාරයක්. මොකද යටපත් වුණ ත්‍රස්ත සංවිධානයකට යළි පණ දෙන්න මේ වගේ උත්සාහයක් දරමින් ප්‍රජාතන්ත්‍රවාදී රටක ප්‍රතිරූපය කෙළසමින් එහි නායකයන් අපහසුතාවට පත්කරන්න එක්සත් ජාතීන්ගේ මහලේකම් වරයකුට කටයුතු කරන්න බැහැ.ශ්‍රී ලංකාව අපහසුතාවට පත්කිරීමේ එල්.ටී.ටී.ඊ. හිතවාදීන්ගේ වුවමනාව බැංකී මූන් මහතාගේ ද වුවමනාව බව හොඳින්ම පැහැදිලියි.මහ ලේකම් වරයාගෙන් බලාපොරොත්තු වෙන්නේ රටේ වැඩි වර්ධනය වෙමින් පවතින සාමකාමී සහජීවනය තවත් තහවුරු කිරීමට අතදීමක් මිසක මේ විදියට සුවපත් වුණ සිත් නැවත පෑරවීමක් වන විදියේ ක්‍රියාකලාපයක් නෙවෙයි.දැන් මේ රටේ අවතැන් පිරිස් නැවත පදිංචි කෙරෙමින් පුනරුත්ථාපනය කළ එල්.ටී.ටී.ඊ. සාමාජිකයන් නැවත සමාජගත කෙරෙමින් පවතින්නේ. එවැනි අවස්ථාවක 2009 වසරේ මැයි 18ට පෙර පැවැති තත්ත්වයට මේ රට ගෙනයාමට කිසිවකුට ඉඩ නොතැබිය යුතුයි.එල්.ටී.ටී.ඊ.යට යළි පණදීමේ මේ උත්සාහය දරන්නේ සම්පූර්ණයෙන්ම විදේශගතව සිටින එල්.ටී.ටී.ඊ. හිතවාදීන්. මේ රටේ සිටින දෙමළ ජනතාවත් එල්.ටී.ටී.ඊ.ය තම ජනතාවටත් රටටත් කළ හානිය හොඳින් වටහාගෙන සිටිනවා.සරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=af1105012</link>
    <topic>මේ මොහොතේ අප එක්විය යුත්තේ ඇයි?</topic>
    <author/>
    <content>කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=af1105014</link>
    <topic>මැයි දිනේට පාඩමක්</topic>
    <author>අරුණි මුතුමලී</author>
    <content>මේ දවස් ටික නම් කියලා වැඩක් නෑ බංකුවේ තියා ගෙදර පුටුවකවත් ඉඳගන්න වෙලාවක් තිබුණාද මන්දා. අවුරුදු දවස්වල ඉඳන්ම එහෙ මෙහෙ යන්නයි ගෙදරට එන අයට සංග්‍රහ කරන්නයි ඇවිදලා ඇති හැතැප්ම දාහකට වඩා. අපේ රටේ තියෙන නිවාඩු මදිවට අතිනුත් නිවාඩු දාගෙන පාටි දාන්නම සැදී පැහැදුණු පැළැන්තියකුත් ඉන්නවනෙ. අමාරුම වැඩේ තාත්තලගේ කන්තෝරුවේ අය එන එකයි. අම්මා තාත්තාට තර්ජනාත්මකව ගෙදරට ගේන්න තහනම් කරපුවා වුණත් අරගෙන ඒ කණ්ඩායම් ආවාම සිනාමුසු මුහුණින් සංග්‍රහ කරන්න අම්මා සතුටින් බැඳී සිටිනවා. ආච්චිට ඒ දවස්වලට මල්ලිව පේන්නේ වැඩිවිය පැමිණුනු ගැහැනු ළමයෙක් වගේ. ඒත් මල්ලී එතැනට දුවන්නේ වතුරේ ඔබන්න බැරි රබර් බෝලේ වගේ. බැරිවෙලාවත් සීයා ඇවිත් හිටියොත් තාත්තා සහ යහළුවන් ඉදිරියේ පැරැණි වැඩිහිටි ගෞරවය රැකගෙන එතැන ඉන්නවා තමයි. ඒත් කෑමට පෙර ආච්චිට හොරෙන් තාත්තාම උඩ කාමරයේ ගිහින් තියන කොටස මඳ පමණින් සප්පායම් වෙලා එන්නේ කාටත් නොදැනෙන්න.පොඩි කාලේ ඉඳන්ම තාත්තා වැඩකරපු කන්තෝරුවලට ගිහින් තියෙන නිසා මේ පාටි දාන අය නිලධාරි මහත්තුරු හැටියට ඉන්නෙ කොහොමද කියලත් දැකලා තියෙනවා. ඒ වගේම තාත්තා සමහරු ගැන කියන දේත් අපට ඇහෙනවනේ. ඒ හැමෝම අපේ ගෙදරට ආවාම නම් නිදහසේ කතා කරනවා. අනික කන්තෝරුවෙදි ටයිවලට හිරවුණු ඒ අයගේ මනුස්සකම් මතුවෙන්නේ ටිකෙන් ටික සාන්ද්‍රණය වැඩිවෙන කොටයි.ට්‍රීං.. ට්‍රීං....”ආ ඔව්. ඔව්. පොඩ්ඩක් ඉන්න... දුව තාත්තාට කියන්න කුලේ අංකල් කතාකරනවා කියලා” මම අම්මාගේ පණිවුඩය දෙන්නත් කලින් තාත්තා දුවගෙන ආවා. ආච්චි ඇසිලින්ට අණ දෙමින් උදේ කෑම මේසය ලෑස්ති කළේ අම්මා ද ගමනට සූදානම් වෙමින් සිටි නිසයි.”අනිත් යූනියන් ටිකත් එන්න තීරණය කරලා කියලා කුලේ කිව්වා. අපිටත් ඒ ගොල්ලෝ එක්ක යමු කියලා කතා කළා” තාත්තා අම්මාට කීවේ උදේ කෑම මේසෙදි.”ඈ පුතේ කම්කරු දිනේටවත් නිවාඩුවක් නැද්ද?” ආච්චි ඉරිදා දවසේ ගෙදර අය ගමන් යනවාට තියෙන අකමැත්තට ඇහුවා.”මේක මැයි පෙළපාලියක්ම නෙවෙයිනෙ අම්මේ. මෙයාලත් මේ කවදාවත් නැතිව යන්නෙ ඒකනේ” තාත්තා අම්මා දිහා බලා හිනාවුණා.පී... පීප්...”ආ... සිරීලත් මේකෙනේ” අම්මා කීවේ වාහනයට ගොඩවෙන ගමන්.පිටත්වෙන කට්ටිය දිහා බලාගෙන හිටිය ආච්චිට හීන් හිනාවකුත් ආවා. “ඔය නිවාඩු දවස්වලට අතේ තියෙන තරං වියදම් කරනවාට වඩා රට වෙනුවෙන් ඔය වගේ දේකට යන එකත් එක අතකට හොඳයි.”ආච්චි එහෙම කියද්දි මට මතක් වුණේ මීට කලින් මැයි දිනවල හවස් වරුවට ගෙදර පාටිවල කියූ සින්දු.කුලේ අංකල් ඒ සින්දුවේ බාගයක් කියන කොට සිරී අංකල් මේසෙට ගහලා ඇදෙන ස්වරයෙන් පටන් ගන්නවා.අඳුරු කුටිය තුළ ... දොරගුළු ලාගෙනගයන ගීතිකා.. යදින යාතිකා..දෙවියන් හට ... නෑසේ...ඒ සින්දුවේ තාලෙටත් වඩා ඇදලා කීවත් ඒ අය ඉන්නේ තාල තේරෙන තත්ත්වෙක නොවේ නිසා ඒ ගැන මුකුත් කියන්නේ නෑ. ඒත් අහගෙන ඉන්න අපට තමයි අමාරු.ඒ ගානට එන්න කලින් නම් ඒ අයගේ සාකච්ඡාව බොහෝම ශාස්ත්‍රීයයි. කුලේ අංකලුයි සිරි අංකලුයි හැමදාම කළේ එකම මතය වෙනත් වචනවලින් කියමින් වාදයක් බවට පෙරළගන්න එකයි.”කුලේ මොකද කියන්නේ කම්කරු දිනයයි මැයි දිනයයි වෙනස්””නෑ. ඒක දෙකක් නේ””නෑ නෑ මැයි දිනය කියන එක සමරන්නේ එක එක රටවල එක එක විදිහට. මම ඒ රටවල හිටියනේ. එතකොට ස්ටඩි කළා.”ඕක අර අටසිය පනස් හයේ ඔස්ට්‍රේලියාවේ නිවාඩු දවස ඉල්ලලායි අර අර පැය අට වැඩකරන කතන්දරේයි එක්ක ආපු එකක් නේ. අන්තිමට දින එහා මෙහා වෙලා දෙකම මැයි දාට ආවානේ””මේ ඕක අර චිකාගෝවල හේමාකට් එකේ ස්ට්‍රයික් එකත් එක්ක පොලිසියට අත්බෝම්බයක් ගහල ඒකට වැරදිකාරයන් ප්‍රසිද්ධියේ එල්ලලා වෙච්ච වැඩක් නේ.””හා.. හා හරි හරි ඔය කතා ඔක්කොම එකම කතාවේ කොටස්. දැං ඕක නතර කරලා ආපු වැඩේ පටන් ගමුකො.” සුරේ අංකල් නොඉවසිලිමත් වුණා.”සුරේ දන්නවද උත්තර අර්ධ ගෝලේ මිනිස්සුන්ට නොවැම්බර් ඉඳන් පටන් ගන්න ශීත සෘතුව ඉවරවෙලා වගාකරන්න පුළුවන් කාලෙ පටන් ගන්නේ් මැයි පළමුවැනිදායින්. ඒකටයි ඒ අය මැයි දිනේ සමරලා තියෙන්නේ.” සිරි අංකල් කිව්වා.”ඒ වගේම ක්‍රිස්තු පූර්ව කාලේ නම් ෆ්ලෝරා කියන දෙවඟන සමරන්න මැයි දිනේ අරන් තියෙන්නේ.””රෝමානු කතෝලික අය නම් කන්‍යා මරිය තුමිය සමරන්න පලතුරු වට්ටියක් ගෙනත් හඳුනන අයගේ දොරකඩ තියනවලුනේ””එහෙම බැලුවොත් මහාරාස්ට්‍ර දිනය, ගුජරාට් දිනයත් යෙදෙන්නේ අන්තර්ජාතික වැඩකරන්නන්ගේ දිනයටම තමයි. ඕක ගැන තව ඕන තරම් කතා තියෙනවා. අර කොහෙද රටක අල්ලපු ගෙදර දොරකඩ ඉස්සරහ මල් ටිකක් තියලා හැංගෙනවලු. එයාව අල්ල ගත්තොත් ආදර හාදුවක් දෙන්නත් වෙනවය කියන්නේ””ඒක තව හොඳයි අර ඔක්ස්ෆර්ඩ්වල එදාට චාවෙල් ගඟට පැනලා කට්ටිය තුවාල කරගන්න පුරුදු වෙලා නිසා දැන් ඒ පාලම මැයි දාට වහනවලුනේ හිහ්””හරි දැන් ඕක නවත්තමුද හරියට නිකං සාමාන්‍ය දැනුම තරගයක් වගේනේ..””ටලං ටිලිං ටක් ටං.. චියර්ස් වැඩකරන ජනතාවට ජයවේවා!” වීදුරු එකට හප්පලා වීරේ අංකල් අනිත් අයට කීවා. ඒ වෙලාවේ කෑම පීරිසි වගයක් අරගෙන එතැනට ගිය අම්මාට තරහ ගියා.”හනේ හනේ ඕගොල්ලො ඔය වගේ දේවල් විහිලුවට ගන්න එපා. අද කාලේ මිනිස්සු කීයක් හරි හම්බ කරන්න කොච්චර නම් මහන්සි වෙනවද? කොච්චර ටෙන්ෂන් එකේ ඉන්නවද ප්‍රෙෂර් වැඩිකර ගන්නවද ඕගොල්ලො පවා. එහෙම එකේ තමුන්ටම තමන් විහිලු කරගන්නේ?””හප්පා අපේ මැඩම්ට කේන්ති ගිහින් නේ. අපි වැඩ කරන ජනතාව නිසා තමයි අපිට ම සව්දිය පුරවගත්තේ” වීරේ අංකල් කීවා.”නෑ.. එයා කියන එකෙත් ඇත්තක් තියෙනවා. ඒත් සමාජෙ හැමදාම මේ වෙනස අයින් කරන්න බෑ” කුලේ අංකල් කීවා.”ඇයි බැරි, ඇයි බැරි මම කියන්නද වෙනස් කරන..” සුරේ අංකල්ගෙ කතාව මැද්දට සිරි අංකල් බාධා කළා.”බුදුහාමුදුරවන්ගේ කාලෙත් සමාජෙ කුල භේදය වගේම රැකියාවල වෙනස තිබිලා තියෙනවා. කෘෂිකර්මය, වෙළෙඳාම, ගව පාලනය උසස් රැකියා හැටියටයි ගල්වඩුකම, පුප්හඩුකම ඒකියන්නේ මළ බැහැරලීම වගේ ඒවා පහත් රැකියා””ඒ වුණාට සුනීත, සෝපාකලත් මහණ කළානේ” සුරේ අංකල් කීවා.”ඒක නෙවෙයි කාරණේ මිනිස්සුන්ට හැමදේම සමානව බෙදෙන ක්‍රමයක් ඕනා. සුනීත සෝපාකලාටත් ධර්මය සමානව බෙදා දුන්නා වගේ” වීරේ අංකල් කීවා.”මචං... ඒක කරන්න බෑ. කුලේ අංකල්ගෙ කතාවට හතරවටින්ම විරෝධය.”ඇයි.. ඇයි..””මේ ලෝකේ ගහේ කොළේ මලේ ඉඳලා සතා සීපාවා ඉඳන් මනුස්සයා දක්වාම විවිධත්වයක් තිබෙනවා. ඒක නැත්තං වැඩකුත් නෑ. අනික අපි හිතමු මේ රටේමයි කියලා. හැම මිනිහෙක්ටම සමාන ඉඩකඩම්, සල්ලිබාගේ වගේම අධ්‍යාපනයක් පවා ලබාදුන්නාය කියලා. ඒත් අවබෝධය, හැකියාව, රූපකාය, පෞරුෂය, රෝගාබාධ, ආශාවන් මේවා සමාන වෙන්නේ නෑනේ.”ඉඳහිට කතාකරන තාත්තාගේ හඬත් ඒ අතරින් ඇසුණා.”ඒ වුණාට අපට පුළුවන්නෙ හැම කෙනාටම සමානව සලකන්න. මම කියන්නේ සමානාත්මතාව ගැන. බුද්ධ දේශනාවේ පවා තියෙන්නේ මේ ලෝකේ සතා සීපාවාට පවා තමන්ගේ පාඩුවේ නිදහසේ ඉන්න අයිතිය තියෙන එකේ මිනිස්සුන්ට?””හප්පා සමානව සැලකුවොත් අරුං එයි අපේ ඔලුව කන්න”පීරිසි වැඩි ගාණක් හරි හදිස්සියේ මෙන් ඉවර කරමින් හැමදේටම නැහැ කියන්නා වගේ දෙපැත්තට ඔලුව සලමින් සිටි ක්‍රිෂා අංකල් කීවා.”එහෙමම කියන්න එපා මචං. ඒකට උඹෙත් ප්‍රශ්නයක් ඇති” වීරේ අංකල් කීවා.”මං නං කියන්නේ සේවකයන්ට සලකන විදිහ නියමෙටම සිඟාලෝවාද සූත්‍රයේ තියනවා. ඒවා තමයි අද කාලේ මැනේජ්මන්ට්වල උගන්වන්නේ.. මොනවද... සේවකයාව අඳුනාගෙන ශක්ති පමණට වැඩ පවරන්න. සුදුසු පරිදි බත් වැටුප් දෙන්න. රෝගී අවස්ථාවේ උපස්ථාන කරන්න. විශේෂ ආශ්චර්ය ආහාර පාන ඔවුන්ට බෙදා දෙන්න, නියම වෙලාව දැනගෙන නිවාඩු දෙන්න කියන ඒවා. අද කාලේ වුණත් එහෙම සලකන ලොක්කන්ට මැරීගෙන වැඩකරන්න මිනිස්සු කැමතියි.. නැද්ද?”හැමෝම ඒක අනුමත කරන්න ඔලුව වනන ගමන් සිරි අංකල් කීවේ “ඔව් ජපානේ එහෙමත් ලොකු කම්පනිවල ඔය වගේ ස්ටයිල් එකක් තමයි තියෙන්නේ. අනික ළමයින්ගේ මොන්ටිසෝරි පහසුකම් පවා ඒ කම්පනි වටේම හදල තියෙන නිසා සේවකයන්ට ඔලුවේ බරක් නැතිව වැඩ ටික කරතහැකි.””දැන් ඔය මහියා මට කීවේ ඉස්ලාම් ආගමේ කියලා තියෙන්නේ සේවකයාගේ දාඩිය නිවෙන්න කලින් ගාස්තුව දීලා දාන්න කියලලු. ඇත්තනේ කවුද කැමති සැලරි පරක්කු වෙනවට”හැමෝම තම තමන් දන්නා දේවල් කියද්දී පමණ වැඩි වූ නිසාදෝ ක්‍රිෂා අංකල් හිස වැනීම නතර කරලා ඇඬුම් බර හ¼ඩින් කතා කරන්න ගත්තා. අනිත් අය යාලුවාව සනසන්න පටන්ගත්තා.”ඒක ඉතිං මචං රාජකාරියයි.. නීතියයිනේ්.. අපට කරන්න දෙයක් නෑනේ.””නෑ..නෑ. මට ඔය ප්‍රශ්නෙ දිහා ඔයිට වඩා මනුස්සකමින් බලන්න තිබුණා. මට ඕන නං මෑන්ව ඉන්ටඩික් නොකර වෙන විදිහකට ඒක කරන්නත් තිබුණා. මට මෑන්ගේ පොඩි ළමයි දෙන්නා මතක් වෙනවා පව්.. මම මෙහෙම හිටියට ඒ වගේ රාජකාරියක් කළාම රෑට නින්ද යන්නේ් නෑ. උඹලට තේරෙන්නේ නෑ”සැරෙන් සැරේ මේ නාටක දිහා බලමින් අම්මාට උදව් වුණු ආච්චි මට ඇහෙන්න හිමීට කීවා.”සමහරු ඔහොම තමයි ආයෙ හෙට මතක නෑ. අපේ ගම්වල වුණත් ඔය ඉඩකඩම් අයිතිකාරයෝ එක එක විදිහයි. ඒත් සමහරුන්ගේ වතුවල හැමදාම ස්ට්‍රයික්.සමහරුන්ට මිනිස්සු වැඩකරන්නේ බඩබැඳගෙන. අපේ වුණත් පොල් ටික හරි කඩන මනුස්සයට කන්න බොන්න දීලා ගාස්තුවත් එක්ක පොල්ගෙඩි දෙක තුනකුත් දීලම පිටත්කරන නිසා ඊළඟ වාරෙටත් එනවා.ගමේ වුණත් හූරං කන මිනිස්සු නැතුව නෙවේ. ඒත් අපේ අයගේ පුරුද්දක් තියෙනවා තමන් ගාව වැඩ කරන මිනිස්සුන්ට විතරක් නෙවේ හරකබානටත් දරුවන්ට වගේ සලකන්න. ඒ අයට තමයි වගතුවක් වෙන්නේ.”ට්‍රිං.. ට්‍රිං.. කවුද මේ වෙලාවේ..”ආ .. අංකල් තාත්ලා අද අර වැඩේට ගියානේ” අතීතාවර්ජනයෙන් මිදුණු මම පිළිතුරු දුන්නා.තවත් පිරිසක් එදා පාටියට වඩා උනන්දුවෙන් අද ගමනට සහභාගිවෙන පාටයි. මේ දේවල් ගැන හිතන්න කියවල දැනගන්න හොඳම තැන මගේ බංකුව.අම්මලා එන්න හවස් වෙන නිසා මැයි දිනය ගැන ලියවුණු ලිපි ගොඩක් අරගෙන මම ගහයට සෙවණට ඇදුණා.අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=af1105015</link>
    <topic>වැට මායිම් නැති ගමක ජීවිතේ</topic>
    <author>සුමේධා නවරත්න</author>
    <content>අලුත් අවුරුද්දේ වැඩිම මිහිර විඳගන්නේ දරුවන්! එම කීමෙහි වැරැද්දක් නැති වග කවුරුත් දනී. සිංහල අවුරුදු උණුසුම ගෙවී යන මේ මොහොතේ වුවද දරුවන්ගේ සිත් සතන් තවමත් නිවාඩු සමයෙහි මතකයන් සමඟ උණුසුම්ය. අලුත් අවුරුද්දේ කළ කී දෑ ගැන ඔවුන් තවමත් කුරුල්ලන් මෙන් කියවන්නේ එබැවිනි.කුඩා දරුවන් අවුරුද්දට ලබන සතුට ගැන කියැවෙන අපූරු තැනක් සිබිල් වෙත්තසිංහගේ ‘වැනියං කළු වැනියං’ කෘතියේ එයි. එය මෙලෙසය.”එදා, අප මොනවා කළත් අම්මට තරහා ගියේ නෑ. ඒ නිසා අප මිදුලෙ ගස්යට පැදුරු එළාගෙන පෙරළි පෙරළියි සෙල්ලම් කළේ. වැලියි වතුරයි එකට අනාගෙනයි කෝම් පිට්ටු හැදුවේ. ළිඳ ළඟ තිබුණු කිරිමැටි පස්වලිනුයි කැවුම් හැදුවේ. ඒවා අව්වේ වේළූ පසු කැඩුණේ නෑ. හිතේ හැටියට සතුටිනුයි එදා අප ගෙවල් සෙල්ලම් කළේ.”අවුරුදු මාසේ නිවාඩුවට පලතුරු වතු සොයා ගිය හැටි අපට පැවසුවේ කැලණිය විශ්වවිද්‍යාලයේ මහාචාර්ය ජිනදාස දනන්සූරිය මහතාය.පලතුරු”ඒ කාලේ දැන් වගේ අඩියෙන් අඩිය ගෙවල් හැදිලා තිබුණේ නැහැ. සමහර විට අක්කර ගණනකට පස්සෙ තමයි ගෙයක් තියෙන්නෙ. ඒ අක්කර ගණන් වතුවල, ගණන් කරන්න බැරි තරම් පලතුරු ජාති තිබුණා. ඒවායේ අයිතිකාරයන්ගෙන් ළමයින්ට තියා වැඩිහිටියන්ටවත් බාධා තහංචි නැහැ. අපි ඕනෑතරම් පලතුරු කෑවා. අවුරුදු නිවාඩුවේ අපේ ලොකුම විනෝදාංශයක් වුණේ ගම දිගට පලතුරු වතු සොයා යාමයි.මගේ ගම විල්ලේගම. මට මතකයි එක වත්තක් තිබුණා පේර යායක්. ඒ පේර යායේ ජාති ජාති පේර තිබුණා. කුරුල්ලො වගේ අපි ගහෙන් ගහට ගියේ රසම පේර ජාතිය සොයාගෙන.මේ පලතුරු සොයා යන ගමනේදී වතුවලින් වතුවලට මාරුවෙන්නත් අපට අපහසුවක් තිබුණෙ නැහැ. මොකද අද වගේ තාප්ප තබා කම්බි වැටක්වත් එදා තිබුණෙ නැහැ. මේ නිදහස, පලතුරු රස පුංචි අපට අවුරුද්දෙ මිහිර දෙගුණ තෙගුණ කළා.”මහාචාර්ය ජිනදාස දනන්සූරිය සිය බාල කාලයේ යහලුවන් සමඟ අවුරුදු නිවාඩුවට ගම්මැද්දේ පලතුරු සොයා ගියේ එලෙසය.”සිංහල අවුරුද්ද පුංචි ළමයින්ගේ සුරංගනා ලෝකයක් වැනි යැයි” ලාල් ප්‍රේමනාත් ද මැල් මහතා රසවාහිනි සඟරාවට ලිපියක් ලියමින් කියා සිටියේය. 1969 රසවාහිනි අප්‍රේල් කලාපයට ‘අවුරුදු හඳ පායයි’ නමින් ලිපියක් ලියමින් තවදුරටත් ඔහු ඒ ගැන තබා තිබූ සටහන මෙබඳුය.ආදරයක්”...ළමයින් හිතූ® පැතූ ඇඳුම් පැලඳුම් ද වෛවාරණ අන්දමේ කෙළි බඩු ද ඔවුනට තමන්ගේ දෙමවුපියන්ගෙන්, වැඩිහිටියන්ගෙන් ලැබෙතියි ඔවුහු විශ්වාස කරති. නගරයේ ළමයින්ටත් වඩා ගමේ ළමයින් සිංහල අවුරුද්ද ලබන තුරු පුල පුලා බලා සිටින්නේ ඔවුන්ගේ දෙමවුපියන් මෙන්ම ඔවුන් තුළ ද සිංහල අවුරුද්ද කෙරෙහි විශේෂ ආදරයක් ගෞරවයක් පවත්නා නිසාය.”ප්‍රේමනාත් ද මැල් මහතාගේ මේ කියමන නිවැරැදි බව හැඟෙන්නේ කේ.ජයතිලකයන්ගේ ‘චරිත තුනක්’ කෘතිය කියවන විටය. ‘චරිත තුනක්’ හි ‘ඉසා’ සිය බාල කාලයේ අවුරුදු මිහිරියාව ගැන කරනු ලබන මෙනෙහි කිරීම, මැල් මහතාගේ මේ ප්‍රකාශය හා මැනැවින් ගැලපෙන්නේ මෙලෙසය.”එකල අප අවුරුදු දිනය එනතුරු පසුවන්නේ මහත් බලාපොරොත්තුවෙනි. එදා හිමිදිරියෙන්ම නැඟිට මුහුණ සෝදා ගන්නා අපට අම්මා පෙට්ටගමෙන් අලුත් ඇඳුම් ගෙන දෙයි. අප ඒවා ඇඳගන්නේ ගේ පුරා හිනා වගුරුවමිනි. ඉන්පසු වෙනදා නැති තරම් සමාදානයකින් කජු කෙළියෙහි හෝ ගුඩු කෙළියෙහි යෙදෙමු. .... අම්මා විසින් දෙන ලද කැවුමක් අතමිට මොලවා ටික ටික හපන විට ගෙඩි ගැහෙන හක්කෙන් හොරේ අහුවෙයි. එවිට නංගීත් මල්ලිලාත් එක පොදියට අම්මා වෙත දුව යති....”කජු මාළුවඅවුරුදු දිනවල පිසෙන ව්‍යංජන අතර කජු මාළුවට දරුවන් දැක්වූයේ මහත් කැමැත්තකි. දරුවන් පමණක් නොව වැඩිහිටියෝ ද මේ කජු මාළුවට මහත් කැමැත්තක් දැක්වූහ. මහාචාර්ය ජිනදාස දනන්සූරිය පැවසුවේ අවුරුදු දා කජු මාළුව නොවරදින ව්‍යංජනයක් බවය. ඒ බව සනාථ කරන කියුමක් කේ.ජයතිලකයන් ගේ ‘චරිත තුනක්’ කෘතියෙහිම වේ. ඒ කජු යොදා පිසින හත්මාළුව ගැනය.”අවුරුද්දට කැවුම් කෙසෙල් ගෙඩි මෙන් ම හත්මාළුවක් ද නොවරදින්නකි. කජු, කැබෙල්ල දළු, කොස් ඇට, බටු, පරිප්පු, කෙසෙල් ගෙඩි, මෑ ආදී ව්‍යංජන වර්ගයන් එකට යොදා පිළියෙළ කෙරෙන මේ වෑංජනයෙහි විවිධ රසවල සංකලනයක් ඇත. ඒත් කජු මදයක් හැපෙන විට සෙසු සියලු රස යටපත් වී ගොස් එයම ඉස්මතු වෙයි. අම්මා මේ කජු මද පිළියෙල කරන්නේ මොන තරම් මහන්සියකින්ද?.... ටිකින් ටික කජු මද වලින් පිරෙන වට්ටිය සුදු මල් වට්ටියක සිිරිය ගනී. පසුව ඒවා හැළියක ලා තැම්බූ විට පොත්ත ලේසියෙන් ගැලවී යයි. මේ අතරවාරයක ඈ ඉවත ගියහොත් කජු මද අහුරක් රහත් වෙයි.”කජු යෙදූ හත්මාළුව ගැන කියවෙන තවත් තැනක් වූයේ ජේ.බී.දිසානායකයන් ගේ ‘ගමක සුවඳ සිව් සිය ගවු ඇසේයා’ යන කෘතියේ ‘අවුරුද්දත් කිට්ටු කිට්ටු’ නම් වූ ලිපියෙහිය. ඒ මෙබඳුය.”අවුරුදු බතට ඉවෙන විශේෂ වෑංජනයක් නම් හත්මාළුවයි. කජු, කොස් ඇට, මෑ කරල්, වැනි එළවුළු හත් වර්ගයක් එකතු කිරීමෙන් පිළියෙල කෙරෙන්නකි, මේ වෑංජනය...”හත් මාළුව රස බැලුවෝ එකල නම් සුලබ වූහ. මෙකලත් අවුරුද්දට ගමක හත්මාළුව පිසෙන්නට හොඳටෝම ඉඩකඩ ඇත. එහෙත් එකල මෙන් මෙකල නම් අලුත් අවුරුද්දේ කැවුම් මෙන් හත් මාළුව නම් අනිවාර්ය වන්නේ් නැත. කාර්ය බහුලත්වය මෙන්ම නවීන කෑම වර්ග හත්මාළුවේ රස බහුල ලෙස නොබලන්නට හේතුව විය හැකිය. අනෙක් අතට හත් මාළුව කෙසේ වුවද කජු මාළුව නම් මෙකල සුලබ නොවන්නේ එහි ඇති අධික මිල නිසාම විය යුතුය.මහාචාර්ය දනන්සූරිය කියූ පරිදි වැට මායිම් නැති ගම් දනව්වල එකල කජු නාඹර කජු පුහුලන් පිරී තිබිණි. එනමුත් මෙකල තත්ත්වය එය නොවේ.තෑගි බෝගපොඩි දරුවන් මෙන්ම වැඩිහිටියෝ ද එකල අවුරුදු ලබන තෙක් බලා සිටියෝ ඊට මාස ගණනක සිට සූදානම් වූහ. ලාල් ප්‍රේමනාත් ද මැල් මහතා ඉහත කියූ රසවාහිනී සඟරාවට ලියූ ලිපියේ එක් තැනක සඳහන් වූයේ වසර මුළුල්ලේ ඇතමෙක් කාසි ඉතුරු කරන බවය. සතෙන් සතේ් රුපියලෙන් රුපියල එකතු කරන මේ මුදල විටක, උදාවෙන අලුත් අවුරුද්දේ දියණියගේ කනට අරුංගල් දෙකක් දමන්නේය. එහෙමත් නැතිනම් අලුත් ඇඳුම් පැලඳුම්, කෙළි බඩු ආදී තෑගි බෝග ගන්නේ ද මේ මුදලෙනි.මේ පිළිබඳ පන්සලේ පියතුමා, මර්සලින් ජයකොඩි පියනම සිය ‘ඉස්සර කාලේ’ නම් වූ කෘතියට ‘සිංහල අවුරුදු විනෝදේ’ නමින් ලිපියක් ලියමින් තබන සටහන අපූරුය. අලුත් අවුරුද්දට වූ පෙර සූදානම ගැන ඔහු කියන්නේ් මෙලෙසය.”බක්මහ කිට්ටු වෙනකොට ගම්මානවල කවුරු කවුරුත් ගෙවල් දොරවල් අලුත්වැඩියා කරගන්ඩ අලුත් ලස්සන ලස්සන ඇඳුම් පැලඳුම් ගන්ඩ, තරුණියනට බඩු මුට්ටු හදාගන්ඩ රසවත් කෑම සූදානම් කරගන්ඩ කන බොන දේ සූදානම් කරන අතර නෑදෑයන්ට දෙන්ඩත් නෑගං යන්ඩත් රසකැවිලි උයා පිහා ගැනීමට ලෑස්ති වීම ආදී දේ ගැන උණුසුම් ගතියක් ඇතිවෙනවා.අම්මලා බිත්තර එක්කාසු කරනවා. අක්කලා පොල් අතු වියනවා, කුකුල් පැටවුන් හදනවා විකුණලා අඳින්ඩ බඳින්ඩ ගන්ඩ....”කදිම සාක්කියක්එකල සිංහල කතෝලිකයන් ද අවුරුද්ද සැමරීමට මාස ගණනක සිට ලකලැහැස්ති වූ අයුරුය ඒ. ප්‍රේමනාත් ද මැල් මහතා කියූ කාසි ඉතිරිය සැබෑවක් බව ද ඇඳුම් පැලඳුම් පමණක් නොව රන් රිදී අභරණ සැදෙන්නේ ද අලුත් අවුරුද්දට බව ඔප්පු කෙරෙන කදිම සාක්ෂියකි ඒ.පන්සලේ පියතුමා කියූ ලෙසම කැවිලි පෙවිලි හදන්නට වෙන ලකලැහැස්තිය ද කලක සිට වෙන්නකි. මෙකල මෙන් කැවුම් කඩ එකල නොවීය.කැවිලි පෙවිලි හැදීමට පොල්තෙල් හිඳගැනීම මේ සූදානමේ එක් අවස්ථාවකි. මේ අවස්ථාව සිබිල් වෙත්තසිංහ සිය බාල කාලයේ දී දුටු සැටි සිය ‘වැනියං කළු වැනීයං’ කෘතියේ සඳහන් කර ඇත්තේ චිත්ත රූප මැවෙන පරිදිය.”කැවිලි හදන්න පොල්තෙල් හිඳින්න අහල පහල උදවිය කීප දෙනෙක් එකට එකතු වෙලා. අත්තම්මගෙ ලොකු බේසම එළියට අරන් දහ දෙනෙක් විතර ඒක වටේට වාඩි වෙලා වටේට හිරමන තියාගෙන පොල් ගෑවේ තරගයකට වගේ. ...උදේ වරුවම අම්මලා ගත කළේ පොල් ගාන්න. ඊට පසු මහා පොල් බේසම ඇතුළට අත් දමාගෙනයි රංචුවම පොල් මිරිකුවෙ. හිනා වෙවී විහිළු කතා කියමින් විනෝද වුණු හැටි තවමත් මගේ කන්වලට ඇහෙනවා වගෙයි.”ලක ලැහැස්තියසිබිල් මේ කියන්නේ මාස ගණනක සිට ගැමි ජනතාව අවුරුද්දට ලක ලැහැස්ති වූ අයුරු ගැනය. ඒ ලක ලැහැස්තිය හරියට එකම මඟුල් ගෙදරකට වූ ලැහැස්තියක් බඳුය. අවුරුදු සූදානම පවා එකල ගැමියන්ට ගෙනදුන්නේ මහත් සතුටකි. මහත් විනෝදයකි.ඔංචිලි පැදීම ද අවුරුදු කාලයේ කැවුම්, හත් මාළුව, රබන් වැයීම, වැනිම වූ අනිවාර්ය දෙයකි. ඔංචිලි බැඳීමට ශක්තිමත් කඹ ඇඹරීම ද මාස ගණනක සිට වූ කාර්යයක් බව සිබිල් පවසයි. ඔංචිලි පැදීමේ සිරිත ගැන නම් යමක් නොකියා බැරිය. ඔංචිල්ලාව යනු එකල අලුත් අවුරුද්දෙ ප්‍රධාන තැනක් ගත් අංගයකි.කඹයකින් අඹ අත්තක එල්ලන ඔංචිල්ලාව අපට මෙකල ඉතා හුරු පුරුදු එකකි. අවුරුදු කාලය නොවුණත් ගෙදර දොරේ දරු පැටවුන් සිටී නම් ඔවුන්ට පැද්දෙන්නට ඔංචිල්ලාවක් තැනීම මෙකල ද බොහෝ විට සිදුවන්නකි. එය හැඳින්වෙන්නේ වැල් ඔංචිල්ලා නමිනි.වැල් ඔංචිල්ලාවට දිග ලෑල්ලක් දමා ගැනීමෙන් එකවර කීප දෙනෙකුට පෑදීමට ලැබීම සතුට විනෝදය වැඩි කරන්නකි.කාන්තා ලාලිත්‍යයවැල් ඔංචිල්ලාව කාන්තා ලාලිත්‍ය වැඩියෙන් පෙන්නුම් කරන ක්‍රීඩාවක් බව කියැවේ. මේ, ඔංචිල්ලා පදින තරුණියෝ සම්බන්ධයෙන් එකල ගැයුණ කවි පදයකි.දිලෙන දසන් යුතු මුතු පෙළ සදිසී සොබන රුසිරි දෙවඟන මෙන් දිලිසී තරුණ ළඳුන් නුඹලා සබ පිවිසී පදින ලෙසට එනු නොමැලිව සැරසීපදින කලට අඟනන් රන් ඔංචිල්ලා අඳින සළුව තච කර ඇඳ පල්ලා තදින අතින් වැල් අල්ල ගනිල්ලා සොඳින වරල බැඳගෙන පැදපල්ලාඅවුරුද්ද වෙනුවෙන් වැල් ඔංචිල්ලාවට අමතරව බැඳුණු විශේෂිත ඔංචිලි වර්ග කීපයක් ගැන 1970 රසවාහිනී අප්‍රේල් කලාපයට, නයන තිලක් රත්නායක විසින් ලියූ ‘අවුරුදු ඔප කරන ඔංචිල්ලාව‘ යන මැයෙන් ලියූ ලිපියක අපූරු විස්තරයක් පලවී තිබුණි. ඒ අනුව අවුරුදු සමයට බඹර ඔංචිල්ලාව, කතුරු ඔංචිල්ලාව, කූඩු ඔංචිල්ලාව යන ඔංචිලි බැඳේ. මේ ඔංචිල්ලා වැල් ඔංචිල්ලාවේ සංකීර්ණ අවස්ථාය. මේ ගැන රචකයා තබන්නේ මෙබඳු සටහනකි.”ඔංචිල්ලාව ද පශ්චාත් කාලීනව හෙළයන්ගේ කාර්මික ඥානයෙන් විකාශනයට පත්විය.”ක්‍රියාකාරිත්වයරචකයා පවසන විදියට 1970 වන විටත් බඹර ඔංචිල්ලාව සම්පූර්ණයෙන් පාහේ අභාවයට යෙමින් තිබී ඇත. මෙකල ද අප රූපවාහිනියෙන් හෝ දකින ඈත ගම් දනව්වක අවුරුදු උළෙලකවත් මේ බඹර ඔංචිලි දකින්නට නැත. රූපවාහිනී කැමරාවට හසු නොවූ තැනක මේවා කෙරෙනවා ද යන්න සොයා බැලිය යුතු කරුණකි. වරකට අටදෙනකුට පමණ පැදිය හැකි වූ මේ ඔංචිල්ලාවට ඒ නම ලැබී ඇත්තේ් එහි පෙනුම හා ක්‍රියාකාරිත්වය අනුවය.බඹර ඔංචිල්ලාවට වඩා එකළ ජනප්‍රිය වූයේ කතුරු ඔංචිල්ලාව බව ලේඛකයා පවසයි. මේ ඔංචිල්ලා පැදීම පෙනුමෙන් අනතුරුදායක බැවින් ආරක්ෂාව හා බලන්නවුන්ගේ විනෝදය තකා වාරම් කියැවුණ බව කියැවේ.කූ®ඩු ඔංචිල්ලාව පැදීම බිය දෙන ක්‍රීඩාවකි. එය එසේ වන්නේ් මේ ඔංචිල්ලාව බැෙඳන්නේ උස් පොල් ගස් දෙකක් අතර වෙන නිසාය. කූඩු ඔංචිල්ලාව පදින විට ද දෙවියන්ගෙන් බුදුන්ගෙන් ආරක්ෂාව පතන වාරම් කියැවේ.”බුදුවන පෙරුමන්, දැන් අපි පුරමූ බුදු බුදු ගුණ නිතරම, සිහි කරමූ බුදු තුන් ලෝ හිමියන්, පා වඳිමූ බුදු සරණින් අපි, ඔංචිලි පදිමූ”ඔංචිලි වාරම්මේ ඔංචිලි පැදීම බාලයන්ට මෙන්ම තරුණ වැඩිහිටි සැමට ගෙනදුන්නේ මහා සතුටකි. මෙවැනි ඔංචිලි දිස්ත්‍රිකයකට එකක් බැගින්වත් අවුරුදු සමයට හදන්නට ප්‍රාදේශීය සභාවක් හෝ පළාත් සභාවක් හෝ මුල් වන්නේ් නම් සැබැවින්ම පැරැණි ජන ක්‍රීඩා බාල පරම්පරාවේ සතුට හා දැනුම ද වැඩි කරනු ඇත.කෙසේ වුවද මේ ඔංචිලි වාරම් මැද්දේ මංගල වාරම් ද කියැවෙන්නේ රහසින් මෙනි. එකල තරුණ තරුණියෝ සිය ස්වයංවරය කාටත් හොරා පවත්වා ගන්නා සමය අලුත් අවුරුද්දයි. ලාල් ප්‍රේමනාත් ද මැල් මහතා ඉහත කී සිය ලිපියේ කර ඇති සඳහනක් ඊට ඉඟි පාන්නක් වැනි යැයි සිතේ. එහිදී ඔහු පවසා තිබුණේ “වෙනදා එළිපෙහෙළියට නොයෙන ගෙදර මුලුවලම ඇති දැඩි වූ තරුණියෝ එළි පෙහෙළියට පැමිණ කෙළි සෙල්ලම් කරමින් කල්ගත කරන්නේ අවුරුදු සමය ළං වූ බව කියන්නාක් මෙනි” යනුවෙනි.මේ ඉඟිය සැබෑ වන්නේ මාර්ටින් වික්‍රමසිංහයන් ගේ ගම් පෙරළියෙනි. ගම්පෙරළියෙහි නන්දා හා පියල් පවා ඔවුනොවුන්ගේ ආදර සිතැඟියාවන් ගැන කතා කරන්නේ අවුරුදු දිනයේය. නන්දා හා පියල් අවුරුදු දිනයේ පංච කෙළීමෙන් පසුය මේ ගැන කතාබස් කළේ. මේ අනුව බලන විට අලුත් අවුරුද්ද යනු සියල්ලන්ගේ ජීවිත අලුත් කරන විශේෂිත වූ මංගල්‍යයකි.සුමේධා නවරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=af1105016</link>
    <topic>අනුන්ගේ වරදට ජීවිතයෙන් වන්දි ගෙවීම</topic>
    <author>රූපාන්ති බුලත්සිංහල</author>
    <content>අතට ගත් හාල් මිට ළිප තබා කැඳ උගුරක් සෑදීමට ඈ තැත් කළා ය. බුර බුරා නගින ගිනි දැල් දිලි දිලී විසිර යෑමේදී හද ගිනි ඊටත් වඩා ඇවිළේ. සිත පැටලුණු සියල්ල ලිහාගැනීමට වෑයමක්. එකපිට එක එන කරදර ඉවරයක් නැත. අසරණකම එන්න එන්න ම වැඩි ය. හැම දෙයකටම පිළිතුර මුදල් ය. එහෙත් එය සොයා ගැනීම ඈට අසීරු ය. දෑතේ කර්මාන්තය හැර අන් දෙයක් ගැන ඈ නොදකියි.එහෙත් ජීවත්වීමට නම් කුමක් හරි කළ යුතු ය. විසඳුම කෙසේ ලබාගත යුතු ද යන්න හැඟීමක් නැත. පිහිට පතා ගිය උන්ගෙන් ඇයට හිමිවූයේ සමච්චලය පමණයි. ඇය සිහින නොදැක්කා ය. සැබෑව වෙනුවෙන් ඈ අවදි වූවා ය. කෙළවරක් නැති ප්‍රශ්න නිසා අවුල් කරගත නොහැකි පවුල් ජීවිතය ගැටලුවකි. ඈ හැම විට ම පැතුවේ සැනසීම පමණි. ණය කරුවන් ඈ පසු පස හඹා එද්දී ඇයට කරගැනීමට දෙයක් නොමැති විය. ණය ගනුදෙනු වලට වගකියූ සැමියා හැම දෙයින් ම වහං විය. ඇතැමුන් ගෙන් ලැබුණේ තර්ජනය. කෙළවරක් නැති ඇනුම් බැනුම් වඳ වේදනා ඈ හෙම්බත් කළා ය. කෙළවර කොහිද?මානසික පීඩාව ඈ ශාරීරිකව ද පීඩාවට පත් කළා ය. අමාරුවෙන් සිතුවිලි එක්කර සිත ශක්තිමත් කර ගැනීමට ඈ ගන්නේ පුදුම වෙහෙසකි. නින්ද නොයන රාත්‍රියේදී පවා ණයකරුවන් ගේ රෞද්‍ර මුහුණ ඈ වටා එකිනෙක පෙළ ගැසුණි.දින ගණන් ගෙවී ගියත්, විසඳුමක් නම් ඇති නොවී ය. හැම ප්‍රශ්නයක් ම එකිනෙකට අවුල් වී හමාර ය. තර්ජන ගර්ජන මැද සෑම දෙයක් විඳ දරා ගැනීමට ඇයට හැකි විය. එහෙත් සෑම දෙයටම සීමාවක් ඇත. ගැහැනියට පිරිමියෙකු තරමට ම ප්‍රශ්නවලට මැදිහත්වීමට හෝ ඒ සමඟ ගනුදෙනු කිරීමට නොහැකි වන්නට පුළුවන. පිරිමින් සමඟ හරි හරියට ඔට්ටු වී තම ප්‍රශ්න විසඳා ගැනීමට ඈ සමත් නොවෙයි. ඒ ඇයට උපතින් ම ලැබී ඇති සියුමැලි ගති පැවැතුම් නිසාවෙනි. මේ නිසාවෙන් ඇයට ද එසේ වන්නට ඇත.ගත් ණය නිසා ගෙදර රැඳී සිටීමට සැමියාට අවසර නැත. වරින් වර ණය ඉල්ලා එන ගනුදෙනුකරුවන්ගේ රළු පරළු වදන් හදවත පසාරු කරගෙන යයි. මාළු ලෑල්ලක් දමා ගැනීමට ගත් ණය විනා හරියාකාරව මාළු ලෑල්ල කරගෙන යාමටවත් සැමියාට අවකාශ නොලැබුණි.තැබූ තැබූ පියවර අසාර්ථක වෙද්දී ඔහු කෙරෙහිම ලෙන්ගතුව සිටිනවා විනා කිසිවක් කිරීමට ඈ අසමත් වූවා ය. ‘මං කොහොම ණය ගෙවන්නද’ ඇයට හීල්ලුණි. එහෙත් සියලු දේ සිදුවී හමාර ය. නැටූ නැටුමකුත් නැත. බෙරේ පලුවකුත් නැත. සියලු දේ ඈ අසමත් කළා ය. වඳින්න ගිය දේවාලය ඇඟට කඩා වැටුණු වාර අනන්ත ය. ඒත්... ගිය නුවණ ඇතුන් ලවාවත් අද්දවා ගන්න බැරි ය. ආයිත් එක පාරක්වත් අලුතින් ජීවිතය පටන් ගන්න බෑ.සියලු සිතුම් දාමයන් ඈ අසමත් කර පිටු පසට තල්ලු කරද්දී, ඉතිරි වූවේ ජීවිතය පමණි. එහෙත් එය ද දැන් ඇයට එපා වී තිබුණි. නැවත ගොඩනඟා ඉදිරියට යන්නට ශක්තිමත් අත්වැලක් ඇයට හමුනොවුණි. තවකෙකුට අත්වාරුවක් සැපයීමට තරම් ඈ ගතට දිරියක් නැත. ඒ තරමට ම ඇගේ සිතුම් පැතුම් සිඳී බිඳී ගොස් ය. ඇය දැන් නොසිතූ වෙලාවක ගොඩබිමට සපැමිණි මුහුදු රළට අසුවූ සෙයිනි.‘අද දෙන්නම් හෙට දෙන්නම්’ යනු ප්‍රශ්නයට විසඳුමක් නොවේ. ගෙවීමට කාලයක් ඉල්ලා ගත්ත ද ‘කොහි තියෙන සල්ලියක් ද?’ ඈ විටින් විට කල්පනා කළා ය. රෑ එළිවෙනවා විනා ප්‍රශ්නයට නම් විසඳුමක් නැත. දහවලට වඩා රැය කෙතරම් හොඳ ද? සඳ එළියේ පියුම් පහස ශරීරයට දැනෙන විට දහවලේ චණ්ඩ බව මඳක් පහවී යයි.ගෙවී යන තත්පර ගණන් පැය ගණන් සිහිපත් වන ඇයට දැනෙන්නේ භීතියකි. එළිවෙන පැය තවත් ප්‍රශ්නයක් රැගෙන දොරට තට්ටු කරයි. එය රැගෙන ළයට තුරුළු කරගත් විට සිත පීඩිත වේ. සැහැල්ලුවේ පවන් රොදක් වී සැනසීමක් ලබන්නට ඇත්නම්... ඇගේ සිත සිතුවිලි සමඟ තරගයක ය.අවසානයේ ඈ තීරණයක් ගත්තා ය. ණය මුදලින් ගැලවීම විනා අන් කිසිවක් ගැන සිතීමට ඇයට ඕනෑකමක් නැත. ඈ ගත් තීරණය කෙතරම් බරපතළ ද කියා සිතීමට වත් ඕනෑකමක් ඇයට නැති විය.සියතින් ගිනි තබා ගැනීමට ඇය තීරණය කෙළේ, අනුන්ගේ වරදකට ජීවිතයෙන් වන්දි ගෙවමිනි. අවසන ඇගේ සමු ගැනීමේ පුවත පෙළ ගැසීමට 28 වෙනිදා දිනමිණට සිදු විය.නොකළ වරදකට වැරැදිකාරයන් වෙන්නෝ බොහෝ ය. ඇතැම්හු වැරැදිකර නිදැල්ලේ හැසිරෙන කල, අනුන්ගේ වැරැදි කරපින්නා ජීවිතයෙන් සමුගන්නන්ගේ දෛවය කෙතරම් ඛේදනීය ද? වරදක් නිසා තවත් වරදක් සිදුකිරීම විනා වරදක් නිවැරැදි කර ගැනීමට උනන්දුවන්නෝ කෙතරම් විරල ද?රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=af1105018</link>
    <topic>දරුස්මාන් වාර්තාවට එරෙහිව වැඩ කරන ජනතාවගේ විරෝධය</topic>
    <author>සටහන් සුනිල් දයා අල්විස් - බුද්ධිකා බ්‍රාහ්මණගේ - සුභද්‍රා දේශපි‍්‍රය</author>
    <content>කම්කරු ඇමැති ගාමිණි ලොකුගේරටට වැඩ බිමට නිදහස හා සාමය උදාකර දුන් සේනාධිනායක මහින්ද රාජපක්ෂ ජනාධිපතිතුමන් ප්‍රමුඛව වීරෝධාර රණවිරුවන් යුද අපරාධකරුවන් ලෙස හංවඩු ගැසීමට කටයුතු කරන දේශීය හා විදේශී බලවේග පරාජය කිරීමට අදට යෙදෙන මැයි දිනයේ වැඩ කරන ජනතාවගේ වැදගත්ම කාර්ය බාරය විය යුතු යැයි කම්කරු හා කම්කරු සබඳතා ඇමැති ගාමිණි ලොකුගේ මහතා පවසයි.සමස්ත වැඩ කරන ජනතාවම මෙම කරුණට එරෙහිව නැඟී සිටීමට ජන පවුරක් ලෙස එකාමෙන් පෙළගැසෙන ලෙස ද සිය මැයි දින පණිවිඩය මඟින් වැඩ කරන ජනතාවගෙන් ආයාචනය කර සිටී. ඇමැතිවරයාගේ මැයි දින පණිවිඩය මෙසේය.”උපන් බිමට දා බිදුවක්, රට සුරකින ජන පවුරක්” යන්න තේමාව කොට මහත් අභිමානයෙන් යුතුව මෙවර මැයි දිනය අපි සමරන්නෙමු.බිහිසුණු බෝම්බ හඬ අද අසන්නට නැත. තැන තැන විසුරුණු ගිනිදැල් දකින්නට නැත. 30 වසරක් පුරා පැවති සාපරාධි යුද්ධයේ නිමාවත් සමඟ නිදහස් රටක නිදහසේ මැයි දිනය සමරන්නට අද අපට හැකියාව ලැබී ඇත.අද ඔහු සිය ශ්‍රමය ඵලදායි ලෙස යෙදවීම නිසාම ආර්ථික සංවර්ධන වේගය ඉහළ මට්ටමකින් පවත්වාගෙන යාමට හැකියාව ලැබී ඇත. වැඩ කරන ජනතාවගේ් මෙම සක්‍රීය දායකත්වය නිසාම ඔවුන් ඉහළට ඔසවා තැබීමේ වගකීම අප වෙත පැවරී ඇත. වෘත්තීය සමිති ව්‍යාපාරය තුලින් මා ලැබූ අත්දැකීම් නිසාම එම කාර්යය වඩාත් පහසුවනු ඇතැයි මම විශ්වාස කරමි.”මහින්ද චින්තන” ඉදිරි දැක්ම මඟින් එම සත්‍යයන් යථාර්ථයක් බවට පත්කරලීමට අපට හැකි විය.පෞද්ගලික අංශයේ වැඩ කරන ජනතාවට විශ්‍රාම වැටුප් ක්‍රමයක් හඳුන්වා දීමට හැකිවීම මෙවර මැයි දිනයේදී අප ලැබූ සුවිසාල ජයග්‍රහණයක් ලෙස මම දකිමි. විශ්‍රාමික දිවියේ සැදෑසමය අනුන්ගෙන් යැපෙන්නකු නොවන්නට ඔහුට හෝ ඇයට ඉන් ඉඩක් ලැබෙනු ඇත. විදේශගතවී සිට ලේ දහඩිය වගුරවමින් මවුබිමට විදේශ විනිමය ගෙන එන ශ්‍රමිකයාටද විශ්‍රාම වැටුප් ක්‍රමයක් හඳුන්වා දීමට අපි කටයුතු කළෙමු.ළමා ශ්‍රමය සූරා කෑමට එරෙහිව අන පනත් සංශෝධනය කළ අතර කාන්තා ශ්‍රම බළකායට වැඩි වටිනාකමක් දීමට කටයුතු කළෙමු.පඩිපාලක සභා ගණනාවක වැටුප් තලයන් ඉහළ දැමූ අතර ඉන් ආවරණය නොවන්නන්ගේ අයිතිවාසිකම් ආරක්ෂා කිරීමට ද කටයුතු කළෙමු.පසුගිය කාල පරාසය තුළ වර්ජන, තර්ජන වලින් තොර වැඩ බිම් රටතුළ නිර්මාණය විය. මේ සියල්ලම අපට කළ හැකි වූයේ අතිගරු ජනාධිපති මහින්ද රාජපක්ෂ මැතිතුමන්ගේ මඟ පෙන්වීම මත දිගින් දිගටම පවත්වා ගෙන ගිය සේව්‍ය, සේවක හා රජය යන තෛ‍්‍රයි පාර්ශවීය අංශ අතර පැවති සාකච්ඡා හා සම්මුතීන් නිසාය.වැඩ කරන ජනතාවගේ අද වැදගත්ම කාර්යය භාරය විය යුත්තේ තවදුරටත් සිය අයිතිවාසිකම් ආරක්ෂා කර ගැනීමට හා දිනා ගැනීමට කටයුතු කළ යුතුවා සේම, රටට වැඩබිමට නිදහස හා සාමය උදාකර දුන් සේනාධිනායක මහින්ද රාජපක්ෂ ජනාධිපතිතුමන් ප්‍රමුඛ වීරෝධාර රණවිරුවන් යුධ අපරාධකරුවන් ලෙස හංවඩු ගැසීමට කටයුතු කරන දේශීය හා විදේශීය බලවේග පරාජය කිරීමට කටයුතු කිරීමය.මෙම සද්කාර්යය සඳහා සමස්ත වැඩ කරන ජනතාවටම ජන පවුරක් ලෙස එකාමෙන් පෙළ ගැසෙන මෙන් මෙම මැයි දිනයේදී මම ආයාචනය කර සිටිමි.ලංකා කම්කරු සමිති මණ්ඩලය සභාපති ඇමැති දිනේෂ් ගුණවර්ධන මහතාඑක්සත් ජාතීන්ගේ නමට මුවා වී බටහිර අධිරාජ්‍ය වාදීන්ගේ රූකඩයක් බවට පත්වෙමින් අපේ මාතෘභූමිය දෙකඩ කිරීමේ එල්.ටී.ටී.ඊ. උවමනාව ඉෂ්ට කිරීමට පිඹුරුපත් සකසමින් වෙරදරන දරුස්මාන්ගේ කුමන්ත්‍රණකාරී වැඩපිළිවෙළ පරාජය කිරීමට සියලුම වැඩකරන ජනතාව සියලු බේදයකින් තොරව එක්වෙමු යැයි ආයාචනා කරමු. දේශීය හා විදේශීය සකල විධ කුමන්ත්‍රණ පරාජය කිරීම සඳහා පක්ෂ බේදයකින් තොරව වැඩ කරන ජනතාවගේ ශක්තිය අතිගරු මහින්ද රාජපක්ෂ ජනාධිපතිතුමා ප්‍රමුඛ රජයට ලබාදෙමු.ඒ සඳහා එක්සත් මැයි රැලිය සහ පෙළපාලියට එක්වෙමින් ශ්‍රී ලාංකික වැඩ කරන ජනතාවගේ ශක්තිය නැවතත් ලෝකය හමුවේ ප්‍රදර්ශනය කරමු.විදේශ රැකියා ප්‍රවර්ධන හා සුබසාධනඇමැති ඩිලාන් පෙරේරාමව්බිමෙන් පිටත රට වෙනුවෙන් මෙහෙවර කරන විදේශ ගත ශ්‍රී ලාංකික ශ්‍රමිකයන්ගේ ඇමැතිවරයා ලෙස මැයි දිනයේ දී සුබපැතුම් පළ කරන විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතා ඔවුන්ගේ සුබසාධනයටත් සුරක්ෂිත බව හා අභිමානය රැක ගැනීමට ක්‍රියා කරන බව සඳහන් කරයි. අධිරාජ්‍යවාදී ගැත්තන් ප්‍රමුඛ ශ්‍රී ලංකාවට බොරු චෝදනා නඟන දරුස්මාන් ඊනියා වාර්තාව හෙළා දැකීමට මෙවර යෙදෙන මැයි දිනයේ දී විගමනික ශ්‍රමිකයන් ඇතුළු සමස්ත ශ්‍රී ලාංකික ජනතාව සේ ම හඬ අවධියෙන් තැබීමට මෙය අවස්ථාවක් කර ගනිමු යයි ද ඇමැතිවරයා පවසයි.ජනාධිපති අධ්‍යක්ෂ ජනරාල් - වෘත්තීය සමිති - භාරත ලක්ෂ්මන් ප්‍රේමචන්ද්‍රලංකාණ්ඩුවට එරෙහිව යුද අපරාධ සහ මානව හිමිකම් උල්ලංඝණය කිරීම් සම්බන්ධයෙන් එක්සත් ජාතීන්ගේ සංවිධානයේ ලේකම්වරයාගේ මූලිකත්වයෙන් යුත් විද්වත් කමිටු වාර්තාවේ ඇති චෝදනා දෙස බලන විට ඉන් වඩාත් ආස්වාදයක් ලබනුයේ ලෝක ආර්ථිකය ඩැහැගෙන සිටින ලෝක හාම්පුතුන්ය.එබැවින් මේ තත්ත්වය ලොව රටවල වැඩ කරන සමස්ත ජනතාවට ඔවුන්ගේ මූලික අයිතීන් සම්බන්ධයෙන් තර්ජනයක් වනු ඇත. අපේ රටේ වැනි නැගී ගෙන එන රටවල වැඩකරන ජනතාවටද මෙය බලවත් තර්ජනයකි.තිස් අවුරුද්දක් පුරා අප රටේ පැවති අඛණ්ඩ ත්‍රස්තවාදය මුලිනුපුටා දමා ජනාධිපතිතුමා ප්‍රමුඛ ත්‍රිවිධ හමුදාව සහ පොලීසිය ඉටුකළ ජාතික මෙහෙවර කිසිසේත් නූතන ඉතිහාසයෙන් මකා දැමිය නොහැක. මෙම විජයග්‍රහණය හෑල්ලුවට ලක් කොට කොටි සංවිධානයට ලැදි හාර දහසකගේ් ව්‍යාජ පෙත්සම් පදනම් කරගෙන සකස් කරන ලද දරුස්මාන්ගේ මතභේදාත්මක වාර්තාව හකුළා ගන්නා තැනට පත් කිරීමට අපි ලෝක ජන මතයක් ගොඩනැඟීමට පෙරමුණ ගනිමින් සිටින්නෙමු.ලෝක කම්කරු ප්‍රඥප්තියෙන් සහතික කොට තිබෙන කම්කරු සාමයට එක්සත් ජාතීන්ගේ ලේකම්වරයාගේ ක්‍රියා කලාපය ශ්‍රී ලාංකික වැඩ කරන ජනතාවගේ සාමයට සහජීවනයට විශාල තර්ජනයකි.මැයි මස 18 දා අප රටේ විජයග්‍රාහී දිනය ලෙස සැලකෙන දෙවන වර්ෂ පූර්ණය යෙදී තිබෙන මොහොතක මෙම අන්තර්ජාතික කුමන්ත්‍රණය දියත්වී තිබෙන්නේ යුද්ධයෙන් වැනසුණු අප මවුබිම සංවර්ධනයෙන් නඟා සිටුවීමට දැවැන්ත වැඩ පිළිවෙළක් ආරම්භ කොට තිබෙන අවස්ථාවකදීය.සේනාධිනායකයාටත්, වීරෝදාර ශ්‍රී ලාංකීය හමුදාවටත් එරෙහිව මහලේකම්වරයාගේ වාර්තාව යුද අපරාධ චෝදනා එල්ල කරන විට අප හමුදාවන් වැඩ කරන ජනතාව ගණයට ගැනෙන බැවින් අපගේ රාජ්‍ය සහ පෞද්ගලික දෙඅංශයේම වෘත්තීය සමිති ඒකාබද්ධව නැඟී සිට ඇත.ලොව සංචාරයට සුදුසුම රට සහ ලෝකයේ ආයෝජනයට සුදුසුම රට ශ්‍රී ලංකාව බවටත්, ලෝකයේ මිනිසාට උපරිම ජීවිතාරක්ෂාව සැලසෙන රට ශ්‍රී ලංකාව බවත් පුළුල් ලෙස ප්‍රචාරයට පත්ව තිබෙන මෙවන් අවස්ථාවක ඊට හානි කිරීමට දරුස්මාන්ගේ වාර්තාව තුළින් දරන ප්‍රයත්නය පරාජය කිරීම ලෝක ප්‍රජාවගේ යුතුකමකි.ඉතිහාසයේ සිට අද දක්වාම කිසිවිටෙකත් දෙස් විදෙස් බලපෑම් හමුවේ නොසැළුණු ශ්‍රී ලංකාව එම තත්ත්වයට නව ජීවයක් ගෙන දුන් අප රටේ නායකයාණන්ගේ දෑත් සවිමත් කිරීමට සියලු බහුජන සංවිධාන, වෘත්තීය සමිති ආදිය පක්ෂ හා පටු භේදාදියෙන් තොරව එක් රොක්වී සිටින ආකාරය අද අගනුවරදී පැවැත්වෙන යෝධ මැයි දින රැළියෙන් අප ලොව හමුවේ ප්‍රදර්ශනය කරන්නෙමු.ශ්‍රී ලංකා නිදහස් පක්ෂය ඇතුළු එක්සත් ජනතා නිදහස් සන්ධානයේ අනිකුත් පක්ෂ ඒකාබද්ධවී අද පවත්වන ඒකාබද්ධ ජාතික මැයි දින රැළියට වැඩ කරන ජනතාව පමණක් නොව මහජනතාවටද කිසිදා පක්ෂ භේදයකින් තොරව එකම ධජයක් යටතේ එක් රොක්වීමට අවස්ථාව සලසාදී තිබේ’මෘතෘ භූමියේ සෛවරී භාවයට ත්‍රස්තවාදයෙන් සුරක්ෂිත කොට දුන් සේනාධිනායක මහින්ද රාජපක්ෂ ජනාධිපතිතුමා ප්‍රමුඛ රජය සහ ත්‍රිවිධ හමුදාව සහ පොලීසියේ රැකවරණය ජාත්‍යන්තර වශයෙන් සුරක්ෂිත කරගැනීමටත් අපි සැම එක්වෙමු!බස්නාහිර පළාත් ආණ්ඩුකාර - අලවි මව්ලානා මහතාසමස්ත ලංකා ඒකාබද්ධ වෘත්තීය සමිති සන්ධානයේ කැඳවුම්කරුමවර මැයි රැළිය ඓතිහාසික මැයි රැළියක් ලෙස ඉතිහාසයට එකතු වේවි. ;මවර මැයි දින රැළියේ තේමාව රට රකිමු. අපි රැකෙමු යන්නයි. මේ වනවිට අපේ රටට එල්ල වී තිබෙන, බටහිර බලවේගයන් පරාජය කිරීමට දරුස්මාන් වාර්තාව වැනි වාර්තා පරාජය කොට, පක්ෂ භේදයකින් තොරව අපි කවුරුත් එකතු විය යුතුයි. විදේශ බලවේග වලට අපේ රටට බලපෑම් කිරීමට කිසිදු අයිතියක් නැහැ. මානුෂික මෙහෙයුමක් අනතුරුව අප රට සංවර්ධනය කරා ශීඝ්‍ර ගමනක් ආරම්භ කොට තිබෙනවා. මෙවර කම්කරු ජනතාව ඒකරාශි විය යුත්තේ අපේ රට විදේශ අනසකට නතුකර ගැනීමට දරන උත්සාහය පරාජය කිරීමටයි. ත්‍රස්තවාදය සහමුලින් ම ඉවත්කළ කම්කරු නායකයකු වූ ජනාධිපති මහින්ද රාජපක්ෂ මැතිතුමා වැඩ කරන ජනතාවගේ ප්‍රණාමය හිමිවන අතර අද දින මැයි දිනය රිසිසේ සමරන්නේ එතුමා ගත් දූරදර්ශී වැඩපිළිවෙළ නිසා ය. මීට පෙර සිටි රාජ්‍ය නායකයන් විවිධ වෘත්තිය සමිති සමඟ නිරන්තර සබඳතා පවත්වාගෙන යමින් ඔවුන්ගේ හඬට කන් දෙමින් රටේ සංවර්ධනය ආර්ථිකය උදෙසා විවිධ වැඩසටහන් ක්‍රියාත්මක කර ඇත. පෞද්ගලික අංශයේ සේවකටයන්ට විශ්‍ර‍්‍රාම වැටුප් ලබාදීමට ගත් තීරණය කාලෝචිත ක්‍රියාවක් වන අතර විරැකියාව අවම කර රැකියා අවස්ථා ඇති කිරීම පිණිස නව රැකියා ප්‍රතිපත්තියක් සකස් කිරීමට සැලසුම් කර ඇත.ජාතික සංවර්ධනය තුළින් ආසියාවේ ආශ්චර්යය බවට පත් කිරීමට ජනාධිපතිතුමා සමඟ එක්වීමට ඇරැයුම් කරන අතර අතර බටහිර බලවේග පරාජය කිරීමට පක්ෂ භේදයකින් තොරව පෙළ ගැසෙන්නයි ආරාධනා කරමු.රාජ්‍ය සේවා වෘත්තීය සමිති සම්මේලනයේ සභාපති - ඩබ්ලිව්.එච්. පියදාසවේගයෙන් දියුණු වෙමින් පවත්නා ශ්‍රී ලංකාවේ අනාගත අභිවෘද්ධිය වෙනුවෙන් මෙරට වැඩකරන ජනතාවගේ දායකත්වය තදබල ලෙස අවශ්‍යව තිබෙන වකවානුවක එළඹෙන මෙවර මැයි දිනය උත්කර්ෂවත් ලෙස සැමරීම මෙරට වැඩකරන ජනතාවගේ වගකීමකි.එසේම එල්ටීටීඊ ත්‍රස්තවාදයට එරෙහිව සටන්කොට අප ලබාගත් යුද ජයග්‍රහණයන් තවමත් ඉවසා දරාගන්නට නොහැකිව සිටින ඇමරිකාව ප්‍රමුඛව ප්‍රතිගාමී බටහිර රටවල් මානව හිමිකම් උල්ලංඝණය කිරීම පිළිබඳව සාවද්‍ය වාර්තා සකස් කරමින් එකී යුද ජයග්‍රහණයන් සහ නියමුවා ජාත්‍යන්තර අධිකරණය වෙත ගෙනයන්නට පිඹුරුපත් සකස්කරමින් සිටී. එම ඊනියා කුමන්ත්‍රණ පරාජය කිරීමටත් ජාත්‍යන්තර මට්ටමින් තවමත් හිස ඔසොවන්නට තැත් දරන එල්.ටී.ටී.ඊ. ත්‍රස්තවාදී සෙවණැලි පරාජය කිරීමටත් මෙරට වැඩකරන ජනතාව පෙරමුණ ගත යුතු කාලය එළඹ තිබේප්‍රධාන ලේකම් - ශ්‍රී ලංකා නිදහස් සේවක සංගමය - ලෙස්ලි දේවේන්ද්‍රමේ රටේ වැඩ කරන ජනතාව මෙවර ලෝක කම්කරු දිනය සමරන්නේ අප රට විශාල අභියෝග රැසකට මුහුණ දී ඇති අවස්ථාවක ය. වසර ගණනාවකට පසු ත්‍රස්තවාදයෙන් පූර්ණ නිදහස ලැබූ රටක නිදහසේ පෙළපාලි යමින් අපට මැයි දිනය සැමරීමට අවස්ථාව ලැබීම ගැන පළමුවෙන් ම අතිගරු ජනාධිපතිතුමාට සහ රජයට අපගේ ප්‍රණාමය පුද කළ යුතු ය. එමෙන් ම අප ලැබූ නිදහස ව්‍යාර්ථ කිරීමට උත්සාහ කරන දරුස්මාන් වාර්තාව වැනි කුමන්ත්‍රණ පරාජය කිරීමට කම්කරු පංතියේ සම්පූර්ණ ශක්තිය යෙදීමටත් රටේ ස්වෛරීභාවයට හානි කිරීමට කිසිම ජාත්‍යන්තර බලවේගයකට ඉඩ නොදීමටත් ඊට එරෙහිව රජය ගන්නා ඕනෑම පියවරකට ලාංකීය කම්කරු පංතියේ පූර්ණ සහයෝගය ලබාදීමටත් අපි පෙළගැසී සිටින්නෙමු.එසේ ම ත්‍රස්ත විරෝධී සටන නිමාවීමෙන් පසු මේ රජය ආරම්භ කර ඇති ආර්ථික යුද්ධය ජය ගැනීමට අවශ්‍ය සහාය දීමට අපි සූදානම්ව සිටිමු.පසුගිය වසරේ දී අපි රජය සමඟ සාකච්ඡා කර වෘත්තීයමය ජයග්‍රහණ රැසක් අත්කර ගැනීමට සමත් වූවෙමු. රාජ්‍ය ව්‍යාපාරවල සේවකයින්ගේ විශ්‍රාම යන වයස දීර්ඝ කිරීමට නිත්‍ය සේවය සඳහා කොන්ත්‍රාත් කරුවන් මඟින් සේවකයින් බඳවා ගැනීම නතර කිරීම සඳහා නීති සම්පාදනය කිරීමට පෞද්ගලික අංශයේ සියලුම සේවකයින් වෙනුවෙන් විශ්‍රාම වැටුප් ක්‍රමයක් සකස් කිරිම ඒවායින් කීපයකි. කම්කරු හිතවාදී රජයක් යටතේ වැඩ වර්ජන වීදි සටන්වලින් නොව සාකච්ඡාවෙන් හා සම්මුතියෙන් අපගේ ප්‍රශ්න විසඳාගැනීමට අපට ඇති වගකීම අවබෝධ කරගෙන ඇත.එක්සත් ජාතීන්ගේ මහලේකම් බෑන් කී මුන් මහතාට බාර දී ඇති දරුස්මාන් වාර්තාවට මෙවර මැයි දිනයේදී සමස්ත ශ්‍රී ලාංකික සියලු ජනතාවගේම විරෝධය පෙළ ගස්වන්නට පියවර ගනිමු යයි ඛනිජ තෙල් කර්මාන්ත නියෝජ්‍ය ඇමැති සරණ ගුණවර්ධන මහතා පවසයි. වසර තිහක යුද්ධය නිමා කොට රටට සාමය උදා කර දුන් මහින්ද රාජපක්ෂ ජනාධිපතිතුමා මේ රට ආසියාවේ ආශ්චර්ය රටක් බවට පත් කරන්නට සංවර්ධනය කරමින් සිටින අවස්ථාවක ශශ්‍රී ලංකාවේ මේ ඉදිරි ගමන වළක්වන්න සිදුකරන ප්‍රයත්නයක් බවත් මෙය හෙළා දැකීම සමස්ත ලංකාවාසීන්ට එළැඹෙන හොඳම දිනය මෙවර මැයි දිනය බවද හෙතෙම පෙන්වා දෙයි. මේ අවස්ථාවේදී අප සියලු දෙනා පක්ෂබේද හා වෙනත් බේද අමතක කර මේ ප්‍රශ්නයට ශ්‍රී ලාංකික සමගිය ලොවට පෙන්වා දිය යුතු යයිද නියෝජ්‍ය ඇමැතිවරයා සඳහන් කරයි.සමාජවාදී ජනතා පෙරමුණේ ප්‍රධාන ලේකම් රාජා කොල්ලුරේවිසි එක්වන සියවසේ පළමු දශකය ආරම්භයේ පවත්වන මෙම මැයි දිනයෙන් ඇරඹෙන වසර ශ්‍රී ලංකාවේ වැඩ කරන ජනතාව අතර ඉමහත් අපේක්‍ෂාවන් ඇති කරන කාල වකවානුවකි.මහින්ද රාජපක්ෂ ජනාධිපතිතුමාගේ නායකත්වය යටතේ ත්‍රස්තවාදය පරදවා යුද්ධය නිමා කෙරිණ. ඒ මඟින් ජාතික ඒකාබද්ධතාව සවිමත් කිරීමටත්, ජාතික ප්‍රශ්නය විසඳීමටත් අවස්ථාව උදාවී තිබේ. ශ්‍රී ලංකාවෙන් ත්‍රස්තවාදය තුරන් කිරීම සඳහා ආණ්ඩුව මෙහෙයවූ මානුෂීය සටන අතරතුර මානුෂීය නීතිය හා මානව හිමිකම් උල්ලංඝනය කලාය යනුවෙන් ඉදිරිපත්ව ඇති දරුස්මාන් වාර්තාව ශ්‍රී ලංකාවේ අභ්‍යන්තර කටයුතුවලට කෙරෙන මැදිහත්වීමක් ලෙස සමාජවාදී ජනතා පෙරමුණ දකී.මේ පියවර පිටුපස සිටින්නේ ශ්‍රී ලංකාවේ සාමය ස්ථාපිත කිරීමේ හේතුවෙන් සිය භූ දේශපාලන සැලසුම් ව්‍යාර්ථ වීමෙන් කිපුණු බටහිර බලවතුන්ය.ශ්‍රී ලංකාවේ අභ්‍යන්තර කටයුතුවලට එක්සත් ජාතීන්ගේ සංවිධානයට හෝ බටහිර බලවතුනට මැදිහත්වීමට ඉඩ නොදිය යුතුය. සියලු ශ්‍රී ලාංකිකයින් එකාමෙන් මේ අධිරාජ්‍යවාදී මැදිහත්වීමට එරෙහිව ඒකරාශි විය යුතුය.ලෝකය පුරා වෙසෙන වැඩකරන ජනතාව ප්‍රජාතන්ත්‍රය, සමාජ සාධාරණය සහ සමාජ ප්‍රගතිය සඳහාත් සිය වෘත්තීය අයිතිවාසිකම් රැක ගැනීම සඳහාත් සිය සේවා සහ ජීවන තත්ත්වයන් වැඩි දියුණු කර ගැනීම සඳහාත් ගෙනයන සටන් දිනෙන් දින ශක්තිමත් වී ව්‍යාප්ත වේ. සමාජවාදී ජනතා පෙරමුණ ද එම සටන්වලට එක්වෙමින් සිය සහයෝගය ප්‍රකාශ කරමු.සිංහල - දෙමළ ලේඛක එකමුතුවතිස් වසරක වේදනාකාරී යුද්ධයේ කැළැල් මැකී යමින් සිංහල දෙමළ හා මුස්ලිම් ප්‍රමුඛ සමස්ත ලංකාවාසීන් ගේ හදවත් වල සහෝදරත්වයේ පහන්සිළු දැල්වෙමින් තිබෙන මෙවන් වකවානුවක ලක්වැසි ජනතාව යළිත් භේද භින්න කර රටෙහි ගොඩනැඟෙමින් පවතින වාර්ගික සුහදත්වයත් ජාතික සංවර්ධනයත් අඩාල කර දැමීමට එක්සත් ජාතීන්ගේ සංවිධානයේ ලේකම්, බෑන්කී මූන් ඇතුළු බටහිර බලවේග දරන නින්දිත ප්‍රයත්නය ‘සිංහල’ - දෙමළ ලේඛක එකමුතුව දැඩි පිළිකුලකින් යුතුව හෙළා දකින බව එම සංවිධානයේ සභාපති අමරසිංහ කුඩගල්ආර සහ ලේකම් කමල් පෙරේරාගේ අස්සනින් නිකුත් කොට ඇති නිවේදනයක සඳහන් වෙයි. ආසියානු කලාපයට අතපෙවීම සඳහා බටහිර අධිරාජ්‍ය වාදීන් විසින් දරනු ලබන කූට උපායන්ටත් බටහිරුන්ගේ සුරතලුන් බවට පත්ව සිටින ජාවාරම්කාර දෙමළ ඩයස් පෝරාවට යළිත් අප මවුබිමට අත පෙවීමටත් උඩගෙඩි දෙන බෑන්කීන් මූන් ගේ මේ දරුස්මාන් කමිටු වාර්තාවල අප මව්බිමට දැඩි ලෙස අහිතකර වූ අසත්‍ය තොරතුරු වලින් පිරුණු ඒකපාර්ශ්වික දුෂ්ට අරමුණු සහිත කුමන්ත්‍රණයක් ලෙස අවධාරණය කරන අතර ම ඊට එරෙහිව හඬ න¼ඟන ලෙස මෙරට සේම පිටරටවල ද වෙසෙන දෑ හිතකාමී සියලු ශ්‍රී ලාංකිකයන්ට ආයාචනය කරමු.සටහන් සුනිල් දයා අල්විස් - බුද්ධිකා බ්‍රාහ්මණගේ - සුභද්‍රා දේශපි‍්‍රයකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=as1105011</link>
    <topic>තණ්ඩලේ දෙන්නා දෙපොළේ දක්කන්නෝ</topic>
    <author>ඉනෝකා සමරවික්‍රම</author>
    <content>තණ්ඩලේ දෙන්නා දෙපොළේ දක්කන්නෝපෝය පසුවී සතියක් පමණ ගෙවී ඇත. වැහිබර අහසේ එකම තරුවක් හෝ දක්නට නැත. හීන් වැහි පොදයක් සුළඟේ දැවටී ඇඟ වැදෙයි. රාත්‍රිය ඝන අන්ධකාරයි. වේලාව රාත්‍රි දහය ද පසුවී ඇත. මහියංගනයේ සිට බදුල්ල දෙසට ඇදෙනා බරවාහනයක හඬත් එයින් නැඟෙන විදුලි ආලෝකයත් හැරෙන්නට වෙනත් කිසිදු එළියක් හෝ ශබ්දයක් නැත. ඈත කැලයෙන් ඇසෙන්නේ රැහැයි නාදය පමණි. වංගු සහිත පාරේ රියදුරු විජිත සෙමෙන් රිය පදවයි.”ඔන්න ඔතනින් තමයි ‘දුන්හිඳට’ යන්නේ. අන්ධකාරයේ වුවද රථයේ ඉදිරිපස විදුලි ආලෝකයෙන් ලියනගේ මහතා ඔහුට හුරුපුරුදු පාරේ සන්ධිස්ථාන පෙන්වයි.”සමහර දවස්වලට ඒ අය යන්නේ නැහැ. තව ටිකක් ඉස්සරහට ගිහිල්ලා බලමුකෝ. ඕගොල්ලන්ගේ වෙලාව තමයි.” ලියනගේ මහතාත් එම මහත්මියත් නිහඬ බව බිඳිමින් පවසති. දුන්හිඳ ද පසුකර අප කිලෝමීටර තුනහතරක් යන්නට ඇත.”මෙය අරමුණක් නැතිව බදුල්ල මහියංගන පාරේ යෑමක් ද?”අන්න ඉන්නවා... තණ්ඩලේ ඉන්නවා”ලියනගේ මහතා ඈතින් දිස්වෙන ලන්තෑරුම් එළිය දෙසට අත දිගුකර උද්දාමයෙන් පවසයි. හාත්පස ඝන අඳුරුය. රියදුරු විජිත වාහනය නතරකර ඉදිරිපස විදුලි පහන් දල්වාලූයේය.ගොන්නු තුන්දෙනා බැඳ දර පටවාගෙන පැමිණි කරත්තය නවතා ගැල්කරු ගොන්නුන්ට තණ කවයි. ඡායාරූප ශිල්පි විමල්ගෙ කැමරාව ලහි ලහියේ ‘ක්ලික්’ හඩින් ක්‍රියාත්මක වෙයි.ගොන් බැඳි කරත්තවල දර පටවාගෙන බදුල්ලට යන ගැල්කරුවන්ගේ කතාවට දිගු ඉතිහාසයක් ඇත්තේය. මේ මඟ එකල නම් කර තිබුණේ දුන්හිඳ කරත්ත පාර නමිනි. කරත්තයක් යනවා හැරෙන්නට එකල මේ මාර්ගයේ රථවාහනවලට ගමන් කිරීමට පහසුකම් නොතිබිණි. මාර්ගය ඒ තරමටම දුෂ්කර විය.දර පලන ප්‍රේමරත්නරාත්‍රියේදී අපට හමුවූ ඩී.ඇම්. ලොකුබණ්ඩාර වයස අවුරුදු දහතුනේ සිට කරත්ත රස්සාවේ නියැළෙන්නෙකි.”දැන් මගෙ වයස අවුරුදු පනහ පැනලා. මං ඉන්නේ මීගහකිවුලේ. මගෙ තාත්තා කළෙත් මේ රස්සාවමයි. මං ගෙදරින් පිටත් වුණේ උදේ 6ට විතර. බදුල්ලට යනකොට පාන්දර තුනහමාර විතර වෙනවා. උදේ ඇවිත් තිඹිරිගස්පිටියේ බෝධිය ළඟ නතර වෙලා උයාගෙන කාලා ගමන පිටත් වෙනවා.ආයෙම තල්දෙන නතර වෙලා ගවයෝ නාවගෙන තණ කවාගෙන ගමනට සූදානම් වෙනවා. හවස තුන තුනහමාර වෙද්දි ආයෙත් ගමන පටන් ගන්නවා. අපේ ගමෙන්ම තමයි දර එකතු කරගන්නේ. දරමිටියක් රුපියල් තුනයි. අපි කුඩා කාලේ දර මිටි පටවන්න සතයක් ගෙවනවා. සත දෙකට තමයි විකුණන්නේ. බෝලියැද්ද, ගල්ගේලන්ද, මීගහකිවුල යන ගම් තුනේ අය කරත්තවල දර පටවාගෙන බදුල්ලට එනවා.මීගහකිවුලේ ඉඳලා බදුල්ලට හැතැප්ම පහළොවකට වැඩිය තියෙනවා. අපේ නවාතැන් පොළවල් හතක් විතර ඒ අතර මඟදි තියෙනවා. බදුල්ලට ඇවිල්ලා දර විකුණගෙන ගමට යනකොට පහුවෙනිදා රාත්‍රි දොළහ පහුවෙනවා. තණ්ඩලේ බඳින්න ගවයෝ තුන්දෙනෙක් ගන්නවා. මගෙ කරත්තේ බැඳලා ඉන්න මයිලට දැන් වයස අවුරුදු හතළිහක් විතර වෙනවා.ලොරිවල දර පටවාගෙන යන සමරකෝන්බංගාලියාටයි, රත්තාටයි අවුරුදු විසිපහයි. මේ තුන්දෙනාම නාම්බෝ කාලේ අරන් හදාගත්තේ. අපි දරුපවුල ජීවත් වෙන්නේ මේ තුන්දෙනාට පිංසිද්ධ වෙන්න. වැඩක් ගන්න බැරිවුණාම කැලේට අතඅරිනවා මිසක් විකුණන්නේ නම් නෑ. කැලේට ගියත් උන් සතියකට වතාවක්වත් ගෙදර එනවා. ඇවිත් මිදුලේ නිදාගෙන ඉඳලා යනවා. ලොකු බණ්ඩා මාමා පවසන්නේ ගවයන්ගේ හිස අතගාමිනි.”ගවයන්ට යමින් ගමන තුන්හතර පාරක් කෑම වතුර දෙනවා. දැන් ඉන්න තරුණ ළමයි මේ රස්සාවට කැමති නෑ. ඒත් අපි මේ දුක් විඳගෙන යන ගමන නිසා කීදෙනෙක්ගෙ ජීවිත රැකදෙනවද?” නවතා තිබූ දර පැටවූ ගැල යළිත් ගමන් අරඹන්නට සූදානම් වෙයි.ලොකු බණ්ඩා මාමා ගවයන්ට ගමන අරඹන්න යැයි කියයි. උන් සෙමෙන් කන්ද නඟින්ට සූදානම් වෙයි.දකුණු පැත්තේ ඉන්න කෙනාට ‘පිට’ කියනවා. එහෙම කියන්නේ යමු කියන්න. වමේ එක්කෙනාට ‘මහ්’ කියන්නේ පාරට එන්න කියලා තණ්ඩලේට (ඉදිරියෙන්ම සිටින ගොනාට) ‘හිඳ’ කියන්නේ කෙළින් යන්න කියන එකයි. අද මම විතරයි මේ පාරේ යන්නේ. ලොකු බණ්ඩා මාමා සියලු වැර යොදා ගොනුන්ට ගමන අරඹන්නට කියයි. රැයෙහි අඳුර කපාගෙන ඇසෙන්නේ ඔහුගේ කටහඬයි.ලොකු බණ්ඩේකපුටෙක් අඬන්නා මාතර කඩුල්ලේ| පන්කොළ කපන්නා ඌවේ බදුල්ලේ ගාල් කරන්නා බිබිලේ පිහිල්ලේ බොළඳ බස් දීම තල්දෙන වලව්වේඋපන්තේකට ඉස්කෝලෙකට ගිහින් නැති ලොකු බණ්ඩා මාමා අකුරු කියන්න ලියන්න දන්නේ නැති වුවද සමාජය පිළිබඳව හොඳ අවබෝධයකින් යුක්තය. බීඩියක් හෝ නොබොන ඔහු සෑම වෙසක් පෝයකටම දන්සලකට හාල් ගෝනියක් ලබාදෙයි. කරත්ත හඬත් ගොනුගේ කුර ගැටෙන හඬත් යටපත් කරගෙන ඈතින් ඈතට ඇසෙන්නේ ලොකු බණ්ඩා මාමාගේ කටහඬය. ලොකු බණ්ඩේ පමණක් නොව අතීතයේ පටන් දුන්හිඳ කරත්ත පාරේ ගිය හැම ගැල්කරුවෙක්ම පාළුව කාන්සිය මකාගත්තේ කවියක් දෙකක් ගායනා කිරීමෙනි.පසුදා උදෘසන බෝලියැද්දේ දී අපට හමුවුණේ එස්.ජේ.එම්.ප්‍රේමරත්නය.”මම මේ රස්සාව කරන්න පටන් අරගෙන අවුරුදු විසිපහක් විතර වෙනවා. ඉස්සර මේ පාර හඳුන්වලා තියෙන්නේ දුන්හිඳ කරත්ත පාර කියලා. මේ හරියේ ඉඳලා බදුල්ලට කිලෝ මීටර් දහයක් විතර තියෙනවා. සල්ලිවලට දර ගෙනල්ලා පලාගෙන මිටි බැඳලා තමයි අරගෙන යන්නේ. හැන්දෑවේ හතරට විතර පිටත් වුණහම පාන්දර හය වෙනකොට රිදීපානට යන්න පුළුවන්. මඟට රැයකුයි දවාලකුයි ගෙවනවා. ඉස්සර නම් උයාගෙන කෑවා. දැන් යනකොට බත් මුලක් අරගෙන යනවා. අපිට ඉස්සර තරම් වෙළෙඳාමක් නැහැ.රැයෙහි ගමනේ යෙදෙන ලොකු බණ්ඩේදැන් බදුල්ලට ලොරිවලින් දර අරගෙන එනවා. අපි කරත්තේ ගෙනියන්නේ දර මිටි දාහයි. ලොරියක දර මිටි 3000ක් විතර පටවගෙන එනවා. අපිට කරත්තේ ගිහිල්ලා කරන්න පුළුවන් දර විකුණන එක විතරයි. ලොරිවලට කොච්චර දේවල් කරන්න පුළුවන්ද? ලොරි හින්ද පහර වැදුණේ අහිංසක අපිට. මගේ සීයා කරත්ත රස්සාව කළේ. දර පලාගන්නෙත් මමමයි.කුලියට පලවගන්න ගියොත් දවසට රුපියල් 700ක් දෙන්න ඕන. මම දරුවයි බිරිඳයි ජීවත් කරන්නේ මේ රස්සාවෙන්. ගේදොරවත් හරියට හදාගන්න බැරිවුණා. ලයිට් කණුව ගේ ළඟම තිබුණත් ගෙදරට ලයිට් ගන්න සල්ලි නැහැ. ඒකට රුපියල් තුන්හාරදාහක් යනවා. මේ රස්සාවෙන් එදාවේල කාලා ඉන්න විතරයි පුළුවන්. ලොරි නිසා ඉදිරියේදී අපට ඒකත් බැරිවේවි.”බදුල්ලේ සිට මහියංගණයට යන ගමනේදී අතරමඟ දරමිටි බැඳ තබාගෙන බලා සිටින පිරිසක් ද මේ අතර අපට හමුවූයේය.ආඳාගලකන්දේ සිට දර එකතු කරගෙන එන සමරකෝන් දරමිටි බදුලු යන ලොරියක පටවාගෙන ගොස් විකුණන්නේය.”මම මේසන් වැඩත් කරනවා. ඒ රස්සාව නැති දවසට තමයි දර එකතු කරලා විකුණන්නේ. වැලි ලොරිවල දර පටවාගෙන යනවා. දර මිටියකට රුපියල් විහිපහ ගණනේ ලොරිවලින් අයකර ගන්නවා.අතීතයේදී දුන්හිඳ කරත්ත පාරේ දර පටවාගෙන ගිය කරත්ත බදුල්ලේ සිට නැවත ආවේ උම්බලකඩ, රතුළූනු ආදිය පටවාගෙනය. එමෙන්ම දරවලට අමතරව එම කරත්තවල කුළුබඩු, මුද්දරප්පලම්, රටඉඳි ආදිය ද ප්‍රවාහනය කළේය. ඔවුන්ගේ ජීවිත බෙහෙවින් දුෂ්කරය. බර අදින්නේ ගොනුන් වුවද අන්ධකාර රාත්‍රියේ වැහි පිනිවලින් බේරෙමින් බදුල්ලට යන ගමන බොහෝ දුෂ්කරතාවලින් ගහනය. රාත්‍රියේ ලෙඩක් දුකක් හැදුණ ද කියන්නට කෙනෙක් නැත.වේලාව උදෑසන හතට පමණ ඇත. ඔහු ගමන ඇරැඹුවේ හිමිදිරි පාන්දරමය. තවමත් අවට අඳුර පහව ගොස් නැත. ගොනුන් ගැල අදියි. කරත්තයේ ඒරියා කඳ මත වාඩිවී එන ඔහු නිදිකිරා වැටෙයි. ගොනුන්ට පාර පෙන්වන්නේ පාගමනින් යන බෑණාය.අප කතා කළ විට මුතුබණ්ඩේ කරත්තය නවතා ඉන් බැස අප අසලට ආවේය.”මේක අපේ පරම්පරාගත රස්සාව. අවුරුදු තිහක් තිස්සේ කරන්නේ මේ රස්සාව. මං මේ මීගහකිවුලේ ඉඳලා එන්නේ. පාන්දර පහට ගෙදරින් පිටත් වුණේ. බදුල්ලට යද්දි හෙට පාන්දර වේවි. යන අතර මඟදි බෝලියැද්දේ නතර වෙනවා. රිදීපානෙදි ගොන්නු දිගේලි කරනවා. රෑට නින්දක් නැහැ. හැතැප්ම පහලොවක් බදුල්ලට යන්න තියෙනවා. බෑනව එක්කරගෙන යනවා. සුදා, රත්තා, වල්ලියා තමයි අපේ ජීවිත රකින්නේ. කරත්ත ලයිසන් කරන්න ඕන. ඒකට රුපියල් විසිපහක් ගන්නවා. අපිට දැන් මේ රස්සාව ලොකුම ප්‍රශ්නය වෙලා තියෙන්නේ ලොරිවලින් ගිහිල්ලා දර විකුණන එක. ඒකට කිසිම පිළියමක් නැහැ. දැන් මට අවුරුදු හැටපහක් වෙනවා.”දුන්හිඳ කරත්ත පාර අද තාර දැමූ වාහන ගමනාගමනයට පහසු පාරකි. එහෙත් එහි වංගු කඳුපල්ලම් වලින් නම් අඩුවක් නැත. මීගහකිවුලේ සිට බදුල්ලට යන මඟදී තල්දෙන, බෝලියැද්ද, පුස්සැල්ලාව, අඹගහඔය, තිඹිරිගස්පිටිය, රිදීපාන (2 කණුව) ආදිය පසුකරයි. එකේ කණුව පසුකළ විට ඇත්තේ බදුල්ල නගරයයි. බදුල්ල නගරයේ කොතරම් වෙළෙඳසල් තිබුණ ද දුන්හිඳ කරත්ත පාරේ යන ගැල්කරුවෝ ගෙදරට අවශ්‍ය බඩු මුට්ටු මිලට ගන්නේ මීගහකිවුල හෝ තමන්ගේ ගමේ ඇති වෙළෙඳ සලෙනි. ඔවුන් එය එදා සිටම පුරුද්දක් කරගෙන එන්නකි.ගැල්කරුවෝ හත්දෙනෙක් පමණ මේ මඟ යති එති. පෙර දවස මේ පාරේ දිනපතාම රාත්‍රියේ ගොනුකුර ගැටෙන හඬ, සීපද හඬ නැඟුණේ වී නමුදු අද වන විට ඒ හඬ ඇසෙන්නේ සතියකට දින දෙකක් හෝ තුනක් පමණි. ඇතැම් අය බදුල්ලට දර පටවාගෙන යන්නේ සතියකට වතාවක් පමණි. ඔවුහු ජීවත් වන්නේ දර මිටි විකිණීමෙන් ලැබෙන සොච්චමෙනි. රාත්‍රිය දහවල කියා වෙනසක් නැති පාරටම ජීවිතය දියවන ඔවුන් නිසා දිවි රැකගන්නෝ බොහෝය. කැලයෙන් මෙන්ම ගම්මානවලින් ද දර මිටි එකතුකර දෙන්නන්ගේ සිට කරත්තවලට දර පටවන්නෝ ද ඔවුන් නිසා රැකෙති.අපි සල්ලි දීලා නෙමෙයි දර ගේන්නේ. දර විකුණලා ගිහිල්ලා තමයි දර ගත්ත අයට මුදල් ගෙවන්නේ. ඉස්සර මේ පාරේ කොල්ලකරුවෝ හිටියා. බදුලු ගිහින් එද්දි මුදල් සොරකම් කරනවා. එහෙම නැත්නම් ගවයන්ව හොරා ගන්නවා. දැන් නම් එහෙම තත්ත්වයක් නැහැ.”මුතුබණ්ඩේ මාමා පවසයි.පහන් අඳුර මැකී ඉරඑළිය දසත විහිදෙයි. රාත්‍රියේදී ආ මඟ කොතරම් දුෂ්කර ද කියා පෙනෙන්නේ දැන්ය. තැනින් තැන පසෙකින් ඇත්තේ හෙළය. මාවත තැනකදී පටුය. රාත්‍රියේදී තණ්ඩලේ සොයා ගිය ගමන සිහිවන විට හිත ගැස්සෙයි.”රත්නත්තරේ සරණයි.. හා යමන් පුතා” මුතුබණ්ඩේ මාමා ගොනුන්ගේ හිස් අතගා යළි ගමන අරඹයි. ඔවුහු දුෂ්කර යැයි කියා ගමන නවතන්නේ නැත. කොතරම් දුෂ්කර වුවද මේ ඔවුන්ගේ ජීවන වෘත්තියයි. සියලු දුක් දරා ඔවුහු අද මෙන්ම හෙට ද මේ පරම්පරාගත රස්සාව කරනු ඇත. එහෙත් තවත් වසර දහයකින් පහළොවකින් අතීතය දෙස බලන විට දුන්හිඳ කරත්ත පාර ඉතිහාස ගත තොරතුරක් පමණක්ම වනු ඇත.(විශේෂ ස්තුතිය - සේන බෝකන්ද මහතාට හා බදුල්ලේ ඇල්බට් ඇම්.ලියනගේ යුවළට)ඉනෝකා සමරවික්‍රමඡායාරූප – විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=as1105012</link>
    <topic>භාරතය සුන්දර සිහිනයක් විය</topic>
    <author>අමරසිංහ කුඩගල්ආර</author>
    <content>භාරතය සුන්දර සිහිනයක් වියහයිද්රාබාද් සිට චෙන්නායි දක්වා දිවෙන ශීඝ්‍රගාමී දුම්රියේ නිදන මැදිරියකට මා ගොඩ වූයේ පැය 12 ක නින්දකින් පසු පිබිදී පසු දින ශ්‍රී ලංකාව බලා එන ගුවන් යානයට ගොඩවීමේ බලාපොරොත්තුවෙනි. මා හරිබරි ගැහී සූදානම් වූයේ දිවයිනට ඒමේ පී‍්‍රතියෙන් සැනසිල්ලේ නිදන්නටය.එහෙත් ආගන්තුග දේශයක කාර්ය බහුල කාලයක් නේවාසිකව එකට සිට වෙන්ව ඒමේදී මා පොරොන්දු වූ පරිදි හමුවී සමුගැනීමට නොහැකි වූ එක්තරා සිද්ධියක් ක්ෂණිකව සිහි වී සිතට ගලා ආ සිතුවිලි සමුදාය එදින ද මට නිදි නොලද රැයක් හිමිකර දුන්නේය.“අත්තන” යනු මහානර්ඝ බෙහෙත් ඖෂධයකි. එය පාරම්පරික දේශීය වෙදකමේ දී ද ආයුර්වේද නම් වූ ඉන්දිය සම්භවයක් ඇති වෛද්‍ය ක්‍රමයේදී ද භාවිතයට ගන්නා ඖෂධයකි. පඳුරු ආකාරයට වැඩෙන මේ වෘක්ෂය අතු පතර විහිදී ගිය ද අඩි 5 ක් හෝ 6 ක් තරමට වඩා උස් නොවන්නේය. “වැල් රුක් අත්තන” විශේෂයක් ද ඇත්තේය. කොස් නා පනා කළුවර බුරුත හා නැඳුන් වෘක්ෂ සේ වැඩී යන තද (අරටුවක්) හරයක් නොමැති රුක් අත්තන නම් වූ ශාක වර්ගයක් ද ඇත. සෘජු කඳ ඇති රුක් අත්තන ගසේ අතු පතර විහිදෙන්නේ කඳේ හෝ අත්තේ එකම තැනක් ඇසුරු කොට චක්‍රයක් ලෙස අතු හතර පහකින් ය. ඒවා ද විහිදෙන්නේ කරත්ත රෝදයක බොස් ගෙඩිය මුල්කොට ගරාදි විහිදෙන්නා සේ ය.මේ ස්වාභාව ධර්මයේ අපූර්ව නිර්මාණය නිසාම දේවකතාවලට ද රුක් අත්තන ගස බඳුන් වී ඇත්තේය. “කන්නගී” කුමරිය නම් වූ පතිවතට අධිපති දෙවඟන වූ පත්තිනි දේවියගේ පා සලඹ රඳවා තිබුණේ ඒ රුක් අත්තන ගසේ අතු පතර තුළ යැයි ජනවහරක් ද තිබේ. වෙස් මූණු කැපීමට මෙන්ම මිනී පෙට්ටිවලට ද දැව කඳ භාවිත කෙරේ. සර්ප විෂට ඖෂධ ලෙස මෙම ශාක කොටස් භාවිත කෙරේ. ජන කවියට - ප්‍රබුද්ධ ගීතයට මහගම සේකරයන් අමරදේවයන් හා නන්දා මාලනියන් වැනි වූ අග්‍රගණ්‍ය ජාතියේ පිනින් පහළ වූ කලා කරුවන්ට ද මේ ගසේ මල් හා ඒවට එන බඹරුන් ද විෂය වී ඇත්තේය.එක් නිමේෂයක අත්වැරැද්දක් නිසා මගේ සිතට ක්ෂණිකව පිවිස මතකයට නැඟෙන්නා වූ පසුගිය දින කීපයක කතාවට උපහැරණ වන්නා වූ “අත්තන මල්” “රුක් අත්තන” නොවේ. තනි තනිව පිපෙන තනි තනිව ඵල හට ගැනෙන අත්තන ද නොවේ. ඉතාම දුර්ලභ වන්නා වූ “තුන්බෝ අත්තන” වේ. සුදු පාට ධවල මල් මෙන්ම දම්පාට කළු අත්තන ද වේ. මේවා එකට තිබුණත් හාමු වන්නේ නොවේ. තුන්බෝ අත්තන මල දකින්නට අපූරුය.අඟල් පහ හයක් දිග අයිස් ක්‍රීම් ගොට්ටක හැඩය හෝ ග්‍රැම ෆෝන් මලක හැඩය සිහි කරන තනි මලක් නොවුණු එක මලක් තුළ අනෙක් මල් දෙක ද එකක් ඇතුළත එකක් වන පරිදි පිටතට පෙනෙන අවසන් ඇතුළු මලේ පමණක් රේණු තිබෙන විස්මිත නිමවුමකි. තුන්බෝ අත්තන මල් තුනක් එක තුළ පිහිටියත් ගෙඩි හටගන්නේ එකකි. හැම මලකින්ම ගෙඩි එන්නේ ද නැත.මැණික් ගල් සේ දිලිසි දිලිසීඅත්තන ඇට ඉස්ම ටිකක් තේ එකකට හරි ඒ වගේ බොන දේකට කවලම් කර දුන්නොත් බිව් කෙනාට තිරුවාන ගල් - කැට කැබිලිති මැණික් ගල් සේ දිලිසි දිලිසී වයිවාරන්තව පේන බවට කතාවක් ද පවතින්නේය.මගේ ජීවිතයේ අතිශය පෙරළියකටත් සංවේදී කම්පනයටත් උතුරා ගිය සොම්නසින් දැවී ගිය දොම්නසටත් පසුව උපේක්ෂා සහගත නිමේෂයකටත් පත් වූ තුන්බෝ අත්තන කථාව අත්තන යායක් ම වන්නේය.මම කෙටිකතා කියවා ඇතත් කෙටිකතාකරුවකු සතු ගුණාංග මට නැතැයි සිතමි. කවි කියවා මෙන්ම අසා ඇතත් කවියෙක් ද නොවෙමි. කලා කෘති රස විඳ ඇතත් කලා කරුවෙක් ද නොවෙමි. මේ නිසා මා සිත තුළ ඇති සෞන්දර්යාත්මක වූ මානව පේ‍්‍රමණීය සිතුවිල්ල හා ලැබූ ගැඹුරු අත්දැකීම කෙටිකතාවකින් කවියකින් ගීතයකින් හෝ චිත්‍රයකින් චිත්‍රණය කිරීමට නොහැකි වීම ගැන ඇත්තේ බලවත් විස්සෝපයකි.රස විඳ ඇති නිසා රසකාමියකු ලෙස රස විඳිමි. නැවත නැවත ද මෙනෙහි කරමින් රස කර කර රස විඳිමි. මේ අත්දැකීම් මා විඳි ලෙසම අන් අයට ඒ හැටියෙන්ම විඳීමට අවස්ථාව සලසා දීමට නොහැකිව සන්තාප වෙමි.මානව පේ‍්‍රමය සෙනෙහස ආදරය හා ළෙන්ගතුකම ලැබීමට හා දැක්වීමට අවස්ථාව හිමි වීම කෙතරම් භාග්‍යයක් ද? ජාතිය කුලය දේශය වයස හමේ වර්ණය මේවා එකක්වත් පරතරයක් හෝ බාධකයක් නොවන මානව පේ‍්‍රමය විශ්වාන්තරවාදී වන අගනිටාව දක්වා පැතිරෙන - විහිදෙන රැස්වළලු දහරාවක් වන්නා වූ ආකාරය අත්විඳිමි.ගුණදාස අමරසේකරයන් ගේ කරුමක්කාරයන් ගේ ආදරය - දෙපා නොලද්දන් ගේ ආදරය මාර්ටින් වික්‍රමසිංහයන් ගේ විරාගයේ අරවින්ද ගේ නිරාමිස ආදරය සාලිය අශෝක මාලාගේ පරිත්‍යාගශීලි ආදරය දස්කොන් ප්‍රමිලා හිස දන් දුන් ආදරය බටහිර රෝමියෝ ජුලියට් පරපුර දෙකේ විරසකය නැතිකළ මරණයෙන් කෙළවර වූ ආදරය වර්ඩ්ස්වත් කිවිඳු තම කුඩා බිලිඳු නැගණියගේ ගවුම ලොකු වෙන්න එපා යැයි කවියට නැඟූ ආදරය රාම සීතා ආදරය ශිව පාර්වතී ආදරය මේ සියල්ල අභිබවා යන මව්පිය දූ දරු සෙනෙහසේ ආදරය ආදි වූ ආදරණීය වූ ආදරය කෙතරම් අප අත්විඳ ඇද්ද? අසා කියා බලා ඇද්ද ඒවා ගැඹුරින් දිගින් පළලින් හැඩයෙන් විවිධ වන්නා සේම විඳින්නා අනුව ද වෙනස් වන්නේමය.මෑතකදී මා විඳි ආදරය මා ලැබූ සෙනෙහස මට ලැබුණ ගරු කිරීම් මා කෙරේ තැබූ විශ්වාසය මත මා අත්විඳි ආදරය මේ සියල්ලෙන්ම පරිබාහිර වූ අත්දැකීමක් ද? නොඑසේනම් මේ සියල්ල කැටිව එක් වූ සර්ව කාලීන සර්ව දේශීය හා විශ්වාන්තර එකක් ද?මහාචාර්ය සරච්චන්ද්‍රයන් ගේ මළගිය ඇත්තන් ගේ හා මළගිය ඇත්තන් ගේ අවුරුදු දා නොරිකො සං සහ දෙවෙන්දරා සං ගේ ආදරය කෙබඳු වී ද? “පියෙහි විප්පයෝගෝ දුක්ඛෝ” පි‍්‍රය මනාප අයගෙන් වෙන්වීම දුකක් වන්නේ යම් සේ ද එසේ වන්නා වූ ආදරය අත්වින්දෙමි. නැවත කිසිදා හමු නොවන්නා සේ වෙන්ව ගිය අයගෙන් ආදරයෙන් වෙන්වීම ලද්දෙමි.ඉන්දියාවේ ආන්ද්‍රා ප්‍රදේශයේ වරන්ගල් දිස්ත්‍රික්කයේ පිහිටි “බාලවිකාසා” නම් වූ සංවර්ධනය සඳහා න්‍යායික හා ප්‍රායෝගික දැනුම ලබා දෙන විශ්ව විද්‍යාල අධ්‍යාපන පීඨයකට මා ඇතුළු වූයේ ශිෂ්‍යත්වයක් ලැබී “ප්‍රජාගාමක සංවර්ධනය” නම් වූ සහතික පත් පාඨමාලාව හැදෑරීම සඳහාය. විවිධ තරාතිරමේ සමාජ වගකීම් දරන අන්තර් ජාතික සහභාගිත්වයක් එහි විය. කැනේඩියානු හංගේරියානු ආදී සරසවි කීපයක ශිෂ්‍ය ශිෂ්‍යාවෝ ද වූහ. ප්‍රංස හා ඉන්දියානු සම්භවයක් ඇති අය ද වූ අතර වියට්නාම් තජිකිස්ථාන් හා නේපාල් ආදි අතිශයින් සුන්දර වූ යෞවන යුවතියන් කීප දෙනෙක් ද ඒ අතර වූහ. රාජ්‍යයන්හි ඉහළ තනතුරු දරන නිලධාරී හුද - රාජ්‍ය නොවන සංවිධාන ප්‍රබල ක්‍රියාකාරීහු ද ආචාර්ය උපාධි ලාභීහු ද පාඨමාලාව හදාරන අය අතර වූහ.අධ්‍යයන වැඩමුළුපළමු සතිය තුළ දී මුණගැසුණු හැමෝටම මඳ සිනහ පෑ මම දෙවැනි සතියේදී “සුබ උදෑසනක් වේවා” වැනි කෙටි සුබ පැතුමක් පමණකින් සුහදතාව දක්වා මට නියමිත වැඩෙහි මම යෙදුණෙමි. ක්ෂේත්‍ර අධ්‍යයන වැඩමුළුවලට යෑමේදී කණ්ඩායම් බෙදී සාකච්ඡා කර උගත් විෂයේ ක්‍රියාකාරකම්වල යෙදීමේ දී හා මුළු කණ්ඩායමක් ලෙස අදහස් ඉදිරිපත් කිරීමේදී දෙවැනි තුන්වැනි සතිවලදී දැන හැදුනුම්කම් හා සුහදතා ඇති වී ඒවා මෝරා වැඩෙන්නට විය. විවිධ රටවලින් විවිධ දේශවලින් පැමිණ පාඨමාලාව හැදෑරූ අය අතුරින් ඇෆ්ගනිස්ථානයෙන් පැමිණි ආචාර්ය අබ්දුල් ජබාර් සහ දකුණු ඉන්දියාවෙන් පැමිණි, ඩෙස්මන් නොරොන්හා හැරුණු විට වසර 50 ඉක්මවා වයසින් වැඩි අය අතර තුන්වැනියා වූයේ මාය. විශ්ව විද්‍යාල සිසුවියන් වූ හය දෙනෙකු ඇතුළු සොඳුරු යුවතියන් දහ දෙනෙක් කණ්ඩායමට අයත් වූහ.විවිධ දේශවලින් විවිධ සමාජ ස්ථරවලින් පැමිණ සිටිය ද විවිධ සංස්කෘතීන් නියෝජනය කළ ද තරුණ තරුණියන් අතුරින් පේ‍්‍රමවන්තයින් මෙන් හිතවත්කම් මේ කෙටි කාලය තුළ ඇති කර ගත්තා සේ වූ ළෙන්ගතු ක්‍රියාකාරකම් ද දක්නට ලැබුණි. ඒ එසේ වෙද්දී ඒ අය අතුරෙන් ද ආදරය කරුණාව ළෙන්ගතුකම ලබන්නට මා වාසනාවන්ත වූ ආකාරය මට ද පුදුම සහගතව දැනිණි. මට දැක්වූ ඒ ආදරණීය බව යොවුන් පෙම්වතුන් අතර පවත්නා වූ ආදරයකට කිසිසේත්ම සමාන නොවීය.“මෙරොන්” නම් වූ ඉතියෝපියානු යුවතියක වූවාය. ඇයට හදිසියේම නියමිත දිනට කලින් තම රටට යෑමට සිදුවිය. කණ්ඩායම් බෙදී කරන සාකච්ඡා කීපයක දී ඇය මට සමීපව හමුවූවා හැරෙන්නට විශේෂ ආකාරයේ හමුවීමක් හෝ කතාබහක් කරන්නට අවස්ථාවක් නොවීය. “ඉතියෝපියාව“ නම සිහි වන විට අපට බටහිර මාධ්‍ය හරහා දැනගන්නට සලස්වා ඇති ආකාරයට චිත්ත රූප මැවෙන්නේ මන්ද පෝෂණයෙන් පෙළෙන වැහැරී ගිය අවලස්සන මිනිස් රූප කායන්ය. එහෙත් මේ මෙරොන් යුවතිය අපේම වූ ඉතාම පි‍්‍රය මනාප මිනිස්කම් පිරිපුන් අපූර්ව සුන්දර යුවතියක වූවාය.ළෙන්ගතු කමින්ඇය අපෙන් වෙන්ව යෑමට තිබුණ දිනට පෙර දින රැයේ ආහාරයෙන් පසු විවේකයේ දී ඈ සොයා ගොස් ශ්‍රී ලංකාවෙන් මා ගෙන ගොස් තිබු කුඩා සිහිවටනයක් තිළිණ කළේ “මගේ ආදරණිය දියණියට සුබ පැතුම් සමඟ” යැයි පවසමිනි. තරමක් පුදුමයෙන් මෙන් මා දිහා නිසෝල්මන්ව මොහොතක් දෑස් දල්වා බලා සිට කිසිම කතාබහක් නැතුව හෙමින් හෙමින් ළංවී කුඩා බිළිදියක කලකින් දුටු තම පියා වැලඳගන්නා සේ මා තරයේ වැලඳගෙන සිටි නිමේෂය කිසිම හැඟීමක් නැති ගොළු වී ගිය කල්පයකි.මා වැලඳගත් ග්‍රහණය ලිහිල් කරමින් නිදහස්ව යන්නට සූදානම් වෙමින් නැවත නැවත ද ඒ වැලඳ ගැනීමේ ග්‍රහණය ළෙන්ගතු කමින් හා මෘදු මොළොක් වූ ලෙසින් තදින් හා දැඩිව ඉරියව් වෙනස් කරමින් සිප ගැනීම් දක්වා ද උසස් පූජාවක් කිරීම සිත මිස කය නැති බඹ ලොවකට මා කැඳවාගෙන ගියේය. මා මේ ළෙන්ගතුකම දියණියක වන් ඒ යුවතියගෙන් නොපැතුවෙමි. ඒත් මට නොඅඩුව ආදරණිය ළෙන්ගතුකමක් සෙනෙහසත් ලැබුණි.නිදි යහනට ගොස් පළමුවන තත්පර තිහේදීම නිදි දෙව් දූ මා සොයා පැමිණීම සිරිත් පරිදි සිදුවන්නක් වුවද එදා මෙරොන් දියණිය මා හද තුළ නිදි නොලැබ අරක්ගෙන සිටි නිසාදෝ නිදි දෙව් දුව අහලකටවත් නොපැමිණියාය.පසු දින අලුයම 6.00 ට ඇය පිටත්ව යන බව කීවත් උදේ 8.00 වනතුරුත් ඇය පහළ ඇගේ කාමරයේ සිටිනවා ඉදිරිපස ඉහළ කාමරයේ සිටි මට අඩවන් කළ දොරින් පෙනිණි. ඒත් “ගුඩ්බයි” කියා අවසන් සුබ පැතුමට ඇය හමු වීමට යෑමට මාගේ ගතට මෙන්ම සිතට ද වාරු නැති වී ගොස් තිබුණි.මෙරොන් දියණිය එහෙන් පිටවීමට මත්තෙන් තම යෙහෙළියක හමු වී මගේ හමුවීම හා එයින් ඇගේ පිබිදුණු සිතට දැනුණු ගැඹුරු පිය සෙනෙහසේ මහිමය ගැන කියා ඇත. යොදාගත් අනිවාර්ය ගමන පවා නවතා දැමීමට සිතෙන බව පවසා ඇති ඇය ඒ ගැන වැඩිදුර හාරා අවුස්සා තව තවත් හඬවාලන්නට එපා යැයි ද ඉල්ලීමක් කර ඇත. මේ බව මා දැනගත්තේ දින කීපයක් ඉක්මගිය පසුවය.මේ කෙටිකල තුළ දී මා සමීපව ඇසුරු කළ යුවතියෝ කීප දෙනෙකුම වූහ. බොහෝ දේ කතාබස් කර දැන හැඳුනුම්කම් ඇති කරගත් අය ද ඒ අතර වූහ. කිසිදා තම පියා නොදැක්කා වූ මවගේ ආදරය හා කරුණාව මත සරසවි සිසුවියක වූ කන්‍යාමරිය තුමිය සිහි ගන්වන රූ සපුවෙන් හා ගුණයෙන් හෙබි ‘නිගෝරා’ නම් වූ දියණියක ද ඒ අතර වූවාය. ඇය හංගේරියාවේ මධ්‍යම යුරෝපීය සරසවියේ සිසුවියක වූ තජිකිස්ථාන යොවුන් දැරියක වේ.දුටු දා පටන්ම මා ඇය ඇමතුවේ “ආදරණීය දියණිය” කියාය. එසේම ඇත්තෙන්ම ඈ මගේ දියණියක වූවානම් මා මහත් භාග්‍යවන්තයකු වන්නේ යැයි යන හැඟීමෙන් මම සොම්නස්ව සිටියෙමි. එහෙත් මා මුල සිටම “මගේ ආදරණීය දියණිය” කියා ඈ ඇමතුවේ ඇගේ පියා කිසිදා නොදුටු දියණියක බව දැනගෙන නොවේ. ඉතාම දැඩි සෙනෙහසකින් විශේෂ ගරු කිරීමකින් ඇය මට සැලකුවාය. වෙන්ව පැමිණීමට සතියකට පමණ පෙර එක් දිනකදී ලැබුණ කෙටි විවේකයේ දී තනිවම මා සොයා පැමිණ ඈ මගෙන් විමසා සිටියේ ඇත්තෙන්ම හැමදාටම ඇයට පියෙකු වී සිටීමට මට හැකි දැයි කියාය.කිසිදු ගැඹුරක් බරපතළක හැඟීමක් නොවූ මා කීවේ ඇත්තෙන්ම පුළුවන් කියාය. මගෙන් තව වැඩිදුර විස්තර අසද්දි ලොකු මහත් වූ රැකියාවන් කරන විවාහ වීමට ආසන්නව සිටින දියණියන් දෙදෙනකුගේ පියකු බව පවසා සිටියෙමි. ඇය වහාම ඉතාම සතුටින් ඉපිල ගොස් කෙළිලොල් දඟකාර කමින් උඩපැන රවුමක් මා වටා කැරකී දිව ගියාය. දින දෙකකට පසු ඈ මට කීවේ මා හැමදාටම ඇයට පියා වීමට කැමති බව ඇගේ අම්මාට ද දුරකථනයෙන් දැන් වූ බවය.මහත් අපේක්ෂාමා වෙන්ව ඒමට නියමිත දිනට පෙර දින මා හමුවූ ඇයගේ කතා බහෙන් හැසිරීමෙන් මට වැටහී ගියේ මා කිසිදු වගකීමකින් තොරව පෙර දිනවල සිදුකළ කෙටි පිළිසඳරවලදී මා දුන් පිළිතුරුවලින් ඇය මහත් අපේක්ෂා තියාගෙන ඇති බවයි. ඇයට මින් පෙර කිසිදු වැඩිහිටියකු තබා තම මවවත් “ආදරණීය දුව“ කියා අමතා නැති බව මා වෙත පවසා සිටියේ මා දෙස අනිමිස ලෝචන පූජාවකින් දැහැන් ගතවීමෙන් යුතුවය. මගේ දිවට නිරන්තර හුරු “දියණිය” ඇගේ දෙසවන්වලට අමාවක් වූ හැටි... හිම කුමරියක බඳු වූ ඇය මගෙන් ඉල්ලා ඇත්තේ පිය සෙනෙහස පමණක් නොවේ. වසර 42 සම්පූර්ණ කළ ද යෞවණියක වන් තම මවට ද ආදරණීය ස්වාමියෙකි. මට ආදරණීය බිරියක හා මට ආදරය කරන දරුවන් නොසිටියේ නම් ඇත්තෙන්ම මා මේ දිවයිනට නොපැමිණ ඈ සමඟ ඇගේ මවු කරා යනු ඇත. සෙනෙහස එතරම්ම දැඩිව මට දැනුණි.වෙන්ව එන මොහොතේ උතුරා ගිය පිය සෙනෙහසින් ඇය ද එසේ වූ දරු සෙනෙහසින් මා ද එකට වැලඳගෙන සමුගත් මොහොතේ කව්රුන් විසින් හෝ ගන්නා ලද ඡායාරූප පමණක් මට මගේ අමරණීය අනුස්මරණය වේවි. කාලයාගේ ඇවෑමෙන් ක්ෂය වන්නා වූ මිහිරි මතකය හද පතුළටම කිඳා බැස ස්වභාවයේ නියත නියමය පරිදි යටපත් වේවි.නේපාලයේ නිර්මලා වියට්නාමයේ හුවෑන් සහ ඉන්දියානු සම්භවයක් ඇති කැනඩාවේ ගැරීමා මගේ ආදරය දිනාගත් භද්‍ර යෞවන සුන්දර දියණියන්ය.කිසිදු විශේෂ මතයකින් මා සිත් තුළ නොසිටී නමවත් හරිහැටි මගේ මතකයේ නොතිබි කසන්ද්‍රා (කසී) නම් වූ කැනේඩියානු සරසවි ශිෂ්‍යාව මා සොයා පැමිණියේ මා එහෙන් පිටවීමට ගමන්මලු සූදානම් කරන මොහොතේය. කාමරයේ මා සමඟ සිටි අනෙකුත් සගයින් ද පිටතට ගොස්ය. මා පමණක් තනිව සිටින කාමරයට තනිවම යුවතියක පැමිණීම ශ්‍රී ලංකාවේ ගැමි ශික්ෂණයෙන් හික්ම වූ මට තරමක සසල වීමකට හේතුවක් විය. වෙලාව දහවල් දෙකට පමණ ඇත. අප නැවතී සිටි දෙමහල් ගොඩනැගිල්ල සුඛෝපභෝගී හෝටලයක කාමර මෙන් සකසා තිබු අතර ඉහළ පළමු මාලයේ කාමරවල පිරිමි අය ද පහළ බිම් මාලයේ කාන්තා අය ද වන ආකාරයට පිළියෙල කර තිබුණි.පිටතට ගිය මගේ කාමරයේ සිටි මිතුරන් හෝ යාබද කාමරවල සිටි අය හෝ පැමිණිය හොත් වරදවා වටහා ගැනීමක් සිදුවිය හැකි යැයි සිතා මම තරමක තිගැස්සීමකින් සිටියෙමි.එහෙත් යුරෝපයේ ඇමෙරිකාවේ හා කැනඩාවේ අයට එය අමුත්තක් නොවන බව මේ ටික කලකදී මම අත්වින්දෙමි. ඒ එසේ වුවත් දකුණු ආසියාවේ බොහෝ සගයින් සිටි නිසා මෙතෙක් රැකගෙන තිබූ නමට මම ආදරය කළෙමි.එක කුස උපන්ප්‍රංස සම්භවයක් ඇති කැනේඩියානු සරසවි ශිෂ්‍යාවක වූ ඇය උඩුකය නිරුවත්ව සරමකින් පමණක් සැරසී ගමන්මලු සකසන මා කමිසයක් ඇඳ ගැනීමට සූදානම් වූ විට එය ඇය නිසා නොකරන ලෙස කාරුණිකව ඉල්ලා සිටියාය.එමෙන්ම වසර ගණනාවක් තිස්සේ ඇසුරු කරන ලද සමීප හිතවතකු එසේ නොමැති නම් තම එක කුස උපන් සහෝදරයා හෝ තම පියාවන් වැඩිහිටියකු සේ සලකා කටයුතු කරන යුවතියක සේ මට සහයෝගය දක්වන්නේ ය යන හැඟීමෙන් ඇගේ හැසිරීම විඳ දරා ගන්නට මම මහන්සි ගත්තෙමි.ගමන්මලු අහුරා ගැනීමටත් පොත් පත් සකස්කර ගැනීමටත් මගේ කිළිටි ඇඳුම් පැලදුම් හා සෝදා පිරිසිදු කළ ඇඳුම් ද සක සුරුවමට අසුරන්නට ඇය මට උදව් වූවාය.මා කිසිදු විශේෂ මිතුරුකමක් සෙනෙහසක් ඇතිවන ආකාරයේ කතාබහක් හැසිරීමක් එදිනට පෙර කර නොතිබියදීත් මෙසේ ළෙන්ගතුව සහයෝගය දැක්වීම මට අදහාගත නොහැකි විය.නිහඬව බොහෝ වේලාවක් සිටි අපෙන් ඇය දොඩමළු වන්නට වූවාය. ඇයට විවාහයට තෝරා ගත් පෙම්වතකු සිටින බවත් ඒ කතාබහේදී දැනගත හැකි විය. ඇය මගෙන් වරින් වර විමසූ එකම ප්‍රශ්නය වූයේ කිසිදා මිතුරු කමක් නොතිබියදී ම අප දුටු මුල් දිනයේදීම ඉතාම ළෙන්ගතුව හිනා වී සුහදව කතා කළේ කෙසේ ද යන්නයි. මුණගැසෙන ඕනෑම කෙනකු සමඟ පෙර සබඳතාවක් නොමැති වුවත් මුල්ම අවස්ථාවේදීම ළෙන්ගතුව සිනහවීම අපේ සංස්කෘතියේ සහ හැදියාවේ හැටියක් බව මා දැඩිව පුන පුනා කීව ද එය ඇයට තේරුම්කර දීමට තරම් ඇගේ භාෂාව මා දැනගෙන සිටියේ නැත.මගේ දියණියක ගේ වයසේ සිටි සුරූපී යුවතිය කීවේ මගෙන් සිහිවටනයක් කිසිදා අපේක්ෂා නොකළ ද ලැබුණ සිහිවටනයට ආපසු දීමට වටිනා වෙන යමක් ඈ ළඟ ඈ සතුව නැති බවය. මා ඇයට “ආදරණීය දියණිය” කියා අමතන හැම විටකදීම ඇය මා ඇමතුවේ මගේ නම කෙටිකර හුරතලයට හදාගත් මගේ නමේ කොටසකිනි. කොහොමත් ඒ අයට හුරු විදියට මගේ නම දිග වැඩි එකකි.මා ඇය දියණියක ලෙස සැලකුව ද ඇය මට ළෙන්ගතුකම දැක්වූයේ අතිශයින්ම සමීප විශ්වාසවන්ත මිතුරෙකුට දක්වන ආදරණීය ළෙන්ගතුකමකින්ය. ඇත්තෙන්ම ඇගේ ආදරයට මම ආදරය කළෙමි. එහි තරාතිරම වගපල දිග පළල ගුණාගුණ කීමට හෝ තෝරා බේරා දීමට මට නොහැකිය.කාන්තා ලාලිත්වයබෞද්ධ සාහිත්‍යයේ එන මුවන් තිස්ස කුමාරයාගේ කථාවේ දැක්වෙන පරිදි උග්‍ර තපස් රකින වනවාසී ධ්‍යාන ලාභී තවුසා මරණින් පසු දෙව්ලොව පැමිණියහොත් ශක්‍ර දේවේන්ද්‍රයාණන්ට පාණ්ඩුකම්බල ශෛලාසනය ඇතුළු සියලු දේවසැප සම්පත් අයිති වූ තානාන්තරය අහිමි විය හැකි යැයි බියෙන් තවුසාගේ සිල් බිඳීමට සක්දෙව් විසින් මිනිස් වෙසින් එවුණු ලැබූ උරුවසී දිව්‍යාංගනාව ගේ රංගනය මට සිහි විය. ඒ සැණින්ම මගේ ආදරය ද කරුණාව ද සෙනෙහස ද නව ජීවයෙන් ජීවමානව පණ ලද්දේ විය. උග්‍ර තපස් රකිමින් ධ්‍යාන ලාභී වූ සීලවන්ත තපස් වරයකු නොවූ මට ඇත්තෙන්ම ඇය දෙවඟනකටත් වඩා වටිනා වූ අති පාරිශුද්ධ වූ සියලු කාන්තා ලාලිත්වයෙන් හා ගුණ මහිමයෙන් හෙබි කුමාරිකාවක් ම වූවාය.මා එහෙන් පිටවන වෙලාවට මට සමුදීමට හා මට ආශීර්වාද කිරීමට නොවරදවාම පැමිණෙන බව කියා ඉතාම දැඩි සොම්නසින් හා උතුරාගිය සෙනෙහසින් ඇය පිටව ගියාය. ඇය මුණගැසී මිස ආපසු නොයන ලෙස මගෙන් ඉල්ලා සිටියේ භක්තිමත් යාඥාවක් හා සෙනෙහසේ ආයාචනයක් පරිද්දෙනි.එදින මා ඇතුළු කීප දෙනෙකු එහෙන් පිටව යෑමට තීරණය කර සිටියේ රාත්‍රී අටට වුවත් අප කැඳවාගෙන යෑමට වේලාසනින් පැමිණි වාහනයෙන් රාත්‍රී 7.30 ට පමණ පිටත්ව යෑමට සිදුවිය. පසුදින පිටවී යෑමට සිටී සමීපතමයන් බොහෝ දෙනකු ඒ මොහොතේ පැමිණ කඳුළු පිරි දෙනෙතින් ද ළෙන්ගතු කමින් ද සෙනෙහසින් ද වැළඳ ගනිමින් සිදුකළ ගාල ගෝට්ටිය පැය කීපයකට කලින් මා සමඟ සිටි මගේ ආදරණීය ළාබාල කෝමල මිතුරිය මුණ ගැසීමට තිබූ ඉඩ නොදැනීම අහුරා සිටියේය.ඒ වග මට මතක් වූයේ මහ සෙනඟ මැද දුම්රියේ නිදන මැදිරියේ තනි වූවාටත් පසුවය. මා පොරොන්දු වූ පරිදි මා එනතෙක් ඇය ඇගේ කාමරයට වී සිටින්නට ඇත්තේ අසීමිත විශ්වාසයෙන් යුතුව විය යුතුය.කලින් නොදන්වාම කියූ වෙලාවටත් කලින් පිටවීම ඇයට ඇති කළ හැඟීම කෙසේ විය හැකි ද? නිදහසට කරුණු කීමකට වඩා මා මගේ හෘද සාක්ෂියෙන් නිරන්තර සමාව ගත යුතු වෙමි.ක්ෂේත්‍ර අධ්‍යයන චාරිකාවලදීත් සංස්කෘතික දැක්ම සහිත උත්සව ආදියේදීත් වෙනත් කණ්ඩායම් ක්‍රියාකාරකම් වලදීත් මා සමීපයේමත් සමහර තැනකදී මා සිරුරෙන් වාරුගෙන ඇය නැගී සිට ඇති බවත් මගේ අනෙකුත් සමීපතමයන්ගේ කැමරා කාචවල සටහන් වී ඇති ආකාරය පසුව ඇස ගැසීම මා තුළ ඇති කළේ සොම්නසක් දැයි හෝ දොම්නසක් දැයි හෝ කීමට තරම්වත් මා මානසික නිරවුල් බවක නොසිටිමි. මෙතරම් ළෙන්ගතුකමකින් මා සමීපයේ සමීපව සිටි ඇය හඳුනා ගැනීමට මා තේරුම් ගැනීමට නොහැකි වන්නට මා වසා සිටී මායාව කුමක් වූවා ද?එක මල ඇතුළේම එක ප්‍රමාණයට පිටතට පේන විදියට අලංකාරයට පිපෙන එක රැයෙන්ම මල් තුනම එකටම පරවෙන දවල්ට බඹර දෙබර මී මැසි සමනලුන්වත් රෑට සලබයින්වත් මන දොළ පුරවා සතප්පවා ලීමට සමත් ගල් කැට, මිණි කැට මායාවෙන් මුලාකර පෙන්වන්න සමත් හලාහල විෂෙන් ද උග්‍ර විෂ නැසීමේ ඖෂධීය හා වාජීකරණ ගුණයෙන් ද පොහොසත් ඵල හටගන්නා ලෝක ස්වාභාවයේ අරුමය පෙන්වන “තුන්බෝ අත්තන මල” අරුමයක්ම වන්නේය.අමරසිංහ කුඩගල්ආරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=as1105013</link>
    <topic>ඔවුහු ‘අම්මා’ ගැන මෙසේ කියති.</topic>
    <author>අදහස් පෙළ ගැස්ම</author>
    <content>ඔවුහු ‘අම්මා’ ගැන මෙසේ කියති.ලෝකයේ අම්මාවරුන්ගේ විශිෂ්ටත්වය ඔවුහු පුරා වසර එකහමාරක් පමණ ආදරයෙන් කියැවූහ. දරුවන් හදන්නට ඔවුන් හෙළූ කඳුළු, දහදිය, සුසුම යම්බඳු ආකාරයකින් එහි චිත්‍රණය වූවා යැයි සිතේ.සිළුමිණ පුවත්පතේ පළ වූ අතිශය සංවේදී මේ ලිපි පෙළ ගැන හා ඉන් තෝරාගත් ලිපි එකතුවක් මගේ අම්මා නමින් ජගත් අම්මාවරුන්ගේ දිනය මැයි 8 දා කොළඹ ජෝන් ද සිල්වා රඟහලේ දී සවස 3.00ට එළි දකින මේ මෙහොතේ ක්ෂේත්‍රයේ නොයෙක් අංශවල රසවතුන් කීප දෙනෙක් දක්වන අදහස් පෙළකි මේ.මා යනු මගේ මවගේ රුධිරයයිජැක්සන් ඇන්තනිවසර තිහකට අධික කාලයක් පුරා මා පිළිබඳව පුවත්පත්වල පළවූ ලිපියකින් නොලද උත්තම භාවාත්මක ප්‍රතිචාරයක් ලැබුවා නම් ඒ මගේ අම්මා පිළිබඳ ලිපියයි. මේ ලිපිය මේ රටේ බොහෝ දෙනෙක් කියෙව්වා යැයි මට විශ්වාසයි. ඒ වගේම මේ ලිපිය මගේ අම්මාත් කියෙව්වා. මගේ අම්මා මිය යන්නට පෙර මගේ අම්මාට දෙන්න පුළුවන් වූ උපරිම ගෞරවය මේ ලිපියයි. ඇය මේ ලිපිය කියවා අවසන් කොට මගේ දිහා බලපු බැල්ම කවදාවත් මට අමතක වෙන්නේ නැහැ. එය මේ ජීවිතයේ මා ලද උත්තම ප්‍රතිචාරයයි.ඉන් අනතුරුව මා පුරුද්දක් ලෙස මේ ලිපි පෙළ කියවන්න පටන් ගත්තා. මගේ අම්මා මේ ලෝකයේ උතුම්ම අම්මා කියලා හිතුවා. උපාලිගේ ලිපි පෙළ කියවනකොට මට හිතුණා හැම කෙනෙක් ම තමන්ගේ අම්මා ගැන හිතන්නේ ඒ විදිහටයි කියලා.ගෙදර බුදුන් අම්මා කියලා ලොව්තුරා බුදුරජාණන් වහන්සේ කළ නිර්දේශය අපි ඇස්පනා පිටම ඔප්පු වෙනවා. මාතෘත්වය කියන්නේ ලාලසාභාවයක්. භාරතීය රස සිද්ධාන්තවල ලාලසාභාව ගැන මම ඉගෙන ගෙන තිබුණත් ඒ ජීවිතයට උරගා බැලුවේ මව් සෙනෙහස විඳගත් පසුවයි. ලාලසාභාව කියන්නේ මිනිසා ගෝත්‍රිකයාගේ යුගයේ සිට අද දක්වාත් අදින් මත්තටත් කිසිදු වෙනස්කමකට භාජනය නොකර එලෙසින් ම විඳගන්න භාවයයි. මව්ගුණය එබන්දක්. මව්ගුණය ගෝත්‍රික භාවයක්. ඒ කියන්නේ ලේ බැම්මත් සමඟ සම්බන්ධ වූ භාවයක්.මම යනු මගේ මවගේ රුධිරයයි. මා නැමැති කළලය රෝපණය වූයේ ඇගේ කුස තුළයි. මම වනාහි ඇගේ ශරීරයෙන් වෙන්වූ ඇගේ ම කොටසකි. මම මට ආදරය කරන්නේ නම් අනිවාර්යෙන්ම මගේ මවට ද ආදරය කරමි.මේ විපරිත වූ වෙළෙඳ ලෝකයේ මව්ගුණය වෙළෙඳ නිමිත්තක් බවට පත් කර ගන්නා සමාජයේ උපාලිගේ අධිකෘතිය යළි මේ ප්‍රාථමික, ගෝත්‍රික, මානවාදි රුධිරභාවය වර්තමාන සමාජයට පසක් කොට දැක්වීමකි. ඇහැට ඇඟිල්ලෙන් අනින්නේ නැතුව අඬන්න නම් මව්ගුණය සිහිපත් කළ යුතුයැයි කියන ධර්මතාව මේ සමාජයට පසක් කර දුන් උපාලිටත් සිළුමිණටත් සුබ පතනවා.ස්ත්‍රීත්වයට මාතෘත්වයටලැබුණු ඇගැයීමඉමහත්දිවයින කර්තෘගාමිණී සුමනසේතර”මගේ අම්මා” ලිපි පෙළ මෑත යුගයේ ජනමාධ්‍යවේදියෙකු අතින් ලියැවුණු හොඳම ලිපි මාලාවක් ලෙසයි මා දකින්නේ.මෙය හුදෙක් විවිධ ක්‍ෂේත්‍රවල විශිෂ්ටත්වයට පත් පුද්ගලයින්ගේ අම්මා පිළිබඳ ආවර්ජනයක් පමණක් නොවේ. මේ මඟින් ඒ ඒ පුද්ගලයින්ට තම අම්මාට කෘතවේදීත්වය දැක්වීමට අවස්ථාවත් ලැබෙනවා වගේම එම ආවර්ජනය කියවන පාඨකයාගේද රසවින්දනයට, කුතුහලයට මෙන්ම ඔවුනගේ ජීවන දෘෂ්ටිය පුළුල් වීමටද බලපානවා.එමෙන්ම මේ ලිපි මාලාවෙන් ස්ත්‍රීත්වයට, මාතෘත්වයට ලැබෙන ඇගැයීම හැම දෙයටමත් වඩා වැදගත්. ලෝකයේ සිටි සෑම ලේඛකයෙක්ම වගේ ඔවුන්ගේ අම්මා පිළිබඳව ඉතා ඉහළින් වර්ණනා කර තිබෙනවා. ඒ අතරින් මැක්සිම් ගෝර්කි කියා තිබෙනවා ලෝකයේ සෑම දෙයක්ම බිහිවී තිබෙන්නේ හිරු කිරණින් මෙන්ම මව් කිරිවලින් බව.උපාලිගේ ලිපි මාලාවෙන් ඔහු සනාථ කිරීමට උත්සාහ දරා ඇත්තේ ඒ සනාතන ධර්මයයි.සම්මා සම්බුදුඅම්මාවරුනටමේ පොත උපහාරයක්වේවා!විශාරද නන්දා මාලිනිමගේ අම්මා ලිපි පෙළින් සමස්ත අම්මාවරුන් පිළිබඳව ම මහත් වූ ළෙන්ගතුකමක් ගෞරවයක් පාඨකයා තුළ ඇති වුණා. අනාගත පරම්පරාවට දෙමාපියන්ට අප සැලකිය යුත්තේ කෙසේ ද කියන අදහස මෙයින් ලැබෙනවා. මීට අවුරුදු පනහකට හැටකට පෙර මගේ අම්මා සිටි කාලයට වඩා අද සමාජය සංකීර්ණ වෙලා. එදා අපේ අම්මාගෙන් මා බලාපොරොත්තු වුණ දේට වඩා බොහෝ දේවල් අද දරුවන් දෙමාපියන්ගෙන් බලාපොරොත්තු වෙනවා. ඒ මේ සමාජය සංකීර්ණ වීමේ ප්‍රතිඵලයක් ලෙසයි.මගේ අම්මා වැනි නැති බැරි අම්මාටත්, යමක් ඇති අම්මාටත් දැනෙන්නේ එකම දරු සෙනෙහසයි. අම්මා කියන චරිතය හැමදාමත් අප තුළ සිටිය යුතුයි. අම්මා කියන චරිතයට නව පණක් ලබා දෙන්නට මේ “මගේ අම්මා” කියන ලිපි පෙළින් හැකියාව ලැබුණා. සැබෑ අම්මාවරුන් ඒ චරිත තුළ සිටියා. අද සමාජයේ නොයෙක් පැතිකඩ තුළින් ඉදිරියට පැමිණි බොහෝ දෙනාගේ පිටුපස ඉන්ද්‍රඛීලයක් සේ සිටි අම්මාවරුන්ට කෙරෙන පුජෝපහාරයක් ලෙස උපාලි සමරසිංහ විසින් ලියන ලද ‘මගේ අම්මා’ ලිපි පෙළ මා හඳුන්වනවා.වර්තමාන සමාජය තුළ පවතින රටාව අනුව ‘අම්මා’ අමතක වී ගෙන යන ඉදිරි පරපුරට මේ පොත සැබැවින්ම නව දොරක් හැරීමක් ලෙස මා සලකනවා.තම දරුවන් උස්මහත් කරන්නට ලේ කිරි කර පොවා හැදූ වැඩූ අම්මාට ඒ දරුවන්ගේ දුක් කඳුළුවලදී සුරලොවෙහි සිට අත පා ඒ කඳුළැලි නිවනා සම්මා සම්බුදු අම්මාට මේ පොත පූජෝපහාරයක් යැයි මා සිතනවා.අම්මා පිළිබඳඅව්‍යාජ සංවේදීහෙළිදරව්වක්  ජන සභා අධ්‍යක්‍ෂ ජනරාල්ධම්ම දිසානායකඅම්මා මහපොළවට, සමාජයට, වැදගත් වන්නේ යම්සේද මේ ‘මගේ අම්මා’ ලිපි මාලාවත් අපේ සමාජයේ ඓන්ද්‍රිය අම්මා පිළිබඳව අව්‍යාජව කරන ලද හෙළිදරවු කිරීමක්.සංවේදී කරුණු හමුවේ අසංවේදීයි නැතිනම් ‘දැඩියි’ සිතූ ඇතැම් සමාජ චරිත අම්මා ඉදිරිපිට කොතරම් සංවේදී දරුවන් වෙනවාද? කුඩා දරුවන් බවට පත්වෙනවාද යන්න අපි මේ ලිපි මාලාවෙන් දුටුවා.මෙහි පළවූ සෑම ලිපියක්ම ලෝකයේ අම්මාවරුන් වෙනුවෙන් දරුවන්ගේ ඇස්වලින් හැලුණු ගෞරවය මුසු කඳුළු ලෙසයි මට හැඟුණේ.ලෝකෙම ඉන්නාඅම්මලාට කළඋපහාරයක්අනෝජා වීරසිංහමේ ලෝකෙට බිහිවෙන සෑම කෙනෙකුගේම ජීවිතයේ සාර්ථකත්වය පසුපස වැටෙන දැවැන්ත සෙවණැල්ල වෙන්නේ ආදරණීය අම්මායි. තාත්තගේ සෙවණැල්ල මේ ජීවිතවලට අර්ථයක් එකතු කරන්නේ නෑ කියල නොවෙයි ඉන් අදහස් කරන්නේ. ඕනෑම කෙනෙක් ජීවිතේ වැඩි කලක් හැදී වැඩෙන්නේ අම්මගේ තුරුලේ. අනෙක් කරුණ තමයි මව සහ දරුවා අතර තිබෙන ලේ බැඳීම වැඩියි. දස මාසයක් අම්ම කෙනෙක් දරුවෙක් කුසේ තියාගෙන ඉන්නවා. අනිත් පැත්තෙන් ලෙය කිරට හරවලා ඒ දරුවට පොවල ලොකු මහත් කරනවා.මේ සංසිද්ධීන් එක්ක මවත් - දරුවාත් අතර ඇතිවෙන සම්බන්ධතාව වචනයෙන් තව නොහැකි තරම් ආදරණීයයි. උත්තරීතරයි. උපාලි සමරසිංහ රචනා කරපු ‘මගේ අම්මා’ ලිපි පෙළ කියවද්දී මේ සමාජයේ විවිධ ආකාරයේ නමක් දිනාගත්තු පුද්ගලයන්ගේ ජීවිත පසුපස වැටිලා තිබුණ දැවැන්ත හෙවණැල්ල අම්මා කියල මට දැනුණා.මාව උදාහරණයට ගත්තොත්, සමාජය අගයන්නේ, ගෞරව බහුමානයට පාත්‍ර කරන්නේ මාව. නමුත් මම කියන චරිතය මේ විදියට ගොඩනැඟෙන්නේ මගේ අම්මා නිසයි.නමුත් කොතනකවත් ඒ අම්මාව ඇගයෙන්නේ නෑනේ. අපි අපේ උපන්දිනයටත් උත්සව ගන්නවා. විවිධ ආකාරයේ දේ කරනවා. නමුත් මම සැම තිස්සෙම කියන විදියට එදාට අම්මට මතක් කරන්න කාටවත් මතක් වෙන්නේ නෑ. අම්මා තමයි නොයෙකුත් වේදනා ඉවසලා අපිිව මෙලොවට බිහි කළේ.උපාලිගේ ලිපි පෙළින් ‘අම්මා’ කියන ඒ උදාර තැනැත්තිය පිළිබඳ මිනිස්සුන්ගේ හිතේ අතිශය සංවේදී ආදරණීය සංකල්පයක් ඇති කළා. මට හිතෙන්නේ ඒ ලිපි පෙළ ලෝකෙම ඉන්න ආදරණීය අම්මලාට කරපු උපහාරයක් විදියටයි.නොවරදවාම ‘අම්මා’ලිපිය මාකියවනවාජයසේකර අපොන්සුමගේ අම්මා ගැන ලිපිය කියවන විට මගේ ඇස්වලට කඳුළු ආවා. අපි රංගනයක් ඉදිරිපත් කරන විට අපේ මුහුණේ ඉරියව්වලින් අපේ හැඟීම් ඉදිරිපත් කරනවා. ඒත් පුවත්පතක ලිපියක් රචනා කරන විට අපේ හැඟීම් පිටතට දැනෙන්නෙ නෑ. අපේ හැඟීම් එළියට ඇද ගන්න පුළුවන් වීම ගැන මම පුදුම වෙනවා. මේ ලිපිය කියවද්දී අපි අපේ අම්මත් සමඟම අතීතයට යනවා. මා ගැන ලියූ ලිපි ඕනෑ තරම් පුවත්පත්වල පළ වෙලා තියෙනවා. ඒත් ඇතැම් විට ඇතැම් ලිපියක අපි ප්‍රකාශ කරන අදහස් ඒ ආකාරයෙන් ම පළ වෙන්නේ නෑ. උපාලිගේ ලිපියේ මා පැවසූ අදහස් සියල්ලම ඒ ආකාරයටම පළ වී තිබෙනවා.අම්මා ජීවත්ව සිටියදී මා ගැන පළවූ ලිපි කියවා ඉතාම සතුටට පත් වුණා.බොහෝ විට අම්මා පත්තර බලන්නෙ මා ගැන මොනවා හරි පත්තරේක පළවෙලා තියෙනවද කියලා බලන්නයි. එහෙම බලලා මොකුත් දැක්කේ නැත්නම් “කෝ පුතා ගැන මොකුත් නෑනේ කියලා කියනවා. මේ ලිපිය අම්මාට බලන්න ලැබුණා නම් ඈ කොතරම් සතුටට පත් වේවිද කියලා කියන්න මට වචන නැති තරම්. උපාලිගේ ලිපිය කියවනවිට මගේ ඇඟ කිලිපොළා ගියා. අම්මා ගැන කියූ දේ ඒ අයුරින් ම සටහන්වෙලා තිබුණා මේ ලිපිය කියවූ අවන්ති නංගි කිව්වා අයියා අපි වෙනුවෙන් අම්මා ගැන කතා කරලා තිබුණා කියලා. විදේශ ගතවෙලා ඉන්න ගාමිණී අපොන්සු, නර්මදා, සන්ධ්‍යා මල්කාන්ති යන සහෝදර සහෝදරියන් ලංකාවට ආපු දාක ඔවුන්ට උපාලිව හඳුන්වා දෙන්න කීවා.‘මගේ අම්මා’ ගැන කියෙව්වාට පස්සෙ මම ඒ ලිපිය හැම ඉරිදාම කියෙව්වා. උපාලි මේ ලිපිය සඳහා තෝරා ගන්නා පිරිස දෙස බලන විට අපක්ෂපාතීව ‘ජයසේකර අපොන්සු’ කියන පුද්ගලයා ඒ සඳහා තෝරාගත් බව පෙනෙනවා. මේ ලිපිය සඳහා මා තෝරා ගැනීම වඩාත් සුදුසු වන්නේ “මම අම්මාගේ පූර්ණ ආශිර්වාදය ඇතිව කලාලොවට පා තැබූ ශිල්පියෙක් නිසයි. උපාලි තෝරා ගන්නා අනෙක් ලිපි මාතෘකා දෙස බලන විට ඔහු නිකම්ම නිකම් මාධ්‍යවේදියෙක් නොවෙයි. කිසියම් කලාකරුවකු විය හැකි බවත් මට හිතෙනවා.ඔහුගේ ශෛලිය දකින විට මට හිතෙන්නේ අම්මාට තාත්තට අධ්‍යාත්මයෙන් ම ආදරය කරනවා ඇතැයි කියලයි. එහෙම ආදරය කරන්නෙකුට විතරයි සැබෑ කලාකරුවකු ලේඛකයකු නිර්මාණකරුවකු විය හැක්කේ. මැක්සිම් ගෝර්කි ජනාදරයට පත් වුණේ අම්මා කෙනෙක් ගැන ලියූ ‘අම්මා’ පොතින්. උපාලිගේ ‘මගේ අම්මා පොතක්’ ඒ වගේ ජනතාව අතර ජනප්‍රිය වේ යැයි මා සිතනවා. උපාලි කෘතහස්ත මාධ්‍යවේදියෙක් යැයි මා කියන්නට කැමතියි.ලියන භාෂාශෛලිය ඉහළයිනීටා ප්‍රනාන්දුඅම්මා කියන්නෙ මේ ලෝකෙ ඉන්න ලොකුම වස්තුව ඒ උතුම් වස්තුව, අපේ අම්මා වගේ ම අනික් අයගේ අම්මලාත් ගෞරවයක් ලැබිය යුතු වෙනවා. මේ නිසා මට හිතෙනවා උපාලි සමරසිංහ කරපු මේ ලිපි පෙළ ඉතිහාස ගතවෙන ලිපි පෙළක් වෙනවා. සියලුම අම්මලාට කරපු ලොකු ගෞරවයක්.ඒ වගේ ම ලිවීමේදී උපාලි අනුගමනය කරපු භාෂා ශෛලිය ඉතාමත් සිත්ගන්නා සුළුයි. අපේ අම්මාට වගේ ම අනෙක් අම්මලාත් අගය කළ යුතුයි. කියන ආදර්ශය උපාලි අපට දීලා තියෙනවා.අම්මා කෙනෙක් කියන්නෙ වචනයෙන් විතරක් නෙවෙයි ක්‍රියාවෙන් වුවත් පිදුම් ලැබිය යුතු කෙනෙක්. උපාලි ඒ බව මේ ලිපි පෙළෙන් ඔප්පු කළා. බොහෝ දෙනා මේ ලිපි පෙළ ආසාවෙන් කියෙව්වා. මේ ලිපි පෙළ පොතක් විදිහට කරන්න පුළුවන් වුණ එක ගැන මම සතුටු වෙනවා. ඒ වගේ ම මේ පොත ජනප්‍රිය වේවි කියලාත් බලාපොරොත්තු වෙනවා.මේ විශේෂාංගයමවුවරුන්ගේ අගයලොවටම කියාපෑමක්අම්පාරපොලිස් අධිකාරිප්‍රේමලාල් රණගලලේක්හවුස් ආයතනයේ සිළුමිණ පුවත්පතින් ‘මගේ අම්මා’ විශේෂාංගය රටට, ජනතාවට ඉදිරිපත් කරන්නට අවධානය යොමු කිරිම පිළිබඳව මා පළමුව මගේ හදවතින්ම ප්‍රශංසාව පුදකරන්නට කැමතියි. මේ විශේෂාංගය දකින්න දකින්න මම මගේ කුඩා අවදියට යනවා. මගේ අම්මාව ආපසු මා ළඟට ගෙනැවිත් දෙන්නට තරම් ‘මගේ අම්මා’ විශේෂාංගය සමත් වුණා කිවහොත් වඩාත් නිවැරැදියි. එතරම් බලසම්පන්නයි. එතරම් ඉහළයි.අම්මා කියන උතුම් චරිතය රජකුට, පදිකයකුට හෝ කාටත් උරුම උත්තරීතර චරිතයක්. ඈ මහපොළව හා සමානයි. සියලු දුක් වද වේදනා ඉවසා දරා ජීවත්වන රත්නයක්. කාන්තා රත්නයක්. මේ උත්තරීතර තැන කිසිවකුට සමාන කළ නොහැකියි. අම්මා යැයි හඬ ගා කිවහැක්කේ එක ම මවකටයි. ඇයගේ ප්‍රසූත වේදනාව ඇය ඉවසා දරා ගන්නවා.රෑ නිදිවරමින් මැණිකක් මෙන් දරුවා රැකබලා ගන්නවා. උස්මහත් කරන්නට නොවිඳිනා දුක් පීඩා විඳිනවා. තමන් කුස ගින්නේ සිටිමින් දරුවාගේ හිස අතගා සිප සනසා තම බත්පත කවනවා. ඒ සියලු වේදනා දරාගන්නා අම්මා හරි හම්බ කර දෙන පියාට වඩා ප්‍රබලයි කියා මා විශ්වාස කරන්නේ. පියා කොතරම් හරි හම්බ කළත් ගෙදර නිසි කළමනාකරණය සිදුවන්නේ අම්මා අතින්. එතුමිය දරුවන් නිසි මඟ යැව්වේ නැත්නම් සමාජයට හොඳක් සිදුවන්නේ නැහැ. සමාජයේ දියුණුවක් සිදුවන්නේ නැහැ.මගේ අම්මාට මාත් එක්ක දරුවන් නව දෙනයි. අපි හැමෝටම එතුමිය ආදරය දී නිසිමඟට යොමුකළා. ඒ ඇයගේ ආදරය නිසාම අද අප පවුලේ අය විවිධ උසස් ක්ෂේත්‍රවල නිරතව සිටිනවා. මම මේ පොලිසියේ මේ නිලයේ පසුවන්නෙත් ඇය දුන් උපදේශ මතයි. ආගම් කර්තෘවරුන් පවා ලෝකෙට ජනිත කරවන අම්මා කියන උතුම් නාමය ඇතැමුන් තම බිරියට ද අමතනවා. මා එයට තදින්ම විරුද්ධයි.එය එසේ විය නොහැකියි. අම්මාවරුන්ගේ ස්නේහයේ තරම වචනයෙන් කියන්නට බැහැ. එතරම් උසස්, අසමානයි. මේ ලෝකය නිමා වනතුරුම ‘අම්මා’ ගේ උත්තරීතර බව අසමානයි. උපාලි සමරසිංහ මහතාගේ ‘මගේ අම්මා’ විශේෂාංගය මවුවරුන්ගේ අගය ලොවටම කියාපෑමක් හැටියටයි මා දකින්නේ.ඉතාම සංවේදීවිශේෂාංගයක්  දයාන් විතාරණ“මගේ අම්මා” විශේෂාංගය පිළිබඳව යමක් කියන්න ලැබීමත් මට මහත් ආස්වාදය ගෙන දෙන උතුම් කාරණයක් හැටියටයි මා සළකන්නේ. සිළුමිණ කර්තෘ මණ්ඩලයේ ජ්‍යෙෂ්ඨ මාධ්‍යවේදියකු වන උපාලි සමරසිංහ මහතා ලියන ‘මගේ අම්මා’ සැබැවින් ම කාලීන අවශ්‍යතාවක්. මහා උතුම් මෙහෙවරක්. සෑම කෙනකුටම අම්මා කෙනෙක් ඉන්නවා. දෙවැනි බුදුන් හැටියට සැලකෙන අම්මලාගේ හදවතේ දරුවන් කෙරෙහි උපදින ස්නේහය පුදුම සහගතයි. දසමසක් කුස හොවා රෑ නිදි වරා ලේ කිරට හරවා පොවා මහා දුකක් හදවතින් දරා සනහා ගෙන දරුවන්ට දෙන ආදරය ගැන කියන්න වචන මදි.අප වියපත් වී අම්මලා අප වෙනුවෙන් වින්ද දුක් කන්දරාව අපට අවබෝධ කරගන්න විට සමහර විට අපේ අම්මලා අප අතැර ගිහින් තියෙන්නත් පුළුවන්. උපාලි දක්ෂයෙක්. ඔහුගේ ‘මගේ අම්මා’ ගොඩක් අයට විනිවිද ව දැනී ගිය චරිතයක් බවට පත්වුණා. ඇත්තෙන් ම අම්මලා නැති අයටත් හදවතට කා වදින මිය පරලොව ගිය මව්වරුන් පියවරුන් වෙනුවෙන් පින්කම් සිදු කරන්නට පවා සිත්වලට බලකර කියන ඉතාමත් සංවේදී විශේෂාංගයක් හැටියටයි ‘මගේ අම්මා’ මා දකින්නේ.මේ විශේෂාංගය ලියන උපාලි සමරසිංහ අම්මා කියන චරිතයේ ගැබ් වී තිබෙන උතුම් බව වගේ ම ඒ චරිතයේ ඇති අඩු පාඩු බව, හොඳ නරක දෙකම එකට සංකලනය කොට ඉදිරිපත් කිරීම එහි විශේෂත්වය හැටියට මා දකින්නේ. මගේ අම්මා මගේ ළඟ නැති වුවත් එය කියැවූ මගේ සහෝදර ශිල්පීන් ඒ ගැන කතා කළේ ඇස්වල කඳුළු පුරෝගෙන.ඇත්තටම ගොඩක් අයට කළ ගුණය අමතකව ගිය යුගයක මේ හැඟුම්බර කාලීන විශේෂාංගය මේ අයුරින් ම තවදුරටත් කරගෙන යන්න හැකිවේවා! කියා මා හදවතින් ම ප්‍රාර්ථනය කරනවා. ජනතාවට තම අම්මාවරුන් ළං කරවන මියගිහින් නම් පින් දීමට හිතට බල කෙරෙන අවබෝධය අඩු අයට අවබෝධය ලබාදෙන ‘මගේ අම්මා’ මට පමණක් නොව කොයි කාගේත් හෘදයාංගම ව බැඳුණු මා හැඟි විශේෂාංගයක් බව ඉඳුරාම පැවසිය හැකියි.අදහස් පෙළ ගැස්මසාගරිකා ජයසිංහ, හේමාලි විජේරත්න අමල් යශෝමන්, සුභද්‍රා දේශප්‍රිය, බුද්ධිකා බ්‍රාහ්මණගේඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=as1105014</link>
    <topic>අනුන්ගේ ප්‍රතිපත්ති පිරීමෙන් තවත් කෙනකුට නිවන් අවබෝධ කරගත නොහැක</topic>
    <author>සාකච්ඡා කෙළේ</author>
    <content>අනුන්ගේ ප්‍රතිපත්ති පිරීමෙන් තවත් කෙනකුට නිවන් අවබෝධ කරගත නොහැකකොළඹ විශ්ව විද්‍යාලයේ බෞද්ධ අධ්‍යයන අංශයේ ජ්‍යෙෂ්ඨ කථිකාචාර්යදර්ශනපති උඩුහාවර ආනන්ද හිමිධර්ම ශ්‍රවණය කිරීම වත්මන් ලාංකේය බෞද්ධයින් අතර වූ සුලබ ආගමික පිළිවෙතකි. දෛනිකව ධර්ම දේශනා පැවැත්වීමත්, ඒවාට සවන් දීමත් සාමාන්‍ය පුරුද්දක් බවට පත්ව තිබේ. එහෙත් සමාජයේ සැලකිය යුතු මට්ටමේ පරිවර්තනයක් සිදු වී නොමැත. ඊට ප්‍රධානතම හේතුව කුමක් ද? ධර්ම දේශනා පැවැත්වීම මෙන් ම, දහම් ශ්‍රවණය කිරීමේ අරමුණ පිළිබඳ දේශකයාට මෙන් ම ශ්‍රාවකයාට ද නිසි අවබෝධයක් නොමැති වීම ය.එවැනි පසුබිමක ධම්ම පදයේ පණ්ඩිත වග්ගයේ එන එකොළොස්වැනි ගාථාවෙන් ඉදිරිපත් කෙරෙන කරුණු සාකච්ඡා කිරීම ඉතා වැදගත් ය. බුදුරජාණන් වහන්සේ මෙම ගාථා ධර්මය දේශනා කළේ ධර්මය මැනවින් ඇසූ බැතිමතුන් පිරිසක් මුල් කරගනිමිනි.පසුබිම් කතාවසැවැත් නුවර එක් වීදියක නගරවාසීහු පිරිසක් එක් ව පින්කමක් සංවිධානය කළහ. දහවල් කාලයේ බුදුරජාණන් වහන්සේ ප්‍රධාන මහා සංඝයා වහන්සේට දානයක් පිරිනැමීමටත්, එදින රාත්‍රී කාලයේ ධර්ම දේශනාවක් පැවැත්වීමටත් ඔවුහු තීරණය කළහ. දහම් ශ්‍රවණය කිරීම සඳහා විශාල පිරිසක් සහභාගි වූහ. දේශකයන් වහන්සේ ධර්ම දේශනාව ආරම්භ කිරීමත් සමඟ ඇතැම් අය නිදිමත නිසා නොදන්වා ම ධර්ම ශ්‍රවණය පසෙකලා නිවෙස් බලා ගියහ. තවත් පිරිසක් විනෝදය හා පංචකාම සම්පත් බුදිනු රිසියෙන් බැහැර ගියහ. අවසානයේ ධර්ම ශාලාවේ රැඳී සිටියේ ධර්මය ඇසීමට අවංක ආශාවක් හා උනන්දුවක් ඇති පිරිස පමණි. ඒ අය මැනවින් ධර්මය අසා එයින් ලද පින් අන් අයටත් අනුමෝදන් කර සතුටින් නික්ම ගියහ.දම් සභාවට රැස්වුණු භික්ෂුන් වහන්සේ අතර, ධර්මයට ලැදි පිරිස මනාව ධර්මය ශ්‍රවණය කළ අයුරුත්, දහමෙහි රිසි නොවූ අය ධර්මයට පිටුපා කටයුතු කළ ආකාරය පිළිබඳවත් සාකච්ඡා ඇති වූහ. මේ සිදුවීම පාදක කර ගනිමින් බුදුරජාණන් වහන්සේ මෙම ගාථා ධර්මය දේශනා කොට වදාළහ.එහි අර්ථය ඉතා සියුම් ලෙස විමර්ශනය කෙළේ නම් බෞද්ධ ජීවිතයට අදාළ කරුණු රැසක් අනාවරණය කර ගත හැකිය.“සම්මදක්ඛාතේ ධම්මේ” යනු මැනවින් දේශනා කරන ලද ධර්මය යන්නයි. බුදුරජාණන් වහන්සේ ධර්මය දේශනා කර තිබෙන්නේ උන්වහන්සේ ගේ අත්දැකීමේ හැටියටය. ජානතො, පස්සතො යන වචන දෙක බොහෝ අවස්ථාවන්හි ධර්මයේ සඳහන් ය. දැන, දැක යනු එහි අදහසයි. කෙනකුට යම් දෙයක් සම්බන්ධයෙන් දැන, දැක යනුවෙන් ප්‍රකාශ කළ හැකි නම් ඔහු ඒ පිළිබඳ අත්දැකීම් සහිත, අවබෝධයෙන් යුතු අයෙකි. ඒ අනුව භාග්‍යවතුන් වහන්සේ ගේ ධර්මය හැම අතින් ම නිවැරැදි ආකාරයෙන් දේශනා කරන ලද ධර්මයකි. ඒ නිසා ඒ උතුම් ධර්මය ස්වාක්ඛාත ලෙස හැඳින්වේ.මෙසේ මැනවින් ප්‍රකාශිත ධර්ම විනයට අනුකූලව තම ජීවිතය හැඩගසා ගැනීම ‘ධම්මානුවත්තිනො’ යනුවෙන් දැක්වේ. එවැනි පුද්ගලයාගේ මෙලොවත්, පරලොවත් සතුටු සහගතය. එසේ මැනවින් ප්‍රකාශිත ධර්මයට අනුව ජීවිතය හැඩගසා ගත් පුද්ගලයා තරණය කිරීමට දුෂ්කර වූ සසර පරතෙරට පැමිණෙන්නේ ය.මෙම ගාථා ධර්මයේ මච්චු ධෙය්‍ය හා සුදුත්තරං යන වචනයන් හි අදහස ඉතා වැදගත් ය. ‘සංසාරය’ මාරයාට අයත් දෙයක් ලෙස එයින් අර්ථවත් වේ. බුදු සමයේ ‘මාර සංකල්පය’ සුවිශේෂි එකකි. සමස්තයක් ලෙස එයින් අදහස් කෙරෙන්නේ පුද්ගලයා ගේ සිතේ කුසල් වැඩීමට බාධා වන මානසික දුර්වලතාවයන් හෙවත් කෙලෙස් ධර්මයන් ය. මේ මානසික දුර්වලතාවන්ගෙන් සිත මුළුමණින් ම නිදහස් කොට, නිවන සාක්ෂාත් කිරීම නම් අතිශය දුෂ්කර කාර්යයකි.දීර්ඝ වූ සංසාර ගමනේ අප ගේ මනස පුහුණු කර තිබෙන්නේ එකම දිශාවකට ගමන් කිරීමට ය. සිතෙහි වූ කෙලෙස් ධර්මවලට අනුගතව වාසය කිරීමට ය. එහෙත් මෙසේ ගමන් ගන්නා තාක් අපට විමුක්තිය අපේක්ෂා කළ නොහැකි ය. බුදුරජාණන් වහන්සේ ගේ ධර්මයෙන් පෙන්වා දෙන්නේ එම අනුසෝතගාමී ප්‍රතිපදාවෙන් බැහැර වී ඒ වෙනුවට කෙලෙස් සම්පූර්ණයෙන් ම ඉවත් කෙරෙන ප්‍රතිපදාවය. එනම් පටිසෝතගාමී ප්‍රතිපදාවය.කෙනකුගේ මනසේ පවතින්නා වූ කෙලෙස් ධර්ම ඉවත් කිරීම ඉතා අසීරු කාර්යයකි. එය වැටහෙන්නේ සන්තානය පිරිසිදු කිරීමේ ක්‍රියාවලියට අවතීර්ණ වූ පුද්ගලයාටය. ධර්මයේ සඳහන් වන්නේ එය, කෙලෙස් ධර්ම නමැති මාරයා සමඟ කෙරෙන යුද්ධයක් ලෙසිනි. මේ යථාර්ථය වටහා ගත් පිරිස් ඉතා දුලබය. යථාර්ථය අවබෝධ කරගත් පුද්ගලයා ගේ විශේෂත්වය නම් අන් අයගේ හැසිරීම් හෝ ඔවුන් ගේ ස්වභාවයන් කෙරෙහි කලකිරීමට පත් නොවීම ය.ඔවුන් සමඟ අරගල නොකිරීම ය. තම සිතේ වූ ලෝභ, දෝස, මෝහ, රාග මද මාන ආදී වූ නොයෙක් කෙලෙස් ධර්ම නිසා තමන් මොනතරම් මානසිකව අරගල කරනවා ද යන්න ඔහු දනී. ඒ නිසා සෙසු අය ගේ චිත්තවේග සම්බන්ධයෙන් ද ඔහු ගේ ප්‍රතිචාරය සාමකාමී ය.ධර්මානු ධර්ම ප්‍රතිපත්තියේ පිහිටා කටයුතු කළ හැකි වන්නේ මේ, අභ්‍යන්තර මානසික අරගලය තේරුම් ගත් පුද්ගලයාට පමණි.විමුක්තිය උදෙසා ප්‍රතිපත්තිය සම්පූර්ණ කිරීම අතිශය අසීරුය. අප අතර වූ බොහෝ පිරිස් දන් දීමෙහි වඩාත් උනන්දුය. ‘ධර්මය පිළිපැදීමට උනන්දු වන අය සීමිතය. වෙනත් විදියකින් කියන්නේ නම් ආමිස පූජාවට ලැදි පිරිස වැඩිය. ප්‍රතිපත්ති පූජාවට උනන්දුව දක්වන අය දුලබය. වත්මන්හි බෞද්ධකම මෙන් ම ඒ හා බැඳුණු දියුණුව අර්ථකථනය කෙරෙන්නේ බාහිර වශයෙන් ඇතිකර ගන්නා වූ ප්‍රගතිය මතය. අටුවා කතාවෙහි දැක්වෙන ලෙස අපි බොහෝ විට ධර්ම දේශනා, පින්කම් මහත් උනන්දුවෙන් සංවිධානය කරමු. එහෙත් ධර්ම දේශනාවෙන් ඉදිරිපත් කෙරෙන ධර්මානුකූල ප්‍රතිපදාව අනුගමනය කරන්නේ අල්ප වශයෙනි.අද සමහර ධර්ම දේශනා එක්තරා ආකාරයක විලාසිතා බවට පත්ව තිබේ.ව්‍යාපාරික අරමුණු බවට පත්ව තිබේ. එසේත් නැතිනම් වක්‍ර ආකාරයට කාමච්ඡන්ද නීවරණයට යට වී තිබේ.ගිහි ජීවිත ගත කරන පුද්ගලයන්ට ධර්මය දේශනා කිරීමේ දී ඔවුන් ගේ ජීවන වටපිටාව මෙන් ම ඔවුන් මුහුණ දෙන සමාජ ආර්ථික ගැටලු පිළිබඳවත් දේශකයකුට අවබෝධයක් තිබීම අනිවාර්ය වේ. එවිට බුදුරජාණන් වහන්සේ ගේ ඉගැන්වීම් වඩාත් ඵලදායී ආකාරයට සමාජයට ඉදිරිපත් කිරීමේ හැකියාව ලැබේ. බුදුරජාණන් වහන්සේ ගේ ධර්මය අප ගේ ව්‍යවහාරික ලෝකයෙන් ඈත් වූවක් නොවේ. අප ගේ දෛනික ජීවිතය හා බැඳී පවතින්නකි. අප ගේ ජීවන අත්දැකීම් තුළින් ධර්මය දැකිය හැකි නම් එය පහසුවෙන් අනුගමනය කිරීමට පුළුවන. එහෙත් බොහෝ දෙනා සිතන්නේ ධර්මය අපගෙන් ඈත් වී ඇති ලෙසය.ධර්මානුකූල ප්‍රතිපදාව නම් බුදුරජාණන් වහන්සේ දේශනා කළ ධර්මය ප්‍රතිපත්තිමය වශයෙන් තම ජීවිතයට ඇතුළත් කරගැනීමය. ජීවිතයට ධර්මය ළඟා කරගත් ප්‍රමාණයට එයින් යහපත් ප්‍රතිඵල ලබාගැනීමට පුළුවන. බුදුරජාණන් වහන්සේට දක්වන පරම ගෞරවය හා පරම පූජාව වන්නේ උන්වහන්සේ ගේ ධර්මානුකූල පිළිවෙත අනුගමනය කිරීමය. යමෙක් ධර්මය දකින්නේ නම් ඔහු බුදුරජාණන් වහන්සේ දකින්නකු වශයෙන් සඳහන් කරන්නේ එයයි. (යො ධම්මං පස්සති සො මං පස්සති) එහෙත් අද බෞද්ධයින් ලෙස පිළිගන්නේ මෙකී ධර්මානුකූල පිළිවෙතට අනුව කටයුතු කරන පුද්ගලයා නොව බාහිර, භෞතික වශයෙන් බෞද්ධ බව ප්‍රදර්ශනය කරන තැනැත්තා ය.ධර්මානුකූල ප්‍රතිපදාව ඇති කර ගැනීම සඳහා ධර්මය හා අධර්මය අතර වෙනස නිවැරැදිව හඳුනා ගත යුතුය. ඒ සඳහා ධර්මයට සවන් දීම අත්‍යවශ්‍යය. බොහෝ විට ධර්ම ශාලාව තුළ කායිකව රැඳී සිටියත් මනසින් ඒ කෙරෙහි උනන්දුවක් නොවන බව පෙනේ. එසේ ධර්මය ඇසීම අර්ථවත් වන්නේ නැත.ධර්ම දේශකයා මෙන් ම දහම් ශ්‍රවණය කරන අය ද ධර්මානුකූල ප්‍රතිපදාවක පිහිටා කටයුතු කළ යුතු ය. එවිට ධර්මයෙන් අපේක්ෂා කරන අරමුණ වෙත ළඟා වීමට පුළුවන. ප්‍රතිපත්තිමය වශයෙන් වෙනසක් ඇති කර නොගන්නා තාක් සංසාර දුකින් එතෙර වීම කළ නොහැකි දෙයකි.අප අතර සිටින බොහෝ දෙනා අන් අය ගේ පිරිසුදු බව හෝ අපිරිසුදු බව සොයමින් වෙහෙසෙති.එසේත් නැතිනම් අන් අය ගේ අඩුපාඩු සකස් කරන්නට උත්සාහ ගන්නවා විනා තමන් ගේ වරද දකිමින් අඩුපාඩු සකසා ගන්නට උනන්දු වන්නේ නැත. තවත් කෙනෙක් අනුන් ගේ ශීලය හෝ ගුණය මතින් නිවන් සොයන්නට උත්සාහ කරති. එහෙත් වෙනත් අයකු ගේ ප්‍රතිපත්ති පිරීමෙන් තවත් කෙනකුට නිවන් ලබාගත නොහැකි ය.‘සුද්ධි අසුද්ධි පච්චත්තං - නාඤ්ඤ මංඤ්ඤං විසෝධයේ’ පිරිසුදු බව හෝ අපිරිසුදු බව පිළිබඳ වගකීම දැරිය යුත්තේ තමන් ම මිස වෙනත් අයකු නොවන බව බුදුරජාණන් වහන්සේ දේශනා කොට වදාළේ මේ නිසා ය.අප ගලවා ගැනීම බුදුරජාණන් වහන්සේටවත් කළ නොහැකි දෙයක් බවත්, තමන් වහන්සේ මග පෙන්වන්නකු මිස මග කැඳවාගෙන යන්නකු නොවන බවත් උන්වහන්සේ නොයෙක් අවස්ථාවන් හි දේශනා කොට වදාළහ.මේ නිසා අපම විමුක්තිය උදෙසා උත්සාහවත් විය යුතුය. එයට එක්වරම ළඟා වීමට නොහැකි බව ද අප සිහි තබා ගත යුතුය. විමුක්ති ක්‍රියාවලිය වනාහි අනුපූර්ව ප්‍රතිපදාවක් බව බුදුරජාණන් වහන්සේ පෙන්වා දුන්හ.ධර්මානුකූල ප්‍රතිපදාව ආරම්භ කළ පමණින් අප ගේ අරමුණ වෙත ළඟා විය නොහැකි ය. ඒ සඳහා දීර්ඝ කාලීන ප්‍රතිපත්ති පිරීමක් අවශ්‍ය වේ. විනාඩි පහක දහයක චිත්ත සමාධියක් ඇති කරගැනීම උදෙසා සෑහෙන කාලයක් භාවනාව ප්‍රගුණ කළ යුතු වේ.කම්මල්කරුවකු යකඩයක තිබෙන මලකඩ ටිකෙන් ටික සූරා ඉවත් කරන්නාක් මෙන් අප ද ටිකෙන් ටික ධර්මානුකූල ප්‍රතිපදාව වර්ධනය කරගත යුතු බව භාග්‍යවතුන් වහන්සේ දේශනා කොට වදාළහ.දෙදහස් හයසියය සම්බුද්ධත්ව ජයන්ති සමරන මේ අවධියේ ප්‍රධාන තේමාව වන්නේ පිළිවෙතින් පෙළ ගැසෙමු යන්න ය. මේ නිසා ධර්මානුකූල පිළිවෙත ආරම්භ කිරීමට ගිහි පැවිදි හැම දෙනාටම මේ සුදුසු කාලයයි.සාකච්ඡා කෙළේරමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=as1105015</link>
    <topic>ලියුම ලංකාවට ගියාම වැඩ දිග්ගැස්සෙයිද දන්නෙ නෑ</topic>
    <author/>
    <content>ලියුම ලංකාවට ගියාම වැඩ දිග්ගැස්සෙයිද දන්නෙ නෑමේ අතර මගේ විවාහයට අවසර පතා ශ්‍රී ලංකා නාවික හමුදාවට ලිපියක් යවන්නැයි උදය කුමාර බලකර සිටියේය.”උඹ මංජේශ්වරී සොයන්න යන ගමනට කලින් ඔය ලියුම යවල හිටපං. ඔය ගමන ගිහින් උඹ කොහේ නවතීද කියල මට නම් හිතා ගන්නත් බැහැ””ඇයි මාවත් නිවාස අඩස්සියෙ දමයි කියල හිතනවද?”මම කිසිදු චකිතයකින් තොරව ඇසුවෙමි.”කියන්න බෑ. ඔය හිතක් පපුවක් නැති මිනිස්සු මොනව කරයිද කියල. තමන්ගෙ දරුවට ඔය වගේ වැඩක් කරපු මිනිස්සුන්ට තව මොනවද නොකරන්න බැරි”එවර මගේ සිතට කිසියම් චකිතයක් ඇති විය. මම රංගනාතා ලබාදී තිබුණු නිවසට යන පාරේ නම හා මඟ සලකුණු සියල්ල උදය සමඟ පැවසුවෙමි.”එහෙම දෙයක් වෙනවට නෙවෙයි. මං මේ නිකන් කිව්වේ”උදය කුමාර මගේ බිය නැති කළේය.”කොයි එකටත් යනකොට වැඩිපුර සල්ලි ටිකක් අරන් පලයන්. වියදම් කරන්න නෙවෙයි. ආරක්ෂාවට. මගෙ ළඟත් සල්ලි ටිකක් ඇති. ඒ ටිකත් මං දෙන්නම්. කන්න බොන්න මොනව හරියි, ඇඳුමක් දෙකක් එහෙමත් ගනිං. මොකෝ නොදන්න පළාතකටනෙ යන්නෙ. මතක ඇතුව වතුර කෑන් එකක් අරන් පලයං”මට අවවාද අනුශාසනා දීමෙන් පසු විවාහයට අවසර ඉල්ලා මා විසින් ලියනු ලබන ලිපියේ කටුසටහන උදය කුමාර සකස් කරන්නට විය.මගේ විවාහය සඳහා අවසර ඉල්ලන ලිපිය ලිවිය යුතු වූයේ ඉන්දීය නාවික හමුදාපති මඟින් ශ්‍රී ලංකා නාවික හමුදාපති වෙතටය. මෙය මහා බාරදූර කාර්යයකි. මෙය කොතනින් කෙළවර වේදැයි සිතාගත නොහැකිව ලිපිය ලිවීම ප්‍රමාද කළ යුතු යැයි සිතමින් පසුවූ මට උදය කුමාර බැණවදිමින් බලකර සිටියේය.”මේ මිනිස්සු උඹේ හොර වංචා සේරම පැත්තකට දාල මානුෂික හේතු මත උඹට නිදහස දුන්නනෙ. ඒ ගැනවත් හිතල ඔය ලියුම ලියපං. නැත්තන් උඹට වෙන්නෙ පුහුණුව අවසානයෙදි ලංකාවට යන්න නෙවෙයි. මෙහේ නවතින්න. මංජේශ්වරී ගැන විතරක් නෙවෙයි උඹේ දෙමව්පියො ගැනත් හිතපං. අනික අපිට වියදම් කරන්නෙ ශ්‍රී ලංකා ආණ්ඩුව.මම ශ්‍රී ලංකා ආණ්ඩුවට විරුද්ධව කිසිවක් නොකළෙමි. කැරලි ගැසීමක් වැනි දෙයක් මා අතින් සිදුවූයේ නැත. ශ්‍රී ලංකා නාවික හමුදාව හෝ ආණ්ඩුව මම කිසිවිටකත් ප්‍රසිද්ධියේ විවේචනයට භාජනය නොකළෙමි. මා විසින් ලැබිය යුතු පුහුණුව උපරීමයෙන් ලබා ගතිමි. මංජේශ්වරී නිසා වැඩ අතපසු කිරීමක් මා අතින් කිසිසේත් සිදු නොවීය. එහෙත් මා දඬුවම් ලැබිය යුතු වරදකට අසුවී ඇත. මේ උභතෝකෝටික ප්‍රශ්නයට විසඳුමක් හෝ ලබන්නට මා ළඟ සිටින්නේ උදය කුමාර පමණි.”උඹ අනිද්දා උදේ මධ්‍ය ප්‍රදේශය බලා යන්න ඉස්සෙල්ල මේ ලියුමෙ වැඩ ටික ඉවර කරපං ගස් යනකං බලන් ඉන්නෙ නැතිව.”උදය කුමාර මට බලකර සිටියේ ඔහු ලියූ කටු සටහන ද අතැතිවය. මට තිබුණේ එය පිටපත්කර යැවීම පමණකි.”කොහොම හරි උඹත් එහෙනම් ජාත්‍යන්තර පොරක් වුණා”උදය කුමාර කටු සටහන මා අතට දෙමින් හිනැහුණේය. මම එය පරිස්සමින් මගේ අත්අකුරින් පිටපත් කළෙමි. උදය කුමාර යළිත් එහි වැරදි ඇත්දැයි කියවා බැලුවේය.”අනේ මන්ද මේක ලංකාවට ගියහම වැඩ දිග්ගැස්සෙයිද කියල”මම ලියමන නවා කවරයකට දමමින් කීවෙමි.”වැඩ දිග්ගැස්සුනත්, කොට වුණත්, වෙනකරන්න දෙයක් නෑ., ‘කරපු මෝඩකං දෙන්නට සරියේ’ කියල කියමනකුත් තියෙනවනෙ”උදය කුමාරගේ දෙසුම්වල ඉවරයක් නොවීය.”උඹ ඕනම අභියෝගයකට මුහුණ දෙන්න පුළුවන් කිව්ව මිනිහනෙ. කෝ දැන් ඒ උජාරුව. උඹේ කෙල්ලත් ඒ වගේමනෙ. දැන් පස්ස බිම ඇනගෙන ඇති. නැත්නම් ඉන්න තැනකින් පැනල එන්න එපායැ.””ඔය ඇති උදය....”ඉවසා බැරිම තැන මම කීවෙමි. කාගේ හෝ සිත රිදවීම ද ඔහුට විනෝදයකි. මංජේශ්වරී ඇත්ත වශයෙන්ම සිටින්නේ නිවාස අඩස්සියක විය යුතුය. එසේ නොවූයේ නම් ඈ මෙලහකටත් මා සොයා පැමිණිලාය. මගේ ආත්ම විශ්වාසය කෙසේ වෙතත් ඇගේ ආත්ම විශ්වාසය සමච්චලයට භාජනය කළ යුතු නොවේ.******මධ්‍ය ප්‍රදේශය බලා යන ගමන ද ඉතා භාරදූර ගමනකි. ඉන්දියාව ලංකාව මෙන් කුඩා රටක් නොවේ. සඟවා ගෙන සිටින කෙනෙක් සොයායෑම ද පහසුවක් නොවේ. උදය කුමාරට වඩා ලතීෆ් මා සමඟ එක්වීම පහසුවකි. ඔහු ප්‍රදේශයේ වං හුං තරමක් දුරට හෝ දන්නා බැවිනි.මං කිව්ව විදියට ගමනට අවශ්‍ය සේරම අඩුවැඩිය අරගෙන පලයං.”උදය කුමාර නික්ම යන්නට පෙර මට අවසාන වරට ද උපදෙස් දුන්නේය.රාත්‍රී දුම්රියෙන් යෑම වඩාත් පහසුබව ලතීෆ් කීවේය. ගමනෙන් තුනෙන් එකක්වත් නින්දෙන් ගතකිරීම ගමන් වෙහෙස නිවාගැනීමට ඇති එකම මඟ බව මටද පසක් විය. විසාකාපට්නම්වලින් හවස හයට දුම්රියට නැඟගත් අපට භූමි දර්ශන දැකගැනීමේ අවස්ථාවක් නොවීය. අවස්ථාවක් ලැබුණ ද මා සිටියේ සන්තාපය හා මුසු වූ මහා ඕන්දු මාන්දු ගතියකිනි. ලතීෆ් ද වැඩිපුර කතාබහ නොකරන පුද්ගලයෙකි. නිහඬ තැන්පත් පුද්ගලයකු වූ ලතීෆ් උදය කුමාර මෙන් වාචාල වදන් නොකියයි.රාත්‍රී ආහාර කලින්ම ගෙන පැමිණි බැවින් කෝච්චියේ පැද්දීමත් අවට අඳුරත් නිසා ඉබේටම වාගේ නිදිමත අප වෙත පැමිණියේය. දුම්රියට නැඟී පැයකට පමණ පසුව අපි නිදි කිරන්නට වූයේ අපටත් නොදැනුවත්වමය. මෙහි නිදන මැදිරි නොවීය. යාන්තමට අසුනක් අල්ලාගත් අපට සෙනඟ තදබදය දැනුණේ තවත් දුම්රිය පොළවල් දෙකතුනක් පසු කරද්දීය. දුම්රිය තුළ ඇතිවූ කච කචය දෙමලිච්චන්ගේ කච කචයට නොදෙවෙනිය. ඇස් පියාගෙන සිටීම වඩාත් යෙහෙකැයි ලතීෆ් මට රහසින් කීවේය. ඒ බඩු බර කරින් ගත් ගැහැනු හා මහල්ලන් අප අවට සැරි සැරූ බැවිනි.පසුව ඒ හැමදෙනෙක්ම බඩු මලු බිම තබා ඒ මත වාඩිගෙන නිදි කිරන්නට වූහ. අපට නුපුරුදු වුවත් ඒවා ඔවුන්ට ගමන් යාමේදී අමුතුවෙන් පුරුදු විය යුතු ඒවා නොවීය. දරුවන් වඩාගෙන ආ ගැහැනු ද තම දරුවන් රෙදිපොටක් අතුරා බිම නිදිකරවා ගත්හ. නිදිකිරා වැටෙමින් සිටිය ද මේ දුම්රිය ගමන මට අමුතුම අත්දැකීමක් විය. අපේ යාල්දේවී දුම්රියේ ගමන මීට වඩා හොඳ වන්නට ඇතැයි මට සිතිණ.උදේ ආහාරය වශයෙන් ගත්තේ දුම්රිය පොළකින් මිලදී ගත් වඩේ හතරකි. ප්ලාස්ටික් භාජනවලට දමා තේ විකුණන වෙළෙන්දන් ද අතරමඟ සිටියෝය. ඒ නිසා බීමට තේ කෝප්ප දෙකක් මිලදී ගැනීමට ද හැකිවිය.උදෑසන ඉරු නැගෙද්දී ගමනින් හරි අඩක් පමණ අවසන් වී තිබිණ. දුම්රිය කවුළු විවර කරත්ම දැනුණේ දැඩි සීතලකි. හරියටම අපේ නුවරඑළිය වගේය.”තවම සීත කාලෙ ආවෙ නෑ. සීත කාලෙට හිම මිදෙන සීතලක් තියෙන්නෙ”වඩේ කා තේ කෝප්පයක් බීමෙන් පසු ලතීෆ් මඳක් දොඩමළු විය.”තව කොච්චර වෙලා යාවිද ලතීෆ් ගමන අවසන් වෙන්න”ගමනේ නිමාවක් නොදක්නා බැවින් මම ඇසුවෙමි.”දවල් එක දෙක වේවි”රැය ගෙවී පහන්වූ පසු ගමන මඳක් දුෂ්කරය. සෙනඟේ අඩුවක් දක්නට ලැබුණ ද කචකචයේ අඩුවක් නොවීය. පරිසරය සුන්දරය. ගහකොළ මලින් පිරී තිබේ.තැනින් තැන කුඩා මල්වතු මෙන්ම දිය සීරා ඇදහැලෙන කුඩා දිය ඇලි ද දක්නට තිබිණ. තරමක කඳුකර ප්‍රදේශයකි. පරිසරයේ නැවුම් බව නැරඹීමට සිත ඉඩ නොදෙයි. ගමන කෙළවර වන්නේ කොයි මොහොතේ දැයි සිත පුන පුනා බලා සිටියි.ඉර මුදුන් වෙද්දී සීතල මැකී ගියේය. එහෙත් තද උණුසුමක් නොදැනිණ. ගමන අවසන් කොට අප දුම්රියෙන් බසින විට දහවල් එක පසුවී තිබිණ.”තව යන්න තියෙනවනෙ. අපි මොනව හරි කාලා ඉමු.මම යෝජනා කළෙමි. දුම්රිය පොළේම හොඳ පෙනුමෙන් යුත් පිරිසිදු ආපන ශාලාවක් විය. දුම්රියපොළ රායිපූර් නම් විය. අපි බඩ පිරෙන්නට බත් කෑවෙමු. එළවළු බතේ වැඩි රසයක් නොවීය.තවත් දුරක් අපට බස්රියේ යන්නට සිදුවිය. බස්රියෙන් බසිද්දී අප දුටුවේ ජනාකීර්ණ නගරයකි. පරණ එම්බසඩර් කාර් එහා මෙහා ගියේ අපට ඔච්චම් කරමිනි. ලතීෆ් සිටියේ හොඳ අවදියකිනි. ඔහු හැමදෙයක් ගැනම හොඳ සෝදිසියකින් පසුවිය.”දැන් චාමික ලැබිල තියෙන මඟ සළකුණු අනුව අපට තව ටික දුරක් යන්න තියෙනව. රායිපූර්වල ජම්බුපූර් කියල නේද ලියල තියෙන්නෙ” ලතීෆ් ඇසුවේය.”ඔව් ජම්බුපූර්වල රෝහලක් ළඟ කියල තමයි ලියල තියෙන්නෙ. මම අසාගත් මඟ සළකුණු පැහැදිලි කළෙමි.”රෝහලක් ළඟ නම් හොයා ගන්න අමාරු වෙන එකක් නැහැ””ගෙයි විස්තරත් කියල තිබුණ. මිදුලෙ සුදු අරලිය ගහක්. වත්ත කෙළවරේ තැඹිලි ගස් කිහිපයක්. ඉස්තෝප්පුව වටේට ගරාදි වැටක්. ගරාදි වැට තද දුඹුරු පාටයි. බිත්තිවල සමර ගාලා. උස ගේට්ටුවක්. තාප්පයක්. ගේට්ටුව කළු පාටයි. තාප්පෙ නිල් පාටයි.”ඔච්චර විස්තර තියෙනවද?””හැබැයි ගෙදර නොම්මරේ තමයි නැත්තෙ”ලතීෆ් අත්පුඩි ගසා බයිසිකල් රික්ෂෝ කරුවකු ඇමතීය. අප ඉංග්‍රීසි කතා කරද්දී ඔහු තරමක් විමතියෙන් බලා සිටියේය. ඔහු තෙළිඟු බස කතාකරන මධ්‍ය ප්‍රදේශ වැසියෙකි. හින්දි බස පෙළගැස්වීම ද ඔහුට අපහසුය. ලතීෆ් තෙළඟු බස යාන්තමට දනී.”මහත්තයල කොහේ ඉඳලද?” ඔහු කිසියම් සැකයක් මතු කරමින් ඇසුවේය.”අපි ආවෙ මදුරාසිවල ඉඳන්” මා කියද්දී ඔහු නිහඬ විය.”දැන් කොහාටද යන්න ඕනි”ඊළඟට ඔහු ඇසුවේ ලතීෆ් දෙසට හැරෙමිනි.ලතීෆ් යාන්තමට හෝ තෙළිඟු බස හැසිරවීමට දැන සිටීම ලොකු වාසියක් විය.”රෝහලක් ළඟ ගේ තියෙන්නෙ. රෝහල හොයාගෙන යමු”ලතීෆ් කියද්දී ඔහු අන්දමන්ද විය.”මොකක්ද රෝහලේ නම?”ඔහු අසද්දී ලතීෆ් මා දෙසට හැරුණේය.”නම නම් දන්නෙ නැහැ. ඒත් හොස්පිට්ල් එකකට වැඩිය තියෙන්න බැහැනෙ”අපි රික්ෂෝවට නැඟ ගතිමු. ඔහු බයිසිකලය පාගන්නට විය. ගමේ ඇති හැම පාරකටම පිවිසුණෝය. වංගු පසුකළේය. පාලම් පසු කළේය. පාසලක් පසු කළේය. කඩ වීදියක් බැංකුවක් පසුකළේය.එහෙත් රෝහලක් නම් දක්නට නොවීය. අන්තිමට තැපැල් කන්තෝරුවක් දක්නට ලැබුණෙන් අපි එහි නැවති මේ ළඟ පාතක රෝහලක් ඇද්දැයි ඇසුවෙමු. තමන් දන්නා තරමින් රෝහලක් නැති බව එහි උන් තැපැල් සේවකයාගෙන් ප්‍රකාශ විය.”රෝහලක් නැත්නම් තවත් ඇවිදල වැඩක් නෑ චාමික”ලතීෆ් කීවේ රික්ෂෝවෙන් බසිමිනි. අප මේ ආවේ නිෂ්ඵල ගමනක් දෝයි මට සිතින. රික්ෂෝකරු ගමන් ගාස්තුව වශයෙන් මා දුන් ඉන්දියන් රුපියල් විස්ස සතුටින් පිළිගත්තේ දෑතම එක්කොට නමස්කාර කරමිනි.”ඇයි එච්චර දුන්නෙ”ලතිෆ් ඇසුවේය.”කමක් නෑ. මිනිහ හුඟක් මහන්සි වුණානේ”රික්ෂෝකරු පිටත්ව ගිය පසු මා තුළ ඇතිවූයේ දැඩි කලකිරීමකි. අප ජයග්‍රාහී ලීලාවෙන් පැමිණිය ද හැම දෙයක්ම අසාර්ථක වෙමින් පවතී.ඉර බැස යන්නට ආසන්නය. සිත වියරුව ඇති බැවින් මට පරිසරයේ කිසිදු ලස්සනක් නොපෙනේ. අපි කුලියට ගත් නවාතැනක කාරමයක වැතිර ගතිමු.වෙහෙස මහන්සිය අපූරුවට දැනේ. එහෙත් කොතරම් ඇවිද්දත්, වැඩ කළත් දවසේ ව්‍යායාම්වල යෙදෙන නාවික සෙබළුන් වූ අපට වෙහෙස නොදැනෙන තරම්ය.”දැන් මොකද කරන්නෙ?”පසුදා අවදි වූ ලතීෆ් ඇසුවේය. මම නිහඬව කල්පනා කළෙමි. බලාපොරොත්තු අත්හරින්නට බැරි තරම්ය. රංගනාතා කී අන්දමට මංජේශ්වරී මේ නගරය තුළ කොතැනක හෝ සිටිය යුතුය.”කොච්චර හෙව්වත් ඔච්චර තමයි චාමික. අපි ආපහු යමු.”තමන් ඇසූ ප්‍රශ්නයකට ලතීෆ්ම පිළිතුරු දුන්නේය. මම සුසුමක් හෙළුවෙමි. ඒ සුසුම් රැළි දුම් වැටියක් සමඟ පිටවන සුසුමක් තරම්ම උණුසුම්ය.”හිස් අතින් යන්නෙ කොහොමද?””වෙන මොනව කරන්නද?”ලතීෆ් මිදුලට බැස එහෙ මෙහෙ ඇවිදින්නට විය. මම මිදුලට බැස්සේ යම් තොරතුරක් සොයාගැනීම සඳහාය.නවාතැනේ අයිතිකරු මල්ගස්වලට වතුර දමමින් සිටියේය. ඔහු විශ්‍රාමලත් රජයේ සේවකයෙකි. ඊයේ හවස අප කාමරය කුලියට ගනිද්දී ඔහු ඒ බව පැවසුවේය. ඒ නිසා ඔහු ඉංග්‍රීසි බස හසුරුවන්නට තරමක් හෝ දනී.”මහත්තයල අද යනවයැ?”ඔහු තමන් කරමින් සිටි වැඩය නවතා ඇසුවේය.”ඒක තමයි මේ කල්පනා කරන්නෙ. කොහොමත් අද රෑට ඉන්නෙ නෑ. හවස්වෙලා යනව“”එතකොට දවල් කෑම””ඔය කොහෙන් හරි කන්න බැරිය””එහෙනම් උදේ කෑම ලෑස්ති කරන්නම්””හ්ම්..””රොටීද? තෝසෙද? ඉට්ලිද?””කැමැති දෙයක්”මට කෑමේ පිරියක් නොවීය. ගෙහිමියාගේ බිරිය හා දියණිය ද ඈතට වී බලා සිටියාය.”රොටියි ලුනුමිරිසුයි හදන්න කියන්න”ලතීෆ් ඈත සිටම පැවසුවේය. ගෙහිමියාට ඇසෙන්නට බිරිය ද මොන මොනවාදෝ කීවාය. ඉන්පසු ඈ එතනින් ඉවත්ව ගියාය.”ඉක්මනටම රොටී හදයි. මහත්තයල මූණකට හෝදගෙන ලෑස්ති වෙන්නකෝ”ගෙහිමියා වතුර ඇදගෙන ආවේ බාල්දියකිනි. අපට ද ඔහු සමඟ ළිඳ ළඟට යාමට සිදුවිය. වත්ත පහළ තිබූ ළිඳ හරිම පිරිසිදුය. මට අපේ ගම සිහිවිය.ගෙහිමියා කොතරම් නිහතමානී වීද යත් ඔහුම අපට වතුර බාල්දි දෙකක් ඇද දුන්නේය. රජයේ සේවකයකු වුවද ඔහු නියම ගැමියෙකි. මංජේශ්වරී සොයායෑම සඳහා ඕනෑම දවසක් එහි නැවතීමට අපට අවසර තිබුණි.මතු සම්බන්ධයිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=as1105016</link>
    <topic>බෙරිවිල අලි මළ ගේ</topic>
    <author>ජැක්සන් ඇන්තනී www.jacksonanthony.com</author>
    <content>බෙරිවිල අලි මළ ගේමා බෙරිවිලට ගොඩබසින විට පාන්දර ජාමය වී තිබුණි. මනම්පිටියෙන් ගඟට, බැස්ස තැන සිට මේ ගෙවී යන්නේ දෙවැනි රාත්‍රියයි. පළමු රාත්‍රියේදී සෝමාවතී පුදබිමෙහි ගං ඉවුරේ කූඩාරම අටවාගත් අප එතැනින් ගඟට බැස්සේ සිත්තාරු පාලම අසල යුද හමුදා කඳවුරෙහි ඊළඟ රාත්‍රිය ගෙවා දැමීමේ සැලැස්මක් සූදානම් කොට තබා වුවද එදිනත් සැලැසුම් අඩාල විය.මහා මාර්ගයක නම් දුර ප්‍රමාණය බෝඩ් ගසා දැනුම් දී තිබේ. ඒ දුර ප්‍රමාණය ගෙවා දැමීමට ගතවන කාලයද අපට අත්දැකීමෙන් අනුමාන කළ හැකි ය. ගංගාවේ මාර්ග සංඥා නැත. එහි සංචාරය කොට අත්දැකීම් ඇති කෙනකුන්ද ගං ඉවුරු අසබඩින් සොයා ගත නොහැක. අපට පිහිටට ඇත්තේ කර බැඳගත් සිතියම් මිටිය පමණි.කුඩා කල භූගෝල විද්‍යා පන්තියේදී අඟලේ සිතියම ඉගෙන ගන්නා විට සිදුකල පන්ති අභ්‍යාසයක් මගේ පිහිටට සිටී. මම ඇඳුමින් ගලවාගත් නූල් කැබැල්ලක් සමඟ ඩිංකිය මත්තේදීම අඟලේ සිතියම දිග හැර ගත්තෙමි. අඟලේ සිතියමේ ඕනෑම ලක්‍ෂයක සිට තවත් ලක්‍ෂයකට ඇති අඟලක දුර වනාහී අදාළ පොළොවේ සැතපුමක දුර බව අපට කුඩා කල උගන්වා ඇත. අඟලේ සිතියමේ මනම්පිටියේ සිට කොඩ්ඩියාරයට ගලන ඇද වූ ගඟ දිගේ නූල් පොට අතුරා ඒ නූල අඩි රූලක් මත දිග හළ විට අඟල් 37.5 කි. ඒ කියන්නේ මනම්පිටියේ සිට කොඩ්ඩියාරයට සැතපුම් 37 1/2 ක් ඇත. එය 1.6 න් වැඩි කළ විට කිලෝමීටර් ගණන සාදාගත හැකිය. ඒ ගණිතය අනුව අපට කිලෝමීටර් 60 ක් හබල් ගාන්නට වෙන බව මනම්පිටියේදි දැනගත් අපි දින ගණනකට ආහාරපානාදිය ද ගෙන ඩිංකි බෝට්ටු දෙකකින් ගමන ආරම්භ කළෙමු.පළමු රාත්‍රිය සෝමාවතී ඉවුරේ ගත කරන විට අප කිලෝ මීටර් 30 ක් හබල් ගසා තිබුණි. ඒ අතරතුර මම විශාල කිඹුල් ගහනයක් දැක ගත්තෙමි. ගං දෑල ඉවුරුවල කණ්ඩි සෑදී ඇත. ඒ කණ්ඩි අතර ඇති හුඹස් කුහර හැම එකකම වාගේ හැල කිඹුලන් පදිංචි වී සිටී. සූවස් ඇළ දෙපස ඇති ජනාවාසවල සිටින ඊජිප්තු වැසියන් රතු මුහුදේ යනෙන නැව් දෙස බලා සිටිනවා සේ මේ අලස කිඹුලන් ගඟේ යන අප දෙස බලා සිටිති.වෙනසකට ඇත්තේ බෝට්ටුව හුඹහට ළං වත් ම උන් තම පළල් හිස කුහරය තුළට ඇද ගැනීම පමණි. පඳුරුවලින් ගැවසීගත් ඉවුරු අසලට ඩිංගිය අයින් කළ අපට කිඹුල් පැටව් විශාල ප්‍රමාණයක් දැකගත හැකි විය. අඟල් අටක් පමණ දිගකින් යුතු පැටවු පොකුරක් සිටි තැනකින් එකෙකු අල්ලා උගේ හැඩ බලා යළි ඌව ගඟටම දමන්නට මට හැකියාව ලැබුණේ මේ ගඟ සෝමාවතී වන රක්‍ෂිතය මැදින් ගලන නිසා ය.උල්හිටිය ඔය මහවැලි ගඟට එකතු වෙන දෙහිගහවෙල ප්‍රදේශයේ සිට ම මහවැලි ගඟ ගලන්නේ මහ වනය මැදිණි. වස්ගමුව වනෝද්‍යානය පොළොන්නරුව දිස්ත්‍රික්කයේදී සෝමාවතී වන රක්‍ෂිතය බවට පත් වෙයි. මේ මහ මූකලානේ ජනාවාස නැත. මනම්පිටිය පසුකර අප සෝමාවතී දෙසට කිට්ටු වෙද්දී වැලි ගොඩ දමන්නටවත් ධීවර කටයුත්තකටවත් මිනිස් කිලුටක් ගඟට එකතු නොවෙයි. එහෙයින් ඉතා නිදහසේ මෙහි වෙසෙන පාරම්පරික යෝධ හැළ කිඹුලෝ එලෙසම නිදහසේ පීනන විශාල මාළුන් සහ උන් කොටා ගන්න එන කොකුන් දඩයම් කර තම දරු පවුල් නඩත්තු කර ගනිති.සෝමාවතී පසුකොට ජන ශුන්‍ය වන අරණේ ටික දුරක් හබල් ගසන විට මහවැලි ඩෙල්ටාවේ පළමුවැනි ප්‍රධාන අපශාඛාව වූ වෙරුගල් ආර මහවැලියෙන් වෙන් වෙන දෙගංමැද වැලි මළුව හමුවෙයි. වනාන්තරය මැද පිහිටා ඇති අති විශාල වාලුකා නිම්නයේදී හිරු අස්ථාන ගතවන ගොම්මන උදා විය.වෙරුගල් ආර මහවැලියෙන් වෙන් වී ඊසාන දිග අතට ගලා ගොස් ලංකාවේ නැගෙනහිර වෙරළේ ත්‍රිකුණාමලයට පහළින් වෙරුගල් ගම පසුකොට මූදට වැටෙයි. වෙරුගල් ආරෙන් වෙන් වන තවත් ශාඛාවකි ප්‍රකට මාවිල්ආරුව. ලංකාවේ බෙදුම්වාදී ත්‍රස්ත උවදුරේ ප්‍රබල මර්මස්ථානයක් වූ මාවිල්ආරු සොරොව්ව පිහිටා ඇත්තේ එහි බවත් 2005 වසරේදී ඒ මත ඉදිව තිබූ එල්.ටී.ටී.ඊ. කඳවුරක් පවා නොතකා මා එහි සංචාරය කොට ඇති බවත් මම මගේ සංචාරේ සටහනේ ලියා දැක්වූයෙමි.කිඹුල් හුරතල්මහවැලි ගඟින් වෙරුගල් ආරුවෙන් වූ ප්‍රදේශයේ වටිනා කියන පුරාවස්තු පරිශ්‍රයක් ද පිහිටා ඇත. අදට කොම්බනාච්චි ලෙස හඳුන්වන මේ ප්‍රදේශය වනාහී අතීත සෝමාවතී පුදබිම විය යුතු යැයි එල්ලාවල මේධානන්ද නායක හාමුදුරුවෝ තර්ක කරති. අතීත වාර්තාවලට අනුව සෝමාවතිය පිහිටිය යුත්තේ මහවැලි ගඟෙන් දකුණේ විය යුතු බවත්, දැනට අප වන්දනා කරන සෝමාවතිය වනාහී මහවැලි ගඟෙන් වමෙහි පිහිටන බැවින්, එය ඓතිහාසික නාග විහාරය විය යුතු බවත් නිවැරදි රුහුණු සෝමාවතිය මහවැලි ගඟෙන් දකුණු ඉවුරේ අදට කොම්බනාච්චි පුරාවස්තු අතරේ සිර වී තිබිය යුතු බවත් උන්වහන්සේ අනුමාන කරති.කොම්බනාච්චියේදී ඇඳිරි වැටුණු පසු යළිත් අපි ගංගා භීතිය අත් වින්දෙමු. “සෝමාවතී විල් අලින්” දැනට ලංකාවේ ජීවත් වන විශාලතම අලි විශේෂයි. උඩවලවේ ඉන්නා “රුහුණු ගැටවුන්ට” වඩා මේ හස්තිරාජයින් සැඩපරුෂය. මනම්පිටිය පසුකොට දිවුලන්ද, ඕනගම ඉසව්වේදී මහවැලි ගඟේ මිය ගොස් සිටි යෝධ හස්තියාගේ මළකුණ මගේ මතකයට එයි. මේ හස්තිරාජයා ගං දිය මත ම මිය ගොස් ගඟට ම දිය වෙවී සිටියදී අපි දැක ගතිමු.මම මේ මස් දියවෙන අලි කුණ අසලට ම ගොස් එය පිරික්සා බැලූ මුත් මගේ නැහැයට කිසිදු දුර්ගන්ධයක් නො හැමුවේ ඇයි දැයි මට නිනව් නැත. මේ හස්තියා මහලු වී ගං දියේ දිගහැරී අවසන් හුස්භ හෙළුවේ ද නො එසේ නම් පාපතර මිනිස් වෙඩිපහරකින් කම්මුතු වී ගඟ මත්තේ ඇද වැටුණේ දැයි මම නො දනිමි. සිද්ධිය කුමක් වුවත් මහවැලි ගඟ සියලු වන රහස් තම තුරුලේ සඟවාගෙන නිසොල්මනේ ගලා යයි.සෝමාවතියේදී අපි මඟ පෙන්වන්නෙකුගේ සහාය ලබා ගතිමු. හොඳින් මේ වනය හඳුනන තරුණ, ජවසම්පන්න දඩයක්කරුවකු වූ නලින්ද ඩිංකියේ සිටි නිසා අපේ වන භීතය මඳක් හෝ තුරන් වී තිබුණ ද බඩ ගින්දරට නම් කෙළවරක් නො පෙණුනි. උයා පිහාගන්න කළමනා අප සතු වුවත් ගොඩබහින තුරු ළිප බැන්ද නොහැක. මගදී කෑමට ගත් බිස්කට් තොගය ද සමඟ දේවපි‍්‍රය ගඟට වැටුණු නිසාවෙන් අප කන්න ගෙනා බිස්කට් කෑවේ මහවැලි ගඟේ මාළුන් ය.සද්දන්තයා මහවැලි ගඟට දියවුණාවරක් අන්ධකාර ගං ඉවුරේ ගිනි ගොඩක් දැල්වෙනු දඩයක්කාරයා දුටුවේය. අප සිත්තාරු ගම්මානයට කිට්ටු වී ඇති බවත් එහි ගැමියන් ධීවර දඩයමේ පැමිණ කඳවුරු බැඳ සිටිනවා විය හැකි බවත්, ඔවුන්ගෙන් කෑමට යමක් ඉල්ලා ගත හැකි බවත් තීරණය කළ අපේ දඩයක්කරුවා බෝට්ටුව ඉවුරට ළං කරන්නට අණ දුන්නේ ය. අපේ බෝට්ටුව ඉවුරට ළං වෙනු දුටු ඉවුරේ මිනිස්සු වහ වහා ගිනිගොඩ නිවා දමා වනාන්තරය තුළට දිව ගියෝ ය.දිව ගොස් සැඟවෙන ඔවුන්ගේ හඬ අපට ඇසුණි. ඒ හඬ අතර තිබුණේ දමිළ වන වූ හේතුවෙන් අපේ භීතිය දෙගුණ තෙගුණ විය. එහෙත් කිසිවක් සිදු නො වුණි. අප වහා ම ඩිංකියට නැග බඩ ගින්නේ ම වේගයෙන් හබල් ගෑවෙමු.කිසිවක් අනුමාන කළ නො හැක. ඝන අන්ධකාරය පමණි. සිතියම් පිරික්සීමට ද අපේ කුඩා ටෝච් එළිය ප්‍රමාණවත් නොවේ. කොයිතරම් හබල් ගෑව ද අපට හමුවන සිත්තාරු පාලමක් ද නැත. දඩයක්කාරයාට කුසගින්නක් නැත. මගේ කුසගින්න මට දරාගත හැක. කුසගින්න දරාගත නොහැකි වූවන්ට එය කියන්න කෙනෙක් නැත. කිසිවෙකුත් අතර කතා බහක් ද නැත. හබල් ගාන ගමන් නිදිකිරා වැටෙන “එකෝ ටීම්” හී තරුණ හාදයා දෙතුන් වතාවක් ම ඩිංගි ගැට්ටේ නින්ද ගොස් ගඟට වැටුණේ ය.පාන්දර ජාමයට ආසන්න වෙද්දී දඩයක්කාර නලින්දට මඟ ලකුණක් හමුවිය.”මේ බෙරිවිල. මෙතන තොටුපළක් තියෙනවා එතනින් බැහැගමු!”අපි වහා ම තොටුපළට ගොඩ බැස්සෙමු. බෙරිවිල වනාහී සිත්තාරුවට පෙර හමුවන පැරණි අත්හළ ගම්මානයකි. අප වන සීමාව පසුකොට ඇති බැවින් මෙහි කඳවුරු බැඳ ගැනීම අවදානම් නැතැයි ප්‍රවීණ දඩයක්කරුවා තීරණය කොට ඇත. එහෙත් ගං ඉවුරේ ලැගීම කිඹුල් ගොදුරක් වීමේ ප්‍රවණතාව වැඩි කරයි. අපි අඩුම කුඩුම කර තබාගෙන තවත් සැතපුම් දෙකක් වනාන්තරයේ තිබූ ගුරු පාරක් දිගේ ඇවිද්දෙමු. අපේ නැහැයට විශාල දුර්ගන්ධයක් දැනේ. දඩයක්කාරයාට එහි වගක් නැත. “වනාන්තරයේ සත්තු ඉපදෙනවා වගේම මැරෙනවා” යැයි ඔහු පවසයි.එකා පස්සේ එකා ගමන් කළ අඳුරු වනාන්තරයෙන් අප එළඹුණේ විශාල තැනි බිමකටය. දුර්ගන්ධය අධිකව දැනුණ ද උග්‍ර බඩගින්න ඊට ඉහළින් සිටී. දඩයක්කාරයා අපව කැඳවාගෙන ගියේ තැන්නේ තිබූ පැරණි ගොඩනැගිල්ලක ඉතිරිව තිබූ බිත්ති හතරක් මැද්දට ය. අපි එහි කූඩාරම් අටවා ගත්තෙමු. T.V.T නඩයේ, මුණසිංහ කඩිමුඩියේ උයා දුන් රස බත සප්පායම් වී නිදා ගැන්මට සැරසුන ද ඉවසාගත නුහුණු දුර්ගන්ධය අප අවදිව තබා ගන්නට උත්සාහ කළේ ය. අවසානයේ හතර අතින් කුරුල්ලන් කෑ ගසද්දී රෙදි කඩකින් නහය වසාගත් මට නින්ද ගොස් තිබුණි.දීප්තිමත් අවු රැල්ල කූඩාරම ආක්‍රමණය කොට තිබූ හේතුවෙන් දහදියෙන් මුසපත්ව සිටි මම අවදිවන විටත් මගේ කණ්ඩායම මහා දුර්ගන්ධයේ අති විශාල රහස හෙළි කරගෙන සිටියේ ය. අප නිදාගෙන ඇත්තේ ත්‍රස්තවාදය නිසා අත්හැර දමනු ලැබූ අතීත බෙරිවිල ගම්මානයේ ජනරංජන වැව් කණ්ඩිය අසල ඉදිවී තිබූ පැරැණි වනජීවී අඩවි බංගලාවක සුන්බුන් වූ බිත්ති අතර ය. වැව සිඳී ගොසිණි. කුඹුරු ලියදි පාළු වී මූකලාන විසින් ගම ආක්‍රමණය කොට තිබේ. අප නිදාගත් තැනට මීටර් 100 ක පමණ නුදුරේ යෝධ හස්තිරාජයකු මිය ගොස් කුණු වෙමින් පවතී.අලි කුණ යට හැළ කිඹුලන් ය. උන් අභිරුචියෙන් යුතුව කුණු මස් ගිල දමති. අලි හම යට සිට නරි දෙ දෙනෙකු එළියට ආවේය. නරි අලිමස් බුදිමින් නිදහසේ නරි කෙළි පවත්වති. මා අලි සිරුරට ළංවන විට සිවලුන්, කිඹුලන් පමණක් නොව මා එනු දැක කලබල වූ ගිජු ලිහිණි රෑනක්ද සර සර ව ඉගිල ගියේ ය. අලි මූණේ ඇස් උගුල්ලා කා දමා තිබුණේය.මහවැලි ගඟට දිය වෙමින් තිබූ අලි සිරුරට වඩා මෙය අති දැවැන්ත ය. අපේ රටේ අලි ගහනයද වඳ වී යාම පිළිබඳ අසල අත්දැකීම් දෙකක් මම එකවර අත්විඳ ගත්තෙමි. මේ වික්‍රමාන්විත හස්තිරාජයාගේ සංග්‍රාම ඉතිහාසයේ ජාත්‍යන්තර සාධකය ඇත්තේ හැනිබල්ගේ ලෝකඩ කාසියේ යැයි අපි “මහා සිංහලේ වංසකථාවෙන්” හෙළිදරව් කෙරුවෙමු. ක්‍රිස්තු පූර්ව 3 වැනි සියවසේදී මධ්‍යධරණී වීරයෙකුව සිටි කාර්තේජයේ හැනිබල්, රෝමයට පහරදීමට ගියේය. ඔහුගේ පාබල හමුදාවේ සිටි හස්තිරාජයින් වනාහී ලංකාවේ අලින් විය යුතු යැයි අනුමාන කිරීමට ඇති හොඳම සාධකය හැනිබල්ගේ ලෝකඩ කාසියයි. හැනිබල්ගේ රාජ්‍යය කාර්තේජයයි.හැලයාගේ කිරි දරුවාඒ වනාහී වර්තමානයේ උතුරු අපි‍්‍රකානු ටියුනීෂියාවයි. අපි‍්‍රකානු අලින් හීලෑ කළ නොහැක. වරක් මා දකුණු අපි‍්‍රකානු කෲගා වනාන්තරයේදී අපි‍්‍රකානු අලි රෑනකට මැදි වුණෙමි. හොඳින් අලි සෙල්ලම්වලට හුරු වී සිටි ශ්‍රී ලාංකිකයකු වූ මට මේ සිද්ධිය උදාර අත්දැකීමක් වූ නමුදු මට මඟ පෙන්වන්නට සිටි එරික් නම් අපි‍්‍රකානු පොලිස් නිලධාරියා හීන්දාදිය දමා මොර දෙන්නට පටන් ගත්තේ ය. අපි‍්‍රකානු අලියා සාහසිකය. ඌ අපේ අලියා සේ කොට අදින්න, කරඬුව ගෙන යන්න හීලෑ කරගත නොහැක.ඊයේ පෙරේදා දවසක මම උඩුවේ ධම්මාලෝක හාමුදුරුවන්ගේ අලි කරුණාව බලා දෑසට කඳුළු නංවා ගත්තෙමි. උජාරු තරුණ මිගාර නම් හස්තිරාජයා ධම්මාලෝක හාමුදුරුවන් දුටු සැණින් දෙදන නවා කුම්භස්තලය පොළොවට පහත් කොට වචනයේ පරිසමාප්ත්‍යාර්ථයෙන් ම පසඟ පිහිටුවා වඳියි. ඉන් පසු හස්තියා සමඟ කරුණාවන්ත වන හාමුදුරුවෝ පලවැලින් ඌ සතප්පා උගේ ශක්තිමත් දළ දෙකේ එල්ලෙන්නාහ.හස්තියා කුම්බස්තලය ඉස්සූ විට සුසිල්වත් භික්‍ෂූන් වහන්සේ පොළොවේ සිට අඩි තුන හතරක් උසින් දෙපා සිටින සේ දළ ගොබයේ එල්ලී සිටී. උන්වහන්සේට ඇති යැයි සිතෙන විට කරුණාවන්ත මිගාර ඉතා ම පරෙස්සමින් හාමුදුරුවන්ව බිම තබන විටත් ස්වාමීන් වහන්සේගේ සිවුරේ රැල්ලක්වත් වෙනස් නොවී තිබීම පිළිබඳ මම පුදුම නොවීමි.විහාරයේ හස්තියා සහ චීවරය අතර ඇති ගෞරවනීය සම්බන්ධය ඔප්පු වෙන තවත් අපූරු අත්දැකීමක් මගේ මතක ගැබේ පවතී. සූරිය අරණ චිත්‍රපයේ පොඩි හාමුදුරුවන් සිවුර උනා පඳුරක රඳවා ටිකිරා නම් වැදි කොලුවා සමඟ ගඟට බසී. මේ වෙලාවේ වනාන්තරයේ වල් අලියකු පැමිණ සිවුර අල්ලා ගඟට වීසි කරයි. මේ අවස්ථාව රූපගත කිරීම සඳහා සෝමරත්න දිසානායක ඇතෙක් ගෙන්වාගෙන තිබුණේ මහනුවර දළඳා මාලිගාවෙනි. කැමරා පුහුණුවේදී පඳුර උඩ දමන සිවුර වෙනුවට තිබුණේ චීත්ත රෙද්දකි. අධ්‍යක්‍ෂකගේ විධානයෙන් ගසක සැඟවී සිටි ඇත් ගොව්වා සංඥාවක් කළ විට වහාම ක්‍රියාත්මක වන ඇතා පඳුර උඩ වනා ඇති චීත්තය අල්ලා ගඟට වීසි කරයි.නමුත් රූප ගැන්වීමේදී පඳුර උඩට සිවුර දැමූ කල ඇත්ගොව්වාගේ විධානය කොතෙක් බලවත් වුවත් විහාරයේ ඇතා සිවුරට හොඬය නො තබයි. යළි චීත්තය දැමූ විට ඌ ඉතා ලෙහෙසියෙන් ම එය අල්ලා ගඟට වීසි කරයි. කොතෙක් උත්සාහ කළ ද මේ ඇතා ලව්වා සිවුර ගඟට වීසි කරවාගත නොවුණු විට නිෂ්පාදන කණ්ඩායම වෙනත් කොට අදින අලියෙකු රැගෙන ආවේය. ඌට දුන් එක අණින් අදාළ කාරිය ඉටු කරගත හැකි විය.මම තවමත් බෙරිවිල අලි මළගෙදර සිටගෙන සිටිමි. අති ගෞරවනීය වූ මාලිගාවේ රාජා ඇතාට ශ්‍රී ලාංකිකයින් දක්වන හරසර පූජා හොඳින් දැක ඇති මට මේ මෘත ශරීරය කිඹුලන්ට, කැණහිලන්ට, තබා යන්නට සිදු වී ඇත. මහාමායා දේවිය දුටු සුබ සිහිනේ සිටියේද සුදු සොඬ ටිකෙන් ගැබ පිරියම් කළ සුදු ඇත් පැටවෙකි. වෙස්සන්තර රජ්ජුරුවන්ගේ දාන පාරමිතාවේ ද ඇලි ඇතෙක් සිටියේ ය. පනාමුරේ ඇත් රාජා වරිගේ රැක්මට ගොස් වෙඩි කා මියගිය එඩිතර නායකයෙකි. සමන් දෙයි හාන්දුරුවන්ගේ වාහනය වන්නේ ද ස්වේත හස්තියෙකි.එහෙත් බෙරිවිල හස්තියාගේ අවමංගල්‍යයට වතාවත් නැත. ඌ මේ වනාන්තරයේ සෙසු සතුන්ට තම සිරුර දන් දී ඇතැයි මට සිතේ. මම උගෙන් ඈත් වී සිත්තාරු පැත්තට ඇවිද යද්දී තවත් කිඹුල් පරුවත දෙකක් අවමංගල භූමිය වෙත ඇවිද ගියේය. මම පය ඉක්මන් කොට ගොස් ගං දියේ ගිලුණේ ගත සරතැස නිවා ගැන්මට නොව සිත එකලස් කර ගැන්මට යැයි ගංගා කොමලිය දැනගත්තා ය. මම ඇගේ සිසිලේ තුරුලේ සුව ලබා නැවුම් ප්‍රාණියෙකු සේ සිත්තාරුවේ සිට කොඩ්ඩියාරය දක්වා වූ අවසාන පරිච්ඡේදයට සූදානම් වුණෙමි.ලබන සතියේ - හරක් ගිලින පත කිඹුලාජැක්සන් ඇන්තනී www.jacksonanthony.comඡායාරූප – දිනේෂ් ලක්දුසිංහපසුගිය සතියේ ලිපියේ සේයාරුවෙහිතොටුපළ කන්ද යන්න හිරිගල්පොත්ත කන්ද යනුවෙන් නිවැරැදි විය යුතුය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=as1105017</link>
    <topic>මනරංජන දර්ශනීය ලංකා...</topic>
    <author/>
    <content>මනරංජන දර්ශනීය ලංකා...ඉගිණිමිටිය ජලාශය කටු සහිත පතොක් ගසේ පිපි මලේ සුන්දර....සේයාරූ - වේලි ආරක්ෂණ හා ජල සම්පත් සැලසුම්කරණ ව්‍යාපෘතියේ අනුග්‍රහයෙනිඔබ නෙත ගැටෙන අප රටේ සොඳුරු දසුන් පහත ලිපිනයට අප වෙත යොමු කරන්න.මනරංජන දර්ශනීය ලංකා ’සිළුමිණ’, ලේක්හවුස්, ඩී.ආර්.විජේවර්ධන මාවත, කොළඹ 10.ඊමේල් -  editor@silumina.lk(එවන ඡායාරූප JPEG-Images ලෙසින් එවිය යුතුය.)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=as1105018</link>
    <topic>‘ගම ගෙදරින්’ බැද්දෙ ගෙදරට නෑගම් ගිය මඩුකන්ද පාසලේ සිසු සිසුවියෝ</topic>
    <author>(වවුනියාව මධ්‍යම විශේෂ බණ්ඩාර විපුලසේන)  </author>
    <content>‘ගම ගෙදරින්’ බැද්දෙ ගෙදරට නෑගම් ගිය මඩුකන්ද පාසලේ සිසු සිසුවියෝ’ගම ගෙදරින්’ ‘බැද්දෙ ගෙදරට’ කැවුම් පෙට්ටියක් රැගෙන ඥාතීන් පිරිස කරත්තයෙන් යන විට ‘බැද්දෙ ගෙදර’ ඥාතීන් පිරිවර පෙරමඟ ගමන් කර පිළිගෙන කැඳවාගෙන ගියේ අලුත් අවුරුද්දේ සියලු බලාපොරොත්තු ඉටු වුණු බව පසක් කරගෙනය.පුණ්‍ය කාලය ගත කරන ආකාරය නැකත උදාවුණු විට ගෙමැද ළිප් බැඳ ගිනි මොළවා කිරිබතක් පිසින අයුරු ගෙදර ගොම මැටි ගා පිරිසුදු කරන ආකාරය දකින්නට ලැබෙන්නේ කීයෙන් කී දෙනෙකුටද?ඈත අතීතයේ සිට පැවතෙන ගම ගෙදරක ලක්ෂණ ද එහි සිදු කැරෙන අවුරුදු චාරිත්‍ර ක්‍රම ආදී ගැමි මිහිරියාව විඳීමට ඉකුත්දා අපට අවස්ථාව ලැබිණි.මෙම ගම ගෙදරක් හා බැද්දෙ ගෙදරක් අපට දැකගැනීමට ලැබුණේ වවුනියාව මඩුකන්ද ජාතික පාසල් ක්‍රීඩාංගණයේදී ය. එය ඉදිකැරුණේ පාසලේ සිඟිති බක්මහ උලෙළ පැවැත්වීමට හා අලුත් අවුරුදු චාරිත්‍ර විධි දරුවන්ට අත්විඳීමට ඉඩ සැලසීමේ අරමුණිනි.දෙමවුපියෝ සහ සිසුහු හා ගුරු මණ්ඩලය දෙපිළකට බෙදී ගම ගෙදරත්, බැද්දෙ ගෙදරත් නිර්මාණය කළෝය.පැරණි සම්ප්‍රදායන් ඒ අයුරින්ම පිළිබිඹු වන අයුරින් ගොම මැටි ගෑ ගෙපිළ, කරත්ත මඩුව, මිදුලේ, වී බිස්ස මේ සියල්ල අතරට ගෙතුළ ‘පැදුරු ආන’ කුරහන් ගල, වී කොටන බිම්මල ආදී දේ හරි අපූරුවට නිර්මාණය කර තිබිණි. ගමගෙදර ඇත්තෝ නැකතට ගිනි මොළවා කිරිබතක් පිස නැකතට ගනුදෙනු කර වැඩ අල්ලා ආහාර අනුභව කර නෑදෑයන් හමුවට ගියේ කරත්තයෙනි.අනතුරුව පැවැති සිඟිති බක්මහ උලෙළේ සම්ප්‍රදායික තරඟ අතරට කණා මුට්ටිය බිඳීම, කොට්ට පොරය, කඹ ඇදීම මෙන්ම සිඟිති අවුරුදු කුමරිය හා කුමරා තේරීම ද සිඟිත්තන්ට තම ජීවිත කාලය පුරාවට අමතක නොවන අත්දැකීමක් වූවාට සැක නැත.මෙම අපූරු අවස්ථාව සංවිධානය කළේ විදුහල්පති ආර්.වීරසිංහ මහතා හා ගුරු මණ්ඩලයත් පාසල් සංවර්ධන සමිතියත් එකට එක්වෙමිනි.මෙම උලෙළෙට වවුනියාව අධ්‍යාපන නිලධාරීන්, කොට්ඨාස භාර ජ්‍යෙෂ්ඨ පොලිස් අධිකාරි අමරසිරි සේනාරත්න සහ සිවිල් සම්බන්ධීකරණ නිලධාරි කර්නල් තෙන්නකෝන් ඇතුළු විශාල පිරිසක් සහභාගි වූහ.(වවුනියාව මධ්‍යම විශේෂ බණ්ඩාර විපුලසේන)  කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=as1105019</link>
    <topic>යව්වන උයන</topic>
    <author>සිතිවිලි පෙළගැස්ම</author>
    <content>යව්වන උයනසිතට සිතෙනා තරම් සිතුවිලි සිතෙහි සිරකර තබාගන්නම් නෙතට උනනා කඳුළු ගඟුලැලි නෙතෙහි සඟවා සිනහසෙන්නම් සිතට සැනසුම ලැබෙන තෙක් මා අන්ධකාරේ තනිව ඉන්නම් ඔබට තුටු නම් මගේ කඳුළැලි ලොවට රහසේ සැඟවයන්නම්හද දයාවන් සැඟව තිබුණත් එයින් සැනසුම නොලැබුණාවේ මුව සිනාවන් නඟනු රිසිමුත් එයද දැන් කඳුළක් උනාවේ වේදනාවන් මසිත ඇති මුත් නුඹට ඉන් සතුටක් උනාවේ වාසනාවන් නුඹට වේවා...! යළිඳු අප මුණ නොගැසුණාවේ...?නදීරා (එන්) දිසානායක(හුංගම)සඳ හිනැහෙනා නිහඬ යාමෙක සිකුරු තරුවක රුවට දිදුලන පුංචි තරුවක් වෙලා ඔබ හට පුංචි එළියක් වෙන්න දෙනු මැනනිතර සිහිවන ඔබේ රුව හද ඇන්ද රූ සිතුවමක් විලසින නිතර හද තුළ මැවී විසිරෙන ඔබ පමණි මා පතන සිහිනයකේ.කේ. මනෝරි මනරංජනීනිට්ටඹුවඑදා 2010 ජූලි මාසයේ 28 වෙනිදා මිතුරන් සේ ආශ්‍රය කරපු අපි දෙන්නගේ සිත් ආදරයට පෙරළුණ දා. පාසල් කාලයේ ආදරය තාවකාලික බව හැමදෙනාගේම මතය වූවත් මං ඒ ආදරයට එදත් අදත් ගොඩාක් ආදරය කරනවා. ඒත් ඒ ආදරය වැඩි දුරක් යන්න නොදුන්නු ඔයාගෙයි මගෙයි දෛවයමය 2011-03-03 අපි දෙන්නව වෙන්කළා. මගෙ යාළුවට පාවා දෙන්න තරම් ඔය හිතේ පහත් ගතිගුණ තියෙනවා තිබුණා කියන්න කියන්න මම අද දවසෙත් කඳුළින් හොයන පිළිතුරක් ලෙස මගේ හිතේ කැටයම් වෙලා තියෙනවා.ඔය හිනාවට ආදරේ කරපු මට අද ඔයාටත් ඔයාගෙ ඔය හිනාවටත් වෛර කරන්නෙ හිතකින් නෙමේ. මම මෙහෙම වෛර කරන්නෙ ඔයා මට ආදරේ කළාට ඔයාට මං දෙන තෑග්ගක් විදියට නෙමේ. මගෙ යාළුවට මාව පාවා දුන්නට හිතේ තියෙන දුකටයි. ඒත් මගෙ රත්තරං අමිල අයියේ මේ ජීවිතය ජීවත් වෙන්නෙ ඔයා නිසා. මේ ජීවිතයට ඔයා ඕනෙ. හැම තත්පරයකම හැම වෙලාවකම මං ළඟ ඉන්නවා කියපු මගෙ අයියේ ආයෙත් මං ගාවට එන්න. මගෙ මේ ඇස් දෙක පියවෙනකම් මේ සංසාරෙ මං සැරිසරනකම් මේ හිත ඔයාට විතරක් ආදරේ කරාවි.මගේ රත්තරං අයියෙ මගෙ වුණ වරදක් නම් මට සමාවෙන්න. ඔයාගෙන් වුණ වරදක් නම් මං ඔයාට සමාව දෙන්නම්. ආයෙත් මගෙ ජීවිතේට එන්න.  සදා නොවෙනස් වන ඔයාගෙ නංගී මම,ගම්පහ, තිළිණි.සීතලට මල් පිපුණු දියතලාවෙ උදේට තිබුනෙ හිරිගඬු පිපිලා ගැහෙන සීතලක්. යුද හමුදා විද්‍යා පීඨය තිබුණෙ ලස්සන පරිසරයක. අවුරුදු හතරක හමුදා පුහුණුවක් සබරගමු. විශ්වවිද්‍යාලයෙන් ලබා ගන්නා ආරක්‍ෂක උපාධියත් එක්ක මම ජනාධිපති අධිකාරී ධුරයකින් පිදුම් ලබන දෙවන ලුතිනන් තත්ත්වයෙන් දිව්රුම් දුන්නා. මහා ආඩම්බර කමක් හිතට නොආවා නොවෙයි. එඩිතරකම, වීරිය, කැපවීම, අධිෂ්ඨානය, ජවය මගෙ මූණෙ පිරිලා තියනවා මට හිතුණා. දැනුණා. විසිර යාමේ උළෙලට ඇදපු තේජාන්විත නිල ඇඳුමට පෞරෂත්වය කැපී පෙනුණා.”ගුඩ් මෝනින් සර්”හැම උදේකම පී.ටී යන අපේ කොල්ලො මට ආචාර කළා. මුලු රටේම අභිමානයක් වුණ හමුදා ජීවිතයට මම කොයිතරම් ඇලුම් කළාද කියුවොත් පාසල් යන කාලෙදි තනියම පිට්ටනියට වෙලා හමුදා සෙබළෙක් වගේ ලෙෆ්ට් රයිට් කළා.”සර් බර කල්පනාවක වගෙයි...”රණවිරු සෙවණෙ මගෙ සගයෙක් කිහිලිකරුවට වාරු වෙලා මගෙ ළඟට ආවේ එහෙම කියාගෙන.”ජීවිතේ කොයිතරම් ඈතකට මාව ගෙනිච්චද කියුවොතින් කෝප්‍රල් චමිල එනකොට මම හිටියෙ අපේ ස්කෝලේ පිට්ටනියේ...””ස්කෝලේ පිට්ටනියෙ ලෙෆ්ට් රයිට් කිය කියා යාළුවෝ ඉස්සරහ රඟපෑව මම... දියතලාවේදි ලුතිනන් කෙනෙක් වුණා. තොප්පිගලදි කකුල් දෙකම නැති වුණා...”රෝද පුටුව මේ දරාගෙන ඉන්නේ තොප්පිගල මුදවාගත්ත සටනෙදි කකුල් දෙකම දන් දුන්න ලෙෆ්ටිනන් දෙනෙත් ඉද්ද මල්ගොඩ... කෝප්‍රල් චමිලට මොකද වුනේ...දණ හිසින් පහළ කොටස හොයාචගන්නවත් නැති චමිල මං දිහා බලලා හිනා වුණා. “මොනව වුණත් සර් අපි මේ රට වෙනුවෙන් දෙයක් කළානේ කියලා හිතනකොට පපුව පිරෙනවා...”මම රණවිරු සෙවණෙ මගේ ඇස් මානෙ ගැටෙන හැම සොල්දාදු මුහුණක් දිහාම හරිම උවමනාවෙන් බැලුවා. මේ කොල්ලන්ගෙ යෞවනය තාමත් මූණවල්වල ඉතිරෙනවා. අත් නෑ, කකුල් නෑ, ඇස් නෑ, සමහරුන්ගෙ සුසුම්නාවට ඩැමේජ් වෙලා. සමහරුන්ගේ මූණවල් වෙනස් වෙලා. සතුටට ද, දුකට ද... ඒ හැම හදවතක් ම සංවේදියි. එක තැනක තනිවුණාම ඒ සංවේදිකම දැනෙනවා වැඩියි. ජීවිතේ ගොඩාක් දේවල් අපේ රට වෙනුවෙන් පූජා කළ යෞවනය... පුදකුඩු ඉරුප්පුවේදී විනාශ කළ අපේ රටේ ත්‍රස්තවාදය ගැන කියන්න තව ගොඩාක් සංවේදී කතන්දර යව්වන උයනට කියාගන්න, ලියාගන්න මට තියනවා.”ලෙෆ්ටිනන් දෙනෙත් ඉද්දමල්ගොඩ” “සර්”අවසන් සටනෙ හඬ මට තාම ඇහෙනවා.මනෝරී සිරිවර්ධනබණ්ඩාරවෙලඔයාට මතකද අපි පුංචි කාලෙ හුඟක් ලස්සන ශක්තිමත් මිතුදමක් ගොතාගෙන සතුටින් හිටියා. ඇත්තට ම හුඟක් සුන්දරයි. ඒත් ඒ මිතුදම පස් අවුරුද්දක් විතර යනකොට දන්නෙම නැතුව අපි දෙන්නා අපි දෙන්නට ආදරේ කළා. මිත්‍රත්වය පිරී ඉතිරි ගිය නිසාදෝ දන්නෙම නැතුව කාලයත් එක්ක අපි පෙම්වතුන් උනා.ඇත්තටම මම ඔයා නිසා හුඟක් සතුටින් හිටියේ. ඒත්... ටික දවසක් යනකොට ඔයාගෙ හිත වෙන කෙනෙක් උදුරගත්තේ ඔයාගෙ කැමැත්ත ඇතුවමයි. මට ඒක තාමත් විශ්වාස කරන්න බෑ මගෙ සුදු. ඒත් අපි ආදරෙන් හිටියා. මට තාමත් බෑ මම ආදරේ කරපු කුලුදුල් සිතින් ඔයාට වෛර කරන්න. පළි ගන්න. මම කවදාවත් ඔයාට එහෙම කරන්නෙත් නෑ.මම දන්නවා ඔයා වෙනස් කෙනෙක් කියලා. මම ඒ වෙනසට තාමත් ගරු කරනවා. කාලය ගෙවී යනවාත් එක්කම අපේ ආදරේ ආයෙත් දලුලෑවේ හැමෝටම හොරෙන්, අපටත් නොදැනීම. ඒ දවස් කිහිපයත් අපි හුඟක් සතුටින් හිටියා. අවාසනාවකට වගේ ඒ ආදර කතාව ආයෙමත් මතු සම්බන්ධ කරන්න අපි තීරණය කළා. මමත් ඒ තීරණයට කැමති උනේ දරාගන්න බැරි වේදනාවකින්. මම හුඟක් ඇඬුවා. ඒත් ඔයා දන්නෙ නෑ සුදූ. අපි අන්තිමේදී අපේ මිත්‍රත්වය ගොඩනගන්න හිතුවේ හැම සම්බන්ධයකටම වඩා ඒ මිතුදම හුඟක් ශක්තිමත් කියල අත්දැකීමෙන් ම දන්න නිසා. මම දන්නවා මගේ හිතේ වගේම ඔයාගෙ හිතෙත් අපි ආදරෙන් ගොඩනගපු සිහින මාලිගාව සැබෑ කරගෙන ජීවත්වෙන්න, බලාපොරොත්තුවක් පුංචියට තියෙනව කියලා. එහෙම නොවුනත් මම ඔයාව කවදාවත් අමතක කරන්නෑ සුදූ. ඔයාගේ සුවඳ මට දැනුණා. ඔයාගෙ ආදරේ මාව ජීවත් කරනවා. මම තාම එදා වගේ ම ඔයාට ආදරෙයි. සත්තයි.  Chutyදිවිමංතලාවෙ අරමුණු සොයාගෙන දිවගිහින් බොහෝම වෙහෙසයි. ඒකමයි මැයි ගහ යට සිසිලසට පෙම් බඳින්න හිතුවෙ. ඒත් “යෞවනයට පමණයි” පුවරුව ඇහැ ගැටුණෙ ඉබේටම වගේ. “බොහෝම වෙහෙසයි, දෙපයත් දැන් වාරු නෑ... අවසර නැතත් තව ටිකක් මේ සිසිලසේ ඉන්න දෙන්න...” මම මැයි ගහට කිව්වෙ මට යන්න කියලා කියන්න කලියෙන්...හිත නොරිදුණාම නෙවෙයි. ඒත් අතීතයට මතකයන් දිවගියේ මටත් හොර රහසින්මයි.ඒ කාලෙ මැයි ගහ හොඳ නාඹර කෙල්ල. කදිමට තිබුණ. වසන්තයේ සිසිලසට වගේම ඉඩෝරයේ උණුහුමට හෙම නෙවේ කොළයක්වත් එහෙ මෙහෙ වුණේ. මට තාමත් මතකයි. හා හා පුරා කියලා වෙසක් මහේ මල්වර වෙච්ච අපූරුව. එදා අපි හිටියෙ මේ මැයි ගහ යට බංකුව උඩ දෙතැනකට වෙලා හෙම නෙවෙයි. උණුසුමින් ළෙන්ගතු වෙලා.දිගු ගමනකට අපට ආසිරි පතල, මදපවනෙ මුසුකරලා එවපු පුංචි මැයි මල් කැකුළ බිම වැටෙන්න නොදී රැකගන්න. ඉතින් ප්‍රමාද වුනේ නෑ.. දිවගිහින් අල්ලගත්තු පුංචි මල් කැකුල මම ඇයගෙ හිසේ පැලැන්දුවේ බොහෝම ආඩම්බරයෙන්.කෝලකමට හිනාවෙච්ච ඇගේ මූණ මට තාමත් මතක් වෙනවා... ඒ විතරක් ද දුක සැප මේ හැම දෙයක්ම මැයි ගහත් එක්ක බෙදාගත්තෙ හරි අපූරුවට. මුළු ලොවක් දිනන්න සිහින සිත්තම් කරපු අපූරුව. ඒ විතරක් ද ඔයාගෙ අතින් රසට හැදෙන පොලොස් ඇඹුල එක්ක බත් කටක් කවාගන්න මම මැයි ගහ යටට වෙලා ඉන්නෙ අමතර පන්තියෙ වැඩ ඔක්කොම අහවර වෙනකන්...කාලය ගතවුණේ අපටත් නොදැනීම...දැන් මැයි ගහට දරු මුණුබුරොත් ලැබිල...සිහින අතර තනිවුණ නිසාම අවදිවෙන්න ඩිංගිත්තක් ප්‍රමාද වුණා. සුපුරුදු ළෙන්ගතුකම නැතිව හුදකලා වුණු ගහ යට බංකුව දැකල මැයි ගහ ප්‍රශ්න කරන්නට වගේ සුළඟින් බරවෙලා සමීපයට විත් යළිත් දිවගියා.”ඇයි දැන් මැයි ගහත් අතු ඉති දඩබ්බර වෙලාහරිතපැහැය තුරන්වෙලා මල්වර සමයට සමුදීල තියෙන්නෙ...”මම මැයි ගහට පුංචි විහිළුවක් කලා...කාලය කොතරම් නපුරු ද? මම මටම කියාගත්තා.”මම තාමත් ඇය එනතුරු මඟ බලාගෙන ඉන්නවා...”අන්තිමට ම මම මැයි ගහට ඇත්ත කියන්න මැලිවුණේ නෑ... එකපාරට ම මැයි ගහේ මල් කොළ ඉති බිමට වැටෙන්නට උනේ බොහෝම කම්පා වෙච්ච ගානට.”මගේ ජීවිතේ ආයි මට ලැබේවි... ජීවිතයේ බොහෝ කාලයත් ගතවෙලා ඉවරයි. ඒත් තවත් ඒ වගේම කාලයක් ඉතිරියට තියෙනවා...”අකමැත්තෙන් උනත් මම දෙපයට වාරු අරන් නැගී හිටියෙ වසර කිහිපයකට පෙර රජදහන වුන මැයිගහ යටට මම දැන් ආගන්තුකයි කියලා හිතුණ නිසාමයි... තරහක් නෑ... මගෙ හිත තාමත් මැයි ගහ යට ඒ අතීතයට ආදරෙයි...  ගම්පහ , පවිත්‍රා මධුසංඛාරැයේ අඳුරට වහං වෙලා නුඹ හෙමිහිට එබී බලන තුරු මා නොඉවසිලිමත්වයි උන්නේ. ඒත් අයාලේ ගිය වැහි කෝඩයක් විත් නුඹව වට කර ගත්තා. පැලේ පිල් කණ්ඩිය උඩට වෙලා වැස්ස තුරල් වෙනකම් බලාන උන්නා. ඒත් නුඹ පේන මානයකවත් උන්නේ නෑ. නුඹ අද එන වග දැනී හද පිරිලයි තිබුණේ. ඒත් මොහොතින් මොහොත ඒ සැනසුම මගෙන් ඈතට යන වග දැනුණා. හීනියට වැටුණු වැහි පොද දොඹ ගෙඩි තරම් වුණා. නෙත් යුග පියා ගත්තේ මේ දසුන දෙස බලාන තවත් හූල්ලන්න බැරි කමට. වෙනදා වගේම නුඹට කියන්න හුඟාක් දේවල් එකතු කර ගෙනයි ආවේ. ඒත් ඒ සිතුවිලි සිත තුළම ගුලිකර ගත්තේ ආයාසයකින්.දොඩමළුවන මගෙ හද ළඟ කිසිත් නොකියා නුඹ අහං හිටියා. කිසිවෙකුත් විශ්වාස නොකරන ඒ දුක්බර කතාව අංශුවක්වත් අහක නොදා නුඹ අහං හිටියා. මොහොතකටවත් නොසෙල්වෙන නුඹ දිහා දැක්කාම මට ඒ වග හිතුණා. හිතේ බර සැහැල්ලු වෙනකම් කියන ඒ කතාව රෑ පහන් වන තුරු අහගෙන මයෙත් එක්ක උන්නා. නුඹව බලාපොරොත්තුවෙන් උන්න මට නුඹ නේන වග දැනුණාම මහා හිස් බවක් දැනුණා. නුඹ මගෙ ජීවිතේම වෙලා. ඒ වග දැන්නම් හොඳටෝම දැනෙනවා. කිසිවෙකුත් ගොඩනොවඳින මගෙ පුංචි ගෙපැලට නුඹ වැඩියේ හදවතම එළිය කරාන.දරු පැටවුන් නැති ලෝකයේ සතුට ගෙන ආවේ, උන් නැතිව හිත හදා ගන්න කියල දුන්නේ නුඹ. නුඹ නොහිටියා නම් අද මගෙ හිත මේ තරම් හයිය නෑ. සැනසීම නෑ. පරඬැලක් ගානට දුර්වල වෙන්න තිබුණා. මං අද ජීවත් වෙන්නෙ නුඹ දුන්නු ඒ යෝධ හයියෙන්. කවි සිත මාව ජීවත් කරා. නව අරුත් එක් කළා. නුඹ ඒ ජීවිතේට ශක්තිය දුන්නා. ආලෝකය දුන්නා. ඒ නිසයි මේ ජීවිතේට නුඹ ගොඩාක් වටින්නේ. තනිකඩ මගෙ ජීවිතේට පෑයූ එකම “සඳවතිය” නුඹයි. අද නාවත් මට විශ්වාසයි. නුඹ හෙට ඒවි. සුදු සේ, දවටගෙන පිංබරව මගෙ පුංචි ගෙපැලට නුඹ වඩීවි. හෙට පුන් පෝය හන්දා.මහඔය නිර්මාණීළසොවින් තැවෙන සිත තුටු සිතින් උදම්වන සොඳුරු මිහිදුම් සළුව ගතදවටන බිමක... සීතලට පැතුම් මල් විකසිත වන දිනක. කඳුළු සුසුම් වියැකී... නැවුම් දිනකර අහස්තලයේ  බෙලිඅත්ත පී.එච්. අමිලා සෙව්වන්දිගල් පර වල වැදි සපත්තුව කැඩීගියා මතකයි මට දොළකින් එතෙරට වී කලිසම හොඳටම තෙමී යන්නට මට ඉස්කෝලෙට පාරක් නැති කොට නෙතට කඳුළු නැඟේමොරටුව ටී.ඒ. රොෂාන් උදයංගරත්නසේකරතරුද නොමැති ගණ අඳුරකි කණාමැදිරි එළිද නොමැති...මසුරු හදැති බෝ ධන ඇති චන්ද්‍ර මඬුලු සිසිල විඳිති...සුඛ විහරති සම සිත් නැති අඳුරු දුදන රජකරවති...මුදු සිත් ඇති බෝ ධන නැති හැම උදයම දුක වළඳති...අශ්මි ලංකා කරුණාතිලකශ්‍රී ලංකා රජරට විශ්වවිද්‍යාලය-විජය නන්දසිරිවේදිකාවට මං මුලින්ම පිවිසියේ පාසල් අවදියේදී. වේදිකා නාට්‍ය කරන්න වගේම ඒවා බලන්නත් මට ගොඩක් ආසයි. ඒ නිසාම පාසලේ ළමයි අතර මං ජනපි‍්‍රය චරිතයක්. මහරගම විද්‍යාකර විද්‍යාලය මගේ නාට්‍ය ජීවිතයට විශාල පිටිවහලක් වුණා. දැන් නම් අපේ ඉස්කෝලෙ බාලිකා විද්‍යාලයක්. එදා මෙදා තුර බලන කළ ලොකු වෙනසක් වෙලා තියෙනවා.ඉදා ඉස්කෝලෙන් පටන් ගත්ත ගමන තමයි මාව මෙච්චර දුරක් ගෙනාවේ. පාසලේ අධ්‍යාපන කටයුතුවලට බාධා නොවී, පාසල් නාට්‍යවලට සහභාගි වුණා.දයානන්ද ගුණවර්ධනගේ නරි බෑනා නාට්‍යය, සරත්චන්ද්‍රයන්ගේ මනමේ නාට්‍යයත් ගොඩනැගිලි අරමුදලට ආධාර පිණිස පෙන්නුවා. පාසලේ ළමයි ඒක හොඳට රස වින්ඳා. විවෘත දර්ශනයක් විදිහට අනික් අයටත් ඒ නාට්‍ය පෙන්නුවා. ලැබුණු මුදල් සියල්ල පාසලේ ආධාර හැටියට ගත්තා. වේදිකා නාට්‍යවලට තිබුණ මගේ ආසාව එන්න එන්නම වැඩි වුණා. මේ අතරතුර මට දයානන්ද ගුණවර්ධනයන් වගේම සරත්චන්ද්‍රයන් ද ඇසුරු කරන්න ඉඩ ප්‍රස්ථාව ලැබුණා.එතකොට මං O/L සිසුවෙක්. විභාගය නිසා කෙතරම් කාර්ය බහුල වුවත් වේදිකා නාට්‍යයක් බලලා රස විඳින්න මං අමතක කළේ නැහැ. පරවුණ මල් ටෙලිනාට්‍ය අපේම නිර්මාණයක්. ඒ කාලේ රාජ්‍ය සම්මාන සඳහා ද ඒ නාට්‍ය තේරුණා. නිදහසේ නාට්‍ය කලාවට පිවිසෙන්න මේ නිසා තවත් දොරටුවක් විවර වුණා. දක්‍ෂතාව වගේම ඒ සඳහා වාසනා ගුණයෙත් මට හිමිවෙලා තිබුණ ද මන්දා.මං හිතන්නෙ ලැබුණ අවස්ථාවෙන් නිසි ලෙස මං පෙත් විවර කරගන්නත් මට හැකියාව ලැබුණ කියලා. මනමේ නාට්‍යයේ මනමේ කුමරු ලෙස මං 27 වරක් රඟපෑවා. ඒ වගේම දයානන්ද ගුණවර්ධනයන්ගේ නරිබෑනා නාට්‍යයෙන් 33 වතාවක් ගමරාළගේ. චරිත නිරූපණය කළා. මට කවදාවත් ඒ සොඳුරු බව අමතක කරන්න බැහැ.ප්‍රේමයෙන් මන රංජිතවේ නන්දිතවේ පුෂ්පයෙන් වන සුන්දරවේ ලංකෘතවේමනමේ නාට්‍යයේ ඒ ගීතත් සමඟ ප්‍රේක්‍ෂකයා සිතුවිලි දැහැන නිරායාසයෙන්ම ඒකාත්මික වෙනවා. ඒ ගීතවල තියෙන අරුත්බව නිසා එදා වගේම අදත් ජනතාව පි‍්‍රය කරනවා.නළුවෙකුගේ වුණත් දක්‍ෂතා වැඩි දියුණු වෙන්නෙ වේදිකා නාට්‍යවලින්. මට මුල්ම කාලෙදි හොඳ පන්නරයක් ලැබුණේ වේදිකා නාට්‍යවලින්. පාසලේ මට ඉගැන්නු එන්.එම්. පෙරේරා ගුරුමහත්මිය මගේ දක්‍ෂතා අඳුනගෙන මට ගොඩක් උදව් කළා. එතුමිය සරසවි පත්තරයේ ආරම්භක කර්තෘවරයාගේ බිරිඳ. ඒ හැමෝගෙම ආධාරය උපකාරය අගේ කිරීම් නිසා මට ඉදිරියට යෑමට හැකියාව ලැබුණා.ඇත්තටම කියනවා නම් මගේ මේ ගමන මම ආවේ ඉබිගමනින්. එතකොට තමයි මගේ ජීවිතයට අත්දැකීම් ලැබුණේ. පියවරින් පියවර යන ගමන සාර්ථකයි. ඒ හැම අවස්ථාවකදිම කුමන හෝ අධ්‍යාපනයක් ලැබෙනවා. විනය, නීතිගරුකභාවය, ශිල්පීය දක්‍ෂතාවය මේ හැම එකකට හුරුවෙන්නේ ක්‍රමානුකූල භාවයෙන්. ඉක්මණ් කොටයි. ඒ වගේම සාර්ථක නැහැ.ජීවිතයේ ඉදිරියට යාම තරුණ කාලය තෝතැන්නක්. ඕනෑම කෙනෙකුට තරුණ කාලය අමතක වෙන්නෙ නැහැ. තරුණ කාලය වගේම ආදරෙත්. ඒ කාලෙ අද වගේ හමුවීම් නැහැ. ඉඟි බිඟිවලින් තමයි සියල්ල. ආදරය නිසාම මිනිසුන්ගේ නිර්මාණ ශක්තිය දියුණු වෙනවා. ආදරය ඒ තරමටම තාරුණ්‍ය සමඟ ළෙන්ගතුයි.සිතිවිලි පෙළගැස්මරූපාන්ති බුලත්සිංහලඔබේ නිර්මාණාත්මක ලිපි කවි, සංකල්පනා, විනෝද කතා, සත්‍ය අත්දැකීම් මේ ලිපිනයට එවන්න.සංස්කාරකයව්වන උයන, සිළුමිණ, ලේක්හවුස් කොළඹ 10.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=as11050110</link>
    <topic>නෙළුම් විල</topic>
    <author/>
    <content>නෙළුම් විලගුණසිංහ හෙට්ටිආරච්චිමා දැන් යම් පමණ වියපත් ය. එහෙයින් කරමින් සිටි රැකියාවට සමුදීමට මට සිදුවිය. එහෙත් මා යමක් ඉපැයිය යුතු ය. එහෙයින් මම එක්තරා ධනවත් නිවෙසක වැඩ කරමි.නිවෙස ඉතා රමණීය ය. තරුණ ස්වාමි දුව රූපත් ය. පොඩි දරුවෝ දෙදෙනෙකි. ස්වාමියා මෙහි එන්නේ සතියකට වරක් හෝ දෙවරකි. ඔවුහු ඉතා සෙනෙහසින් වසති.සතියේ දිනවල උදේ රැයින් අවදිවන ස්වාමි දුව අහර සකසා, දරුවන්ට කවා පොවා, ඔවුන් පාසලට හැරලා ආපසු එන්නීය. ටිකකින් දිවා අහර සැකසීමට සූදානම් වන ඇය මා අමතන්නීය.’මාමෙ, මෙහෙ එන්ඩකො, මට පොල් ගෙඩියක් ගා දෙන්ඩකෝ!’මම මුළුතැන්ගෙට යමි. පොල් ගෙඩියක් ගෙන, බිඳ, මැෂිමෙන් ගාමි. දිවා අහර වෙනුවෙන් මා කළ යුතු දේ එපමණි. මම මුළුතැන්ගෙයින් පිටවෙමි.දිවා අහර පිස නිම කරන මා ස්වාමි දුව අනතුරු ව දරුවන්ගේ ඇඳුම් මැදීම ආදී ගෙදර දොරේ වෙනත් වැඩකටයුතුවල නිරත වන්නී ය.මේ ගෙදරින් උදවු පතා එන අය ද බොහෝ ය. ඔවුහු හිස් අතින් නොයති. මා ස්වාමි දුව තම සමාජ යුතුකම් ද නොපිරිහෙලා ඉටු කරන්නී ය.මේ අතර එක්තරා දවසක මහා අමුතු දෙයක් සිදුවිය. ඒ දේ මට හොඳින් මතක ය. ඒ, දරුවන් දෙදෙනා ගේ පාසල් නිවාඩු දිනයකි.’මාමෙ, මෙහෙ එන්ඩකො, මට පොල් ගෙඩියක් ගා දෙන්ඩකෝ!’ ස්වාමි දුව සුපුරුදු ඇරියුම කළා ය.මම මුළුතැන්ගෙට ගොස් පොල් ගෙඩියක් බිඳ, මැෂිමෙන් ගාන්නට වීමි.ගෙදර බාල දියණිය සිඟිත්තියකි. ඇය මුළුතැන්ගෙයි පසෙකට වී ඉංගිරිසි අකුරු ලියමින් සිටියාය. ඒ ඇගේ පාඩමකි.මා ස්වාමිදුව අහර පිසිමින් ම දැරියට අකුරු කියාදෙන්නට වූවා ය.දැරිය පසුවන්නේ කෙළිලොල් ළමා වියේ ය. ඇය පොතේ ලීවේ මව කියා දුන් දේ නොවේ. ඇයට වුවමනා දේ ය.ස්වාමි දුවට කේන්ති ගියේ ය.’උඹ මොකක්ද ඔය කෙරුවෙ? හරියට ලියපං!’ස්වාමි දුව සැර කළාය. ඉක්බිති කේන්තිය පාලනය කර ගත් ඇය යළිත් ඉවුම් පිහුම්හි නිරත වූවා ය.දැරිය මව ගේ කීම ගණන් නොගෙන තමාට වුවමනා දේ ම ලියන්නට වූවා ය.ස්වාමි දුව ඇයට දෙවන වරට ද අවවාද කළා ය.පොල් ගාමින් සිටි මගේ හිත කීරි ගෑවෙන්නට වූයේ ය.මේ චූටි දියණියට අකුරු ටික ලියන්නට හිතක් පහළ වේවා!යි මම පැතීමි. ස්වාමිදුව තෙවන වරට ද තරයේ අවවාද කළා ය.එහෙත් දැරිය පොතේ ලියන්නට වූයේ තමාට ඕනෑ කළ දේ ම පමණි.’මේකිගෙ තියන මුරණ්ඩුකම!’ ස්වාමි දුවට කියැවිණ.වහා ම දැරියගේ හිසින් ඩැහැගත් ස්වාමි දුව ඇයට ගහගෙන – ගහගෙන ගියා ය. දැරිය හඬන්නට වූවාය. මහ හඬ දී හඬන්නට වූවාය.ලියපං හරියට! ලියපං හරියට!’ ස්වාමි දුව ඇයට තලමින් ගෝරනාඩු කළා ය.ස්වාමි දුව දැරියට පහර දෙන ආකාරය මට තවදුරටත් උහුලා නොගත හැකි විය. පොල් ගෑම අතරමඟ නැවතිණ. මම පිටව ගියෙමි.දැරිය ගේ හැඬුම් හඬ නෑසෙන මානයට ගිය මම සෙල් පිළිමයක් සේ බලාගත් අත බලාගතිමි.මා පියවි ලොවට පිවිසෙන විට දැරියගේ හැඬුම් හඬ සැඟවී ගොස් තිබිණ. මම යළි මුළුතැන්ගෙට ගියෙමි.කලබලය නිමා වී ගොසිනි. ස්වාමිදුව ලේන්සුවකින් දැරියගේ කඳුළු පිසිමින් සිටියා ය.’මගෙ චූටි දූට අම්මි ආදරෙයිනෙ. දැන් දූ හරියට ලියන්ඩකො!’ ස්වාමිදුව මුදු හඩින් තෙපළා ය.පුදුමයකි. දැරිය අකුරු ලියන්නට පටන් ගත්තා ය.මම යළිත් පොල් අඩලය අතට ගතිමි.ස්වාමි දුව නිහඬ ව බලා සිටියා ය.දැරිය ද නිහඬ ව ම අකුරු ලියන්නට වූවා ය.පොල් ගා, අවසන් වූ මම බඳුන ස්වාමි දුවට දුනිමි.ඇය ඉදිමුණු දෑස මවෙත හැරෙව්වා ය.’මාමෙ, මට දුකේ බෑ. මගෙ දරුවට මම ගැහුව!’ කී ස්වාමි දුව ඉකිගසන්නට තියාගත්තාය.මම සසල සිතින් ඈ දෙස බලා සිටියෙමි. ඇය දියණියගේ කඳුළු පිසලූ ලේන්සුවෙන්ම සිය කඳුළු පිසලමින් දිගින් දිගට ම ඉකි ගසන්නී ය.ම’සිත උණු විය. මම ඇය අස්වසන්නට වීමි.ස්වාමි දුව කඳුළින් යුතු ව ම උයා පිහා අවසන් කළා ය. අනතුරුව, දැරිය කැඳවා ගෙන ගොස් නෑවූ ඇය දැරියට අහර කවා ඇය යහනෙහි නිදිගැන්වූවාය. ඇඳ පසෙක හිඳ, නින්ද යනතුරු ඇගේ හිස පිරිමැද්දා ය.මා දෑසින් නිහඬ ව කඳුළක් ගලා ආවේ ය. ඒ, මවු සෙනෙහසේ මුදු මොළොක් බව දැනී ඉනූ කඳුළකි.සැබැවින්ම සතුටු කඳුළකි.මහවැව සරත් හරිශ්චන්ද්‍ර මහතා විසින් යොමු කරන ලද ලිපියක් ඇසුරිනි.ඇය අපේ පාසලේ සිටි යෙහෙළියකි.ඇගේ පියා සුළු රැකියාවක් කරමින් පවුල නඩත්තු කළේ ය. මේ යෙහෙළිය පවුලේ වැඩිමහලු දැරිය ය.ඇය බාල අය බලාකියා ගනිමින් මාපියන්ට ශක්තියක් වූවා ය. හිටි හැටියේ ම සිදුවූයේ නොසිතූ දෙයකි.ඇගේ පියා මිය ගියේ ය.පියා මිය ගිය පසු ඔවුන් ගේ ජීවිත කඩා වැටුණේ ය.මව දරුවන් තිදෙනා සමඟ අසරණ වූවා ය.පන්තියේ අපි සියලු දෙනාම එකතු වී අපේ යෙහෙළියට උදවු කළෙමු.පසුව ඇය පාසල් දිවිය හමාර කළා ය.පාසලින් සමුගත් ඇය ඉන්පසු අපට හමු නොවිණ.වැඩිමහලු දියණිය ලෙස පවුලේ වගකීම කරට ගත් ඇය රැකියාවක් කරන බව අපට ආරංචි විය.ඇය පාසලින් ඉවත් වූයේ ද තම බාල සහෝදරියන් ගේ ජීවිතවලට පහනක් වනු පිණිස ම ය. ඇය ඉතාමත් හොඳ සහෝදරියකි. යෙහෙළියේ ඔබට ජීවිතයට මුහුණ දීමට ශක්තිය හා ධෛර්යය ලැබේවා!හල්බරාව, දිමුතුලන්දේ හිරුෂි තාරුකා මෙනෙවිය විසින් යොමු කරන ලද ලිපියක් ඇසුරිනි.නෙළුම් විල, සිළුමිණ,ලේක්හවුස්, කොළඹකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=av1105011</link>
    <topic>සිනා කතා</topic>
    <author>එඩ්වඩ් චන්ද්‍රසිරි</author>
    <content>සිනා කතා’මොකද මේ තමුසෙ බයෙන් වෙව්ලන්නෙ? ශල්‍යකර්මය සඳහා රැගෙන ආ රෝගියාගේ තොලකට වියළී සුදුමැලි වෙමින් පැවති මුහුණ දුටු වෛද්‍ය ගුණසේකර සිනා සී ඇසීය.’මේ මගෙ පළවැනි ඔපරේෂන් එක දොස්තර මහත්තයෝ.’ රෝගියා විලියෙන් මෙන් සිනා සී පිළිතුරු දුන්නේ ය.’ඉතින් හලෝ මේ මගෙත් පළවැනි ඔපරේෂන් එකනෙ’ සිනාසී කියූ වෛද්‍යවරයා නිර්වින්දන එන්නත අතට ගත්තේය.කූඹි තමයිදඹදිව වන්දනාවේ යාම සඳහා චාමනී කටුනායක ගුවන් තොටුපළට ගියේ තම සැමියා, දරුවන් සහ තවත් සමීප හිතවතුන් පිරිසක් සමඟය. චාමනීටත් ඇගේ යෙහෙළියක වූ රමණීටත් ගුවන්යානයේ එක ළඟ අසුන් ලැබුණි. රමණී මින් පෙර කීප වරක් විදේශයන්හි සංචාරය කර තිබුණි. එහෙත් මේ චාමනීගේ පළමු ගුවන් ගමන විය.රමණී සමඟ ටික වේලාවක් ආගිය තොරතුරු කතාබහ කරමින් සිටි චාමනී හදිසියේම ගුවන් යානයේ කවුළුවෙන් පිටත බලා මෙසේ කීවාය.’හානේ... බලන්ඩකො රමණි අර පහළ ඉන්න මිනිස්සු. හරියට කූඹි පෙළක් වගෙ.’රමණි කුහුලින් හුනස්නෙන් මඳක් එසවී කවුළුව දෙසට නැඹුරුව එබී පිටත බලා සිනාසෙමින් මෙසේ කීවාය.”ඒ කූ®ඹි තමයි චාමනී. අපි තාම පිටත්වුණේ නෑ.”දෙන්නෙක් නෙමෙයිමධුසමය ගතකිරීම සඳහා තානායමට ගිය නිලංක සහ මනෝරි නාන කාමරයට වැදී ඇඟපත සෝදාගෙන අවුත් තමන්හට වෙන් වූ කාමරයේ එක් පසෙක ගලා යන ගඟකට මුහුණලා සාදා තිබූ බැල්කනියේ එක ළඟ තබා තිබූ සුවපහසු පුටු දෙකක වැතිරුණහ.’මින් පස්සෙ ඔයයි මමයි දෙන්නෙක් නෙමෙයි, එක්කෙනෙක්’ මනෝරිගේ මුහුණට එබුණු නිලංක ඇගේ දෑත් වැලඳ ගනිමින් කීවේය.’ඒක මං දන්නව. ඒ වුණාට රෑ කෑම දෙන්නෙකුට ඕනෙ කියල ඕඩර් කරන්න.’ මනෝරි කීවාය.හොඳ නැත්තෙ මොනවද?”ඔහේලගෙ සාප්පුවෙන් අපි අරගත්ත රත්තරන් බඩු බාලයි. අපි කැමැති නෑ ඒ වගෙ බඩු පාවිච්චි කරන්ඩ. කරුණාකරලා මේවා ආපහු අරගෙන අපිට සල්ලි දෙන්ඩ.” තමා රන් බඩු මිලදී ගත් සාප්පුවට ගොඩවැදුණු අනුලා සහ චම්පා එහි කළමනාකරු හමුවී කීවෝය.”අපි එහෙම පොරොන්දු වෙලා නැහැනෙ නෝනා” කළමනාකරු කාරුණිකව ඔවුන්ගේ ඉල්ලීම ප්‍රතික්ෂේප කළේය.”මොකද නැත්තෙ? මේ බිලේ තියෙන්නේ ලොකු අකුරෙන් මුද්‍රණය කරලා, ‘හොඳ නැත්නම් මුදල් ආපසු දෙනු ලැබේ’ කියලා” අනුලා කළමනාකරුගේ මුහුණට බිල්පත පෑවේ තරහිනි.”ඒක හරි නෝනා. නෝනා දුන්න සල්ලි ආපහු දෙන්න ඒවයෙ වැරැද්දක් තිබුණෙ නැහැනෙ” කළමනාකරු සිනාසෙමින් කීවේය.ඉතුරුවේ තරම !’මම දැන් පැය භාගයක් තිස්සේ බලාගෙන ඔයා එක සිගරට් එකකින් අනිත් සිගරැට් එක පත්තු කරගන්න හැටි. අනේ ඇත්තට මනුස්සයෝ, ඔයා ඔය විදියට මාසෙකට කොයිතරම් මුදලක් නාස්ති කරනවද?” කොළඹගේ ගේ බිරිඳ පත්තරයක් කියවමින් සිගරට්ටුවක් උරනා තම සැමියා දෙස අවඥාවෙන් බලා කට ඇද කොට කීවාය.”ඔන්න ඕකනෙ ඩල්සි වැරැද්ද. ඔයගොල්ලෝ ඕන දේක වැරදි පැත්තමනෙ බලන්නෙ. ඔයා හිතුවේ නෑ නේද මට ගිනිපෙට්ටිවලට යන සල්ලි සම්පූර්ණයෙන්ම ඉතුරුයි කියලා.” සිගරට් කහට බැඳී අවපැහැ ගැහුණු දත් පෙන්නා සිනාසෙමින් කොළඹගේ කීවේය.වෙලාව ගිය දුරක්මනෝ බස් නැවතුම්පළට වී සිටියේ නගරයට යාමේ අදහසිනි. එතැනට ආ තරුණයෙක් ආචාරශීලී ලෙස සිනාසී ‘වේලාව කීයදැ’යි ඔහුගෙන් ඇසීය. මනෝ තරුණයාගේ කේශාන්තයේ සිට පාදාන්තය දක්වා තියුණු බැල්මක් හෙළා කිසිවක් නෑසුණාක් මෙන් ඉවත බලා ගත්තේය. තරුණයා ලැජ්ජාවට පත්ව ඉවත ගියේය. මේ සිද්ධිය බලා සිටි සිරිල් මනෝ වෙත හැරී මෙසේ ඇසීය.”මොකෝ මිස්ටර් මනෝ අර හාදයා වෙලාව ඇහැව්වාම ඔහේ උත්තරයක් නොදී අහක බලා ගත්තෙ?””සිරිල්, තමුසෙ දකින්ඩ ඇතිනේ වෙච්ච දේ. එයාට මම වෙලාව කිව්වා නං මිනිහා මාත් එක්ක කතාවට වැටෙනවා. මිනිහා එතකොට අහන්ඩ බැරි නෑ බස් එකත් ප්‍රමාද හින්දා තේ එකක් බොමුද කියල.එහෙම එයාගෙන් තේ බිව්වාම මටත් වෙනවා මිනිහට කියන්ඩ අපේ ගෙවල් පැත්තෙ ඇවිත් යන්ඩ කියල. එහෙම ආවහම මිනිහා මගෙ ලස්සන දුවව දකිනවා. මිනිහා දුවව කසාද බඳින්ඩ කැමැතියි කියල කියන්ඩත් බැරි නැහැ.දුවත් මිනිහට කැමැති වුණොත් එහෙම දෙන්න කසාද බඳියි. මම කොහොමද අයිසෙ ඔරලෝසුවක් ගන්ඩ බැරි එකෙකුට මගෙ දුවව දෙන්නෙ? ඒකයි මං උත්තරයක් නොදී අහක බලා ගත්තෙ.” මනෝ කීය.එඩ්වඩ් චන්ද්‍රසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=av1105012</link>
    <topic>යාත්‍රා</topic>
    <author>හිරුණි</author>
    <content>යාත්‍රාප්‍රවීණ නාට්‍යවේදී බන්දුල විතානගේ ගේ ‘රෝමය ගිනි ගනී - 2’ නාට්‍යය පසුගියදා වේදිකා ගතවූවා. වේදිකාවෙන් අපේ ප්‍රේක්ෂකයින් ශීඝ්‍ර ලෙස ඈතට ඇදී යද්දී අපහසුතා, අසීරුතා රාශියක් මැද්දේ ලාංකේය නාට්‍ය කලාව වෙනුවෙන් ඇප කැප වෙන බන්දුල විතානගේ වැනි ප්‍රවීණයන් ගේ කාර්ය භාරය සැබවින් ම අගය කළ යුතු ය.බන්දුල ගේ ‘රෝමය ගිනිගනී - 2’ නාට්‍යය නැරඹීමට පැමිණි අපේ ප්‍රවීණ සිනමා අධ්‍යක්ෂ ඩී.බී. නිහාල්සිංහයන් සිය සහෝදර කලාකරුවා ගේ නිර්මාණය පිළිබඳ අමන්දානන්දයට පත් ව ඔහුට සිය ප්‍රසාදය ලිපියක් මඟින් ප්‍රකාශ කර සිටියා. තවත් කෙනකුගේ කැපවීම, දක්ෂතාව පිළිබඳ ඇගයීම බොහෝ විට සිදු නොවන යුගයක ඩී.බී. නිහාල්සිංහයන්ගේ මේ ප්‍රකාශය සියල්ලන්ටම ආදර්ශයක්.“ඔබගේ රෝමය ගිනි ගනී - 2 නාට්‍යය දැක්මෙන් මා තුළ ජනිත වූ අමන්දානන්දය එදින ප්‍රමාණවත් අයුරින් ප්‍රකාශ නොවූ බව හැඟුණ හෙයින් මෙය ලියමි. බන්දුල, ඔබගේ අධ්‍යක්ෂණය පසුපස ඇති කැපවීම, ශිල්පීය නිපුණත්වය හා නිර්මාණය අතිශයින් ප්‍රශංසනීය ය. අනර්ඝය. පැයකට අධික කාලයක් කිසිදු පළුද්දක් නොමැතිව ඉදිරිපත් කරන රඟපෑම සඳහා නළු නිළියන් මෙහෙයවන ලද ආකාරය විශිෂ්ට ය. එවන් ප්‍රබල ඉදිරිපත් කිරීමක් මෑතක ලාංකේය වේදිකාවේ මා දැක නැත. ඔබ වේදිකාවට දක්වා ඇති ආදරයට මාගේ ආශිර්වාදය.ප්‍රවීණ ගී පද රචකයකු වන හේම ශි‍්‍ර ද අල්විස් පසුගිය දිනවල පාණදුර සුමේගා ශබ්දාගාරයේදී ඔහුගේ පුතුවන සංජය දසුන් ද අල්විස් සමඟ බොදු බැති ගී එකතුවක් කළ බව අපට දැන ගන්නට ලැබුණා. මෙම ගීත එකතුව ‘බුදුන් සිටියදා’ නමින් නම් කර ඇති අතර හේම ශි‍්‍ර ඒ ගැන මෙසේ පැවසුවා.”සම්බුද්ධත්ව ජයන්තිය නිමිත්තෙන් මෙම සදහම් ගීත ඇල්බමය නිකුත් කරන්න කටයුතු යොදා තිබෙන්නේ. මගේ ගීත පද රචනා 16 ක් මෙයට ඇතුළත් වෙනවා. සියලුම ගීත සංගීතවත් කර ඇත්තේ මගේ පුතා සංජය. ගීත ගායනා කරන්නේ ඉන්ද්‍රා පුෂ්පානි ගායන ශිල්පිනියයි.සුරාජ් මාපා පසුගිය කාලය පුරාම අපේ ක්ෂේත්‍රයේ වැඩිපුර දකින්නට සිටියේ නෑ. ඔහුගේ ජංගම දුරකථනයත් පසුගිය කාලයේ ප්‍රතිචාර දැක්වූයේ නෑ.ඔහු පිළිබඳ ආරංචි කරද්දී දැන ගන්නට ලැබුණේ ඔහු ටික කලකට විදේශගත වී සිටින බවයි.පසුගිය සතියේ අපට දැනගන්නට ලැබුණා ඔහු යළිත් දිවයිනට පැමිණ සිටින බව.”ඇත්තටම පහුගිය කාලයේ මම ලංකාවේ හිටියේ නෑ. විදේශ ගතවෙලයි හිටියේ.ඒ කාලය ඇතුළත කිසිදු නිර්මාණ කටයුත්තකටත් මට සම්බන්ධ වෙන්න ලැබුණේ නෑ. පසුගිය සිංහල අවුරුදු සමයේ මම යළිත් ලංකාවට පැමිණියා.ඉදිරියේදි නිර්මාණ කටයුතුවලට සම්බන්ධ වෙන්න බලාපොරොත්තුවෙන් ඉන්නවා.තමා ලියූ නවකතාවක් ඇසුරින් චිත්‍රපටයකට තිර පිටපතක් ලියවෙනවා නම් එය නව පරපුරේ ලේඛකයකුට හෝ ලේඛිකාවකට සිය ජීවිතයේ ලැබිය හැකි සුවිශේෂි ජයග්‍රහණයක්.මේ ජයග්‍රහණයේ සතුට භුක්ති විඳින ඈ අයෝමා සඳමාලි සුරවීරය. පසුගිය දා තිරගත වූ ‘සිංහාවලෝකන’ චිත්‍රපටය අධ්‍යක්ෂණය කළ සුනෙත් මාලිංග ලොකුහේවා ඔහුගේ දෙවැනි සිනමා නිර්මාණය සඳහා තිර පිටපත සකස් කළේ අයෝමාගේ නවකතාවක් වන ‘සුරංගනා ලොවින් ඇවිල්ලා’ ඇසුරෙනුයි.චිත්‍රපටයේ නම සඳහාත් ‘සුරංගනා ලොවින් ඇවිල්ලා’ කියන නමම පාවිච්චි කරන්නට සුනෙත් බලාපොරොත්තු වන බව අයෝමා පැවසුවේ මහත් සතුටකිනි.’අරාබිය’ ගයාන් පෙරේරා ප්‍රමුඛ ‘ඩැඩී’ සංගීත කණ්ඩායමේ අලුත්ම ගීත ඇල්බමයයි. ඔවුන්ගේ පළමු ගීත ඇල්බමය වූ ‘මස්සිනා’ නිකුත්කොට වසර තුන හමාරකට පසුවයි ඔවුන් මෙම අලුත් ගීත ඇල්බමය නිකුත් කොට ඇත්තේ.”අපේ අලුත්ම ගීත දැන් අපේ රසික රසිකාවියන්ට අහන්න අවස්ථාව සැලසිලා තිබෙනවා. ඒ ‘අරාබිය’ නම් සංයුක්ත තැටිය ඔස්සේ. මෙයට ඇතුළත් ගීත අපිට හැකි උපරිමයෙන් නිර්මාණය කළ ඒවායි. මේ හැම ගීතයකම තනු නිර්මාණ අපේ ‘ඩැඩී’ සංගීත කණ්ඩායමේ. ගී පද රචනයේදිත් අපි බොහෝ විට සම්බන්ධ කර ගන්නේ කණ්ඩායමේ සාමාජිකයින් පිරිසමයි. කණ්ඩායමෙන් පිට සම්බන්ධ කර ගත්තේ මනුරංග විජේසේකර විතරයි.හිරුණිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=av1105013</link>
    <topic>ඩිල්ෂාන් හැම වැඩකටම දක්ෂයි</topic>
    <author>ගාමිණී සුසන්ත</author>
    <content>ඩිල්ෂාන් හැම වැඩකටම දක්ෂයි-මංජුලා තිළිණිතමා රංගනයෙන් දායක වූ පළමු ටෙලි නාට්‍යයෙන්ම රටපුරා රූපවාහිනී ප්‍රේක්ෂකයින්ගේ සිත් දිනා ගැනීමට තරම් ඇය භාග්‍යවන්ත වූවාය. ඒ ජාතික රූපවාහිනියෙන් විකාශය වූ ‘අසනි වැසි’ ටෙලිනාට්‍යයෙනි. ඉන් අනතුරුව ටෙලි නාට්‍ය ගණනාවකම සාර්ථක රංගන ඉදිරිපත් කිරීමට ඇයට හැකිවිය.ඇය මංජුලා තිළිණිය. මංජුලා තිළිණිගේ සැමියා ශ්‍රී ලංකා ක්‍රිකට් කණ්ඩායමේ වත්මන් නායක තිලකරත්න ඩිල්ෂාන්ය. අද ‘සතුටු සාමීචිය’ වෙන් වන්නේ මංජුලා තිළිණි සමඟ කළ සාකච්ඡාව වෙනුවෙනි.මංජුලා ඔබ දැන් කලා කටයුතුවලින් ඉවත් වෙලාද?”ඔව් මේ දවස්වල මම කලා කටයුතුවලින් සම්පූර්ණයෙන්ම ඉවත් වෙලයි ඉන්නෙ.ඉදිරියේදී හෝ කලා කටයුතුවලට නැවත සම්බන්ධ වෙනවද?”මේ දවස්වල මගෙ කාලය සම්පූර්ණයෙන්ම යොදවල තියෙන්නෙ දරුවන්ගෙ සහ ඩිල්ෂාන්ගෙ වැඩකටයුතුවලට. ඩිල්ෂාන් දැන් ශ්‍රී ලංකා ක්‍රිකට් පිලේ නායකයනෙ.ඒ නිසා ඔහු දැන් ගොඩක් කාර්යබහුලයි. අනාගතයෙදි ඩිල්ෂාන් ක්‍රිකට්වලින් ඉවත්වෙලා, දරුවනුත් තරමක් ලොකුමහත්වෙලා අපි දෙන්නම නිදහස්ව ඉන්න කාලෙක ඉඩක් ලැබුණොත් හොඳ කලා නිර්මාණයකට දායක වෙනවා. එහෙම නැතිව මේ කාලෙ නම් මට කොහෙත්ම වෙලාවක් නෑ කලා කටයුතුවලට සම්බන්ධ වෙන්න. කිසිසේත්ම ඒ කලාවට ආදරයක් නැති නිසා නෙමෙයි; විවේකය අඩු නිසයි.”ඔබ වඩාත්ම ආදරය කරන ඔබ රඟපෑ චරිතය කුමක්ද?”මම කළ රංගනයන්ගෙන් මම වැඩියෙන්ම කැමැති ‘නිලංජනා’ ටෙලි නාට්‍යයේ චරිතයට. ඒ චරිතය ඉතාම සංවේදී චරිතයක්. ඒ වගේම ඒ චරිතය මගෙ ජීවිතයට ගොඩක්ම සමීපයි. මගේ සාමාන්‍ය ජීවිතයේ චරිතයත් ‘නිලංජනා’ චරිතයත් බොහෝදුරට සමානයි. ඒකයි මම ඒ චරිතයට වැඩියෙන් කැමැති.කොහොමද ඩිල්ෂාන් සහ දරුවන් සමඟ ගතකරන ජීවිතය...?”හරිම සතුටින් අපි ජීවත් වෙනවා. මට දැන් ඉන්නෙ දුවලම දෙන්නෙක්. තවත් එක්කෙනෙක් ළඟදීම ලැබෙන්න ඉන්නවා. අම්ම තාත්තලට තියෙන ලොකුම වස්තුව දරුවොනෙ. දරුවොත් එක්ක මමයි ඩිල්ෂානුයි හරිම සතුටින් ඉන්නවා. මම හිතන්නෙ කොච්චර දරුවො හිටියත් දෙමව්පියන්ට වැඩි නැහැ කියලයි.ඔබේ සැමියා ඩිල්ෂාන් ශ්‍රී ලංකා ක්‍රිකට් පිලේ නායකයා. ඒක විශාල වගකීමක් නේද?”මෑතක ඉඳල ඩිල්ෂාන්ගෙ ලොකු වෙනසක් මම දැක්කා. ඔහුගෙ වැඩකටයුතුවලින් ඒ වෙනස හොඳින් පෙනුණා. ඩිල්ෂාන්ට දැනිල තියෙනව නායකත්වයේ වගකීම. ඩිල්ෂාන්ගෙ බිරිඳ හැටියට ඔහුගෙ මානසික තත්ත්වය හොඳින් පවත්වාගෙන යන්න මමත් කැපවිය යුතුමයි.මොකද නායකයෙකු ලෙස ඉදිරියට යන්න හොඳ මානසිකත්වයක් අවශ්‍ය නිසා. ඒ මානසිකත්වය පළමුව ඇතිවිය යුත්තේ නිවෙසින්. ඩිල්ෂාන්ට තමන්ගෙ වගකීම හොඳින් ඉටු කරන්න උපරිම සහයෝගය මම දෙනවා.”පසුගිය ලෝක කුසලාන අවසන් මහා තරගය නරඹද්දි ඔබට මොනවද හිතුනෙ?’සියලුම ක්‍රීඩකයන්ගෙ බිරින්දෑවරු වගේ මමත් ඉන්දියාවට ගියා අවසන් තරගය නරඹන්න. අපි කාටවත්ම හිතුණෙ නෑ අපි තරගය පරදියි කියල. මේ තරගමාලාවෙදි වැඩිම ලකුණු ගත්තෙ ඩිල්ෂාන්. ඒක සතුටක්. ඒත් අවසන් මහා තරගය ජයගන්න නොලැබීම අපි හැමෝටම දරාගන්න බැරි දුකක් වුණා.”ඩිල්ෂාන් ක්‍රිකට් තරගයකට සහභාගී වෙන්නෙ මොනවගේ හැඟීමකින්ද?”ඔහු හැමවිටම තරගයකට යන්නෙ දිනන්න බලාගෙන. ඔහු කියනව, මට පුළුවනි මේ තරගෙදි මෙච්චර ලකුණු ගාණක් ලබාගන්න කියල. ගොඩක් වෙලාවට ඒ බලාපොරොත්තු සාර්ථක වෙනවා. ඔහු ළඟ තියෙන ඒ ගුණයට මම හරිම කැමැතියි.”ඇතැම් අවස්ථාවල ඩිල්ෂාන්ට චෝදනා එල්ලවුණු අවස්ථාවලදී ඔහු පසුබැස්සද?පිටරටවලින් වගේම අපේ රටෙනුත් ඩිල්ෂාන්ගේ ක්‍රීඩා ජීවිතයට යම් යම් බාධා එල්ල වුණා. ඒ හැම අවස්ථාවකදීම ඔහු කිසිම බයක් නැතිව කෙළින් සිටියා. ඒ ඔහු ඒ හැම චෝදනාවකටම නිවැරැදියි කියල දන්න නිසා. ඒ අවස්ථාවල ඔහු කළේ ඊළඟ තරග වාරෙදි වඩාත් හොඳින් ක්‍රීඩා කරන එක. ඩිල්ෂාන් තමාට එල්ලවුණු චෝදනාවලට පිළිතුරු දුන්නෙ ඒ විදියට.”ඩිල්ෂාන් දරුවන් සහ ඔබ ගැනත් ගෙදර වැඩ කටයුතු ගැනත් සොයල බලනවද?ඩිල්ෂාන් ඉඩ ලැබෙන හැම මොහොතක්ම ගෙදර අපි එක්ක ඉන්නයි කැමැති. දරුවන්ටයි මටයි ඩිල්ෂාන් දක්වන්නෙ පුදුම ආදරයක්. ලොකු දුව තාම නිදාගන්නෙ ඩිල්ෂාන් ළඟ. හැබැයි ගෙදර වැඩ කටයුතු නම් හොයල බලන්න එයාට වෙලාවක් නෑ. ඒව සේරම කරන්නෙ මම.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=av1105014</link>
    <topic>දෙපා පණ නැති මනීෂාට නැඟී සිටීමට වාරුවක් වෙමු</topic>
    <author>වසන්ත ජයසිංහ ආරච්චිගේ</author>
    <content>දෙපා පණ නැති මනීෂාට නැඟී සිටීමට වාරුවක් වෙමුමිනිස්සුන්ට ප්‍රශ්න එනකොට එන්නේ එකපිට එක. එක ප්‍රශ්නයක කෙළවර දකිනකොට තවත් එකක් පටන්ගෙන.ඒ බව ඔබ අප කවුරුත් දන්නවා. ඒ මොනදේ වුණත් උහුලන්න පුළුවන් ප්‍රමාණයකුත් තියෙනවා.ඒ සීමාවන් පැන්නට පස්සේ අපි අසරණකමේ අගාධයටම යනවා. අද මේ කතාව දෙස හොඳින්, විවෘතව බලන්න කියලා අපි ඔබෙන් ඉල්ලනවා. බලන්න මේ පුංචි දියණිය සමනලියක් වගේ සුන්දරයි.හැබැයි දෛවයේ මොකක්දෝ හේතුවකට ඇය ගැන අසුන්දර කතාවක් ඔබ හමුවේ අපට ලියන්නම වෙලා.අපි එතනින් නවතින්න සූදානම් නැහැ. අපි මේ දියණියගේ ජීවිතය ඔබ ඉදිරියේ තියෙනවා. ඇය දැන් ඉන්නේ දෙවිදේවතාවුන් වැනි මිනිසුන්ගෙ සරණක් බලාපොරොත්තුවෙන්.ඒ ඇයි කියන ප්‍රශ්නය ඔබ හමුවේ ඇති. තවමත් වයස අවුරුදු දහයේ පසුවන ‘මනීෂා චාමින්දි පතිරණ’ පුංචි දියණියගේ කතාව පියවරෙන් පියවර අපි ඔබ හමුවේ ලෙහා දමන්නම්. මේ සියල්ල කඳුළු කැට අතරින් වචනවලට පෙරළා ගොතා දැම්මේ මනිෂාගේ ආදරණීය අම්මා.අද මනිෂාගේ එකම සෙවණැල්ල මේ ආදරණීය අම්මා (චින්තා නිලූ තරංගි හෙට්ටිආරච්චි) ත් අවුරුදු හතරක පුංචි මල්ලිත් විතරයි කියලා අපිට ඔබට කියන්නම වෙනවා.”පසුගිය අවුරුද්දේ දුව ශිෂ්‍යත්වයට පෙනී ඉන්න හොඳ සූදානමකින් හිටියේ. දවසක් ස්කෝලේ ඇරිලා ගෙදර ආවට පස්සේ වම් කකුල කසනවා කියලා කියන්න ගත්තා. ඊට පස්සේ ඇවිදින්නත් ටිකක් අමාරු වුණා. දුව හොඳට ඉගෙන ගන්න දක්‍ෂයි.ඒ වෙනකොටත් ශිෂ්‍යත්වයට සති දෙකයි තිබුණෙ. හැමදාම පන්තියේ පළමුවැනියා වුණ නිසා ස්කෝලෙන් වගේම අපිත් ගොඩක් බලාපොරොත්තු තියාගෙන හිටියා. අපි හිතුවේ ඇස්වහ කටවහ නිසා එහෙම වෙන්න ඇති කියලා දේවාලවලට ගිහින් බාරවුණා.ඒත් දුවට තිබුණු අමාරුව අඩුවුණේම නැහැ. පස්සේ අපි පේරාදෙණිය ඉස්පිරිතාලේට පසුගිය ජූලි 21 දුව අරගෙන ආවා. එතැනදි පරික්‍ෂා කරලා බලලා කිව්වා දුවගේ සුසුම්නාවේ ගෙඩියක් තියෙනවා කියලා. එය ඉතාම ඉක්මනින් ඉවත් කරන්න ඕන ඒ නිසා නුවර මහා ඉස්පිරිතාලේට අරගෙන යන්න කියලා කිව්වා.”මේ වෙනකොටත් මනිෂා තුළ තිබුණු අමාරුව දරුණු අතට හැරෙමින් තිබුණා. ඒත් මනිෂාගේ අම්මත් තාත්තත් පුළුවන් හැමදේම කරමින් ඉන්න අතරතුර පුංචි දෝණිට ඇති ලෙඩේ සහසුද්දෙන්ම දැනගන්නට හැකියාව ලැබුණා. ඒත් ඒ හෝඩුවාව අම්මා කෙනකුට, තාත්තා කෙනකුට උහුලන්න පුළුවන් තොරතුරක් නෙමෙයි.මේ පුංචි දෝණිගේ සුසුම්නාවේ ඒ වෙනකොට ඇතිවෙලා තිබුණේ පිළිකා තත්වයක්. අවසානයේ වෛද්‍යවරුන්ගේ එකම නිගමනය වුණේ සැත්කමකින් සුසුම්නාවේ හටගත් ගෙඩිය ඉවත් කළ යුතු බවයි. ඒත් එහි එකම අවදානම මේ සැත්කමෙන් පසු මනිෂාට සදාකාලිකවම එක්තැන්වෙන්නට සිදුවීමයි.”අපිට වෙනකරන්න දෙයක් තිබුණේ නැහැ. අපිට කිව්වා දුවගේ තත්වය අවදානම් නිසා මේ සැත්කම ඉක්මනින්ම කරන්න කියලා. ඒත් ඒ සැත්කමෙන් පසු දුවගේ ඉනෙන් පහළ පණනැතිව යන බව අපි දැනගෙන හිටියා. රෝද පුටුවක හිටියත් කමක් නැහැ මහත්තයෝ ජීවිතේට කරදරයක් වෙන්නේ නැතිව. ඊට පසු අගෝස්තු 04 දා රංජිත් වික්‍රමසිංහ වෛද්‍යතුමන් ඔපරේෂන් එක දුවට කළා. ඒත් මෙයා කුඩා නිසා ව්‍යායාම කරලා දුවගේ ස්නායු යථා තත්වයට පත්වෙන්න ගත්තොත් ප්‍රතිඵලයක් ගන්න පුළුවන් වෙයි කිව්වා.”ඒ වෙනුවෙන් මේ අම්මයි තාත්තයි නොවිඳිනා දුක් වින්ඳා. මනිෂාගේ පියා (පතිරණගේ ආනන්ද) රැකියාවක් විදියට කළේ වඩුවැඩ කරන එක. මොන දේ වුණත් දෑතේ ශක්තියෙන් හරිහම්බ කරපු හැමදේම මේ පවුල ශක්තිමත් කරන්න ආනන්ද වෙර වීරිය ගත්තා. ඒ නිසාම රෝද පුටුවකට වැටුණු මනිෂාගේ ජීවිතය කෙසේ හෝ ගොඩගන්න රුපියල් ලක්‍ෂ දෙකහමාරකට වැඩි මුදලක් හොයාගන්න ඔවුන්ට සිද්ධ වුණා. ඒ වෙනුවෙන් තම සන්තකේ ඇති හැමදේම විකුණා කෙසේ හෝ මේ දෝණිව සනීපකරගන්න ඔවුන් හැකි උපරිමය ගත්තා. අවසානයේදී මුදල් මත සියල්ල තීරණය වන සමාජයේ හතර අතට ණය වෙන්නත් ඔවුන්ට සිද්ධ වුණා.”දුවට ඔපරේෂන් එක කරලා අවසානයේ දෙසැම්බර් 8 දා ගෙදර එක්කරගෙන එන්න හිටියේ. ඒත් මමයි ආනන්දයි ගොඩක් අසරණ වෙලා හිටියේ. අපි එදා වේල හොයාගෙන ජීවත් වුණේ. දුව දකින වාරයක් පාස අපි දෙන්නම මැරි මැරි ඉපදුණේ. ආනන්ද ගොඩක් දුක් වින්ඳා අපිට දුකක් නොදී ජීවත් කරන්න. ඒත් මේ ප්‍රශ්න එක්ක එයා ගොඩක් මානසිකව වැටුණා. අන්තිමේදි දෙසැම්බර් 06 දා මහත්තයෝ...”චින්තාගේ දෑස්වලින් කඩා වැටෙන කඳුළු වැල් තවත් අවාසනාවන්ත ඉරණමක් ගැන අපිට තොරතුරු හෙළිකළා. මේ වෙනකොට ඉන්න හිටින්න තැනක් නොමැතිව එක වේලකින් කුසපුරවාගෙන ජීවත් වෙන්න වාරුගත්ත චින්තාගේ පවුලේ උදවියගේ මුදුන් මුල කාටත් හොරා සැඟව ගියා.”එදා ආනන්ද ඉස්පිරිතාලේ හිටියේ ගොඩක් දුකෙන්. ප්‍රශ්න ගොඩක අපි හිටියේ. කාගෙන්වත් පිහිටක් තිබුණේ නැහැ. හදිසියේම ආනන්දට තද පපුවේ අමාරුවක් ආවා. අපි හිතුවේ නැහැ කවදාවත් අපිට මෙහෙම වෙයි කියලා. ඒත් එයා එදා අපි තුන්දෙනාව තනිකරලා අපෙන් සමුගෙන ගියා මහත්තයෝ.”ඒ අසරණකම දැන් ඔබට හුඟක් හොඳීන් දැනෙනවා ඇති. අද මනිෂාගේ තාත්තා කොහේ හෝ සිට මනිෂා සනීප වෙනකම් බලා ඉන්නවා ඇති කියලා අපි හිතනවා. අවසානයේදි පුංචි දෝණිට ගෙදරට එන්න වෙන්නේ තමන්ට පණමෙන් ආදරය කළ තාත්තගේ නිසල දේහය දැක ගැනීමේ අරමුණින්. මේ ඒ කතාවේ එක් පැත්තක්.අපි එතනින් විරාමයක් තබා නැවතත් මනිෂා වෙතට හැරෙනවා. අද මනිෂා දෝණි ඉන්නේ අකාරුණික විදිහට රෝද පුටුවකට තල්ලු වෙලා. ඒ නිසාම මේ පුංචි දෝණිගේ පිටුපසින් හටගත් තුවාලය දරුණු අතට පෙරළුණේ කිසිදු දැනීමක් ඇයට ඉනෙන් පහළ නොමැති නිසයි.”දුවට ඉනෙන් පහළ පණ නැති නිසා ලොකු තුවාලයක් හැදිලා දැන් කොළඹ රිජ්වේ ඉස්පිරිතාලේ ඉන්නේ. දවසට බෙහෙත්වලට ලොකු වියදමක් යනවා. ඒත් මම දැන් තනිවෙලා. බුත්තල අපිට ඉන්න ඉඩම් තිබුණේ නැහැ. ලෑලි අටවාගත්ත ගෙදරක් තිබුණේ. ඒ හැමදේම දාලා මම පුතයි දුවයි අරගෙන බදුල්ලේ මහගෙදරට ආවා. මට එහේ ඉන්නේ අම්මයි තාත්තයි. ඒ දෙන්නත් ඉඳිආප්ප හදලා කඩවලට දාලා ජීවත් වෙන්නේ. අපිව ජීවත් කරන්න ශක්තියක් අම්මලාට නැහැ.”මේ වෙනකොටත් කොළඹ රිජ්වේ ආර්යා ළමා රෝහලේ එකොළොස් වැනි වාට්ටුවේ 25 වැනි ඇඳේ මනීෂා දියණිය අද ප්‍රතිකාර ලබනවා. නමුත් මේ සියල්ල හමුවේ අද මනිෂාගේ අම්මත් මල්ලිත් ගොඩක් අසරණ වෙලා. අඩුම තරමේ ඔවුන්ට අද කන්න බොන්න තියා ඉන්න හිටින්නවත් තැනක් නැතුව ගිහින්. බුත්තල දුටු ගැමුණු ජාතික පාසලේ සමන් සර්ගේ පස්වැනි පන්තියේ අකුරු කරනු මනීෂා විවිධ හැකියාවන් රැසක් උපතින්ම රැගෙන ආ දියණියක් බවත් අපට දැනගන්නට ලැබුණා.”දුව ඉගෙනගන්න ගොඩක් දක්‍ෂයි. හැම සැරේම පන්තියේ පළමුවැනියා. නැටුම්වලින්, අත් අකුරුවලින් ජයග්‍රහණය කරලා තියෙනවා. ඒ හැමදේම තිබුණු දුව තමා දැන් මේ ලෙඩ ඇඳට වෙලා ඉන්නේ. හැම වෙලේම මගෙන් අහන්නේ ආයෙත් එයාට ස්කෝලේ යන්න බැරිවෙයිද කියන එකයි.”ඔව්, මනීෂා මොනම විදිහකින් හෝ ජීවිතය ගොඩනගන්න හීන මවනවා. ඒ පුංචි හිතේ බලාපොරොත්තු ගොඩක් පොදි බැඳිලා. අප යනවිටත් ලෙඩ ඇඳේ නිසොල්මනේ බලා ඉන්න මේ දියණියගේ සිතුම් පැතුම්වලට මදක් කන්දෙන්නත් අපි හිතුවා.”මට ආපහු ස්කෝලේ යන්න ඕන. තාත්ත මට කිව්වේ නීතිඥවරියක් වෙන්න කියලා. මම කොහොම හරි නීතිඥවරියක් වෙනවා. මෙහේ දොස්තර මාමලා නැන්දලා ගොඩක් හොඳයි. එයාලා මාව සනීප කරයි.”ඒ අහිංසක හිතේ ප්‍රාර්ථනා ගණනාවක් තියෙන බව අපට වැටහුණා. හැකි තරම් කෙටියෙන් මේ කතාවේ සාරාංශය අපි ඔබට කිව්වා. පුළුවන් නම් හැකි අයුරින් මනීෂා දියණියගේ ජීවිතයට ශක්තියක් වෙන්න. එහෙම වුණොත් මේ අහිංසක අම්මටයි, මල්ලිටයි ජීවිතයක් තියෙයි. මනීෂා ආයෙත් ජීවිත බලාපොරොත්තු පොදි බඳිමින් සුදු ගවුමකින් සැරසී පාසල වෙත පියමං කරාවි. ඒක එහෙම වෙනවා නම් ලොකු පිනක්. එහෙම නේද?වසන්ත ජයසිංහ ආරච්චිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=av1105015</link>
    <topic>රෑට දුවට කතන්දර කියනවා එයාට ඕනෑ හිනාවෙලා නිදාගන්න</topic>
    <author>හේමාලි විජේරත්න</author>
    <content>රෑට දුවට කතන්දර කියනවා එයාට ඕනෑ හිනාවෙලා නිදාගන්න-එඩ්වඩ්-චරිතාමේ එක්වීම සංසාරගත බැඳීමක් නිසා සිද්ධ වූවක් වෙන්නැති.ජීවිතේ යොවුන් වියේ බැඳී ප්‍රේමයක් මල්ඵල ගන්වමින් ඔවුන් දෙදෙනා එක්වූයේ දිවි තිබෙන තුරු පැමිණෙන දුක් සැප එක්ව වළඳන්නටය.රන්-රස සේම පෑහුණු මේ යුවළ අද අපේ කලා ක්‍ෂේත්‍රයේ කාගේත් කතාබහට ලක්වන අඹුසැමි යුවළකි. පුරා විසි වසරක් සපුරන යුග දිවියකට උරුමකම් කියන මේ යුවළ එඩ්වඩ් – චරිතාය.එඩ්වඩ් – චරිතා සිය ආදරණීය කැදැල්ල තනා ගත්තේ නුගේගොඩ ආරියදාස පීරිස් මාවතේ ය. මේ නිවෙසේ අද සාමාජිකයන් වන්නේ එඩ්වඩ්, චරිතා, දරු දෙදෙනා සහ චරිතාගේ ආදරණීය පියාණන් වන ප්‍රවීණ මාධ්‍යවේදී ආරියදාස පීරිස් ය. ඉඳහිට එඩ්වඩ් ගේ මෑණියන් ද මේ පිරිස අතරට එක්වන්නීය.මේ නිවෙසේ දවස ආරම්භ වනුයේ උදේ පාන්දර 4.30ට පමණය. චරිතා නම් කීවේ උදේට මේ ගෙදර පුංචි යුද්ධයක් පවතින බවය.එඩ්වඩ් කාර්යාලයට යන්නට සූදානම් වන අතර දරු දෙදෙනා පාසල් යාමට උදේ 6.00 වන විට නිවෙසින් පිටත් විය යුතුය. මේ අයට කෑම බීම හදන්නට, ඇඳුම් මදින්න ඇතුළු වැඩ රාශියක් චරිතාට තිබේ.”අපේ දවස අපි පටන් ගන්නේ කිසියම් වූ සැලසුමකට අනුව. කලින් දා රාත්‍රියට පසුවදාට යෙදී ඇති වැඩ පිළිබඳ සටහනක් යොදාගන්නවා.යෙදිලා තිබෙන වැඩ අනුව ඇඳගෙන යන ඇඳුම් පවා සූදානම් කරලා තබනවා. රූපවාහිනි වැඩසටහනකට යනවා නම් ඊට අදාළ නොටේෂන් පවා අපි සකස් කරලා තියලා තමයි නින්දට යන්නේ.නිවෙසේ ගෘහමූලිකයා වන එඩ්වඩ් ඉතාමත්ම කාර්ය බහුල පුද්ගලයෙක්. ඔහුගේ දිනපතා කාලසටහන වැඩවලින්ම පිරිලා. කාර්යාලයේ වැඩ, කලා කටයුතු, රූපවාහිනී, ගුවන් විදුලි වැඩ සටහන්, ඔය අතරත.ුර හිතවතුන්ගේ අත්‍යවශ්‍ය රාජකාරි, ඒ සමඟම මළගෙයක්, මඟුල් ගෙයක් පවා වරද්දන්නේ නෑ.මේ සියල්ල සඳහාම කාලය කළමනාකරණය කරගැනීමත් එක අතකට දක්ෂතාවයක්. ඔය අතරතුරට පැමිණෙන එකදු දුරකථන ඇමතුමකටවත් එඩ්වඩ් කවදාවත් උත්තර නොදී ඉන්නේ නෑ. මේ කාර්ය බහුල තත්ත්වයන් එක්ක නිවෙසේ වැඩ කටයුතු ගැන උනන්දු වෙන්න නම් එඩ්වඩ්ට කාලයක් නැතුව ඇති.”එහෙමත් නෑ. හදිස්සියේ දරුවෙක් ටියුෂන් පන්තියකින් ගන්න වුණොත් පන්තියකට දාන්න වුණත් මම යන අවස්ථා තිබෙනවා. වෙන වැඩක් හවසට නොතිබුණොත් ඔෆිස් ඇරුණ ගමන්ම මම කරන්නේ ගෙදර එන එක. ගෙදර ඉන්නවා නම් දරුවන් දෙන්නත් එක්ක තමයි වැඩිපුර කාලය ගතවෙන්නේ. රෑට අපේ දුවට නින්ද යනකම් කවි කතන්දර කියන්න ඕන. වැඩියෙන්ම අහන්න ආස හිනා යන කතන්දර. එයාට ඕන හිනාවෙලා නිදාගන්න. මම කියන කතන්දර අහන්න තමයි එයා වැඩියෙන් ආස.එඩ්වඩ් – චරිතා සේම දියණිය සහ පුතා ද කලාවට ළැදි අය ය. දහඅට වියැති යෞවනයෙකු වන චන්දිප ජයකොඩි මේ දිනවල උසස් පෙළ විභාගයට සූදානම් වෙයි. ඔහු පාසලේ ඉංග්‍රිසි වේදිකාවේ දක්ෂ වේදිකා නළුවකු සේම සංගීත අධ්‍යක්ෂවරයකු වශයෙන් ද පසුගියදා කලඑළි බැස්සේය. ඒ සිය පියාත් සමඟ චිත්‍රපටයක පසුබිම් සංගීත නිර්මාණයට එක්වීමෙනි. පසුගියදා තිරගත වූ ‘අපේ යාළු පුංචි භූතයා’ චිත්‍රපටයේ සහාය සංගීත අධ්‍යක්ෂවරයා වූයේ චන්දීපයි.එඩ්වඩ් – චරිතා ගේ දියණිය ශරණ්‍යා ජයකොඩි ද චිත්‍රපට හා ටෙලිනාට්‍ය ගණනාවකම රගපෑ පුංචි නිළියකි. ඇය සෝමරත්න දිසානායකගේ ‘සිරි රජසිරි’ චිත්‍රපටයේ ප්‍රධාන චරිතයක් ද, ‘සූරිය දරුවෝ’, ‘සිහින කුමරි’ වැනි ටෙලි නාට්‍ය ගණනාවක ළමා චරිත ද රඟපෑවාය.එඩ්වඩ් – චරිතා කැදැල්ලේ ආර්ථික කළමනාකරණ කටයුතු ඇතුළු අනෙකුත් කටයුතුවල වගකීම දරන්නී චරිතාය. දරුවන්ගේ අධ්‍යාපන කටයුතු, නිවෙසේ පාලන කටයුතු ඇතුළු සියලු දේට චරිතාගේ කාලයෙන් වැඩි කාලයක් යෙදෙවේ.”ගෙදර ඉන්නව නම් මට කරන්න වැඩ රාශියයි. උයන පිහින වැඩවලට නම් උදව්වට එක්කෙනෙක් ඉන්නවා.“එඩ්වඩ් සහ මම සම්මත රටාවෙම ඉන්න අඹුසැමි යුවළක් නොවෙයි. අපි එදිනෙදා යෙදෙන වැඩ කටයුතු බෙදාගෙන කර ගන්නවා. අපි දෙන්නටම යන්න බැරි ගමන් බිමන් එක්කෙනෙක් හරි ගිහින් නියෝජනය කරනවා. යුතුකම් වගකීම් සියල්ල ඉෂ්ට කරනවා. එඩ්වඩ් එනකම් මම බත් නොකා ඉන්නවා කියලා හිතලා අපිට වැඩ කරන්න බෑ. ඒ තරම්ම අපි කාර්යබහුලයි. එයා ආව වෙලාවට එයා කනවා. මට ඕන වෙලාවට මම කනවා. බොහෝ වෙලාවට අපි හතරදෙනාම රාත්‍රි කෑම නම් එකට ගන්න අවස්ථා තිබෙනවා. උදේ යනකොටම එඩ්වඩ්ට උදේ කෑමයි දවල් කෑමයි ඔතලා දෙනවා.දැන් බොහෝ වේලාවට අපි රාත්‍රි ප්‍රසංග සඳහා සහභාගි වෙනවා අඩුයි. අපේ වයසත් එක්ක දැන් දිනපතා නිදිවරන්නත් අමාරුයි. ඒ නිසා තෝරා බේරාගත් ඒවා තමයි කරන්නේ. බොහෝ විට උත්සාහ ගන්නේ 8-9 වෙනකොට ගෙදරට එන්න.නිවෙසේ සාමාජිකයන්ගේ සෞඛ්‍ය තත්ත්වය ගැනත් චරිතා උනන්දුයි. ඒ ඒ අයට අවශ්‍ය විදියට තමයි කෑම සූදානම් කරන්නෙත්. එඩ්වඩ් කැමැති නිර්මාංශ ආහාරවලට. එඩ්වඩ් – චරිතා, දුව - පුතා යන හතරදෙනාට විවිධ ආකාරයේ වැඩ කටයුතු තිබුණත් මේ හතර දෙනාගේම වැඩ කටයුතු ගැන සඳහන් වෙන්නේ එකම දිනපොතක. ඒ දිනපොත කළමනාකරණය වෙන්නේත් චරිතා අතින්.එඩ්වඩ්ගේ ප්‍රසංග, මීටින්, චරිතාගේ වැඩකටයුතු සේම දරුවන්ගේ පන්ති පවා මේ දිනපොතේ තමයි සටහන් වෙන්නේ.”එඩ්වඩ් කතෝලික බැතිමතකු වුවත් චරිතා බෞද්ධ කාන්තාවක වුවත් මේ නිවෙසේ ඇත්තේ පුදුම තරමේ ආගමික සහජීවනයකි. යේසුස් වහන්සේට මෙන්ම බුදුන් වහන්සේටත් මේ නිවෙසේ දැල්වෙන්නේ එකම පහනකි.මේ සමඟම එඩ්වඩ්ගේ ‘මාරම්බරී’ සංගීත ප්‍රසංගය ආරම්භයේ පළමු වතාවට මෙම මස 07 වැනි දින මහරගම ජාතික තරුණ සේවා සභාවේ පැවැත්වීමට මේ දිනවල කටයුතු සම්පාදනය කරමින් සිටියි. එහි ප්‍රධාන සංවිධායකවරිය වන්නේ ද චරිතාය.”අපේ දරුවන්ට වුණත් අපි උපරිම නිදහස දීලා තිබෙනවා තමන් කැමැති පැත්තෙන් ඉහළට යන්න. හැබැයි එඩ්වඩ් සහ මම නිතරම කියන්නේ තමන් කැමැති පැත්තෙන් ප්‍රවීණයෙක් විය යුතුයි කියලයි. අපිට මහ ලොකු බලාපොරොත්තු නෑ. බොහෝම සරලව, සුන්දරව අපි ජීවත්වෙනවා.හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=av1105016</link>
    <topic>පළමු අධ්‍යක්ෂණයටම ජාත්‍යන්තර සම්මානයක් ලැබීම ගැන සතුටුයි</topic>
    <author>හේමාලි</author>
    <content>පළමු අධ්‍යක්ෂණයටම ජාත්‍යන්තර සම්මානයක් ලැබීම ගැන සතුටුයිහූස්ටන් උළෙලේ සම්මාන දිනූ‘තේජා’ අධ්‍යක්ෂ නිලන්ත හපන්වීර2011 හූස්ටන් ජාත්‍යන්තර සිනමා උළෙලේ තරගකාරී වෘත්තාන්ත චිත්‍රපට අංශය නියෝජනය කරන්නට ශ්‍රී ලංකාවේ නිලන්ත හපන්වීර අධ්‍යක්ෂණය කළ ‘තේජා චිත්‍රපටයට අවස්ථාව සැලසිණ.ඒ අනුව පසුගිය අප්‍රේල් 14 දින එම උළෙලේ ‘තේජා’ චිත්‍රපටය ප්‍රදර්ශනය විය. 2011 හූස්ටන් ජාත්‍යන්තර සිනමා උළෙලේ තරගකාරී වෘත්තාන්ත චිත්‍රපට අංශය නියෝජනය කළ ‘තේජා’ සිනමාරූපී සෞන්දර්යාත්මක චිත්‍රපටය සඳහා වූ ‘ප්ලැට්නම් රෙමි’ සම්මානය දිනා ගත්තේය.‘තේජා’ නිලන්ත හපන්වීරගේ ප්‍රථම සිනමා අධ්‍යක්ෂණය වන අතර මයුර සිනෙරූ වෙනුවෙන් නීටා ප්‍රනාන්දු, මහීල් පෙරේරා හා තිලංක පෙරේරාගේ නිෂ්පාදයකි.නීටා ප්‍රනාන්දු, මහේන්ද්‍ර පෙරේරා, අයිරාංගනී සේරසිංහ, චමිලා පීරිස්, සුජානි මේනකා, අනුරුද්ධිකා පාදුක්කගේ, අතුල පතිරණ, ශ්‍රීමාල් වෙඩිසිංහ ‘තේජා’ ට රංගනයෙන් එක්වෙති.1984 – 1985 කාලවකවානුවේ නිදහස් වෙළෙඳ කලාපයේ කර්මාන්ත ශාලා තුළ පැවැති පීඩාකාරී පාලන ක්‍රමය හා එයට එරෙහිව කම්කරු කාන්තාවන් මෙහෙයවූ අරගලයන් මෙම චිත්‍රපටයට පසුබිම් වී ඇත.’තේජා’ චිත්‍රපටයේ තිර රචනය හා අධ්‍යක්ෂණය නිලන්ත හපන්වීරගේ වන අතර කැමරාකරණයෙන් කාවින්ද රණවීර, සංස්කරණයෙන් ස්ටැන්ලි ද අල්විස්, කලා අධ්‍යක්ෂණයෙන් මංජුල අයගම, අංග රචනයෙන් හංසක සුමීර සහාය අධ්‍යක්ෂණයෙන් චන්දන ඉරුගල්බණ්ඩාර, සංගීතයෙන් නවරත්න ගමගේ, ගායනයෙන් උමාලි තිලකරත්න, ගී පද රචනයෙන් වසන්ත කුමාර කොබවකත් දායක වෙති.තේජා හි අධ්‍යක්ෂ නිලන්ත ‘තේජා’ චිත්‍රපටය පිළිබඳ සිය අදහස් දක්වමින්.”මේ චිත්‍රපටය සම්පූර්ණයෙන් ම ලංකාවේ රූගත කොට සියලු කටයුතු ලංකාවේදී පරිපූර්ණ කළ චිත්‍රපටයක්. (රසායනාගාර කටයුතු පවා) සවුන්ඩ් ට්‍රාන්සර් එක කළේ සරසවි චිත්‍රාගාරයට රැගෙන ආ අලුත්ම මැෂින් එකෙන්.එයින් කළ පළමු චිත්‍රපටය වන්නේත් ‘තේජා’යි. එළඹෙන සැප්තැම්බර් මාසය වෙත්දි ලංකාවේ පෙන්වන්න බලාපොරොත්තු වෙනවා.මගේ පළවැනි අධ්‍යක්ෂණයට මෙසේ ජාත්‍යන්තර සම්මානයක් ලැබීම ගැන අහිංසක සතුටක් මට තිබෙනවා. සත්‍ය සිදුවීමක් ඇසුරු කරගෙනයි මම මේනිලන්ත හපන්වීරචිත්‍රපටයේ තිර රචනය ලිව්වේ.චිත්‍රපට අධ්‍යක්ෂණයට එන්නට පෙර ටෙලි නාට්‍ය 17ක සහ චිත්‍රපට 02ක (තාරකා මල් / සමාරා) සහාය අධ්‍යක්ෂවරයකු විදියට මම වැඩ කළා. කාලයක් තිස්සේ ගුවන්විදුලි සංස්ථාවේ ගුවන්විදුලි රඟමඬලේ නාට්‍ය පිටපත් රචකයෙකු හාහඬ කැවීම් ශිල්පියකු වශයෙනුත් මම වැඩ කළා.’තේජා’ චිත්‍රපටයේ ප්‍රධාන නිළිය සහ නිෂ්පාදිකාවක ද වන නීටා ප්‍රනාන්දු අදහස් දක්වමින්,”මේ සම්මානයේ සතුට මම බෙදා ගන්නේ මේ නිර්මාණයට දායක වුණු මගේ අනිත් නිෂ්පාදකවරුන් දෙදෙනා, අධ්‍යක්ෂවරයා, නළු නිළියන් ඇතුළු අනෙකුත් සියලු කාර්මික ශිල්පීන් සමඟයි. මේ සම්මානයේ සතුට මේ හැමෝටම අයිතියි.අනිත් පැත්තෙන් මීට කලිනුත් හූස්ටන් උළෙලින් අපේ රටට සම්මාන ගෙනාව අය ඉන්නවා. මුලින්ම ගෙනාවේ සෝමරත්න දිසානායකගේ ‘සරෝජා’ චිත්‍රපටය. ඊට පස්සේ අශෝක හඳගම, බෙනට් රත්නායක, අතුල ලියනගේ ඇතුළු පිරිසක් මේ උළෙලින් විවිධ සම්මාන අපේ රටට අරගෙන ආවා.මේ හැම දේකින්ම ගෞරවයට පාත්‍ර වෙන්නේ අපේ රට. ඒ ගැන ශ්‍රී ලාංකිකයෙක් විදියට මට ආඩම්බරයි.හේමාලිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=av1105017</link>
    <topic>‘මිනිසෙක්’ සමුගෙන ගියේ ය</topic>
    <author>සු.මි.</author>
    <content>‘මිනිසෙක්’ සමුගෙන ගියේ ය‘තිමති වීරරත්න ගේ වියෝව ඇසූ කල්හි මට එකවර ම දැනුණේ අපේ රටට දක්ෂ නිශ්චල ඡායාරූප ශිල්පියකු අහිමි වූයේ ය යන සංවේගදායි හැඟීමයි. තිමති චිත්‍රපට අධ්‍යක්ෂවරයකු බව සැබෑ ය. එසේ ම ඔහු සිනෙ කැමරා ශිල්පියකු වූ බව ද සැබෑ ය.එසේ වුවත් ඔහු අධ්‍යක්ෂණය කළ හා කැමරාව මෙහෙයවූ එකම චිත්‍රපටයක්වත් මා සිත් නොගනී. ඔහු නිර්මාණය කළ ‘සංගීතා’ චිත්‍රපටයට මා කැමැත්තේ එහි ආ මියුරු ගී කීපය නිසා ය. ඇත්තෙන් ම එහි සරත් දසනායකයන්ගේ ගී තනු අති මිහිරි ය.සිනෙ කැමරා ශිල්පියකු වශයෙන් තිමති මුහුණදුන් ලොකුම අභාග්‍යය ඔහුට උසස් සිනමාකරුවකු යටතේ තම ශිල්ප දක්වන්ට ඉඩ ප්‍රස්ථා නොලැබීම යැයි සිතේ. උදාහරණයක් වශයෙන් එම්.එස්. ආනන්දන් ගතහොත් ඔහුට ඒ අවස්ථාව ලැබුණේ ය. ඒ ආචාර්ය ලෙස්ටර් ජේම්ස් පීරිස් ගේ ‘ගොළු හදවත’, ‘නිධානය’ වැනි සිනමාපටවල දී ය. (තිමති මෙන් ම එම්.ඒ’. ගෆූර් ද මේ අභාග්‍යයට මුහුණ දුන් තවත් දක්ෂ සිනෙ කැමරා ශිල්පියෙකි.)තිමති කැමරාව මෙහෙයවූ නමුත් තිරයට නොආ විජය අබේදේවගේ ‘තිසාහාමි’ චිත්‍රපටයේ විශිෂ්ට කැමරාකරණයක් තිබිණැයි ඒ චිත්‍රපටයේ දළ පිටපත් (රෂර්ස්) නැරඹූ කීප දෙනකු මා සමඟ කියා තිබිණි.තිමති වැඩි ප්‍රතිභාවක් පෑවේ නිශ්චල ඡායාරූප ශිල්පයෙන් බව මගේ පෞද්ගලික කල්පනාවයි. ‘ඡ්කඡ් ර්‍ණජ් 55’ සිට’ඡ්කඡ් ර්‍ණජ් 70’ දක්වා ඔහු වරින්වර ඉදිරිපත් කළ ඒක පුද්ගල ඡායාරූප ප්‍රදර්ශන නැරඹූ අයකු වෙත්නම් ඔහු මගේ කියමන හා එක¼ඟ වනු නිසැක ය. නිශ්චල ඡායාරූප කලාවෙන් තිමති දෙවැනි වූයේ රැලෙක්ස් රණසිංහ වැනි අයකුට පමණක් විය යුතු යැයි මට සිතේ.තිමතිට ඔහුගේ ම චිත්‍රාගාරයක් (තිමති ස්ටුඩියෝ) තිබිණි. ඒ නිසා ඡායාරූප ශිල්පයේ නොයෙක් අත්හදා බැලීම් කරන්ට ඔහුට එහිදී ඉඩකඩ ලැබිණි.මා තිමති මුණ ගැසී කතා බහ කර ඇත්තේ එකම එක වතාවක් පමණි. එය ද ඔහු හමුවන්ට නොව ඔහුගේ දියණිය සංගීතා හමුවන්ට ඔවුන්ගේ පාණදුර මහගෙදරට ගිය අවස්ථාවකදී ය. තිමති මෙන් ම ඔහුගේ බිරිය, සංගීතාගේ මව (අයිරාංගනී ඇන්ටි) ද මොනතරම් නිහතමානී මිනිසුන් දැයි මට පසක් වූයේ ඒ හමුවේ දී ය.ඇත්තටම තිමති මනුෂ්‍යත්වයෙන් පිරිපුන් කලාකරුවෙක් වූයේ ය. ඊට මා හැඟි නිදසුනකි මේ. ඔහුගේ නමින් රටපුරා චිත්‍රාගාර තිබුණ ද ඒ සියල්ල ඔහුගේ නොවේ. ඔහුගේ ගෝල බාලයන්ගේ ය. ඒ ගෝල බාලයන්ට ව්‍යාපාරිකව දියුණුවීම සඳහා ඔහු තම නම ඔවුන්ට භාවිතා කිරීමට ඉඩ දී ඇත. ගනුදෙනුකරුවන් ඒ චිත්‍රාගාරවලට ගොඩවදින්නේ එය තිමතිගේ ම චිත්‍රාගාරයක් යැයි සිතා ගෙනය.සු.මි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=av1105018</link>
    <topic>‘රේඛාවේ’ ‘ඕලු නෙළුම්’ ගීයට රඟපෑවේ අනුන්ගෙන්</topic>
    <author>සම්බන්ධීකරණය - සුසිල් ආනන්ද</author>
    <content>‘රේඛාවේ’ ‘ඕලු නෙළුම්’ ගීයට රඟපෑවේ අනුන්ගෙන්ආනන්ද වීරකෝන්සිංහල සිනමාවේ එදා මෙදා තුර ඔබ නැරඹු සිනමාපට ඔබේ මතකයේ ඇති. ඒ අතරින් රේඛාව, පොඩි පුතා, ජීවිත සටන, සුකුමලි, වන මල, මා ආලය කළ තරුණිය වැනි සිනමාපට රැසක තම රංග ප්‍රතිභාව විදහා හල ප්‍රවීණ රංගන ශිල්පියකු අපට මුණ ගැහෙනවා. 1956 තිරගත වූ රේඛාව සිනමාපටයෙන් බොහෝ දෙනෙක් දැන හඳුනාගත් ඔහු ආනන්ද වීරකෝන්.ඉතාම කෙටි කලක් සිංහල සිනමාවට රංගනයෙන් එක් වූ ආනන්ද අවුරුද්දෙන් වැඩි කලක්ම එංගලන්තයෙයි වාසය කරන්නේ. පසුගිය දිනෙක නැවතත් ලංකාවට ආ ආනන්ද ‘රසඳුන’ හා සම්මුඛ වෙන්නට ද අමතක කළේ නැහැ.සිංහල සිනමාවට ඔබ එකතුවෙන පසුබිම අපි කතා කරලම හිටියොත් හොඳයි.“ඒක හරි අහම්බයකින් සිදුවුණු දෙයක්. ආනන්ද විද්‍යාලයීය කාර්නිවල් එකක් තිබුණා. එහෙදි ‘විජය කුවේනි’ නාට්‍යය කළා. මම තමයි එදා විජයට තෝර ගත්තේ. හැබැයි මම කුඩා කාලයේ ඉඳලම හින්දි චිත්‍රපට බලන පිස්සුවක් තිබුණා. ඔය අතරෙදි ගුණරත්න පි‍්‍රන්ටර්ස් මට කිව්වා නව ජීවන චිත්‍රාගාරයට ගිහින් සිරිසේන විමලවීර මාස්ටර් මුණගැහෙන්න කියලා. එතැනදි තමයි මුලින්ම ‘අශෝකා’ චිත්‍රපටයට මාව තෝරා ගන්නේ.”ඔය වෙනකොට පවුලේ කවුරුන් හෝ කලාවට සම්බන්ධ වෙලා හිටිය ද?ඇත්තම කිව්වොත් කිසිම කෙනෙක් කලාවට සම්බන්ධ වෙලා හිටියේ නැහැ. නමුත් ඉතිං කැමැත්තම තිබුණේ රඟපාන්න.ඉන් පසුව ඔබට ලෙස්ටර් ජේම්ස් පීරිස් මහත්තයව මුණ ගැහෙනවා.මට විමලවීර මාස්ටර්ගේ ‘පොඩි පුතා’ චිත්‍රපටයේ චරිතයක් ලැබුණා. මම හිතන්නේ ඒ දේ මම හරියට කළා. ඉන් පසුවයි ‘රේඛාව‘ චිත්‍රපටයට ලෙස්ටර් මහත්තයා මට ආරාධනා කරන්නේ. මුලින්ම ශේෂා පලිහක්කාරයි තෝරාගෙන ඉඳලා තියෙන්නේ පසුව ඒ චරිතයට මාව තෝරාගත්තා.‘රේඛාව‘ චිත්‍රපටය සිංහල සිනමාවේ කඩඉමක්. මේ අලුත් අත්දැකීම ඔබට කොහොමද දැනුණේ.අපි හුරුවෙලා හිටියේ දකුණු ඉන්දීය ආභාසය තිබුණු චිත්‍රාගාරවල රූගත කෙරුණු චිත්‍රපටවලටනේ. හැබැයි ආනන්ද වීරකෝන්චිත්‍රාගාරයෙන් පිටතට එනවා. රූගත කිරීම් සාමාන්‍ය පරිසරයට ආවා. ඒක අලුත් අත්දැකීමක් වුණා. රූගත කිරීම් සිදුවුණෙත් අලව්ව ප්‍රදේශයේ. මට මතකයි මගේ ප්‍රධාන නිළියට හිටියේ මල්ලිකා පිලපිටිය. මං හිතන්නේ. රේඛාවෙන් පසු ලොකු වෙනසක් සිනමාවේ සිද්ධ වෙනවා.පාසල් කාලයේදිත් ඔබ යම් යම් රංගන කුසලතා එළිදක්වන්න ඇති.මම නාලන්දා විද්‍යාලයට ගියේ. ඒ කාලේ මම කැඩෙට් ටීම් එකේ හිටියා. කැඩෙට් ටීම් ෂෝවලට යනවනේ. එතැනදි අපට ඩාන්සින් උගන්වන්න එක දවසක් ඇවිත් හිටියා ශේෂා පලිහක්කාර. මගේ හැකියාව දැකලා මට ඩාන්සින් ඉගෙනගන්න ආරාධනා කළා. මම එකපයින්ම කැමැති වුණා. මොකද මට මුල ඉඳන්ම ලොකු ආශාවක් තිබුණා නළුවෙක් වෙන්න. පාසල් කාලයේ කළ බාහිර ක්‍රියාකාරකම් නිසා මගේ ඒ ආශාවට යම් යම් මාර්ග පෑදුණා.රංගනය පිළිබඳ දැනුමක් ඔබ ලබා ගත්තේ කොහෙදිද?අද වගේ නෙමෙයි ඒ කාලේ එහෙම ඉගෙනගන්න කියලා තැනක් තිබුණේ නැහැ. හිතේ තිබුණු ආශාවට, කැමැත්තට කළා මිසක් දැනුමක් ලබන්න තැනක් තිබුණේ නැහැ. හැබැයි චිත්‍රපට බැලුවා. මගේ ආරම්භය 1955 දී විතර. හින්දි චිත්‍රපට පුදුම විදිහට මම බැලුවා. සමහරවිට මට රඟපාන්න ඒ දේවල් බලපාන්නත් ඇති.අවසන් වරට ඔබ රඟපාන්නේ?‘වනමල’ චිත්‍රපටයේ. අවාසනාවට මට ඒක තාම බලන්න බැරිවුණා. ඒ 1960 දී. මම විශ්වාස කරනවා මගේ හොඳම රඟපෑම තියෙන්නේ ‘වනමල’ චිත්‍රපටයේ කියලා. ඔය කෙටි කාලයට රේඛාව, සුකුමලි, ජීවන සටන, මා ආලය කළ තරුණිය, වනමල, පොඩි පුතා, වැනි චිත්‍රපටවල රඟපාන්න අවස්ථාව ලැබුණා.එතනින් පස්සේ ඔබ ලංකාවෙන් යනවා.ඔව් මම ඒ සියල්ල අතහැරලා එංගලන්තයට යනවා.ඇයි ඔබට චිත්‍රපට රංගනය එපා වුණා ද?නැහැ එහෙම දේකට නෙවෙයි. මම රඟපාන්න ගියේ අම්මාගේ කැමැත්ත පිට නෙමෙයි. අපේ පවුලේ එකම පිරිමියා මම. අනෙක් දේ ඒ දවස්වල ලොකු ආදායමක් අද වගේ ලැබුණේ නැහැනේ. ඒ වෙනකොට මට විවාහයක් ගැන හිතන්නත් වෙලා. ඒ නිසා අවුරුදු පහක්ම කලාවේ හිටියානේ කියලා හිතලා එංගලන්තයට ගියා.එංගලන්තයට යන්න එදා ගත්ත තීරණය ගැන අද මොකද හිතෙන්නේ.මගේ ජනපි‍්‍රයම කාලේ මම ඒ සියල්ල අතහැරලා යන්නේ. දැන් හිතෙනවා එහෙම නොගිහින් හිටියානම් හොඳයි කියලා. ඒ වෙනකොට පීක් එකේ කවුරුත් හිටියෙත් නැහැ. මට මතක විදිහට ජෝ (ජෝ අබේවික්‍රම) හිටියා. එහෙම නොගිහින් හිටියානම් කලාවට ලොකු සේවයක් මට කරන්න තිබුණා.එංගලන්තයේදී ඔබ කලා කටයුතුවලට සම්බන්ධ වෙන්නේ නැති ද?මම එහෙදි රක්ෂණය පිළිබඳ ඉගෙන ගන්නේ. ඒ අතරෙදි ‘ෂොන් කොනරි’ හිටපු චිත්‍රපටයකට එකතු වෙන්න අවස්ථාව ලැබුණා. ඒ වගේම ඉතිහාසය පිළිබඳ උපාධියක් කළා.ඒ අතරෙදි ඔබ සිංහල චිත්‍රපට නරඹන්න ඇති.ඔව් මම බැලුවා. ගොඩක් ආශාවෙන් කැමැත්තෙන් බැලුවා සෝමරත්න දිසානායකගේ ‘සූරිය අරණ’ චිත්‍රපටය. එය බොහෝම උසස් රස වින්දනයක් තියෙන චිත්‍රපටයක් විදිහට මම දැක්කා.අවසන් වතාවට ඔබ බැලුවේ.මේ ළඟකදී උදයකාන්තගේ ‘චැලෙන්ජර්ස්’ බැලුවා. එය හොඳ චිත්‍රපටයක්.එදා සහ අද සිංහල සිනමාව ඔබ කොහොමද දකින්නේ.එදා සිනමාවේ මම දකින එකම දේ තාක්ෂණික දුර්වලතා. අද එහෙම නෙවෙයි. අද තාක්ෂණය බොහෝම ඉහළයි. ඔය දෙක අතර වෙනස තමයි මම දකින ප්‍රධාන දේ.දැන් කැමැත්තක් නැද්ද කලාව වෙනුවෙන් යමක් කරන්න.මම ලංකාවට එන්නේ මාස හයකට වතාවක්. ඒ ආ හැටියේ මට හොඳ ටෙලිනාට්‍යයක් කරන්න අදහසක් තිබුණා. පසුව මගේම කතාවක් පිටපතක් හැටියට ලියවලා අපේ කලා ක්ෂේත්‍රයේම කෙනෙකුට දුන්නා. ඔහු එය මටත් හොරෙන් වෙනමම නිර්මාණයක් විදිහට කළා මගේ අවසරයක් නොමැතිව. එතනින් පස්සේ මට ලොකු කලකිරීමක් ඇතිවුණා.හොඳයි රඟපාන්න සුදුසු චරිතයකට ඔබට දැන් ආරාධනාවක් ආවොත්.මම භාරගන්නේ නැහැ. නමුත් හිතේ ආශාවක් නම් තියෙනවා. ඒත් මම ලංකාවේ ඉන්නෙ මාස හයයිනේ. ඒ නිසා කවුරුත් අමාරුවේ දාන්න බැහැ. දවසක මම මගේම නිර්මාණයක් කරලා රඟපානවා කියලා හිතාගෙන ඉන්නේ.ඔබ රඟපෑ චිත්‍රපටයක් මෑතකදී බලන්න අවස්ථාව ලැබුණ ද?ඔව් ‘මා ආලය කළ තරුණිය’ චිත්‍රපටය බැලුවා.ඔබ රංගනයට එකතුවුණ කාලේ අමතක නොවන දේත් ඇති.මට මතකයි ‘රේඛාව‘ චිත්‍රපටය කරද්දි මට බැනියමක් අඳින්න ඕන වෙලා තිබුණා. රූගත කිරීම් කළේ අලව්වේ. පසුව ලෙස්ටර් මහත්තයා සහාය අධ්‍යක්ෂවරයාට කතා කරලා බැනියමක් අරගෙන එන්න කිව්වා. ඔහු හිටියෙ කොළඹ. ඒත් ඔහුට බැනියම ගේන්න අමතක වෙලා ඉස්ටේෂන් එකේදී බැනියමක් ඇඳගෙන ගිය මනුෂ්‍යයෙකුගෙන් ඒක ගලවලා අරගෙන ගෙනත් තියෙනවා.අන්තිමේදී ‘ඕලු නෙළුම්’ කියන ගීතයට මම ඇඳගෙන රඟපෑවේ ඒ බැනියම. හැබැයි ඔය සියලු සිද්ධි මම දැනගත්තේ රූගත කිරීම් ඉවර වෙලයි.අපි පවුලේ විස්තර ටිකක් කතා කරමු.මගේ බිරිඳ ජානකි ජයකොඩි. ලක්ෂ්මන් ජයකොඩි ගේ නංගි. ඇයටත් හොඳ ගායන හැකියාවක් තියෙනවා. වැඩිපුරම ගායනා කරන්නේ ලතා මංගේෂ්කර්ගේ ගීත. පුතාලා දෙන්නයි. රේණුක, නාලක දෙන්නා ඇමරිකාවෙත් එංගලන්තයෙත් තමයි ඒ දෙන්නා පදිංචිය.අවසන් වශයෙන් දැන් ඔබට වයස කීයද කියලා කියන්න පුළුවන් ද?දැන් මට අවුරුදු 76 යි.සම්බන්ධීකරණය - සුසිල් ආනන්දවසන්ත ජයසිංහ ආරච්චිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=av1105019</link>
    <topic>ජාතික ගීයේ ප්‍රමිතිගත පටිගත කිරීමට එරෙහිව</topic>
    <author>තුෂාරි වික්‍රමසිංහ</author>
    <content>ජාතික ගීයේ ප්‍රමිතිගත පටිගත කිරීමට එරෙහිවසියයට දෙසීයක් අදකනගාටු වෙනවාමනෝජ් පීරිස්ජාතික ගීය ප්‍රමිතිගත කිරීමට විරෝධය පා ඉදිරිපත් කළ පෙත්සමට මටත් අස්සන් කරන්න සිදුවුණා. එයට හේතු කීපයක්ම බලපෑවා. මගේ කාර්යබහුලකමත් එක්ක ජාතික ගීයේ ප්‍රමිතිගත පටිගත කිරීම පිළිබඳව පැහැදිලි අවබෝධයක මම හිටියේ නැහැ. ඒ පිළිබඳව ගැඹුරින් හොයා බලන්නට පුළුවන් වාතාවරණයක් ඒ මොහොතේ එතැන තිබුණේ නැහැ. මට මතක හැටියට ඔය පෙත්සමට අස්සන් කරපු දවසේ මම හිටියේ නුගේගොඩ මර්වින් බෙන්ස් ගේ ‘නෙකෝ’ ශබ්දාගාරයේ පටිගත කිරීමක.එතැනට එක්තරා පුද්ගලයෙක් කොළයක් අරගෙන හදිස්සියේම ආවා. (ඒ පුද්ගලයා ගේ නම සඳහන් කරන්න මේ අවස්ථාවේ මම කැමැති නැහැ) ජාතික ගීතය වෙනස් කරන්න යනවා. ඒක කරන්න දෙන්න බැහැ. ඔයාලා කැමැති ද ඒකට? නැත්නම්, මේකට අත්සන් කරන්න කියලා කිව්වා. ඇත්තටම එතැන පැවැති කලබලයත් එක්ක මම ඒ පෙත්සම් කොළය අරගෙන බැලුවා. එහි මුලින්ම සංගීත ක්ෂේත්‍රයේ ඉහළින්ම ඉන්න ගායක ගායිකාවන් ගේ නම් තිබුණා.ඔවුන් ද මෙයට අස්සන් කර තිබුණු නිසා මේ පිළිබඳව දෙවරක් නොසිතා මමත් එයට අස්සන් කළා. මොකද ජාතික ගීතය වෙනස් කරන්නට යනවා නම් එයට අපි විරුද්ධයි කියන මතයේ මමත් හිටියේ. කොහොම හරි ජාතික ගීතය ප්‍රමිතිගත කරන්නට පෙරමුණ ගෙන සිටින්නන් පිළිබඳවත් එහි දී කරන්නට යන දේ පිළිබඳවත් නිවැරදිව තොරතුරු දැනගෙන අවබෝධයක් ලැබෙන කොට මම ප්‍රමාද වැඩියි. ඇත්තටම රෝහණ වීරසිංහ කියන්නේ කවදාවත් නරක වැඩකට සහභාගිවෙන පුද්ගලයෙක් නෙවෙයි.නමුත් අවාසනාවකට අපි ඇත්ත තත්ත්වය දැනගන්න කොට ප්‍රමාද වැඩියි. ඇත්තටම මෙයට මමත් මැදිවීම නිසා සංගීත ක්ෂේත්‍රයේ යම් යම් අය සමඟ සිත් අමනාපකම් පවා සිදුවුණා. අද වෙනකොට විරෝධතා මැද ප්‍රමිතිගත කරන ලද ජාතික ගීතය තමයි සෑම තැනකදීම, ජාතික උත්සවවලදී පවා අහන්නට ලැබෙන්නේ. කලබලකාරී වාතාවරණයක සිට මෙයට අකැමැති වෙලා අනවබෝධයෙන් යුතුව එදා මෙම පෙත්සමට අස්සන් කිරීමට සිදුවීම ගැන මම අද සියයට දෙසීයක් කනගාටු වෙනවා.නමුත් අද මට ඒ ප්‍රමිතිගත කරන ලද ජාතික ගීතය අසන්නට ලැබීම ගැන සියයට ලක්ෂයක් සතුටු වෙනවා. ඒ වගේම රසඳුනට මම ස්තූතිවන්ත වෙනවා. අපි අතින් වුණු වැරැද්දක් නිවැරැදි කරගැනීමට මේ වගේ කතිකාවතක් ඇති කරලා අවස්ථාව ලබාදීම පිළිබඳව.මට ඕවා මතක නෑසරත් ද අල්විස්මට මතක නැහැ ජාතික ගීතයේ ප්‍රමිතිගත පටිගත කිරීමක් සිදුවුණා ද කියලා.ඒ ගැන මම දන්නෙත් නැහැ.මට මතක නැහැ මමත් එයට විරුද්ධත්වය පෑවා ද කියලා.ඒ ගැන කිසිම දෙයක් මගේ මතකයේ නැහැ.මුලින් අස්සන් කළාටඅද විරුද්ධ නැහැබුද්ධදාස ගලප්පත්තිමේ කතිකාව දැනට වසර ගණනකට පෙර සිදුවූවක්. මගේ මතකයේ හැටියට ජාතික ගීය ප්‍රමිතිගත කිරීම පිළිබඳව පුවත්පත්වල විවිධ ලිපි පළවුණා. ඇත්තටම ජාතික ගීය ප්‍රමිතිගත කිරීමට විරුද්ධව පැන නැඟුණු මත සමඟ ඉදිරිපත් කළ පෙත්සමට මමත් අස්සන් කරල ඇති.මට මතක හැටියට එම පෙත්සමේ සඳහන් වුණේ මුල් ජාතික ගීතය වෙනස් කිරීමකට බඳුන් කරනවා කියලයි. ඒ අනුව එයින් කියැවුණේ මුල් ජාතික ගීතයේ ඒ කියන්නේ ආනන්ද සමරකෝන් කියන සංගීත ක්ෂේත්‍රයේ ප්‍රවීණයා රචනා කරන ලද ජතික ගීතයේ වචන, සංගීතය, වෙනස් කරමින් ජාතික ගීතය සම්පූර්ණයෙන්ම විකෘති කරන්නට යනවා කියන දෙයයි.ඇත්තටම එහෙම දෙයක් සිදු වෙනවා නම් මම එයට විරුද්ධයි. නමුත් මෙතැන දී සිදු වී තිබෙන්නේ වෙනත් දෙයක්. ශ්‍රී ලංකා ජාතික ගීතයෙහි ප්‍රමිතිගත පටිගත කිරීමක් සිදු කිරීමයි. ඇත්තටම මම දන්නැහැ ජාතික ගීතයෙහි ප්‍රමිතිගත පටිගත කිරීම සිදුවුණා ද කියලා. නමුත් ඒ දේ සිදු වී තිබෙන බව දැනගත්තා.අද අපට ඇහෙන ජාතික ගීතයට එයින් කිසිදු හානියක් සිදුව නොමැති බව පෙනෙනවා. එයට මගේ කිසිම විරුද්ධත්වයක් නැහැ. එදා අස්සන් කළ පෙත්සමට සංගීතය පිළිබඳ අපිට වඩා අවබෝධයක්, පළපුරුද්දක් ඇති ඒ ක්ෂේත්‍රයේ ඉහළට ගිය ප්‍රවීණ, විශාරද පිරිසක් අත්සන් කර තිබුණා. ප්‍රවීණ සංගීතවේදියකු වන වික්ටර් රත්නායකයන් පවා අස්සන් කොට තිබුණා. ඉතින් ඒ මත මමත් එයට නොපැකිළවම අස්සන් කළා. ඇත්ත වශයෙන්ම අද එලෙස ප්‍රමිතිගත කරන ලදුව වාදනය කරන ජාතික ගීය අහන්නට මම පි‍්‍රයයි. මට එහි කිසිදු වරදක් පෙනෙන්නෙ නැහැ.සමාජයට හොඳනම් මටත් හොඳයිනිහාල් නෙල්සන්මට මතකයි 2002 වසරේ දී ජාතික ගීතය ප්‍රමිතිගත කිරීමට යනවා කියලා පුවත්පත්වල රූපවාහිනි මාධ්‍යවල, විවිධ ලිපි පළවුණා. වැඩසටහන් ඉදිරිපත් වුණා. එයට අකැමැත්ත පාමින් කොටසක් කටයුතු කළා.ඇත්තටම මම ඒ අවස්ථාවේ කිව්වේ අපි කැමැතියි පරණ ජාතික ගීයම තිබෙනවා නම් කියලයි. නැතිව අපි එයට පක්ෂ භේද, ජාති භේද ඇති කරමින් විරුද්ධ වුණේ නැහැ. අපි කිව්වේ පැරණි ජාතික ගීතයම ඉදිරියටත් තිබෙනවානම් හොඳයි කියලා. එක අතකින් බලන කොට අපි විරුද්ධ වුණා කියලා ඒ ප්‍රමිතිගත කිරීම නැවතුණේ නැහැනෙ. අද වෙනකොට ඇහෙන්නෙ එලෙස ප්‍රමිතිගත කළ ජාතික ගීතය.ඇත්තටම අද රටේ හැම දෙයක්ම මොහොතින් මොහොත වෙනස් වෙනවා, අලුත් වෙනවා, නවීකරණය වෙනවා. රටේ හැමදේම වෙනස් වෙන යුගයක ඉදිරියට මේ ප්‍රමිතිගත කළ ජාතික ගීතයත් වෙනස් වේවි.එදාට ආයෙත් මේ වගේ කතිකාවන් රටේ ඇති වේවි. මේ වගේ කට්ටිය ඒ වෙනස් වීමට එරෙහිව කෑගසාවි. ඉතින් මෙවැනි තත්ත්වයක මට කියන්න තියෙන්නේ, මම අකැමැති වුණයි කියලා ප්‍රමිතිගත කිරීම නැවතුණේ නැහැ වගේ කරන්න දෙයක් නැති වුණත් මට එයට කැමැති වෙන්න සිදු වෙනවා. ඒ වගේ ම ප්‍රමිතිගත කරන ලද ජාතික ගීතය හොඳ දෙයක්, හොඳ වැඩක් කියලා සමාජය පිළිගත්තා නම් මටත් එය පිළිගන්න සිදු වෙනවා.වරදක් දකින්නේ නෑවිශාරද දයාරත්න රණතුංගජාතික ගීතය ප්‍රමිතිගත කරනවා කියලා අපිට ආරංචි වුණේ ජාතික ගීය වෙනස් කරමින් එය අලුතින් නිර්මාණය කරන්න යනවා කියලයි.වචන වෙනස් කරලා, සංගීතය වෙනස් කරලා ජාතික ගීතයක් නැවත නිර්මාණය කරනවාට අපි විරුද්ධයි.අපි විරුද්ධ වුණේ මෙයට පමණයි. නමුත් වෙලා තිබෙන්නේ ජාතික ගීතය නැවත පටිගත කිරීමක් විතරයි.අලුත් වාදන භාණ්ඩ යොදා ගෙන ජාතික ගීය ගායනා කර පටිගත කිරීම වැරැද්දක් හැටියට කිසිම විටෙක අපි දකින්නේ නැහැ.හොඳ දෙයක් කරනවානම්අපිත් පිළිගන්නවාලතා වල්පොලමේ සිදුවීම සිදුවෙලා දැන් වසර ගණනාවක් වෙනවා. මම දන්නෙ නැහැ මේ පටිගත කිරීම සිදුවුණා ද කියලා.ඇත්තටම අපි විරුද්ධ වුණත් හොඳ දෙයක් කරනවා නම් සමාජය ඒ දේ පිළිගන්නවා නම් අපිත් නිහතමානීව ඒ දේ පිළිගත යුතුයි කියන තැන මම ඉන්නවා.තුෂාරි වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=av11050110</link>
    <topic>අරලියගහ මන්දිරයෙත් වාදනය වූ ප්‍රමිතිගතව පටිගත කළ ජාතික ගීය</topic>
    <author>සුනිල් මිහිදුකුල</author>
    <content>අරලියගහ මන්දිරයෙත් වාදනය වූ ප්‍රමිතිගතව පටිගත කළ ජාතික ගීය2002 දී ලේක්හවුස් ආයතනයේ ‘සිළුමිණ’ පුවත්පත ඉතා වැදගත් ජාතික ව්‍යාපෘති මාලාවකට මුලපිරුවේය. ඉන් පළමු වැන්න වූයේ රටපුරා කොස් පැළ රෝපණය කිරීමේ වැඩපිළිවෙළයි. දෙවැන්න ශ්‍රී ලංකා ජාතික ගීයේ ප්‍රමිතිගත පටිගත කිරීමක් සිදු කිරීමයි. මෙම ව්‍යාපෘති සඳහා මූලික වූයේ එවක ලේක්හවුස් ආයතනයේ කර්තෘ මණ්ඩල අධ්‍යක්ෂ පදවිය දැරූ දැන් එහි සභාපති ධුරය දරන ජ්‍යෙෂ්ඨ මාධ්‍යවේදී බන්දුල පද්ම කුමාර මහතාණන් ය.ඉන්දීය ජාතික ගීයට ද මෙබඳු ප්‍රමිතිගත පටිගත කිරීමක් 1997 දි ඉන්දියාවේ ජාතික නිදහස් දින සමරුව නිමිත්තෙන් සුප්‍රසිද්ධ සංගීතඥ ඒ.ආර්. රහ්මාන් ගේ සංගීත අධ්‍යක්ෂණය යටතේ සිදුකර තිබිණි. එහිදී එම ජාතික ගීය ගැයීමට ඉදිරිපත් වූයේ ලතා මංගේෂ්කාර්, එස්.පී. බාලසුබ්‍රමනියම්, හරිහරන්, ආශා බොන්ස්ලේ වැනි ප්‍රතිභා සම්පන්න ගායක ගායිකා පිරිසකි.ශ්‍රී ලංකා ජාතික ගීයේ ප්‍රමිතිගත පටිගත කිරීම ‘ජාතික ගීයට අනුප්‍රාණය’ යනුවෙන් හැඳින්විණි. 2003 පෙබරවාරි 4 වැනිදා ජාතික නිදහස් උත්සවය අවස්ථාවේදී එහි කලඑළි දැක්වීම පැවැත්වීමට ද යෝජනාව තිබිණි.මෙම කාර්ය සඳහා කමිටුවක්ද පත්කර ගැනිණි. ආචාර්ය පණ්ඩිත් අමරදේව, විශාරද නන්දා මාලිනි, මහාචාර්ය සුනිල් ආරියරත්න, රෝහණ වීරසිංහ, සුනිල් සමරකෝන් යන අය එහි සාමාජිකත්වය දැරූහ.ජාතික ගීයේ ප්‍රමිතිගත පටිගත කිරීමෙහි සංගීත අධ්‍යක්ෂණය භාරව සිටි රෝහණ වීරසිංහයන් ඉතා පැහැදිලිවම කියා ඇති ආකාරයට මෙහිදී මුල් ජාතික ගීයේ එකම වචනයක්වත් එකම ස්වරයක්වත් වෙනස් නොවන්නේය. ආණ්ඩුක්‍රම ව්‍යවස්ථාවේ සඳහන් ස්වර ප්‍රස්තාරය ඒ අයුරින්ම යොදා ගැනේ.මෙහිදී එක්තරා ප්‍රශ්නයක් කාහට වුව පැන නැඟෙනු වැළැක්විය නොහැකිය. ඒනම්, මුල් ජාතික ගීය නිර්මාණය කර ඇත්තේ ප්‍රමිතිගත පටිගත කිරීමකින් තොරවද යන්නයි.රෝහණ වීරසිංහයන් සඳහන් කරන පරිදි එතෙක් අපට ජාතික ගීය වශයෙන් ඇසුණේ විවිධ ශෛලින්ට, විවිධ ලය හා විවිධ තාලයන්ට අනුව නිර්මාණය වූ ජාතික ගීතයකි.ජාතික නිදහස් උළෙලේදී පවා ජාතික ගීය ගැයෙන්නේ කිසියම් පාසලකින් ගෙන ආ ස්වර හා ශ්‍රැති විකෘති වූ කබල් සර්පිනාවක් වාදනය කරමිනි.පසුබිම එසේ වනවිට ශ්‍රී ලංකා ජාතික ගීයට ප්‍රමිතිගත පටිගත කිරීමක අවශ්‍යතාව කුහකකමින් තොර ඕනෑම අයකුට දැනෙනු නිසැකය. ඉහත ව්‍යාපෘතිය ක්‍රියාත්මක වූයේ එවන් අවංක, පවිත්‍ර උතුම් චේතනාවක් පෙරදැරි කරගෙනය.අර්බුදය ඇතිවූයේ ඉනික්බිතිවය. මෙයට වැරදි අර්ථ කථන සැපයූ එක්තරා පිරිසක් එවක සිටි ජනාධිපතිනියට ‘ජාතික ගීය බේරා දෙන්න’ යැයි කියමින් පෙත්සමක් ද යවා ඊට ස්වකීය විරෝධය පළ කරන්ට වූහ.පෙත්සමින් නොනැවතුණු ඇතැම්හු නිර්නාමික දුරකථන පණිවුඩ ඔස්සේ මෙම ව්‍යාපෘතියට සම්බන්ධ කලාකරුවන්ට තර්ජන එල්ල කරන්ට ද පටන් ගත්හ.ඉන් දුර්මුඛ වූ ඇතැම් ගායික ගායිකාවෝ පූර්වෝක්ත පටිගත කිරීමට සහභාගි වීමෙන් වැළකී සිටියහ.හරියටම කිවහොත් ආරාධනා කළ ගායක ගායිකාවන් 40 දෙනාගෙන් පැමිණ සිටියේ 16 දෙනකු පමණි. කෙසේ වෙතත් ජාතික ගීයේ ප්‍රමිතිගත පටිගත කිරීම සිදු කෙරිණි.පසුගිය ජනවාරි මස 13 වැනි දින ජනාධිපතිතුමාගේ ප්‍රධානත්වයෙන් ජාතික ගීයේ නිර්මාතෘ ආනන්ද සමරකෝන් ජන්ම ශත සංවත්සර රාජ්‍ය උත්සවය අරලියගහ මන්දිරයේදි පැවැත්විණි.එහිදි වාදනය වූයේ ද මෙම ප්‍රමිතිගත පටිගත කිරීමෙන් යුතු ජාතික ගීයයි.එසේම අද ලේක්හවුස් ආයතනයේ වාදනය කෙරෙන්නේ ද මේ ජාතික ගීයයි.එපමණක් ද නොවේ. ජාතික රූපවාහිනිය, සිරස රූපවාහිනිය හා සිරස එෆ්.එම්. ගුවන්විදුලිය තම වැඩසටහන් නිමාවේදී වාදනය කරන්නේ මේ ජාතික ගීයයි. තවදුරටත් කිවහොත් කොළඹ ආනන්ද, විශාඛා, නුගේගොඩ අනුලා, පන්නිපිටියේ ධර්මපාල වැනි ඉහළ පෙළේ විදුහල්වල වාදනය කරන්නෙත් මේ ජාතික ගීයයි.ඊට එරෙහිව කිසිවකු (විශේෂයෙන් ඉහත පෙත්සමට අස්සන් කළ එකම කලාකරුවකු වත්) මෙතෙක් කිසිදු මතයක් පළකර ඇති බවක් නොපෙනේ.එයින් ප්‍රත්‍යක්ෂ වන්නේ කාලයාගේ ඇවෑමෙන් ඔවුන් මේ ජාතික ගීයේ ප්‍රමිතිගත පටිගත කිරීම සපුරා අනුමත කරන බවද? එදා පෙත්සමට අස්සන් තැබූ කලාකරුවන් කීප දෙනෙකු අද මේ අරභයා දක්වන අදහස් මෙම පිටුවේම අන් තැනක පළවෙයි.කරුණු කිසිවක් විකෘති නොකෙරෙන තවත් අදහස්වලට ඉදිරියේදීත් ඉඩ ඇත.සුනිල් මිහිදුකුලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=av11050111</link>
    <topic>විජේ මල්ලිගෙ කොලොම</topic>
    <author/>
    <content>විජේ මල්ලිගෙ කොලොමවිජේ මල්ලිටත් නානප්ප්‍රකාර ඉන්විටේෂන්ස් හම්බුවෙනවනේ. සුමානෙකට විජේ මල්ලි අතට හම්බවෙන මේ ඉන්විටේෂන් ජොබ්වලට යන්න සුමානෙට දවස් දහයක් විතර තිබුණොත් නම් ෂේප් කරගන්න පුළුවන්. බුක් ලෝන්ච්, ෆිල්ම් මීඩියා ෂෝස්, සිනමා කතිකා, මියුසිකල් බජව්, එක්සිබිෂන්ස්, මෙමෝරියල් කතා, හරියට මෙගා ටෙලි සීරීස් වගේ. ලාස්ට් වීක් එකේ විජේ මල්ලිගෙ අතට ලැබිච්චි ඉන්විටේෂන් එක නේ මෙයාලා ඉන්විටේෂන් එක.ඒක එවල තියෙන්නෙ නැෂනල් ෆිල්ම් කෝපරේෂන් එකේ පබ්ලිසිටි හෙඩ්. උත්සවේකට මෑන්ස්ට ආරාධනා කරන්න ඕන මීඩියාවලට. ඒත් ලියුමෙ හෙඩිමෙ තියෙන්නෙ මධ්‍යයට ආරාධනා කිරීම කියලයි.ඔය ජාතියේ කෝපරේෂන්වල අර හෙඩ් මේ හෙඩ් කියල හයිෆයි පෝස්ට් තියෙන බුවාලා ලියුමක් අස්සන් කරන්න ඉස්සරවෙලා ලියුමෙ ඇතුළෙ තියෙන දේ කොහොම වුණත් හෙඩිමවත් බලන්න එපායැ.මාධ්‍යය හා මධ්‍යය කියන්නෙ වචන දෙකක් කියන එක දැනගන්න එපාය මුලින්ම. ටයිපින් මිස්ටේකන්වචනයක් අල්ලගෙන මේ තරම් කෑගහන්න දෙයක් ද කියලත් ඔය කට්ටිය මගෙන් අහන්න පුළුවන්.ඒ වුණාට මේ ඉන්විටේෂන් එකේ රියල් ජෝක් එක තියෙන්නෙ ඊළඟට. මොකක්ද මේ උත්සවේ? විජේ මල්ලි හොල්මන් වුණා කියන්නෙ ෆුල් අනාථ වුනා අපේ ෆිල්ම් කෝපරේෂන් එකත් මේ ජාතියේ ගොන්පාට්සීන්වලට එන්ටර් වෙන එක ගැන.දැන් එමුකො මේන් සබ්ජෙක්ට් එකට. ඔය කට්ටිය විජේ මල්ලිටත් වැඩිය ෆිල්ම්ස් බලපු ෆිල්ම්ස් ගැනකියවන, ලංකාවෙ විතරක් නෙවි ඉන්ටර්නැෂනල් සීන් එකේ එවෝඩ් විනින්ග් ෆිල්ම්ස් එහෙම බලන කට්ටිය නේ. කිසිම දවසක කොතැනක හරි කියවල තියෙනවද යූරි ගගාරින් කියල සිනමා පොරක් ගැන? එහෙම ඩිරෙක්ටර් කෙනෙක්, ඇක්ටර් කෙනෙක්, කැමරාමන් කෙනෙක් ගැන? ෂිහ්ඞ වැඩක් නෑනේ ඔයගොල්ලන්ගෙ ෆිල්ම්ස් සබ්ජෙක්ට් එක ගැන තියෙන අප්ඩේට් එක. එහෙම ෆිල්ම්ස් සීන් මෑන් කෙනෙක් ගැන ෆිල්ම්කෝපරේෂන් එක නියමෙට දන්නව විතරක් නෙවි මෑන්ස් ගෙ ස්පේස් ට්‍රැවල්(Space travel)  අභ්‍යවකාශ තරණෙට අවුරුදු 50ක් කියල සැමරුම් උත්සවේකුත් තිබ්බනේ පසුගිය 21 දා ෆිල්ම් කෝපරේෂන් ෆිල්ම් හෝල්ස් එකේ. අර රුසියාවෙන් හඳට යවපු ලයිකා බැල්ලි, සොරි මෙයාලා අපි එයාට කියමුකො ලයිකා කියන සුනඛ ලේඩි කියලා, එයාගෙ ගමනට අවුරුදු හතළිහක් පනහක් වුණොත් ඒකත් සෙලිබ්‍රේට් කරන්න ෆිල්ම් කෝපරේෂන් එක මීඩියාවලට ඉන්වයිට් කළොත් පුදුම වෙන්න ඕනත් නෑ.ස්පේස් ට්‍රැවල් එකයි සිනමාවයි අතර විජේ මල්ලිලා ඔයගොල්ලො නොදන්න සමීප සම්බන්ධයක් තියෙනව කියල ෆිල්ම් කෝපරේෂන් බොස්ල කිව්වොත් අපිට ඉතින් තිස්තුන්කෝටියක් දෙවියන්ගෙම පිහිට තමයි.සෝවියට් කල්චරල් එකේ ජොබ් එකකට සිනමා හෝල් එක දුන්න කියල ගගාරින්ගෙ ගමන කොමමරේට් කරන්න උත්සව තියෙන එක නම් බුද්ධශාසනඅමාත්‍යාංශෙ වගේ එකක් ඇලෙක්සැන්ඩර් ග්‍රෙහැම් බෙල් වගේ පොරක් සමරන ජාතියේ අංජබජල්සෙල්ලමක්. අපේ සිනමාවත් මෙහෙම ගිහින් කොතන නවතියි ද කියල විජේ මල්ලිට බයේ බෑ.ෆිල්ම් කෝපරේෂන් බොස්ලගෙ ගගාරින් කේස් එක ෂයිඩ් එකකින් තියමුකො. කෝපරේෂන් බොස්, ඒ කියන්නෙ චෙයාර්මෑන් මිස්ටර් කුමාර් අබේසිංහ ලොක්කට නම්, අපේ සිනමාව දැන් වැටිල තියෙන වලෙන් ගොඩදාන්න, සැබෑ වෙනසක් වගේ හැබෑමඕනකමක් තියෙනව කියල විජේ මල්ලිට දැනෙනවා. ළඟදි දවසක යළි සිනමාවට කියන තීම් එක දාගෙන පික්චර් හෝල්වලට දැනට එන්නෙ නැති ඕඩියන්ස් එක ගෙන්න ගන්න උන්නැහේ අලුත් ප්‍රොජෙක්ට් එකක් ඉන්ට්‍රොඩියුස් කරලා. මන්ඩේ ටු ෆ‍්‍රයිඩේ 6.30 ෂෝස්වලට එන ලේඩීස් අංශෙට ඕඩීසී, බැල්කනි හාෆ් රේට්ස්ලු. නියමයි. ඔය ලේඩීස්ල එක්ක එන ඒ ගොල්ලන්ගෙ බෝයි ෆෙ‍්‍රන්ඩ්ස්ලට හරි හස්බන්ඩ්ස්ලට හරි මාර ත්‍රිල් ඇති නිව්ස් එකට. එහෙම එන කපල්ස්වලට චොකලට් පෙත්තකුත් දෙනව කිව්ව නම් නියමයි. මොකද දන්නවද, ඔය හාෆ් රේට්වලට වුණත් ටිකට් අරගෙන කට්ටියට බලන්න වෙන සමහර දහජරාවල් බලාගෙන ඉන්නබැරිවෙන කොට කපල් එකට එකතුවෙලා චොකලට් කව කවා හරි පැය දෙක ගෙවා ගන්න පුළුවන් වෙන නිසා. මිස්ටර් අබේසිංහ ලොක්කා, වැඩේ හොඳයි. මාසෙකින් විතර ගණන් බලල මීඩියා එකට කියන්නකො හාෆ් රේට් වැඩෙන් ඕඩියන්ස් එක ඩබල් වුණාද කියලා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=av11050112</link>
    <topic>ඇවිදින දිනපොත</topic>
    <author>කපිල කුමාර කාලිංග</author>
    <content>ඇවිදින දිනපොතහිබර අහස්කුස යට අලස සුවයෙන් ගෙවෙමින් තිබූ අවුරුදු නිවාඩුව අර්ථවත් කර ගනු පිණිස මගේ ඩී වී ඩී රාක්කය වෙත ළංව වැඩි සැලකිල්ලකින් තොරවම චිත්‍රපට දෙකක් අතට ගතිමි. එකක්, අකිර කුරොසාවාගේ The Hidden fortress (සැඟවුණු බලකොටුව) ය. අනෙක යසුජිරෝ ඕශු (z) ගේ Story of floating weeds’ (පාවෙන පැළැටි) ය.කුරොසාව සහ ඕශු යන දෙදෙනා ම, ජපන් සිනමාවේ පමණක් නොව ලෝක සිනමාවේද සම්මානයට පාත්‍ර වූ දැවැන්තයෝය. ශ්‍රේෂ්ඨ සිනමාකරුවන්ගේ පවා ඇතැම් සිනමා කෘති නැවත නැවත නැරඹීමට සිත් නොදේ. එහෙත් කුරොසාවා සහ ඕශුගේ ඉහත කී චිත්‍රපට දෙක කොතෙක් බැලුවත් එපා නොවන සුලුය.කුªරොසාවාගේ සිනමා කෘතියක් නරඹා අවසානයේ පිටු දහසකින් පමණ යුත් විශාල නවකතාවක් කියැවූවැක් බඳු හැඟීමක් මට දැනෙයි. ධාවන කාලය පැය දෙක තුනකට සීමාවුවත් ජීවිතයෙන් විශාල පරාසයක් සවිස්තරාත්මක ලෙස ද බොහෝ සිදුවීම් සහිතව ද පෙන්වීමට කුරොසාවා සමත්වෙයි.’සැඟවුණු බලකොටුව‘ චිත්‍රපටයේ කතාව, 16 වැනි සියවසේ වැඩවසම් ජපානය පසුබිම් කර ගනී. වනගතව දිවිගෙවන රජ කුමරියක්, ඇගේ විශ්වාසවන්ත සෙන්පතියා සහ ධනවතුන් වී ගමට යාමේ ආශාවෙන් පෙළෙන මෝඩපහේ ගැමියන් දෙදෙනෙක් මෙහි ප්‍රධාන චරිත වෙති. කුමරියගේ උරුමයක් වන රන්කැබලි දෙසියයක් වනාන්තරයේ කොතැනක හෝ සඟවා ඇත. ගැමියන් දෙදෙනා වෙහෙසෙනුයේ එය සොයා ගැනීමටය. මේ අතර රටේ බලය අල්ලාගෙන සිටින සතුරු පිරිස්, කුමරිය පිළිබඳ තොරතුරක් දෙන්නෙකුට විශාල ත්‍යාගයක් පිරිනමන බව නිවේදනය කරති. ගැමියන්ගේ සිත ඒ කෙරෙහිද ඇදෙයි. එහෙත් කුමරියගේ ආරක්ෂාව සලසන සමුරායි සෙන්පතියා අභිබවා යාමේ ශක්තියක් ගැමියන්ට නැත.මෙම චිත්‍රපටය අවසන් වනුයේ ධන තෘෂ්ණාවේ ඇති නිසරු බව පිළිබඳ හැඟීමක් ප්‍රේක්ෂකයන් තුළ ඇති කරවමිනි. බැලූ බැල්මට මෙය කරුණා රසය උපදවමින් ගැඹුරු ජීවන දැක්මක් හෙළි කරන ජාතක කතාවක් හෝ ජන කතාවක් බඳුය. ජපන් සිනමාවේ මහා නළුවා වන තොෂිරෝ මිෆුනේ මෙහි සෙන්පතියා ලෙස විශිෂ්ට රංගනයක යෙදෙයි. ඔහු මෙහි නිෂ්පාදකවරයෙකුවීම ද විශේෂයකි.ජපන් ලේබලය යටතේ ලෝක සිනමාවට විශිෂ්ට සිනමා කෘති 53 ක් තිළිණ කළ ඕශු යසුජිරෝගේ ‘ෆ්ලෝටින් මීඩ්ස්’ (ජපන් බසින්, ‘උකිගුසා මොනොගතරි’ ලෙස හැඳින්වුණි) කුරොසාවාගේ ‘බලකොටුවට’ ක් වඩා මගේ සිත් ගත්තේය. 1934 දි ඔහු මෙය නිර්මාණය කළේ නිහඬ චිත්‍රපටයක් ලෙසිනි. පසුව 1959 දි නැවත වරක්, ශබ්ද තාක්ෂණයෙන් යුතුව නව නිෂ්පාදනයක් කළේය.ඕශුගේ චිත්‍රපටය නරඹා නිම වෙත් ම මගේ සිතට නැඟුණේ, අපේ ‘සිංහබාහු’ කතාවයි. ‘පුතු සෙනේ පිතු හද තුළම මිස පුතුන් හද තුළ නැත රඳන්නේ’ යැයි කියමින් ‘සිංහබාහු’ නාටකයේ මතු කෙරෙන පිය පුතු ගැටුම ඕශුගේ චිත්‍රපටයේ ද ආත්මය වෙයි.බෝට්ටුවකින් එන සංචාරක නාට්‍ය කණ්ඩායමක් දකුණු ජපානයේ මුහුදුබ කුඩා නගරයකට ගොඩ බසිති. මුල් දිනයේ රංග වස්ත්‍රාභරණයන්ගෙන් සැරසුණු නළු නිළියෝ වීදි සංචාරය කරමින් ප්‍රචාරක පත්‍රිකා බෙදති. නගරයේ රඟහල සීමිත ඉඩකඩක් ඇති කුඩා තැනකි. එහෙයින් ලැබෙන ආදායමද නාට්‍ය කණ්ඩායමට ප්‍රමාණවත් නොවෙයි.කණ්ඩායමේ ප්‍රධානියා වියපත් නළුවෙකු වන කොමාජුරෝ අරෂිය. ඔහුගේ පැරණි පෙම්වතිය, ඔහුට දාව උපන් පුත්‍රයා ද සමඟ නගරයේ අවන්හලක් පවත්වමින් ජීවත් වෙයි.එක් සවසක, නාට්‍යකරුවා අවන්හල වෙත යයි. අවන්හල් හිමි කත (පෙම්වතිය) තම පුතාට ඔහු හඳුන්වා දෙනුයේ තම වැඩිමල් සොහොයුරා ලෙසය. එහෙයින් පුතා, තම පියා අමතන්නේ ‘මාමා’ යනුවෙනි. නාට්‍යකරුවා ද තම නීත්‍යානුකූල නොවන පුත්‍රයා දැකීමෙන් බොහෝ සතුටු වෙයි. ඔහුට බොහෝ ඇලුම් කරයි. දිනපතාම වාගේ පෙම්වතියත් පුතාත් දකින්නට අවන්හලට යයි.නාට්‍ය කණ්ඩායමේ සිටින ජ්‍යෙෂ්ඨ නිළියක වන සුමිකෝ හා නාට්‍යකරුවා අතරද පෙම් සබඳකමක් පවතී. ඇය ඔහුගේ පැරණි පෙමට ඊර්ෂ්‍යා කරයි. කණ්ඩායමේ සිටින නිළියකට අල්ලස් දෙන සුමිකෝ ඇයට අවන්හලේ තරුණයා දැලේ දමා ගන්නා ලෙසට උපදෙස් දෙයි.තම පුතා හොඳින් අධ්‍යාපනය ලැබ උසස් තැනකට පත්වනු දැකීම නාට්‍යකරුවාගේ අභිලාශයයි. තරුණ නිළියගේත් පුතාගේත් සබඳතාව දැන ගන්නා ඔහු කිපෙයි. මෙහිදි ඇතිවන ආරවුලේදි පුතා තම ‘මාමාට’ පහර දීමට යද්දි, ඔහුගේ මව මැදිහත්ව සත්‍යය හෙළි කරයි. එහෙත් මෙතෙක් කල් තමා රැවටු පියාට සමාව දී ඔහු පියා ලෙස බාර ගැනීමට පුතා කැමැති නැත.අවසානයේ පුතාට ජය ගන්නට ඉඩදී නාට්‍යකරුවා අවන්හලින් හා තම පෙම්වතියගෙන් සමුගනී. නාට්‍ය කණ්ඩායම ද විසිර යති. නාට්‍යකරුවා පිට පළාතකට යනු පිණිස රාත්‍රි දුම්රිය එන තෙක් බලා සිටී. සුමිකෝ ද එහිදී හමුවෙයි. දෙදෙනාම වෙනත් නාට්‍ය කණ්ඩායමකට බැඳීමට කතිකා කර ගනිති.මෙහි ‘සුමිකෝ’ ලෙස රඟපානුයේ, ‘රෂොමන්’ හි ප්‍රධාන නිළිය ලෙස ලෝක ප්‍රකට වූ මාචිකෝ ක්යෝය. නාට්‍යකරුවා ගෙන්ජිරෝ නකමුරා ය. ඔහු චිත්‍රපට 48 ක රඟ පෑ ප්‍රවීණ නළුවෙකි.නිහඬ සිනමාපටයක් ලෙස මුලින් නිපදවුණද, ඕශු තම නිර්මාණයෙන් මිනිසත් බව පිළිබඳ විශාල හඬක් නැංවීමට සමත් වෙයි. ‘ජීවිතය රඟහලකි අපි එහි නළුවෝ වෙමු’ යන ශේක්ස්පියර්ගේ ප්‍රකට කියමන ඕශුගේ සිනමා කෘතිය නැවතත් අපට පසක් කරවයි.1934 දි ඕශු හැදූ චිත්‍රපටයේ එන, ‘කොමාජුරෝ මාස්ටර්ගේ නාට්‍ය කණ්ඩායම කඩා බිඳ වැටෙද්දී, ලංකාවේද ටවර් රඟහල 1933 දි, නාට්‍ය පෙන්වීම නතර කර දැමුවේය. ඒ වෙනුවට විදෙස් චිත්‍රපට ප්‍රදර්ශනය ඇරඹුණි. ප්‍රථම සිංහල චිත්‍රපටය වූ ‘කඩවුණු පොරොන්දුව‘ තිරගත වන්නේ 1947 දීය.ලංකාවේ ද සංචාරක නාට්‍ය කණ්ඩායම් රැසක් ම විය. නාට්‍ය මාස්ටර්ලා ද ගණනාවකි. එහෙත් ඔවුන්ගේ ජීවිත ගැඹුරින් දකින්නට ඕශු කෙනෙකු පහළ වී නො සිටියේය.කපිල කුමාර කාලිංගකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=av11050113</link>
    <topic>දෙදහස් හයසීය සම්බුද්ධ ජයන්තියට</topic>
    <author>සු. මි.</author>
    <content>දෙදහස් හයසීය සම්බුද්ධ ජයන්තියටශ්‍රී සම්බුදු පදවිය දිනු සම්බුදු බුද්ධත්ව ජයන්තිශ්‍රී සම්බුදු පදවිය තුන් ලොව තුළ නැංවූ සම්බුද්ධත්ව ජයන්ති දෙදහස් හයසිය වසක් සපිරෙනපණ්ඩිත විමල් අභයසුන්දරදෙදහස් හයසිය වසක් වැජඹෙනදෙදහස් හයසිය වසක් සමරනදෙදහස් හයසිය වසක් තව පවතින ශ්‍රී සම්බුදු පදවිය දිනු සම්බුදු බුද්ධත්ව ජයන්තිශ්‍රී සම්බුදු පදවිය තුන් ලොව තුළ නැංවූ සම්බුද්ධත්ව ජයන්ති පෙර නොඇසු නිර්මල බුදුදමතුන් ලෝ තුළ නැංවු බුදු සවන් නැණින්තුන් ලෝ තලයම සැනසුසැකි සිහ ගෝතම සම්බුදු හිමිගේසිරිමත් දුතිමත් පා යුග වඳිමි ශ්‍රී සම්බුදු පදවිය දිනු සම්බුදු බුද්ධත්ව ජයන්තිශ්‍රී සම්බුදු පදවිය තුන් ලෝ තල නැංවු සම්බුද්ධත්ව ජයන්ති පිළිවෙතින් පෙළ ගැසීපිළිවෙතින් සිත් සදමුපිළිවෙතින් තුන් රුවන් පුදමුපිළිවෙතින් දම් රුවන් නඟමුපිළිවෙතින් පින් දම් කරමුපිළිවෙතින් පන්සිල් රකිමු ශ්‍රී සම්බුදු පදවිය දිනු සම්බුදු බුද්ධත්ව ජයන්තිශ්‍රී සම්බුදු පදවිය තුන් ලොව තුළ නැංවූ සම්බුද්ධත්ව ජයන්ති අරි අටඟ මාවත ඔස්සේසත් වග මැදි පිළිවෙතට යොමාසිවුසස් සදහම් තුන් ලෝ තලයේකොඩිවැල් නැඟුවේ දම් රජයේසිදුහත් ගෞතම සම්බුදු සිරිපාපිපි හද මල් පුදමින් වඳිමු ශ්‍රී සම්බුදු පදවිය දිනු සම්බුදු බුද්ධත්ව ජයන්තිශ්‍රී සම්බුදු පදවිය තුන් ලොව තුළ නැංවූ සම්බුද්ධත්ව ජයන්තිදෙදහස් පන්සීය හා දෙදහස් පන්සීය පහේ සම්බුද්ධ ජයන්තිය උදෙසා ගී ලියු කලාකීර්ති පණ්ඩිත විමල් අභයසුන්දර දෙදහස් හයසීය සම්බුද්ධත්ව ජයන්තිය වෙනුවෙනුත් ගීතයක් රචනා කර ඇත. ඔහු එය ලියා ඇත්තේ 2008 මැයි මස 11 වැනි දිනය. එය ඔහු විසින් ප්‍රබන්ධ කරන ලද අවසාන ගීතය ලෙස සැලකේ. ඊට වසර තුනකට පසු ඔහු මෙලොව හැර ගියේය.පණ්ඩිත විමල් අභයසුන්දර සිංහල බෞද්ධ ගීත සාහිත්‍යයට විශිෂ්ට මෙහෙවරක් ඉෂ්ට සිද්ධ කළ සම්භාවනීය ගීත රචකයෙක් වෙයි. ග්‍රැමෆෝන් යුගයේ සිටම අදටත් ජනපි‍්‍රය වසන්තා සන්දනායක ගේ ‘ධර්ම රාජා නමා මි මා’ ගීතය ඔහුගේ විශිෂ්ට පබැඳුමකි. එසේම පණ්ඩිත් ආචාර්ය අමරදේවයන් ගයන ‘සාරානාතයේ මිගදායේ’, මහාචාර්ය සනත් නන්දසිරි ගයන ‘උපසම සිරියෙන් මිහිලිය නළවා’, විශාරද නන්දා මාලිනි ගයන ‘සිරිපා සිරිපා වඳිමු සිරි සම්බුදු තථාගත පියා’, දේවානන්ද වෛද්‍යසේකර ගයන ‘ඇස් ලැබුණා අද ඇස් ලැබුණා’ වැනි බෞද්ධ ගී රැසක් ඔහු අතින් ලියැවී ඇත.ඒ හැරුණු කොට පණ්ඩිත් අබේසුන්දර බෞද්ධ ගීත නාටක 8 ක් ද බෞද්ධ සංගීත ප්‍රණීතාංග 9 ක් ද බෞද්ධ වේදිකා ගීත නාටක 5 ද රචනා කර ඇත.ඉහත සඳහන් දෙදහස් හයසීයේ සම්බුද්ධත්ව ජයන්ති ගීතයේ සංගීත නිර්මාණය නාලක අංජන කුමාර ගෙනි. මහාචාර්ය සනත් නන්දසිරි, ආචාර්ය වික්ටර් රත්නායක, එඩ්වඩ් ජයකොඩි, අමරසිරි පීරිස්, රූකාන්ත ගුණතිලක, ප්‍රදීපා ධර්මදාස, නිරෝෂා විරාජිනි සහ නාලක අංජන කුමාර ගීතය ගායනා කරති.මෙම ගීතය මේ දිනවල ජාතික ගුවන්විදුලිය ඇතුළු ගුවන්විදුලි සංස්ථාවට අයත් සිටි එෆ්. එම්., වෙළෙඳ සේවය, ස්වදේශීය සේවය, කඳුරට සේවය, රජරට සේවය, රුහුණු සේවය වැනි ගුවන් විදුලි නාලිකා ඔස්සේ පැයෙන් පැය ප්‍රචාරය කෙරේ. එසේම එය ජාතික රූපවාහිනියෙන් ද විකාශය වන්නේය.පණ්ඩිත විමල් අභයසුන්දරයන්ගේ මෙම ගීතය රැගත් සංගත තැටියක් සහ ඔහුගේම ගී 16 ක් රැගත් ‘දොළ ළඟ ගුරු පාර දිගේ’ සංගත තැටියක් තව නොබෝ දිනකින් ගුවන්විදුලි සංස්ථා නිෂ්පාදනයක් ලෙස දොරට වඩී.ගුවන්විදුලි සංස්ථා සභාපති හඩ්සන් සමරසිංහ මහතාත් අධ්‍යක්ෂ ජනරාල් ඒරානන්ද හෙට්ටිආරච්චි මහතාත් මෙහිලා දැක්වූ අනුග්‍රහය පිළිබඳ තම පවුලේ අය කෘතඥතාපූර්වක වන බව පණ්ඩිත විමල් අභයසුන්දරගේ පුත් පුලස්ති අභයසුන්දර ‘රසඳුන’ට කියා සිටියේය.සු. මි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=av11050114</link>
    <topic>වසර 30කට පසුව ලොවම නැරැඹූ රාජකීය මංගල්‍යය</topic>
    <author>සේමාලි කැල්ලපත</author>
    <content>වසර 30කට පසුව ලොවම නැරැඹූ රාජකීය මංගල්‍යයවසර තිහකට පසු ලොව පැවැති විශාලතම රාජකීය මංගල්‍යය පසුගියදා නිමාවුණා.බ්‍රිතාන්‍යයේ ඔටුන්න හිමි චාල්ස් කුමරු සහ මියගිය ඩයනා කුමරිය ගේ වැඩිමල් පුතු විලියම් කුමරු සහ කේට් මිඩ්ල්ටන් ගේ විවාහ ගිවිස ගැනීම මාධ්‍යයට හෙළි කිරීමත් සමඟ ලොවපුරා මේ රාජකීය විවාහය පිළිබඳ පැවතුණේ පුදුමාකාර උද්යෝගයක්. ඇත්තෙන්ම ඒ උද්යෝගය බ්‍රිතාන්‍යයේ නම් උමතුවක් ලෙසින් පැතිර ගියා.රාජකීය යුවළගේ රුව රැගත් සිහිවටන බ්‍රිතාන්‍ය පුරා විකිණී ගියේ උණු කැවුම් ලෙසින්. මෝස්තර ලොවට අලුතින් එක්වූ විලාසිතා වූයේ කේට් ගේ ඇඳුම් සහ කොණ්ඩා මෝස්තරයයි.වෙනකක් තබා ඔවුන් විවාහ ගිවිසගත් දින පැළැන්දූ නිල් මැණික වැනි වූ නිල් මැණික් පවා විශාල වශයෙන් අලෙවි වුණා. මේ දිනවල බ්‍රිතාන්‍ය පුරා කේට් භාවිතා කරන තොල් ආලේපන හා ෂැම්පු වලට ද ඇත්තේ විශාල ඉල්ලුමක් බව වාර්තා වෙනවා.රාජකීය විවාහයේ දිනය ප්‍රකාශයට පත්කිරීමත් සමඟ හැමෝගෙම තුඩ තුඩ පැතිර ගියේ විවාහ මංගල්‍ය පැවැත්වෙන දේවස්ථානය ගැනයි. ඉන්පසු පැතිර ගියේ මනාලියගේ මංගල ඇඳුම හා මල් කළඹ ගැන තොරතුරුයි.එයත් විවාහ දිනය වෙනතුරුම රාජකීය රහසක් ලෙස තිබුණා. මංගල ඇඳුම නිර්මාණය කරන්නේ අහවල් මෝස්තර ශිල්පියා ය ශිල්පිණියය යනුවෙන් හැමෝම අතර කතාබහ පැතිර ගියා. අන්තිමේදී මනාලිය මෙන්න මේ ආකාරයේ මංගල ගවුමක් අඳිනු ඇතැයි කියා ගවුම් මෝස්තර 25ක් එළිදැක්වුණා.ඉන් එක ඇඳුමක් සුවිශේෂ වුණේ බ්‍රිතාන්‍යයේ වික්ටෝරියා මහරැජන සිය මංගල දිනයේ ඇන්ද ගවුම් මෝස්තරයට සමාන වූ නිසයි. විවාහය හා සමඟම මීළඟට කවුරුත් අතර උනන්දුවක් ඇතිවුණේ මංගල උළෙලට ආරාධනා ලැබූවන්ගේ ලැයිස්තුව ගැනයි. මංගල දේව මෙහෙය පැවැත්වූ ලන්ඩනයේ වෙස්ට්මින්ස්ටර් දේවස්ථානයට ආරාධිතයන් 1500ක් කැඳවනු ලැබුවා. ඒත් ඉන් බාගයකට දේවමෙහෙය සජීවීව දැකගන්න වරම් ලැබුණේ නැහැ. ඔවුන්ට දේවමෙහෙයේ සජීව විකාශයක් විශාල පුළුල් තිර මඟින් දැකගන්න අවස්ථාව සලසා තිබුණා.දෙවැනි එළිසබත් මහ රැජන සහ විලියම් කුමාරයා එකට එකතුවී සකස් කළ මංගල ආරාධිතයන්ගේ ලයිස්තුව ගැනත් කා අතරත් ඇතිව තිබුණේ පුදුමාකාර කුතුහලයක්. මංගල දේවමෙහෙය සජීවීව දැකගන්න ලැබෙන එකත් වාසනාවක් ලෙසයි ඔවුන් සැලකුවේ. මංගල දේවමෙහෙය දැකගන්න ලැබුණේ විශේෂ ආරාධිතයන්ට පමණයි. ඔවුන්ට විශේෂ ආකාරයකට ආසන පමුණුවා තිබුණා.දේවස්ථානයේ දේවමෙහෙය පැවැත්වෙන අල්තාරය ඉදිරිපසින් ම බ්‍රිතාන්‍ය රාජකීය පවුලේ සාමාජිකයන් අසුන්ගෙන සිටියා. ඒ අසලම කේට් ගේ පවුලේ උදවියටත් ආසන පනවා තිබුණා. ඩයනා කුමරියගේ ස්පෙන්සර් පවුලේ උදවියටත් අල්තාරයට මඳක් දුරින් ආසන පනවා තිබූ බවක් වාර්තා වුණා. ඩයනා කුමරියගේ අවමගුල දා පැවැති කතාවකදී ඩයනා ගේ සොහොයුරු චාල්ස් ස්පෙන්සර් රජ පවුල විවේචනය කිරීම නිසා එදා පටන් දෙගොල්ල අතර ඇයි හොඳයිකම් අඩුවී තිබුණත් ස්පෙන්සර් පවුලටත් මංගල්‍යයට ආරාධනා ලැබිලා.විශේෂ ආරාධිතයින් අතර සුපිරි පාපන්දු ක්‍රීඩක ඩේවිඩ් බෙකම් ද සුපිරි ගායක එල්ටන් ජෝන් හා මිස්ටර් බීන් චරිතය රඟන නළු රෝවන් ඇට්කින්සන් ද සිටියා. රෝවන් චාල්ස් කුමරුගේ හොඳම යහළුවෙක් ලු.සම්ප්‍රදායක් වශයෙන් බ්‍රිතාන්‍යයේ සෑම රාජකීය මංගල්‍යයකටම පොදු රාජ්‍ය මණ්ඩලයට අයත් රටවල රාජ්‍ය නායකයන්ට ආරාධනා ලැබෙනවා. ඊට අමතරව විදෙස් රාජකීයයන් 46කට ද ආරාධනා ලැබුණා. ඔවුන්ට ආසන පනවා තිබුණේ බ්‍රිතාන්‍ය රාජකීයයන්ගේ ආසන පිටුපසිනුයි. බ්‍රිතාන්‍ය රාජකීය විවාහ උළෙලට සහභාගී වීම ප්‍රතික්ෂේප කළ රාජකීය ආරාධිතයෙක් ගැනත් මෙහිදී වාර්තා වුණා. ඒ කාම්බෝජයේ රාජ කුමාරයායි. ඔහුගේ සීයාත් මීට පෙර පැවැති බ්‍රිතාන්‍ය රාජකීය මංගල්‍යයක් වර්ජනය කළාලු.රාජකීය විවාහ මංගල්‍යයට ආරාධනා ලැබූ විදෙස් තානාපති නිලධාරීන්, කේට් ගේ පවුලේ මිතුරු මිතුරියන්, බ්‍රිතාන්‍ය රජයේ හා ආරක්ෂක නිලධාරීන්ට ආසන පනවා තිබුණේ දේවස්ථානය වටායි. ඉරාකයේ හා ඇෆ්ගනිස්ථාන යුද්ධවලදී මියගිය බ්‍රිතාන්‍ය සොල්දාදුවන්ගේ පවුල්වල අයත් විලියම් ගේ හමුදා මිතුරන් සහ ඔහුගේ පුණ්‍යාධාර ආයතනවල වැඩකරන අයටත් ආරාධනා ලැබ තිබුණා. ඒ අයත් අසුන්ගන්වා තිබුණේ දේවස්ථානය වටේයි.පොදුරාජ්‍ය මණ්ඩල රටවලට අයත් නොවන රටවල රාජ්‍ය නායකයන්ට මේ රාජකීය විවාහ උළෙලට ආරාධනා ලැබුණේ නෑ. ඇමෙරිකානු ජනාධිපති බැරැක් ඔබාමා සහ ප්‍රංශ ජනාධිපති නිකොලොයි සාර්කෝසිටත් ආරාධනා ලැබුණේ නැහැ. තවත් කැපී පෙනුණු දෙයක් වුණේ බ්‍රිතාන්‍ය වත්මන් අගමැති ගෝර්ඩ්න් බ්‍රවුන් හා හිටපු අගමැති ටෝනි බ්ලෙයාර්ටත් ආරාධනා නොලැබීමයි. එහෙත් බ්‍රිතාන්‍යයේ හිටපු කොන්සර්වේටිව් පක්ෂ අගමැතිවරුන් වන මාග්‍රට් තැචර්ට සහ ජෝන් මේජර්ට නම් ආරාධනා ලැබුණා. ඒත් අයහපත් සෞඛ්‍ය නිසා මාග්‍රට් තැචර් විවාහ උළෙලට සහභාගි වුණේ නෑ.මෙහිදී ආරාධනා ලැබූ විශේෂ කෙනෙක් හිටියා. ඒ විලියම් කුමරුගේ මලණුවන් වන හැරී කුමරුගේ පෙම්වතිය වූ චෙල්සි ඩේව්යි. වසර පහක් තිස්සේ පෙම්වතුන් ලෙස සිටි හැරී සහ චෙල්සි 2009 දී ඈත් වුණා. ඒත් පසුගිය වසරේ සිට ඔවුන් දෙදෙනා යළිත් හොර රහසේ එකිනෙකා මුණගැහෙන්න ගත්තලු. චෙල්සි ආරාධනාව පිළිගත්තත් විවාහ උළෙලට ආවද යන්න තාම දන්නේ නෑ.දේව මෙහෙයෙන් පසු මහ රැජන පිරිනමන සාදයට ආරාධනා ලැබුණේ අමුත්තන් 600කට විතරයි.විවාහ උළෙලෙන් පසු දෙදෙනා මධුසමය සඳහා කොහේ යාවි දැයි ගැන දැන් හැමදෙනාම අතර ඇත්තේ පුදුම කුතුහලයක්. කේට් කුඩා කළ වසර තුනක් පමණ ගතකළ මැදපෙරදිග ජෝර්දානයට ඔවුන් මධුසමය සඳහා යන බවට ඉඟි පළවෙලා. ජෝර්දානයේ අබ්දුල්ලා රජුගේ සහ රානියා රැජනගේ ආගන්තුක සත්කාර මැද ඔවුන්ට අයත් මාලිගාවක ඔවුන් කල්ගත කරනු ඇතැයි පැවසෙනවා.දෙදෙනාම එළිමහනේ කල්ගත කිරීමට කැමැති නිසා කාන්තාරයේ කඳවුරකත්, මළමුහුදේ පිහිනීමටත් යනු ඇතැයි ද කියනවා. එපමණක් නොවෙයි ඓතිහාසික පෙට්රා භූමියට හා වාදීරන් නිම්නයත් ඔවුන්ගේ තෝරා ගැනීමක්ලු.කේට් සුන්දර වෙරළ තීරවලට හරිම කැමැතිලු. ඇය විවාහයට පෙර ලන්ඩනයේ සාප්පු සවාරි ගොස් වියළි දේශගුණයට ගැළපෙන ඇඳුම් මිලදී ගත් නිසා බොහෝදෙනා හිතන්නේ ඔවුන් මධුසමය සඳහා ජෝර්දානයට යනු ඇති බවයි.ජෝර්දානයට අමතරව සීෂෙල්ස්, ග්‍රීසිය හා ඔස්ට්‍රේලියාව ද ඔවුන් මධුසමය ගතකිරීමට තෝරා ගැනීමට ඉඩ තිබෙනවලු. කෙසේ වෙතත් අවසන් තීරණය ඇත්තේ විලියම් කුමරා අතලු. ඔහු කේට් විමතියට පත්කිරීමට මධුසමය ගතකරන තැන අවසාන මොහොතේ දැනුම් දෙන බවයි කියවෙන්නේ. කොහේ ගියත් පැපරාසින්ගෙන් බේරීමට අවශ්‍ය නිසා මේ සැම තැනක්ම අන්තිම මොහොත දක්වා රහසිගතයිලු.විවාහයෙන් පසු දෙදෙනා පදිංචි වෙන ස්ථානය ගැනත් හැමෝම සෙවිල්ලෙන් පසුවෙනවා. ඔවුන් බොහෝදුරට කෙන්සිස්ටන් මාලිගයේ පදිංචිවීමට ඉඩකඩ තිබෙනවාලු. 1605 ඉදිකළ මේ මාලිගාවේ තමයි චාල්ස් - ඩයනා දෙදෙනාත් විවාහයෙන් පසු පදිංචි වුණේ. හැරී කුමාරයා සමඟ රාජකීය යුවළ ක්ලැරන්ස් මාලිගාවේ නවතී කියාත් කියැවෙනවා. දෙදෙනාගේ පදිංචිය සම්බන්ධයෙන් රාජකීය පවුල සතු අනෙකුත් මාලිගාවල නම් ද කියැවෙනවා. කෙසේ වෙතත් මධුසමයෙන් සති දෙකකට පසු විලියම් කුමාරයා අනිවාර්යයෙන්ම හමුදා සේවය සඳහා ලන්ඩනයට ආ යුතුලු.රාජකීය විවාහය නිමවී තවම ගතවුණේ සතියයි. බොහෝ දෙනා ඔවුන්ට ලැබෙන දරුවා ගැනත් පේන කියන්න පටන් අරන්. ඔවුන්ගේ පළමු දරුවා 2012 ලැබෙන බවට සමහරු දැනටම ඔට්ටු අල්ලලා.විවාහයෙන් පසු විලියම් කුමාරයා ‘වේල්සයේ විලියම් කුමාරයා’ ලෙසත්, කේට් ‘වේල්සයේ විලියම් කුමරිය’ ලෙසත් හැඳින්වෙනවා. එහෙත් මහ රැජන විවාහයෙන් පසු මේ යුවළට ආදිපාද පදවිය පිරිනැමීමට යන බව ද ආරංචියි. එය කුමාර තනතුරට වඩා ඉහළ එකක්.කෙසේ වෙතත් ලෝකයේ වැඩිම ජනගහනයක් නරඹපු තවත් රාජකීය මංගල්‍යයක් නිමාවුණා. චාල්ස් - ඩයනා විවාහයත් ලොවපුරා ජනතාව නැරැඹුවේ මේ ආකාරයෙන්ම උද්යෝගයකින්. විලියම් - කේට් විවාහය සර්වප්‍රකාරයෙන්ම සාර්ථක වේවා යන්න කාගේත් බලාපොරොත්තුවයි.සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=av11050115</link>
    <topic>විශිෂ්ටයකුගේ සමුගැන්ම</topic>
    <author>ඉඳුනිල් වීරරත්න</author>
    <content>විශිෂ්ටයකුගේ සමුගැන්මලෝක කුසලාන තරගාවලිය අවසන් විය. ශ්‍රී ලංකාවේ ක්‍රිකට් ලෝලීන් බලාපොරොත්තු වූ පරිදිම අවසන් තරගය තෙක් ශ්‍රී ලංකා ක්‍රිකට් කණ්ඩායමට යන්නට හැකි වුවද අනපේක්ෂිත ලෙස ශූරතාව අහිමි වූ නිසාවෙන් සියල්ල උඩුයටිකුරු විය.පරාජයෙන් පසු ක්‍රිකට් නායකත්වය, උප නායකත්වය පමණක් නොව තේරීම් කමිටුව ද ඉල්ලා අස්විය. ඒ සමඟම අයිපීඑල් තරගාවලිය ද පැමිණීම නිසා එක් ප්‍රධාන දෙයක් අපට අමතක විය. ඒ වෙන කිසිවක් නොව අති විශිෂ්ටයකුගේ සමුගැන්මයි.යම් හෙයකින් ලෝක කුසලාන අවසන් මහා තරගයේදී අප ජයගත්තේ නම් මේ අති විශිෂ්ටයාගේ සමුගැන්ම මහ ඉහළින් සැමරෙන බව අමුතුවෙන් කිව යුතු නොවේ. එසේ වූවා නම් ලෝක කුසලානය ඔහුගේ නමටම පුද දෙන්නට තරම් වටින අවස්ථාවකි. ශ්‍රී ලංකා කණ්ඩායමේ හිටපු නායක කුමා සංගක්කාර ලෝක කුසලාන තරගාවලිය ආරම්භ වීමට පෙර පවසා සිටියේ මේ සුපිරි ක්‍රීඩකයාගේ සමුගැන්ම වෙනුවෙන් ලෝක කුසලානය ජයග්‍රහණය කරදීම කණ්ඩායමේ අධිෂ්ඨානය බවයි.මුත්තයියා මුරලිදරන්.මේ දිනවල මහේලගේ නායකත්වයෙන් යුත් කෝචි ටස්කර්ස් කේරළ කණ්ඩායමට ක්‍රීඩා කළ ද ශ්‍රී ලංකාව වෙනුවෙන් ටෙස්ට් සහ එක්දින ජාත්‍යන්තර තරග පිටියෙන් සමුගත් ලොව මෙතෙක් බිහිවූ විශිෂ්ටතම දඟ පන්දු යවන්නා ඔහුයි.1972 අප්‍රිල් 17 මහනුවර කුණ්ඩසාලේ නත්තරංපොත ගමේ ඉපදුණු මුරලි ලොව බිහිවූ සුපිරිම පන්දු යවන්නා වෙයි. ඒ මේ දක්වා සියලුම ජාත්‍යන්තර තරගවලදී කඩුලු 1347ක් කෙටිකලකදී බිඳදැමූ නිසාවෙන්.මහනුවර සාන්ත අන්තෝනි පාසලෙන් අකුරු කළ මුරලි පාසලේ ක්‍රිකට් කණ්ඩායමේ තෙ අංශයෙන්ම කැපී පෙනෙන ක්‍රීඩකයෙක් විය. මැද පෙළ පිතිකරුවකු ලෙසත්, මුලින්ම වේගපන්දු යවන්නකු ලෙසත් පාසල් කණ්ඩායම නියෝජනය කළ අතර, පසුව පුහුණුකරුගේ මැදහත්වීම මත දකුණතින් පිට දඟ පන්දු යැවීමට යොමුවිය.1990/91 පාසල් ක්‍රීඩා වාරයේදී කඩුලු 100 සම්පූර්ණ කර පෙන්වූ සුවිශේෂ දස්කම් නිසාවෙන් ‘බාටා වසරේ පාසල් ක්‍රිකට් ක්‍රීඩකයා’ සම්මානය දිනාගත් අතර එය ඔහුට ජාතික කණ්ඩායම තෙක් පැමිණි ගමනේ ලැබූ පළමු සම්මානය ද වෙයි. ඉන්පසු ටැමිල් යූනියන් ක්‍රිකට් සමාජයට බැඳුණු මුරලි ශ්‍රී ලංකා ඒ කණ්ඩායමට තේරී තරග 453ක් ක්‍රීඩා කරමින් කඩුලු 681ක් ලබාගත් අතර, පළමු පෙළ තරග 232ක් ක්‍රීඩා කරමින් කඩුලු 1374ක් ලබාගත්තේය.එලෙස දැක්වූ දස්කම් නිසාවෙන් වයස 20දී ශ්‍රී ලංකාවේ 54 වැනි ටෙස්ට් ක්‍රීඩකයා ලෙස ටෙස්ට් වරම් ලබමින් 1992 අගෝස්තු 28 ඕස්ට්‍රේලියාවට එරෙහිව තරග වැදුණු අතර එහිදී ක්‍රෙග් මැක්ඩමට් ලකුණු 9කට කඩුල්ල මුවාකිරීමේ වරදට හසුකර ගනිමින් මංගල ටෙස්ට් කඩුල්ල ලැබීය.එදා මෙදා තුර ටෙස්ට් තරග 133කට සහභාගී වී ඇති මුරලි ඉනිම් 230කදී ලකුණු 18180කට කඩුලු 800ක් ලබමින් වැඩිම ටෙස්ට් කඩුලු ලබාගැනීමේ ලෝක වාර්තාවට හිමිකම් කීය.මුරලි සහභාගි වූ අවසන් ටෙස්ට් තරගය වූයේ ශ්‍රීී ලංකාව සහ ඉන්දියාව අතර 2010 ජූලි 18 ගාල්ල ජාත්‍යන්තර ක්‍රීඩා පිටියේ පැවැති ටෙස්ට් තරගයයි. එහිදී මුරලි යැවූ අවසන් පන්දුවේදී ලකුණු 13ක් ලබා සිටි ප්‍රජාන් ඕජා මහේල අතට උඩ පන්දුවක් ලබාදෙමින් දැවී ගිය අතර, මුරලිගේ ටෙස්ට් දිවියේ 800 වැනි කඩුල්ල ලෙසින් එය වාර්තා පොතට එක්විය. ඒ සමඟ ඉන්දීය ඉනිම අවසන් වූ අතර ශ්‍රී ලංකාවට තරගයෙන් ජය අත්විය.කඩුලු 800 සීමාවට යාමට කඩුලු 8ක් පසුපසින් සිට සමුගැනීමේ තරගයට සහභාගිවූ මුරලි ලකුණු 171ට කඩුලු 8 දවාගත් අතර ඉන්දීය අවසන් කඩුල්ල මෙලෙස දවාගනිමින් තරගයත්, කඩුලු 800 ඉලක්කයත් ටෙස්ට් ක්‍රිකට් දිවියත් අවසන් කරන්නට තරම් ඔහු වාසනාවන්ත වුණා.මුරලි එලෙස සමුගනිද්දී ඔහු නමින් ලියැවුණු වාර්තා බොහෝ ගණනකි. මින් සමහර වාර්තා ශතවර්ෂ ගණනක් යනතුරු බිඳ දමන්නට කිසිවකුටත් හැකි නොවන තරමේ සුවිශේෂී ඒවා වෙයි.* ලොව වැඩිම ටෙස්ට් තරග සංඛ්‍යාවකට සහභාගි වූ ක්‍රීඩකයා (තරග 126)* හොඳම පන්දු යැවීමේ දක්ෂතාව 2002 වසරේ ජනවාරි සිම්බාබ්වේට එරෙහිව මුරලි ලබාගත් ලකුණු 51ට කඩුලු 9* තරගයක හොඳම පන්දු යැවීම 1998 වසරේ අගෝස්තු එංගලන්තයට එරෙහිව ලකුණු 220කට කඩුලු 16ක්.* වැඩිම අවස්ථා ගණනකදී තරගයකදී කඩුලු 10 බැගින් ලබාගත් ක්‍රීඩකයා (අවස්ථා 22)* වැඩිම අවස්ථා ගණනකදී තරගයකදී කඩුලු 5 බැගින් ලබාගත් ක්‍රීඩකයා (අවස්ථා 67)* පන්දුව කෙළින්ම කඩුල්ලේ වැදීමෙන් දවාගත් අවස්ථා (157)* ස්ටම්ප් කිරීමෙන් වැඩිම කඩුලු දැවී ගිය පන්දු යවන්නා (අවස්ථා 41)* ලොව ටෙස්ට් ක්‍රීඩාකරන සෑම රටකටම එරෙහිව කඩුලු 50 හෝ ඊට වැඩි ප්‍රමාණයක් ලබාගත් ලොව එකම ක්‍රීඩකයා.* ලොව සාර්ථකම පන්දු යවන්නා සහ පන්දු රකින්නා අතර සම්බන්ධතාව (කඩුලු රකින්නා හැර) මහේල ජයවර්ධන සමඟ (අවස්ථා 62කදී මහේල උඩපන්දු රැකගෙන තිබේ.)1993 අගෝස්තු 12 කොළඹ ආර්. ප්‍රේමදාස පිටියේ දී ශ්‍රී ලංකාවේ 70 වැනි ක්‍රීඩකයා ලෙසින් එක්දින වරම් ලබාප්‍රවීන් අම්රේ එක ලකුණකට කෙළින්ම කඩුල්ලේ වැදීමට සලස්වමින් මංගල එක් දින කඩුල්ල ලබාගත් මුරලි මේ දක්වා එක්දින තරග 350කදී ඉනිම් 341කදී ලකුණු 12326කට කඩුලු 534ක් රැස්කරගෙන ඇති අතර කඩුලු 4 බැගින් අවස්ථා 15ක් සහ කඩුලු 5 බැගින් අවස්ථා 10කදීත් ලබාගෙන තිබෙනවා. ඔහු එක් දින පිටියේ පවත්වාගෙන ගොස් ඇති සාමාන්‍යය 3.93කි.2009 පෙබරවාරි 5 වැනිදා කොළඹ දී ගෞතම් ගාම්භීර් ගේ කඩුල්ල ලබාගනිමින් පාකිස්ථානයේ වසීම් අක්‍රම් තබා තිබූ වාර්තාව අභිබවා ගිය අතර, ලෝක කුසලාන තරගාවලියේ ශ්‍රී ලංකාව තුළ සහභාගිවූ අවසන් එක්දින තරගයේ 10වැනි පන්දු වාරයේ අවසන් පන්දුවේදී කඩුල්ලක් ලබා ගත්තේය. ලෝක කුසලාන අවසන් පූර්ව තරගයේදී නවසීලන්ත ක්‍රීඩක ස්කොට් ස්ටයිරීස් ලකුණු 57කට දවා ගනිමින් සිය සමුගැන්ම ජයග්‍රාහී ලෙස සනිටුහන් කළ මුරලි පිටිය වටා ගියේ සගයන්ගේ කරපිටිනි.ශ්‍රී ලංකාවේදී ටෙස්ට් තරග 73කට සහභාගි වී ලකුණු 9646කට කඩුලු 493ක් ලබා ගෙන ඇති අතර, විදෙස් රටවලදී තරග 60කට සහභාගි වී කඩුලු 307ක් ලබා තිබේ.ලොව ටෙස්ට් ක්‍රීඩා කරන සෑම රටකටම එරෙහිව ඔවුන්ගේ රටවලදීම අතිවිශිෂ්ට ලෙස කඩුලු දවාගෙන ඇති මුරලි, 1998 වසරේ ඕවල් ක්‍රීඩාංගණයේ දී එංගලන්තයට එරෙහිව එංගලන්තය තුළ දී ශ්‍රී ලංකාව ලැබූ පළමු ජය ලබාගන්නට ප්‍රබලම දායකත්වය ලබා දුන්නේය.98 අගෝස්තු 27 සිට 31 දක්වා පැවැති මේ තරගයේ එංගලන්ත පළමු ඉනිමේදී ඕවර 59.3 යැවූ මුරලි ලකුණු 155කට කඩුලු 7ක් දවා ගත්තේය.එංගලන්ත දෙවැනි ඉනිමේදී එංගලන්ත නායක ඇලෙක් ස්ටුවර්ට් උපුල් චන්දන විසින් දුවද්දී දවාගත් අතර, ඉතිරි කඩුලු 9ම ලකුණු 65කදී දවාගන්නට මුරලි සමත් වුණා. එහිදී ජයසූරිය ලකුණු 213ක් සහ අරවින්ද ලකුණු 152ක් ලබාගත් අතර ශ්‍රී ලංකාවට කඩුලු 10ක ජයක් අත්වුණා.මෙය මුරලිගේ ටෙස්ට් ක්‍රිකට් ජීවිතයේ හොඳම පන්දු යැවීම ලෙසින් ද වාර්තා වනවා.2000 සහ 2006 යන වසරවල ලොව හොඳම ක්‍රිකට් ක්‍රීඩකයාට පිරිනමන විස්ඩන් සම්මානයෙන් පුද ලද මුරලි, 2004 වසරේදී එක්සත් ජාතීන්ගේ ආහාර වැඩසටහනේ තානාපති වරයා ලෙසින් පත්වුණු අතර, දුප්පත්කම තුරන් කිරීමේ වැඩසටහනට ද දායක වී සිටී.එසේම දශක තුනක යුද්ධයෙන් සහ 2004 සුනාමි ව්‍යසනයෙන් අසරණ වුණු දරුවන්ගේ සුබසාධනය වෙනුවෙන් කැපවුණු ඔහු, ඇමෙරිකානු ඩොලර් මිලියන 5ක ආයෝජනයෙන් උතුරේ මාන්කුලම් නගරය ආසන්නයේ අක්කර 50ක භූමි භාගයක සුබසාධන මධ්‍යස්ථානයක් ඉදිකිරීමට කටයුතු යොදා තිබේ.ශ්‍රීමත් ඉයන් බොතම්, මයිකල් වෝන්, ස්ටීව් වෝ, කුමා සංගක්කාර වැනි ක්‍රීඩකයෝ මේ සඳහා මුරලිට සහාය දීමට ඉදිරිපත් වී සිටිති.ජාත්‍යන්තර ක්‍රීඩාපිටියෙන් සමුගත් මේ විශිෂ්ටයාට සුවහසක් ක්‍රීඩා ලෝලීන් වෙනුවෙන් තැබෙන මේ සටහන උපහාරයක්ම වේවා!ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=av11050116</link>
    <topic>වසංගතයක් වූ ව්‍යාජ ගී තැටි ජාවාරම</topic>
    <author>ජෝජ් රොබ්සන් ද සිල්වා</author>
    <content>වසංගතයක් වූ ව්‍යාජ ගී තැටි ජාවාරමකලාකරුවන්ගේ ගී නිර්මාණ සොරකම් කොට සකස් කළ ව්‍යාජ සී.ඩී. තැටි විසිදහසක් සහ ඒවා අලෙවි කළ වෙළෙඳුන් 700 ක් පසුගියදා අත් අඩංගුවට ගෙන තිබේ. ප්‍රවීණ කලාකරුවන්ගේ ගීත නිර්මාණ සොරකම් කොට සැකසූ ව්‍යාජ සී.ඩී. තැටි රටා පුරා බෙදාහරින මාෆියා කල්ලිය කොටුකර ගෙන ඇත්තේ ඒ සඳහා දියත් කළ දැවැන්ත මෙහෙයුමකින් පසුවය. කලා ක්ෂේත්‍රයේ පිරිසක් පසුගියදා අතිගරු ජනාධිපතිතුමන් හමු වී මේ අසාධාරණය පිළිබඳ සැළ කිරීමෙන් පසුව එතුමා විසින් පොලිස්පති මහින්ද බාලසූරිය මහතාට දුරකථනයෙන් කරන ලද නියෝගය අනුව මෙම වැටලීම් සිදුකොට ඇත. ඒ අනුව පොලිස්පතිවරයා ආරක්ෂක ලේකම් ගෝඨාභය රාජපක්ෂ මහතාගෙන් ලබාගත් උපදෙස් අනුව පසුගිය දිනවල මෙම වැටලීම් සිදුකොට ඇත.මේ අනුව කොළඹ දිසාවේ ස්ථාන පන්සියකින් ව්‍යාජ සී.ඩී. තැටි 6000 ක් ද, නුගේගොඩ ස්ථාන සියයකින් තැටි 5000 ක්ද, කළුතර ස්ථාන හාරසියහතළිහකින් තැටි 7000 ක්ද ගල්කිස්සේ ස්ථාන හයසියයකින් තැටි 5000 ක්ද සොයාගෙන ඇත. එම ව්‍යාජ සී.ඩී. තැටි මුද්‍රණය කළ සහ අලෙවි කළ වෙළෙඳුන්ට බුද්ධිමය දේපළ පනත යටතේ නඩු පවරා ඇත. මේ ව්‍යාජ සී.ඩී. ජාවාරම සම්බන්ධයෙන් සංගීත ක්ෂේත්‍රයේ ප්‍රවීණයන් කීපදෙනකු දැක්වූ අදහස්.නීතිමය පැත්තෙන් අනුග්‍රහය ඕනේ!- අසංක පි‍්‍රයමන්ත පීරිස්”මගේ අලුත්ම ගීත ඇල්බම් එක සූදානම්.මේ ගී ඇල්බමය නිකුත් කළාමත් ව්‍යාජ ගී තැටි වෙළෙඳපොළට ඒවි.මේ ව්‍යසනයට කෙළින්ම මුහුණ දීමට සිදුවී තිබෙන්නේ ගීත තැටි නිෂ්පාදකයින්ට යි.අපිත් එකමුතුව ඔවුන්ට සහයෝගය දෙන්න ඕනේ.මොනවා කරන්නත් නීතිමය පැත්තෙන් අනුග්‍රහය ලැබෙන්න ඕනමයි.”මාෆියාව මර්දනය නොකළොත් අපි ඔක්කොම කම්මුතුයි- නිහාල් නෙල්සන්”හොර සී.ඩී. (ඛ්ච්)මගඩි හින්දා දැන් අපේ අලුත් ගීත ඇල්බම් නිකුත් කරන්න බැහැ. ගීත ඇල්බමයක් කරන්න අද ලක්ෂ ගණනක් වියදම් කරන්න වෙනවා. එහෙම ලක්ෂ ගණන් වියදම් කරලා නිෂ්පාදකයෙක් සී.ඩී. එකක් දැම්ම දාට පසුවදාම මෙන්න පේමන්ට් එකේ ඒ සී.ඩී. එක අඩු ගාණට විකුණනවා.හොර සී.ඩී. වෙළෙඳුන් නීතියේ රැහැනට අහුවුණාම රුපියල් පන්දාහක් දඩ ගසා නිදහස් කරනවා වෙනුවට දඬුවම් දැඩි කරනවා නම් මේ මගඩිය පාලනය කරන්න පුළුවන් වේවි.දඩ මුදල ලක්ෂ පහක් වත් දක්වා වැඩිකර, අවුරුද්දකටවත් සිර දඬුවම් නියම කරනවා නම් ඔය හොර වෙළෙන්ඳන්ගේ මාෆියාව මර්දනය කිරීමට හැකි වේවි.නැත්නම් නිෂ්පාදකයොයි, අපියි, රසිකයොයි හැමෝම කම්මුතු වෙන දවස වැඩි ඈතක නොවේ.”ගී තැටි මිල සම කරමු- නිහාල් ගම්හේවා”චන්දන ලියනආරච්චි වැනි ගායකයින්ගේ අලුත් ගී තැටි වලට හොඳ ඉල්ලුමක් තිබෙනවා.එහෙත් කාලෙකින් එවැනි ගායකයින්ගේවත් අලුත් ගී තැටි නිකුත් වුණේ නැහැ.එයට ප්‍රධාන හේතුව ව්‍යාජ ගීත තැටි වසංගතයක් මෙන් වෙළෙඳපොළ ආක්‍රමණය කිරීමයි.මෙයට කළ යුත්තේ වෙළෙඳපොළේ ව්‍යාජ ගී තැටි අලෙවි කරන මිලට සමාන මිලකට නිෂ්පාදකයින් සහ ගායන ශිල්පීන් එකමුතුව අලුත් ගීත ඇලබම් නිකුත් කිරීමයි.එවිට ගීත රසිකයෝ ව්‍යාජ ගී තැටි මිලදී ගැනීම අත් හැරීමෙන් හොර වෙළෙඳුන්ගේ මාෆියාව ඉබේම මර්දනය වේවි. එමෙන්ම මෙවැනි නීති විරෝධි ක්‍රියාවන්ට නීතියෙන් ලබා දෙන දඬුවම් ද දැනට වඩා වැඩි කළ යුතුයි.”ඔර්ජිනල්ම ගන්න රසිකයන් දැනුම්වත් කරන්න- සුරේන්ද්‍ර පෙරේරා”අපිට ගායකයෝ වශයෙන් කරන්න පුළුවන් දේ වල සීමාවක් තිබෙනවා.විශේෂයෙන්ම අපිට පුළුවන්, අපේ ගීත තැටි මිල දී ගන්න රසිකයන්ගෙන් ඔර්ජිනල් (Original) ගී තැටිම ලබා ගන්නා ලෙස ඉල්ලා ඔවුන්ව දැනුම්වත් කරන්න.ඔර්ජිනල් ගීත තැටියක ඇති ප්‍රමිතිය සහ වාදනය යන්ත්‍රයන්ට සුදුසු තත්ත්ව ඔවුන්ට පහදා දිය යුතුයි.එමෙන්ම අපි පවතින ගී නිර්මාණ කරන්නත් වග බලා ගන්න ඕනේ. එවිට රසිකයන් ව්‍යාජ තැටි මිල දී ගැනීම අත්හැර ඔර්ජිනල් ගීත තැටි ලබා ගැනීමට උනන්දු වේවි.”රාජ්‍ය මට්ටමේ මැදිහත් වීමක් ඕනේ!- අමරසිරි පීරිස්”මෙවැනි ව්‍යසනයන් නිසා යහපත් ගීත කලාව නැති වෙනවා. ලක්ෂ ගණනින් ආයෝජනය කරන ගී තැටි නිෂ්පාදකයින්ට බෝහෝ විට ලාභ ලැබීම කෙසේ වුව ද තමන් වැය කළ මුදලවත් උපයා ගන්න බැරි තත්ත්වයක් දැන් උදාවෙලා.කර්මාන්තයක් ලෙස සැලකුවොත් අද ගීත නිර්මාණ කර්මාන්තය කඩා වැටෙමින් පවතිනවා.නව ගීත නිර්මාණ බිහි කිරීමට නිෂ්පාදකයින් නැති නිසා වෘත්තීය සංගීත ශිල්පීන් මහත් පීඩනයකට සහ කම්පනයකට ලක්වෙමින් ජීවත් වීමේ අර්බුදයකට මැදි වෙමින් සිටිනවා. නිර්මාණකරුවන් ගසා කන මෙවැනි අපරාධකරුවන්ට නිදැල්ලේ ඉන්න දුන්නා දැන් හොඳටම ඇති.බුද්ධිමය දේපළ නීතිමය තිබුණට මේ අපරාධකරුවන් මෙල්ල කිරීමට තරම් බලයක් ඊට නැති නිසා රාජ්‍ය මැදිහත් වීමක් වහාම අවශ්‍යයි. මේක දරුණු මාෆියාවක්...! කලාකරුවන්ට පමණක් තනිව මේ මාෆියාවට එරෙහිව ගොස් ජයගන්න බැහැ. එම නිසා වහාම මේ ව්‍යසනය පිළිබඳව වගකිව යුත්තන්ගේ අවධානය යොමු කර විසඳුම් සෙවීම වැදගත්!”කෝටි ගණන් වන්දි ගත යුතුයි- නීල් වර්ණකුලසූරිය”අද වැඩිපුරම වෙළෙඳපොළේ තිබෙන්නේ හොර සී.ඩී. විතරයි.මේ ගැටලුවේදී කලාකරුවෝ දුබලයි. හොර සී.ඩී. වෙළෙන්දෝ ජවසම්පන්නයි. අලුතින් ගීත ඇල්බම් කරන්න නිෂ්පාදකයෝ කැමැති නැහැ.කර්මාන්තයක් වශයෙන් ඉහළ ආර්ථික මට්ටමක පැවතුණු මෙම ව්‍යාපාරය අද නැත්තටම නැති වී යන තැනට පත්වෙලා.සංගීත ක්ෂේත්‍රයේ නියුතු වී ඉන්න හැමෝම එකමුතු වෙලා මේ හොර වෙළෙන්ඳන්ට විරුද්ධව හඬ නගන්න ඕනේ.ව්‍යාජ ගීත තැටි, නිපදවා හෝ විකුණා අහුවෙන හොරුන්ට බරපතළ දඬුවම් ලබා දීමට හැකි වන පරිදි නීතියෙන් ආවරණය ලබා ගන්න ඕනේ. ඒ වගේම මේ හොරුන්ගෙන් කෝටි ගණනින් වන්දි ලබා ගැනීමට පියවර ගන්නවා නම් ඔවුන් මර්දනය කිරීමට හැකි වේවි.”එකමුතුව අභියෝගයට මුහුණ දෙමු- කිංස්ලි පීරිස්”මමත් රොෂාන් ප්‍රනාන්දුත් මේ සම්බන්ධයෙන් පැවති ගී තැටි නිෂ්පාදකයින් සහ ගී තැටි අලෙවි කරන ව්‍යාපාරිකයින් දැනුම්වත් කළ වැඩ සටහනකටත් සහභාගි වුණා.එහිදී සාකච්ඡා කෙරුණු පරිදි ගීත තැටි අලෙවි කරන මිල අඩු කිරීමෙන් මෙම හොර ගී තැටි ව්‍යසනයට විසඳුමක් බලාපොරොත්තු වුණා. ඒ අනුව තමා මගේ ‘ශාරුක් ඛාන්’ ගීත ඇල්බමය රුපියල් එකසිය විසිපහක් වැනි අඩු මිලකට මිල කෙරුණේ.ගීත ඇල්බම් එකක දෙකක එහෙම මිල අඩු කළාට එකවරම මේ වසංගතය නිමා කරන්න බැහැ. කාලයක් ගතවී යන තුරු මේ හොර ගී තැටි වසංගතයෙන් අපට බැට කන්න සිදුවේවි. මේ වසංගතයට මුහුණ දෙන්න නම් ගී තැටි නිෂ්පාදකයින් ඔවුනොවුන් අතරත් ගායක ගායිකාවන් අතරත් එකමුතුවක් ගොඩ නැගෙන්න ඕනේ.එවිට පොදු එකඟතා අනුව මේ අභියෝගයට මුහුණ දෙන්න පුළුවන් වෙයි.”රජ කාලේ දඬුවම් දෙන්න ඕනැ- ලක්ෂ්මන් හිල්මි”මේ හොර වෙළෙඳුන්ට දෙන්න ඕනේ රජ කාලයේ දඬුවම්. කිසිදු වෙහෙසක් ලැජ්ජා බයක් නැතුව මෙම පරපුටුවෝ අනුන්ගේ ශ්‍රමය, ධනය සූරා කනවා. දැන් මේ ක්ෂේත්‍රයේ අලුත් ගීත තැටියක් නිපදවන්න කැමැති නිෂ්පාදකයකු සොයා ගන්න අසීරුයි.සියලුම ශිල්පීන් සහ රසිකයින්එකමුතු වී ව්‍යාජ ගී තැටි වෙළෙඳුන්ව දුටු තැන ළඟම ඇති පොලිසියට දැනුම් දී නීතිය ක්‍රියාත්මක කරවන්න මැදිහත් වෙන්න අවශ්‍යයි. ව්‍යාජ ගී තැටි නිපදවන හොරුන්ට බරපතළ වැඩ ඇතුව සිර දඬුවම් නියම කිරීමට හැකි වන අයුරු නීති සම්පාදනය කළ යුතුයි.මේ හොරු දැන හෝ නොදැන කරන්නේ සංගීත ක්ෂේත්‍රයේ වෘත්තීය නිර්මාණකරුවන් අමු අමුවේ මරා දැමීම හා සමාන අපරාධයක්.මේ අපරාධකාරයින් දුටු තැන නීතියේ රැහැනට හසුකර දීමට මැදිහත් වීම මේ රටේ ජනතාවගේ යුතුකමක් සහ වගකීමක්. එමෙන්ම ව්‍යාජ ගී තැටි මිලදී නොගැනීමටත් අපේ ගීත රසිකයින් වගබලා ගත යුතුයි.”ව්‍යාජ ගී තැටි විනාශ කරන්න!- ෂෙල්ටන් මුතුනමගේ”මේ හොරු හින්දා කාටවත් බරක් නොවී අපි අපේ පාඩුවේ කරගෙන ආපු රස්සාව ඉදිරියට කරන්න බැරි තත්ත්වයක් දැන් ඇති වෙලා.අලුත් ගීත තැටි කරන්න නිෂ්පාදකයෝ ඉදිරිපත් වෙන්නේ නැහැ. අද උදේට නිකුත් කරන ගීත තැටියේ හොර ගී තැටි අදම හැන්දෑවට පදික වේදිකාවේ තිබෙනවා අඩු මිලට.මේ හොර වෙළෙඳුන්ව කොපමණ වාර ගණනක් දැනුම්වත් කළත්, නීතියේ රැහැනට හසුකර ගත්තත් ඔවුන් මට්ටු වෙන්නේ නැහැ.ඒ නිසා මෙවැනි හොරුන් අල්ලා ගත් විට ඔවුන් සමඟ අත් අඩංගුවට ගන්නා ව්‍යාජ ගී තැටි සහ අදාළ යන්ත්‍ර උපකරණ සියල්ල විනාශ කර දමා ලක්ෂ පහකට නොඅඩු දඩ මුදලක් නියම කළ යුතුයි.නීතිය දැඩි ලෙස ක්‍රියාත්මක කළොත් මිස වෙන මොන ක්‍රමයකින් වත් මේ මාෆියාව මෙල්ල කරන්න බැහැ!”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=av11050117</link>
    <topic>ඒ පාර අප්පච්චිට මැණික් ගරන්න හිතිලද?</topic>
    <author/>
    <content>ඒ පාර අප්පච්චිට මැණික් ගරන්න හිතිලද?එම ඉරිදා හවස්වරුවේ තිසරු තම නිවෙසට නුදුරින් පිහිටි විහාරස්ථානය වෙත පා නැඟුවේ මැගිහාමිද කැටිවය. ඉඩකඩ ලැබෙන පරිදි පන්සලට ගොස් බුදු සමිඳු පාමුල මලක් පූජා කිරීමෙන් ඇය ලද සතුට හා සහනය අපමණය. දයාව.. කරුණාව වෑහෙන බුදු හිමිගේ වත කමලේ රැඳී ඇති මුදු ගුණය දෙස නෙත දල්වා බලා සිටීමෙන් ඇය ලැබුවේ නිරාමිශ සතුටකි.ඒ මොහොතේ වැඩි පිරිසක් විහාර භූමියේ රැඳී නොසිටීම නිසා තිසරුට නිදහසේ බුදුන් වැඳීමට හැකිවිය. ඇය වැලි මළුවේ සක්මන් කරමින් සර සරගා සැලෙන බෝපත් දෙස බැති සිතින් යුතුව බලා සිටියාය.”මේ අපේ ඩග්ලස් මහත්තයගෙ දෝණියන්දැ නේද?”පිටුපසින් නැඟුණ එම ගැඹුරු කටහඬ ඇසෙත්ම තිසරු වහා හිස හරවා බැලුවාය. තමා අසල සිටගෙන සිටින ලොකු හාමුදුරුවන්ගේ රුව ඇගේ දෑස රැඳුණේ ඒ මොහොතේදීය.”බුදුන් වඳින්න ආවැයි..?””එහෙමයි ලොකු හාමුදුරුවනේ..” ඇය ගරු සරු ඇතිව උන්වහන්සේට වඳිමින් පියකරු ලෙස සිනාසුණාය.”අපේ ඩගී මහත්තයා නම් හුඟ දවසකින් පන්සල පැත්තෙ ආවෙ නැහැ.””අප්පච්චිට මේ දවස්වල විවේකය ටිකක් අඩුයි ලොකු හාමුදුරුවනේ. ඔන්න අදත් මැණික් පතලක් බලන්න යනවයි කියලා රත්නපුරේ ගියා...””ඒ පාර අප්පච්චිට මැණික් ගරන්න ආශා හිතිලද...?” උන්වහන්සේගේ උපහාසාත්මක සිනාහඬට අපර්ණාගේ හිත කිරී ගැසී ගියේය.”තණ්හාවෙත් සීමාවක් තියෙන්න ඕනැ දරුවො... මොකටද උන්නැහෙ ඔය හැටි ධනය හොයන්නම නැහෙන්නෙ? තාම අර චිත්‍රපටියෙ වැඩත් ඉවර නැහැ නේද?””එහෙමයි හාමුදුරුවනේ...””අප්පච්චිට කියන්නකො එහෙනම් ඉඩකඩ තියෙන වෙලාවක පන්සල පැත්තෙත් ඇවිත් යන්න එන්න කියලා..””හොඳමයි හාමුදුරුවනේ මං කියන්නම්...”ලොකු හාමුදුරුවන්ට වැඳ නමස්කාර කොට මැගිහාමිත් සමඟ තිසරු විහාරස්ථානයෙන් පිටව ආවේ සැලුණු සිත සන්සුන් කරගන්නට වෑයම් කරමිනි.ඇය නිවෙසට ගොඩවෙන විට හෙක්ටර් කූරගල ආලින්දයට වී ඉංගි‍්‍රසි පත්තරය පෙරළාගෙන සිටියේය. ඇගේ පා හඬ ඇසුණු සැණින් ඔහු පත්තරයෙන් දෑස ඉවතට ගෙන තිසරු දෙස මහත් ඕනෑකමින් බැලුවේය. සුදු සාරියකින් චාම් ලෙස සැරසී සිටි ඇය කෙරෙන් දිස්වූ පියකරුබව ඔහුගේ සිත වශී කළේය.”මොකෝ පන්සල් ගියේ... අද පෝය නෙවෙයිනෙ තිසරු?””බුදු හාමුදුරුවන්ට මලක් පූජා කරන්න පෝයම වෙන්න ඕනැද?””ඒකත් ඇත්ත තමයි...” මං නම් පන්සලකට ගිය කාලයක් මතක නැහැ.”පත්තරය නවා ටීපෝව මත තබමින් හෙක්ටර් සැප පුටුවේ හරිබරි ගැසුණේය.”පන්සල් නොගියට හෙක්ටර් අය්යා හැමදාම ‘ක්ලබ්’ එකට යනවනෙ.. අපූරු බෞද්ධයා?” තිසරු ඔච්චමට මෙන් සිනාසුණාය.”සුදු සාරිය ඇන්දහම ඔයාගෙ මොකක්දෝ අමුතු ලස්සනක් පේනවා..”ඔහු දෑස් අඩවන් කොට කීවේ කට කොනකට සිනාවක් නඟා ගනිමිනි.”මොකක්ද අප්පේ ඒ අමුතු ලස්සන?””මං කිව්වෙ මගෙ ඇස් දෙකට පෙනණු දේ. ඵධථඥ ධදඥ ඪඵ මඥපර නපධභඤ බධ ඩඥචප බඩචබ....” ඔහු ඒ අදහස ඉංගී‍්‍රසියෙන්ද කිව්වේය.”සුදු සාරියට ඕනැම කෙනකුගෙ අමුතු ලස්සනක් මතුවෙනවා... ඒක විශේෂයෙන් කියන්න ඕනැ දෙයක් නෙවෙයි..” ගේ තුළට යාමට සැරසෙමින් තිසරු කීවාය.”ඔහොම පොඩ්ඩක් ඉන්නකො තිසරු...?”ඔහුට අවනත වෙමින් ඇය පෙරට තැබූ පය නැවත ආපසු ගත්තාය.”ඇත්තමයි තිසරු ඔයාට තිබුණෙ ලෝයර් කෙනෙක් වෙන්න? ඔයත් එක්ක කතා කරලා ලේසියෙන් දිනන්න බැහැ..””මාව ලේසියෙන් වට්ටන්න බැහැ තමයි..” එවර ඇගේ කටහඬේ ගැබ්ව තිබුණේ තරමක ආඩම්බර ගතියකි.”ඒකනෙ මං ඔයාව මගෙ අගමෙහෙසියව කරගන්න බලන්නෙ?””ඒකට උසාවියෙන්ම කෙනෙක් හොයා ගත්තොත් හොඳයි හෙක්ටර් අය්යෙ..”එම වදනින් හෙක්ටර් එකවරම තිගැස්සුණේය. ඇය කතා කරන්නේ තරහින්දැයි ඔහුට වටහාගත නොහැකි විය. ඇය තමා පලවා නොහරියි. එහෙත් තමාට සමීපවන්නට ඇය ඉඩ නොදෙයි. විටෙක ඇගේ දරදඬු හැසිරීම් ඔහුගේ හිත හිරිවට්ටයි.”තිසරු අපි යමුද බීච් එක පැත්තෙ පොඩ්ඩක් ඇවිදලා එන්න?” ඔහු හිතට දිරිගෙන එම ඉල්ලීම කළේය.”ඒ මොකටද?””ඉර බැහැගෙන යන වෙලාවට මං බීච් එකේ ඉන්න ආශයි..””මාත් ආශයි.. ඒත් හෙක්ටර් අය්යත් එක්ක නෙවෙයි..”ඇය බලා සිටියදීම වාගේ ඔහුගේ මුහුණ මැලවී ගියේය. දඟකාර හඬින් සිනාසුණ තිසරු නිතඹ සලමින් ගේ තුළට දිව ගියාය.එදින රාත්‍රි සේරා වෙත ලද එම දුරකථන පණිවිඩයෙන් ඇගේ මුළු සියොළඟම ගිනි ගත්තේය. ඒ මොහොතේ ඇය සිටියේ නොවරදවාම නරඹන ජනපි‍්‍රය ටෙලිනාට්‍යයක් වෙත නෙත අලවාගෙනය. සේරා මදකට එයින් මිදී විගස දුරකථනය වෙත දිව ආවාය. ඇමතුමේ එහා කෙළවරේ සිටියේ “කුලඟන සමිතියේ” සාමාජිකාවක වන මිසිස් රත්නසේකරය. ඇය කට හඬ බින්ඳේ වෙව්ලන ස්වරයෙනි.”සේරා... ඔයාට මං මේක කියලත් බැහැ.. නොකියත් බැහැ.””ඇයි මොකක්ද රත්නා..?””අද මං මිස්ටර් දැරණියගලව දැක්කා බණ්ඩාරවෙලදි..?” ”මොනවා.. වෙන්න බැහැ..? එයා අද උදේ පරණ මැණික් පතලක් බලන්න යනවයි කියලා රත්නපුරේ ගියා.. මගෙ හිතේ ඔයාට වැරැදිලා.””නැහැ සේරා මං ඇහැටම දැක්කා.. මං අඳුනන්නෙ නැද්ද ඩගීගෙ ප්‍රාඩෝ එක? එයා කව්ද ලස්සන ලේඩි කෙනෙක් එක්ක ෆුඩ්සිටි එකට ආවා..””මට නම් විශ්වාස කරන්න අමාරුයි රත්නා..? දැන් ටිකකට ඉස්සෙල්ලත් එයා රත්නපුරේ “රෙස්ට් හවුස්” එකේ ඉඳන් මට කෝල් කළා.. ඔයාට නම් රත්නා ලොකු වැරැදීමක් වෙලා තියෙන්නෙ? අනිත් එක ඔයා මොකටද බණ්ඩාරවෙල ආවෙ?””අපේ හස්බන්ඩ්ගෙ නැන්දා කෙනෙක් අන්තරාවෙලා.. එයාගෙ ෆියුනරල් එකට ආවා.. එතකොටයි දෙන්නව දැක්කෙ.. අළුපාට සෆාරි සූට් එකක් නේද ඩගී ඇඳලා ආවෙ..?”මිසිස් රත්නසේකර කියන කතාව දැන්නම් සක්සුදක් සේ විශ්වාසයට ගත හැකි බව සේරාට හැඟුනේය. ඇගේ අවසන් ප්‍රශ්නයට පිළිතුරක් දී ගත නොහැකිව ඇය මොහොතක් ගල් ගැසුනාක් මෙන් බලා සිටියාය.”මං හිතන්නෙ සේරා එයාගෙ ෆිල්ම් එකේ ඇක්ට් කරන නිළියක් වෙන්න ඇති..? මොකක් හරි වැදගත් උවමනාවකට ආවද කව්ද දන්නෙ..? ඔයා හිත කලබල කරගන්න එපා සේරා... ගෙදර ආපුවාම හෙමිහිට අහලා බලන්නකො?” දුන්න ගිනි ගෙඩියේ සැර බාල කරමින් ඇය කතාව නිම කළාය.මුළු සිරුරම ගිනිගත්තාක් බඳු දැඩි වේදනාකාරී හැඟීමක් සේරාගේ හිතට දැනිණි. සිටින්නේ කොතනද? කරන්නේ කුමක්ද? මේ සියල්ල ඇයට මොහොතකට අමතක විය. කුසුම්රානි කෙරෙහි ඉහලිය නොහැකි දැඩි වෛරයකුත්, සැමියා කෙරෙහි දැඩි කෝපයකුත් ඇගේ හද පතුල දෙදරාගෙන උඩට මතුවෙනු ඇයට දැනිණි. අප්‍රාණික වූ සිරුරින් යුතුව ඇය සෝෆාව මත ඇද වැටුණාය.බණ්ඩාරවෙල සුවිසල් තේ වත්තක් මැද පිහිටි බතලගොඩ ඇමැතිතුමාට අයත් එම දැකුම්කලු නිවහන ඒ මොහොතේ සඳ වතුරෙන් නැහැවෙමින් තිබිණ. ඩග්ලස් දැරණියගල එහි සඳළුතලයට වී මධුවිත තොලගාමින් සිටියේ තනිකම හිතින් දරාගෙනය. තුරුලිය මත විසිරුණ සීතල සඳ රැස්වල අමුතුම චමත්කාරයක් රැඳී ඇතැයි ඩග්ලස්ට සිතුණේය. එහෙත් කවදාවත් හිතට නොදැනුණ තරමේ තනිකමක් හා සාංකාවක් හිත තුළ දැවටෙනු ඔහුට දැනිණි.බතලගොඩ ඇමැතිතුමාත්, කුසුම්රානිත් වායු සමනය කළ සුව පහසු නිදන කාමරයට වී ආලයේ මධුරස උරා බොමින් සිටිනු ඇතැයි යන හැඟීම ඔහුගේ හිත නොසන්සුන් කළේය.  ලියන්නේ නිව්ටන් ගුණසේකර - අඳින්නේ හර්ෂ ගුණවර්ධනලබන සතියටකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=av11050119</link>
    <topic>සමෝධානය</topic>
    <author>සුනිල් මිහිඳුකුල</author>
    <content>සමෝධානයඅපි ගේබ්‍රියෙල් ගාර්සියා මාර්කේස් දන්නවා; සල්මන් රූෂ්ඩි දන්නවා; මිලාන් කුන්දේරා දන්නවා. ඒත් කේ. ගනේෂලිංගන් දන්නේ නැහැ. අපි යුරෝපීය සාහිත්‍යය දන්නවා. ලතින් ඇමෙරිකානු සාහිත්‍යය දන්නවා. ඒත් අපේ රටේ උතුරු නැඟෙනහිර දෙමළ නවකතා, කෙටිකතා ගැන දන්නේ නැහැ.කවුද මේ කේ. ගනේෂලිංගන්? ඔහු මෙරට දෙමළ භාෂීය සාහිත්‍යයේ මාර්ටින් වික්‍රමසිංහ විදියට හඳුන්වලා දෙන්න පුළුවන්. වික්‍රමසිංහයන් ‘ගම්පෙරළිය’ නවකතාත්‍රිකය ලිව්වා වගේ ඔහු නවකතා ත්‍රිත්වයක් ලියා තිබෙනවා. ඒ ‘නීන්ඩපයනම්’, ‘සඩංගු’ හා ‘සෙව්වානම්’ යනුවෙන්.එයින් ‘නීන්ඩපයනම්’ නවකතාව දැන් සිංහල භාෂාවට නැඟී තිබෙනවා. එය පරිවර්තනය කරලා තියෙන්නේ දෙමළ භාෂාව හා සාහිත්‍යය පිළිබඳ ප්‍රාමාණික විද්වතකු වන මඩුළුගිරියේ විජේරත්නයන්.’නීන්ඩපයනම්’ කෘතියේ සිංහල පරිවර්තනය නම් කරලා තියෙන්නේ ‘අපාර යාත්‍රා’ යනුවෙන්. 1950 ගණන්වල යාපනයේ ජන ජීවිතය එහිලා යථාර්ථවාදීව නිරූපණය වෙනවා.එක පැත්තකින් කුල භේදය නිසාත් තවත් පැත්තකින් දේශපාලනය නිසාත් ජීවිත විනාශ වන ආකාරයත් සමාජය පරිහානියට පත් වන ආකාරයත් මේ නවකතාවෙන් විවරණය කෙරෙනවා.මඩුළුගිරියේ ඉතාම විශිෂ්ට ලෙස මෙම පරිවර්තනය කර තිබෙනවයි කියල මට හිතෙනවා. ඔහු මීට ඉහත කේ. ඩැනියෙල්ගේ ‘කානල්’ නවකතාවත් (‘ඕඝය’ නමින්) සේ. යෝගනාදන් ගේ ‘තුන්බකේනියිලේ’ නවකතාවත් (‘නිරය’ නමින්) සිංහල භාවයට පත්කර තිබෙනවා.මෙලෙස මෙරට දෙමළ භාෂිය කෘති සිංහලට නැඟීමෙනුත් සිංහල භාෂීය කෘති දෙමළ බසට නැඟීමෙනුත් මඩුළුගිරියේ විජේරත්නයන් විසින් ඉෂ්ට සිද්ධ කරනු ලබන්නාවූ සාහිත්‍ය යුගකාරක මෙහෙවර ජාතික ප්‍රණාමයට ලක්විය යුත්තක් යැයි මා සිතනවා.අසූ ගණන්වල ජර්මන් සංස්කෘතික ආයතනය ජර්මන් භාෂිය චිත්‍රපට ගණනාවක් ප්‍රදර්ශනය කළා.අපි ජර්මන් නව සිනමාව මුලින්ම දැන හඳුනගත්තේ ඒ චිත්‍රපට හරහා. විශේෂයෙන් වෝල්කර් ෂ්රොන්ඩොෆ්, විම් වෙන්ඩර්ස්, පීටර් ලිලියන්තාල්, වර්නර් හර්සොග් මෙන්ම රයිනර් වර්නර් ෆස්බින්ඩර්ගේ චිත්‍රපට අපි මුලින්ම දැක්කේ ජර්මන් සංස්කෘතික ආයතනයේදී. ෆස්බින්ඩර්ගේ සිනමා ප්‍රත්‍යාවලෝකන උළෙලක් 1986 දී BMICH එකේදී පැවැත්වුණු බව ද මට මතකයි. ඔහුගේ ‘ද මර්චන්ට් ඔෆ් ෆෝ සීසන්’, ‘ෆියර් ඊස්ට් ද සෝල්’ වැනි චිත්‍රපට මා එකල දැක තිබුණා.‘ෆියර් ඊස්ට් ද සෝල්’ චිත්‍රපටය (එහි ඩී.වී.ඩී. පිටපතක්) පසුගිය දිනෙක මට යළිත් දැකගන්න ලැබුණා. ඒක මගේ හද සසල කළ සිනමා නිර්මාණයක්.හුදෙකලා ජීවිතයක් ගත කරන මහලු වැන්දඹු කාන්තාවකට මොරොක්කෝ ජාතික තරුණයෙක් අහම්බෙන් වගෙ මුණ ගැහෙනවා. මේ දෙදෙනා අතර ඇතිවන මානුෂික බැඳීම තමයි චිත්‍රපටයේ කතාව.ඒත් සමාජය කරන්නේ මේ සම්බන්ධය හාස්‍යයට ලක් කිරීමයි. එය විවේචනයට හසු කිරීමයි. ඔවුන්ට මේක තේරුම් ගන්න බැහැ. එහෙම තේරුම් ගන්න පුළුවන් ‘සංවේදී’ භාවයක් ඔවුන්ට නැහැ.ෆස්බින්ඩර්ගේ මේ චිත්‍රපටය ගැන ඔහුගේ මුල්ම වෘත්තාන්ත චිත්‍රපටයේ නමෙන් ම අර්ථ දක්වනවා නම් ඒ මෙහෙමයි. ‘ආදරය මරණයටත් වඩා ශීතලයි.’ (LOVE IS COLDER THAN DEATH)කමල් පෙරේරා ලියු ‘ලියමු කියමු - හරි සිංහල’ නමැති පොත සිංහල භාෂාව ඉගෙනගන්න අයට ඉතාම ප්‍රයෝජනවත් පොතක්. සිංහල භාෂාව ඉගෙනගන්න අය යනුවෙන් මෙහිලා මා අදහස් කළේ හුදෙක් පාසල් සිසුන් පමණක් නෙමෙයි. අපේ සමහර පත්තරකාරයන් පවා සිංහල හරිහැටි දන්නෙ නැහැ. උක්ත - ආඛ්‍යාත සම්බන්ධය නොදන්න, නණ - ලළ නොදන්න මාධ්‍යවේදින් ඕනැතරම් මම දැකල තියෙනවා. වැඩියෙන්ම මේවා වරද්දන්නේ විශ්ව විද්‍යාලවලින් උපාධි පවා ලබාගත්තු අය. (ඒ අය කොහොම ඒ උපාධි ගත්ත ද මන්දා!)කමල්ගෙ පොතේ සුවිශේෂයක් වන්නේ මේ භාෂා ඉගෙනුම කිසියම් වෘත්තාන්තමය ස්වභාවයකින් එසේත් නැත්නම් චරිත කීපයක් ඔස්සේ සිදුකිරීමයි. මෙහි ප්‍රධාන චරිත තුනක් දක්නට පුළුවන්. එක් කෙනෙක් සිරිදාස නම් වූ පුවත්පත් කලාවේදියා. අනිත් දෙදෙනා ඔහු නවාතැන් ගන්නා නිවෙසේ තුෂාර හා සඳුනි නම් වූ දරුවන් දෙදෙනා. ඔවුන් අතර කෙරෙන සංවාද ඔස්සේ තමයි මේ භාෂාව ඉගැන්වෙන්නේ.මේක අපූර්ව ක්‍රමවේදයක් කියලා මට හිතෙන්නේ. සාම්ප්‍රදායික විදියට අද භාෂාව උගන්වන්න බැහැ. ඒක මහාචාර්ය ජේ. බී. දිසානායක පවා කියා තිබෙනවා.කමල්ගෙ පොතේ මා දකින තවත් සාධනීය ලක්ෂණයක් තමයි නවීන දෘෂ්ටිය. ඔහු ඩී. එෆ්. කාරියකරවන වගෙ යල්පැන ගිය, ගතානුගතික භාෂාවේදියෙක් නෙමෙයි. උදාහරණයක් විදියට පසුගිය අවදියේදී සෑහෙන විවාදයකට තුඩු දුන් කතා කරන භාෂාව (වාචික භාෂාව) ඔහු පිටුදකින්නෙ නැහැ.මේ පොතට පසුවදනක් ලියන ජ්‍යෙෂ්ඨ මාධ්‍යවේදී බන්දුල පද්මකුමාර මහතා මෙසේ කියා තිබෙනවා.“නිවැරදි ව්‍යාකරණ උපදෙස් රැගත්, එක හුස්මට කියවන්නට හැකි මෙබඳු කෘතියක් බස නොතැකීමේ ප්‍රවණතා බහුල මෙවන් යුගයක බසට ආදරය කරන සියලු දෙනාගේ සිත් පහන් කරවනු ඒකාන්තය.”ෆෙඩ්රිකෝ ගාර්සියා ලෝර්කාගේ ‘ද හවුස් ඔෆ් බර්නාඩා ඇල්බා’ නාට්‍යයේ තවත් නිෂ්පාදනයක් (බර්නාඩා ගේ සිපිරි ගෙය) පසුගියදා සිංහල වේදිකාවේ රඟ දැක්වුණා. මා නිවැරදි නම් එය එම නාට්‍යයේ හතරවැනි සිංහල නිෂ්පාදනය. මෙවර මේ නාට්‍යය නිෂ්පාදනය කළේ ......‘ද හවුස් ඔෆ් බර්නාඩා ඇල්බා’ නාට්‍යය සිංහලට පරිවර්තනය කළේ ආචාර්ය රංජනි ඔබේසේකර. ඇගේ මෙහි පළමු නිෂ්පාදනය 71 කැරැල්ලට දවසකට කලින් පේරාදෙණි විශ්ව විද්‍යාලයේදී රඟ දැක්වුණා.1978 දී දෙවැනි වතාවටත් 1992 දී තුන්වැනි වතාවටත් එය රඟ දැක්වුණා. තුන්වැනි නිෂ්පාදනය දැකපු ආචාර්ය ලියනගේ අමරකීර්ති මේ නාට්‍යය ගැන විචාරයක් ‘රාවය’ පුවත්පතට ලියලා තිබුණත් මට මතකයි.අපිට හොඳ නාට්‍ය නිෂ්පාදකවරුන් ඉන්නවා. බන්දුල විතානගේ ගේ ‘රෝමය ගිනි ගනි’ වුණත් නිෂ්පාදනයක් විදියට ගත්තොත් පරිපූර්ණයි. ඒත් අපිට තියෙන ලොකුම අඩුව ගැඹුරු, සංකීර්ණ චරිත වේදිකාව මත නිරූපණය නොවීමයි.මා නිවැරදි නම් ඉව්ජින් ඕනීල් වැනි ශ්‍රේෂ්ඨ නාට්‍යකරුවකුගේ එකම නාට්‍යයක්වත් සිංහලෙන් රඟ දැක්වී නැති රටක එහෙම ගැඹුරු, සංකීර්ණ චරිත ඇති නාට්‍ය ගැන හිතන්න අමාරුයි. ශේක්ෂ්පියර්ගේ වුණත් ‘කිංග් ලියර්’ වගේ ගැඹුරු, සංකීර්ණ චරිත ඇති නාට්‍යයක් සිංහලෙන් රඟ දක්වලා නැහැයි කියලයි මට හිතෙන්නේ.මෙහිදී මට මතක් වෙන්නේ ‘බර්නාඩා සිපිරි ගෙය’ ගැන ආචාර්ය අමරකීර්ති ලියපු විචාරය. ‘බර්නාඩා සිපිරි ගෙය’ තුළ සියලු චරිත උසස් නවකතාවක මෙන් සංකීර්ණ ලෙස නිරූපණය වී තිබීම වත්මන් සිංහල වේදිකාවට ආදර්ශයක් බව ඔහු කියා තිබුණා.සුනිල් මිහිඳුකුලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=av11050120</link>
    <topic>බොලිවුඩ් රස කතා</topic>
    <author>සුජීව තේවහෙට්ටිගේ</author>
    <content>බොලිවුඩ් රස කතාකන්ගනා රනාඋට් බොලිවුඩ් සිනමාවට මෑතකදී එක්වූ සුරූපී නිළියක්. 1987 මාර්තු 20 වැනිදා උපන් ඇය මුලින්ම රඟපෑවේ 2006 දී තිරගත වූ ‘ගැන්ග්ස්ටර්’ චිත්‍රපටයේයි. 2008 දී තිරගත වූ ‘ෆැෂන්’ චිත්‍රපටයේ රඟපෑම නිසා ඇය හොඳම සහාය නිළිය ලෙස ෆිල්ම් ෆෙයාර් සහ ජාතික සිනමා සම්මානයෙන් ද පිදුම් ලැබුවා.මේ වන විට ඇය රඟපෑ චිත්‍රපට 17ක් තිරගතවී තිබෙනවා. තවත් චිත්‍රපට 4ක් මේ දිනවල රූපගත වෙනවා.කන්ගනා බොලිවුඩ් සිනමාව තුළ මෙතරම් දුරක් පැමිණියේ කිසිදු ප්‍රවීණයෙකුගේ උදව් උපකාර ඇතුව නොවෙයි. සිනමාවට සම්බන්ධ පවුල් පසුබිමක් ද ඇයට නැහැ. එවැනි වාතාවරණයක් මැද්දේ බොලිවුඩ් සිනමා ලෝකය තුළ සුපිරි නිළියකගේ මට්ටමට ළඟා වෙන්නට ඇයට හැකිවීම ඇය ලද ජයග්‍රහණයක්.කොහොම වෙතත්, කන්ගනාට දැන් තවත් ඉදිරියට එන්නට අත හිත දෙන මිතුරෙක් සිටින බව වටින් ගොඩින් දැනගන්නට ලැබෙනවා.මේ හිතමිතුරා තමයි, සල්මන් ඛාන්. ඔහු කන්ගනා වෙත දක්වන හිතවත්කම මේ වන විට බොලිවුඩ් ලෝකයේ බොහෝ දෙනෙකුගේ අවධානය දිනාගෙන තිබෙනවා. මීට දෙසතියකට පමණ පෙර දැනගන්නට ලැබුණේ කන්ගනා නිතරම පාහේ සල්මන් ගේ නිවසට ගොස් දීර්ඝ වේලාවක් කතාබහ කරමින් සිටින බවයි.ඇය බොහෝ වේලාවට සන්ධ්‍යා කාලවලදී සල්මන් ගේ නිවසට ගොස් මැදියම් රැය ළංවනතුරු ඔහු සමඟ දොඩමලු වෙනවාලු.ඇය මෑතකදී සල්මන්, චිත්‍රපටයක රූපගත කිරීමක සිටිද්දී ඔහු එනතුරු තමන්ගේ මිතුරු මිතුරියන් කිහිප දෙනෙකු සමඟ සතුටු සාමීචියේ යෙදී සිටිය බවත් පැවසෙනවා. සල්මන් එලෙස රඟපාමින් සිටියේ මේ දිනවල රූපගත වෙමින් පවතින ‘බොඩිගාඩ්’ චිත්‍රපටයේයි.මේ චිත්‍රපටයේ දර්ශන කිහිපයක් චිත්‍රාගාරයක් තුළ රූපගත වෙද්දීයි කන්ගනා චිත්‍රාගාරයෙන් පිටත රැඳී සිටියේ.සල්මන්, එම චිත්‍රාගාරයෙන් පිටතට පැමිණෙන්න පැය කිහිපයක් ගතවෙද්දී කන්ගනා සමඟ කතාබහ කරමින් සිටි මිතුරු මිතුරියන් ඇයගෙන් සමුගෙන පිටත්ව ගොස් තිබෙනවා.මේ ‘මඟබලා හිඳීමේ’ පුංචි කතාව, බොලිවුඩ්පුරයේ කතා පතුරුවන්නන්ට හොඳටම ඇති. ඔවුන් මේ සිද්ධිය හතර අතේ විසුරුවා හැරියා. ඉන් පස්සෙ කන්ගනාට දුරකථන ඇමතුම් ගලා එන්නට පටන් ගත්තා.සමීප හිතවතුන් සහ හිතවතියන් ඇයව මුණගැසුණු විට මේ ගැන විමසන්නට පටන් ගත්තා. ඒ විමසුම්වලින් ඇය මඟහැර යන්නට උත්සාහ කළේ නැහැ. ඇය කෙලින්ම කියා සිටියේ තමන් සල්මන්ගේ සමීප මිතුරියක බවයි.“මට සල්මන් ව මුලින්ම මුණගැහුණෙ ‘දස් කා දම්’ කියන රූපවාහිනී වැඩසටහනේදියි. එතනින් පස්සෙ අපි දෙන්නා අතරෙ හොඳ මිත්‍රත්වයක් ඇතිවුණා.සල්මන් හරිම හොඳ කෙනෙක්. මං හිතන්නෙ මේ චිත්‍රපට කර්මාන්තය තුළ මට ඇත්තටම හිතවත් වෙලා ඉන්නෙ සල්මන් විතරමයි. විශේෂයෙන්ම මගේ වෘත්තීය ජීවිතයේ දුෂ්කර අවස්ථාවලදී මට උදව් කළේ සල්මන් විතරයි.” කන්ගනා බොලිවුඩ්පුරයේ විපරමට හුරු පුද්ගලයන්ට උත්තර දුන්නේ එලෙසින්.කටකතා ෆැක්ටරිවලින් සල්මන් – කන්ගනා ගැන තව තවත් කතන්දර ඉදිරියේදී කල එළි බහින්නට ඉඩ තිබෙනවා. නමුත් සමහරුන් පවසන්නේ සල්මන්, කන්ගනාට හිතවත්ව සිටීමෙහි ‘අති’ විශේෂත්වයක් නොමැති බවයි. ඔහු තුළ ඇත්තේ සාමාන්‍ය හිතවත්කමක් බවත් ඔවුන් පවසනවා.”සල්මන්, කන්ගනාට උදව් කරන්නේ සහෝදර හැඟීමකින්. සමහර වෙලාවට කන්ගනා, සල්මන්ව මුණගැහිල ටික වෙලාවක් කතා කර කර හිටියොත්,, සල්මන්ටත් වෙලාව තිබුණොත්, එයා කන්ගනාව එයාගෙ කාර් එකෙන් ආපහු ඇරලවනවා. අපි දැකල තියෙනවා සල්මන්, කන්ගනාගෙ ගෙදරටම තමන්ගෙ කාර් එකෙන්ම එක්කරගෙන යන හැටි” මේ තකතාව කීවේ සල්මන්ගේ හිතවතෙක්.මේ පෞද්ගලික මිත්‍රත්වය වෘත්තීය ජීවිතයේදීත් දකින්නට ලැබෙනවා. සිනමා ලෝකයේ ප්‍රවීණයකු වන සල්මන් වෙතින් ගුරුහරුකම් ලබන්නට කන්ගනා තුළ කැමැත්තක් තිබෙන බව මේ වෘත්තීය සබඳතාවලදී හොඳින් ම දැකගන්නට ලැබෙන කාරණයක්. සල්මන් රඟපාන චිත්‍රපටවලට එකතුවන්නටත් මේ සුරූපිනිය දැඩි උනන්දුවක් දක්වනවා. සල්මන් රඟපාන අලුත්ම චිත්‍රපටය වන ‘රෙඩි’ හි ඇය රඟපාන්න එක්වුණේත් ඒ උනන්දුව නිසයි.මේ අතර කන්ගනාට තවත් කටකතාවක් පබැඳිලා. ඇය, හොලිවුඩ් සිනමාවේ කඩවසම් නළුවෙකු වන ජෙරාඩ් බට්ලර් සමඟ සබඳකමක් පවත්වනවාලු. මේ හොලිවුඩ් නළුවාට සුරූපී නිළියන් ‘ජෝඩු’ කෙරුණේ වරක් දෙවරක් නොවෙයි.ඔහු හොලිවුඩ් තිරයේ නිළියන් කිහිප දෙනෙකුටම වරින් වර පෙම් කළ බවට ආරංචි පැතිර ගොස් තිබුණා. දැන් ඔහුගේ අලුත්ම පෙම්වතිය කන්ගනාලු. ”ඔය කියන කතාවල කිසිම ඇත්තක් නැහැ. මමයි සල්මන් අතරෙ ඔය කියන ජාතියෙ සම්බන්ධකමක් නැහැ. මං තාම ඉන්නෙ තනිකඩවයි” කන්ගනා, තමන් ගැන පැතිරෙන කතාවලට එලෙස උත්තර දුන්නා. නමුත් ඇය ජෙරාඩ් ගැන නම් කිසිවක් සඳහන් කළේ නැහැ. කොහොම වුණත් සමහරු විමසන්නේ ඇය, සමහර දිනවල රාත්‍රියටත් සල්මන්ව මුණගැසෙන්නට යන්නේ ඇයිද කියලයි.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=am1105011</link>
    <topic>මහලු වියේ දත් සෙලවී වැටෙන්නේ වයසට යාම නිසා නොවේ විදුරුමස් රෝගය නිසය</topic>
    <author>සාගරිකා දිසානායක ජයසිංහ</author>
    <content>මහලු වියේ දත් සෙලවී වැටෙන්නේ වයසට යාම නිසා නොවේ විදුරුමස් රෝගය නිසයකොළඹ සෞඛ්‍ය අධ්‍යාපන කාර්යාංශයේ ප්‍රජා දන්ත සෞඛ්‍ය පිළිබඳ විශේෂඥ වෛද්‍ය ඩිලුම් පෙරේරාඅපේ රටේ වැඩිහිටියන් ලෙස සලකනු ලබන්නේ වයස අවුරුදු හැටෙන් ඉහළ පුද්ගලයෝය. ශ්‍රී ලංකාවේ නිදහස් සෞඛ්‍ය සේවාව හා සාර්ථක වෛද්‍ය පහසුකම් හේතු කොටගෙන අපේ රටේ වැඩිහිටි ජනතාවගේ සංඛ්‍යාව සංවර්ධිත රටවල මෙන්ම දිනෙන් දින ඉහළ යමින් පවතී.එමෙන් ම සෞඛ්‍ය සේවාව තුළ දියුණු තාක්‍ෂණ සේවා සමාජ ආරක්‍ෂණ සේවා සහ දියුණු සමාජ ආර්ථික තත්ත්වයන් හේතුකොටගෙන ජනතාවගේ ආයුකාලය දීර්ඝ වී තිබේ. වර්තමානයේ ශ්‍රී ලංකාවේ දළ ඒක පුද්ගල ආයුකාලය වසර 73 කි. එහෙයින් වයස්ගත වීමත් සමඟම ඒ අවධියට ආවේණික අධික රුධිර පීඩනය, දියවැඩියාව පිළිකා වැනි රෝග ඇතිවීමේ ප්‍රවණතාවද වැඩි වී තිබේ.මේ වයස් කාණ්ඩයට අදාළව බහුලව ඇතිවෙන රෝගයක් ලෙස මුඛ රෝග දැක්විය හැකිය. එහෙයින් ළමා වියේදී හා තරුණ වියේදී මෙන්ම වැඩිහිටි වියේ දී ද යහපත් මුඛ සෞඛ්‍යයක් පවත්වා ගැනීමට වැඩිහිටියන් උනන්දු විය යුතුය.වැඩිහිටි වියෙහි යහපත් මුඛ සෞඛ්‍යයක් පවත්වා ගැනීම සඳහා වැඩිහිටි වියේදී බහලුව දැකිය හැකි මුඛ රෝග මොනවාද ඒවාට හේතුවන කරුණු මොනවාද? ඒවා මුල් අවධියේදී හඳුනා ගන්නේ කෙසේද? ප්‍රතිකාර ක්‍රමවේද මොනවාද සහ වළක්වා ගන්නේ කෙසේද යන කරුණු දැන සිටීම වැදගත්ය.වැඩිහිටි වියේදී බහුලව දැකිය හැකි මුඛ රෝග:මුඛ රෝග ප්‍රධාන වශයෙන් කොටස් දෙකකි.1. කායික හෝ මානසික රෝගී තත්ව සහ එම රෝගවලට භාවිතා කරන ඖෂධ හේතුවෙන් මුඛය ආශි‍්‍රතව හටගන්නා රෝගාබාධ.2. ඉහත ආකාරයේ සම්බන්ධතාවන් නැතිව කෙළින් ම මුඛයේ හට ගන්නා රෝගාබාධ.නිදසුන් : වැඩිහිටි වියේදී ඇතිවන ප්‍රධානතම අපහසුතාව වන්නේ මුඛයේ වියළි ස්වභාවයක් දැනීමයි. ඊට හේතු වන්නේ දියවැඩියාව, මානසික අවපීඩනය හෙවත් විශාදය හෝ ඇතැම් මානසික රෝග සඳහා ලබා ගන්නා ඖෂධ වර්ග.මුඛයේ තුවාල ඇතිවීම.රක්ත හීනතාව, ලියුකේමියාව හේතුවෙන් ඇතිවේ.උල්ලෝගම් (Candidosis)මෙය දිලීරයකි. මුඛය ඇතුළත හෝ දිව මතු පිට සුදු පැහැති ලප මතුවීම මෙහි ස්වභාවයයි. මේවා දියවැඩියාව, පිළිකා මෙන්ම පිළිකා සඳහා විකිරණ ප්‍රතිකාර ලබා ගැනීමේදී ශරීරයේ ස්වභාවික ප්‍රතිශක්තිකරණ ක්‍රියාවලිය අඩපණ වූ විට ඇතිවේ.මුඛයෙහි අප්‍රසන්න රසක් දැනීම හා අප්‍රසන්න ගන්ධයක් ඇතිවීම. මෙයට හේතුව සයනසයටිස්, විශාදය, වකුගඩු රෝග අක්මාව හා සම්බන්ධ රෝග.දියවැඩියාව, අධික රුධිර පීඩනය වැනි රෝගාබාධ සඳහා භාවිතා කරන ඇතැම් ඖෂධ හේතුවෙන් මුඛයෙහි තිත්ත රසයක් දැනේ.සාමාන්‍ය තත්ත්ව යටතේ මුඛය තුළ ඇතිවන රෝග.1. විදුරුමස් රෝගය:විදුරුමස රතු වීම, ඉදිමීම, විදුරුමසින් ලේ ගැලීම, විදුරුමස දියවීම, විදුරුමස හෝ දත් අතර කෑම රැඳීම හෝ විදුරුමසින් දුගඳ හැමීම. දත් සෙලවීම සහ දත් හැලීම.දත්මුල් දියවීම:දත් හිරි වැටීම, දත්වල මුල් දියවීම, දත් ගෙවීම, දත් අවපැහැ ගැන්වීම, කට වේළීම, කට දැවිල්ල ගතිය, හනුව ආශි‍්‍රත වේදනාවන්, කට ඇරීමේ අපහසුතාව, ආහාර ගිලීමේ අපහසුතාව, දත් ගැලවීම, දත් වැටීම, මුඛය තුළ ඇතිවන තුවාල හා අසාදන. පූර්ව පිළිකා ලක්‍ෂණ සහ පිළිකා. ඉහත කී රෝග සියල්,ටම බලපාන පොදු අවදානම් සාධක තුනක් ඇත.1. අයහපත් මුඛ සෞඛ්‍යය.2. වැරැදි ආහාර රටා සහ පුරුදු.3. දුම් ඉරීම, මත්පැන් හා මත්ද්‍රව්‍ය භාවිතය.ඉහත කී මුඛය ආශි‍්‍රත රෝග බොහොමයක් වළක්වා ගැනීමට දිනපතා ඉතා සරල පුරුදු කිහිපයක් අනුගමනය කිරීමෙන් හැකිවේ.තරුණ වියේදී තම දත් දෙපෙළ පිළිබඳ දැක්වූ උනන්දුව වැඩිහිටි වියේදීත් පවත්වා ගැනීම. වැඩිහිටි වියේදී ද දවසට දෙවරක් උදේ සහ රාත්‍රී ආහාරයෙන් පසු නියමිත ප්‍රමිතියෙන් යුතු ෆ්ලෝරයිඩ් සහිත දන්තාලේපයකින් දත් මැදීම. එසේ නිවැරැදි අයුරින් දත් මැදීමෙන් විදුරුමස් රෝග හා විදුරුමස් රෝගයේ විවිධ අවස්ථා, දත් හිරිවැටීම් හා දත් හා විදුරුමස් අතර ආහාර හිරවීම වැනි අපහසුතා, මුඛය දුගඳ හැමීම හා දත් මුල් දියවීම වළක්වා ගත හැකිය.”වයසට යන විට දත් සෙලවී වැටෙනවා” ය යන අදහස සම්පූර්ණ මිත්‍යාවකි. මෙහි කිසිදු සත්‍යතාවක් නැත. එහෙත් ප්‍රායෝගිකව සලකා බලන කල අවුරුදු පනහ – හැට වන විට දත් සෙලවී වැටෙනු දැකිය හැකිය. මෙම මිථ්‍යාව සහ ප්‍රායෝගික තත්ත්වය අතර ඇති සැබෑ තත්ත්වය හඳුනා ගැනීම වැදගත්ය.වයස්ගතවීමේදී දත් වැටෙන්නට පටන් ගන්නේ විදුරු මස් රෝගය නිසාය. විදුරු මස් රෝගය යනු නිතර වැලඳෙන වෛරස් උණක් වැනි කෙටි කාලීනව ඇති වී නැති වී යන රෝගාබාධයක් නොව, වසර ගණනාවක් පුරා අපට නොදැනී වර්ධනය වන රෝගයකි. එය පළමුව ඇරැඹෙන්නේ විදුරු මස රතුවීමෙන් හෝ ඉදිමීමෙනි. කාලයත් සමඟ මෙම රෝගී තත්වය විකාශනය වී අවසානයේදී විදුරුමස දිය වී, දත් මුල් පෑදී දත් සෙලවීමට පටන් ගනී. ඉන්පසු දත හකු ඇයට සවිවීම දුර්වල වී දත ගැලවී යයි.එහෙයින් දත් සෙලවීම හෝ සිදුවන්නේ විදුරුමස් රෝගය නිසා මිස වයසට යාම නිසා නොවේ. මේ ක්‍රියාවලිය සඳහා වසර දහයක් පමණ ගතවේ. ඇතැම් විට අවුරුදු හැටේදී දැකිය හැකි දත් ගැලවීයාමට හේතුව අවුරුදු 40 – 50 කාලයේදී පටන්ගත් විදුරුමස් රෝගයයි. එහෙයින් තරුණ හා මැදි වියේ සිටම හොඳ මුඛ සෞඛ්‍යයක් පවත්වා ගැනීමෙන් විදුරුමස් රෝගය, දත් සෙලවීම හා හැලීම වළක්වා ගත හැකිය.සාගරිකා දිසානායක ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=am1105012</link>
    <topic>හැම වායුගෙඩියකටම සැත්කම් ඕනෑ නෑ</topic>
    <author>ගාමිණී සුසන්ත</author>
    <content>හැම වායුගෙඩියකටම සැත්කම් ඕනෑ නෑදකුණු කොළඹ ශික්ෂණ රෝහලේදියවැඩියාව සහ අන්තරාසර්ග රෝග පිළිබඳවිශේෂඥ වෛද්‍ය උදිත බුලුගහපිටියඅපගේ ශරීරයේ මනා ක්‍රියාකාරිත්වය සඳහා හෝමෝන රැසක් ශරීරය තුළම නිපදවේ. එම හෝමෝන අතරින් තයිරොක්සින් හෝමෝනයට සුවිශේෂ වැදගත්කමක් හිමිවේ. ඒ, තයිරොක්සින් හෝමෝනය අපගේ ශරීරයේ යහපැවැත්මට විශාල වශයෙන් දායක වන නිසාය. තයිරොක්සින් හෝමෝනය ශ්‍රාවය වන්නේ තයිරොයිඩ් ග්‍රන්ථියෙනි. එම ග්‍රන්ථිය පිහිටා තිබෙන්නේ අපගේ ගෙලෙහි ඉදිරිපස කොටසේය. තයිරොයිඩ් ග්‍රන්ථියේ තයිරොක්සින් හෝමෝනය ශ්‍රාවය වීම පාලනය කරනු ලබන්නේ පිටියුටරි ග්‍රන්ථියේ ඇති ටී.එච්.එස්. හෝමෝනය මඟිනි.තයිරොක්සින් හෝමෝනය අපගේ ශරීරයේ සිදුවන සියලුම ක්‍රියා සමතුලිතව පවත්වාගෙන යාමට උපකාරී වේ. අපගේ ශරීරයේ වර්ධනයට බෙහෙවින් දායකවන්නේ එම හෝමෝනයයි.තයිරොයිඩ් ග්‍රන්ථිය ආශ්‍රිතව ඇතිවන රෝග ගණනාවක් ඇත. ඉන් ප්‍රධාන තැනක් ගන්නේ තයිරොක්සින් අඩුවීම නිසා ඇතිවන තයිරොක්සින් ඌනතාවයි. ශරීරයේ තයිරොක්සින් වැඩිවීමද රෝගී තත්ත්වයකි.එසේම තයිරොයිඩ් ග්‍රන්ථියෙන් සාමාන්‍ය ආකාරයේ තයිරොක්සින් හෝමෝනය ශ්‍රාවය වුයද තයිරොයිඩ් ග්‍රන්ථියේ ගැටිත්තක් ඇතිවීමේ හැකියාව ද ඇත. එය එම ග්‍රන්ථිය ආශ්‍රිතව ඇතිවන රෝගී තත්ත්වයකි. තයිරොයිඩ් ග්‍රන්ථියේ ඇතිවන ආසාදනයන් නිසා හටගන්නා තවත් රෝගී තත්ත්වයක් ඇත. එය ඊඩරපධඤඪචබඪඵ ලෙස හඳුන්වනු ලබේ.ගර්භණී සමයේදී කාන්තාවන්ගේ තයිරොයිඩ් ග්‍රන්ථිය තුළ ඇතිවන වෙනස්වීම් එම ග්‍රන්ථිය ආශ්‍රිතව ඇතිවන තවත් රෝගී තත්ත්වයකි. පළමුව අපි ශරීරයේ තයිරොක්සින් හෝමෝනය අඩුවීම නිසා ඇතිවන රෝග තත්ත්වයන් පිළිබඳව විමසා බලමු.තයිරොක්සින් ඌනතා රෝගය බහුලව දක්නට ලැබෙන රෝගී තත්ත්වයකි. යම් අයකු එම රෝගයට ගොදුරු වූ විට කම්මැලි ස්වභාවයක් ඇතිවීම, සමේ වියළි ස්වභාවයක් ඇතිවීම, හිසකෙස් හැලීයාමට පටන් ගැනීම, මලබද්ධය ඇතිවීම වැනි රෝග ලක්ෂණ පෙන්නුම් කෙරේ. ඉහත දැක්වූ රෝග ලක්ෂණ වෙනත් හේතු නිසා ද ඇතිවිය හැකි බව මතක තබාගන්න. එම නිසා බොහෝදෙනකු තම රෝගය පිළිබඳව වැඩි අවධානයක් යොමු නොකරයි. බොහෝ දෙනකු වෙතින් තයිරොක්සින් ඌනතා රෝගය හඳුනාගැනීමට ප්‍රමාද වන්නේ එම නිසාය.තයිරොක්සින් ඌනතා රෝගය ඇතිවීමට හේතු ගණනාවක්ම මුල් වෙයි. කුඩ අවධියේ දී තයිරොයිඩ් ග්‍රන්ථිය පූර්ණ වශයෙන් වර්ධනය නොවීම ඉන් එක් හේතුවකි. දරුවකුගේ කුඩා අවධියේ දී සිදුවන මොළයේ සහ ස්නායු පද්ධතියේ වර්ධනයට තයිරොක්සින් හෝමෝනය අත්‍යවශ්‍ය සාධකයක් වනවා සේම එම දරුවාගේ ශාරීරික වර්ධනයට ද එම හෝමෝනය අත්‍යවශ්‍ය සාධකයකි. කුඩා අවධියේ දී දරුවකුගේ ශරීරයේ තයිරොක්සින් හෝමෝනය අඩු වුවහොත් ශරීර වර්ධනයේ දුර්වලතා ද ඇතිවිය හැකිය. ඇතැම් දරුවන්ගේ තයිරොයිඩ් ග්‍රන්ථිය නිවැරැදි ආකාරයෙන් පිහිටා තිබුණ ද එම ග්‍රන්ථියෙන් තයිරොක්සින් හෝමෝනය ශ්‍රාවය වීම අඩු විය හැකිය. එයට හේතුව වන්නේ මෙම හෝමෝනය ශ්‍රාවය වන සෛලවල ඇතිවන යම් යම් වෙනස්වීම්ය.එසේම තයිරොයිඩ් ග්‍රන්ථියේ ඇතිවන යම් යම් ආසාදන නිසා ද තයිරොයිඩ් ග්‍රන්ථිය විනාශවී යා හැකිය. පසුකාලීනව තයිරොක්සින් ග්‍රන්ථියෙන් තයිරොක්සින් හෝමෝනය ශ්‍රාවය වීම අඩුවීමට එය ද ප්‍රබල හේතුවක්. පිටියුටරි ග්‍රන්ථියෙන් ශ්‍රාවය වන ටී.එච්.එස්. නම්, උත්තේජක හෝමෝනය අඩුවීමෙන් තයිරොක්සින් හෝමෝනය ශ්‍රාවය වීම අඩුවීමට තවත් එක් හේතුවක් විය හැකිය. මෙය ඉතා දුලබ අවස්ථාවක් වන අතර පිටියුටරි ග්‍රන්ථිය නියමාකාරයෙන් වර්ධනය නොවීම, පිටියුටරි ග්‍රන්ථියේ ගැටිත්තක් ඇතිවීම එයට හේතු විය හැකිය. එමෙන්ම පිටියුටරි ග්‍රන්ථිය ආශ්‍රිතව සිදුකරනු ලබන ශල්‍යකර්මයක අතුරු ප්‍රතිඵලයක් ලෙස ද ටී.එච්.එස්. හෝමෝනය අඩුවීමට ඉඩ ඇත.දරුවකුගේ ශරීරයේ තයිරොක්සින් හෝමෝනය අඩුවීම දරුවාගේ වර්ධනයට ඉහත ආකාරයට සෘජුවම බලපාන අතර වැඩිහිටියන් තුළ මේ හෝමෝනය අඩුවීම රෝග තත්ත්වයන් රැසක්ම ඇතිවීමට හේතු සාධක වනු ඇත. හෘද ස්පන්දනය අඩුවීම, හෘදයෙන් පිටත වතුර වැනි ද්‍රව්‍යයක් තැන්පත් වීම, හෘදය විශාලවීම ශරීරයේ කොලෙස්ටරෝල් මේදය වැඩිවීම, හෘදයාබාධ ඇතිවීමේ හැකියාව වැඩිවීම කම්මැලි ස්වභාවයක් නිතර ඇතිවීම වැනි ඵලයන් යමෙකුගේ ශරීරය තුළ තයිරොක්සින් හෝමෝනය අඩුවීම නිසා ඇතිවිය හැකිය. අපගේ ශරීරයේ මනා ක්‍රියාකාරිත්වයට තයිරොක්සින් හෝමෝනය අත්‍යවශ්‍ය සාධකයක් වන්නේ මේ නිසාය.වර්තමානයේ දී බොහෝවිට දක්නට ලැබෙන කාන්තාවන්ගේ සහ පිරිමින්ගේ මඳ සරු භාවයට ප්‍රධානම හේතුවක් ලෙස තයිරොක්සින් ඌනතා රෝගය හඳුනාගෙන ඇත. කාන්තාවකගේ ශරීරය තුළ තයිරොක්සින් හෝමෝනය අඩුවීම ඇයගේ ආර්ථව චක්‍රයේ විසමතා ඇතිවීමට සෘජුවම බලපාන සාධකයෙකි. මෙහිදී බොහෝ කාන්තාවන්ගේ බහුලව දක්නට ලැබෙන්නේ නිතර නිතර ඔසප්වීමය. එම තත්ත්වය කල්තියා හඳුනාගෙන නිසි ප්‍රතිකාර ලබාදීම මඟින් එම කාන්තාවට නිරෝගී දරු උපතකට හිමිකම් කීමේ හැකියාව ඇත.ශරීරයේ තයිරොක්සින් ඌනතාවය නිසා ඇතිවන තවත් ප්‍රධානතම රෝගාබාධයක් වන්නේ ගෙල ආශ්‍රිතව ඇතිවන වායු ගෙඩිය. එය තයිරොයිඩ් ග්‍රන්ථිය ආශ්‍රිතව ඇතිවන ගැටිත්තකි. මෙම තත්ත්වය ශරීරයේ තයිරොක්සින් හෝමෝනය ඌන වීම නිසා මෙන්ම අධිකවීම නිසා ද ඇතිවීමේ හැකියාව ඇත. ඇතැම් විටෙක මෙහිදී තයිරොයිඩ් ග්‍රන්ථිය සම්පූර්ණයෙන්ම විශාල වීමේ හැකියාව ද පවතී. එසේම තයිරොයිඩ් ග්‍රන්ථිය තුළ එක් ගැටිත්තක් ඇතිවිය හැකිය. එසේ නැතිනම් ගැටිති කීපයක් වුවද ඇතිවීමේ හැකියාව ඇත. තයිරොයිඩ් ග්‍රන්ථිය ආශ්‍රිතව ඇතිවන එවැනි ගැටිති පිළිකා තත්ත්වයන් යැයි සිතා බොහෝ දෙනෙක් බියට පත් වෙති. එවැනි ගැටිත්තක් පිළිකාවක් වීමේ සුළු හැකියාවක් තිබුණ ද බහුතරයක් එසේ වන්නේ නැත.එවැනි ගැටිත්තක් පිළිබඳව තීරණයකට ඒමේදී එම ගැටිත්තේ සෛල ද ලබාගෙන පරීක්ෂා කරනු ලැබේ. එබැවින් එම සෛල පිළිකාමය සෛල දැයි සැකහැර දැනගත හැකිය. එම ග්‍රන්ථිය ආශ්‍රිතව විවිධ ආකාරයේ පිළිකාමය තත්ත්වයන් ඇතිවන බව පැහැදිලිය. බොහෝ පිළිකාමය තත්ත්වයන් කල්තියා හඳුනාගෙන නිසි ප්‍රතිකාර ලබාදුනහොත් ඒවා සාර්ථකව පාලනය කරගැනීමේ හැකියාව ඇත. තයිරොයිඩ් ග්‍රන්ථියේ ක්‍රියාකාරිත්වය අඩුවීම නිසා හටගන්නා වායුගෙඩි නම් ගැටිතිවලට ඖෂධීය ප්‍රතිකාර මඟින් සුවයක් ලබාගැනීමේ හැකියාව ඇත. එසේ නැති නම් ශල්‍යකර්මයක් මඟින් එම වායුගෙඩි ඉවත් කළ හැකිය.තයිරොයිඩ් ග්‍රන්ථිය ආශ්‍රිතව ගෙලෙහි ඇතිවන එම ගැටිති හෙවත් වායු ගෙඩි ප්‍රබේද කීපයක් ඇතිවීමේ හැකියාව ඇත. ගෙලෙහි ඇතුළට වර්ධනය වන වායු ගෙඩි ඉන් එක් ප්‍රභේදයකි. එවැනි වායුගෙඩි මඟින් ඇතැම්විට ස්වරාලය අවහිර වී හුස්ම ගැනීම අපහසු විය හැකිය. වෛද්‍යවරයාට රෝගියාව පරීක්ෂා කර බලා වායුගෙඩියේ ස්වභාවය තීරණය කළ හැකිය.ගෙලෙහි ඇතුළතට වර්ධනය වූ වායු ගෙඩියක් මඟින් ස්වරාලයට අවහිරයක් සිදුනොවන්නේ් නම්, ඖෂධ ලබාදීම මඟින් වායුගෙඩියේ වර්ධනය පාලනය කෙරේ. එහෙත් වායු ගෙඩිය නිසා ස්වරාලය අවහිර වෙයි නම් ශල්‍යකර්මයක් කිරීමට සිදුවේ. මෙහිදී සඳහන් කළ යුතු වැදගත් කරුණක් වන්නේ සියලුම වායුගෙඩි සඳහා ශල්‍යකර්ම සිදුකිරීම අත්‍යවශ්‍ය නොවන බවය.වායුගෙඩි ඉවත් කිරීම සඳහා වන ශල්‍යකර්මයකදී බොහෝවිට සම්පූර්ණ තයිරොයිඩ් ග්‍රන්ථියම ඉවත් කෙරේ. ඉන්පසුව තයිරොක්සින් හෝමෝනය ඖෂධයක් ලෙස එම රෝගියා දිනපතා ලබාගත යුතුය.කිසියම් අයකු තුළ තයිරොක්සින් ඌනතා රෝගය ඇත්නම්, ඒ සඳහා ඇති එකම ප්‍රතිකාරය වන්නේ තයිරොක්සින් හෝමෝනය පෙත්තක් ලෙස ලබා ගැනීමය. තයිරොක්සින් ඖෂධය ලබා දෙන්නේ රෝගියාගේ බර අනුවය. රෝගියාගේ ශරීරය තුළ තයිරොක්සින් හෝමෝනය හොඳින් පාලනය වනතුරු පිටතින් ලබාදෙන තයිරොක්සින් ප්‍රමාණය ක්‍රමයෙන් වැඩි කරන අතර ශරීරයට අවශ්‍ය නියම තයිරොක්සින් ප්‍රමාණය හඳුනාගත් පසුව එම තයිරොක්සින් ප්‍රමාණය දිනපතා නොකඩවා රෝගියා විසින් ලබාගත යුතුය. එම ඖෂධය ශරීරයට උරා ගැනීමට වඩාත්ම පහසු වන්නේ අමාශයේ ආහාර නැති විටය. තයිරොක්සින් හෝමෝනය උදෑසන හිස්බඩ ගැනීමට වෛද්‍යවරු නියම කරන්නේ එහෙයිනි.කැල්සියම් අයන් වැනි ඖෂධය ලබාගන්නා පුද්ගලයින් එම ඖෂධ සමඟ කිසි විටෙකත් තයිරොක්සින් හෝමෝනය ලබා නොගත යුතුය. ඒ තයිරොක්සින් ශරීරයට උරා ගැනීමට කැල්සියම් සහ අයන් බාධා පමුණුවන හෙයිනි. ඇතැමෙකුට තයිරොක්සින් හෝමෝන පෙත්ත උදෑසන හිස්බඩ ගැනීම අපහසු විය හැකිය. වෛද්‍යවරයා සමඟ සාකච්ඡා කර ඒ සඳහා සුදුසු වේලාවක් තීරණය කර ගත හැකිය.ඒ ඕනෑම අවස්ථාවක ඛනිජ ඖෂධ සමඟ තයිරොක්සින් පෙත්ත නොගැනීමටත් ආහාර වේලකට කිට්ටු කර තයිරොක්සින් හෝමෝනය නොගැනීමටත් රෝගියා පරෙස්සම් විය යුතුය.මද සරු බවෙන් පෙළෙන කාන්තාවකගේ එම මද සරුබවට හේතුව තයිරොක්සින් ඌනතාවය නම්, ඇය ගර්භණියක විය යුත්තේ ඖෂධීය ප්‍රතිකාර මඟින් ශරීරයේ තයිරොක්සින් හෝමෝනය හොඳ තත්ත්වයකට පැමිණි පසුවය. කිසියම් කාන්තාවක් ශරීරයේ තයිරොක්සින් අඩු මට්ටමක පවතින විට ගර්භණි භාවයට පත්වුවහොත් එය ඉතා අහිතකර ලෙස කුස තුළ තිබෙන කළලයට බලපානු ඇත. එයට හේතුව වන්නේ කළලය පිළිසිඳගෙන මාස දෙකක් ගතවන තෙක් එම කළලයට අවශ්‍ය තයිරොක්සින් හෝමෝන ප්‍රමාණය නිපදවා ගැනීමේ හැකියාව එම කළලයට නොමැති වීමය. එම කාලය තුළ එම කළලය තයිරොක්සින් ලබාගන්නේ මවගේ රුධිරයෙනි. එවිට මවගේ රුධිරයේ නියමිත තයිරොක්සින් ප්‍රමාණය නැති නම්, කළලයේ වර්ධනයට එය ඍජුවම බලපානු ඇත. තයිරොක්සින් ඌනතාවයකින් පෙළෙන කාන්තාවනට ගර්භනී සමයේදී වැඩිපුර තයිරොක්සින් ප්‍රමාණයක් ලබා දෙන්නේ ඒ නිසාය.ටී.එච්.එස්. හෝමෝනය යනු පිටියුටරි ග්‍රන්ථියෙන් ශ්‍රාවය වන හෝමෝනයකි. එය උත්තේජක හෝමෝනයකි. තයිරොයිඩ් ග්‍රන්ථියෙන් තයිරොක්සින් හෝමෝනය ශ්‍රාවය වීමට උපකාර වන්නේ ටී.එච්.එස්. හෝමෝනයයි. යමෙකුගේ ශරීරයේ තයිරොක්සින් ඌනතාවයක් ඇතිවිට ටී.එච්.එස්. අගය උපරිම අගයකට පත්වන අතර තයිරොක්සින් හෝමෝනය ශරීරයේ වැඩි වූ විට ටී.එච්.එස්. අගය අවම මට්ටමකට පත්වේ. ශරීරයේ තයිරොක්සින් හෝමෝනය වැඩිද අඩුද යන්න දැන ගැනීමට ඇති හොඳම සාධකය වන්නේ ශරීරයේ ඇති ටී.එච්.එස්. අගයය.තයිරොක්සින් හෝමෝනය වැඩිවීම තයිරොයිඩ් ග්‍රන්ථිය ආශි‍්‍රතව ඇතිවන තවත් රෝගී තත්ත්වයකි. එම රෝගයට ගොදුරුවුණු රෝගීන් වෙතින් විශේෂ රෝග ලක්‍ෂණ කීපයක්ම පෙන්නුම් කෙරේ. රාත්‍රියට අධික ලෙස දහදිය දැමීම, හිටිහැටියේම ශරීරය කෙට්ටුවීම, හෘද ස්පන්දනය තමන්ට දැනෙන්නට පටන් ගැනීම, දෑත් වෙව්ළීම, අධික කුසගින්නක් ඇතිවීම, මලපහ බුරුලට යාම වැනි රෝග ලක්‍ෂණ මෙහිදී මතුවේ.එසේම තයිරොක්සින් හෝමෝනය ශරීරය තුළ වැඩිවීම නිසා ඇතැමුන් තුළ ඇතිවන විශේෂ රෝග ලක්‍ෂණයක් ඇත. ඒ; දෑස් ඉදිරියට නෙරා ඒමය. එසේම දෑස් රත් පැහැවීම, දෑස්වලින් නිතර කඳුළු ගැලීම, කිසියම් වස්තුවක් වස්තූන් දෙකක් ආකාරයෙන් පෙනීම වැනි රෝග ලක්‍ෂණද මෙහිදී මතු විය හැකිය. දෑස්වල ඇතිවන එම රෝගය Graves disease නමින් හඳුන්වයි.දෑස්වල ඇතිවන එම වෙනස්වීම් සඳහා ප්‍රතිකාර නොගැනීමේ අවසන් ඵලය ලෙස දෑස් සම්පූර්ණයෙන්ම අන්ධ වීම වුවද සිදුවිය හැකිය. ඊට අමතරව ශරීරයේ තයිරොක්සින් හෝමෝනය වැඩිවීමත් සමඟම තයිරොයිඩ් ග්‍රන්ථියේ එක් ගැටිත්තක් හෝ ගැටිති කීපයක් හෝ ඇතිවිය හැකිය. එම රෝග ලක්‍ෂණයන් පැහැදිලි ලෙස හඳුනාගැනීම අත්‍යවශ්‍යයවේ. ඒ; එකිනෙක අවස්ථාවේදී ප්‍රතිකාර කරනු ලබන ක්‍රමද වෙනස් වන හෙයිනි.ශරීරයේ තයිරොක්සින් වැඩිවීමේ තත්ත්වයට වහා ප්‍රතිකාර ගත යුතුය. ඒ සඳහා සුදුසු ප්‍රතිකාර නොගැනීමෙන් ශරීරය අධික ලෙස කෙට්ටුවීම මෙන්ම හෘද ස්පන්දනය වැඩිවීම නිසා හෘදය නිසි අයුරින් ක්‍රියාත්මක නොවීම සිදු විය හැකිය. එසේම එම රෝග තත්ත්වයට ප්‍රතිකාර නොගැනීමේ ප්‍රතිඵලය හෘදයාබාධයක් ඇතිවීම දක්වා වර්ධනය වීමට ද හැකියාව ඇත. එසේම ප්‍රතිකාර ප්‍රමාදවීම නිසා හෘදයේ ඇතිවන අසාමාන්‍යතා යතා තත්ත්වයට පත් නොවීමේ හැකියාවද ඇත.ශරීරයේ තයිරොක්සින් හෝමෝනය වැඩිවීම අස්ථි පද්ධතියට විශාල බලපෑමක් එල්ල කිරීමට සමත්ය. එය ඔස්ටියෝ පොරෝසිස් රෝගය දක්වා වර්ධනය වීමේ හැකියාවද ඇත.ශරීරයේ තයිරොක්සින් හෝමෝනය අධික වීමේ මෙම රෝගය ඉතා සරල ඖෂධීය ප්‍රතිකාර මඟින් පාලනය කිරීමේ හැකියාව ඇත. ප්‍රතිකාර ආරම්භයේදී මේ ඖෂධවල වැඩි මාත්‍රාවක් රෝගීන්ට නියම කරන අතර ක්‍රමයෙන් මාස 6 න් 6 ට පමණ මාත්‍රාව අඩු කරමින් ඖෂධ ලබාදේ. කලක් ගතවන විට ඉතා අඩු ඖෂධ මාත්‍රාවක් මඟින් රෝගය පාලනය කෙරේ. ඉහත කී අයුරු දෑස්වල රෝග ලක්‍ෂණ පෙන්නුම් කරන Grave disease තත්ත්වයේ ආරම්භයේදී වැඩි මාත්‍රාවක් ඖෂධ ලබාදී ඉතා අඩු මාත්‍රාවක් දක්වා ඖෂධ ප්‍රමාණය අඩුකර එම ඖෂධ ප්‍රමාණය මාස 18 ක කාලයක් දක්වා ලබාදේ’මෙම රෝගීන්ගෙන් 50% කට පමණ මාස 18 කින් පසුව ඖෂධ සම්පූර්ණයෙන්ම නැවැත්වීමේ හැකියාව ඇති අතර ඉතිරි 50% ට දිගටම ඖෂධ ලබා ගැනීමට සිදුවේ. රෝගය පාලනය කිරීමෙන් අනතුරුව රේඩියෝ අයඩින් නම් ඖෂධය ලබා දෙයි. එම ඖෂධය භාවිතා කරන්නේ තයිරොයිඩ් ග්‍රන්ථිය විනාශ කර එහි ක්‍රියාකාරිත්වය නැති කිරීමටය. ශල්‍යකර්මයක් මඟින් තයිරොයිඩ් ග්‍රන්ථිය ඉවත් කිරීම වෙනුවට එම ක්‍රමය භාවිතා කෙරේ. ඉන්පසුව එම රෝගීන්ට ද තයිරොක්සින් හෝමෝනය ඖෂධයක් ලෙස ලබා දිය යුතුය. මෙවිටද තයිරොක්සින් හෝමෝන පෙත්ත ජීවිත කාලය පුරා ලබාගත යුතුය. එම රේඩියෝ අයඩින් ඖෂධය ඉතා අගනා ආරක්ෂාකාරී ඖෂධයකි. එම ඖෂධය ගබඩා කෙරෙන්නේ පිළිකා රෝහල තුළය. පිළිකාවක් නොවන එම රෝගය සඳහා ඖෂධ ලබාගත යුත්තේ පිළිකා රෝහලෙන් වීම විශේෂත්වයකි.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=ay1105011</link>
    <topic>කටුනායක මෙන් කිහිප ගුණයක් විශාල මත්තල ගුවන් තොටුපළ දැන් හැදෙනවා</topic>
    <author>මත්තල සංචාරයකින් පසු</author>
    <content>නිසරු බිම්කඩ මත ඉදිවන හෙට දවසේ ආශ්චර්යය මත්තල දෙවැනි ජාත්‍යන්තර ගුවන් තොටුපළයි. හම්බන්තොට නගරයේ සිට කිලෝ මීටර් 22ක් දුරින් ද ඇඹිලිපිටිය නගරයේ සිට කිලෝ මීටර් 40ක් දුරින් ද තණමල්විල නගරයේ සිට කිලෝ මීටර් 24ක් දුරින් මේ නව ගුවන් තොටුපළ භූමිය පිහිටා තිබේ.එදා ජනශූන්‍ය භූමියක් වූ මේ ප්‍රදේශය, දිනෙන් දින එළිපෙහෙළි වෙමින් හෙට දවසේ ආසියාවේ ආශ්චර්යය කරා යන ගමන් මඟට ශක්තියක් වෙයි.ගුවන්සේවා අමාත්‍ය පි‍්‍රයංකර ජයරත්නගුවන් තොටුපළ හා ගුවන්සේවා සමාගමේ සභාපති ප්‍රසන්න වික්‍රමසූරියනිල් දියඹ ජයගත්තා සේ මේ සැරසෙන්නේ නිල් අහස ජයගැනීමේ අභියෝගයටයි. ඌන සංවර්ධිත මායිමෙන් නික්ම නව සංවර්ධිත ගමන් මාවතකට පිවිස සිටින අපට එක් ජාත්‍යන්තර ගුවන් තොටුපළකින් හෝ එසේත් නැතිනම් එක ජාත්‍යන්තර වරායකින් සෑහීමකට පත්වීමට නොහැකිය. මත්තල වනාහි එදා ජනශූන්‍ය ප්‍රදේශයක් වූවා සේම දැඩි ග්‍රාමීය දුෂ්කර පෙදෙසක් විය.අද ඒ සියල්ල කණපිට පෙරළී ඇත. එදා අප දැක තිබූ මත්තල ගම අද නැත. ඇත්තේ කාපට් ඇතිරූ පුළුල් මංමාවත්ය. යටිතල පහසුකම් දිනෙන් දින වර්ධනය වෙමින් ජාත්‍යන්තරයට ඔබින ලෙස ගමත් සංවර්ධනය වී ඇත.කටුනායක බණ්ඩාරනායක ජාත්‍යන්තර ගුවන් තොටුපළ පුරා අඩ සියවසක් ශ්‍රී ලංකාවේ ගුවන් ප්‍රවේශ දොරටුව ලෙස ක්‍රියා කළේ අසීමිත සේවයක් සලසමිනි. පුළුල් වන ගුවන් ගමන් ක්ෂේත්‍රය අද දිනෙන් දින වැඩිවෙයි. ඉදිරි පස්වසර තුළ ශ්‍රී ලංකාව යෝජිත දැවැන්ත සංවර්ධන ක්‍රියාවලියට ඒකාබද්ධ වෙමින් ශ්‍රී ලංකාව ගුවන් ක්ෂේත්‍රයක් කිරීම රජයේ ඒකායන අරමුණ යි.ප්‍රදේශයේ කටුපඳුරු සහිත හෙක්ටයාර් 800ක භූමි භාගයක් ගුවන් තොටුපළ සඳහා පවරාගනු ලැබිණි. පාරිසරික සාධකවලින් ඔබ්බට නොගොස් පරිසර හිතකාමී ආකාරයට ගුවන් තොටුපළේ වැඩ කටයුතු ඇරැඹිණි.ඉදිවෙමින් පවතින මත්තල ගුවන් තොටුපළ ගුවනට පෙනෙන අයුරුඅද වනවිට හම්බන්තොට මත්තල ඉදිවෙන ජාත්‍යන්තර ගුවන් තොටුපළේ වැඩ කටයුතු ඉතා ශීඝ්‍රයෙන් සිදුවෙමින් පවතින අතර ගුවන් ධාවන පථයේ වැඩ කටයුතු පවා මේ වන විට සියයට 40කින් නිමවී ඇත. 2012 අග වනවිට මේ සියලු ඉදිකිරීම් අවසන් කරන්නට ද සූදානම්.මත්තල ඉදිවෙන ජාත්‍යන්තර ගුවන් තොටුපළ, කටුනායක ජාත්‍යන්තර ගුවන් තොටුපළට වඩා කිහිප ගුණයකින් විශාලය. අති නවීන ජාත්‍යන්තර ගුවන් තොටුපළවල් පරද්දන සුලුය.පළමු අදියරේදී ගගණ යාත්‍රාංගණය් යාත්‍රා 10ක් නැවැත්වීමේ පහසුකම් ඇත. එය ජාත්‍යන්තර ප්‍රමිතීන්ට අනුකූලව, එනම් ජාත්‍යන්තර සිවිල් ගුවන් සේවා සංවිධානයේ නිර්දේශයන්ට අනුව සැලසුම් කෙරේ. මීටර් 3500ක් දිග මීටර් 75ක් පළල ධාවන පථයක් හා ඊට අනුකූල උපධාවන පථවලින් සමන්විතය.කටුනායක පවා පහසුකම් නොමැති ඒ380 වැනි දැවැන්ත ගුවන් යානා බැස්සවීමේ හා ගුවන් ගත කිරීමේ පහසුකම් ද සැලැසේ. ධාවන පථය සඳහා පස් පිරවීම් සියයට 90ක් පමණ අවසන් වී ඇත. ගුවන් ධාවන පථයේ ද වැඩ මේ වන විට සියයට 40කටත් වඩා අවසන් කර ඇත. නවීන යන්ත්‍රානුසාරයෙන් මේ වන විට ඛ්ඒඕඛ් ආස්තරණය යොදමින් පවතියි.කථානායක චමල් රාජපක්ෂ මහතා මගී පර්යන්ත ගොඩනැඟිල්ලේ ඉදිකිරීම් ආරම්භ කරමින් සමරු ඵලකය විවෘත කළ අවස්ථාව.පස ඝන මීටර් මිලියන 20ක් පමණ කපා සකස් කළ පාදම මත තවත් පස් ඝන මීටර් මිලියන 1.2ක් පමණ අතුරා තළා මට්ටම් කර ඒ මත ගල් ආස්තරණය යොදා විශාල ගුවන්යානා හැසිරවීමට අවශ්‍ය වන පරිදි එම ධාවන පථය බලගැන්වීම සිදු කරමින් පවතියි.මේ කටයුතු එසේ සිදුවෙමින් පවතින අතර අනෙකුත් අංශ වන ගුවන් ගමන් පාලන මැදිරි, ගුවන් බඩු හුවමාරු මධස්‍යස්ථානය ඇතුළු අනෙකුත් ගොඩනැඟිලිවල වැඩ කටයුතුª ද පසුගියදා සුබ මොහොතින් ආරම්භ විය. ඒ සියල්ලේ ද වැඩ කටයුතු ලහි ලහියේ සිදුවෙමින් පවත්නේ ලබන වසර අග මත්තලට මංගල ගුවන් යානය ගෙන ඒමේ අරමුණ පෙරදැරිවය.ගුවන් පථයේ මධ්‍ය රේඛාවේ සිට ගුවන්යානා අංගණයේ කෙළවර දක්වා මීටර් 360ක දිගින් හා මීටර් 60ක පළලින් යුතු කේත අංක 4 එෆ් ගුවන්යානා පිවිසුම් පථයක් ඉදිකිරීම හා මීටර් 600ක් දිගින් හා මීටර් 25ක් පළලින් වූ මධ්‍යම පරිමාණයේ ගුවන් යානා සඳහා උපයෝගී කරගත හැකි තවත් ගුවන්යානා පිවිසුම් පථයක් ඉදිකැරේ.කාර්යය බහුල වේලාවන් හි දී ජාත්‍යන්තර මඟීන් 800ක් හා දේශීය මඟීන් 100කට පහසුකම් සපයමින් වර්ග මීටර් 10,000කින් යුතු පර්යන්ත ගොඩනඟිල්ලක් ඉදිවෙයි. මෙය පිටවීමේ හා පැමිණීමේ මඟීන් වෙන් වෙන්ව මෙහෙයවිය හැකි වන අතර සෞඛ්‍ය නිරෝධායන, සත්ත්ව හා ශාක නිරෝධායන රේගු, ආගමන හා විගමන, ප්‍රභූ ශාලාවත්, ගුවන් මඟීන් සඳහා විවේකාගාරයක්, තීරු බදු රහිත සාප්පු, ආපන ශාලා හා අවශ්‍ය කාර්යාල පහසුකම් වලින් සමන්විත වෙයි.මගී පර්යන්ත ගොඩනැඟිල්ලේ සුවිශේෂත්වය වන්නේ පරිසර හිතකාමීව, සුනිත්‍ය බලශක්ති උපයෝගී කරගත හැකි ලෙස ඉදිරියේදී ඇතිවන ඉල්ලුමට සරිලන ලෙස සැලසුම් කර තිබීමයි.ගුවන් බඩු ප්‍රවාහනය කිරිම සඳහා වර්ග මීටර් 5000කින් යුතු ගුවන් බඩු පර්යන්තයක් ඉදිවෙන අතර එහි රේගු සත්ව හා ශාක නිරෝධායන හා ගුවන් යානා සමාගම් සඳහා කාර්යාල හා පර්යේෂණාගාර පහසුකම් වලින් ද යුතුය.2012 අග වන විට නිම කිරීමට අපේක්ෂිත ගුවන් තොටුපළට අවශ්‍ය වන ප්‍රධාන යටිතල පහසුකම් මේ වන විටත් බොහෝ දුරට නිමවී ඇත. එදා ගන කැළෑවෙන් වැසී තිබුණ බිම් පෙදෙස් එළිවී අද කාපට් පාරවල් ලෙස සැකසී ඇත.කාලයාගේ ඇවෑමෙන් වැසීයාමට තිබූ මත්තල, හම්බන්තොට, මොනරාගල ප්‍රදේශවලට මේ වන විටත් ආලෝකයේ අරුණලු වැටී ඇත.මත්තල ගුවන් තොටුපළ නිසා කුඩා මධ්‍යම හා විශාල සංචාරක හෝටල් මේ ප්‍රදේශයේ ඉදිවෙන කාලය අතළඟය. ඉදිරියේදී ව්‍යාපාරික, ආයෝජන ප්‍රජාවගේ රුචිකත්වය ගොඩනැඟෙන පරිදි ආයෝජක ප්‍රදේශයක් ගොඩනැඟීමට මත්තල ගුවන් තොටුපළ ප්‍රදේශය කදිම මධ්‍යස්ථානයක් වනු ඇත.නව ගුවන් තොටුපළ සංවර්ධන ව්‍යාපෘතිය ක්‍රියාත්මක වීමෙන් පසු ප්‍රදේශයේ පුහුණු ශ්‍රමිකයන්හට මහඟු අවස්ථාවක් උදාවන අතර මේ ප්‍රදේශයේ රැකියා විරහිත තරුණ තරුණියන්ට එය මහත් අස්වැසිල්ලක් වනු ඇත.විශේෂයෙන්ම ගුවන් තොටුපළ ආරක්ෂක සේවා අංශයේ, ගිනි නිවන සේවා අංශයේ රැකියා හා ශිල්පීය පුහුණු ශ්‍රමිකයන් එනම් පෙදරේරු, වඩු, පින්තාරු, මෝටර් කාර්මික ශිල්පීන්, විදුලි කාර්මික ශිල්පීන්, ජලනළ සවිකරන්නන්, භූමි අලංකරන ශිල්පීන්, රියැදුරන්, කෝකියන් ආදී කී නොකී රැකීරක්ෂා දස දහස් ගණනින් බිහිවනු ඇත.මීට අමතරව විද්යුත්, යාන්ත්‍රික, විදුලි සහ සිවිල් ක්‍ෂේත්‍රවල ඉංජිනේරු වෘත්තිකයන් සඳහා ද ගුවන් ගමන් පාලක, ගුවන් තොටුපළ කළමනාකරණ, මානව සම්පත් සංවර්ධන වැනි ක්‍ෂේත්‍ර සඳහා ද දැඩි ඉල්ලුමක් පවතියි.මේ අවස්ථාව මේ ප්‍රදේශවල ජනතාවට කිසිදාක හිමි නොවන මහඟු අවස්ථාවකි.එම දැවැන්ත ව්‍යාපාතිය සැලසුම් හා නිර්මාණය කරනු ලබන්නේ ගුවන් තොටුපළ හා ගුවන් සේවා (ශ්‍රී ලංකා) සමාගමේ ශ්‍රී ලාංකීය ඉංජිනේරුවන් විසිනි. ඥානසිරි විතානගේ මහතා එහි ප්‍රධාන ඉංජිනේරු වශයෙන් වැඩ කටයුතු අධීක්ෂණය කරයි.ගුවන් තොටුපළ ගොඩනැඟීම සඳහා මූල්‍යාධාර දෙනු ලබන්නේ මහජන චීන රජය විසිනි. එම කොන්ත්‍රාත්තුව බාරගෙන ඇත්තේ චයිනා හාබර් ඉංජිනියරින් කොම්පැණි ලිමිටඩ් ය. මේ සඳහා සම්පූර්ණ ඇස්තමේන්තුගත වියදම ඇමරිකානු ඩොලර් මිලියන 209කි.එදා හම්බන්තොට දිසාවේ හිටපු දිසාපති ලෙනාඩ් වුල්ෆ් ලියූ ‘විලේජ් ඉන් ද ජන්ගල්’ ‘බැද්දේගම’ නමින් පරිවර්තනය විය. මේ කතාවට මුල් වූවා යැයි සැලකෙන අති දුෂ්කර ප්‍රදේශයක පිහිටි මත්තල, කටුලැහැබේ, වන වදුල් පරයමින් නව යුගයක අරුණලු එම ගුවන් තොටුපළත් සමඟ මේ ප්‍රදේශයට උදාවනු ඇත.මත්තල සංචාරයකින් පසුසුභාෂිණී ජයරත්නඡායාරූප – විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=ay1105012</link>
    <topic>එක්ස්පෝ ලංකා කොටස් මිලියන 172ක් වෙළෙඳ පොළට</topic>
    <author/>
    <content>කොටස් වෙළෙඳ පොළේ මන්දගාමී ස්වභාවයේ විශාල වෙනසක් මේ සතිවල ද දක්නට තිබුණේ නැත.පසුගිය සඳුදා (25) කොටස් මිල ඉහළ ගියේ සමාගම් 26ක පමණි. මිල ඉහළ යාම් අතර මුල්තැනක් ‘මිරාමර්’ සමාගමට හිමිවිය. සමාගමේ කොටසක මිල රු.265.30 සිට රුපියල් 397ක් දක්වා ඉහළ ගියේය. දිනය අවසානයේදී කොටසක මිල දැක්වුණේ රුපියල් 374.90ක් ලෙසිනි. ඒ පෙර දිනට සාපේක්ෂව රුපියල් 109.60ක ඉහළ යාමකි.නෙස්ලේ හා සෙන්ට්‍රල් ෆිනෑන්ස් සමාගම් ද එදින මිල ඉහළ ගිය සමාගම් අතර කැපී පෙනුණි. මිල පහළ ගිය සමාගම් අතර කලම්ෂෝ සමාගම කැපී පෙනුණු අතර එම සමාගමේ කොටසක මිල රුපියල් 2430.00 සිට රුපියල් 2000.00ක් දක්වා පහළ ගියේය.එසේම ඊස්ටන් මර්චන්ට් සමාගමේ කොටසක් ද රුපියල් 1000 සිට රුපියල් 850ක් දක්වා රුපියල් 150කින් පහළ ගියේය. එදින යුනියන් කෙමිකල්ස් සමාගමේ කොටස් 500ක් අලෙවි වූ අතර පෙර දින 868.30 කට පැවැති කොටසක මිල එදින රුපියල් 950ක් දක්වා ඉහළ ගියද දිනය අවසානයේ එය රුපියල් 900ක් දක්වා අඩු විය. ෆී‍්‍ර ලංකා සමාගමේ කොටසක මිල එදින රුපියල් 5.50 සිට 5.20 දක්වාම අඩු වුවත් කොටස් 79,17300ක් (හැත්තෑනම ලක්ෂ දාහත්දහස් තුන්සීයක්) අලෙවි වීම කැපී පෙනුණි. එසේම ඩයලොග් සමාගමේ ද කොටස් 2741200ක් අලෙවි විය.එදින වැඩිම මිලකට අලෙවි වූයේ ලංකා අශෝක් ලේලන්ඩ් සමාගමේ කොටස්ය. කොටසක මිල රුපියල් 4500කට අලෙවි විය. එහෙත් දිනය අවසානයේ දී පෙර දිනට වඩා අඩු මිලකට කොටස් අලෙවි විය.අඟහරුවාදා (26) දින පෙර දිනට සාපේක්ෂව බලන කල සමාගම් රැසක කොටස් මිල ඉහළ ගියේය. දිනයේ කැපී පෙනෙනම මිල ඉහළ යාම වාර්තා කෙළේ ලංකා අශෝක් ලේලන්ඩ් සමාගමයි. පෙර දින රුපියල් 3954.80 ක් වූ කොටසක මිල එදින රුපියල් 4800ක් දක්වා ඉහළ ගියේය. දිනය අවසානය එහි මිල රුපියල් 4579.50ක් ලෙසින් දැක්වුණි. ඒ පෙර දිනට සාපේක්ෂව රුපියල් 624.70ක මිල ඉහළ යාමකි. මිල පහළ ගිය සමාගම්හි විශාල මිල පහළ යාමක් දක්නට නොවීය. ගුඩ් හෝප් සමාගමේ කොටසක් රුපියල් 1100 සිට රුපියල් 1002ක් දක්වා රුපියල් 98කින් පහළ යාම දිනයේ කැපී පෙනුණි. එදින වැඩිම කොටස් ප්‍රමාණයක් අලෙවි වූයේ නේෂන් ලංකා සමාගමේය. කොටස් අසූඑක් ලක්ෂ අසූපන්දහස් පන්සියයක් (8185500) අලෙවි විය. එසේම ෆී‍්‍ර ලංකා සමාගමේ ද කොටස් 4180700ක් අලෙවි වී තිබුණි. එදින වැඩිම මිලකට අලෙවි වූයේ ලංකා අශෝක් ලේලන්ඩ් සමාගමේ කොටස් වූ අතර සමාගමේ කොටසක මිල රුපියල් 4800ක් දක්වා ඉහළ ගියේය.නෙස්ලේ ලංකා සමාගම විසින් කොටසකට රුපියල් 22.50ක් බැගින් ලාභාංශ ගෙවනු ලබන බව නිවේදනය කර තිබුණි. එය කොටසක් සඳහා ගෙවනු ලබන විශාල ලාභාංශයක් ලෙස සඳහන් කළ හැකිය. එසේම ජෝන් කීල්ස් සමාගම ද පළමු හා අවසාන ලාභාංශ ගෙවීම් ලෙස කොටසකට රුපියල් 5.00ක් බැගින් ගෙවනු ලබන බවට දන්වා තිබුණි. එසේම පිරමල් ග්ලාස් සිලෝන් පීඑල්සී ද කොටසකට ශත 30ක් බැගින් ලාභාංශ ගෙවනු ලබන බවද නිවේදනය කර තිබුණි. ඒ පළමු හා අවසාන ලාභාංශ ගෙවීම් ලෙසය.මේ අතර එක්ස්පෝ ලංකා සමාගම ද කොටස් වෙළෙඳ පොළට පිවිසීමට කොටස් නිකුතුවක් ලබාදීමට පියවර ගෙන ඇත. රුපියල් 14 බැගින් වූ සාමාන්‍ය කොටස් මිලියන 172ක් නිකුත් කිරීමට සමාගම පියවර ගෙන ඇත. කොටස් වෙළෙඳ පොළේ සඳුදා දින ගනුදෙනු 16619ක් සිදුවූ අතර අඟහරුවාදා වන විට එම සංඛ්‍යාව 12179ක් ලෙස දැක්වූ මිලංකා මිල දර්ශකය සඳුදා දින දැක්වූයේ ඒකක 6855.27ක් ලෙසිනි. එය අ¼ඟහරුවාදා දින ඒකක 6836.54ක් ලෙසින් දැක්වුණි. සඳුදා දින සමස්ත කොටස් මිල දර්ශකය දැක්වුණේ 7345.48ක් ලෙසිනි. අඟහරුවාදා දින එම සංඛ්‍යාව 7349.17ක් ලෙසත් දැක්වුණි.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>01</day>
    </date>
    <link>http://www.silumina.lk/2011/05/01/_art.asp?fn=ay1105013</link>
    <topic>අයියා සත්තු කපනවා දැකලා මට වෛද්‍ය විද්‍යාව ඉගෙන ගන්න හිතුණා</topic>
    <author>සාගරිකා දිසානායක ජයසිංහ</author>
    <content>අද අපේ කතා නායකයා රුහුණු විශ්ව විද්‍යාලයේ උපකුලපති මහාචාර්ය සුසිරිත් මෙන්ඩිස් මහතා. වෘත්තියෙන් වෛද්‍යවරයකු වන ඒ මහතා රුහුණු විශ්ව විද්‍යාලයේ කායික වෛද්‍ය විද්‍යාව පිළිබඳ ජ්‍යෙෂ්ඨ මහාචාර්යවරයා ලෙස කටයුතු කරයි. කොළඹ විශ්ව විද්‍යාලයේ වෛද්‍ය පශ්චාද් උපාධි ආයතනයේ පාලක මණ්ඩලයේ සභාපතිවරයා ලෙස 2004 – 2007 දක්වා කටයුතු කළ ඒ මහතා වසර 1997 – 2007 දශකය තුළ ශ්‍රී ලංකා වෛද්‍ය සභාවේ සාමාජිකයකු ලෙස ද කටයුතු කළේය.ශ්‍රී ලංකා විද්‍යාභිවර්ධන සංගමයේ සාරධර්ම කමිටුවේ සභාපතිවරයා ලෙස වසරක්ද කමිටු සාමාජිකයකු ලෙස වසර කිහිපයක් ද කටයුතු කෙළේය. වෛද්‍ය සාරධර්ම පිළිබඳ ගැඹුරින් හදාරා ඇති මහාචාර්යතුමා විශ්ව විද්‍යාලයේ වෛද්‍ය ශිෂ්‍යයනට වෛද්‍ය සාරධර්ම පිළිබඳ දේශන පවත්වන අතර නවක වදය පිටුදැකීම උදෙසා විශ්ව විද්‍යාලයේ සියලුම නවක ශිෂ්‍යයන් සඳහා ද සාරධර්ම අළලා දේශන පවත්වයි.විශ්ව විද්‍යාලයෙහි උපකුලපතිවරයා වුවද ඒ මහතා තවමත් වෛද්‍ය පීඨ සිසුනට කායික වෛද්‍ය විද්‍යාව පිළිබඳ දේශන පවත්වයි.නවසිය පනස් එකේ ඔක්තෝබර් මාසේ විසි හය වැනිදා කොළඹ ශාන්ත බර්නාඩ් මාතෘ නිවාසෙදි ඔහු මෙලොව එළිය දුටුවා. ශ්‍රී ලංකා පරිපාලන සේවයේ මැතිවරණ නිලධාරියකු ලෙස කටයුතු කළ ලින්ෆි‍්‍ර මෙන්ඩිස් හා මේස්ලි මෙන්ඩිස් යුවළට දාව උපන් මේ කුළුඳුල් පුතාට ඔවුන් “සුසිරිත් මෙන්ඩිස්” කියලා නම් තිබ්බා.සුසිරිත්ට බාල නංගිලා දෙන්නෙක් පසුව පවුලට එක් වුණා. සුසිරිත් ඉපදෙන කාලෙ වෙනවිට තාත්තා සේවය කළේ අනුරාධපුරයේ මැතිවරණ නිලධාරියා ලෙස. එහෙයින් එවකට ඔවුන් පදිංචිව සිටියේ අනුරාධපුරේ. සුසිරිත්ගේ් වයස අවුරුදු එක හමාරක් විතර වන විට තාත්තාට නුවරට මාරුවක් ලැබුණා. ඒ නිසා සුසිරිත්ලා නුවර නිල නිවාසෙක පදිංචියට ආවා.සුසිරිත් මුලින්ම ඇතුළත් කළේ මහනුවර ළදරු පාසලකට. සුසිරිත් ගේ පියා රාජකීය විද්‍යාලයේ ආදි ශිෂ්‍යයෙක්. ඔහුට වුවමනා කළේ සුසිරිත් රාජකීය විද්‍යාලයට ඇතුළත් කරන්න. ඔහු මහනුවර ත්‍රිත්ව විද්‍යාලයේත් කොළඹ රාජකීය විද්‍යාලයේත් ගල්කිස්සේ ශාන්ත තෝමස් විද්‍යාලයේත් ඇතුළත් වීමේ විභාග වලට පෙනී සිටියා. විභාග තුනෙන්ම සමත් වුණා. තාත්තාගේ වැඩි කැමැත්ත තිබුණේ තමන් උගත් පාසලටම පුතා ඇතුළු කරන්න. ඒ නිසා අවුරුදු පහක් වැනි ළදරු වියේදිම මවුපිය සෙවණින් ඈත් වෙලා කොළඹට එන්න සුසිරිත්ට සිදු වුණා.නුගේගොඩ හිටපු සුසිරිත්ගේ ලොකු අම්මාගේ ගෙදර නැවතිලා. සුසිරිත් රාජකීය විද්‍යාලෙට යන්න පටන් ගත්තා. අවුරුදු පහක් වැනි සුරතල් වයසකදි මවුපිය සෙවණින් ඈත් වීම පුංචි දරුවකුට දරා ගන්න ලේසි පහසු දෙයක් නෙවෙයි. අම්මා තාත්තා නැති සාංකාවට මුලදි සුසිරිත්ට උණ ගැනුණා. අම්මා නුවර ඉඳන් නිතර නිතර පුතා බලන්න ආවා ගියා. බොහොම ඉක්මනට මාරුවක් හදාගෙන තාත්තා කොළඹට ආවා. තලංගම ප්‍රදේශයේ නිවෙසක පදිංචි වුණා.සුසිරිත් ඉගෙනුමට හපන්. කාගෙවත් බල කිරීමකින් තොරවම ඔහු පොත පතේ වැඩ හොඳට කළා. රාජකීය විද්‍යාලෙ ක්‍රීඩා කරන්නටත් ඇති තරම් පහසුකම් තිබුණා. සුසිරිත් වඩාම පි‍්‍රය කළේ ක්‍රිකට් ක්‍රීඩාවටයි. ඔහු පාසලේ අවුරුදු 14 න් පහළ සහ 16 න් පහළ දෙවැනි පෙළ ක්‍රිකට් කණ්ඩායමටත් ඇතුළත් වුණා. ඒ වගේම පාපන්දු ක්‍රීඩාවටත් හපන්.සුසිරිත්ට වයස අවුරුදු නවයක් වෙන විට ගෙදර ඉඳලා පාසලට පාසල් බස් රථයෙන් යන්නට ඔහුට හැකියාව තිබුණා. ඒ කාලේ රාජකීය විද්‍යාලෙ විදුහල්පති එච්.ඩී. සුගතපාල මහත්තයා. පන්තියේ ළමයි තිස් පහයි. සුසිරිත් පුංචි කාලේ ඉඳන්ම ජීව විද්‍යා අංශයට කැමතියි.අ.පො.ස. සාමාන්‍ය පෙළ හොඳින් සමත්වෙලා. ඔහු උසස් පෙළ ජීව විද්‍යා අංශය තෝරා ගත්තා.ජීව විද්‍යා අංශයට කැමැත්තක් ඇති වෙන්න හේතුවක් තිබුණා. ඒ ඔහු නතරවෙලා හිටි ලොකු අම්මාගේ ගෙදර ලොකු පුතා වෛද්‍ය ශිෂ්‍යයකු ලෙස ඉගෙනීම ලැබීම. අයියා සත්තු කපන හැටි බලනවිට, ඇටසැකිලි සමඟ පරීක්‍ෂණ පවත්වන විට සුසිරිත්ටත් ඒ අඩි පාරෙ යන්නට ආසාවක් ඇති වුණා.නවසිය පනස් අටේ ඇති වුණු සිංහල දෙමළ කෝලහලය සුසිරිත්ට මතකයි. එතෙක් භේද භින්න නොවී බොහොම සමගියෙන් ජීවත්වුණු සිංහල දෙමළ ජාතිකයන් දෙපිලට බෙදුණා. කන්තෝරු කඩ සාප්පු වැහුවා. කොළඹ පාසල් වැහුවා. රාජකීය විද්‍යාලෙත් තාවකාලිකව වසා දැමුවා. ඇඳිරි නීතිය පැනෙව්වා. සුසිරිත්ලා ගෙදරට කොටු වුණා.තාත්තා හැම වෙලේම අවවාද කළේ උපාධියක් ලබාගෙන ඉහළටම ඉගෙන ගන්න කියලයි.අම්මා ඉහළට ඉගෙනගත් කාන්තාවක් නොවෙයි. ඒත් ඈ දරුවන්ගේ ඉගෙනුමට දිරි දුන්නා. සුසිරිත් දඟ ළමයෙක් නොවෙයි. ඒත් නංගිලා සමඟ ඉඳහිට සණ්ඩු වුණා. පුංචි නංගි ඔහුට වඩා අවුරුදු නවයක් විතර බාලයි. ඒ නිසා බොහෝ විට දබර කර ගන්නේ ලොකු නංගී එක්ක.සුසිරිත්ට සින්දු කියන්න ලොකු ආසාවක් තිබුණා. ඒත් ඔහුට ඒ හැටි ;හාඳට ගායනා කරන්න හැකියාවක් තිබුණේ නෑ. ඔහුට සභාවක් ඉදිරියේ කතා කරන්න කොහොමවත් බෑ,, වෛද්‍ය විද්‍යාලෙට යනතුරුම කවදාවත් ඔහු සභාවක් ඉදිරියේ කතාවක් පවත්වලා නෑ.ඒත් පාසලේ විවාද කණ්ඩායමට අවශ්‍ය තොරතුරු, දැනුම, උපදෙස් සම්පාදනය කළේ සුසිරිත්. බාහිරව පොත පත කියවා සාමාන්‍ය දැනුමෙන් පොහොසත්ව සිටි සුසිරිත් ගේ උපදෙස් කණ්ඩායමේ ජයග්‍රහණවලට බෙහෙවින් උපකාරී වුණා. ක්‍රිකට් සහ පා පන්දු ක්‍රීඩාවට අමතරව ඔහු රගර් ක්‍රීඩාවටත් යොමු වුණා. පස්වැනි ශ්‍රේණියේදි රාජකීය විද්‍යාලයෙන් පැවැත්වූ සමස්ත ලංකා තරග විභාගයෙන් සුසිරිත් සමත් වුණා.අසමත් වූ සිසුන්ට රාජකීය විද්‍යාලයේ ඉගෙනීමට අවසර ලැබුණේ නෑ. ඔවුන් අස්වී වෙනත් පාසල්වලට ගියා. ක්‍රිකට් ඇතුළු ක්‍රීඩාවලට සුසිරිත් වැඩියෙන් යොමු වුණා. රාජකීය ශාන්ත තෝමස් මහා ක්‍රිකට් සංග්‍රාම සමය පාසලේ සිසුනට අසිරිමත් කාලයක්. ඇති වෙනකල් සින්දු කියන්න නටන්න වයන්න වෙනදාට නැති නිදහසක් ලැබුණා.ුසිරිත් පළමු වර උසස් පෙළ සමත් වුණාට ප්‍රායෝගික පරීක්‍ෂණයට පෙනී සිටියේ නෑ. ඒක හිතු මතේට ගත්තු තීරණයක්. දෙවැනි වාරේ ඔහු හොඳීන් සමත් වෙලා වෛද්‍ය විද්‍යාලෙට යෑමට වරම් ලැබුවා. ඒ 1973 දි.දෙවන වර විභාගෙට පෙර ඔහු ඇක්වයිනාස් විද්‍යාලේ උසස් පෙළ ජීව විද්‍යා අමතර පන්තිවලටත් සහභාගී වුණා. එහිදී දැන හැඳිනගත් නීලියා ගුණතිලක මෙනෙවිය හා සමඟ පසු කලෙක ඔහු විවාපත් වුණා. සුසිරිත් වගේම නීලියාත් වෛද්‍ය විද්‍යාලෙට තේරුණා. ඒත් ඈ වඩාත් පි‍්‍රය කළේ උද්භිද විද්‍යාවට. ඈ කොළඹ විශ්ව විද්‍යාලයේ උද්භිද විද්‍යාව හදාරන්නට තීරණය කළා. විශ්ව විද්‍යාලෙ අවසාන වසරේදි සුසිරිත් නීලියා හා සමඟ විවාහ වුණා. ඒ 1977 ජනවාරි මාසේ. ඔවුන්ගේ එකම දියණිය නිශාරා දැන් නෙදර්ලන්තයේ මාස්ට්‍රිච් විශ්ව විද්‍යාලයේ නීතිය පිළිබඳ පශ්චාද් උපාධිය හදාරනවා.සුසිරිත් සමඟ පන්ති සගයන් පස් දෙනෙක්ම වෛද්‍ය විද්‍යාලෙට තේරුණා. මහාචාර්ය සමන් ගුණතිලක, වෛද්‍ය සුනිල් සෙට්ටිනායක, වෛද්‍ය චන්දන අමරසිංහ සහ වෛද්‍ය අජිත් දිසානායක ඒ අතර හිටියා.විශ්ව විද්‍යාලෙ නවක වදය දෙන කණ්ඩායම්වලට එරෙහිව සුසිරිත් ඒ කාලෙත් නැගී සිටියා. අදත් ඔහු නවක වධයට විරුද්ධයි. ඒ පිළිබඳ සිසුන් දැනුවත් කිරීම අද ඔහු ගේ සේවයේ ප්‍රධාන අංගයක් බවට පත්වෙලා. පියා කොමියුනිස්ට් පාක්‍ෂිකයකු වූ හෙයින් තරුණ කාලේ පටන්ම සුසිරිත්ගේ හිතෙත් වාමාංශික අදහස් තිබුණා. ඒ කාලෙ අන්තර් විශ්ව විද්‍යාල ශිෂ්‍ය බල මණ්ඩලයේ බලය තිබුණේ කොමියුනිස්ට් පක්‍ෂයට. එවකට අන්තර් කැඳවුම්කරු එවකට ශ්‍රී ජයවර්ධනපුර විශ්ව විද්‍යාලෙ ශිෂ්‍ය එස්.බී. දිසානායක. සුසිරිත්ලාත් ඒ කාලෙ පුළුවන් හැටියට මේ කටයුතුවලට සහයෝගය දැක්වූවා.1978 නොවැම්බර් මාසේ වෛද්‍ය විද්‍යාලෙන් පිට වෙලා සීමාවාසික පුහුණුව ලැබුවේ මීගමුව මහ රෝහලේ. 1979 දි ගම්පල රෝහලට පත්වෙලා ගියා. ඒ වෙන විට රුහුණු විශ්ව විද්‍යාලයේ කරාපිටිය වෛද්‍ය පීඨය පිහිටුවලා. ඒත් වෛද්‍ය පීඨයට පහසුකම් නෑ. ශිෂ්‍ය කණ්ඩායම් දෙකට බෙදලා කොටසක් කොළඹ වෛද්‍ය පීඨයටත් කොටසක් පේරාදෙණියටත් ගෙන ගියා. ආරම්භයේ පටන් ම සුසිරිත් කරාපිටිය වෛද්‍ය පීඨයේ කථිකාචාර්යවරයකු ලෙස සේවයට එක් වුණා. ඒත් 1980 සිට 1983 දක්වා ඉගැන්වූයේ පේරාදෙණි වෛද්‍ය විද්‍යාලයට තේරුණු ශිෂ්‍ය කණ්ඩායමට.1983 කළු ජූලි සමයේදි සුසිරිත් එංගලන්තයේ ලන්ඩන් විශ්ව විද්‍යාලයට අනුබද්ධිත මිඩ්ල්සෙක්ස් උසස් වෛද්‍ය විද්‍යාලයට ඇතුළත් වී පශ්චාද් උපාධිය සඳහා තෛරොයිඩ් ග්‍රන්ථිය පිළිබඳ පර්යේෂණවල නිරත වුණා. අයඩින් ඌණතාව සහිත කාන්තාවන් ගර්භණී වූ විට එය ගර්භයේ වැඩෙන කලලයේ මොළයට සිදු කරන බලපෑම ඇසුරෙන් ඔහු පර්යේෂණ සිදු කළා. 1985 අගදි යළිත් රුහුණු විශ්ව විද්‍යාලයට පැමිණ නිබන්ධය ලියා දර්ශන විශාරද උපාධිය ලබා ගත්තා.රුහුණු වෛද්‍ය පීඨයේ කායික වෛද්‍ය විද්‍යාව පිළිබඳ ජ්‍යෙෂ්ඨ කථිකාචාර්යවරයකු ලෙස සේවයට එක් වුණා. ප්‍රථම සහ දෙවන වසර ශිෂ්‍යයන්ට කායික වෛද්‍ය විද්‍යාව ඉගැන්වූ ආචාර්ය සුසිරිත් 1990 වෛද්‍ය පීඨයේ පීඨාධිපති වුණා. ඒ වන විට ලංකාවේ වෛද්‍ය පීඨයක පීඨාධිපතිවරයා ලෙස පත්වූ ළාබාලතමයා ආචාර්ය සුසිරිත්. ඒ වන විට ඔහුගේ වයස 44 යි. 2005 දක්වා පීඨාධිපතිධුරයෙහි කටයුතු කළ ඒ මහතා රුහුණු විශ්ව විද්‍යාලයේ වැඩිම කාලයක් වෛද්‍ය පීඨයේ අධිපතිවරයා ලෙස කටයුතු කොට වාර්තාවක් තබා තිබෙනවා.මේ කාලය තුළ විශ්ව විද්‍යාලයේ ගොඩනැඟිලි පිළිසකර කළා. සායනික ගොඩනැඟිලි වගේම නේවාසිකාගාරයක් ඉඳිකිරීමට ද අවස්ථාව ලැබුණා.ලෝක සෞඛ්‍ය සංවිධානයත් සමඟ එක්ව 2001 වසරේදී මවුකිරි දීමේ කළමනාකරණ පාඨමාලාවක් ඇරැඹුවත් එවකට සිටි වෛද්‍ය සිසුන් අදූරදර්ශී ලෙස ඊට එරෙහි වුණු හෙයින් එහි නිසි ඵල ලබාගන්නට නොහැකිවීම රටට සිදුවූ විශාල පාඩුවක් ලෙස අද මහාචාර්යතුමා සිහි කරන්නේ කනගාටුවෙන්.2005 මාර්තු මාසයේදී පීඨාධිපතිධුර කාලය අවසන් කළ මහාචාර්යතුමා යළිත් ජ්‍යෙෂ්ඨ මහාචාර්ය ධූරයට පත් වුණා. අනාගත වෛද්‍යවරුනට යහපත් සාරධර්ම හුරු කරවා දෙන්නට එතුමා වර්තමානයේ විශාල වෙහෙසක් දරනවා.2007 මාර්තු මාසේ විශ්ව විද්‍යාල පාලක මණ්ඩලයේ යෝජනාව මත ජනාධිපතිතුමා විසින් එතුමා රුහුණු විශ්ව විද්‍යාලයේ උපකුලපතිධුරයට පත් කළා.එහි ධුර කාලය අවසන් කළ එතුමා යළිත් 2010 දි දෙවැනි වතාවටත් උපකුලපතිධුරයට පත්ව සිටිනවා.උපකුලපතිධුරයට පත්වූ පසුව එතුමා උත්සාහ කළේ ශිෂ්‍ය ප්‍රජාව අතර විනය රැකීමට වගේම අධ්‍යාපන කටයුතු අඛණ්ඩව පවත්වාගෙන යන්නටයි. අරගල කරමින් ඉගෙනීමට ආසා කරන සිසුන්ගේ අධ්‍යාපනයට බාධා එල්ල කරන කලහකාරීන් යහපත් අවවාද උපදෙස් මඟින් යහමඟට ගන්නට එතුමා උත්සාහ දරනවා.නවක වදයට එරෙහිව දැඩි විනය ක්‍රියාමාර්ග ගන්නා උපකුලපතිතුමා 2007 – 2010 දක්වා ගතවූ කාලය තුළ එකම දවසක් වත් නිකරුණේ විශ්ව විද්‍යාලය වසා තැබුයේ නෑ.2008 වසරේ ලංකාවේ හොඳම විශ්ව විද්‍යාල තේරීම සඳහා අන්තර්ජාලය මඟින් සිදුකරන ලද වෙබ්මෙට්‍රික්ස් අන්තර්ජාතික තරගාවලියේදී රුහුණු විශ්ව විද්‍යාලයට හතරවැනි ස්ථානය හිමි වුණා.පසුගිය වසරේ එම තරගයෙන් දෙවැනි ස්ථානයට පත්වූ රුහුණු විශ්ව විද්‍යාලය නුදුරු අනාගතයේදීම ප්‍රථම ස්ථානයට පත්වනු දැකීම එතුමාගේ අභිප්‍රායයි. රුහුණු විශ්ව විද්‍යාලය පශ්චාද් උපාධි අධ්‍යයන කටයුතු සඳහා සුදුසු අන්තර්ජාතිත මට්ටමේ විශ්ව විද්‍යාලයක් බවට පත්කිරීමේ සිහිනය සැබෑ කරගන්නට එතුමා වර්තමානයෙහි අනලස්ව කටයුතු කරමින් සිටිනවා.සාගරිකා දිසානායක ජයසිංහඡායාරූපය – දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post></root>