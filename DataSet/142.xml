<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2014</year>
      <month>09</month>
      <day>22</day>
    </date>
    <link>http://www.dinamina.lk/2014/09/22/_art.asp?fn=f1409225</link>
    <topic>චීන පටස් : ඉන්දු ලංකා සම්බන්ධතා</topic>
    <author>ඩී. එෆ්. කාරියකරවන</author>
    <content>උතුරේ නාවික හමුදා ආඥාපතිව සිටිය දී වයස 55 වූයෙන් ඒ නීතිය අනුව විශ්‍රාම ලැබු රියර් අද්මිරාල් උපාලි රණවීර රණවිරුවා මගේ කනිටු බෑණාය. ඒ විශ්‍රාමයෙන් පසු ඔහු සිය බිරිය දුව, පුතා හා මා සමඟ ජීවත් වන්නට වුයේ තලවතුගොඩ නිවසේය.පසුගිය (අගෝස්තු) නව වැනිදා සිය බිරිය හා සමඟ නාවික හමුදා මූලස්ථානයේ උත්සවයකට ගිය උපාලි පැරැණි සගයන් බොහෝ දෙනකු මුණගැසීමෙන් ඉතා ප්‍රීතියට පත්වී ගෙදර ආවේ රෑ 11ට පමණය. ඉන් පැය කීපයකට පසු අන‍ෙප්ක්ෂිත අන්දමින් ජීවිතක්ෂයට පත්වූයේ හෘදයාබාධයකිනි.මේ බව සැලවීමෙන් ඔහුගේ ඥාති මිත්‍රාදීහු වැල නොකැඩී ගෙදර එන්නට වූහ.ඉන් සති දෙකකට පසු අපේ ගෙදරට ඉන්දියානු නියෝජිත පිරිසක් පැමිණෙන වැඩසටහනක් ශ්‍රී ලංකා පත්‍රකලා සංගමය මඟින් යො‍ද‍ාගෙන තිබුණේ මේ ඛේදවාචකයට කලිනි.දැන් ඒ හමුව මෙහි ‍ෙනාපැවැත්විය යුතු යැයි මා කියා සිටි විට ඉන්දියානු නියෝජිත මතය වූයේ අවමංගල්‍යයකට පසුව වුවද එම නිවෙසට පැමිණ සිය කනගාටුව පළ කිරීම ඔවුන්ටත් හුරු පුරුදු චාරිත්‍රයක් බව ය.එවිට මට නිහඬ වන්නට සිදුවිණි. ශ්‍රී ලංකා පත්‍ර කලා සංගමයේ ආරාධනයක් පරිදි ඉන්දියානු මාධ්‍ය සමිති සම්මේලනයට අයත් තිස් තුන් දෙනකුගේ නියෝජිත පිරිසක් ලංකාවට පැමිණියේ පසුගිය 22 වැනිදාය. ඉන්දියාවේ හැම ප්‍රාන්තයක් ම නියෝජනය කරන ප්‍රමුඛ මාධ්‍යවේදීන් වූ මේ පිරිස ලංකා චාරිකාව අරඹන්නට පෙර මා හමුවන්නට අපේ ගෙදරට පැමිණ අකල් මරණය ගැන ශෝකය ප්‍රකාශ කළහ.ඉන්පසු මගේ ද සෞඛ්‍ය තත්ත්වය තොරතුරු විමසා මට ගෙයින් පිට යා නොහැකි බැවින් සාකච්ඡා සභාව ද මෙහිම පැවැත්වීමට තීරණය කළහ.මගේ යෝජනාවක් පරිදි පළමුවැනි සාකච්ඡාව වූයේ පොදු රාජ්‍ය මණ්ඩලීය මාධ්‍යවේදී සම්මේලනයක් බිහිකිරීමය. පොදු රාජ්‍ය මණ්ඩලයට අයත් සියලු මාධ්‍ය සංවිධානයනට ආරාධනා කොට පවත්වනු ලබන මුල්රැස්වීම කොළඹ පැවැත්වීමට මා යෝජනා කළ විට ඉන්දියානු නියෝජිතයන් කිහිපදෙනකු කියා සිටියේ මූලස්ථානය නවදිල්ලියේ පිහිටුවිය යුතු බවය.එය පසුව තීරණය විය යුත්තක් බැවින් රැස්වීම කැඳවීමේ මූලික කටයුතු ඉන්දියානු මාධ්‍ය සමිති සම්මේලනයට පවරන්නට තීන්දුවීම ඉන්දියානු මාධ්‍ය මහා සංගමයේ මහ ලේකම් කැඳවුම්කරු හැටියට ඒ කටයුතු බාර ගත්තේය.මගේ අනෙක් යෝජනාව වුයේ අද මාධ්‍යවේදීන් පුහුණු කරන හරිහමන් විද්‍යායතනයක් ලෝකයේ කිසිම රටක නැති හෙයින් එවැන්නක් ඉන්දියාවේ පිහිටුවාලීම පිළිබඳවය. හංගේරියා බුඩා­‍ෙපස්ට් මාධ්‍ය අභ්‍යාස ආයතනයටත් බර්ලින් ජනමාධ්‍ය ආයතනයටත් වෙච්ච දෙයක් ගැන කිසිම ආරංචියක් නැත. අමෙරිකාව, කැනඩාව, මහා බ්‍රිතාන්‍ය හා රුසියාව ආදී රටවල මාධ්‍ය අභ්‍යාස ආයතන ඇතත් ඒවා පක්ෂග්‍රාහී ය. අපක්ෂපාතී ස්වාධීන ඒවා නොවේ.එසේම අපක්ෂපාත ස්වාධීන ජගත් මාධ්‍ය සංවිධානයක් ද අද නැත. එවැන්නක් හැටියට ප්‍රථමයෙන් ම ලෝ පහළ වූයේ අන්තර්ජාතික පත්‍ර කල‍ාවේදී සංවිධානයයි. (International Organization of Journalist (IOI) සංවිධානය බිහිවූයේ දෙවැනි ලෝක සංග්‍රාමයෙන් පසු එක්සත් ජාතීන්ගේ සංවිධානය බිහිවූ සමයේය.විවිධ අංශ තුනක් සඳහා සංවිධාන තුනක් එ.ජා. සංවිධානයේ අනුග්‍රහයෙන් පහළ වීය. ඒ මෙසේයි. යුනෙස්කෝව (අධ්‍යාපනික හා සංස්කෘතික කටයුතු සඳහා) එහි මූලස්ථානය වුයේ පැරීසියයි.දෙවැන්න නම් කාර්මික කටයුතු සඳහා වූ අයිඑල්ඕ සංවිධානයයි. එහි මුල්සථානය වූයේ ජිනීවා නගරයයි. තුන්වැන්න නම් මාධ්‍යවේදීන් සඳහා වූ අන්තර්ජාතික මාධ්‍යවේදී සංවිධානයයි. (International Organization of Journalist) එහි මූලස්ථානය වූයේ ප්‍රාග් නගරයයි. වැඩිකල් යන්නට පෙර එය සෝවියට් දේශයේ ග්‍රහණයට ගොදුරුවී ඒ කණ්ඩායම් සෝවියට් දේශය රතු රටක් වූ චෙකොස්ලොවැකියාව අල්ලා ගෙන අතිශයින් ජර්නල් වැඩි කිරීමෙනි.මේ බව වටහාගත් එහි සංවිධානය මාධ්‍යවේදීන් සඳහා වෙනත් සංවිධානයක් බිහි කළේය. ඒ වූ කලි (International Federation of Journalist (IFJ) සංවිධානයයි. එහි මූලස්ථානය පිහිටුවන ලද්දේ බෙල්ජියමේය. එහෙත් ඒ IFJ සංවිධානය IOJ සංවිධානයේ අහලකවත් තබන්නට නොහැකි විය.1974 දී මම ද IOJ සංවිධානයේ උප සභාපති පදවියකට ‍පත් කරනු ලැබීණි. ඉන්දියාවේ වික්‍රම් රාඕ මිත්‍රයාද විධායක කමිටුවක් පත්කරනු ලැබීය.දාහතර අවුරුදු කාලයක් තුළ රාඕත් මාත් අතර ඉතා දැඩි සම්බන්ධතාවක් ඇති වූයේ අයිඕජේ සමිති සාකච්ඡා යන ආදියට ලොව බොහෝ රටවල බොහෝ වාරයක් මුණ ගැසීමෙනි.1978 වර්ෂයේ කොළඹ පවත්වන ලද පුවත්පත් මණ්ඩල සම්මේලන වාරයකදී ඉන්දු - ලංකා මාධ්‍ය මිත්‍ර සංගමයක් බිහිකරමුයි මා යෝජනා කළ විට “මාත් මේ සිත සිතා සිටියේ ඒ ගැනම තමා”යි කී වික්‍රම් රාඕ, “අප ඒක කළ යුත්තේ නවදිල්ලියේ” යැයි කියා නියෝජිත පිරිසක් හා සමඟ එහි පැමිණෙන්නැයි මට ආරාධනා කළේය.මාධ්‍යවේදීන් පනස් දෙනකු ද රැගෙන 1978 ඔක්තෝබර් මස මම එහි ගියෙමි. උත්සවශ්‍රීයෙන් ‘ඉන්දු - ලංකා මාධ්‍යවේදී මිත්‍ර සංගමය’ ප්‍රකාශයට පත් කළ වික්රම් රාඕ ඉන්පසු දෙසතියක චාරිකාවක යෙදෙන්නැයි අපට ආරාධනා ක‍ෙළ්ය.අන්න එතැන තමයි මේ හුවමාරුවේ මුල. ඊළඟ වර්ෂයේ රාඕ ප්‍රමුඛ ඉන්දියානු මාධ්‍යවේදීහු පනස් දෙනෙක් ලංකාවට පැමිණියේය.එතැන් සිට ‍ෙම් හුවමාරුව වාර්ෂිකව සිදුවන්නට විණි. අවුරුදු පහකට පෙර මා ලෙඩ ඇඳට වැටුණාට පසුය ඇනහිටියේ. එහෙත් පසුගිය වර්ෂයේ සිට එය යළිත් පණගැන්වී ඇත.අප කණ්ඩායම මුලින් ම ගෙන යනු ලැබූවේ හිමාල කඳුකරයේ නයින්තාල් නම්වූ විවේකාගාරයටය. එහි ශීතලය ඉවසනු බැරි තරම් වී අපේ නියෝජිත පිරි‍ෙස් වු ප්‍රාදේශීය වාර්තාකරුවෝ දෙදෙනෙක් පඩිපෙළ ළඟට වී ඉන්නට බැරි ශීතලේ ගැහෙන්නට වූහ. ඒ දෙන්නා හැඳ සිටියේ දුහුල් සුදු සරොම් හා සුදු ජාතික බැනියම් පමණි.ශීතට ඔරොත්තු දෙන ඇඳුම් ගෙන එන්නැයි අප යැවු චක්‍රලේඛයට ඔවුන් ඇහුම්කන් දී නොතිබිණි. ඒ දෙන්නා ශීතලෙන් වෙව්ලන බවමා කී විට වික්රම් රාඕ ඒ සවස් ජා‍මේ සාප්පුවක් අරවා අර දෙන්නාට ලෝම ඇඳුම් ලබා දුන්නේය.ඊළඟ වර්ෂයේ ඉන්දියානු නියෝජිතයන් ලංකාවට පැමිණි අවස්ථාවේ අපූරු සිද්ධියකට මුහුණ දෙන්නට මට සිදුවිය.හද්ද පිටිසර ප්‍රදේශයකින් පැමිණ සිටියකු ප්‍රථම වරට නවීන හෝටලයක නැවතුණේ එදාය. ඒ සමුද්‍රා හෝටලයේය. ඔහුට ද සුඛෝපභෝගි තනි කාමරයක් ලැබිණි. ඒ කාමරයේ වූ නවීන යහනට නඟින්නට හේ බිය වුයේය.රෑ දහයාමාරට පමණ මා ගොස් බලන විට ඔහු පුටුවක හිඳගෙනය. “නිදන්නේ නැද්දැ”යි මා ඇසූ විට “පැදුරක් කොට්ටයක් ගන්නට බැරි දැ”යි හේ මගෙන් ඇසීය. ඔහුට පැදුරක් කොට්ටයක් ගෙන දෙන්නට මට සිදුවිණි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>22</day>
    </date>
    <link>http://www.dinamina.lk/2014/09/22/_art.asp?fn=f1409226</link>
    <topic>අපේ රටේ පළාත් පාලනයට ඉන්දියාව ආදර්ශයක්</topic>
    <author>කාංචනා අමිලානි</author>
    <content>පළාත් පාලන ආයතන ගැන පොදු මහජනතාව තුළ ඇත්තේ තරමක අපහැදිලි චිත්‍රයකි. බොහෝ විට පළාත් සභාවකින් කෙරෙන කාර්ය පිළිබඳ වැටහීමක්ද ජනතාව තුළ දක්නට නැත. එහෙත් ඉතාම නිශ්ශබ්දව පළාත් සභා තම කටයුතු සිදු කරමින් හිඳියි. රට පුරා විසිරී සිටින පළාත් පාලන ආයතනවල සාමාජිකයන් විසින් සාමූහිකයක් පිහිටා ගන්නට යෙදී ඇත්තේ මේ අතරතුරය. ඒ ශ්‍රී ලංකා පළාත් පාලන ආයතනයන්ගේ සංසදය නමිනි.ලංකාව පුරා විසිරී සිටින සියලුම පළාත් සභාවල,සියලුම ලේකම්වරු සහ සභාපතිවරු මේ සංසදයේ සාමාජිකයන්ය. වඩාත් පෘථුල අරමුණක් සහිතව සාමූහික වූ මොවුන් පළාත් පාලනයෙන් ඔබ්බට ගොස් දැනුම හඹා යන පිරිසක් බවට පරිවර්තනය වෙමින් පවතී. විශේෂ වැඩසටහනක් යටතේ,රජයේ අනුග්‍රහය මත සාමාජිකයන් වූ මන්ත්‍රීවරුන් විදේශයන්හි පැවැත්වෙන අධ්‍යාපනික සංචාර සඳහා යොමු කිරීම මෙහි මූලිකම අරමුණයි.අපේ කොදෙව්වෙන් එහා දැනුම එකතු කරගෙන යළිත් මවුබිමට පැමිණෙන මොවුන්ගේ අභිලාශය වඩා යහපත් පළාත් සභාවක් ගොඩනැංවීමයි. ඒ අරමුණ සාක්ෂාත් කරගත් පසු සාම්ප්‍රදායිකව ඔවුන්ව බැහැර කරන පොදු මහජනතාව බුද්ධිමය සංවාදයක් කරා කැදවා ගැනීම ඊළඟ අරමුණයි.යොවුන් පළාත් පාලන නියෝජිතයන්ගේ සංවිධානය කියන්නේ ‘පළාත් පාලන ආයතනයන්ගේ සංවිධානයක්. ඒක ලංකාවේ වයස අවුරුදු 40ට අඩු මන්ත්‍රීවරු විතරයි ඉන්නේ. හැබැයි මෙතන පක්ෂ බේදයක් නෑ. ශ්‍රී ලංකා නිදහස් පක්ෂයේ වේවා, යූඇන්පීයේ වේවා ඕනම පක්ෂයක නියෝජිතයන් මේකෙ ඉන්නවා. දැනට ලංකාවෙ රෙජිස්තර් වෙලා ඉන්න සාමාජික මන්ත්‍රීවරු සංඛ්‍යාව 1100ක් ඉන්නවා. මේ සංවිධානයේ සභාපති,ලේකම්,භාන්ඩාගාරික කියලා තනතුරු තියෙනවා.හැම දිස්ත්‍රික්කයකටම දිස්ත්‍රික් අධ්‍යක්ෂකවරයෙක් ඉන්නවා. ඒ දිස්ත්‍රික් අධ්‍යක්ෂකවරු හරහා අපි බලාපොරොත්තු වෙන දේවල් තියෙනවා. මම අවුරුදු 19න් නගර සභාවට ආවේ. මං නගර සභාවට එනකොට ඒ ගැන වැඩි අවබෝධයක් ඇතිව නෙවෙයි ආවේ. ඉතින් එයාලව දැනුමින් සන්නද්ධ කරන එකයි අපේ මූලික අරමුණ. ඒ වගේම රට තුළ සිද්ධ වෙන මූලික දේවල්වලදී ඒවාට මූලිකත්වය දීලා කටයුතු කරන්නත් අපි බලාපොරොත්තු වෙනවා.අපි සංවිධානයක් විදිහට එකට එකතු වෙලා වැඩ කරනවා. උදාහරණයක් විදිහට එක සභාවකට තියෙන දෙයන් වෙනත් සභාවකට නැති වෙන්න පුළුවන්. වරප්‍රසාද අඩු,වැඩි වෙන්න පුළුවන්. එතකොට අපි කොහොමද ඒ දේවල් අපේ පළාත් සභාවටත් ලබා ගන්නේ ආදී වශයෙන්. ඇත්තටම මන්ත්‍රීවරු කියලා කිව්වට අපි වැඩ කරන්නේ රුපියල් 7000ක දීමනාවකට. ඒක නිසා තමයි මන්ත්‍රීවරු යම්,යම් දේවල් කරන්න පෙළඹෙන්නෙත්. ඊළඟට අපි බලාපොරොත්තු වෙනවා විදේශ දැනුම අපේ රටේ පළාත් පාලනයට කොහොමද යොදා ගන්නේ කියලා බලන්න.මේ යොවුන් පළාත් පාලන නියෝජිතයන්ගේ ජාතික සංවිධානයේ ලේකම් බණ්ඩාරවෙල මහ නගර සභා මන්ත්‍රී ජනක නිශාන්ත රත්නායක ගේ හඬයි. ඔහු සතු අත්දැකීම්, විදේශ සංචාර ඇසුරින් ලබා ගත් දැනුම ස්වකීය නගර සභා බල ප්‍රදේශයේ වැඩි දියුණුවට යොදා ගෙන තිබෙන ආකාරය සැබවින්ම ප්‍රශංසනීයය. හුදෙක් නැවුම් අත්දැකීමක් පමණක් තමන්ට එකතු කර ගැනීමෙන් නොනැවතී බණ්ඩාරවෙල නගරය විෂයෙහි තමන්ට ඉ‍ටු කළ හැකි කාර්යභාරය ගැන කතා කරන ඔහුට කීමට බොහෝ දේ තිබෙන සැටියකි.‘විදේශ රටවල කළ සංචාරවලින් මම බොහොම දේ ඉගෙන ගත්තා. අපේ රටේ පළාත් පාලන ආයතනවල කරන්න පුළුවන් කියලා හිතෙන බොහෝ දේවල් දකින්න ලැබුණා. මම තායිලන්තය,ඉන්දුනීසියාව,ඉන්දියාව,චීනය,අමෙරිකා එක්සත් ජනපදය වගේ රටවල් ගණනාවකට ගිහින් තියෙනවා. ඇත්තටම ඉන්දියාව,පකිස්ථානය වගේ රටවල බොහෝ දේවල් ලංකාවට වඩා ඒ තරම් වෙනස් නෑ. ඒත් ඒ රටවලින් අපිට ඉගෙන ගන්න ගොඩක් දේවල් තියෙනවා. විශේෂයෙන්ම ඉන්දියාවෙ තමයි පළාත් පාලනය කියන දේ හොඳටම වාගෙම සාර්ථකව ක්‍රියාත්මක වෙන්නෙ. එක නගරයක් මහා විසාලයි. ඒකෙ ජීවත් වෙන මිනිස්සු සංඛ්‍යාවත් විශාලයි.ඉන්දියාවෙ ප්‍රවාහනය සම්පූර්ණයෙන්ම පාලනය වෙන්නෙ පළාත් පාලන ආයතන මඟින්. එතකොට නගර සංවර්ධනය සිද්ධ කෙරෙන්නෙ පළාත් පාලන ආයතනය මඟිනුයි. ඒ වගේම නගරය ඇතුළත සියලුම කටයුතු වෙන්නෙ පළාත් පාලන ආයතන හරහායි. මේ නිසා මේ සේවයත් ඉතාම කාර්යක්ෂමයි. නමුත් ලංකාවෙ පළාත් පාලන ආයතනවලට පැවරිලා තියෙන්නෙ හරිම සීමිත වැඩකොටසක්. කැළි කසල එකතු කරන්න, වැසිකිළි සකසන්න, පොදු මංමාවත් හදන්න වගේ සුළු කාර්යයන් තමයි කරන්නේ.’සුළු වැඩ කොටසක් වුව මහත් කැපවීමෙන් ඉෂ්ට කිරීමට සැදී,පැහැදී සිටින තරුණ නායකයන්,දේශපාලඥයන් වඩාත් වුවමනා යුගයකට අප අවතීර්ණ වෙමින් සිටින්නෙමු.‘මං ඊයෙ පෙරේදා ගියා චීනෙට. චීනයේ එක් නගරයක නගරාධිපතිවරයට ජනාධිපතිවරයෙකුට තරම් බලතල තියෙනවා. හොවැංෂෝවල ජනගහනය කෝටි දෙකයි. චීනය කියන රට දියුණු වෙලා තියෙන්නේ මිනිස්සු කම්මැලි නැති නිසයි. පාන්දර එක,දෙක වෙනකන් වැඩ කරනවා. ඒත් අපේ ලංකාවේ එහෙම මිනිස්සු කැප වෙන්න කැමති නෑ. තමන් වෙනුවෙන් වත් මහන්සි වෙන්නෙ නෑ.තවත් ලොකු අත්දැකීමක් මම ලැබුවා. චීනයේ ජීවත්වන තරුණ,තරුණියෝ අවුරුදු 25 වෙනකොට විවාහ වෙන්න ඕනා. තමන්ට කියලා ගෙයක් තියෙන්න ඕනා. එයාට රස්සාවක් තියෙන්න ඕනා. ඒක හොවැංෂෝ කියන නගරයේ නීතිය. ඒ අය මවුපියන්ගෙන් වෙන්වෙලා තනිව ජීවිතය පටන් ගන්න ඕනා. නමුත් අපේ රටේ එහෙම දෙයක් නෑ. ඉපදිච්ච දා ඉදන්, තරුණ කාලයත් ඉවර වෙනකන්, කසාද බැන්දත් ගෙදරින් අම්මා,තාත්තා කන්න දෙන්න ඕනා. ඉතිං අපි කොහොමද දියුණු වෙන්නේ? මේ සරල දේවල් වුණත් ලංකාවෙ පොදු චිත්‍රෙට බලපානවා. පළාත් පාලනය වේවා,සාමාන්‍ය ජීවිතය වේවා මේ සියලු දේ හරි වැදගත් සාධක.ඉන්දුනීසියාවට ගියාම නගර අලංකරණය ගැන මට ඉගෙන ගන්න ලැබුණා. නගරයක් කොහොමද පිළිවෙළට හදන්නෙ කියන එක ගැන ලොකු අත්දැකීමක් ලැබුවා. චීනෙත් එහෙමයි. නගර අලංකරණය අතින් ඔවුන් ඉන්නෙ ඉතාම ඉහළ තැනක. නගරයක් පාලනය වෙන විදිහ, නගරයක නීති,රීති ක්‍රියාත්මක කරන්න ඕනා විදිහ ගැන මනා දැනීමක් මට ලබා ගන්න පුළුවන් වුණා.පළාත් පාලන නීතියට සම්බන්ධව කතා කළොත් මේ කියපු හැම රටකම තොරතුරු තාක්ෂණය උපරිමයෙන් යොදා ගෙන තියෙන බව පේන්න තිබුණා. හොවැංෂෝ නගරයේ මහජන පුස්තකාලය සතු පොත් ප්‍රමාණය අපේ මුළු රටේම පුස්තකාල එකතු කරන් හොයා ගන්න බැරි තරම්. ඒ වගේමයි එහි තිබ්බ ක්‍රමානුකූලබව. තාක්ෂණය යොදා ගෙන තියෙන ආකාරය අගය කරන්න ඕනා.නගර පාලනය පිළිබද ජනක නිශාන්ත මන්ත්‍රීවරයා සතු අත්දැකීම් බොහොමයකි. බණ්ඩාරවෙල නගරයම ඊට ආදර්ශයක් කොටගෙන එය අත්හදා බලන්නට තැත් කරයි. ඉතා කුඩා නගරයක් ලෙස සැලකෙන බණ්ඩාරවෙල වර්තමානයේ ලබා ඇති සංවර්ධනය පැසසුම් ලැබිය යුතු තරම්ය.‘බණ්ඩාරවෙල නගර සභාවත් අපි බොහොම වෙහෙස,මහන්සි දරලා තොරතුරු තාක්ෂණයෙන් දියුණු කරලා තියෙන්නේ. වරිපනම් ගෙවීමේ කටයුතු අපි දැන් කරන්නේ පරිගණක ජාලයක් පාවිච්චි කරලා. නිකරුණේ මිනිස්සුන්ව රස්තියාදු වෙන එක මේකෙන් වැළකෙනෙවා. මේ දේවල් දියුණු කරන්න නම් දේශපාලන අධිකාරිය වගේම නිළධාරී මණ්ඩලයත් එකට එකතු වෙන්න ඕනා. ඔවුන් දෙපැත්තකට යන්න හදනවා නම් ක්‍රියාත්මක කරන්න හදන කිසි දෙයක් සාර්ථක වෙන්නේ නෑ.වෙනත් රටවලදී මම දැක්ක තව දෙයක් තමයි ඔවුන්ගේ පළාත් පාලන ආයතන ඇතුළෙ පෝලිම්වල,‍රැස් කකා ඉන්න මිනිස්සු දකින්න නෑ. මං ඔවුන්ගෙන් ඇහුවා කෝ මේ මිනිස්සු කියලා. ඔවුන් කිව්වෙ අපි සියලුම වැඩ කරන්නෙ ඔන්ලයින්. ඉතිං කාටවත් මෙතැනට ඇවිල්ලා රස්තියාදු වෙන්න වුවමණා වෙන්නෙ නෑ කියලයි. මං හිතන්නේ මෙන්න මේ අත්දැකීම අපි ලංකාව ඇතුළෙ වහ,වහා ක්‍රියාත්මක කරන්න ඕනා. හැබැයි ඒ අපේ රටට ගැලපෙන විදිහට.චීනයේ එක පළාතක් තියෙනවා. එහේ විදුලි බලය ලබා දෙන්න සම්පූර්ණයෙන්ම කුණු ප්‍රතිචක්ක්‍රීයකරණය කිරීම මඟිනුයි. අපේ රටෙත් සුළු වශයෙන් මේ දේ කරන්න පටන් ගත්තා. නමුත් ඒ තරම් සාර්ථක වුණේ නෑ. නුදුරු අනාගතයේදීම එය සාර්ථකව යොදා ගන්න අපි බලාපොරොත්තු වෙනවා.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>22</day>
    </date>
    <link>http://www.dinamina.lk/2014/09/22/_art.asp?fn=f1409227</link>
    <topic>ලයිට් බි‍ෙලන් කරන්ට් වැදුණු විපක්ෂය ඡන්ද‍ෙයන් සිහිසුන්</topic>
    <author>ජනතා මිත්‍ර</author>
    <content>“අපේ රටේ පොදු මහජනතාවට ලබා දිය හැකි පළමු අවස්ථාවේදීම උපරිම සහන ලබා දෙනවා.” යනුවෙන් මහින්ද රාජපක්ෂ ජනාධිපතිවරයා ප්‍රකාශ කළේ මීට කාලයකට පෙරය. යම් ප්‍රකාශයක් කළොත්, යම් පොරොන්දුවක් පොදු මහජනතාවට ලබා දුන්නොත් එය ඒ ආකාරයෙන්ම ඉටු කරන මෙරට බිහි වූ රාජ්‍ය නායක නායිකාවන් අතර ඉදිරියෙන්ම සිටින්නේ මහින්ද රාජපක්ෂ ජනාධිපතිවරයා බව පැහැදිලිය. ඒ බව පවසන්නේද මෙරට පොදු මහජනතාවම වීම තවත් විශේෂත්වයකි.ශ්‍රී ලංකා ඉතිහාසය තුළ ප්‍රථම වරට 25% කින් විදුලි බිල අඩු කිරීම , භූමිතෙල් ලීටරය රුපියල් 20කින් අඩු කිරීම, පෙට්රල් ලීටරයක මිල රුපියල් 5කින්ද, ඩීසල් ලීටරයක මිල රුපියල් 3 කින්ද අඩු කිරීම යන කරුණු එක් දිනක් තුළදී ක්‍රියාත්මක කිරීම ආරම්භ කළේ මෙරට පොදු මහජනතාවගේ ජය ඝෝෂා මධ්‍යයේය.විදුලි බිලෙන් 25%ක් අඩුකිරීම යනු මේ රටට හා එහි පොදු මහජනතාවට මෑත කාලයේ ලැබුණු විශාලතම ආර්ථික සහනය වශයෙන් හැඳින්වීමට හැකිය. හැම ආණ්ඩුවකින්ම හැමදාම සිදු කළේ මිල ඉහළ දැමීම පමණි. නමුත් කෙතරම් අභියෝග තිබුණද ඒ සෑම අභියෝගයකටම මුහුණ දෙමින් ජනතාවට ලබා දිය හැකි සෑම අවස්ථාවකදීම පළමුවෙන්ම සහන ලබා දීමට ක්‍රියා කළේ වත්මන් ආණ්ඩුව බව ඉතා පැහැදිලිය. එය ක්‍රියාවෙන්ම මේ වන විට ඔප්පු කර ඇත.මේ සහන මෙරට පොදු මහජනතාවට ලබාදෙන විට විදුලි සැර වැදී ඇත්තේ මෙරට විරුද්ධ පක්ෂයටයි. මේ විදුලි බිල අඩු කිරීම, තෙල් මිල අඩු කිරීම ගැන විපක්ෂය වචනයකුදු කතා නොකරන්නේ ඔවුන්ට කරන්ට් එක (විදුලිසැර) වැදී ඇති නිසාත් වන්නට ඇතැයි සැක කළ හැකිය.‘ආණ්ඩුව ඌව පළාත් සභා ඡන්දය බලාගෙන විදුලි මිල, තෙල් මිල අඩු කළා. චීනයෙන් ආණ්ඩුවට ලැබෙන්නේ ආධාර නොව ණයයි. චීනයෙන් ණය ලබාගන්නේ විශාල පොලියකටයි” යනුවෙන් විවිධ ප්‍රකාශ කරනවා හැරෙන්නට විරුද්ධ පක්ෂයට වෙන කළ හැකි දෙයක් නැත. වත්මන් ආණ්ඩුව මෙරට පොදු මහජනතාවට ලබා දෙන සෑම සහනයක් ගැනම විපක්ෂය කතා කරන්නේ ප්‍රසාදයකින් නොවේ. ඒ වත්මන් විපක්ෂයේ හැටිය. එම සහන පොදු මහජනතාවට ලබා දෙනවාට මෙරට විරුද්ධ පක්ෂය කිසිසේත්ම කැමති නැත. ජනතාව සෑමදාම වත්මන් ආණ්ඩුව සමඟ සිටිනවාට විරුද්ධ පක්ෂය අකමැතිය. ඔවුන්ට අවශ්‍ය කෙසේ හෝ බලයට පැමිණීමටය. ජනතාව හා ජනාධිපතිවරයා අතර ඒ වගේම ආණ්ඩුව අතර විශ්වාසය තව තවත් ශක්තිමත් වනවාට ද මෙරට විරුද්ධ පක්ෂය අකමැතිය. එම නිසා මෙරට පොදු මහජනතාවට කෙ‍තරම් සහන ලබා දුන්නත් ඒ සඳහා මෙරට විරුද්ධ පක්ෂයට ඇත්තේ කට කැඩිච්ච් කතාවක් පමණි. මෙරට විපක්ෂය සතුටු කරන්නට අවශ්‍ය නැත. ආණ්ඩුවට අවශ්‍ය වන්නේ මෙරට පොදු මහජනතාව සතුටු කිරීමටය. නමුත් එක්සත් ජාතික පක්ෂය, ජනතා විමුක්ති පෙරමුණ, දෙමළ ජාතික සන්ධානය ඇතුළු විරුද්ධ පක්ෂය ඊට බලවත් ලෙස අකමැතිය.විදුලි බිල, තෙල් මිල නොව මෙරට ජනතාවට සහන ලබා දෙනවාට, ආධාර ලබා දෙනවාට ද විරුද්ධ පක්ෂය අකමැතිය. ඔවුන් ඒ සඳහා කැත නැතිව ලස්සන කතාවක් තෝරාගෙන තිබෙන ආකාරයද අපූරුය.'ඡන්දය ලබාගෙන ජනතාවට රවට්ටන්න කිසිම සහනයක් ලබාදෙන එක වැරදියි’ මෙය විරුද්ධ පක්ෂයේ ජනප්‍රිය ප්‍රකාශයකි. ඡන්දයක් කැඳ වූ අවස්ථාවකදී ඡන්දය අවසන් වන තුරු ජනතාව වෙනුවෙන් කිසිදු දෙයක් කිරීමට නොහැක. මෙය ඉතා අසාධාරණ තත්ත්වයකි. මෙමගින් පීඩා විඳින්නේ මෙරට අහිංසක පොදු මහජනතාව නොවේද? එම නිසා ජනතාවට පීඩා වන ආකාරයෙන් පනවා තිබෙන ඇතැම් නීති රීතිද වෙනස් කිරීමට කාලය එළඹ ඇත.පසුගිය කාලයේ පැවති නියඟයෙන් දැඩි ලෙස පළාත් කිහිපයක් පීඩා විඳි අතර මොනරාගල දිස්ත්‍රික්කයද නියඟයෙන් පීඩා විඳි එක් දිස්ත්‍රික්කයකි. විපක්ෂය කියන්නේ මොනරාගල දිස්ත්‍රික්කයට කිසිදු ප්‍රතිලාභයක් ලබා නොදෙන ලෙසයි. බදුල්ල දිස්ත්‍රික්කයේ පොදු ජනතාවට සහන ලබා දෙනවාටද විපක්ෂය අකමැතිය. මහියංගණය, හසලක, බිබිල වැනි ප්‍රදේශවල ජනතාව ද දැඩි නියඟයෙන් පීඩා විඳි බව රහසක් නොවේ. නමුත් මෙරට සිටින අපූර්වතම විරුද්ධ පක්ෂය කියා සිටින්නේ ඡන්ද ඉවර වන තුරු ඡන්දය තිබෙන පළාත්වලට කිසිවක් නොකරන ලෙසයි. නියඟයෙන් හෝ වෙනත් උවදුරකින් කෙතරම් පීඩා වින්දත් කිසිදු සහනයක් ලබා නොදෙන ලෙසට විරුද්ධ පක්ෂය ආණ්ඩුවට බල කිරීම කෙතරම් අසාධාරණයක්ද? රාජ්‍ය සේවයේ පත්වීම්, මාරුවීම් වැනි කරුණු මැතිවරණයක් ප්‍රකාශ වූ විට තාවකාලික අත්හිටවූවාට කමක් නැත. නමුත් ජනතාව මුහුණපාන ගැටලුවලට මැතිවරණය අවසන් වන තුරු විසඳුම් ලබා නොදුන්නොත් එය මෙරට පොදු මහජනතාවට කරනු ලබන බරපතළ අසාධාරණයක් නොවේද?නියඟයෙන් පීඩා විඳින ජනතාවට ජලය ලබා දීම නොකළ යුතුද? දිවි නැඟුම ආධාර ලබා නොදිය යුතුද? ආහාර පාන ලබා නොදිය යුතුද? ඒ ප්‍රදේශවල පාසල් රෝහල් සංවර්ධනය නොකළ යුතුද? ආහාර, ජලය අත්‍යවශ ද්‍රව්‍ය නොමැතිව ජනතාව මිය ගියත් විරුද්ධ පක්ෂය කියන විදියට එම ප්‍රදේශවලට කිසිඳු සහනයක් ලබා නොදිය යුතුය. මෙය කෙතරම් අසාධාරණයක්ද? ජනතාවට අවශ්‍ය සහනාධාර ලබා දෙන ලෙස අධිකරණය තීන්දු කළේද එය ජනතා අවශ්‍යතාවයක් වූ නිසාය. නියඟයෙන් පීඩාවට පත්ව සිටින ජනතාවට සහන ලබා දෙන විට මොනරාගල , බදුල්ල දිස්ත්‍රික්ක අත්හැර සහනාධාර ලබාදෙන ලෙස එක්සත් ජාතික පක්ෂය හා ජනතා විමුක්ති පෙරමුණ ප්‍රකාශ කිරීම කොතරම් අසාධාරණද?25% කින් විදුලිබිල අඩුකරන විට එම ප්‍රතිලාභය ඌව පළාතේ පොදු මහජනතාවට ලබානොදී අනෙක් පළාත්වලට ලබා දෙන ලෙස විරුද්ධ පක්ෂය ප්‍රකාශ කිරීම කෙතරම් සාධාරණද? භූමිතෙල් ලීටරයක මිල රුපියල් 20කින් අඩු කරන විට එම ප්‍රතිලාභය ඌව වෙල්ලස්සේ අහිංසක පොදු මහජනතාව භුක්ති විඳිනවාට විරුද්ධ පක්ෂය අකමැතිද? භූමිතෙල් භාවිතයට ගන්නා පවුල් කෙතරම් සංඛ්‍යාවක් ඌව පළාතේ සිටිනවාද? විරුද්ධ පක්ෂය ප්‍රකාශ කරන්නේ එම සහන කිසිවක් එම ජනතාවට ලබා නොදෙන ලෙසයි. ජනතාව සැමදාම දුක් විඳිය යුතු බවත් එවිට ආණ්ඩුව ගැන කලකිරී විරුද්ධ පක්ෂය වෙත ජනතාවගේ අවධානය යොමුවනු ඇති බවත් එක්සත් ජාතික පක්ෂයත්, ජනතා විමුක්ති පෙරමුණත් විශ්වාස කරයි. නමුත් විය යුත්තේ එයද? එවැනි දේශපාලන වාසි ලබාගැනීම කෙතරම් යුක්ති සහගතද?පෙට්‍රල් ඩීසල් මිල අඩු කිරීමේ ප්‍රතිලාභද ඌව පළාතේ පොදු මහජනතාව භුක්ති විඳිනවාට එක්සත් ජාතික පක්ෂය හා ජනතා විමුක්ති පෙරමුණ අකමැතිය. ඔවුන්ට අවශ්‍ය එම ජනතාව හැමදාමත් දුක්විඳිනවා බලා සිටීමටය. එහි වත්මන් ආණ්ඩුව කෙරෙහි ජනතාව තුළ ඇති වන වෛරයෙන් දේශපාලන වාසි ලබා ගැනීමට විරුද්ධ පක්ෂය කුරුමානම් අල්ලමින් සිටී. මෙවැනි විරුද්ධ පක්ෂවලට ජනතාව හොඳ පාඩම් කියාදෙනවා නොඅනුමානයි. පසුගිය කාලයේ පැවති සෑම මැතිවරණකින්ම ආණ්ඩුව ජයග්‍රහණය කිරීමටත් එක්සත් ජාතික පක්ෂය හා ජනතා විමුක්ති පෙරමුණ පරාජය වීමටත් ප්‍රබලව බලපෑවේ විරුද්ධ පක්ෂයේ පටු දේශපාලන න්‍යාය පත්‍රයයි. ආණ්ඩුවක් යම් යම් සහන ජනතාවට ලබා දෙනවා නම් විරුද්ධ පක්ෂය කළ යුත්තේ තව තවත් සහන මෙරට පොදු මහජනතාවට ලබා දීමට ආණ්ඩුවට බලපෑම් කිරීමටයි නමුත් එවැන්නක් වත්මන් විරුද්ධ පක්ෂයෙන් සිදුවන්නේ නැත. ඔවුන්ට අවශ්‍ය වී ඇත්තේ වත්මන් ආණ්ඩුව සිදුකරන සෑම සංවර්ධන කටයුත්තක්ම දැඩි ලෙස විවේචනය කිරීමයි.වත්මන් ආණ්ඩුව සිදු කරන කිසිදු සංවර්ධන කටයුත්තක් මෙරට විපක්ෂය අගය නොකරයි. රටේ මාර්ග පද්ධතිය නවීකරණය කර කාපට් කර අධිවේගි මාර්ගද නිර්මාණය කරනවාට විරුද්ධ පක්ෂය අකමැතිය. කාපට් පාරවල් කන්නද? බඩගින්නේ ජීවත්වන මිනිසුන්ට කාපට් පාරවල්වලින් වැඩක් වේද? යනුවෙන් විරුද්ධ පක්ෂය ප්‍රශ්න කරන රටක් තිබේද? සංවර්ධනයේ ප්‍රධානතම සාධකයක් වන්නේ නියම මාර්ග පද්ධතියක් රට පුරා ක්‍රියාත්මක වීමයි. දක්ෂිණ අධිවේගි මාර්ගය, කටුනායක අධිවේගි මාර්ගය මගින් ජනතාවට ලැබී තිබෙන වාසිය සුළු පටු නොවේ. එම අධිවේගි මාර්ගවල ගමන්කරන ජනතාවගෙන් ඇසුවොත් ඔවුන් ඒවට පිළිතුර ලබාදෙනු ඇත.කොළඹ සිට පැය 1 ½ක් තුළ මාතරට ගමන් කිරීමට හැකි වීම විනාඩි 15ක් තුළ දී කොළඹ සිට කටුනායකට ගමන් කිරීමට තිබෙන හැකියාව නිසා ජනතාවට ඉතිරි වන පැය ගණනක කාලය සුළුවෙන් තැකිය නොහැක. ඩිසල් තෙල් පරිභෝජනයද මේ නිසා අඩු වේ. වාහන තදබදවලට හසුවි නිකරුණේ තෙල් පුච්ච පුච්චා සිටීමට අවශ්‍ය වන්නේද නැත. මේ තත්ත්වයන් විරුද්ධ පක්ෂය අවබෝධ කර නොගැනීම කනගාටුවට කරුණකි. රනිල් වික්‍රමසිංහ විපක්ෂ නායකවරයා කියන්නේ මාර්ග කාපට් කිරීමෙන් රට සංවර්ධනය නොවන බවයි. තමන් බලයට පැමිණියහොත් තරුණ තරුණියන්ට නව රැකියා ලක්ෂ ගණනක් ලබාදෙන බවද රනිල් වික්‍රමසිංහ මහතා පවසයි.2001 – 2004 කාලයේ දී පැවති එක්සත් ජාතික පක්ෂ ආණ්ඩුවේ අග්‍රාමාත්‍යවරයා වූයේ රනිල් වික්‍රමසිංහ මහතාය. ඔහු එවකට මුදල් අමාත්‍යාංශයේ ලේකම්ව සිටි චරිත රත්වත්තේ මහතාට උපදෙස් ලබා දුන්නේ රාජ්‍ය සේවය හැකි තරම් අවම කර පෞද්ගලික අංශයට වැඩි අවස්ථාවක් ලබා දෙන ලෙසයි.රාජ්‍ය සේවයට කිසිදු ආකාරයකින් අලුතින් කිසිවෙකු බඳවා නොගන්නා ලෙස එවකට මහා භාණ්ඩාගාරයේ ලේකම් ලෙස චරිත රත්වත්තේ මහතා චක්‍ර ලේඛයක් නිකුත් කළේය. ඊට අමතරව “යළි පුබුදමු ශ්‍රී ලංකා” වැඩසටහන යටතේ රාජ්‍ය සේවකයින් කඩිනමින් විශ්‍රාම ගන්වා ලක්ෂ 8ක් පැවති රාජ්‍ය සේවක ප්‍රමාණය ලක්ෂ 6 දක්වා අඩුකිරීමට යෝජනා කළේද රනිල් වික්‍රමසිංහ මහතාය. ඊට අමතරව පාඩු ලබන බව පවසමින් රාජ්‍ය ආයතන රැසක් විකිණීමට යළි පුබදමු ශ්‍රී ලංකා” වැඩසටහන යටතේ සැලසුම් කෙරුණේද රනිල් වික්‍රමසිංහ එවකට සිටි අමාත්‍යවරයාගේ උපදෙස් පරිදිය. එසේ ක්‍රියාකළ රනිල් වික්‍රමසිංහ මහතා මේරට රාජ්‍ය සේවය ශක්තිමත් කිරීමට පියවර ගන්නවා යැයි ප්‍රකාශ කිරීම තරම් තවත් විහිලුවක් නොවේද?කුඹුරු ගොඩක කර්මාන්ත‍ශාලා ගොඩ නගමු යනුවෙන් එදා ප්‍රකාශ කළ රනිල් වික්‍රමසිංහ මහතාගෙන් මෙරට කෘෂි කර්මාන්තය දියුණු කළ හැකි වෙතැයි ලබාගත හැකි සහතිකය කුමක්ද? ගොවියාට ඩෙනිම් කලිසම් අන්දවා ඔවුන් මොඩ් ගොවියන් බවට පත් කළ යුතු බව එදා ප්‍රකාශ කළේ රනිල් වික්‍රමසිංහ මහතාය. නංගිලාට, මල්ලිලාට රත්රං මාල, බ්‍රේස්ලට් දිය යුතු කාලයක් උදාකරන බව එදා ප්‍රකාශ කළේ රනිල් වික්‍රමසිංහ මහතාය. එසේ ප්‍රකාශ කළ රනිල් වික්‍රමසිංහ මහතාගෙන් රටට මෙරට පොදු මහජනතාවට සෙතක් වේ යැයි සහතික විය හැක්කේ කාටද? ඒ සේරම පැත්තකින් තබා රටේ ජාතික ආරක්ෂාව ගැන සලකා බැලුවොත් අලි - කොටි හොර ගිවිසුම අස්සන් කරන ලද රනිල් වික්‍රමසිංහ මහතාගෙන් රටේ ජාතික ආරක්ෂාව ගැන දීමට හැකි සහතිකය කුමක්ද? එම නිසා රනිල් වික්‍රමසිංහ මහතා ගැන මේ රටේ අතිබහුතරයක් පොදු මහජනතාවට කිසිදු විශ්වාසයක් නැත. එවැනි තත්ත්වයක් ඇතිකරගෙන තිබෙන්නේ රනිල් වික්‍රමසිංහ මහතා විසින්මය.ජනතා විමුක්ති පෙරමුණේ වෛරී සහගත දේශපාලනයට රටේ ජනතාව සෑම මැතිවරණයකදීම හොඳ පාඩම් උගන්වා ඇත. එම නිසා මේ රටේ පොදු මහජනතාවට ප්‍රතිලාභ ලබා දී රට සංවර්ධනය කරනවාට ජනතා විමුක්ති පෙරමුණ අකමැතිය. ඔවුන්ට අවශ්‍ය කෙසේ හෝ ජනතාවගේ දුකෙන් කවදා හෝ බලයට පත් වීමටය.‍පසුගිය කාලය තුළ දී ආසියාවේ මෙන්ම ලෝකයේම බලවතුන් දෙදෙනෙකු වන චීනයේ ජනාධිපතිවරයාත් , ජපානයේ අග්‍රාමාත්‍යවරයාත් මෙරටට පැමිණියහ. එම පැමිණිම තුළින් ශ්‍රී ලංකාවට වාසි රැසක් අත් වූ අතර මුළු ලෝකයේම අවධානයත් ඒ දෙසට යොමු වුණි.ජපාන - ශ්‍රී ලංකා, චීන - ශ්‍රී ලංකා සබඳතා තව තවත් ශක්තිමත්වීම විපක්ෂයටද දිරවන්නේ නැත. මෙම සබඳතා තුළින් රට තවත් ශක්තිමත් වී ස්ථාවර වනවාට එමගින් රටටත් මෙරට පොදු මහජනතාවටත් ප්‍රතිලාභ ලැබෙනවාට මෙරට විරුද්ධ පක්ෂය කැමති නැත. වර්තමානයේ ලෝකයේ වේගයෙන්ම දියුණු වන රටවල් තුනක් වශයෙන් චීනය, ජපානය, ඉන්දියාව හැඳින්වීමට පුළුවනි. එම රටවල් තුන ඇතුළු රටවල් රැසක් සමඟ මනා සබඳතාවයක් පවත්වාගෙන යනු ලබන මහින්ද රාජපක්ෂ ජනාධිපතිවරයා රට තව තවත් සංවර්ධනය කිරීමට වැඩසටහන් රැසක් සිදුකරමින් සිටී. ජනාධිපතිවරයා දිවා රෑ වෙහෙස නොබලා මහන්සි වෙන්නේ මේ රට සංවර්ධනය කිරීමටය. කවුරු මොනවා කිව්වත් ජනාධිපතිවරයා කෙරෙහි මේ රටේ පොදු මහජනතාවට ඇති විශ්වාසය අබමල් රේණුවකින් තරම්වත් අඩු වී නොමැත. ත්‍රස්තවාදයෙන් මුළුමනින්ම නිදහස් කරගත් රට ආසියාවේ ආශ්චර්යට ගමන්කරන යුගය වැඩි ඈතක නොවේ.ඒ ගැන දන්නා ඌවේ ජනතාවද පසුගිය 20 වැනිදා විපක්ෂයට නිසි පිළිතුරු ලබා දුන්නේය.දැන් ඉතින් විපක්ෂය නොයෙකුත් ගණන් සූත්තර සමඟ විජ්ජා පෙන්වනු නියතය. එහෙත් ප්‍රායෝගික යථාර්ථය ඇත්තේ විපක්ෂය මතු කරන ස්ථානයට එපිටිනි.ඌව පළාත් සභා මැතිවරණයට විපක්ෂය මුහුණ දුන්නේ මහා මැතිවරණයකට ඉදිරිපත් වනවා හා සමානවය. එහි සියලු බර තබා ක්‍රියා කළ විපක්ෂය තරඟයට හොඳම ජවාධික අශ්වයන්ද ඉදිරිපත් කළේය. එහෙත් ඒ සියලු තුරඟුන් ප්‍රායෝගික මිනිසකු හමුවේ පසුබා සිටි බව ප්‍රතිඵලයෙන් පෙනේ.මේ හැරවුම් ලක්ෂය යැයිද මහින්දට දෙන්නම් බැටේ යැයිද පුරසාරම් දෙඩූ එජාපය,ජවිපෙ ඇතුළු විපක්ෂ නඩයට නිසි පිළිතුරු ලබා දුන් ඌවේ බුද්ධිමත් ජනතාව විපක්ෂයට නැවත හැරී බලන්නට සන්කර තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>23</day>
    </date>
    <link>http://www.dinamina.lk/2014/09/23/_art.asp?fn=n140923_6</link>
    <topic>මාතර නගරයට නව මුහුණුවරක්</topic>
    <author>රොෂාන් ප්‍රනාන්දු</author>
    <content>මාතර නගරයේ සියලුම රාජ්‍ය ආයතන කොටපල ස්ථාපිත කිරීමට පියවර ගැනේ. ඒ යටතේ දිස්ත්‍රික් ලේකම් කාර්යාලය, අධිකරණ සංකීර්ණය, මාතර බන්ධනාගාරය, යුධ හමුදා කඳවුර, වෛද්‍ය නිල නිවාස, විනිසුරු නිල නිවාස මෙන්ම සියලුම රාජ්‍ය ආයතන නව පරිපාලන නගරය වෙත ගෙන යාමටද අපේක්ෂා කෙරේ.මාතර මහ රෝහලේ හදිසි අනතුරු ඒකකය පමණක් ඉතිරිව තිබියදී අනෙකුත් සියලුම ඒකක කොටපොල නව දිසා රෝහල වෙත ගෙන යාමටද පියවර ගෙන ඇත.2015 දැයට කිරුළ ජාතික අධ්‍යාපනික හා වෙළඳ ප්‍රදර්ශනය පිළිබඳ සම්බන්ධීකරණ කමිටු රැස්වීමේදී  අමාත්‍ය ඩලස් අලහප්පෙරුම මහතා මේ බව ප්‍රකාශ කර තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>23</day>
    </date>
    <link>http://www.dinamina.lk/2014/09/23/_art.asp?fn=n140923_5</link>
    <topic>රුසියානු ජනපති ලබන වසරේදී ලංකාවට</topic>
    <author>උමේෂා සිරිවර්ධන</author>
    <content>රුසියානු ජනාධිපති වැලැඩ්මීර් පුටින් මහතා නිල සංචාරයක් සඳහා ලබන වසරේදී මෙරටට පැමිණෙන බව දේශපාලන ආරංචි මාර්ග පවසයි.රුසියානු ජනාධිපතිවරයාට ශ්‍රී ලංකාවේ සංචාරයකට එන්නැයි ජනාධිපති මහින්ද රාජපක්ෂ මහතා කළ ආරාධනය පිළිගෙන පුටින් මහතා මෙරට සංචාරයට පැමිණීමට‍ නියමිතයි.ජනාධිපති වැලැඩ්මීර් පුටින් මෙරට කරන සංචාරය තුළදී දේශපාලන හා ආර්ථික වශයෙන් දෙරටටම වැදගත් සිදුවීම් රැසකට ද අත්සන් කරනු ඇති බව පැවසේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>23</day>
    </date>
    <link>http://www.dinamina.lk/2014/09/23/_art.asp?fn=n140923_4</link>
    <topic>සංචාරකයින්ගේ පැමිණීම වාර්තාගත ලෙස ඉහළට</topic>
    <author>උමේෂා සිරිවර්ධන</author>
    <content>මෙරටට පැමිණෙන සංචාරකයින් සංඛ්‍යාව පසුගිය වසර වලට වඩා වාර්තාගත ලෙස ඉහළ ගොස් ඇති බව ශ්‍රී ලංකා මහ බැංකුව පවසයි.මේ වසරේ අගෝස්තු මාසය වනවිට සංචාරකයින්ගේ පැමිණීම 23.1% කින් වර්ධනය වී තිබේ. එම කාල පරිච්ඡේදය තුළ සංචාරක ඉපැයිම් වලින් ලැබූ ආදායම ද ඇමරිකන් ඩොලර් මිලියන 1447ක් දක්වා වර්ධනය වී ඇත. එය ප්‍රතිශතයක් ලෙස 32.1% ක වැඩිවීමකි.මේ වනවිට ශ්‍රී ලංකාවට ප්‍රධාන රටවල් පහකින් සංචාරකයින් පැමිණෙන බව ද අනාවරණය කරගෙන ඇත. ඉන්දියාව, එක්සත් රාජධානිය, චීනය, ජර්මනිය හා ප්‍රංශය එම රටවල් වේ.මේ වසරේ අගෝස්තු මාසය තුළ එම රටවලින් පැමිණි පිරිස වාර්තා වූ මුළු සංචාරක පැමිණීම් වලින් 47.6% ක් වනබව ද මහ බැංකුව නිවේදනය කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>23</day>
    </date>
    <link>http://www.dinamina.lk/2014/09/23/_art.asp?fn=n140923_3</link>
    <topic>මහනුවර හේවාහැට කුඩා වැව් 4ක් ප්‍රතිසංස්කරණයට</topic>
    <author>ලලනි ජයවර්ධන</author>
    <content>මහනුවර දිස්ත්‍රික්කයේ නියඟයෙන් වැඩිම පිරිසක් පීඩාවට පත්ව සිටින හේවාහැට කොට්ඨාශයේ වගාබිම්වලට ජලය සපයන කුඩා වැව් 4ක් ප්‍රතිසංස්කරණය කිරීමට පියවර ගෙන ඇත.ඒ සඳහා වෙන්කර ඇති මුදල රුපියල් ලක්ෂ 85කි. මේ යටතේ දෙල්තොට ප්‍රාදේශීය ලේකම් කොට්ඨාශයේ පිහිටි මාඋස්සාව, බෝගමුව, අට්ටමලේ, කරුම්මලේ යන වැව් ප්‍රතිසංස්කරණය කිරීමට නියමිතයි.එමඟින් අක්කර හාරදහසකට අධික පෝෂක ප්‍රදේශයක් ආවරණය වන අතර පවුල් දෙදහස් අටසියයකට අධික ප්‍රමාණයකට සෙත සැලසේ.‍මෙම වැඩපිළිවෙල යටතේ මිනිපේ ප්‍රාදේශීය ලේකම් කොට්ඨාශයේ වැව් සඳහා ද රුපියල් ලක්ෂ පහළොවක් වෙන්කර ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>23</day>
    </date>
    <link>http://www.dinamina.lk/2014/09/23/_art.asp?fn=n140923_2</link>
    <topic>නිදිවැරුවොත් දරුවන් තරවේ</topic>
    <author>දිනේෂ් හේවාවිතාරණ</author>
    <content>ප්‍රමාණවත් නින්දක් නොලැබීම පාසල් දරුවන්ගේ ස්ථූලතාවට හේතුවන බවට මතයක් පළවී තිබේ.ක්ෂණික ආහාර, ව්‍යායාම නොකිරීම යනාදී හේතූන් තරබාරු බව මේ දක්වා මත පළවී තිබුණ ද ප්‍රමාණවත් නින්දක් නොලැබීම ද ස්ථූලභාවයට හේතුවන බව ළමා රෝග විශේෂඥ වෛද්‍ය දීපාල් පෙරේරා මහතා පවසයි.සාමාන්‍ය පෙළ, උසස් පෙළ පන්තිවල ඉගෙනුම ලබන දරුවන් විවිධ හේතූන් මත ප්‍රමාණවත් නින්දක් නොලබන බව වාර්තා වී තිබේ.කෙසේ වෙතත් අවම වශයෙන් පැය 6ක  පමණ නින්දක් පාසල් දරුවන්ට අවශ්‍ය බව ඒ මහතා වැඩිදුරටත් පැවසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>23</day>
    </date>
    <link>http://www.dinamina.lk/2014/09/23/_art.asp?fn=n140923_1</link>
    <topic>ජ්‍යෙෂ්ඨ පුරවැසියන් අද දැනුම මිනුම අවසන් තරඟ බිමේ</topic>
    <author>දිනේෂ් හේවාවිතාරණ</author>
    <content>ජ්‍යෙෂ්ඨ පුරවැසියන්ගේ දේශපාලනික ආගමික හා සාහිත්‍ය යන ක්ෂේත්‍රයන් හි දැනුම උරගා බැලෙන ජ්‍යෙෂ්ඨ පුරවැසි දැනුම මිනුම තරඟයේ අවසන් තරඟය අද සමාජ සේවා දෙපාර්තමේන්තු ශ්‍රවණාගාරයේ දී පැවැත්වේ.සමාජ සේවා දෙපාර්තමේන්තුව ජාත්‍යන්තර වැඩිහිටි දිනයට සමගාමීව මෙය සංවිධානය කර තිබේ.ජ්‍යෙෂ්ඨ පුරවැසියන්ගේ දැනුම, ආකල්ප සහ රසවින්දනය වඩාත් ඉහළ නැංවීමත්, ඔවුන් ඇගයීමට ලක්කිරීමත් මෙම තරඟයේ අරමුණ වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>23</day>
    </date>
    <link>http://www.dinamina.lk/2014/09/23/_art.asp?fn=n1409232</link>
    <topic>ශ්‍රී ලංකාවේ අපනයන ආදායම 11.1 %ක වර්ධනයක්</topic>
    <author>මහින්ද අලුත්ගෙදර</author>
    <content>දකුණු ආසියානු කලාපීය රටවලට සාපේක්ෂව වේගවත් ආර්ථික වර්ධනයකට හිමිකම් කියන ශ්‍රී ලංකාවේ අපනයන ආදායම සියයට 11.1 කින් වර්ධනය වී තිබෙන බව ශ්‍රී ලංකා මහ බැංකුව පවසයි.මේ වසරේ ජූලි මාසයේ අපනයන ආදායම අමෙරිකානු ඩොලර් මිලියන 955ක අගයක් පෙන්නුම් කරන අතර එය සියයට 11.1ක වර්ධනයක් බවද මේ වසරේ පළමු මාස හත තුළ ශ්‍රී ලංකාවේ සමුච්චිත අපනයන ආදායම සියයට 15.9ක වර්ධනයක් වාර්තා කරන බවද ශ්‍රී ලංකා මහ බැංකුවේ ආර්ථික පර්යේෂණ දෙපාර්තමේන්තුව කියා සිටී. සියලුම ප්‍රධාන අපනයන කාණ්ඩයන් මෙම අපනයන ආදායමේ වර්ධනයට දායකත්වය සැපයූ අතර විශාලතම දායකත්වය කාර්මික අපනයනයන්ගෙන් ලැබී තිබෙන බවද එය අමෙරිකානු ඩොලර් මිලියන 699ක් බවද ශ්‍රී ලංකා මහ බැංකුව නිකුත් කළ නවතම වාර්තාවක් මඟින් පෙන්වා දෙයි.කාලීන උච්චාවචනයන්ට අනුව වෙනස් වන ඉල්ලුම පිළිබිඹු කරමින් රෙදිපිළි හා ඇඟළුම් අපනයන ආදායම විශාල ලෙස වර්ධනය වූ අතර, රබර් ටයර් විශාල ලෙස අපනයනය කිරීම හේතුවෙන් රබර් නිෂ්පාදිත අපනයන ආදායම ද වර්ධනය වී තිබේ. එසේ වුවද ප්‍රධානතම ඛනිජ තෙල් නිෂ්පාදිතය වන නැව් හා ගුවන් යානා ඉන්ධන අපනයන ආදායම අඩු වූ අතර මිල ගණන් ඉහළ ගියද අපනයන පරිමාව අඩුවීම මේ සඳහා හේතු වී ඇත.ඉන්දියාව සහ සිංගප්පූරුව වැනි ප්‍රධාන කලාපීය තරඟකරුවන්ගෙන් මෙම ක්ෂේත්‍රයට පවතින විශාල තරඟකාරීත්වය මෙමඟින් අර්ධ වශයෙන් පිළිබිඹු කෙරේ. තවද 2014 ජූලි මාසයේ මැණික් සහ දියමන්ති අපනයන ආදායම අඩු වූ අතර ස්වර්ණාභරණ අපනයන ආදායම වර්ධනය වී තිබේ.ප්‍රධාන වශයෙන් පොල් සහ තේ අපනයනයේ වැඩි දියුණු වූ ක්‍රියාකාරීත්වය හේතුවෙන් කෘෂිකාර්මික අපනයන ආදායම වර්ධනය විය. පොල් අපනයන ආදායමේ වර්ධනය සඳහා පොල් මද නිෂ්පාදන අපනයනයේ වර්ධනය හේතු වී ඇති අතර අපනයන පරිමාව අඩු වුවද අපනයන සඳහා සතුටුදායක මිලක් පැවතීම හේතුවෙන් තේ අපනයන ආදායම යහපත් වර්ධනයක් වාර්තා කරන ලද බවද ශ්‍රී ලංකා මහ බැංකුව කියයි.මුහුදු ආහාර සහ සුළු කෘෂි කාර්මික බෝග අපනයන ආදායම ද කෘෂි කාර්මික නිෂ්පාදිත අපනයන ආදායමේ වර්ධනය සඳහා සැලකිය යුතු දායකත්වයක් ලබාදෙන ලදී. එසේ වුවද ප්‍රධාන වශයෙන් අයහපත් කාලගුණික තත්ත්වය සහ ජාත්‍යන්තර වෙළෙඳපොළෙහි රබර් මිල අඛණ්ඩව අඩු වීම හේතුවෙන් මේ වසරේ ජූලි මාසයේ රබර් අපනයන ආදායම අඩු වූ අතර ප්‍රධාන වශයෙන් නිෂ්පාදනය අඩුවීම හේතුවෙන් කුළු බඩු අපනයන ආදායම ද අඩු වී තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>23</day>
    </date>
    <link>http://www.dinamina.lk/2014/09/23/_art.asp?fn=n1409233</link>
    <topic>සාමාජිකයන් දෙදෙනකු බැණ වැදීම හේතුවෙන් නායකත්ව මණ්ඩලයෙන් ඉල්ලා අස්වුණා</topic>
    <author>නිරුෂි විමලවීර</author>
    <content>නියෝජ්‍ය නායක ධූරයට සජිත් ප්‍රේමදාස මහතාගේ නම යෝජනා කළේ යැයි උරණ වු නායකත්ව මණ්ඩලයේ සාමාජිකයන් දෙදෙනෙකු තමාට ප්‍රසිද්ධියේ බැණවැදීම හේතුවෙන් නායකත්ව මණ්ඩලයෙන් ඉල්ලා අස්වු බව එක්සත් ජාතික පක්ෂයේ මහ ලේකම් තිස්ස අත්තනායක මහතා ප්‍රකාශ කළේය.හෘද සාක්ෂියට එකඟව මෙම තීන්දුව ගත් බවද හෙතම අනාවරණය කළේය.ඉල්ලා අස්වීමට අදාළ ලිපි ජාතික නායක රනිල් වික්‍රමසිංහ මහතාට සහ නායකත්ව මණ්ඩලයේ සභාපති කරු ජයසුරිය මහතා වෙත තමා ඊයේ (22) දින භාර දුන් බවද මහ ලේකම්වරයා සදහන් කළේය.නායකත්ව මණ්ඩලයේ ඇතැමෙක් ප්‍රේමදාස මහතාගේ නම යෝජනා කිරීම සම්බන්ධයෙන් ප්‍රවෘත්ති සාකච්ඡා තබමින් ප්‍රසිද්ධියේ විවේචනය කළ බවද ඌව මැතිවරණය හේතුවෙන්ඒ සියල්ල උපේක්ෂා සහගතව ඉවසා සිටි බවද ඒ මහතා අනාවරණය කළේය.තමා සැමවිටම පක්ෂ උන්නතිය වෙනුවෙන් කැපවී ක්‍රියා කරන බවත් එහෙයින් බොහෝ දුර්මතවලදි තමා ඉවසීමෙන් ක්‍රියා කරන බවත් පැවසු ඒ මහතා තමා පක්ෂ ජයග්‍රහණ වෙනුවෙන් ඕනෑම කැප කීරීමක් සිදු කිරීමට සුදානම් බවත් කීය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>23</day>
    </date>
    <link>http://www.dinamina.lk/2014/09/23/_art.asp?fn=n1409234</link>
    <topic>සංචාරක වීසා මඟින් මැලේසියාවේ රැකියා සඳහා කාන්තාවන් පිටත් කිරීමේ ජාවාරමක්</topic>
    <author>මහින්ද අලුත්ගෙදර</author>
    <content>සංචාරක වීසා මඟින් මැලේසියාවේ රැකියා සඳහා කාන්තාවන් පිටත් කිරිමේ ජාවාරමක් හෙලිකර ගැනීමට ශ්‍රී ලංකා විදේශ සේවා නියුක්ති කාර්යාංශය හා ගුවන් තොටුපල පොලීසිය සමත්ව තිබේ.සංචාරක වීසා උපයෝගී කොටගෙන මෙලෙස කාන්තාවන් 04 දෙනෙකු මැලේසියාවේ රැකියා සඳහා පිටත්වීමට ගුවන් තොටුපලට පැමිණෙන බවට කාර්යාංශයට ලැබුණු තොරතුරක් මත ගුවන් තොටුපල පොලීසියට දැනුම් දීමෙන් අනතූරුව ඔවුන් අත්අඩංගුවට ගෙන තිබේ.මොවුන් තැරුව්කරුවන් මාර්ගයෙන් මෙලෙස මැලේසියාවේ රැකියා සඳහා ව්‍යාජ ලේඛනද සකස් කරගෙන පැමිණ ඇති බවට මූලික විමර්ශනවල දී හෙලීවී තිබෙන අතර මෙම මිනිස් වෙළදාමට සම්බන්ධවූවන් සොයා ගැනීම සඳහා පොලීසීය හා කාර්යාංශයේ විශේෂ විමර්ශන අංශය ඒකාබද්ධව පරීක්ෂණ පවත්වන බවද මෙලෙස කාන්තාවන් රවටා දිඟින් දිඟටම මෙම ජාවාරම සිදුකරන පුද්ගලයින්ට එරෙහිව නීතිය තදින්ම ක්‍රියාත්මක කරන බවද ශ්‍රී ලංකා විදේශ සේවා නියුක්ති කාර්යාංශ්‍ය පවසයි.මේ සම්බන්ධයෙන් විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතා විසින් උපදෙස් ලබා දී තිබේ. මෙම ජාවාරම්කරුවන් විසින් කාන්තාවන් හා පවුලේ සාමාජිකයින් නොමග යවා, මෙම ජාවාරම සිදුකරගෙන යන අතර දිවයිනේ විවිධ ප්‍රදේශවල කාන්තාවන් මෙම කූට මිනිස් වෙළදාමට හසුවී සිටින බවද එම කාර්යාංශය පෙන්වා දෙයි.මේ අතර මෑතදී විදේශ සේවා නියුක්ති කාර්යාංශය සිදුකරන ලද පරික්ෂණවලදී හෙලීවී ඇත්තේ විවිධ කූට ක්‍රම උපයෝගී කරගෙන නීති විරෝධි ලෙස සංචාරක වීසා මඟින් බාලවයස්කාර කාන්තාවන් ඩුබායි හා කුවෙට් රටවල රැකියා සඳහා රැගෙන ගොස් ඇති බවත් එම කාන්තාවන් සමූහ දූෂණයන්ට ද ලක්වී ඇති බවත්ය. ඩුබායි හි අතරමංකර ජාවාරම්කරුවන් පලාගොස් තිබෙන බවට විදේශ සේවා නියුක්ති කාර්යාංශය අනාවරණය කරගෙන ඇත.මෙම ජාවාරම්කරුවන් සම්බන්ධයෙන් තොරතුරු විමර්ශනය කරන අතර, ඔවුන්ට එරෙහිව නීතිය තදින්ම ක්‍රියාත්මක කිරිමට පොලීසියට උපදෙස් ලබා දී තිබේ.මෙම ජාවාරම්කරුවන් විසින් බාලවයස්කාර කාන්තාවන් විදේශ රැකියා සඳහා යොමුකරන බැවින් දෙමාපියන් තම දරුවන් පිළිබදව අවධානයෙන් සිටින ලෙසද බාලවයස්කරුවන් කිසිවිටෙකත් විදේශ රැකියා සඳහා යොමු නොකරන ලෙසද කාර්යාංශය ඉල්ලීමක් කරයි.මෙවැනි ජාවාරම්කරුවන් පිළිබදව කාර්යාංශය දැනුවත් කරන ලෙසද විදේශ සේවා නියුක්ති කාර්යාංශය මහජනතාවගෙන් ඉල්ලයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>23</day>
    </date>
    <link>http://www.dinamina.lk/2014/09/23/_art.asp?fn=n1409235</link>
    <topic>ඌවේ මන්ත්‍රී නාමලේඛනය ගැසට් කිරීම මේ සතියේ</topic>
    <author>අනුර ප්‍රේමලාල් සහ නුවන් කොඩිකාර</author>
    <content>ඌව පළාත් සභාව සඳහා තෝරා ගැනෙන අපේක්ෂකයන්ගේ නාම ලේඛන මේ සතිය තුළ ගැසට් කරන බව මැතිවරණ මහ ලේකම් කාර්යාලය පවසයි.ජයග්‍රහණය ලැබු පක්ෂ විසින් සිය ප්‍රසාද මන්ත්‍රී ආසන සඳහා තෝරා ගැනෙන නියෝජිතයන්ගේ නම් මැතිවරණ කොමසාරිස්වරයා වෙත ඉදිරිපත් කිරිමෙන් පසු මේ ගැසට් පත්‍රය නිකුත් කරන බව නියෝජ්‍ය මැතිවරණ කොමසාරිස් එම්. එම්. මොහොමඩ් මහතා පැවැසීය.ගැසට් පත්‍රය මුද්‍රණයට යැවීමෙන් පසු මැතිවරණ මහ ලේකම් කාර්යාලයේ කටයුතු අවසන් වන අතර ඉන් අනතුරුව මන්ත්‍රීවරුන් දිවුරුම් දිම පිළිබඳ ඌව පළාත් සභාවේ සභා ලේකම් කාර්යාලය, ආණ්ඩුකාර ලේකම් කාර්යාලය එක්ව එම උත්සවය පිළිබඳ කටයුතු සංවිධාන කරනු ඇත.ඌව පළාත් සභාවේ බලය හිමිකර ගත් එක්සත් ජනතා නිදහස් සන්ධානයට මන්ත්‍රී ධූර 19 ක් හා එක්සත් ජාතික පක්ෂයට මන්ත්‍රී ධූර 13ක් ජනතා විමුක්ති පෙරමුණටද මන්ත්‍රි ආසන 02ක් හිමිව ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>23</day>
    </date>
    <link>http://www.dinamina.lk/2014/09/23/_art.asp?fn=n1409236</link>
    <topic>ඉදිකිරීම් කර්මාන්ත පනත් කෙටුම්පත අද මැතිසබයට</topic>
    <author>චන්දිමා එදිරිමාන්න</author>
    <content>ශ්‍රී ලංකාවේ ඉදිකිරීම් කර්මාන්තයේ අභිවෘද්ධිය උදෙසා සකස් කෙරුණු ඉදිකිරීම් කර්මාන්ත පනත් කෙටුම්පත අද (23) පාර්ලිමේන්තුවට ඉදිරිපත් කෙරේ.යුද්ධය නිම වීමෙන් පසු ශ්‍රී ලංකාවේ ඉදිකිරීම් ක්ෂේත්‍රයේ ඇති වු විශාල ප්‍රගතියත් සමඟ අනාගත අභියෝග ජය ගැනීම සඳහා එම කර්මාන්තය සඳහා විධිමත් ප්‍රතිපත්තියක් හා එය ක්‍රියාවට නැංවීම සඳහා ස්ථාපිත ආයතනයක් ස්ථාපනය කිරීමේ ජාතික අවශ්‍යතාවය සපුරාලීමේ අරමුණෙන් මේ පනත සකස් කළ ඉදිකිරීම් ඉංජිනේරු සේවා නිවාස හා පොදු පහසුකම් ඇමැති විමල් වීරවංශ මහතා පැවසීය.යෝජිත පනතේ මුලික කරුණු අතර ඉදිකිරීම් කර්මාන්තයේ සංවර්ධනය සඳහා විධිවිධාන සැලසීම, ඉදිකිරීම් කර්මාන්ත කටයුතු නියාමනය, ලියාපදිංචිය විධිමත් කිරීම් හා ප්‍රමිතිකරණය, ජාතික උපදේශක සභාවක් පිහිටුවීම, ඉදිකිරීම් කර්මාන්ත සංවර්ධන අධිකාරියක් ස්ථාපිත කිරීම ඇතුලු කරුණු ගණනාවක් ඇතුළත් වේ.මේ කරුණු අනාවරණය වුයේ රජයේ ප්‍රවෘත්ති දෙපාර්තමේන්තුවේ දී ඊයේ (22) පැවැති මාධ්‍ය හමුවකදීය.මෙහිදී අදහස් දැක්වු ඇමැතිවරයා කියා සිටියේ මේ පනත මඟින් මුලික වශයෙන් යෝජනා කරනු ලබන්නේ ඉතා දීර්ඝ කාලයක සිට ඉදිකිරීම් ක්ෂේත්‍රය සඳහා අත්‍යාවශ්‍ය වු ජාතික ප්‍රතිපත්තියක අවශ්‍යතාවය බවයි.පනතේ සඳහන් පරිදි ඉදිකිරීම් කර්මාන්ත සංවර්ධන අධිකාරියක් පිහිටුවීම මඟින් ඒ යටතේ ජාතික ප්‍රතිපත්තියට අනුව ක්‍රියාකාරී සැලසුම් සකස්කිරීම, ක්‍රියාවට නැංවීම, ඉදිකිරිම්කරුවන් ලියාපදිංචිය, පර්යේෂණ කාර්යයන් හී නියැලීම, කර්මාන්තයට අදාළ තොරුතුරු රැස් කිරීම හා ජනතාවට බෙදා හැරීම, ආචාර ධර්ම සකස් කිරීම සිදු කෙරෙන බවද ඇමැතිවරයා කීය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>23</day>
    </date>
    <link>http://www.dinamina.lk/2014/09/23/_art.asp?fn=n1409237</link>
    <topic>ඌවේත් සන්ධානය විශිෂ්ට ජය ලබද්දී එජාපයේ සියලු තුරුම්පු කඩාවැටිලා</topic>
    <author>@ අමිල ප්‍රභාත් වනසිංහ සහ කිත්සිරි වනසිංහ සහ අනුරාධපුර මධ්‍ය විශේෂ</author>
    <content>මෙවර ඌව පළාත් සභා මැතිවරණයෙන් එක්සත් ජනතා නිදහස් සංධානය විශිෂ්ට ජයග්‍රහණයක් ලබන විට එක්සත් ජාතික පක්ෂයේ සියලු තුරුම්පු බිදවැටි පරාජයත්,ජනතා විමුක්ති පෙරමුණ යළිත් පහළට වැටිම මෙන්ම ෆොන්සේකාගේ පක්ෂයේ අවසානයත් මනාව පෙන්නුම් කළේයැයි උසස් අධ්‍යාපන ඇමති එස්.බි දිසානායක මහතා ප්‍රකාශ කර සිටියේය.ඇමතිවරයා මේ බව සදහන් කර සිටියේ පෙරේදා(21)සවස උතුරුමැද පළාත් සභා සංකිර්ණයේ පැවති මාධ්‍ය හමුවේදිය.එහිදි ඇමතිවරයා මෙසේද පවසිය.ඌව පළාත් සභා මැතිවරණය දුෂණ වලින් තොර සාධාරණ මැතිවරණයක් කර ගැනිමට හැකිවිම පිළිබදව ඉතාම සතුටු වනවා.ජන්දය වළක්වා හොර ජන්ද දැමිම්,කාඩ් උදුරා ගැනිම වැනි සිද්ධින් නොවි බියෙන් සැකයකින් තොරව ඌව පළාතේ වතුකම්කරු ජනතාව ,ගොවි ජනතාව උනන්දුවෙන් ජන්ද පොළට ගොස් ජන්දය ප්‍රකාශ කර නව වාර්තාවක් මෙවර මැතිවරණයෙන් බිහි කළා.“ජනාධිපතිවරණයකදි,මහ මැතිවරණයකදි,පළාත් සභා මැතිවරණයකදි මිට පෙර ජන්දය ප්‍රකාශ වුයේ සියයට පනස් පහක් පමණය. එහෙත් මෙවර සියයට හැත්තෑවකට වඩා ජන්දය ප්‍රකාශ කිරිමට බදුල්ල, මොනරාගල ජනතාවගේ පැමිණිම රජය ලැබු ජයග්‍රහණයක් බවද හෙතම පැවසිය.මේ තත්වය ඇතිකරමින් දුෂණයෙන් තොර සාමකාමි මැතිවරණයක් පැවැත්විමට සහය දුන් සියලු පක්ෂවලට,අපේක්ෂකයන්ට මෙන්ම දේශපාලන ආධාර කරුවන්ට අපගේ ගෞරවය පුද කරනවා.ජන්ද පෙට්ටි මාරු කළ යුගයක් තිබුනා. ජන්ද පොළවලට ආයුධ සන්නද්ධව කඩා වැදි යුග පැවතියා. එසේම ජන්ද පෙට්ටි රැගෙන යාමට නිලධාරින් නැතිව පොලිසිවල ගොඩ ගසා තිබු පෙට්ටිවලට හොර ජන්ද දැම්මා.ජන්දය දැමිමට එරහිව දඩුවම මරණය වු අතිතයක් අපට තිබුනා.නමුත් ජනාධිපති මහින්ද රාජපක්ෂ මහතාගේ යුගයේ එවැනි ක්‍රියාවන් කිසිවක් සිදු වන්නේ නැහැ. උතුරු, දකුණ, ඌව ඇතුළු සියලු ජනතාවට මැතිවරණයකදි ජන්ද පොළට පැමිණ තමන්ගේ උතුම් අන්සතු කළ නොහැකි ජන්දය ප්‍රකාශකිරිමේ අයිතිය හිමිව තිබෙනවා.ඌව පළාතෙන් අප ආසන කිහිපයක් පැරදුනා. ඒ වගේම බදුල්ල ,මහනුවර ,මැද කොළඹ කියන්නේ අපට අවාසිදායක ප්‍රෙද්ශ.මේවා එක්සත් ජාතික පක්ෂයේ ජයග්‍රහණය සාමාන්‍ය දෙයක්. බදුල්ලේ ජයග්‍රහණයට හේතුවුයේ හරින් පාර්ලිමේන්තුවෙන් ඉවත්වෙලා පැමිණිමත් එ.ජා.පයේ රනිල්, කරු, සජිත්, මෛත්‍රි ගුණරත්න ඇතුළු එක්සත් ජාතික පක්ෂයේ සියලු ශක්තිය යොදවා තිබිමයි.එක්සත් ජාතික පාක්ෂිකයන්ට නව බලා පොරොත්තුවක් දුන්නා. හරින්ට වාහන තුන්සියක් විතර ප්‍රචාරක කටයුතු සදහාත් පෝස්ටර් ඇලවිම වාහන පනහක් පමණ දෙවා තිබුනා. ත්‍රි රෝද රථවලට මුදල් ගෙවා ජන්ද වැඩවල යෙදෙව්වා. අප එතරම් වැය කළේ නෑ.ඉලග මැතිවරණ වලදි අපගේ සුළු අඩු පාඩු හදාගනිමින් දැවැන්ත ජයක් ලැබිමට හැකිවන බවද පැවසු ඇමතිවරයා ඩිලාන් ඇමතිවරයාගේ ආසනය පැරදුනේ වැඩි පිරිසක් කොරියන් රටට යැවු නිසා වෙන්නැති බවත් නිමල් සිරිපාල ඇමතිවරයා සිය ආසනය පැරදුනේ රැකියා ලබාදුන් අය ආසනයේ නොමැති විම නිසා යැයිද සිනාසි පැවසිය.අප මිට පෙර පැරදුන හපුතලේ හා පස්සර විශිෂ්ට ජයග්‍රහණයක් ලබා තිබේ. හාලි ඇල සහ වැලිමඩ සුළු හේතුන්නිසා පැරදුනා.මේ රටේ තිස් වසරක් පුරා පැවති කුරිරු ත්‍රස්ත්‍රවාදය අතුගා දැමු ජනාධිපති මහින්ද රාජපක්ෂ මහතා ප්‍රමුඛ රජයට කෘතගුණ දන්නා සියලු ජනතා ආශිර්වාදය හිමිව තිබෙන බවද කියා සිටියේය.සියලු පළාත් සභා මැතිවරණ ලංකාවේ අවසන් කළා. එම පළාත් සභා මැතිවරණ තුළින් ලක්ෂ හතළිස් නවයක් එක්සත් ජනතා නිදහස් සංධානයට හිමිව තිබෙනවා. එක්සත් ජාතික පක්ෂයකට හිමිව තිබුනේ ලක්ස විසි හතරක් පමණි. එ ජා පයට වඩා ජන්ද ලක්ෂ විසිපහකින් පමණ අප රජය ඉදිරියෙන් සිටිනවා. විපක්ෂ පක්ෂවල සියලු ජන්ද එකතු කළත් අප ලක්ෂ විස්සකින් පමණ ඉදිරියෙන් සිටි. අද ශ්‍රි ලංකාව ශීඝ්‍රයෙන් සංවර්ධනය වන රටක්. සෑම පාසලක්ම,උසස් අධ්‍යාපන ආයතනයක්ම කාර්මික විද්‍යාලයක්ම ඇතුළු සියලු කේෂ්ත්‍ර සංවර්ධනය කරනවා. ඒ.බි ,සි සියලු මාර්ග කාපට් කරනවා.මේ වසර අවසන්වන විට සියලු නිවාස වලට විදුලිය ලබා දිම සිදු කරනු ලබන බවද හෙතම පවසා සිටියේය.රනිල් යුගයේ සියයට එකසිය හය(106%) දක්වා ඉහළ නැග තිබු ණය අද සියයට හැත්තෑ අටට(78%)අඩු කර තිබෙනවා.එසේම එදා රනිල්,චන්ද්‍රකා යුගයේ සියයට 6%,7% ගත් ණය අද සියයට 2% ලබා ගැනිම හැකියාව පවතිනවා.අද ලෝක බැංකු,ආසියානු බැංකු වාර්තා බලනවිට අපරටේ දුප්පත්කම දුරුවි මන්ද පොෂණය , මාතෘ මරණ අනුපාතය අඩුවි සෑම කේෂ්ත්‍රයකම වර්ධනයක් දක්නට ලැබේ.මෙවර මැතිවරණයේදි සුළු ජනතාවගේ ජන්ද අපට එකතු වුනා. දමිළ ජාතිකයෙක් ප්‍රථම වතාවට එ,ජ,නි,ස තරග කර ජයග්‍රහණය කළා.ජනාධිපති මහින්ද රාජපක්ෂ මහතා ප්‍රමුඛ රජය පිළිබඳ ජනතාව තුළ පවතින විශ්වාසය මෙවර පෙන්නුම් කළ ඇති බවත් ඉදිරි සියලු මැතිවරණද ඉතා විශිෂ්ට ලෙස ජයග්‍රහණය කිරිමට හැකිවන බවද උස්ස අධ්‍යාපන ඇමති එස්.බි. දිසානායක මහතා වැඩිදුරටත් පැවසිය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>23</day>
    </date>
    <link>http://www.dinamina.lk/2014/09/23/_art.asp?fn=n1409238</link>
    <topic>ආචාර්ය ජයලත් මනෝරත්නට නාච්චාදූවෙන් උපහාර පිදේ</topic>
    <author>@ හිදෝගම සමූහ චිත්‍රාරත්න කළුආරච්චි සමඟ වෝල්ටර් දයාරත්න</author>
    <content>ප්‍රවීණ නාට්‍යවේදී ආචාර්ය ජයලත් මනෝරත්න කලාකරුවාට ලෝකවාසි සද්ජන රස වින්දනය උදෙසා නිර්මාණ වඩ වඩාත් එළිදැක්වීම වෙනුවෙන් නාච්චාදූව ප්‍රාදේශීය ලේකම් කාර්යාලීය සුබ සාධන සංගමය විසින් ජයලත් මනෝරත්න ශූරීන්හට උපහාර පිදීම ඉකුත්දා (21) රාත්‍රී අනුරාධපුර යොවුන් නිකේතන ශාලාවේදී අනුරාධපුර දිස්ත්‍රික් පාර්ලිමේන්තු මන්ත්‍රී සහ නාච්චාදූව ප්‍රා දේශීය සංවර්ධන කමිටු සභාපති ශෙහාන් සේමසිංහ මහතාගේ ප්‍රධානත්වයෙන් සිදුවිය.නාච්චාදූව ප්‍රා දේශීය ලේකම් ජේ.ඩබ්ලිව්.එස්. කිත්සිරි මහතාගේ උපදෙස් පරිදි කාර්යාලීය සුභ සාධන සංගමය විසින් අන්දරේලා නාට්‍ය එදින රඟ දැක්වීමටද සූදානම් කර තිබූ අතර විශාල පිරිසක්ද සහභාගී වූහ.මේ අවස්ථාවට මහා සංඝ රත්නය සමඟ උතුරු මැද පළාත් සෞඛ්‍ය ඇමැති එච්.බී.සේමසිංහ, නාච්චාදූව ප්‍රාදේශීය ලේකම් ජේ.ඩබ්ලිව්.එස්. කිත්සිරි, තිරප්පනේ ප්‍රාදේශීය ලේකම් රේණුකා කුමාරි හේරත්, තලාව ප්‍රාදේශීය ලේකම් සන්ධ්‍යා අබේගුණසේකර , කහටගස්දිගිලිය ප්‍රාදේශීය ලේකම් එන්.එච්.ආර්.නිශාන්ත, නාච්චාදූව ප්‍රාදේශීය ලේකම් කාර්යාලීය සුභ සාධන සංගමයේ සභාපති ආර්.ඩබ්ලිව්.ජී.ඩී.පී.මුණසිංහ, ලාල් වරුසවිතාන, අධ්‍යාපන සේවා අමාත්‍යතුමාගේ සොහොයුරු කවීෂ දිසානායක, උතුරු මැද පළාත් සභා ලේකම් (සැලසුම්) පී .බී.දයාරත්න, ජාතික තරුණ සේවා සභාවේ පළාත් අධ්‍යක්ෂ එම්.බී ගුණරත්න, තුරුවිල ජල පවිත්‍රාගාරයේ ස්තාන භාර නිලධාරී සංජීව සේනානායක මහත්ම මහත්මීන් සමග රාජ්‍ය නිලධාරීන් ඇතුළු විශාල පිරිසක් සහභාගී වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>23</day>
    </date>
    <link>http://www.dinamina.lk/2014/09/23/_art.asp?fn=n1409239</link>
    <topic>වතුකරයේ ජල උල්පත් රැක ගැනීමට වැඩ පිළිෙවළක් වහ අරඹනවා</topic>
    <author>@ හල්දුම්මුල්ල සමුහ සිරිල් සෙනෙවිරත්න</author>
    <content>රටේ පවතින නියගයත් සමගම සියලුම ජනතාවට පානිය ජල හිගය දැන් ගැටලුවක් වෙලා. මේ ගැන දැන් ජනාධිතුමන්ගේ විශේෂඅවධානය යොමු වීම නිසා සැමට ජලය බෙදා දීමේ වැඩ පිළිවලක් ක්‍රියාත්මක කරන්නට පියවර ගෙන තිබෙන අතර, මේඅනුව තේ වතු කරයේ තිබෙන ජල උල්පත් ආරක්ෂා කර ගැණිමේ වැඩපිළිවළක් එම වතු සමාගම් සමග සාකච්ඡා කර ඉක්මනින් ආරම්භ කරණ බව ජල සම්පත් සහ ජලා ප්‍රවාහන අමාත්‍ය දිනේෂ් ගුණවර්ධන මහතා පැවසී ය.අමාත්‍යවරයා එසේ පැවසුවේ හල්දුම්මුල්ල සහ හපුතලේ ප්‍රාදේශිය ලේකම් කොට්ඨාසවල සිටින ප්‍රජා ජල මූල සමිති නිලධාරින් ගේහමුවකදීය. මේ හමුව හල්දුම්මුල්ල ප්‍රාදේශිය සභා පරිශ්‍රයේ දී පැවැත් වු අතර බදුල්ල දිස්ත්‍රික් ජාතික ජල සම්පාදන දෙපාර්තමේන්තු කාර්යාලය මගින්මෙය සංවිධාන කරනු ලැබීය.මහ ඇමැතිවරයා මෙසේ ද කීය. ප්‍රජා ජල ව්‍යාපෘතිය මගින් ආරම්භ කළ ජල ව්‍යපෟති කොටසක් හොඳින් ක්‍රියාත්මක වන අතර, සමහර ඒවා අසාර්ථක වී තිබෙනවා.ජනාධිපතිවරයාගේ සැමට ජලය ලබා දීමේ වැඩපිලිවෙළ නිසා ඉලක්ක සැපයීමට සිදුවී ඇති හෙයින් මේ ව්‍යාපෘති පිළිගෙන අය වැය ලේඛනයෙන් මුදල් දී නව දෙපාර්තමේන්තුවක් අද ආරම්භ කර තිබෙනවා. මේ නිසා මූල්‍ය වශයෙන් පමණක් නොව තාක්ෂණ සහයෝගය පවා අපට දැන් ලබා ගන්න පුලුවන් කම ලැබී තිබෙනවා. අද ජල ගැටලුව ගමට නගරයට පමනක් නොව තේ වතු කරයට ද බල පා තිබෙනවා. මේ නිසා ජල ව්‍යාපෘති ගැණ උනන්දුව වැඩි වෙලා. බදුල්ල හාලිඇල-වැලිමඩ ඌව පරණගම - හපුතලේ බණ්ඩාරවෙල ආදී විශාල ප්‍රමානයේ ජල ව්‍යාපෘති අප දැනට ආර්ම්භ කර තිබෙනවා.මීට අමතරව කුඩා ප්‍රමාණයේ ජල ව්‍යාපෘති අප ආරම්භ කර තිබෙනවා. ‍ විශාල ප්‍රමාණයේ ජල ව්‍යාපෘති වලට විදුලි බිල ප්‍රශ්නයක් වෙලා.ඊට වැය ශීර්ෂය වැඩියි. දැනට පවතින ජල ව්‍යාපෘති වල ගැටලු පෙන්වා දීම ගැණ ස්තුතිය පල කරනවා. මේ හමුව අමතා බදුල්ල දිස්ත්‍රික් පාර්ලිමේන්තු මන්ත්‍රී උදික් ලොකුබණ්ඩාර,ප්‍රා.සභාවේ සභාපති ආර්.එම්.ධනරත්න,ප්‍රජා ජල අධ්‍යක්ෂ වෛද්‍ය නිමල් කරුණාරත්න, යන මහත්වරු ද කථා කළහ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>23</day>
    </date>
    <link>http://www.dinamina.lk/2014/09/23/_art.asp?fn=n14092310</link>
    <topic>නාවික ශික්ෂා ආයතනයෙන් පුහුණුව ලද 352ක් විසිර යති</topic>
    <author>හිදෝගම සමූහ චිත්‍රාරත්න කළුආරච්චි</author>
    <content>ශ්‍රී ලංකා නාවික නෞකා ශික්ෂා ආයතනයේ පුහුණුව ලැබූ ආධුනික නැවියන් 358 දෙනෙකු විසිරයාමේ උත්සවය ඉකුත් 20දා පූනෑව ආධුනික නැවියන් පුහුණු කිරීමේ කඳවුරේදී වයඹ ප්‍රදේශ භාර නාවික ආඥාපති රියර් අද්මිරාල් කේ.කේ.වී.පී.එච්. සිල්වා මහතා ගේ ප්‍රධානත්වයෙන් පැවැත්විණි. මෙහිදී ආධුනික නැවියන් 331 දෙනෙකු සහ කාන්තා නැවියන් 27 දෙනෙකු පාඨමාලාව අවසන් කර විසිර ගියහ.මේ උළෙල විචිත්‍රවත් කරමින් සංදර්ශන සහ සුනඛ සංදර්ශන, ආචාර වෙඩි මුර, සරඹ සංදර්ශන, ආදිය පැවැත්විණි. මෙහිදී දක්ෂතම ඉලක්කකරු ලෙස ආධුනික එම්.ඩී.එම්. ප්‍රනාන්දු, දක්ෂතම ක්‍රීඩක ලෙස ජී.එස්.එන්. ආ නැ.පෙරේරා, දක්ෂතම ක්‍රීඩිකාව ලෙස එම්.ආර්.එම්.එම්. ඒකනායක, විශිෂ්ටතම ආධුනික නැවියා ලෙස ආර්.බි.බී. රාජපක්ෂ යන අය කුසලාන පළිහ දිනාගත්හ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>23</day>
    </date>
    <link>http://www.dinamina.lk/2014/09/23/_art.asp?fn=n14092311</link>
    <topic>මාතර ව්‍යාපාරිකයන් වෙනුවෙන් නව වෙබ් අඩවියක්</topic>
    <author/>
    <content>මාතර දිස්ත්‍රික්කයේ ව්‍යාපාරිකයින් අන්තර් ජාලයට එක්කරලීම හා ජනතාවට ඔවුන්ගේ තොරතුරු කඩිනමින් දැන ගැනීමට සැලැස්වීමේ අරමුණ පෙරදැරිව matarabusiness.com  යන ලිපිනයෙන් නව වෙබ් අඩවියක් විවෘත කිරීම නොබෝදා සිදුකෙරිණ.මෙහි සමාරම්භක අවස්ථාවට මාතර ‘තුෂාර එන්ටප්‍රයිසස් අධිපති මහින්ද තුෂාර, සාදික් සහ පුත්‍රයෝ කළමනාකාර අධ්‍යක්ෂ එම්. එම්. ඒ ෂහුමි (SHAHUMI) සහ පවන ග්‍රැෆික් ක්‍රියේෂන්ස් අධිපති නිමල් චමින්ද කුමාර යන මහත්වරුන් ඇතුළු ව්‍යාපාරිකයින් රැසක් සහභාගි වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>23</day>
    </date>
    <link>http://www.dinamina.lk/2014/09/23/_art.asp?fn=n14092312</link>
    <topic>කොටවිල මාතර දිස්ත්‍රික්කයේ පරිපාලන නගරය බවට පත් කරනවා</topic>
    <author/>
    <content>මාතර නගරයේ සියලුම රාජ්‍ය ආයතන කොටවිල ස්ථාපිත කොට තවත් වසර දෙක තුනකදී මාතර දිස්ත්‍රික්කයේ පරිපාලන නගරය බවට කොටවිල ප්‍රදේශය පත් කරන බව යෞවන කටයුතු හා නිපුණතා සංවර්ධන අමාත්‍ය, ඩලස් අලහප්පෙරුම මහතා පවසයි.2015 දැයට කිරුළ ජාතික අධ්‍යාපනික හා වෙළෙඳ ප්‍රදර්ශනය පිළිබඳ සම්බන්ධීකරණ කමිටු රැස්වීමේදී අමාත්‍යවරයා මේ බව ප්‍රකාශ කළේය. මෙම රැස්වීම මාතර දිස්ත්‍රික් මහ ලේකම් කාර්යාල ශ්‍රවණාගාරයේදී පැවැත්විණි.අමාත්‍ය ඩලස් අලහප්පෙරුම මහතා එහිදී මෙසේ ද කීය.මාතර මහ රෝහලේ හදිසි අනතුරු ඒකකය පමණක් දැනට රෝහල තිබෙන තැන ඉතිරිව තිබියදී ඉතිරි සියලුම ඒකක කොටවිල නව දිසා රෝහල පරිශ්‍රයේ ඉදිකරනවා. ඊට අමතරව දිස්ත්‍රික් ලේකම් කාර්යාල සංකීර්ණය, අධිකරණ සංකීර්ණය, මාතර බන්ධනාගාරය, යුද හමුදා කඳවුර, වෛද්‍ය නිල නිවාස, විනිසුරුවන්ගේ නිල නිවාස ආදී සියලු රාජ්‍ය ආයතන මෙන්ම දැනට මාතර නගරයේ වර්ග අඩි 68000ක් කුලියට ගෙන පවත්වාගෙන යන අනෙකුත් රාජ්‍ය ආයතන සියල්ලම කොටවිල ප්‍රදේශයේ ස්ථාපිත කිරීමට තීරණය කර තිබෙනවා. මේ සඳහා අවශ්‍ය ගොඩනැඟිලි කිහිපයක් සඳහා ජනාධිපතිතුමා දැනටමත් අවශ්‍ය මුදල් වෙන් කර දී තිබෙනවා. දැයට කිරුළ ප්‍රදර්ශනයට සමගාමීව මෙම සංවර්ධන කටයුතු වේගවත් වෙනවා.මීටර් 400ක ධාවන පථයකින් යුත් කොටවිල නව ක්‍රීඩාංගණයේ ඉදිකිරීම් කටයුතු දැනටමත් අවසන් කර තිබෙනවා. එහි ඉතිරිව ඇත්තේ ගෘහස්ථ ක්‍රීඩාගාරය හා පිහිනුම් තටාකයේ වැඩ පමණයි. මාතර පරිපාලන නගරය කොටවිල ස්ථාපිත කළ පසු ජනතාවට එකම ස්ථානයකින් සේවාවන් රැසක් ඉටුකර ගත හැකියි.තැපැල් නියෝජ්‍ය අමාත්‍ය සනත් ජයසූරිය, දකුණු පළාත් අධ්‍යාපන අමාත්‍ය චන්දිම රාසපුත්‍ර, මාතර පුරපති සොසීන්ද්‍ර හඳුන්ගේ, දකුණු පළාත් සභා මන්ත්‍රී අරුණ ගුණරත්න, මාතර නාගරික කොමසාරිස් සේනක පල්ලියගුරුගේ, මාතර මහ දිසාපති ඊ. ඒ. සී. විදානගමාච්චි යන මහත්ම මහත්මීහු ඇතුළු පිරිසක් මෙම අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>23</day>
    </date>
    <link>http://www.dinamina.lk/2014/09/23/_art.asp?fn=n14092313</link>
    <topic>රටේ පැවැති දුර්වල ආර්ථිකයට පණ දුන්නේ ජනපති මහින්දයි</topic>
    <author> මහින්ද අලුත්ගෙදර</author>
    <content>රාජ්‍ය සේවකයන් දිරිගැන්වීමේ වැඩපිළිවෙළ යටතේ ක්‍රියාත්මක යතුරුපැදි ලක්ෂයක් බෙදාදීමේ වැඩපිළිවෙළට සමගාමීව කළුතර දිස්ත්‍රික්කයේ ක්ෂේත්‍ර නිලධාරීන් 3,985 කට යතුරුපැදි බෙදාදීම ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් ඊයේ (22) සිදුකෙරිණි.මේ යතුරු පැදි ප්‍රදානය කිරීමේ උත්සවය කළුතර වර්නන් ප්‍රනාන්දු ක්‍රීඩාංගණයේ දී පැවැත්විණි.එහිදී අදහස් දක්වමින් ආර්ථික සංවර්ධන ඇමැති බැසිල් රාජපක්ෂ මහතා සඳහන් කළේ ලෝකයේ රටවල් සියල්ල රාජ්‍ය ආයතන පෞද්ගලීකරණය කිරීමට උත්සාහ ගනිද්දී වත්මන් ශ්‍රී ලංකා රජය රාජ්‍ය සේවාව ශක්තිමත් කළ බවත් එය වත්මන් රජයේ ප්‍රතිපත්තිය වී තිබෙන බවත්ය.නවසිලන්තයෙන් ආරම්භව ලෝකයේ අනෙකුත් රටවල ද ආර්ථික ප්‍රතිපත්තියක් ලෙස පිළිගෙන තිබූ රාජ්‍ය සේවාව පෞද්ගලීකරණය කිරීමේ ක්‍රියාවලිය ලොව පුරා ක්‍රියාත්මක වෙද්දී වත්මන් ශ්‍රී ලංකා රජය, රාජ්‍ය අංශය ශක්තිමත් කිරීමට කටයුතු කළ බවද ඉන් නොනැවතී පාඩු ලබමින් තිබූ පෞද්ගලික ආයතන ද රජයට පවරා ගනිමින් ඒවා ලාභ ලබන තත්ත්වයට දියුණු කළ බවද ආර්ථික සංවර්ධන ඇමැති බැසිල් රාජපක්ෂ මහතා ප්‍රකාශ කළේය.වත්මන් රජය බලයට පත්වීමට පෙර පැවති රජයන් සියල්ලක් ම ජාත්‍යන්තර මූල්‍ය සංවිධානය, ලෝක බැංකුව සහ ආසියානු සංවර්ධන බැංකුව සමඟ එක්ව රාජ්‍ය සේවය සංඛ්‍යාත්මකව කප්පාදු කිරීමට ගිවිසගෙන සිටි බවද ජනාධිපති මහින්ද රාජපක්ෂ මහතා එම ක්‍රියාව වෙනස් කළ බවද ඇමැතිවරයා පෙන්වා දුන්නේය.“අපේ රජය රට භාර ගනිද්දී ඉතාම දුර්වල ආර්ථිකයක් තිබුණා. එක පැත්තකින් භූමිය අඩුවෙලා අනෙක් පැත්තෙන් විශාල ගැටුමක් තිබුණා. ඒ වාගේම වෙළෙඳ ශේෂය අඩුවෙලා . එපමණක් නොවෙයි විදේශ මුදල් තැන්පත් ප්‍රමාණය සතියකට දෙකකට පිරිමහගන්නවත් බැරිව තිබුණා. ආර්ථික වර්ධනය අඩුවෙලා තිබුණු යුගයක් . ඉතින් ඒ වගේ රටක් භාර ගන්න ජනාධිපතිවරයකුට ජාත්‍යන්තර මූල්‍ය සංවිධානත් සමඟ කතා කර මේ ප්‍රතිපත්ති වෙනස් කරන්න පුළුවන් වෙයි කියලා කිසි කෙනෙක් හිතුවේ නැහැ . නමුත් ජනාධිපති මහින්ද රාජපක්ෂ මහතා මහින්ද චින්තන ප්‍රතිපත්තිය ඉදිරිපත් කරලා බලයට පත්වුණාට පස්සේ මේ ආයතන ගෙන්වලා ඒ ප්‍රතිපත්ති කිපයක් වෙනස් කළා. අපේ රටේ වගේම අනෙකුත් රටවලත් රාජ්‍ය ආයතන පෞද්ගලීකරණය කිරිමේ ක්‍රියාවලිය ආරම්භ කර තිබුණා. විදුලිය නිෂ්පාදනය, සම්ප්‍රේෂණය, රක්ෂණ ක්‍රම, ප්‍රවාහන වගේ සියලුම අංශයන් පෞද්ගලීකරණය කරන්න පියවර අරගෙන තිබුණා. නමුත් ජනාධිපති මහින්ද රාජපක්ෂ මහතා මේ හැම දෙයක්ම අනෙක් පැත්ත හැරෙව්වා.ඇමැතිවරුන් වන මහින්ද සමරසිංහ, රෝහිත අබේගුණවර්ධන, රෙජිනෝලඩ් කුරේ, පාර්ලිමේන්තු මන්ත්‍රීවරුන් වන විදුර වික්‍රමනායක, ජානක බණ්ඩාර මහත්වරුන් ඇතුළු මහජන නියෝජිතියන්, කළුලුතර දිස්ත්‍රික් ලේකම් ඇතුළු රාජ්‍ය නිලධාරීහු පිරිසක් මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>23</day>
    </date>
    <link>http://www.dinamina.lk/2014/09/23/_art.asp?fn=n14092314</link>
    <topic>සාමය උදාකර ගත් ශ්‍රී ලංකාව ප්‍රතිලාභ රැසක් අත්කරගෙන</topic>
    <author># මහින්ද අලුත්ගෙදර</author>
    <content>දශක තුනකට ආසන්න කාලයක් පැවැති ත්‍රස්තවාදය සාර්ථකව අවසන්කර සාමය උදාකර ගැනීමේ ප්‍රතිඵලයක් ලෙස ශ්‍රී ලංකාව විශේෂ ප්‍රතිලාභ රැසක් අත්කරගෙන තිබෙන බව බ්‍රිතාන්‍ය රජය අවධාරණය කරයි.කලාපීය වශයෙන් නැඟීඑන ආර්ථිකයක් සහිත ශ්‍රී ලංකාවේ ප්‍රතිසංධාන ක්‍රියාවලිය වෙනුවෙන් බ්‍රිතාන්‍යයේ අඛණ්ඩ සහයෝගය හිමිවන බවද ශ්‍රී ලංකාවේ බ්‍රිතාන්‍ය නියෝජ්‍ය මහ කොමසාරිස් ලෝරා ඩේවිස් (Laura Davies) මහත්මිය ප්‍රකාශ කරයි. ඒ මහත්මිය මේ බව ප්‍රකාශ කළේ 32වැනි අන්තර්ජාතික සාම දිනය වෙනුවෙන් විශේෂ ප්‍රකාශයක් කරමිනි.සාමය උදාවීම හේතුකොටගෙන ශ්‍රී ලංකාවේ ආර්ථික වර්ධනය සහ දේශපාලන සහභාගීත්වය සඳහා අවස්ථා පහදාදීම ද මේ වනවිට ළඟා කරගෙන තිබෙන ප්‍රතිලාභ අතර දක්නට ලැබෙන බව ඒ මහත්මිය පෙන්වා දුන්නාය.ඒ සමඟම උතුරු පළාත් සභාවේ පළමුවැනි සංවත්සරය යෙදී ඇති දිනයේ ශ්‍රී ලංකාවේ ප්‍රතිසංධාන ක්‍රියාවලියට මෙන්ම ප්‍රජාතන්ත්‍රවාදය හා මානව හිමිකම් තව දුරටත් තහවුරු කිරීම වෙනුවෙන් තම රට අඛණ්ඩව සහාය ලබාදෙන බවද ඒ මහත්මිය සඳහන් කරයි.මේ වසරේ අන්තර්ජාතික සාම දිනය "සාමය සඳහා ජනතා අයිතිය" යන්න තේමාව කරගෙන තිබේ. ඒ සමඟම සාමය ප්‍රවර්ධනය කිරීමෙන් මානව හිමිකම් මුළුමනින්ම භුක්ති විදිය හැකි අතර ජීවත්වීමට ඇති අයිතිය ද තහවුරු වන බව නියෝජ්‍ය මහ කොමසාරිස්වරිය කියා සිටියාය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>23</day>
    </date>
    <link>http://www.dinamina.lk/2014/09/23/_art.asp?fn=n14092315</link>
    <topic>ශ්‍රි ලංකාවේ වෙනම රාජ්‍යයක් පිහිටුවීමේ බලාපොරොත්තුවක් නැහැ</topic>
    <author>ශිරෝමි අබයසිංහ</author>
    <content>ශ්‍රි ලංකාව තුළ වෙනම රාජ්‍යයක් පිහිටුවීම දෙමළ ජාතික සන්ධානය සහ ඉලන්කෙයි තැමිල් අරසු කච්චි පක්ෂයේ බලාපොරොත්තුව හෝ අරමුණ නොවන බව එම සන්ධානය සහ පක්ෂය වෙනුවෙන් මාවෙයි සේනාධිරාජා මහතා ශ්‍රේෂ්ඨාධිකරණයට ඊයේ (22)ඉදිරිපත් කළ දිවුරුම් පෙත්සම සඳහන් කරයි.ශ්‍රී ලංකාව ඒකීය රාජ්‍යයක ලෙස පිළි ගන්නා බවට දිවුරුම් පෙත්සම් ඉදිරිපත් කිරීමට මීට පෙර දිනයේ දී එම සන්ධානය වෙනුවෙන් පෙනී සිටි ජනාධිපති නිතීඥ කනග් ඊෂ්වරන් මහතා අධිකරණයට පොරොන්දු වූ අතර ඊයේ දිවුරුම් ප්‍රකාශ ඉදිරිපත් කෙරිණි.මෙරට ඒකීය රාජ්‍යයක් පැවතිය යුත්තේ ෆෙඩරල් ව්‍යුහයක් යටතේ බවට දෙමළ ජාතික සන්ධානය ඉදිරිපත් කළ දිවුරුම් පෙත්සම් මගින් දරන ස්ථාවරය පිළි ගත නොහැකි යැයි නීතීඥ දර්ශන් වීරසේකර මහතා ශ්‍රේෂ්ඨාධිකරණයට ඊයේ (22) දැනුම් දුන්නේය.එම සන්ධානය ප්‍රකාශයට පත් කර ඇති ව්‍යවස්ථාවේ වෙනම රාජ්‍යයක් පිළිබඳව සඳහන් වීම ආණ්ඩු ක්‍රම ව්‍යවස්ථාවට පටහැනි වන බවට ප්‍රකාශයක් නිකුත් කරන්නැයි ඉල්ලමින් ඉදිරිපත් වී ඇති පෙත්සම් හයක් අග විනිසුරු මොහාන් පීරිස්, චන්ද්‍රා ඒකනායක සහ රෝහිණි මාරසිංහ යන ශ්‍රේෂ්ඨාධිකරණ විනිශ්චය මණ්ඩලය හමුවේ ඊයේ කැඳවිණි.එම දිව්රුම් ප්‍රකාශවල සඳහන් වන ස්ථාවරය පිළිගත නොහැකි යැයි ස්වර්ණ හංස පද‍නමේ සභාපති පුන්‍යවර්ධන අල්විස් මහතා වෙනුවෙන් ‍පෙනී සිටි වීරසේකර මහතා ප්‍රකාශ කළ අතර අනෙකුත් පෙත්සම්කරුවන් වෙනුවෙන් පෙනී සිටි කනිෂ්ක විතාරණ සහ අරුණ ලක්සිරි නිතීඥ මහත්වරුන් එම දිවුරුම් පෙත්සම්වල අඩංගු කරුණු අධ්‍යයනය කර සිය අදහස් දැන්වීමට කල් ඉල්ලා සිටියහ.දෙමළ ජාතික සන්ධානය මෙන්ම ඉලන්ගෙයි තැමිල් අරසු කච්චි පක්ෂයේ නායකයන් මෙම ස්ථාවරය නිතරම ප්‍රසිද්ධියේ ප්‍රකාශ කළ බවත් දිවුරුම් පෙත්සම සඳහන් කරයි.බෙන්ගමුවේ නාලක හිමි, ගුණදාස අමරසේකර, පුන්‍යවර්ධන අල්විස්, යූ.ඒ.අබේකෝන්, ඒ. රවිකුමාර් සහ අරුණ ලක්සිරි මහත්වරුන් මෙම පෙත්සම් ඉදිරිපත් කර තිබේ.දෙමළ ජාතික සන්ධානයේ සහ ඉලන්ගෙයි තමිල් අරසු කච්චි පක්ෂයේ ලේකම්වරයා, සභාපතිවරයා , මැතිවරණ කොමසාරිස්වරයා සහ නීතීපතිවරයා වගඋත්තරකරුවන් ලෙස නම් කර තිබේ.දෙසැම්බර් 8 දා පෙත්සම් යළි කැඳවේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>23</day>
    </date>
    <link>http://www.dinamina.lk/2014/09/23/_art.asp?fn=n14092316</link>
    <topic>සබරගමුව සරසවි සිසුන් 3කගේ රිට් පෙත්සම් විභාගය ඔක්: 3දා</topic>
    <author>නෙල්කා මැදගෙදර</author>
    <content>විනය විරෝධී ක්‍රියාවලට සම්බන්ධ වු බවට චෝදනා කරමින් සිය ශිෂ්‍ය භාවය අහෝසි කිරීමට විශ්වවිද්‍යාල පාලනාධිකාරිය ගත් තීරණය බල රහිත කරන ලෙස ඉල්ලා සබරගමුව විශ්වවිද්‍යාලයීය සිසුන් පිරිසක් ගොනු කළ රිට් පෙත්සම් තුනක් ලබන ඔක්තෝබර් මස 3වැනි දා විභාගයට ගැනීමට අභියාචනාධිකරණය ඊයේ ( 22) තීරණය කෙළේය.බී.මධුශාන් ප්‍රදීප් කුමාර, ඒ.සුරංග විරාජ් මුතුකුමාරණ, එල් .ඩබ්ලිව්. චතුරංග මධුශාන් යන සිසුන් එම පෙත්සම් ගොනු කර තිබිණි.අභියාචාධිකරණ විනිසුරු උපාලි අබේරත්න මහතා ඉදිරියේ මෙම පෙත්සම් ඊයේ (22) කැඳවිණි.කිසිදු කරුණු විමසීමකින් තොරව සහ විධිමත් පරීක්ෂණයක් පැවැත්වීමකින් තොරව තමන්ගේ ශිෂ්‍යභාවය අහෝසි කිරීමට සහ පසුව වසරක හෝ වසර දෙකක කාලසිමාවකට ශිෂ්‍යභාවය අත්හිටුවන ලද බව කියමින් මෙම පෙත්සම් ගොනු කර තිබිණි.සබරගමුව විශ්වවිද්‍යාලය, එහි උපකුලපතිවරයා ඇතුළු 48දෙනකු පෙත්සම මගින් වගඋත්තරකරුවෝ කොට සිටිති. කාන්තා නේවාසිකාගාරයක ඇති ගැටලුවලට විසඳුම් ඉල්ලා උද්ඝෝෂණය කරමින් සිටිය දී ඊට විසඳුම් ලබා දීමට පැමිණි ජ්‍යෙෂ්ඨ ශිෂ්‍ය උපදේශකවරයා, විනය පාලකවරයා ඇතුළු ආචාර්ය මණ්ඩලයේ පිරිසකට ශාරීරික සහ මානසික පීඩා ඇති කිරීම සහ අවඥාවට ලක් කිරීම යන චෝදනා මත මෙම පෙත්සම්කරුවන් ඇතුළු 17දෙනකුගේ ශිෂ්‍යභාවය අහෝසි කර ඇත. පසුව ඒ සම්බන්ධයෙන් කළ අභියාචයන් සලකා බලා සිසුන්ගේ දඬුවම් ලිහිල් කිරීමට තීරණය කළ පාලනාධිකාරිය ඔවුන්ගේ ශිෂ්‍යභාවය මාස කිහිපයකට , වසරකට, වසර දෙකකට අත්හිටුවමින් ලිපියක් නිකුත් කර ඇත. එම කාලය ඇතුළත විශ්වවිද්‍යාලයීය භූමියට පැමිණීම , දේශනවලට සහභාගි වීම සහ විභාගවලට පෙනි සිටිම මේ සිසුන්ට තහනම් කර තිබේ.මේ තීරණය නිසා දේශන සහ විභාගවලට සහභාගීවිය නොහැකි වීමෙන් තමන්ට විශාල අසාධාරණයක් වන බව පෙත්සම්කරුවෝ පවසති. එබැවින් එම ලිපි බල රහිත කරන ලෙස මේ පෙත්සම් මගින් ඉල්ලා තිබේ. එසේම විභාගවලට පෙනීසිටිමට සිසුන්ට අවසර දෙන ලෙස පාලනාධිකාරියට නියෝග කරන ලෙස ද මේ පෙත්සම්කරුවන් අධිකරණයෙන් ඉල්ලා තිබේ. මේ හේතූන් මතම ශිෂ්‍යභාවය අහිමි කළ සිසුන් පස් දෙනකුට නැවත ශිෂ්‍යභාවය ලබා දීමට පාලනාධිකාරිය තීරණය කර තිබිම නිසා එම සිසුන් ඉදිරිපත් කළ පෙත්සම් මීට පෙර ඉවත් කර ගැනිණි.නුවන් බෝපගේ, සහ ලහිරු වෙල්ගම යන නීතිවේදිහූ පෙත්සම්කරුවන් වෙනුවෙන් පෙනි සිටියහ.රජයේ නිතිඥ මනෝහාර ජයසිංහ මහතා වගඋත්තරකරුවන් වෙනුවෙන් පෙනි සිටියේය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>23</day>
    </date>
    <link>http://www.dinamina.lk/2014/09/23/_art.asp?fn=n14092317</link>
    <topic>වරක් පිසූ පොල්තෙල් නැවත භාවිතය නුසුදුසුයි</topic>
    <author># සන්ධ්‍යා කරුණාරත්න</author>
    <content>එක් වතාවක් ඉවුම් පිහුම් සඳහා භාවිතා කළ කිසිදු පොල්තෙල් වර්ගයක් නැවත භාවිතයට ගැනීම නුසුදුසු බව සෞඛ්‍ය අමාත්‍යාංශය මහජනතාවට දැනුම් දෙයි.ඇතැම් පොල්තෙල් වර්ග ඉවුම් පිහුම් කටයුතුවලදී නැවත භාවිතයට සුදුසු බවට විද්‍යුත් හා මුද්‍රිත මාධ්‍ය මඟින් ප්‍රචාරණය වෙමින් පවතින බවට සෞඛ්‍ය අමාත්‍යාංශයේ අවධානයට ලක්ව ඇතැයි සෞඛ්‍ය සේවා අධ්‍යක්ෂ ජනරාල් විශේෂඥ වෛද්‍ය පාලිත මහීපාල මහතා පවසයි.පොල්තෙල් නැවත භාවිතයට ගැනීම සම්බන්ධයෙන් සොයා බැලීමට පත් කළ විශේෂඥ කමිටුව මඟින් ද පොල්තෙල් නැවත භාවිතයට ගැනීම ප්‍රතික්ෂේප කර ඇත.කිසියම් පොල්තෙල් නිෂ්පාදනයක් නැවත භාවිතය සඳහා සුදුසු බවට ප්‍රචාරණය කිරීම යෝග්‍ය නොවන බවත් එවැනි ප්‍රකාශ මහජනතාව නොමඟ යවන සුළු සාවද්‍ය තොරතුරු බවත් ආහාර උපදේශන කමිටුව මඟින් පෙන්වාදී ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>23</day>
    </date>
    <link>http://www.dinamina.lk/2014/09/23/_art.asp?fn=n14092318</link>
    <topic>2014 රාජ්‍ය ළමා නාට්‍ය උළෙල අද වේදිකාගත වන නාට්‍ය</topic>
    <author>සමදරා ජයසිංහ</author>
    <content>සංස්කෘතික කටයුතු දෙපාර්තමේන්තුව හා ශ්‍රී ලංකා කලා මණ්ඩලයේ රාජ්‍ය නාට්‍ය අනු මණ්ඩලය එක්ව සංවිධානය කරනු ලබන 2014 රාජ්‍ය ළමා නාට්‍ය උළෙල මේ මස 30 වැනිදා දක්වා කොළඹ නව නගර ශාලාවේ දී පැවැත්වේ.ඒ අනුව අද (23) සවස 5ට බිබිල වෙල්ලස්ස ජාතික පාසලේ “දඟයා” ත්‍යාගරාජා සිවනේෂන්ගේ “එළිපෝරියල් පුනෛයි” හොරණ, ප්‍රජාපති බාලිකා විද්‍යාලයේ “ද වොන්ඩර්ෆුල් ටියුන්” උපාලි ටෙනිසන්ගේ මගේ රට හදන ළමයා වේදිකාගත වේ.සියලුම නාට්‍ය නොමිලේ නැරැඹීමට අවස්ථාව සලසා දී ඇති අතර සිංහල, දෙමළ හා ඉංග්‍රීසි යන භාෂා තුනෙන්ම සීමිත අංශයෙන් ළමා නාට්‍ය 30ක් හා විවෘත අංශයෙන් ළමා නාට්‍ය 18ක් වේදිකාගත කිරීමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>23</day>
    </date>
    <link>http://www.dinamina.lk/2014/09/23/_art.asp?fn=n14092319</link>
    <topic>විපක්ෂයට පරාජය අද උරුමයක් වෙලා</topic>
    <author>‍ඉන්දික පොල්කොටුව</author>
    <content>මුහුණදෙන මැතිවරණ දිගින් දිගටම ජයග්‍රහණය කරන පක්ෂය මෙන්ම එලෙස තමන් මුහුණදෙන මැතිවරණ දිගින් දිගටම පරාජය වන දේශපාලන පක්ෂය යන පක්ෂ දෙකම ඇති ලොව එකම රට ශ්‍රී ලංකාව වනු ඇතැයි ජනමාධ්‍ය හා ප්‍රවෘත්ති ඇමැති කැබිනට් ප්‍රකාශක කෙහෙළිය රඹුක්වැල්ල මහතා පැවසීය.එක්සත් ජනතා නිදහස් සන්ධානය දිගින් දිගටම අපරාජිතව මෙරට දේශපාලන ක්ෂේත්‍රයේ නොමැකී සිටිනවිට එජාපය දිගින් දිගටම පරාජය වෙමින් පරාජයේ උරුමය තම පක්ෂයට කොටාගෙන ඇතැයි ඇමැතිවරයා කීය.ජනපති මහින්ද රාජපක්ෂ මහතාගේ නායකත්වය යටතේ සන්ධානය සියලු ජනාධිපතිවරණ, මහා මැතිවරණ පළාත් සභා නගර සභා ප්‍රාදේශීය සභා මැතිවරණ ජයග්‍රහණය අත්කැර ගෙන ඇතැයිද හෙතෙම පැවසීය.කුණ්ඩසාල ඉත්තමල්ලියගොඩ ප්‍රදේශයේ යසරත්න තෙන්නකෝන් ගුණානුස්මරණ ශාලාව විවෘත කරමින් ඇමැතිවරයා මේ බැව් කීය.ඇමැති රඹුක්වැල්ල මහතාගේ පෙරේදා (21) දිනට යෙදුණු ජන්ම දිනය නිමිත්තෙන් මේ ශාලාව විවෘත කෙරිණි.මධ්‍යම පළාත් සභා මන්ත්‍රී තිළිණ බණ්ඩාර තෙන්නකෝන් මහතා ද මේ සඳහා විමධ්‍යගත ප්‍රතිපාදන ලබා දී තිබූ අතර, ඇමැති රඹුක්වැල්ල මහතා ද ඒ වෙනුවෙන් විමධ්‍යගත ප්‍රතිපාදන ලබාදී තිබිණි.ඌව පළාත් සභා මැතිවරණයෙන් සන්ධානය ලද ජයග්‍රහණය කිසිවිටෙකත් අවතක්සේරු කළ නොහැකි යැයි ද එජාපය, ජවිපෙ ඇතුළු පක්ෂ ආණ්ඩුවට එරෙහිව දැවැන්ත මඩ ව්‍යාපාර ගෙන යමින් ජනතාව සිහින මාලිගාවල අතරමං කරමින් ඔවුන්ගේ මැතිවරණ ව්‍යාපාරය ගෙන ගිය බවද ඇමැතිවරයා කීය.මෙහිදී වැඩිදුරටත් කතා කළ ඒ මහතා මෙසේද පැවසීය.යසරත්න තෙන්නකෝන් මහතා මෙරට දේශපාලනයේ මෙන්ම ශ්‍රී ලනිපයේ ඉතාමත් සාධනීය චරිතයකි. ඒ නිසා අද ද කන්දඋඩරට ජනතාව එතුමාට කෘතගුණ සළකනවා.කුණ්ඩසාල මැතිවරණ කොට්ඨාසය ජනාධිපතිතුමන් එදා මට භාර දෙනවිට විශාල වගකීමක් ඇතිවයි එය භාරදුන්නේ.පළාතේ පළාත් සභා මන්ත්‍රීවරුන් ප්‍රාදේශීය සභා සභාපතිවරයා ඇතුළු මන්ත්‍රීවරුන් මෙන්ම කොට්ඨාසයේ ජනතාව විශාල ආශිර්වාදයක් මට ඒ සඳහා ලබා දුන්නා. මම ඒ ආශිර්වාදය මත මේ කුණ්ඩසාල මැතිවරණ කොට්ඨාසය අද ඉහළට ගෙන යමින් සිටිනවා. රට ආසියාවේ ආශ්චර්යකරා ගෙන යනවිට කුණ්ඩසාල මැතිවරණ කොට්ඨාසය කන්දඋඩරට ආශ්චර්යය කරා ගෙන යාමට කටයුතු කරනවා.විදුලිය, මංමාවත්, ජලය, අධ්‍යාපන, සෞඛ්‍ය, නිවාස ආදී ජනතාවගේ සියලු යටිතල පහසුකම් ඉදිරි කාලය තුළ සපුරාලීමට ආණ්ඩුවක් විදිහට අප ක්‍රියා කරනවා.ජනතාවට අපි යමක් කැර දුන් විට, සංවර්ධන කාර්යයක් කළ විට ඔවුන් අපිට පින් දෙනවා. බුදු බව අත්වේවා කියනවා. ජනතාව එහෙම කළ යුතු නැහැ. අපි ජනතාවට වැඩ කළ යුතුයි. ඔවුන‍්ගේ වැඩ අපි නොකරනවානම් ඔවුන් අපට සාප කළ යුතුයි. අපි වගකීම් ඉටු කරන විට ජනතාව අපිට යුතුකම් ඉෂ්ඨ කරාවි.ජනමාධ්‍ය හා ප්‍රවෘත්ති ඇමැති ජ්‍යෙෂ්ඨ උපදේශක අධ්‍යාපනපති කහගල සීලානන්ද හිමිපාණෝ මධ්‍යම පළාත් සභා මන්ත්‍රීවරුන් වන අධිනීතිඥ සුනිල් අමරතුංග, ලින්ටන් වීජේසිංහ, කුණ්ඩසාල ප්‍රාදේශීය සභා සභාපති අසේල ඒකනායක, ප්‍රාදේශීය සභා මන්ත්‍රී රුවන් කපුකොටුව, සුනිල් අබේවික්‍රම, කේ. ජී. ජයතිලක මහත්වරු ද මෙයට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>23</day>
    </date>
    <link>http://www.dinamina.lk/2014/09/23/_art.asp?fn=n14092320</link>
    <topic>වසර 25කට පසු යාපනයට දුම්රියක්</topic>
    <author>නිමල් රාජපක්ෂ යාප‍නයේ සිට</author>
    <content>‍වසර විසිපහකට පසු උතුරු දුම්රිය මාර්ගයේ දුම්රියක් යාපනය දක්වා ධාවනය කිරීමෙන් උතුරේ ජනතාව ඉමහත් සතුටට පත් වූ බවත් ජනාධිපතිතුමාගේ මැදිහත්වීමෙන් ඉතා කෙටි කාලයක් තුළ මෙලෙස යාපනයට දුම්රියක් ධාවනය කිරීමට හැකිවූ බවත් සාම්ප්‍රදායික කර්මාන්ත හා කුඩා ව්‍යවසාය සංවර්ධන ඇමැති ඩග්ලස් දේවානන්ද මහතා පැවැසීය.ඒ මහතා ‍එසේ පැවැසුවේ ඊයේ (22) පෙරවරු 11.20ට පමණ යාපනය දුම්රිය ස්ථානයේ දී උතුරේ ජනතාව හරසරින් පිළිගත් අවස්ථාවේදීය.මේ දුම්රිය චාරිකාවට දුම්රිය සාමාන්‍යාධිකාරි බී. ඒ. පී. ආරියරත්න, ගමනා ගමන අධිකාරි එල්. ඒ. ආර්. රත්නායක මහතා ඇතුළු නිලධාරින් රැසක් සහභාගි වූහ.එහිදී අදහස් දැක්වූ දේවානන්ද මහතා,උතුරේ ජනතාව කොළඹට යෑමට එදා දින 03ක් ගතවූවා. නමුත් දුම්රිය ධාවනයත් සමඟ උතුරේ ජනතාවට ගමන් කිරීම සඳහා එක දිනකින් පැය කිහිපයකින් ළඟාවීමට පහසුකම් ඇති වෙනවා. මේ පහසුකම් මධ්‍යයේ ලබන මස 13 ජනාධිපති මහින්ද රාජපක්ෂ මහතාගේ ප්‍රධානත්වයෙන් දිනපතා දුම්රිය ධාවනය කිරීමේ පහසුකම් උතුරේ ජනතාවට ලබාදීමෙන් පසු කිසිදු කරදරයක් නැතිව ගමන් බිමන් යෑමේ පහසුව සැලසෙන බව ද පැවැසීය.දුම්රිය සාමාන්‍යාධිකාරි බී. ඒ. පී. ආරියරත්න මහතා - 1990 ජුලි මාසයෙන් පසු යාපනයට දුම්රියක් ළඟා වූයේ ඊයේ දිනයේයි. දුම්රිය යාපනයට ළඟාවන විට උතුරේ ජනතාව ප්‍රීතිඝෝෂා නඟමින් පිළිගත්තා.ජනාධිපතිතුමාගේ මැදිහත්වීමෙන් දකුණේ ජනතාවට උතුරට දුම්රියෙන් යෑමට පහසුකම් සලසා තිබෙනවා. දුම්රිය මාර්ගය ඉදිකිරීමෙන් පසු පැයට කිලෝමීටර් 100ක වේගයෙන් දුම්රිය ධාවනය කිරීමත් සමඟ ජනතාව දුම්රිය හරස් මාර්ග හරහා ගමන් කිරීමේ දී ඉතා කල්පනාකාරී විය යුතුයි.දුම්රිය ධාවනය ඇති කිරීමත් සමඟ දුම්රිය මාර්ගය හරහා හරකුන් වැනි සතුන් ගමන් කිරීමට එවීමෙන් වැළකී සිටීමට ජනතාව වගබලාගත යුතුයි.උතුරේ ජනතාවටත් දුම්රිය ආසන වෙන් කිරීමේ දී දින 45කට පෙර සිට පහසුකම ලබාදී තිබෙනවා.ජනතාව තමන්ගේ වාහනයක් මෙන් ආරක්ෂාකාරීව ඉතා ආදරයෙන් දුම්රිය භාවිතය කරන්නේ නම් හොඳ ප්‍රවාහන සේවාවක් ඇති කළ හැකි බව ද ආරියරත්න මහතා මෙහි දී වැඩිදුරටත් පැවැසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>23</day>
    </date>
    <link>http://www.dinamina.lk/2014/09/23/_art.asp?fn=n14092321</link>
    <topic>වසරේ විශිෂ්ටතම ව්‍යවසායකයා තේරීමේ තරගයට අයදුම්පත් කැඳවේ</topic>
    <author>#රක්ෂණ ශ්‍රියන්ත</author>
    <content>ශ්‍රී ලංකා වාණිජ හා කර්මාන්ත මණ්ඩල සම්මේලනය විසින් වාර්ෂිකව පවත්වනු ලබන වසරේ විශිෂ්ටතම ව්‍යවසායකයා තේරීමේ තරඟය සඳහා අයදුම්පත් කැඳවීම ආරම්භ කර තිබේ.වාණිජ මණ්ඩලයේ හිටපු සභාපති වරයකු වූ පැට්‍රික් අමරසිංහ මහතාගේ සංකල්පයක් අනුව පවත්වනු ලබන මේ සම්මාන උළෙල මෙවර පවත්වනු ලබන්නේ දහනම වන වතාවටය.මේ උළෙලේදී පිට පළාත් සඳහා සම්මාන 17ක් හා ජාතික මට්ටමින් යුත් සම්මාන 25ක් ලබා දීමට නයමිතය.මේ උළෙලේදී හොඳම ව්‍යවසායකයා තේරීමේ තරඟය ශ්‍රී ලංකාවේ ව්‍යාපාරික ප්‍රජාවගේ දක්ෂතා, කැපවීම, නිර්මාණශීලිත්වය සහ ඔවුන් රටේ ජාතික ආර්ථිකයට දක්වන දායකත්වය විධිමත්ව ඇගයීමට ලක් කරන විශාලම තරඟාවලිය මෙය වේ. මුළු දිවයිනෙන්ම සෑම ව්‍යාපාරික ක්ෂේත්‍රයක්ම ආවරණය වන ආකාරයට මෙම තරඟාවලිය පැවැත්වේ.‍උතුර, උතුරු මැද, මධ්‍යම, ඌව, දකුණ, වයඹ, සබරගමුව, බස්නාහිර හා නැඟෙනහිර යන පළාත් නමයම නියෝජනය වන ආකාරයට ඒ ඒ පළාත්වල හොඳම ව්‍යවසායකයා තේරීම පළමු අදියරේදී සිදු කරනු ලැබේ.සුළු පරිමාණ,මධ්‍යම පරිමාණ, විශාල හා අති විශාල ප්‍රමාණයේ ව්‍යාපාර යන අංශ නියෝජනය වන ආකාරයට මේ තරඟාවලිය පැවැත්වේ. රන්, රිදී, ලෝකඩ, හා පැලැටිනම් සම්මාන ජයග්‍රාහී තරඟකරුවන් සඳහා ලබා දීමට සංවිධායක කමිටුව තීරණය කර ඇත.මෙම තරඟයට ඉදිරිපත් වන ව්‍යවසායකයන් ශ්‍රී ලාංකිකයන් විය යුතුය,ව්‍යාපාර කළමනාකරණය, අලෙවිකරණය හා මානව සම්පත් කළමනාකරණය යනාදී ව්‍යවසායකයන්ට සම්බන්ධ සෑම ක්ෂේත්‍රයක්ම ආවරණය වන ආකාරයේ පුළුල් ප්‍රායෝගික හා න්‍යායාත්මක විශේෂඥ දැනුමක් ඇති ශ්‍රී ලංකාවේ රාජ්‍ය හා පෞද්ගලික අංශයන්හී නියෝජිත මණ්ඩලයක් මගින් විනිශ්චය අදියර හතරක් යටතේ පූර්ණ හා විධිමත්ව ඇගයීමට ලක් කිරීමෙන් ජයග්‍රාහකයන් තෝරා ගනු ලබයි.වසරේ හොඳම ව්‍යවසායක හා ව්‍යවසායක කාන්තාව, වසරේ තරුණ ව්‍යවසායකයා, හොඳම විශේෂ හැකියාවන් ඇති ව්‍යවසායකයා මේ සඳහා සම්මාන වර්ගීකරණය ලක්කෙරේ.හොඳම ව්‍යවසායකයාට හිමි තරඟයේ ජය ලබා ගන්නාහට විශේෂ වාසි රැසක් සැලසේ. පළාත් මට්ටමේ ජයග්‍රාහකයන්ට ජාතික මට්ටමට පැමිණීමට මෙය මහත් රුකුලක් වන අතර ජාතික මට්ටමේ ජයග්‍රාහකයන්ට ජාත්‍යන්තර මට්ටමේ තරඟ සඳහා නියෝජනය වීමට ප්‍රධානතම රුකුලක්වේ.මෙම ජාතික සම්මාන උළෙල ලබන වසරේ ජනවාරි 29 වන දින බත්තරමුල්ල වෝටර්ස් එජ් හෝටලයේදී අති උත්කර්ෂවත් ලෙස පැවැත්වීමට කටයුතු යොදා තිබේ.මේ සදහා අයදුම්පත් ශ්‍රී ලංකා වාණිජ හා කර්මාන්ත මණ්ඩල සම්මේලනයෙන් සහ පළාත් හා දිස්ත්‍රික් වාණිජ මණ්ඩල තුළින් ලබා ගත හැක.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>23</day>
    </date>
    <link>http://www.dinamina.lk/2014/09/23/_art.asp?fn=r1409231</link>
    <topic>ව්‍යාජ නිල් මැණිකක් දස ලක්ෂයකට විකිණීමට තැත් කළ දෙදෙනකු පොලොන්නරුවේදී මාට්ටු</topic>
    <author>පොලොන්නරුව විශේෂ ගාමිණී ඔබේසේකර</author>
    <content>ඇළහැර ප්‍රදේශයේ මැණික් පතලකින් ලැබූ බව සඳහන් කර රුපියල් දස ලක්ෂයකට ව්‍යාජ නිල් මැණිකක් අලෙවි කිරීමට උත්සාහ කළ පුද්ගලයන් දෙදෙනකු පොලොන්නරුව විශේෂ අපරාධ විමර්ශන අංශයේ නිලධාරීන් කණ්ඩායමක් පොලොන්නරුව නගරයේදී අත්අඩංගුවට ගෙන තිබේ.මේ පුද්ගලයන් දෙදෙනා මීට මාස තුනකට පෙර මැණික් ව්‍යාපාරිකයකුට පුෂ්පරාග යැයි කියා ව්‍යාජ මැණික් ගලක් රුපියල් පන් ලක්ෂයකට අලෙවි කර ඇති අතර එම මැණික් ගල ස්වර්ණාභරණ අධිකාරියේදී පරීක්ෂා කිරීමේදී ව්‍යාජ ගලක් බව තහවුරු වූ බව පොලිසියට පැමිණිල්ලක් ලැබී ඇත.ඇළහැර මැණික් පතලකින් ලැබුණු බව කියන මේ ව්‍යාජ මැණික් ගලද සැකකරුවන් පොලොන්නරුව ප්‍රදේශයේ ව්‍යාපාරිකයකුට අලෙවි කිරීමට උත්සාහ කරන විට පොලිසියෙන් අත් අඩංගුවට ගෙන තිබේ.සැකකරුවන් දෙදෙනා පොලොන්නරුව මහෙස්ත්‍රාත් අධිකරණයට ඉදිරිපත් කිරීමට නියමිත ය.පොලොන්නරුව ජ්‍යෙෂ්ඨ පොලිස් අධිකාරි ලක්සිරි විජේසේන මහතාගේ උපදෙස් පරිදි සහකාර පොලිස් අධිකාරි ඔෂාන් හේවාවිතාරණ මහතාගේ මෙහෙයවීමෙන් විශේෂ අපරාධ විමර්ශන අංශයේ ස්ථානාධිපති එස්. එම්. කුලරත්න මහතා ප්‍රමුඛ කණ්ඩායමක් වැටලීම සිදු කළහ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>23</day>
    </date>
    <link>http://www.dinamina.lk/2014/09/23/_art.asp?fn=r1409232</link>
    <topic>සවුක්කඩි වෙරළේ බෝට්ටුවක් ගිනි තබා විනාශ කරලා</topic>
    <author>ඡායාරූපය- එරාවුර් සමූහ</author>
    <content>මඩකළපුව එරාවුර් සවුක්කඩි මුහුදු වෙරළේ නවතා තිබූ ධීවර බෝට්ටුවකට පෙරේදා (21) රාත්‍රියේ නාඳුනන පිරිසක් ගිනි තබා විනාශ කර ඇත. රැකියාවේ තරගකාරිත්වය හේතුවෙන් මේ ගිනි තැබීම සිදු කරන්නට ඇතැයි සැක කරන බව එරාවුර් පොලිසිය පවසයි.බෝට්ටුවේ තිබූ දැල් ඇතුළු සියලු ආම්පන්න සම්පූර්ණයෙන් විනාශවීම නිසා රුපියල් ලක්ෂ විස්සක පමණ අලාභයක් සිදුවී ඇති බව එන්. එම්. එම්. ෂෆීක් නැමැති ධීවරයා එරාවුර් පොලිසියට පැමිණිලි කර තිබේ.මොහුගේ රුපියල් ලක්ෂ හතක් වටිනා ධීවර ආම්පන්න මීට වසර දහයකට ඉහතදීද කිසියම් පිරිසක් ගිනි තබා විනාශ කර තිබුණි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>23</day>
    </date>
    <link>http://www.dinamina.lk/2014/09/23/_art.asp?fn=r1409233</link>
    <topic>මහඔය පාසල්වලට කිරි එපා: බත් දෙන්න</topic>
    <author>පදියතලාව සමූහ චන්ද්‍රදාස විජයසිරි</author>
    <content>මහඔය අධ්‍යාපන කලාපයේ පාසල් කීපයකට පසුගියදා දිවා ආහාරය වෙනුවට ලබාදුන් කිරි පැකට් පානය කිරීමෙන් අනතුරුව සිසුන් රැසකට වමනය, බඩේ අමාරුව මෙන්ම වෙනත් අසනීප ඇතිවීම නිසා දරුවන් මේ කිරි පැකට් ප්‍රතික්ෂේප කරන බවත් පෙර පරිදි දිවා ආහාරය වශයෙන් බත් ලබාදෙන ලෙසත් එම පාසල්වල විදුහල්පතිවරුන් , මවුපියන් මෙන්ම සිසු සිසුවියෝ ද වගකිව යුත්තන්ගෙන් ඉල්ලා සිටිති.සේරන්කඩ නවෝද්‍යා විදුහලේදී පසුගියදා පැවැති කලාපයේ විදුහල්පති රැස්වීමේදී මේ පිළිබඳව අනාවරණය කිරීමෙන් පසු කලාප අධ්‍යාපන අධ්‍යක්ෂවරයා අදාළ බලධාරීන් දැනුවත් කර කිරි වෙනුවට පෙර පරිදි දිවා ආහාරය ලබා දීමට කටයුතු කරන ලෙස ඉල්ලා සිටියත් එයට ඉඩක් නොමැති බව පැවැසුවෙන් කිරි ලබා දෙන ආයතනය වෙනස් කොට ගුණාත්මක බවින් යුතු කිරි ලබා දීමට පියවර ගන්නා ලෙස ඉල්ලා සිටියේය.ප්‍රදේශයේ කිරි ගවයන්ගෙන් ලබා ගන්නා කිරි නිසි පරිදි විෂබීජ හරණය කොට ප්‍රදේශයේ පාසල් දරුවන්ට ලබා දීමෙන් කිරි ගොවීන් වන සිසුන්ගේ මවුපියන්ට විශාල යහපතක් වන බව මවුපියෝ පවසති.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>23</day>
    </date>
    <link>http://www.dinamina.lk/2014/09/23/_art.asp?fn=r1409234</link>
    <topic>හොර රහසේ දරු ප්‍රසූතිය කළ මවක් රෝහලට ගෙන යෑමේදී මරුට</topic>
    <author>@ කල්පිටිය සමූහ</author>
    <content>තමා ගැබිනියක බව සඟවාගෙන සිටි තිස් තුන් හැවිරිදී තෙදරු මවක සිය නිවෙස තුළ දී දරු ප්‍රසූතිය තමා විසින් ම සිදු කර ගෙන ඇති අතර බරපතළ තත්ත්වයේ පසු වූ ඇය රෝහල් ගත කිරීමට ගෙන යාමේ දී මිය යාමේ පුවතක් කල්පිටිය පොලිස් බල ප්‍රදේශයට අයත් මින්නිය ගමෙන් වාර්තා වේ.මෙසේ මිය ගොස් ඇත්තේ සවුදි අරාබියේ සේවයේ යෙදී පසු ගිය වසරේ නොවැම්බර් මස අවසානයේ දී මෙරටට පැමිණි මරියදාස් මරියරාණි නම් කාන්තාවකි.නිවෙසේ කිසිවකු නොසිටි අවස්ථාවක මේ දරු ප්‍රසූතිය සිදුව ඇති අතර පසුව පාසලේ සිට පැමිණි දරුවන් ලේ විලක් මැද වැතිර සිට මවත්, අලුත උපන් බිලිඳාත් දැක අසල්වාසින්ට දන්වා ඇත.පසුව සැමියා ද එම තැනට ගෙන්වා ගෙන මේ කාන්තාව පුත්තලම රෝහලට ඇතුළත් කිරීමට රැගෙන යාමේ දී මහ මඟ දී මිය ගොස් ඇතැයි පොලිසිය පවසයි.මිය ගිය කාන්තාවගේ සැමියාවන පී.සෝම සුන්දරම් (අවුරුදු 38 )පොලිසියට ප්‍රකාශ කොට ඇත්තේ, සිය බිරිය විදේශ ගත වූ බවත් වසර දෙකක සේවය නිමා කොට පසු ගිය වසරේ නොවැම්බර් මස මෙරටට පැමිණි බවත් ය.එහෙත් කිසිඳු විටක ගැබ් ගෙන ඇති බව නොකී බව ද ඔහු පවසා ඇත. ඇයගේ තරබාරු බව නිසා තමාට ද ඇය ගැබිණනියක බව නොතේරුණු බවත්, කෙසේවෙතත් සිය බිරිය ඉතා යහපත් කාන්තාවක් බවත් ඔහු පොලිසියට පවසා තිබේ.මේ දරුවා තමාගේ බව පවසන සැමියා ඇය මේ බැව් වසංකිරීම පමණක් තමාට ගැටලුවක් බවත් පවසා ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>23</day>
    </date>
    <link>http://www.dinamina.lk/2014/09/23/_art.asp?fn=r1409235</link>
    <topic>තරුණයකු අපයෝජනය කළැයි සිවිල් ආරක්ෂක සෙබළකු දැලේ</topic>
    <author>@ අනුරාධපුර මධ්‍යම විශේෂ</author>
    <content>වයස අවුරුදු 18ක තරුණයකු බරපතළ ලිංගික අපයෝජනයට ලක්කළ සිවිල් ආරක්ෂක බළකා සෙබළකු මැදවච්චිය පොලිසියේ අපරාධ විමර්ශන අංශයේ නිලධාරීන් විසින් පෙරේදා (21) අත්අඩංගුවට ගෙන තිබේ. අපයෝජනයට ලක්වූ තරුණයා විසින් මැදවච්චිය පොලිසියට කළ පැමිණිල්ලක් මත සැකකාර සිවිල් ආරක්ෂක බළකා සෙබළා අත්අඩංගුවට ගෙන තිබේ.20 වැනිදා සිවිල් ආරක්ෂක බළකා සෙබළාත් තරුණයාත් එකවී මත්පැන් පානය කර ඇති අතර මත්පැන් පානයෙන් අනතුරුව සිවිල් ආරක්ෂක බලකා සෙබළා ඔහුගේ හිතවතකුගේ නිවෙසකට තරුණයා රැගෙන ගොස් අපයෝජනය සිදු කර ඇති බව පොලීසිය සඳහන් කරයි.සැකකරු තරුණයාව අපයෝජනයට ලක්කරන අයුරු ඔහුගේ පුංචි අම්මා දැක ඇති බවත් ඇය විසින් තරූණයාගේ මවට දුරකථනයෙන් දැන්වීමෙන් අනතුරුව ඇය ද එම ස්ථානයට පැමිණි අවස්ථාවේ සිද්ධිය ඇසින් දැක ඇති බවද පොලීසිය පවසයි.අපයෝජනයට ලක්වූ තරුණයා වෛද්‍යවරයෙක් හමුවට ඉදිරිපත් කිරීමට කටයුතු කරන බව පොලීසිය පවසයි. අත්අඩංගුවට පත් සැකකරු දෙදරු පියකු බවත් බිරියට තවත් දරුවකු ලැබීමට සිටින බවත් පොලිසිය පවසයි. අත්අඩංගුවට ගත් සැකකරු ඊයේ (22) අනුරාධපුර ප්‍රධාන මහේස්ත්‍රාත් අධිකරණයට ඉදිරිපත් කිරීමට නියමිතව තිබුණි.මැදවච්චිය පොලීසියේ ස්ථානාධිපති පොලිස් පරික්ෂක බී.එම්.ඒ. දිසානායක මහතාගේ උපදෙස් මත පොලිස් පරික්ෂක හේමන්ත, පොලිස් සැරයන් 7959 අශෝක ධර්ම රත්න නිලධාරීන් සැකකරු අත්අඩංගුවට ගෙන තිබුණි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>23</day>
    </date>
    <link>http://www.dinamina.lk/2014/09/23/_art.asp?fn=r1409236</link>
    <topic>පාසල් සිසුවකුට පිහියෙන් ඇන්න සැකකරුවන් දෙදෙනකුට ඇප</topic>
    <author>@ දිලීප් නිශ්ශංක බළපිටිය සමූහ</author>
    <content>පාසල් සිසුවකුට පිහියෙන් ඇන මනුෂ්‍ය ඝාතනයක් සිදු කිරීමට තැත් කිරීමේ චෝදනාව සම්බන්ධයෙන් පොලීසිය විසින් අත්අඩංගුවට ගත් සැකකරුවන් දෙදෙනකු බළපිටිය මහේස්ත්‍රාත් අසංග බෝදරගම මහතා වෙත ඉදිරිපත් කිරීමෙන් පසුව එක් අයකුට ලක්ෂ විස්ස බැඟින් ලක්ෂ හතළිහක ශරීර ඇප මත මුදා හැරීමට නියම කෙළේය.මෙසේ ලක්ෂ හතලිහක ශරීර ඇප මත මුදා හරින ලද්දේ අම්බලන්ගොඩ මාදම්පේ පදිංචිකරුවන් දෙදෙනෙකි.අම්බලන්ගොඩ දේවානන්ද විදුහලේ පසුගියදා පැවැති උසස් පෙළ විභාගයේ සිංහල ප්‍රශ්න පත්‍රයට පිළිතුරු ලියා නිවෙසට යමින් සිටි ශිෂ්‍යයා අම්බලන්ගොඩ දුම්රිය ස්ථානය අසලදී පපුවට පිහියෙන් ඇන මනුෂ්‍ය ඝාතනයක් සිදු කිරීමට තැත් කිරීමේ චෝදනාව මත අත්අඩංගුවට ගත් බව පැමිණිල්ල අධිකරණයට ඉදිරිපත් කරමින් පොලීසිය දන්වා සිටියේය. අම්බලන්ගොඩ මූලස්ථාන පොලිස් පරික්ෂක නිරෝෂන් රූපසිංහ මහතාගේ උපදෙස් මත පොලිස් සැරයන් රංජන් මහතා පැමිණිල්ල මෙහෙයවීය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>23</day>
    </date>
    <link>http://www.dinamina.lk/2014/09/23/_art.asp?fn=r1409237</link>
    <topic>මාතලේ සාන්ත තෝමස් විදුහලේ ගුරු අභීනන්දන උපහාර උළෙල දා...</topic>
    <author>@ චන්ද්‍ර ශ්‍රී අසෝක බණ්ඩාර හිදගොඩමාතලේ දිසා විශේෂ</author>
    <content>කාල සටහනට අනුව දිනක ගුරු සේවය පැය හයකට සීමා වුණත් ගුරුකමට කිසිදු කාල සීමාවක් තිබුණේ නැහැ.එය පාසල් කාලය ඇතුළත අපට දැනුණේ කල්පයක් වගෙයි. පාසලට බාර දුන්දා සිට අපේ නැණ නුවණ පාදා අපි බලා කියාගෙන අපට හොද නරක කියාදුන් මේ ගුරු දෙවිවරු වර්තමාන අපේ ගමන් මගේ නියමුවන් යැයි මාතලේ සාන්ත තෝමස් ජාතික පාසලේ විදුහල්පති ලුතිනන් කර්නල් දම්පිය වනසිංහ මහතා එම විදුහලේදී පැවැසීය.මාතලේ සාන්ත තෝමස් විද්‍යාලයීය 1979-80 එච්.එන්.සී.ඊ විද්‍යා(උ/පෙළ) ආදි ශිෂ්‍ය කණ්ඩායම සංවිධානය කළ ගුරු අභිනන්දන උපහාර උළෙල අමතමින් විදුහල්පතිවරයා එසේ කීය. මේ අවස්ථාවේදී එම විදුහලේ සේවය කළ ගුරු මහත්ම මහත්මීන් පහළොස් දෙනෙකුට උපහාර පුද කෙරුණි.මෙහිදි තවදුරටත් විදුහල්පති දම්පිය වනසිංහ මහතා මෙසේද කීවේය.අද මම මේ විදුහලේ විදුහල්පති. මමත් මේ ගුරුවරුන්ගෙන් ඉගෙනගත් අයෙක් . මුළින්ම තෝමසුවේ හයේ පංතියට පැමිණි මුල් දිනය අද වගේ මට මතකයි.එදා අපේ මවුපියන් අපි මේ විදුහලට බාරදුන්නාට පසුව අපි බලා කියා ගත්තේ අපේ නැණ නුවණ පැදුවේ මේ ගුරු දෙවිවරුන් තමයි. කාල සටහනට අනුව ගුරු සේවය පැය හයකට සීමා වුනත් කිසිදාක ගුරු කාර්යභාරය පැය හයට සීමාවුණේ නැහ. ගුරු කාර්යභාරයට වේලාවක් තිබුනේ නැහ. ගුරු ඇසුරේ ඒ පාසල් කාලය අපට කල්පයක් වගෙයි. අපේ දිවියේ සුන්දරම කාලය තමයි ඒ. මේ ගුරු දෙවිවරුන්ගේ මගපෙන්වීම වර්තමාන අපේ ගමන් මගට මහගු ආදර්ශයක් වුණා. දුර දක්නා නුවනින් අපට බොහෝ දේ කියාදුන්නා.ඒ පසුපස එදා විදුහල්පතිවරයා වු ඒ.ජේ.විජේසිංහ මැතිතුමා යෝධ ශක්තියක් වී සිටියා. ඒ සුවිශේෂි චරිතය හරහා මේ ගුරු දෙවිවරුන්ගෙන් අපි බොහෝ දේ ඉගෙන ගත්තා.ආදි තෝමසුවන් ලෙස අද අපි අපේ සේවය විවිධ කේෂත්‍ර ඔස්සේ අපි උපන් මේ මව්බිමට පමණක් නොව දේශ දේශාන්තරවලට පවා ලබාදෙමින් සිටිනවා. තෝමසුවන්ට ඒ උදාර මෙහෙවර කිරීමට ශක්තියක් වුවේ මේ ගුරු දෙවිවරුන් නිසා බවට කිසිදු විවාදයන් නැහැ..79-80 ආදි සිසු කණ්ඩායමේ නීතිඥ මනෝහර කොස්වත්ත මහතා - අපි වයසට යනවා. ඒත් අපේ සිත් සතන්වලින් ගුරු බැතිය වයසට යන්නේ නැහැ. සැමදා දුකෙදි සැපේදී අපි ඔබ සමග ඉන්නවා.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>23</day>
    </date>
    <link>http://www.dinamina.lk/2014/09/23/_art.asp?fn=s1409231</link>
    <topic>කණ්ඩායම් නායකයාගේ පදක්කම් සිහිනය බොඳ වෙයි</topic>
    <author>ප්‍රින්ස් ගුණසේකර දකුණු කොරියාවේ ඉංචියොන් සිට...</author>
    <content>ආසියානු ක්‍රීඩා උළෙලේ ශ්‍රී ලංකා කණ්ඩායම් නායක චින්තන ගීතාල්ගේ පදක්කම් සිහිනය බොඳව යයි. එහෙත් ඊයේ ඇෆ්ගනිස්තානයට එරෙහි බීච් වොලිබෝල් තරගයෙන් ශ්‍රී ලංකාව ජයග්‍රහණය වාර්තා කරද්දී කටාර් සමග තරගයෙන් පරාජයට පත් විය. මෙම ක්‍රීඩා උළෙලේ පදක්කම් අපේක්ෂාවෙන් සිටින එකොලොස් දෙනෙකුගෙන් සමන්විත මලල ක්‍රීඩා කණ්ඩායම සමග මල්ලවපොර ක්‍රීඩකයා ද ඊයේ රාත්‍රියේ ඉංචියොන් ක්‍රීඩා ගම්මානයට පැමිණි බව කණ්ඩායම් ප්‍රධානී රියර් අද්මිරාල් ෂෙමාල් ප්‍රනාන්දු මහතා තහවුරු කළේය.ලෝක බර ඉසිලීමේ ශූරයින් දොලොස් දෙනෙකු ද සමග කොරියාවේ ඉංචියොන්හී මූන්ලයිට් ගෘහස්ථ ක්‍රීඩාංගණයේ ඊයේ පැවැති කිලෝග්‍රෑම් 69 බර පන්තියේ තරගයේදී චින්තන ගීතාල් විදානගේ ස්නැච් ක්‍රමයට කිලෝග්‍රෑම් 126ක් එසැවූ අතර ක්ලීන් ඇන්ඩ් ජර්ක් ක්‍රමයේ උත්සහයන් තුනම අසාර්ථක කර ගත්තේය. ඔහු ක්ලීන් ඇන්ඩ් ජර්ක් ක්‍රමයේ ආරම්භක බර ලෙස කිලෝග්‍රෑම් 160ක් සටහන් කර තිබුණි.චින්තන ගීතාල් විදානගේ මෙයට දින 6කට කලින් ඉංචියොන් වෙත පැමිණෙද්දී කිලෝග්‍රෑම් 69 බර පන්තියේ තරගයට යෝග්‍ය ලෙස ශරීර බර නොතිබූ හෙයින් පසුගිය දින කිහිපයේදී දැඩි ලෙස ආහාර පාලනයකට යොමුවූ බව තරගයෙන් අනතුරුව මාධ්‍යවේදීන්ට පැවැසීය. චින්තන ගීතාල් පසුගිය දින දෙකක කාලයේදී ආහාර හා දියර වර්ග ගැනීමෙන් වැළකී බර අඩුකරගත් බව පැවැසූ අතර එලෙස හදිසියේම බර අඩුකිරීමට යෑමෙන් ශරීර ශක්තිය දුර්වලවීම මෙවැනි පරාජයන්ට හේතු නොවන්නේදැයි ‘දිනමිණ‘ නැගූ ප්‍රශ්නයකට පිළිතුරු දෙමින් පැවැසූවේ එවැනි දේ සිදුවිය හැකි වුවද රටට පදක්කමක් ලෙහෙසියෙන් දිනාගත හැකි බර පංතියකට යෑම තම අපේක්ෂාව වූ බවයි.“බර අඩු කිරීමේදී එහෙම ප්‍රශ්න වෙනවා. බර අඩු කිරීමෙන් පසු ඇතැම් විට ක්ලාන්ත ගතියක් එනවා අපි කියනවා ඒකට බ්ලැක්අවුට් වෙනවා කියලා. ඒ වගේ දෙයක් තමයි අද වුණේ. නමුත් හිතා ගන්න බෑ තරගය වේලාවේදී මෙහෙම වුණේ ඇයි කියලා“ හෙතෙම පැවැසීය.මෙවැනි ජාත්‍යන්තර තරගයකට ඒම කල් ඇතිව දන්නා නිසා හදිසියේම නොකා නොබී නොසිට ක්‍රමයෙන් බර අඩු නොකළේ මන්දැයි ‘දිනමිණ‘ නැවැත ප්‍රශ්න කරද්දී ඔහු පැවැසූවේ “මම දැන් හැම තරගයකදීම එහෙම බර අඩු කරනවා“ යනුවෙනි. ඔහු පසුගියදා නිමාවූ ස්කොට්ලන්ත පොදු රාජ්‍ය මණ්ඩලීය ක්‍රීඩා උළෙලේදීද මේ ආකාරයෙන්ම නොකා නොබී බර අඩුකොට තරග කළ අතර එහිදීද අසාර්ථකත්වයට පත් විය. 33 හැවිරිදි වියෙහි පසුවන චින්තන ගීතාල් විදානගේ 2006 පොදු රාජ්‍ය මණ්ඩලීය ක්‍රීඩා උළෙලේදී රන් පදක්කමක් හා 2010 පොදු රාජ්‍ය මණ්ඩලීය ක්‍රීඩා උළෙලේදී රිදී පදක්කමක් දිනා ගැනීමට සමත් වූ පළපුරුදු ක්‍රීඩකයෙකි.ශ්‍රී ලංකාව හා ඇෆ්ගනිස්තානය අතර බීච්වොලිබෝල් තරගයට අසංක පෙරේරා හා පුබුදු රත්නායක තරග කරමින් තරග වට 2-1ක ජයක් අත් කර ගත්තේය. එහි ලකුණු තත්ත්වය වූයේ 21-19,17-21 හා 10-15ක් ලෙසිනි. එක් පන්දු පිරිනැමීමක් ශ්‍රී ලංකා පිලෙන් අසාර්ථකවූ අතර ඇෆ්ගන් ඩෑෂ් පහර 3ක් සාර්ථකව අවරණය විය. එයට අමතරව අසංක ඩෑෂ් පහර 16ක් හා පුබුදු ඩෑෂ් පහර 17ක් සාර්ථකව එල්ල කොට ඇෆ්ගන් ක්‍රීඩකයින් දෙදෙනාට පීඩනය වැඩි කළහ.ශ්‍රී ලංකාවේ අංක එකේ බීච් වොලිබෝල් ක්‍රීඩකයින් ලෙස සැලකෙන වසන්ත රත්නපාල හා ජූඩ් පෙරේරා කටාර් පිලට පරාජය වූයේ 21-19 හා 21-15ක් ලෙසිනි. කටාර් ක්‍රීඩකයින් දෙදෙනා කලින් බ්‍රසීලයට ක්‍රීඩා කළ පළපුරුදු ක්‍රීඩකයින් දෙදෙනකු වන හෙයින් තාක්ෂණික ප්‍රහාර වලින් වාසිය වැඩි කර ගත්හ. ශ්‍රී ලංකා කාන්තා ක්‍රිකට් පිල ආසියානු ක්‍රීඩා ඉතිහාසයේ පළමු වරට අද දින තරග බිමට පිවිසීමට සූදානම් වේ. චමරී අතපත්තුගේ නායකත්වයෙන් පිටියට පිවිසෙන ශ්‍රී ලංකා පිල අර්ධ අවසන් පූර්ව වටයේදී හොංකොං පිලට එරෙහිව තරග වදී.හොංකොං පිල මූලික වටයේදී චීනයට පරාජයවී ඊයේ පැවැති දකුණු කොරියාව සමග තරගය ලකුණු 35කින් ජය වාර්තා කළේය. මේ අතර ශ්‍රී ලංකා නායිකා චමරී අතපත්තු පසුගිය දින කිහිපයේදී අසනීපවී සිටි බව කණ්ඩායම් ආරංචි මාර්ග පවසයි. ඇය ඉංචියොන් ක්‍රීඩා ගම්මානයේ වෙනම කාමරයක තබා ප්‍රතිකාර දී ඇති අතර දැන් සුව අතට පත්ව ඇතැයි වාර්තා වේ. චමරී අතපත්තු සෙම් ගෙඩි රෝගී තත්ත්වයෙන් පසුවීම මේ තත්ත්වයට හේතුවූ බව පැවැසේ.අන්තර්ජාතික ක්‍රිකට් ක්‍රීඩාවේ නිරත බංග්ලාදේශය හා පාකිස්තානය ද ආසියානු ක්‍රීඩා උළෙලේදී අර්ධ අවසන් පූර්ව වටයේ සිට තරග බිමට පිවිසීමට සුදුසුකම් ලබා සිටින හෙයින් දැන් උණූසුම් මුහුණුවරක් ගෙන තිබේ. 2010 ආසියානු ක්‍රීඩා උළෙලේදී කාන්තා ක්‍රිකට් රන් පදක්කම පාකිස්තානය දිනාගත් අතර රිදී හා ලෝකඩ පදක්කම් පිළිවෙලින් බංග්ලාදේශය හා ජපානය හිමිකර ගත්හ.ශ්‍රී ලංකා හොකී පිල අද චීනයට එරෙහිව තරග බිමට පිවිසෙන අතර මෙතෙක් සහභාගීවූ පාකිස්තාන හා ඉන්දියා තරග පරාජයට පත්ව සිටී.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>23</day>
    </date>
    <link>http://www.dinamina.lk/2014/09/23/_art.asp?fn=s1409232</link>
    <topic>ලෝක කුසලාන තරගමාලාව මාලිංගට අහිමිවේවිද ?</topic>
    <author/>
    <content>එළැඹෙන එක්දින ලෝක කුසලාන තරගමාලාව ඉලක්ක කරමින් ශ්‍රී ලංකාව තවත් පන්දු යවන්නකු සූදානම් කරවීම ඥානාන්විත දෙයක් වනු ඇතැයි පාදයේ ඇතිවූ ආබාධයක් හේතුවෙන් සති 16ක විවේකයක් ගැනීමට සිදුවූ ශ්‍රී ලංකා පිලේ ප්‍රධානතම වේගපන්දු යැවීමේ තුරුම්පුව වන ලසිත් මාලිංග පවසයි. ඔස්ට්‍රේලියාවේ මෙල්බර්න් නුවර දී විශේෂඥ වෛද්‍යවරුන් හමුවූ මාලිංග සිය පාදයේ දිගුකාලයක් පුරා පවතින ආබාධය මත ශෛල්‍යකර්මයකට භාජනය වීමට තීරණය කර තිබේ.මේ ශෛල්‍යකර්මයෙන් පසුව ඔහු නැවත ලබන වසරේ ජනවාරි මාසයේ මැද භාගයේ දී සිය පුහුණුවීම් ආරම්භ කිරීමේ බලාපොරොත්තුවෙන් පසුවෙයි. ඒ අනුව ලබන වසරේ පෙබරවාරි මස ඇරැඹීමට නියමිත එක්දින ලෝක කුසලාන තරගාමාලාව සඳහා පුහුණුවීම්වලට ඔහුට මාසයක පමණ කාලයක් ඉතිරිවනු ඇත. ඒ අතරතුර නවසීලන්තය සමග ලබන ජනවාරියේ පැවැත්වීමට නියමිත එක්දින තරග 7න් කීපයකට හෝ මාලිංගට ක්‍රීඩා කිරීමට හැකිවනු ඇතැයි ජාතික තේරීම් කමිටුව ද විශ්වාසයෙන් පසුවෙයි.'ලෝක කුසලාන තරගමාලාවට එක්වීමට මම මට කළ හැකි සියල්ලම කරනවා. නමුත් මම හිතන්නේ ඒ අතරතුර කාලයේ තවත් නවක පන්දු යවන්නකුට අවස්ථාව ලබාදීම සුදුසු බවයි. එය ලෝක කුසලාන තරගමාලාවට හොඳ සූදානමක් වේවි.' මාලිංග පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>23</day>
    </date>
    <link>http://www.dinamina.lk/2014/09/23/_art.asp?fn=s1409233</link>
    <topic>ශ්‍රී ලංකා මවුන්ටන් පාපැදි කණ්ඩායම තෝරා ගැනීමට අයැදුම් පත් කැඳවයි</topic>
    <author>වර්නන් ගුණසේකර</author>
    <content>ආසියානු මවුන්ටන් පාපැදි ශූරතාවලිය හා ‘රම්බල් ඉන් ද ජන්ගල්’ ශූරතාව වෙනුවෙන් ක්‍රීඩක ක්‍රීඩිකාවන් තෝරා ගැනීම සඳහා ජාතික මවුන්ටන් පාපැදි සංගමය වහාම අයැදුම් පත් කැඳවා තිබේ.2014 ආසියානු මවුන්ටන් පාපැදි ශූරතාවලිය නොවැම්බර් 1 වැනිදා ඉන්දුනීසියාවේදීත්, ‘රම්බල් ඉන් ද ජන්ගල්’ ජාත්‍යන්තර තරගාවලිය නොවැම්බර් 19 සිට 22 දක්වා නුවරඑළියේදීත් පැවැත්වීමට නියමිතය. ආසියානු තරගාවලිය සඳහා ශ්‍රී ලංකාව නියෝජනය කරන ක්‍රීඩක ක්‍රීඩිකාවන් මෙන්ම නුවරඑළියේ තරගාවලිය සඳහා තරගකරුවන් තෝරා ගැනීම සඳහාද තෝරා ගැනීමේ තරග පැවැත්වෙන අතර එම දිනයන් ළඟදීම ප්‍රකාශයට පත්කරන බව ජාතික මවුන්ටන් පාපැදි සංගමයේ සභාපති අමල් සූරියගේ මහතා පවසයි. මවුන්ටන් පාපැදි ක්‍රීඩාව ශ්‍රී ලංකාවේ ප්‍රධාන ක්‍රීඩාවක් ලෙසින් දියුණු කළ හැකි ඉසව්වක් බවට හඳුනා ගෙන සිටින ශ්‍රී ලංකා පාපැදි සම්මේලනය එම කර්තව්‍යය ජාතික මවුන්ටන් පාපැදි සංගමයට පවරා දී තිබේ.‘රම්බල් ඉන් ද ජන්ගල්’ වැනි ත්‍රාසජනක ක්‍රීඩාවන්ට සිය පූර්ණ සහයෝගය ලබා දෙන තම සංගමය ඒ සඳහා අනුග්‍රාහකයන් ලෙසින් ඉදිරිපත්ව සිටින ශ්‍රී ලන්කන් ගුවන් සේවයට හා ලංකා ස්පෝට්රයිසන් ආයතනයට ආචාරය පිරිනමන බව සූරියගේ මහතා ප්‍රකාශ කර සිටී.ජාතික කණ්ඩායම් තෝරා ගැනීමේ තරග කොළඹදී පැවැත්වෙනු ඇත. මේ සඳහා ඉතාමත් සුදුසු තරගකරුවන් හා තරගකාරියන් හඳුනා ගැනීම සඳහා ඊට සහභාගිත්වය පාසල්, රජයේ ආයතන, පෞද්ගලික ආයතන හා විදෙස් රටවල් දක්වා ව්‍යාප්ත කිරීමට තීරණය කර තිබේ. තෝරා ගැනීමේ තරග සඳහා 500කට වැඩි පිරිසක් සහභාගි වනු ඇතැයි අපේක්ෂා කෙරේ.ආසියානු මවුන්ටන් පාපැදි ශූරතාවලිය සඳහා පිරිමි හා කාන්තා ජ්‍යෙෂ්ඨ හා කණිෂ්ඨ හය දෙනෙකු ශ්‍රී ලංකාව නියෝජනය කරනු ඇත. 1996 හා 97 වසරවල උපන් අයට කණිෂ්ඨ අංශය සඳහා ඉදිරිපත් විය හැකි අතර ජ්‍යෙෂ්ඨ අංශය සඳහා 1995 වසරේ හෝ ඊට පෙර උපත ලද අයට ඉදිරිපත් විය හැකි බව මවුන්ටන් පාපැදි සංගමය කියයි.රට හරහා, කඳු පල්ලම් හා සහාය තරග වශයෙන් ඉසව් පැවැත්වෙන අතර මේ සඳහා සුදුසු කොළඹ ස්ථානයක තෝරා ගැනීමේ තරග පැවැත්වෙනු ඇත. ඉන්පසුව පුහුණුකරු උපාලි රත්නායක යටතේ පුහුණුවීම් බලංගොඩ හෝ අනුරාධපුරයේදී පැවැත්වීමට කටයුතු කරගෙන යයි. නොවැම්බරය අවසානයේ ශ්‍රී ලංකාවේ පැවැත්වෙන වයි.ඒ.කේ. ජාත්‍යන්තර මවුන්ටන් පාපැදි තරගාවලියට ශ්‍රී ලංකාව නියෝජනය කරන තරගකරුවන් සිවු දෙනෙකු හා තරගකාරියන් දෙදෙනකු තෝරා ගැනීම සඳහාද මේ අවස්ථාව යොදා ගැනීමට සංගමය බලාපොරොත්තු වෙයි.කණිෂ්ඨ තරගාවලියේ තෝරා ගැනීමේ තරග සඳහා එක් පාසලකින් තෝරා ගත් ක්‍රීඩකයෙක් හෝ ක්‍රීඩිකාවක් පමණක් යොමු කරන ලෙසත් එම අයැදුම් පත් විදුහල්පති හෝ ක්‍රීඩා භාර ආචාර්යවරයා මගින් ඉදිරිපත් කළ යුතු බවත් සංගමය දන්වා සිටී. නුදුරු දිනයකදීම තෝරා ගැනීමේ තරග පැවැත්වෙන බැවින් සියලුම ඉල්ලුම් පත් දුරකථන අංකද සමග 0114718289 ෆැක්ස් අංකයට හෝ j.a.suriyage@gmail.com විද්‍යුත් තැපෑලට එවන ලෙසට සංවිධායක මණ්ඩලය දැනුම් දෙයි.මේ පිළිබඳ වැඩි විස්තර අමල් 0777881650 (මවුන්ටන් පාපැදි සංගමය), සුජීවන් (0772229213 (ශ්‍රී ලංකා පාපැදි සම්මේලනය), උපාලි 0773997170 (අනුරාධපුර දිස්ත්‍රික් පාපැදි සංගමය/පුහුණුකරු) හෝ සීතා 0776941238 ඇමතීමෙන් ලබා ගත හැකි බවද නිවේදනය කෙරේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>23</day>
    </date>
    <link>http://www.dinamina.lk/2014/09/23/_art.asp?fn=s1409234</link>
    <topic>බස්නාහිර කනිෂ්ඨ කණ්ඩායම් චෙස් 26-27 ‍දෙදින</topic>
    <author/>
    <content>ගෝල්ඩන් ස්කොයාර් ජාත්‍යන්තර චෙස් සංගමය 8වැනි වරට සංවිධාන කරන කනිෂ්ඨ කණ්ඩායම් චෙස් තරගාවලිය මේ මස 26-27 දෙදින රාජගිරිය පැරකුම්බා විද්‍යාලයේදී පැවැත්වේ.අවුරුදු 8, 9, 10 හා 11න් පහළ බාලක බාලිකා ලෙසින් තරග පැවැත්වෙන අතර ගෝල්ඩන් ස්කොයාර් කුසලාන 20ක් රන්, රදී , ලෝකඩ පදක්කම් 300ක් සහ සහභාගීවන සැමට සහතිකපත් පිරිනැමෙන බව සංවිධායකයෝ පවසති.එක් කණ්ඩායමකට ක්‍රීඩකයන් හෝ ක්‍රීඩිකාවන් 4දෙනකු සහභාගිවිය යුතු අතර ලියාපදිංචිය 23වැනිදා බොරැල්ල රත්නාවලී බාලිකා විද්‍යාලයේදී සිදු කෙරේ. වැඩි විස්තර දු.ක 0712726210 මගින් ලබාගත හැකිය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>23</day>
    </date>
    <link>http://www.dinamina.lk/2014/09/23/_art.asp?fn=s1409235</link>
    <topic>සිංගර් ටේප්බෝල් ක්‍රිකට් ශූරතාව කුලියාපිටිය මාස් යුනිචෙලා පිලට</topic>
    <author/>
    <content>පානදුර සුපර් ෆැෂන්ස් ක්‍රිකට් පිලට එරෙහිව කඩුලු 8ක ජයක් අත්කරගත් කුලියාපිටිය මාස් යුනිචෙලා ස්ලිම්ටෙක්ස් ක්‍රිකට් පිල සිංගර් අභියෝගතා කුසලාන ටේප්බෝල් ක්‍රිකට් ශූරතාව දිනාගැනීමට සමත්විය.බත්තරමුල්ල, පැලවත්ත බුද්ධදාස ක්‍රීඩාංගණයේ පසුගියදා පැවැති මේ ඕවර 10 ක්‍රිකට් තරගාවලියේ අවසන් මහා තරගය අයහපත් කාලගුණය හේතුවෙන් ඕවර 8කට සීමා වූ අතර පළමුව පන්දුවට පහරදුන් පානදුර සුපර් ෆැෂන්ස් පිල ඕවර 8කදී කඩුලු 7කට ලකුණු 61ක් රැස් කළ අතර පිළිතුරු ඉනිම ක්‍රීඩා කළ කුලියාපිටිය මාස් යුනිචෙලා ස්ලිම්ටෙක්ස් පිල ඕවර 6ක දී කඩුලු 2ක් පමණක් දැවී ජයග්‍රහණය සපුරා ගත්තේය.යුනිචෙලා පිලේ මොහොමඩ් රිකාස් තරගාවලියේ වීරයා හා අවසන් තරගයේ වීරයා සම්මාන ද්විත්වයම දිනාගත් අතර සුපර් ෆැෂන්ස් පිලේ කුමුදු සංජීව හොඳම පිතිකරු ලෙසත්, යුනිචෙලා පිලේ ශෙහාන් මධුසංඛ හොඳම පන්දු යවන්නා ලෙසත් සම්මාන දිනාගත්හ. ශ්‍රී ලංකා ටේප්බෝල් ක්‍රිකට් සම්මේලනයේ මෙහෙයවීමෙන් හා සිංගර් සමාගමේ අනුග්‍රහයෙන් පැවැති මේ තරගාවලියට කණ්ඩායම් 64ක් එක්වූ අතර සිංගර් සමාගමේ වෙළෙඳ හා ප්‍රවර්ධන ජ්‍යෙෂ්ඨ කළමනාකරු අසන්ත කරුණාරත්න මහතාගේ ප්‍රධානත්වයෙන් ත්‍යාග ප්‍රදානෝත්සවය පැවැත්විණි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>23</day>
    </date>
    <link>http://www.dinamina.lk/2014/09/23/_art.asp?fn=s1409236</link>
    <topic>හරීන් දකුණට ජය ගෙනේ</topic>
    <author>ෆවුස් මොහොමඩ්</author>
    <content>විශිෂ්ට පන්දු යැවීමක නිතරවූ හරීන් බුද්ධික නැගෙනහිර පළාත් පිලේ කඩුලු 5ක් ලකුණු 25කදී බිඳ දමමින් ප්‍රීමා කුසලාන අන්තර් පළාත් අවුරුදු 15න් පහළ තරගාවලියේ දකුණු පළාත් කණ්ඩායමට කඩුලු 10ක ජයක් අත්කර දීමට සමත්විය.කෝල්ට්ස් ක්‍රීඩා පිටියේ පෙරේදා පැවැති මේ තරගයේ පළමුව පන්දුවට පහරදුන් නැගෙනහිර පළාත් කණ්ඩායම ඕවර 29.4කදී ලකුණු 80කට දැවී ගිය අතර පිළිතුරු ඉනිම ක්‍රීඩා කළ දකුණු පළාත් කණ්ඩායම ඕවර 12.5කදී නියමිත ඉලක්කය සපුරා ගත්තේ කඩුලු 10ම ඇතැතිවය. දකුණු පළාත් ඉනිමේ දී අවිශ්ක චෙනුක නොදැවී ලකුණු 49ක් වාර්තා කළේය. නැගෙනහිර – 80 (ඕවර 29.4) එස්.මධුෂාන් 31 (හරීන් බුද්ධික 25/5, නිපුන් රංසික 9/2) දකුණු පළාත – 85 යි.කිසිවකු නොදැවී (ඕවර 12.5) අවිශ්ක චෙනුක නොදැවී 49, සුපුන් කාවින්ද නොදැවී 20යි.බස්නාහිර උතුර පිට පළාතට දැවැන්ත ජයක්බස්නාහිර උතුර පිට පළාත – 281 (48.1) කවිඳු ඉරෝෂ් 82, රවිඳු සුහර්ෂණ 44, ශලිත් ප්‍රනාන්දු 41, මලිඳු විදුරංග 35 ( එම්.රිෆ්නාස් 47/4)නැගෙනහිර පළාත – 75 (ඕවර 24.4) එස්. අලෙක්ෂාන් 16 (රවිඳු සුහර්ෂණ 25/5, පසිඳු මාධව 20/4)බස්නාහිර පළාත් උතුරලකුණු 127කින් ජයගනීබස්නාහිර පළාත් උතුර – 204 (ඕවර 44.1) ජෙහාන් ඩැනියෙල් නොදැවී 72, දුෂාන් හෙට්ටිගේ 41 (තිමිර සුපුන් 19/3)මධ්‍යම පළාත – 77 (ඕවර 23.3) ( පැතුම් බොතේජු 21/3)බස්නාහිර දකුණ පිට පළාතටකඩුලු 3ක ජයක්ඌව පළාත – 72 (ඕවර 42.1) දුමිඳු ඉමන්ත 26 (ශෙහාන් සමිත 12/3, කළණ පෙරේරා 19/3)බස්නාහිර දකුණ පිට පළාත – 74/7 (ඕවර 24.3) ගයන ප්‍රීතිමාල් 25/3, ට්‍රේෂාන් සුලක්ෂණ 32/3)</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>23</day>
    </date>
    <link>http://www.dinamina.lk/2014/09/23/_art.asp?fn=f1409231</link>
    <topic>ඊළඟ මැතිවරණයත් ආණ්ඩුව දිනනවා</topic>
    <author/>
    <content>ඌව පළාත් සභා මැතිවරණයෙන් එක්සත් ජනතා නිදහස් සන්ධානය ලැබූ විශිෂ්ට ජයග්‍රහණය හා ඉදිරියේදී පැවැත්වීමට නියමිත ජනාධිපතිවරණය පිළිබඳව මහා මාර්ග ,වරාය හා නාවික ව්‍යාපෘති අමාත්‍ය රෝහිත අබේගුණවර්ධන මහතා සමඟ කළ සාකච්ඡාවකි.ඌව පළාත් සභා මැතිවරණයෙන් අතිවිශිෂ්ට ජයග්‍රහණයක් ලබන බවට ආණ්ඩුව ලෙස වගේම එක්සත් ජනතා නිදහස් සන්ධානය ලෙසත් අපට පැහැදිලි විශ්වාසයක් තිබුණා. විපක්ෂය මැතිවරණවලට ඉදිරිපත් වෙන්නේ අතුරේ යනවා වගෙයි. නමුත් අපට එහෙම බයක් නැහැ. අපි දන්නවා අපි අනිවාර්යෙන්ම ජයග්‍රහණය කරන බව. 2005 වසරට පෙර මේ රටේ ජනතාව දේශපාලන නායකයන් කෙරෙහි විශ්වාසය තැබුවේ එකවරයි. කරන්නට බැරි පොරොන්දු දෙන දේශපාලනඥයන් ගැන ජනතාවගේ විශ්වාසයක් තිබුණේ නැහැ. මේ අය කරන්න බැරි පොරොන්දු දුන්නම බුද්ධිමත් ඡන්දදායකයෝ කල්පනා කරනවා මේවා කරන්න පුළුවන් දේවල්ද කියලා.2005 ජනාධිපතිවරණයේ දී මේ තත්ත්වය වෙනස් වුණා. ජනාධිපති මහින්ද රාජපක්ෂ මහතා ජනතාවට මහින්ද චින්තනයෙන් දුන්නු පොරොන්දු සියල්ලම 2010 ජනාධිපතිවරණයට මුහුණ දෙන විට ඉෂ්ට කර තිබුණා. මහින්ද චින්තනයේ ස්වරණමය පිටුවක් ලෙස මා දකින්නේ රටට සාමය උදා කිරීම පිළිබඳ කරුණු අඩංගු වූ පිටුවයි. ඒ අනුව 2005 දී ජනතාව ප්‍රධාන වශයෙන් ඉල්ලා සිටි යුද්ධය නිමා කරලා රටට සාමය උදා කරන්නට ජනාධිපතිතුමාට හැකි වුණා.යුද්ධය නිම කළ පසු එක්සත් ජාතික පක්ෂය අහන්න ගත්තා යුද්ධයට වියදම් කළ මුදල් කෝ කියලා. ඇස් පෙනෙන, කන් ඇහෙන, සිතන්නට පුළුවන් ඕනෑම කෙනකුට පෙනෙනවා රට සංවර්ධනය කරලා තිබෙන හැටි. කොළඹ විතරක් නොවෙයි රටම අද සංවර්ධනය වෙමින් තිබෙනවා. යුද්ධයට ගිය වියදම වත්කම් බවට පරිවර්තනය කරලා තිබෙන හැටි කාටත් දැකගන්න පුළුවන්. අපේ රටේ තිබුණේ මාර්ග, වරාය, ගුවන්තොටුපළ, විදුලි බලාගාර හැදෙන්නේ නැති, තිබුණු රාජ්‍ය ආයතනත් විකුණා දමපු එදා වේල ටුවර්ස් වගේ ආණ්ඩු. ඒ ක්‍රමවේදය වෙනස් කරපු එකම නායකයා අපේ මහින්ද රාජපක්ෂ ජනාධිපතිතුමායි.ඕනෑම රාජ්‍ය නායකයකුගේ ජනප්‍රියත්ව දෙවැනි වර ඡන්දයට යන විට අඩු වෙනවා. මේ රටේ වගේම අමෙරිකාව, එංගලන්තය නැත්නම් ඉන්දියාවේ වුණත් දකින්නට පුළුවන් සත්‍ය ඒකයි. නමුත් අපේ ජනාධිපතිතුමා දෙවැනි වර ජනාධිපතිවරණයෙනුත් වැඩි ඡන්ද ලක්ෂ 18ක අතිවිශිෂ්ට ජයග්‍රහණයක් ලැබුවා. ඒ නිසා ඌව පළාත් සභාවෙන් ලබපු ජයග්‍රහණය අහම්බයක් නොවෙයි.සන්ධානයේ ජයග්‍රහණය උදෙසා එදත් අදත් වගේම හෙටත් ජනාධිපතිතුමා වටා තමන් එක්රොක් වන බවට පණිවිඩයක් තමයි මේ ලැබුණේ.මේ මැතිවරණය ඉලක්ක කරගෙන ඡන්දයට දින නියම කරන්නටත් පෙර ඉඳලම එක්සත් ජාතික පක්ෂයත් ජනතා විමුක්ති පෙරමුණත් මඩ සහ චරිත ඝාතන ව්‍යාපාරයක් ක්‍රියාත්මක කළා. මේ වගේ මඩ ව්‍යාපාර දියත් කරලා, ප්‍රචණ්ඩත්වය ගැන කතා කරලා මේ අය හැදුවේ ආණ්ඩුවේ ජයග්‍රහණය බාල්දු කරන්නයි. විපක්ෂයේ සියලු පක්ෂ දන්නවා මේ පළාත් සභා මැතිවරණයෙන් පරදිනවා කියලා. පැරැදුණත් ජනතාව හමුවට ගිහින් කියන්නත් දෙයක් තියන්න එපැයි. ඒ නිසයි මඩ ප්‍රචාර කරමින්, ප්‍රචණ්ඩ ක්‍රියා උලුප්පා දක්වමින් ආණ්ඩුව දිනුවේ මැර බලයෙන් කියලා මතයක් සමාජගත කරන්නට හැදුවේ.ආණ්ඩුවේ ඇමැතිවරුන් ලෙස අපිත් ඌව පළාතේ සංචාරය කරමින් මේ මැතිවරණය වෙනුවෙන් වෙහෙසුණා. බදුල්ලෙත් මොනරාගලත් ජනතාව අපට මුණගැසුණා. ඔය කියන තරම් ප්‍රචණ්ඩත්වයක් දැක්කේ නැහැ. ඌව පළාතේ ඉන්න අහිංසක ජනතාව අපට කිව්වේ අපේ ගම්වලට වැඩ කළේ මේ ආණ්ඩුව, ඒ නිසා අපි ආණ්ඩුව සමඟ සිටින බවයි.කිතුල් ගහට නැගපු මිනිහටත් කියන්න දෙයක් තියෙන්න එපැයි. ඒ වගේ මේ අයටත් මතයක් හදාගන්නයි වුවමනා වුණේ. මේ වගේ දේවලට කඩේ යන මාධ්‍ය කිහිපයකුත් මේ රටේ තිබෙනවා. එවැනි මාධ්‍යත් අල්ලාගෙන විපක්ෂය නටපු නාඩගම සන්ධානය ලැබූ ජයග්‍රහණයත් සමඟ හෙළිදරව් වෙලා ඉවරයි.ගෙඩි තිබෙන අඹ ගහට තමයි කවුරුත් ගල් ගහන්නේ. එක්සත් ජාතික පක්ෂයට වගේම ජනතා විමුක්ති පෙරමුණටත් රාජපක්ෂ භීතිකාවක් තිබෙනවා. මේ පක්ෂ දෙකේම නායකයෝ හිටිගමන් රාජපක්ෂවරුන් හීනෙන් දැකලා බයවෙලා නැගිටිනවා. මොකද මොවුන් හොඳාකාරවම දන්නවා රාජපක්ෂවරුන් සිටින තාක් කල් විපක්ෂයට ජයග්‍රහණයක් නැහැ කියලා. ජනතාව ඉන්නේ රාජපක්ෂවරුන් සමඟ. ජනාධිපතිවරණයේ දී මහින්ද රාජපක්ෂ මහත්මයත්, මහ මැතිවරණයේ දී බැසිල් රාජපක්ෂ, චමල් රාජපක්ෂ, නාමල් රාජපක්ෂ මහත්වරුනුත් ඒ බව ඔප්පු කරලා පෙන්නුවා. ඉතින් මේ අයට රාජපක්ෂ භීතීකාවක් වැලඳෙන එක අරුමයකුත් නොවෙයි.දකුණෙන් බිහි වූ රාජපක්ෂ පවුල අද රටටම නායකත්වය දෙනවා. අද ගිහින් බලන්න ඌවේ සංවර්ධනය. වසර පහක් තුළ කරපු මේ සංවර්ධනය ඉදිරියට ගෙන යන්නට තමයි ශෂීන්ද්‍ර රාජපක්ෂ මහතා ජනතාව හමුවට ආවේ. ජනතාව එතුමාට හොඳ ප්‍රතිචාරයක් ලබා දීලා තිබෙනවා.ශෂීන්ද්‍ර රාජපක්ෂ මහතාට එල්ල කළ බොරු චෝදනා දැන් පුස්සක් බවට පත් වී තිබෙනවා. නැවත වරක් තමන්ගේ මහ ඇමැතිවරයා වශයෙන් ශෂීන්ද්‍ර රාජපක්ෂ මහතා තෝරා පත් කර ගත් ජනතාව ඒ විපක්ෂයේ බොරුවලට රැවටුණු කාලය අවසන් බවට එක්සත් ජාතික පක්ෂයට, ජනතා විමුක්ති පෙරමුණටත් හොඳ පණිවිඩයකුත් දීලා තිබෙනවා.ඌව වෙල්ලස්ස කියන්නේ මේ රටේ නිදහස උදෙසා අධිරාජ්‍යවාදීන්ටත් විරුද්ධව සටන් කරපු වීරෝදාර ජනතාවක් ඉන්න පළාතක්. එකාපිට එකා මැරී වැටෙද්දිත් නොබියව අධිරාජ්‍යවාදීන්ට විරුද්ධව සටන් පෙරමුණට ගිය පරපුරකින් පැවත එන වර්තමාන ඌවේ ජනතාව දන්නවා සත්‍ය කුමක්ද කියලා. දේශප්‍රේමීත්වය ලේ උරුමයක් කර ගෙන උපන් එම ජනතාව රවටන්න රට පාවා දුන් එක්සත් ජාතික පක්ෂය ප්‍රමුඛ විපක්ෂයට පුළුවන්කමක් නැහැ. ලෝක බලවතුන්ගේ නොයෙකුත් බලපෑම්වලට යට නොවී රට ත්‍රස්තවාදයෙන් නිදහස් කරගන්නට අභීතව සටන් කරපු නායකයා වන මහින්ද රාජපක්ෂ ජනාධිපතිතුමා හැර වෙනත් නායකයකුට ඌවේ ජනතාවගේ කැමැත්තක් නැහැ. ඒ බව දැන් පැහැදිලියි.පාවාදීම්වලට ඌවේ ජනතාවගෙන් සමාවක් නැති බව මේ මැතිවරණයෙන් පෙන්නුම් කළා.රනිල් වික්‍රමසිංහ සහ සජිත් ප්‍රේමදාස එකට එකතු වීම සරඹ සන්දර්ශනයක් පමණයි. අපි පාසල් යන කාලයේ සරඹ සන්දර්ශන කරනවානේ. අපි වෙන වෙනම නිවාසවලට අයිතිවුණත් සරඹ සන්දර්ශනයේ දී අනෙක් නිවාසේ අයගෙත් අත අල්ලන් එකට එකතු වෙනවා වගේ පෙන්නනවා. නමුත් ඊළඟ තරගයේ දී අපි ආයෙත් ප්‍රතිවාදීන් වෙනවා. මෙන්න මේක තමයි එක්සත් ජාතික පක්ෂයේත් වුණේ. ජනතාව හමුවට ඇවිත් අපි සමගියි කියලා පෙන්නන්න හදනවා. නමුත් ඇතුළේ තියෙන්නේ වෙන දෙයක්. ජනතාව රවටන්න තමයි මොවුන් මේ හැම උපක්‍රමයක්ම යොදන්නේ.රනිල් මහත්තයාගේ තනතුරු දීමත් බාලගිරි දෝෂය වගෙයි. එතුමා බලන්නේ සජිත් ප්‍රේමදාස නියෝජ්‍ය නායක කරනවා කියලා තවත් වාසියක් ගන්න පුළුවන්ද කියලා විතරයි. අපි බලමු අද ඔය නායකකම ලැබෙයිද කියලා.එක්සත් ජනතා නිදහස් සන්ධානය කියන පවුලේ මව තමයි ශ්‍රී ලංකා නිදහස් පක්ෂය. ඒ වටා අනෙකුත් පක්ෂ එක්රොක් වෙලා තමයි මේ සන්ධානය ගොඩනැගිලා තිබෙන්නේ. ශ්‍රී ලංකා නිදහස් පක්ෂය නිදා සිටින සිංහයකු වගෙයි. නිදා සිටින සිංහයා නැගිටින්නේ මුළු කැලෑවම දෙදරවමින් ගර්ජනා කරගෙනයි. ඒ වගේ අපේ පක්ෂයත් රටක් හොල්ලන්න පුළුවන් ශක්තිමත් පක්ෂයක්. ජනාධිපති මහින්ද රාජපක්ෂ මහතාගේ නායකත්වය යටතේ ස්වර්ණමය යුගය ගත කරමින් සිටින ශ්‍රී ලංකා නිදහස් පක්ෂය සමඟ තරග කරන්නට සමත් පක්ෂයක් මේ රටේ නැහැ.අපේ රට නිදහස ලැබූ දා පටන් එක්සත් ජාතික පක්ෂයේ හිටපු නායකයන් කරපු සියලු වැඩත් ජනාධිපතිතුමා මේ වසර 9ට කරපු වැඩත් කිරලා බැලුවොත් වැඩි බර තියෙන්නේ ජනාධිපතිතුමාගේ වසර නවයය තුළයි. මේ බව දෙවුන්දර තුඩුවේ සිට පේදුරුතුඩුව දක්වා සියලු ජනතාව හොඳින් දන්නවා.ඉතින් මීළඟට එන මැතිවරණය කුමක් වුවත් ජනාධිපතිතුමාගේ ජයග්‍රහණය පැහැදිලියි. මහ මැතිවරණයක් වුවත් ජනාධිපතිවරණයක් වුවත් එක්සත් ජනතා නිදහස් සන්ධානය අතිවිශිෂ්ට ජයග්‍රහණයක් ලබනවා. ඒ වගේම අද එක්සත් ජාතික පක්ෂයේ මීළඟ දෙදරීම මේ ඌව පළාත් සභා මැතිවරණයත් සමඟ ආරම්භ වෙන නිසා ජාතික මැතිවරණයක් එන විට එ. ජා. පය ඉතිහාසයේ දරුණුතම සෝදාපාළුවට ලක් වෙලා ඉවරයි. ඒ නිසා එක්සත් ජාතික පාක්ෂිකයන්ටත් ජනාධිපතිතුමා සමඟ එකතු වීම හැර විකල්පයක් ඉතුරු වන්නේ නැහැ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>24</day>
    </date>
    <link>http://www.dinamina.lk/2014/09/24/_art.asp?fn=n140924_3</link>
    <topic>ගුවන් සමාගම රැකියා දොර විවර කරයි</topic>
    <author>ඉඳුනිල් වීරරත්න</author>
    <content>එමිරේටිස් ගුවන් සමාගම ශ්‍රී ලාංකිකයන් සඳහා සිය රැකියා අවස්ථා ලබා දීමේදී එක් දින වැඩ සටහනක් ක්‍රියාවට නංවයි.මේ වන විට මෙම ගුවන් සමාගමේ සේවයේ නියුතු ශ්‍රී ලාංකිකයින් සංඛ්‍යාව 1200කි.1986 වසරේ සිට මෙරට සමඟ ගුවන් සම්බන්ධතා පැවැත්වූ එමිරේට්ස් සමාගම සතියකදී කොළඹ සිට ලොව පුරා ගමනාන්තය 34 කට සිය මෙහෙයුම් ක්‍රියාත්මක කරයි.මෙම එක්දින විවෘත වැඩසටහන ඔස්සේ සමාගම හා සම්බන්ධ වීම සඳහා එමිරේට්ස් වෙබ් අඩවිය ඔස්සේ අයදුම් කළ යුතු බව ගුවන් සමාගම පවසති.මෙහි අවසන් පරීක්ෂණ එළඹෙන ඔක්තෝම්බර් 4 වන දින පැවැත්වීමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>24</day>
    </date>
    <link>http://www.dinamina.lk/2014/09/24/_art.asp?fn=n140924_2</link>
    <topic>ශ්‍රී ලාංකේය යුද හමුදාව සමඟ සහයෝගීතාව ශක්තිමත් කර ගැනීමට චීන යුද හමුදාවෙන් සූදානමක්</topic>
    <author>බිනාලි රාජපක්ෂ</author>
    <content>ශ්‍රී ලාංකේය යුද හමුදාවේ විවිධ ක්ෂේත්‍ර සමඟ ඇති සහයෝගීතාව ශක්තිමත් කර ගැනීමට චීන යුද හමුදාව සූදානම් වෙයි.චීනයේ මධ්‍යම හමුදා කොමිසමේ උපසභාපති සූකුලියැන්ග් මහතා සහ ආරක්ෂක නාගරික සංවර්ධන අමාත්‍යාංශ ලේකම් ගෝඨාභය රාජපක්ෂ මහතා අතර හමුවකදී මේ බව ප්‍රකාශ විය.මේ හමුවේදී දෙරට අතර ඉතා වැදගත් යුද හමුදා සම්බන්ධතාවන් පිළිබඳව දීර්ඝ වශයෙන් සාකච්ඡා කෙරිණි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>24</day>
    </date>
    <link>http://www.dinamina.lk/2014/09/24/_art.asp?fn=n140924_1</link>
    <topic>විරිදුවෙන් පරිසරය රැකීමේ වැඩ පිළිවෙලක්</topic>
    <author>බිනාලි රාජපක්ෂ</author>
    <content>පරිසරය සංරක්ෂණ පණිවුඩයක් සමාජ ගත කිරීම සඳහා විරිඳු යොදා ගැනීමට මධ්‍යම පරිසර අධිකාරිය පියවර ගෙන තිබේ.ඒ සඳහා විරිඳු 14 ක් ඇතුළත් රූපමය සංයුක්ත තැටියක් නිෂ්පාදනය කිරීමට පියවර ගෙන ඇත. එය “ඔබේ සිතට පරිසර දෑසක්“ යනුවෙන් නම් කර තිබේ.මැණිකේ අත්තනායක, ජැක්සන් ඇන්තනී, බන්දුල විජේවීර, රොඩ්නි වර්ණකුල හා මහින්ද පතිරගේ යන ශිල්පීන් මේ සඳහා දායකත්වය ලබා දී ඇත.පරිසර විද්‍යා විෂය ක්ෂේත්‍ර ගණනාවක් හා සම්බන්ධ තොරතුරු මෙහි ඇතුළත් බව වාර්තා වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>24</day>
    </date>
    <link>http://www.dinamina.lk/2014/09/24/_art.asp?fn=n1409242</link>
    <topic>ජනපති මහින්ද එජා මහා මණ්ඩලය අද අමතයි</topic>
    <author>ධනුෂ්ක ගොඩකුඹුර</author>
    <content>ජනාධිපති මහින්ද රාජපක්ෂ මහතා එක්සත් ජාතීන්ගේ මහා මණ්ඩලයේ 69 වැනි නිත්‍ය සැසිවාරය අද (24) අමතයි.අමෙරිකා එක්සත් ජනපදයේ නිව්යෝක් නුවර එක්සත් ජාතීන්ගේ මූලස්ථානයේ දී මේ සමුළුව පැවැත්වේ.ජනාධිපතිවරයා මෙම සමුළුවට සහභාගී වන හත්වැනි වතාවට මෙය වන අතර ඒ මහතා 2006 වසරේ දී ප්‍රථම වතාවට එක්සත් ජාතීන්ගේ මහා මණ්ඩලය ඇමතීය.එක්සත් ජාතීන්ගේ මහා මණ්ඩලය ඇමතීම සඳහා මෙමස 21 වැනි දා රටින් බැහැර ගිය ජනාධිපතිවරයා සිය සංචාරය අතරතුර ආසියා, මැදපෙරදිග, අප්‍රිකා සහ දකුණු අමෙරිකානු රටවල නායකයන් කිහිපදෙනකු සමඟ සාකච්ඡා පවත්වනු ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>24</day>
    </date>
    <link>http://www.dinamina.lk/2014/09/24/_art.asp?fn=n1409243</link>
    <topic>ඔස්ට්‍රේලියානු ඍජු ආධාර වැඩසටහනින් මෙරට අඩු වරප්‍රසාද සහිත ප්‍රජාවට සහාය</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ සංවර්ධන කටයුතු වෙනුවෙන් තවදුරටත් සහාය දැක්වීම සඳහා ඔස්ට්‍රේලියානු ඍජු ආධාර වැඩසටහන වෙත අයදුම්පත් කැඳවීමට ඔස්ට්‍රේලියානු රජය තීරණයකර ඇත.ඔස්ට්‍රේලියානු රජයේ සුළු මූල්‍යාධාර වැඩසටහන වන “ඍජු ආධාර වැඩසටහන (DAP) සඳහා අයදුම්පත් කැඳවන බව ශ්‍රී ලංකාවේ ඔස්ට්‍රේලියානු මහ කොමසාරිස් කාර්යාලය පවසයි. සෞඛ්‍ය සහ සනීපාරක්ෂාව, අධ්‍යාපනය සහ වෘත්තීය පුහුණුව, ආදායම් උත්පාදනය, ග්‍රාමීය ප්‍රජාවන් සඳහා සුළු පරිමාණ යටිතල පහසුකම් නිර්මාණය කිරීම, කාන්තා සවිබලගැන්වීම සහ පශ්චාත් යුද පුනරුත්ථාපන වැඩසටහන් ආදිය ඔස්සේ බිම්මට්ටමේ සංවර්ධන ක්‍රියාවලිය සවිබල ගැන්වීම මේ ඍජු ආධාර වැඩසටහනින් අරමුණු කරන බවද එම මහ කොමසාරිස් කාර්යාලය සඳහන් කරයි.ප්‍රජාවන්ගේ දායකත්වය ඇතිව ලාභ පරමාර්ථයකින් තොරව ක්‍රියාත්මක වන නීත්‍යානුකූලව ලියපදිංචි වී ඇති ප්‍රජා මූලික සංවිධාන සඳහා ඍජු ආධාර වැඩසටහන යටතේ මූල්‍යාධාර හිමිවන අතර පළාත් පාලන ආයතනවලට ද මෙම ආධාර වැඩසටහන සඳහා අයැදුම් කළහැකි වෙයි.පසුගිය වසර ගණනාවක කාලය මුළුල්ලේ වැඩසටහන් සිය ගණනකට ඍජු ආධාර වැඩසටහන යටතේ ආධාර සපයා ඇති අතර අඩු වරප්‍රසාද සහිත ප්‍රජාවන් වෙත කඩිනමින් අවශ්‍ය වන සංවර්ධන ආධාර ලබාදීම තුළින් ඔවුන්ගේ ජීවන තත්ත්වය ඉහළ නැංවීමට උපකාර කිරීම එම ආධාර වැඩසටහන්වල මූලික පරමාර්ථය විය.නිසි පරිදි සම්පූර්ණ කරන ලද ඍජු ආධාර වැඩසටහන් අයදුම්පත්‍රය, අවශ්‍ය කෙරෙන වෙනත් ලියකියවිලි ද සමඟ යොමු කිරීම මඟින් මූල්‍යාධාර සඳහා ඉල්ලුම් කළ හැකි බව සඳහන් කරන ශ්‍රී ලංකාවේ ඔස්ට්‍රේලියානු මහ කොමසාරිස් කාර්යාලය ඉල්ලුම්පත් බාර ගැනීම සඳහා අවසන් දිනයක් නොමැති බවද 2014 ඔක්තෝබර් මස 31 වැනි දින හෝ ඊට පෙර බාර දෙනු ලබන ව්‍යාපෘති යෝජනා සඳහා 2014 දෙසැම්බර් මාසයේ ආධාර ලබාදීමේ වටය සඳහා සලකා බැලීමට නියමිත බව ද කියාසිටී. ඉන්පසු නැවතත් ආධාර ලබාදීමේ වටයක් ක්‍රියාත්මක වනුයේ 2015 වසරේ අප්‍රේල් මාසයේ දී ය.ඔස්ට්‍රේලියානු මහ කොමසාරිස් කාර්යාලයේ www.srilanka.embassy.gov.au වෙබ් අඩවියෙන් ඍජු ආධාර වැඩසටහනට අදාළ අයදුම්පත් සහ මාර්ගෝපදේශ බාගත කර ගැනීමට හැකිවන අතර ඒ සම්බන්ධයෙන් අවශ්‍ය තොරතුරු 0112 463200 ඔස්සේ ඔස්ට්‍රේලියානු මහකොමසාරිස් කාර්යාලය ලබාගත හැක.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>24</day>
    </date>
    <link>http://www.dinamina.lk/2014/09/24/_art.asp?fn=n1409244</link>
    <topic>හඳුනානොගත් වකුගඩු රෝග නිවාරණයටරාජ්‍ය නිලධාරීන් කොටස්කරුවන් වන්න</topic>
    <author/>
    <content>සෞඛ්‍ය මෙන්ම සමාජ ගැටලුවක් බවට පත්ව තිබෙන හඳුනානොගත් වකුගඩු රෝග නිවාරණය ජාතික මෙහෙවරක් සේ සළකා එහි කොටස්කරුවන් වන ලෙස ජනාධිපති ලේකම් ලලිත් වීරතුංග මහතා රාජ්‍ය නිලධාරීන්ගෙන් ඉල්ලා සිටියේය.ජනාධිපති මහින්ද රාජපක්‍ෂ මහතා මෙම රෝගය පිළිබඳ ඉතා සංවේදීව කටයුතු කරන බව  පැවසූ ජනාධිපති ලේකම්වරයා සුනාමි ව්‍යසයෙන් පසු ජාතිය යළි නඟා සිටුවීම උදෙසා රාජ්‍ය නිලධාරීන් කැප වූ අයුරින් මේ රෝගය වළක්වා ගැනීමට ද කැප විය යුතු බව පැවසීය.ජනාධිපති ලේකම්වරයා මෙසේ ප්‍රකාශ කළේ ජනාධිපති ලේකම් කාර්යාලයේ දී පසුගිය දා (18) පැවැති විශේෂ සාකච්ඡාවකට එක්වෙමිනි. රෝගය පැතිර පවතින ප්‍රදේශවල ප්‍රාදේශීය හා දිස්ත්‍රික් ලේකම්වරුන්, පළාත් ලේකම්වරුන්, සෞඛ්‍ය වෛද්‍ය නිලධාරීන් හා අදාළ අමාත්‍යංශ ලේකම්වරුන් සමඟ මේ සාකච්ඡාව පැවැත්විණි.රෝග නිවාරණය සඳහා රජය පියවර රැසක් මේ වන විටත් ගෙන ඇති අතර ඒ සඳහා ක්‍රියාත්මක පස් අවුරුදු ක්‍රියාකාරී සැලැස්ම සාර්ථක කර ගැනීම සඳහා ප්‍රාදේශීය මට්ටමේ නිලධාරීන් දායක කර ගැනීම මෙම සාකච්ඡාවේ අරමුණ විය.රෝග අවදානම පැතිර ඇති සියලූම ප්‍රදේශවල කල්තියා රෝගීන් හඳුනා ගැනීමේ පරීක්‍ෂණ මේ වනවිට සාර්ථකව සිදු කෙරෙමින් පවතී. ගම් මට්ටමින් සිදු කෙරෙන මෙම පරීක්‍ෂණ ඉතා සාර්ථකව සිදු කෙරෙන බව ප්‍රාදේශීය නිලධාහූ පෙන්වා දුන්හ. රෝග අවදානම ඇති ප්‍රදේශවල කුඩා රෝහල්වල ද රසායනාගාර පහසුකම්, රුධිර කාන්දුකරණ පහසුකම් ලබාදීම සහ වැඩිදියුණු කිරීම, විශේෂඥ වෛද්‍යවරු ලබාදීම, ජංගම රසායනාගාර සේවා සැපයීම ඇතුළු පියවර රැසක් දැනටමත් ගෙන ඇති බව වෛද්‍ය සරත් අමුණුගම මහතා මෙහි දී පැවසීය.රසායනික පොහොර භාවිතය අවම කිරීම සඳහා රජය ගෙන ඇති පියවර බෙහෙවින් සාර්ථක වී ඇත. 2013 වසරේ සිට මේ දක්වා රසායනික පොහොර භාවිත සියයට 24කින් අඩු වී ඇති බව මෙහිදී අනාවරණය විය. පොහොර ආනයනයට පෙර සහ ආනයනය කළ පසුවත් ඒවා භාවිතා කිරීමේ දීත් නියමිත ප්‍රමිතියට තිබේද යන්න නිරතුරුව පරීක්‍ෂාවට ලක් කෙරේ. කාබනිල්, ප්‍රොපනිල්, ක්ලෝරොෆයිරෝෆොස් වැනි රසායනික භාවිතය මුළුමනින්ම තහනම් කොට ඇත. පොහොර හා රසායනික භාවිතය පිළිබඳ ගොවීන් දැනුවත් කිරීම සඳහා මේ වනවිට තාක්‍ෂණ නිලධාරීන් 7000ක් පුහුණු කෙරෙන බව ද මෙහිදී අනාවරණය විය.පිරිසිදු පානීය ජලය ලබා දීම ඉතා වැදගත් පියවරක් ලෙස නිලධාරීන් පෙන්වා දුන් අතර සැමට විදුලිය ලබා දීම සේම ජනාධිපතිතුමාගේ මීළඟ අරමුණ සැමට පිරිසිදු පානීය ජලය ලබා දීම බව මෙහිදී ජනාධිපති ලේකම් ලලිත් වීරතුංග මහතා පැවසීය. ප්‍රාදේශීය මට්ටමේ ජල උල්පත් හා කුඩා ජල ව්‍යාපෘති පිළිබඳ ප්‍රාදේශීය නිලධාරීන් කරුණු පැහැදිලි කළ අතර එම ව්‍යාපෘති කඩිනමින් ක්‍රියාවට නැංවීමට අවශ්‍ය තරම් ප‍්‍රතිපාදන ලබා දෙන ලෙස ජනාධිපතිතුමා උපදෙස් දී ඇති බව ද ලලිත් වීරතුංග මහතා මෙහිදී සඳහන් කළේය.ජල සම්පාදන හා ජලපවහන අමාත්‍යංශය මගින් පියවර 5ක් යටතේ ගෙන ඇති ක්‍රියාමාර්ග රැසක් පිළිබඳව ද මෙහිදී නිලධාරීන් දැනුවත් කෙරුණු අතර තවදුරටත් ක්‍රියාත්මක කළ හැකි යෝජනා පිළිබඳව ද අදහස් හා යෝජනා මෙහිදී ලබා ගැනිණි.රෝග නිවාරණයේදී ගොවි ජනතාවගේ ආකල්ප වෙනස් කිරීමේ අවශ්‍යතාව මෙහිදී දැඩිව අවධාරණය කෙරිණ. රෝගය වැළඳුන පුද්ගලයින්ගේ මානසික තත්ත්වය නංවාලීමේ වැඩසටහන් මෙන්ම ඔවුන්ට ජීවනාධාර ලබා දීම ද මේ වනවිට සිදු කෙරේ.වකුගඩු රෝගය පිළිබඳ බටහිර වෛද්‍ය ක්‍රම සේම දේශීය වෛද්‍ය ක්‍රම පිළිබඳව ද මේ වනවිට පර්යේෂණ සිදු කෙරේ. පාරම්පරික වෛද්‍යවරුන්ගේ ප්‍රතිකාර පිළිබඳ ද ආයුර්වේද පර්යේෂණ ආයතනය මගින් මේ වනවිට පර්යේෂණ සිදු කෙරමින් පවති. තව ද පාරම්පරික වෛද්‍ය ක්‍රම, පාරම්පරික වගා ක්‍රම, හෙල ගොවිතැන දේශීය සහල් නිෂ්පාදනය හා පරිභෝජනය ඉහළ නැංවීම සඳහා ද පියවර රැසක් ගෙන තිබේ.රෝගය පිළිබඳ ගොවි ජනතාව දැනුවත් කිරීම සඳහා ගෙයින් ගෙට ගොස් දැනුවත් කිරීමේ වැඩපිළිවෙළක් ක්‍රියාත්මක කිරීම පිළිබඳ මෙහිදී ප්‍රසාදය පළ කෙරුණු අතර වෛද්‍ය ප්‍රතිකාර ලබා ගැනීමේදී රෝගියාගේ ආකල්ප දැඩිව බලපා ඇති බව ද අනාවරණය විය. මේ පිළිබඳ ප්‍රාදේශීය නිලධාරීන්ගේ කැපවීම සහ උනන්දුව ජනාධිපති ලේකම්වරයාගේ ප්‍රසාදයට සහ ඇගයීමට භාජනය විය.ඒකාබද්ධ වැඩපිළිවෙළ යටතේ අධ්‍යාපන අමාත්‍යංශය මගින් ද පාසැල් දරුවන් මගින් දැනුවත් කිරීමේ පණිවිඩය ගෙන යාම සඳහා විශේෂ වැඩපිළිවෙළක් ක්‍රියාත්මක කරයි. පාසල් පෙළ පොත්වල ද මේ පිළිබඳ කරුණු ඇතුළත් කිරීමට පියවර ගෙන ඇති අතර පාසල් දරුවන් සඳහා පිරිසිදු පානීය ජලය ලබා දීමට සනීපාරක්‍ෂක පහසුකම් ලබා දීමටත් පියවර රැසක් ගෙන ඇත. එසේම උතුරු මැද පළාත් තුළ පාසල් දරුවන් සඳහා පෝෂණීය කැඳ වර්ග ලබා දීමේ වැඩපිළිවෙළක් ද මේ වනවිට ක්‍රියාත්මක ය.වකුගඩු රෝගය සහ කෘෂි පොහොර හා වෙනත් කෘමිනාශක අනිසි ලෙස භාවිතය සම්බන්ධයෙන් සොයා බැලීම සඳහා ජනාධිපති මහින්ද රාජපක්‍ෂ මහතාගේ ප්‍රධානත්වයෙන් අමාත්‍යංශ 13ක් එක්කර ගනිමින් ජනාධිපති කාර්ය සාධක බලකායක් ස්ථාපිත කෙරුණු අතර ඊට සෞඛ්‍ය, කෘෂිකර්ම, පරිසර හා පුනර්ජනනීය බල ශක්ති, විශේෂ ව්‍යාපෘති, ජල සම්පාදන හා ජලාපවහන, දේශීය වෛද්‍ය, අධ්‍යාපන, වාරිමාර්ග හා ජල සම්පත් කළමනාකරණ, තාක්‍ෂණ හා පර්යේෂණ, ඉඩම් හා ඉඩම් සංවර්ධන,පළාත් පාලන සහ පළාත් සභා, රාජ්‍ය සම්පත් සහ ව්‍යවසාය සංවර්ධන යන අමාත්‍යංශ සහ උතුරු මැද පළාත් සභාව ඇතූළත් ය.මෙම ජනාධිපති කාර්ය සාධක බලකායට සහාය වීම සඳහා ජනාධිපති ලේකම්වරයාගේ ප්‍රධානත්වයෙන් ජ්‍යෙෂ්ඨ නිලධාරී කමිටුවක් ද අවශ්‍ය තාක්‍ෂණ උපදෙස් ලබා ගැනීම සඳහා තාක්‍ෂණ කමිටුවක් ද මේ වනවිට ක්‍රියාත්මක ය. නිදන්ගත වකුගඩු රෝගය තුරන් කිරීම සඳහා විශේෂ ව්‍යාපෘති අමාත්‍යංශයක් ද පිහිටවනු ලැබීය. මීට අමතරව අවශ්‍ය මග පෙන්වීම් සඳහා නිදන්ගත වකුගඩු රෝග නිවාරණ මෙහෙයුම් ඒකකයක් ද ජනාධිපති කාර්යාලයේ ස්ථාපිත කොට ඇති අතර එම ඒකකයේ ප්‍රධානී වශයෙන් සු. සෝ. හේවාපතිරණ මහතා කටයුතු කරනු ලබයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>24</day>
    </date>
    <link>http://www.dinamina.lk/2014/09/24/_art.asp?fn=n1409245</link>
    <topic>ශ්‍රී ලංකාවේ සංචාරක ඉපැයුම 22.2%කින් ඉහළට</topic>
    <author>මහින්ද අලුත්ගෙදර</author>
    <content>සංචාරක ආකර්ෂණීය රටක් බවට පරිවර්ථනය වෙමින් තිබෙන ශ්‍රී ලංකාවේ සංචාරක ඉපයීම සියයට 22.2 කින් ඉහළ ගොස් තිබෙන බව ශ්‍රී ලංකා මහ බැංකුව පවසයි.ඒ අනුව පසුගිය වසරේ අගෝස්තු මාසයේ දී සංචාරක ඉපයීම අමෙරිකානු ඩොලර් මිලියන 165.9ක අගයක් ගෙන තිබෙන අතර ඊට සාපේක්ෂව මේ වසරේ එම මාසයේ දී සියයට 22.2ක වර්ධනයක් පෙන්නුම් කරමින් අමෙරිකානු ඩොලර් මිලියන 202.7ක අගයක් උපයා ගැනීමට ශ්‍රී ලංකාව සමත්ව තිබෙන බවද එම බැංකුවේ ආර්ථීක පර්යේෂණ දෙපාර්තමේන්තුව නිකුත්කළ නවතම වාර්තාවක් මඟින් පෙන්වා දෙයි.මේ වසරේ ජූලි මාසයේ සංචාරක පැමිණීමේ වර්ධනය සියයට 25.2 ක් වූ අතර ඊට සාපේක්ෂව අගොස්තු මාසය අවසන් වනවිට තවත් සියයට 13.8කින් වර්ධනය වී ඇති බව ශ්‍රී ලංකා මහ බැංකුව කියයි. ඒ අනුව පසුගිය 2013 වසරේ අගෝස්තු මාසයේ දී ශ්‍රී ලංකාවට පැමිණි විදේශී සංචාරකයන් 123,269ට සාපේක්ෂව මේ වසරේ එම මාසයේ දී සංචාරකයන් 140,319 දෙනෙකු පැමිණ තිබේ.එහිදී ඉන්දියාව, එක්සත් රාජධානිය, චීනය, ජර්මනිය සහ ප්‍රංශය සංචාරකයන් පැමිණීමේ ප්‍රධාන රාජ්‍යයන් වී තිබෙන අතර මේ වසරේ අගෝස්තු මාසය තුළ මේ රටවලින් පැමිණි සංවාරකයන් පිරිස සමස්ත සංචාරක පැමිණිම්වලින් සියයට 47.6 ක් බවද ශ්‍රී ලංකා මහ බැංකුව පවසයි.මේ අතර, සමුච්චිත පදනම මත මේ වසරේ අගෝස්තු මාසය දක්වා සංචාරක පැමිණිම් සියයට 23.1 කින් වර්ධනය වී ඇති බවද එම කාල පරිච්ඡේදය තුළ සංචාරක ඉපැයීම් සියයට 32.1 කින් (අමෙරිකානු ඩොලර් මිලියන 1,447 ක් දක්වා) වර්ධනය වී ඇති බවද එම බැංකුව පෙන්වා දෙයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>24</day>
    </date>
    <link>http://www.dinamina.lk/2014/09/24/_art.asp?fn=n1409246</link>
    <topic>දිසා 8ක දැඩි නියං තත්ත්වයට මුහුණ දීමටරුපියල් විසි අටකෝටි පනස් ලක්ෂයක මුදලක්</topic>
    <author>රන්ජිත් පද්මසිරි,ස්වර්ණා විජේකෝන් සහ සුභාෂිණී සේනානායක</author>
    <content>දිස්ත්‍රික්ක අටක පවතින දැඩි නියං තත්ත්වයට මුහුණ දීම සඳහා එම ප්‍රදේශ වල ජනතාවට අවශය සහන ලබා දීම සඳහා රුපියල් විසි අටකෝටි පනස් ලක්ෂයක මුදලක් ලබා ගැනීමට පරිපූරක ඇස්තමේන්තුවක් අගමැති දි මු ජයරත්න මහතා ඊයේ (23) පාර්ලිමේන්තුවට ඉදිරිපත් කෙළේය.නිඟයට ගොදුරු වූ මන්නාරම වවුනියාව මඩකලපුව අම්පාර අනුරාධපුර පොළොන්නරුව බදුල්ල මොණරාගල යන දිස්ත්‍රික්කවල අවශය සංවර්ධන කටයුතු හා එහි ජනතාවගේ ජිවනෝපාය වැඩිදියුණු කිරීම වෙනුවට අවශ්‍ය ප්‍රතිපාදන සැළසීමට මේ මුදල් වැය කෙරේ.මේ අනුව මන්නාරම අනුරාධපුර වවුනියව දිස්ත්‍රික්ක වලට රුපියල් 50000000 බැගින්ද පොළොන්නරුව දිස්ත්‍රික්කයට රුපියල් 40000000 ක්ද මොණරාගලට හා මඩකළපුවට රුපියල් 30000000 බැගින් ද අම්පාරට රුපියල් 25000000ක්ද බදුල්ලට රුපියල 10000000ක්ද වෙන් කර දි තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>24</day>
    </date>
    <link>http://www.dinamina.lk/2014/09/24/_art.asp?fn=n1409247</link>
    <topic>විපක්ෂ නායකගේ කාර්යභාරය ඔහුට කරන්න දෙන්නැයිසජිත්ට නියෝජ්‍ය කතානායකගෙන් අවවාද</topic>
    <author>රන්ජිත් පද්මසිරි - ස්වර්ණාවිජේකෝන් හා සුභාෂිනි සේනානායක</author>
    <content>විපක්ෂ නායකතුමාගේ කාර්යභාරය එතුමාට කරන්නට දෙන්නැයි මුලසුනේ සිටි නියෝජ්‍ය කථානායක චන්දිම වීරක්කොඩි මහතා ඊයේ (23) පාර්ලිමේන්තුවේදී හම්බන්තොට දිස්ත්‍රික් මන්ත්‍රී සජිත් ප්‍රේමදාස මහතාට අවවාදයක් දුන්නේය.සභාවේ ප්‍රධාන කටයුතු ආරම්භ කළ අවස්ථාවේ දී රීති ප්‍රශ්නයක් මතු කරන බව කියමින් සජිත් ප්‍රේමදාස මහතා ඌව පළාත් මැතිවරණයෙන් පසු මොනරාගල හා බදුල්ලේ තම පාක්ෂිකයන්ට එරෙහිව ප්‍රචණ්ඩ ක්‍රියා සිදුකරන බවට ප්‍රකාශයක් කිරීමට සුදානම් වූ අවස්ථාවේ දී වීරක්කොඩි මහතා මෙසේ පවසා අවවාදය දුන්නේය.ප්‍රේමදාස මහතා සඳහන් කළ කරුණ රීති ප්‍රශ්නයක් නොවන බව කී විරක්කොඩි මහතා මේ කාරන්‍ය විපක්ෂ නායකවරයා මතු කළ යුතු කරුණක් බව පෙන්වා දෙමින් රීති ප්‍රශ්නය නැගීමට ඉඩ දුන්නේ නැත.යළිත් රීති ප්‍රශ්නයක් යැයි කියමින් මුලසුන ඇමැතූ ප්‍රේමදාස මහතා ඇයි මාව කපන්නේ ඔබතුමා මට සවන් නොදෙන්නේ ඇයි කියා විමසීය. කපන්නේ කවුද කියා පෙනෙනවා යැයි කී වීරක්කොඩි මහතා යළිත් සභාවේ කටයුතු ආරම්භ කරමින් විවාදයට නියමිත ප්‍රශ්න ඉදිරිපත් කරන ලෙස විමල් වීරවංශ මහතාට ඇරැයුම් කළේය.යළිත් රීති ප්‍රශ්නයක් යැයි කියමින් මොනරාගල හා බදුල්ලේ ප්‍රචණ්ඩ ක්‍රියා ගැන කතා කිරීමට ප්‍රේමදාස මහතා උත්සහා කළ විට විපක්ෂ නායකවරයාගේ කාර්ය කිරීමට එතුමාට ඉඩ දෙන්න ඔබට තාව කල් තිබෙනවා යැයි වීරක්කොඩි මහතා කීය. දිගින් දිගට රීති ප්‍රශ්නයක් යැයි කියමින් සිය අදහස් දැක්වීමට ප්‍රේමදාස මහතා ගත් උත්සාහය බිඳ දමමින් වීරක්කොඩි මහතා සභාවේ වැඩ ආරම්භ කළ විට ප්‍රේමදාස මහතා හීන් සිරුවේ නිහඬව අසුන් ගතතේය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>24</day>
    </date>
    <link>http://www.dinamina.lk/2014/09/24/_art.asp?fn=n1409248</link>
    <topic>අනුරාධපුරයට මහ වැසි</topic>
    <author>හිදෝගම සමූහ</author>
    <content>මාස ගණනක් පුරා පැවැති නියඟය නිමා කරමින් අනුරාධපුර දිස්ත්‍රික්කයට ඊයේ (23) යගුරුම් සහිත මහා වැසි ඇද හැලි තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>24</day>
    </date>
    <link>http://www.dinamina.lk/2014/09/24/_art.asp?fn=n1409249</link>
    <topic>රොයිස්ගේ ඇප අයදුම්පත සලකා බැලීම 25 දාට කල් යයි</topic>
    <author>කොච්චිකඩේ විශේෂ ඩී. මිහිදුකුල</author>
    <content>මීගමුව ජුවෙල් ලංකා ආයතනයෙන් මුදල් කොල්ලකෑම සිද්ධිය සම්බන්ධයෙන් දැනට රක්ෂිත බන්ධනාරගතව සිටින බස්නාහිර පළාත් සභා මන්ත්‍රී රොයිස් විජිත ප්‍රනාන්දු යන අයගේ ඇප අයදුම්පත සලකා බැලීමේ නඩුව 22 දිනට මීගමුව මහාධිකරණයේ දී යෙදී තිබුණි.මීගමුව මහාධිකරණයේ යුක්තිය පසඳලීමේ කාර්යයෙහි යෙදී සිටි විනිසුරු එම්. එම්. ඒ. ගෆුර් මහතා උසස්වීමක් ලැබ ගිය බැවින් එදින නඩු විනිශ්චය කිරීමක් සිදුනොවීය.මහාධිකරණ ප්‍රධාන රෙජිස්ටාර්වරිය නැවත එම ඇප අයදුම්පත සලකා බැලීම 29 දාට කල් තබන ලදි. ජ්‍යෙෂ්ඨ නීතිඥය මෛත්‍රී ගුණරත්න මහතා මෙදින තම සේවාදායකයා වන රොයින් විජිත ප්‍රනාන්දු වෙනුවෙන් කරුණු දැක්වීමට අධිකරණයට පැමිණ සිටියේය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>24</day>
    </date>
    <link>http://www.dinamina.lk/2014/09/24/_art.asp?fn=n14092411</link>
    <topic>ශ්‍රී ලංකා නිදහස් පාක්ෂිකයන්ටනොමිලයේ ජීවිත රක්ෂණයක්</topic>
    <author>තෙන්නකෝන් කුලසේකර</author>
    <content>ශ්‍රී ලංකා නිදහස් පක්ෂ හැට තුන්වන (63) සංවත්සරයට සමගාමීව සිදු කෙරෙන වයස අවුරුදු හැටතුනක් (63) සපිරූ ශ්‍රී ලංකා නිදහස් පාක්ෂිකයින් සඳහා නොමිලේ ජීවිත රක්ෂණයෙන් ආවරණය කිරීම කලාවැව මැතිවරණ කොට්ඨාසයෙන් ඇරඹේ.මේ යටතේ පසුගිය දා (21) කලාවැව මැතිවරණ කොට්ඨාසයේ පන්දහසක් (5000) සඳහා ජීවිත රක්ෂණය ලබාදෙනු ලැබුවේ දෙවන පළුගස්වැව අක්කර පන්සීයේදී අභිනවයෙන් ආරම්භ කළ කලාවැව ශ්‍රී ලංකා නිදහස් පක්ෂ කාර්යාල භූමියේදීය. මේ යටතේ රක්ෂණලාභියෙකුට හදිසි අනතුරු මරණයකදී රුපියල් ලක්ෂ පහක්ද පවුලට අයත් සාමාජිකයෙකුගේ ඕනෑම ආකාරයේ මරණයකදී රුපියල් ලක්ෂයක් පිරිනැමේ. එමෙන්ම හදිසි ආපදාවකදී රුපියල් ලක්ෂ දෙකක මුදලක්ද හිමිවේ.ශ්‍රී ලංකා නිදහස් පක්ෂ පාක්ෂිකයින් පන්දහස සඳහා රක්ෂණ වාරික අනුරාධපුර දිස්ත්‍රික් නායක කලාවැව ශ්‍රී.ල.නි.ප. ප්‍රධාන සංවිධායක ඇමැති එස්.එම්. චන්ද්‍රසේන මහතා සහ උතුරුමැද පළාත් ප්‍රධාන ඇමැති එස්.එම්. රංජිත් සමරකෝන් යන මහත්වරුන්ගේ පෞද්ගලික මැදිහත්වීම මත රුපියල් ලක්ෂ පනහක මුදලක් (50) ශ්‍රී ලංකා රක්ෂණ සංස්ථාවට පිරිනැමීම ද සිදු කළහ.මේ සඳහා දානපතියන් කීප දෙනෙකු ද දායකත්වය ලබාදෙනු ලැබීය. මෙහිදී පක්ෂය වෙනුවෙන් කැපවීම කළ සාමාජිකයන් සඳහා පදක්කම් පිරිනැමීමක්ද සිදු කෙරිණ.ශ්‍රී.ල.නි.ප. ජ්‍යෙෂ්ඨ සාමාජිකයන්ට රක්ෂණ ආවරණ ප්‍රදානය කරමින් අදහස් දැක්වූ කලාවැව ශ්‍රී.ල.නි.ප. ප්‍රධාන සංවිධායක ආර්ථික සංවර්ධන නියෝජ්‍ය ඇමැති සහ විශේෂ ව්‍යාපෘති ඇමැති එස්.එම්. චන්ද්‍රසේන මහතා.2005 ජනාධිපතිවරණයට මහින්ද රාජපක්ෂ අගමැතිතුමාට අපේක්ෂකත්වය ලබා නොදීමට චන්ද්‍රිකා බණ්ඩාරනායක මහත්මිය කටයුතු කළා. කෙනෙහිලිකම් කළා. බාධා කළා. අපේ අය දෙපැත්ත තුන් පැත්ත අල්ලාගෙන සිටියා. ඒ අවස්ථාවේ මා ප්‍රවෘත්ති සාකච්ඡාවක් පවත්වා කීවා අගමැතිතුමාට ජනාධිපති අපේක්ෂකත්වය නොදුන්නොත් මන්ත්‍රීවරු තිස් පහක් සමඟ පක්ෂයෙන් ඉවත්වෙනවා කියා.අප පක්ෂය හැර යන්නේ නැති වුවත් බිය ගැන්වීමට කළ එම ප්‍රකාශය නිසා මහින්ද රාජපක්ෂ අගමැතිතුමාට ජනාධිපති අපේක්ෂකත්වය දෙන්න සිදු වුණා. එදා මහින්ද රාජපක්ෂ මැතිතුමා ඉදිරියට ආවේ නැතිනම් ජනාධිපති අපේක්ෂකයා නොවුණා නම් මම උදැල්ලක් අරන් කුඹුරු කොටන්න තීරණය කර සිටියා යැයි ඇමැතිවරයා කීය.ඌව පළාත් සභා මැතිවරණය ගල උඩ සටනක්. ඒ සටනින් ගලෙන් පහළට වැටුණ පක්ෂය අනාථ වෙනවා. ගල උඩ සටනෙන් එ.ජා.ප. ය ගලෙන් පහළට වැටුණා. ඩී.බී. විජේතුංග ජනාධිපතිතුමා ගල උඩ සටන ගැන කීවා. එ.ජා.ප. පාලන කාලයේ දකුණු පළාත් සභා මැතිවරණයෙන් එ.ජා.ප. ය පරාජය වුණා. මහ මැතිවරණයෙන් ද එ.ජා.ප. ය පරාජයට පත් වුණා. ඌවේ ගල උඩ සටනින් අප ජයග්‍රහණය කළා. ඉදිරි ජනාධිපතිවරණයෙන් මහින්ද රාජපක්ෂ ජනාධිපතිතුමා තුන්වෙනි වරටත් අති විශිෂ්ට ජයග්‍රහණයක් ලැබීමේ පෙර මග ලකුණ ගල උඩ සටන ජය ගැනීම බව ද කීය.උතුරුමැද පළාත් ප්‍රධාන ඇමැති එස්.එම්. රංජිත් සමරකෝන් මහතාපළාත් සභා මැතිවරණයෙන් රජයට අතිවිශිෂ්ට ජයග්‍රහණයක් ලබා දුන් ඌවේ ජනතාව රජයට එරෙහි සියලු කුමන්ත්‍රණ පරාජයට පත් කළා. ඌව ප ළාත් සභා මැතිවරණයේදී එ.ජා.ප. ය හා ජ.වි.පෙ. සතු ශක්තිය යොදවා අන්ත පරාජයක් ලැබුවා. විපක්ෂයේ ගමනක අවසානය සනිටුහන් කළ ඌවේ ජනතාවට මුළු මහත් ජාතියේම ප්‍රණාමය හිමි වෙන බවද ප්‍රධාන ඇමැතිවරයා කීය.ඌව පළාත් සභාව ඇතුළු පසුගිය කාලය තුළ පැවති පළාත් සභා මැතිවරණ වලින් ආණ්ඩුව වැඩි ඡන්ද විසිපන් ලක්ෂයකින් ඉදිරියෙන් සිටින බවද රනිල් වික්‍රමසිංහ මහතා පක්ෂ නායකත්වය ආරක්ෂා කර ගැනීමේ සටනක යෙදී සිටිනවා. සජිත් ප්‍රේමදාස මහතා පක්ෂ නායකත්වය උදුරා ගැනීමේ සටනක යෙදී සිටිනවා.එ.ජා.ප. පාක්ෂිකයන් පොකුරු පිටින් ජනාධිපතිතුමා සමඟ එක්වී රට ගොඩනගන බවත් මහින්ද රාජපක්ෂ ජනාධිපතිතුමා ජාතියේ අනාගතය සුරක්ෂිත කර ඇති බවත් කී ඇමැතිවරයා ජාතියේ ඉදිරි ගමන වැළැක්වීමට කිසිදු ජගතෙකුට මේ ර‍ටේ ජනතාව ඉඩ නොතබන බව ද කීය. මෙම අවස්ථාවට පළාත් සභා සභාපති ටී.එම්.ආර්. සිරිපාල, පළාත් සභා මන්ත්‍රීවරුන් වූ සරත් ඉලංගසිංහ, කේ.පී.එස්. කුමාරසිංහ මහත්වරු හා කලාඔය ප්‍රාදේශීය සභා සභාපතිවරුද මන්ත්‍රීවරුද සහභාගී වී සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>24</day>
    </date>
    <link>http://www.dinamina.lk/2014/09/24/_art.asp?fn=n14092412</link>
    <topic>ආපදා කළමනාකරණ සම්මන්ත්‍රණය අදබණ්ඩාරනායක සම්මන්ත්‍රණ ශාලාවේ දී</topic>
    <author>උදුලා පීරිස්</author>
    <content>'අනාගතයේදී අපට අවැසි සුරක්ෂිත ශ්‍රී ලංකාවක්' යන තේමාව යටතේ දේශීය කළාපීය හා ගෝලීය පාර්ශ්වකරුවන්ගේ සහභාගිත්වයෙන් පැවැත්වෙන ආපදා කළමනාකරණ ක්‍රියාවලියට අදාල සම්මන්ත්‍රණයක් අද (24) බණ්ඩාරනායක සම්මන්ත්‍රණ ශාලාවේදී ආරම්භ කෙරේ.ඉතිහාසයේ ප්‍රථම වතාවට රජය මගින් පවත්වනු ලබන මෙම සම්මන්ත්‍රණයට ආපදා කළමනාකරණයට සම්බන්ධ දෙස් විදෙස් විද්වතුන් 460කට අධික පිරිසක් හා මෙරට තානාපතිවරු ඇතුළු ප්‍රභූවරු රැසක් සහභාගිවෙති. තෙදිනක් පුරා පැවැත්වෙන මෙම සම්මන්ත්‍රණය ආපදා කළමනාකරණ ක්‍රියාවලියට අදාළ තේමා 27ක් යටතේ සාකච්ජා කෙරේ.එහිදී දේශීය විදේශීය විද්වතුන් විසින් ඉදිරිපත්කරන ලබන අදහස් හා යෝජනාවලින් ලබාගන්නා කරුණු පාදක ‍කර‍ගෙන වඩාත් කාර්යක්ෂම ආපදා කළමනාකරණ ක්‍රියාවලියක් සකස් කිරීම ප්‍රධාන අරමුණ වී ඇති අතර එම කරුණු 2014 දෙසැම්බර් 26 දින පැවැත්වෙන ජාතික සුරක්ෂිත දිනයේදී ජනාධිපති මහින්ද රාජපක්ෂ මහතා වෙත ඉදිරිපත් කිරීමට ආපදා කළමනාකරණ අමාත්‍යාංශය තීරණය කර ඇත.එසේම 2015 වසරේදී ජපානයේ පැවැත්වෙන ජගත් ආපදා අවදානම අවම කිරීමේ සමුළුව වෙතද යොමු කිරීමට අමාත්‍යාංශය අදහස් කර සිටී.මෙරට සුනාමියට ගොදුරුවී වසර 10ක් පිරීම නිමිත්තෙන් ආපදා කළමනාකරණනය සම්බන්ධයෙන් ශ්‍රී ලංකාව ලබා ඇති ප්‍රගතිය හා එයින් ලත් අත්දැකීම් හා උගත් පාඩම් හා ආපදා කළමනාකරණය හා සම්බන්ධ සියලු ක්ෂේත්‍ර සමඟ අදහස් හුවමාරු කරගැනීමත් මෙම සම්මන්ත්‍රණයේදී සාකච්ජා වෙයි.ශ්‍රී ලංකාවේ ඇතිවිය හැකි ආපදා තත්ත්ව අවම කර ගැනීමේ අවශ්‍යතාව ආපදා කළමනාකරණ ඇමැති මහින්ද අමරවීර මහතා ඊයේ (23) ආපදා කළමනාකරණ අමාත්‍යාංශ ශ්‍රවනාගාරයේදී පැවැති මාධ්‍ය හමුවේදී පෙන්වා දුනි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>24</day>
    </date>
    <link>http://www.dinamina.lk/2014/09/24/_art.asp?fn=n14092413</link>
    <topic>මැතිවරණ කොට්ඨාස ප්‍රතිසංවිධානයටශ්‍රීලනිපය තීරණය කරයි</topic>
    <author>ක්‍රිස්ටි මහේෂ් ද සිල්වා</author>
    <content>ඉදිරියේදී පැවැත්වෙන ජාතික මැතිවරණ ඉලක්ක කරගෙන දිවයින පුරා ඇති සෑම මැතිවරණ ‍ෙකාට්ඨාසයක් ම ප්‍රතිසංවිධානය කිරීම සඳහා වූ නවතම වැඩපිළිවෙළක් සකස් කිරීමට ශ්‍රීලනිපය තීරණය කර ඇත.ජනාධිපති මහින්ද රාජපක්ෂ මහතා එක්සත් ජාතීන්ගේ සමුළුව ඇමතීමෙන් අනතුරුව ශ්‍රී ලංකාවට පැමිණීමෙන් පසුව ලබන 29 දා පැවැත්වෙන මධ්‍යම කාරක සභාවට මෙම වැඩපිළිවෙළ ඉදිරිපත් කිරීමට නියමිතව ඇතැයි මධ්‍යම කාරක සභාවේ සාමාජිකයකු පැවැසීය.ඌව පළාත් සභා මැතිවරණයේ දී සමහර ආසන සංවිධායකවරුන් දක්වන ලද සහයෝගය ප්‍රමාණවත් නොවීම ඇතුළුව පළාත් සභා මැතිවරණයට අදාළ ගැටලු ගණනාවක් සම්බන්ධයෙන් මධ්‍යම කාරක සභාවේ දී සාකච්ඡා කිරීමට නියමිතව ඇතැයි එම සාමාජිකයා සඳහන් කළේය.ඉදිරියේ දී පැවැත්වීමට නියමිත ජාතික මැතිවරණවලදී සුළු ජාතීන්ගේ ආකර්ෂනය පක්ෂය වෙත දිනා ගැනීම අත්‍යවශ්‍ය කරුණක් වන නිසාවෙන් එය ශක්තිමත් කිරීම අරමුණු කොට නවතම වැඩපිළිවෙළක් සකස් කිරීම කාලීන අවශ්‍යතාවක් වී ඇති බව එම මධ්‍යම කාරක සභාවේ සාමාජිකයෝ පැවැසීය.පසුගිය ඌව පළාත් සභා මැතිවරණයේ දී තැපැල් ඡන්දවල සිදුවූ අඩුපාඩු සකස් කර රජයේ සේවකයන් අතර ප්‍රසාදයක් ඇති වන පරිදි නවතම සැලැසුමක් දියත් කිරීමේ අවශ්‍යතාව ද මධ්‍යම කාරක සභාවේ දී සාකච්ඡාවට ගැනීමට නියමිතව ඇතැයි හෙතෙම වැඩිදුරටත් ප්‍රකාශ කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>24</day>
    </date>
    <link>http://www.dinamina.lk/2014/09/24/_art.asp?fn=n14092414</link>
    <topic>ශ්‍රීලනිපයේ ආසන සංවිධායකවරුන්ගේ විශේෂ රැස්වීමක් අද</topic>
    <author>ක්‍රිස්ටි මහේෂ් ද සිල්වා</author>
    <content>ඉදිරි ජාතික මැතිවරණවල දී පක්ෂය ප්‍රතිසංවිධානය කිරීම මෙන්ම ආසනවල අඩුපාඩු දුර්වලතා සම්බන්ධයෙන් සාකච්ඡා කිරීම සදහා ශ්‍රීලනිප ආසන සංවිධායකවරුන්ගේ විශේෂ රැස්වීමක් අද (24) ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් අරලියගහ මන්දිරයේ දී පැවැත්වේ.මෙම රැස්වීම සඳහා ශ්‍රීලනි පක්ෂයේ මහලේකම් සෞඛ්‍ය ඇමැති මෛත්‍රීපාල සිරිසේන මහතා ද සහභාගි වේ. සංවිධායකවරුන් සඳහා විශේෂ දේශන කීපයක් ද පැවැත්වීමට කටයුතු යොදා තිබේ.ශ්‍රී ලංකා නිදහස් පක්ෂයේ කාන්තා සංවිධාන වෘත්තීය සමිති, තරුණ සංවිධාන ඇතුළු සමිති ශක්තිමත් කිරීමේ අවශ්‍යතාවය ද මෙහිදී සැලකිල්ලට ලක්කරනු ලබන අතර ඉදිරි මැතිවරණවල දී ගත යුතු ක්‍රියාමාර්ග සම්බන්ධයෙන් සංවිධායකවරුන්ගේ අදහස් විමසීමට ද පක්ෂය තීන්දු කර තිබේ.මේ අතර ලබන 29දා ජනාධිපති මහින්ද රාජපක්ෂ මහතාගේ ප්‍රධානත්වයෙන් ශ්‍රී ලංකා නිදහස් පක්ෂයේ මධ්‍යම කාරක සභාව රැස්වීමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>24</day>
    </date>
    <link>http://www.dinamina.lk/2014/09/24/_art.asp?fn=n14092415</link>
    <topic>නීතිවිරෝධිසිගරට් තොගයක්සමඟ සැකකරුවෙක්අත්අඩංගුවට</topic>
    <author/>
    <content>නීතිවිරෝධිව රැගෙන ආ රුපියල් ලක්ෂ 78ක් වටිනා විදේශිය සිගරට් තොගයක් අරණායක පොලිසිය නිලධාරීන් කණ්ඩායමක් විසින් ඊයේ (23) අරණායක - උස්සාපිටිය මාර්ගයේ අට්ටාපිටිය පාලම අසලදී සැකකරුවෙක් සමග අත්අඩංගුවට ගෙන ඇත.මහනුවර - කටුගස්තාට ප්‍රදේශයේ සිට අරණායකට රැගෙන එමින් තිබූ මෙම එල්ෆ් ලොරියේ සිගරට් 200 බැගින් අඩංගු කාටුන් 50ක් සහිත පෙට්ටි 27 තිබුණු බවද පැවසේ.සිගරට් තොගය සමග ලොරියේ රියදුරු අත්අඩංගුවට ගෙන ඇති අතර අද (24) මාවනැල්ල මහේස්ත්‍රාත් තුමා ඉදිරියට පැමිණ වීමටද නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>24</day>
    </date>
    <link>http://www.dinamina.lk/2014/09/24/_art.asp?fn=n14092416</link>
    <topic>තාක්ෂණවේදයට- කළමනාකරණයටඅලුත් විද්‍යා පීඨ 2ක් යාපනයේ ඉදිකෙරේ</topic>
    <author>රන්ජිත් පද්මසිරි, ස්වර්ණා විජේකෝන් සහ සුභාෂිණී සේනානායක</author>
    <content>යාපනයේ විද්‍යා පීඨ සම්පූර්ණ ප්‍රතිසංවිධානයකට ලක් කරන බවත් කළමනාකරණය හා තාක්ෂණවේදය සඳහා අලුතින් අධ්‍යාපන විද්‍යා පීඨ දෙකක් ආරම්භ කිරීමට පියවර ගෙන ඇති බවත් අධ්‍යාපන ඇමැති බන්දුල ගුණවර්ධන මහතා ඊයේ (23) පාර්ලිමේන්තුවේ දී කීය.දකුණු ආසියානු කලාපයේ සියලුම රටවල ගුරුවරුන් පුහුණු කරන අධ්‍යාපන ආයතනයක් ආරම්භ කිරීමට මීපේ ප්‍රදේශයේ අවශ්‍ය ගොඩනැඟිලි ඉදිකරමින් පවතින බවත් ලංකා ඉතිහාසයේ ප්‍රථම වරට උපාධිධාරී සෞන්දර්යය ගුරුවරු 3606ක් එකවර බඳවා ගත්තේ මහින්ද රාපක්ෂ ජනාධිපතිතුමාගේ ආණ්ඩුව බවද ගුණවර්ධන මහතා කීය.කුරුණෑගල දිස්ත්‍රික් මන්ත්‍රී අශෝක් අබේසිංහ මහතා ඇසූ ප්‍රශ්නයකට පිළිතුරු දෙමින් එසේ කී ඇමැති ගුණවර්ධන මහතා කළමනාකරණය පිළිබඳ අධ්‍යාපන පීඨය මහරගමත් තාක්ෂණවේදය සඳහා හොඳ ඉඩමක් සොයමින් සිටින බවද කීවේය.ලංකාවේ පාසල් අතරින් හයවැනි ශ්‍රේණියේ සිට උසස්පෙළ දක්වා සෞන්දර්යය විෂයයන් උගන්වන පාසල් 6593ක් ඇති බවත් එවැනි පාසල් 984ක් කුරුණැගල දිස්ත්‍රික්යේ ඇති බවත් ඒවායේ සෞන්දර්යය ගුරුවරුන් 1512ක් සේවයේ යෙදී සිටින බවත් ගුණවර්ධන මහතා කීය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>24</day>
    </date>
    <link>http://www.dinamina.lk/2014/09/24/_art.asp?fn=n14092417</link>
    <topic>වයඹ පළාතේ ප්‍රාදේශීය සභාවල නගර සභාවල රුපියල් මිලියන 400 ක හිඟ බදු මුදල් එකතු කිරිමට තිබෙනවා</topic>
    <author>කුරුණෑගල දිස්ත්‍රික් සංචාරක</author>
    <content>වයඹ පළාතේ ප්‍රාදේශීය සභාවල, නගර සභාවල රුපියල් මිලියන 400 ක හිඟ බදු මුදලක් එකතු කිරිමට තිබෙන බවත් පුරප්පාඩුව පැවති අදායම් පරීක්ෂක තනතුරු සම්පූර්ණ කළ පසු එම මුදල් එකතු කර වයඹ පළාතේ සංවර්ධන කටයුතු සඳහා යොදා ගන්න කටයුතු කරන බව වයඹ ප්‍රධාන ඇමැති නීතීඥ දයාසිරි ජයසේකර මහතා පැවසීය.අමැතිවරයා එසේ පැවසුයේ 23 (ඊයේ) වයඹ පළාත්සභාවේ පැවති වයඹ පළාත් සභා රාජ්‍ය සේවයේ පළාත් පාලන දෙපාර්තමේන්තුවේ ආදායම් පරීක්ෂක III ශ්‍රේණියේ පත්වීම් 36 ක් ලබාදීමේ අවස්ථාවට සහභාගී වෙමිනි.එහිදී වැඩිදුරටත් අදහස් දැක්වූ අමැති මෙසේද කිය.අද පළාත් රාජ්‍ය සේවයේ 40,000 අධික පිරිවරකට ඔබතුමන්ලා එකතු වෙනවා. උසස් පෙළ සමත් වෙලා ඉන් ඉහළටත් ඉගෙනගත් අය මෙතන ඉන්නවා. ඔබ අද අදායම් පරීක්ෂකවරයෙක් විදියට පත්වීම් ලබනවා. රජ කාලයේ මේ තනතුර තිබුනේ බදු එකතුකරන්නන් විදියට. මේ කාර්ය භාර්යය කාර්යාලයේ ඇතුළත පිටත වගේම උසාවිය ළඟ තුන් ආකාරයකින් කටයුතු කරන්න සිද්ධ වෙනවා. අද වයඹ පළාතේ ප්‍රාදේශීය සභාවල, නගර සභාවල මිලියන 400 ක බදු මුදලක් තියනවා එකතු කරන්න.ඔබට මුලින්ම ප්‍රධාන නගර සභා, මහ නගර සභාවල ප්‍රමාද වීම් බලලා ඒ කාර්ය භාර්යයට අත ගහන්න වෙයි. මේ මුදල් යොදා ගන්නේ රටේ සංවර්ධනයට. රාජ්‍ය සේවයට ඇවිල්ලා ඉතාමත් දරදඬු විදියට සේවය කරනවා වගේම සහනශීලී විදියටත් ක්‍රියාකරන්න සිද්ධ වෙනවා.ජනාධිපතිතුමාගේ බලාපොරොත්තුව කාර්යක්ෂම නිලධාරීන් යොදාගන්න . 2001 සහ 2004 දී ලක්ෂ 10 ක්ව තිබුණු රාජ්‍ය සේවය ලක්ෂ 6 දක්වා අඩු වුණා. අද එය ලක්ෂ 14 දක්වා වැඩිවෙලා තියනවා.අද සියළු පහසුකම් ඔබ තමුන්නාන්සේලාට ලබා දීලා තියනවා. යතුරු පැදි ලබාදීමේ වැඩපිළිවෙළ ක්‍රියාත්මක වෙනවා. ඉතිහාසයේ බස් එකේ සහ පයින් ගිහින් තමයි ඔබගේ කාර්ය භාර්යය ඉෂ්ඨ කරන්න වුණේ.ඊට වෙනස් වැඩපිළිවෙළක් තමයි අද තියෙන්නේ. එකමුතුකම, කාර්යක්‍ෂමභාවය සමග පළාත් රාජ්‍ය සේවය හරියට ඉටු කරන්න. මෙතන විතරක් නෙමෙයි ඒ ඒ ක්‍ෂේත්‍රවල දක්ෂතා දක්වලා ඉදිරියට යන්න. මම බලාපොරොත්තුවෙන්නේ තමුන්නාන්සේලා තැන පිළිඹඳව හිතන්නේ නැතිව නිර්මාණශීලිව වැඩ කරන්නමෙම අවස්ථාවට පළාත් සභා මන්ත්‍රී කමල් හේරත්, වයඹ පළාත් ප්‍රධාන ලේකම් ජයන්ත විජේරත්න, වයඹ ප්‍රධාන අමාත්‍යංශයේ ලේකම් පී.බී එම්. සිරිසේන. වයඹ පළාත් පාලන කොමසාරිස් බුවනෙක හේරත් යන මහත්වරු ඇතුළු පිරිසක් සහභාගී වුහ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>24</day>
    </date>
    <link>http://www.dinamina.lk/2014/09/24/_art.asp?fn=n14092418</link>
    <topic>යුද හමුදා යුද්ධෝපකරණ බළකායේසැණකෙළිය අද ඇරැඹේ</topic>
    <author/>
    <content>ශ්‍රී ලංකා යුද හමුදා යුද්ධෝපකරණ බළකායේ සංවිධානයෙන් ඉදිරිපත් කරන ‘ඕර්සිනන්ස් රණසේනා උදානය’ 2014 සංගීත ප්‍රසංගය අද (24) සිට 28 වැනිදා දක්වා මහරගම නාවින්න ක්‍රීඩාංගණයේ දී පැවැත්වෙයි. දින පහක් පුරා පැවැත්වෙන මෙම සැණකෙළියේ දී හමුදා සංදර්ශන, යුද්ධ හමුදා ප්‍රදර්ශන පාසල් තූර්යවාදක තරඟ ඇතුළු සැනකෙළියක් සහ වෙළෙඳ ප්‍රදර්ශනයක් පැවැත්වීමට කටයුතු යොදා ඇත.මෙහිදී සංගීත සංදර්ශන, යුද්ධ හමුදාවේ සන්නද්ධ රථ, කාලතුවක්කු සංග්‍රාමික උපකරණ ඇතුළත් ප්‍රදර්ශන කුටි කමාන්ඩෝ භට පිරිස් ඉදිරිපත් කරන ජීවිතාරක්ෂක මෙහෙයුම්, සුනඛ සංදර්ශන ඇතුළත් යුද්ධ හමුදා ප්‍රදර්ශන අංගයන්, ළමුන් වැඩිහිටියන් සඳහා මාරක ළිඳ ඇතුළු විනෝද ක්‍රීඩා අංගයන් රෙදිපිළි ගෘහ උපකරණ විදුලි උපකරණ, අත්කම් භාණ්ඩ ආදී විවිධ භාණ්ඩ විශාල ප්‍රමාණයක් ඇතුළත් වෙළෙඳ ප්‍රදර්ශන කුටි 185ට ආසන්න ප්‍රදර්ශන කුටි අංගයන් පිරිමි කාන්තා පාසල් තූර්යවාදක කණ්ඩායම් සහභාගි වන තූර්යවාදක තරග සංදර්ශන අංගයන් විනෝද ක්‍රීඩා කුටි සහ සංගීත සංදර්ශන ද මෙහිදී පැවැත්වෙයි.1949 සිට වසර 65ක ඉතිහාසයක් ඇති ශ්‍රී ලංකා යුද්ධ හමුදා යුද්ධෝපකරණ බළකාය දශක 3ක් පැවැති බෙදුම්වාදී ත්‍රස්තවාදය මුලිනුපුටා දැමීම සඳහා භට කාර්ය සම්පාදනයේදී මහත් දායකත්වයක් දැක්වූ බළකායකි. එම ව්‍යායාමයේ දී මෙම බළකායේ භට පිරිස් අතරින් විශාල පිරිසක් ජීවිත පූජාකර තිබේ.ඒ හා සමාන පිරිසක් තුවාල ලබා තිබේ. එම භට පිරිස්වල යැපෙන්නන් සඳහා උසස් ජීවන මට්ටමක් ලබාදීම මෙන්ම දැනට යුද්ධෝපකරණ බළකායේ සේවයේ නියුතු භට පිරිස් වෙනුවෙන් අවශ්‍ය ඉදිකිරීම් ක්‍රීඩා සහ සුබසාධක ව්‍යාපෘති ක්‍රියාත්මක කිරීම පිණිස අවශ්‍ය වන යටිතල පහසුකම් වැඩිදියුණු කිරීමේ අභිලාෂය ඇතිව ව්‍යාපෘති ගණනාවක් ක්‍රියාත්මක කිරීමට අවශ්‍ය ප්‍රතිපාදන ලබාගැනීමේ අරමුණින් මෙම සංගීත ප්‍රසංගය ඇතුළු විනෝදමේලා පැවැත්වෙයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>24</day>
    </date>
    <link>http://www.dinamina.lk/2014/09/24/_art.asp?fn=n14092419</link>
    <topic>පරිසර සංරක්ෂණ පණිවුඩය සමාජගත කිරිමටවිරිදු යොදා ගැනීමට පියවර</topic>
    <author>ශීලා උඩුවර</author>
    <content>පරිසර සංරක්ෂණ පණිවුඩය සමාජගත කිරිම සඳහා විරිදු යොදා ගැනීමට මධ්‍යම පරිසර අධිකාරිය පියවර ගනී.මේ සඳහා විරිදු 14 ක් ඇතුළත් රූපමය සංයුක්ත තැටියක් නිෂ්පාදනය කිරීමට පියවර ගෙන ඇති අතර " ඔබේ සිතට පරිසර දෑසක් " යනුවෙන් එය හැඳින්වේ.මැණිකේ අත්තනායක, ජැක්සන් ඇන්තනි, බන්දුල විජේවීර, රොඩ්නි වර්ණකුල, මහින්ද පතිරගේ, දයා නෙල්ලම්පිටිය, හා ගාමිණී අම්බලන්ගොඩ යන ශිල්පීන් මේ සඳහා දායකත්වය ලබාදී ඇති අතර මීට අමතරව පාසල් නියෝජනය කරමින් විරිදු ගායනය පිළිබඳ හැකියාවන් ඇති ආධුනික ශිල්පීන් කීපදෙනෙක්ද දායකත්වය ලබාදී තිබේ .පරිසර අධ්‍යාපන මෙවලමක් ලෙසින් නිෂ්පාදිත මෙම පරිසර තැටිය පරිසර විෂය හා සම්බන්ධ ක්ෂේත්‍ර ගණනාවක තොරතුරු ඇතුළත්ය‍.විරිදුව වර්තමාන සමාජයෙන් ක්‍රමයෙන් ඈත්ව යන යුගයක මධ්‍යම පරිසර අධිකාරිය ප්‍රවීණ ශිල්පීන් මෙන්ම ආධුනික ශිල්පීන්ගේද දායකත්වය ලබා ගනිමින් මෙවැනි අර්ථවත් වැඩපිළිවෙළක් ක්‍රියාත්මක කිරීම අගය කළ යුතු බව මේ පිළිබඳව අදහස් දක්වමින් මැණිකේ අත්තනායක මහත්මිය පැවසුවාය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>24</day>
    </date>
    <link>http://www.dinamina.lk/2014/09/24/_art.asp?fn=n14092420</link>
    <topic>ගම්පහ රත්නාවලී බාලිකා විද්‍යාලයෙන් ශිෂ්‍යාවන් 483ක්විශ්වවිද්‍යාලයට තේරී පත්වෙලා</topic>
    <author/>
    <content>2013 අපොස උසස් පෙළ විභාගයේ ප්‍රතිඵල මත මෙවර ගම්පහ රත්නාවලී බාලිකා විද්‍යාලයේ ශිෂ්‍යාවන් 483ක් විශ්වවිද්‍යාලයට තේරී පත්වී ඇත. විද්‍යා අංශයෙන් වෛද්‍යපීඨයට ශිෂ්‍යාවන් 41 දෙනෙක් ද, දන්ත වෛද්‍ය පීඨයට ශිෂ්‍යාවන් දෙදෙනකු ද, ක්ෂුද්‍රජීව විද්‍යා අංශයට එක් ශිෂ්‍යාවක් ද, පශු වෛද්‍ය පීඨයට 4 දෙනෙක් ද, කෘෂි කළමනාකරණ පීඨයට 21ක් ද, ජීව විද්‍යා අංශයට 62ක් ද කෘෂිකර්ම අංශයට 44 දෙනෙක් ද තේරී පත්වී ඇත.භෞතික විද්‍යා අංශයෙන් ඉංජිනේරු පීඨයට ශිෂ්‍යාවන් 21 දෙනෙක් ද, ප්‍රමාණ සමීක්ෂණ අංශයට දෙදෙනෙක් ද, භෞතික විද්‍යා අංශයට 25 දෙනෙක් ද, තේරී පත්වී ඇත. කලා අංශයෙන් නීති පීඨයට ශිෂ්‍යාවන් 22ක් ද, කලා අංශයට 112 දෙනෙක් ද, තේරී පත්වී ඇත.වාණිජ අංශයෙන් කළමනාකරණ අංශයට 119 දෙනෙක් ද, වානිජ අංශයට 7 දෙනෙක් ද තේරී පත්වී ඇත. මෙවර ගම්පහ රත්නාවලී බාලිකා විද්‍යාලය විශ්වවිද්‍යාලයට සුදුසුකම් ලැබීමේ ප්‍රතිශතය 50.62% මෙය 2012 වර්ෂයට වඩා 7.4%කින් ඉහළ ගොස් ඇති බව විදුහල්පති කර්නල් එම්. ඒ. ජයවර්ධන මහත්මිය ප්‍රකාශ කළාය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>24</day>
    </date>
    <link>http://www.dinamina.lk/2014/09/24/_art.asp?fn=n14092421</link>
    <topic>බීමත්ව යතුරු පැදියක් ධාවනය කැර මනුෂ්‍ය ඝාතනයක් කළපුද්ගලයකුට වසරක බරපතළ වැඩ සහිත සිර දඬුවමක්</topic>
    <author>ගම්පහ සංචාරක</author>
    <content>ගණේමුල්ලේදී බීමත්ව යතුරු පැදියක් ධාවනය කැර සාවද්‍ය නොවන මනුෂ්‍ය ඝාතනයක් කිරීම, ආරක්ෂක හිස් වැසුම් නැතිව යතුරු පැදිය ධාවනය, අනතුරක් සිදු කිරීම, වළකා නොගැනීම යන චෝදනාවන්ට වරද පිළිගත් පුද්ගලයකුට වසරක බරපතල වැඩ සහිත සිර දඬුවමක් නියම කළ ගම්පහ අතිරේක මහේස්ත්‍රාත් හේසාන්තද මෙල් මහතා සිර දඬුවම වසර 5 කට අත්හිටුවීමට නියෝග කෙළේය.මෙසේ දඬුවම් නියම වුයේ සමන් ප්‍රියදර්ශන නැමැත්තකුටය.රුපියල් 11000/= ක දඩයක්ද නියම කළ අතර එය නොගෙවන්නේ නම් මාස 6 ක සිරදඬුවමක්ද නියම වන වගට නියම කෙළේය. චුදිතගේ රියැදුරු බලපත්‍රය වසර 2 කට අත්හිටුවීමටද නියෝග කළ අතර ඇඟිලි සළකුණු ලබාගන්නා ලෙසද නියෝග කෙළේය. පැමිණිල්ල ගණේමුල්ල පොලිසියේ රථවාහන අංශයෙනි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>24</day>
    </date>
    <link>http://www.dinamina.lk/2014/09/24/_art.asp?fn=n14092422</link>
    <topic>ගම්පහ දිසාවේ ඩෙංගු මෙහෙයුමක්:104කට රුපියල් 4,16000 දඩයක්</topic>
    <author>ගම්පහ සංචාරක</author>
    <content>ගම්පහ සෞඛ්‍ය වෛද්‍ය නිලධාරිනී කාර්යාලය ඇතුළු ගම්පහ සෞඛ්‍ය වෛද්‍ය නිලධාරී කොට්ඨාසයට අයත් සියලු ප්‍රදේශ ආවරණය වන පරදි ඩෙංගු මදුරුවන් බෝවිය හැකි ස්ථාන පරික්ෂාවක් මහජන සෞඛ්‍ය පරීක්ෂක මහතුන්ගේ සහභාගීත්වයෙන් පසුගිය දා පැවැත්විණි.මෙම මෙහෙයුමේදී ඩෙංගු මදුරුවන් බෝවිය හැකි ස්ථාන හඳුනාගැනීම , දැනුවත් කිරීම, නොසැලකිලිමත් ලෙස මදුරුවන් බෝවීමට ඉඩ හැරී පුද්ගලයන්ට නඩු පැවරීමද සිදු විය.මේ අනුව 23 වැනි දින ගම්පහ අධිකරණයට ඉදිරිපත් කැර තිබු පුද්ගලයින් 104 දෙනකුට එක් අයකුට රුපියල් 4000/= බැගින් 104 දෙනාටම රුපියල් 4,16000/හාර ලක්ෂ දහසය දහසක දඩයක් ගම්පහ අතිරේක මහේස්ත්‍රාත් හේසාන්ත ද මෙල් මහතා නියම කෙළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>24</day>
    </date>
    <link>http://www.dinamina.lk/2014/09/24/_art.asp?fn=r1409241</link>
    <topic>මුතූර් ලඳු කැලෑවක නිදන් හාරමින් සිටි සැරයන් සහ කොස්තාපල් බඩු සමඟ කොටු</topic>
    <author>කන්තලේ සමූහ</author>
    <content>මුතූර් පොලිස් බල ප්‍රදේශයේ පච්චනූර් ගම්මානයට නුදුරු ලඳු කැලෑ ප්‍රදේශයක නිදන් හාරමින් සිටි පොලිස් සැරයන්වරයෙකු, කොස්තාපල්වරයෙකු, සිවිල් පුද්ගලයකුද සමගින් වළ හෑරීමට උපයෝගී කරගත් ආම්පන්නද සමගින් පෙරේදා (22) රාත්‍රි සැකපිට අත්අඩංගුවට ගත් බව මුතූර් පොලිසිය කියයි.මෙලෙස අත්අඩංගුවට ගෙන ඇත්තේ ත්‍රිකුණාමලය පොලිස් කොට්ඨාස දූෂණ මර්දන අංශයේ සේවයේ නියුතු පොලිස් සැරයන්වරයෙකු, පොලිස් රාළහාමි කෙනෙකු හා මුත්තූර් ප්‍රදේශයේම පදිංචි සිවිල් පුද්ගලයෙකු ඇතුළු තිදෙනෙකි. පොලිසියට ලද ඔත්තුවක් අනුව කරන ලද මේ වැටලීමේදී එහි සිටි තවත් පුද්ගලයින් දෙදෙනෙකු පලාගොස් ඇත.පලාගිය දෙදෙනා අත්අඩංගුවට ගැනීමට පුළුල් මෙහෙයුමක් ආරම්භ කළ ඇති අතර සැකකරුවන් ඊයේ (23) මුත්තූර් මහේස්ත්‍රාත් අධිකරණය හමුවට පැමිණවීමට නියමිතව තිබුණි.මුත්තූර් පොලිසිය සිද්ධිය සම්බන්ධයෙන් වැඩිදුර පරීක්ෂණ මෙහෙයවයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>24</day>
    </date>
    <link>http://www.dinamina.lk/2014/09/24/_art.asp?fn=r1409242</link>
    <topic>වල් ඌරු දඩයමේ ගිය එජාප මන්ත්‍රී නාත්තවෙලදී මාට්ටු</topic>
    <author>නාගොඩ සමූහ ටී. එල්. ඒ. පී. හේමපාල</author>
    <content>දකුණු පළාත් සභාවේ එජාප මන්ත්‍රීවරයකුට නිකුත්කර තිබු විදේශීය රටක නිපදවන ලද ගිනි අවියක්, පතරොම් හතක් සමග පුද්ගලයින් හතරක් වදුරඹ පොලීසියෙන් පෙරේදා (23) රාත්‍රී අත්අඩංගුවට ගෙන තිබේ.අධිබල, අධිසැර විදුලි පන්දම් තුනක් ද ඔවුන් සතුව තිබී ඇත.ඌරන් මැරීම සඳහා ත්‍රී රෝද රථයක නැගී යමින් සිටියදී නාත්තවෙල ප්‍රදේශයේදී ඔවුන් අත්අඩංගුවට ගෙන ඇත. සැකකරුවන් අධිකරණයට ඉදිරිපත් කිරීමට නියමිතව ඇත.වදුරඹ පොලිස් ස්ථානාධිපති පොලිස් පරීක්ෂක කීර්ති සිංහ ලියනගේ මහතා ඇතුලු නිලධාරීහු පරීක්ෂණ මෙහෙයවති.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>24</day>
    </date>
    <link>http://www.dinamina.lk/2014/09/24/_art.asp?fn=r1409243</link>
    <topic>හේනේ පැලේ නිදා සිටියදී වනජීවියෙන් වෙඩි තියලා</topic>
    <author>ගලෙන්බිදුණුවැව සමුහ ජයන්ත වාසුලසේන</author>
    <content>මහාදිවුල්වැව වැව්ඉස්මත්තේ ඉදිගස්වැව ප්‍රදේශයේ හේනක පැලක නිදාසිටිය පුද්ගලයන් තිදෙනකුට කිසියම් පිරිසක් විසින් පහරදි සිදුකළ වෙඩිතැබිමකදි එක්අයකු බරපතලලෙස තුවාල ලබා යකල්ල පරියන්ත රෝහලට ඇතුළත් කිරීමෙන් අනතුරුව වැඩිදුර ප්‍රතිකාර සදහා අනුරාධපුර මහාරෝහල වෙත ඇතුළත්කළ බව ගලෙන්බිදුණුවැව පොලිසිය පවසයි.ඊයේ (23) අලුයම 04.30ට පමණ මේ සිදුවිම සිදුවි ඇත.වෙඩි වැදිමෙන් තුවාල ලබා ඇත්තේ මහාදිවුල්වැව ගම්මානයේ පදිංචිකරුවකු වන මුණවිරගේ ලයනල් විජේවිර (26) නැමැති පුද්ගලයෙකි.හේනේපැලේ නිදාසිටියදී වනජිවි නිලධාරින් පැමිණ තමන්ට පහරදී වෙඩි තැබු බව වෙඩි වැදුණ තරුණයා සමග සිටිය අනෙක් පුද්ගලයන් දෙදෙනා ගලෙන්බිදුණුවැව පොලිසියට පවසා ඇත. වෙඩිතැබිම සිදුකළ බව කියන මහාදිවුල්වැව වනජිවි කාර්යාලයේ නිලධාරින් දෙදෙනෙකු ගලෙන්බිදුණුවැව පොලිසිය මගින් අත්අඩංගුවටගෙන ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>24</day>
    </date>
    <link>http://www.dinamina.lk/2014/09/24/_art.asp?fn=r1409244</link>
    <topic>විත්තිකරුට මරණ දඩුවම</topic>
    <author>මුන්නේශ්වරම සමුහ ඊ. සී. ප්‍රනාන්දු</author>
    <content>කොස්වත්ත බුජ්ජම්පොළ හොරකැලේ වත්තේ මුරකරුවන් දෙදෙනකු අතර හට ගත් ආරාවුලකදී එක් අයෙකුට පිහියෙක් ඇන මරා දැමීමේ චෝදනාවට පවරා තිබු නඩුව විභාග කළ මහාධිකරණ විනිසුරු රවින්ද්‍ර අමල් රණරාජා මහතා විත්තිකරු සාවද්‍ය මනුෂ්‍ය ඝාතනයකට වරදකරුවීම නිසා ඔහුට මරණිය දණ්ඩනය නියම කළේය.මෙසේ මරණිය දඩුවම නියම වුයේ එම වතුයායේ මුරකරැ‍‍වකුව සේවය කළ බව කියන උලපනේලාගේ ජිනදාස නමැති අයයි.1998 නොවැමිබර් මස 17 වනදින හෝ ඊට ආසන්න දිනයකදී හලාවත මහාධිකරණ බල ප්‍රදේශයේ බුජ්ජම්පොළහොරකැලේ වත්තේදී වැලිවිටගේ මිල්ටන් හෙට්ටිආරච්චි නමැති අයට පිහියකින් ඇන ඝාතනය කිරීමට මේ නඩව පවරා තිබුණි.අධිචෝදනා පත්‍රය ඉදිරිපත් කළ අවස්ථාවේදි තමන් සාවද්‍ය මනුෂ්‍ය ඝාතනයට වරදකරු නොවන බව කීම නිසා සාක්කි විභාගය ආරම්භ විය.විත්තිකරු සහ මරණකරු එකම වතුයායක ‍මුරකරුවන්ව සේවය කළ අතර දෙදෙනා අතර විටින් විට ආරාවල් හට ගෙන තිබේ. එවැනි අවස්ථාවකදී විත්තිකරු මියගිය අයට පිහියෙන් ඇන ඔහුව ඝාතනය කර එම සිරුර වත්තේ වළකට දමා පොල් අතුද දමා තිබිය දි පසුව සොයා ගෙන තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>24</day>
    </date>
    <link>http://www.dinamina.lk/2014/09/24/_art.asp?fn=r1409245</link>
    <topic>වක් පිහියෙන් කපා පුතා මැරූ පියා අත්අඩංගුවට</topic>
    <author>අහංගම සමූහ රවිදු ලසිත දීයගහගේ අහංගම සමූහ</author>
    <content>වාඩුවැලිවිටිය උනන්විටියේදී වක් පිහියකින් පහරදී තම පුතා ඝාතනය කිරීමට සම්බන්ධ සැකකාර පියා පෙරේදා (22) අත්අඩංගුවට ගත් බව නාගොඩ පොලිසිය පවසයි.අධිකරණයට භාරවිම සදහා නීතිඥයෙකු වෙත යමින් සිටියදී සැකකරු මෙසේ අත්අඩංගුවට පත්ව ඇත.වක් පිහියකින් කපා ඝාතනය කර තිබුණේ කෝනගහගේ දුමින්ද දිලාන් නැමැති එක් දරු පියෙකි. ඝාතනය සදහා යොදා ගත් පිහිය සහ ලේ තැවරුන සැකකරුගේ සරමක්ද තේ ඉඩමක සගවා තිබියදී සොයා ගත් බවද පොලීසිය පවසයි.බීමතින් එන පුතා තමාට කරන නොයෙක් හිරිහැර කරදර ඉවසිය නොහැකි නිසා ඝාතනය සිදුකළ බව සැකකරු පොලිසියට පවසා ඇත. සැකකරු ඊයේ (23) අධිකරණය වෙත ඉදිරිපත් කිරීමට නියමිතව තිබුණි.නාගොඩ පොලිස් ස්ථානාධිපති සුමේධ විමලගුණරත්න මහතා ඇතුලු කණ්ඩායමක් මේ පිළිබද වැඩිදුර පරීක්ෂණ පවත්වති.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>24</day>
    </date>
    <link>http://www.dinamina.lk/2014/09/24/_art.asp?fn=r1409246</link>
    <topic>ජර්මනියේ රැකියා දෙනවා යැයි මුදල් වංචා කළ අය රිමාන්ඩ්</topic>
    <author>අනුරාධපුර මධ්‍යම විශේෂ</author>
    <content>ජර්මනියේ රැකියා ලබාදෙන බවට බොහෝ පුද්ගලයන් රවටා මුදල් වංචාකර සැඟව සිටි අයකු සැකපිට අත්අඩංගුවට ගෙන අධිකරණයට ඉදිරිපත් කිරීමෙන් අනතුරුව මේ මස 29 දින දක්වා රක්ෂිත බන්ධනාගාර ගත කරන ලෙස අනුරාධපුර අතිරේක මහේස්ත්‍රාත් අතිරේක දිසා විනිසුරු නදීෂා ඩී. පියරත්න මහත්මිය නියෝග කළාය.මෙසේ රක්ෂිත බන්ධනාගාර ගත කළේ ජේතවනවත්ත, උඳුගොඩ වේයන්ගොඩ හා පාසල ඉදිරිපිට මොරකැලේ ඉහළ කොට්ටාරමුල්ල පදිංචි වයස 30ක අයෙකි.අනුරාධපුර මූලස්ථාන පොලීසියේ විශේෂ අපරාධ විමර්ශන අංශය කියා සිටියේ හිඳෝගම පොලීසියට 2013 වර්ෂයේ පුද්ගලයන් 05 දෙනකු විසින් රුපියල් ලක්ෂ 18ක මුදලක් ජර්මනියේ රැකියා ලබා ගැනීම සඳහා මොහුට ලබා දුන්නත් ඔහු රැකියා ලබා නොදුන් බව කියමින් පැමිණිලි ඉදිරිපත් කර තිබූ බවය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>24</day>
    </date>
    <link>http://www.dinamina.lk/2014/09/24/_art.asp?fn=r1409247</link>
    <topic>ගණන්කැටියාව රක්ෂිතයකපද්දී වන නිලධාරීන්ට මාට්ටු</topic>
    <author>මිහින්තලේ සමුහ ප්‍රියදර්ශනී කරුණාරත්න</author>
    <content>මිහින්තලේ ඉහළගම ගණන්කැටීයාව රක්ෂිතයේ කැළෑව කැපූ දෙදෙනකු අනුරාධපුර දිසා වන නිලධාරින් අත්අඩංගුවට ගෙන ඇත.වසර 25කටත් වඩා ඉපැරණී ගණන්කැටීයව රක්ෂිතය කිසියම් පිරිසක් විසින් දින කිහිපයක සිට වගාව සදහා එළි කරන බව ප්‍රාදේශිය ලේකම්වරයා මෙන්ම අදාල වසමේ ග්‍රාම නිලධාරිවරයාද ප්‍රදේශවාසින් විසින් දැනුවත් කර තිබිණ.මේ සම්බන්ධව ඉකුත් 20 වැනි දින දිණමින පත්‍රයේ ලිපියක් සමගම මේ පිළිබදව කාගෙත් අවධානය යොමුවී ඇත. ඒ අනුව ප්‍රදේශවාසීන්ගේ සහය ඇතිව ගණන්කැටීයාව රක්ෂිතය කපමින් සිටි පුද්ගලයන් දෙදෙනා අත්අඩංගුවට ගෙන ඇත. අත්අඩංගුවට ගත් පුද්ගලයන් වෙරුප්පන්කුලම ප්‍රදේශයේ පදිංචි අයයි.සැකකරුවන් දෙදෙනා ලබන 26 වෙනි අනුරාධපුර මහේස්ත්‍රාත් අධිකරණය වෙත කිරිමට පියවර ගන්නා බව අනුරාධපුර දිසා වන නිලධාරි ලලිත් ගමගේ මහතා සදහන් කර සිටියේ රක්ෂිතය තහනම් නියෝගයක් මත කැලෑව එළිපෙහෙළි කිරිම සම්පුර්ණයෙන්ම නවත්වන බවය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>24</day>
    </date>
    <link>http://www.dinamina.lk/2014/09/24/_art.asp?fn=r1409248</link>
    <topic>බස්නාහිර විශේෂ ජංගම සේවාවට මහජන ගැටලු බාර ගැනීම 30 දක්වා</topic>
    <author>ගෝනපොල සමූහ පද්ම ශ්‍රී දසනායක</author>
    <content>බස්නාහිර පළාතේ මහජන ගැටලු විසදීමේ විශේෂ ජංගම සේවාවක් පැවැත්වීමට කටයුතු යොදා ඇත. මහින්ද චින්තන වැඩපිළිවෙළට සමගාමීව පැවැත්වෙන මේ බස්නාහිර පළාතේ මහජන ගැටලු විසදීමේ විශේෂ ජංගම සේවාව වෙත සිය ගැටලු ඉදිරිපත් කිරීමේ අවස්ථාව මේ වන විට ලබා දී ඇති අතර මේ මස 30 දක්වා එම ගැටලු ඉදිරිපත් කිරීමට හැක.මහජන ගැටලු විසදීමේ විශේෂ ජංගම සේවාවන් ඔක්තෝම්බර් 10 කළුතර මහා විද්‍යාලයේදී, නොවැම්බර් 01 දින ගම්පහ යක්කල චන්ද්‍රජෝති විදුහලේදී, නොවැම්බර් 8 දින කොළඹ තර්ස්ටන් විදුහලේදී පැවැත්වීමට කටයුතු යොදා ඇතැයි, බස්නාහිර පළාත් සභා ප්‍රධාන ලේකම් ජේ. එම්. සී. ජයන්ති විජේතුංග මහත්මිය ප්‍රකාශ කරයි.එම බස්නාහිර පළාතේ මහජන ගැටලු විසදීමේ විශේෂ ජංගම සේවාවන් පෙළ බස්නාහිර පළාතේ ප්‍රධාන ආණ්ඩුකාර අලවි මව්ලානා මහතාගේ ප්‍රධානත්වයෙන් බ.ප. ප්‍රධාන ඇමැති ප්‍රසන්න රණතුංග, බ.ප. කෘෂිකර්ම හා ගොවිජන සංවර්ධන ඇමැති උදය ප්‍රභාත් ගම්මන්පිල, බ. ප. සෞඛය හා දේශීය වෛද්‍ය ඇමැති රංජිත් සෝමවංශ, බ.ප. ප්‍රවාහන හා යෞවන කටයුතු ඇමැති ඇන්ටනි නිමල් ලන්සා යන මහත්වරුන්ගේ සහභාගීත්වයෙන් ඔක්තෝම්බර් 25, නොවැම්බර් 1 සහ නොවැම්බර් 8 දිනවලදී කළුතර, ගම්පහ සහ කොළඹදී පැවැත්වේ.බස්නාහිර පළාතේ මහජන ගැටලු විසදීමේ ‍මේ විශේෂ ජංගම සේවය සදහා වන මහජන ගැටලු මේ මස 30ට පෙර ලේකම්, ජංගම සේවා සම්බන්ධීකරන කමිටුව, පාලන අංශය ප්‍රධාන ලේකම් කාර්යාලය බ.ප. ශ්‍රාවස්ති මන්දිරය කොළඹ 7 වෙතට යොමු කළ හැකිව පවතින අතර දුරකථන අංක 011 2693964 සහ 011 2692608 දුරකථන අංක වෙතින් වැඩි විස්තර ලද හැකිය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>24</day>
    </date>
    <link>http://www.dinamina.lk/2014/09/24/_art.asp?fn=r1409249</link>
    <topic>දිගු කාලීන වියළි කාලගුණයෙන්මාතලේ ගම්මිරිස් ඵලදාව පහළට</topic>
    <author>මාතලේ දිස්ත්‍රික් සමුහ ඒ. ඒ. එල්. ඩයස්</author>
    <content>මාස ගණනක් පුරා පවතින වියළි කාලගුණික තත්ත්වය නිසා මාතලේ දිස්ත්‍රික්කයේ ගම්මිරිස් ථලදාව මෙවර ඉතා පහත් මටිටමක පවතින බැවින් වගාකරුවෝ දැඩි අපහසුතාවයකට ලත්ව සිටිති.මොවුන් පවසන්නේ මෙවර ගම්මිරිස් පලදාව සියයට 75 කින් පමණ අඩුවී ඇතිබවයතවද වෙනදා නොපැවති ආකාරයෙන් ගම්මිරිස් මිල වෙළෙඳදපොළේ ඉතා ඉහළ මටිටමක පවති. ඒ අනුව වියළි ගම්මිරිස් කිලෝවක මිල රුපියල් 1,400 ඉක්මවා ඇති අතර අමු ගමිමිරිස් කිලෝවක මිල රුපියල් 400ක් වේ.මෙවර අඩු ගම්මිරිස් ථලදාවක් පවතින බැවින් මේ මිල වැඩිවීමෙන් පලක් නොවනබව පවසන වගාකරුවෝ මේ කාලගුණික තත්ත්වය තවදුරටත් පැවතුනහොත් ගම්මිරිස් වගාව සම්පුර්ණයෙන්ම විනාශවන බව අවධාරණය කරයි. උද්ගතව පවත්නා මේ තත්ත්වය නිසා මාතලේ දිස්ත්‍රික්කයේ වැඩි වශයෙන් ගම්මිරිස් වගාව සිදුකර ඇති කාවුල, පල්ලේපොල, අඹන්ගග කෝරලය, රත්තොට, උකුවෙල සහ මාතලේ යන ප්‍රදේශයන්හි ගම්මිරිස් වගාකරුවෝ මහත් පීඩාවකට පත්ව සිටිති.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>24</day>
    </date>
    <link>http://www.dinamina.lk/2014/09/24/_art.asp?fn=r14092410</link>
    <topic>බලපත් නැති ‍කඩහිමියන්නීතියේ රැහැනට</topic>
    <author>හිරියාල සමූහ එම්. ඒ. ආර්. මනුකුලසූරිය</author>
    <content>බලපත්‍ර රහිතව වෙළෙද සල් පවත්වාගෙන ගිය 11 දෙනෙකු කුරුණෑගල මහ නගර සභාවේ ආදායම් නිලධාරීන් විසින් නීතියේ රැහැනට කොටුකරගෙන කුරුණෑගල අතිරේක මහේස්ත්‍රාත් තරංගා නිල්මිණි මහවත්ත මහත්මිය වෙත ඉදිරිපත් කරන ලදුව, එක් අයෙකුට රුපියල් 2,000 බැගින් දඩ නියම කරනු ලැබිණ.විත්තිකරුවන්ට නියම කළ දඩ මුදලට අමතරව, වෙළෙද බලපත්‍රය සදහා නගර සභාවට ගෙවිය යුතු රුපියල් 3,720 බැගින්වූ ගාස්තු නගර සභාවට ගෙවා රිසිට් පත් ඉදිරිපත් කිරීමෙන් පසු ඔවුන් මුදාහරින ලෙසද මහේස්ත්‍රාත්වරිය නියෝග කළාය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>24</day>
    </date>
    <link>http://www.dinamina.lk/2014/09/24/_art.asp?fn=r14092411</link>
    <topic>කුරුවිටඋඩතලාවිටියපරකඩුව මඟ පටුයිගමන අපහසුයි</topic>
    <author>කුරුවිට සමුහ රුපිකා කේ. බණ්ඩාර</author>
    <content>කුරුවිට ප්‍රාදේශිය ලේකම් කොට්ඨාසයේ උඩතලාවිටිය හරහා පරකඩුව මාර්ගය පටුවිම නිසා මහත් අපහසුතාවයන්ට මුහුණපාන බැවින් එය නිසි පරිදි සකස්කර දෙන ලෙස ගම්වැසියෝ බලධාරින්ගෙන් ඉල්ලා සිටිති.මේ නිසා මෙම මාර්ගයේ බස්රථය ගමන් කරන්නේ කාණුවේ බවද ඔවුහු පවසති. අඩි 18ක්ව තිබු මෙම පාර, පුද්ගලයන් විසින් තැනින් තැන අල්ලා ගැනිම නිසා පටු වි තිබෙන බවද ගම්වැසියෝ පෙන්වා දෙති.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>24</day>
    </date>
    <link>http://www.dinamina.lk/2014/09/24/_art.asp?fn=r14092412</link>
    <topic>පූජාපිටියේ සනීපාරක්ෂක පහසුකම් නැති පවුල් 350ක්</topic>
    <author>හාරිස්පත්තුව මධ්‍යම විශේෂ ගාමිණි. බි. දිසානායක</author>
    <content>පූජාපිටිය ප්‍රාදේශීය සභා බල ප්‍රදේශයේ ගම්මාන රැසක සනීපාරක්ෂක පහසුකම් නොමැති පවුල් 350ක් සිටිනා බව පූජාපිටිය සෞඛ්‍ය වෛද්‍ය නිලධාරි කාර්යාලයට අනුයුක්ත සෞඛ්‍ය පරීක්ෂකවරු විසින් ඉකුත් මාසයේදී කළ සමීක්ෂණයකින් තොරතුරු අනාවරණය වි ඇත.මෙය දැනගත් වහාම ක්‍රියාත්මක වූ පූජාපිටිය ප්‍රාදේශීය සභාවේ සභහපතිවරයා වි‍ශේෂ අවධානය යොමු කොට මධ්‍යම පළාත් ප්‍රධාන ඇමැතිවරයා වෙත ලිපියකින් කරුණු අනාවරනය කොට මේ නිවැසියන් හට සනීපාරක්ෂක කටයුතු සදහා අවශ්‍ය වැසිකිළි සෑදීමට මුදල් ප්‍රතිපාදන ඉල්ලා ඇත.මේ මුදල් ලැබු වහාම මොවුන්ට අවශ්‍ය ද්‍රව්‍ය ලබාදී වැසිකිළි සෑදිමට අවශ්‍ය උපදෙස් සෞඛ්‍ය පරීක්ෂකවරුන්ගේ අධීක්ෂණයෙන් සිදු කෙරෙන බව සභාහපති අනුර කුමාර මඩුලුස්ස මහතා පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>24</day>
    </date>
    <link>http://www.dinamina.lk/2014/09/24/_art.asp?fn=r14092413</link>
    <topic>කරන්දෙණිය පෙර පාසල්වලට මුදල් ප්‍රතිපාදන</topic>
    <author>ගාල්ල දිස්ත්‍රික් සංචාරක ධර්‍මදාස සිරිවර්‍ධන</author>
    <content>ගාල්ල දිස්ත්‍රික් පාර්ලිමේන්තු මන්ත්‍රී ගයන්ත කරුණාතිලක මහතාගේ 2014 විමධ්‍යයගත අයවැය ප්‍රතිපාදන යටතේ කරන්දෙණිය ප්‍රාදේශීය ලේකම් කොට්ඨාසයේ පෙර පාසල්වලට අවශ්‍ය උපකරණ ලබාගැනීම සඳහා රුපියල් 250,000ක මුදලක් වෙන්කොට ඇත.ඒ අනුව දිවියගහවෙල, රන්කැකුළු පෙර පාසලට අදාල පහසුකම් සැපයීම සඳහා රුපියල් 100,000ක් ද, විශාඛා පෙර පාසලට හා ඌරගස්මංහන්දිය පෙර පාසලට රුපියල් 25,000ක්ද, මුතුහර හා දකුණු මාගල පෙර පාසලට සංගීත භාණ්ඩ ලබාදීම සඳහා රුපියල් 25,000ක්ද, ලිට්ල් ඒන්ජල් පෙර පාසල හා මහ ඒදණ්ඩ කරන්දෙණිය පෙර පාසල වෙනුවෙන් රුපියල් 25,000ක්ද, භ්‍යාෂාන් පෙර පාසල සඳහා රුපියල් 25,000ක්ද, රන්මුතු හා රන්තරු පෙර පාසල්වලට කැසට් යන්ත්‍රයක් ඇතුළු උපකරණ ලබාගැනීම සඳහා රුපියල් 50,000ක් ආදී වශයෙන් ප්‍රතිපාදන ලබාදී ඇති බව දකුණු පළාත් සභා මන්ත්‍රීජයන්ත ජයවීර මහතා පැවැසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>24</day>
    </date>
    <link>http://www.dinamina.lk/2014/09/24/_art.asp?fn=r14092414</link>
    <topic>තවලම ලංකා බැංකු කොල්ලයේ චූදිතයන් දෙදෙනා වසර 52ක් හිරේ</topic>
    <author>ගාල්ල දිසා සමූහ නන්දසිරි වැලිගමගේ</author>
    <content>හින්දුම ආසනයේ තවලම ලංකා බැංකුව කොල්ල කෑමේ සිද්ධිය සම්බන්ධයෙන් ගාල්ල මහාධිකරණය හමුවේ චෝදනා ලැබ තිබූ සැකකරුවන් දෙදෙනකු එම සිද්ධිය සම්බන්ධයෙන් වරදකරුවන් බවට පත් කළ ගාල්ල මහාධිකරණ විනිසුරු කේ. බී.කේ. හිරිබුරේගම මහතා විසින් සැකකරුවන් දෙදෙනාට වසර 52 ක සිර දඬුවමක් නියම කොට එය වසර 15කින් එක්වර ගෙවි යන විලසට දඩුවම් නියම කරනු ලැබීය.මේ සැකකරුවන් දෙදෙනා 2003 පෙබරවාරි මස විසි එක්වැනි දින ආයුධ සන්නද්ධව බැංකුව වෙත කඩා පැන එහි සේවක පිරිස් බියවද්දා රුපියල් 4,51,490ක් රැගෙන යමින් සිටියදී පොලිසිය විසින් අත්අඩංගුවට ගෙන මෙසේ නඩු පවරා තිබිණි.සැකකරුවන් දෙදෙනාට චෝදනා හයක් ඉදිරිපත් කොට තිබූ අතර එම චෝදනා හයටම සැකකරුවන් දෙදනා වැරැදි කරුවන් බවට පත්කරනු ලැබූ අතර මේ සිර දඬුවමට අමතරව වරදරුවන් දෙදෙනාටම රුපියල් 25000 බැගින් දඩයක් ද විනිසුරුවරයා විසින් නියම කරනු ලැබීය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>24</day>
    </date>
    <link>http://www.dinamina.lk/2014/09/24/_art.asp?fn=r14092415</link>
    <topic>මේ කවුද ඔබ දන්නවාද?</topic>
    <author>මාතලේ දිස්ත්‍රික් සමූහ ඒ.ඒ.එල්.ඩයස්</author>
    <content>අවුරුදු 60ක් පමණ වයසැති නාඳුනන පුද්ගලයකුගේ (පිරිමි) මළ සිරුරක් දඹුල්ල මූලික රෝහලෙහි මෘත ශරීරාගාරයේ තබා ඇති අතර එය හඳුනා ගැනීම සඳහා දඹුල්ල පොලිසිය විසින් මහජන සහාය අපේක්ෂා කරයි.රෝගී තත්ත්වයෙන් පසුවූ මොහු මේ මස 5 වැනි දින මහනුවර මහ රෝහලේ සිට දඹුල්ල මුලික රෝහල වෙත එවා ඇති අතර පසුව ඉකුත් 17 වැනි දින රෝහලේ දී මියගොස් ඇත.මොහු පිළිබඳ කිසිඳු පැහැදිලි තොරතුරක් මෙතෙක් සොයා ගැනීමට පොලිසියට නොහැකි වී තිබේ.උස අඩි 5යි අඟල් 2ක් පමණ වන මරණකරු තළඑලළු සිහින් සිරුරක් ඇත්තෙකි.සුදු සරමකින් සහ කමිසයකින් සැරැසී ඇති මේ පුද්ගලයා පිළිබඳ කිසිඳු හෝඩුවාවක් මෙතෙක් සොයා ගැනීමට දඹුල්ල පොලිසියට නොහැකි වී ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>24</day>
    </date>
    <link>http://www.dinamina.lk/2014/09/24/_art.asp?fn=r14092416</link>
    <topic>රුපියල් ලක්ෂ 200ක වියදමින් කොටපොළට සුපිරිබස් නැවතුම් පොළක්</topic>
    <author>බන්ධුල ගුණසේකර සහ මාකඳුරේ ධර්මසිංහ</author>
    <content>දිනපතා විශාල ජන පිරිසක් ඒකරාශී වන මාතර දිස්ත්‍රික්කයේ කොටපොළ නගරය සඳහා අංග සම්පූර්ණ නව බස් නැවතුම් පොළක් ඉදි කිරීමේ මූලික වැඩ දැනටමත් අරඹා ඇති බව නියෝජ්‍ය ඇමැති විජය දහනායක මහතා කියයි.මේ නව බස් නැවතුම් පොළ සඳහා කොටපොළ නගරයෙන් පර්චස් 39ක පමණ භූමි භාගයක් වෙන් කර ඇති බව කොටපොළ ප්‍රාදේශීය සභාවේ සභාපති දයානන්ද අබේවික්‍රම මහතා පවසයි.ආර්ථික සංවර්ධන අමාත්‍යාංශය යටතේ මේ සඳහා රුපියල් ලක්ෂ දෙසීයයක මූල්‍ය ප්‍රතිපාදන දැනටමත් වෙන් කර තිබේ. කොටපොළ සම්බන්ධීකරණ කමිටු සභාපති රාජ්‍ය පරිපාලන හා ස්වදේශ කටයුතු පිළිබඳ නියෝජ්‍ය ඇමැති විජය දහනායක මහතාගේ විශේෂ ඉල්ලීමක් මත මේ නව බස් නැවතුම් පොළ ස්ථාපිත කෙරේ.නව බස් නැවතුම් පොළ ඉදිවීමත් සමඟ දීර්ඝ කාලයක් තිස්සේ මගී ජනතාව මුහුණ පෑ අනේකවිද අපහසුතාවන් මඟහැරී යන අතර ජනතාවට වඩාත් කඩිනම් ප්‍රවාහන සේවාවක් ලබාදීමට ඉඩ කඩ සැලසෙන බව සභාපති දයානන්ද අබේවික්‍රම මහතා වැඩිදුරටත් පැවැසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>24</day>
    </date>
    <link>http://www.dinamina.lk/2014/09/24/_art.asp?fn=r14092417</link>
    <topic>වකුගඩු රෝගය අතුගා දමන්න අනුරාධපුරින් බර අවි අතට ගනී</topic>
    <author>අනුරාධපුර අතිරේක දිස්ත්‍රික් සමූහ නිමල් විජේසිංහ</author>
    <content>විශේෂ ව්‍යාපෘති අමාත්‍යාංශය සහ අනුරාධපුර දිසාපති කාර්යාලය එක්ව අනුරාධපුර දිස්ත්‍රික්කයේ සුවිශේෂී වකුගඩු රෝග නිවාරණ ව්‍යාපෘතියක් ක්‍රියාක්මක කොට තිබේ. ජනාධිපති මහින්ද රාජපක්ෂ මහතා විසින් විශේෂ ව්‍යාපෘති ඇමැති එස්.එම් චන්ද්‍රසේන මහතා වෙත ලබා දී ඇති උපදෙස් මත මේ විශේෂ ව්‍යාපෘතිය සැලැසුම් කොට ඇත.අනුරාධපුර දිස්ත්‍රික්කය තුළ ප්‍රාදේශීය ලේකම් බල ප්‍රදේශ මට්ටමින් පාරම්පරික පැරැණි දේශීය වී ප්‍රභේද අක්කර 10000ක වගා කිරීම,වකුගඩු රෝගීන් බහුලව සිටින ගම්මානවලට ප්‍රමුඛත්වය ලබා දෙමින් සෑම ගමකටම පිරිසිදු පානීය ජලය සපයා දීම, කාබනික පොහොර නිෂ්පාදනය සහ භාවිතය,වැව්වල රොන් මඩ ඉවත් කිරීම යනාදී වශයෙන් මේ සිව් වැදෑරුම් වැඩසටහන දියත් කෙරේ.මේ පිළිබඳව දිනමිණට අදහස් දැක්වූ විශේෂ ව්‍යාපෘති ඇමැති එස්.එම් චන්ද්‍රසේන මහතා, 2014 - 2015 මහ කන්නය තුළ අනුරාධුපර දිස්ත්‍රික්කයේ අක්කර 10000ක පච්චපෙරුමාල්, සුවදැල්, කහවනු, කහමාල , කුරැලු තුඩ, බටපොළ ඇල්,රත්කද ඇල්, කලුහීනටි සහ බෙහෙත් හීනටි වී වගාව සිදු කරනවා. අවම වශයෙන් අක්කර භාගයක අවම සීමාවකට යටත්ව මේ වී ප්‍රභේද වගා කිරීමට අවශ්‍ය පහසුකම් දිස්ත්‍රික්කයේ ඒ සඳහා තෝරාගත් ගොවිජනතාවට සලසා දෙනවා. අක්කර භාගයක් වගා කිරීම පිණිස පාරම්පරික දේශීය බිත්තර වී කිලෝ 15 බැගින් එක් ගොවි පවුලකට නොමිලේ ලබා දෙනවා. මුල් අදියරේ දී බලාපොරොත්තු වන්නේ ගොවි පවුල්වල පාරිභෝජනය සඳහා අවශ්‍ය සහල් සපයා ගැනීමට අවශ්‍ය මඟ විවර කිරීමයි.මේ දේශීය සහල් වකුගඩු රෝග නිවාරණය සඳහා අවශ්‍ය ඖෂධීය ගුණයෙන් සපිරි බව වෛද්‍ය පරීක්ෂණ හෙළි කර දී තිබෙනවා. මෙහි ප්‍රථිපල මත ඉදිරි වසර 03 තුළ මෙරට අක්කර ලක්ෂයක දේශීය පාරම්පරික වී වගා කිරීම රජයේ ඉලක්කය බව ඇමැතිවරයා සඳහන් කළේ ය.ජනපති කාර්ය සාදන බළකායේ ද සහාය ලබා ගනිමින් ක්‍රියාත්මක වන අනුරාධපුර දිස්ත්‍රික් වකුගඩු රෝග නිවාරණ ව්‍යාපෘතිය පිළිබඳ වැඩි දුරටත් කරුණු දැක්වූ චන්ද්‍රසේන මහතා මේ යටතේ බීමට පිරිසිදු ජලය සපයා දීමට ද කොන්ත්‍රාත්තුව ලබා දී ඇතැයි ද කීය. විලච්චිය, නොච්චියාගම, තිරප්පනේ, ගලෙන්බිඳුණුවැව, කැබිතිගොල්ලෑව, රඹෑව, කහටගස්දිගිලිය, පදවිය, මිහින්තලේ ඇතුළු වකුගඩු රෝගාබාධ මහ පරිමා‍ණයෙන් පැතිරී යමින් ඇති ප්‍රාදේශීය ලේකම් බල ප්‍රදේශ තුළ ගැඹුරු පානීය ජල ළිං ආශ්‍රිතව රිවර්ස් ඔස්මෝසිස් නම් වූ නවීනතම ජල පිරිපහදු යන්ත්‍ර ඒකක සවි කොට ගමින් ගමට පිරිසිදු කළ පානීය ජලය සපයා දීමට කටයුත කරගෙන යන බවද හෙතෙම සඳහන් ක‍ළේය.දැනට මෙවැනි ජල පිරිපහදු ඒකක පනහක් ස්ථාපිත කිරීමට කටයුතු කෙරීගෙන යයි. එක් යාන්ත්‍රණයක් සඳහා රුපියල් දස ලක්ෂ 3ක වැය බරක් රජය විසින් දරනු ලබයි. මීට අමතරව තෝරාගත් කුඩා වැව් 59ක රොන් මඩ ඉවත් කොට ගැඹුරු කිරීම තුළින් වැඩි ජල ප්‍රමාණයක් රඳවා ගැනීම පිණිස පියවර ගැනීමට ද විධිවිදාන යොදා ඇත.එමෙන්ම දිස්ත්‍රික්කයේ ප්‍රාදේශීය ලේකම් කොට්ඨාශ මඟින් ගොවීන්ගේ උපරිම සහභාගීත්වය ඇතිව කාබණික පොහොර නිෂ්පාදන ව්‍යාපෘති ආරම්භ කිරීමට ද අවශ්‍ය කටයුතු යොදා ඇතැයි චන්ද්‍රසේන මහතා අවධාරණය කළේය. මේ වැඩපිළිවෙළ සම්බන්ධයෙන් ගොවි ජනතාව දැනුවත් කිරීමේ ක්‍රියාදාමයක් ද අනුරාධුපර දිසාපතිවරයාගේ අධික්ෂණය යටතේ බිම් මට්ටමේ රජයේ නිලධාරීන්ගේ සහභාගිත්වය ද ඇතිව මේ වන විට බලාත්මක කර ඇතැයි ද ඔහු අනාවරණය කළේය.මේ ව්‍යාපෘතියේ මුල් අදියර සාර්ථක කර ගැනීම සඳහා රුපියල් දස ලක්ෂ 600ක මූල්‍ය ප්‍රතිපාදන ජනාධිපතිවරයාගේ මැදිහත්වීමෙන් වෙන් කර දී ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>24</day>
    </date>
    <link>http://www.dinamina.lk/2014/09/24/_art.asp?fn=s1409241</link>
    <topic>ශ්‍රී ලංකා ක්‍රිකට් කණ්ඩායමේ පුහුණුකරු තනතුර යළිත් මාවන්ට ?</topic>
    <author>වර්නන් ගුණසේකර</author>
    <content>ශ්‍රී ලංකා ක්‍රිකට් කණ්ඩායමේ පුහුණුකරු තනතුර යළිත් මාවන් අතපත්තුට ලැබෙන ලකුණු ඊයේ සවස වන විට පහළ වෙමින් තිබිණි.ශ්‍රී ලංකා ක්‍රිකට් පුහුණුකරු තනතුරට 17 දෙනෙකු අයැදුම් කළ අතර ඊයේ පැවැති සාකච්ඡාවලදී එම ලැයිස්තුව දෙදෙනෙකු දක්වා අඩු කෙරිණි. මේ අයැදුම්කරුවන් දෙදෙනාගෙන් ඉදිරියෙන්ම සිටින්නේ ශ්‍රී ලංකා ක්‍රිකට් කණ්ඩායමේ හිටපු පුහුණුකරු මාවන් අතපත්තු ය. අනෙක් පුද්ගලයා එංගලන්තයේ ඩරම් ප්‍රාන්ත කණ්ඩායමේ පුහුණුකරු ජෝන් ලුවිස් ය.අයැදුම්කරුවන් 17 දෙනාගෙන් ඊයේ වන තෙක් ශ්‍රී ලංකා ක්‍රිකට් කණ්ඩායමේ පුහුණුකරු තෝරණ කමිටුවේ අවධානය යොමුව තිබුණේ පුද්ගලයන් 9 දෙනෙකු කෙරෙහි පමණි.එම කමිටුව ඊයේ අතපත්තු සමග සාකච්ඡා කළ අතර අනෙක් අයැදුම්කරු ජෝන් ලුවිස් සමග ඊයේ රාත්‍රියේ සාකච්ඡා කිරීමට නියමිතව තිබිණි. කෙසේ වෙතත් ඊයේ පැවැති පුහුණුකරු තෝරණ කමිටුවේ රැස්වීමට ශ්‍රී ලංකා ක්‍රිකට් තේරීම් කමිටුවේ සභාපති සනත් ජයසූරිය මහතා සහභාගි වී නැත.එකොළොස් දෙනෙකුගෙන් සමන්විත පුහුණුකරු තෝරණ කමිටුවේ සිටින ප්‍රධානියෙකු වන ජයසූරිය එම කමිටුවේ තමන් දැරූ තනතුරෙන් ඊයේ උදය වරුවේ ඉල්ලා අස්වූ බව වාර්තා වෙයි.පුහුණුකරු තෝරණ කමිටුව අද ඔවුන්ගේ අවසන් තීරණයට එළැඹෙනු ඇත. ඉන්පසුව එය ශ්‍රී ලංකා ක්‍රිකට් විධායක කමිටුවේ අනුමැතිය සඳහා ඉදිරිපත් කෙරෙනු ඇති අතර විධායක කමිටු රැස්වීමද අද පැවැත්වීමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>24</day>
    </date>
    <link>http://www.dinamina.lk/2014/09/24/_art.asp?fn=s1409242</link>
    <topic>ආසියානු ක්‍රීඩා උළෙලේදී හොංකොං පරදාකාන්තා ක්‍රිකට් පිල අවසන් පූර්ව තරගයට</topic>
    <author>ප්‍රින්ස් ගුණසේකර දකුණු කොරියාවේඉංචියොන් සිට...</author>
    <content>ආසියානු ක්‍රීඩා උළෙලේදී ශ්‍රී ලංකා කාන්තා ක්‍රිකට් පිල හොංකොං පිල ලකුණු 82කින් පරදවා අවසන් පූර්ව තරගයට පිවිසියේය. බංග්ලාදේශය හා නේපාලය අතර අද පැවැත්වෙන අර්ධ අවසන් පූර්ව තරගයෙන් ජයගන්නා කණ්ඩායම සමග ශ්‍රී ලංකා ක්‍රීඩිකාවෝ හෙට අවසන් පූර්ව තරගයේදී සටනට පිවිසෙති.ඉංචියොන් යෙන්හූයී ක්‍රිකට් ක්‍රීඩාංගණයේ ඊයේ පැවැති ශ්‍රී ලංකා - හොංකොං තරගයේ කාසියේ වාසිය දිනා ශ්‍රී ලංකා පිල මුලින් පන්දුවට පහරදී ඕවර් 20කදී කඩුලු 5කට ලකුණු 149ක් ලැබූ අතර හොංකොං ක්‍රීඩිකාවෝ සියලු දෙනා ඕවර් 17.2කදී ලකුණු 67කට දැවී ගියහ.ශ්‍රී ලංකාව ජයග්‍රහණයේ මාවතට රැගෙන ගිය ආරම්භක පිතිකාරී ලසන්ති මධුෂානී පන්දු 46කදී හතරේ පහර 5ක්ද සමග ලකුණු 43ක් ලැබූ අතර ඇයට කදිම සහයෝගයක් දුන් අංක තුන පිතිකාරී චමරී පොල්ගම්පොල පන්දු 33කදී හතරේ පහර 3ක් සමග ලකුණු 33ක් ලබා ගත්තාය. හොංකොං පිලට හිසරදයක්වූ දකුණතින් පිට දඟ පන්දු යවන ශෂිකලා සිරිවර්ධන ලකුණු 13කට කඩුලු 4ක් බිඳ හෙලමින් දස්කම් දැකවූවාය.ශ්‍රී ලංකා ඉනිමේ කඩුලු තුනක් ලකුණු 54කට දැවී ගිය අවස්ථාවේ සිවුවැනි කඩුල්ලට චමරී පොල්ගම්පොල හා ලසන්ති මධුෂානී ඕවර් 10.4කදී ලකුණු 76ක සම්බන්ධතාවක් ගොඩනැගීම කැපී පෙණුනි. යශෝධා මෙන්ඩිස් හා ලසන්ති මධුෂානී එක්ව පළමු කඩුල්ලට රැස්කළ ලකුණු 22ක සම්බන්ධතාව අනෙක් හොඳම සම්බන්ධතාව විය.යශෝධා මෙන්ඩිස් හා නායිකා චමරී අතපත්තු ලකුණු 13 බැගින් වාර්තා කළ අතර ශෂිකළා සිරිවර්ධන ලකුණු 10කට දැවී ගියාය. ඒෂානී ලොකුසූරිය නොදැවී ලකුණු 14ක් හා ශ්‍රීපාලී වීරක්කොඩි නොදැවී ලකුණු 5ක් ලබා සිටියහ. ශ්‍රී ලංකා ඉනිමට අතිරේක ලකුණු 18ක් එක්වූ අතර හොංකොං ක්‍රීඩිකාවන් අතින් උඩ පන්දු 4ක් ගිලීහී යෑමද ශ්‍රී ලංකා ක්‍රීඩිකාවන්ට අමතර වාසියක් විය.හොංකොං පිලේ ක්‍රීඩිකාවන් හත්දෙනෙකුම ලකුණු පහකට වඩා ලබා නොගත් අතර ක්‍රීඩිකාවන් තිදෙනෙකු ලකුණු හතකට වඩා වාර්තා නොකළහ. හොංකොං පිලේ වැඩිම ලකුණු ලැබූ කීනූ ගිල් ලකුණු 16කට දැවී ගියාය. මේ තරගයේ දෙපිලෙන්ම දුවද්දී දැවී යෑම් 5ක් වාර්තා වූ අතර එයින් තුනක් හොංකොං ක්‍රීඩිකාවන් වූ අතර දෙකක් ශ්‍රී ලංකා පිලෙනි.තරගයෙන් අනතුරුව ශ්‍රී ලංකා ක්‍රිකට් නායිකා චමරී අතපත්තු පැවැසූවේ මෙම තණතිල්ලේ සහභාගීවූ පලමු තරගයේදීම දස්කම් දැක්වීමට හැකිවීම ඉදිරි තරගවලට හොඳ පෙරහුරුවක් වූ බවයි. “අපට මේ තරගයේ ජය අවශ්‍යම වුණා. අපි හිතන්නේ හෙට අපට බංග්ලාදේශය හමුවෙයි කියලා.එම තරගය වඩාත් උණුසුම් එකක් වේවි. එය ජය ගැනීම දැන් අපේ සැලසුමයි. පන්දුවට පහරදීම හා පන්දු යැවීම උසස් තත්ත්වයක තිබෙන නිසා අපට ප්‍රශ්නයක් නෑ ” ශ්‍රී ලංකා ක්‍රිකට් නායිකාව පැවැසීය. බංග්ලාදේශය අවසන් වරට පැවැති ආසියානු ක්‍රීඩා උළෙලේ රිදී පදක්කම දිනාගත් කණ්ඩායම වේ. මෙම ක්‍රීඩා උළෙලේ ඊයේ පැවැති හොකී තරගයෙන් ශ්‍රී ලංකාව ලකුණු 6-0ක් ලෙස චීනය හමුවේ පරාජයට පත් විය.ශ්‍රී ලංකා හොකී පිල පාකිස්තානය හා ඉන්දියාව හමුවේ මෙයට පෙර පරාජයවී තරගාවලියෙන් ඉවතට යෑමට සිදුව තිබුණද හෙට ඕමානය සමග තවත් තරගයක් ඉතිරිව ඇත.එම තරගය ජයගතහොත් සියලුම තරග පරාජයවීමේ අවමානයෙන් ගැලවීමට ශ්‍රී ලංකා හොකී ක්‍රීඩකයන්ට හැකියාව ලැබෙනු ඇත. ශ්‍රී ලංකා හොකී කණ්ඩායමක් ආසියානු ක්‍රීඩා උළෙලකට සුදුසුකම් ලැබුවේ වසර 36කට පසුව වීමද විශේෂත්වයකි.ශ්‍රී ලංකා බීච් වොලිබෝල් ක්‍රීඩකයෝ අද දින තරග දෙකකට පිවිසෙති. වසන්ත රත්නපාල හා ජූඩ් මහේෂ් බංග්ලාදේශය සමග, අසංක පෙරේරා හා පුබුදු රත්නායක චීනය සමග තරග වැදීමට නියමිතය.මෙම තරගවලින් ජයගතහොත් අවසන් දහසය දෙනාගේ වටයට පිවිසීමේ අවස්ථාව ශ්‍රී ලංකා කණ්ඩායම් දෙකට හිම්වේ. ශ්‍රී ලංකා බොක්සිං ක්‍රීඩකයින් හා රුවල් ඔරු ක්‍රීඩක චමීර ලක්ෂාන් ගුණවර්ධනද හෙට තරග බිමට පිවිසීමේ අපේක්ෂාවෙන් පසුවෙති.මේ අතර ළහිරු තිරිමාන්නගේ නායකත්වයෙන් යුතු ශ්‍රී ලංකා ක්‍රිකට් පිල අද අලුයම ඉංචියොන් වෙත පැමිණීමට නියමිතව තිබුණි. පිරිමි ක්‍රිකට් තරග ආරම්භ වන්නේ මේ මස 30 වැනිදා සිටය.ආසියානු ක්‍රීඩා උළෙලේ ලෝක වාර්තා 8ක් බිහිවී ඇති අතර එයින් හතක් බර ඉසිලීමෙන් හා එකක් වෙඩි තැබීමෙන් බිහිව තිබේ. එයට අමතරව ආසියානු වාර්තා 12ක් බිහිව ඇති අතර දුනුවිදීමෙන් එකක්, පිහිනුම් ඉසව්වලින් දෙකක් හා බර ඉසිලීමෙන් 9ක් එම වාර්තා වලට ඇතුළත් වේ.මෙවර ආසියානු ක්‍රීඩා උළෙලේ පදක්කම් සටහනේ චීනය ඉදිරියෙන්ම සිටිමින් රන් පදක්කම් 34ක් රිදී පදක්කම් 19ක් හා ලෝකඩ පදක්කම් 18ක් දිනා සිටී. සත්කාරක කොරියාව රන් පදක්කම් 16ක් රිදී පදක්කම් 17ක් හා ලෝකඩ පදක්කම් 18ක් ලබා සිටින අතර ජපානය රන් පදක්කම් 14ක් රිදී පදක්කම් 17ක් හා ලෝකඩ පදක්කම් 20ක් දිනා තුන්වැනි තැන පසුවේ. අසල්වැසි ඉන්දියාව රන් 1ක් රිදී 1ක් හා ලෝකඩ 9ක් දිනා පදක්කම් සටහනේ 13 වැනි ස්ථානයට පත්ව සිටී.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>24</day>
    </date>
    <link>http://www.dinamina.lk/2014/09/24/_art.asp?fn=s1409243</link>
    <topic>උතුරු මැද-දකුණ-බස්නාහිර උතුරබස්නාහිර දකුණ පිට පළාත අවසන් වටයට</topic>
    <author>ෆවුස් මොහොමඩ්</author>
    <content>එම්.එච්.ඉස්මයිල්ගේ විශිෂ්ට පන්දු යැවීමත්, දුලාජ් රණතුංගගේ සුපිරි පිතිහරඹයත් හේතුවෙන් මධ්‍යම පළාත් කණ්ඩායමට එරෙහිව කඩුලු 4ක ජයක් වාර්තා කළ උතුරු මැද පළාත් කණ්ඩායම ප්‍රීමා කුසලාන අන්තර් පළාත් අවුරුදු 15න් පහළ ක්‍රිකට් තරගාවලියේ අවසන් පූර්ව වටයට සුදුසුකම් ලබාගැනීමට සමත්විය.මේ අතර බස්නාහිර දකුණ පිට පළාත් කණ්ඩායම සහ බස්නාහිර දකුණ පළාත් කණ්ඩායම් අතර සරේ පිටියේ පැවැති තරගය කඩුලු 2කින් ජයගනිමින් අවසන් පූර්ව වටයට එක්වීමට බස්නාහිර දකුණ පිට පළාත් කණ්ඩායම සමත්විය. ඒ අනුව බස්නාහිර දකුණ පිට පළාත් කණ්ඩායම හෙට (25) කුරුණෑගල වෙලගෙදර ක්‍රීඩාංගණයේ දී බස්නාහිර උතුර කණ්ඩායම සමග පළමු අවසන් පූර්ව වටයට තරග වදින අතර උතුරුමැද පළාත් කණ්ඩායම එදිනම දකුණු පළාත් කණ්ඩායම සමග මොරටුව ද සොයිසා ක්‍රීඩාංගණයේ දී දෙවැනි අවසන් පූර්ව තරගයට එක්වීමට නියමිතය.මේ තරගාවලියේ මූලික වටය නිමා කරමින් උතුරුමැද පළාත් කණ්ඩායම සහ මධ්‍යම පළාත් පිල අතර පල්ලෙකැලේ ක්‍රීඩාංගණයේ පෙරේදා පැවැති තරගයේ පළමුව පන්දුවට පහරදුන් මධ්‍යම පළාත් පිල ඕවර 26.1කදී ලකුණු 102කට දවාලූ උතුරුමැද පළාත් ක්‍රීඩකයන් එම ඉලක්කය ඕවර 19.5කදී කඩුලු 6ක් පමණක් දැවී සපුරා ගත්හ. මධ්‍යම පළාත් ඉනිම බිඳ දැමූ එම්.එච්. ඉස්මයිල් ලකුණු 22කට කඩුලු 5ක් බිඳ දැමීමට සමත්විය.ඔහුට අනගි සහයක් ලබාදුන් සහන් රත්නායක ලකුණු 21ක‍ට කඩුලු 3ක් බිඳ දැමුවේය. උතුරුමැද පළාත් ඉනිමේ දී විශිෂ්ට පිතිහරඹයක නිරතවූ දුලාජ් රණතුංග නොදැවී ලකුණු 68ක් රැස් කරමින් සිය කණ්ඩායම ජයග්‍රහණය කරා රැගෙන ගියේය. එදින පැවැති දෙවැනි තරගයේ පළමුව පන්දුවට පහරදුන් බස්නාහිර පළාත් දකුණ කණ්ඩායම ඕවර 50 අවසානයේ කඩුලු 9ක් දැවී ලකුණු 161ක් ලබා ගත් අතර පිළිතුරු ඉනිම ක්‍රීඩා කළ බස්නාහිර දකුණ පිට පළාත් කණ්ඩායම ඕවර 48.4කදී කඩුලු 8ක් දැවී ජයග්‍රහණය සපුරා ගත්තේය.ප්‍රීමා සමාගමේ අනුබද්ධිත සිලෝන් ඇග්‍රෝ ඉන්ඩස්ට්‍රීස් ආයතනයේ පූර්ණ අනුග්‍රහයෙන් ශ්‍රී ලංකා ක්‍රිකට් ආයතනය මෙහෙයවනු ලබන මේ තරගාවලියේ අවසන් මහා තරගය ලබන 27දා එස්.එස්.සී.පිටියේ දී පැවැත්වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>24</day>
    </date>
    <link>http://www.dinamina.lk/2014/09/24/_art.asp?fn=s1409244</link>
    <topic>පන්දු යැවීමේ තහනමකට ලක්ව සිටින විලියම්සන්අත මාරුකර පන්දු යැවීමට සැරසෙයි</topic>
    <author/>
    <content>සැකසහිත පන්දු යැවීමේ ඉරියව් හේතුවෙන් ජගත් ක්‍රිකට් කවුන්සලය විසින් පනවනු ලැබූ ජාත්‍යන්තර හා දේශීය පන්දු යැවීමේ තහනමකට ලක්ව සිටින නවසිලන්ත ක්‍රිකට් ක්‍රීඩක කේන් විලියම්සන් ඔහුගේ අත මාරුකර පන්දු යැවීමට අරමුණු කරගෙන සිටී.තහනමෙන් මිදීම සඳහා විලියම්සන් මෙවර වමතින් පන්දු යැවීමට පටන් ගෙන තිබේ. “මට පුළුවන් උපරිමයෙන් මම උත්සාහ කරනවා. අනෙක් අතින් පන්දු යැවීමේ කාර්යය සාර්ථක වේදැයි දන්නේ නැහැ. නමුත් ස්ථිරවම මම උත්සාහ කර බලනවා” යැයි විලියම්සන් කියයි.විස්සයි20 චැම්පියන්ස් ලීග් තරගාවලියේ නොදර්න් නයිට්ස් කණ්ඩායමේ වෙනුවෙන් මේ දිනවල ඉන්දියාවේ ක්‍රිකට් ක්‍රීඩා කරමින් සිටින විලියම්සන් දිගින් දිගටම පිත්තෙන් දස්කම් පාමින් සිටී. පසුගිය වකවානුවේ සැකසහිත පන්දු යැවීමේ ඉරියව් සම්බන්ධයෙන් වාර්තා කෙරුණු පන්දු යවන්නන් අතර කේන් විලියම්සන්ද කෙනෙකි.ඔහුගේ ‘පාට්-ටයිම්’ පිට දඟ පන්දුවලින් ඔහුට ටෙස්ට් තරග 34කින් කඩුලු 24ක් ලැබී තිබේ. ලකුණු 22කට කඩුලු 4ක හොඳම දක්ෂතාවක් සමග විලියම්සන්ගේ නමට ජාත්‍යන්තර එක්දින කඩුලු 23ක්ද සටහන්ව තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>24</day>
    </date>
    <link>http://www.dinamina.lk/2014/09/24/_art.asp?fn=s1409245</link>
    <topic>රයිනාගේ පිතිහරඹය චෙන්නායි පිලට ජය ගෙනේ</topic>
    <author/>
    <content>චැම්පියන් ලීග් විස්සයි20 ක්‍රිකට් ශූරතාවලියේ චෙන්නායි සුපර්කිංග්ස් සහ දකුණු අප්‍රිකාවේ ඩොල්ෆින් කණ්ඩායම අතර පැවැති තරගයෙන් ලකුණු 54ක ජයක් අත්කර ගැනීමට චෙන්නායි කණ්ඩායම සමත්විය.පළමුව පන්දුවට පහරදුන් චෙන්නායි පිල ඕවර 20 අවසානයේ කඩුලු 6ක් දැවී ලකුණු 242ක් රැස් කළ අතර ඩොල්ෆින් පිල ඕවර 20 අවසානයේ ලකුණු 188කට දැවී ගියේය. චෙන්නායි පිල වෙනුවෙන් වේගවත් පිතිහරඹයක නිරතවූ සුරේෂ් රයිනා පන්දු 43කදී හතරේ පහර 4ක් සහ හයේ පහර 8ක් සමග ලකුණු 90ක් රැස් කිරීමට සමත්විය.මීට අමතරව බ්‍රෙන්ඩන් මැකලම් පන්දු 29කදී හතරේ පහර 5ක් සහ හයේ පහර 3ක් සමග ලකුණු 49ක් ද, ෆෆ් ඩුප්ලෙසිස් ලකුණු 30ක් ද ලබා ගත්හ. අවසන් මොහොතේ පිටියට පැමිණි රවීන්ද්‍ර ජඩේජා පන්දු 14කදී හතරේ පහර 3ක් සහ හ‍යේ පහර 3ක් සමග නොදැවී රැස් කළ ලකුණු සංඛ්‍යාව 40කි.ඩොල්ෆින් ‍පිල වෙනුවෙන් වැඩිම ලකුණු සංඛ්‍යාව රැස් කරනු ලැබුවේ කොඩි චෙට්ටි විසිනි. ඔහු ලකුණු 38ක් ලබා ගත්තේය. පන්දු යැවීමේ දී මෝහිත් ෂර්මා ලකුණු 41කට කඩුලු 4ක් දවාලීය.චෙන්නායි - 242/6 (ඕවර 20) සුරේෂ් රයිනා 90, බ්‍රෙන්ඩන් මැකලම් 49, රවීන්ද්‍ර ජඩේජා නොදැවී 40, ෆෆ් ඩුප්ලෙසිස් 30 ( රොබී ෆයිලින්ක් 52/2)ඩොල්ෆින්- 188 (ඕවර 20) ‍කෝඩි චෙට්ටි 38, කැමරොන් ඩෙල්ෆෝට් 34 (රවීන්ද්‍ර ජඩේජා 41/4)</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>24</day>
    </date>
    <link>http://www.dinamina.lk/2014/09/24/_art.asp?fn=s1409246</link>
    <topic>ශ්‍රී ලංකා ටෙලිකොම් වොලිබෝල් 27දා</topic>
    <author>මහානාම විතානගේ මල්වාන සමූහ</author>
    <content>ශ්‍රී ලංකා ටෙලිකොම් ආයතනයට අනුබද්ධ එස්.එල්.ටී.හියුමන් කැපිටල් සොලුයුෂන්ස් ආයතනය දෙවැනි වරට සංවිධාන කරන වොලිබෝල් තරගාවලියේ අවසන් තරග මේ මස 27වැනිදා ප.ව.5.30 සිට බොරැල්ල වැලිකඩ පිහිටි ශ්‍රී ලංකා ටෙලිකොම් වොලිබෝල් ක්‍රීඩාංගණයේදී පැවැත්වේ.විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා ප්‍රධාන ආරාධිතයා ලෙසින් සහභාගිවන තරගාවලියට ටෙලිකොම් හා අනුබද්ධිත ආයතන වොලිබෝල් කණ්ඩායම් 80ක් පමණ සහභාගී වෙති.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>24</day>
    </date>
    <link>http://www.dinamina.lk/2014/09/24/_art.asp?fn=s1409247</link>
    <topic>කාල්ටන් කුසලාන බාස්කට්බෝල් කාන්තා අවසන් මහා තරගය අද</topic>
    <author/>
    <content>ශ්‍රී ලංකා අවුරුදු 18න් පහළ කාන්තා බාස්කට්බෝල් කණ්ඩායම සහ 'ට්‍රැක්මාස්ටර්ස්' කාන්තා පිල අතර කාල්ටන් කුසලාන බාස්කට්බෝල් තරගාවලියේ කාන්තා අවසන් මහා තරගය අද (24) හෙන්රි පේද්‍රිස් ක්‍රීඩාංගණයේ පැවැත්වේ.කාන්තා තරග ඉසව්වේ මූලික වටයේ දී වැඩි අවධානයක් යොමු නොවූ 'ට්‍රැක්මාස්ටර්ස්' කාන්තා පිල මේ තරගාවලියේ පසුගියදා පැවැති අවසන් පූර්ව තර‍ගයේ දී අපරාජිත නාවික හමුදා කණ්ඩායම ලකුණු 55-41කින් පරාජයට පත් කිරීම කැපී පෙනුණි. තරගයේ ආරම්භයේ සිටම වැඩි දස්කම් පෙන්නුම් කළ 'ට්‍රැක් මාස්ටර්ස්' පිල පළමු කාර්තුව නිමාකළේ ලකුණු 13-8ක් ලෙස පෙරමුණ ගනිමිනි.නැවත තරගයට අවතීර්ණ වීමට නාවික හමුදා පිල ප්‍රබල උත්සාහයක් ගනු ලැබුව ද තරගයේ පළමු භාගයේ වැඩි වාසිය අත්කරගත් 'ට්‍රැක් මාස්ටර්ස්' පිල එම භාගය නිමාවට පත් කළේ ලකුණු 28-23කින් ඉදිරියෙන් සිටිමින්ය. තුන්වැනි කාර්තුවේ දී දෙපිලම කරට කර සටනක නිරත වූ අතර සිය ලකුණු සංඛ්‍යාවට තවත් ලකුණු 12ක් ඇතුලත් කරගැනීමට 'ට්‍රැක්මාස්ටර්ස්' පිල සමත්වෙද්දී නාවික හමුදා පිල එම කාර්තුවේදී රැස් කළේ ලකුණු 11ක් පමණි.තීරණාත්මක අවසන් කාර්තුවේ දී නාවික හමුදා පිලට දැඩි අභියෝගයක් එල්ල කළ 'ට්‍රැක්මාස්ටර්ස්' පිල තවත් ලකුණු 15ක් රැස් කළ අතර නාවික හමුදා පිල ලකුණු 7කට සීමා කළේය. 'ට්‍රැක්මාස්ටර්ස්' පිල වෙනුවෙන් එච්.එම්.ටී.ඒ.ඒකනායක ලකුණු 20ක් ද, ජී.ජී.එන්.කේ. සිල්වා ලකුණු 16ක් ද රැස් කළ අතර පරාජිත නාවික හමුදා පිල වෙනුවෙන් එස්.කේ.ගුණවිජය හා ඩී.එන්.අබේසිංහ ලකුණු 10 බැගින් රැස් කළහ.ශ්‍රී ලංකා අවුරුදු 18න් පහළ කාන්තා පිල අවසන් මහා තරගයට සුදුසුකම් ලැබුවේ අවසන් පූර්ව තරගයේ දී 'කන්ටෙන්ඩර්ස්' පිලට එරෙහිව ලකුණු 62-54ක ජයක් වාර්තා කරමිනි. තරගයේ පළමු භාගය නිමාවෙද්දී ශ්‍රී ලංකා අවුරුදු 18න් පහළ කාන්තා පිල ලකුණු 31-23කින් පෙරමුණ ගත්තේය. පළමු කාර්තුව නිමාවට පත්වූයේ ලකුණු 15-8ක් ලෙස ශ්‍රී ලංකා අවුරුදු 18න් පහළ කාන්තා පිලට පෙරමුණ ලබාදෙමිනි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>24</day>
    </date>
    <link>http://www.dinamina.lk/2014/09/24/_art.asp?fn=f1409241</link>
    <topic>මිලියන දෙකක වැඩි ඡන්ද ඇති රජයට ඕනෑම මැතිවරණයකට යෑම අභියෝගයක් නොවේ</topic>
    <author>සාකච්ඡා කළේ ධම්මික සෙනෙවිරත්න</author>
    <content>ඌව පළාත් සභා මැතිවරණ ප්‍රතිඵලය විශ්ලේෂණය කරමින් කොළඹ විශ්වවිද්‍යාලයේ ආර්ථික විද්‍යා අධ්‍යයන අංශයේ මහාචාර්ය රංජිත් බණ්ඩාර සමඟ කළ සංවාදයකි.* ඌව පළාත් සභා මැතිවරණයේ ප්‍රතිඵලය ඔබ විග්‍රහ කරන්නේ කෙසේද?ඌව පළාත් සභා මැතිවරණයේ ප්‍රතිඵලය ගැන විවිධ අර්ථකථන හා විශ්ලේෂණ තිබිය හැකියි. නමුත්, ඌව ජයග්‍රහණයත් සමඟ එක්සත් ජනතා නිදහස් සන්ධාන රජය වැඩි ඡන්ද ලක්ෂ 20ක් අතැතිව ඕනෑම ජාතික මැතිවරණයකට සූදානම් වීම සඳහා වන ස්ථාවර පදනමක් ගොඩනඟාගෙන ඇති බව යථාර්ථයයි. මේ නිසා ජනාධිපතිවරණයකදී හෝ මහ මැතිවරණයකදී විපක්ෂයට කිසිදු ආකාරයක තීරණාත්මක බලවේගයක් ලෙස ගොඩනැඟීමට ඇති හැකියාව මුළුමනින් අහුරා තිබෙනවා.විශේෂයෙන් එජාපය තුළ විවිධ බෙදීම් හටගැනීමටත් ඒ හරහා විපක්ෂය තවදුරටත් දුර්වල වීමටත් ඌවේ ප්‍රතිඵලය බලපානවා. ජවිපෙ තමන්ගේ සම්ප්‍රදායික ඡන්ද පදනමවත් රැකගැනීමට නොහැකි තැනකට ඇදවැටීමේ පෙරනිමිති මේ ප්‍රතිඵලයෙන් පිළිබිඹු වෙනවා. ප්‍රජාතන්ත්‍රවාදී පක්ෂය ජාතික දේශපාලනයෙන් මුළුමනින් මැකීයාමේ මූලික කොන්දේසි මේ මැතිවරණ ප්‍රතිඵලයත් සමඟ ඉස්මතුකර ගෙන තිබෙනවා.මේ මැතිවරණයේදී ඡන්ද දායකයින්ගේ හැසිරීම වෙනස් කිරීමට හා විකෘති කිරීමට විශේෂයෙන් වසර 20 ක් තිස්සේ එකතුකරගත් සටන්පාඨ හා මහින්ද රාජපක්ෂ ජනාධිපතිතුමා කේන්ද්‍රකරගත් විවේචන හා අවලාද ගොඩගසමින් ඔවුන් වෑයම් කළා. ඒත් ඒ සියල්ලම හරසුන් ඒවා බවට පත්වී තිබෙනවා. විපක්ෂය රජයේ වැඩපිළිවෙළට විකල්පයක් යෝජනා කිරීමට අපොහොසත් වීමේ ප්‍රතිඵලයක් ලෙස මේ මඩ ප්‍රචාරවලින් ඔවුන්ම ලබාගත් අපකීර්තිය දෙගුණ, තෙගුණ වී ඇති බවත් මැතිවරණ ප්‍රතිඵලයෙන් පෙනෙනවා. ඒ නිසා විපක්ෂය මේ රටේ දේශපාලන බලය අල්ලාගැනීමට නම් අලුත් උපායමාර්ග හා සටන්පාඨ සොයාගතයුතුම තැනට ඇද වැටිලා.* රජයේ වැඩපිළිවෙළ විවේචනය කිරීම හා මඩ අවලාද සහිත මැතිවරණ ව්‍යාපාරයක් ගෙන යෑම මිස රට හමුවේ තමන්ගේ වැඩපිළිවෙළ ඉදිරිපත් ‍ නොකිරීම ඡන්ද දායකයන්ගේ අවධානයට ලක්වී තිබෙනවාද?රටට අලුත් වැඩපිළිවෙළක් ඉදිරිපත් කිරීම වෙනුවට රජයේ වැඩපිළිවෙළ සහ ඒ තුළින් ලබාගත් ප්‍රගතිය මාධ්‍ය මඟින් විවේචනය කරනවා හැරුණු විට තමන්ගේ වැඩපිළිවෙළක් මේ කිසිම තැනකදී ඔවුන් ඉදිරිපත් කරන්නේ නැහැ. ඒ ගැන ජනතාව දක්වන ප්‍රතිචාරය ඌවේ ප්‍රතිඵලයෙන් වුණත් දැකගත හැකියි. මේ රටේ ඡන්ද දායකයන් නුදුරේදීම විපක්ෂයෙන් මේ ගැන ප්‍රශ්න කරනු ඇතැයි මා සිතනවා. එවැනි ප්‍රශ්න කිරීමකදී විපක්ෂයට තමන්ගේ පිළිතුර සාධාරණීකරණය කළ නොහැකි වුණොත් ශ්‍රී ලංකාවේ බහුපක්ෂ ප්‍රජාතන්ත්‍රවාදයට එමඟින් විශාල බලපෑමක් එල්ල වනු ඇති. ඒ නිසා විපක්ෂය විශේෂයෙන් කළ යුතුව ඇත්තේ රජයේ වැඩපිළිවෙළට විවේචනාත්මක සහායක් ලබාදෙමින් ජාතික රජයක ස්වරූපයේ දේශපාලන සංහිඳියාවකට ගමන් කිරීමයි. එවිට විපක්ෂයටද රජයේ සංවර්ධන වැඩපිළිවෙළේ සාඩම්බර හවුල්කරුවන් වීමේ හැකියාවත් ලැබෙනවා.* එජාපය කිව්වෙ ඌෙව් පළාත් සභා මැතිවරණය දේශපාලන හැරවුම් ලක්ෂයක් බවයි. එය එසේ වී තිබෙනවා ද?ඌව පළාත් සභාව දේශපාලන හැරවුම් ලක්ෂයක් සේ භාවිත කිරීමට විපක්ෂය අනුගමනය කළ වැඩපිළිවෙළ මුළුමනින් අසාර්ථක වුණා. ඔවුන් එළැඹ සිටි උපකල්පනවල තිබුණු දුර්වලතා ඊට බලපෑවා. එනම්, බදුල්ල දිස්ත්‍රික්කය විපක්ෂයට වාසිදායක දිස්ත්‍රික්කයක් ලෙස සැලකීම, ආකර්ෂණීය තරුණ නායකයකු හරහා එම වාසිදායක තත්ත්වය තීව්‍ර කරගැනීමෙන් අතිවිශිෂ්ට ජයග්‍රහණයක් ලබාගත හැකි යැයි කල්පනා කිරීමයි.නමුත් අවාසනාවකට රජය ලබාගත් ඡන්ද ප්‍රමාණය කිසිසේත් අභිභවා යා හැකි මහජන වරමක් ලබාගැනීම සඳහා එය ප්‍රමාණවත් නොවන බව විපක්ෂය තේරුම් ගෙන ති‍බුණේ නැහැ. විෙශ්ෂයෙන් තමන්ගේ මහ ඇමැති අපේක්ෂකයා ඉහළට ඔසොවා තබනවිට තමන්ගේ සාම්ප්‍රදායික ඡන්ද පදනමට නායකත්වය දුන් පිරිස් එමඟින් මඟහැරෙන බවත් ඔවුන් කල්පනා කළේ නැහැ. අවාසනාවකට මේ තරුණ දේශපාලනඥයාට ඔහුගේ දේශපාලන අනාගතය අවදානමට ලක් කිරීමට දැන් සිදුවී තිබෙනවා.* මේ මැතිවරණය වඩා තීරණාත්මක ලෙස සැලකුවේ රජය ද? විපක්ෂය ද?රජය මෙහි හුදු පළාත් සභා මැතිවරණයක් ලෙස සලකා රජය මඟින් සිදුකළ සංවර්ධන වැඩපිළිවෙළ සහ ඉදිරිපත් කළ අපේක්ෂකයන් ජයග්‍රහණය කරවීමට සිය ඡන්ද ව්‍යාපාරය මෙහෙයවුවා. නමුත් විපක්ෂය මාධ්‍ය හරහා මෙය ජාතික මැතිවරණයක් ලෙස රටට ඒත්තු ගැන්වීමටත් හැකි සෑම ශක්තියක්ම ඒ මත යෙදවීමටත් ක්‍රියා කළා. පළාත් සභාවකට එවැනි මැතිවරණ ව්‍යාපාරයක අවශ්‍යතාවක් නැහැ. ඊට අතිරේකව පක්ෂයේ නායකත්වය සඳහා පැවැති අසමඟිය සමනය කිරීමටත් වෑයම් කරන බව පෙන්වීමටත් තමන්ට වාසිදායක වන ප්‍රදේශයක් වන පස්සර සිය 68 වෙනි සමුළුව පවත්වා සජිත් ප්‍රේමදාස මහතා පක්ෂයේ වේදිකාවට නැංවීමටත් එජාපය ක්‍රියා කළා.එසේම ප්‍රේමදාස මහතාට විශාල මැතිවරණ බරක් මොනරාගල දිස්ත්‍රික්කයේදී පැටවූවා. එහෙත් එමඟින් ඔහුට ළඟාකරගත හැකිවූ ජයග්‍රහණ කිසිවක් මේ මැතිවරණ ප්‍රතිඵලය තුළින් දැකිය නොහැකියි. එමනිසා ඔහු ගොඩනඟාගෙන තිබූ ඔහුගේ දේශපාලන පෞරුෂය බිඳදැමීමත් සිදුවෙනවා. තවදුරටත් ඔහු මැතිවරණ දිනන යන්ත්‍රයක් ලෙස භාවිත කිරීමට එජාපයට නොහැකි බවත් මෙයින් ඒත්තු ගැන්වෙනවා. ජනතාවගේ මැතිවරණ හැසිරීම රැළිමත නොව ඔවුන්ගේ අනාගතය ගොඩනඟන්නේ කවුරුන්ද යන විශ්වාසය මත තීරණය වන බව මේ මැතිවරණ ප්‍රතිඵලය මඟින් පැහැදිලිවම සනාථ කෙරෙනවා.* මේ අනුව බලනවිට විපක්ෂයට හැරවුම් ලක්ෂයකට යෑමට කොපමණ කාලයක් බලා සිටීමට සිදුවෙයිද?අලුත් සටන් පාඨ හා නව දාර්ශනික පදනමක් ගොඩනඟා ගැනීමට අවම වශයෙන් තව අවුරුදු 40ක් වත් ගතවේවි. 1994, 2004, 2014 ආදී වශයෙන් ගත්තාම දැන් වසර 20ක් ගිහින් එක ක්‍රමවේදයකට මෙය සිදුවෙන්නෙ. මෙතැන් සිට තවත් අවුරුදු 40ක් වත් යාවි කියල කියන්නෙ ඒ ගැන තර්කානුකූලව හා විද්‍යාත්මකව අවධානය යොමුකිරීමෙන් පසුවයි.රජය රට තුළ ක්‍රියාවට නංවා ඇති සංවර්ධන වැඩපිළිවල ප්‍රතිඵල දැන් ලැබෙන්නට පටන්ගත්තා විතරයි. ඉහළ කොත්මලේ ව්‍යාපෘතියට මූලික සැලසුම් හදන්න අවුරුදු 11ක් ගතවෙලා තිබුණා. නොරොච්චෝලේ දශක 2ක් තිස්සේ ක්‍රියාත්මක කර ගන්න බැරිවෙලා තිබුණා. නමුත් දැන් මේවා ක්‍රියාත්මකයි. ඒ ප්‍රතිඵලත් ජනතාවට ලැබෙන්නට පටන් අරන්. විදුලිබිල 25%කින් අඩුවුණේ ඒකයි.ඉන්ධන මිල පහළ දැම්මෙ ඒකයි. ඉදිරියෙදි දැනට හඳුනාගෙන ඇති ස්වභාවික ගෑස් සම්පත් ලබාගන්න පුළුවන් වුණාම ගෑස් මිලත් පහළට එනවා. අක්කර 500ක් විතර මුහුද ගොඩ කරල, කොළඹ වරාය නගරය ඉදිකිරීමට වැඩ ආරම්භ කළා. වික්ටෝරියා ජලාශ ව්‍යාපෘතිය වගේ 1500 ගුණයක ආයෝජනයක් ඊට කරනවා. මේවා ඉදිවුණාම විතරක් නෙවෙයි, මේ ව්‍යාපෘති ක්‍රියාවට නැංවීමේදීත් විශාල වශයෙන් රැකියා අවස්ථා ඇතිවෙනවා. තරගකාරී වෙ‍‍ෙළඳ පොළක් ඇතිවෙනවා. මේ විවිධ ව්‍යාපෘති වල ප්‍රතිඵල ලැබෙන කොට උද්ධමනය තවත් පහළට එනවා. ජනතාවගේ ජීවන මට්ටම තවත් ඉහළට යනවා. ඒ කියන්නේ විපක්ෂයට අලුත් සටන්පාඨ සොයාගන්න වෙනවා.මේ විදිහට රජය ඉදිරියට යන්නේ රට ගොඩනඟන වැඩපිළිවෙළක් සමඟයි. මේ රටේ ජනතාවට ඒ වැඩපිළිවෙළ ගැන හොඳ විශ්වාසයක් ඇතිබව මේ ප්‍රතිඵලයෙනුත් පැහැදිලියි. රටට ආදරය කරන මිනිසුන් හැටියට අපි කවුරුත් කළ යුත්තේ රටටත්, ජනතාවටත්, ජයග්‍රහණ ලබාදීම සඳහා එම වැඩපිළිවෙළට කොන්දේසි විරහිතව සහාය දැක්වීමයි. එවිට මේ රට ආසියාවේ ආශ්චර්යය බවට පත්වීම කිසිවෙකුටත් වැළැක්වීමට නොහැකියි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>24</day>
    </date>
    <link>http://www.dinamina.lk/2014/09/24/_art.asp?fn=f1409242</link>
    <topic/>
    <author>සමදරා ජයසිංහ ඡායාරූපය මහින්ද විතානච්චි</author>
    <content>දශක හතරකට වැඩි සිය මාධ්‍ය ජීවිතයේ වරෙක කටුකවූත්, තවත් වරෙක රසබරවූත් අත්දැකීම් කැටිකර ගනිමින්, නිර්මාණශීලී මාධ්‍යවේදියකුගේ මාධ්‍ය ජීවිතයෙන් බිඳක් ගෙනහැරපාන “හලෝ චීෆ් මං නෝමන්” මේ මස 29 වැනිදා සවස 3.00ට කොළඹ බෞද්ධ මහා සම්මේලන ශාලාවේදී දොරට වැඩීමට නියමිත ය. සිය මාධ්‍ය දිවියේ තවත් එක් සංධිස්ථානයක් සනිටුහන් කරමින් “හලෝ චීෆ් මං නෝමන්” කෘතිය මඟින් ඔබ හමුවීමට අපේක්ෂා කරන ජ්‍යෙෂ්ඨ මාධ්‍යවේදී ,ඡායාරූප හා රංගන ශිල්පී නෝමන් පලිහවඩන අද ලිවිසැරිය හා මෙසේ එක්විය.* ‘හලෝ චීෆ් මං නෝමන් ‘හුරුපුරුදු නමක් නුහුරු ලෙස යොදා ගැනීමක්. මේ ගැන යමක් කිවහොත්?කෘතියකට නමක් යොදන විට එහි අන්තර්ගතය ගැන විශේෂයෙන් සැලකිලිමත් වෙනවා. මේ කෘතියේ අඩංගු දෑ අනුව මට හිතුණා මේ නම යොදන එක සුදුසුයි කියලා. මගේ මාධ්‍ය ජීවිතයට මේ වනවිට හතළිස් වසරක් පරිපූර්ණයි. මේ වසර හතළිහටම මම කවදාවත් කාටවත් සර් කියලා නැහැ. ස්වාමීන්වහන්සේ කෙනෙකුට හැරෙන්න හැමෝටම මම කතා කළේ “චීෆ් “කියලා. මම හිතන්නේ එය ගෞරවාන්විත ඇමැතීමක්.මම දුරකථනයෙන් පවා මාව හඳුන්වා දුන්නේ මේ විදිහටයි. හැමෝම මගේ නම ,කටහඬ පවා හඳුනනවා. මගේ කතා ශෛලිය එයයි. ඇමැති ,ප්‍රවෘත්ති සම්බන්ධකම් මම අපූරුවට තියාගෙන ඉන්නවා. හැබැයි මම කාටවත් “සර්” කියන්න යන්නේ නැහැ.* මේ මාධ්‍යවේදියා කෙනෙකුට ගරු කරන්න නොදන්නා කෙනෙක් කියලා කාටහරි හිතෙන්න පුළුවන් නේද?මම නම් හිතන්නේ සර් කිව යුතු අයට පමණක් සර් කිව්වාම ඇති. විශේෂයෙන්ම අපේ රටෙ ජනාධිපතිතුමාට වගේම ආයතනයේ ප්‍රධානියාට. ඒ ඇරෙන්න අරයටයි, මෙයාටයි හැමෝටම සර් කිය කියා තමාගේ තියෙන වැදගත්කම නැති කරගන්න ඕනේ නැහැනේ. අද මාධ්‍ය කලාවේ නිරත සමහර අලුත් පරපුරේ අය, සුදුසු නැති පුද්ගලයන්ටත් සර් කියලා මාධ්‍ය වෘත්තියේ ගෞරවය නැති කරනවා. මම මගේ වෘත්තිය පිළිබඳ සිටින්නේ ආඩම්බරයෙන්. මාධ්‍යවේදියා කියන්නෙ ගෞරවාන්විත පුද්ගලයෙක්. එය නැති වෙන්නේ අපි අපේ ලාභ අපේක්ෂාවෙන් ඕන කෙනෙකුට ඔළුව පහත් කරන්න යාමෙන්. කෙනෙකුට ගෞරව කිරීම හා ඔළුව පහත් කිරීම අතර ලොකු වෙනසක් තියෙනවා. සර් නොකියුවාට සිංහල භාෂාවේ නම් ඕනතරම් හොඳ ගෞරවසම්ප්‍රයුක්ත වචන තියෙනවා. මාධ්‍යකරුවාගේ ගාම්භීරත්වය එක වචනෙන් පහළට දමාගත යුතු නැහැ.* මෙවැනි ග්‍රන්ථයක් රචනා කිරීමේ අරමුණ පිළිබඳ දැන ගන්න කැමැතියි.අලුත් පරපුරට දෙයක් දෙන්න තමයි මම මේ පොත රචනා කළේ. 40 වසරක මගේ මාධ්‍ය ජීවිතයේ මම ලැබූ අත්දැකීම් බොහෝමයි. එය කටුක හා රසබර තොරතුරු රැසකින් අනූනයි. මට හිතුණා මේ කරුණු වර්තමානයේ මාධ්‍ය ක්ෂේත්‍රයේ නියුතු අලුත් පරපුරට වැදගත් වෙයි කියලා. මගේ ප්‍රවෘත්තිය අලුත් වගේ ම මම කරන වැඩත් අලුත් විදිහට කරන්න මම කැමැතියි.* පාඨකයාට මෙහි ඇතුළත් කරුණු කෙතරම් දුරට ප්‍රයෝජනවත් වේවියැයි ඔබ හිතනවාද?මම මෙතැනදි වැඩිපුර ඉලක්ක කළේ නවක මාධ්‍යවේදීන්. අද මට පෙනෙන වැරැදි අඩුපාඩු කිහිපයක් මේ මාධ්‍ය කලාව තුළ සිදුවෙනවා. විශේෂයෙන්ම ප්‍රවෘත්ති වාර්තාකරණයේදී අප ඉන්නේ බොහෝම පසුගාමී තැනක. අද ප්‍රවෘත්ති සොයා යන්නේ නැහැ. තමන් ළඟට ප්‍රවෘත්තියක් එනකම් බලන් ඉන්නවා. ෆැක්ස්, ඉන්ටර්නෙට්, නිවුස් ඇලර්ට් මගින් තමයි අද බොහෝ මාධ්‍යවේදීන් ප්‍රවෘත්ති හොයන්නේ . ප්‍රවෘත්තියක් නම් එය අලුත්විය යුතුයි. නිවැරැදි විය යුතුයි.ප්‍රවෘත්තියකින් නව ප්‍රවෘත්ති ගණනාවක් මවන්න පුළුවන්.පුවත් පිළිබඳ අවධානයකින් ඉන්නවා නම් පුවත් පිළිබඳ පසුවිපරමක් කරන්න අපට පුළුවන්. එයට කියන්නේ ප්‍රවෘත්තිය ලුහුබැඳයාම කියලයි.අද හොඳ ප්‍රවෘත්ති සමාජයෙන් වසන් වෙලා. ඇතැම් විට නොහිතන සිද්ධි හොඳ ප්‍රවෘත්ති බවට පත්වන අවස්ථා තිබෙනවා. ප්‍රවෘත්තියක් හඳුනාගැනීමේ ශක්තිය අද බොහෝ දෙනකුට නැහැ. මම ප්‍රවෘත්තියක් වෙනුවෙන් කරන්නේ ලොකු කැපවීමක්. ප්‍රවෘත්ති හොයන්න ගිහින් ඇතැම් අවස්ථාවල විශාල ප්‍රශ්නවලට මුහුණ දීලා තියෙනවා. මාධ්‍ය ජීවිතයේ විටෙක සුන්දරයි. තවත් විටෙක කටුකයි. මෙය අභියෝගයක්. අභියෝග ජයගන්න පුළුවන් ශක්තියක් මාධ්‍යවේදියාට තිබිය යුතුමයි. ඒ වගේමයි කැපවීම සහ හැකියාව. මම හිතන්නේ මගේ කෘතිය මඟින් යම් ආදර්ශයක් හා දැනුමක් පාඨකයාට ලබාගත හැකියි.* මෙහි භාෂාව පිළිබඳ කතා කළොත්?බොහොම සරලව ලියලා තියෙන්නේ. සරල බසින් කියවන්න පාඨකයා කැමැතියි කියලා මම විශ්වාස කරනවා. ලොකු ලොකු බරසාර වචන දාලා මගේ පාණ්ඩිත්‍ය පෙන්වන්න ගියේ නැහැ. ඕනෑම සංකීර්ණ දෙයක් සරල බසින් ලියූ විට එය පාඨකයාට අවබෝධ කරගැනීමට පහසුයි. එයත් හරියට ප්‍රවෘත්ති වගේමයි. පාඨක අවධානයට තමයි වැඩි ඉඩක් ලබාදිය යුත‍්තේ.* නවකතාවක් ලියන්න අදහසක් නැද්ද?මට නවකතා ලියන්න පුළුවන්. ඒත් එක දුර්වලකමක් තියෙනවා. නිරායාසයෙන්ම මම ලියන ඒවාට හාස්‍ය එකතු වෙනවා. එයින් මිදුන දවසට මම නවකතාවක් ලියනවා. ඒ සඳහා හොඳ වස්තු බීජ මා ළඟ තිබෙනවා. සමහර අධ්‍යක්ෂවරු මගෙන් තිර පිටපත් රචනා කර දෙන්නයි ඉල්ලා තිබෙනවා. ඒත් ඒ සඳහා කාල වේලාව නොමැති කම තිබෙන ගැටලුවක්.ආවාට ගියාට පොත් ලියන්න බැහැනේ. ඒ සඳහාත් කාලයක් අවශ්‍යයයි. අදනම් පඳුරකට පයින් ගැහුවත් ග්‍රන්ථ කතුවරු විසිවෙනවා. එක පොතක් ගහලා කතුවරු වුණු අයත් ඉන්නවා. මම මීට පෙර මමයි පත්තරයයි සහ ගෙදර යුද්ධය නමින් කෘති දෙකක් රචනා කළා. ඒවාට හොඳ පාඨක ප්‍රතිචාර ලැබුණා. අඩුම තරමේ එහි පිටපතක් අද මා ළඟවත් නැහැ.* මාධ්‍ය දිවියේ සතළිස් වසර ආවර්ජනය කළහොත් අදවන විට දැනෙන්නේ කුමක්ද?විශාල තෘප්තියක් දැනෙනවා. කුඩා කාලේ ඉඳන්ම මා දුටු සිහිනයක් තමයි මාධ්‍යවේදියකු වීම. මිහිර පත්තරේට කවි ලිව්වා. පාසල් යන කාලේ ක්‍රිස්තු භක්ති නමින් නත්තල් සඟරාවක් පළකළා. එය විකුණා ලබාගත් රු. තුන්සීයෙන් තමයි මගේ පළමු කැමරාව මිලදී ගත්තේය. අද වන විට මට ඡායාරූපකරණය පිළිබඳත් මනා අවබෝධයක් තිබෙනවා. මගේ වෘත්තීය මාධ්‍ය ජීවිතය ඇරැඹුණේ ඇත්ත පත්තරෙන්. දළුගම වාර්තාකරු විදිහට. ඊට පසුව ලේක්හවුස් ආයතනයේ කිරිබත්ගොඩ වාර්තාකරු ලෙස කාලයක් වැඩ කළා. මගේ මාධ්‍ය දිවියේ හැරවුම් ලක්ෂ්‍ය වුණේ ලේක්හවුසිය. ඒ කාලේ තරුණි, සිළුමිණ, දිනමිණ, සරසවිය වැනි හැම පත්තරේකටම ලියන්න මට අවස්ථාව ලැබුණා. අද වන විට මම අයිලන්ඩ් සහ දිවයින පුවත්පතේ මාධ්‍යවේදියකු ලෙස කටයුතු කරනවා.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>24</day>
    </date>
    <link>http://www.dinamina.lk/2014/09/24/_art.asp?fn=f1409243</link>
    <topic/>
    <author>සංවාද සටහන-නිලූෂා නිරංජලා ඡායාරූප - ගයාන් පුෂ්පික</author>
    <content>ජනමාධ්‍ය හා දේශපාලන ආර්ථික විද්‍යාව පිළිබඳ විශේෂඥයකු වන නයිජීරියානු ජාතික මොහොමඩ් උමාර්ගේ කුළුඳුල් නවකතාව ‘අමිනා’ය. නයිජීරියානු ජන සමාජය තුළ කාන්තාවන් මුහුණදෙන අභියෝග මැනවින් විග්‍රහ කෙරෙන මේ නවකතාව මේ වනවිට ලොව පුරා භාෂා 40කට පමණ පරිවර්තනය කර තිබේ. දැනට එක්සත් රාජධානියේ දිවිගෙවන මොහොමඩ් උමාර් අන්තර්ජාතික සම්මානයන්ට පාත්‍ර වූ ලේඛකයෙකි. ඔහුගේ අමිනා නවකතාව සිංහලට නඟනු ලැබ තිබෙන අතර එය 2013 වසරේ ප්‍රශස්තම පරිවර්තන නවකතාව වශයෙන් ගොඩගේ සම්මානයට පාත්‍ර විය. එහි පරිවර්තක විමලසේන විතානපතිරණ මහතා ‘අමිනා’ හි අන්තර්ගතය, භාෂා භාවිතය ආදී කරුණු ගැන මෙසේ අදහස් දක්වයි.* කවර ආකාරයකින් සලකා බලනු ලැබුවත් ‘අමිනා’ වූ කලි අභියෝගාත්මක නවකතාවක් යැ’යි ඔබ එහි පෙරවදනෙහි සඳහන් කර තිබෙනවා. ‘අභියෝගාත්මක’ යනුවෙන් අදහස් කළේ කුමක්ද?පවතින සමාජ ක්‍රමයට මේ නවකතාව ඔස්සේ කිසියම් අභියෝගයක් එල්ල ‍ෙවනවා. සමාජ ක්‍රමය තුළ පවතින දුර්වලතා පෙන්වාදීම සිදුව තිබෙනවා. ඒ අනුවයි මා මේ නවකතාව අභියෝගාත්මක නවකතාවක් කියා හඳුන්වා දෙන්නේ.විශේෂයෙන් නයිජීරියාවේ ස්ත්‍රී කාණ්ඩය පුරුෂ කාණ්ඩයෙන් දැඩිලෙස පාලනය වන බව මේ නවකතාව ඔස්සේ හුවාදැක්වෙනවා. කිසි අනුකම්පාවක් නැතිව කාන්තාවන්ට පහරදීම් පවා සිදුකෙරෙන බව කියැවෙනවා. කාන්තාව සිටින්නේ සෑම අවස්ථාවකම පුරුෂයාට වඩා බඹ ගණනක් පසුපසින්.මේ තත්ත්වය වෙනස් කරන්න නිසි වැඩපිළිවෙළක් හෝ සංවිධානාත්මක ව්‍යාපාරයක් නැහැ. අපේ කතා නායිකාව වන අමිනා වැනි අය සංවිධානය කරගත් ව්‍යාපාරයන්ට පවා අවසර නොදෙන තත්ත්වයකුයි තිබෙන්නේ. අමිනා කියන්නේ රටේ ප්‍රමුඛ පෙළේ දේශපාලන නායකයකුගේ තරුණ බිරියක්. අැය උගත්. වඩාත් යහපත් සමාජයක් ගොඩනැඟීම සම්බන්ධයෙන් ඇය තුළ විශ්වාසයක් තිබෙනවා. කෙසේ නමුත් තමන්ගේ ස්වාමිපුරුෂයා බලවත් තනතුරක කටයුතු කරද්දී පවා අමිනාගේ සමාජ කටයුතුවලට අනුබලයක් ලැබෙන්නේ නැහැ.ඒ වෙනුවට ඒ සියල්ල මැඩපැවැත්වීමටයි ඔහු උත්සාහ කරන්නේ. මෙවැනි බාධක බිඳගෙන ඉදිරියට යන්නේ කොහොමද කියා වනිතාවන් තුළ අවබෝධයක්, පෙලඹවීමක් ඇතිකිරීමට අමිනා සමත්. මෙන්න මේ නිසයි ‘අමිනා’ අභියෝගාත්මක නවකතාවක් වන්නේ.* සාම්ප්‍රදායික බැමිවලින් බැඳී සිටින නයිජීරියානු කාන්තාවගේ ප්‍රශ්න දෙස ලේඛකයා බලන දෘෂ්ටිකෝණය ඉතාම සංවේදීයි. කෘතියේ පරිවර්තකයා විදියට ඔබ එය දකින්නේ කෙසේද?අපේ රටේ කාන්තාවට අද තිබෙන නිදහසත් සමඟ සසඳන විට, ඒ රටේ වනිතාවට මුහුණදෙන්නට සිදුවී තිබෙන මර්දනකාරී තත්ත්වය ගැන කම්පාවක්, මේ නවකතාව කියැවීමේදී මා තුළ ඇති වුණා. මොහොමඩ් උමාර් තම මවුබිමේ ජීවත්වන කාන්තාවන් ගැන ඔවුන්ගේ පීඩාකාරී ජීවන පැවැත්ම ගැන බෙහෙවින් සංවේදී වී තිබෙනවා. නවකතාවේ කියැවෙන ආකාරයටම, ජීවමාන සමාජයේත් නයිජීරියානු කාන්තාවන්ගේ සැබෑ තත්ත්වය එයම නම් ඔවුන් අන්ත වහල්භාවයකයි ජීවත් වෙන්නේ. ඔවුන්ගේ අයිතිවාසිකම් ගැන තැකීමක් ඇත්තෙ නැහැ.ඔවුන්ගේ ආගමෙන් කාන්තාවට ආරක්ෂාවක්, රැකවරණයක් සැලසී තිබුණත්, එම ප්‍රතිපත්ති හා පිළිවෙත් පවුල හා සමාජය තුළ හරිහැටි ක්‍රියාත්මක වන්නේද යන්න ගැන නවකතාව තුළ සාකච්ඡාවට ලක් කර තිබෙනවා. මේ තත්ත්වයට පිළියමක් සොයන්න තමන්ට හැකියාවක් හා ශක්තියක් තිබෙන බව කාන්තාවට අවබෝධ කරදී ඔවුන් තුළ පිබිදීමක් ඇතිකරන්න ලේඛකයාට අවශ්‍ය වී තිබෙන බවක් පෙනෙනවා. උමාර් එය ඉදිරිපත් කරන සංවේදී විලාසය නිසා කියවන්නාටත් හිතෙනවා මේ දු:ඛිත සමාජය පරිවර්තනය කරන්න කවුරුහරි ඉදිරිපත් වෙන්න ඕන කියා. හැබැයි උමාරුත් රටෙන් පිටවෙලයි ජීවත් වන්නේ.* පරිවර්තනය කිරීමේදී මුල් කෘතියේ අදහස සෘජුවම පාඨකයාට ලබාදෙන්න ඔබ උත්සාහ දරා තිබෙන බව පෙනෙනවා. ඒ සඳහා භාෂාව මැනැවින් භාවිත කිරීමට සමත්ව සිටීම විශේෂයෙන් කැපී පෙනෙනවා. භාෂාව භාවිතයේදී අනුගමනය කළ ක්‍රමවේදය කුමක්ද?මුල් ලේඛකයා ඉදිරිපත් කරන අදහස පමණක් නොවෙයි, ලේඛකයා, අදහස් ඉදිරිපත් කරන ශෛලියත් ඒ ආකාරයෙන්ම වාගේ අනුගමනය කරන්න මම හැකිතාක් දුරට උත්සාහ දරනවා. එය මගේ සෑම පරිවර්තන කෘතියකදීම අනුගමනය කරන ක්‍රමයයි. මගේ වෘත්තීමය කටයුතුවලට සම්බන්ධව නව නීති වාර්තා පරිවර්තනය කිරීම මා අතින් සිදුවෙනවා. එහිදී මට වුවමනා ආකාරයෙන් ඒ පරිවර්තනය කිරීම් කරන්න බැහැ. නඩු තීන්දු ආදිය පරිවර්තනය කිරීමේදී එසේ ඒ තිබෙන අයුරෙන්ම පරිවර්තනය කිරීම අවශ්‍ය ‍ෙවනවා. බොහෝ විට මේ හුරුවම ආභාසයම සාහිත්‍ය කෘති පරිවර්තනය කිරීමේදීත් බලපා තිබෙනවා.* ඔබේ වෘත්තීය ජීවිතය ගැන කතා කළොත්?රජයේ මුද්‍රණ දෙපාර්තමේන්තුවේ ලිපිකරු සේවයෙන් මම වෘත්තීය ජීවිතය පටන් ගත්තා. ඉන්පස්සේ මහා භාරකාර දෙපාර්තමේන්තුවට අනුයුක්තව කටයුතු කළා. පසුව අධිකරණ අමාත්‍යාංශයට සම්බන්ධ වුණා. අධිකරණවල කටයුතුවලට සම්බන්ධ වෙමින් විවිධ තරාතිරම්වල සේවයේ යෙදෙමින් මේ දක්වා කටයුතු කරනවා. මේ වන විට අධිකරණ අමාත්‍යාංශයේ පරිවර්තන මඬුල්ලෙහි සාමාජිකයකු ලෙසත් වැඩ කරනවා. එහිදී අපට පැවරී තිබෙන කාර්යයක් වෙන්නේ නවනීති වාර්තා පරිවර්තනය කිරීමයි. නඩු තීන්දු සම්බන්ධයෙන් අලුතෙන් ඇතිවන කාරණා පරිවර්තනය කිරීම එහිදී සිදු‍වනවා. මා හිතන්නේ, මේ වෘත්තීය වශයෙන් මා ලැබූ අත්දැකීම් ලේඛන කටයුතුවලදී ගළපාගන්නට මට හැකි වී තිබෙනවා. විශේෂයෙන් පරිවර්තන කාර්යයේදී මුල් ලේඛකයාට යුක්තිය ඉෂ්ට වන ආකාරයෙන් ඒ කටයුත්ත කිරීමට මම උත්සුක වෙනවා.* ඔබගේ වෙනත් පරිවර්තන කෘති ගැනත් ලැබුණු සම්මාන ආදිය ගැනත් සඳහන් කරන්නමුලින්ම මම පරිවර්ත්නය කළේ ජෝන් වෝල්ටර්ස්ගේ mind unshaken නම් කෘතිය ‘සන්සුන් සිත’ නමින්. ඛලිල් ජිබ්රාන්ගේ The prophet කෘතිය, ‘දිවැසියා’ නමින් ද ජැක් ඩොමිනියන්ගේ Marital Breakdown කෘතිය ‘යුගදිවිය’ නමින්ද සිංහලට නැඟුවා. ශ්‍රාවස්ති ධම්මික හිමියන්ගේ Good Question - Good Answer සහ Encounters With Buddhism යන කෘති ‘දහම් ගැටලු’ සහ ‘බුදුදහම විදෙස් ඇසින්’ යනුවෙන් පරිවර්තනය කිරීමට මට හැකිවුණා. මේ ආකාරයෙන් බර්ට්‍රන්ඩ් රසල්ගේ power කෘතිය, ජෝන් ස්ටුවර්ට් මිල්ගේ On liberty කෘතිය ඇතුළු තවත් පොත් කිහිපයක්ම සිංහලට පරිවර්තනය කර පාඨක ජනතාවට ලබාදෙන්න මට හැකියාව ලැබුණා. මගේම කෘති කිහිපයකුත් මා මේවනවිට එළිදක්වා තිබෙනවා.2013 වසරේ ප්‍රශස්තම පරිවර්තන නවකතාවට හිමි ගොඩගේ සම්මානය ‘අමිනා’ ට ලැබුණා. ඒ වගේම සාහිත්‍ය ක්ෂේත්‍රයට ඉටුකළ සේවය ඇගැයීමක් වශයෙන් දොම්පෙ ප්‍රාදේශීය සභාව මඟින් ‘සියනෑ ගෞරවකීර්ති’ යන සම්මානය මට පිරිනමා තිබෙනවා. සංස්කෘතික දෙපාර්තමේන්තුව මඟින් ‘කලාභූෂණ’ සම්මානයත් පිරිනමා තිබෙනවා.* ආගමික, දේශපාලන, සංස්කෘතික හා නීතිමය ආදී ක්ෂේත්‍ර පිළිබඳ අවබෝධයෙන්, ඒවායේ විවිධ පරාස හඳුනාගෙන ග්‍රන්ථ පරිවර්තනයේ යෙදෙන ලේඛකයකු වශයෙන් ඔබ සමාජයට දීමට කැමති වන පණිවිඩය කුමක්ද?විවිධාකාරයෙන් සමාජය විවරණය කරන පොත්, පරිවර්තන වශයෙන් හෝ ඒවායේ මුල් කෘති වශයෙන් හෝ ජනතාව අතරට යෑම අවශ්‍යයි. එවැනි පොත් කියැවීමටත් වැඩිපුර උනන්දු විය යුතුයි. එයින් සමාජය ගැන, ඊට අයත් විවිධ තරාතිරම්වල පුද්ගලයන් ගැන සංවේදී බව වැඩිවෙනවා. විශේෂයෙන් බුද්ධිමත් පිරිස අතර සමාජය ගැන වඩා හොඳ හැඟීමක් ඇතිවීමට එය උපකාර වෙනවා. එයින් අපේ වටපිටාව හා සමාජ සම්බන්ධතා වඩාත් අර්ථවත් වේවි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>24</day>
    </date>
    <link>http://www.dinamina.lk/2014/09/24/_art.asp?fn=f1409244</link>
    <topic>නිදහස් සටනට පණපෙවූ සිංහල බෞද්ධයාඅනගාරික දම්පල් යුගය</topic>
    <author>නන්දික බැද්දේගම</author>
    <content>ඕල්කට්තුමා 1880 ජූනි මස 17 දින කොළඹ පරම විඥානාර්ථ බෞද්ධ සමිතිය පිහිටුවීමෙන් පසු 1880 දෙසැම්බර් 03 දින ඇරැඹි ‘සරසවිසඳරැස’ පුවත්පත ප්‍රකාශයට පත් කිරීම පරමවිඥානාර්ථ සමාගමට පවරා ගන්නා ලදි. වේරගම පුංචි බණ්ඩාර මහතාගේ කර්තෘත්වයෙන් ඇරැඹි මේ පුවත්පතේ ප්‍රධාන කළමනාකාර ධුරයට 1887 දී තරුණ අනගාරික ධර්මපාලතුමා පත්වේ.රජයේ ලිපිකරු ධුරයෙන් ඉවත්ව “සරසවි සඳරැස” පුවත්පත බෙදාහැරීමේ කටයුතුවලට සම්බන්ධ වෙයි. පසුව පුවත්පතට ලිපි සපයමින් ධර්මපාල හේවාවිතාරණ පුවත්පත් කලාව පිළිබඳ පන්නරයක් ලබා ගත්තේය. 1887 දින සිට එම පත්‍රය සතියකට දෙවරක් පළ කිරීමට ඒ මහතාට හැකිවිය. දිවා රෑ නොලබා සඳරැස පත්‍රයේ උන්නතියට කටයුතු කළේය. ඉන්පසු එතුමා ඉන්දියාව බලා පිටත්විය.ඉංග්‍රීසින් 1870 දී බුද්ධගයාව ශිව මහන්තාට භාරදී ඇති අයුරු දැක කම්පාවිය. එතුමා 1891 ජූලි මස එය බෞද්ධයන්ට අත්කර දීම සඳහා මහා බෝධි සමාගම පිහිටුවා කටයුතු කරමින් සිටියේය. ශ්‍රී මහා බෝධිය හා බරණැස ඉසිපතනාරාමය බෞද්ධයන්ට අත්කර දීමට කටයුතු අරඹන ලදි. බුරුම, ජපන් භික්ෂූන් සමඟ එක්වී බෞද්ධයන් වෙනුවෙන් ඉන්දියාවේ දී හඬ නැඟීමට උත්සාහ කළ ද විවිධ බාධක ඇතිවිය.ධර්මපාල හේවාවිතාරණ තරුණයා හෙන්රි ස්ටිල් ඕල්කට්තුමා සමඟ එක්ව මාස 04 ක කාලයක දී රට වටා තිරික්කලවලින් ගොස් දේශන තුන්සීයකට වැඩි සංඛ්‍යාවක් කරන ලදි. ඕල්කට්තුමාගේ දේශන සිංහලට පරිවර්තනය කළේ ද ඒ මහතාය.මේ දේශනා නිසා මුහුදුබඩ සිංහලයෝ සිංහල බෞද්ධකම ගැන අලුත් ප්‍රබෝධයක් ඇති කර ගනිමින් මිෂනාරින්ගෙන් ඈත්වීමට ක්‍රියා කළේය.අනගාරික ධර්මපාලතුමා 1906 වනවිට ඕල්කට්තුමාගේ පරම විඥානාර්ථවාදය තවදුරටත් සිංහල බෞද්ධයාට නොගැළපෙන බැව් තීරණය කරමින් “බෞද්ධයා” නමින් අලුත් පුවත්පතක් ඇරැඹීමට කටයුතු කළේය. මේ පුවත්පත අරඹන්නේ සරසවි සඳරැස පුවත්පතට එරෙහිවයි. මේ පුවත්පතට හවුල් වු පියදාස සිරිසේන මහතා අනගාරික ධර්මපාලතුමා කලින් තීරණය කර තිබූ ‘බෞද්ධයා’ නම වෙනුවට ‘සිංහල බෞද්ධයා’ යන නම තබන ලදි. 1906 මැයි 07 දින එම පුවත්පත ආරම්භ වෙයි.ධර්මපාලතුමා රටේ අස්සක් මුල්ලක් නෑර ගමන් කරමින් සිංහල බෞද්ධයා අවදි කරමින් “සිංහලයනි නැගිටිව්! බුද්ධගයාව බේරාගනිවි! යැයි දේශන මාලාවක් කළේය. මේ දේශන සියල්ල “සිංහල බෞද්ධයා” පුවත්පතේ පළ කරන ලදී. රටපුරා ගමන් ගත් මෝටර් රථයට ජනයා සෝබන මාලිගාව යැයි කීය. මේ රථය ධර්මපාලතුමාගේ නිවස විය. ලිපි ලියුවේද මෙහි සිටය. මේ රථයේ ප්‍රදර්ශනය කළ “හරක් මස් කන්නා රෝගියෙකි” රා බොන්නා වසලයකි වැනි පාඨ සිංහල බෞද්ධයන්ගේ සිතට තදින් දැනිණි.සිංහල බෞද්ධයා පුවත්පතට වලිසිංහ හරිස්චන්ද්‍ර, යගිරල පඤ්ඥානන්ද හිමි වැනි ප්‍රබල බෞද්ධයන්ගේ සහය ලැබිණි. 1906 වනවිට ධර්මපාලතුමාගේ පියා වූ දොන් කරෝලිස් හේවා විතාරණ මුදලිතුමාගේ අභාවය ද සිදුවිය. මේ වසරේ ඕල්කට්තුමා ද නැවෙන් ඇද වැටී අනතුරකට ලක්විය. මේ වසරේ ම සිංහල බෞද්ධයන් වෙනුවෙන් හඬක් නැඟූ ශ්‍රීමත් ජෝන් කොතලාවල මහතාගේ අභිරහස් මරණය ද සිදුවිය.ධර්මපාලතුමා සහ මල්ලිකා හේවාවිතාරණ ධර්මපාල මාතාව ජීවතුන් අතර සිටිය දී ම පළමුව වයස අවුරුදු හයේ දී බාල නැගණිය ද පසුව ධර්මපාලතුමාගේ සොහොයුරන් තිදෙනාට ම මරණය සිදුවීම ධර්මපාලතුමාට මහත් කම්පාවක් ගෙන දුන්නේය.1913 දී තම කනිටුසොහොයුරකු වූ සයිමන් හේවාවිතාරණයන්ගේ හදිසි අභාවය සිදුවිය. මල්ලි මිය යනවිට මල්ලිගේ ධනයෙන් විශාල කොටසක් ත්‍රිපිටක ධර්මය මුද්‍රණය කිරීමේ කාර්ය වෙනුවෙන් වෙන්කොට තිබුණි. 1913 දෙසැම්බර් වනවිට තම ප්‍රධාන අනුගාමිකයකු වූ බ්‍රාහ්මචාරි වලිසිංහ හරිශ්චන්ද්‍රයන්ගේ මරණය සිදුවිය. ධර්මපාලතුමාට තම සොයුරාගේ මරණයට වඩා මේ මරණය ගැන වඩාත් කනගාටුවක් ඇතිවිය. වයස 36වැනි අඩු වයසින් අභිරහස් රෝගී තත්ත්වයකින් මෙතුමා මියයෑම ගැන කනගාටු විය. මේ දෙදෙනාගේ මරණය තම දෑත බඳු සේය. සොයුරා වෙන් කළ මුදලින් ත්‍රිපිටක ධර්මය මුද්‍රණය කිරීමට කටයුතු කළේය.1915 වසරේ සිංහල මුස්ලිම් අරගලය හටගත් අවධියේ සිංහලයන් වෙනුවෙන් “සිංහල බෞද්ධයා” පෙනී සිටියේය. එකල සිටි පොලිස්පති ඩව්බිගින් ආණ්ඩුකාර රොබට් චාමර්ස්ට අරගලය කැරැල්ලක් ලෙස දැන්විය. ආණ්ඩුකාරවරයා රටේ යුද නීතිය ප්‍රකාශයට පත් කෙළේය. අනගාරික ධර්මපාලතුමා ගෙන ගිය අමද්‍යප ව්‍යාපාරයේ නායකයන් වු බෞද්ධයන් බන්ධනාගාර ගත කරන ලදී.පළමු ලෝක යුද සමය වූ ‍මේ වකවානුවේ රාජ්‍ය ද්‍රෝහීන් ලෙස අත්අඩංගුවට ගත් සිංහලයන් වෙනුවෙන් 1915 ජුනි 16වෙනි දා තෙක් සිංහල බෞද්ධයා පුවත්පතින් හඬ නඟන ලදී. 1915 ජූනි 16වෙනි දා මහා බෝධි මුද්‍රණාලයට කඩා වැදුණු පොලිසිය මුද්‍රණාලයට සීල් තබා සිංහල බෞද්ධයා පැරණි පුවත්පත් සියල්ලත් ලිපිලේඛන සියල්ලත් අත්අඩංගුවට ගෙන රැගෙන යන ලදී. එවකට පත්‍රයේ කතුවරයා වූ යූ. ජී. ඒකනායක මහතා ද ධර්මපාලතුමාගේ සොහොයුරු දොස්තර සී. ඒ. හේවාවිතාරණ මහතා ද අත්අඩංගුවට ගන්නා ලදි. සිංහල බෞද්ධයා තහනම් කරන ලදි.ඉන්දියාවේ කල්කටාවේ සිටි ධර්මපාලතුමා එහි නිවාස අඩස්සියට පත් කෙළේය.සිංහල බෞද්ධයාට එල්ල වූ චෝදනාව වූයේ පුවත්පතින් අධිරාජ්‍යවාදීන්ට “පරසුද්දා යැයි” අපහාස කරන ලදැයි යන්නයි.‍ෙම් සිංහල මුස්ලිම් අරගලයේ දී අත්අඩංගුවට ගත් ධර්මපාලතුමාගේ හා දොස්තර ඩී. ඒ. හේවාවිතාරණ හා සයිමන් හේවාවිතාරණයන්ගේ සොහොයුරු ඇඩ්මන් හේවාවිතාරණයන් බන්ධනාගාර ගත කරන ලදී. ඔහුට එල්ල වූ චෝදනාව වූයේ පිටකොටුවේ පිහිටි ‘ක්‍රිස්ටල් පැලස්’ නම් මුස්ලිම් සාප්පුවට පහරදීමට පිරිසක් පෙලඹවීමයි. මේ චෝදනාවට ඔහුට මරණ දඬුවම නියම කරන ලදි. යාපනය බන්ධනාගාරයේ සිරකර තබා සිටිය දී ඔහු මරණයට පත්විය. විභාගයට පත්වෙමින් තිබූ අභියාචනයෙන් ඇඩ්මන් හේවාවිතාරණයන්ට තිබූ චෝදනාවලින් නිදහස් කරන ලදි.සිංහල, මුස්ලිම් ගැටුම සම්බන්ධයෙන් අකාර්යක්ෂම ලෙස ක්‍රියා කිරීම හේතු කොට ගෙන බ්‍රිතාන්‍ය රජය එවකට ශ්‍රී ලංකාවේ ආණ්ඩුකාරයාව සිටි රිචඩ් චාමර්ස් තනතුරින් ඉවත් කරන ලදි. බ්‍රිතාන්‍ය එඩ්වන් හේවාවිතාරණ මහත්මියට කනගාටුව පළකරන ලදි.සිංහල මුස්ලිම් අරගලයේ දී විස්තර නිර්භීත ලෙස පළ කළ සිංහල බෞද්ධයා නිසා යටත්විජිත පාලකයන් ද සලිත විය.යුද නීතිය යටතේ සිංහලයන් 116ක් කැරළි කෝලාහලවලට සම්බන්ධ යැයි චෝදනා කොට වෙඩි තබා මරා දමන ලදි. තවත් 18016 දෙනෙකුට සාමාන්‍ය අධිකරණවල නඩු අසන ලදි‍ 412 දෙනෙකුට විරුද්ධව යුද්ධාධිකරණයේ නඩු පවරන ලදි. මෙයින් 83 දෙනෙකුට මරණ දඬුවම පමුණුවන ලදි. මේ අතර සෙන්පති තරුණ හෙන්රි පේද්‍රික් ඇතුළු පිරිසක් ඉංග්‍රීසින් විසින් වෙඩි තබා මරා දමන ලදී.සිංහල බෞද්ධයා ප්‍රකාශ කිරීම වසර 7කට නැවතුණේය. 1921 වසරේ නිවාස අඩස්සියෙන් නිදහස් වු අනගාරික ධර්මපාලතුමා නැවත ශ්‍රී ලංකාවට පැමිණ සිංහල බෞද්ධයා මුද්‍රණය කිරීමට කටයුතු සම්පාදනය කළේය. මහා බෝධි සමාගමේ කාර්යන්ට ජීවය දෙමින් මුද්‍රා තැබූ මොහොතේ ඉංග්‍රීසින් රැගෙන ගිය මුද්‍රණ යන්ත්‍ර සියල්ල වෙනුවට අලුතින් ගෙන පත්‍රය මුද්‍රණ කටයුතු ඇරැඹීය. සිංහල බෞද්ධයා පුවත්පතින් බුද්ධගයා සංවර්ධන අරමුදලක් ආරම්භ කරන ලදි.ධර්මපාලතුමා “සිංහල බෞද්ධයා” අවදි කරමින් නැගූ කාහල නාදය හේතුවෙන් “ලංකා ජාතික සංගමය බිහිවිය” 1912 සර් හෙන්රි මැක්ලම් ආණ්ඩුකාරයා සුරාසැල් විවෘත කිරීමට විරුද්ධව හඬ නැගීමට අමද්‍යප සභාව පිහිටවිය. 1924 දී මන්ත්‍රීන් 53 කගෙන් සැදි ව්‍යවස්ථාදායක මන්ත්‍රණ සභාව බිහිවූයේ ධර්මපාලතුමාගේ (සිංහල බෞද්ධයා) ධෛර්යයෙනි.1928 ඩොනමෝර් කොමිසම බිහිවීමට ද “සිංහල බෞද්ධයා” පුවත්පතින් පරදගන්ගේ ක්‍රියාකලාපය විවේචනය කිරීම හේතුවිය. 1931 ජූනි මස වනවිට ඩොනමෝර් කොමිසමේ යෝජනා ක්‍රියාත්මක විය. ප්‍රථම රාජ්‍ය මන්ත්‍රණ සභාව ආරම්භ විය.මේ වනවිට ධර්මපාලතුමාගේ ජීවතුන් අතර සිටි එකම සොයුරා වූ දොස්තර චාල්ස් හේවාවිතාරණ ද හදිසි අනතුරකින් මියගොස් සිටියේය. 1929 අප්‍රේල් 03 දින අනගාරික ධර්මපාලතුමාගෙන් ලැබුණු හදිසි විදුලි පණිවුඩයක් නිසා රත්නපුරේ සිට තම මෝටර් රථය පදවාගෙන කොළඹ බලා පැමිණෙමින් සිටි දොස්තර චාල්ස් හේවාවිතාරණයන් ඇහැලියගොඩ දී මෝටර් රථය දුම්රියේ ගැටීමෙන් මරණයට පත්විය.මළනුවන්ට අත්වූ ඉරණම ගැන දැඩිසේ කනගාටු වූ ධර්මපාලයන් “අනේ දොස්තර ඉතින් අපේ කෙරුම් ඉවරයි’ කියමින් කම්පා විය.වැලපෙමින් සිටි සිය මෑණියන් වෙත ගිය ධර්මපාලතුමා “අම්මේ දුක් වෙන්න එපා වැඩිමල් පුතාගේ දේහයටත් අත ගසන්නට තරම් අම්මාට දීඝායු ලැබෙනවා නියතයි” කීවේය.1931 දී නැවත ඉන්දියාව බලා පිටත්ව ගියේ තම පණනල රැකෙන තාක් කල් ශාසන අභිවෘද්ධියේ නියැළෙමි යැයි අධිෂ්ඨාන කොට ගනිමිණි. 1931 ජූලි 13 දින සිරිදේවමිත්ත ධර්මපාල නමින් ඉන්දියාවේ දී පැවැදි විය. ‍ෙම් වනවිට “සිංහල බෞද්ධයා” පුවත්පත රටේ තිබූ ප්‍රබල ම පුවත්පතක් විය. 1930 වනවිට පිටපත් 20000ක් අලෙවි වූ මේ පුවත්පත ධර්මපාලතුමාගේ පැවිදි වීමත් සමඟ පිටපත් 1200ක් තරම් අඩු සංඛ්‍යාවක් දක්වා පහත වැටිණි.දේවමිත්ත ධර්මපාල හිමියන් 1933 අප්‍රේල් 29 දින බරණැස මූලගන්ධකුටි විහාරයේ දී අපවත්විය.දේවමිත්ත ධර්මපාල හිමිගේ අපවත්වීමෙන් පසු එතුමාගේ ඥාති පුතුන් දෙදෙනකු රාජ්‍ය මන්ත්‍රණ සභාවට තේරිපත්විය. නීල් හේවාවිතාරණ හා 1936 මාතර මන්ත්‍රී වූ රාජා හේවාවිතාරණ යන අයයි.ආශ්‍රිත ග්‍රන්ථ:ජාතියේ පියා හෙවත් අනගාරික ධර්මපාල ගණේගම සරණංකර නාහිමි අනගාරික ධර්මපාලතුමා ඇන්ජීඕ කාරයෙක්ද? සිරිමල් සුවඳරත්න අනගාරික ධර්මපාල චරිතාප්‍රදානය - පී. එස්. ටී. චූලවංශ මහා බෝධි කථාව - සිංහ රත්නතුංග සිංහල වීරයෝ - ටී. ඇස්. ධර්මබන්ධු සිංහල බෞද්ධයා සියවස - මහා බෝධි සමාගම ඕල්කට් අභිනන්දන ග්‍රන්ථය - පරම විඥානාර්ථ සමාගම සිංහල බෞද්ධයා - 1906 – 1930විශේෂ ස්තුතිය - දිනමිණ ප්‍රධාන කර්තෘතුමාගේ ඉල්ලීම පරිදි සිංහල බෞද්ධයා මුල් යුගයේ පිටපත් ලබා දුන් ජාතික ලේඛනාරක්ෂක දෙපාර්තමේන්තුවට, ලේක්හවුස් මාධ්‍ය පුස්තකාලයට.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>25</day>
    </date>
    <link>http://www.dinamina.lk/2014/09/25/_art.asp?fn=n140925_4</link>
    <topic>ගාල්ලේ සඳු අට්ටාලය කොටු වෙයි</topic>
    <author>ගාමිණි ජයලත් තල්දෙන</author>
    <content>ලෝක උරුමයක් වන ගාලු කොටුවේ සඳු අට්ටාලය සංරක්ෂණය කෙරේ. ඕලන්ද යුගයේ ආරක්ෂක කටයුතු සඳහා 17 වන ශතවර්ෂයේදී මෙම අට්ටාලය ඉඳිකර ඇත.ජාතික උරුමයන් පිළිබඳ අමාත්‍යාංශය, ගාලු උරුමය පදනම එක්ව මෙම සංරක්ෂණ කටයුතු ක්‍රියාත්මක කරයි.ඊට සමගාමීව ගාල්ල ඉතිහාසයේ විශේෂ සිදුවීම් හා එම සිදුවීම්වලට මූලික වූ පුද්ගලයින්ගේ චිත්‍ර හා මූර්ති ඇතුළත් මැදිරියක් ද ස්ථාපිත කෙරේ.එම නිර්මාණ ජාතික මෝස්තර මධ්‍යස්ථානය මඟින් සිදුකරනු ලබන අතර ලබන වසරේදී මෙම මැදිරිය විවෘත කිරීමට අපේක්ෂා කෙරේ.මේ ව්‍යාපෘතිය සඳහා රුපියල් මිලියන හයක් වෙන්කොට ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>25</day>
    </date>
    <link>http://www.dinamina.lk/2014/09/25/_art.asp?fn=n140925_3</link>
    <topic>අහුන්ගල්ලට එන ලෝක සංචාරකයෝ</topic>
    <author>රේණුකා හේවාපතිරණ</author>
    <content>ලෝක සංචාරක දිනය මෙම මස 27ත් වැනි දිනට යෙදී තිබේ. මෙවර එහි තේමාව "සංචාරක හා ප්‍රජා සංවර්ධනයයි."මෙහි සමාරම්භක උළෙල අහුන්ගල්ල හෙරිටන්ස් හෝටලයේදී අති උත්කර්ෂවත් අන්දමින් පැවැත්වීමට කටයුතු යොදා ඇත.සංචාරක කර්මාන්තයේ තිරසාර බව සඳහා ජනතාවගේ ජීවන තත්ත්වය ඉහළ දමමින් සංචාරක කර්මාන්තය නිසි දිශාවට යොමු කිරීම මෙවර ලෝක සංචාරක දිනයේ අරමුණ වී තිබේ.ප්‍රධාන ආරාධිත අමුත්තා වශයෙන් කොළඹ විශ්ව විද්‍යාලයේ උපකුලපති ආචාර්ය කුමාර් හිරිඹුරේගම මහතා සහභාගි වනු ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>25</day>
    </date>
    <link>http://www.dinamina.lk/2014/09/25/_art.asp?fn=n140925_2</link>
    <topic>අම්පාර ශ්‍රී සෛල බිම්බාරාම දාන ශාලාව හෙට සඟ සතු කෙරේ</topic>
    <author>සුරේඛා සංජීවනී</author>
    <content>ස්වාමීන් වහන්සේලා හැට නමකට එකවර දන් වැළදීමේ දාන ශාලාවක් අම්පාර නාමල්තලාව ශ්‍රී සෛල බිම්බාරාම ධර්මායතනය තුළ ඉදිකොට ඇත.සිවිල් ආරක්ෂක දෙපාර්තමේන්තුව මඟින් ඉදිකිරන ලද මෙම දාන ශාලාව එහි අධ්‍යක්ෂ ජනරාල් රියර් අද්මිරාල් ආනන්ද පීරිස් මහතා අතින් හෙට විවෘත කර සඟ සතු කිරීමට නියමිතයි.මෙහිදි හැටනමකට දන් පිළිගන්වා අෂ්ඨ පරිස්කාර පූජා කිරීම ද සිදුකරන බව එහි විහාරාධිපති පූජ්‍ය ගම්පහ නාරද හිමියෝ පැවසූ බව ඉඟිනියාගල දිනමිණ සිටි එෆ්.එම්. වාර්තාකරු ජේ.පී. ලයනල් ප්‍රේමසිරි මහතා පැවසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>25</day>
    </date>
    <link>http://www.dinamina.lk/2014/09/25/_art.asp?fn=n140925_1</link>
    <topic>දවසේ කාලගුණ අනාවැකිය</topic>
    <author>ස්වර්ණා ආර්යවංශ</author>
    <content>පුත්තලම සිට කොළඹ සහ ගාල්ල හරහා පොතුවිල් දක්වා වන මුහුදු ප්‍රදේශ වල අද තැනින් තැන ගිගුරුම් සහිත වැසි ඇතිවන බව කාලගුණ විද්‍යා දෙපාර්තමේන්තුව පවසයි.එම දෙපාර්තමේන්තුව නිකුත් කරන ලද කාලගුණ අනාවැකියට අනුව නිරිත දෙසින් හමන සුළගේ වේගය පැයට කිලෝමීටර් 20ත් 40ත් අතර වේ.ගාල්ල සිට හම්බන්තොට හරහා පොතුවිල් දක්වා වන මුහුදු ප්‍රදේශවල සුළගේ වේගය විටෙක පැයට කිලෝමීටර් 50 දක්වා ඉහළ යා හැකි බව ද කාලගුණ විද්‍යා දෙපාර්තමේන්තුවේ අදහසයි.ඒ අනුව එම මුහුදු ප්‍රදේශ විටින් විට තරමක් රළු විය හැකි බව ද පැවසේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>25</day>
    </date>
    <link>http://www.dinamina.lk/2014/09/25/_art.asp?fn=n1409251</link>
    <topic>පරිසර සෞඛ්‍යය ගෝලීය අර්බුදයක් වෙලා</topic>
    <author/>
    <content>ලෝක පරිසරයේ සෞඛ්‍ය පිළිබඳ අද විශේෂ අවධානයක් යොමු විය යුතු බවත් දේශගුණ විපර්යාස හමුවේ මතු ව ඇති වර්තමාන තත්ත්වය ගෝලීය අර්බුදයක් බවත් ජනාධිපති මහින්ද රාජපක්ෂ මහතා පැවසීය.දේශගුණ විපර්යාස හමුවේ මතුව ඇති ගෝලීය අර්බුදයට අප සාමූහිකව මුහුණ දිය යුතු බවත් ජනාධිපතිවරයා අවධාරණය කළේය.ජනාධිපතිවරයා මෙසේ ප්‍රකාශ කළේ නිව්යෝක් නුවර එක්සත් ජාතීන්ගේ මූලස්ථානයේ දී පැවැති දේශගුණ සමුළුවට පෙරේදා (23) එක්වෙමිනි.එක්සත් ජාතීන්ගේ දේශගුණික විපර්යාස පිළිබඳ ප්‍රඥප්ති රාමුව ලෝක ප්‍රතිචාරය පිළිබඳ අවධානය යොමු කරන අන්තර් රාජ්‍ය සමුළුව බව පෙන්වා දුන් ජනාධිපතිවරයා සමානාත්මතාව සහ පොදු එහෙත් එකිනෙකට වෙසන් වගකීම් සහ අදාළ හැකියාවන් පිළිබඳ මූලධර්ම අපගේ විසැඳුම් සෙවීමේ ගමන්මඟට මඟ පෙන්වීම බවත් කීවේය.හරිතාගාර වායු විමෝචනය වීම අවම කිරීම සඳහා පිරිසිදු සංවර්ධන යාන්ත්‍රණය අත්‍යාවශයෙන්ම ඇති කළ යුතු බවත් දියුණු රටවල් දියුණු රටවලට ඇති කැපවීම, මූල්‍යමය සහයෝගය, තාක්ෂණික සංවර්ධනය හා හුවමාරුව, ධාරිතාවන් වර්ධනය මඟින් විදහා දැක්විය යුතු බවත් ජනාධිපතිවරයා කිවේය.ශ්‍රී ලංකාවේ ඒක පුද්ගල ආදායම පසුගිය වසර අට තුළ තුන් ගුණයකින් වැඩි වී තිබුණත් ඒක පුද්ගල කාබන් විමෝචනය මෙට්‍රික් ටොන් එකකටත් වඩා පහළ බවත් ජනාධිපතිවරයා පෙන්වා දුන්නේය. ශ්‍රී ලංකාවේ රාජ්‍ය ප්‍රතිපත්ති රාමුව වන මහින්ද චින්තනය තුළ දේශගුණ විපර්යාසයන් සඳහා වන ක්‍රමෝපායන් අන්තර්ගත කොට ඇති බව පෙන්වා දුන් ජනාධිපතිවරයා ඒ අතර වනාන්තර ගහණය වැඩි කිරීම, ජාතික විදුලිබල පද්ධතියට ගතානුගතික නොවන පුනර්ජනනීය බලශක්තියේ දායකත්වය වැඩිකිරීම, මෝය, කළපු, කඩොලාන, ලුණු වගුරු බිම්, වැලිවැටි, මුහුදු වෙරළ සහ තෘණ බිම් මුහුදු වෙරළ සංරක්ෂණය සඳහා ප්‍රතිසංස්කරණය කිරීම සහ නැවත ස්ථාපනය කිරීම ද, හරිත ප්‍රවාහන සේවයක් සහ ඉන්ධන ඵලදායී මාර්ග සිතියමක් ක්‍රියාවට නැංවීම ද, ජලයෙහි උපයෝජ්‍යතාව හා රඳවා තබා ගැනීම වැඩිදියුණු කිරීම සඳහා සම්පත් බොහොමයකින් සැදුම්ලත් දියබස්නා කළමනාකරණය ද වන බවත් පැවසීය.ශ්‍රී ලංකාව 1993 වසරේ දී එක්සත් ජාතීන්ගේ දේශගුණ විපර්යාස පිළිබඳ ප්‍රඥප්ති රාමුව අනුමත කළ අතර 2002 වසරේ දී ක්යෝටෝ කෙටුම්පතට ද දායක වූ බවත් ජනාධිපතිවරයා සිහිපත් කළේය. ලෝකය සහ එහි වෘක්ෂලතා ආදිය එහි පාලකයන්ට අයත් නොවන බවත් ඔවුන් අනාගත පරපුර උදෙසා පරිසරය ආරක්ෂා කළ යුතු තාවකාලික භාරකරුවන් බවත් හැඟවෙන අරහත් මිහිඳු තෙරුන් දේශනා කළ බුදු රාජාණන් වහන්සේගේ දර්ශනයෙන් ශ්‍රී ලංකාවේ නායකයන් ප්‍රබෝධවත්ව සිටින බවත් ජනාධිපතිවරයා කීවේය.වර්තමානයේ ශ්‍රී ලංකාව මුලසුන දරන පොදු රාජ්‍ය මණ්ඩලය කුඩා රාජ්‍යයන් දේශගුණ විපර්යාස සහ ස්වභාවික විපත්වලදී පෙන්වන නොසැලෙන ස්වභාවය සැලකිල්ලට ගැනීම සහ දේශගුණ මුදල් පාලනය පිළිබඳ නවක යෝජනා නිර්මාණ්‍ය කිරීම පිළිබඳ විශේෂ අවධානයක් යොමු කර ඇති බවත් ජනාධිපතිවරයා පෙන්වා දුන්නේය.දියුණුවෙමින් පවතින කුඩා දූපත් රාජ්‍ය සහ අඩුවෙන්ම දියුණු වී ඇති රටවල් සඳහා දේශගුණ අරමුදලට පිවිසුම් අවස්ථා ඇති කිරීම සඳහා සරල විධිවිධාන පිළියෙල කිරීමේ ඉඩකඩ පිරික්සමින් තිබෙන බවත් දියුණු වෙමින් පවතින රටවලට වර්තමානයේ පවතින අරමුදල්වලට ප්‍රවේශයක් ඇති කිරීම සඳහා වැඩිදියුණු කළ විධිවිධාන ඇති කළ යුතු යැයි පොදු රාජ්‍ය මණ්ඩලය ඉල්ලා සිටින බවත් ජනාධිපතිවරයා කීවේය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>25</day>
    </date>
    <link>http://www.dinamina.lk/2014/09/25/_art.asp?fn=n1409252</link>
    <topic>බණ්ඩාරනායක 55වැනි ගුණසමරුව හෙට</topic>
    <author>රත්නසිරි පතිරණ</author>
    <content>දිවංගත අග්‍රාමාත්‍ය එස්.ඩබ්ලිව්.ආර්.ඩී. බණ්ඩාරනායක ශ්‍රීමතාණන්ගේ 55වැනි ගුණසමරුව හෙට (26)ට යෙදී ඇත. ඒ නිමිත්තෙන් පැවැත්වෙන විශේෂ ගුණ සමරු උත්සවයක් නිට්ටඹුව හොරගොල්ලේ පිහිටි බණ්ඩාරනායක සමාධිය අබියස දී පැවැත්වේ.හෙට උදෑසන පැවැත්වෙන මෙම ගුණසමරු උත්සවයේ දී ලොව ප්‍රථම අගමැතිනිය වූ දිවංගත සිරිමාවෝ බණ්ඩාරනායක මැතිනියගේ ද ගුණසැමරීමට කටයුතු යොදා ඇති බව බණ්ඩාරනායක ගුණසමරු කමිටුව සඳහන් කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>25</day>
    </date>
    <link>http://www.dinamina.lk/2014/09/25/_art.asp?fn=n1409253</link>
    <topic>රූපවාහිනී විකාශන ඩිජිටල්කරණයටජපානයෙන් රුපියල් මිලියන 17396ක්</topic>
    <author>මහින්ද අලුත්ගෙදර</author>
    <content>රූපවාහිනී විකාශන කටයුතු ඩිජිටල්කරණය වෙනුවෙන් ජපන් යෙන් මිලියන 13,717 (රුපියල් මිලියන 17,396)ක ආධාරයක් ශ්‍රී ලංකාවට ලබාදීම සඳහා ජපන් රජය එකඟතාව පළකරයි.ජපන් ජත්‍යන්තර සහයෝගිතා ආයතන (JICA) හරහා මේ ණය ආධාරය ශ්‍රී ලංකාවට ලබාදෙන අතර ඒ සඳහා වන ගිවිසුමට අත්සන් කිරීම මුදල් හා ක්‍රමසම්පාදන අමාත්‍යාංශයේ දී සිදුකෙරිණි. ඒ වෙනුවෙන් මුදල් හා ක්‍රමසම්පාදන අමාත්‍යාංශයේ ලේකම් ආචාර්ය පී.බී. ජයසුන්දර සහ ජපන් ජත්‍යන්තර සහයෝගිතා ආයතනයේ ප්‍රධාන නියෝජිත කියෝෂි අමාඩා මහත්වරු අත්සන් කළහ.සන්නිවේදන තරංග සංඛ්‍යාතයන් ඵලදායී ලෙස භාවිතය ප්‍රවර්ධනය කිරීම තුළින් සමස්ත ශ්‍රී ලාංකික ජනතාවටම තොරතුරු සඳහා ප්‍රවේශවීමේ හැකියාව වර්ධනය කිරීම වෙනුවෙන් රූපවාහිනී විකාශන කටයුතු ඩිජිටල්කරණය කිරීමට සහ ඒ සඳහා ජපානයේ දැනට භාවිතා වන ISBT-T තාක්ෂණය යොදා ගැනීමට ශ්‍රී ලංකා රජය පියවර ගෙන ඇත.මේ යටතේ මෙරට සෑම ක්ෂේත්‍රයකම ඩිජිටල් තාක්ෂණය භාවිතය ප්‍රවර්ධනය කෙරෙන අතර, මෙමඟින් නව තාක්ෂණයේ සුවිශේෂි ප්‍රතිලාභ රැසක් ශ්‍රී ලංකාවට හිමිවන බව මුදල් හා ක්‍රමසම්පාදන අමාත්‍යාංශය පෙන්වා දෙයි.රූපවාහිනී විකාශන ආයතන විසින් දරනු ලබන මෙහෙයුම් හා සම්ප්‍රේෂණ පිරිවැය මෙමඟින් අවම කෙරෙන අතර, මෙම තාක්ෂණය භාවිතා කරන්නන්ට අනර්ඝ තත්ත්වයේ දර්ශන හා ශබ්ද පුළුල් පරාසයක් තුළ තේරීමකට ද ඉඩප්‍රස්ථා හිමිවෙනු ඇත.ජංගම දුරකතන හා අනෙකුත් ජංගම උපාංග ප්‍රතිග්‍රහණය කරනු ලබන ශ්‍රී ලංකාවේ එකම විකාශන පද්ධතිය බවට මෙම ඩිජිටල් සන්නිවේදන විකාශන පද්ධතිය පත්වීමත් සමඟම හදිසි අනතුරු ඇඟවීමේ සංඥා, මාර්ග තදබදයන් පිළිබඳ තොරතුරු, කාලගුණ වාර්තා, අධ්‍යාපනික තොරතුරු, වෛද්‍ය හා ක්‍රීඩා තොරතුරු වැනි විවිධ තොරතුරු ක්ෂේත්‍රවලට ප්‍රවේශවීමේ හැකියාව ඉහළ නැංවීම තුළින් මෙරට සන්නිවේදන යටිතල පහසුකම් සංවර්ධනයේ විශාල පෙරළියක් ද සිදුවෙයි.ශ්‍රී ලංකාවේ ප්‍රධාන සංවර්ධන පාර්ශවකරුවකු වන සහ ඩිජිටල් තාක්ෂණයේ විශිෂ්ටයින් වන ජපන් රජය සමඟ සිදුකරන ලද ද්විපාර්ශ්වික සාකච්ඡාවන්හි ප්‍රතිඵලයක් වශයෙන් රූපවාහිනී විකාශන කටයුතු ඩිජිටල්කරණය වෙනුවෙන් ජපන් යෙන් මිලියන 13,717 (ආසන්න වශයෙන් රුපියල් මිලියන 17,396)ක ණය මුදලක් ජපන් ජත්‍යන්තර සහයෝගිතා ආයතන (JICA) වෙතින් ශ්‍රී ලංකාවට ලබාදීමට ජපාන රජය විසින් එකඟතාවය පළකර ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>25</day>
    </date>
    <link>http://www.dinamina.lk/2014/09/25/_art.asp?fn=n1409254</link>
    <topic>සෞඛ්‍ය අමාත්‍යාංශයෙන් මහා සංඝරත්නයටවිශේෂ ආහාර වට්ටෝරුවක්</topic>
    <author>අසේල කුරුළුවංශ</author>
    <content>මහා සංඝරත්නයේ ‍නිරෝගීබව ආරක්ෂා කිරීමේ අරමුණින් විශේෂ ආහාර වට්ටෝරුවක් සෞඛ්‍ය අමාත්‍යාංශය මඟින් විශේෂඥ වෛද්‍යවරු කණ්ඩායමක් යොදවා සකස් කැර ඇත. එම ආහාර වට්ටෝරුව හා නිරෝගී දිවියක් ගත කිරීම සඳහා පිළිපැදිය යුතු උපදෙස් අඩංගු පොතක් සෞඛ්‍ය අමාත්‍යාංශය මඟින් සම්පාදනය කැර තිබෙන අතර සෞඛ්‍ය ඇමැති මෛත්‍රීපාල සිරිසේන මහතා විසින් එම පොත් කට්ටලය බැගින් ත්‍රෛනිකායික මහානායක ස්වාමීන්ද්‍රයන් වහන්සේ වෙත පිළිගන්වනු ලැබීය.මහා සඟරුවන වෙත දානය පිළියෙල කරන ගිහි පිරිස් මේ සම්බන්ධව දැනුවත් කිරීම සඳහා මාධ්‍ය මඟින් ප්‍රචාරය සිදු කරන බවත් අමාත්‍යාංශය මඟින් මෙම පොත දිවයිනේ සියලුම විහාරස්ථාන වෙත ලබාදීමට කටයුතු කරන බවත් ඇමැති මෛත්‍රීපාල සිරිසේන මහතා මල්වතු මහනායක අතිපූජ්‍ය තිබ්බටුවාවේ ශ්‍රී සිද්ධාර්ථ සුමංගල මහ නාහිමියන් හමුවෙහි පැවසූහ.මෙරට ජනගහනයෙන් 20%ක් පමණ ම වැරදි ආහාර රටාවන් පරිභෝජනය හේතුවෙන් දියවැඩියා රෝගයට ගොදුරුව සිටින බවත් මහා සංඝරත්නයද බහුල වශයෙන් මෙම රෝගී තත්ත්වයන්ට ගොදුරුවීමේ ප්‍රවණතාවක් දක්නට ලැබෙන බවත් කී ඒ මහතා විහාරස්ථානය කේන්ද්‍රකර ගනිමින් ගොඩනැගී ඇති අපේ ජනසමාජය තුළ භික්ෂූන් වහන්සේ නිරෝගීව සිටීම වඩා වැදගත් බව ද ප්‍රකාශ කළේය.අගුණ දේ හඳුනාගෙන එය ආහාරයට එක්කර ගැනීමෙන් වැළකී සිටීමේ වගකීම තමන්ට ද තිබෙන බවත් බොහෝ විට භික්ෂූන් වහන්සේ ගිහියන් පිළියෙල කරන දානය වළඳන නිසා මෙවැනි ආහාර වට්ටෝරුවක් හඳුන්වාදීම හොඳ බවත් මල්වතු මහනාහිමියෝ පැවසූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>25</day>
    </date>
    <link>http://www.dinamina.lk/2014/09/25/_art.asp?fn=n1409255</link>
    <topic>ව්‍යවසාය ව්‍යාපෘති නඟාසිටුවීමටණය යෝජනා ක්‍රම</topic>
    <author>රන්ජිත් පද්මසිරි, චමීර ඇල්ලදෙණිය සහ සුභාෂිණි සේනානායක</author>
    <content>උතුරු හා නැඟෙනහිර පළාත්වල කාන්තාවන්ට ව්‍යවසාය ව්‍යාපෘති නඟාසිටුවීම සඳහා රාජ්‍ය හා පෞද්ගලික අංශය මඟින් විවිධ ණය ක්‍රම ක්‍රියාත්මක කර ඇති බව මුදල් හා ක්‍රමසම්පාදන නියෝජ්‍ය ඇමැති ආචාර්ය සරත් අමුණුගම මහතා පාර්ලිමේන්තුවේ දී ඊයේ (24) ප්‍රකාශ කළේය.ඒ සඳහා පසුගිය අය වැයෙන් කාන්තාවන් සඳහා වෙනම මුදල් ප්‍රතිපාදන වෙන් කර ඇති බව පෙන්වාදුන් ඇමැතිවරයා එමඟින් කාන්තාවන් මූලීක පවුල් සඳහා විශේෂ සහන ලබාදීමට කටයුතු කර තිබෙන බවද කීවේය.හම්බන්තොට දිස්ත්‍රික් මන්ත්‍රී සජිත් ප්‍රේමදාස මහතා විසින් වාචික පිළිතුරු අපේක්ෂාවෙන් අසන ලද ප්‍රශ්නයකට පිළිතුරු දෙමින් එසේ කී ඇමැතිවරයා මේ ණය ක්‍රම මඟින් උතුරු නැ‍ඟෙනහිර කාන්තාවන්ට ණය ලබා ගත හැකි බවද 2014දී ලිය ඉසුරු ණය ක්‍රමය යටතේ තිබෙන ව්‍යාපෘති වැඩිදියුණු කිරීමටත්, අලුතින් ව්‍යාපෘති ආරම්භ කිරීමටත් රුපියල් ලක්ෂ 2.5ක ණය ලබා දීමටත් කටයුතු කළ බවද මේ ණය ප්‍රා දේශීය සංවර්ධන බැංකු මඟින් ලබා ගත හැකි බව ද පෙන්වා දුන්නේය.උතුරු වසන්තය, නැ‍ඟෙනහිර නවෝදය, උතුරේ සමාජගත කළ අභ්‍යාසලාභීන් සඳහා ශුද්‍ර මූල්‍ය ණය ක්‍රමය යටතේ ණය ලබා ගත හැකි වේ. පසුගිය වසර 05 තුළ මහජන බැංකුව මඟින් උතුරු නැ‍ඟෙනහිර කාන්තාවන් 7349ක්, ලංකා බැංකුව 61,163ක්, ප්‍රා දේශීය සංවර්ධන බැංකුව 39,279ක්, ජාතික ඉතිරි කිරීමේ බැංකුව 31,269ක් හා ලංකා පුත්‍ර බැංකුව 1261ක් වශයෙන් කාන්තාවන් 1 ලක්ෂ 41,321 දෙනෙකුට ණය ලබා දී ඇත. 2012 වසරේ සමාජගත කළ අභ්‍යාසලාභීන් 340 දෙනෙකුට ව්‍යවසායක ණය ක්‍රමය යටතේත් 53 දෙනෙකුට ලිය ඉසුර යටතේත ස්වයංරැකියා සඳහා ණය ලබා දී ඇතැයි ද හෙතෙම සඳහන් කළේය.පසුගිය අයවැය මඟින් කාන්තා ව්‍යවසායකයන් සඳහා ප්‍රා දේශීය සංවර්ධන බැංකුව හරහා රුපියල් ලක්ෂ 2 බැඟින් ඇපකර රහිතව, පොළී නොමැතිව හා අවුරුදු 10ක කාලයක් සඳහා ණය ලබා දීමට පියවර ගෙන ඇත. මේ සඳහා අවශ්‍ය ණය ලබා ගැනීමට නියමිත ව්‍යවසාය කාන්තාවන්ගේ ව්‍යපෘති පරීක්ෂා කරගෙන යන අතර මේ පිළිබඳ බැංකු සමඟ සාකච්ඡා කරමින් පවතින බව ද අමුණුගම මහතා පෙන්වා දුන්නේය. මේ ණය ක්‍රමය මුළු ලංකාවේ ම ක්‍රියාත්මකයි. යටිතල පහසුකම් රටකට අවශ්‍ය බැවින් ඒවා දිගටම කරගෙන යනු ඇත. ඒ කිසිවක් කප්පාදු නොකරනු ඇත. යටිතල පහසුකම් සපයන අතර ප්‍රජාවගේ අවශ්‍යතා සපුරාලීම සඳහා සහන ලබා දෙන බව ද ඇමැතිවරයා වැඩිදුරටත් සඳහන් කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>25</day>
    </date>
    <link>http://www.dinamina.lk/2014/09/25/_art.asp?fn=n1409256</link>
    <topic>ප්‍රවීණ කලා ශිල්පි බර්ටි ගුණතිලකට කොළඹින් නව නිවසක්</topic>
    <author>චන්දිමා එදිරිමාන්න</author>
    <content>අඩ සියවසකට වැඩි කාලයක් මුළුල්ලේ ශ්‍රී ලාංකීය කලා ක්ෂේත්‍රයෙත් රසික හදවත්වල නොමැකෙන නාමයක් සනිටුහන් කළ ප්‍රවීණ කලා ශිල්පී බර්ටි ගුණතිලක මහතාට ප්‍රතිකාර ගැනීමේ පහසුකම් සඳහා කොළඹින් නිවසක් ඒ මහතාට ලබාදීම ඉදිකිරීම් ඉංජිනේරු සේවා නිවාස හා පොදු පහසුකම් ඇමති විමල් වීරවංශ මහතා අතින් පසුගියදා සිදුකෙරිණ.බත්තරමුල්ල, සෙත්සිරිපාය, දෙවන මහලේ පිහිටි නිවාස අමාත්‍යාංශයේ දී මේ නිවසේ යතුර බර්ටි ගුණතිලක කලාකරුවාට භාර දීම සිදු විය.ජනාධිපති මහින්ද රාජපක්ෂ මහතාගේ උපදෙස් පරිදි විමල් වීරවංශ ඇමැතිවරයා විසින් දෙමටගොඩ ආරාමය පෙදෙස II අදියර මහල් නිවාස සංකීර්ණයේ දෙවන මහලේ පිහිටි ජාතික නිවාස සංවර්ධන අධිකාරියට අයත් නිවසක් මෙලෙස බර්ටි ගුණතිලක කලාකරුවාගේ පරිහරණය සඳහා ලබා දී ඇත.මේ වන විට 90 වැනි වියෙහි පසුවන බර්ටි ගුණතිලක මහතා අංක 568/A, වේරහැර, ගොඩකවෙල දරණ ලිපිනයෙහි පිහිටි ඒ මහතාගේ බිරිඳගේ නිවසේ පදිංචිව සිටි. බර්ටි ගුණතිලක කලාකරුවාගේ වයස්ගත භාවය හා ඒ මහතාගේ රෝගී තත්ත්වය සඳහා කොළඹ සිට ප්‍රතිකාර ලබා ගැනීමේ පහසුව සැලසීමේ අරමුණින් මේනිවස ඒ මහතාගේ පරිහරණය සඳහා ලබාදී ඇත්තේ බදු පදනම මතයි.වර්ෂ 1924 අගෝස්තු මස 02 වෙනිදා මහනුවර අම්පිටිය ප්‍රදේශයේ උපත ලද බර්ටි ගුණතිලක මහතා 1948 වර්ෂයේ දී ‘‘සිරි අයියාගේ ” ළමා වැඩසටහන තුළින් ප්‍රථමවරට ගුවන් විදුලියට සම්බන්ධ විය. විහිළු තහළු, විනෝද සමයේ රස මැවූ බර්ටි ගුණතිලකයන් පසුකාලීනව වේදිකා, ගුවන්විදුලි හා රූපවාහිනී වැඩසටහන් සේම චිත්‍රපට විශාල සංඛ්‍යාවකට ද රංගනයෙන් දායක විය.1951වර්ෂයේ දී තිරගත වූ “බණ්ඩා නගරයට පැමිණීම“ චිත්‍රපටයෙන් සිනමා රංගනයට එක් වූ ඒ මහතා ‘‘සමුගනිමි මා සැමියනි, චූඩා මාණික්‍ය, ලස්සෙට කොඩිය, සිකුරුලියා, කෝලංකාරයෝ, පෙම් මල් මාලා, ජීවන ගංගා, මරුවා සමග වාසේ, නැව ගිලුන්ත බෑන් චූන් සහ ජොලි හලෝ”යනාදී චිත්‍රපටි 60 කට ආසන්න ප්‍රමාණයකට රංගනයෙන් දායක වී ඇත. මීට අමතරව ඒ මහතා පාසල් ගුරුවරයකු, පුවත්පත් කලාවේදියෙකු සහ වෘත්තීය සමිති නායකයෙකු වශයෙන් ද කටයුතු කර තිබේ.නිවසෙහි යතුර භාර ගැනීමෙන් අනතුරුව අදහස් දැක්වූ බර්ටි ගුණතිලක මහතා කියා සිටියේ ‘‘වසර ගණනාවක් පුරාවට ශ්‍රී ලාංකීය කලා ක්ෂේත්‍රයට සේවාවක් සිදුකළ තමා පිළිබඳ අවධානය යොමු කොට සිය පරිහරණයට ලබා දුන් මේ නිවස සිය ඉදිරි ජීවන ගමන් මග සඳහා විශාල ශක්තියක් වන බවත්, ඒ සඳහා දායකත්වය දැක්වූ ජනාධිපතිතුමන්ට සහ විමල් වීරවංශ ඇමතිතුමන්ට සිය ගෞරවනීය ප්‍රණාමය පුදකර සිටින බවත්ය.මීට අමතරව කිංස්ලි විජේසුන්දර මහතා විසින් රචිත “සදාදරණීය බර්ටි ”ග්‍රන්ථය බර්ටි ගුණතිලක මහතා විසින් මෙහිදී විමල් වීරවංශ ඇමැතිවරයා වෙත පිරිනමන ලදී.මේඅවස්ථාවට බර්ටි ගුණතිලක කලාකරුවාගේ දරු දැරියෝ වන භාරත ගුණතිලක, හර්ෂ ගුණතිලක, ජීවනී ගුණතිලක, කුමුදුනී ගුණතිලක මහත්ම මහත්මීහු සහභාගී වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>25</day>
    </date>
    <link>http://www.dinamina.lk/2014/09/25/_art.asp?fn=n1409257</link>
    <topic>මවු භාෂාවෙන් ඉගැන්වීම් එපා කීම ගැන විවාදයකට එන්න</topic>
    <author>රන්ජිත් පද්මසිරි, චමීර ඇල්ලදෙණිය සහ සුභාෂිණි සේනානායක</author>
    <content>මවුභාෂාවෙන් උගන්වන්න එපා යැයි කරන ඉල්ලීම පිළිබඳ එජාපයට විවාදයට එන ලෙස අධ්‍යාපන ඇමැති බන්දුල ගුණවර්ධන මහතා පාර්ලිමේන්තුවේදී එජපයට විවෘත අභියෝගයක් කළේය.ඉංග්‍රීසි භාෂාවෙන් ඉතිහාසය ඉගෙන ගැනීමට ළමූන්ට අවස්ථාව තිබිය යුතු බව පවසමින් කොළඹ දිස්ත්‍රික් මන්ත්‍රී සුජීව සේනසිංහ මහතා නැගූ ඝෝෂාවට පිළිතුරු දෙමින් එසේ කී ඇමැතිවරයා සියලුම ජාත්‍යන්තර පාසල්වල මවුභාෂාව, ආගම හා ඉතිහාසය යන විෂයන් අනිවාර්යෙන් ඉගැන්වීමට නියෝග පනවා ඇතැයිද 2009 වසරේ සිට 6 ශ්‍රේණියේ සිට ඉතිහාසය විෂය පාසල්වල ඉගැන්වීම සඳහා මවුභාෂාව එනම් සිංහල හෝ දෙමළ මාධ්‍ය පමණක් යොදා ගත යුතු බවට චක්‍රලේඛයක් නිකුත් කර ඇති බව කීවේය.ඉතිහාසය විෂය පාසල් විෂය නිර්දේශයෙන් අතුගා දැමූ යුගයක අතිගරු ජනාධිපතිතුමා 2006දී ඉතිහාසය විෂය නිර්දේශයට ඇතුළත් කළ යුතු බවටත් එය හර විෂයක් ලෙස රටේ දරුවන්ට ඉගැන්විය යුතු බවටත් අධ්‍යාපන අමාත්‍යාංශයට උපදෙස් දුන්නා. ඒ උපදෙස් පරිදි මෙය ක්‍රියාත්මක කර ඇති බව ද ගුණවර්ධන පෙන්වා දුන්නේය.දරුවන්ට රටේ ඉතිහාසය ඉගැන්වීම ඉතා වැදගත් නිසා රටේ අභිමානය දරුවන්ට ඉගැන්විය යුත්තේ මවුභාෂාවෙනි. ඉතිහාසය රටේ සංස්කෘතිය හා සම්බන්ධ නිසා රට, ජාතිය, ආගම ගැන ආදරයක් දරුවන්ගේ හිතේ කාවැද්දිය හැක්කේ මවුභාෂාවෙන් පමණක් ඉගැන්වීමෙන් පමණි. ඉංග්‍රීසි දෙවන භාෂාව බව ද ඔහු අවධාරණය කළේය.වෙනත් භාෂාවකින් ඉතිහාසයේ මූලයන් ඉගෙන ගැනීම අපහසුයි. තායිලන්තය, ජපානය, මැලේසියාව, කොරියාව වැනි රටවලත් ඉතිහාසය, ආගම වැනි භාෂාවන් උගන්වන්නේ මවුභාෂාවෙනි. මේවා සංවේදී විෂයයන් නිසා මවුභාෂාවෙන් පමණක් ඉගැන්විය යුත බවට ජාත්‍යන්තර පර්යේෂණ මඟින් ද තහවුරු කර ඇත. රටේ ප්‍රාථමික අධ්‍යාපනය මවුභාෂාවෙන් සකස් විය යුතුයි. මහින්ද චින්තන ඉදිරි දැක්මේ මවුභාෂාව සුරක්ෂිත කරන බවට තහවුරු කර ඇත. ඒ නිසා මවුභාෂාවෙන් හැර වෙනත් භාෂාවකින් ඉතිහාසය උගන්වන්නේ නැති බව ද ඔහු අවධාරණයෙන් පැවසීය.සියලුම ජාතික පාසල්වල මවුභාෂාව, ආගම හා ඉතිහාසය ඉගැන්විය යුතු බවට කැබිනට් තීරණයක් ගෙන ඇත්තේ මහින්ද රාජපක්ෂ ආණ්ඩුවයි. එජාපයේ ජාතික ප්‍රතිපත්තිය මඟින් කරන්න යන්නේ මවුභාෂාව අහෝසි කර සුළු පිරිසකගේ උවමනාවට ඉතිහාසයත් ඉංග්‍රීසි භාෂාවෙන් ඉගැන්වීමට බව ද අමාත්‍යවරයා වැඩිදුරටත් පැවසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>25</day>
    </date>
    <link>http://www.dinamina.lk/2014/09/25/_art.asp?fn=n1409258</link>
    <topic>රජයට විශාල ආදායමක් ලැබෙන දැවැන්ත ව්‍යාපෘතියක් ඇරැඹේ</topic>
    <author>විජයානි එදිරිසිංහ</author>
    <content>රජයට වැය බරක් නොවී කොළඹ සහ සෙසු නගරවල විශාල ඉදිකිරීම් ගණනාවක් හරහා රජයට විශාල ආදායමක් ලැබෙන දැවැන්ත ව්‍යාපෘතියක් ආරම්භ කෙරේ. ‍‍කොළඹ නගරය දකුණු ආසියාවේ වාණිජ කේන්ද්‍රස්ථානය බවට පත් කිරීම, ගෙනයාම සහ සෙසු නගර පරිසර හිතකාමී නගර ලෙස සංවර්ධනය කිරීමේ ඉලක්කය කරා ගෙන යන වැඩපිළිවෙළේ තවත් සුවිශේෂී කොටසක් ලෙස මෙම දැවැන්ත ව්‍යාපෘතිය ක්‍රියාත්මක වෙයි.මෙම ව්‍යාපෘති සඳහා රජයට කෝටි සිය ගණනක විශාල වියදමක් දැරිය යුතු අතර එවැනි වියදමක් දැරීමට නොහැකි නිසා දේශීය හා විදේශීය ආයෝජකයන් හරහා ඉදිකරවනු ලබයි. ‍එහිදී එම ආයෝජකයන් විසින් මෙරට මූලික ඉදිකිරීම ප්‍රථමයෙන් ඉදිකර අවසන් කර ඔවුන්ගේ ඉදිකිරීම කළ යුතු වෙයි.එම ආයෝජකයන්ට පනස් අවුරුදු සහ 99 අවුරුදු බදු යටතේ අදාළ භූමිය ලබාදෙන අතර ඔවුන් වෙනුවෙන් කරනු ලබන ඉදිකිරීම් හරහා රජයට විශාල ආදායමක්ද ලැබෙයි.ඊට අමතරව දැනට ඉදිකිරීම සිදුකිරීමට තෝරාගත් භූමි භාගයේ ඇති නිවාස වෙනුවට එම ආයෝජකයන් විසින් සුපිරි ගණයේ මහල් නිවාස ඉදිකර දිය යුතු වෙයි.මෙම ව්‍යාපෘතියේ ප්‍රථම අදියර වශයෙන් මේ වන විට කොම්පඤ්ඤවීදිය දුම්රිය ස්ථානය ආසන්නයේ භූමි භාගයත් කොම්පඤ්ඤවීදිය slave island කුඩා නිවාස පිහිටි භූමි භාගයත් නුවරඑළිය සහ බණ්ඩාරවෙල මුඩුක්කු නිවාස සහ පැරණි වෙළෙඳ කුටි ඉවත් කර නව ගොඩනැඟිලි ඉදිකිරීමත් සිදු වෙයි. ආරක්ෂක ලේකම් ගෝඨාභය රාජපක්ෂ මහතාගේ සෘජු අධීක්ෂණය යටතේ නාගරික සංවර්ධන අධිකාරිය මඟින් මෙම සැලසුම් සකස් කර ටෙන්ඩර කැඳවා ක්‍රියාත්මක කරනු ලබයි.කොම්පඤ්ඤවීදිය දුම්රිය ස්ථානයට යාබදව පිහිටි ගරා වැටී ගිය දුම්රිය නිල නිවාස පේළියක් සහ පෞද්ගලික මුඩුක්කු නිවාස 119 සහ නාගරික සංවර්ධන අධිකාරියට අයත් අක්කර තුනයි රූඩ් 1ක භූමි භාගයක එම දැවැන්ත ඉදිකිරීම් පද්ධතියේ එක් කොටසක් ඉදි වෙයි. දුම්රිය නිවාස සහ පෞද්ගලික මුඩුක්කු නිවාස වෙනුවට මෙහි සුපිරි නිවාස පද්ධතියක් ඉදිවෙයි.එම ඉදිකිරීම් පාකිස්තානු සමාගමක් මඟින් ආයෝජනය කරයි. එම සමාගම මෙම නිවාස සංකීර්ණය ඉදිකර බාරදී අනතුරුව ඉතිරි භූමි භාගයේ ඔවුන්ගේ වාණිජ සැලසුම ඉදිකරනු ලබයි. එම ඉදිකිරීම්වලදී ඒවා පවත්වාගෙන යාමට අවශ්‍ය විදුලිය, ජලය, බදු සහ වෙනත් ගෙවීම් හරහා රජයට විශාල ආදායමක්ද ව්‍යාපෘතියේ රැකියාවන්ද මෙරටට හිමි වෙයි. කොම්පඤ්ඤවීදියේ ඉදිකෙරෙන දෙවන ව්‍යාපෘතියේ කොන්ත්‍රාත්තුව ටාටා සමාගම මඟින් ඉදිකරනු ලබයි. එහි නිවාස 406ක් ඉදිවෙයි. මෙය අක්කර 8ක භූමි භාගයකි.නුවරඑළිය නගරයේ මුඩුක්කු කඩ පේළිය වෙනුවට නවීන පන්නයේ ගොඩනැඟිල්ල සුපිරි ගණයේ වෙළෙඳ සංකීර්ණයක් ඉදි කිරීම් කටයුතු බාරව ක්‍රියා කරන්නේ දේශීය සමාගමකි. කොළඹ වාණිජ නගරය තුළ ඉදිවෙන මෙම නව ගොඩනැඟිලි අතර මහල් පනහට ආසන්න ඒවා 10ක් පමණ වෙයි. දැනට කොම්පඤ්ඤවීදිය හා ඒ අවට තිබෙන පරිසරය සම්පූර්ණයෙන් වෙනස් වෙයි.කොළඹ වාණිජ නගරයක් බවට පත් කිරීමේ මහා සැලසුම වසර 3ක් වැනි කාලයක් තුළ සිදු කර අවසන් කිරීමේ සැලසුමේ ඇතැම් කොටස් නාගරික සංවර්ධන අධිකාරිය මඟින් මේ වන විටත් ආරම්භ කර තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>25</day>
    </date>
    <link>http://www.dinamina.lk/2014/09/25/_art.asp?fn=n14092518</link>
    <topic>ක්‍රිකට් පිල මාවන්ටම බාර දෙයි</topic>
    <author>ෆවුස් මොහොමඩ්</author>
    <content>ජාතික ක්‍රිකට් කණ්ඩායමේ නව පුහුණුකාර ධුරය එම තනතුරෙහි තාවකාලිකව වැඩ බැලූ මාවන් අතපත්තුටම ලබා දීමට ශ්‍රී ලංකා ක්‍රිකට් විධායක කමිටුව ඊයේ ඒකමතිකව තීරණය කළේය.ශ්‍රී ලංකා ක්‍රිකට් පුහුණුකරු තනතුර සඳහා අතපත්තු සහ විදෙස් පුහුණුකරුවන් ඇතුලුව17 දෙනකු‍‍ අයැදුම් කොට තිබූ අතර එම අයැදුම්පත් පසුගිය සති කීපයක කාලය පුරා ශ්‍රී ලංකා ක්‍රිකට් ආයතනය මගින් පත්කළ 11දෙනකුගෙන් සමන්විත ජාතික ක්‍රිකට් කණ්ඩායමේ පුහුණුකරු තෝරාගැනීමේ විශේෂ කමිටුවේ සාකච්ඡාවට භාජනය විය.ඉන් අයැදුම්කරුවන් 9 දෙනකු කෙරෙහි එම කමිටුවේ විශේෂ අවධානය යොමුවී තිබිණි. එහෙත් පෙරේදා වනවිට එහි කෙටි ලැයිස්තුවට ඇතුලත්ව සිටියේ මාවන් අතපත්තු සහ එංගලන්තයේ ඩරම් ප්‍රාන්ත කණ්ඩායමේ පුහුණුකරු ජෝන් ලුවිස් පමණි.ශ්‍රී ලංකා පිලේ හිටපු පුහුණුකරු වූ එංගලන්ත ජාතික පෝල් ෆාබ්‍රේස් ඉල්ලා අස්වීමෙන් පසුව 43හැවිරිදි මාවන් අතපත්තු ශ්‍රී ලංකා පිලේ පසුගිය එංගලන්ත සංචාරයේ දී වැඩ බලන පුහුණුකරු ලෙස කටයුතු කළ අතර ඔහු යටතේ ශ්‍රී ලංකා පිල පළමුවරට එංගලන්ත භූමියේ ටෙස්ට් තරගමාලාවක් ජයගැනීමට සමත්විය.එමෙන්ම ඔහුගේ කාලය තුල ශ්‍රී ලංකා පිල පාකිස්තාන පිලට එරෙහිව ශ්‍රී ලංකාවේ පැවැති ටෙස්ට් හා එක්දින තරගාවලිය ද ජයගත්තේය.ලබන වසරේ පෙබරවාරි මාසයේ ඔස්ට්‍රේලියාවේ හා නවසීලන්තයේ පැවැත්වීමට නියමිත එක් දින ලෝක කුසලාන තරගමාලාවේ ‍ජයග්‍රහණය දක්වා ශ්‍රී ලංකා කණ්ඩායම ගෙනයාම මාවන් අතපත්තු ඉදිරියේ ඇති විශාලතම අභියෝගය වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>25</day>
    </date>
    <link>http://www.dinamina.lk/2014/09/25/_art.asp?fn=n1409259</link>
    <topic>2014 ඡන්ද හිමි නාමලේඛනයට ලියාපදිංචිය මේ මස 30දා තෙක්</topic>
    <author>අනුර ප්‍රේමලාල්</author>
    <content>වසර 2014 ඡන්ද හිමි නාමලේඛනයයේ ලියාපදිංචිය සඳහා සුදුසුකම් සම්පූර්ණ කර ඇතත් මේ දක්වා ඡන්ද හිමියන් ලෙස එම ඡන්ද හිමි නාමලේඛනයේ ලියාපදිංචිය සඳහා ගණන් ගෙන නොමැති අයවලුන්ට ඒ වෙනුවෙන් වූ හිමිකම් අදාළ දිස්ත්‍රික්ක මැතිවරණ කාර්යාල වෙත ඉදිරිපත් කිරීමට මේ මස 30 දින දක්වා අවස්ථාව ලබාදී ඇතැයි මැතිවරණ මහ ලේකම් කාර්යාලය ප්‍රකාශ කරයි.මේ සම්බන්ධයෙන් වැඩිදුරටත් මාධ්‍යවෙත අදහස් දැක්වු මැතිවරණ කොමසාරිස් මහින්ද දේශප්‍රිය මහතා, වසර 2014 ඡන්ද හිමි නාමලේඛන ප්‍රතිශෝධනයට අදාළ හිමිකම් විරෝධතා කාලසීමාවද මේ මස 30න් අවසන් වන බව පවසයි.සියලුම මැතිවරණ කොට්ඨාසවලට අදාළ 2014 දී ඡන්ද හිමි නාමලේඛනයේ කෙටුම්පත මැතිවරණ දෙපාර්තමේන්තුවේ වෙබ් අඩවියේ (www.slelections.gov.lk ) පළකර ඇත. එහි 'ඡන්ද හිමි නාමලේඛනය - කෙටුම්පත 2014' නැමැති පිටුවට ඇතුළු වී ඔබ ඡන්ද හිමි නාමලේඛනයේ ලියාපදිංචියට අදාළ දිස්ත්‍රික්කය තෝරා ඉන්පසු ඔබගේ ජාතික හැඳුනුම්පත් අංකය ඇතුළත් කිරිමෙන් පසුව ඔබ 2014 ඡන්ද හිමි නාම ලේඛනයේ ලියාපදිංචිව ඇතොත් ඔබට අදාළ ඡන්ද ප්‍රදේශය, පළාත් පාලන ආයතනය හා සම්පූර්ණ නම තිරයේ දිස්වෙනු ඇත.එසේම වසර 2013 ඡන්ද හිමි නාමලේඛනය සහ එයින් ඉවත්වන නම් ''අ'' ලැයිස්තුව හා ඊට අලුතින් එකතුවන නම් ''ආ'' ලැයිස්තුව සඳහන් ලේඛනවල පිටපත් සියලුම දිස්ත්‍රික් මැතිවරණ කාර්යාලවල, ප්‍රාදේශීය ලේකම් කාර්යාලවල, පළාත් පාලන ආයතනවල සහ ග්‍රාම නිලධාරි කාර්යාලවලද ප්‍රදර්ශනයට තබා ඇති අතර එම ස්ථානවලදී ද නාමලේඛන පරීක්ෂා කළ හැකියි.වසර 2014 ඡන්ද හිමි නාමලේඛනයට නම ඇතුළත් කර ගැනීමට ලැබෙන අවසන් අවස්ථාව මෙය බැවින් වහම දිස්ත්‍රික්ක මැතිවරණ කාර්යාලයේ සහකාර ලියාපදිංචි කිරීමේ නිලධාරියාවෙත මේ මස 30 දිනට පෙර ඒ බව දැන්වීමට කටයුතු කරන ලෙස මැතිවරණ කොමසාරිස්වරයා වැඩිදුරටත් පැවසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>25</day>
    </date>
    <link>http://www.dinamina.lk/2014/09/25/_art.asp?fn=n14092510</link>
    <topic>ශ්‍රි ලංකාව තුළ මැණික් කැණීමට මින්පසු කිසිදු විදේශිකයකුට හෝ විදේශීය සමාගමකට ඉඩ නෑ</topic>
    <author>ශීලා උඩුවර</author>
    <content>ශ්‍රි ලංකාවේ මැණික් කැණීම් සඳහා මින් ඉදිරියට කිසිදු විදේශිකයකුට හෝ විදේශීය සමාගමකට බලපත්‍ර ලබා නොදීමට පරිසර හා පුනර්ජනනීය බලශක්ති ඇමැති සුසිල් ප්‍රේම ජයන්ත මහතා තීරණය කර තිබේ.විදේශිකයන්ට ශ්‍රි ලංකාවේ මැණික් වෙළෙඳ කටයුතු සඳහා සම්බන්ධ විය හැකි නමුත් හවුල් ව්‍යාපාරයක් ලෙස හෝ මැණික් කැණීම් සඳහා සම්බන්ධ විය නොහැකි බවද ඇමැතිවරයා පවසයි.විදේශීය සමාගම් ශ්‍රි ලංකාව තුළ මැණික් කැණීම් සඳහා බලපත්‍ර ලබාගෙන ඇති බවට රාවයක් පැතිර යාම හා ඉදිරියේදී විදේශිකයන් හා විදේශීය සමාගම් වෙතින් දේශීය පතල් කර්මාන්තයට තර්ජනයක් එල්ල විය හැකි බැවින් ඇමැතිවරයා මෙම තීරණය ගෙන තිබේ.ඉදිරියේදී එවැන්නක් සිදුවීමේ අවදානම අවම කිරීම සඳහා නීති රෙගුලාසි තවදුරටත් ශක්තිමත් කිරීමට අවශ්‍ය කටයුතු සිදුකරන ලෙස ද ඇමැතිවරයා ජාතික මැණික් හා ස්වර්ණාභරණ අධිකාරියට උපදෙස් දුන්නේය.මැණික් කර්මාන්තයට අදාළ ගැටලු පිළිබඳ සාකච්ඡා කිරීම සඳහා රත්නපුර හා ඇහැළියගොඩ ප්‍රදේශවල මැණික් කර්මාන්තයේ නිරත සමිති සමාගම්, නියෝජිතයන් පිරිසක් සමඟ ඇමැතිවරයා සිය අමාත්‍යාංශයේදී විශේෂ සාකච්ඡාවක් ද පැවැත්වීය.හම්බන්තොට අධිවේගි මාර්ගය ඉදිකිරීමෙන් පසු මත්තල ගුවන් තොටුපළේ සිට පැය භාගයකින් රත්නපුරයට යාමට හැකිවන බැවින් රත්නපුරය මැණික් කලාපයක් බවට පත්කරන බ වද ඇමැතිවරයා සඳහන් කළේය. ඒ අනුව රත්නපුරය ඉදිරියේදි මැණික් කපා ඔපමට්ටම් කිරීමේ හා වෙළෙඳාම් කිරීමේ මධ්‍යස්ථානයක් බවට පත්වෙයි.මැණික් කැණීමේ බලපත්‍ර ලබාදීමේදී ඇති වන අක්‍රමිකතා වැළැක් වීම සඳහා බලපත්‍ර නිකුත් කිරීමට පෙර පුවත්පත් දැන්වීම් මගින් ප්‍රසිද්ධ කිරීමේ නව ක්‍රමවේදයක් ක්‍රියාත්මක කිරීමට පියවර ගෙන ඇති අතර එයට අදාළ සංගම් නියෝජිතයෝ සිය ප්‍රසාදය පළ කළහ.ජාතික මැණික් හා ස්වර්ණාභරණ අධිකාරියේ සභාපති හා ප්‍රධාන විධායක නිලධාරි අමිත ගමගේ, එම අධිකාරියේ වැඩබලන අධ්‍යක්ෂ ජනරාල් හා පරිසර හා පුනර්ජනනීය බලශක්ති අමාත්‍යාංශයේ අතිරේක ලේකම් එන්.කේ.ජී.කේ නැම්මවත්ත මහත්වරුන්, භූ විද්‍යා සමීක්ෂණ හා පතල් කැණීම් කාර්යාංශයේ අධ්‍යක්ෂ ජනරාල්වරයා ද ඇතුළු පිරිසක් මෙම සාකච්ඡාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>25</day>
    </date>
    <link>http://www.dinamina.lk/2014/09/25/_art.asp?fn=n14092511</link>
    <topic>දෙසැම්බරයට පෙර ලංගමට බස් 2200ක්</topic>
    <author>ශීලා උඩුවර</author>
    <content>ඉන්දියාවෙන් ඇනවුම් කර ඇති බස් රථ 2200ම දෙසැම්බර් මාසය අවසන් වීමට පෙර ශ්‍රී ලංකා ගමනාගමන මණ්ඩලයට ලැබෙන බව ශ්‍රී ලංකා ගමනාගමන මණ්ඩලයේ ප්‍රධාන මෙහෙයුම් අධිකාරි එච්.එම් චන්ද්‍රසිරි මහතා පැවැසීය.මේ වන විට බස්රථ 500ක් පමණ ලැබී ඇති බවත් එක් ඩිපෝවකට බස් රථ 6 බැගින් බෙදා දෙන බවත් මෙහෙයුම් අධිකාරීවරයා පැවැසීය.සබරගමුව ඩිපෝ 8 සඳහා බස්රථ 48ක් ඉකුත් සතියේ ලබා දුන් අතර මෙම 29 වැනිදා වයඹ පළාතේ ඩිපෝ සඳහා බස් රථ 72ක් බෙදා දීමට නියමිතය.ඉන්දියාවේ අශෝක් ලේලන්ඩ් සමාගම වෙතින් සැපයෙන මෙම බස්රථ ආසන 54කින් සමන්විත වන අතර ලංගම ලාංඡනය, වර්ණය, ඇතුළු ලංගම බස්රථ වල ආකාරයට ඉන්දියාවේදීම සකස් කර තිබේ.එක් බස් රථයක් රුපියල් ලක්ෂ 47ක් පමණ වෙයි. මෙම බස් රථ ලැබීමත් සමඟ වසර 20 ඉක්ම වූ ධාවනයට නුසුදුසු පැරැණි බස් රථ ධාවනයෙන් ඉවත් කර ඒ වෙනුවට මෙම බස් රථ යොදවා මගී ජනතාවට ඉතා හොඳ සේවාවක් ලබාදීමට කටයුතු කෙරේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>25</day>
    </date>
    <link>http://www.dinamina.lk/2014/09/25/_art.asp?fn=n14092512</link>
    <topic>කම්කරු අයිතීන් දිනවීමටමුද්‍රණ කර්මාන්තය විශාල බලපෑමක් කළා</topic>
    <author/>
    <content>මුද්‍රණ කර්මාන්තය, ලෝක කම්කරු ව්‍යාපාරයට විශාල සේවයක් කර තිබෙන බව හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා පවසයි. මුද්‍රණ කර්මාන්තයේ සේවකයන් එම කාර්යයේ නිරත වන විට ලොව පුරා රටවල් තම අයිතීන් වෙනුවෙන් නැඟී සිටි බව මුලින්ම දැන ගන්නා අතර ඔවුන් අසාධාරණයට විරුද්ධව මුලින්ම නැඟී සිටින බව ද ඇමැතිවරයා කීය.අමාත්‍යවරයා මේ බව පැවැසුවේ පසුගියදා ඉන්ග්‍රීන් ග්‍රැෆික් හා මුද්‍රණ ආයතනයේ සහතික හා සම්මාන ප්‍රදානෝත්සවයේ ප්‍රධාන ආරාධිතයා ලෙස සහභාගි වෙමිනි.මෙහිදී ඉන්ග්‍රීන් ග්‍රැෆික් හා මුද්‍රණ ආයතනයේ2013 වසරේ අධ්‍යාපනය ලැබූ සිසුන්500ක් පමණ අමාත්‍යවරයා අතින් සහතික පත්, ඩිප්ලෝමා සහතික පත්, උසස් ඩිප්ලෝමා සහතික පත් ලැබූහ‍. එහිදී ඇමැතිවරයා මෙසේද පැවැසීය.මුද්‍රණ කර්මාන්තයේ සේවකයන් අකුරු අමුණන කොට දෙයක් ඉගෙන ගන්නවා. ඒ අය දන්නවා ලෝකයේ අනෙක් රටවල් තම අයිතීන් වෙනුවෙන් නැඟී සිටිනවා කියලා. ඒ නිසා මුද්‍රණ ශිල්පීන් තමයි මුලින්ම තීන්දු කරන්නේ මේ අසාධාරණයට විරුද්ධව නැඟී සිටිනවා කියලා. කේව්ස් පොත් සාප්පුවේ දවසේ පැය 8 ඉල්ලා මෙරට ඉතිහාසයේ පළමු වෙනි වැඩ වර්ජනය 19 වැනි ශතවර්ෂයේ සිදුවුණා.එතන ඉඳලා තමයි අපේ වෘත්තිය අයිතිවාසිකම් කියන සටන ලංකාවට ආවේ. ඒ නිසා මුද්‍රණ කර්මාන්තය ලෝකයේ කම්කරු ව්‍යාපාරයට විශාල සේවයක් කරපු කර්මාන්තයක්. පසුගියදා අපි අතරින් වියෝ වු බාලා තම්පෝ මහතා ඒ සටන් මාර්ගයට පිවිසෙන්න පළමුවෙනි මුල්ගල තැබුවේ මුද්‍රණ කර්මාන්තයේ සේවයෙන්. ඒ කියන්නේ මුද්‍රණ කර්මාන්තය තමයි ඉගෙන ගන්න බැරි අයට ලෝකයේ යමක් ඉගැන්වුවේ. ඒක තමයි අද මේ තරම් දියුණු වෙලා තියන්නේ.මේ මුද්‍රණ හා ග්‍රැෆික් පාඨමාලාවට අද බොහෝ දෙනෙක් සුදුසුකම් ලැබුවා. ඒ හැම කෙනාටම රැකියාවක් තියෙනවා. අපේ අනන්ද වික්‍රමරත්න මහතා ශිෂ්‍යත්ව 15ක් මගේ දිස්ත්‍රික්කයේ දුප්පත් දරු දැරියන්ට බෙදුවා. මම එයට ගෞරව ප්‍රණාමක ස්තුතිය පුද කරනවා. ඒවගේම ඉන්ග්‍රීන් ආයතනයටත් මේ කරන සමාජ සත්කාරයටත් ස්තුතිය පුද කරනවා. දරුවන් 600ක් පමණ අවුරුද්දකට මේ වගේ සම්මන ප්‍රදානෝත්සවයක් තබලා, පිට කරලා, සමාජ ගත කරලා අවුරුදු 20ට 12,000 පමණ මෙසේ විද්‍යාර්ථින් වට පත්වෙනවා.ඒ අයට අද හොඳ අනාගතයක් ලැබිලා තියෙනවා. මුද්‍රණ හා ග්‍රැෆික් කර්මාන්තය ඉතාම දියුණු කර්මාන්තයක් බවට පත්වෙලා තියෙනවා. අපි ඉගෙන ගන්න කාලේ ඕන දරුවෙක්ට කියන්නේ දොස්තර කෙනෙක් වෙන්න, නීතිවේදියෙක් වෙන්න, ඉංජිනේරුවෙක් වෙන්න කියලා. එතකොට සීමිත පිරිසකට තමයි උසස් අධ්‍යාපනය තිබුණේ. නමුත් අද ඊට වඩා වෙනස්.මම දුටුවා ඉන්ග්‍රීන් ආයතනයේ උපකරණ . අද ලෝකය තව ඉස්සරහට යනකොට ලෝකයේ ලිපි ගොනු කියන එක නැතිවෙනවා. ඒ සියල්ල පරිගණකයට යනවා. ලංකාවේ අනාගතයක් තියෙන්නේ මුද්‍රණ කර්මාන්තයෙන්. තව ටික දවසකින් රූපවාහිනිය ඩිජිටල් රූපවාහිනියක් වෙනවා.එතකොට කාටවත් සීමාවක් නැහැ. ඒ තරම් ඉදිරියට ගමන් කරනවා. එතකොට ලෝකය මහා පිම්මකින් ඉදිරියට ගමන් කරනවා. එවැනි යුගයක මේ ඉන්ග්‍රීන් ආයතනය යුගයට අවශ්‍ය යුග පුරුෂයන් බිහිකිරීම අනාගත ලංකාවට මහා ශ්‍රේෂ්ඨ කාර්යභාරයක් කරන්නේ. මේ ඉන්ග්‍රීන් ආයතනය අවුරුදු20ක් මේ විදියට ඇවිල්ලා මේකේ නිර්මාතෘ මා මිත්‍ර දිවංගත කිංස්ලි වික්‍රමරත්න මැතිතුමා. මට මතකයි පාර්ලිමේන්තුවේ මගේ ඉදිරියේ වාඩිවෙලා හිටියේ.බොහෝම සුන්දර මනුස්සයෙක්. එතුමා එදා ගත් තීන්දුව අද මොන තරම් ඉදිරිගාමීද? එතකොට 2034 වෙද්දී මෙය මොනතරම් වැදගත් වේවිද මේ රටේ සමාජයේ අයට. තරුණ පරපුරට. එය තමයි වැදගත්කම. අද ගැන නෙවෙයි හෙට ගැන සිතීම. අද ඉන්ග්‍රීන් ආයතනය අවුරුදු 20 ගමන් කරලා මහා විශාල වැඩ කොටසක් කරලා, තව වැඩ කොටසක් කරන්න ශක්තිය ධෛර්යය ලැබේවා පතනවා. අනාගත සමාජයට දරුවන්ට දායාදය ලබාදීමට අපි ඉන්නවා. අද මට මෙයට ආරාධනා කළ අයට ස්තුතියි. ඔබේ සත් ව්‍යාපාරය මේ රටේ තරුණ තරුණියන්ට අතහිත දීලා මේ ශ්‍රේෂ්ඨ ගමන යෑමට ශක්තිය ධෛර්යය ලැබේවායි පතනවා.මෙම අවස්ථාවට පාර්ලිමේන්තු මන්ත්‍රී තිලංග සුමතිපාල මහතා ද සහභාගි විය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>25</day>
    </date>
    <link>http://www.dinamina.lk/2014/09/25/_art.asp?fn=n14092513</link>
    <topic>ශ්‍රී ලාංකීය සංස්කෘතික වටිනාකම් ගැනවිදේශයන්හිදී අපට අභිමානයෙන් කතා කළ හැකියි</topic>
    <author>ඉන්දික පොල්කොටුව</author>
    <content>ශ්‍රී ලාංකීය සංස්කෘතිය පිළිබඳව ජාතියක් ලෙස අභිමානයෙන් යුතුව ලොව ඕනෑම රටකට ගොස් අපට කතා කළ හැකියැයි ජනමාධ්‍ය හා ප්‍රවෘත්ති ඇමැති කැබිනට් ප්‍රකාශක කෙහෙළිය රඹුක්වැල්ල මහතා පැවසීය.එවැනි අභිමානවත් සංස්කෘතියක් ලොව කිසිදු රටකට උරුමව නැතැයිද ඇමැතිවරයා කීය.කුණ්ඩසාල සාහිත්‍ය කලා මහෝත්සවයේදී හෙතෙම මේ බැව් පැවසීය. කුණ්ඩසාල ප්‍රාදේශීය මහ ලේකම් කාර්යාලය මඟින් මෙය සංවිධාන කැර තිබිණි.මෙරට සංස්කෘතියට කලාවට අතීතයේ සිට කන්ද උඩරට ජනතාව සමීපව සිටි බවත් එය අතීතයේ සිට අද දක්වා මැනවින් පෙන්නුම් කරන බවත් ඇමැතිවරයා පැවසීය. බොහෝ බටහිර රටවල් කොතරම් නව සොයා ගැනීම් සිදු කළද අපේ ප්‍රෞඪ ඉතිහාසය තුළ අතීත මුතුන් මිත්තන් කළ බොහෝ දෑවලට ඉන් අභියෝග කළ නොහැකියැයිද ඒ මහතා කීය. සීගිරිය වැනි විශ්මය ජනක ඉදිකිරීම් වසර ගණනකට පසු අද ලෝකයා මවිත කරවන බැව් රඹුක්වැල්ල මහතා කීය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>25</day>
    </date>
    <link>http://www.dinamina.lk/2014/09/25/_art.asp?fn=n14092514</link>
    <topic>ප්‍රවීණ මාධ්‍යවේදී සීලරත්න සෙනරත්ට අද උපහාර</topic>
    <author>කුසුම් එච් .ගලගොඩදෙල්තොට සමුහ</author>
    <content>දෙල්තොට ප්‍රාදේශිය ලේකම් කාර්යාලය මගින් සංවිධානය කරනු ලබන ප්‍රාදේශිය සාහිත්‍ය උළෙලඅද (25) වෙනි දින ගලහ බද්‍රවතී විදුහලේදී මධ්‍යම පළාත් සභා සභාපති හා පාතහේවාහැට ශ්‍රී ලංකා නිදහස් පක්ෂ ප්‍රධාන සංවිධායක මහින්ද අබේකෝන් මහතාගේ ප්‍රධානත්වයෙන් හා පේරාදෙණිය සරසවියේ සිංහල අංශයේ ෙජ්‍යෂ්ඨ කතිකාචාර්ය අත්තනායක එම්. හේරත් මහතාගේ සහභාගිත්වයෙන් සිදුකිරීමට නියමිතය.මෙදින සාහිත්‍ය පිළිබඳ විශේෂ දේශනය පේරාදෙණිය සරසවියේ සිංහල අංශයේ ෙජ්‍යෂ්ඨ කතිකාචාර්ය අත්තනායක එම්. හේරත් මහතා විසින් සිදුකරණු ලබන අතර අවට පාසල්වල සිසු සිසුවියන් විසින් සාහිත්‍ය රසය කුළු ගැන්වෙන නාට්‍ය හා නර්තනයන් ඉදිරිපත් කිරීම සිදුකරනු ලබයි.එයට අමතරව ලේඛන කලාවේ පොත් රුසක් එළි දක්වා ඇති නවනැලියේ විජේතුංග මහතාට හා ප්‍රවීණ මාධ්‍යවේදී ලේක්හවුස් කර්තෘ මණ්ඩල අධ්‍යක්ෂ සීලරත්න සෙනරත් මහතාට උපහාර පිදීමද මෙම උපහාර උළෙලේ එක් විශේෂත්වයකී.තවද ඒ මහතා ගලහ බද්‍රවතී මහ විද්‍යාලයේ අදී ශිෂ්‍යයකු ද වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>25</day>
    </date>
    <link>http://www.dinamina.lk/2014/09/25/_art.asp?fn=n14092515</link>
    <topic>ර‍ෙට් බෞද්ධ සාහිත්‍ය සහ සභ්‍යත්වයආරක්ෂා වූයේ මහා සංඝරත්නය නිසයි</topic>
    <author>උපාලි කරුණාරත්න</author>
    <content>රටේ ශ්‍රේෂ්ඨ පරපුරක් බෞද්ධ සාහිත්‍ය තුළින් ගොඩනැඟුණු බව අගමැති දි.මු ජයරත්න මහතා පැවසීය. රටතුළ බෞද්ධාගම, බෞද්ධ සාහිත්‍ය, සභ්‍යත්වය දීර්ඝ කාලයක සිට ආරක්ෂා වූයේ මහා සංඝරත්නය නිසා බවද ඒ මහතා ප්‍රකාශ කළේය.අගමැතිවරයා මේ අදහස් පළ කළේ පෙරේදා (22) කොළඹ බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේ පැවති බෞද්ධ සාහිත්‍ය උත්සවය-2014 සහ ශ්‍රීමත් අනගාරික ධර්මපාලතුමාගේ 150 වන ජන්ම සංවත්සරය සැමරීමේ අවස්ථාවට සහභාගි වෙමිණි.දීර්ඝ ඉතිහාසයක සිට පැවතෙන බෞද්ධ සාහිත්‍ය මේ රටේ ජනතාව නිසි අයුරින් හැඩ ගැසීමට හේතු වුණා. බෞද්ධ සාහිත්‍ය පරිශීලනයෙන් ශ්‍රේෂ්ඨ මනුෂ්‍යයන් ඇතිවුණා. මනුෂ්‍යාගේ තිබෙන වැරැදි ගතිගුණ ආගම හා සංස්කෘතිය තුළින් නිවැරැදි කර ගන්න පුළුවන්.පිරිවෙන්, අතීත රජවරුන් මෙරට සාහිත්‍යයේ දියුණුවට කටයුතු කළා. මහා සංඝරත්නයක් නොමැති නම් මේ රටේ සාහිත්‍යයක් සංස්කෘතියක් නැහැ. අතීත ජනතාවට සාහිත්‍ය කාවැද්දුවෙ මහා සංඝරත්නයයි.බෞද්ධ ධර්මය, බෞද්ධ සාහිත්‍ය පිළිබඳ පොත් පත් භාෂා ගණනාවකට පරිවර්තනය කර තිබෙනවා. ලෝක ජනතාව මේවා කියවනවා. අපිත් පාසල් අවධියේදී බෞද්ධ සාහිත්‍ය හැදෑරුවා. ජාතක කතාපොත තුළින් විශාල අවබෝධයක් ලබා ගන්න පුළුවන්. ජීවිතය පිළිබඳව වටහා ගැනීමට, මවුපියන්ට සැලකීම පිළිබඳව, විවිධ මානුසික ගුණාංග සාහිත්‍ය හැදෑරීමෙන් මිනිසා තුළ ඇති වෙනවා. අපේ අතීත වැඩිහිටියො කෘෂිකාර්මික කටයුතු අවසන් වී විහාරස්ථානයට ගොස් බෞද්ධ සාහිත්‍ය හැදෑරුවා.බෞද්ධ ධර්මය හැදෑරීම තුළින් සංතෝෂයෙන් ජීවත් වන්න පුළුවන්. ආගමානුකූල ජීවිතයක් අප ගත කරමු.බෞද්ධ සාහිත්‍ය තව තවත් වර්ධනය කර ශ්‍රේෂ්ඨ සමාජයක් නිර්මාණය කර ගනිමු යයිද අගමැතිවරයා පැවසීය.කැලණිය විශ්ව විද්‍යාලයේ කුලපති අග්ගමහා පණ්ඩිත ආචාර්ය වැලමිටියාවේ කුසලධම්ම නාහිමි- සමස්ත ලංකා බෞද්ධ මහා සම්මේලනය, බුද්ධ ශාසන හා ආගමික කටයුතු අමාත්‍යාංයේ සහයෝගය ඇතිව සාර්ථකව අට වැනි වරටත් පවත්වන බෞද්ධ සාහිත්‍ය උත්සවය අප අගය කරන්න ඕනෙ. අතීතයේ විසූවෝ නව කතා, කෙටි කතා, කවියෙන්,විවිධ කලා නිර්මාණයන්ගෙන් සාහිත්‍ය පෝෂණය කළා. අපේ රට යටත් කර ගැනීමට පැමිණි විදේශකයන් රට යටත්තර ගැනීමට ඇති බාධයක් ලෙස පන්සල දුටුවා.එදා සෑම මනුෂ්‍යයෙකුම නිර්මාණය වුණේ පන්සලෙන්.මහාචාර්ය අනුර මනතුංග මහතා - මම ධර්මපාල සම්ප්‍රදායෙන් බිහිවූ පුද්ගලයෙක්. අප ධර්මපාල දරුවො. මිගෙට්ටුවත්තේ ගුණානන්ද හාමුරුවො පිළිබඳවඳ අප නිරන්තරව සිහි කරන්න ඕනෙ. ලබන වසර අපට මිගෙට්ටුවත්තේ ගුණානන්ද වසර ලෙස නම් කරන්න පුළුවන්.බුද්ධ ශාසන හා ආගමික කටයුතු අමාත්‍යාංයේ ලේකම් එම්. කේ. බී දිසානායක මහතා - සියලු ආගම් හි සාරධර්ම වළින් පිරි රටක් අප නිර්මාණය කරන්න ඕනෙ. ඒ සඳහා අගමැති දි.මු ජයරත්න මහතා විශාල සහයෝගයක් අමාත්‍යාංශයට ලබා දෙනවා. ආගමානුකුල ජීවිතයක් ඉතා වැදගත්. ඒ වගේම බෞද්ධ සාහිත්‍ය හැදැරීමත් ඉතාම වැදගත්.සමස්ත ලංකා බෞද්ධ මහා සම්මේලනයේ සභාපති ජගත් සුමතිපාල මහතා - බෞද්ධ සාහිත්‍යයට දීර්ඝ ඉතිහාසයක් තිබෙනවා. ඒක අපේ උරුමයක්. බෞද්ධ ධර්මය, උරුමය, බෞද්ධ සාහිත්‍ය රැක ගැනීමට කටයුතු කරන ජනාධිපතිතුමා ප්‍රමුඛ රජයට අප ස්තුතිය පුද කරනවා.බෞද්ධ අධ්‍යයන ලිපි (මහාචාර්ය දේවාලේගම මේධානන්ද ස්වාමින් වහන්සේ), බෞද්ධ පුද පුජා සාහිත්‍ය (මහාචාර්ය බෙල්ලන්විල විමලරතන ස්වාමින් වහන්සේ), සවිස්තර ශ්‍රී සාක්‍යමුනීන්ද්‍ර ගෞතම බුද්ධ චරිතය (අම්බලන්ගොඩ සුමේදානන්ද ස්වාමින් වහන්සේ), විශ්වයේ ප්‍රබවය සහ පරිණාමය (පිටපොල ධම්මිස්සර ස්වාමින් වහන්සේ), Cultivation in the present moment (කිරම විමලජෝති නායක ස්වාමින් වහන්සේ), Buddhism in Ancient Arabia and Israel (ඒ.ඩී.ටී.ඊ පෙරේරා) , ශ්‍රීමත් අනගාරික ධර්මපාල චරිතාපදානය (ආර්.ජේ ද සිල්වා), ථෙරවාදී බෞද්ධ දර්ශනය ධර්මවාදී පරීක්ෂා (අරුණ කේ ගමගේ) ග්‍රන්ථ මෙහිදී ඇගයීමට ලක් කරන ලදී.මහාචාර්ය ජී. පී මලලසේකර අනුස්මරණ සම්මානය මහාචාර්ය ඔලිවර් අබේනායක මහතාටද, ප්‍රවීණ චිත්‍ර ශිල්පී සොයිලියස් මැන්ඩිස් අනුස්මරණ සම්මානය කලාශූරී ජයසිරි සේමගේ කලාකරුවාටද පිරිනමන ලදී. ශ්‍රීමත් අනගාරික ධර්මපාලතුමාගේ චින්තනය අනාගතයට උරුමකර දීමට වසර විසි පහකට අධික කාලයක් කැප වූ ආයතන වෙත ප්‍රණාම පුද කිරීමද මෙහිදී සිදු කෙරිණ.සිංහල බොදු ගී දමිළ බසින් සංයුක්ත තැටියක්ද මෙහිදී නිකුත් කරන ලදී. නායක හිමිවරුන්, මහා සංඝරත්නය, මැති ඇමැතිවරුන්, විද්වතුන්, පාසල් ශිෂ්‍ය ශිෂ්‍යාවන් මේ අවස්ථාවට සහභාගි වූහ. පැමිණ සිටි ආරාධිතයන්ගේ සහභාගිත්වයෙන් අනගාරික ධර්මපාල පිළිරුවට පුෂ්පෝහාර දැක්විමද මෙහිදී සිදු කෙරිණි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>25</day>
    </date>
    <link>http://www.dinamina.lk/2014/09/25/_art.asp?fn=n14092516</link>
    <topic>මුදල් ඉල්ලන අයට එරෙහිවනීතිය දැඩිව ක්‍රියාත්මක කරනවා</topic>
    <author>නිරුෂි විමලවීර</author>
    <content>ලබන වසරේ පළමු ශ්‍රේණියට සිසුන් ඇතුළත් කිරීමේදි මුදල් හෝ ප්‍රතිපාදන ඉල්ලා සිටින පුද්ගලයන්ට එරෙහිව දැඩි නීතිමය ක්‍රියා මාර්ග ගන්නා බව බස්නාහිර පළාත් මහ ඇමැති ප්‍රසන්න රණතුංග මහතා ප්‍රකාශ කළේය.පළමු ශ්‍රේණියට සිසුන් ඇතුළත් කිරීමේ චක්‍ර ලේඛනය උල්ලංඝනය නොවන පරිදි ක්‍රියා කරන ලෙස තමා පළාත් අධ්‍යාපන බලධාරීන්ට උපදෙස් දුන් බවද යම් කිසිවකු එම චක්‍රලේඛනය උල්ලංඝනය වන අයුරින් කටයුතු කළ හොත් ඔහුට හෝ ඇයට එරෙහිව දැඩි නීතිමය ක්‍රියා මාර්ග ගන්නා ලෙස අධ්‍යාපන ලේකම්වරයාට උපදෙස් දුන් බවද ඒ මහතා අනාවරණය කළේය.එසේම තම දරුවා පාසලකට ඇතුළත් කිරීම සඳහා මුදල් හෝ ප්‍රතිපාදන ලබා දීමෙන් වළකින ලෙස මවුපියන්ට උපදෙස් දෙන බව කී ඇමැතිවරයා පාසල්වලට දරුවන් ඇතුළත් කර දෙන බව පවසමින් මුදල් ගරන ජාවාරමක් ක්‍රියාත්මක බවත් එහෙයින් ඒ පිළිබද සැළකිලිමත් වන ලෙස ඉල්ලීමක් කළේය. සෑම දරුවකුටම පාසලක් හිමිවන බව පවසන මහ ඇමැතිවරයා පාසලක් නොමැති වෙතැයි අනවශ්‍ය බියක් ඇති කර නොගන්නැයිද කීය .එසේම මේ දිනවල 2015 වසර සඳහා පළමු ශේණියට සිසුන් ඇතුළත් කර ගැනීමේ සම්මුඛ පරීක්ෂණ ඇතැම් පාසල්වල සිදු කෙරෙන බවද එසේම තවත් සමහර පාසල්වල සම්මුඛ පරීක්ෂණ නිමා කොට ඇතැයිද අනාවරණය කළ හෙතෙම අයදුම් කළ පාසල දරුවාට අහිමිවන අවස්ථාවලදි අභියාචනා ඉදිරිපත් කළ හැකි බවත් අභියාචනා සලකා බැලීමෙන් අනතුරුව පාසලට තෝරාගත් දරුවන්ගේ නාමලේඛනය ප්‍රදර්ශනය කෙරෙන බවත් සඳහන් කළේය.දරුවන් පාසල්වලට ඇතුළත් කිරීම සඳහා මුදල් හා ප්‍රතිපාදන ඉල්ලා සිටින පුද්ගලයන්ට එරෙහිව සතියේ දිනවල උදේ9.00 සිට සවස4.00 දක්වා 0112675293 දුරකථන අංකයට හෝ 0112693966 ෆැක්ස් අංකයට පැමිණිලි කරන ලෙසද මහ ඇමැතිවරයා වැඩි දුරටත් ඉල්ලීමක් කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>25</day>
    </date>
    <link>http://www.dinamina.lk/2014/09/25/_art.asp?fn=n14092517</link>
    <topic>දේශීය ආදායම් දෙපාර්තමේන්තුවටබදු ‘ඉ’ නැණසලක්</topic>
    <author>ජයසිරි මුණසිංහ</author>
    <content>බදු ගෙවන්නන්ගේ පහසුව සඳහා දේශීය ආදායම් දෙපාර්තමේන්තුවේ ස්ථාපිත කළ “බදු ඉ නැණසල” විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතාගේ ප්‍රධානත්වයෙන් ඊයේ (24) සවස විවෘත කෙරිණි.ඉ නැණසල මධ්‍යස්ථාන රටපුරා පිහිටුවීමේ වැඩපිළිවෙළ යටතේ පිහිට වූ 822 නැණසල මෙයයි. මේ නැණසල මධ්‍යස්ථාන විවෘත කිරීමේ අවස්ථාවට තොරතුරු තාක්ෂණ නියෝජිතායනයේ සභාපති මහාචාර්ය පී. ඩ්ලිවි. ඈපාසිංහ, අධ්‍යක්ෂ ක්‍රිෂාන් දේවපුර, දේශීය ආදායම් කොමසාරිස් ජනරාල් වසන්ති මංචනායක, බදු සේවා ජ්‍යෙෂ්ඨ කොමසාරිස් පි. එල්. එස් (P.L.S) ලියනගේ යන මහත්ම මහත්මීහු ඇතුළු විශාල පිරිසක් සහභාගි වී සිටියහ.බදු ගෙවීම් කටයුතු තොරතුරු තාක්ෂණය හා පරිගණක මෙවලම් භාවිතයෙන් සිදු කිරීමට සියලු කටයුතු සූදානම කොට ඇතැයි මේ අවස්ථාව ඇමැතු දේ. ආ. කොමසාරිස් ජනරාල් වසන්ති මංචනායක මහත්මිය ප්‍රකාශ කළාය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>25</day>
    </date>
    <link>http://www.dinamina.lk/2014/09/25/_art.asp?fn=n14092519</link>
    <topic>වනජීවි සංරක්ෂණ දෙපාර්තමේන්තුවට වසර 65යි</topic>
    <author/>
    <content>වනජීවි සංරක්ෂණ දෙපාර්තමේන්තුව 2014. 10 .01 වන දිනට වසර 65ක් සැපිරීමේ සංවත්සරය නිමිත්තෙන් අද (25) වන දින දෙපාර්තමේන්තු ප්‍රධාන කාර්යාලයීය පරිශ්‍රයේදී සර්ව රාත්‍රික පිරිත් සජ්ඣායනාවක් සහ පසු දින මහා සංඝයා වහන්සේ විෂයෙහි දානමය පිංකමක් පැවැත්වීමට කටයුතු සූදානම් කර ඇත.වනජීවි සංරක්ෂණ දෙපාර්තමේන්තුවේ සේවයේ නිරතව සිට රාජකාරි අවස්ථාවන්හිදී දිවි පූජා කළ වනජීවී නිලධාරීන් සිහිපත් කර පිං පැමිණ වීමත්, දෙපාර්තමේන්තුවේ ඉදිරි ගමනට සෙත් පතා ආශිර්වාද කිරීමත් එහිදී සිදු වේ.අද (25) වන දින පස්වරු 4.00ට බත්තරමුල්ල ශ්‍රී සුධර්ශනාරාමයේ සිට පෙරහැරකින් අභිනව බුද්ධ ප්‍රතිමාවක් වනජීවී සංරක්ෂණ දෙපාර්තමේන්තු ප්‍රධාන කාර්යාලය වෙත වැඩම කර තැන්පත් කිරීමටද කටයුතු සංවිධානය කර ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>25</day>
    </date>
    <link>http://www.dinamina.lk/2014/09/25/_art.asp?fn=n14092520</link>
    <topic>නිව්යෝර්ක් නුවර එක්සත් ජාතීන්ගේ මූලස්ථානයේ . .  .</topic>
    <author>ඡායාරූපය - සුදත් සිල්වා</author>
    <content>නිව්යෝර්ක් නුවර එක්සත් ජාතීන්ගේ මූලස්ථානයේ දී පැවැති දේශගුණ සමුළුවට ජනාධිපති මහින්ද රාජපක්ෂ මහතා පෙරේදා (23) සහභාගි විය. එහිදී ජනාධිපතිතුමා ස්පාඤ්ඤ අගමැති මරියා‍නෝ රජොයි මහතා සමඟ සුහද කතා බහක නියැළුණු අයුරු.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>25</day>
    </date>
    <link>http://www.dinamina.lk/2014/09/25/_art.asp?fn=n14092521</link>
    <topic>සුනාමියෙන් විනාශ වූ නිවාසවලට වඩාවැඩි නිවාස ප්‍රමාණයක් රජයෙන් හැදුවා</topic>
    <author>උදුලා පීරිස්</author>
    <content>සුනාමියෙන් විනාශ වූ නිවාසවලට අමතරව තවත් නිවාස විශාල ප්‍රමාණයක් එම ව්‍යවසනයට භාජනයවූවන් වෙත රජය මගින් ඉදිකර දී අවසන් බව ආපදා කළමනාකරණ ඇමැති මහින්ද අමරවීර මහතා පැවසීය.ඇමැතිවරයා මේ බව පැවසූවේ මේ මස 24 සිට පුරා තෙදිනක් බණ්ඩාරනායක අනුස්මරණ සම්මන්ත්‍රණ ශාලාවේ පැවැත්වීමට නියමිත "සුරක්ෂිත ශ්‍රී ලංකාවක්" සම්මන්ත්‍රණය පිළිබද මාධ්‍ය දැනුවත් කිරීම නිමිත්තෙන් පසුගිය දා (23) ආපදා කළමනාකරණ අමාත්‍යාංශයේ පැවැති මාධ්‍ය හමුවක දීය .කොළඹ , දෙහිවල හා රත්මලාන යන ප්‍රදේශවල ඉඩම්වල සුළු ගැටලුවක් ඇති බවත් කල්මුණේ තිබූ සියලු ඉඩම් ගැටලු අවසන් බවත් ඒ මහතා කීය.ශ්‍රී ලංකාව සුනාමි ව්‍යවසනයට ගොදුරු වී වසර 10ක් ගත වී ඇති බවත් එම ව්‍යවසනයෙන් ජීවිත 35000කට ආසන්න ප්‍රමාණයක් ද රටට අහිමි වූ බවත් සිහිපත් කළ අමාත්‍යවරයා නිවාස 100000ක් පමණ හානියට පත් වූ බවද සිදු වූ අලාභය ඩොලර් බිලියන 1.5ක් බවද අනාවරණය කළේය.ආපදා කළමනාකරණ පනතට අනුව ආපදා කළමනාකරණ මධ්‍යස්ථානනය සහ ඉන් අනතුරුව 2005 සිට ආපදා කළමනාකරණය සදහා වූ වෙනමම අමාත්‍යාංශයක් පිහිටුවනු ලැබූ අතර එතැන් පටන් ආපදා කළමනාකරණය විධිමත් සැලසුමක‍‍ට අනුව ක්‍රියාත්මක කිරීමට රජය සැලසුම් සකස් කළ බවද අමාත්‍යවරයා අනාවරණය කළේය.පසුගිය වසර 10ක් ආපදා කළමනාකරණ ක්‍රියාවලියෙහිලා ශ්‍රී ලංකාව ලබා ඇති ප්‍රගතියත් එයින් ලද අත්දැකිම්, උගත් පාඩම් , ආපදා කළමනාකරණය සම්බන්ධ සියලු ක්ෂේත්‍ර සමඟ අදහස් හුවමාරු කර ගැනීමට අනාගතයේ දී අපට අවශ්‍ය සුරක්ෂිත ශ්‍රී ලංකාවක් යන තේමාව යටතේ ආපදා කළමනාකරණය සම්බන්ධ දෙස් විදෙස් විශේෂඥයන් හා තානාපතිවරු විශාල පිරිස‍කගේ සහභාගිත්වයෙන් මේ මස 24 සිට තෙදිනක් පුරා බණ්ඩාරනායක සම්මන්ත්‍රණ ශාලාවේ දී මෙම සම්මන්ත්‍රණය පැවැත්වේ.ඉදිරියේ දී සුනාමියක් හෝ කිසියම් ආපදාවක් පැමිණියහොත් ජනතාව දැනුවත් කිරීමට විද්යුත් මාධ්‍ය , සැටලයිට් , දුරකථන මගින් දැනුවත් කිරීමේ ක්‍රමවේද සකස්කර ඇති බවත් කී ඒ මහතා මීට අමතරව පොලීසිය හා ත්‍රිවිධ හමුදාව මගින් පනිවුඩ හුවමාරු ක්‍රම හා ශබ්ද විකාශන යන්ත්‍ර උපයෝගී කරගෙන ජනතාව දැනුවත් කිරීමට පෙර හුරු ගණනාවක් කර ඇතැයි ද කීය. එසේම සුනාමියක් ක්ෂණයකින් දැනුම්දීම සදහා රටපුරා වෙරළ තීරයේ සුනාමි දැනුම්දීමේ කුළුණු 77ක් ඉදිකර ඇතැයිද කියා සිටියේය. ඒ සම්බන්ධයෙන් ද වෙරළ තීරයේ ජනතාවට පෙරහුරු පවත්වා ජනතාව දැනුවත් කර ඇතැයි ද ඇමැතිවරයා කීය.නියං සහනාධාර සම්බන්ධයෙන් මාධ්‍යවේදියෙකු ඇමැතිවරයාගෙන් ඇසූ ප්‍රශ්නයකට පිළිතුරු වශයෙන්හෙතෙම මෙසේද කීය. නියං සහනාධාර වශයෙන් නියං පැවැති ප්‍රදේශවල ජනතාවට අපි මාසයකට දින 12ක් වැඩ සදහා මුදල් යන තේමාව යටතේ සමූපාකාරය හරහා වියළි ආහාර මල්ලක් ලබා දුන්නා . පළාත් සභා මැතිවරණය නිසා එම ආහාර මල්ල එම ප්‍රදේශයට ලබාදීම අපි නැවැත්තුවා. පසුව ජනාධිපතිතුමාගේ උපදෙස් මත යළි එම සහනාධාරය ලබා දුන්නා. නැවත නියගයක් පැමිණියහොත් මුහුණ දීම සදහා අනුරාධපුර , පොළොන්නරුව , අම්පාර යන දිස්ත්‍රික්කවල ප්‍රධාන වැව් 9ක රොන්මඩ ඉවත් කිරීමට වාරිමාර්ග දෙපාර්තමේන්තුව මගින් සිදු කළා.ජනාධිපතිතුමාගේ උපදෙස්මත කුඩාවැව්වලත් රොන්මඩ ඉවත්කිරීම සදහා අප අමාත්‍යාංශය මගින් වාරිමාර්ග දෙපාර්තමේන්තුවට රුපියල් මිලියන 585ක් ලබා දී තියෙනවා. රොන්මඩ ඉවත් කිරීමේ කටයුතු ඉතිහාසයේ කිසිම රජයක වියදමින් සිදු කර නොමැති බව පෙන්වාදුන් ඇමැතිවරයා එවන් ක්‍රියා කළේ ලෝක ආහාර සංවිධානය හා රාජ්‍ය නොවන සංවිධාන බවත් කීය. නියගයක දී වතුර රැස්කර තබා ගැනීමට විශාල බවුසර් ලබාදීම ද අප මීටපෙර සිදුකළ නිසා නියඟය ඇති වූ ප්‍රදේශවල වතුර හිඟකම තදින්ම බලනොපැවැත්වුණු බවද කීය. ඊට අමතරව මුහුදට වැටෙන ගංගා 35ක ජලය එකතුකර ජලාශ සැකසීම මේ දිනවල ක්‍රියාත්මක කර ඇතැයි කී ඇමැතිවරයා නියඟය ඇති ප්‍රදේශ ගණනාවකට පානීය ජලය ලබාදීමට නව ව්‍යාපෘති 17කට මුදල් වෙන්කර ඇතැයි ද කීය.ආපදා කළමනාකරණ අමාත්‍යාංශයේ ‍ලේකම් එස්.එම් . මොහොමඩ් , කාලගුණ අධ්‍යක්ෂ ජනරාල් ලලිත් චන්ද්‍රපාල , ආපදා කළමනාකරණ මධ්‍යස්ථානයේ අධ්‍යක්ෂ ජනරාල් මේජර්ජනරාල් එල්.බී. ආර්.මාර්ක් , ගොඩනැඟිලි පර්යේෂණ සංවිධානයේ අධ්‍යක්ෂ ජනරාල් ආසිරි කරුණාවර්ධන ඇතුළු මහත්ම මහත්මිහු පිරිසක් මේ අවස්ථාවට සහභාගීවී සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>25</day>
    </date>
    <link>http://www.dinamina.lk/2014/09/25/_art.asp?fn=n14092522</link>
    <topic>ශ්‍රී ලංකාව සම්බන්ධ පරීක්ෂණයේ ප්‍රගතිය ගැනවාචික ප්‍රකාශයක් ජගත් මානව හිමිකම් සමුළුවට</topic>
    <author>මහින්ද අලුත්ගෙදර</author>
    <content>එක්සත් ජාතීන්ගේ මානව හිමිකම් පිළිබඳ හිටපු මහකොමසාරිස්වරියගේ කමිටුව ශ්‍රී ලංකාව සම්බන්ධයෙන් පවත්වන පරීක්ෂණයේ ප්‍රගතිය පිළිබඳ වාචික ප්‍රකාශයක් ස්විට්සර්ලන්තයේ ජිනීවාහි ජගත් මානව හිමිකම් සමුළුවේ 27වැනි සැසිවාරයට ඊයේ (24) ඉදිරිපත් කිරීමට නියමිතව තිබුණි.ශ්‍රී ලංකාවේ සිදුව ඇතැයි කියන යුද අපරාධ සම්බන්ධයෙන් සොයාබැලීමට ජගත් මානව හිමිකම් පිළිබඳ හිටපු මහකොමසාරිස් නනනීදන් පිල්ලේ විසින් කමිටුවක් පත්කරන ලද අතර එම කමිටුව විසින් සිදුකරන පරීක්ෂණයේ සම්පූර්ණ වාර්තාවක් ලබන වසරේ මාර්තු මාසයේ ජිනීවා හී රැස්වන 28වැනි ජගත් මානව හිමිකම් සමුළුවට ඉදිරිපත් කිරීමට නියමිත බවද වාර්තා වෙයි.එම වාර්තාවට පෙරාතුව දැනට සිදුකරගෙන යන පරීක්ෂණයේ ප්‍රගතිය පිළිබඳ වාචික ප්‍රකාශයක් මේ වනවිට පැවැත්වෙන 27වැනි සැසිවාරය සඳහා ඊයේ දිනයේ දී ඉදිරිපත් කිරීමට නියමිතව තිබිණි.යුද්ධයෙන් පසු ඇරැඹි නැවත පදිංචි කිරීමේ ක්‍රියාවලිය හා ප්‍රතිසංස්කරණ කටයුතුවලට අමතරව වත්මන් ක්‍රියාමාර්ග සම්බන්ධයෙන් ද ශ්‍රී ලංකා රජය අවධානය යොමු කළයුතු බවද ජගත් මානව හිමිකම් පිළිබඳ මහ කොමසාරිස්වරයා පවසයි.එසේම උගත් පාඩම් හා ප්‍රතිසන්ධාන කොමිසම විසින් අනාවරණය කරගත් පරිදි ගැටුම් ඇතිවීමට බලපෑ මූලික හේතුවලට අදාළ නිර්දේශ ක්‍රියාත්මක කිරීමට ගෙන ඇති පියවර ගැන අදහස් දැක්වීමට මෙය අවස්ථාවක් කරගන්නා ලෙසද ජගත් මානව හිමිකම් කොමසාරිස්වරයා ශ්‍රී ලංකාවෙන් ඉල්ලීමක් කර ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>25</day>
    </date>
    <link>http://www.dinamina.lk/2014/09/25/_art.asp?fn=n14092523</link>
    <topic>අසරණ වී සිටින පුද්ගලයකුට නොමි‍ලේ පෙනී සිටීමේපූර්වාදර්ශය ලැබුවේ අගවිනිසුරු මොහාන් පීරිස්ගෙන්</topic>
    <author>ශිරෝමි අබයසිංහ</author>
    <content>රැකියාව අහිමි වී ආදායමක් නොමැතිව අසරණ වී සිටින පුද්ගලයෙකුට අධිකරණයේ සහනය ලබා දීමට ‍නොමි‍ලේ පෙනී සිටිමේ පූර්වාදර්ශය තමා ලැබුවේ අගවිනිසුරු මොහාන් පීරිස් මහතාගෙන් බව නීතීඥ දර්ශන කුරුප්පු මහතා ශ්‍රේෂ්ඨාධිකරණයේදී ඊයේ (24) සඳහන් කෙළේය.පීරිස් මහතා ජනාධිපති නීතීඥයෙකු ලෙස කටයුතු කරන සමයේදී රැකියාව අහිමි වී නඩු මගට බැසීමට මුදල් නොමැතිව අසරණ වී සිටි ගුරුවරියක තමා පීරිස් මහතා වෙත යොමු කළ බවත් එම ‍ගුරුවරි‍යගේ නඩුවට නොමිළේ පෙනී සිටිමින් ඇයට රැකියාව යළි ලබා දීමට අධිකරණ නියෝගයක් නිකුත් කරවා ගැනීමට වර්ථමාන අග විනිසුරුවරයා කටයුතු කළ බවත් කී කුරුප්පු මහතා තමා එය පූර්වාදර්ශයට ගත් බවත් කීය.අසරණ වූ අයෙකුට පිහිට වීම තුළින් තමා ලබා ගෙන තිබෙන නිදහස් අධ්‍යාපනය අර්ථවත් කිරිමට හැකි වූ බවත් හෙතෙම වැඩිදුරටත් කීය.අවුරුදු හතරකට ආසන්න කාලයක් තිස්සේ වැඩ තහනමකට ලක්ව සිටි පොලිස් ආරක්ෂක නිලධාරි නෑබඩ පදිංචි ජී.ඩී.මංජුල මහතා වහාම යළි සේවයේ පිහිටුවන ලෙස අගවිනිසුරු ප්‍රමුඛ චන්ද්‍රා ඒකනායක සහ ප්‍රියන්ත ජයවර්ධන විනිශ්චය මණ්ඩලය පොලිස්පතිවරයාට ඊයේ නියම කරනු ලැබුවේ නීතීඥ කුරුප්පු මහතා ගොනු කර තිබූ මෝෂමක් සම්බන්ධයෙන් ඒ මහතා ඉදිරිපත් කළ කරුණු සළකා බැලීමෙන් පසුවය.දෙපාර්තමේන්තුව තුළ පැවැත්වුණු විනය පරීක්ෂණයෙන් චෝදනාවලට නිවැරිදිකරු වූ පසුවත් පෙත්සම්කරුට සේවය යළි ලබා නොදීම අසාධාරණ බව සඳහන් කළ අධිකරණය පෙත්සම්කරු වහාම සේවයේ පිහිටුවන ලෙස පොලිස්පතිවරයාට දුරකථනයේන් දන්වන ලෙස රජයේ අධිනීතිඥ සුරේෂ් ඥාණරාජ් මහතාට දැනුම් දුන්නේය. පෙත්සම්කරු දොඩංගොඩ පොලිසියට අයත් අවි ගබඩාවේ සේවය කරමින් සිටින විට 2011 /02/06 දින එම ගබඩාව භාරව සිටි කොස්තාපල් ජානක කාන්තාවක් සමඟ සේවයට වාර්තා කිරීමට පැමිණි බවත් ඒ අවස්ථාවේදී කාන්තාව කවුදැයි විමසූ විට ජානක පෙත්සම්කරුට තර්ජනය කළ බවත් ඒ පිළිබඳ ස්ථානාධිපති බිමල් පෙරේරා මහතාට දැනුම් දුන් නමුත් ඔහු එය මායිම් නොකළ බවත් පෙත්සම්කරු සිය පෙත්සමෙන් සඳහන් කරයි.පසුව 119 අමතා පැමිණිල්ලක් කළ බවත් පසුව ස්ථානාධිපති තමා කැඳවා කාන්තාවට ලිංගික බලහත්කාරකම් ‍කෙළේ යැයි ඇය කර ඇති පැමිණිල්ලක් සම්බන්ධයෙන් තමාගෙන් කටඋත්තරයක් ලබා ගත්තේ යැයිද සඳහන් කරයි. තමාගේ නිරවද්‍යතාවය පෙන්නුම් කිරීම සඳහා අධිකරණ වෛද්‍ය නිලධාරියකු වෙත ඉදිරිපත් කරන ලෙස ඉල්ලා සිටියත් ස්ථානාධිපතිවරයා එය අවශ්‍ය නොවන බව ප්‍රකාශ ‍කළ බවත් පවසයි.පසුව කළුතර සහකාර පොලිස් අධිකාරිවරයාව සිටි සංජීව බණ්ඩාර මහතා තමාගේ වැඩ තහනම් කළ බවත් ඒ සම්බන්ධයෙන් මූලික අයිතිවාසිකම් පෙත්සමක් ගොනු කිරීමෙන් පසුව විනය පරීක්ෂණයක් පවත්වන්නේ නම් මාස හයක් ඇතුළත එය නිම කළ යුතු බවට ශ්‍රේෂ්ඨාධිකරණය නියෝග කළ බවත් පෙත්සම්කරු සඳහන් කරයි.විනය පරීක්ෂණයෙන් තමා නිදොස් ‍කර නිදහස් වූ බවත් විනය පරීක්ෂණය නැවත අලුතින් සිදු කරන ලෙස නියෝජ්‍ය පොලිස්පති අනුර සේනානායක මහතා නියම කර ඇති බවත් පෙත්සම්කර සඳහන් කරයි.දෙදරු පියෙකු වන තමාට පවුල ජීවත් කරවීමට නොහැකි වී ඇති බව සදහන් කරන පෙත්සම්කරු ශ්‍රේෂ්ඨාධිකරණ නියෝගය නොසලකා හරිමින් වගඋත්තරකරුවන් සිය මූලික අයිතිවාසිකම් උල්ලංඝණය කරන බවත් පවසයි.පෙත්සම්කරු වෙනුවෙන් නීතීඥ නිමාලි චන්ද්‍රසේකර මහත්මිය සමඟ පෙනී සිටි නීතීඥ කුරුප්පු මහතා අධිකරණය අමතමින් රාජ්‍ය පරිපාලන අමාත්‍යාංශය නිකුත් කර ඇති චක්‍ර ලේඛයක් මගින් චූදිත නිලධාරියකුට විරුද්ධව චෝදනා පත්‍රයක් නිකුත් කර වසරක් ඇතුළත අදාළ පරීක්ෂණය නිම කළ යුතු බවත් ප්‍රමාද වන්නේ චූදිතයාගේ වරදකින් නොවේ නම් වැඩ තහනම් කර ඇති චූදිත නිලධාරියා සේවයේ පිහිටුවා එදින සිට වැටුප් ගෙවිය යුතු යැයි සඳහන් වන බවත් පෙන්වා දුන‍්නේය.කරුණු සළකා බැලු විනිශ්චය මණ්ඩලය පෙත්සම්කරු සේවයේ වහා පිහිටුවන ලෙස පොලිස්පතිවරයාට නියම කළේය.දොඩංගොඩ පොලිස් ස්ථානාධිපති බිමල් පෙරේරා, සහකාර පොලිස් අධිකාරි සංජීව බණ්ඩාර , පොලිස්පතිවරයා , රාජ්‍ය සේවා කොමිෂන් සභාවේ සාමාජිකයින් ,නීතීපතිවරයා සහ කොස්තාපල් ජානක ගුණරත්න මහත්වරුන් වගඋත්තරකරුවන් ලෙස නම් කර තිබිණි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>25</day>
    </date>
    <link>http://www.dinamina.lk/2014/09/25/_art.asp?fn=n14092524</link>
    <topic>2014 ඔක්තෝම්බර් 01 වන දිනට යෙදෙන ලෝක ළමා දිනය</topic>
    <author/>
    <content>2014 ඔක්තෝම්බර් 01 වන දිනට යෙදෙන ලෝක ළමා දිනය හා ඔක්තෝම්බර් 06 වෙනිදාට යෙදෙන ලෝක ජනාවාස දිනයට සමගාමීව කොළඹ නගරයේ අඩු පහසුකම් ජනාවාසයන්හී ජීවත්වන දරු දැරියන් 20,000 කගෙන් තෝරාගත් දරු දැරියන් 5000කගේ සහභාගිත්වයෙන් පැවැත්වූ “කොළඹ ළමයි - 2014” ළමා සිතුවම් නිර්මාණ තරගාවලියේ අවසන් වටය ඉදිකිරීම්, ඉංජිනේරු සේවා, නිවාස හා ‍ෙපාදු පහසුකම් ඇමැති විමල් වීරවංශ මහතාගේ ආරාධනයෙන් ජනාධිපති මහින්ද රාජපක්ෂ මහතාගේ ප්‍රධානත්වයෙන් පසුගියදා කොළඹ විහාරමහා‍ෙද්වි උද්‍යාන පරිශ්‍රයේ දී ආරම්භ කෙරිණ.එහිදී ජනාධිපතිතුමා දරුවකුගේ චිත්‍රයක් පිළිබඳව යමක් විමසූ අයුරු. ලෝක ජනාවාස දිනය හා ලෝක ළමා දිනය තේමා කරගනිමින් කොළඹ අඩු පහසුකම් ජනාවාසවල ජීවත්වන දරුවන්ගේ කලා හැකියාවන් එළිදැක්වීම සඳහා 2011 වසරේ සිට මෙම වැඩසටහන නාගරික ජනාවාස සංවර්ධන අධිකාරිය මඟින් ක්‍රියාත්මක කරනු ලබන්නේ විමල් වීරවංශ අැමැතිවරයාෙග් උපදෙස් පරිදිය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>25</day>
    </date>
    <link>http://www.dinamina.lk/2014/09/25/_art.asp?fn=n14092525</link>
    <topic>උත්තරීතර</topic>
    <author>රන්ජිත් පද්මසිරි</author>
    <content>මන්ත්‍රීවරුන් කැඳවීමේ සීනුව නාදවෙමින් තිබුණි. දෙපාර්ශවයේ මන්ත්‍රීවරුන් පැමිණ අසුන් ගනිමින් සිටිය දී කාගෙත් අවධානය සජිත් ප්‍රේමදාස මහතා වෙත යොමුවූයේ ඔහුට සුබ පතන්නටය. ඒ නියෝජ්‍ය නායක ධුරයට පත්වීම නිමිත්තෙනි. අතට අතදී සුබ පතන පිරිස අතරේ කමලා රණතුංග මෙනෙවිය නිහඬව සිටියාය. ඇයි කමලක්කේ කියා රෝසි සේනානායක ඇසූ විට නිහඬව සිටි රණතුංග මෙනෙවිය පසුව හඬ අවදි කළාය.කවි කතාවක් කර සජිත්ට සුබ පතන්නේ නැද්දැයි ඇසුවිට රණතුංග මෙනෙවිය අතීතය සිහිපත් කළාය. නිකරුණේ අපිව හිරේ දමලා කරපු කරදර අමතක නැතැයි ඇය කීවේ 1977 දී මුහුණ දුන් පශ්චාත් මැතිවරණ සිද්ධීන් ගැනය. එකල අත්අඩංගුවට පත් වූ ඇය රිමාන්ඩ් භාරයේ සිටි අයුරු සිහිපත් වන්න ඇති. එහෙත් සජිත් ප්‍රේමදාස මහතා “මගේ තාත්තා, ‍ෙජ්. ආර්. ජයවර්ධන මහත්තයලා කළ දේවලට මාව අල්ල ගන්න එපා” කියා කීවේ අහිංසකවය. එයින් සිත සුවපත් කර ගත් රණතුංග මෙනෙවිය මගේ සුබ පැතුම් කියා කී විට ස්තුතිය පුද කළ ප්‍රේමදාස මහතා සිය අසුනට ගියේ ඒ සමඟම සෙංකෝළය සභාවට රැගෙන වේත්‍රධාරි අනිල් සමරසේකර මහතා පැමිණි නිසාය.සභාව ආරම්භ වූයේ චන්දිම වීරක්කොඩි මහතාගේ ප්‍රධානත්වයෙනි. හේ නිවේදන දැනුම් දුන්නේය. එහිදී හරීන් ප්‍රනාන්දු මහතාගේ ඉල්ලා අස්වීම් නිසා අලුතින් පත්ව ආ කේ. වේලායුදම් මහතාව කරුපයියා වේලායුදම් මහතා ලෙස හැඳින්වීම කාගේත් සිනහවට ලක්විය. වාචික පිළිතුරු අපේක්ෂාවෙන් මන්ත්‍රීවරුන් අසා තිබූ ප්‍රශ්නවලට පිළිතුරු දීමේ අවස්ථාවේ දී ඇසු මන්ත්‍රීවරුන් මෙන්ම පිළිතුරු දීමට ඇමැතිවරුන් ද සභාවේ නොවීය.පිළිතුර ලැබුණු පසු අතුරු ප්‍රශ්න අසන විට ප්‍රේමදාස මහතාත් එක අතුරු ප්‍රශ්නයක් ඇසීමට ප්‍රශ්නය ඇසූ මන්ත්‍රීවරයාගෙන් අවස්ථාව ලබා ගෙන තිබුණි. මෙහිදී සැරට ගියේ බන්දුල ගුණවර්ධන මහතා හා සුජීව සේනසිංහ මහතා අතර වචන හුවමාරුවය. ඉංග්‍රීසි භාෂාවෙන් ඉතිහාසය ඉගැන්වීම වෙනුවට මව් භාෂාවෙන් ඉතිහාසය ඉගැන්වීමට ගෙන ඇති තීරණය සේනසිංහ මහතාගේ කනගාටුවට හේතුවී තිබුණි.ඉංග්‍රීසි භාෂාවෙන් ඉතිහාසය ඉගැන්වීමට ඉඩ නොදෙන්නේ ඇයි දැයි ඔහු ඇසූ විට ඉතිහාසය කන්න දැයි ජේ. ආර්. ජයවර්ධන මහතා කළ ප්‍රකාශය සිහිපත් කරමින් කතාව ආරම්භ කළ ගුණවර්ධන මහතා ජනතාවට දරුවන්ට ඉතිහාසය යළි ඉගෙන ගැනීමට හැකිවූයේ මහින්ද රාජපක්ෂ ජනාධිපතිතුමාගේ කාලයේදී බව කීවේ ගැම්මක් ගෙනය. කළක් ගෝලයා හා ගුරු වූ දෙදෙනා අතර මේ හබයට හේතුවූයේ ඉංග්‍රීසියට තැන ඉල්ලාය. එතකොට ජාත්‍යන්තර පාසල්වල ළමයින්ට ඉතිහාසය ඉගෙන ගැනීමට බැරිවන බව සේනසිංහ මහතා කීවිට සියලුම ජාත්‍යන්තර පාසල්වල මව් භාෂාවෙන් ඉතිහාසය ආගම ඉගැන්වීමට නියම කර ඇති බව කී ගුණවර්ධන මහතා ‍ෙ‍ම් පිළිබඳව විවාදයකට එන ලෙස ඇරැයුම් කළේය.වාචික පිළිතුරු අපේක්ෂාවෙන් අසා තිබූ ප්‍රශ්නවලට පිළිතුරු දීම අවසානයේ සභාව කල් තැබූ අතර සභාව කල් තැබූ අවස්ථාවේ ප්‍රශ්න ඇසීමේ වාරය ආරම්භ විණි.සභාව කල් තැබූ අවස්ථාවේ අසන්නේ වෙඩි වගේ ප්‍රශ්නය. එදා 1989 සිටි විපක්ෂය ඇසූ ප්‍රශ්නවලට ආණ්ඩුව රත්විය. ප්‍රශ්නය සමඟ පිළිතුර පත්තරවල පළ වූ පසු ආණ්ඩුවේ ප්‍රබලයෝ පරල වී මාධ්‍යවේදීන් පපුපස යාම එකල දක්නට ලැබුණි.එකල වැඩියෙන් ම මේ අවස්ථාවෙන් ප්‍රයෝජන ගත්තේ නිමල් සිරිපාල ද සිල්වා හා සී. වී. ගුණරත්න යන දෙදෙනාය. රජයේ විවිධ ගනුදෙනු ටෙන්ඩර් ගිවිසුම් ගැන ප්‍රශ්නය ලියා උදේ 10.00ට පෙර භාර දෙන මොවුන් එහි පිටපතක් රැගෙන විත් මාධ්‍යවේදීන්ට ලබා දෙන්නේ ප්‍රචාරයක් අවශ්‍ය නිසාය. උදේ භාර දෙන ප්‍රශ්නයට සවසට පිළිතුරු ලැබේ. එම පිළිතුර හබ කරමින් තවත් ප්‍රශ්න මතුකරන මොවුන් ආණ්ඩුව අපේක්ෂා නොකරන කරුණු හෙළිදරව් කරන්නේ ඡායාපිටපතක් ද සමඟය.මෙසේ අසනු ලබන ප්‍රශ්න හා ලැබෙන පිළිතුරු මත විපක්ෂයේ සිටියදී ඡන්ද තිස් හතළිස් දහසක් පමණ ගත් අය ආණ්ඩුවට පත්වූයේ ඡන්ද ලක්ෂ ගණන් රැගෙනය. විපක්ෂයේ සිටියදී සංවර්ධන කටයුතුවලට සම්බන්ධවීමට ඉඩ ‍ෙනාලැබුණු මේ මන්ත්‍රීවරු ජනතාව අතර ප්‍රසාදයට පත්වූයේ ජනතාවගේ ප්‍රශ්න පාර්ලිමේන්තුවේ කතා කළ නිසාය. එකළ රජය පිළිතුරු දීම වෙනුවට මොනවා හෝ කියා ගැලවී යාමට උත්සාහ දැරීම නිතර දකින්නට ලැබුණි.නමුත් අද තත්ත්වය ඉතාමත් ඛේදජනකය. සභාව කල් තැබූ අවස්ථාවේ ප්‍රශ්න ඇසීම සිදුකළත් එහිදී අසන ප්‍රශ්නය ජාතික වැදගත්කමකින් යුතු රටට ජනතාවට දැනෙන ප්‍රශ්නයක් නම් ඇසෙන්නේ නැත. විපක්ෂයේ කාර්යභාරය නිහඬ වන විට ආණ්ඩුව තමන්ගේ ව්‍යාපෘති ගැන ඉතිහාස වාර්තා ඉදිරිපත් කිරීමට මෙය යොදාගෙන ඇත. පුවත්පත්වලින් උපරිමයට ප්‍රචාරය ලැබුණු කරුණු අනාවරණය වූ දෙයක් ගැන ප්‍රශ්නයක් ඇසීම දක්නට ලැබේ. එවැනි ප්‍රශ්නයක දී ඇමැතිවරයා ‍ලබාදෙන පිළිතුර ඇසෙන විට අපට හිතෙන්නේ ඇමැතිවරයා පසුපෙළ මන්ත්‍රීවරයකු ලවා ප්‍රශ්නයක් අසාගෙන පිළිතුරක් දෙන බව ය.මේ ප්‍රශ්නවලට අනිවාර්යයෙන්ම රජය පිළිතුරු සැපයීම 1989 සිට 94 දක්වා දකින්නට ලැබුණි. ඇමැතිවරයා හෝ නියෝජ්‍ය ඇමැතිවරයා පිළිතුර රැගෙන සභාවට පැමිණ සිටියේය. පිළිතුරට අදාළ අමාත්‍යාංශයේ වගකිව යුතු ජ්‍යෙෂ්ඨ නිලධාරියකු නිලධාරි මැදිරියේ සිටියේ අවශ්‍ය පැහැදිලි කිරීමක් කිරීමටය. අද එවැන්නක් දක්නට නැත. පිළිතුරු දීමට බොහෝ ඇමැතිවරු තියා නියෝජ්‍ය ඇමැතිවරු සභාවේ නොමැති නිසා ආණ්ඩු පක්ෂයේ ප්‍රධාන සංවිධායක දිනේෂ් ගුණවර්ධන මහතාට කල් ඉල්ලා සිටීමට සිදුවී තිබේ.ජනතාවට විශාල සේවයක් කළ හැකි මේ අවස්ථාව උපරිමයෙන් ප්‍රයෝජනයට ගත යුතුය. මේ අවස්ථාව වසර ගණනාවකට පසු නැවත උදාකර දුන්නේ කතානායක චමල් රාජපක්ෂ මහතා මෙහි වටිනාකම හොඳින් දන්නා නිසාය. ඒ මහතා විපක්ෂයේ සිටිය දී හම්බන්තොට වරාය ඉදිකිරීමට පියවර නොගත්තේ මන්දැයි රජයෙන් ප්‍රශ්න කළේය. කඩේ යන ප්‍රශ්න වෙනුවට හොඳ ප්‍රශ්න ඇසීමට දෙපාර්ශවයේම මන්ත්‍රීවරු පෙළඹිය යුතුය.සභාව තුළ ප්‍රශ්න ඇසීමට ක්‍රම කිහිපයක් ඇති නිසා සභාව කල් තබන අවස්ථාවේ අසන ප්‍රශ්න හදිසි ජාතික වැදගත්කමක් ඇති විය යුතුය. එම නිසා ලැබෙන ප්‍රශ්න තෝරා ගෙන අසන්නට ඉඩ ලබාදීමේ ක්‍රමයක් ඇති කිරීම කළ යුතුය. එසේම දීර්ඝ පිළිතුරු අවශ්‍ය වන ප්‍රශ්න ඇසීමට ඉඩ දිය යුතු නැත. දැවෙන ප්‍රශ්නයක් සභාව තුළ ඇසීමට භාර දුන් පසු ප්‍රශ්නය විසඳා පිළිතුරු දීමට පැමිණෙන තත්ත්වයක් ඇති කිරීමට පියවර ගත යුතුය.එසේ නොමැතිව මාගල් වැනි පිළිතුරු දිය යුතු හුණු ගාන කඩේ යන ප්‍රශ්න වෙනුවට ජනතා ප්‍රශ්නවලට පිළිතුරු විසඳුම් ලැබෙන ප්‍රශ්න පමණක් අසන්නට ඉඩ ලබාදීමෙන් පාර්ලිමේන්තුව සක්‍රීය සභාවක් බවට පත් කළ හැකිය. එවැනි තත්ත්වයක් ඇති කිරීමට පියවර ගත යුතු බලධාරින් නිසි පියවර ගෙන පාර්ලිමේන්තුව ජනතාවගේ හඬ අවදි කරන වේදිකාවක් බවට පත්කිරීම ආණ්ඩුවේත් විපක්ෂයේත් මන්ත්‍රීවරුන්ගේ වගකීම මෙන්ම යුතුකමද වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>25</day>
    </date>
    <link>http://www.dinamina.lk/2014/09/25/_art.asp?fn=r1409251</link>
    <topic>කළුතර නගර සංවර්ධනයට සමගාමීවනව තෙමහල් සාප්පු සංකීර්ණයක්</topic>
    <author>නාගොඩ විශේෂ එන්. විජේරත්න</author>
    <content>මහාමාර්ග, වරාය හා නාවුක කටයුතු පිළිබද ව්‍යාපෘති ඇමැති රෝහිත අබේගුණවර්ධන මහාතාගේ යෝජනාවකට අනුව කළුතර නගරය විධිමත්ව සංවර්ධනය කිරීම සදහා ආරක්ෂක හා නාගරික සංවර්ධන අමාත්‍යංශයේ ලේකම් ගෝඨාභය රාජපක්ෂ මහාතා පියවර ගෙන තිබේ.ඒ අනුව සිදු කෙරෙන ප්‍රධානතම ව්‍යාපෘතියක් වන කඩකාමර සහ කාර්යාල186කින් සමන්විතව රුපියල් මිලියන 344 රජයේ මූල්‍ය ප්‍රතිපාදන මත ඉදිවන තෙමහල් සාප්පු සංකීර්ණයේ ඉදිකිරීම් කටයුතු මහාමාර්ග, වරාය හා නාවුක කටයුතුඇමැතිරෝහිත අබේගුණවර්ධන මහාතා ඇතුළු ආරාධිතයන් රැසකගේ සහභාගිත්වයෙන් ආරම්භ කැරිණිමෙම අවස්ථාවට මහා සංඝ රත්නය අන්‍ය ආගමික පූජක තුමන්ලා ඇතුළු විශාල පිරිසක් සහාභාගිවූහ</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>25</day>
    </date>
    <link>http://www.dinamina.lk/2014/09/25/_art.asp?fn=r1409252</link>
    <topic>හාරිස්පත්තුවේ මාර්ග8ක්සංවර්ධනයට</topic>
    <author>කේ චන්ද්‍රරත්න මහනුවර දිසා සමුහ</author>
    <content>හාරිස්පත්තුව ප්‍රාදේශීය ලේකම් කොට්ඨාසයට අයත් පළාත් මාර්ග අටක් රුපියල් හයකෝටි පනස් ලක්ෂයක වියදමින් සංවර්ධනය කිරිමට තෝරාගෙන තිබේ.උඩුවාවල‚ හමන්ගොඩ. පල්කුඹුර‚පොල්වත්ත අඹතැන්න බොකලවෙල‚යටිහෙලගල බරිගම මාර්ගය අතර පිහිටි බටගොල්ල‚ යන මාර්ග මේ යටතේ මෙම වසර තුළදි සංවර්ධනය කිරිමට නියමිතය .පළාත් මාර්ග ඇමැති එදිරිවිර විරවර්දන මහතාගෙන් ජනතාව කරන ලද ඉල්ලිමක ප්‍රතිඵලයක් ලෙස මාර්ග සංවර්ධන කටයුතු සිදුකරනු ලබයි .කෘෂිකාර්මික නිෂ්පාදන රැසකට හා අපනයන බෝග වගාවට වැඩි දායකත්වයක් ලබාදෙන මෙම මාර්ග පිහිටි ගම්මාන ජාතික නිෂ්පාදන ක්‍රියාවලියට විශාල දායකත්වයක් ලබාදෙන පිරිසක් ජිවත්වන ප්‍රදේශ වීමද විශේෂත්වයක් වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>25</day>
    </date>
    <link>http://www.dinamina.lk/2014/09/25/_art.asp?fn=r1409253</link>
    <topic>දිවුලපිටියේ ගොවිබිම්වලටවන සතුන්ගෙන් දැඩි හානි</topic>
    <author>කොටදෙනියාව සමූහ එම්.පී. කුමාර</author>
    <content>තම වගා බිම්වලට නිරන්තරයෙන් කඩා වදින වන සතුන් නිසා ගොවිතැන අතහැර දැමීමට සිදුව ඇතැයි දිවුලපිටිය ප‍්‍රදේශයේ කලුඅග්ගල හා අවට ගම්මානවල ගොවි ජනතාව පවසති.වල් ඌරන්, රිලවුන්, ඉත්තෑවුන් ආදි වන සතුන් නිසා සිදුවන හානිය දිනෙන් දින උග‍්‍රවෙමින් පවතින බව එම ගම්මානයන්හි කළ සංචාරයේදී දැකගත හැකිවිය. කලුඅග්ගල ප‍්‍රදේශයේ අන්නාසි වගාවන්ට කඩා වැදුණු වල් ඌරන් අක්කර ගණනක අන්නාසි වගාවේ ගොබ ගලවා දමා විනාශ කර ඇති බව දැකිය හැකිවිය.අක්කර දෙක තුනක් පමන විශාල අන්නාසි වගා ඉඩම් වටා කටුකම්බි ගසා දැල් ආවරණ ඇද ඇතත් ඒවායේ යටින් රිංගා වල ඌරන් මෙසේ හානි සිදු කරන බව අන්නාසි ගොවීහු පැවසූහ.මේ අතර මඩිතියවල ප‍්‍රදේශයේ ගොවි බිම්වලට එන ඉත්තෑවුන් ගෙන්ද වගාවන් බේරා ගැනීමට ක‍්‍රමයක් නැති බව එම ගොවීහු කීහ. එමෙන්ම මේ ප‍්‍රදේශයේ බොහෝ ගම්මානයන්ට රිලවුන්ගෙන් හා දඬු ලේනුන්ගෙන් සිදුවන හානිය උග‍්‍රය.පොල් ඇට්ටියක් මෙන්ම බුලත් වගාවට පවා මොවුන්ගෙන් හානි සිදුවේ.මෙසේ සිදුවන හානිය නිසා පොල් ආදායම ක‍්‍රම ක‍්‍රමයෙන් හීන වෙමින් යන බවද ගොවීහු කියති. මෙම වල් සතුන් පාලය කිරීමට නිසි වැඩ පිළිවෙළක් වහා ආරම්භ කරන ලෙස ගොවීහු වගකිවයුත්තන්ගෙන් ඉල්ලා සිටිති.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>25</day>
    </date>
    <link>http://www.dinamina.lk/2014/09/25/_art.asp?fn=r1409254</link>
    <topic>ප්‍රථම මැටි භාණ්ඩ කෞතුකාගාරයබියගම වීරසේකර පුරදී විවෘත කරයි</topic>
    <author>කොළඹ සංචාරක</author>
    <content>ශ්‍රී ලංකාවේ ප්‍රථම මැටි භාණ්ඩ කෞතුකාගාරය විවෘත කිරීම බියගම වීරසේකරපුර දී පසුගියදා සිදු කෙරිණි. බස්නාහිර පළාත් කර්මාන්ත ඇමැති නීතිඥ උදය ප්‍රභාත් ගම්මන්පිල මහතාගේ සංකල්පයක් පරිදි ඉදිකළ මීට වැය වූ මුදල රුපියල් ලක්ෂ 47කි.මැටි භාණ්ඩ මෙන්ම ඒ සඳහා භාවිතා කළ උපකරණ ද මැටි කර්මාන්තයේ ඉතිහාසය ද එහි විකාශය පිළිබඳ තොරතුරු ද මීට ඇතුළත්ය. ජායාරූප-කොළඹ සංචාරක</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>25</day>
    </date>
    <link>http://www.dinamina.lk/2014/09/25/_art.asp?fn=r1409255</link>
    <topic>හොරණ  නගර සභා පුස්තකාලපොත් ප්‍රදර්ශනයක්</topic>
    <author>බුලත්සිංහල වි‍ශේෂ මිල්ටන් ධර්මසිංහ</author>
    <content>හොරණ නගර සභා පුස්තකාලය 2014 සාහිත්‍ය මාසය නිමිත්තෙන් රයිගම්පුර ලේඛකයන්ගේ පොත් ප්‍රදර්ශනයක් පැවැත්වීමට විධි විධාන යොදා තිබේ. මේ සදහා රයිගම්පුරයේ ඉපදී ස්ථිර පදිංචිව සිටින හෝ රයිගම්පුර ප්‍රදේශයේ ඉපදී වෙනත් ප්‍රදේශයක පදිංචිව සිටින හෝ වෙනත් ප්‍රෙද්ශයක ඉපදී දැනට රයිගම්පුර ස්ථිරව පදිංචිව සිටින ලේඛකයන්ගේ කෘති භාර ගැනේ.ඒ පිළිඹඳ සියලු විස්තර හොරණ මහජන පුස්තකාලයෙන් ලබා ගතහැක. සුදුසුකම් ඇති රයිගමිපුර ලේඛකයන් තම ඉල්ලුම්පත් 2014 සැප්. 30 දිනට පෙර හොරණ පුස්තකාලයට භාරදිය යුතුබව සංවිධායකයෝ කියති</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>25</day>
    </date>
    <link>http://www.dinamina.lk/2014/09/25/_art.asp?fn=r1409256</link>
    <topic>රුපියල් දසලක්ෂ 20කින් කළුතරමහජන ක්‍රීඩාංගණය සංවර්ධනයට</topic>
    <author>නාගොඩ විශේෂ එන්. විජේරත්න</author>
    <content>කළුතර නගරයේ ප්‍රධානතම ක්‍රීඩාංගණය වන කළුතර මහජන ක්‍රීඩාංගණය වසර ගණනාවකට පසුව අංග සම්පූර්ණ ක්‍රීඩාංගණයක් ලෙස සංවර්ධනය කෙරේ.මහා මාර්ග වරාය හා නාවුක ව්‍යාපෘති ඇමැතිරෝහිත අබේගුණවර්ධන මහාතාගේ යෝජනාවකට අනුව ශ්‍රී ලංකා ක්‍රිකට් ආයතනය විසින් මෙහි සංවර්ධන කටයුතු සිදු කරනු ලබයිඒ අනුව රුපියල් මිලියන 20ක මූල්‍ය ප්‍රතිපාදන යටතේ නවීන පහසුකම් වලින් යුත් ක්‍රීඩාගාරය ඇතුළුව උසස් තත්වයේ ක්‍රීඩාංගණයක් වශයෙන් සංවර්ධනය කිරීමට පියවර ගැනේ.කළුතර මහජන ක්‍රීඩාංගණයේ සංවර්ධන කටයුතු මහා මාර්ග වරාය හා නාවුක ව්‍යාපෘති ඇමැති රෝහිත අබේගුණවර්ධන මහාතාගේ මූලිකත්වයෙන් ආරම්භ කළ අයුරු කළුතර නගර සභා සභාපති එම්එම් එම් ජවුපර් බස්නාහිර පළාත් සභා මන්ත්‍රී රෝහණ අබේගුණවර්ධන, කළුතර නගර සභාවේ විපක්ෂ නායක ප්‍රදීප් කරුනාමුණි. කළුතර දිස්ත්‍රික් ලේඛම් යූ.සී.සී. ජයලාල් මහත්වරුද මෙම අවස්ථාවට සහභාගි වූහ</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>25</day>
    </date>
    <link>http://www.dinamina.lk/2014/09/25/_art.asp?fn=r1409257</link>
    <topic>කළුතර සංවර්ධනයට වැඩි මුදලක් ලැබුණේ මේ වසර තුළදීයි</topic>
    <author>නාගොඩ විශේෂ එන්. විජේරත්න</author>
    <content>ඉතිහාසයේ වැඩිම මුදල් ප්‍රමාණය කළුතර දිස්ත්‍රික්කයේ සංවර්ධනය සදහා ලැබුණේ මේ අවුරුද්දේ දී බවත් ජනාධිපති තුමා විසින් 2014 අයවැය යෝජනා මඟින් ශ්‍රී ලංකාවේ සෑම දිස්ත්‍රීක්කයක් සඳහාම විශාල මුදල් ප්‍රමාණයක් ලබා දීමට කටයුතු කර තිබෙන බවත් ආර්ථික සංවර්ධන ඇමැති බැසිල් රාජපක්ෂ මහතාගේ මෙහෙය වීම මත සංවර්ධන කටයුතු සිදුවෙන බවත් කළුතර දිස්ත්‍රික් ලේකම් යූ.ඩී. සී. ජයලාල් මහාතා ප්‍රකාශ කළේය.කළුතර දිස්ත්‍රික් ලේකම් වරයා මෙම කරුණු ප්‍රකාශ කළේ කළුතර දිස්ත්‍රික් මාධ්‍ය ඒකකයේ මූලිකත්වයෙන් සංවිධාන කර තිබූ කළුතර ප්‍රාදේශීය වාර්තාකරුවන් හා පැවති ප්‍රවෘත්ති සාකච්ඡාවේදී ය.කළුතර දිස්ත්‍රික් ලේකම් කාර්යාලයේදී පැවති මෙම ප්‍රවෘත්ති සාකච්ඡාවේදී කළුතර දිස්ත්‍රික්කයේ සියලුම ක්ෂේත්‍රයන්ට අයත් සංවර්ධන වැඩසටහන් වල ප්‍රගතිය ඉදිරිපත් කරන ලදී.කළුතර දිස්ත්‍රික් ලේකම් යූ.ඩී. සී. ජයලාල් මහතා ඇතුළු රාජ්‍ය ආයතන ප්‍රධනීන් හා කළුතර දිස්ත්‍රික් මාධ්‍ය ඒකකයේ ප්‍රවෘත්ති නිලධාරි ශාන්ත ප්‍රිය මහාතා ඇතුළු කළුතර ප්‍රාදේශීය වාර්තාකරුවෝද මෙම ප්‍රවෘත්ති සාකච්ඡාවට සහාභාගි වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>25</day>
    </date>
    <link>http://www.dinamina.lk/2014/09/25/_art.asp?fn=r1409258</link>
    <topic>කෑගල්ලේ ව්‍යවසයිකාවන්ටදසලක්ෂ 45ක ප්‍රතිපාදන</topic>
    <author>රඹුක්කන විශේෂ ඔස්වල්ඩ් ගොඩකුඹුර</author>
    <content>කෑගල්ලේ කාන්තා ව්‍යවසායකයන් සවිබල ගැන්වීමට තාරක බාලසූරිය පදනමෙන් විශේෂ වැඩසටහනක් ක්‍රියාත්මක කෙරේ.සබරගමුව පළාත් සභා මන්ත්‍රී තාරක බාලසූරිය මහතාගේ අදහසකට අනුව එම පදනම මඟින් මේ වැඩසටහන ක්‍රියාත්මක කර ඇත.කෑගල්ල ප්‍රාදේශීය ලේකම් කොට්ඨාසයේ කාන්තා ව්‍යවසායකයන් සඳහා දිවිනැඟුම වැඩසටහන යටගේ රුපියල් දස ලක්ෂ විස්සක් ද‚ආර්ථික සංවර්ධන අමාත්‍යාංශය යටතේ තවත් දස ලක්ෂ විසි පහක් ද වෙන්කර තිබේ.ඒ අනූව ආර්ථික සංවර්ධන නිලධාරින් යොදා ගනිමින් මේ කොට්ඨාසයේ සියලුම වසම් ආවරණය වන පරිදි කාන්තා සමිති පිහිටුවීමට පියවර ගෙන ඇති අතර‚ දැනටමත් වසම් හතළිහක පමණ එම කටයුකු නිමාකර ඇත. මේ මාසය අවසන්වීමට පෙර සියලුම වසම්වල සමිති පිහිටුවා අවසන් කිරීමට යෝජිතය.දිවි අරුණ ණය යෝජනා ක්‍රමය මඟින් ණය ලබාදීමට පෙර මේ ව්‍යවසායකයන් දැනුවත් කිරීමෙන් ඔවුන් රටට ණය නැති ශක්තිමත් පිරිසක් බවට පත්කිරීම මෙහි මූලික අරමුණ බව පළාත් සභා මන්ත්‍රී තාරක බාලසූරිය මහතා පැවසීය.ප්‍රදේශයේ බහුල සම්පත් උපයෝගී කරගනිමින්‚ අවම වියදමකින් ව්‍යාපාරයක් ආරම්භ කිරීමට ඇති අවස්ථා හඳුන්වාදීමත්‚ඉහළ ඉල්ලුමක් ඇති නිෂ්පාදන කෙරෙහි වැඩි අවධානයක් යොමුකිරීමටත් මෙම සම්මන්ත්‍රණ තුළින් අපේක්ෂා කරන බව ද බාලසූරිය මහතා කීය. මේ ව්‍යවසායක කාන්තාවන්ගේ නිෂ්පාදන සඳහා අවශ්‍ය නව තාක්ෂණික දැනුම විවිධ ආයතන හා විදාතා සම්පත් මධ්‍යස්ථාන මඟින් ලබාදේ.මේ අතර මේ ව්‍යවසායකයන්ගේ විසිතුරු මල්‚ රසකැවිලි‚ අත්කම් නිර්මාණ වැනි විවිධ නිෂ්පාදන සඳහා කෑගල්ල නිදහස් මාවතේ අලෙවි මධ්‍යස්ථානයක් ඉදිකිරීමට ආර්ථික සංවර්ධන අමාත්‍යාංශය මඟින් රුපියල් දස ලක්ෂ පහක මුදලක් වෙන්කර ඇත.එහි ඉදිකිරීම් කෑගල්ල නගර සභාව මඟින් ළඟදීම ආරම්භ කිරීමට නියමිතය.මෙහි අලෙවි කටයුතු දිනපතා රාත්‍රී 7.30 පමණ වනතුරු සිදුකිරීමටත්‚පුද්ගලයන් කණ්ඩායම් වශයෙන් පිහිටුවාගත් සමිති සඳහා පමණක් එහි අලෙවි පහසුකම් ලබාදීමටත් නියමිතය. මෙහි පැමි‍ණෙන පාරිභෝගිකයන්ගේ විනෝදාස්වාදය සඳහා සංස්කෘතික අංග ඉදිරිපත් කිරීමට එළිමහන් රංග පීඨයක්ද එහි ඉදිකිරීමට යෝජිතය.ණය ලබාගන්නා ව්‍යවසායකයන් සඳහා තාක්ෂණික දැනුම හා පුහුණුව ලබාදීමට අමතර ව්‍යාපාරික කටයුතු පවත්වාගෙන යෑමට අවශ්‍ය දැනුම ලබාදීමටද මේ යටතේ පියවර ගන්නා බව තාරක බාලසූරිය මන්ත්‍රීවරයා වැඩිදුරටත් පැවැසීය. </content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>25</day>
    </date>
    <link>http://www.dinamina.lk/2014/09/25/_art.asp?fn=r1409259</link>
    <topic>සමෘද්ධි බැංකු මගින්වැඩසටහන් රැසක්</topic>
    <author>කුරුවිට සමූහ රුපිකා කේ.බණ්ඩාර</author>
    <content>දිවිනැඟුම වැඩසටහන යටතේ සමෘද්ධි බැංකු හරහා වැඩසටහන් රැසක් ක්‍රියාත්මක කර තිබෙන බව රත්නපුර දිස්ත්‍රික් ලේකම් කාර්යාලය පෙන්වා දෙයි.සමාජ ආරක්ෂණ වැඩපිළිවෙළ යටතේ උපත් 365ක් සඳහා රුපියල් 1 825 000ක්ද,විවාහ 1377ක් සඳහා රුපියල් 6 885 000ක්ද,රෝගින් 1052ක් වෙනුවෙන් රුපියල් 3 167 200ක්ද,මරණ 1210ක් සඳහා රුපියල් 12 100 000ක්ද,සිප්දොර ශිෂ්‍යත්ව 1542ක් සඳහා රුපියල් 1 592 000ක්ද ගෙවිම්කර තිබේ. විදුලි අත්වැල වැඩසටහන යටතේ විදුලිය නොමැති පවුල්වලට විදුලිය ලබාදීම සඳහා මේ වනවිට පවුල් 9012ක් වෙනුවෙන් රුපියල් දස ලක්ෂ 169ක් වැයකර තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>25</day>
    </date>
    <link>http://www.dinamina.lk/2014/09/25/_art.asp?fn=r14092510</link>
    <topic>පනාගොඩ -පන්නිමුල්ල වසම්වලට සංවර්ධන ව්‍යාපෘති</topic>
    <author>ටී.එල්.ඒ.පී. හේමපාල නාගොඩ සමූහ</author>
    <content>නෙළුව ප්‍රාදේශීය ලේකම් කොට්ඨාසයේ එකගමකට එක වැඩක් වැඩසටහන යටතේ පනාගොඩ සහ පන්නිමුල්ල ග්‍රාමනිලධාරී වසම්වල සංවර්ධන ව්‍යාපෘති පහක් ක්‍රියාත්මක කිරීම සඳහා රුපියල් ලක්ෂ දහසයක මුදලක් වෙන්කර දී තිබේ.මේ අනුව ජම්බුගස්විල පනාගොඩ හරහා දේවාලෙගම පාර ‍කොන්ක්‍රීට් කිරීම ,කඩිහිංගල පාර කොන්ක්‍රීට් කිරීම ,මොරගහ හේන පාර කොන්ක්‍රීට් කිරීම,තඹලවින්න අරංගහ තැන්න පාර කොන්ක්‍රීට් කිරීම,පන්නිමුල්ල හික්ගහ හේන මාර්ගය කොන්ක්‍රීට් කිරීම සිදු කිරීමට නියමිතය.මේ මඟින් ප්‍රදේශයේ පවුල් හයසියයකට පමණ ප්‍රතිලාභ ලැබෙනු ඇත.ගාල්ල දිස්ත්‍රික් පාර්ලිමේන්තු මන්ත්‍රී හා ජාතික සම්පත් පිළිබඳ ජ්‍යෙෂ්ඨ ඇමැති පියසේන ගමගේ මහතාගේ මැදිහත්වීම මත නෙළුව ප්‍රාදේශීය ලේකම් ජානක ගුරුසිංහ මහතාගේ අධීක්ෂණය මත මේ වැඩසටහන ක්‍රියාවට නැංවීමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>25</day>
    </date>
    <link>http://www.dinamina.lk/2014/09/25/_art.asp?fn=s140925_1</link>
    <topic>බාලිකා පාසල් ක්‍රිකට් ශූරතාව නුගේගොඩ අනුලාවට</topic>
    <author>ගාමිණි ජයලත් තල්දෙන</author>
    <content>දෙවැනි වරට පැවති සමස්ත ලංකා බාලිකා පාසල් ක්‍රිකට් තරඟාවලියේ ශූරතාව නුගේගොඩ අනුලා විද්‍යාලය දිනා ගනී.මෙම තරඟාවලියට දිවයින පුරා පාසල් බාලිකා ක්‍රිකට් කණ්ඩායම් 42ක් සහභාගි වූහ.ගාල්ල දිස්ත්‍රික්කයේ රත්ගම දේවපතිරාජ විද්‍යාලය අනුශූරතාව දිනාගත් අතර මොනරාගල දිස්ත්‍රික්කයේ ඔක්කම්පිටිය විජයබාහු විද්‍යාලය තෙවන ස්ථානය හිමිකර ගත්තේය.ක්‍රිකට් තරඟාවලියේ සහතික හා කුසලාන ප්‍රදානෝත්සවය අධ්‍යාපන අමාත්‍ය බන්දුල ගුණවර්ධන මහතාගේ ප්‍රදානත්වයෙන් පැවැත්විණි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>25</day>
    </date>
    <link>http://www.dinamina.lk/2014/09/25/_art.asp?fn=s1409251</link>
    <topic>අවසන් 16 අතරේ බීච් වොලිබෝල් පිලට තීරණාත්මක සටනක්</topic>
    <author>ප්‍රින්ස් ගු ණසේකර දකුණු කොරියාවේඉංචියොන් සිට...</author>
    <content>ආසියානු ක්‍රීඩා උළෙලට එක්ව සිටින බීච් වොලිබෝල් ක්‍රීඩක වසන්ත රත්නපාල හා ජූඩ් මහේෂ් පෙරේරා ඊයේ පැවැති මූලික වටයේ අවසන් තරගයෙන් ජය ගෙන දහසය දෙනාගේ අර්ධ අවසන් පූර්ව වටයට සුදුසුකම් ලබා ගත්හ. ශ්‍රී ලංකාව සහභාගීවන එම අර්ධ අවසන් පූර්ව වටයේ බීච් වොලිබෝල් තරගය අද කසකස්තානය සමග පැවැත්වේ.එහෙත් අසංක පෙරේරා හා පුබුඳු රත්නායක සහභාගීවූ තරගයෙන් පරාජයවී තරගාවලියෙන් ඉවතට යෑමට සිදුවිය. රුවල් ඔරු තරගයට සහභාගීවූ චමීර ලක්ෂාන් පෙරේරා මුල්ම තරගයේදී 5වැනි ස්ථානයට පත්වු අතර දෙවැනි තරගයේදී 7වැනි ස්ථානයට පත්ව අද තෙවැනි අදියරට එක්වීමට නියමිතය.මේ අතර ශ්‍රී ලංකා - බංග්ලාදේශ විස්සයි 20 කාන්තා ක්‍රිකට් අවසන් පූර්ව තරගය හා ශ්‍රී ලංකා -ඕමාන හොකී තරගයද අද පැවැත්වීමට නියමිතය.අර්ධ අවසන් පූර්ව වටයට පිවිසි ශ්‍රී ලංකා බීච් වොලිබෝල් කණ්ඩායමේ වසන්ත රත්නපාල හා ජූඩ් මහේෂ් පෙරේරා බංග්ලාදේශයට එරෙහිව මුල සිටම ලකුණු පරතරය වැඩි කර ගනිමින් ක්‍රීඩා කළ අතර පන්දු පිරිනැමීමේ අවස්ථා 6කින් කෙලින්ම ලකුණු වාර්තා කිරීම හා ඩෑෂ් පහර 21ක් සාර්ථක කර ගැනීම වාසියට හේතු විය. තරගයෙන් අනතුරුව බීච් වොලිබෝල් ක්‍රීඩකයින් දෙදෙනා පැවැසූවේ මෙම ජයග්‍රහණයත් සමග වැඩි විශ්වාසයක් ගොඩනැගුණු බවයි.“අපි දෙදෙනා පසුගිය ආසියානු ක්‍රීඩා උළෙලේදීත් ක්‍රීඩා කොට අවසන් කණ්ඩායම් දහසය අතරට පැමිණියා. මෙවර අවසන් කණ්ඩායම් අටට එන්නයි අපේ අධිෂ්ඨානය. වෙනදාට වඩා අපේ මානසික ශක්තිය දැන් වැඩියි.අපට දැනෙනවා රට වෙනුවෙන් යමක් කළ හැකි බව” ජූඩ් මහේෂ් පෙරේරා පැවැසීය. ඊයේ පැවැති කාන්තා ක්‍රිකට් අර්ධ අවසන් පූර්ව තරගයේදී නේපාලය ලකුණු 81කින් පරදවා බංග්ලාදේශය ශ්‍රී ලංකාව සමග අවසන් පූර්ව තරගයට සුදුසුකම් ලබා ගත්තේය.බංග්ලාදේශය ඕවර් 20කදී කඩුලු 4කට ලකුණු 107ක් ලැබූ අතර නේපාල ක්‍රීඩිකාවෝ ලකුණු 26කට දැවී ගියහ. පාකිස්තානය හා තායිලන්තය අතර තරගයෙන් පාකිස්තානයට ලකුණු 51ක ජයක් හිමිවූ හෙයින් අද පාකිස්තානය හා චීනය අතර අනෙක් අවසන් පූර්ව තරගය පැවැත්වීමට නියමිතය.අද පැවැත්වෙන බංග්ලාදේශය සමග තරගයේදී මනා සැලසුමකින් යුතුව ක්‍රීඩා කරන බව ශ්‍රී ලංකා ක්‍රිකට් නායිකා චමරී අතපත්තූ පැවැසුවාය. මුල් පෙලේ පිතිකාරියන් හොඳින් දස්කම් අතරට පැමිණියහොත් වැඩි ලකුණු ගණනක් ලබාගත හැකි බව ඇයගේ විශ්වාසයවී තිබේ. ශ්‍රී ලංකාව හා බංග්ලාදේශය අතර අවසන් හමුවීම මේ වසරේ පැවැති කාන්තා ලෝක කුසලාන ක්‍රිකට් තරගාවලියේදී සිදුවූ අතර එහිදී ලකුණු 3ක ජයක් බංග්ලාදේශයට හිමි විය.එම තරගයේ මුලින් පන්දුවට පහරදුන් බංග්ලාදේශය ඔවර් 20කදී ලකුණු 115කට සීමා කිරීමට ශ්‍රී ලංකා ක්‍රීඩිකාවෝ සමත් වුවද පන්දුවට පහරදීමේ දුර්වලතා මත සියුම් පරාජයක් ලැබූහ.අද තරගය පැවැත්වෙන ඉංචියොන් යෙන්හූයී ක්‍රිකට් තණතිල්ල තවමත් අලුතින්ම නිමවූ එකක් බැවින් ඉතා මන්දගාමී ස්වරූපයක් උසුලයි. පිතිකාරියන් වෙත ඉතා පහතින් පන්දු ඇදී ඒම නිසා බොහෝ අවස්ථාවලදී කඩුල්ල මුවා කිරීමේ වරදට හා කෙලින්ම කඩුල්ලේ වැදී දැවීයෑම් වලට හසුවීම් මේ තණතිල්ලේ සුලභය.ඉංචියොන් යෙන්හූයී ක්‍රිකට් තණතිල්ලේ නිමාවූ තරග 10කදී කඩුල්ල මුවාකිරීමේ වරදට හසුව පිතිකාරියන් 17ක් හා කෙලින්ම කඩුල්ලේ දැවැටී පිතිකාරියන් 48ක් දැවී ගොස් තිබෙන අතර වැඩිම කඩුලු බිඳහෙලා ඇත්තේ දඟ පන්දු යැවූ ක්‍රීඩිකාවන් වීමද විශේෂත්වයකි.තවද බිම දිගේ වේගයෙන් එල්ල කරන පහරවල් හතරේ සීමාව අසලට මන්දගාමීව ඇදී යෑම හේතුවෙන් විශාල ලකුණු ප්‍රමාණයක් වැලකී යෑමද නිමාවූ තරගවලදී දක්නට ලැබුණි.කෙසේ වුවද මේ තරගයෙන් ජයගෙන ශ්‍රී ලංකාව ඉදිරියට ගියහොත් රන් හෝ රිදී පදක්කම් දිනා ගැනීමේ අවස්ථාව ඉතිහාසයේ පළමු වරට හිමිවේ. ශ්‍රී ලංකා කාන්තා ක්‍රිකට් පිලක් ආසියානු ක්‍රීඩා උළෙලක් නියෝජනය කරන පළමු අවස්ථාව මෙය වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>25</day>
    </date>
    <link>http://www.dinamina.lk/2014/09/25/_art.asp?fn=s1409252</link>
    <topic>රිට්ස්බරි අන්තර් පාසල් සත් සාමාජික හොකී 27දා</topic>
    <author>අසෝක හිඳගොඩමාතලේ දිසා විශේෂ</author>
    <content>මාතලේ සාන්ත තෝමස් විද්‍යාලයීය ආදි තෝමසුවන්ගේ හොකී සංගමය පළමු වරට සංවිධාන කරන රිට්ස්බරි අන්තර් පාසල් සත් සාමාජික හොකී තරගාවලිය මේ මස 27 වනදා මාතලේ එඩ්වඩ් හොකී ක්‍රීඩාංගණයේදී පැවැත්වේ.මෙහිදි මාතලේ සාන්ත තෝමස් විදුහලේ කිර්තිමත් විදුහල්පතිවරයෙකුව සිටි අභාවප්‍රාප්ත ඒ.ජේ විජේසිංහ මහතා සමරමින් ශූරතා කුසලානය ප්‍රදානය කරන අතර එම විද්‍යාලයීය ආදි ශිෂ්‍ය ශ්‍රී ලංකා හොකී සංගමයේ හිටපු සභාපතිවරයෙකු වු අභාවප්‍රාප්ත ඒ.පී.බී. හරස්ගම මහතා සමරමින් අනු ශූරතාවද, එම විද්‍යාලයීය ආදි ශිෂ්‍ය දක්ෂ හොකී ක්‍රීඩකයෙකු වු ශ්‍රී ලංකා ගුවන් හමුදාවේ රණවිරු අභාවප්‍රාප්ත සි.කේ හුලංගමුව මහතා සමරමින් තෙවන ස්ථානය සදහා වු කුසලානයද ප්‍රදානය කෙරේ.තරගාවලියේ දක්ෂතම ක්‍රීඩකයා වෙනුවෙන් ආසියාතික හොකී පිල නියෝජනය කළ ශ්‍රී ලංකික මුල් ක්‍රීඩකයා වන ප්‍රවීණ හොකී ක්‍රීඩක රංජිත් විජේකෝන් මතාට උපහාර ලෙස රංජිත් විජේකෝන් අභියෝගතා කුසලානය ප්‍රදානය කිරීමට නියමිතය.සිලෝන් බිස්කට් සමාගමේ රිට්ස්බරි අනුග්‍රහයෙන් පැවැත්වෙන තරගාවලියට මෙරට ප්‍රධාන පෙළේ පාසල් 20ක් සහභාගීවීමට නියමිත බව හොකී සංගමයේ ලේකම් එරික් හුලංගමුව මහතා පවසයි. එමෙන්ම හොකී ක්‍රීඩාව දිවයින පුරා ව්‍යාප්ත කිරීමට රිට්ස්බරි සමාගම අනුග්‍රහය සැපයීම විශාල පිටුවලක් වන බවත් ඔහු පවසයි.සිලෝන් බිස්කට් සමාගමේ සාමාන්‍යාධිකාරී- අළෙවි තේජා පීරිස් මහත්මිය සඳහන් කළේ විවිධ ක්‍රීඩාවන් සඳහා අනුග්‍රාහකත්වය ලබාදෙන තම ආයතනය මීට දශක කිහිපයකට පෙර මෙරට අතිශය ජනප්‍රියව තිබූ හොකී ක්‍රීඩාව යළිත් ජාතික මට්ටමින් ඔසවා තැබීමේ අරමුණින් තරගාවලිය හා එක්වන බවයි.මේ තරගාවලියට සමගාමීව හොකී ක්‍රීඩාව වෙනුවෙන් අමිල සේවයක් කළ ආදි තෝමසුවන් හය දෙනකුට හා තවත් සිවුදෙනකුට විශේෂ උපහාර සම්මාන ප්‍රදානයක්ද සිදුකිරීමට නියමිතය. රංජිත් විජේකෝන්, හර්බට් විජේකෝන්, සරත් විමලසිංහ, රංජිත් අලහකෝන්, සුලින් දිගහවතුර, වෛද්‍ය තිලක් රණවීර තෝමසුවන් හා පී.එච්.හෙට්ටිආරච්චි, ජී.එච්.ජයතිස්ස, ඒ.ජේ.එම්.ෆාරුක්, ආර්.එස්.සෝමසේකරන් යන ප්‍රවීන හොකී ක්‍රීඩකයන් ආදි‍ තෝමසුවන්ගේ හොකී සංගමයේ උපහාර සම්මානයෙන් පිදුම් ලබයි.තරගාවලියේ සමාරම්භ උළෙල ප්‍රවාහන නියෝජ්‍ය ඇමැති රෝහණ දිසානායක මහතාගේ හා මාතලේ පුරපති හිල්මි මොහොමඩ් කරීම් මහත්වරුන්ගේ ප්‍රධානත්වයෙන් පැවැත්වේ.තරග 48කින් සමන්විත තරගාවලියට කොළඹින් රාජකීය, ආනන්ද, වෙස්ලි, ඩී.එස්.සේනානායක සහ ගල්කිස්ස සාන්ත තෝමස් විදුහල්, නුවරින් ධර්මරාජ, ත්‍රිත්ව, සාන්ත සිල්වෙස්ටර් හා කිංස්වුඩ් විදුහල්, මා‍තලෙන් සාන්ත තෝමස්, විජය, ක්‍රිස්තුදේව හා සහිරා විද්‍යාලත් එක්වන අතර ඊට අමතරව යාපනය විද්‍යාලය, ගාල්ල ඇලෝෂියස්, වෙන්නප්පුව ජෝශප් වාස්, මීගමුව මාරිස්ටෙලා, ගම්පහ බණ්ඩාරනායක හා බදුල්ල ධර්මදූත විද්‍යාල නියෝජනය කරමින් කණ්ඩායම් සහභාගී වෙති.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>25</day>
    </date>
    <link>http://www.dinamina.lk/2014/09/25/_art.asp?fn=s1409253</link>
    <topic>මිස්ටර් වයඹ කිරුළ ෆයිසර්ට</topic>
    <author/>
    <content>ශ්‍රී ලංකා කායවර්ධන හා ශාරිරික යෝග්‍යතා සම්මේලනයේ අධීක්ෂණයෙන් ස්පෝට්ස්මන් ක්ලබ් ජිම් ආයතනය සංවිධානය කළ 'මිස්ටර් වයඹ' කායවර්ධන තරගාවලියේ ශූරතාව දිනාගැනීමට පුත්තලම කාන් ෆිට්නස් සෙන්ටර් හී ඒ.ආර්.එම්.ෆයිසර් සමත්විය.කිලෝග්‍රෑම් 75 බර පන්තියෙන් තරග වැදුණු ෆයිසර් ශූරතාව දිනාගනිද්දී කිලෝග්‍රෑම් 65 බර පන්තියෙන් තරග වැදුණු කටුනේරිය ලයිෆ් පවර් ජිම් හී ඩබ්.ඒ.අතුල ප්‍රනාන්දු දෙවැනි ස්ථානය අත්කර ගත්තේය.තරගාවලියේ තුන්වැනි ස්ථානය දිනාගනු ලැබුවේ කි‍ලෝග්‍රෑම් 85 බර පන්තිය යටතේ තරග වැදුණු මහවැව එම්.ඒ.එම්.ජිම් හී එම්.ඒ.සිල්වා විසිනි. කිලෝග්‍රෑම් 55, 60, 65, 70, 75, 80 සහ 85 බර පන්ති යටතේ ක්‍රීඩකයන් 70කට අධික පිරිසක් තරග වැදුණු මේ තරගාවලියේ ශූරයන්ට සහතික පත් හා මුදල් ත්‍යාග හිමිවිය. තරගාවලිය වෙන්නප්පුව ඇල්බට් ඇෆ්.පීරිස් ගෘහස්ථ ක්‍රීඩාංගණයේදී පසුගියදා පැවැත්විණි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>25</day>
    </date>
    <link>http://www.dinamina.lk/2014/09/25/_art.asp?fn=s1409254</link>
    <topic>දිවා-රාත්‍රී වොලිබෝල් ක්‍රීඩාංගණ 4ක් මාතරට</topic>
    <author>ගන්දර සමූහ</author>
    <content>දිවා රාත්‍රී ක්‍රීඩා කළ හැකි වොලිබෝල් ක්‍ රීඩාපිටි හතරක් මාතර දිස්ත්‍රික්කයේ ඉදිකිරීමට යෞවන කටයුතු හා නිපුණතා සංවර්ධන අමාත්‍යාංශය පියවර ගෙන ඇත. එය කිරින්ද, මුලටියන, වැලිගම හා දික්වැල්ල ප්‍රාදේශීය ලේකම් කොට්ඨාසවල අරාම්භ කෙරෙන අතර කිරින්ද, මුලටියන හා වැලිගම ඉදිකරන ක්‍රීඩාපිටිවල මූලික ඉදිකිරීම් මේ වන විටත් ආරම්භ කර ඇති බවත් දික්වැල්ල ප්‍රාදේශීය ලේකම් කොට්ඨාසයේ ඉදිකිරීමට නියමිත ක්‍රීඩාපිටිය සඳහා වලස්ගල ප්‍රදේශයේ ඉඩමක් තෝරාගෙත එහි මූලික අදියර දෙකක වැඩ නිමකර ඇතැයි ජාතික තරුණසේවා සභාවේ මාතර දිස්ත්‍රික් සහකාර අධ්‍යක්ෂ නන්දසිරි රාජපක්ෂ මහතා පැවැසීය. තරුණ ප්‍රජාවගෙන් ඇත්ව යන ක්‍රීඩාව යළි ඔවුන් තුළට ගෙන ඒම හා ග්‍රාමීය වශයෙන් වොලිබෝල් ක්‍රීඩාව තවදුරටත් ප්‍රචලිත කිරීම මෙහි අරමුණයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>25</day>
    </date>
    <link>http://www.dinamina.lk/2014/09/25/_art.asp?fn=s1409255</link>
    <topic>හෝබාර්ට් පිලට පහසු ජයක්</topic>
    <author/>
    <content>චැම්පියන් ලීග් විස්සයි20 ක්‍රිකට් තරගාවලියේ නවසීලන්තයේ උතුරු දිස්ත්‍රික් පිල සමග පැවැති තරගයෙන් ලකුණු 87ක පහසු ජයක් හිමිකර ගත් ඔස්ට්‍රේලියාවේ හෝබාර්ට් හරිකේන්ස් පිල තරගාවලියේ දෙවැනි ජය පෙරේදා වාර්තා කළේය.තරගාවලියේ 9වැනි තරගය ලෙසින් රායිපූර්හිදී පැවැති තරගයේ හෝබාර්ට් පිල ලබාදුන් ලකුණු 179ක ජයග්‍රාහී ඉලක්කය හඹාගිය උතුරු දිස්ත්‍රික් පිලට සියල්ලන් දැවී ලබාගත හැකිවූයේ ලකුණු 92ක් පමණි.උතුරු පිළිතුරු ඉනිමේ වැඩිම ලකුණුලාභියාවූ ස්කොට් ස්කොට් ස්ටයිරීස් පන්දු 27කින් ලකුණු 37ක් රැස් කළේය. ටීම් සවුති ලකුණු 21ක් වාර්තා කළ අතර හෝබාර්ට් පන්දු යවන්නන් හමුවේ සෙසු පිතිකරුවන්ට ලකුණු 10සීමාව පසු කළ නොහැකි විය.‍‍ලකුණු 14කට කඩුලු 3ක් දවාගත් බෙන් හිල්ෆන්හියුස් තරගයේ වීරයා ලෙස නම් කළ අතර උතුරු දිස්ත්‍රික් 16වැනි ඕවරයේ පළමු තෙවැනි හා සිවුවැනි පන්දු වලින් අවසන් පිතිකරුවන් තිදෙනා යළි ක්‍රීඩාගාරයට හරවා යැවීමට ඩග් බොලින්ජර් සමත්විය. ‍ජෝයි මෙනී හා ශේවියර් ඩොහාර්ට් ද කඩුලු 2 බැගින් දවාගත්හ.උතුරු පිලේ ආරාධනයෙන් පළමුව පන්දුවට පහරදුන් හෝබාර්ට් පිල ඕවර 20තුළදී කඩුලු 3ක් දැවී ලකුණු 178ක් රැස් කළේය. ඒඩන් බිලිසාර්ඩ් පන්දු 43කින් ලකුණු 62ක් (හතරේ පහර 6යි) රැස්කළ අතර සොයිබ් මලික් නොදැවී ලකුණු 45ක් රැස්කළේය. මලික්ගේ ඉනිම පන්දු 25කදී හතරේ පහර 5ක් හා හයේ පහර 2කින් වර්ණවත් විය.මේ පිතිකරුවන් දෙදෙනා එක්ව පන්දු 50කදී තෙවැනි කඩුල්ලට ලකුණු 100ක් සබඳතාවක් ගොඩනැගූහ. නායක ටිම් පේන් ලකුණු 42ක් වාර්තා කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>25</day>
    </date>
    <link>http://www.dinamina.lk/2014/09/25/_art.asp?fn=s1409256</link>
    <topic>මවුන්ටන් ජාතික පාපැදි කණ්ඩායමතෝරාගැනීම 29දා වැලිසර නාවික හමුදා ධාවන පථයේ දී</topic>
    <author>වර්නන් ගුණසේකර</author>
    <content>ආසියානු මවුන්ටන් පාපැදි ශූරතාවලිය හා ‘රම්බල් ඉන් ද ජන්ගල්’ ජාත්‍යන්තර මවුන්ටන් පාපැදි තරගාවලිය සඳහා ශ්‍රී ලංකා ක්‍රීඩක ක්‍රීඩිකාවන් තෝරා ගැනීමේ තරග මෙම 29 වැනි සඳුදා පෙරවරු 9.00 සිට වැලිසර නාවික හමුදා රේසිං ධාවන පථයේදී පැවැත්වේ.ආසියානු ශූරතාවලිය නොවැම්බර් මස 1 වැනිදා ඉන්දුනීසියාවේ පැවැත්වෙන අතර ‘රම්බල් ඉන් ද ජන්ගල්’ තරගාවලිය නොවැම්බර් මස 19 සිට 22 දක්වා නුවරඑළියේදී පැවැත්වීමට නියමිතය.ශ්‍රී ලංකාව මේ තරගාවලියන් සඳහා පිරිමි හා කාන්තා කනිෂ්ඨ හා ජ්‍යෙෂ්ඨ වශයෙන් හය දෙනෙකු ඉදිරිපත් කිරීමට අපේක්ෂා කරයි. කනිෂ්ඨ තරගාවලිය සඳහා වන තේරීම් තරග ජාතික පාසල් මෙන්ම ජාත්‍යන්තර පාසල් ශිෂ්‍ය ශිෂ්‍යාවන්ටද විවෘත බව ජාතික මවුන්ටන් පාපැදි සංගමයේ සභාපති අමල් සූරියගේ මහතා පවසයි. පාසල් නියෝජනයක් විශේෂයෙන් බලාපොරොත්තු වන බවද ඒ මහතා කියා සිටී.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>25</day>
    </date>
    <link>http://www.dinamina.lk/2014/09/25/_art.asp?fn=s1409257</link>
    <topic>වසර 14කට පසුව ජාතික ක්‍රිකට් පිලේපළමු දේශීය පුහුණුකාර ධුරය මාවන්ට</topic>
    <author>ෆවුස් මොහොමඩ්</author>
    <content>වසර 14කට පසුව ජාතික ක්‍රිකට් කණ්ඩායමේ නිත්‍ය පුහුණුකරු තනතුරට පත්වූ පළමු දේශීය පුහුණුකරු ලෙස මාවන් අතපත්තු ඉතිහාසයට එක් කරමින් ශ්‍රී ලංකා ක්‍රිකට් විධායක කමිටුව ඊ‍යේ ඔහු එම තනතුරට පත්කිරීමට ඒකමතිකව තීරණය කළේය.මීට පෙර අවසන් වරට ශ්‍රී ලංකා පිලේ පුහුණුකාර තනතුරට දේශීය පුහුණුකරුවකු පත්වූයේ 1999දීය. එවර එම තනතුර හිමිවූයේ හිටපු ප්‍රවීන පිතිකරු රෝයි ඩයස්ටය. 43 හැවිරිදි මාවන් අතපත්තු පසුගිය වසර 4ක කාලය තුල ජාතික ක්‍රිකට් කණ්ඩායමේ දිගුකාලීන පුහුණුකරු ලෙස පත්වූ පස්වැන්නා ද වේ. මීට පෙර ජාතික පිලේ හිටපු පුහුණුකරු එංගලන්ත ජාතික පෝල් ෆාබ්‍රේස්ගේ ඉවත්වීමෙන් පසුව අතපත්තු මාස තුනක කාලයක් සඳහා තාවකාලිකව එම තනතුරෙහි වැඩ බැලුවේය.ඒ අතරතුර කාලයේ ඔහු ශ්‍රී ලංකා කණ්ඩායමට එංගලන්ත භූමියේ පළමු ටෙස්ට් තරගමාලා ජයග්‍රහණය අත්කරදුන් අතර පාකිස්තාන පිලේ ශ්‍රී ලංකා සංචාරය අතරතුර පැවැති ටෙස්ට් තරගමාලාවේ ජයග්‍රහණය ලැබුවේ ද ඔහුගේ පුහුණුකාරීත්වය යටතේය. 2011 දී ශ්‍රී ලංකා කණ්ඩායමේ පිතිකරන පුහුණුකරු ලෙසත්, 2013 දී ශ්‍රී ලංකා පිලේ සහය පුහුණුකරු ලෙසත් ඔහු ශ්‍රී ලංකා පිලට විශිෂ්ට දායකත්වයක් ලබාදුන්නේය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>25</day>
    </date>
    <link>http://www.dinamina.lk/2014/09/25/_art.asp?fn=s1409258</link>
    <topic>ශ්‍රී ලංකාව 32-7කින් හොංකොං පිලට පරදී</topic>
    <author>ෆවුස් මොහොමඩ්</author>
    <content>ආසියානු කනිෂ්ඨ රගර් තරගාවලියේ හොංකොං පිල සමග පැවැති තරගයෙන් ලකුණු 32-7ක පරාජයක් අත්විඳීමට ඊයේ ශ්‍රී ලංකාවට සිදුවිය. කොළඹ තුරඟ තරග පිටියේ පැවැති මේ තරගයේ ආරම්භ‍යේ සිටම ඉදිරියෙන් පසුවූ හොංකොං පිල පළමු භාගය නිමා කළේ ලකුණු 10-7ක් ලෙසිනි.තරගයේ 9 වැනි මිනිත්තුවේ දී හොං‍කොං පිලේ ජෝර්ඩන් කූපර් ලැබූ උත්සාහක දිනුමක් හියුගෝ ස්ටීල්ස් සාර්ථකව ගෝලයක් බවට පත් කිරීමෙන් ලකුණු 7-0කින් පෙරමුණ ගත් හොංකොං පිලට අභියෝගයක් එල්ල කළ ශ්‍රී ලංකා පිල 21වැනි මිනිත්තුවේ දී ‍ගෝලයක් රැස් කරමින් ලකුණු සංඛ්‍යාව 7-7ක් ලෙස සමකර ගැනීමට සමත්විය.එම උත්සාහක දිනුම වාර්තා කරනු ලැබුවේ කෙවින් ඩික්සන් විසිනි. නායක තරින්ද රත්වත්ත එය ගෝලයක් බවට පත් කළේය. අනතුරුව 28වැනි මිනිත්තුවේ දී දඬුවම් පහරක් සාර්ථක කරගත් හොංකොං පිල ලකුණු සංඛ්‍යාව 10-7කින් ඉහළ දමාගත්තේය. පළමු භාගයේ දී ශ්‍රී ලංකාවට ලැබුණු දඬුවම් පහර දෙකක් සාර්ථක කරගැනීමට නායක රත්වත්ත අසමත් විය.දෙවැනි භාගයේ දී හොංකොං පිලේ මැතිව් වොලී පිට පිට උත්සාහක දිනුම් ත්‍රිත්වයක් වාර්තා කරමින් සිය කණ්ඩායමේ ජයග්‍රහණය තහවුරු කළ අතර එම කාලය තුල දඬුවම් පහරක් සාර්ථක කරගැනීමට ද ඔවූහූ සමත්වූහ. සිය ලකුණු සංඛ්‍යාවට කිසිදු ලකුණක් එක් කිරීමට දෙවැනි භාගයේ දී ශ්‍රී ලංකා පිලට හැකිවූයේ නැත. තරගය පුරා ශ්‍රී ලංකා පිලේ ක්‍රීඩකයන්ගේ පන්දු පිරිනැමීම දුර්වල තත්ත්වයක පැවතීම කැපී පෙනුණි.මේ තරගයට පෙර පැවැති දකුණු කොරියාව හා චීන තායිපේ අතර තරගය ලකුණු 24-7කින් ජයගැනීමට චීන තායිපේ පිල සමත්විය.ශ්‍රී ලංකාව සහභාගි වන අවසන් තරගය ලබන 27දා චීන තායිපේ පිල සමග පැවැත්වීමට නියමිතය. එම තරගයේ ජයග්‍රහණය අත්කරගැනීමට ශ්‍රී ලංකාව සමත්වූවහොත් ලබන වසරේ නැවත වතාවක් මේ තරගාවලියට එක්වීමට ශ්‍රී ලංකාවට අවස්ථාව උදාවේ. නමුත් එම තරගයෙන් පරාජයට පත්වුවහොත් ශ්‍රී ලංකාවට ආසියානු කනිෂ්ඨ රගර් තරගාවලියේ දෙවැනි කොටසින් තරග වැදීමට සිදුවනු ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>25</day>
    </date>
    <link>http://www.dinamina.lk/2014/09/25/_art.asp?fn=f1409251</link>
    <topic>අඩුවක් නැති ජයක්</topic>
    <author>රාමන්</author>
    <content>ඌව පළාත් සභා මැතිවරණය අවසන්. සුපුරුදු පරිදිම එහි ජය එක්සත් ජනතා නිදහස් සන්ධානය හිමි කර ගත්තා. එය අහඹු ජයග්‍රහණයක් නොවෙයි. සාමාන්‍ය යෙන් කවුරුත් බලාපොරොත්තු වූ ජයග්‍රහණයක්. මේ නිසා ආණ්ඩුෙව් ජයග්‍රහණය විශේෂත්වයක් නැහැ. විශේෂත්වයක් වන්නට නම් එය විපක්ෂය ජයගත යුතුයි.ප්‍රධාන විපක්ෂය හා ආණ්ඩු පක්ෂය අතර ඡන්ද පරතරය ඡන්ද 75,133ක් වෙනවා. මෙම මැතිවරණයේ දී ජාතික නිදහස් පෙරමුණ එක් දිස්ත්‍රික්කයටත්, මුස්ලිම් කොංග්‍රසය ඇතුළුව රජය නියෝජනය කරන මුස්ලිම් පක්ෂ වෙනම එක් කණ්ඩායමක් ලෙස තරඟ කළා.ඒ අය ලබාගත් ඡන්ද සංඛ­්‍යාවද ආණ්ඩුවේ ගොඩට එක් කළ විට මේ වැඩි ඡන්ද ප්‍රමාණය තවත් වැඩි වෙනවා. ඒ අනුව ජයග්‍රාහී කණ්ඩායම ප්‍රධාන විපක්ෂය වන එක්සත් ජාතික පක්ෂයට වඩා වැඩි ඡන්ද 85,013ක් ලබා ගෙන තිබෙනවා.එහෙම බලන කොට ඌව පළාත් සභා මැතිවරණයෙන් එක්සත් ජනතා නිදහස් සන්ධානය ලැබුවේ අඩමාන ජයක් නොවෙයි. පැහැදිලි ජයක්. මේ ජයග්‍රහණය ආණ්ඩුව ලබා ගන්නේ මහින්ද රාජපක්ෂ පාලනයෙන් වසර 9කට පසුවයි. 2005 ඇරඹී මහින්ද රාජපක්ෂ පාලනය කිසිදු මැතිවරණයකින් පසුබැස හෝ පරාජයට පත් වී නැහැ. වෙන විදියකට සඳහන් කරන්නේ නම් අවුරුදු 9කට පසුවත් ආණ්ඩුව පැහැදිලි මැතිවරණ ජයග්‍රහණයක් හිමි කර ගෙන සිටිනවා.එසේ ම මෙය 1994 න් පසු ඇරඹි යු.ඇන්.පී. විරෝධී ආණ්ඩුවක් වසර 20කට පසුව වුවද ලබන තවත් ජයග්‍රහණයක් ලෙස ද සටහන් කිරීම නිවැරදියි. මෙම වසර 20ක කාලය තුළ ආණ්ඩුවේ බලය ගිලිහී තිබුනේ වසර 2ක එක්සත් ජාතික පක්ෂ පාලන සමයේ පමණයි. ඒ අනුව බලන කළ වසර 20කට පසුව වුවද ආණ්ඩුවේ යු.ඇන්.පී. විරෝධී ඡන්ද පදනමේ වෙනසක් සිදු වී නැහැ.මේ කාල පරාසය තුළ අභ්‍යන්තර වශයෙන් යම් යම් වෙනස් කම් සිදු විය හැකියි. බදුල්ල දිස්ත්‍රීක්කයේ බදුල්ල, හාලිඇල, වැලිමඩ වැනි ආසන පරාජය සටහන් වන්නේ අභ්‍යන්තර වෙනස්කම් ලෙසයි. එහෙත් මේ මැතිවරණ ක්‍රමය තුළ ගණනය වන්නේ එක් දිස්ත්‍රීක්කයක් එක් මැතිවරණ කොට්ඨාසයක් විදියටයි.සාම්ප්‍රදායික ආසන එම මැතිවරණ කොට්ඨාසයේ මැතිවරණ බල ප්‍රදේශ බවට පත් වෙනවා. ඌව පළාත් සභාව දිස්ත්‍රීක්ක දෙකකින් සමන්විතයි. එය බදුල්ල හා මොනරාගලයි මෙම මැතිවරණ ක්‍රමය තුළ පළාත් සභා මන්ත්‍රීවරුන් පත් වන්නේ මුළු දිස්ත්‍රීක්කයට එක් කොට්ඨාසයක් ලෙස ගණනය කරමින්. ඌව පළාත් සභාව සැකසෙන්නේ බදුල්ල හා මොනරාගල දිස්ත්‍රීක්ක දෙකේ ම ඡන්දවල එකතුවෙන්.පසුගිය ඌව පළාත් සභා මැතිවරණයෙන් එම දිස්ත්‍රීක්ක දෙකම ජය ගැනීමෙන් තහවුරු වන්නේ අදාළ පළාත් සභා මැතිවරණයේ එක්සත් ජනතා නිදහස් සන්ධානයේ ජයග්‍රහණයයි නැතිනම් ආණ්ඩුවේ බලයයි. එම බල කේන්ද්‍රය තුළ මැතිවරණ බලප්‍රදේශ තුනක් පසුබෑම සමස්ත ප්‍රතිඵලයට බලපෑමක් එල්ල කිරීමට සමත් වී නැහැ. අඩුම ගානේ එක්සත් ජාතික පක්ෂයට බදුල්ල දිස්ත්‍රික්කය ජය ගැනීමට හැකි වුණා නම් ඔවුන් ලබන එම ජයග්‍රහණයක් සමස්ත ප්‍රතිඵලයට බලපෑමේ කිරීමේ හැකියාවක් තිබෙන්න පුළුවන්.එහෙත් එවැන්නක් සිදු වුණේ නැහැ. ඌව පළාතේ ඇති විශේෂත්වය බදුල්ල දිස්ත්‍රීක්කය තුළ ප්‍රබල සුළු ජාතික ඡන්ද ප්‍රතිශතයක් පැවතිමයි. එසේ ම මොනරාගල අති බහුතරය සිංහල බෞද්ධ ඡන්ද පදනමක් යුක්තයි. මේ නිසා ප්‍රධාන ජනවාර්ග තුනටම පළාතේ බලය පිහිටුවීමේ දී කුමන බලපෑමක් කළ හැකි පළාතක් ලෙස ඌව සැලකෙනවා මොන විදිහකින් සඳහන් කළත් සිංහල බෞද්ධ ජනතාවට පමණක් නොව දෙමළ හා මුස්ලිම් ජනතාවටද පළාත් බලය උරගා බලන සටනක දි බලපෑමක් කළ හැකි සර්ව වාර්ගික ඡන්ද පදනමක් ඌවේ පවතිනවා.විශේෂයෙන් ම බදුල්ල දිස්ත්‍රීක්කය ප්‍රධාන ජනවර්ග තුනේ ම සංකලනයක්. බදුල්ල දිස්ත්‍රීක්කය එක්සත් ජනතා නිදහස් සන්ධානය ජයගත්තේ එම වාර්ගික ජන සංයුතියේ බලපෑමද සිය ජයග්‍රහණයට උපයෝගී කරගනිමින්. ලංකා කම්කරු කොංග්‍රසයේ තරුණ නායකයෙකු වන සෙන්දිල් තොන්ඩමන් මහතා බදුල්ලේ සන්ධාන මනාප ලැයිස්තුවේ තුන් වැනි තැනට පත් වීමෙන් සුළු ජාතික ඡන්දවල ආකර්ෂණය ද එක්සත් ජනතා නිදහස් සන්ධානයේ ජයග්‍රහණයට සම්බන්ධ වී තිබෙනවා.එහෙත් මුස්ලිම් ඡන්දය එවන් බලපැමක් කිරීමට සමත් වී නැහැ. මුස්ලිම් ඡන්ද බහුතරය විපක්ෂය හිමිකර ගනිමින් වුවද එක්සත් ජනතා නිදහස් සන්ධානයට බදුල්ලේ ජය ගැනීමට හැකි වීම අඩුවෙන් තක්සේරු කළ යුතු නැහැ.බදුල්ල දිස්ත්‍රීක්කය කරට කර සටනක් පැවැති 2005 ජනාධිපතිවරණයේ දී ජයගනු ලබන්නේ එක්සත් ජාතික පක්ෂයයි. එදා එක්සත් ජාතික පක්ෂයේ අපේක්ෂක රනිල් වික්‍රමසිංහ මහතා 226,582ක් ලබා ගන්නා විට එම මැතිවරණය ජයගත් ජනාධිපති මහින්ද රාජපක්ෂ මහතාට ලබා ගත හැකි වුයේ ඡන්ද 192,734ක්. මහින්ද රාජපක්ෂ මහතා රටම ජයගෙන ජනාධිපති වුවද 2005 දී බදුල්ල දිස්ත්‍රීක්කය ජයගන්නේ නැහැ. එදා බදුල්ලෙන් ලබා ගත්තේ 45.18% ක ඡන්ද ප්‍රතිශතයක්. එදා එක්සත් ජනතා නිදහස් සන්ධානය බදුල්ලෙන් හිමි කර ගත්තේ සුළුතර ජයක්.එහෙත් එතැන් සිට පැවැති සෑම මැතිවරණයක දී බදුල්ල දිස්ත්‍රීක්කය ජය ගැනීමට එක්සත් ජනතා නිදහස් සන්ධානයට හැකි වී තිබීම එම දිස්ත්‍රීක්කයෙ මැතිවරණ ක්‍රීයාවලියේ සුවිශේෂත්වයක්. එසේ ම ජනාධිපති මහින්ද රාජපක්ෂ මහතාගේ නායකත්ව පෞරුෂය ලබන සුවිශේෂ ජයග්‍රහණයක්. මෙවර සිදු වන්නේ ද එහි තවත් දිගුවක්. සාමාන්‍යයෙන් බදුල්ල හැඳින්වෙන්නේ එක්සත් ජාතික පක්ෂයට බර දිස්ත්‍රීක්කයක් ලෙසයි.මොනරාගල එහි අනෙක් පැත්තයි. එය පොදුවේ යු.ඇන්.පී. විරෝධී දිස්ත්‍රීක්කයක්. 2005 ජනාධිපතිවරණයේ දී රනිල් වික්‍රමසිංහ මහතාට මොනරාගල දිස්ත්‍රීක්කයෙන් හිමි වන්නේ පරාජයක්. මහින්ද රාජපක්ෂ මහතා කරට කර සටනක් පැවැති එම ජනාධිපතිවරණයේ දී පවා මොනරාගලින් වැඩි ඡන්ද 33,850ක් වැඩි ඡන්දයක් හිමි කර ගත්තා. එම ජයග්‍රාහී ගමන මේ වන තුරුම බදුල්ලට වඩා වැඩි ඡන්ද සංඛ්‍ය­ාවකින් රැක ගැනීමට එක්සත් ජනතා නිදහස් සන්ධානයට හැකි වී තිබෙනවා.මෙවර මොනරාගල ප්‍රධාන විපක්ෂයට වඩා ආණ්ඩුව හිමිකර ගන්නා. වැඩි ඡන්ද ප්‍රමාණය 63,785ක් වී තිබෙනවා. මෙය නොවැදගත් සංඛ­්‍යාවක් ලෙස ගණනය කිරීමේ හැකියාවක් නැහැ. මොනරාගල ආණ්ඩුවේ ඡන්ද ප්‍රතිශතය 58%ක් යන්න සුවිශේෂි කාරණයක් වසර 9කට පසුව වුවද ආණ්ඩුවක් ලබා ගන්නා හොඳ ප්‍රතිශතයක්.යම් පක්ෂයක් තමන් වැටී සිටින අගාධයෙන් යම් ප්‍රමාණයකට හෝ ගොඩ ඒමේ වැදගත් කමක් තිබෙනවා. එය හොඳ ප්‍රවණතාවක් ඒ අනුව එක්සත් ජාතික පක්ෂ ඉදිරියට එම ද වැදගත්. එය වඩාත් යහපත් වන්නේ රටේ ප්‍රජාතන්ත්‍රවාදයේ සුරක්ෂිතතාවයට. එහෙත් ජයග්‍රහණයක් කියන්නේ යම් ප්‍රමාණයකට ගොඩ එම නොව අනෙකා අබිබවා යෑම බව අමුතුවෙන් කිව යුතු නැහැ. එය තේරුම් ගැනීමෙන් තොරව ජයපැන් බීමෙන් නැවතත් රැවටෙන්නේ හා රවටනු ලබන්නේ අසරණ පාක්ෂිකයන්. අනාගත ජයග්‍රහණයක් උදෙසා වුව ද මේ යථාර්ථය තේරුම් ගැනීම දේශපාලනය කරන කාටත් වැදගත් වෙනවා. මේ නිසා ඌවේ ප්‍රතිඵලය පැහැදිලිවම රජය ලැබු තවත් ජයග්‍රහණයක්.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>25</day>
    </date>
    <link>http://www.dinamina.lk/2014/09/25/_art.asp?fn=f1409252</link>
    <topic>එජාපයේ එකමුතුව ආඬි හත්දෙනාගේකැඳ හැළිය වගේ</topic>
    <author/>
    <content>ඌව පළාත් සභා මැතිවරණ ප්‍රතිඵලය, එක්සත් ජාතික පක්ෂයේ තනතුරු වෙනස් කිරීම්, ඉදිරියේ දී පැවැත්වෙන මැතිවරණ පිළිබඳ සහ ජනතාවට හිමිවන සහන සම්බන්ධයෙන් ශ්‍රී ලංකා නිදහස් පක්ෂයේ මධ්‍යම කාරක සභික සහ උතුරු මැද පළාත් ප්‍රධාන අමාත්‍ය එස්.එම්.රංජිත් සමරකෝන් මහතා සමඟ කළ සාකච්ඡාවකි මේ.ඌව පළාත් සභා මැතිවරණයෙන් විපක්ෂය විශාල ප්‍රවර්ධනයක් ලබාගෙන තිබෙන බව ඔවුන් සඳහන් කරනවා. ඉදිරියේ දී මේ පක්ෂය වර්ධනය කර ජයග්‍රහණය කරා රැගෙන යන බව ද විපක්ෂය සඳහන් කරනවා. මේ පිළිබඳ ඔබගේ මතය කුමක් ද ?මේ මැතිවරණයේදී විතරක් නෙවෙයි, හැම මැතිවරණයකදී ම විපක්ෂයේ පරාජය දැක්කේ ජයග්‍රහණයක් විදිහටයි. ඒත් තවම ඔවුන්ට පිළියමක් යොදන්න බැරිවුණා. විපක්ෂය හරියට කතා කරන්නේ පළාත් සභාවේ බලය ඔවුන් ලබා ගත්තා වගෙයි. පළාතට අයත් දිස්ත්‍රික්ක දෙකම අපි ජය ගත්තා මිසක්, විපක්ෂය ජයගත්තේ නෑ. බදුල්ල ගැන විතරක් කතා කරනවා. මොණරාගල ගැන කතා නෑ..බදුල්ලේ ජීවත්වන්නේ මිශ්‍ර ජන කොට්ඨාසයක්. නමුත් වෙනත් දිස්ත්‍රික්කවල එහෙම තත්ත්වයක් නෑ. සෑම දිස්ත්‍රික්කයකම ජනතාව සම්පූර්ණයෙන් ඉන්නේ සන්ධානය සමඟයි. ඒ නිසා මේ විපක්ෂය පුම්බන්න හැදුවට වැඩක් නෑ. බැලූන් එක පිපිරුවා වාගේ . ටික දවසකින් ඉතුරු වෙච්ච දෙයක් නෑ. පුපුරලා යනවා. මේක තමයි විපක්ෂයේ අනාගතය.ජනාධිපතිතුමා සියලූ ජාතීන්ට එක හා සමානව සලකන නායකයෙක්. ඒකයි එතුමාට තොන්ඩමන් ඇමතිතුමා, කඳුරට පෙරමුණ ඇතුළු අනෙකුත් වතු වෘත්තීය සමිතිවල සහාය ඌවේදීත් ලබා දුන්නේ.මේ මැතිවරණය කළේ විපක්ෂයේ මුළු ශක්තියම යොදවලයි. මේ සඳහා විදේශ රටවලින් විශාල වශයෙන් ශක්තිය යෙදෙව්වා. ඒ වාගෙම පිටරට සල්ලි යෙදෙව්වා. විපක්ෂයේ පොදු එකඟතාවකින් සභාගයක් හදන්න. හරේන් ප්‍රනාන්දු මහතාට ආරාධනා කළා. එතුමා කිව්වා බෙදා ගන්න සූදානම් කියලා. අද බෙදා ගන්න වෙලා තියෙන්නේ පරාජය පමණයි. බෙදා ගන්න හදපු එකමුතුව අද ආඬි හත්දෙනාගේ කැඳ හැළිය වාගේ වෙලා.ඒත් ඉදිරියට ජනතා විමුක්ති පෙරමුණ, ෆොන්සේකා සහ රනිල් ට මේ ආණ්ඩුවට මුහුණ දෙන්න කිසිම හැකියාවක්, සුදුසුකමක් නෑ. පළාත් අටක් අපේ පාලනය යටතේ තියෙන්නේ. ඒ ඡන්ද ප්‍රතිඵලවලින් ලක්ෂ පනහක් පමණ සන්ධානයට තියෙන්නේ. එක්සත් ජාතික පක්ෂයට වඩා ලක්ෂ විසිපහක් පමණ ඉදිරියෙන් අපි ඉන්නේ. මේ තාක් අපියි ජයග්‍රහණය කළේ.විපක්ෂයේ ජයග්‍රහණය මොන තරම් ඉහළද කියනවානම්, ඔවුන්ගේ පාක්ෂිකයන් වහ බීලා මැරෙන්න තරම් තත්ත්වයට පත්වෙලා තියෙනවා. එ.ජා.ප. පාක්ෂිකයෝ වහ බීලා මැරෙන්නේ මේක ඔවුන්ගේ අවසාන සටන වූ නිසයි. පාක්ෂිකයෝ දන්නවා ආයේ කවදාවත් බලයට එන්න බෑ කියලා. පාක්ෂිකයන්ට විතරක් නෙවෙයි, එ.ජා.ප. නායකයන්ටත් වෙන්නේ ඉදිරියේ දී මැතිවරණ පරාජය වූවාට පස්සේ වහ බොන්නයි.රනිල්, සජිත්, එකම වේදිකවට ගෙනාවොත් මැතිවරණ දිනනවා කිවුවා. රනිල්, සජිත් එකම වේදිකාවට ආවා. ඒත් මොකද වුණේ? රනිල්, සජිත් නෙවයි ,මුළු විපක්ෂයම එක ම වේදිකාවට ආවත් මහින්ද රාජපක්ෂ චරිතයට අභියෝග කරන්න කිසිම ජගතෙක් නෑ.මැතිවරණයෙන් පසුව එක්සත් ජාතික පක්ෂයේ තනතුරු කිහිපයක් වෙනස් කර තිබෙනවා. ඔවුන් මේ පක්ෂ යේ තනතුරු ප්‍රතිසංවිධානය කරගෙන මැතිවරණයට පෙරසූදානමක් ද වන්නේ ?මැතිවරණ පරාජයෙන් පස්සේ එජාප ය නන්නත්තාර වෙමිනුයි තිබෙන්නේ. පක්ෂයේ මහ ලේකම් තිස්ස අත්තනායක මහතා නායකත්ව මණ්ඩලයෙන් ඉවත් වෙලා. අලුත් පත්වීම්වලට නායකත්ව මණ්ඩලය විරුද්ධයි . නායකත්ව මණ්ඩලය ඇතුළෙන් විශාල අවුලක් ඇතිවෙලා. කණ්ඩායම් බෙදීම තවත් වැඩි වෙලා. ඉතින් කොහොම ද මේකට ප්‍රතිසංවිධානය කියන්නේ? තවත් දින කිහිපයක් යනකොට එ.ජා.ප. යට වෙන දේ බලා ගන්න පුළුවන්.ඒ කියන්නේ නැවතත් එක්සත් ජාතික පක්ෂයේ පිරිසක් ආණ්ඩුවට එකතු වෙනවා කියල ද?සෑම මැතිවරණයකින් පසුවම කරන්නේ රනිල් තමන්ගේ නායකත්වය රැකගන්න උත්සාහ කරන එකයි. සජිත් කරන්නේ පක්ෂයේ නායකත්වය ලබා ගන්න කරන උත්සාහයත් පමණයි. කරු මැදින් ඉදන් නායකත්වය ගන්න උත්සාහ කරනවා. ඒ තුළ එ.ජා.ප. පාක්ෂිකයෝ අතරමංවීම වළක්වන්න බෑ.ඒ ඇතිවන තත්ත්වය අනුව අවශ්‍ය වෙලාවට අවශ්‍ය අය ආණ්ඩුව සමග ඉඳියි. සමහර විට හිතාගන්නවත් බැරි අය ඉදිරියේ සම්බන්ධ වෙයි. ඒක අපේ පක්ෂය මගින් කරන කාර්යයක්. ඒ ගන්නා තීන්දු පක්ෂයක් වශයෙන් ගනියි.ඉදිරියේ දී පැවැත්වෙන මැතිවරණවල වෙනසක් සිදු කර තිබෙනවා ද?අපට කල් දාන්න මැතිවරණයක් නෑ. ජනාධිපතිවරණය සහ මහ මැතිවරණයට තව කල් තියෙනවා. නමුත් අපේ පක්ෂය මැතිවරණවලට බය පක්ෂයක් නෙවෙයි. ඕනෑම වෙලාවක විපක්ෂයට මැතිවරණ දෙන්න සූදානම්. කාලයට පෙර මැතිවරණ දීලා විපක්ෂයට අත්වුණු ඉරණම ඉදිරියට අත්වෙයි.විපක්ෂයේ පොදු අපේක්ෂක කතාව ඉදිරියේ වෙන ආකාරයට සිදු වෙයි කියා ඔබ සිතනවා ද ?මොන පොදු අපේක්ෂකයා ආවත් රටේ ජනතාවගේ පොදු නායකයා මහින්ද රාජපක්ෂ මැතිතුමායි. සමහර ආසාර්ථක වුණු නායක නායිකාවන් මේ සඳහා ඉදිරිපත් වීමට සමහර විට හිතා ගෙන ඇති. මේ අසාර්ථක නායකයන් රටට කළ දෙයක් නෑ. මේ රටේ කාටවත් අවසන් කරන්න බෑ කිව්ව යුද්ධය අවසන් කරලා යෝධ සංවර්ධනයක් කරමින් ඉන්න ජනාධිපතිතුමා සමග මේ රටේ සමස්ත ජනතාව ඉන්නවා.මේ හැම ඡන්දයක්ම ජනතාව දිනවන්නේ ජනාධිපතිතුමා වෙනුවෙනුයි. ,එතුමාට තියෙන මහා දැවැන්ත ආකර්ෂණයත් එක්ක මේ රටේ ජනතාව අති බහුතර ඡන්දයෙන් නැවතත් එතුමා දිනවන බව නියතයි. මහින්ද රාජපක්ෂ මැතිතුමාට සමාන කරන්න කිසිම කෙනෙක් නෑ. ඒ නිසා රාජපක්ෂලාට මුහුණ දෙන්න තවත් අවුරුදු විස්සක් තිහක් යන තුරුත් කිසිම පුද්ගලයෙක් මේ රටේ බිහිවන්නේ නෑ.ඉදිරියේ දී ආණ්ඩුවෙන් ජනතාවට ලැබෙන සහන මොනවාද?සහන දැනටමත් ලබා දෙමින් ඉන්නේ. යෝධ සංවර්ධනය සමග තෙල් මිල අඩු කළා. විදුලිය සියයට විසි පහකින් අඩු කළා. ඉදිරියේ දී ජනතාවට තවත් බොහෝ සහන ලැබෙයි. සෑම මැතිවරණයකින්ම රාජ්‍ය සේවකයා මේ ආණ්ඩුව කෙරෙහි දක්වන විශ්වාසය නිසාම ඔවුන් වෙනුවෙන් ඉදිරි අය වැයේ දී බොහෝ සහන ලැබෙයි කියා විශ්වාස කරනවා. ඒ වාගේම නිෂ්පාදන අංශය සඳහා ද ආදායම් උත්පාදනය සඳහා බොහෝ සහන ලැබෙයි කියා මම සිතනවා.සාකච්ඡා කළේ චූල බණ්ඩාර කුලසේකර</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>25</day>
    </date>
    <link>http://www.dinamina.lk/2014/09/25/_art.asp?fn=f1409253</link>
    <topic>වකුගඩු මාරයාගේ මඟ අසුරා තබමු</topic>
    <author>සටහන නිලූකා ඩී. තිලකරත්න</author>
    <content>මිනිස් සමාජය ගිල ගන්නා වකුගඩු මාරයා දොරින් දොර යමින් අපේ වුන් මරු කටට ඇදගෙන යාම ව්‍යසනයකි. අවාසනාවකි.අපේ මිනිසුන්ගේ ප්‍රධාන ජීවිකාව ගොවිතැන ය. ගොවිතැනට කෘෂි රසායන ද්‍රව්‍ය බහුල යෙදීමේ එක් පලයක් ලෙසින් ද විටෙක හඳුනාගන්නා වකුගඩු මාරයා තුරන් කිරීමේ කාලය දැන් එළැඹ ඇත.නිධන්ගත වකුගඩු අකරණිය හා තීව්‍ර වකුගඩු අකරණිය ලෙසින් ද්විත්වාකාරයෙන් පවතින මේ රෝගයට ගොදුරු වූවන්ගෙන් බහුල ලෙස හමුවන්නේ නිධන්ගත වකුගඩු රෝගීන් ය. වකුගඩු ක්‍රියාවලියෙන් සියයට තිහක් හෝ ඊට වැඩි ප්‍රමාණයක් අකර්මණ්‍යව මාස තුනක් හෝ ඊට වඩා වැඩි කාලයක් පවතින්නේ නම් ,එය නිධන්ගත වකුගඩු රෝගය ලෙස නිශ්චිතව හඳුනා ගැනෙයි. එහිදී කෘත්‍රිමව වකුගඩු පිරිසුදු කිරීම කළ යුතුයි.මේ පිළිබඳ විශේෂ අවධානය යොමු කරන විශේෂ ව්‍යාපෘති අමාත්‍යංශය ජනාධිපතිතුමාගේ උපදෙස් මත වකුගඩු රෝග නිවාරණයට අවැසි පියවර ගෙන ඇත. එහිලා කෘෂි රසායනික භාවිතයෙන් තොර වස විස රහිත ආහාර සැපැයීම සඳහා වකුගඩු රෝග නිවාරණ ජාතික ව්‍යාපෘතිය පසුගියදා රුවන්වැලි මහ සෑ රදුන් අභියස දී විශේෂ ව්‍යාපෘති ඇමැති එස්. එම්.චන්ද්‍රසේන මහතාගේ ප්‍රධානත්වයෙන් ආරම්භ කෙරිණි.එසේ ම එය ගොවිතැන් බත නිසරුව සිටින අහිංසක ගොවි ජන ජීවිතයට මහත් බලපෑමක් ඇති කරන්නට සමත් ය.නියඟයෙන් පීඩා විඳින ජනතාව වකුගඩුව හා ජීවිතය අතර අරගලයක නිරතව සිටීම කනගාටුවට කරුණකි.උතුරුමැද පළාත් සභාව රෝග නිවාරණය හා රෝගීන් සඳහා අත්වැලක් වන ආකාරය පිළිබඳ උතුරුමැද පළාත් ප්‍රධාන අමාත්‍ය එස්. එම්.රංජිත් මහතාගෙන් අපි පසුගියදා විමසීමක් කළෙමු.“වකුගඩු රෝගය කියන්නෙ මිනිසුන් පෙළන ගැටලුවක්. එම රෝගය මුළු මහත් සමාජයෙන් තුරන් කිරීම උදෙසා ජනාධිපතිතුමාගේ උපදේශකත්වය මත අප ඇපකැපවී කටයුතු කරනවා. නියඟයෙන් පීඩා විඳින ගොවි ජනතාව කන්න දෙකක් පුරා ගොවිතැන් බත් අහිමිව සිටිනවා.මේ නියං තත්ත්වය ඔවුන්ගේ ජන ජීවිතයට බෙහෙවින් බලපෑම් ඇති කිරීමට සමත්වෙලා. මේ නිසා වකුගඩු රෝගයෙන් පෙළෙන ජනතාවට මෙය ප්‍රබලව දැනෙනවා. රජයේ නියං සහනාධාර ලබාදීමේ වැඩපිළිවෙළ ක්‍රියාත්මක වන අතරම, වකුගඩු රෝග නිවාරණය ‍උදෙසා විශේෂ ව්‍යාපෘති අමාත්‍යංශය හා එක්ව පළාත් සභාව කටයුතු කරනවා. එහිදී අප විශේෂයෙන් කාරණා කීපයක්ම සැලකිල්ලට ගෙන තිබෙනවා.පවුල් සංස්ථාවේ මුල් කණුව ලෙස ගෘහ මූලිකයා හෝ ගෙහිමි කාන්තාව හෝ මේ රෝගයට බඳුන් වුවහොත්, එම පවුල සමාජ, ආර්ථික, අපහසුතා රැසකට බඳුන් වෙනවා. ඒ නිසා ඔවුන්ට ආදායම් උත්පාදන ක්‍රමවේදයක අවශ්‍යතාව අප හඳුනාගෙන තිබෙනවා. වෘත්තීය පුහුණුවක් ලබා දෙමින් ඔවුන්ගේ දරුවන්ගේ අධ්‍යාපන කටයුතු සඳහාත් අප මැදිහත් වෙනවා.ජල පිරිපහදු කරමින් පිරිසුදු පානීය ජලය ලබාදීමේ ව්‍යාපෘතිය පසුගියදා පදවිය, කොස්කැටියාවෙන් අප ආරම්භ කළේ විශේෂ ව්‍යාපෘති අමාත්‍යංශයේ ප්‍රධානත්වයෙන් හා පළාත් සභාවේ මැදිහත්වීමෙන්. ඒ අනුව 2020 වසර වනවිට සෑම නිවෙසකටම පිරිසුදු පානීය ජලය ලබාදීමට කටයුතු කරනවා. එහිදී ජාතික ජලසම්පාදන අමාත්‍යාංශයේ මැදිහත්වීම සිදු කෙරෙනවා.විශේෂයෙන් නිධන්ගත වකුගඩු රෝගීන් සතියකට සැරයක් රුධිර පාරවිලයනය සඳහා අනුරාධපුර ප්‍රධාන රෝහලට පැමිණිය යුතුයි. දුර බැහැර සිට පැමිණෙන ගොවි ජනතාවට මේ ගමන් වියදම දැරිය නොහැකි තරමේ එකක් බව අප හඳුනාගෙන තිබෙනවා.මේ නිසා ඔවුන්ට නිදහස් ගමන් බලපත්‍රය ලබාදීම සඳහා කැබිනට් අනුමැතිය ලැබී තිබෙනවා.ඒ අනුව සියලු දේ උකසට තබා සිය ජීවිතය වෙනුවෙන් රෝහලට එන වකුගඩු රුධිර පාරවිලයනය කරන රෝගීන් වෙත එම බලපත්‍රය ලබාදීමට අප කටයුතු කරනවා.මෙතෙක් මේ රෝගීන් සඳහා සමාජ සේවා දෙපාර්තමේන්තුවෙන් රු. 1000ක ලබාදුන් මුදල රු.3000 දක්වා වැඩි කිරීමට ජනාධිපතිතුමාගේ උපදෙස් මත අප ඉදිරියේදී කටයුතු කරගෙන යනවා. මිනිසුන්ට, සතුන්ට පාරාවළල්ලක් වූ නියඟයට රජයේ සහන ලබාදීමට අප මැදිහත් වනවා සේ ම, මේ රෝගය සමාජ සංහතියෙන් අතුගා දැමීමටත් අප කටයුතු කරනවා”</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>25</day>
    </date>
    <link>http://www.dinamina.lk/2014/09/25/_art.asp?fn=f1409254</link>
    <topic>‘මහරජ ගැමුණු’</topic>
    <author/>
    <content>වීරත්වය මනුෂ්‍යත්වය පමණකින්ම ඔප කළ මේ පො‍‍ෙළාවේ උපන් ශ්‍රේෂ්ඨතම මනුෂ්‍යයා පිළිබඳ ජීවන වෘත්තාන්තය හෙවත් ‘මහරජ ගැමුණු’ චිත්‍රපටය එළඹෙන දෙසැම්බර් මාසයේ පටන් ශ්‍රී ලංකාවේ ප්‍රේක්ෂක ජනතාවට දැකගැනීමට හැකිවන බව සිප්වින් චිත්‍රපට සමාගම නිවේදනය කරයි.‘මහරජ ගැමුණු’ ප්‍රවීණ සාහිත්‍යවේදී ආචාර්ය ගුණදාස අමරසේකරයන් විසින් උසස් නවකතාවක් වශයෙන් හඳුන්වන ලද සාහිත්‍ය කෘතියේ සිනමා අනුවර්තනය ය.ප්‍රවීණ සිනමාකරු ජයන්ත චන්ද්‍රසිරි විසින් රචනා කොට අධ්‍යක්ෂණය කරන ලද ‘මහරජ ගැමුණු’ මෙතෙක් ශ්‍රී ලංකාව තුළ නිෂ්පාදනය කෙරුණු දැවැන්තම සිංහල චිත්‍රපටය වන අතර එය නිෂ්පාදනය කළේ කථිකාචාර්ය ගුණපාල රත්නසේකර ය.ජැක්සන් ඇත්තනි, උද්දික ප්‍රේමරත්න, ශ්‍රියන්ත මෙන්ඩිස්, කුසුම් රේණු, බුද්ධදාස විතානාරච්චි, සාරංග දිසාසේකර, යශෝදා විමලධර්ම, දමිතා අබේරත්න, අරුණි රාජපක්ෂ, තාරුකා වන්නිආරච්චි, රේබෙකා නිර්මලී, ජගත් මනුවර්ණ, ලකී ඩයස්, අජිත් වීරසිංහ, අර්ජුන කමලනාත්, ගාමිණී ජයලත්, අනුර ධර්මසිරිවර්ධන, දිමුතු චින්තක, මීනා කුමාරි, ගංගු රොෂානා, බුද්ධිනී පූර්ණිමා, උදිත ගුණරත්න, සඳුන් බණ්ඩාර, ලක්ෂ්මන් රාජපක්ෂ, ශිරාණි කොස්තා, තිස්ස ගුණතිලක, හේමන්ත රන්දුනු, මුදිත විජේසුන්දර, සමන්ප්‍රිය මාරසිංහ, ඇතුළු චරිත රැසක් නිරූපණයේ යෙදෙන මෙහි කැමරා අධ්‍යක්ෂණය රුවන් කොස්තා ය. නදීක ගුරුගේ සංගීතය නිර්මාණය කළ අතර සංස්කරණය රවීන්ද්‍ර ගුරුගේ ය.ජයන්තා රණවක අංග රචනයෙන් ද, ලලිත් ධර්මවර්ධන කේශාලංකරණයෙන් ද, රොහාන් සමරදිවාකර කලා අධ්‍යක්ෂණයෙන් (පසුතල නිර්මාණ) අරුණ ප්‍රියන්ත ධර්මපාල කලා අධ්‍යක්ෂණයෙන් (ඇඳුම් නිර්මාණ) ‘මහරජ ගැමුණු’ ට දායක වෙති. නිමල් ෆ්‍රැන්සිස් සහ සරත් සේනාරත්න ප්‍රධාන සහය අධ්‍යක්ෂවරුන් වශයෙන් කටයුතු කළ මෙහි නිෂ්පාදන කළමනාකාරිත්වය නන්දලාල් ජයසිරි ගෙනි. ප්‍රියන්ත කළුආරච්චි ශබ්ද පරිපාලකවරයාය.පූජ්‍ය පල්ලේගම හේමරතන ස්වාමීන් වහන්සේ සහ ජයන්ත චන්ද්‍රසිරි රචනා කළ ගී ගයනු ලබන්නේ චන්ද්‍රිකා සිරිවර්ධන, නිරෝෂා විරාජීනි, නදීක ගුරුගේ සහ දිලීකා අබේසේකර ය. දෘෂ්ටි ප්‍රයෝග චමත් පරණවිදාන විසින් වන අතර දිනිඳු ජාගොඩ වර්ණ සංකලනයෙන් දායක වෙයි. සහාය සංස්කරණය අජිත් රාමනායක සහ සහාය ශබ්ද පරිපාලන පුබුදු ධනංජගෙනි. ‘මහරජ ගැමුණු’ ඊ. ඒ. පී බෙදාහැරීමකි. එහි ප්‍රචාරක පටය මේ දිනවල ඊ. ඒ. පී මණ්ඩලයේ සිනමා ශාලාවල ද අන්තර්ජාලය යූ ටියුබ් වෙබ් අඩවියෙන් සහ www.maharajagemunu.lk නිල වෙබ් අඩවියෙන් ද දැකගත හැක.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>25</day>
    </date>
    <link>http://www.dinamina.lk/2014/09/25/_art.asp?fn=f1409255</link>
    <topic>සිනමා සක්විති දසවැනි ගුණ සමරුව</topic>
    <author>- තිලානි ශානිකා විතානාච්චි</author>
    <content>‘බමරිඳු බමරිඳු කුමට වඩින්නේ වනමල් කැකුළිය සොයා වඩින්නේ වනමල් කැකුළිය කුමට සොයන්නේ ලැබුණොත් ඇය පෙම් පවස නිවෙන්නේ’මල හා බඹරා අතර සංවාදයක ස්වරූපයෙන් අමරදේවයන් හා නන්දා මාලිනියන්ගේ ස්වරයෙන් ගැයෙන මේ ගීතයෙහි කොටස මා උපුටා ගත්තේ ‘සරුංගලේ’ චිත්‍රපටයෙනි. සොඳුරු ස්වරයෙන් ගැයෙන මේ අපූරු ගීතයෙහි පද රචකයා අන් කවරුත් නොවේ. අද මෙන්ම බොහෝ කලකට පෙරත් අප කාගේත් හදවත බැඳුණු සොඳුරු මිනිසා වන සිනමා සක්විති ගාමිණී ෆොන්සේකාගේය. ඔහු සිනමාවට සක්විති කෙනෙක් පමණක් නොව අපූරු ගේය පද රචකයෙකු ද විය. කවියෙක් ද විය.සිනමා සක්විති අපගෙන් සමුගෙන ගොස් මේ මස 30 වැනිදාට දස වසරක් සපිරෙයි. ඒ වෙනුවෙන් ‘ගාමිණී’ නමින් උපහාර උළෙලක් මේ මස 27 වැනිදා බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී පැවැත්වෙයි. මෙහිදී සිදුවන විශේෂත්වය නම් ගාමිණී ෆොන්සේකා ජීවමාන කාලයේදී ලියූ ගී ඇතුළත් ‘ගාමිණී ගී මිණි’ ග්‍රන්ථය එළිදැක්වීමය.මීට සමගාමීව ගාමිණී ෆොන්සේකා පිළිබඳ ධර්මජිත් පුනර්ජීව ලියූ ‘යථාර්ථවාදී මහා සිනමා ආඛ්‍යාන ප්‍රභාස්වර කළ නළුවරයාගේ – ප්‍රාග්ධනය’ කෘතිය ද එදිනට එළිදැක්වීම ද විශේෂත්වයකි. ඒ සැඳෑවේදී ආචාර්ය පණ්ඩිත් අමරදේව, විශාරද නන්දා මාලිනී, ආචාර්ය වික්ටර් රත්නායක, සුජාතා අත්තනායක වැනි ප්‍රවීණ ගායක – ගායිකාවන් ගාමිණී ලියූ එකී ගී ගයනු ඇත. සංගීතය මෙහෙය වන්නේ ජයන්ත රත්නායකය.මේ මස 30 වැනිදා සිනමා සක්විති රඟපෑ චිත්‍රපට නාමාවලිය සහ ඔහු ලද සම්මාන පිළිබඳ විස්තර ඇතුළත් සමරු ඵලකයක් පස්වරු 5.00 ට මරදාන එල්ෆින්ස්ටන් රඟහල අසල පිහිටි ඔහුගේ පිළිරුව අභියසදී විවෘත කෙරෙයි. එමෙන්ම දෙහිවල හිල් වීදිය ‘සිනමා සක්විති ගාමිණී ෆොන්සේකා මාවත’ යනුවෙන් විවෘත වන්නේ ද මෙදින පෙරවරු 10.00 ටය.ඒ අයුරෙන් පුද ලබන්නට තරම් විශිෂ්ටයෙක් වූ ගාමිණී ෆොන්සේකා නම් ඒ සොඳුරු මිනිසා කැමරාවට මුහුණ දෙන්නේ ‘රේඛාව’ චිත්‍රපටයෙන් වුව ද ඔහු ඊට සම්මාදම් වන්නේ රඟපෑමට නම් නොවේ. නමුත් ඔහු චරිතාංග නළුවෙකු බවට පත් වන්නේ ‘දෛවයෝගය’ චිත්‍රපටයෙනි. ‘සංදේශය’ චිත්‍රපටයේදී ඔහු රඟපෑ ‘තම්මිට’ගේ චරිතය ප්‍රධාන චරිතය රඟපෑ ආනන්ද ජයරත්නගේ චරිතයට වඩා චිත්‍රපට රසිකයන්ගේ සිත් ඇඳ බැඳ ගනී. ඒ ඔහු සතුව තිබූ මනා දක්ෂතාව ප්‍රකට කරමිනි.වැලිකතරේ වික්‍රම රන්දෙණිය රංගන ශිල්පියෙකු සිය රංගනය ගොඩ නඟා ගත යුත්තේ කෙසේ ද යන්නට අපූරු අර්ථකථනයක් සපයයි. ‘පරසතු මල්’ චිත්‍රපටය ඔහු අධ්‍යක්ෂණය කරන්නේ විසි හය වැනි වියේදීය. ගම්පෙරළියේ - ජිනදාස, යුගාන්තයේ - සවිමන් කබලාන, නිධානයේ - විලී අබේනායක, සරුංගලේ - නඩරාජා, ධීවරයෝ - ප්‍රැන්සිස් ආදී චරිත චිත්‍රපට රසිකයන්ගේ මනසෙන් කිසිදු දිනක අමතක නොවන වග නොරහසකි.‘රන්මුතු දූව’, ‘ගැටවරයෝ’, ‘චණ්ඩියා’, ‘සුදෝ සුදු’ , ‘සැනසුම කොතැනද’, ‘සූරයන්ගෙත් සූරයා’, ‘හුලවාලි’, ‘අමල් බිසෝ’, ‘සාගරයක් මැද’, ‘ආශා දෑසින්’, ‘උතුමාණෙනි’, ‘නොමියෙන මිනිසුන්’, ‘පවන රළු විය’ ඇතුළු චිත්‍රපට සියයකට අධික සංඛ්‍යාවක් රඟපෑ ගාමිණී ෆොන්සේකා නම් වූ මේ රංගධරයා අධ්‍යක්ෂණය කළ චිත්‍රපට වන්නේ ‘උතුමාණෙනි’, ‘මයුරිගේ කතාව’, ‘සාගරයක් මැද’, ‘බාඳුරා මල්්, ‘සක්විති සුවය’, ‘රෑ මනමාලි’, ‘කොටි වලිගය’, ‘නොමියෙන මිනිසුන්’, ‘අන්තිම රැය’ ආදී නිර්මාණයි. ඩී. බී. නිහාල්සිංහගේ ‘සුදු සහ කළු’ ටෙලි නාට්‍යයෙන් ටෙලි මාධ්‍යයටත් පා තබන මේ රංගධරයා විදේශ චිත්‍රපට රැසක ද සිය රඟපෑම විදහා දැක් වූවෙකි.ඔහු කුමන තරම් ප්‍රතාපවත් නළුවෙක් වුව ද ජීවිතය සරලව විඳි අපූරු රසවතෙකි. හෘදයාංගම මිනිසෙකි. ඒ හෘදයාංගම මිනිසාගේ හදවත කෙතරම් සොඳුරුදැයි හැඟවෙන අපූරු කතාවක් අපට අසන්නට ලැබුණේ පසුගියදාය. ඒ ඔහු සමඟ සමීප ඇසුරක් පැවැත් වූ සරසවිය කර්තෘ අරුණ ගුණරත්නයන්ගෙනි.කතාබහේ යෙදී ඔහුගෙන් සමුගෙන එන ඔවුන්ට මැදියම් රැයෙක නිවෙස සමීපයෙහිම වූ සමන් පිච්ච මල් වැලෙන් මල් මිටක් කඩා තිළිණ කරන්නට ද අමතක නොකරන මේ සොඳුරු මිනිසා තවත් මල් මිටක් ඔවුන් සමඟ පැමිණි රියැදුරුට ද ලබාදීමට තරම් හෘදයාංගම වෙයි.මේ සිදුවීම ඔහු කෙරෙහි වන සොඳුරු බව, සංවේදී බව කොතරම් ද යැයි කියන්නට අපූරු නිදසුනක්ම නොවන්නේදැයි ඔහු පිළිබඳ ලියූ සටහන අවසාන කරන්නට මත්තෙන් මට සිතුණි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>25</day>
    </date>
    <link>http://www.dinamina.lk/2014/09/25/_art.asp?fn=f1409256</link>
    <topic>'සංසාරේ පිය සටහන්' මම කරගත් ලොකුම පිනක්</topic>
    <author>සමදරා ජයසිංහ</author>
    <content>‘සංසාරේ පිය සටහන්’ පළමු පියවර තැබූවේ අදින් වසර 21කට පෙරයි. ඒ ආරම්භයට මඟපෑදුණේ කොහොමඳ?පාසල් අවධියේ පටන්ම ටෙලිනාට්‍ය නිර්මාණය සඳහා විශේෂ කැමැත්තක් තිබුණා. ආනන්ද විද්‍යාලය වැනි බෞද්ධ පාසලක අධ්‍යාපනය ලැබීමත්, බුදු දහම පිළිබඳ ලියැවුණු පොතපත වැඩියෙන් පරිශීලනය කිරීමට ලැබීමත් නිසා බෞද්ධ දර්ශනය පිළිබඳ මට තිබුණේ විශාල පැහැදීමක්.ඒ වගේම ප්‍රාසාංගික ටෙලි නාට්‍ය කලාවට වඩා ඒකාංගික ටෙලි නාට්‍ය හරහා මිනිසුන්ට වැඩි රසඥතාවයක් ලබාදීමට හැකිවේවි කියලා මම විශ්වාස කළා. එයට මුල් වුණේ මම ඒ කාලේ කියපු සිත්තර පත්තරය. එහි අනුර ශ්‍රීනාත් ලියූ ඒකාංගික චිත්‍ර කතාව මම හරි ආසාවෙන් කියැව්වා.කතාවේ ආරම්භයත්, සිද්ධියත්, අවසානයත් එකම දවසකින් දැන ගන්නට ලැබීම ඉතාම රසවත් මෙන්ම නිරවුල් කියලා එදා මට හිතුණා. එය පසු කලෙක මෙසේ නිර්මාණ එළිදැක්වීමේදිත් පැහැදිලිව පෙනුණ දෙයක්.සෝමවීර සේනානායකයන්ගේ මුණගැසීමත් එතුමාගේ භාෂාව, බුදුදහම හා විවිධ ක්ෂේත්‍ර ඔස්සේ විහිදුනු පෘථුල දැනුමෙන් බිඳක් මට උකහා ගැනීමට ලැබීමත් මෙසේ පළමු ඒකාංගික ටෙලිනාට්‍ය වන තවත් පෙරහරක් කරන්න මගපෑදුණා.ඒ 1993 නොවැම්බර් පුන් පොහෝ දින. මෙහි පුරෝගාමීත්වය දැරුවේ සෝමවීර සේනානායක, රාජා අබේනායක, පිටපත් රචන‍ෙයන් සෝමවීර සේනානායක, රංගනයෙන් එක්වුණේ ජයලත් මනෝරත්න හා චාන්දනී සෙනවිරත්න. එදා ජාතික රූපවාහිනියෙන් පොහෝ දින රාත්‍රී 7.30 විකාශය වීම ඇරැඹූ ‘සංසාරේ පිය සටහන්’ විසි එක් වසරක් පුරා සෑම පොහොය දිනකම නොකඩවා විකාශය වුණා.වසර 21 කියන්නේ දීර්ඝ කාලයක්. මෙතරම් කාලයක් නොකඩවා නාට්‍යයක් කිරීම අභියෝගයක් වූයේ නැද්ද?ආරම්භයේ සිටම මේ දක්වාම එය අභියෝගයක්. බුදු දහම කියන්නේ ගැඹුරු දහමක්. එවැනි ගැඹුරු දහමකින් අප ජීවත් වන සමකාලීන සමාජයට ඉතා කෙටි කාලයක් තුළ නිර්මාණශීලීව ඉදිරිපත් කිරීම අභියෝගයක්. නමුත් ඒ අභියෝගය මට ජය ගන්න පුළුවන් වුණා. චේතනාව පවිත්‍ර නම් ඕනෑම බාධකයක් ජය ගන්න පුළුවන්.ධර්මාන්විත අවබෝධය මනසට ලබාදෙන්න ඔබ දැරූ වෑයම සාර්ථක වී තිබෙනවාද?;දහම් පණිවුඩ විවිධ මාධ්‍ය ඔස්සේ ජනතාවට සමීපයි. නමුත් ශ්‍රව්‍ය දෘශ්‍ය මාධ්‍යයක් ලෙස රූපවාහිනී මාධ්‍ය තුළින් එය ප්‍රබලව දනවන්න පුළුවන්. එදිනෙදා ජීවිතයේ මුහුණ දෙන ගැටලු ඒ පිළිබඳ බෞද්ධ ආකල්ප ඉතා සරලව එමෙන්ම නිර්මාණශීලීව ඉදිරිපත් කිරීම හරහා මිනිසුන්ගේ මනස පෝෂණය කළ හැකියි.වසර විසි එකක් පුරා විකාශය වූ හැම ඒකාංගික ටෙලි වෘත්තාන්තයකින් ම බෞද්ධ සංස්කෘතියට අදාළ සිද්ධි හා අවස්ථා පාදක කරගනිමින් ගුණවත්, හරවත් මිනිසකු වන්නේ කෙසේද යන්න සාමාන්‍ය ජනතාවට පෙන්වා දුන්නා. මම හිතන්නේ මම කරගනු ලැබූ විශාලම පිනත් එය. කෝටි 2ක් වන මේ රටේ ජනගහනයෙන් 10 දෙනෙක්වත් මනුෂ්‍යත්වය හා මේ සදාතනික සත්‍ය අවබෝධ කරගත්තා නම් මට එය ප්‍රමාණවත්.මෙතෙක් කල් සංසාරේ පිය සටහන් නරඹා තමන් පිළිබඳ තක්සේරු කරගෙන තම ජීවිත යහපත් කරගත් බොහෝ දෙනෙක් ‍මුණ ගැසිලා මා සමඟ කතාබහ කරලා තිබෙනවා. විශේෂයෙන් තරුණ ප්‍රජාව මේ සඳහා දක්වන නැඹුරුව දකිනවිට මට ඇතිවන්නේ විශාල සතුටක්.බුදු දහමත්, නූතන සමාජයත් එකිනෙකට සමීප කරවීමට අවැසි වස්තු බීජය සොයා ගත්තේ කොහොමඳ?මානව දයාව, කරුණාව, උපේක්ෂාව, අල‍්පේච්ඡතාවය, අනිත්‍යභාවය, පරිත්‍යාගය මේවා තමයි මගේ වස්තුවිෂය වුණේ. මේ උතුම් ගුණාංග ගෙනහැර දක්වන්න පුළුවන් වන ‍ෙස්වා හා චරිත අපේ සමාජයේ ඕනතරම් තිබෙනවා. අවශ්‍ය වන්නේ හැම මොහොතේම අවදියෙන් සිටීමයි. අපට මෙතෙක් නොපෙනුණ එහෙත් අප තුළම ඇති පුද්ගලයා හඳුනාගන්න මේ හරහා අපට පුළුවන්. ජාතක පොතට පමණක් සීමා නොවී සමාජ වටපිටාව තුළ ඇති ගැටලු සහ ක්‍රියා තුළින්ම අපට බොහෝ වස්තුබීජ සොයා ගැනීමට පුළුවන්. මගේම අත්දැකීම් පවා මම මේ සඳහා පදනම් කරගෙන තිබෙනවා.21 වසරක් පැමිණි ගමන් මඟ නැවැත ආවර්ජනය කළහොත්?විශාල තෘප්තියක් වගේම ජාතික මෙහෙවරක් ඉටු කරන්නට ලැබුණා කියන සතුට දැනෙනවා. බුදු දහම ජීවිතයට ළංකර ගැනීම නිසා මා ලද සැනසීම තවත් එක් අයෙකුට හෝ ලබා දුන්නා කියන හැඟීම, සතුට මට තිබෙනවා. කලාකරුවාට බුදු දහමෙන් ලද හැකි දේ බොහෝයි. හික්මීම, ඉවසීම යන කරුණු කලාකරුවකුට තිබිය යුතුමයි. මෙතෙක් සංසාරේ පියසටහන් සමඟ එකතු වූ සියලු කලාකරුවන් තුළ මේ දේවල්, හොඳින් පිහිටා තිබුණා. ඉවසීම අඩු කෙනකු වුවත් රූපගත කිරීම් කරන විට තමන්ගේ හැසිරීම පවා වෙනස් කර ගෙන, සැහැල්ලුවෙන්, සන්සුන්ව සිටින අයුරු මා දැක තිබෙනවා.ඒ වගේම නවක නළු නිළියන් රැසක් හඳුන්වා දීමට වගේම අද වනවිට ඔවුන් ටෙලිනාට්‍ය රංගනයේ විශිෂ්ටයන් වී සිටීම මට විශාල ආඩම්බරයක්.සංසාරේ පිය සටහන් අබිමන් සැමැරුම් උත්සවය පිළිබඳත් සඳහන් කරමු.මේ මස 28 වැනි දින සවස 6 සිට 8 දක්වා බණ්ඩාරනායක සම්මන්ත්‍රණ ශාලා පරිශ්‍රයේ කමිටු B ශාලාවේදී ඉතා චාම් උත්සවයක් මේ වෙනුවෙන් පැවැත්වෙනවා. මූලාසනය බෙල්ලන්විල විමලරතන නායක ස්වාමින් වහන්සේ විසින් දරන අතර ප්‍රධාන දේශනය මහාචාර්ය සුනිල් ආරියරත්න. මෙහිදී පළමු නාට්‍ය තවත් පෙරහරක් හා සංසාරේ පියසටහන් ටෙලිනාට්‍ය මාලාවේ විශේෂිත නිර්මාණයක් වූ ‘බුද්ධ’ නාට්‍ය ප්‍රදර්ශනය කිරීමට නියමිතයි.ඒ වගේම පසුගිය වසර 21 පුරා නිර්මාණශීලී දායකත්වය සැපයූ නිර්මාණ ශිල්පීන්ට හා අනුග්‍රහය දැක්වූ ආයතනවලට සම්මාන ප්‍රදානය කිරීමත් සිදුකරනවා.සියලු දෙනාට සැදැහැ සිතින් ආරාධනා කරනවා. මේ මොහොතට එක්වන්න කියලා ඒ වගේම සංසාරේ පිය සටහන් ටෙලි නාට්‍ය මාලාව සඳහා අලුත් තිර රචනා එවීමට ඉඩකඩ සලසා දී තිබෙනවා.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>26</day>
    </date>
    <link>http://www.dinamina.lk/2014/09/26/_art.asp?fn=n1409261_3</link>
    <topic>මිහින්තලය පුරාණ රජමහා විහාරස්ථානයට විදුලි ජනක යන්ත්‍රයක්</topic>
    <author>උමේෂා සිරිවර්ධන</author>
    <content>මිහින්තලය පුරාණ රජමහා විහාරස්ථානයේ විදුලි සැපයුම සම්බන්ධ ගැටලුවක් ජනපති නියමයෙන් නිරාකරණය කෙරේ.දිවා රාත්‍රී දෙකෙහිම දෙස් විදෙස් සංචාරකයින් මිහින්තලය පුද බිමට ඇතුළු වන බවත් මෙතෙක් පැවති විදුලි සැපයුම එම සැදැහැවතුන්ට ප්‍රමාණවත් නොවන බවත් මිහින්තලය රජමහා විහාරාධිපති වලබාහැංගුණ වැවේ ධම්මරතන හිමි දිනමිණ සිටි FM වෙත පැවසුහ.ඒ අනුව රුපියල් ලක්ෂ සියයක් වියදමින් යුත් විදුලි ජනක යන්ත්‍රයක් ලබාදීමේ කටයුත්ත ලබන ඔක්තෝම්බර් මාසයේදී ක්‍රීයාත්මක කිරීමට බලාපොරොත්තුවේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>26</day>
    </date>
    <link>http://www.dinamina.lk/2014/09/26/_art.asp?fn=n1409261_2</link>
    <topic>කියවීමේ රුචිකත්වය ප්‍රවර්ධනය කරලීමේ වැඩසටහන් මාලාවක්</topic>
    <author>ඉඳුනිල් වීරරත්න</author>
    <content>මොරටුව ජනසෙත පුස්තකාලය මඟින් ප්‍රදේශයේ දරුවන් තුළ කියවීමේ රුචිකත්වය ප්‍රවර්ධනය කරලීමේ වැඩසටහන් මාලාවක් සංවිධානය කර තිබේ.මේ යටතේ රචනා හා චිත්‍ර තරඟ, අන්තර්ජාල ගවේෂණය පිළිබඳ වැඩමුළු හා ඒ නිමිතිකරගත් කොඩා දිනයක් ද පැවැත්වීමට නියමිතය.මීට අමතරව ඖෂධ පැලෑටි පිළිබඳව දරුවන්ගේ දැනුම වැඩැදියුණු කිරීමේ අරමුණෙන් ඡායාරූප ප්‍රදර්නණයක්ද පැවැත්වේ.එළඹෙන ඔක්තෝබර් මාසය තුළදී පැවැත්වීමට නියමිත මෙම වැඩසටහන් යටතේ පුස්තකාල සඳහා පොත් රක්ක බෙදාදීමේ වැඩපිළිවෙළක්ද සංවිධානය කර තිබෙන බව මොරටුව ජනසෙත කලාකෙත පුස්තකාලයාධිපතිනි එන්. ඒ. එච්. කේ. කරුණාරත්න මහත්මිය දිනමිණ සිටි FM පුවත් සේවයට පැවසුවාය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>26</day>
    </date>
    <link>http://www.dinamina.lk/2014/09/26/_art.asp?fn=n1409261_1</link>
    <topic>ශ්‍රී ලංකාවෙන් තුරන්වන ජලභීතිකා</topic>
    <author>බිනාලි රාජපක්ෂ</author>
    <content>ශ්‍රී ලංකාවේ ජලභීතිකා රෝගය තුරන් කිරීම සඳහා විශේෂ වැඩසටහන් රජය මඟින් සංවිධානය කර තිබේ.ලෝක සෞඛ්‍ය සංවිධාන සමඟ එක්ව ක්‍රීයාත්මක කර ඇති මෙම වැඩසටහන යටතේ ජලභීතිකා එන්නත් ලක්ෂ 3ක් ලෝක සෞඛ්‍ය සංවිධානය විසින් මෙරටට ප්‍රදානය කොට ඇත.මේ යටතේ මධ්‍යම පළාතේ සියලුම සුනඛයින් එන්නත් කිරීම සඳහා පළාත් සත්ව නිෂ්පාදන සහ සෞඛ්‍ය දෙපාර්තමේන්තුව එක්ව විශේෂ වැඩසටහනක් මේ වනවිට ක්‍රීයාත්මක කර තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>26</day>
    </date>
    <link>http://www.dinamina.lk/2014/09/26/_art.asp?fn=n1409261</link>
    <topic>මානව හිමිකම් කවුන්සිලයේ කිහිපදෙනකුගේ දුෂ්ට න්‍යාය පත්‍රයට ශ්‍රී ලංකාව හසුෙවලා</topic>
    <author/>
    <content>අදාළ රටවල ගැටලුවල සංකීර්ණභාවය පිළිබඳ අවබෝධයක් හෝ අගය කිරීමකින් තොරව පොළඹවන ලද න්‍යාය පත්‍රයක් ක්‍රියාවට නැංවීම සඳහා මානව හිමිකම් මෙවලමක් ලෙස භාවිතා කරන බව ජනාධිපති මහින්ද රාජපක්ෂ මහතා ප්‍රකාශ කළේය.අප මානව හිමිකම් හඳුනා ගත යුත්තේ යුක්ති ධර්මයක් සහ සදාචාරය මිස දේශපාලන මෙවලමක් ලෙස නොවන බව පෙන්වා දුන් ජනාධිපතිතුමා සමාජ ආකෘතිය හෝ සංස්කෘතික සම්ප්‍රදායයන් කෙරෙහි ප්‍රමාණවත් සැළකිල්ලක් නොදක්වා කරන බාහිර බලපෑම්වල ප්‍රතිඵලය වන්නේ අස්ථාවරත්වය බවත් පැවසීය. නැවත ඉදිකිරීම, පුනරුත්ථාපනය සහ ප්‍රතිසන්ධානය යන ක්ෂේත්‍රවල වසර පහක් තුළ ලබා ඇති ප්‍රමාණවත් ප්‍රගතිය පිළිබඳ නොසලකා හැර මානව හිමිකම් කවුන්සිලයේ කිහිපදෙනකුගේ දුෂ්ඨ සහ සංකල්පිත න්‍යාය පත්‍රයක අගතියකට ලක් වූවකු බවට පශ්චාත් යුද ශ්‍රී ලංකාව පත් වී තිබෙන බවත් ජනාධිපතිතුමා පෙන්වා දුන්නේය.ජනාධිපතිතුමා මෙම අදහස් පළ කළේ එක්සත් ජාතීන්ගේ මහා මණ්ඩලයේ 69 වන සැසිවාරයට නිව්යෝක් නුවර දී එක්වෙමිනි. ජනාධිපතිතුමා ශ්‍රී ලංකා වේලාවෙන් ඊයේ (25) අලුයම සමුළුව ඇමැතුවේය.මෙම සුවිශේෂී ජයග්‍රහණ නොසලකා හැර ශ්‍රී ලංකාව ඉලක්ක කර ඇති ආකාරය සමබරතාව හා සමානුපාතය නොමැති අයුරු පෙන්වන බවත් වෙනත් ප්‍රදේශවල විසැඳුම් සෙවීම මෙයට වඩා බෙහෙවින් වෙනස් බවත් ජනාධිපතිතුමා පැවසීය.ත්‍රස්තවාදයේ බලපෑම් මත වුවද සහශ්‍ර සංවර්ධන ඉලක්ක බොහොමයක් වෙත ළඟා වීමට ශ්‍රී ලංකාවට හැකියාව ලැබී තිබෙන බව පෙන්වා දුන් ජනාධිපතිතුමා 2013 මානව සංවර්ධන දර්ශකයේ දකුණු ආසියාවේ රටවල් අතර මුල් තැන ගැනීමට අප රටට හැකියාව ලැබී ඇති බවත් පැවසීය.වත්මන් ලෝකය තුළ ජාත්‍යන්තර සාමය, ආරක්‍ෂාව හා සෞභාග්‍යය වර්ධනය කිරීමට එක්සත් ජාතීන්ගේ කාර්යභාරය ඉතා වැදගත් වුව ද සමස්ථයක් ලෙස ජාත්‍යන්තර ප්‍රජාවගේ විශ්වාසය හා හොඳ හිත දිනා ගැනීම සඳහා කිසිදු ප්‍රත්‍යක්‍ෂ තෝරා ගැනීමක් හෝ වෙනස්කොට සැලකීමකින් තොරව සියලු දේශ සීමා හරහා එකසේ ක්‍රියාවට නැංවෙන සම්මතයන්ගේ ස්ථිරභාවය ඉතා වැදගත් බවත් ජනාධිපතිතුමා කීවේය.මේ සන්දර්භය තුළ විශ්වාසනීයත්වය ගොඩ නැංවීමට නම් පද්ධතියේ වත්මන් ක්‍රියාකාරීත්වය පිළිබඳව අලුතින් විමර්ශනය කිරීම අවශ්‍ය වන බව කී ජනාධිපතිතුමා සාර්ථකත්වය ළඟා කර ගැනීමට නම් එක්සත් ජාතීන්ගේ පද්ධතිය හා යාන්ත්‍රණය නිර්දේශපාලනීකරණය විය යුතු අතර විවිධාකාරයේ ආධාර ලබාදීම්වල හි ප්‍රාණ ඇපකරුවකු වීම ඔවුන් විසින් නැවැත්විය යුතු බවත් ජනාධිපතිතුමා පැවසීය.ශ්‍රී ලංකාව වත්මන් සභාපතිත්වය දරණ පොදු රාජ්‍ය මණ්ඩලයට එක්සත් ජාතීන්ගේ සාමාජික සංඛ්‍යාවෙන් හතරෙන් එකකට වැඩි ප‍්‍රමාණයක් ඇතුළත් වන අතර ක්‍රමිකව විකාසය වන නව පශ්චාත් හා 2015 සංවර්ධන න්‍යාය පත්‍ර ක්‍රියාදාමයට දායකත්වය ලබා දීමට 2013 නොවැම්බර් මාසයේදී කොළඹ දී පොදු රාජ්‍ය මණ්ඩල රාජ්‍ය නායකයන් එකඟ වූ බවත් ජනාධිපතිතුමා ප්‍රකාශ කළේය.ජාතික මායිම්වලින් ඔබ්බට පුද්ගලයන්ට බලපාන අන්තවාදී අදහස්වලින් ඇති වන ත්‍රස්තවාදය මැඬලීම සඳහා බහුපාර්ශිවික ප්‍රයත්නයනට සහයෝගය පළ කිරීමට ශ්‍රී ලංකාව සූදානම් බවත් ත්‍රස්වාදය සඳහා මුදල් සැපයීම, මුහුදු කොල්ලකෑම සහ කුමන ආකාරයේ ජාත්‍යන්තර සංවිධානාත්මක අපරාධ මැඬලීම සඳහා කරන ඕනෑම බහුපාර්ශ්වික ප්‍රයත්නයකට සහාය දීමට ශ්‍රී ලංකාව කැපවී සිටින බවත් ජනාධිපතිතුමා පැවසීය.දියුණු වෙමින් පවතින රටවලට යොදන ඒකපාර්ශ්වික ආර්ථික නිර්දේශ පිළිබඳ ශ්‍රී ලංකාව බලවත් සැලකිල්ල ප්‍රකාශ කරන අතර කියුබාවට පනවා ඇති අසාධාරණ ආර්ථික, වාණිජමය සහ මූල්‍යමය සම්බාධක නැති කිරීමට එක්සත් ජාතීන්ගේ මහා සමුළුව නඟන හඬ සඳහා ස්ථිර සහයෝගය පළ කරන බවත් ජනාධිපතිතුමා කීවේය. ඊශ්‍රායලය සමඟ සාමයෙන් සහ එක්ව කටයුතු කරන, පිළිගත් ආරක්ෂිත සීමාවක, ස්වෛරී, ස්වාධීන, සාධනීය සහ එක්සත් පලස්තීන රාජ්‍යයක් කඩිනමින් පිළිගැනීමට ශ්‍රී ලංකාවේ සහයෝගය ලබා දෙන බව අවධාරණය කළ ජනාධිපතිතුමා පලස්තීනය හැකිතාක් ඉක්මණින් එක්සත් ජාතීන්ගේ පූර්ණ සාමාජිකයකු ලෙස පිළිගැනීමට අප බලා සිටින බවත් පැවසීය. ත්‍රස්තවාදය හා මේ තර්ජනයට එරෙහි සටනේ වත්මන් අර්බුද පිළිබඳ සඳහන් කරමින් ජනාධිපතිතුමා සියලු මානව ව්‍යායාමයන්, වියවුලෙන් ක්‍රමවත්භාවයක් ගොඩනැගීමටත් විරෝධයෙන් සුසංවාදයක් ගොඩ නැගීමටත් විය යුතුය යන බුදු වදනට අනුව අයහපත් ලෙස පොළඹවනු ලැබූ විවේචනවලින් පසුබට නොවී ශ්‍රී ලංකා රජය සංහිඳියා හා ජාතික ගොඩ නැංවීමේ ක්‍රියාදාමය සාක්‍ෂාත් කර ගැනීමේ ඉලක්කයට කැප වී සිටින බවත් වැඩිදුරටත් පැවසීය. </content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>26</day>
    </date>
    <link>http://www.dinamina.lk/2014/09/26/_art.asp?fn=n1409262</link>
    <topic>ශ්‍රී ලංකාවේ ඍජු විදේශ ආයෝජන අමෙරිකන් ඩොලර් 1064 ඉක්මවලා</topic>
    <author>අනුර ප්‍රේමලාල් සහ මහින්ද අලුත්ගෙදර</author>
    <content>ශ්‍රී ලංකාවේ සෘජු විදේශ ආයෝජන මේ මස 15දින වන විට අමෙරිකානු ඩොලර් මිලියන එක්දහස් හැට හතර ඉක්මවන බව ආයෝජන ප්‍රවර්ධන ඇමැති ලක්ෂ්මන් යාපා අබේවර්ධන මහතා ප්‍රකාශ කළේය.ඒ මහතා මේ බව ප්‍රකාශ කළේ ඊයේ (25) කොළඹ ආයෝජන ප්‍රවර්ධන අමාත්‍යාංශයේදි පැවැති රෝයල් ඒෂියන් කෲසස් සමාගම හා ආයෝජන ප්‍රවර්ධන මණ්ඩලය අතර තවත් අලුත් ව්‍යාපෘතියක් සඳහා ගිවිසුම් අත්සන් කිරීමේ අවස්ථාවට එක්වෙමින්ය. එහිදි වැඩිදුරටත් කතා කළ ඇමැතිවරයා, රටට සාමය උදාවීමත් සමගම සෘජු විදේශ ආයෝජනවල අගය බිලියනය ඉක්මවා තිබෙන අතර මේ වසර අවසන් වන විට සෘජු ආයෝජන තවත් සැළකිය යුතු වැඩිවිමක් බලාපොරොත්තු හැකි බව පෙන්වාදුන්නේය.සංචාරක ව්‍යාපාරය 26% කින් වැඩිවී ඇතැයි පැවසු ලක්ෂ්මන් යාපා මහතා ඉකුත් සතියක පමණ කාලයේදි රාජ්‍ය නායකයන් දෙදනකු මෙරටට පැමිණි අතර එහිදි විශේෂ ප්‍රතිලාභ රැසක් අපට ලැබෙන ගිවිසුම් ගණනාවක්ම අත්සන් කළ බව පැවසීය.සංචාරක කේන්ද්‍රස්ථානයක් බවට අප රට පත්වෙමින් තිබෙන මේ අවස්ථාවේ එය තවත් තහවුරු කරමින් අද අත්සන් කරන ගිවිසුමෙන් ශ්‍රී ලංකාව, මාලදිවයින, සිංගප්පූරුව හා හෝචිං අතර මගී නෞකා සේවයක් ආරම්භ කරන බව අනාවරණය කළේය.මෙහිදි කතා කළ රෝයල් ඒෂීයන් කෲසස් සමාගමේ සභාපති සිවකුමාර් සින්නරාජා මහතා, රුපියල් මිලියන තිස්තුනකින් මේ ව්‍යාපෘතිය ආරම්භ කෙරෙන අතර සේවකයින් හාරසීයක් පමණ සිටින බව පැවසීය. ආරම්භක අවස්ථාවේදි මගීන් පන්සීයත් අටසියත් අතර ප්‍රමණයකට ප්‍රවාහන පහසුකම් ලබාදීමට බලාපොරොත්වන අතර එම මගී ප්‍රමාණය දෙදහසක් දක්වා වැඩිකිරීමටත් මේ ව්‍යාපෘතිව වෙනුවෙන් මුලින්ම නෞකා දෙකක් යොදා ගැනිමටත් කටයුතු යොදන බව ඒ මහතා කීවේය.මේ අවස්ථාවට ආයෝජන ප්‍රවර්ධන මණ්ඬලයේ සභාපති අචාර්ය ලක්ෂ්මන් ජයවීර මහතා, වරාය අධිකාරියේ නියෝජතියන් හා නව ව්‍යාපෘතියට අයත් නිලධාරින්ද එක්වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>26</day>
    </date>
    <link>http://www.dinamina.lk/2014/09/26/_art.asp?fn=n1409263</link>
    <topic>ඌවේ ප්‍රසාද මන්ත්‍රීධුර ශිවලිංගම්ට-දයාරත්නට</topic>
    <author>ක්‍රිස්ටි මහේෂ් ද සිල්වා</author>
    <content>ඌව පළාත් සභාවේ ප්‍රසාද මන්ත්‍රීධුර දෙකට ආරුමුගම් ශිවලිංගම් මහතා සහ දයාරත්න බණ්ඩාර මහතා පත්කිරීමට එක්සත් ජනතා නිදහස් සන්ධානය තීරණය කර තිබේ. ප්‍රසාද මන්ත්‍රීධුරය සඳහා පත්කිරීමට නියමිත ආරුමුගම් ශිවලිංගම් මහතා ඌව පළාත් සභා මැතිවරණයේ දී බදුල්ල දිස්ත්‍රික්කයෙන් තරග කර මනාප 18695ක් ලබා ගත් අතර අනිත් ප්‍රසාද මන්ත්‍රී ධුරයට පත් කිරීමට නියමිත වී. එම්. දයාරත්න බණ්ඩාර මහතා මොණරාගල දිස්ත්‍රික්කයෙන් මනාප 12046ක් ලබා ගෙන ඇත.පෙරේදා රාත්‍රියේ දී පැවැති ආසන සංවිධායකවරුන් සමඟ අමාත්‍ය බැසිල් රාජපක්ෂ, ශ්‍රීලනිප මහ ලේකම් අමාත්‍ය මෛත්‍රීපාල සිරිසේන, එජනිස මහ ලේකම් අමාත්‍ය සුසිල් ප්‍රේමජයන්ත යන මහත්වරුන් කළ සාකච්ඡාවේ දී මෙම තීරණය ගෙන ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>26</day>
    </date>
    <link>http://www.dinamina.lk/2014/09/26/_art.asp?fn=n1409264</link>
    <topic>දැයට කිරුළෙන් දිස්ත්‍රික්ක 4ක සංවර්ධනයට රු.මිලියන 7525ක්</topic>
    <author>මහින්ද අලුත්ගෙදර</author>
    <content>දැයට කිරු‍ළ ජාතික සංවර්ධන ප්‍රදර්ශනය පැවැත්වීමට සමඟාමීව ගාල්ල, මාතර, හම්බන්තොට සහ රත්නපුර දිස්ත්‍රික්කවල සංවර්ධන කටයුතු වෙනුවෙන් රුපියල් මිලියන 7,525 ක් වෙන්කිරීමට රජය තීරණය කරයි. එළඹෙන 2015 වසරේ දී පැවැත්වීමට නියමිත දැයට කිරුළ සංවර්ධන වැඩසටහනට සමගාමිව ඒ ඒ දිස්ත්‍රික්කයන්හි සංවර්ධන කටයුතු සඳහා රුපියල් මිලියන 7,525ක් වෙන්කර ඇති බව ආර්ථික සංවර්ධන ඇමැති බැසිල් රාජපක්ෂ මහතා පවසයි.මීට අමතරව මෙම දිස්ත්‍රික්කවල ස්ථීර වහලක් නොමැති සෑම නිවසකටම ස්ථිර වහලක් ලබාදීමටත්, වැසිකිලි නොමැති සෑම පවුලකටම වැසිකිළි ඉදිකර දීමටත්, ආර්ථික සංවර්ධන අමාත්‍යාංශය හරහා වෙනම වැඩපිළිවෙලක් ක්‍රියාත්මක කරන බවද ඒ මහතා අවධාරණය කරයි.දැයට කිරුළ 2015 සංවර්ධන වැඩසටහන ක්‍රියාත්මක කිරීම පිලිබඳව ආර්ථික සංවර්ධන අමාත්‍යාංශයේ පැවැති සාකච්ඡාවක දි ඇමැතිවරයා මේ බව පැවසීය. ජනාධිපති මහින්ද රාජපක්ෂ මහතාගේ උපදෙස් මත 2015 දැයට කිරුළ ජාතික ප්‍රදර්ශනය මාතර දිස්ත්‍රික්කය කේන්ද්‍ර කරගනිමින් සිදුකිරීමට නියමිත අතර දැයට කිරුළ ප්‍රදර්ශනයේ කටයුතු ඇමැති රංජිත් සියඹලාපිටිය මහතාගේ ප්‍රධානත්වයෙන් යුත් කමිටුවක් මඟින් සිදුවෙයි. දැයට කිරුළ සංවර්ධන වැඩසටහන ඇමැති බැසිල් රාජපක්ෂ මහතාගේ ප්‍රධානත්වයෙන් යුත් කමිටුවක් මඟින් ක්‍රියාත්මක කිරීම සිදුවේ.දැයට කිරුළ සංවර්ධන වැඩසටහනට සමගාමිව ගාල්ල, මාතර, හම්බන්තොට සහ රත්නපුර දිස්ත්‍රික්කවල සංවර්ධන කටයුතු සිදුකිරීමට නියමිත අතර මෙම කටයුතු ප්‍රාදේශීය සංවර්ධන කමිටු හරහා සිදුකිරීමට සැළසුම් කර තිබේ. ඊට අදාල ප්‍රතිපාදන වෙන්කිරීමේ ලිපි අදාල ප්‍රාදේශීය සංවර්ධන කමිටු සභාපතිවරුන්ට ප්‍රදානය කිරීම ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් මෙහිදි සිදු විය.මෙහිදි වැඩිදුරටත් අදහස් දැක්වු බැසිල් රාජපක්ෂ මහතා සඳහන් කළේ දැයට කිරුළ ජාතික වැඩසටහනට සමගාමිව සිදුකරන මෙම සංවර්ධන වැඩසටහන යටතේ ගාල්ල, මාතර, හම්බන්තොට සහ රත්නපුර දිස්ත්‍රික්කවලට අයත් සෑම මැතිවරණ කොට්ඨාශයකටම මේ යටතේ මුදල් වෙන්කරන බවත්, එම මුදල් ප්‍රදේශයේ ජනතාවගේ ජීවනෝපාය සංවර්ධනය සහ ග්‍රාමිය ආර්ථික සංවර්ධන වැඩසටහන් සඳහා පමුඛත්වය දෙමින්, ග්‍රාමිය මාර්ග සංවර්ධනය, පානිය ජල සම්පාදනය, සතිපොළ ඉදිකිරීම, ප්‍රජාශාලා ඉදිකිරීම ඇතුඵ ජනතාවට අවශ්‍ය යටිතල පහසුකම් සංවර්ධන කටයුතු සඳහා යෙදවිය හැකි බවත්ය.දැයට කිරුළ සංවර්ධන වැඩසටහන පැවති දිස්ත්‍රික්කවල ස්ථීර වහලක් නොමැති නිවාස වෙත උඵ සෙවිලි කිරීමේ වැඩපිළිවෙල සාර්ථකව සිදුකළ බව පෙන්වා දුන් ඇමැතිවරයා ගාල්ල, මාතර, හම්බන්තොට සහ රත්නපුර යන දිස්ත්‍රික්කවල ස්ථීර වහලක් නොමැති සෑම නිවසකටම ස්ථිර වහලක් ලබා දීමටත්, වැසිකිලි නොමැති සෑම පවුලකටම වැසිකිළි ඉදිකර දීමට ද පියවර ගන්නා බව පැවසීය.ඇමැතිවරුන් වන රංජිත් සියඹලාපිටිය, ජෝන් සෙනවිරත්න, මහින්ද අමරවීර, වාසුදේව නානායක්කාර, ලක්ෂ්මන් යාපා අබේවර්ධන, මහින්ද යාපා අබේවර්ධන, දකුණු පළාත් ප්‍රධාන ඇමැති ශාන් විජයලාල් ද සිල්වා, සබරගමුව පළාත් ප්‍රධාන ඇමැති මහිපාල හේරත් මහත්වරු ඇතුළු පිරිසක් මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>26</day>
    </date>
    <link>http://www.dinamina.lk/2014/09/26/_art.asp?fn=n1409265</link>
    <topic>බණ්ඩාරනායක ගුණසමරුව අද</topic>
    <author>අනුර ප්‍රේමලාල්</author>
    <content>සඟ, වෙද, ගුරු, ගොවි, කම්කරු පංච මහා බලවේගය ගොඩනංවමින් පොදුජන යුගයක් ඇරඹු දිවංගත අග්‍රමාත්‍ය එස්.ඩබ්ලිව්.ආර්.ඩී.බණ්ඩාරනායක ශ්‍රීමතාණන්ගේ 55වැනි ගුණසමරුව අද(26)ට යෙදී ඇත. මේ නිමිත්තෙන් විශේෂ ගුණසමරු උත්සවයක් නිට්ටඹුව හොරගොල්ලේ පිහිටි බණ්ඩාරනායක සමාධිය අබියස දී පෙරවරු 8ට ආරම්භවේ.මේ අවස්ථාවට ශ්‍රී ලංකා නිදහස් පක්ෂයේ ජ්‍යෙෂ්ඨ නායකයන් ද සාමාජකයන් ද පවුලේ සාමාජකයෝ ද එක්වීමට නියමිතය. මෙහිදී බණ්ඩාරනායක සමරුවට ගෞරව දක්වමින් පුෂ්පෝපහාර දැක්වීම ඇතුළු වැඩසටහන් ක්‍රියාත්මක කෙරෙනු ඇත. මේ අවස්ථාවේ දී ලොව ප්‍රථම අගමැතිනිය වූ සිරිමා ආර්.ඩී. බණ්ඩාරනායක මහත්මියගේ ගුණ සැමරීමට ද කටයුතු යොදා ඇති බව බණ්ඩාරනායක ගුණසමරු කමිටුව සඳහන් කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>26</day>
    </date>
    <link>http://www.dinamina.lk/2014/09/26/_art.asp?fn=n1409266</link>
    <topic>යහපත් දරු පරපුරක් රටට දායාද කිරීමේදී අපේ අතීත උරුමයන්ගේ ආභාෂය ඉතා වැදගත්</topic>
    <author>පොල්ගහවෙල සමූහඑල්. පී. තිලකරත්න</author>
    <content>මානසික සුවය සඳහා ජන කවියෙන් ලැබෙන පිටිවහල අතිවිශාල බව කුරුණෑගල දිසාපති එච්. එම්. පී. හිටිසේකර මහතා ප්‍රකාශ කරයි. ඒ මහතා මේ අදහස් දැක්වූයේ 2014 වර්ෂය වෙනුවෙන් කුරුණෑගල දිස්ත්‍රික් සාහිත්‍ය උත්සවයේ ප්‍රධාන දෙසුම පවත්වමිනි. මෙහිදී වැඩිදුරටත් අදහස් දැක්වූ හිටිසේකර මහතා.කලාවෙන් සාහිත්‍යයෙන් තොර සමාජයකින් යහපත් දරු පරපුරක් බිහිවීම සිදු නොවේ. මේ නිසා යහපත් දරු පරපුරක් රටට දායාද කිරීමේදී අපේ අතීත උරුමයන් අතිශය වැදගත්.අතීතයේ සිටි මුතුන්මිත්තන් තමන්ගේ දුක, සතුට ප්‍රකාශ කරනු ලැබූවේ සාහිත්‍ය හා කලාව උපයෝගී කරගනිමිනි. එය රට තුළ සාමකාමී වාතාවරණයක් ඇතිවීමට හේතුවක් වූ බව ඉතිහාසය සාක්කි දරනවා. වත්මන් සමාජයේ ඇති වෛරී හා ප්‍රචණ්ඩකාරී ස්වරූපය ජන ගීතයක් ජන කවියක් ඇසීමෙන්, ගැයීමෙන් දුරු කරගත හැකිය.වත්මන් යුගයේ පාසල් දරුවන් ද ගැටලුවක් ආවිට මානසික ඒකාග්‍රතාවය සඳහා සංගීතයට යොමුවීම තුළින් ලැබෙන පිටිවහල අතිවිශාල ය. රසාස්වාදයට යොමුවීම බොහෝ ගැටලුවලට විසඳුම් ලැබෙන අතර මේ පිළිබඳව දෙමව්පියන් ලෙස දරුවන් දැනුවත් කිරීමේ වගකීම අප සැම සතු යුතුකමක් බවද වැඩිදුරටත් අදහස් දක්වමින් හිටිසේකර මහතා පැවසීය.ශ්‍රී ලංකා ගුවන් විදුලි සංස්ථාවේ ජන ගායක ශිල්පී චිත්‍රසිරි නවරත්න මහතා විසින් රසවින්දනාත්මක වැඩසටහනක් ඉදිරිපත් කළ අතර, කුරුණෑගල දිස්ත්‍රික් සංස්කෘතික අංශය මඟින් මෙහෙයවූ වැඩසටහනට කලාකරුවන්, පාසල් සිසුන් ඇතුළු විශාල පිරිසක් සහභාගි වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>26</day>
    </date>
    <link>http://www.dinamina.lk/2014/09/26/_art.asp?fn=n1409267</link>
    <topic>මානව හිමිකම් පරීක්ෂණයට සහාය දුන්නොත් එය ලොවටම දෙන වැරැදි පූර්වාදර්ශයක්</topic>
    <author> මහින්ද අලුත්ගෙදර</author>
    <content>මානව හිමිකම් සම්බන්ධයෙන් ශ්‍රී ලංකාවට එරෙහිව සිදුකරන පරීක්ෂණවලට සහාය ලබාදෙන්නේ නම් එය අනාගතයේ කිසියම් දිනෙක ලෝකයේ කිනම් හෝ රටකට ලබාදෙන වැරැදි පූර්වාදර්ශයක් වන බවට ශ්‍රී ලංකාව ජගත් මානව හිමිකම් කවුන්සලය හමුවේ අවධාරණය කරයි.කිසිදු සත්‍යයක් නොමැතිව අසත්‍ය කරුණු පදනම් කර ගනිමින් ශ්‍රී ලංකාවට එරෙහිව ජගත් මානව හිමිකම් කවුන්සලය සිදුකරන පරීක්ෂණ වෙනුවෙන් කිසිදු සහායක් ලබානොදෙන අතර එවැනි පරීක්ෂණයක් අවසානයේ කිසිදු ප්‍රතිඵලයක් අපේක්ෂා කළ නොහැකි බව ද එවැන්නක් නීතිගත වීමෙන් අර්බුද ඇති වියහැකි බව ද එක්සත් ජාතීන්ගේ සංවිධානයේ ජිනීවාහි ශ්‍රී ලංකා නිත්‍ය නියෝජිත හා තානාපති රවිනාථ ආරියසිංහ මහතා ප්‍රකාශ කරයි.ශ්‍රී ලංකාවට එරෙහිව එල්ල වන මානව හිමිකම් චෝදනා සම්බන්ධයෙන් එක්සත් ජාතීන් විසින් සිදුකරන ජාත්‍යන්තර පරීක්ෂණයේ වාචික වාර්තාව ස්විට්සර්ලන්තයේ ජිනීවා නුවර පිහිටි එක්සත් ජාතීන්ගේ මානව හිමිකම් කවුන්සිලයේ 27 වන සැසිවාරය වෙත ඊයේ (25) ඉදිරිපත් කෙරුණු අතර ඊට ප්‍රතිචාර දක්වමින් ශ්‍රී ලංකා තානාපතිවරයා මේ බව ප්‍රකාශ කළ බව ජිනීවාහි ශ්‍රී ලංකා නිත්‍ය නියෝජිත කාර්යාලයේ ජ්‍යෙෂ්ඨ ප්‍රකාශිකාවක් “දිනමිණ” ට පැවසුවාය.ශ්‍රී ලංකාවේ මානව හිමිකම් කඩවීම් සිදුව ඇති බවට නඟන චෝදනා සම්බන්ධයෙන් එක්සත් ජාතීන් විසින් පරීක්ෂණ ආරම්භ කළේ පසුගිය ජුනි මාසයේ දී වන අතර එම පරීක්ෂණය මෙහෙයවනු ලබන්නේ බාහිර විශේෂඥයන් තිදෙනකු විසිනි.නොබෙල් සාම ත්‍යාගලාභී හා පින්ලන්තයේ හිටපු ජනාධිපති මාර්ටි අතිසාරි, නවසීලන්ත හිටපු මහාධිකරණ විනිසුරු සිල්වියා කාට්රයිට් සහ පාකිස්ථාන ශ්‍රේෂ්ඨාධිකරණ නීතීඥ සංගමයේ හිටපු සභාපති හා එරට හිටපු මානව හිමිකම් පිළිබඳ කොමසාරිස් අස්මා ජහන්ගීර් යන තිදෙනා ශ්‍රී ලංකාවේ සිදුවූ බව කියන මානව හිමිකම් උල්ලංඝනය වීම් පිළිබඳ පරීක්ෂණ පැවැත්වීම සඳහා ජගත් මානව හිමිකම් කවුන්සලයේ හිටපු මහ කොමසාරිස්, කොටි හිතවාදී නවනීදන් පිල්ලේ විසින් පත් කෙරිණි.මේ අතර රවිනාථ ආරියසිංහ මහතා ප්‍රකාශකර ඇත්තේ ශ්‍රී ලංකාව විසින් යම් තීරණයක් ගන්නේ නම් එය ඉදිරිය සම්බන්ධයෙන් හොඳින් සිතා බලා සිදුකරන්නක් බවත් රටේ ජනතාව මෙන්ම ජනතා නියෝජිතයන් ද එම මතයට ගරු කරන බවත්ය.මෙලෙස අසත්‍ය තොරතුරු පදනම් කරගෙන ශ්‍රී ලංකාවේ මානව හිමිකම් උල්ලංගනය වීම් සිදුවූ බවට පරීක්ෂණ සිදුකරන්නේ නම් එය මෙරට සංහිඳියා ක්‍රියාමාර්ගයට බාධාවක් බව ද ඒ මහතා පෙන්වා දී තිබේ. මෙය එක්සත් ජාතීන්ගේ නීතිරීතිවලට සම්පූර්ණයෙන්ම පටහැනි ක්‍රියාදාමයක් බව ද හෙතෙම සිහිපත් කර ඇත.මේ අතර මෙම සැසිවාරයේ දී එක්සත් ජාතීන්ගේ මානව හිමිකම් පිළිබඳ නියෝජ්‍ය මහකොමසාරිස් ෆැවියා පැන්සියේරී සඳහන් කර ඇත්තේ ශ්‍රී ලංකාවට එරෙහි මානව හිමිකම් චෝදනා සම්බන්ධයෙන් විමර්ශනය කරන පරීක්ෂණ කණ්ඩායම මේ මාසයේ රැස් වී පරීක්ෂණවල ප්‍රගතිය පිළිබඳ සාකච්ඡා කළ බවත් මානව හිමිකම් ක්‍රියාකාරීන්ට ශ්‍රී ලංකාව තුළදී එල්ල වන තර්ජනය එම පරීක්ෂණවලට බාධාවක් බවත්ය. වැඩිවෙමින් පවතින ආගමික අන්තවාදය පිළිබඳ පරීක්ෂණ කමිටුව දැඩි අවධානයෙන් පසුවන බව ද නියෝජ්‍ය මහකොමසාරිස්වරිය පවසා ඇත.කෙසේ වුවද ශ්‍රී ලංකාව තුළ ආගමික අන්තවාදයක් පවතින බවට එක්සත් ජාතීන්ගේ මානව හිමිකම් පිළිබඳ නියෝජ්‍ය මහකොමසාරිස්වරිය එල්ල කරන චෝදනා ජිනිවාහි ශ්‍රී ලංකා නිත්‍ය නියෝජිත රවීනාත ආරියසිංහ මහතා තරයේ ප්‍රතික්ෂේප කර තිබෙන අතර ඊට පිළිතුරු ලබා දෙමින් ශ්‍රී ලංකා නිත්‍ය නියෝජිතවරයා පෙන්වා දී තිබෙන්නේ රට තුළ ආගමික අන්තවාදය නිර්මාණය කරන කණ්ඩායම් සිටින්නේ නම් එවැනි කණ්ඩායම් නීතිය ඉදිරියට ගෙන ඒමට ලක් රජය පසුබට නොවන බවත් ජාත්‍යන්තර පරීක්ෂණයක් හරහා සිදුවන්නේ මෙරට සංහිඳියාවට තවදුරටත් බාධා එල්ල වීම පමණක් බවත්ය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>26</day>
    </date>
    <link>http://www.dinamina.lk/2014/09/26/_art.asp?fn=n1409268</link>
    <topic>අධිකරණ කටයුතු පහසුකර ගැනීමට උසාවිවලට පරිවර්තකයන් ලබාදෙයි</topic>
    <author>අනුර ප්‍රේමලාල් සහ සුමති තංඟරාසා</author>
    <content>අධිකරණ කටයුතු පහසුකර ගැනීමට යාපනය ඇතුළු අනෙකුත් පළාත් උසාවිවලට අවශ්‍ය පරිවර්තකයන් ලබාදීමට පියවර ගන්නා බව නීතිපති පාලිත ප්‍රනාන්දු මහතා ප්‍රකාශ කරයි.ඒ මහතා මේ බව ප්‍රකාශ කළේ ඊයේ(25) යාපනය අධීකරණ සංකීර්ණය නිරීක්ෂණය කිරීමේ සංචාරයකට එක්වෙමින්ය.එහිදි යාපනය අධිකරණයේ විනිසුරුවන් හා නීතිඥවරු සමග විශේෂ සාකච්ඡාවකට එක්වු නීතිපතිවරයා යාපනය අධිකරණයේ ගැටලු සම්බන්ධයෙන් පැවැති සාකච්ඡාවෙන් අනතුරුව මේ තීරණය ගෙන තිබේ.යාපන‍ය අධිකරණයේ විනිසුරුවන් හා නීතිඥවරු පෙන්වාදි ඇත්තේ පොලිසීය විසින් ලබාදෙන චෝදනා පත්‍ර හා වෙනත් ලිය කියැවිලි සිංහල භාෂාවෙන් පමණක් ලබාදීම හේතුවෙන් තමන් ඇතුළු ජනතාව විශාල අපහසුතාවකට පත්වන බවයි.ඒ අනුව මේ කරුණ නිසා නඩු විසඳීමට ද ප්‍රමාද වන බවද ඔවුන් ප්‍රකාශ කොට ඇත. මේ අනවශ්‍ය ප්‍රමාදය නිසා නඩුද විශාල වශයෙන් ගොඩගැසි ඇතැයි විනිසුරුවන් හා නීතිඥවරු නීතිපතිවරයාගේ අවධානයට ලක්කොට ඇත.මෙහිදි නීතිපතිවරයා පවසා ඇත්තේ මෙම ගැටලු විසඳීමට කොළඹ කමිටුවක් පත්කර තිබෙන අතර ඒ කමිටුවාර්තාද ඔබලාගෙන් ලැබුණු වටිනා අදහස් උපයෝගිකරගෙන යාපනය අධිකරණය ඇතුළු අනෙකුත් උසාවිවලින් ‍තවතවත් කඩිනම් හා යහපත් සේවාවක් ලබාදීමට පියවර ගන්නා බවය.මේ අවස්ථාවට යාපනය ඉහළ උසාවියේ විනිසුරු අන්නලිංඟම් ප්‍රේම්ශංකර් මහතා ඇතුළු විනිසුරුවරුන් හා නීතිඥ සංගමයේ සභාපතිනි ශාන්තා අභිමන්න සිංඟම් මහත්මිය ඇතුළු නීතිඥවරුන්ද එක්වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>26</day>
    </date>
    <link>http://www.dinamina.lk/2014/09/26/_art.asp?fn=n1409269</link>
    <topic>යුද්ධයෙන් බැට කෑ ජනතාවට අද සංවර්ධනයේප්‍රතිඵල භුක්ති වීදිමට ලැබී තිබෙනවා</topic>
    <author>මානෙල් පුෂ්ප කුමාරි</author>
    <content>වසර 30 ක් යුද්ධයෙන් බැට කෑ ජනතාවට අද සංවර්ධනයේ ප්‍රතිඵල භුක්ති වීදිමට ලැබී ඇති බව විශේෂ ව්‍යාපෘති ඇමැති එස් .එම්.චන්ද්‍රසේන මහතා ප්‍රකාශ කෙළේ ය. ඇමැතිවරයා මේ බව ප්‍රකාශ කෙළේ උතුරු මැද පළාත් සභාව ලංකාවේ සීමාසහිත එක්සත් ප්‍රවෘත්ති පත්‍ර සමාගම හා එක්ව පළ කරනු ලබන “රජරට රන්බිමට අරුණලු” පුවත්පතට වසරක් පිරීම නිමිත්තෙන් ලේක්හවුස් ආයතනයේ අධ්‍යක්ෂ මණ්ඩල රැස්වීම් ශාලාවේ ඊයේ (25) පැවැති උත්සවයේදී ය .තව දුරටත් ඇමැතිවරයා මෙසේද කීය.ජනාධිපති මහින්ද රාජපක්ෂ මහතා හා ආණ්ඩුව කරන හොඳ දේ අද මතු වන්නේ නැහැ.හම්බන්තොට වරායේ ගලක් තියෙනවා නම් මත්තල ගුවන් තොටු පොලේ මොනරෙක් කුරුල්ලෙක් හැප්පුණොත් ඒක ලොකුවට යනවා.ලේක්හවුස් එක හොරණෑවක් කියලත් කියනවා.ඇණ්ඩුවේ ශබ්දය ඇහෙන්න හොරණෑවකුත් අවශ්‍ය වෙනවා.දිනමිණ,සිළුමිණ වැනි පත්‍ර මඟින් මේ වගකීම ඉටු කිරීමේ විශාල වගකීමක් තිබෙනවා.මෙයට කවුරු හොරණෑව කිව්වත් කමක් නැහැ .ජනාධිපතිතුමාට ගල් ප්‍රහාර මඩ ප්‍රහාර කවුරු එල්ල කළත් එතුමා අපට කළ සේවාව අමතක කළ නොහැකි යි. ඉතිහාසයේ දුටුගැමුණු , පරාක්‍රමබාහු වැනි රජවරු කළ මෙහෙරට නෙදෙවෙනි සේවයක් ජනාධිපති මහින්ද රාජපක්ෂ මහතා ඉටු කර ඇති බව අප හොදින් දන්නවා.උතුරු මැද පළාත් ප්‍රධාන ඇමැති එස්.එම්.රංජිත් සමරකොන් මහතා - යුද්ධයක් සමග සිටි ජනතාවක් හැටියට අද අපි විශාල ජයග්‍රහණයක් ලබා තිබෙනවා. ආර්ථිකය ශක්තිමත් කිරීමට හැකිවී තිබෙනවා.මේ කලාපය මඟින් උතුරු මැද පළාතේ ජනතාවට සමීපවීමට හැකියාව ලැබි තිබෙනවා.එය මහත් පිටිවහලක්.දිනමිණ පුවත් පතේ ප්‍රධාන කර්තෘ ගාමිණී ජයලත් මහතා- “රන්බිමට අරුණලු” පුවත්පතේ උපන් දිනය අදට යෙදී තිබෙනවා.මේක උපන් දින සාදයක් හා සමානයි. උතුරු මැද පළාතේ සංවර්ධන කටයුතු පිළිබඳ පුවත් ජනතාව අතරට ගෙනයාමට දිනමිණ සමඟ එක්ව පළ කරන මෙම පුවත් අතිරේකය මහඟු මෙහෛවරක් ඉටු කරනවා.වසර 105 ක් පැරැණි ශ්‍රී ලංකාවේ එකම පුවත් පත දිනමිණයි.ජාතික පත්තරයක් සමඟ අතිරේක 35 ක් පළ කරන එකම පුවත් පත දිනමිණ පුවත් පත බව මෙහිදී මහත් සතුටෙන් මතක් කළ යුතුයි . අද මේ උත්සවයට මා හිතවත් කලාකරුවන් පිරිසක් සහභාගි වී සිටිනවා. ප්‍රථම වතාවටයි මේ වගේ සහභාගි වීමක් සිදු වුණේ.මෙම පුවත් අතිරේකය එළි දැක්වීම සඳහා සමන්ත කරුණාසේකර, ප්‍රමිතා රන්දලී පබසරා, උතුරු මැද පළාත් සභාවේ අමැතිතුමාගේ මාධ්‍ය ලේකම් චූල බණ්ඩාර කුලසේකර වැනි අය මහත් වෙහෙසක් දැරුවා.චීන ලේඛිකාවක වූ ෂෙන් ලී ගේ “සිත් පහන් කෘතියේ මෙසේ සඳහන් කර තිබුණා. ගිනි ගහන කාෂ්ටක වැලි කතරකට අයිස් කැටයක් වැටුණලු.එතකොට ඒ අයිස් කැටය කිව්වලු මේ මොන කරදරයක්ද කියලා. මම අයිස්ලන්තයේ සිටිය නම් මොන සැපයක්ද කියා . ගිනිගත් වැලි කතරකට අයිස් කැටය සහනයක්. ඔයා වටින්නේ අපිටයි. අනුරාධපුරය වටින්නේ එහි සිටින ජනතාවට නොව මෙහි සිටින අපිටයි. මුළු ලංකාවටම අනුරාධපුරය වැදගත් නගරයක්.ආධ්‍යාත්මය එක්වූ එකම තැන මෙයයි.රුවන්වැලි සෑය, මිරිසවැටිය වැනි ‍ඓතිහාසික ස්ථාන දකින විට ඉන් ලැබෙන ආත්ම සහනය කෝටි ගණන් මිල කළ නොහැකියි. ඒ බෝසත් සිසිල ලබන ඒ ප්‍රදේශයේ සිටින ජනතාවක් හැටියට ඔබලා කොතරම් වටිනවාද.ලේක්හවුස් ආයතනය මඟින් වාර්ෂිකව මිහින්තලා ආලෝක පූජාව වාර්ෂිකව සිදු කරනු ලබනවා. ජනාධිපති මහින්ද රාජපක්ෂ මහතා අපේ මේ “රන්බිමට අරුණලු” පුවත් අතිරේකය දැක මහත් සතුටට පත්වූණා.ලේක්හවුස් ආයතනයේ සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතා අතින් සමරු තිළිණ ප්‍රදානය කෙරුණූ අතර උතුරු මැද පළාත් සභාව ලේක්හවුස් ආයතනයට විශේෂ සමරු තිළිණ ප්‍රදානය කිරීම උත්සව අවස්ථාවේදී සිදු කෙරිණි . ලේක්හවුස් ආයතනය මඟින් ප්‍රකාශයට පත් කරන අමාත්‍යාංශවලට අදාළ ‘e’ පුවත් පත අන්තර්ජාලයට එක් කිරීම මෙහිදී සිදු කෙරිණි .සිළුමිණ පුවත් පතේ ප්‍රධාන කර්තෘ සුන්දර නිහතමානී ද මෙල් මහතා, උතුරු මැද පළාතේ ප්‍රධාන ලේකම් එච්.එම්.බී හේරත් යන මහත්වරුද මෙහිදී අදහස් දැක්වූහ .මෙම අවස්ථාවට ලේක්හවුස් ආයතනය වෙනුවෙන් නීති අධ්‍යක්ෂ රසාංග හරිස්චන්ද්‍ර , සාමාන්‍ය අධිකාරී අභය අමරදාස , කළමනාකරණ කර්තෘ නිර්මාණ හා සැලසුම් සමන්ත කරුණාසේකර, සම්බන්ධීකරණ කර්තෘ ප්‍රමිතා රන්දලී පබසරා, විධායක නිර්මාණ ශිල්පී ධනුෂ්ක බණ්ඩාර ඉලංකෝන් යන මහත්ම මහත්මීන් ඇතුළු රජරට කලාකරුවන්, නිලධාරීන් පිරිසක් එක් වුහ .‘රජරට රන්බිමට අරුණලු’ පුවත්පතේ පිටපතක් ලේක්හවුස් ආයතනයේ සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතාට එහි සංස්කාරිකා දිල්හානි ඩයස් මහත්මිය පිළිගැන්වූ අයුරු. කළමනාකරණ කර්තෘ නිර්මාණ හා සැලසුම් සමන්ත කරුණාසේකර , උතුරු මැද පළාත් ප්‍රධාන ඇමැති මාධ්‍ය ලේකම් චූල බණ්ඩාර කුලසේකර මහත්වරුද මේ අවස්ථාවට එක් වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>26</day>
    </date>
    <link>http://www.dinamina.lk/2014/09/26/_art.asp?fn=n14092610</link>
    <topic>විවේචනයන්ගෙන් නොසැළී ජාතිය ගොඩනැඟීමට කැපවෙනවා</topic>
    <author/>
    <content>වැරැදි චේතනාවෙන් සිදුකරන විවේචනයන්ගෙන් නොසැළී ශ්‍රී ලංකාව සිය අරමුණ වන ප්‍රතිසන්ධානයත්, ජාතිය ගොඩනැංවීමත් ළඟා කර ගැනීම සඳහා වන ක්‍රියාවලියට කැපව සිටින බව ජනාධිපති මහින්ද රාජපක්ෂ මහතා ප්‍රකාශ කළේය.ජනාධිපතිතුමා මෙසේ ප්‍රකාශ කළේ එක්සත් ජාතීන්ගේ මහා මණ්ඩලයේ 69 වැනි සැසියට ඊයේ (25) එක් වෙමිනි.ජනාධිපති මහින්ද රාජපක්ෂ මහතා එහිදී වැඩිදුරටත් මෙසේ ද පැවසීය.එක්සත් ජාතීන්ගේ 69 වන සැසියේ සභාපති ලෙස පත් වූ සෑම් කුටෙසා මැතිතුමාට මම සුබ පතමි. අපි ඔබට සාර්ථකත්වය ප්‍රාර්ථනා කරන අතර අවශ්‍ය සියලු සහයෝගය ලබාදීමට ද පොරොන්දු වෙමු.මෙම සැසියේ තේමාව වන “වසර 2015 පසු අනුරූපිත සංවර්ධන න්‍යාය පත්‍රයක් ලබාදීම සහ ක්‍රියාත්මක කිරීම” ඉතා කාලෝචිතයි. එක්සත් ජාතීන් නිර්මාණය වූ දා සිට ලෝකය බොහෝ වෙනස්වීම්වලට භාජනය වී ඇති අතර 2000 සිට සහශ්‍ර සංවර්ධන අභිමතාර්ථ සපුරාලීම පිළිබඳ දියුණුවක් ලබා තිබෙනවා.එනමුත් තවමත් ආමන්ත්‍රණය විය යුතු විවිධ අභියෝග රැසක් තිබෙනවා. මේ කාර්ය සඳහා සාධාරණ සහ තිරසාර ලොවක් නිර්මාණය කිරීමේ සදාචාරාත්මක සහ ප්‍රායෝගික වැදගත්කම නොසලකා හැරිය නොහැකියි.ශ්‍රී ලංකාව වර්තමානයේ සභාපතිත්වය දරන පොදු රාජ්‍ය මණ්ඩලයට එක්සත් ජාතීන්ගේ සාමාජික රටවලින් හතරෙන් එකකටත් වඩා අයත් වෙනවා. පොදු රාජ්‍ය මණ්ඩලීය රාජ්‍ය නායකයින් 2013 නොවැම්බර් මාසයේ කොළඹ දී 2015 පසු නව ගෝලීය සංවර්ධන න්‍යාය පත්‍රය සකස් කිරීමේ ක්‍රියාවලිය සඳහා දායකවීමට එකඟ වුණා. ඔවුන් අන්ත දරිද්‍රතාව තුරන් කිරීම සඳහා අවධානය යොමු කිරීමට සහතික වූ අතර තිරසාර සංවර්ධනය සඳහා ඇති කැපවීම නැවත තහවුරු කර ඇත.වසර 2015 පසු සංවර්ධන න්‍යාය පත්‍රයේ යථාදර්ශනය සභාග සාරධර්ම සහ පොදු රාජ්‍ය මණ්ඩලීය ප්‍රඥප්තියේ අඩංගු වන ප්‍රතිපත්තිවලට අනුකූලව සහ පුද්ගලික අත්දැකීම් මත පදනම් වී ඇත. 2015 පසු සමබර සංවර්ධන න්‍යාය පත්‍රයක් සැකසීම සඳහා ඉදිරියේ දී පැවැත්වෙන අන්තර් රාජ්‍ය කතිකාවතට සහයෝගිතා හැගීමෙන් යුතුව ප්‍රවේශ වන ලෙස පොදු රාජ්‍ය මණ්ඩලීය නායකයින් අනෙකුත් අය උනන්දු කර සිටියි.රටවල් තුළ සහ රටවල් අතර පවතින අසමානත්වයන් අවම කිරීම, තිරසාර සංවර්ධන අභිමතාර්ථ සඳහා ක්‍රියාකාරි කණ්ඩායම යෝජනා කර ඇති හොඳම අනුරූපිත අභිමතාර්ථවලින් එකක් වේ. තීරණ ගැනීමේ දී, සංවර්ධනය වන රටවල හඬ සහ ඔවුන්ගේ නියෝජනය ඉහළ නැංවීමට මෙම අභිමතාර්ථය පිටිවහලක් වේයැයි අපි බලාපොරොත්තු වෙමු.2015 පසු සංවර්ධන න්‍යාය පත්‍රය ක්‍රියාවට නැංවීම පිළිබඳව කේන්ද්‍රගත වී තිබිය යුතුයි. සියලු රටවල දේශපාලන අධිෂ්ඨානය හා කැපවීමෙන් තොරව තිරසාර සංවර්ධන අභිමතාර්ථ සාක්ෂාත්කරගත නොහැකි වේ. සංවර්ධනය සඳහා ගෝලීය සහයෝගීත්වයක් අවශ්‍ය බව කියැවෙන අටවන සහශ්‍ර ඉලක්කය සම්පූර්ණ කිරීමට සංවර්ධිත රටවල් අපොහොසත් වීම නැවත සිදු නොවන බව සහතික කළ යුතුයි.තම ඉලක්ක ‍තෝරා ගැනීමේදී ස්වකීය රටේ අවශ්‍යතාවන් මුදුන් පමුණුවා ගැනීම සඳහා, ප්‍රතිපත්ති රාමුව තුළ රටවල් සීමා නොවිය යුතුයි. තම රටේ වියදම්වල ප්‍රමුඛතා පිළිවෙළ වෙනස් කළ යුතු යයි පවසනවා, වෙනුවට දියුණු සහ දියුණු වෙමින් පවතින රටවල කැපවීමෙන් බැඳුනු ශක්තිමත් සබඳතාවක් පිළිබඳ අවධානය යොමු විය යුතුය. මෙය, දකුණේ රටවල ධාරිතාව වැඩිදියුණු කිරීම සඳහා අත්‍යාවශ්‍ය මූල්‍යමය සම්පත් සහ තාක්ෂණයට ප්‍රවේශයක් ලබා ගැනීම සඳහා අත්‍යාවශ්‍ය වේ.සහශ්‍ර සංවර්ධන ඉලක්ක ළඟා කර ගැනීම වැලැක්වූ අසාධාරණ වෙළඳ හා ආයෝජන නීති වැනි දේශපාලනික සහ ව්‍යුහාත්මක බාධක පිළිබඳව ද අවධානය යොමු කළ යුතුය. සහයෝගී අන්තර්ජාතික ආර්ථික පරිසරයක්, වැඩි දියුණු කළ ආයෝජන ගලා යෑම්, බහු පාර්ශ්වික සංවර්ධන බැංකු සහ විවෘත බහු පාර්ශ්වික වෙ‍ෙළඳ ආධිපත්‍යයක් යනාදිය නිර්මාණය කිරීම් වැදගත් වේ.ලෝක යුද්ධ දෙකකට පසු එක්සත් ජාතීන්ගේ සංවිධානය නිර්මාණය වූ වටපිටාව අපි හැමෝම දනිමු. එය දශක හතක් පැවතුන කාලය තුළ, මෙලොව තවත් ලෝක යුද්ධයකට යෑමෙන් බේරා ගෙන ඇත. එක්සත් ජාතීන්ගේ සංවිධානය, ජීවන තත්ත්වයන් වැඩි දියුණු කිරීම්, රෝග තුරන් කිරීම, ළමුන්ට අධ්‍යාපන ලබා දීම සහ සාමය පවත්වා ගැනීමෙහිලා උපකාර කර ඇත. මෙම ආයතනයේ දැක්ම යළි ප්‍රතිඥා දීම් සඳහා සෑම වසරකම සැප්තැම්බර් මාසයේ, ලෝක ප්‍රජාව එක් වේ.වර්තමාන ලෝකය තුළ අන්තර් ජාතික සාමය, ආරක්ෂාව සහ සශ්‍රීකත්වය සඳහා එක්සත් ජාතීන්ගේ භුමිකාව තීරණාත්මකය. එනමුත්, සමස්තයක් ලෙස අන්තර් ජාතික ප්‍රජාව තුළ විශ්වාසය සහ යහපත්කම ගොඩනැගීම් සඳහා අත්‍යාවශ්‍ය කරුණක් වන්නේ තෝරාගැනීමකින් හෝ වෙනස් කොට සැලකීමකින් තොරව මණ්ඩලය තුළ ප්‍රමිතියෙහි සංගතභාවය පවත්වා ගැනීමයි. වර්තමාන ක්‍රියාත්මක ක්‍රමය, එහි විශ්වසනීයත්වය වැඩි දියුණු කිරීම් සඳහා මෙම සන්දර්භය තුළ සිටිමින්, නව පරීක්ෂණයකට යොමු කිරීම අවශ්‍ය වේ.අදාළ රටවල ගැටලුවල සංකීර්ණතාවය පිළිබඳව තේරුම් ගැනීමක් හෝ ඇගයීමට ලක් කිරීමක් නොකර අභිප්‍රේරිත න්‍යාය පත්‍රයක් ක්‍රියාත්මක කිරීම සඳහා මෙවලමක් සේ මානව හිමිකම් යොදා ගනියි.අප සියලු දෙනාම මානව හිමිකම් හඳුනා ගත යුත්තේ යුක්ති ධර්මයක් සහ සදාචාරය ලෙස මිස දේශපාලන මෙවලමක් සේ නොවේ. අද ලෝකයේ බොහෝ ප්‍රදේශ සාක්ෂි දරන පරිදි, සමාජ ආකෘතිය පිළිබඳව හෝ රටෙහි සංස්කෘතික සම්ප්‍රදායයන් පිළිබඳව හෝ ප්‍රමාණවත් සැළකිල්ලක් නොදක්වා කරන ලද බාහිර මැදිහත්වීම්වලින් එම රට අස්ථාවරත්වයට පත්වීම නොවැළක්විය හැකියි.ශ්‍රී ලංකාව නැවත ඉදිකිරීම, පුනරුත්ථාපනය සහ ප්‍රතිසන්ධානය යන ක්ෂේත්‍රවල අවුරුදු 5ක් වැනි කෙටි කාලයක දී ලබා ඇති ප්‍රමාණවත් ප්‍රගතිය පිළිබඳව නොසලකා හැර, මානව හිමිකම් කවුන්සිලයේ ටික දෙනෙකුගේ දුෂ්ට සංකල්පිත න්‍යාය පත්‍රයක අගතියට ලක්වූවෙකු බවට පශ්චාද් - යුද ශ්‍රී ලංකාවද පත් වී ඇත.මෙම සුවිශේෂී ජයග්‍රහණ නොසළකා හැර, මගේ රට ඉලක්ක කර ඇති ආකාරය සමබරතාවය සහ සමානුපාතය නොමැති බව පෙන්වයි. වෙනත් ප්‍රදේශවල මානුෂීය ගැටලු පිළිබඳව සහ දැඩි කැළඹිලි සහිත ප්‍රදේශවලට විසඳුම් සෙවීම මෙයට වඩා බොහෝ වෙනස්කම් පෙන්වයි.බහුපාර්ශවිකත්වය අදාළව සහ ඵලදායී ලෙස පැවතීම සඳහා සම්බන්ධ ආයතනවල ප්‍රතිසංස්කරණය අත්‍යවශ්‍ය කරුණකි. මෙහි සාර්ථකත්වය සඳහා එක්සත් ජාතීන්ගේ පද්ධතිය සහ යාන්ත්‍රණය නිර්දේශපාලනීකරණය සඳහා මෙම ක්‍රියාවලිය ඉවහල් විය යුතු අතර විවිධාකාර වූ ආධාර ලබාදීම්වල ප්‍රාණ ඇපකරුවෙකු වීම ද වැළැක්විය යුතුය.එක්සත් ජාතීන්, රාජ්‍යයන් සමඟ ගනුදෙනු කීරීම සඳහා සංවාදය, අවස්ථාවන් පිළිබඳ හොඳ අවබෝධය සහ ජාතික ආයතන ශක්තිමත් කිරීම් සඳහා උපකාරිවීම ඇතුළු සහයෝගීතාවයන් ඇති කර ගත යුතුය. ගෝලීය අභියෝගයන්ට තිරසාර විසඳුම් සොයා යාමේදී මෙම ප්‍රවේශය දැඩි ක්‍රියාමාර්ගවලට වඩා බහුපාර්ශ්වික රාජ්‍යතාන්ත්‍රික ක්‍රමයෙහි හදවත නිර්මාණය කරනු ඇත.එක්සත් ජාතීන්ගේ සංවිධානයට වසර 70ක් පිරෙන 2015 වසර, ආරක්ෂක මණ්ඩලයේ මුල් ප්‍රතිසංස්කරණයන්ට ලෝක නායකයින් සහාය දීමට එකඟතාව පළ කළ 2005 ලෝක සමුළුවේ 10 වන සංවත්සරය ද සනිටුහන් කරයි. ලබන වසරේ මේ සම්බන්ධ ශක්තිමත් ප්‍රතිඵල ළඟා කරගත යුතුයි.දේශගුණික විපර්යාස අප අවධියේ පැහැදිලි අභියෝගයන්ගෙන් එකකි. මේ සඳහා සමානතාව පදනම් කරගත්, පොදු එහෙත් වෙනස් වගකීම් වලින් සමන්විත ශක්තිමත් ගෝලීය පිළිතුරකට අප 2015 වන විට එළඹීමට අවශ්‍යය.වැඩිවෙමින් පවතින මැදපෙරදිග ප්‍රචණ්ඩත්වය ඉතා ඛේදජනකය. ඊශ්‍රාලය සමඟ සාමයෙන් සහ එක්ව කටයුතු කරන, පිළිගත් ආරක්ෂිත සීමාවක, ස්වෛරී, ස්වාධීන, සාධනීය සහ එක්සත් පලස්තීන රාජ්‍යයක් කඩිනමින් පිළිගැනීමට ශ්‍රී ලංකාවේ සහාය ලබා දෙන බව මා නැවතත් අවධාරණය කරනවා. පලස්තීනය හැකිතාක් ඉක්මණින් එක්සත් ජාතීන්ගේ පූර්ණ සාමාජිකයෙක් ලෙස පිළිගැනීමට අපබලා සිටිනවා.ආසියාව සහ අප්‍රිකාව අතර සහයෝගිතාවේ අවශ්‍යතාව පිළිබඳ ශ්‍රී ලංකාව තරයේ විශ්වාස කරයි. සමාජ ආර්ථික සංවර්ධනය අත්කර ගැනීමේ අප්‍රිකානු ජනතාවගේ උත්සාහය අගය කරමින්, ඔවුන්ගේ හැකියාවන් ගොඩනැගීමට - වැදගත් අංශවල දැනුම හා නිපුණත්වය හුවමාරු කර ගැනීමට ශ්‍රී ලංකාව අප්‍රිකානු රාජ්‍යන් සමඟ සම්බන්ධවීමේ ක්‍රියාවලිය ආරම්භ කර තිබෙනවා. මාරාන්තික රෝග කල්තියා අප්‍රිකාවෙන් තුරන් කිරීමට ජාත්‍යන්තර ප්‍රජාව ශක්තිමත් සහායක් ලබාඳිය යුතුයි.ජාතික මායිම්වලින් ඔබ්බට පුද්ගලයින්ට බලපාන, අන්තවාදී අදහස්වලින් ඇතිවන ත්‍රස්තවාදය මැඬලීම සඳහා බහු පාර්ශ්වික ප්‍රයත්නයනට තම සහාය පළ කිරීමට ශ්‍රී ලංකාව බැඳි සිටියි.ලොව වටා රටවල ස්ථාවරත්වයට සහ ආරක්ෂාවට ත්‍රස්තවාදය දැඩි තර්ජනයක් වෙමින් පවතී. ත්‍රස්තවාදයෙන් බැට කෑ ශ්‍රී ලංකාව, ප්‍රජාතන්ත්‍රවාදී සම්ප්‍රදායකට සහ පරමාදර්ශ වලට අනුව ගොඩනැගුණ සමාජයන්ට, ප්‍රජාවනට සහ ආයතනවලට එමඟින් කෙරෙන බලපෑම්, හොඳින් හඳුනයි.අන්තර්ජාතික ත්‍රස්තවාදය පිළිබඳ එක්සත් ජාතීන්ගේ පරිග්‍රාහක සම්මුතිය අවසන් කිරීම් ඇතුළු ත්‍රස්තවාදයට එරෙහි බහු පාර්ශවික ක්‍රියාවලිය ජාත්‍යන්තර ප්‍රජාව ශක්තිමත් කළ යුතුයි. ත්‍රස්තවාදය සඳහා මුදල් සැපයීම, මුහුදු කොල්ලකෑම් සහ කුමන ආකාරයේ ජාත්‍යන්තර සංවිධානාත්මක අපරාධ මැඬලීම් සඳහා කරන ඕනෑම බහු පාර්ශවික ප්‍රයත්නයකට සහාය දීම සඳහා ශ්‍රී ලංකාව කැපවී සිටියි.දියුණුවෙමින් පවතින රටවලට යොදන ඒකපාර්ශවික ආර්ථික නිර්දේශ පිළිබඳව ශ්‍රී ලංකාව බලවත් සැලකිල්ල ප්‍රකාශ කරන අතර, කියුබාවට පනවා ඇති අසාධාරණ ආර්ථික, වාණිජමය සහ මූල්‍යමය සම්බාධක නැති කිරීමට එක්සත් ජාතීන්ගේ මහා සමුළුව නගන හඩ සඳහා ස්ථිර සහාය පළ කරයි. රටක නිර්දෝෂි ජනගහනයට බලපාන මෙවන් ඒකපාර්ශ්වික සම්බාධක සදාචාර සම්පන්න නොවේ.ශ්‍රී ලංකාව ත්‍රස්තවාදයේ බලපෑම් මධ්‍යයේ වුවද සහශ්‍ර සංවර්ධන ඉලක්ක බොහෝමයක් වෙත ළඟා වී තිබේ. 2013 මානව සංවර්ධන දර්ශකයේ දකුණු ආසියාවේ රටවල් අතර මුල් තැන ගැනීමට ශ්‍රී ලංකාවට හැකි වී තිබේ.මහින්ද චින්තනය - ඉදිරි දැක්ම යන ජාතික සංවර්ධන උපායමාර්ග උපයෝගී කොට ගෙන ශ්‍රී ලංකා රජය, පුළුල් ආවරණයක් ඇති හා ගම්බද පෙදෙස් කේන්ද්‍ර වූ ග්‍රාමීය සංවර්ධන වැඩසටහනක් ආරම්භ කර තිබේ. මෙය සාර්ව ආර්ථික කළමනාකරණය; කෘෂිකාර්මික පුනර්ජීවනය; මාර්ග සහ අධිවේගී මාර්ග, වරායන් සහ ගුවන් තොටුපළවල්, වාරිමාර්ග කළමනාකරණය සහ ජලය බෙදා හැරීම, ශක්තිමත් විදුලි සංදේශ ජාලයක් සහ හොඳින් පැතුරුණු නාගරික සහ ග්‍රාමීය නගර සංවර්ධන වැඩසටහනක් යනාදී යටිතල පහසුකම් සංවර්ධනය; යන ක්ෂේත්‍රවලට අදාධ ප්‍රතිපත්ති හා සබැදි එඩිතර තීරණ හා සම්බන්ධ වූ අතර, ඒ හේතුවෙන් 2013 වසරේ දළ දේශීය නිෂ්පාදනයේ 7.8%ක වර්ධනයක් සහ ඒක පුද්ගල ආදායම ඇ.ඩො. 3280ක් දක්වා වර්ධනය වීමක් ද සිදු විය. මෙම වර්ධනය සඳහා, යටිතල පහසුකම් හා ජීවනෝපායමාර්ග සඳහා සිදු කළ සුවිශාල ආයෝජනයන්ගේ සහයෝගය සහිතව උතුරේ ජනතාව තුළ ඇතිවූ ආර්ථික සහ දේශපාලනික බලගැන්වීම ද දායක වීම ඉමහත් සතුටට හේතුවකි.2009 වසරේ ත්‍රස්තවාදයේ අවසානයත් සමග, මාගේ ජනතාව වෙත මට පැවරුණු වගකීම අනුව, සාපේක්ෂව අවුරුදු 4ක් වැනි කෙටි කාලයක් තුළ, මහා පරිමාණයේ පශ්චාත් ගැටුම් ප්‍රතිසංස්කරණයන් , පුනරුත්ථාපනය සහ නැවත පදිංචි කරවීම සඳහා මුල් පිරීම් උතුරු සහ නැගෙනහිර පළාත්වල ක්‍රියාත්මක කර ලදී. වඩාත් වැදගත් වන්නේ උතුරේ ප්‍රජාතන්ත්‍රික රාමු නැවත පිහිටුවා තිබීමයි. අවුරුදු 28කට පසු, එනම් 2013 සැප්තැම්බර් මස, උතුරු පළාත් සභාවේ මැතිවරණ පවත්වන ලදී.ගැටුම් අවසන් වී සතියකට පසු, ශ්‍රී ලංකාවේ නව සාමකාමී යුගයක් උදාවූ කලෙක, එක්සත් ජාතීන්ගේ මහ ලේකම්තුමාගේ ශ්‍රී ලංකා සංචාරය මට සිහිවෙයි. එය එක්සත් ජාතීන්ගේ සංවිධානය සහ මගේ අට අතර ඇති සමීප සම්බන්ධතාවය සහ , එක්ව අනාගතයේ කටයුතු කිරීමට ඇති අපගේ කැපවීම ප්‍රකාශ කිරීමක් විය.ශ්‍රී ලංකාවේ සියලු ජනතාවගේ අභිවෘද්ධිය උදෙසා වන, අතිශය තෘප්තිකර සහ අනුරූපිත ගමනක අප යෙදී සිටිමු. මෙම කාර්ය කිරීමේදී අපගේ සාම්ප්‍රදායික විදේශ ප්‍රතිපත්තිය වන ‘ සැමට මිත්‍රත්වය සහ කිසිවෙකුට වෛර නොකිරීම’ අනුව කටයුතු කරමු. අන්තර්ජාතික ප්‍රජාව, අප වෙත අනවශ්‍ය බලපෑම් ඇති නොකර, ශ්‍රී ලංකාවේ ප්‍රතිසන්ධාන ක්‍රියාවලියට හා ආර්ථික සංවර්ධනයට ප්‍රතිචාර දක්වා සහයෝගය දක්වනු ඇතැයි අප බලාපොරොත්තු වෙනවා.මිනිසාගේ සියලුම උත්සාහයන්ගේ අරමුණ විය යුත‍්තේ ව්‍යාකූලත්වය තුළින් නිසි පාලනය ඇති කිරීමත්, ආරාවුල් තුළ සමඟිය ඇති කිරීමත් බව දේශනා කළ ගෞතම බුදු රජාණන්වහන්සේගේ වදන් වලින් අප ප්‍ර‍බෝධමත් වී සිටිමු. මෙම බුද්ධිමත් වදන් වලට අවනත වෙමින්, වැරදි චේතනාවෙන් සිදුකරන විවේචනයන්ගෙන් නොසැළි, ශ්‍රී ලංකා රජය තම අරමුණ වන ප්‍රතිසන්ධානයත්, ජාතිය ගොඩනැංවීමත් ළඟා කර ගැනීම සඳහා වන ක්‍රියාවලියන්ට කැප වී සිටී.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>26</day>
    </date>
    <link>http://www.dinamina.lk/2014/09/26/_art.asp?fn=n14092611</link>
    <topic>'Turning Point' ඇරැඹෙයි</topic>
    <author> මහින්ද අලුත්ගෙදර</author>
    <content>ශක්තිමත් ආර්ථිකයක් තුළින් ආසියාවේ ආශ්චර්යය කරා ශ්‍රී ලංකාව රැගෙන යාමේ අරමුණින් විදේශ ආයෝජන පුළුල් කර ගැනීමට පැවැත්වෙන "Turning Point” ආයෝජක සමුළුව ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් කොළඹ දී ඊයේ (25) ආරම්භ විය.විදේශ ආයෝජන ප්‍රවර්ධනය කරගැනීමට රජය ගෙනයන වැඩපිළිවෙළට පෞද්ගලික අංශයේ සහයෝගය ලබාදීමේ පරමාර්ථයෙන් වාණජ මණ්ඩල සම්මේලනය විසින් මේ සමුළුව ප්‍රථම වරට සංවිධානය කෙරිණි.මෙම සමුළුව සඳහා ප්‍රංශය, එංගලන්තය, ස්විට්සර්ලන්තය, චීනය, මැලේසියාව යන රටවල මූල්‍ය කළමනාකරණ ආයතනවල නියෝජිතයින්, ආයෝජකයින් සහ ශ‍්‍රී ලංකාවේ ප‍්‍රමුඛ පෙළේ ව්‍යාපාරිකයින් සහභාගි වන අතර හෝටල් සහ සංචාරක, දේපොළ සංවර්ධනය, බලශක්ති ක්ෂේත්‍රය, රැකියා උත්පාදනය සඳහා නව දැනුම ලබාදීම, තොරතුරු තාක්‍ෂණය, අධ්‍යාපනය, ආහාර පිරිසැකසුම, කුඩා හා මධ්‍යම පරිමාණ ව්‍යාපාර සංවර්ධනය, දියර කිරි නිෂ්පාදනය වැනි අංශයන්ගේ ආයෝජන අවස්ථාවන් සම්බන්ධයෙන් මෙහි දී විශේෂ අවධානය යොමු කෙරේ.දින දෙකක කාලයක් පැවැත්වෙන මේ සමුළුව අද අවසන් වන අතර ඒ සඳහා ආයෝජන ප්‍රවර්ධන අමාත්‍යාංශය සහ ශ්‍රී ලංකා ආයෝජන මණ්ඩලය අනුග‍්‍රහය දක්වා තිබේ. විදේශීය ආයෝජකයින් සහ අරමුදල් කළමණාකරණ ආයතන නියෝජිතයන් සමඟ සෘජුව සිය ආයෝජන ව්‍යාපෘති පිළිබඳ සාකච්ඡා කිරීමට දේශීය ව්‍යාපාරිකයන් සහ ව්‍යාපාරික ආයතනවලට ආවස්ථාව ද ලබාදී තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>26</day>
    </date>
    <link>http://www.dinamina.lk/2014/09/26/_art.asp?fn=n14092612</link>
    <topic>සෞඛ්‍ය දත්ත පද්ධතියේ වැඩ නිමා නොවීම ගැන කනගාටුයි</topic>
    <author> සන්ධ්‍යා කරුණාරත්න</author>
    <content>සෞඛ්‍ය අමාත්‍යාංශයේ සියලු තොරතුරු ඇතුළත් දත්ත පද්ධතිය (data base) සකස් කිරීම ආරම්භකර වසර පහක් ගත වුව ද තවමත් එය අවසන් කිරීමට නොහැකි වීම කනගාටුවට කරුණක් බව සෞඛ්‍ය ඇමැති මෛත්‍රීපාල සිරිසේන මහතා පවසයි.මේ දත්ත පද්ධතිය සකස් කිරීමට රජයෙන් රුපියල් කෝටි 40 ක මුදලක් ලබාදී ඇති බවත් මේ වන විට ඉන් කෝටි 35 ක් පමණ වැය කර ඇති බවත් ඇමැතිවරයා පැවැසුවේය. ලෝක ඖෂධවේදීන්ගේ දිනය සැමරීම ජාතික රෝහලේදී ඊයේ (25) සිදුකෙරිණි. එම දිනය සැමරීම සඳහා රජයේ ඖෂධවේදීන්ගේ සංගමය සංවිධානය කළ උත්සව අවස්ථාවට සහභාගි වෙමින් ඇමැතිවරයා මේ බව ප්‍රකාශ කළේය. වසර දෙකක් ඇතුළත දී මේ දත්ත පද්ධතිය සකස් කර අවසන් කිරීමට සැලසුම් සකස් කර තිබුණ ද විවිධ නිලධාරින්ගේ විවිධ ගැටලු හේතුවෙන් එය වසරින් වසරට ප්‍රමාද වී ඇති බව ද ඇමැතිවරයා මෙහිදී මතක් කළේය.සෞඛ්‍ය අමාත්‍යාංශයේ ඇතැම් අංශවලින් තොරතුරු ලබා නොදීම ද මෙය සෑදීම ප්‍රමාද වීමට හේතුවක් වී ඇත.මේ දත්ත පද්ධතිය සකස් කිරීමෙන් සෞඛ්‍ය ඇමැතිවරයාගේ සිට අවශ්‍ය සියලු තොරතුරු තමා වැඩ කරන කාර්යාලයේ පරිගණකයෙන් ලබා ගැනීමට හැකි වේ. එසේම ඖෂධ වර්ග, ඖෂධ තිබෙන ස්ථාන ඇතුළු සෞඛ්‍ය ක්ෂේත්‍රයේ සියලු තොරතුරු මෙමඟින් ලබා ගත හැකිය.මේ රටේ ජනතාවට ආදරය කරන පිරිසක් ලෙස මහජනතාව පිළිබඳ සිතා බලා මෙවැනි කටයුතුවලට පූර්ණ දායකත්වය ලබාදීම නිලධාරින්ගේ යුතුකමක් යැයි ද ඇමැතිවරයා මතක් කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>26</day>
    </date>
    <link>http://www.dinamina.lk/2014/09/26/_art.asp?fn=n14092613</link>
    <topic>රාජගිරියේ ඉඩම පවරා ගැනීම පිළිබඳ ප්‍රශ්න කරන සුජීව සේනසිංහගෙන් වෙනත් අයකුගේ හඩක් ඇසෙනවා</topic>
    <author>රන්ජිත් පද්මසිරි, චමීර ඇල්ලදෙණිය සහ නුවන් කොඩිකාර</author>
    <content>රාජගිරියේ පිහිටි වෙත්තසිංහ පවුලට හා තවත් අයට අයත් අක්කර 2යි පර්චස්3ක් විශාල ඉඩම පවරා ගැනීම පිළිබඳ ප්‍රශ්න කරන සුජීව සේනසිංහ මහතාගෙන් වෙනත් අයකුගේ හඩක් ඇසෙන බව ආණ්ඩු පක්ෂයේ ප්‍රධාන සංවිධායක හා ඇමැති දිනේෂ් ගුණවර්ධන මහතා පාර්ලිමේන්තුවේදී ඊයේ (25) ප්‍රකාශ කෙළේය.එම ඉඩම නාගරික සංවර්ධන අධිකාරිය වෙත පවරා ගැනීම ආරම්භ කෙළේ අද ඊයේ නොව 2007දී බවත් එය කෝට්ටේ ශ්‍රී ජයවර්ධනපුර පරිපාලන අගනගරයේ පරිපාලන ආයාතන ස්ථාපිත කිරීමේ නාගරික සංවර්ධන සැලැස්ම යටතේ සංවර්ධන කරන බවත් කී දිනේෂ් ගුණවර්ධන මහතා ඉඩම් අත්පත් කර ගැනීමේ පනතේ විධි විධාන වලට අනුකූලව පවරා ගෙන ඇති මේ ඉඩමේ අයිතිය සඳහා හිමිකරුවන් කිහිපදෙනෙකු ඉදිරිපත්වී ඇති නිසා හිමිකම් පරීක්ෂණයක් පවත්වා නියම හිමිකරුවන්ට නියමිත පරිදි වන්දි ලබා‍දීමට පියවර ගන්නා බව ද කීය.ඉදිරිපත්වී ඇති අයිතිකරුවන් අතර පස්වන පටුමගේ කුලරත්න නමැති මහත්මයකු මේ ඉඩමට හිමිකම් කියන බවත් එහි අපෙත් හොඳ යාළුවෝ සිටින නිසා පස්වැනි පටුමගේ ජීවත් වන්නේ කවුද කියා දන්නා හෙයින් සේනසිංහ මහතාගේ හඩ හිස් මාස්ටර් වොයිස් බව පැහැදිළි යැයි ද සේනසිංහ මහතා කතා කළත් කතා කරන්නේ වෙනත් අයකු වෙනුවෙන් බව ද කීවේය.දැනට ගැසට් කර ඇති නාගරික සංවර්ධන සැලැස්මට අනුව මෙහි සංවර්ධන කටයුතු සිදුකරන බව කී ගුණවර්ධන මහතා පාර්ලිමේන්තුව සඳහා භූමිය පවරා ගැනීමේ දී අයිතිකරුවන්ට පර්චසයකට ගෙවුවේ රුපියල් 210ක් වූවත් එහි ඇතැම් ඉඩම් කොටස්වල අද ජීවත්වන්නේ කවුද කියා ජනතාව හොඳින් දන්නා බවත් ඇමැතිවරයා පැවැසීය.‍ඉඩම පවරා ගැනීමේදී පවරා ගන්නා පොදු අවශ්‍යතාවය ගැන සඳහන් කළ යුතු වූවත් මෙහි එවැන්නක් සඳහන් කර නොමැති බවට සේනසිංහ මහතා නැගූ චෝදනාවට පිළිතුරු දුන් ඇමැතිවරයා ප්‍රබල නීතියක් වූ නාගරික සංවර්ධන අධිකාරියේ නීතිය යටතේ මෙහි ඉඩම් පවරා ගෙන ඇති බවත් කීය. තමන් නීතීඥයකු බවට සේනසිංහ මහතා පුන පුනා කීපවිටක්ම කළ සඳහනට පිළිතුරුදුන් ගුණවර්ධන මහතා අපි ගත්තේ නැති බැරි මිනිහගේ පැත්ත මිස සල්ලිකාරයන්ගේ පැත්ත නොවන බවද කළු කෝට් දාගත්තු හැමෝම කතා කරන නඩු දින්නේ නැති බවද කීය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>26</day>
    </date>
    <link>http://www.dinamina.lk/2014/09/26/_art.asp?fn=n14092614</link>
    <topic>වැඩ බලන ප්‍රධාන ඇමැති දෙහිගම</topic>
    <author>කුරුණෑගල මධ්‍යම විශේෂ ආරියපාල වංශතිලක</author>
    <content>වයඹ ප්‍රධාන අමාත්‍ය දයාසිරි ජයසේකර මහතා සිංගප්පූරු සංචාරයක් සඳහා දිවයිනෙන් පිටත්ව ගිය නිසා ඔහු ආපසු සිය රට බලා එන තෙක් වයඹ පළාත් වැඩ බලන ප්‍රධාන ඇමැතිවරයා වශයෙන් මාර්ග සංවර්ධන, විදුලිබල, නිවාස හා ඉදිකිරීම් ඇමැති දෙහිගම මහතා ඊයේ (26) වයඹ ආණ්ඩුකාර තිස්ස ආර්. බලල්ල මහතා ඉදිරියේ දිවුරුම් දුන්නේය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>26</day>
    </date>
    <link>http://www.dinamina.lk/2014/09/26/_art.asp?fn=n14092615</link>
    <topic>පාසල් දරුවනට බියර් විකුණුවැයි මීගමුවේ අලෙවි සැලකට සීල්</topic>
    <author>නිමල් රාජපක්ෂ</author>
    <content>බාල වයස්කාර හා පාසල් දරුවනට බියර් විකුණු මීගමුව තලාහේන බියර් අලෙවිහලට ඊයේ (25) දහවල් 1.20ට සුරාබදු දෙපාර්තමේන්තුව මඟින් සීල් තබා ඇත.දෙමාපියන් සුරාබදු කොමසාරිස් ජනරාල් වසන්ත හපුආරච්චි මහතාට කළ පැමිණිලිවලට අනුව මීගමුව තලාහේන බියර් අලෙවිහල වටලා තිබිණ. ඒ අවස්ථාවේද බාල වයස්කාර දරුවකුට බියර් අලෙවි කරද්දීම කොටුකරගත් බව ගම්පහ සහකාර සුරාබදු කොමසාරිස් ආර්. එම්. රත්නායක මහතා පවසයි.තලාහේන ප්‍රදේශයේ ධීවර කර්මානතයෙන් ජීවත්වන අය සිටින අතර ඔවුන්ගේ දරුවන් පාසල් ගොස් එනවිට අදාළ ස්ථානයෙන් බියර් දීමට පටන් ගෙන ඇති බැවින් දරුවන් බේරාදෙන ලෙස සුරාබදු කොමසාරිස් ජනරාල්වරයාට දන්වා තිබේ.අදාළ පැමිණිලිවලට අනුව කොටුකරගත් බියර් අලෙවි සැල සීල් තැබු අතර ඉදිරියේදී බලපත්‍රය අවලංගු කිරීමට පියවර ගන්නා බවද රත්නායක මහතා පැවැසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>26</day>
    </date>
    <link>http://www.dinamina.lk/2014/09/26/_art.asp?fn=n14092616</link>
    <topic>ප්‍රජාතන්ත්‍රවාදී පක්ෂයේ ගම්පහ සංවිධායක ඉල්ලා අස්වෙයි</topic>
    <author/>
    <content>ගම්පහ ප්‍රජාතන්ත්‍රවාදී පක්ෂයේ ආසන සංවිධායක නීතිඥ අශෝක ජයකොඩි මහතා එම ධුරයෙන් සහ පක්ෂ සාමාජිකත්වයෙන් ඉල්ලා අස්වී තිබේ.ඒ මහතාගේ ඉල්ලා අස්වීමේ ලිපිය ප්‍රජාතන්ත්‍රවාදී පක්ෂයේ නායක සරත් ෆොන්සේකා මහතා වෙත පෙරේදා (24දා) යවා තිබේ. ඔබ වටා රැස්වී සිටින කේලාම්කාරයන් නිසා තිබූ සුහදතාව බිඳ වැටුණ බව සඳහන් කරන හිටපු ආසන සංවිධායකවරයා ඔබතුමාගේ පක්ෂය තවදුරටත් මා විශ්වාස කරන දේශපාලනයට සුදුසු ස්ථානයක් නොවන බවද සඳහන් කර තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>26</day>
    </date>
    <link>http://www.dinamina.lk/2014/09/26/_art.asp?fn=n14092617</link>
    <topic>හෙරොයින් මි.ග්‍රෑ. 2400ක් සමඟ සැක අයෙක් දොම්පේ දී දැලේ</topic>
    <author/>
    <content>දොම්පේ පාලුගම ප්‍රදේශයේ පාළු නිවෙසක් තුළ හෙරොයින් පැකට් කර අලෙවි කිරීමේ ජාවාරමක යෙදුණු අයකු හෙරොයින් මිලි ග්‍රෑම් දෙදහස් හාරසීයක් සමඟ දොම්පේ පොලිසිය විසින් පෙරේදා (24 වැනිදා) දහවල් අත්අඩංගුවට ගන්නා ලදී.කොළඹ ප්‍රදේශයේ හෙරොයින් රැගෙන විත් එම හෙ‍රොයින් කුඩා ප්‍රමාණයට පැකට් කර දොම්පේ හා අවට ප්‍රදේශවලට අලෙවි කරන මොහු දොම්පේ පාලුගම ප්‍රදේශයේ විසි අට හැවිරිදි අයෙකි.සැකකරු පූගොඩ මහේස්ත්‍රාත් අධිකරණයට ඉදිරිපත් කිරීමට කටයුතු කර ඇත.මේ වැටලීමට දොම්පේ පොලිස් ස්ථානාධිපති පොලිස් පරීක්ෂක එස්. ජී. එම්. රණතුංග මහතා ඇතුළු පොලිස් කණ්ඩායමක් සහභාගි වූ අතර මෙය පොලිස් ස්ථානාධිපතිවරයාට ලද තොරතුරක් මත සිදුකරනු ලැබීය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>26</day>
    </date>
    <link>http://www.dinamina.lk/2014/09/26/_art.asp?fn=n14092618</link>
    <topic>වෑබඩ නිධානයක් හෑරුවැයි දෙදෙනෙක් අත්අඩංගුවට</topic>
    <author>මල්වාන සමූහමහානාම විතානගේ</author>
    <content>වෑබඩ දකුණ ප්‍රදේශයේ අක්කර එකහමාරක් පමණ විශාලැති ඉඩමක කැලෑ රොදක ගල් තලාවක් අසල පොකුණක් හාරණ මුවාවෙන් නිධානයක් හෑරූ පුද්ගලයින් දෙදෙනකු වැලිවේරිය පොලිසිය විසින් ඊයේ (25) දහවල් අත්අඩංගුවට ගන්නා ලදී.මේ සඳහා උපයෝගී කර ගත් විදින කටු, බෝර කටු, අලවංගු, උදලු හා විල්බැරෝවක් ද ‍ෙපාලිස් භාරයට ගත්හ.මේ දෙදෙනාගෙන් එක් අයකු එම ඉඩමේ හිමිකරු වන අතර සෙසු පුද්ගලයා කතුරුවත්ත ප්‍රදේශයේ පදිංචිකරුවකු වේ. මොවුන් අවුරුදු 50 හා 55 වියේ පසුවෙති. මොවුන් ගම්පහ මහේස්ත්‍රාත් අධිකරණයට ඉදිරිපත් කිරීමට දැන් කටයුතු කර තිබේ.වැලිවේරිය පොලිස් ස්ථානාධිපති ප්‍රධාන පොලිස් පරීක්ෂක උපාලි කාරියවසම්, පොලිස් පරීක්ෂක පී. වීරසිංහ, සැරයන් සුනිල් (55536), පො.කො. පතිරත්න (46508), කොඩිකාර (61618) හා පො.අ. සහයක සිරිවර්ධන (2361) යන නිලධාරිහු විසින් මේ වැටලීම සිදුකරනු ලැබුහ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>26</day>
    </date>
    <link>http://www.dinamina.lk/2014/09/26/_art.asp?fn=n14092619</link>
    <topic>වනජීවී ඡායාරුප ප්‍රදර්ශනයක් 28දා</topic>
    <author>@ තංගල්ල විශේෂ</author>
    <content>දුලභ ගනයේ වනජිවි ඡායාරුප ප්‍රදර්ශනයක් මේ මස 28 වන දින උදේ 8 සිට සවස 5 දක්වා තංගල්ල නගර ශාලාවේදි පැවැත්වේ.පරිසරවේදින්ට සහ පාසල් ශිෂ්‍ය ශිෂ්‍යායාවන්ට මේ ඡායාරුප ප්‍රදර්ශනය වැදගත් වන බැවින් මේ ඡායාරුප ප්‍රදර්ශනය නැරඹීමට පැමිණෙන ලෙස සංවිධායක මණ්ඩලය ඉල්ලීමක් කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>26</day>
    </date>
    <link>http://www.dinamina.lk/2014/09/26/_art.asp?fn=r1409261</link>
    <topic>ලොකු හාමුදුරුවන් බිය ගන්වා 11 වසරේ සිසුවෙක් කප්පම් අරන්</topic>
    <author>සොරණාතොට සමූහ - සී. ගමගේ</author>
    <content>රහස් පොලිස් නිලධාරින් සහ යුද හමුදා නිලධාරින් බව කියා බදුල්ල, පාලාවත්ත ශ්‍රී බෝධිරාජාරාම විහාරස්ථානයට ගොස් විහාරාධිපති හිමියන් බියගන්වා රුපියල් 2,35,000ක කප්පම් මුදලක් ගත් 11 වසරේ ඉ‍ගනුම ලබන පාසල් සිසුවකු හා තරුණයන් දෙදෙනකු බදුල්ල පොලිසියේ කොට්ඨාස නොවිසඳුණ අපරාධ ඒකකයේ නිලධාරින් විසින් බදුල්ලේ දී අත්අඩංගුවට ගනු ලැබ තිබේ.මෙම කප්පම් කල්ලිය 17 හැවිරිදි 11 වසරේ ඉ‍ෙගනුම ලබන පාසල් සිසුවා මෙහෙයවා ඇතැයි පොලිසිය කීය.කන්දකැටිය, මඩලපිටිය ප්‍රදේශයේ සිසුවා සමඟ එම ප්‍රදේශයේ පදිංචි 28, 30 හැවිරිදි තරුණයන් දෙදෙනකු පොලිසිය අත්අඩංගුවට ගත් අතර, සැකකරුවන් ළඟ තිබී ජංගම දුරකතනයක්, රුපියල් 10,000ක මුදල් සහ ඔවුන් පැමිණි ත්‍රීරෝද රථයද පොලිසිය අත්අඩංගුවට ගත් බව පැවසීය.මෙම කප්පම් කල්ලියේ නායකයා බව කියන 17 හැවිරිදි පාසල් සිසුවා දිනක් රාත්‍රී නිවෙසට යාමට බස් රථයක් නොමැති බව කියා පාලාවත්ත බෝධිරාජාරාම විහාරස්ථානයට ගොස් නායක හිමියන්ගේ අවසරය මත එහි රාත්‍රිය ගතකර ඇත.පසුව සෙසු මිතුරන් සමඟ වරින් වර පැමිණි මොහු එම මිතුරන් රහස් පොලිස් නිලධාරින්, හමුදා නිලධාරින් බව කියා විහාරාධිපති හිමියන් බියකර විටින් විට මෙලෙස කප්පම් මුදල් ලබාගෙන ඇතැයි පොලිසිය කීය.ඌව පළාත භාර නියෝජ්‍ය පොලිස්පති රොෂාන් ප්‍රනාන්දු, බදුල්ල ජ්‍යෙෂ්ඨ පොලිස් අධිකාරී චන්දන ගලප්පත්ති, සහකාර පොලිස් අධිකාරී උදිත ලියනගේ, මූලස්ථාන ‍ප්‍රධාන පොලිස් පරීක්ෂක තලගලගේ උපාලි යන මහත්වරුන්ගේ උපදෙස් මත ප්‍රධාන පොලිස් පරීක්ෂක එච්. එම්. ඩබ්ලිව්. හේරත් මහතා පරීක්ෂණ පවත්වයි. </content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>26</day>
    </date>
    <link>http://www.dinamina.lk/2014/09/26/_art.asp?fn=r1409262</link>
    <topic>රෑ කඩේ හොරකමක්</topic>
    <author>මාපාකඩවැව සමුහ එච් එම් ආර් කරුණාවීර</author>
    <content>රෑ කඩේ හොරකමක් - සීසීටීවී එක බලද්දි අපුරු හොරෙක් මාට්ටු වෙයි.අදකාලේ රටේ හැමතැනම විවිධ වු සොරකම් සිදුවෙයි. ඒවායෙන් බොහෝමටක් දැන් දැන් අනාවරණය කරගන්නට පොලිසියට උපකාරිවන්නේ සීසීටීවී කැමරා දර්ශන. වෙළෙද සලක සිදු වු හොරකමක් සම්බන්ධයෙන් එමකැමරා දර්ශන විපරම් කිරිමේදී අපුරු සොරකු සොයා ගන්නට මහියංගන ප්‍ර දේශයේදී සමත්ව තිබේමහියංගනය නගරයේ වෙළෙඳසලක් 24 දින උදැසන විවෘත කර බලන විට වෙළෙඳසල ඇතුළත යම්කිසි කොල්ලයක් සිදු වු ස්වරූපය දිස් වු අතර ලාච්චුද විවෘත කර එහි වු මුදල් සොරාගෙන තිබුණි.වෙළෙඳ සලේ දොරෙහි ඉබි යතුරු නොකඩා මෙම සොරකම සිදු කළේ කෙසේද යන්න පිළිඹඳ වෙළෙඳසලේ හිමි කරුට ගැටලුවක් විය. පසුව සීසීටීවී කැමරා දර්ශන නැරඹීමෙන් පසු සිදුව ඇත්තේ කුමක්දැයි සියලු දෙනාටම වැටහි ඇත.දර්ශන අනුව සොරා පහසුවෙන්ම හඳුනා ගත් අතර ඒ කිසිවකුනොව නගරයේ නිතර ගැවසෙන රිළවකු ඒ තුළට රිංගා එහි වු රසකැවිලි අනුභව කර පිරිසුදු පානිය ජල බෝතලයක්ද කඩා පානය කර යෝගට් කෝප්පයකද රස බලා අනතුරුව මුදල් සේප්පුවද විවෘත කර එහි වු මුදල්ද සිසිකඩ විසි කර ඇත.ඒ සියල්ල නිහඬව සීසීටීවී කැමරාව විසින් පටිගත කර තිබිම හේතුවෙන් මෙම සොරකමේ සුලමුල අනාවරණය කරගන්නට හැකි විය. පාන්දර කඩය තුළට රිංගා හිමි කරුවන් පැමිණිමට පෙර පැය 1 ½ ක් පමණ ඒ තුළරැඳී සිටිමින් මෙම සොරකම රිළවා විසින් සිදු කර ඇති අතර වෙළෙඳ සේවකයන් වෙළෙඳසල විවෘත කිරිමේදි එහි කිසිවකු සිට නොමැති අතර රාත්‍රී සොරුන් පැමිණ ඇති බවක් දිස්වී ඇත.මහියංගණය නගරයේ රසකැවිලි වෙළෙඳසලක් මෙසේ රිළවාගේ ආක්‍රමණයට ලක් වී තිබුණි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>26</day>
    </date>
    <link>http://www.dinamina.lk/2014/09/26/_art.asp?fn=r1409263</link>
    <topic>රඹුක්කන දුම්රිය කෞතුකාගාරයේ ඉදිකිරීම් කඩිනමින්</topic>
    <author>@ රඹුක්කන උතුර සමූහ විපුල එස් කුමාරතුංග</author>
    <content>‍දෙස් විදෙස් සංචාරකයන්ගේ ආකර්ෂණය දිනාගැනිමේ අරමුනින් මෙරට දුම්රිය ඉතිහාසයේ යටගියාව මතු පරපුරට දැක ගැනිම සඳහා රඹුක්කන දුම්රිය පොළ ආසන්නයේ ඉදි කිරිම් මේ වන විට ක්‍රියාත්මක ‍‍වෙමින් පවතී.දුම්රිය කෞතුකාගාරයේ තැන්පත් කරන පැරැණි දුම්රිය උපාංග මේ වනවිට රඹුක්කන දුම්රිය පොළ වෙත රැගෙන එමින් පවති.එම උපාංග අතර එංගලන්තයේ දෙවැනි එලිසබත් මහ රැජින 1954 දි ශ්‍රි ලංකාවට සැපැත්වු අවස්ථාවේ ඵෙතිහාසික ස්ථාන නරඹා මාතලේ සිට ආපසු කොළඹට පැමිණි ගල් අඟුරු දුම්රියේ එංජිම සහ එතුමිය ගමන්ගත් සුඛෝපභෝගී දුම්රිය මැදිරියද මේ වන විටත් රඹුක්කන දුම්රිය පොළ වෙත රැගෙනවිත් තිබේ.මෙම දුම්රිය කෞතුකාගාරයේ ඉදිකිරිම් කටයුතු නාගරික සංවර්ධන අධිකාරියේ උපදෙස් මත මහනුවර සිංහ රෙජිමේන්තු 2 වන බළඇණය සහ ඉංජිනේරු බළකාය ‍මඟින් සිදුකරනු ලැබේ.සිංහ රෙජිමේන්තුවේ මේජර් චන්ද්‍රමාලක (ඉංජිනේරු) මහතාගේ මෙහෙයවිමෙන් හා සැරයන් ආර්. බි. ජි. එස්. රූපස්වල මහතාගේ අධික්ෂණයෙන් යුධ හමුදා ඉංජිනේරුසේවා බළකායේ සෙබඵන් අතින් සිදුවෙමින් පවති.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>26</day>
    </date>
    <link>http://www.dinamina.lk/2014/09/26/_art.asp?fn=r1409264</link>
    <topic>මහර බන්ධනාගාරයට මත්ද්‍රව්‍ය නිවාරණ ඒකකයක්</topic>
    <author>@මල්වාන සමුහ මහානාම විතානගේ</author>
    <content>මත්දුව්‍ය වලට යොමු වී ඇති බන්ධනාගාර රැඳවියන් සඳහා නිවාරණ ඒකක පිහිටුවීමට පුනුරුත්ථාපන හා බන්ධනාගාර ප්‍රතිසංස්කරණ අමාත්‍යංශය පියවර ගෙන ඇත මෙම නව වැඩ පිළිවෙල යටතේ පළමුවවැනි නිවාරණ ඒකකය මහර බන්ධනාගාරයේ පිහිට විය.මෙහි ප්‍රධාන අරාධිතයා වුයේ පුනුරුත්ථාපන හා බන්ධනාගාර ප්‍රතිසංස්කරණ ඇමැති චන්දුසිරි ගජධීර මහතාය.මෙම බන්ධනාගාරයේ මත්දුව්‍ය වලට ඇබ්බැහි වු රැඳවියන් අටසියකට අධික පිරිසක් සිටින අතර එම සඳහා නිවාරණ ඒකකයේ එම රැඳවියන් තිස් දෙනෙකු එකවර පුනුරුප්ථාපනය කිරිම සඳහා පහසුකම් සලසා ඇත.මහර බන්ධනාගාර රෝහලේ අංක 02 වට්ටුව මේ සදහා වෙන් කර තිබෙන අතර රැඳවියන් මත්දුව්‍ය භාවිතයෙන් තුරන් කර ඔවුන් විනය ගරුක යහපත් පුරවැසියන් බවට පත් කොට සමාජයට යොමු කරමින් ඔවුන්ගේ පවුල් වල ආර්ථිකය ශක්තිමත් කරිම මෙහිඅරමුණ වේ.මේ නිමිත්තෙන් පැවති උත්සවයේදි කතා කළ පුනුරුප්ථාපන හා බන්ධනාගාර ප්‍රතිසංස්කරණ ඇමැති චන්දුසිරි ගජධීර මහතා පැවැසුවේ බන්ධනාගාර ගත වන්නන්ගේන් සියයට 50ක්ම බන්ධනාගාර ගත වී තිබෙන්නේ මත්දුව්‍ය නිසයි. මෙය අද ජාතික උවදුරක් බවට පත් වී තිබෙනවා.ඒ නිසා මෙය මර්ධනය නොකළහොත් මීළඟ පරම්පරාවත් අකාලයේ වීනාශ විමට ඉඩ තියෙනවා. මෙහිදි සිරකරු දිනය වෙනුවෙන් රැදවියන් අතර පවත්වන ලද කථික, රචනා, පද්‍ය, අත්පන්දු හා කැරම් තරග වලින් ජය ගත් රැඳවියන්ට ත්‍යාග ප්‍රදානය කළ අතර රැඳවියන් සදහා නව බාබර් සාප්පුවක්ද ව්වෘත කරන ලදි.තවද ඉහළ බියංවිල ශ්‍රි ප්‍රේමානන්ද මහා විද්‍යාලයේ සිසුවියන් විසින් ඉදිරිපත් කරන ලද අතර නර්ථන වලින් මේ උත්සවය තවත් වර්ණවත් විය. මේ අවස්ථාවට සියම් නිකායේ කොට්ටේ පාර්ශ්වයේ වැඩ බලන මහා නායක ශ්‍රි ලංකා අමද්‍යප මහා සභාවේ සභාපති ඉත්තෑපානේ ධම්මාලංකාර නාහිමියෝ ද වැඩ බලන බන්ධනාගාර කොමසාරිස් ජෙනරාල් එම්. බී. ආර්. පුෂ්පකුමාර මහතා ඇතුළු බන්ධනාගාර දෙපාර්තමේන්තුවේ හා අමාත්‍යාංශයේ උසස් නිලධාරිහු ද සහාභාගි වුහ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>26</day>
    </date>
    <link>http://www.dinamina.lk/2014/09/26/_art.asp?fn=r1409265</link>
    <topic>ඩෙංගු රජ දහන් 174ක් සෝදිසි මෙහෙයුමකදී සොයා ගනී</topic>
    <author>@දෙයියන්දර සමූහතමරසිරි විජේසේකර</author>
    <content>දිවයින පුරා ක්‍රියාත්මක කරන ලද ජාතික ඩෙංගු මර්දන වැඩසටහනට සමගාමීව මුලටියන හා දෙයියන්දර නගර කේන්ද්‍ර කර ගනිමින් පසුගිය දිනවල සිදු කරන ලද ඩෙංගු මර්දන මෙහෙයුමේ දී, රාජ්‍ය ආයතන රැසක හා නිවාස 174ක මදුරුවන් බෝවන ස්ථාන හඳුනාගත් බවත්, එම ස්ථානවලින් 14ක ඩෙංගු මදුරු කීටයන් සිටි බවත්, මුලටියන ප්‍රාදේශීය සෞඛ්‍ය වෛද්‍ය නිලධාරී ආර්.එච්.එම් චමින්ද කුමාර මහතා දිනමිණට පැවැසීය.මුලටියන ප්‍රාදේශීය සෞඛ්‍ය වෛද්‍ය නලධාරී කාර්‍යාලය ප්‍රාදේශීය ලේකම් කාර්‍යාලය , මුලටියන ප්‍රාදේශීය සභාව එක්ව එම වැඩ සටහන ක්‍රියාත්මක කරන ලදි.මේ මෙහෙයුමේ දී මුලටියන හා දෙයියන්දර ප්‍රදේශයන්හි පිහිටි පාසල් ඇතුළු රාජ්‍ය ආයතන සියල්ලම හා නිවාස 390ක් පමණ පරීක්ෂාවට ලක් කළ බවත්, මදුරුවන් බෝවන ලෙස කටයුතු කර තිබූ රාජ්‍ය ආයතනවලට හා නිවාස හිමියන්ට ඒ සම්බන්ධයෙන් උපදෙස් ලබා දී ඔවුන් දැනුවත් කළ බවත්, ඉදිරියේ දී නැවත එම ස්ථාන පරීක්ෂා කර මදුරුවන් බෝ වන ස්ථාන ඉවත් කිරීමට අවශ්‍ය පියවර නොගත හොත් නීත්‍යානුකූලව කටයුතු කරන බවත් ඒ මහතා වැඩිදුරටත් පැවැසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>26</day>
    </date>
    <link>http://www.dinamina.lk/2014/09/26/_art.asp?fn=r1409266</link>
    <topic>බලන්ගොඩ අවුරුදු 103ක වියපත් මවක් පොලු පහර දී ඝාතනය කරලා</topic>
    <author>රත්නපුර දිසා විශේෂ නිරෝෂණ පෙරේරා</author>
    <content>බලන්ගොඩ පොලිස් බල ප්‍රදේශයේ වලේබොඩ පැනිපංගුව ප්‍රදේශයේ දී වයස අවුරුදු එකසිය තුනක් බව කියන වියපත් මවක් ඝාතනය කිරීමේ සිදුවීමක් ගැන බලන්ගොඩ මූලස්ථාන පොලිස් ස්ථානාධිපති ප්‍රධාන පොලිස් පරීක්ෂක ගයාන් ප්‍රසන්න මහතාගේ මෙහෙයවිමෙන් පරීක්ෂණ පැවැත්වේ.එච්. එම් සෝමාවති නම් මෙම මවට පොලු පහරක් එල්ල කර ඝාතනය කර ඇතැයි පොලිසියට තොරතුරු ලැබී ඇති අතර ඒ ගැන වැඩිදුර පරීක්ෂණ සිදුකෙරේ.පෙරේදා (24) පස්වරුවේ දී මෙම වියපත් මව ඝාතනය කර ඇති අතර ඇයගේ සිරුර පශ්චාත් මරණ පරීක්ෂණය සඳහා බලන්ගොඩ මූලික රෝහල වෙත ගෙනවිත් තිබේ.වයස අවුරුදු 15ක් පමණ අයෙකු මෙම ඝාතනයට සැකකෙරෙන බව පොලිසිය කියයි. මුදලක් ඉල්ලා එය නොලද නිසා වියපත් කාන්තාවට පහර දී ඇතැයි පරීක්ෂණ වලදී හෙළිවී තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>26</day>
    </date>
    <link>http://www.dinamina.lk/2014/09/26/_art.asp?fn=r1409267</link>
    <topic>පෙම් සුව විඳින්න හෝටලේට ගිහින් පෙම්වතාට කැත්තෙන් කොටලා</topic>
    <author>@ මාතර සමූහ ඩබිලිවි.පී.ධර්මසේන</author>
    <content>පෙම් සුව විඳීමට පැමිණ මාතර කොටුවේගොඩ චයිනීස් රෙස්ටුරන්ට් එකක නතර වී සිටි යුවළක් අතර පසුගියදාක රාත්‍රී 11.10 ට පමණ සිදු වූ ආරවුලකින් පෙම්වතිය විසින් පෙම්වතාට කැත්තකින් පහර දී බරපතළ තුවාල සිදු කිරීමේ සිද්ධියක් මාතර පොලිසියෙන් වාර්තා වේ.මේ සිද්ධියෙන් තුවාල ලබා ඇත්තේ අම්බලන්ගොඩ කරන්දෙණිය, මඩකුඹුර පදිංචි එස්.එච්.ජයරත්න නමැති පුද්ගලයෙකි. සිද්ධියට සම්බන්ධ සැකපිට අත්අඩංගුවට ගෙන ඇති පෙම්වතිය ඇලහැර ගල්ලෑව පදිංචි කාන්තාවකි.මේ යුවළ එදින සවස එම රෙස්ටුරන්ට් එකට පැමිණ කාමරයක් ගෙන නැවතී ඇත.එදින රාත්‍රියේ අධික ලෙස බීමත්ව සිටි පෙම්වතා පෙම්වතිය සමඟ රාත්‍රි කාලයේ ආරවුලක් ඇති කර ගෙන තිබේ. මේ අවස්ථාවේ දී පෙම්වතා බෑග් එකක සඟවා ගෙන සිටි තේ කපන කැත්තක් එලියට ගෙන පෙම්වතියට පහර දීමට සූදානම් වන විට පෙම්වතිය එය උදුරා ගෙන පෙම්වතාට කැත්තෙන් පහර දී ඇත. මේ අවස්ථාවේ දී පෙම්වතාගේ කෑ ගැසීම ඇසී එම ස්ථානයට දිව ආ හොටෙල් හිමිකරු සහ සේවකයන් පෙම්වතිය අත තිබූ ලේ පෙරෙන කැත්ත උදුරා ගෙන විසි කර දමා පොලිසියට දන්වා තිබේ. සිද්ධියෙන් බෙල්ලට සහ අතට තුවාල සිදු වූ පෙම්වතා මාතර මහ රෝහලට ඇතුළත් වී ඇත. සිද්ධියට සම්බන්ධ සැකකාරිය මාතර මහේස්ත්‍රාත් අධිකරණයට ඉදිරිපත් කිරීමට නියමිතව තිබූ අතර, මාතර මූලස්ථාන ප්‍රධාන පොලිස් පරීක්ෂක සුනිල් මහින්ද කල්දේරා මහතා ඇතුළු නිලධාරීහු පිරිසක් සිද්ධිය සම්බන්ධයෙන් වැඩිදුර පරික්ෂණ පවත්වති.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>26</day>
    </date>
    <link>http://www.dinamina.lk/2014/09/26/_art.asp?fn=r1409268</link>
    <topic>හොර නෝට්ටුවක් දී පැන්න පෝරිසාදයෝ දැලේ</topic>
    <author>@ මාතර සමූහ ඩබ්ලිව්.පී.ධර්මසේන</author>
    <content>හක්මණ නරවැල්පිට සමූපකාරයෙන් භාණ්ඩ මිල දී ගෙන රුපියල් පන්දහසක ව්‍යාජ මුදල් නෝට්ටුවක් දී ඉතිරි මුදල් ද රැගෙන පලා ගිය සැකකරුවන් දෙදෙනකු හක්මණ පොලිසිය විසින් අත් අඩංගුවට ගෙන ඇත.මේ සැකකරුවන් දෙදෙනා හක්මණ බෙරුවල සහ හක්මණ වේපත ඉර පදිංචි 22 , 24 වයස්වල පසුවන්නන් වෙති.මොවුන් පසුගිය 18 වැනි දින සමූපකාරයට පැමිණ රුපියල් 479ක භාණ්ඩ ගෙන ඒ සඳහා රුපියල් 5000ක මුදල් නෝට්ටුවක් දී ඉතිරි මුදල් ද රැගෙන පිටවී ගොස් තිබේ. පසුව මේ මුදල් නෝට්ටුව පිළිබඳව සැක සිතූ කළමණාකාරවරයා එය ව්‍යාජ නෝට්ටුවක් බව හඳුනා ගෙන හක්මණ පොලිසියට නෝට්ටුව ඉදිරිපත් කර ඇත.ඒ අනුව ප්‍රධාන පොලිස් පරීක්ෂක චන්දන විජේසේකර මහතා ඇතුළු නිලධාරීන් විසින් මේ සැකකරුවන් දෙදෙනා අත්අඩංගුවට ගෙන ඇති අතර, මේ සම්බන්ධයෙන් හක්මණ පොලිසිය වැඩිදුර පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>26</day>
    </date>
    <link>http://www.dinamina.lk/2014/09/26/_art.asp?fn=r1409269</link>
    <topic>ඒත් තවමත් කිසිම හෝඩුවාවක් නෑ</topic>
    <author>@මාතර සමූහ ඩබ්ලිව්.පී.ධර්මසේන</author>
    <content>අකුරැස්ස , විල්පිටි ගුරු අභ්‍යාස විද්‍යාලයේ ඉගෙනුම ලැබූ මයෝමි රණසිංහ සිසුවිය අතුරුදන්ව පසුගිය 20 වැනි දිනට වසරක් ගත වී ඇතත් , ඇය පිළිබඳව කිසිම තොරතුරක් රහස් පොලිසියට සොයා ගැනීමට නොහැකි වී තිබේ.ඇයගේ අතුරුදන් වීමේ රහස තව දුරටත් අභිරහසක් වී ඇත.ඇයගේ පෙම්වතා විසින් ඇය මරා දැමුවා ද, එසේ නම් ඇයගේ සිරුර කොතැන ද, නැතිනම් ඇය සඟවා ගෙන සිටින්නේ ද ආදී ප්‍රශ්නවලට මෙතෙක් පිළිතුරු සොයා ගැනීමට නොහැකි වී තිබේ.ඇය කරාපිටිය ඉංජිනේරු පීඨයේ ඉගෙනුම ලබන කැකනඳුර ප්‍රදේශයේ පදිංචි අයකු සහ ඇය සමඟ අකුරැස්ස විල්පිට ගුරු අභ්‍යාස විද්‍යාලයේ ඉගෙනුම ලබන පුහුල්වැල්ල ප්‍රදේශයේ පදිංචි අයකු සමඟ ඇසුරක් පවත්වා ඇත. පසුගිය 2013.09.30 වැනි දින පුහුල්වැල්ල ප්‍රදේශයේ පදිංචි පෙම්වතාට උපන් දින තෑග්ගක් වශයෙන් කමීසයක් අරගෙන දීම සඳහා එම පෙම්වතා සමඟ මාතරට පැමිණ නැවත බස් රථයකින් පැමිණ බැස හක්මණ , දෙනගම ඇයගේ නිවෙසට යෑම සඳහා පා ගමනින් යන අවස්ථාවේ දී පුංචි කන්ද ප්‍රදේශයේ දී එදින රාත්‍රී 7.10ට පමණ ඇය අතුරුදන් වී තිබේ.ඇය සමඟ එතැන් පටන් ඇයගේ අනෙක් පෙම්වතා වන කැකනඳුර ප්‍රද්ශයේ පදිංචි ඉංජිනේරු සිසුවා ඇයගේ දුරකථනය සමඟ සම්බන්ධ වී කතා කරමින් සිටීම නිසා සැකපිට ඔහු මාතර පොලිසිය විසින් අත්අඩංගුවට ගත් අතර, ඔහු විසින් මේ සිසුවිය රාත්‍රී 11.00ට පමණ නිවෙසට ගෙනැවිත් මවට භාර දුන් බව ප්‍රකාශ කිරීමත් , මව එය ප්‍රතික්ෂේප කිරීම නිසා ඇයගේ මව ද පොලිස් අත්අඩංගුවට පත් විය. අත්අඩංගුවේ සිටි සැකකරු රාත්‍රී කාලයේ මාතර පොලිසියේ පොලිස් කූඩුව තුළ ගෙල වැලලා ගැනීම නිසා මාතර රෝහලට ඇතුළත් කරන ලදි.පසුව මේ සැකකාර පෙම්වතාත් මවත් අධිකරණයෙන් ඇප පිට නිදහස් කරන ලදි. මෙහි පරික්ෂණ කටයුතු මාතර කොට්ඨාශ ළමා හා කාන්තා කාර්යාංශය මඟින් පවත්වන අවස්ථාවේ දී එම පරීක්ෂණ අපරාධ පරීක්ෂණ දෙපාර්තමේන්තුවට පවරන ලෙස අතුරුදන් සිසුවියගේ පියා විසින් කරන ලද ඉල්ලීම අනුව මාතර ජ්‍යේෂ්ඨ පොලිස් අධිකාරී දේශබන්දු තෙන්නකෝන් මහතාවිසින් එම පරික්ෂණ අපරාධ පරීක්ෂණ දෙපාර්තමේන්තුවට පවරන ලදි. අපරාධ පරීක්ෂණ දෙපාර්තමේන්තුව මීට මාස 5 කට පෙර මේ සම්බන්ධයෙන් පරීක්ෂණ ආරම්භ කළත් සිසුවියගේ අතුරුදන් වීම සම්බන්ධයෙන් කිසිම තොරතුරක් සොයා ගෙන නැත.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>26</day>
    </date>
    <link>http://www.dinamina.lk/2014/09/26/_art.asp?fn=s1409261_7</link>
    <topic>චීනය පදක්කම් 159ක් ලබා ගනිමින්  පෙරමුණේ</topic>
    <author>බිනාලි රාජපක්ෂ</author>
    <content>2014 ආසියානු ක්‍රීඩා උළේලේදී චීනය පදක්කම් 159ක් ලබා ගනිමින් පදක්කම් සටහනේ පෙරමුණ ගෙන සිටී.පදක්කම් 96 ලබාගත් ජපානය දෙවැනි ස්ථානයද කොරියාව පදක්කම් 94ක් ලබා තෙවැනි ස්ථානයද හිමිකරගෙන ඇත.දකුණු කොරියාවේ පැවැත්වෙන මෙම තරගාවලිය ඔක්තෝම්බර් 14 වැනිදා අවසන් වීමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>26</day>
    </date>
    <link>http://www.dinamina.lk/2014/09/26/_art.asp?fn=s1409261</link>
    <topic>ශ්‍රී ලංකා කාන්තා ක්‍රිකට් පිල බංග්ලාදේශයට පරදී</topic>
    <author>ප්‍රින්ස් ගු ණසේකර</author>
    <content>ආසියානු ක්‍රීඩා උළෙලේ ශ්‍රී ලංකාව හා බංග්ලාදේශය අතර පැවැති කාන්තා විස්සයි 20 අවසන් පූර්ව තරගයෙන් බංග්ලාදේශයට ලකුණු 25ක ජයක් අත්විය. ඉංචියොන් යෙන්හූයි ක්‍රිකට් ක්‍රීඩාංගණයේදී පැවැති මේ තරගයේදී බංග්ලාදේශ කාන්තා ක්‍රිකට් පිල කාසියේ වාසිය දිනා ඕවර් 20කදී ලකුණු 95ක් ලැබූ අතර ශ්‍රී ලංකා ක්‍රීඩිකාවෝ ඕවර් 18.2කදී ලකුණු 70කට දැවී ගියහ.ප්‍රතිවාදීන් අඩු ලකුණු ගණනකට දැවී ගොස් ජයග්‍රහණය හඹා යෑමේදී සැලසුම් සහගත නොවී දුර්වල පිතිකරණයක් පෙන්වීම ශ්‍රී ලංකාව රන් හෝ රිදී පදක්කම් දිනා ගැනීමේ සටන කරා යෑමට ප්‍රධානතම බාධකය විය. එහෙයින් ලෝකඩ පදක්කම් දිනා ගැනීමේ තරගය වෙනුවෙන් අද චීනය සමග තරග කිරීමට ශ්‍රී ලංකාවට සිදුව තිබේ.ශ්‍රී ලංකාවේ පළපුරුදු ක්‍රීඩිකාවන්ගේ නොසැලකිළිමත් ක්‍රීඩා විලාශය මේ තරගයේ පරාජයට හේතු විය. ශ්‍රී ලංකා ක්‍රිකට් ක්‍රීඩිකාවන් හයදෙනෙකුට ලකුණු 5ක්වත් ලබා ගැනීමට නොහැකිවූ අතර දෙදෙනකුට ලකුණු 10 සීමාවට පැමිණිමට නොහැකි විය.ශෂිකලා සිරිවර්ධන ලකුණු 15ක් ලබා ගැනීම හා චමරී පොල්ගම්පොල ලකුණු 11ක් ලැබීම ඉනිමේ වැඩිම ලකුණු විය. මේ දෙදෙනා යම් දුරකට ඉවසීමෙන් ලකුණු රැස් කළේ නම් තරගයේ වැඩි ගෞරව දිනා ගැනීමේ අවස්ථා ශ්‍රී ලංකාවට තිබුණි.විස්සයි 20 ජාත්‍යන්තර තරග 39කට ක්‍රීඩා කොට අත්දැකීම් බහුල ශෂිකලා අනවශ්‍ය ලෙස උඩින් පහර එල්ල කොට බංග්ලාදේශ ක්‍රීඩිකාවකගේ අතටම උඩ පන්දුවක් දීම හා තරග 18කට ක්‍රීඩා කර අත්දැකීම් ඇති චමරී දුවද්දී දැවී යෑම මේ ජයග්‍රහණය ශ්‍රී ලංකාවෙන් ගිලීහී යෑමට බලපෑ සාධක විය.ශ්‍රී ලංකා ආරම්භක පිතිකාරියන් දෙදෙනාට වැඩි වේලාවක් පිටියේ රැදී සිටීමට නොහැකි වීම කඩා වැටීමේ ආරම්භය විය. පළමු කඩුලු දෙකම ලකුණු 6දී දැවීගියේ බංග්ලාදේශයට පහසු උඩපන්දු ලබා දෙමිණි.විස්සයි 20 ජාත්‍යන්තර ක්‍රිකට් තරග විස්සකට ක්‍රීඩා කොට අත්දැකීම් ඇති යශෝධා මෙන්ඩිස් මිඩ් ඕන් ක්‍රීඩිකාවගේ අතටම ඩ්‍රයිව් පහරක් එල්ල කළ අතර ලසන්ති මධුෂානීද එම ගමන් මග ඔස්සේම ක්‍රීඩාගාරයට ගියාය.අංක තුන පිතිකාරිණී නායිකා චමරී අතපත්තුද ඊයේ අසාර්ථකවූ අතර ඇයගේ ඉනිම ලකුණු 8කට සීමා වූවාය. ඇය ශෂිකලා සමග එක්ව තුන්වැනි කඩුල්ලට ලකුණු 10ක සම්බන්ධතාවක් ගොඩ නැංවුවද කණ්ඩායම වෙනුවෙන් යුතුකම ඉටුකිරීමට සමත් නොවුණි.ශ්‍රී ලංකාවට යම් බලාපොරොත්තුවක් ඇති කරමින් සිවුවැනි කඩුල්ලට ලකුණු 27ක් එක්කිරීමට ශෂිකලා සිරිවර්ධන හා චමරී පොල්ගම්පොල සමත්වූ අතර අනෙක් සියලු පිතිකාරියන් අසාර්ථක විය.කාසියේ වාසිය උරගා බැලීමෙන් අනතුරුව තරගය ආරම්භවීමට පෙර කෙටි පුහුණුවක නිරතවීමට උත්සහ කළ නිත්‍ය කඩුලු රකින ක්‍රීඩිකා ඩිනාලී මනෝදරගේ මුහුණේ පන්දුවක් වැදීමෙන් ඇයට පිටියට ඒමට නොහැකි වූවාය. ඒ වෙනුවෙන් කඩුලු රැකීමේ කාර්යයේ චමරී පොල්ගම්පොලට පැවැරුණි.බංග්ලාදේශ පිලේ පන්දු රැකීම ඉහල මට්ටමක තිබූ අතර පන්දු යැවීමේදී වේග පන්දු යැවූ පන්නා ගවෝස් ලකුණු 10කට කඩුලු 5ක් බිඳ හෙලීය. ඇ අවසන් ඕවර් දෙක වේගය අඩුකොට නිවැරදි එල්ලයට පන්දුව එවීමට වග බලා ගත්තාය.ෆ්‍රග්නා හක් 22, ලාටා මොන්ඩූල් නොදැවී 34, සල්මා කතූන් 14 (උදේශිකා ප්‍රබෝදනී 15/1, ශ්‍රී පාලී වීරක්කොඩි 16/1, චන්දිමා ගුණරත්න 10/1, ශෂිකලා සිරිවර්ධන 16/1)යශෝධා මෙන්ඩිස් 3, ලසන්ති මධුෂානී 1, චමරී අතපත්තු 8, ශෂිකලා සිරිවර්ධන 15, චමරී පොල්ගම්පොල 11, ඒෂානී ලොකුසූරිය 6, ශ්‍රීපාලී වීරක්කොඩි 6, ඩිනාලී මනෝදරා 9, උදේශිකා ප්‍රබෝධනී 3, චන්දිමා ගුණරත්න 1, ඉනොකා රණවීර නොදැවී 0 (පන්නා ගවෝස 10/5, රුමානා අහමඩ් 11/2) ශ්‍රී ලංකා හොකී පිල ඊයේ ඕමානයට පරාජය විය. ශ්‍රී ලංකා හොකී පිල මේ ක්‍රීඩා උළෙලේ ලද සිවුවැනි පරාජය මෙය වේ. කලින් තරග තුනේදීම ශ්‍රී ලංකාව ලකුණු රැස් නොකළද ඊයේ ඕමානය ලකුණු 3ක් ලබද්දී ශ්‍රී ලංකාව ලකුණක් වාර්තා කළේය. මේ අතර රුවල් ඔරු තරගයට එක්වූ චමීර ලක්ෂාන් ඊයේ පැවැති තරගයෙන් හත්වැනි ස්ථානයට පත් විය.ආසියානු ක්‍රීඩා උළෙලේ හත්වැනි දිනය නිමාවට පත්වෙද්දී චීනය රන් පදක්කම් 76ක් රිදී පදක්කම් 41ක් හා ලෝකඩ පදක්කම් 34ක් ගෙන පෙරමුණේ පසුවේ. කොරියාව රන් පදක්කම් 28ක් රිදී පදක්කම් 33ක් හා ලෝකඩ පදක්කම් 29ක් ගෙන දෙවැනි තැනද, රන් පදක්කම් 27ක්, රිදී පදක්කම් 33ක් හා ලෝකඩ පදක්කම් 31ක් ගෙන ජපානය තුන්වැනි තැන සිටී.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>26</day>
    </date>
    <link>http://www.dinamina.lk/2014/09/26/_art.asp?fn=s1409262</link>
    <topic>ශ්‍රී ලංකාවට එන එංගලන්ත කණ්ඩායමට වේගපන්දු යවන්නන් 6ක් එක්වෙති</topic>
    <author>වර්නන් ගුණසේකර</author>
    <content>ශ්‍රී ලංකාවේදී මේ වසර අග පැවැත්වෙන තරග හතකින් සමන්විත ජාත්‍යන්තර එක්දින ක්‍රිකට් තරගමාලාව සඳහා සහභාගි වන එංගලන්ත කණ්ඩායමට වේගපන්දු යවන්නන් 6 දෙනකු ඇතුලත්ව සිටිති.ජේම්ස් ටේලර් හා රවි බොපාරා යන පිතිකරුවන් ද එංගලන්ත සංචිතයට නම් කර තිබේ.සීමිත ඕවර 50 ක්‍රිකට් ක්‍රීඩාවේදී දෙවතාවක් එංගලන්ත කණ්ඩායම නියෝජනය කර ඇති නොටිංහැම්ෂයර් ප්‍රාන්ත පිතිකරු ටේලර් එක්දින සංචිතයයටක ඇතුළත් වන්නේ 2013 වසරේ සැප්තැම්බරයෙන් පසුවය. කණ්ඩායමට යළි එක්වන බොපාරා ඉන්දියාවට එරෙහිව මෑතකදී පැවැති එක්දින ක්‍රිකට් තරගමාලාව සඳහා වූ එංගලන්ත කණ්ඩායමට තෝරා ගැනුණේ නැත.ශ්‍රී ලංකා සංචාරය සඳහා 16 දෙනෙකුගෙන් යුත් සංචිතයක් එංගලන්ත ක්‍රිකට් තේරීම් නිළධාරීන් විසින් ප්‍රකාශයට පත්කර ඇති අතර ඊට ඇතුලත්ව සිටින වේග පන්දු යවන්නන් සියල්ලෝම මේ ග්‍රීෂ්ම සෘතුවේදී එංගලන්තය වෙනුවෙන් ක්‍රීඩා කර තිබේ.දණිසේ සිදු කෙරුණු ශල්‍යකර්මයකින් සුවය ලබන සිටින වේග පන්දු යවන ස්ටුවර්ට් බ්‍රෝඩ් කණ්ඩායම තෝරා ගැනීම්වලට සහභාගි වූයේ නැත. මේ අතර එංගලන්ත සංවර්ධන වැඩසටහනට නම් කර ඇති දඟ පන්දු යවන්නන් වන අඩිල් රෂිඩ් හා ස්ටීවන් පැරී ද ශ්‍රී ලංකාවට එරෙහි තරගමාලාව සඳහා එංගලන්ත කණ්ඩායම සූදානම් කිරීම පිණිස මෙහි පැමිණෙනු ඇත.ලෝක කුසලාන ක්‍රිකට් තරගාවලියට තවත් මාස පහකටත් අඩු කාලයක් පමණක් ඉතිරිව තිබියදී, ලොව දක්ෂතම කණ්ඩායම් සමග සාර්ථකව තරග කිරීමට සූදානමින් එම තරගාවලියට පිවිසීමට නම් එංගලන්ත කණ්ඩායමේ එක්දින ක්‍රිකට් ක්‍රීඩාව ඉක්මනින් දියුණු කර ගත යුතු බව හොඳින් වටහා ගෙන ඇතැයි එංගලන්ත ජාතික ක්‍රිකට් තේරීම් නිළධාරී ජේම්ස් විටේකර් පවසයි.“ලෝක කුසලාන තරගාවලිය සඳහා වන අවසන් එංගලන්ත කණ්ඩායම තෝරා ගැනීමට පෙර සීමිත ඕවර ක්‍රිකට් ක්‍රීඩාවේ සියළු ශිල්ප ප්‍රගුණ කිරීම සඳහා සම්පූර්ණ අවධානය යොමු කිරීමට මේ ශ්‍රී ලංකා සංචාරය තුළින් ක්‍රීඩකයන්ට හා කළමනාකාරිත්වයට හොඳ අවස්ථාවක් ලැබෙනවා.කණ්ඩායම ශ්‍රී ලංකාවේදී අත්විඳින දේශගුණික තත්ත්වයන් නවසිලන්තය හා ඔස්ට්‍රේලියාවේ පවතින තත්ත්වයන්ට වඩා වෙනස් වුනත් ශ්‍රී ලංකාවට එරෙහි තරගමාලාවේදී අපට අපේ කණ්ඩායමේ දියුණුව වෙනුවෙන් වැදගත් පියවර කිහිපයක් ඉදිරියට තබන්න හැකිවේවි” යැයිද විටේකර් කියයි.ලබන වසරේ පැවැත්වෙන ලෝක කුසලාන ක්‍රිකට් තරගාවලියේදී එංගලන්තය ජයග්‍රහණය කරවීම සඳහා ඇලස්ටෙයාර් කුක්ගේ නායකත්වය කෙරෙහි විශ්වාසය තබා ඇති එංගලන්ත ක්‍රිකට් තේරීම් නිළධාරීන් ශ්‍රී ලංකා තරග සංචාරය සඳහාද ඔහුට නායකත්වය පවරා දී තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>26</day>
    </date>
    <link>http://www.dinamina.lk/2014/09/26/_art.asp?fn=s1409263</link>
    <topic>බීච් වොලිබෝල් ක්‍රීඩකයා පිටියෙන් සමුගනි</topic>
    <author>ප්‍රින්ස් ගුණසේකර</author>
    <content>වසර 12ක කාලයක් බීච් වොලිබෝල් ක්‍රීඩාවේ නිරතව ශ්‍රී ලංකාවට කීර්තිනාමයක් ගෙන ආ පළපුරුදු ක්‍රීඩක ජූඩ් මහේෂ් පෙරේරා ක්‍රීඩාවෙන් සමුගැනීමට තීරණය කරයි. ආසියානු ක්‍රීඩා උළෙලේ බීච් වොලිබොල් අවසන් කණ්ඩායම් අටට පිවිසීමේ සටනින් පරාජය වූ ඔහු තව දුරටත් බීච් වොලිබෝල් ක්‍රීඩාවේ නිරත නොවන බව පැවැසීය. එම පරාජය වේදනාවට හේතුවක් බවද ක්‍රීඩාවෙන් සමුගත් ජූඩ් මහේෂ් පෙරේරා තරගයෙන් අනතුරුව මාධ්‍යවේදීන්ට පැවැසීය.ඔහුගේ අවසන් තරගය කසකස්තානය සමග ඊයේ පැවැති අතර එය තරග වට 2-0ක් ලෙස පරාජයට පත් විය. එහි ලකුණු තත්ත්වය වූයේ 21-12, 21-11ක් වශයෙනි.ශ්‍රී ලංකාව ආසියානු ක්‍රීඩා උළෙල තුනකදීම අවසන් කණ්ඩායම් 16 අතරට පැමිණි අතර එම කඩඉම පසු කොට අවසන් කණ්ඩායම් අටට පැමිණීමට සමත්ව නැත. එම අවස්ථා තුනේදීම පරාජය වූයේ කසකස්තානයේ ඇලෙක්සැන්ඩර් ජැයසෙන්කෝ හා ඇලෙක්සි සිඩෙරෙන්කෝ යන ක්‍රීඩකයින් ඉදිරියේ වීමද විශේෂත්වයකි.එම තරගයේදී කසකස්තාන ක්‍රීඩකයෝ මුල සිටම ශ්‍රී ලංකාවට තර්ජනයක් එල්ල කරමින් ඉදිරියෙන් සිටි අතර ඩෑෂ් පහර 30ක් ඉතා සාර්ථක ලෙස එල්ල කළහ. ශ්‍රී ලංකාව වෙනුවෙන් තරග වැදුණු වසන්ත රත්නපාල හා මහේෂ් පෙරේරාට ඊයේ දිනයේ එල්ල කළ හැකි වූයේ ඩෑෂ් පහර 14ක් පමණි. කසකස්තාන ප්‍රහාර හමුවේ පන්දු එසැවීමද ඉතා දුෂ්කර විය.පිටියෙන් සමුගත් ජූඩ් මහේෂ් වසර 2002 බෙන්තොට ආරාධිත බීච් වොලිබෝල් තරගයේදී රන් පදක්කම දිනා ආරම්භ කළ ගමන ජයග්‍රහණ කිහිපයකින්ම පිරී පැවැතුණි. 2003 තායිලන්ත ආසියානු බීච් වොලිබෝල් තරගාවලිය, 2006දී පැවැති 15 වැනි ආසියානු ක්‍රීඩා උළෙල නියෝජනය කළ අතර රටවල් 63ක සහභාගීත්වයෙන් ඉන්දියාවේ පැවැති ලෝක බීච් වොලිබෝල් තරගාවලියේදී 18වැනි ස්ථානයට පත්විය. බ්‍රසීලයේ පැවැති ලෝක ආරක්ෂක සේවා තරගාවලියේදී සිවුවැනි ස්ථානයට, බංග්ලාදේශ බීච් වොලිබෝල් තරගාවලියේදී 3වැනි ස්ථානයට හා දකුණු ආසියා බීච් වොලිබෝල් තරගාවලියේදී රන් පදක්කමට හිමිකම් කීය. මේ වසර මුලදී පැවැති ලුසෆෝනියා ක්‍රීඩා උළෙලේදී ඔහු ශ්‍රී ලංකා නාමය ඉදරියේ රිදී පදක්කමක් සටහන් කිරීමට සමත් විය.35 හැවිරිදි ජූඩ් මහේෂ් උදම්මිට කනිෂ්ඨ විදුහලෙන් හා ක්‍රිස්තුරාජ විදුහලෙන් අධ්‍යාපනය හැදෑරූ අතර ඉදිරියේදී බීච් වොලිබෝල් ක්‍රීඩකයින්ට උපකාර කිරීමේ අදහසින් පසුවෙයි. “අපට දැන් විදෙස් පුහුණුකරුවෙකුගේ සේවය අවශ්‍ය කාලයයි. මෙහෙම යන්න බෑ. ඒක තේරුමක් නැති ගමනක්. එකම තැන ඉදලා වැඩක් නෑ. අපට සම්පත් තියෙනවා. නමුත් ජාත්‍යන්තරයට තරගයක් දෙන්න දැනුම මදි බවයි මගේ හැගීම. ඒක නොකර බීච් වොලිබෝල් ක්‍රීඩාවෙන් ආසියානු ක්‍රීඩා පදක්කම් බලාපොරොත්තු වෙන්න බෑ” ජූඩ් මහේෂ් පෙරේරා පැවැසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>26</day>
    </date>
    <link>http://www.dinamina.lk/2014/09/26/_art.asp?fn=s1409264</link>
    <topic>ආසියානු සභාපති කුසලාන පාපන්දු ටර්කිමෙනිස්තානය-කොරියාව අද අවසන් ගැටුමට</topic>
    <author>නිරෝෂාන් ප්‍රියංකර</author>
    <content>ආසියානු පාපන්දු සම්මේලන සභාපති කුසලාන පාපන්දු තරගාවලියේ අවසන් මහා තරගය උතුරු කොරියාවේ රිමියොන්සු ක්‍රීඩා සමාජය හා ටර්කිමෙනිස්තානයේ එෆ්.සී හුටු පාපන්දු පිල අතර අද ප.ව.4.00ට සුගතදාස ක්‍රීඩාංගණයේදී පැවැත්වේ.'ඒ' කාණ්ඩයෙන් තරග කළ එෆ්.සී.හුටු පිල නේපාලයේ මෂියන්ඩි කණ්ඩායම ගෝල් 3-1කින්ද, ශ්‍රී ලංකා ගුවන් හමුදාව 2-1කින්ද පරාජය කරමින් අවසන් තරගයට පිවිසි අතර රිමියොන්සු පිල 'බී' කාණ්ඩයෙන් තරග කරමින් මොංගෝලියාවේ අර්චිම් පිල ගෝල් 5-0කින් හා බංග්ලාදේශයේ ශෙක් රසල් පිල 4-0කින් පරාජය කරමින් අවසන් තරගයට එක්විය.ශ්‍රී ලංකා ගුවන් හමුදාව හා එෆ්.සී.හුටු කණ්ඩායම අතර පෙරේදා පැවැති තරගයේ ශ්‍රී ලංකාව හිමිකරගත් එකම ගෝලය 21වැනි මිනිත්තුවේදී කවිඳු ඉෂාන් වාර්තා කළේය. තරගයේ පළමු භාගය නිමාවනවිට ගුවන් හමුදාව ගෝල් 1-0කින් පෙරමුණ ගෙන සිටියද දෙවැනි භාගයේදී යළිත් තරගයට අවතීර්ණ වූ එෆ්.සී.හුටු පිල වෙනුවෙන් 83 හා 86 වැනි මිනිත්තුවලදී මුහදව් සුලේමාන් ගෝල් ද්විත්වයක් වාර්තා කරමින් තරගයේ ජය තම පිලට හිමිකර දුන්නේය.තරගය පුරා කැපී පෙනෙන ක්‍රීඩා විලාශයක් පෙන්නුම් කළ ගුවන් හමුදා ගෝල් රකින ක්‍රීඩක සුජාන් පෙරේරා එෆ්.සී.හුටු ක්‍රීඩකයන්ගේ ගෝල් ලබාගැනීම් අවස්ථාව කිහිපයක් නතර කිරීමට සමත්විය.මේ තරගාවලියේ අවසන් අදියර ශ්‍රී ලංකාව නි‍යෝජනය කරමින් කණ්ඩායමක් එක්වූ ප්‍රථම අවස්ථාව මෙය විය.ශ්‍රී ලංකා ලීග් ශූරයන්වූ ගුවන් හමුදාව තරගාවලියට සුදුසුකම් ලබාගත් අතර සහභාගිවු තරග දෙකෙන්ම පරාජයට පත්විය. ගුවන් හමුදාව පළමු තරගයේදී නේපාලයේ මෂියන්ඩි පිල හමුවේ 2-1කින් පරාජයට පත්විය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>26</day>
    </date>
    <link>http://www.dinamina.lk/2014/09/26/_art.asp?fn=s1409265</link>
    <topic>පළමු දිනයේදී ශ්‍රී ලංකාව හා චීනයෙන් වැඩි දස්කම්</topic>
    <author>වර්නන් ගුණසේකර</author>
    <content>මහනුවර දිගන වික්ටෝරියා ගොල්ෆ් සමාජ පිටියේ පැවැත්වෙන 15 වැනි ශ්‍රී ලන්කන් එයාර්ලයින්ස් ගොල්ෆ් ක්ලැසික් ජාත්‍යන්තර තරගාවලියේ ඊයේ පළමු දිනයේදී ශ්‍රී ලංකාව හා චීනයෙන් කැපී පෙනෙන දස්කම් ප්‍රදර්ශනය විණි.ලි චිෂුආං (ලකුණු 46) හා සුජීව ලංකාතිලක (ලකුණු 39) පිරිමි 1 කොටසේ පෙරමුණට පිවිස සිටි අතර ශමාරා වෙත්තමුණි හා අහල්යා රාජන් ලකුණු 40 බැගින් ලබා ගෙන කාන්තා 1 කොටසේ ඉදිරියෙන් සිටියහ.රටවල් 18කින් විදෙස් තරගකරුවන්ද, දේශීය තරගකරුවන්ද ඇතුළුව 60 දෙනෙකු ඊයේ පළමු දින තරගවලට සහභාගි වූහ. සෙනසුරාදා හා ඉරිදා පැවැත්වෙන තරගාවලියේ දෙවැනි වටයට ක්‍රීඩක ක්‍රීඩිකාවන් 127 දෙනෙකු සහභාගි වීමට නියමිතය.ක්‍රීඩක ක්‍රීඩිකාවන් පළමු දින තරගයේ යෙදී සිටි අයුරු.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>26</day>
    </date>
    <link>http://www.dinamina.lk/2014/09/26/_art.asp?fn=f1409261</link>
    <topic>උදය ෙග් අභියෝගය හරීන් මග ඇරලා</topic>
    <author>අන් දොස් හොයන්නේ</author>
    <content>ගිරාඳුරුකෝට්ටේ සමන් දේවාලයට පසුගිය සිකුරාදා සබරගමුව මහ ඇමැති මහීපාල හේරත් මහතා පැමිණියේ සුවිශේෂ වස්තුවක් දෙවොලට පුජා කිරීම සඳහාය. සිය නිවෙසේ සුරැකිව තබාගෙන සිටි මිල කළ නොහැකි වාලම්පුරිය ඒ මහතා දොවොලට පූජා කළේය.වාලම්පුරිය සමන් දෙවොලට පූජා කරනු දුටු බෞද්ධ මධ්‍යස්ථානයේ අධිපති නාපටවෙල ධම්මානන්ද හිමියෝ “ඔබතුමා භාරයක් ඔප්පු කරනවදැයි විමතියෙන් යුතුව ඇසූහ. “එහෙයි හාමුදුරුවනේ මම මීට මාස දෙකකට පෙර මහියංගණයට පැමිණි දවසේ මැතිවරණයෙන් අපට ජය අත්කර දෙන්නැයි සමන් දෙවියන්ට කන්නලව් කළා. ඒ අධිෂ්ඨානය සඵල වුණා යැයි මහ ඇමැතිවරයා පැහැදිලි කළේය.ඌව පළාත් සභා මැතිවරණයේ ජයග්‍රහණයෙන් පසු ශ්‍රී ලංකා නිදහස් පක්ෂ මූලස්ථානයේ පැවැති ප්‍රවෘත්ති සාකච්ඡාවට සහභාගි වීමට පැමිණි සබරගමුව මහ ඇමැතිවරයා කොළඹ ඩාර්ලි පාරේ පිහිටි ආර්ථික සංවර්ධන අමාත්‍යාංශයට ගොඩ වූයේ ශ්‍රීලනිප ජාතික සංවිධායක ඇමැති බැසිල් රාජපක්ෂ මහතා හමුවීමටය.පුරා හෝරා භාගයකට ආසන්න කාලයක් ඔවුන් අතර පැවැති සුහද සාකච්ඡාවකින් අනතුරුව මෝටර් රථයට නැග බැසිල් රාජපක්ෂ මහතා නික්ම යෑමට සූදානම් වෙද්දී ඒ අසලට සමීප වූ මහ ඇමැතිවරයා රථයේ වීදුරුව පහත් කරමින් නැවත සාකච්ඡාවකට එක් වුණේය.අමාත්‍යාංශයේ පියගැටපෙළ බසිමින් රාජපක්ෂ මහතාගේ රථය අසලට ඒ.එච්.එම්. ෆවුසි මහතාද සේන්දු විය.කථිකයො, ලවුඩ්ස්පීකර් ලෑස්ති කර ගන්න ඕනෑ. අද ඉඳලා ජනාධිපතිවරණයට දුවන්න ඕනෑ යැයි රථයේ අසුන්ගෙනසිටි ලේකම්වරයා අමතමින් මහ ඇමැතිවරයා කීවේය.දකුණු පළාත් මහ ඇමැති ශාන් විජයලාල් ද සිල්වා මහතා පසුගියදා බෙන්තර ගාලු පාරේ පිහිටි වෙළෙඳසැලකට ගොඩ වූයේ ආරක්ෂකයන්ට ප‍ෙසකට වී සිටින ලෙස අණ කරමින්ය. අනතුරුව කිරි පිටි, සීනි, තේකොළ ආදී භාණ්ඩ ගණනාවක මිලගණන් ඇසුවේ වෙළෙඳසල් හිමියාද මවිතයට පත් කරමින්ය.සර් සර්ට ඕනෑ හැමදේම අපි ළඟ තිබෙනවා යැයි වෙළෙඳ සල්හිමිකරු සිනා සෙමින් කීවේය. විශාල බෑගයක් පිරෙන්න බඩු ගත් මහ ඇමැතිවරයා මෝටර් රථය වෙත නැවත පියමන් කළේ ආරක්ෂකයන් බෑගය ඉල්ලා සිටියදීය. පසුව මහ ඇමැතිවරයා රියැදුරාට කීවේ රෝගාතුරව පසුවන සිය කාර්ය මණ්ඩල නිලධාරියාගේ නිවස බලා යන ලෙසය.ජාතීන් අතර සමඟිය ගොඩ නැඟීමේ කර්තව්‍යයේ නිරතව සිටින ජාතික භාෂා හා සමාජ ඒකාබද්ධතා ඇමැති වාසුදේව නානායක්කාර මහතා ඉන් මදකට මිදී අලුත් කර්තව්‍යයකට අතගැසීය. එනම් රටේ බහුතර ජනතාවට බලපාන අත්‍යවශ්‍ය භාණ්ඩ මිල සංශෝධනය කළ යුතු බවකීමය.අතවශ්‍ය ආහාර ද්‍රව්‍ය පහක් අඩු ආදායම්ලාභීන්, හා මධ්‍යම පාන්තිකයන්ට සහන සලාක ක්‍රමයකට ලබා දෙන ලෙස ද යෝජනා කරයි. එය ජනාධිපතිතුමාට අදහසක් ලෙස ඉදිරිපත් කිරීමට සූදානමින් සිටින අමාත්‍යවරයා හාල්, සීනි, පරිප්පු, හාල්මැස්සන්, කරවල හා ළදරු කිරිපිටි ඒ සඳහා නිර්දේශ කළේය. නියඟය එක්ක ජනතාව අසීරු තත්ත්වයට පත් වුණා. ජනතා දුක බලා අපි මේ වැඩසටහන අය වැය යෝජනාවක් ලෙස ගෙන එනවා යැයි වාසුදේව නානායක්කාර මහතා කීය.එක්සත් ජාතීන්ගේ මහා මණ්ඩලයේ 63 වන සැසියට යෑමට ප්‍රථම ජනාධිපති මහින්ද රාජපක්ෂ මහතා ශෂීන්ද්‍ර රාජපක්ෂ මහතාට පැවසුවේ අපූර්ව රහසකි.දින ගණනක් නිදි වර්ජිතව මහන්සිව සිටි ශෂීන්ද්‍ර ඡන්ද ප්‍රතිඵල අතරතුරදී සිටියේ ගැඹුරු නින්දකය. ජනාධිපතිවරයාගේ දුරකථන ඇමතුමෙන් අන්ද මන්ද වූ ඔහු වචන පටලවමින් ඔව් ඔව් සර් නෑ නෑ බාප්පේ යැයි කියමින් ඊට පිළිවදන් දුන්නේය. පැටලෙන්න දෙයක් නැහැ. එන ඡන්ද ප්‍රතිඵල අනුව ඔයාගේ ජයග්‍රහණය ස්ථිර යැයි ජනාධිපතිතුමා සිනා සෙමින් කීය. ඔව් බාප්පේ යැයි ශෂීන්ද්‍ර ඊට පිළිතුරු දෙමින් කීවේය.මගේ වැඩ කටයුතු ඉවර වෙලා ආපසු එන තෙක් දිවුරුම් දීමේ කටයුතුවලට සූදානම් වෙන්න යැයි ජනාධිපතිතුමා කීවේය. මෙවර ජයග්‍රහණය පිළිබඳ දෙගිඩියාවක් තිබුණේ නැහැ. හැබැයි මේ ප්‍රතිඵලවල විශේෂයක් තිබෙනවා. මේක මගේ ජයග්‍රහණයක්. ගියවර මම ජයග්‍රහණය කළේ බාප්පා නිසයි.ජනතාව මාව පිළිගෙන ඡන්දය දුන්නේ මෙවරයැයි ශෂීන්ද්‍ර පැහැය. හරි හරි ඔක්කොම හරි ඔයාගෙ ජයග්‍රහණයට මම සුබ පතනවා යැයි ජනාධිපතිතුමා සිනා සෙමින් කීය. ග්‍රාමීය ජනතාව දුක් කරදරවලදී ගමේ පන්සලට දුව ඒම දුරාතීතයේ සිට පැවත එන්නකි.ඒ නිසා ගමේ පන්සල් නඟා සිටුවීමේ අරමුදලක් පිහිටුවීමට තීරණය කළා යැයිද ජනාධිපතිවරයා දෙවිනුවර රජමහා විහාරාධිපති ආචාර්ය දෙවිනුවර සිරි සුනන්ද අනුනායක හිමියන්ට කීය. ඉන්දියාවෙන් වැඩම කරවනලද කිරිගරුඬ විෂ්ණු ප්‍රතිමාව නිරාවරණය කිරීමේ උත්සවයට එක් වූ අවස්ථාවේදී දේවාල භූමිය අතුරු සිදුරු නැතුව ජනයාගෙන් පිරී තිබුණි. ජනතාව අසලට සමීප වූ ජනාධිපතිවරයා ඔවුන්ගේ සුවදුක් ගැටලු පිළිබඳ විමසීමට අමතක නොකළේය.ඊට කෘෂිකර්ම ඇමැති මහින්ද යාපා, ආයෝජන ප්‍රවර්ධන ඇමැති ලක්ෂ්මන් යාපා, දකුණ ආණ්ඩුකාර කුමාරී බාලසූරිය මහත්ම මහත්මීහුද එක් වූහ. උත්සවය අවසානයේ රැස්වසිටි ධීවර ප්‍රජාවගේ ගැටලු පිළිබඳ විමසිලිමත් වූ ජනාධිපතිවරයා, තහනම් ආම්පන්න යොදා ගනිමින් (හැඹිලි දැල්) මසුන් ඇල්ලීම තහනම් කිරීමට පියවර ගන්නා බවට පොරොන්දු දුන්නේ ඔවුන්ගේ ප්‍රීති ඝෝෂා මධ්‍යයේය.ශෂීන්ද්‍රගේ විජයග්‍රහණයේ දූතයා ලෙස එතුමාට සුබපැතීමට පැමිණියා යැයි බස්නාහිර මහ ඇමැති ප්‍රසන්න රණතුංග මහතා ඡන්දයට පෙර දින ඒ මහතාගේ නිවසට ගොඩ වෙමින් කීය. එම අවස්ථාවේ ශෂීන්ද්‍ර රාජපක්ෂ මහතා නිවසේ නොසිටියද මහ ඇමැතිවරයාගේ ප්‍රකාශයෙන් අන්ද මන්ද වූ කථානායක චමල් රාජපක්ෂ මහතා ප්‍රසන්න දෙස බැලුවේ කුමක් කියන්නේද යන්න දෙගිඩියා‍ෙවන්ය.හිතේ කහටක් තියාගන්න එපා ශෂීන්ද්‍රගේ ජයග්‍රහණය ස්ථිරයි. ඒත් ජයග්‍රාහී අවස්ථාවේ ළඟ ඉඳන් එම සතුට බෙදා ගන්න. කල්තියා පැමිණි බව රණතුංග මහතා කීය. එම සුහද කතා බහ අතරතුරදී නිවසට සේන්දු වූ ශෂීන්ද්‍රට සුබ පැතූ ප්‍රසන්න රණතුංග මහතා ඉදිරි මහ ඇමැති සමුළුවේදී හමුවීමට හැකිවේවා යැයි ප්‍රාර්ථනා කළේය.ඌව පළාත් සභා මැතිවරණ ප්‍රතිඵලවලින් උද්දාමයට පත් ජනමාධ්‍ය ඇමැති කෙහෙලිය රඹුක්වැල්ල මහතාගේ ජන්ම දිනය යෙදී තිබුණේ ද ඡන්ද ප්‍රතිඵල නිකුත් වූ පසුගිය ඉරිදාය. හෙතෙම ආගමික වතාවත්වලට මුල්තැන දෙමින් උපන්දිනය සැමරුවේය. එහි ප්‍රීතිමත්ම අවස්ථාව වූයේ සැමරුම් කේක්ගෙඩිය කැපීමේ අවස්ථාවය.එම අවස්ථාවට එක් වූ මේජර් ලෙස්ලි අබේරත්න මහතා කෝ මේකේ සමරු ඉටිපන්දම් දාලා නැහැ නේ වයස පේනවට බය දැයි ඇසීය. අ‍පෝ නැහැ මගේ වයස ඇහුවොත් ඔයාලා පුදුම වෙතැයි ඇමැතිවරයා කීවේ සිනා සෙමින්ය. ඇත්තටම ඔබතුමාට පනහක් පේන්නේ නැතැයි මේජර්වරයා කීය. දැන් මට 60ක් යැයි ඇමැතිවරයා මහ හඬින් සිනා සෙමින් කීය. එය ඇසූ කවුරුත් මවිතයට පත් වූහ.එක්සත් ජාතික පක්ෂ කෘත්‍යාධිකාරී මණ්ඩල රැස්වීම පක්ෂයේ සාමාජිකයන්ගේ ප්‍රධානත්වයෙන් පසුගියදා සිරිකොතදී ඉතාසාමකාමී අයුරින් නිමාවට පත් විය. එම අවස්ථාවේදී පිරිස සමඟ සුහදව කතා කළ ජාතික නායක රනිල් වික්‍රමසිංහ මහතා “මට අද ගොඩක් සතුටුයි. සමඟිව එක් රැස් වී සිටිනවාද නැත්නම් අසමගිව කුළල් කා ගන්නවාද යන්න තීරණය කළ යුත්තේ ඔබ යැයි කීවේය.ඒ වදන් නෑසුණාමෙන් රවී කරුණානායක මහතා බිම බලා ගනිද්දී රැස්ව සිටි සියලු දෙනා එක හඬින් කෑගසමින් වික්‍රමසිංහ මහතාගේ ප්‍රකාශයට අනුමැතිය දැක්වීය. දේශපාලනය සුන්දර ලෙස පෙනුනත් කටුක අමිහිරි අත්දැකීම් පිරි තැනක් මම පක්ෂයේ සමඟිය උදෙසා පසුගිය දිනවල විශාල කැපකිරීමක් කළා. ඒ අපේ පක්ෂය ගොඩ නැඟීමට යැයි මහ ලේකම් තිස්ස අත්තනායක මහතාගේ වේගවත් කතාව පිරිස නිහඬව අසා සිටියහ. විපක්ෂය ‍ගොඩ නඟන්න මගේ පියා ජේ. ආර්. ජයවර්ධන මහතා සමඟ එකට කටයුතු කළා.එම බැදීමට කැප කිරීමට වඩා කැපකිරීමක් මම පක්ෂය වෙනුවෙන් සිදුකරනවා යැයි සජිත් ප්‍රේමදාස මහතා කීවේය. පක්ෂ පුරප්පාඩු තනතුරු කිහිපයක් වික්‍රමසිංහ මහතා නම් කරද්දී සියලු දෙනා අත්පොළසන් දුන්හ.යොවුන් පෙරමුණේ සභාපති ධුරය තමා හරීන්ට පිරිනමන බව රුවන් වි‍ජේවර්ධන මහතා ප්‍රකාශ කරද්දී රුවන් මගේ මිත්‍රයා, මම ඌවේ ජනතාව වෙනුවෙන් කැප වී කටයුතු කරන්න තිබෙනවා. ඔබතුමාගේ තරුණ සභාපතිකම මම ඔබතුමාට භාර දෙනවා යැයි හරීන් ප්‍රනාන්දු මහතා කීය.මම එය භාරදුන්නේ නැවත භාර ගැනීමේ අරමුණින් නොවේ යැයි රුවන් විජේවර්ධන මහතා නැවත පිළිවදන් දුන්නේය. සඳුදා අලුයම සිරිකොතදී රනිල් වික්‍රමසිංහ මහතා හමුවීමට ගිය මහ ලේකම් තිස්ස අත්තනායක මහතා නායකත්ව මණ්ඩලයෙන් ඉල්ලා අස්වීමට මම තීන්දු කළා, ඌව ඡන්දය නිමා වෙන තෙක් ඒ සඳහා බලා සිටියා යැයි කීවේය. නෑ නෑ තිස්ස ඔයා කලබල වෙන්න එපා යැයි වික්‍රමසිංහ මහතා කීය. සර් මම තීරණය ගත්තා. ඔබතුමා මේ ලිපිය භාර ගන්නැයි අත්තනායක මහතා ආයාචනා කළේය.චීන ජනපති සමඟ ගිවිසුම් අස්සන් කිරීමේ උත්සවයේදී සපත්තු අඩිය ගැලවීමේ සිද්ධියට මුහුණ පෑ සංස්කෘතික හා කලා කටයුතු ඇමැති ටී.බී. ඒකනායක මහතා පසුගිය සතියේ ගත කළේ පශ්චත්තාපයෙන්ය. අන් කටයුතු කොතරම් තිබුණ ද ඔහුගේ හිත වද දුන්නේ සපත්තු සිද්ධිය පිළිබඳවය.කවුද හිතුවේ පයට පෑගෙන සපත්තුවකට මෙහෙම ගල් ප්‍රහාරයක් එල්ල වෙයි කියලා. ඇමැතිවරයා නිතර මැසිවිලි නැඟීය. එහෙත් ගල් ප්‍රහාරය මල් ප්‍රහාරයක් වීමට ගත වූයේ සුළු කාලයකි. විවිධ මාධ්‍ය ඔස්සේ ඔහුගේ සපත්තු දුටු විදේශ රටවල් ඒ සඳහා කෝටි දෙකක මුදලක් තක්සේරු කළේය.මේකෙ වටිනාකම දිනෙන් දින වැඩිවෙනවා යැයි කී ඇමැතිවරයා මේ පිළිබඳ ද්වි පුද්ගල කමිටුවක්ද පත් කළේය. මහාචාර්ය මුදියන්සේ දිසානායක, ආචාර්ය සුදත් රෝහණ, මහත්වරුන්ට සපත්තු ජෝඩුවේ කටයුතු පැව‍රිණි.ඌව පළාත් සභා මැතිවරණය පැවැති දින බස්නාහිර පළාත් කෘෂිකර්ම ඇමැති උදය ගම්මන්පිල මහතා ලෝක නායකයන්ගේ දේශගුණික සමුළුවට සහභාගි වීම සඳහා අමෙරිකාව බලා පිටත්ව ගියේය. මීට පෙර රූපවාහිනි සංවාදයකදී ගම්මන්පිල හරීන් ප්‍රනාන්දු මහතාට අභියෝගයක් කළේය.එනම් පෝස්ටර් නොමැතිව ඡන්ද 50,000ක් ලබා ගත හොත් තමා සිය මන්ත්‍රී ධුරයෙන් ඉල්ලා අස්වන බවටය. පසුගිය මැතිවරණයේදී හරීන් ඡන්ද 173000ක් ලබා ගැනීමත් සමඟ මේ අභියෝගය භාර ගනිමින් ගම්මන්පිල ඉල්ලා අස්වන බවට වෙබ් අඩවි වාර්තා කළේය.එය දුටු එක්සත් ජාතීන්ගේ ශ්‍රී ලංකා නියොජිත පාලිත කොහොන මහතා ගම්මන්පිලගෙන් මේ පිළිබඳ විමසීය. පෝස්ටර් නැතුව ඡන්ද කරන්න අමාරු බව හරීන් දන්නවා. ඒ නිසා හරීන් එම අභියෝගය භාර ගත්තේ නැහැ. එය පෝස්ටර් බදුල්ල පුරා ගැහුවා. ඉතින් මම මොකටද අස්වෙන්නේ යැයි ගම්මන්පිල මහතා කීය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>26</day>
    </date>
    <link>http://www.dinamina.lk/2014/09/26/_art.asp?fn=f1409262</link>
    <topic>ධර්මපාලතුමාගේ ලෝක බෞද්ධ දෘෂ්ටිය</topic>
    <author/>
    <content>බෞද්ධයන්ගේ වන්දමාන ස්ථානයක් බවට බුද්ධගයාව නැවත පත්කිරීමට හා එහි බුදු දහම ව්‍යාප්ත කිරීමට ධර්මපාලතුමන් ගත් වෙහෙස ගැන බොහෝ කරුණු සාකච්ඡාවී ඇතත් එතුමන් අපරදිග ලෝකයට බුදු දහම ව්‍යාප්ත කිරීමට ගත් වෙහෙස ගැන අවධාරණය කෙරී ඇත්තේ අවමයෙනි. ධර්මපාලතුමන් ජාතිවාදියෙක් යන චෝදනාවෙන් ගලවා ගැනීමේදි මහාචාර්ය අසංග තිලකරත්නගෙන් ප්‍රමුඛ කාර්යක් සිදුවිය. 'ධර්මපාලතුමාගේ ලෝක දෘෂ්ටිය' ගැන ලියැවුණු මෙම ලිපිය ධර්මපාල නම් ජාත්‍යන්තරවාදියා ගැන නව සිතීමකට පොළඹවයි. මෙම ලිපියේ මුල් කොටස පසුගිය සතියේ පළ විය.ඉන්දියාවේ තම කාර්ය සඳහා ධර්මපාලතුමා බෞද්ධ අබෞද්ධ මුළු ලෝකයේම සහාය පැතුවේය, එසේම ලද්දේය. අමෙරිකාවට හා එංගලන්තයට අමතරව එතුමා නෙදර්ලන්තය, ප්‍රංශය, ස්විට්සර්ලන්තය වැනි යුරෝපීය රටවල ද සංචාරය කළේය.යුරෝපීය රටවල එතුමාගේ බෞද්ධ කටයුතු නො පැවැතිය ද, එතුමා මෙම රටවල සංචාරය කළේ ලංක‍ාවේ හා ඉන්දියාවේ එතුමාගේ අධ්‍යාපන හා සාමාජික කාර්ය සඳහා මාර්ගෝපදේශ ලබාගැනීමේ අදහසින්. විශේෂයෙන් ම මෙම රටවල කාර්මික දියුණුව එතුමාගේ තියුණු අවධානයට යොමු විය.යුරෝපීය රටවලට අමතරව මහායාන බෞද්ධ රටවල් වූ ජපානය හා චීනය යන රටවල ද එතුමා සංචාරය කළේ තම බෞද්ධ කටයුතු - විශේෂයෙන් ම ඉන්දියාවේ බෞද්ධ කටයුතු - සඳහා ආධාර ලබාගැනීමේත්, තම ලෝක බෞද්ධ දෘෂ්ටිය තහවුරු කරමින් සම්ප්‍රදාය භේදයකින් තොරව ලොව පුරා විසිර සිටින බෞද්ධයන් අතර ඒකාබද්ධතාවක් ඇතිකිරීමේත් පරමාර්ථයෙන් බව පෙනේ.ධර්මපාලතුමා ශ්‍රී ලාංකික ‍ෙථරවාද සම්ප්‍රදායේ පමණක් නොව ලෝක බෞද්ධ ප්‍රජාවගේ ද නියෝජිතයා ලෙස බටහිර ලෝකය හමුවේ මුල්වරට පෙනී සිටිනුයේ 1893 සැප්තැම්බර් මස (11 – 27 දිනවල) අමෙරිකා එක්සත් ජනපදයේ චිකාගෝ නුවර පැවැති ලෝක ආගම් පිළිබඳ සම්මේලනයේදීය.(Parliament of World Religions) ‍එම සම්මේලනය ඉදිරියෙහි පැවැත්වූ පළමු දේශනය ධර්මපාලතුමා ආරම්භ කරනුයේ මෙසේය.මා ඔබ වෙත එන්නේ දසලක්ෂ හාරසිය හැත්තෑ පහක් වන සමස්ත බෞද්ධ ජනතාවගේ සුබ පැතුම් සමඟය. ශත වර්ෂ ගණනාවක් ආසියාවෙහි ප්‍රචලිතව පැවැත ඇති එම ආගමික සම්ප්‍රදායෙහි ආරම්භකයාණන් වහන්සේගේ ආශීර්වාදය හා ශාන්තිය රැගෙන මම ඔබ වෙත පැමිණ ඇත්තෙමි.අද වන විට සියවස් විසි හතරක් මුළුල්ලේ පැවත ඇති එම ආගම මඟින් ආසියාව මෘදු දේශයක් බටව පත්කොට ඇත. මෙම සම්මේලනයට සහභාගි වීම සඳහා මට ලෝකයේ විවිධ බෞද්ධ රටවල් ඒකාබද්ධ කිරීමේ නූතන බෞද්ධ ඉතිහාසයෙහි අතිශය වැදගත් කාර්යය අතපසු කිරීමට සිදුවිය.මෙම ප්‍රකාශයෙන් නිසැකව පැහැදිලි වනු‍යේ ධර්මපාලතුමා චිකාගෝ හි ලෝක ආගමික සම්මේලනයේදී තම කාර්යය දුටුවේ හුදෙක් කුඩා ශ්‍රී ලංකා දිවයින නියෝජනය කරන්නෙකුගේ නොව සමස්ත ලෝක බෞද්ධ ජනතාව නියෝජනය කරන්නෙකුගේ කාර්යය ලෙසටය.මෙම ගමනට පෙර සිට ම ධර්මපාලතුමා බටහිර ලෝකයේත්, ජපානය වැනි රටවලත් විවිධ බෞද්ධයන් හා බුදුදහමට ලැදිකමක් දැක්වූ බොහෝ දෙනෙකු සමඟ සබඳතා ගොඩනඟා ගෙන තිබූ අතර, එබඳු පුද්ගලයන් අතර The Light of Asia (ආසියාලෝකය) යන බුද්ධචරිතාත්මක කාව්‍යය රචනා කළ එඩ්වින් ආර්නෝල්ඩ් මහතා වැනි ලෝක ප්‍රකට පුද්ගලයෝ ද වූහ.ආසියාව හරහා චිකාගෝ නගරයට යන අතරමඟ හවායි දූපතට ගොඩබට කල්හි එතුමාට හමු වූ මේරි එලිස‍බත් ෆොස්ටර් මැතිනිය එතැන් පටන් ඇයගේ අභාවය තෙක් ම ඇය සතු අතිවිශාල ධනස්කන්ධය ධර්මපාලතුමාගේ ලෝක - ශාසනික - ආගමික කටයුතු සඳහා නොපැකිළ යෙදෙව්වාය.මෙම ශ්‍රේෂ්ඨ කාන්තාව තම ධනය ධර්මපාලතුමාගේ කටයුතු සඳහා පරිත්‍යාග කිරීමේදී කොතරම් නිවැරැදි ආකල්පයකින් යුතුව එසේ කළා ද යත් මුදල් එවූ සෑම අවස්ථාවකදී ම පාහේ තමාට එම අවස්ථාව ලබා දීම පිළිබඳව ධර්මපාලතුමාට නොමසුරුව ස්තූති කළාය.ධර්මපාලතුමාගෙන් පැත්තෙන් බලන විට, තම මුදල් වෙනුවෙන් කවරාකාර වූ හෝ පැහැදිලි කිරීමක් අපේක්ෂා නොකළ මෙම නූතන යුගයේ විශාඛාවට එතුමා ඇයගේ මුදල් වියදම් කළ ආකාරය පිළිබඳ පැහැදිලි වාර්තා ඉදිරිපත් කළේය. ධර්මපාලතුමාගේ ඉන්දියාවේ හා ශ්‍රී ලංකාවේ කටයුතු සඳහා පමණක් නොව එංගලන්තයෙහි බෞද්ධ කටයුතු සඳහා ද මෙම දානපතිනිය ආධාර කළාය.එංගලන්තයෙහි බුදුසමය පිහිටුවීමේ කාර්යයට ධර්මපාලතුමා ‍ඉදිරිපත් වූයේ එතුමාගේ ජීවිතයෙහි අවසාන දශකයෙහි සිටය. ධර්මපාලතුමා 1893 චිකාගෝ නුවරට යන අතරේදී ලන්ඩන් නුවරට ගියේය. එවර එඩිවින් ආර්නෝල්ඩ් මහතා සහ ලන්ඩනයේ පරමවිඥානාර්ථ සමිතියෙහි ඇනී බැසන්ට් මහත්මියගේ ද ආගන්තුක සත්කාර ලැබුවේය.1904 දී එතුමා එංගලන්තයට ගියේ ලන්ඩන් නුවර හා ලිවර්පුල් නගරයෙහි කාර්මික විද්‍යාල පිළිබඳව අධ්‍යයනය කිරීමටය. මෙසේ කරන ලද ගමන්වලදී එතුමා එංගලන්තයෙහි බුදුසමය පිහිටුවීමේ අවශ්‍යතාව දුටුවා විය හැකිය.ඒ වන විට බුරුම සම්ප්‍රදායෙහි පැවිද්ද ලැබ සිටි බ්‍රිතාන්‍ය ජාතික ආනන්ද මෙත්තෙය්‍ය හිමි (ඇලන් බෙනට්) 1908 දී එංගලන්තයට පැමිණීම බ්‍රිතාන්‍ය බුදුසමයෙහි ආරම්භය ලෙස දැක්විය හැකිය. මහාබෝධි සඟරාවෙහි 1909 අප්‍රේල් මැයි කලාපයෙහි ධර්මපාලතුමා බෞද්ධ විහාරස්ථානයක් ආරම්භ කිරීමේ ආනන්ද මෙත්තෙය්‍ය හිමියන්ගේ උත්සාහය ගැන සඳහන් කරමින් එම කාර්යය සඳහා ශ්‍රී ලංකාවාසී හා ලෝකවාසී බෞද්ධ ජනතාවගේ සහයෝගය ලැබිය යුතු බව සඳහන් ‍කළේය.එහෙත් විහාරස්ථානයක් පිහිටුවීමේ මෙම උත්සාහය සඵල නොවූ අතර, 1914 දී ආනන්ද මෙත්තෙය්‍ය හිමියන් තම දුර්වල සෞඛ්‍ය තත්ත්වය හේතුකොටගෙන උපැවිදි බවට පත්වුණි. London Buddhist Society හි කටයුතු ක්‍රමයෙන් අභාවයට ගිය බව පෙනේ.එංගලන්තයෙහි බුදුසමය පිහිටුවීම ධර්මපාලතුමාගේ මූලික අභිලාෂයක් බවට පත්වූයේ ශ්‍රී ලංකාවේ 1915 කෝලාහලවලින් ඊළඟ අවුරුදු හතක පමණ කාලය එතුමා ඉන්දියාවෙහි සිරගත කොට තිබූ අවදියෙන් පසුවය. පිරිහී ගොස් තිබූ සෞඛ්‍යය නැවත ලබාගැනීම සඳහා එතුමා 1925 වර්ෂයෙහිදී ජර්මනියට හා ස්විට්සර්ලන්තයට ගිය අතර 1926 වර්ෂයේදී London Buddhist Vihara නමින් ප්‍රථම ථේරවාද බෞද්ධ විහාරස්ථානය ධර්මපාලතුමා විසින් බටහිර ලෝකයෙහි පිහිටුවන ලදී.ලන්ඩන් හි බෞද්ධ විහාරය පිහිටුවීම හා එහි භික්ෂූන් වාසය කරවීම ධර්මපාලතුමාගේ වැඩසටහනෙහි එක් අංගයක් පමණක් වූ අතර, විහාරස්ථානය පදනම් කොටගෙන එතුමා සාර්ථක කර ගැනීමට අපේක්ෂා කළ කරුණු දෙස බලන විට පෙනී යනුයේ බටහිර ලෝකයෙහි බුදුසමය පිළිබඳව ඉතා පුළුල් දෘෂ්ටියක් එතුමාට තිබූ බවයි. ධර්මපාලතුමා 1927වර්ෂයෙහිදී සටහන් කොට ඇති එම කරුණු මෙසේය.(i) යුරෝපීය රටවල බුදුදහම ප්‍රචලිත කිරීම සඳහාත්, එංගලන්තයෙහි හා අමෙරිකාවෙහි බුද්ධ ශාසනය පිහිටුවීම සඳහාත් අවශ්‍ය ක්‍රමවේදය සකස් කර ගැනීම සඳහා ත්‍රෛනිකායික මහානායක හිමිවරුන්ගේ මූලිකත්වයෙන් සම්මන්ත්‍රණයක් පැවැත්වීම.(ii) ලන්ඩනයෙහි බෞද්ධ විහාරයක් හා සංඝාවාසයක් පිහිටුවීම සඳහා සහයෝගය ලබාගැනීම පිණිස මහානායක හිමිවරුන්ගේ සංදේශයක් ථායිලන්තයේ හා කාම්බෝජයේ රජවරුන්ටත්, ජපානය, කොරියාව හා චීනය යන රටවල ප්‍රධාන භික්ෂූන්වහන්සේලාට හා චීන රජයෙහි ජනාධිපතිතුමාටත්, චීනයේ ඒ වන විට සිටි තාෂිලාමාටත් යැවීම.(iii) ලන්ඩන්හි බෞද්ධ විහාරය පිහිටුවීම සඳහාත්, තරුණ ඉංගිරිසි ජාතික පිරිස්වලට ධර්මය උගන්වා ඔවුන් එංගලන්තයෙහි ධර්මය ප්‍රචාරය කිරීම සඳහා පුහුණු කිරීමට අභ්‍යාස මධ්‍යස්ථානයක් ආරම්භ කිරීමටත් ආධාර ලබා ගනු පිණිස ශ්‍රී ලාංකික ප්‍රභූවරුන්ට මෙම සම්මන්ත්‍රණයට ආරාධනා කිරීම.(iv) ලෝකය පුරා ධර්ම දූතයන් ලෙස යැවීම සඳහා උගත් බුද්ධිමත් බෞද්ධ පිරිස්වලට පුහුණුව ලබාදීම.(v) පොළොන්නරුවෙහි ජේතවන විහාරයට අනුරූප සැලැස්මකින් යුතු විහාරයක් එංගලන්තයෙහි තැනවීම.(vi) The British Buddhist නම් සඟරාව අඛණ්ඩව පවත්වාගෙන යෑම සහ ප්‍රාථමික තත්ත්වයක ඇති බ්‍රිතාන්‍ය බෞද්ධ පුස්තකාලය වැඩිදියුණු කිරීම.(vii) බෞද්ධ ශිෂ්‍යයන් සඳහා නේවාසිකාගාරයක් තැනවීම. මෙම කරුණු විමසා බලන විට පැහැදිලි වනුයේ ධර්මපාලතුමාට අවශ්‍ය වූයේ හුදෙක් ලන්ඩන් නුවර විහාරයක් පිහිටුවීම පමණක් නොව, එම විහාරය එංගලන්තයෙහි දේශීය හා විදේශීය ජනකොටස්වල මධ්‍යස්ථානයක් බවට පත් කිරීම වූ බවයි.ධර්මපාලතුමා ශ්‍රී ලංකාවේ උපන් බෞද්ධයෙකු වශයෙන් ථේරවාද සම්ප්‍රදායට ගරු කළ ද, බුදුසමය පිළිබඳ එතුමාගේ දෘෂ්ටිය වූයේ එය ගෝලීය සංසිද්ධියක් බවයි. බුදුසමය ප්‍රබල බටහිර ලෝකයෙහි ව්‍යාප්තව නොපැවැතිය ද මූලික දාර්ශනික පදනමෙහි සිට ම බුදුරදුන්ගේ චින්තනය ගෝලීය අදාළත්වයකින් ද, ‍එහෙයින් ම ගෝලීය ආකර්ෂණයකින් ද යුතු විය.මෙම ශ්‍රේෂ්ඨ දහම සමස්ත ලෝකය වෙත ලබාදීම එතුමාගේ මූලික අරමුණක් වූ අතර, එය ලෝකය වෙනුවෙන් පමණක් නොව බුදුදහම වෙනුවෙන් ද අවශ්‍ය කාර්යය ඉෂ්ට කිරීමක් යැයි එතුමා සිතූ බව පෙනේ. 1927 ජනවාරි මස 8 වන දින සිංහල බෞද්ධයා පුවත්පතෙහි ධර්මපාලතුමා මෙසේ සටහන් කළේය.විසිහතර ලක්ෂයක් ලංකාවේ බෞද්ධයෝ සිටිති. එංගලන්තවාසීන්ට බෞද්ධයින්ගේ තේජස පෙන්වීමට තිබෙන එක ම මාර්ගය ලොන්ඩන් නුවර විහාරයක් කරවීමයි. එංගලන්තයෙන් මෙරටට ගෙනෙන බ්‍රැන්ඩි, විස්කි, සපත්තු, තොප්පි, කෝට්, ටයි, ගවුම් ආදියට අවුරුද්දකට රුපියල් දෙතුන් කෝටියක් වියදම් වේ. ඉංග්‍රීසීන්ගේ දාසයෝ මෙන් ක්‍රියාකරන සිංහලයිනි, ආත්ම ගෞරවය, ස්වරාජ ගෞරවය සිහිකොට ඉංග්‍රීසීන්ට යටත් අප විසින් දානය කිරීම යෝග්‍ය ක්‍රියාවකි, අපට දෙන්ට හැකි උතුම් අමෘතය නම් තථාගතප්පවේදිත ශ්‍රී සද්ධර්මයයි. (ධර්මපාල ලිපි පි. 285)ධර්මපාලතුමාගේ මෙම ප්‍රකාශයෙහි සන්දර්භය අපගේ යටත්විජිත තත්ත්වය වූ බැවින් එම අදහස් එංගලන්තයට සාපේක්ෂව දක්වා තිබුණ ද එතුමා මෙයින් ප්‍රකාශ කරනුයේ බටහිර ලෝකයට ලංකාවෙන් දිය හැකි උතුම් ම දානය බුදුදහම බවයි. මෙම කරුණ එදාට මෙන්ම අදට ද එක සේ සත්‍ය බව කිව යුතුය. </content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>26</day>
    </date>
    <link>http://www.dinamina.lk/2014/09/26/_art.asp?fn=f1409263</link>
    <topic>පොදුජන යුගයේ නියමුවා බණ්ඩාරනායක</topic>
    <author>උදිත ගුණවර්ධන</author>
    <content>අවුරුදු දහස් ගණනක් වු මානව ඉතිහාසයේ දී සිය දහස් ගණනක් නායකයන්, පාලකයන් බිහිවී තිබේ. එහෙත් එවැනි නායකයන් අතරින් අවුරුදු සිය දහස් ගණනක් ගත වූවද අමතක නොවන ජනතා සිත්සතන් තුළ සදාතනික වන නායකයන් බිහිවන්නේ අතිශය දුර්ලභ ලෙසය.මේ සදාතනික චරිත අතර මෑත කාලයේ දී බිහිවූ චරිත ලෙස මහත්මා ගාන්ධි, ශ්‍රී නේරු, ඒබ්‍රහම් ලින්කන්, අලි ජින්නා, මාඕ සේතුං වැනි අන්තර්ජාතිකව ප්‍රචලිත හා සදා අනුස්මරණිය චරිත හැඳින්විය හැකිය.ඒ අතරට ශ්‍රී ලංකාවෙන් බිහි වු චරිතය ලෙස සොලමන් වෙස්ට් රිජ්වේ ඩයස් බණ්ඩාරනායක නැතිනම් අප කවුරුත් දන්නා පරිදි එස්. ඩබ්ලිව්. ආර්. ඩී. බණ්ඩ‍ාරනායක මහතාගේ චරිතය හඳුන්වා දිය හැකිය.අද වනවිට බණ්ඩාරනායක මහතා අභාවප්‍රාප්ත වී දශක පහක් ඉක්මවා ගිය ද ඔහු ගැන කතා කිරීමටත් මහජන මතක නොනැසී පැවතීම හොඳම සාක්ෂියක් ලෙස හඳුන්වා දිය හැකිය.වෙනත් විදිහකට කියනවා නම් මහජනතාව වෙනුවෙන් අවංකවත්, නිර්මාණශීලිවත් කැපවුණ නායකයන් දශක ගණනාවක් නොව සියවස් ගණනාවක් ගියත් අමරණීය වන බවට වූ හොඳම සාක්ෂි අප ඉහත සඳහන් කළ ජනතා නායකයන් මහජනතාව අතර තවමත් නොනැසී ජීවත්වන ආකාරය විමසා බැලූවිට තහවුරු වේ.එස්. ඩබ්ලිව්. ආර්. ඩී. බණ්ඩාරනායක චරිතය විසිවන සියවස තුළ ශ්‍රී ලංකාවේ පමණක් නොව මුළු ආසියාවටම කීර්තිය ගෙන ආ චරිතයක් ලෙස හඳුන්වා දිය හැකි අතර මෙරට දේශපාලන ක්ෂේත්‍රයේ හැරැවුම් ලක්ෂයක් සනිටුහන් කළ නායකයකු ලෙස බණ්ඩාරනායක මහතා හඳුන්වා දිය හැකිය.ඔහු ඉටුකළ මනා මෙහෙය කුමක්ද? ඇතැමෙකුට ගැටලුවක් ඇතිවිය හැකිය. ඒ ගැන මූලිකව සඳහන් කළහොත් මෙරට බැඳී තිබූ අධිරාජ්‍යවාදී වහල් බැමි බිඳ දැමු මහා ජනතා පෙරළියේ නිර්මාතෘවරයා ලෙස හඳුන්වා දීමේ වරදක් නැත.1899 ජනවාරි 04 වෙනිදා උපත ලද බණ්ඩාරනායක මහතා උපතින්ම ප්‍රභූත්වය, ධනවත්කම සැප සම්පත් සියල්ල ගෙන ආ කුමරෙකු ලෙස හඳුන්වා දිය හැකිය. වෙනත් විදිහකට සඳහන් කළහොත් බණ්ඩාරනායකයන් රිදී හැන්ද අතින් ගෙන ආ කුමරකු ලෙස හඳුන්වා දීමේ වරදක් නැත.බණ්ඩාරනායකයන්ගේ පියාණන් වන්නේ සියනෑ කෝරළයේත්, අගනුවරත් ප්‍රකට නමක් දිනාගත් බණ්ඩාරනායක මහමුදලිය. ඒ යුගයේ මෙරට ජීවත් වු ඉඩම් හිමි මහා ධනපති­‍ෙයකි. එහෙත් බණ්ඩාරනායක මහ මුදලිගේ පුත්‍රයා වූ එස්. ඩබ්ලිව්. ආර්. ඩී. බණ්ඩාරනායක සිය පියාණන්ගේ ප්‍රතිපත්ති හා දර්ශනය වෙනුවට ප්‍රගතිශීලී ප්‍රතිපත්තියක් ජනතාවාදී ගමන් මඟක් තෝරා ගත්තා පමණක් නොව තම තරුණ ජීවිතයේ සිටම ජනතාවගේ සුබසෙතම ගැන සිතූ නායකයකු ලෙස සඳහන් කළ යුතුය.ගල්කිස්ස ශාන්ත තෝමස් විදුහලෙන් ඉගෙනුම ලබා එංගලන්තයේ ඔක්ස්ෆර්ඩ් විශ්වවිද්‍යාලයෙන් උපාධිය ලැබූ බණ්ඩාරනායකයන් ජනතාවාදී දේශපාලනය තෝරා නොගෙන සිය පියාණන්ගේ ඉඩම් පාලනය හා ව්‍යාපාර කටයුතු සිදුකරමින් කුමර දිවියක් ගත කිරීමට පුළුවන්කම තිබුණද ඔහු නිතරම කල්පනා කළේ ජනතා සේවයත් මෙරට නිදහස් නිවහල් සමාජ වටපිටාවක් හා පොදුජන යුගයක් ගැන පමණි.1926 දී දේශපාලන කරළියට මුලින්ම පය තැබු බණ්ඩා‍රනායකයන් කොළඹ මහ නගර සභාවට පත්වූයේ සිය ප්‍රතිවාදියා වැඩි ඡන්ද හයසියයකින් පරාජය කරමිනි. බණ්ඩාරනායකයන්ගේ දේශපාලනයේ සමාරම්භය පමණක් නොව මෙරට අලුත් මඟකටත් පෙරැළියකටත් යොමු කිරීමේ ආරම්භක ලක්ෂය ලෙස ද මෙම මැතිවරණ ජයග්‍රහණය හඳුන්වා දිය හැකිය.සිංහල මහා සභාව ආරම්භ කිරීම බණ්ඩාරනායකයන්ගේ දේශපාලනයේ මෙන්ම මෙරට දේශපාලනයේත් තීරණාත්මක මංසන්ධියකි. මෙරට නිදහස දිනා ගැනීමේ අරගලයේ ප්‍රබල දේශපාලන යාන්ත්‍රණයක් ලෙස ද සිංහල මහා සභාව හඳුන්වා දිය හැකිය. ජාතික ප්‍රබෝධයට මෙන්ම මෙරට නිදහස දිනා ගැනීමේ අරගලයට පණ පෙවූ අරගලයේ නිර්මාතෘ ලෙස බණ්ඩා‍රනායකද සිංහල මහා සභාවද හඳුන්වා දිය හැකිය.1946 දී ජාතික සංගමය හා සිංහල මහා සභාව එක්ව එක්සත් ජාතික පක්ෂය බිහිවීම මෙරට දේශපාලනයේ ප්‍රබල ඇරැඹුමක් ලෙසද හඳුන්වා දිය හැකිය. ඩී. එස්. සේනානායක හා බණ්ඩාරනායක මහත්වරු 1948 නිදහස් ශ්‍රී ලංකාවේ පළමු ආණ්ඩුව පිහිටුවීමට ද හේතුසාධක ලෙස මේ සුසංයෝගය හඳුන්වා දීමේ වරදක් නැත. එදා නිදහස් ශ්‍රී ලංකාවේ පළමු ආණ්ඩුවේ සභානායක ධුරයට පත්වීමට හැකියාව ලැබුණි. එවක ආණ්ඩුවේ සැලකිය යුතු බලයක් බණ්ඩාරනායක මහතාගේ පාර්ශවයට ලැබී තිබුණි.එස්. ඩබ්ලිව්. ආර්. ඩී. බණ්ඩාරනායක මහතාගේ දේශපාලනයේත් මෙරට දේශපාලනයේත් තීරණාත්මක සිදුවීම ලෙස හඳුන්වා දිය හැකි බණ්ඩාරනායක මහතා එක්සත් ජාතික පක්ෂ ආණ්ඩුවේ දරන ලද පළාත් පාලන ඇමැති ධුරය අතහැර විපක්ෂයට එක්වීම සිදුවන්නේ 1951 අවුරුද්දේය.එදා එක්සත් ජාතික පක්ෂය නියෝජනය කරමින් බණ්ඩාරනායක මහතා සමඟ ඩී. ඒ. රාජපක්ෂ, බර්නාඩ් අලුවිහාරේ ඇතුළු නියෝජිතයන් රැසක් විපක්ෂයට‍ එකතු විය. එතැනින් නොනැවතුණු ඔවුන් ශ්‍රී ලංකා නිදහස් පක්ෂය නමින් අලුත් දේශපාලන ව්‍යාපාරයක් ද ආරම්භ කළේය. එම නව දේශපාලන ව්‍යාපාරය කෙටි කාලයක් තුළ අතු ඉති පැතිර ජාතික දේශපාලන පක්ෂයක් බවට පත්විය.ශ්‍රීලනිපය පිහිටුවා අවුරුද්දක් ගතවෙද්දි පැවැති 1952 මහ මැතිවරණයේ දී ආසන අටක් පමණ ජයග්‍රහණය කර විපක්ෂනායක ධුරයට ද පත්වීමට අවස්ථාව උදාවිය. එහෙත් එදා ශ්‍රීලනිපය ආසන කිහිපයක් පමණක් ජයග්‍රහණය කිරීම තුළ ප්‍රතිවාදීන් අනුමත කළේ බණ්ඩාරනායකයන්ගේත් ශ්‍රීලනිපයේත් දේශපාලන ගමනක අවසානය බවයි.එහෙත් 1956 වන විට යුග පෙරැළියකට අවශ්‍ය ලෙස ශ්‍රීලනිපය සකස් කිරීමටත් ඒ සඳහා අවශ්‍ය දේශපාලන සන්ධානයක් ඇති කිරීමටත් අවශ්‍ය පසුබිම නිර්මාණය විය. විප්ලවකාරී සමසමාජ පක්ෂය, භාෂා පෙරමුණ හා ශ්‍රීලනිපය එක්ව මහජන එක්සත් පෙරමුණ නම් දේශපාලන ව්‍යාපාරය ආරම්භ විය. 1956 අවුරුද්දේ එක්සත් ජාතික පක්ෂය අන්ත පරාජයකට පත්කර පොදු ජන යුගයක් නිර්මාණය කිරීමට බණ්ඩාරනායක මහතා සමත් වන්නේ මහජන එක්සත් පෙරමුණු ආණ්ඩුව මඟිනි.මෙරට දේශපාලන කරළියේ පමණක් නොව මෙරට ඉතිහාසය තුළ පෙරළිකාර වර්ෂය ලෙස ද 1956 අවුරුද්ද සඳහන් කිරීම අතිශයෝක්තියක් නොවේ. 1956 ජයග්‍රහණයෙන් පසු බිහිවූ ආණ්ඩුව අපේ ආණ්ඩුව යැයි කීමට තරම් ජනතාව බණ්ඩාරනායක ආණ්ඩුවට ළෙන්ගතු විය.එදා මතකයන් අවදි කරන පැරැන්නන් පවසන්නේ ගාලු මුවදොර පැරැණි පාර්ලිමේන්තුවට පැමිණි මහජනතාව මන්ත්‍රී ආසන අතපත ගාමීන් බණ්ඩාරනායක ආණ්ඩුව තමන්ගේ ආණ්ඩුව යැයි ද පාර්ලිමේන්තුව තමන්ගේ යැයි කීමට තරම් ජනතාව උත්සුක වූ බවයි.1956 මහජන ආණ්ඩුව බිහිවූ පසු රටටත් මහජනතාවටත් අතිමහත් සේවයක් ඉටුකළේය. ඒ සේවය කෙතෙක් ද යත් රට අලුත් මාවතකට යොමු කිරීමටත් ඒ සඳහා අවශ්‍ය ප්‍රතිපත්තිමය රාමුවක් ඇති කිරීමටත් බණ්ඩාරනායක මහතා තම නායකත්වය යටතේ කටයුතු කළේය.බණ්ඩාරනායක මහතාගේ දේශපාලන ප්‍රතිපත්තිය කුමක්ද එය කෙසේද යන්න ගැන ඔහුගේ මේ අදහසෙන් පමණක් වුවද සනාථ කර ගත හැකිය. “මූලික මානව අයිතීන් ලබාදීම රජයක වගකීම වේ. දුප්පත්කමින් නිදහස ලබාදීමද අපගේ වගකීම වේ.ලෙඩ රෝගවලින් නිදහස්වීම, නූගත්කමින් නිදහස, බියෙන් සැකයෙන් තොරව ජීවත්වීමේ නිදහස, මහජනතාවගේ සාධාරණ අයිතීන් ලබාදීම ඇතුළු කරුණු අපේ ප්‍රතිපත්තිය ‍ෙව්.” බණ්ඩාරනායක මහතාගේ රජයේ මූලික ප්‍රතිපත්තිය මෙලෙස සඳහන් කළ හැකිය.1956 දී ඇරැඹි මහජන යුගයේ මූලික ප්‍රතිපත්ති කරගත් බණ්ඩාරනායක රජය එතෙක් මෙරට පැවැති වම, දකුණ දේශපාලනය වෙනුවට මැද මාවතේ දේශපාලන ක්‍රියාවලියක් සහිත ආණ්ඩුවක් බවට පත්ව තිබුණි.සිංහල භාෂාව රාජ්‍ය භාෂාව කිරීම පිළිබඳව ඇතැමුන් විවිධ මතවාද පළ කළත් බණ්ඩාරනායක මහතා සිංහල භාෂාව මෙරට රාජ්‍ය භාෂාව බවට පත්කිරීමේ කාර්ය නිසා එතෙක් පසෙකට වී සිටි මෙරට ගැමි සමාජයටත් අව වරප්‍රසාදිත ජන කණ්ඩායම්වලටත් උගත්කමින් පෙරට ඒමට පුළුවන්කම ලැබුණි.මැද මාවතෙහි යා යුතු සොහොයුරෙහි දයා රට දැය සමය හෙළ බස රැකගනිමු කියා මද මාන තණ්හා පසෙක තියා මෙත් මුදිතා කරුණා ගුණ පසම ගියාපෙරදිග අපරදිග රටවල නම තබලා ඔක්ස්පර්ඩ් ක්‍රේම්බිජ් සරසවි මවිත කළා රිදී සීනු විරුදාවලි නම ලබලා ඉතිහාසයේ ඇත නව පිටුවක් පෙරලාධනයෙන් බලෙන් මානෙන් මත් වුණේ නැත බැලු හැම විටම පොදු ජන පැණ විසඳා ඇත සකසාගත් එදා එම රන් ලකුණ අත දිදුලයි අපේ මේ සිරි ලංකාව මතකිතුගොස නම්බු පරසිඳුකම ගැන සිතලා නැත කිසිදිනක මහජන සේවයෙ යෙදිලා පොදු ජනයාගෙ දුක සැප දෙක නිති සොයලා නායක වුණා පොදු ජන සෙත සලසාලාසෙට කුල කතක් කර ගනිමින් කර කාර කියලා දෙමින් ඇය වෙත යා යුතු පාර උස් දරු පරපුරක් රට වෙත කර බාර තම ජීවිතය පිදුවා නොබියව වීරඋස් මහ බලවේගය පෙළ ගස් වන්න උරෙනුර ගැටී එම සටනට කර දුන්න එස් ඩබ්ලිව් නාමෙ රට තුළ පව තින්න කර වැඩ ඇතිය ඉතිහාසයෙ ලියැවෙන්නකළගුණ දන්න රට වැසියන් එකතු වෙලා ඔබෙ ගුණ සමරු උළෙලට ඇත සැරසීලා ආගම දහම සිහිකර පිං පෙත් දීලා පතනෙමු අප අතරෙ උපදීවා කියලානැතිනම් 1940 දශකයේ දී කන්නංගර මහතා ඇති කළ නිදහස් අධ්‍යාපනයේ නියම ප්‍රතිලාභ ලබා ගැනීමට පුළුවන්කම නොලැබී යාමට ඉඩ තිබුණි. වෙනත් විදිහකට සඳහන් කළහොත් මෙරටට ලැබුණු නිදහසේ නියම අර්ථය ජනතාව වෙත ලබා ගැනීමට පුළුවන්කම ලැබුණේ 1956 පෙරළිය නිසාය. නැතිනම් බණ්ඩාරනායක චින්තනය නිසාය.පොදුජන යුගයේ ඉටුකළ මහා මෙහෙවර රැසක් අතර බස් ජනසතු කිරීම ප්‍රමුඛ කරුණක් ලෙස සඳහන් කළ හැකිය. 1905 දී ඇරැඹි මෙරට පුද්ගලික බස් රථ ව්‍යාපාරය බණ්ඩාරනායක ආණ්ඩු කාලය වනවිට ධනපති මුදලාලිලා කිහිපදෙනෙකුගේ මාෆියාවක් බවට පත්ව තිබුණි.මේ බස් සේවය මඟින් පොදු ජනතාවට ඉටු වූ සේවයක් නොමැති තරම්ය. බස් ජන සතුව ක්‍රියාත්මක වූයේ 1958 ජනවාරි පළමු වෙනිදා සිටය. ලංකා ගමනා ගමන මණ්ඩලය ආරම්භ වන්නේ බස් ජන සතුවේ ප්‍රතිඵලයක් ලෙසය. එතැන් සිට අද දක්වාම ලංගමය මහජන සේවයක් ලෙස පවතින්නේ බණ්ඩාරනායක චින්තනයේ ප්‍රතිලාභයක් වර්තමානයටද ඉතිරි කරමිනි.කුඹුරු පනතද බණ්ඩාරනායක යුගයේ ප්‍රගතිශීලි පනත් කෙටුම්පතකි. මෙමඟින් ශ්‍රමය වැය කරන, දුක්විඳින ගොවියා පිළිබඳව මානුෂිකව බලාගත් තීන්දුවකි. අඳ ගොවියාගේ අයිතීන් තහවුරු කිරීමට පත් තීන්දුවක් ලෙස ද කුඹුරු පනත හඳුන්වා දීමේ වරදක් නැත. එමෙන්ම වරාය ජන සතුවද බණ්ඩාරනායක අගමැතිකම් ඉටුකළ මහා මෙහෙයක් ලෙස හඳුන්වා දීම අතිශයෝක්තියක් නොවේ.වැඩ කරන ජනතාවගේ පාර්ශවයෙන් ගත් කළ බණ්ඩාරනායක ආණ්ඩුව ඉටුකළ ප්‍රමුඛම මෙහෙවර වන්නේ සේවක අර්ථසාධක අරමුදල ආරම්භ කිරීමයි. ඇතැම් පුද්ගලික අංශයේ හා අර්ධ රාජ්‍ය සේවයේ වැඩ කරන ජනතාවට මහා රැකවරණයක් වී ඇත්තේ අර්ථසාධක අරමුදලයි.විද්‍යාලංකාර මහා පිරිවෙන හා විද්‍යෝදය මහා පිරිවෙන් විශ්වවිද්‍යාල තත්ත්වයට උසස් වීම් ලබන්නේත් බණ්ඩාරනායක මහතාගේ යුගයේදීය. අධ්‍යාපන ක්ෂේත්‍රයේ පිබිදීමටත් පෙර ගමනටත් ගත් හොඳ තල්ලුවක් ලෙස මෙම කාර්ය භාරය හඳුන්වා දිය හැකිය.බණ්ඩාරනායක මහතාගේ අගමැති ධුර කාලයේ දී ඔහු ගත් වැදගත් හා තීරණාත්මක දේශපාලන තීන්දුවක් වන්නේ බණ්ඩාරනායක, චෙල්වනායගම් ගිවිසුමට එළැඹීමයි. එහෙත් අන්තවාදී හා අවස්ථාවාදී බල මෙහෙවර උත්සාහයක් නිසා මෙම ගිවිසුම ක්‍රියාත්මක කිරීමට බණ්ඩාරනායක මහතාට කළ නොහැකි විය. එදා එම ගිවිසුම නිසි ලෙස ක්‍රියාත්මක වූයේ නම් අප පසුකාලීනව අත්දුටු අවාසනාවන්ත තත්ත්වයක් ඇති නොවීමට ඉඩ තිබුණි.එමෙන්ම චීනය, රුසියාව වැනි රටවල් සමඟ මිත්‍ර සබඳතා ඇති කර ගැනිමත් නොබැඳි විදෙස් පිළිවෙතත් මේ යුගයේදී ඇතිවූ තවත් සුවිශේෂ වෙනස්කමකි.බණ්ඩාරනායක මහතාගේ අගමැති ධුර කාලය අවුරුදු හතරකටත් අඩු කෙටි කාලයකට සීමා වුවද ඔහු ඉටුකළ මහා මෙහෙයත් ඔහු අනාගතය සඳහා ඇති කළ වැඩපිළිවෙළ නිසාත් රටට විශාල වෙනසක් වෙත යාමට අවශ්‍ය පසුබිම සැකැසුණි.බණ්ඩාරනායක මහතාගේ මරණයෙන් පසු බණ්ඩාරනායක මැතිනියට බණ්ඩාරනායක චින්තනයත් ඔහුගේ වැඩපිළිවෙළත් තව තවත් ඉදිරිගාමීව ක්‍රියාත්මක කිරීමට හැකියාව ලැබුණි. බණ්ඩාරනායක චින්තනය රටේ ඉදිරියටත් ස්ථාවරත්වයටත් මඟ හෙළිකරන ආලෝකයක් ලෙස හඳුන්වා දිය හැකිය. සත්‍ය ලෙසට බණ්ඩාරනායක මහතා අපෙන් සමුගෙන ගොස් අඩසියවසකටත් එහා කාලයක් ගත වුවද ඔහුගේ වැඩපිළිවෙළ හා චින්තනය තවත් සියවසක් ගියත් අවලංගු සාධකයක් වන්නේ නැත.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>26</day>
    </date>
    <link>http://www.dinamina.lk/2014/09/26/_art.asp?fn=f1409264</link>
    <topic>සිංහල සිනමාවේඅද්විතීය රංගධරයා</topic>
    <author>අනුර ප්‍රේමලාල්</author>
    <content>ශ්‍රී ලාංකේය සිනමාවේ සක්විති ගාමිණි ‍‍ෆොන්සේකා මහතාගේ දසවැනි ගුණ අනුස්මරණය වෙනුවෙන් 'රූපණවේදයක අද්විතීය සම්ප්‍රදානය-- ගාමිණි ෆොන්සේකා' යන තේමාව ඔස්සේ මේ ලිපිය සකස් කෙරේ.කලාව යනු භාව ප්‍රකාශනයකැයි පෙරදිග විචාර සිද්ධාන්තයන්ට අනුව භරත නමැති මුණීවරයා ප්‍රකාශ කොට ඇත. කලාව යනු ලෝකයේ අනුකරණය කිරීමකැයි අපරදිග විචාර සිද්ධාන්තයේ ප්‍රමඛයා වන ඇරිස්ටෝටල් පවසා ඇත. මේ ප්‍රවාද දෙකකින්ම සිය රංඟ ධාරාව හැඩ ගස්වා ගත් නළු නිළි පරම්පරා දෙකක් ලෝකය තුළ අදටත් අපට හමුවෙයි. මින් එකක් අනිකට වඩා උසස් යැයි හෝ පහත් යැයි හෝ මෙතෙක් වර්ගවි නොමැත. රඟපෑම යනු රඟ නොපා සිටීම යැයි වරද්දාගත් ප්‍රවාදයක්ද අද අප සතුව ඇත. මෙවැනි දුර්මතයන්හි රැඳී සිටින පිරිසක්ද සිටීම රංඟ විද්‍යාවත් අභ්‍යාසගත නොකරන අප රට මුහුණ දී ඇති තවත් ආපදාවකි. අප රටේ රංඟ විද්‍යාව වරද්දා ගැනීම සඳහා තවත් මතවාදයක් වැපිරි ඇත. එනම් සිනමාව, වේදිකාව, හා රූපවාහිනිය යන මාධ්‍ය තුන සඳහා තුන් ආකාරයක රංඟ සිද්ධාන්ත ඇතැයි පතුරුවා ඇති සාවද්‍ය මතයයි. මෙය ප්‍රායෝගික තත්ත්වයන් තුනකින් යුතු කාර්ය තුනකි. නමුත් රංඟනය සඳහා මේ තුන් ඉරියව්වටම ඇත්තේ එක් සිද්ධාන්තයක් පමණි. එනම් භාව නිරූපණය සඳහා ඇති සිද්ධානතයයි.ගාමිණි ෆොන්සේකා නම්වු රූපණවේදියා මේ තුන් ඉරියව්වම එකම සිද්ධාන්තයකින් රඟපාන අයුරු අප දැක ඇත්තෙමු. රූපණවේදය හදාරනු පිණීස මෙකළ මෙන්ම එකළද කිසිදු රංඟන පාසලක් නොමැතිවු වටපිටාවක මේ අරුමය සිදුවන්නේ කෙසේද? රූපණය ප්‍රගුණ කිරීමට උසස් පාඨශෘලා, විශිෂ්ට ගණයේ උපදේශකවරු, උපරිම පහසුකම් කොතෙකුත් ඇති හොළිවුඩ් පුරවරයේ හෝ බොලිවුඩ් පුරවරයේ ශ්‍රේෂ්ඨ රූපණවේදීන් වේදිනියන් පහළවීම එක් අතකින් අරුමයක් නොවේ. ඒ කිසිවක් නොමැති මේ පුංචි රටේ නොපසු බස්නා වීර්යෙන් රූපණවේදය ස්වයංව ප්‍රගුණ කොට දෙස් විදෙස් ප්‍රේක්ෂක අවධානය සහ ආකර්ශණය දිනාගත් ගාමිණී නම්වු රූපණවේදියා අපට පරමාදර්ශයකී.ගාමිණිගේ සහජ රංඟන ප්‍රතිභාව සතතාභ්‍යාසය හා ව්‍යුත්පත්තිය තුළින් පරිපාතයට පත්විය. ප්‍රතිභාඥානය(Intuition) හැඟීම් (feelings) ශ්‍රිථිලභාවය (relaxation) ආත්මගත භාෂණය (monologue)අධි අරමුණු (super objeltive) අවිඥානිකව සවිඥානිකවීම (becoming conciously unconciously) ආදි අනේකවිධ රංඟ සිද්ධාන්තයන් ඔහු උගත්තේ කොන්ස්තන්තීන් ස්ටැනිස්ලොව්ස්කී ගෙන් නොවේ. අප්‍රතිහත ධෛර්යෙන් කැපවීමෙන් හික්මීමෙන් හා වැටහෙන නුවණින් පරිණතවු ජීවන දැක්මෙන් රූපණය පිළිබඳ ස්වයං අධ්‍යනයක නියැළෙමිණි. මේතුළින් ස්ටැනිස්ලොව්ස්කී හඳුන්වා දුන් නන්විධ රංඟ න්‍යායේ (method acting) ඇතැම් ඌනතා පවා අනුමානයෙන්ද ප්‍රත්‍යක්ෂයෙන්ද ඔහු හට ආත්මාන්වීක්ෂණය විය.චිත්‍රපට රංඟනය පිළීබඳ විධික්‍රම බිහිවූයේ මේ මාධ්‍ය හා බැඳෙන ලක්ෂණ ඇසුරු කරගනිමිනි. තමා ලෙස හැසිරීම ඉක්මවා යමින් චරිතයට අදාළ වන අයුරු භාව ප්‍රකාශනයේ යෙදීමෙන් මහා රූපණවේදීන් වේදීනියන් බිහිවු බව ඉතිහාසයෙන් සනාථවේ. චිත්‍රපට ව්‍යාපාරයේ තරු පදනම ඉක්මවමින් බිහිවන්නාවු මේ රංඟ කාර්යතුළ මුලික ධාරාවන් දෙකක් හඳුනා ගැනීමට පිළීවන.චිත්‍රපට තාක්ෂණය හා සැසඳෙන අයුරු හැඟීම් ප්‍රකාශනයේ යෙදීමට නළු නිළියන් පුහුණු කිරීම 1910 වන විට ඇරඹී තිබුණද විද්‍යාත්මක පුහුණවකින් තොරව සිය සහජ හැකි නිරීක්ෂණ ශක්තිය මත පදනම්ව චරිතයට ආවේශ විය හැකි නළු නිළියන් සමුහයක් 1930 දශකය වන විට ලෝක සිනමාවට පිවිසෙනු පෙනේ.විවිධ මිනිසුන්ගේ චර්යා රටාවන් නිරීක්ෂණය කිරීම මඟින් තම රංඟ විලාසය හසුරුවාගත් මේ කණ්ඩායම සාමන්‍ය ජිවිතයට වඩාත් සමීප හැසීරීම් පද්ධතියක් සිනමාවේ දී ප්‍රතිනිර්මාණයට සමත්වු බව පෙනේ. මෙය ගුරු කුලයක් ලෙස හැඳින්විය හැකිනම් එහි පුරෝගාමියා වන්නේ ශ්‍රීමත් චාල්ස් ස්පෙන්සර් චැප්ලින් හෙවත් චාලි චැප්ලින්ය. ගුරුකුලයේ රංඟ විධීක්‍රමය ඉතා සරලය. ඔවුන් චරිතයට පිවිසෙනුයේත් අවස්ථා ගොඩනඟනුයේත් ඉන් බැහැරවුනුයේත් ඉතා සැහැල්ලු ආකාරයෙනි. චැප්ලින්ගෙන් පසුව මෙම රංඟ සම්ප්‍රදායේ දැවැන්තයා බවට පත්වන්නේ ශ්‍රීමත් ලෝරන්ස් ඔලිවියර්ය.මෙහි වැදගත්කම නම් ඔහු වේදිකාවෙන් සිනමාවට අවතීර්ණ වූවෙකු වීමයි. ෂේක්ස්පියරියානු නළුවෙකු ලෙස වේදිකාවේ ඉමහත් ප්‍රභාවන් පලකළ ද ඔහු විද්‍යාත්මකව රංඟ විධික්‍රම හැදෑරුවෙකු නොවේ. අපගේ කතානායකයා වන ගාමිණී ෆොන්සේකා රූපණවේදියාද අයත් වන්නේ මෙම කුලකයටයි. මේ සඳහා දිය හැකි උදාහරණ බෝහොමයකී පරසතුමල් හී බොනි මහත්තයා , නිධානයේ විලි අබේනායක,සරුංගලේ නඩරාජා, යුගාන්තයේ සයිමන් කබලාන වැනි චරිත ගාමිණි සිනමා මාධ්‍යයට ආවේණික ස්වභාවික රංඟ සම්ප්‍රදාය තුළ පිහිටමින් අති සංකීර්ණ චරිත ප්‍රතිනිර්මාණය කිරීමට සමත්විය. ඔහු සිනමාවට පිවිසෙත්ම ආයාසයෙන් ඊට උචිත ස්වභාවික හැසිරීමට පරිවර්තනය විය.ඔහු ජීවිතයෙන් ලබාගත් අත්දැකීම් විවිධ චරිත ප්‍රතිනිර්මාණයේදි අමුද්‍රව්‍ය ලෙස භාවිත කළේය. ඔහුට චරිතයක මනෝභාවයන්ට ආවේශවීමට ආයසයක් දැමිය යුතු නොවීය. සාන්විත හා ආංඟික අභිනයේදි ඉමහත් සංයමක් දැක්වු ඔහු වාචික අභිනයේදි චරිතයේ ගති ලක්ෂණවලට අනුරූපව හඬ හැසිරිවීය. සරුංගලය සිනමා නිර්මාණයේ ඔහු රඟපෑ නඩරාජාගේ චරිතය මෙයට කදිම උදාහරණයකී. සිනමා මාධ්‍යයට ආවේණිකව ස්වභාවී රංඟ සම්ප්‍රදාය තුළ පිහිටමින් අති සංකීර්ණ චරිත ප්‍රතිනිර්මාණයට ඔහු සමත් විය..සිනමා රංඟනයේදි අපට හමුවන දෙවන ගුරුකුලය වන්නේ රඟපෑම විද්‍යාත්මකව හැදෑරු නළුනිළියන් වුවද සිනමාවට උචිත ස්වභාවික රංඟ ශෛලිය තුලම පැවැති අයයි. වෙනස් වනුයේ විධික්‍රමයයි. චරිතයට පිවිසීම, අවස්ථා ‍ගොඩනැඟීම හා ඉන් බැහැරවීම යනාදියේදි අනුකරණයකට ඉඩක් නොවීය. ඒ පමණකට ඔවුන් චරිතයේ බාහිර හා අභ්‍යන්තර ගති ලක්ෂණවලට රූපකායෙන් හා මනෝකායෙන් ආවේණිකව සිටිති.රඟපෑම උදෙසා වන මේ සියලු අර්කථන හා හැඩතල පිළිබඳ ශ්‍රීලාංකේය සිනමාවේ දිය හැකි හොඳම නිදර්ශණය තුනක් ඇත ඒ ගාමිණි ෆොන්සේකා, ජෝ අබේවික්‍රම, සහ මාලනි ෆොන‍්සේකා යන රූපණවේදීන් තිදෙනාගේ රංඟ කාර්යන්ය. මේ තිදෙනාම මෙරට ජනජීවිතය ඉතා ගැඹුරින් ප්‍රතිනිර්මාණය කළ රූපණවේදීන් වෙති. මෙරට මිනිසුන්ගේ මුල්කරා පිවිසෙමින් ඔවුන්ගේ උරුමයන්මත පදනම්වු ගති ලක්ෂණ ඒවාට ආවේණික සමාජ සංස්කෘතික පසුතලයන්හි තබා නිරූපණය කළ හෙයින් එම චරිත ප්‍රතිනිර්මාණය මෙරට මිනිසුන්ගේ දෘශ්‍යමානය මෙන්ම අධ්‍යාත්මය හා බැඳුණු ජාතික ලක්ෂණ බවට පත්විය. මේ චරිත ඇසුරෙන් ඔවුන් ගොඩනැඟූ මනුෂ්‍යත්වයට අදාළ සාධක මුළු මානව වර්ගයාටම පොදුවන හෙයින් ඒ ඔවුනු ගොඩනැඟූ විශ්ව ලකුණු බවට පත්විය. තවත් ප්‍රශස්ථම රූපණවේදීන් කීප දෙනකු හා සමඟ මේ තිදෙනා ශ්‍රීලාංකේය පිරිමියා හා ගැහැණීය පිළීබඳ චිත්‍රය ලෝක සිනමාව තුළ නොමැකෙන අයුරින් සටහන් කරන්නට සමත්වූ බව විවාදයකින් තොරව පිළීගැනෙන්නකී.ගාමිණී ෆොන්සේකා චිත්‍රපට භූමිකා නිරූපණයේ දි ඉදිරිපත්කළ චරිතවලට යම් සමානකම් ඇති චරිත නිරූපණ වෙනත් රූපණවේදීන් විසින්ද සිදුකොට ඇතත් ජනප්‍රිය සිනමාවේදින් මෙන්ම කලාත්මක සිනමාවේදි ද ඔහු එකම මට්ටමකින් ඉදිරිපත්කරන භූමිකා නිරූපණවල දක්නට ලැබෙන්නේ ඔහුටම ආවේණිකවු සුවිශේෂි නිරූපණ ශෛලියකී.මෙම කරුණු පිළිබඳ සංසන්දනාත්මකව කරුණු ඉදිරිපත් කළ යුතු වුවද එවන් දීර්ඝ විග්‍රහයකට අපට ඇති ඉඩකඩ සීමාසහිතය. එහෙත් ඔහුගේ භූමිකා නිරූපණ රැගත් චිත්‍රපට නිදසුන් ලෙස ගතහොත් රන්මුතුදූව 1962, ගැටවරයෝ 1964, චණ්ඩියා 1965, සැනසුම කොතැනද? 1966, සූර චෞරයා 1967,හතරදෙනාම සූරයෝ 1971, සහනය 1972, කස්තුරි සුවඳ 1974, යකඩයා 1977, සීතාදේවි 1978,සක්විති සුවය 1982,කොටි වලිගය 1986, නොමියෙන මිනිසුන් 1994,පවන රළුවිය 1994,අන්තිම රැය 1998,වැනි සිනමා නිර්මාණ තේමා අතින් මෙන්ම ආකෘතිය අතින්ද විවිධය විචිත්‍රය. එම විචිත්‍රත්වය එම චරිත වලට ආවේණීක හා සුවිශේෂී ආකාරයට ඉදිරිපත් කර ඇති අතර එම භූමිකා නිරූපණයේ දී අතිශයින් සූක්ෂමවූ ආකාරයන්ද අප හමුවේ පැහැදිලිවේ. ගාමිණී ‍ෆොන්සේකා නම් රූපණවේදියාගේ චිත්‍රපට භූමිකා නිරුපණයේ දී දක්නට ලැබෙන කාලක්‍රමානුගත මානය එක් යුගයක සිිට අනෙක් යුගයට හදිසියේ මාරුවන වර්ධනයකට වඩා ක්‍රමානුකූලව සිදුවූවක් ලෙස සඳහන් කිරීම යුක්ති යුක්තවේ..ගාමිණී ෆොන්සේකා මෙරට සිනමාව තුළ ජාතික ලක්ෂණය ලෙස හැඳින්වීම පමණටම ස්වකීය අනන්‍යතාවක් ගොඩනඟාගත් මහා රූපණවේදියෙකී. ඔහු සිනමාවට පිවිසෙන විට මුහුණ දුන් අභීයෝග ඔහුට පෙර හෝ පසු පරම්පරාවේ රූපණවේදින්ට හමුවු අභියෝගයන්ට වඩා ප්‍රබලවිය. සිනමා කැමරාව ඉදිරියේත් කැමරාව පසුපසත් තිබු කටුකොහොල් හැර විධීමත් ප්‍රවේශයක් හා වෘත්තීය අභීමානයත් ඇති කර ලීමට ඔහුට මහත් වෑයමක් දරන්නට සිදුවිය. කාලයත් සමඟ ඔහු ලබාදුන් ජයග්‍රහණ අදටත් ශ්‍රීලාංකේය සිනමාවේ ජයග්‍රාහි මං සළකුණු ලෙස සැළකේ.ගාමිණී ෆොන්සේකා සිනමාවට පිවිසෙන විට ඩි.ආර්.නානයක්කාර ,ජෝ අබේවික්‍රම ,ලැඩි රණසිංහ, වැනි ප්‍රශස්ථ රූපණවේදීන් බිහිවි සිටියද ප්‍රධාන භූමිකා නිර්මාණය අතිශයින් සුකුමාලවිය. නාට්‍යමය ආකෘති සහ ඉන්දියානු අනුකරණය සම්පූර්ණයෙන්ම බැහැර නොවු වටපිටාවක ඔහුට ස්වකීය රංඟ රීතියක් ගොඩනඟා ගන්නට සිදුවිය. බටහිර නන්විද රංඟ රීතීයක් ස්වභාවික රංඟ සම්ප්‍රදායත්, ජනඋරුමයත් සංකලනය කර ගනිමින් ඔහුටම ආවේණික රංඟ රීතියක් බිහිකරනු ලැබුවේ බොලඳ, ඔතෑනි පුරෂ ලක්ෂණවලින් පමණක් නොව මනුෂ්‍ය හැඩරුවින්ද දුර්වලවු භූමිකා නැවත ප්‍රතිනිර්මාණයවීමට ඉඩක් නොතබමිනි.ගාමිණී මේ චරිතවල පටුබව නැති කොට එයට මහා පෞරුෂයක් ආරෝපණය කරමින් පිරිමියකු බවට පත් කළේය. ඔහුට පෙර සිටි තරුවල ආකර්ෂණය මේ නව පිරිමියා හමුවේ යටපත් වෙමින් මැකි ගියේය. ඒම කරුණ සනාථ කරලනු වස් ගාමිණි ෆොන්සේකා නම්වු රූපණවේදියාගේ සිනමා ජීවිතය තුළ හඳුනාගත හැකි අපුර්වතම ප්‍රතිනිර්මාණ ලෙස සැළකෙන එපමණක්ම නොව ශ්‍රී ලාංකේය සිනමා වංශ කතාව තුළ ද සන්ධිස්ථානයක් ලෙස දැක්වීමට කැමැත්තෙමි. සිනමා රංඟනය පිළීබඳ අපගේ අර්ථනිරූපණයද ගාමිණි ‍ෆොන්සේකා රූපණවේදියා අනුදත් රංඟ විධීක්‍රම මැනවින් ආදේශ කළ හැකි මේ චරිත නිරූපණ ඔහු මහා රූපණවේදියකු බවට පත්වන්නේ කෙසේද යන පැනයට පිළිතුරු ලබදෙයි. ගම්පෙරළිය ජිනදාස 1963, පරසතුමල් බොනි මහත්තයා 1966, වැලිකතර වික්‍රම රණ්දෙනිය 1971,නිධානය විලි අබේනායක 1972, හුලවාලි ධාරා 1976,දෙවියණි ඔබකොහිද? සෙබස්තියන් පියතුමා 1977, සරුංගලය නඩරාජා 1979,උතමාණෙනි සිරිපාල 1980, සාගරයක් මැද දොස්තර මොලදණ්ඩ සහ ෆ්‍රෙඩ්රික් රාමනායක 1981, යුගාන්තය සයිමන් කබලාන 1985, මේ භූමිකා දෘශ්‍යමානයෙන් මෙන්ම අධ්‍යාත්මය විසින්ද එකිනෙකට වෙනස්ය. මේ හාත්පසින්ම‍ වෙනත් හැඩතල ග්‍රහණය කරගන්න ආකාරයන්, ඒඒ චරිත වලට අනුරූපව මේ රංඟ විධීක්‍රම පාලනය කරන ආකාරයත්,ඒ ඇසුරින් ගොඩනඟන පිරිමියා පිළීබඳ අර්ථ ප්‍රකාශනයත් ප්‍රශස්ථය. මේ භූමිකා තුළ අපට හමුවන්නේ මේ පිරිමින් මිස ගාමිණී ෆොන්සේකා නම්වු රූපණවේදියා නොවේ .  </content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>27</day>
    </date>
    <link>http://www.dinamina.lk/2014/09/27/_art.asp?fn=n140927_5</link>
    <topic>2015 වසර පවුලට</topic>
    <author>ගාමිණී ජයලත් තල්දෙන</author>
    <content>2015 වසර පවුලේ වසර ලෙස නම් කිරීමට එක්සත් ජාතීන්ගේ මහ ලේකම්වරයා තීරණය කරයි. 1993 වසරද මේ නමින් නම් කරනු ලැබූවද එහි අරමුණු සාර්ථකව නොවීම මත මෙම තීරණය ගත් බව මහ ලේකම්වරයා පවසයි.පවුල් ඒකකය තුළ අන්‍යෝන්‍යය සබැඳියාව සංහිදියාව හා සහජීවනය බිඳවැටීම මත ඇති වන ගැටලුකාරී තත්ත්වය අවසානයෙහි ජාත්‍යන්තරය කරා එළැ‍ෙඹන බව එහිදී පෙන්වා දී තිබේ.ඒ අනුව මේ දක්වා මැයි 15 වැනි දාට යෙදුණු ජාත්‍යන්තර පවුලේ දිනය ලබන වසරේ සිට ජූලි 2 වැනිදා ලෙස ප්‍රකාශයට පත් කර ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>27</day>
    </date>
    <link>http://www.dinamina.lk/2014/09/27/_art.asp?fn=n140927_4</link>
    <topic>හානියට පත් පිළිම වහන්සේ එකම පුද බිමකට</topic>
    <author>උදයංගනී ලියනආරච්චි</author>
    <content>හානියට පත් බුද්ධ ප්‍රතිමා වහන්සේලා එක්රැස් කිරීමේ වැඩපිලිවෙලක් මාතර තරුණ බෞද්ධ සමිතිය මඟින් ආරම්භ කර තිබේ.ප්‍රතිමා වහන්සේලාට අගෞරවයක් වන පරිදි තැන් තැන්හි තබනවා වෙනුවට ඒ සඳහා නිසි ගෞරවයක් ලබාදීම මෙම වැඩපිළිවෙලේ අරමුණයි.මේ දක්වා එක්රැස් කර තිබෙන ප්‍රතිමාවහන්සේ සංඛ්‍යාව දහස ඉක්මවා ඇත.එම ප්‍රතිමා වහන්සේලා එළැබෙන වප් පුරපසලොස්වක පොහෝ දින පිරිත් සජ්ජායනා මධ්‍යයේ විශේෂ ගර්භයක තැන්පත් කිරීමට නියමිතයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>27</day>
    </date>
    <link>http://www.dinamina.lk/2014/09/27/_art.asp?fn=n140927_3</link>
    <topic>පොල් කර්මාන්තයෙන් ශ්‍රී ලංකාවට ඉහළ ආදායමක්</topic>
    <author>ගාමිණී ජයලත් තල්දෙන</author>
    <content>පොල් කර්මාන්තය නිසා මුල් මාස 08 ඇතුලත ශ්‍රී ලංකාවට රුපියල් බිලියන 48 ක ආදායමක් ලබාගැනීමට හැකි විය.ඒ අනුව වසර අවසන් වන විට පොල් කර්මාන්තයෙන් රුපියල් බිලියන 70 ක ආදායමක් අපේක්ෂා කෙරේ.චීනය, ඇමරිකාව සහ බටහිර යුරෝපය ඇතුළු රටවල් කීපයකින්ම මෙරට පොල් ආශ්‍රිත නිර්මාණ සඳහා විශාල ඉල්ලුමක් ඇතිව තිබේ.ඉදිරි කෙටි කාලය තුළ රුසියානු වෙළඳ පොළ ජය ගැනීමටද ශ්‍රී ලංකාවට හැකිවනු ඇතැයි රජයේ නිල පුවත් වෙබ් අඩවිය වාර්තා කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>27</day>
    </date>
    <link>http://www.dinamina.lk/2014/09/27/_art.asp?fn=n140927_2</link>
    <topic>යාල් දේවි යන්න බලා සීටී</topic>
    <author>ගාමිණී ජයලත් තල්දෙන</author>
    <content>වසර 25 කට පසුව යාල්දේවි දුම්රිය යාපනය දක්වා පරීක්ෂණ ධාවනයක යෙදේ. අමාත්‍ය ඩග්ලස් දේවානන්ද, උතුරු ආණ්ඩුකාර මේජර් ජනරාල් ජී. ඒ .චන්ද්‍රසිරි දුම්රිය සාමාන්‍යාධිකාරී සහ ඉර්කෝන් සමාගමේ ව්‍යාපෘති අධ්‍යක්ෂවරයාද එම අවස්ථාවට සහභාගී වූහ.ප්‍රධාන වේදිකා 3 කින් සහ දුම්රිය ධාවන තීරු 07 කින් යාපනය දුම්රිය ස්ථානය සමන්විත වේ.ඩිජිටල් කාල සටහන් හා වේලා පුවරු, වායු සමීකරණය කරන ලද විවේකාගාර සහ නවීන ආපනශාලා මෙහි ඉඳිවෙමින් පවතී.කොළඹ යාපනය නිල දුම්රිය ධාවනය ඔක්තොම්බර් 13 වැනිදා ජනාධිපති මහින්ද රාජපක්ෂ මැතිතුමාගේ ප්‍රධානත්වයෙන් ආරම්භ වීමට නියමිතයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>27</day>
    </date>
    <link>http://www.dinamina.lk/2014/09/27/_art.asp?fn=n140927_1</link>
    <topic>ලෝක සංචාරක දිනය අදයි</topic>
    <author>එරංග තෙපුලන්ගොඩ</author>
    <content>ලෝක සංචාරක දිනය අදට යෙදී තිබේ. එක්සත් ජාතීන්ගේ ලෝක සංචාරක සංවිධානය විසින් 1970 සැප්තැම්බර් මස 27 වැනි දින පළමු වරට සංචාරක දිනය ප්‍රකාශයට පත්කරන ලදි. එතැන් සිට සෑම වසරකදීම එම දිනය සැමරේ.මෙවර ලෝක සංචාරක දිනය වෙනුවෙන් විශේෂ වැඩසටහනක් අද අහුංගල්ල හෙරිටන්ස් හෝටලයේදී පැවැත්වීමට කටයුතු යොදා ඇත. සංචාරක ප්‍රවර්ධන අධිකාරිය එය සංවිධානය කර තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>27</day>
    </date>
    <link>http://www.dinamina.lk/2014/09/27/_art.asp?fn=n1409271</link>
    <topic>මුස්ලිම් ජනතාව මගේ සහෝදරයන් ලෙස හැමවිටම රැකබලා ගන්නවා</topic>
    <author/>
    <content>මුස්ලිම් ප්‍රජාවට විරුද්ධව සිදුවන ඕනෑම සිද්ධියක් මැඩපැවැත්වීම සඳහා ක්ෂණික ක්‍රියාමාර්ග ගැනීමට ආණ්ඩුව සූදානම් බවත් තමා මුස්ලිම් ප්‍රජාව සිය සහෝදරයන් ලෙස රැකබලා ගන්නා බව ජනාධිපති මහින්ද රාජපක්ෂ මහතා පැවසීය. ජනාධිපතිවරයා මෙසේ ප්‍රකාශ කෙළේ ඉස්ලාමීය සහයෝගිතා සංවිධානයේ මහ ලේකම් ඉයාඩ් අමීන් මදනි මහතා නිව්යෝක් නුවරදී ඊයේ (26) මුණගැසුණු අවස්ථාවේදීය.ඉස්ලාමීය සංවිධානයේ මහ ලේකම් ලෙස මදනි මහතා පත්වීමෙන් පසුව ශ්‍රී ලංකාව එම සංගමයේ රටවල් සමඟ වඩාත් පුළුල් වූ සහයෝගිතාවක් ඇති කැර ගැනීමට බලාපොරොත්තු වන බව ජනාධිපතිවරයා මෙහිදී ප්‍රකාශ කෙළේය.තමන් ශ්‍රී ලංකාව ඉස්ලාමීය සහයෝගිතා සංවිධානයට පිටස්තර රටක් ලෙස නොසලකන බවත් ශ්‍රී ලංකාව ඉස්ලාමීය සහයෝගිතා සංවිධානය තුළ තිබෙන රටක් ලෙස සලකන බවත් මදනි මහතා පැවසීය. ශ්‍රී ලංකාවේ සත්‍ය තත්ත්වය සහ විවිධ ප්‍රජාවන් සාමයෙන් හා සහජීවනයෙන් ජීවත් වන ආකාරය සියැසින් දැකබලා ගැනීමට පැමිණෙන ලෙස ජනාධිපතිවරයා මදනි මහතා ඇතුළු ඉස්ලාමීය සහයෝගිතා සංවිධානයේ සාමාජික රටවල් උනන්දු කෙළේය.සවුදි අරාබියට තවත් සංචාරයක් සඳහා පැමිණෙන ලෙස මදනි මහතා ජනාධිපතිවරයාට ආරාධනා කෙළේය. විදේශ කටයුතු පිළිබඳ ඇමැති මහාචාර්ය ජී. එල්. පීරිස්, ජනාධිපති ලේකම් ලලිත් වීරතුංග, විදේශ කටයුතු අමාත්‍යාංශයේ ලේකම් ෂෙනුකා සෙනෙවිරත්න, එක්සත් ජාතීන්ගේ සංවිධානයේ ශ්‍රී ලංකා නිත්‍ය නියෝජිත ආචාර්ය පාලිත කොහොන , එක්සත් ජනපදයේ ශ්‍රී ලංකා තානාපති ප්‍රසාද් කාරියවසම් මහත්ම මහත්මිහු ද මේ අවස්ථාවට එක් වූ හ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>27</day>
    </date>
    <link>http://www.dinamina.lk/2014/09/27/_art.asp?fn=n1409272</link>
    <topic>ජනපති මහින්දට ඇති ජනප්‍රසාදයමේ රටේ වෙනත් කිසිම නායකයකුට නෑ</topic>
    <author/>
    <content>ජනපති මහින්ද රාජපක්ෂ මහතා කෙරෙහි පවතින ජනප්‍රසාදය මෙරට වෙනත් කිසිදු නායකයකුට නොමැති බවත් ඒ මහතා සමඟ මැතිවරණයකට තරඟ කැර ජයගත නොහැකි බව දන්නා විපක්ෂයේ ඇතැමුන් එතුමා ඉදිරිපත් නොවන ජනපතිවරණයක් පිළිබඳව සිහින දකින බව පේරාදෙණිය විශ්වවිද්‍යාලයේ ඉතිහාස අධ්‍යයන අංශයේ මහාචාර්ය හඟුරන්කෙත ධීරානන්ද හිමියෝ පවසති.බිඳවැටී තිබුණු රට ‍සියලු ක්ෂේත්‍ර ඔස්සේ දියුණුව කරා මෙහෙය වූ මෙවැනි නායකයකු නිදහස් ලංකාවේ මෙතෙක් බිහි නොවූ බවත් එවැනි නායකයකු කාලසීමාවන්ට යටත් නොකර අඛණ්ඩව දීර්ඝ කාලයක් බලයේ රඳවා ගැනීම රටක ඉදිරි ගමනට ඉතා වැදගත් බවත් උන්වහන්සේ කීහ.රජය ඉදිරි වසර කිහිපය තුළට රටේ ජල විදුලි අවශ්‍යතාව 100%කින් සපිරීමට වැඩකටයුතු දියත් කැරමින් තිබෙන බවත් මාර්ග පද්ධතිය දියුණු කැර වරාය හා ගුවන් තොටුපොළ ඉදිකිරීමේ ප්‍රතිලාභ ජනතාවට වසර තුනහතරක් තුළ අත් විඳින්නට හැකිවූ බවත් ධීරානන්ද හිමියෝ පැවසූහ.ඌව ඡන්දයේ ප්‍රතිඵලය ලබාගත් ඡන්ද ප්‍රතිශතය ඉහළ ගිය ප්‍රමාණය මත රැඳී විග්‍රහ නොකර ලබාගත් ඡන්ද ප්‍රතිශතය මත විග්‍රහ කළ යුතු බව ඒ අනුව ජය පරාජය තීරණය කළ යුතු බවත් උන්වහන්සේ අවධාරණය කළහ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>27</day>
    </date>
    <link>http://www.dinamina.lk/2014/09/27/_art.asp?fn=n1409273</link>
    <topic>පලස්තීන ජනතාවට ඇ.ඩො. මිලියනයක්ශ්‍රී ලංකාව වෙනුවෙන් ජනපති බාර දෙයි</topic>
    <author/>
    <content>යුද ගැටුම් හේතුවෙන් පීඩාවට පත් ව සිටින පලස්තීන ජනතාව ශ්‍රී ලංකාව පරිත්‍යාග කළ අමෙරිකානු ඩොලර් මිලියනයක මුදල ජනාධිපති මහින්ද රාජපක්ෂ මහතා එරට ජනාධිපති මොහොමඩ් අබ්බාස් වෙත ඊයේ (26) භාර දුන්නේය.එක්සත් ජාතීන්ගේ මහා මණ්ඩලයේ 69 වැනි සැසිවාරයට සහභාගී වීමට අමෙරිකාවේ නිව්යෝක් නුවර වෙත ගොස් සිටින ජනාධිපතිවරයා පලස්තීන ජනාධිපතිවරයා මුණගැසුණු අවස්ථාවේ දී මෙම පරිත්‍යාගය සිදු කෙරිණි. කලක පටන් යුද ගැටුම් හේතුවෙන් දුකට පත් ව සිටින පලස්තීන ජනතාව වෙනුවෙන් ඩොලර් මිලියනක මුදලක් පරිත්‍යාග කරන බව ජනාධිපතිවරයා අගෝස්තු මස කළ ප්‍රකාශයක් අනුව මෙම මුදල පරිත්‍යාග කරන ලදී.පලස්තීන මිත්‍රත්ව සංගමයේ ආරම්භක සභාපතිවරයා වශයෙන් කටයුතු කළ ජනාධිපති රාජපක්ෂ මහතා පලස්තීනය වෙනුවෙන් කළ සේවය අගයා එරට ඉහළම සම්මානය වන පලස්තීන තාරකාව සම්මානයෙන් ද පසුගිය ජනවාරියේ දී පිදුම් ලැබුවේය.විදේශ කටයුතු අමාත්‍යාංශයේ අධීක්ෂණ මන්ත්‍රී සජින් ද වාස් ගුණවර්ධන මහතා ද මේ අවස්ථාවට එක්ව සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>27</day>
    </date>
    <link>http://www.dinamina.lk/2014/09/27/_art.asp?fn=n1409274</link>
    <topic>විනාඩි 7ක් තුළ වාචික ප්‍රශ්න සියල්ලටම පිළිතුරු</topic>
    <author>රන්ජිත් පද්මසිරි,ස්වර්ණා විජේකෝන් සහ සුභාෂිණී සේනානායක</author>
    <content>අඩුම කාලයක් තුළ වාචික පිළිතුරු අපේක්ෂිත ප්‍රශ්න සියල්ල අසා අවසන් කළ බව නියෝජ්‍ය කතානායක චන්දිම වීරක්කොඩි මහතා ඊයේ (26) පාර්ලිමේන්තුවේදී පැවසීය. විනාඩි 7ක් වැනි කෙටි කාලයක් තුළ වාචික ප්‍රශ්න සියල්ල ඇසීම සිදු කෙරිණි.මේ අවස්ථාවේදී නියෝජ්‍ය කතානායකවරයා පැවසුවේ ඇමැතිවරුන් සිටින විට මන්ත්‍රීවරුන් නැති බවත් මන්ත්‍රීවරුන් සිටින විට ඇමැතිවරුන් නැති බවත්ය.ඊයේ (26) පාර්ලිමේන්තු සභා කටයුතු ආරම්භ කැර වාචික පිළිතුරු අපේක්ෂිත ප්‍රශ්න වටයේදී ප්‍රශ්න ඇසීමට සභා ගර්භයේ මන්ත්‍රීවරුන් නොසිටි නිසා වීරක්කොඩි මහතා මේ බව සඳහන් කෙළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>27</day>
    </date>
    <link>http://www.dinamina.lk/2014/09/27/_art.asp?fn=n1409275</link>
    <topic>ආසියානු ක්‍රීඩා උළෙලේ ශ්‍රී ලංකාවට පදක්කමක්</topic>
    <author>ප්‍රින්ස් ගුණසේකර කොරියාවේ ඉංචියොන් සිට..</author>
    <content>වසර අටකට පසුව ශ්‍රී ලංකාව ආසියානු ක්‍රීඩා උළෙලක පදක්කමක් දිනා ගත්තේය..කොරියාවේ ඉංචියොන් හී පැවැත්වෙන ආසියානු ක්‍රීඩා උළෙලේ කාන්තා විස්සයි 20 ක්‍රිකට් ලෝකඩ පදක්කම දිනා ගනිමින් ශ්‍රී ලංකාව ඊයේ එම ක්‍රීඩා උළෙලේ පදක්කම් සටහනට එක් විය.චීනය පරදා ලෝකඩ පදක්කම දිනාගත් ශ්‍රී ලංකා ක්‍රීඩිකාවෝ අද ශ්‍රී ලංකාවට පැමිණීමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>27</day>
    </date>
    <link>http://www.dinamina.lk/2014/09/27/_art.asp?fn=n1409276</link>
    <topic>අතුරුදන් වූවන් පිළිබඳ පැමිණිලි කොමිසමේ 7වැනි මහජන හමුව අද කිළිනොච්චියේ දී</topic>
    <author>මහින්ද අලුත්ගෙදර</author>
    <content>අතුරුදන් වූවන් පිළිබඳ පැමිණිලි විමර්ශනය කිරීමේ ජනාධිපති කොමිසන් සභාවේ හත්වැනි මහජන හමුව කිළිනොච්චිය දිස්ත්‍රික්කයේ දී අද (27) ආරම්භ වෙයි.එම දිස්ත්‍රික්කයේ ස්ථාන කිහිපයක දී අතුරුදන් වූවන් සම්බන්ධයෙන් පැමිණිලි විමර්ශනය සහ පැමිණිලි බාර ගැනීම සිදු කෙරෙන අතර එම ජනහමුව එළඹෙන 30 වැනිදා දක්වා පැවැත්වෙන බව අතුරුදන් වූවන් පිළිබඳ පැමිණිලි විමර්ශනය කිරීමේ ජනාධිපති කොමිසන් සභාව පවසයි.ඒ අනුව අද (27) සහ හෙට (28) පූනගිරි, මුලන්කාවිල් මධ්‍ය මහා විද්‍යාලයේ ද මේ මස 29 වැනි දා සහ 30 වැනි දා යන දිනයක්හි දී පූනගිරී ප්‍රාදේශීය ලේකම් කාර්යාලයේ ද මෙම ජනහමු පැවැත්වීමට සැළසුම් කැර තිබෙන බව එම කොමිසම සඳහන් කරයි.මෙයට පෙර උතුරු හා නැඟෙනහිර පළාත් හි මඩකළපුව දිස්ත්‍රික්කය මෙන්ම උතුරු පළාතේ මුලතිවු, යාපනය හා කිලිනොච්චි දිස්ත්‍රික්ක ආවරණය වන පරිදි කොමිසම මහජන හමු පවත්වා තිබෙන අතර අවසන් වරට මේ වසරේ අගෝස්තු මාසයේ දී මන්නාරම දිස්ත්‍රික්කයේ පැවැති හයවැනි වටයේ සාක්කි විමසීමේ දී පැමිණිලි රැසකට අදාළව කරුණු විමසීම සිදු කළ බවද අතුරුදන් වූවන් පිළිබඳ පැමිණිලි විමර්ශනය කිරීමේ ජනාධිපති කොමිසන් සභාව කියයි.මෙම ජනහමුව කිළිනොච්චිය දිස්ත්‍රික්කයේ ග්‍රාම නිලධාරී වසම් 17ක් ආවරණය කෙරෙන අතර පූනගිරි ප්‍රාදේශීය ලේකම් කොට්ඨාශයේ ග්‍රාම නිලධාරී වසම් 16 ක්ද කරච්චි ප්‍රාදේශීය ලේකම් කොට්ඨාශයේ ග්‍රාම නිලධාරී වසම් එකක් ද ඊට අයත් වෙයි .අතුරුදන් වීම් හා පැහැර ගැනීම්වලට ලක්වූ පුද්ගලයන් සම්බන්ධයෙන් සොයා බලා සත්‍ය තහවුරු කිරීම වෙනුවෙන් ජනාධිපති මහින්ද රාජපක්ෂ මහතා මෙම කොමිෂම පත්කර තිබෙන අතර මේ වනවිට ඒ සඳහා පැමිණිලි 19,541ක් ලැබී තිබේ. එයින් පැමිණිලි 14,541ක් මහජනතාවගෙන් ලැබුණු ඒවා වන අතර සෙසු පැමිණිලි 5,000 ආරක්ෂක අංශවලින් ලැබුණු ඒවා වෙයි. මේ අතර කොමිසන් සභාව මේ වනවිට පුද්ගලයන් 800 දෙනකුගෙන් සාක්කි ලබාගෙන තිබේ.ජනතාවගේ සුබසෙත සඳහා මෙම කොමිසම පත් කිරීමට තීරණය කැර ඇති අතර මෙවැනි සිදුවීම් ඉදිරියට නොවන ලෙස කටයුතු කිරීම සඳහා අවශ්‍ය පියවර පිළිබඳ නිර්දේශයන් ඉදිරිපත් කරන ලෙස ද ජනාධිපති මහින්ද රාජපක්ෂ මහතා මේ කොමිසන් සභාව වෙත නියෝග කැර ඇත.විශ්‍රාමලත් මහාධිකරණ විනිසුරු මැක්ස්වෙල් පරාක්‍රම පරණගම මහතාගේ සභාපතිත්වයෙන් යුතු අතුරුදන් වූවන් පිළිබඳ පැමිණිලි විමර්ශනය කිරීමේ ජනාධිපති කොමිසන් සභාවේ කොමසාරිස්වරුන් වශයෙන් අධිකරණ අමාත්‍යාංශයේ නීති කෙටුම් සම්පාදක දෙපාර්තමේන්තුවේ, නියෝජ්‍ය නීති කෙටුම්පත් සම්පාදක මනෝහාරි රාමනාදන් සහ ශ්‍රී ලංකා ජනලේඛන හා සංඛ්‍යා ලේඛන දෙපාර්තමේන්තුවේ හිටපු අධ්‍යක්ෂ ජනරාල් ප්‍රියන්ති සුරංජනා විද්‍යාරත්න මහත්මීය කටයුතු කරයි. ඊට අමතරව ශ්‍රී ලංකා පරිපාලන සේවයේ (විශේෂ ශ්‍රේණිය) විශ්‍රාමලත් නිලධාරියකු වන හේවා වාසලගේ ගුණදාස මහතා ලේකම්වරයා වශයෙන් කටයුතු කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>27</day>
    </date>
    <link>http://www.dinamina.lk/2014/09/27/_art.asp?fn=n1409277</link>
    <topic>සිම්බාබ්වේ දේශය කිසිවකුගේකොළනියක් නොවේ</topic>
    <author/>
    <content>සිම්බාබ්වේ දේශය යළිත් කිසිවකුගේ කොළනියක් වීමට ඉඩ නොතබන බව සිම්බාබ්වේ ජනාධිපති රොබට් මුගාබේ මහතා අවධාරණය කෙළේය.මුගාබේ මහතා මෙසේ ප්‍රකාශ කෙළේ එක්සත් ජාතීන්ගේ මහා මණ්ඩලයේ 69 වැනි සැසිවාරයට එක්වෙමිනි. එක්සත් ජනපදය සහ මහා බ්‍රිතාන්‍ය සිම්බාබ්වේට එරෙහිව පනවා ඇති සම්බාධක දැඩි ලෙස හෙළා දකිමින් කරුණු දක්වමින් ඒ මහතා ප්‍රකාශ කෙළේ එක්සත් ජනපදය, මහා බ්‍රිතාන්‍ය මෙන්ම ඔවුන්ට උපකාර කරන අයත් ලැජ්ජා විය යුතු බවයි.සිම්බාබ්වේ රට සිම්‍බාබ්වේ ජාතිකයන්ටයි. එහි තිබෙන සම්පත් සියල්ලත් සිම්බාබ්වේ ජාතිකයන්ටයි. ඒ නිසා ඔබගේ සම්බාධක මගේ රටින් ඉවත් කැර ගත යුතු යැයි ද හෙතෙම කියා තිබේ.සිම්බාබ්වේ මැතිවරණය පිළිනොගැනීම සම්බන්ධයෙන් අමෙරිකාවට අප්‍රසාදය පළ කළ හෙතෙම එම මැතිවරණය මඟින් සිය රටට එරෙහිව කෙරෙන කටයුතුවලට කදිම පිළිතුරක් දී ඇති බවත් පැවසීය. එක් කුඩා සාමකාමී රටක් ලොව බලවත් ජාතීන්ගේ සම්පත් කොල්ලකෑමට ලක් ව ඇති බවත් මෙම අතපෙවීම් නිසා සිම්බාබ්වේ ජනතාවට කුසගින්නේ සිටීමට සිදු ව ඇති බවත් හෙතෙම වැඩිදුරත් කීවේය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>27</day>
    </date>
    <link>http://www.dinamina.lk/2014/09/27/_art.asp?fn=n1409278</link>
    <topic>බොරැල්ලේ ඉදි කළ නිවාස ලබාදෙන්නේ මිලියන 6කට</topic>
    <author>නෙල්කා මැදගෙදර</author>
    <content>මහල් නිවාසවලින් ඉවත් වන වනාතමුල්ල 34 වත්ත පදිංචිකරුවන්ට "නාගරික පුනර්ජිවන ව්‍යාපෘතිය" යටතේ බොරැල්ල ප්‍රදේශයේ ඉදිකළ" සිරිසර උයන "හෝ "මෙත්සිරි උයන" යන මහල් නිවාස සංකීර්ණවලින් රුපියල් මිලියනයකට ලබා දෙන්නේ රුපියල් මිලියන 6ක් වටිනා නිවසක් බව නිතිපතිවරයා අභියාචනාධිකරණයට ඊයේ (26) දන්වා සිටියේය. එම මුදලද පොලී රහිත ණය මුදලක් ලෙස වසර විස්සකින් ගෙවෙන සහන පදනමක් මත ලබා දෙන බවද නිතිපතිවරයා වෙනුවෙන් අධිකරණයේ පෙනී සිටි නියෝජ්‍ය සොලිසිටර් ජෙනරාල් අර්ජුන ඔබේසේකර මහතා කියා සිටියේය.වනාතමුල්ල 34 වත්ත මහල් නිවාසවල පදිංචිව සිටි පුද්ගලයන් බොහෝ දෙනකු මේ වන විට එම ප්‍රදේශයෙන් ඉවත් වී නව නිවාස සංකීර්ණයෙහි පදිංචිව සිටින බවද හෙතෙම කියා සිටියේය. දැනට පදිංචිව සිටන මහල් නිවාසවලින් තමන් ඉවත් කිරිමෙන් හෝ එහි වාසය කිරිමට බාධා කිරීමෙන් නාගරික සංවර්ධන අධිකාරිය ,එහි නියෝජිතයන් ඇතුළු බලධාරින් වළක්වන නියෝගයක් නිකුත් කරන ලෙස ඉල්ලා වනාතමුල්ල "34 වත්ත" පදිංචිකරුවන් පිරිසක් විසින් ගොනු කළ රිට් පෙත්සමක් සලකා බැලූ අවස්ථාවේදී මෙම කරුණු දැනුම් දෙන ලදි.අභියාචනාධිකරණ විනිසුරු උපාලි අබේරත්න මහතා ඉදිරියේ මෙම පෙත්සම කැඳවන ලදි.වනාතමුල්ල 34 වත්ත මහල් නිවාසවලින් ඉවත් කර එහි පදිංචිකරුවන් වෙනත් මහල් නිවාස සංකීර්ණයක පදිංචි කිරිම පිළිබඳව ඇති වී තිබෙන අර්බුදය ලබන සතිය වන විට සාර්ථකව විසඳා ගත හැකි වෙතැයි එහිදී එම පදිංචිකරුවන් සහ නාගරික සංවර්ධන අධිකාරිය ඇතුළු බලධාරිහු අභියාචනාධිකරණයට ඊයේ (26) දැනුම් දුන්හ.ඒ සම්බන්ධයෙන් නාගරික සංවර්ධන අධිකාරිය ඇතුළු බලධාරින් සහ නිවාස පදිංචිකරුවන් අතර සාකච්ජාවක් ඉකුත් දිනවල පැවති අතර එහි යම් ප්‍රගතියක් ඇතැයි ද නීතිඥවරු අධිකරණට දැනුම් දුන්හ.තව දුරටත් ඒ සම්බන්ධ සාකච්ජා ඉදිරි දිනවල පවත්වා එහි ප්‍රගතිය පිළිබඳව දැනුම් දිමට අවසර ලබා දෙන ලෙස දෙපාර්ශ්වයෙහි නිතිඥවරු කළ ඉල්ලීමකට අධිකරණය අවසර දුන්නේය ඒ අනුව මෙම පෙත්සම් 30 වැනි අඟහරුවාදා නැවත කැඳවිමට නියම විය.එතෙක් පෙත්සම්කරුවන්ගේ නිවාස හෝ යටිතල පහසුකම්වලට හානි නොවන පරිදි ‍අනෙකුත් ගොඩනැඟිලි කඩා ඉවත් කිරිමට අධිකරණයේ අවසරය ලැබිණි.සිය මහල් නිවාසවලින් ඉවත් කර "නාගරික පුනර්ජිවන ව්‍යාපෘතිය" යටතේ බොරැල්ල ප්‍රදේශයෙහි ඉදිකළ" සිරිසර උයන "හෝ "මෙත්සිරි උයන" යන මහල් නිවාස සංකීර්ණයක තමන් පදිංචි කරවිමේ සුදානමක් ඇති බවට මෙම පෙත්සම්කරුවෝ සඳහන් කර ඇත. එල්.බී.පී. නිශ්ශංක, ඩබ්ලිව්.කේ. තුසිත සමිත්,කේ. ඒ. ගුණරත්න, එස්. සමන්කාන්ති විසින් මෙම පෙත්සම ඉදිරිපත් කර තිබේ.නාගරික සංවර්ධන අධිකාරිය,එහි සභාපති නිමල් පෙරේරා, නාලරික පුනර්ජීවන ව්‍යාපෘතියෙහි අධ්‍යක්ෂ බ්‍රිගේඩියර් එස්. ඒ. ආර්.සමරසිංහ, සහ කොළඹ නගර සභාව පෙත්සමෙහි වගඋත්තරකරුවන් කොට සිටිති.1950 වසරේ සිට නිත්‍යානුකුල අයිතියක් සහිතව තමන් ‍වනාතමුල්ල 34 වත්ත මහල් නිවාසවල පදිංචිව සිටින අතර එම ස්ථානයෙන් ඉවත් වි "නාගරික පුනර්ජිවන ව්‍යාපෘතිය" යටතේ බොරැල්ල ප්‍රදේශයෙහි ඉදිකළ" සිරිසර උයන "හෝ "මෙත්සිරි උයන" යන මහල් නිවාස සංකීර්ණයක පදිංචි වන ලෙස උපදෙස් ලැබි ඇති බවත් ඒ වෙනුවන් රුපියල් ලක්ෂයක මුදලක් කොටස් දෙකක් ලෙසද ඉතිරි මුදල රුපියල් 3960 බැගින් වසර විස්සක් ගෙවන ලෙසද , නැතහොත් රුපියල් 2640ක මුදලක් වසර තිහකදි මාසික ගෙවන ලෙසද උපදෙස් ලැබී ඇති බව සඳහන් වේ.තමන්ට ලබාදිමට යන නිවාස දැනට පදිංචිව සිටින නිවාසවලට වඩා ප්‍රමාණයෙන් කුඩා බැවින් සහ එතරම් මුදලක් ගෙවිමට අපහසු බැවින් එම ඉල්ලීම ප්‍රතිකිෂේප කළ බව පෙත්සම්කරුවෝ සඳහන් කර ඇත. මේ පිළිබඳව කරුණු විමසිමට ආරක්ෂක අමාත්‍යාංශ ලේකම්වරයා පැමිණි විට සිය හේතු දැක්විම් ඉදිරිපත් කළ බවද පෙත්සම්කරුවෝ සඳහන් කරති.මේ වන විට සිය නිවාසවලින් ඉවත් වන ලෙස දැඩි බලපෑම් එල්ල වී ඇති බැවින් සිය නිවාස අහිමි වීමේ තර්ජනයක් ඇති බවට පෙත්සම්කරුවෝ සඳහන් කර ඇත. නීතිඥ එම්.ඒ.සුමන්තිරන් මහතා පෙත්සම්කරුවන් වෙනුවෙන් පෙනී සිටියේය.නියෝජ්‍ය සොලිසිටර් ජෙනරාල් අර්ජුන ඔබේසේකර මහතා නීතිපතිවරයා වෙනුවෙන් පෙනී සිටියේය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>27</day>
    </date>
    <link>http://www.dinamina.lk/2014/09/27/_art.asp?fn=n1409279</link>
    <topic>විසර්ජන පනත් කෙටුම්පතපාර්ලිමේන්තුවට</topic>
    <author>රන්ජිත් පද්මසිරි,ස්වර්ණා විජේකෝන් සහ සුභාෂිණී සේනානායක</author>
    <content>ලබන මුදල් වර්ෂයේ (2015) සේවා වියදම් සඳහා විධි විධාන සැලැස්සීම පිණිස වන විසර්ජන පනත් කෙටුම්පත හෙවත් අයවැය ඊයේ (26) අගමැති දි .මු .ජයරත්න මහතා පාර්ලිමේන්තුවට ඉදිරිපත් කළේය.මුදල් හා ක්‍රමසම්පාදන ඇමැතිවරයා වෙනුවෙන් ඉදිරිපත් කළ මෙම කෙටුම්පතට අනුව ලබන වර්ෂය සඳහා වූ සේවා වියදම රුපියල් රුපියල් කෝටී 181200 ක් බවට ඇස්තමේන්තු කැර ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>27</day>
    </date>
    <link>http://www.dinamina.lk/2014/09/27/_art.asp?fn=n14092710</link>
    <topic>වයඹට වැසි</topic>
    <author>සකුන්තලා ජයසිංහ</author>
    <content>මේ මස විසි වෙනි දින සිට ආරම්භ වන මාස් කන්නය සඳහා කන්න මුලට ම වැසි ආරම්භ වීම වගා කටයුතු සඳහා සුබ ලකුණක් ලෙස සළකන ගොවීන් මේ වන විට ධාන්‍ය බෝග සහ එළවළු වගාවට වගා බිම් සකසා අවසන් වී ඇති අතර නිසි කලට වැසි ආරම්භ වීමෙන් එම කන්නද සශ්‍රික වන බැව් ඔවුන්ගේ විශ්වාසයයි.මාස හතරක් පමණ කාලයක් පැවති දැඩි නියඟය නිසා වැව් සහ ළිං ආදිය ද සිඳි යාමේ අවදානමක ට ලක්ව තිබුණු නමුත් කුරුණෑගල දිසාවේ දැඩි පානිය ජල ප්‍රශ්නයක් මතු වී නොතිබිණි.කෙසේ වෙතත් මෝසම් වර්ෂාව ආරම්භ වීමත් සමඟ වගා කටයුතුවල නියැළිම ට ගොවීහු අපේක්ෂා පෙරදැරිව බලා සිටිති.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>27</day>
    </date>
    <link>http://www.dinamina.lk/2014/09/27/_art.asp?fn=n14092711</link>
    <topic>සැකකාර වෛද්‍යවරයාගේසාකච්ඡාෙව් දර්ශන ලබා දෙන්න</topic>
    <author>සිරන්ජනී කුමාරී</author>
    <content>එන්නතක් විස වී වෛද්‍යවරියක මිය යාමේ සිද්ධියේ සැකකාර වෛද්‍යවරයා බන්ධනාගාරයේ දී මාධ්‍යවේදියකු සමඟ සිදු කරන ලද සම්මුඛ සාකච්ඡා සම්බන්ධ සී.සී .ටී .වී කැමරා දර්ශන පොලිසියට ලබා දෙන ලෙස කොළඹ අතිරේක මහේස්ත්‍රාත් චන්දිම ලියනගේ මහතා ඊයේ(26) කොළඹ රිමාන්ඩ් බන්ධනාගාර අධිකාරිවරයාට නියම කෙළේය.සැකකාර වෛද්‍යවරයා හමුවීමට පුවත්පතක මාධ්‍යවේදියකු 2014/08/23 වැනි දින කොළඹ රිමාන්ඩ් බන්ධනාගාරය වෙත ගිය බවට තොරතුරු අනාවරණය වන බව පැවසූ පොලිසිය එම ලිපිය 2014/08/24 වැනි දින පළ වු බවත් මහේස්ත්‍රාත් නියෝගයට අනුව සිද්ධිය සම්බන්ධ පරික්ෂණයක් පවත්වන බැවින් මෙම සි.සී .ටී.වී කැමරා දර්ශන තමන් වෙත ලබා දෙන ලෙසට අධිකරණයෙන් ඉල්ලීමක් කෙළේය.සිද්ධිය ඊයේ යළි කැඳවු අවස්ථාවේ දී පොලිසිය වැඩිදුර වාර්තාවක් ඉදිරිපත් කරමින් පැවසූවේ මිය ගිය වෛද්‍යවරියගේ මරණ පරික්ෂණ සාක්කි කැඳවා අවසන් බවත් පශ්චාත් මරණ පරික්ෂණ වාර්තාව මෙතෙක් ලැබි නොමැති බැවින් අධිකරණ වෛද්‍ය නිලධාරි ශ්‍රියන්ත අමරසිංහ මහතා‍ වෙත සිතාසි නිකුත් කරන ලෙසය.සිද්ධියට අදාළ රස පරික්ෂක වාර්තා මෙතෙක් ලැබි නොමැති බවත් පරිගණකය හා කැමරා සම්බන්ධ වාර්තා මොරටු විශ්ව විද්‍යාලය වෙත යොමු කැර ඇති අතර එම වාර්තා ද මෙතෙක් ලැබි නැති බවට පොලිසිය අධිකරණයට දැනුම් දුන්නේය.තවද සැකකාර වෛද්‍යවරයා රක්ෂිත බාරයේ සිටිය දී ඔවුගේ ප්‍රකාශ කෙසේ ලබා‍ගෙන පුවත්පතට ලිපියක් පල කෙළේද යන්න සම්බන්ධයෙන් සහකාර පොලිස් අධිකාරි ජයරත්න මහතාගේ ප්‍රධාන‍ත්වයෙන් පරික්ෂණයක් ආරම්භ කර ඇති බව පැවසූ පොලිසිය මේ සම්බන්ධයෙන් බන්ධනාගාර නිලධාරින් කිහිපදෙනකුගේ ප්‍රකාශ ලබා ගැනීමට අවශ්‍ය බවත් සාකච්ඡාව පැවැත්වු දින දර්ශන අඩංගු සී.සී.ටී.වී කැමරා දර්ශන හා එදින බන්ධනාගාර ලේඛන පොත පොලිසියට ලබා දෙන ලෙසට අධිකරණයෙන් ඉල්ලීමක් කෙළේය.ඉකුත් නඩු දින රිමාන්ඩ් බන්ධනාගාරයේ අධිකාරිවරයාට අධිකරණයේ පෙනී සිටින ලෙස නොතිසි නිකුත් කැර තිබුණත් අද දින ඔහු අධිකරණය වෙත පැමිණ අධිකරණයට කරුණු නොදක්වා හදිසි අවශ්‍යතාවයක් යැයි පවසා පිටව ගිය බවට පොලිසිය අධිකරණයට දැන්වීය.අදාළ කරුණු සළකා බැලු මහෙස්ත්‍රාත්වරයා රිමාන්ඩ් බන්ධනාගාර අධිකාරිවරයාට ලබන මස 03 වැනි දින අධිකරණයේ පෙනී සිටින ලෙස දන්වමින් දෙවැනි වරටත් නොතිසි නිකුත් කරමින් අදාළ සී.සී.ටී.වී දර්ශන හා ලේඛන පොලිසිය වෙත ලබා දෙන ලෙස බන්ධනාගාර අධිකාරිවරයාට නියම කෙළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>27</day>
    </date>
    <link>http://www.dinamina.lk/2014/09/27/_art.asp?fn=n14092712</link>
    <topic>1978 දී ගණිතය අසමත් දරුවන්ටනැවත පාසලට ඒමේ වරම් අහිමි කළා</topic>
    <author>මානෙල් පුෂ්ප කුමාරි</author>
    <content>1977 වසරේ විවෘත වෙළෙඳ පොළ ආර්ථිකය හඳුන්වා දෙමින් 1978 වසරේදී නිකුත් කළ චක්‍රලේඛය මඟින් අධ්‍යයන පොදු සහතික පත්‍ර සාමාන්‍ය පෙළ විභාගයෙන් ගණිතය අසමත් දරුවන්ට නැවත පාසලට ඒමේ වරම් අහිමි කළ බව අධ්‍යාපන ඇමැති බන්දුල ගුණවර්ධන මහතා ප්‍රකාශ කෙළේ ය.පසුව අප රජය යටතේ එය නිවැරදි කරමින් වයස 16 න් ඉක්මවූ දරුවන්ට පවා නැවත පාසලට ඒමේ වරම් හිමි කර දුන් බවද කී අධ්‍යපන ඇමැතිවරයා එම දරුවන්ට පාසල තුළ රැදෙමින් තම සෞන්දර්යාත්මක කටයුතු ඔප් නැංවිය හැකි වන බවද කියා සිටියේ ය. මේ බව ප්‍රකාශ කෙළේ පසුගියදා (24) සව්සිරිපාය ශ්‍රවණාගාරයේ සමස්ත ලංකා පාසල් නාට්‍ය තරගයේ 2013 වසර වෙනුවෙන් පැවැති තිළිණ හා සම්මාන ප්‍රදානෝත්සවයේදී ය.මේ සත් ක්‍රියාව දරුවන් වෙනුවෙන් සලසා දුන් ලේකම්වරයාට මෙලොව වශයෙන් කීර්තියක් හා පරලොව වශයෙන් පින් කමක් අත් වන බවද හෙතෙම මෙහි දී සඳහන් කෙළේ ය.දිර්ඝ කාලයක පටන් අප රටේ දරුවන්ගේ කලා කටයුතු ඔප් නැංවීමට මේ අමාත්‍යාංශය මඟින් කරගෙන යනු ලබන වැඩකොටස ප්‍රශංසනීයයි.අප අධ්‍යාපන අමාත්‍යාංශය විසින් දැරිය යුතු බරක් සැහැල්ලු බරක් කිරීමට ‍සංස්කෘතික හා කලා කටයුතු අමාත්‍යාංශය විශාල කාර්යය භාරයක් කරනවා.ඒ සඳහා මගේ ගෞරවය ස්තුතිය ඔවුන්ට පුද කරන බවද හෙතෙම ප්‍රකාශ කෙළේ ය.ටවර් හෝල් රඟහල පදනමේ අධ්‍යක්ෂ ජනරාල් නීතීඥ ඩග්ලස් සිරිවර්ධන මහතා -මේ පාසල් නාට්‍ය තරගය වසර 23 ක් තුළ සාර්ථකව පැවැත්වීමට ලැබීම සතුටට කරුණක් වෙනවා.මාගේ සේවා කාලයෙහි පුරා වසර 07 ක් විදුහල්පතිවරුන්ගේත්ආචාර්ය මණ්ඩලයේත් දූ දරුවන්ගේත් විශ්වාසය දිනා ගනිමින් අඛණ්ඩව විධිමත්ව ඉතා සාර්ථක ලෙස නාට්‍ය උළෙලවල් හතක් පැවැත්වීමට ඉඩ ප්‍රස්ථෘව ලැබුණා.එමඟින් නිර්මාණශීලිත්වය ප්‍රකට කළ දූ දරුවන් රැසක් ජාතියට හඳුන්වා දීමට ලැබීම පදනමේ අධ්‍යක්ෂ ජනරාල්වරයා හැටියටත් නාට්‍යවේදියෙකු හැටියටත් අප්‍රමාණ සතුටක් ලබන බව ඩග්ලස් සිරිවර්ධන මහතා ප්‍රකාශ කෙළේ ය.නාට්‍ය තරගවලින් ජයග්‍රහණය ලැබූ දරුවන් කිහිප දෙනෙකුම අප නාට්‍ය හා රංගකලා පාසලේ ඉගෙනුම ලබනවා.ඔවුන් අප නිර්මාණවලට දායකවී තම දක්ෂතා ප්‍රකට කරනවා.ජනාධිපති මහින්ද රාජපක්ෂ මහතාගේ "මහින්ද චින්තනයේ''කලාකෙත අස්වැද්දීම සාක්ෂාත් කරගැනීමට නම් ඒ සඳහා සුදුසු නිර්මාණ හැකියාව ඇති උද්යෝගීමත් තරුණ පිරිසක් අතට එම කාර්ය පත්කළ යුතුව ඇත.මේ නාට්‍ය තරගය ඊට හොඳම තෝතැන්න වන බවත් හෙතෙම කීය.නාට්‍ය කලා රසඥතාවෙහි කඩඉම් පුළුල් කරමින් හඬකැවීමෙහි අසහාය මෙහෙ‍වරක නියැ‍ළි අතුළ රන්සිරිලාල් කලාකරුවාටත් අඩසිය වසකට වැඩි කාලයක් ගුවන්විදුලි සංස්ථාවේ "හඳමාමා" වැඩසටහන තුළින් ළමා පරපුරේ නිර්මාණාත්මක හැකියාවන් පුබුදු කරන්නට නිහඩව නොපැකිළිව තම දිවියම කැපකරමින් මාධ්‍යවේදිනියක ලෙස කළ මෙහෙවර අගයමින් සුමනා ජයතිලක කලාකාරිනියටත් එදින උපහාර සම්මාන තිළිණ ප්‍රදානය කළේ ය.පාර්ලිමේන්තු මන්ත්‍රිනී ප්‍රවීණ නිළි ආචාර්ය මාලිනී ෆොන්සේකා,අධ්‍යාපන අමාත්‍යාංශයේ ලේකම් අනුර දිසානායක,නාට්‍ය ප්‍රවර්ධන,අධ්‍යාපන හා වැඩසටහන් අධ්‍යක්ෂ සමන් සොයිසා යන මහත්ම මහත්මීන් පාසල් සිසුන් ගුරුභවතුන් ඇතුළු නිලධාරීහු පිරිසක් මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>27</day>
    </date>
    <link>http://www.dinamina.lk/2014/09/27/_art.asp?fn=n14092713</link>
    <topic>පෞද්ගලික බස් උදේ හා සවස කොට කොටා යන බවට මැසිවිලි</topic>
    <author/>
    <content>පිළියන්දල සිට මොරටුව දක්වා ධාවනය කෙරෙන මාර්ග අංක 158 පුද්ගලික බස් උදේ හා සවස කාර්යාල වෙලාවන්හිදී මහ මග කොට කොටා යමින් නියමිත වෙලාවට ගමනාන්තය දක්වා ‍නොපැමිණීම නිසාතමන් දැඩි දුෂ්කරතාවකට පත්ව ඇතැයි කොළඹ ඇතුළුවෙනත් ප්‍රදේශකරා යන සේවක සේවිකාවෝ මැසිවිලි නගති.තමන් පිළියන්දල සිට මොරටුව දක්වා පැමිණ මොරටුවේ සිට දුම්රියෙන් කොළඹට පැමිණිය යුතු නමුත් මේ බස් මොරටුවට පැමිණෙන විට අදාළ දුම්රියන් මොරටුවෙන් පිටත්ව ගොස් ඇති බවත් එම නිසා දුම්රියෙන් යාමට නොහැකි වන බවත්ඔව්හු පවසති.පිළියන්දල සිට මොරටුව දක්වා යාමට ලබාදී ඇති කාලය පැය භාගයක් වුවද මේ බස් රථ වලට මොරටුවට යාමට පැයක් විනාඩි 45ක් පමණ ගතවන බවත්,පවසක ඔව්හු මාර්ග අංක 120 මාර්ගය අලුත්වැඩියා කිරිම නිසා සුවාරිපොළ සිට එන මගීන්ට පිළියන්දලට පැමිණ මොරටුවට ගොස් එතැනින් දුම්රියෙන් යායුතු බවත් ඔව්හු පවසති.මේ බස් කොට කොටා යාම නවත්තවා නියමිත වෙලාවට ගමනාන්තය දක්වා යාමට සලස්වන ලෙස ඉල්ලා සිටිති.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>27</day>
    </date>
    <link>http://www.dinamina.lk/2014/09/27/_art.asp?fn=n14092714</link>
    <topic>ගම්පහ දුම්රිය ස්ථානයේ නවීකරණ කටයුතු මන්දගාමීයි</topic>
    <author>නිමල් රාජපක්ෂ</author>
    <content>ගම්පහ දුම්රිය ස්ථානයේ නවීකරන කටයුතු මන්දගාමීව සිදු කරන බැවින් එම දුම්රිය ස්ථානයෙන් කාර්යාල බලා ගමන්ගන්නා මගීන් දැඩි අපහසුතාවටය පත්වී ඇතැයි මැසිවිලි නගති.‍මේ හේතුව නිසා පෙරවරු 07.30 ට ගම්පහ දුම්රිය ස්ථානයෙන් කොළඹ කොටුව බලා ධාවනය වන අර්ථ සිඝ්‍රගාමී කාර්යාල දුම්රිය ටික සති කිහිපයක සිට වේයන්ගොඩ දුම්රිය ස්ථානයට ගොස් කොළඹ කොටුව බලා ධාවනය කිරීමට සිදුවී ඇත.මේ නිසා දිනපතා ප්‍රමාද වී කාර්යාල වලට යාමට සිදුවී ඇතැයි මගීහු මැසිවිල නගිති.අදාළ සිද්ධිය පිළිබඳ දුම්රිය පාලන මැදිරියෙන් විමසුවිට ගම්පහ දුම්රිය ස්ථානයේ දෙවන වේදිකාව නවීකරණය නිමවන තුරු දිනපතා ම දුම්රිය කිහපයක් ප්‍රමාද කොට ධාවනය කිරීමට සිදුවන බවයි. තවද සවස් කාලයට ද ධාවනය වන දුම්රියයන් ගම්පහ දුම්රිය ස්ථානයේ තබා සීඝ්‍රගාමී දුම්රියයන් ධාවනය කල ද අද එයටද බාධා ඇතිවී තිබෙන්නේ ගම්පහ දුම්රිය ස්ථානයේ නවීකරණ කටයුතු නිම නොවීම නිසා බවයි.බලධාරීන්ගේ අවධානය යොමුකොට ගම්පහ දුම්රිය ස්ථානයේ නවීකරණ කටයුතු කඩිනම් කරන්නේ නම් මගීන්ට සිදුවන අපහසු තාවයන් මගහැරෙනු ඇතැයි ද මගීහු පවසති .</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>27</day>
    </date>
    <link>http://www.dinamina.lk/2014/09/27/_art.asp?fn=n14092715</link>
    <topic>ගිණුම් තොරතුරු මාධ්‍ය ඔස්සේ ප්‍රචාරය කළ බවට මේ දක්වා කිසිදු පැමිණිල්ලක් ලැබී නැහැ</topic>
    <author>සිරන්ජනී කුමාරි</author>
    <content>හිටපු අගවිනිසුරු ආචාර්ය ශිරාණි බණ්ඩාරනායක මහත්මිය විසින් ජාතික සංවර්ධන බැංකුවේ පවත්වාගෙන ගිය විශේෂ ජංගම ගිණුම් දෙකේ තොරතුරු මාධ්‍ය ඔස්සේ ප්‍රචාරය කළ බව හා පාර්ලිමේන්තුවේ කථා බහට ලක් වු බවට විත්තිය චෝදනා එල්ල කළත් ඒ පිළිබඳ මේ දක්වා කිසිඳු පැමිණිල්ලක් ලැබි නොමැති බවට රජයේ නීතිඥ ඩිලාන් රත්නායක මහතා ඊයේ (26) කොළඹ ප්‍රධාන මහේස්ත්‍රාත්වරයා වෙත දැනුම් දුන්නේය.පරිගණක පද්ධතියට විත්තිකාරියට ප්‍රවේශවීමට බැංකුව ඉඩ ලබා නොදුන් බව පැවසුවත් ඒ සඳහා අධික වියදමක් යන බව පැවසූ රත්නායක මහතා ගිණුම පිළිබඳව මාධ්‍යයට විස්තර නිකුත් කළ බවට විත්තිය චෝදනා කළ ත් මේ දක්වා පැමිණිල්ලක් ඉදිරිපත් කර නැති බව පැවැසීය.හිටපු අගවිනිසුරුවරිය සිය වත්කම් බැරකම් ප්‍රකාශයේ 2010,2011,හා 2012 යන වර්ෂ සදහා ජාතික සංවර්ධන බැංකුවේ පවත්වාගෙන ගිය ජංගම ගිණුම් දෙකක තොරතුරු ඇතුළත් නොකර ඇති බව පවසමින් අල්ලස් කොමිසම අධිකරණය හමුවේ පවරා තිබු නඩුව ඊයේ යළි අධිකරණයේ කැඳවු අවස්ථාවේ දී රජයේ අධි නීතිඥවරයා මේ බව සඳහන් කෙළේය.වර්ෂ 2010 ජුනි 9 දින 1975 වත්කම් බැරකම් ප්‍රකාශ කිරිමේ පනත උල්ලංඝනය කරමින් 9(1) වගන්ති ප්‍රකාරව දඬුවම් ලැබිය හැකි වරදක් ශිරාණි බණ්ඩාරනායක මහත්මිය සිදු කර ඇති බවට අල්ලස් කොමිසම අධිකරණයට කරුණු වාර්තා කර තිබිණ.රජ‍යේ අධි නීතිඥ ඩිලාන් රත්නායක - වියදම් කරලා ප්‍රවේශය ලබා ගන්න විත්තියට නොහැකි බව පවසනවා.එහෙත් අදාල ප්‍රවේශය ලබා ගැනීමට අධිකරණයෙන් අවසර ලබා දි තිබෙනවා.නීතිඥ නලින් ඉන්ද්‍රතිස්ස - ප්‍රවේශය ලබා ගැනීමට ඇමරිකානු ඩෝලර් හාරලක්ෂ හැත්තෑදෙදහස් දෙසීයක මුදලක් වියදම් වෙනවා.මෘදුකාංග කියවීමේ තත්ත්වයට පත් කරන්න පැය හයක කාලයක් වැය කරන්න වෙනවා.මහේස්ත්‍රාත් - පරිගණක ප්‍රවේශය ලබා ගෙන විත්තිකාරියගේ ගිණුම පමණක් බලන්න බැරිද ?නීතිඥ නලින් ඉන්ද්‍රතිස්ස - එසේ කළ නොහැකියි.රහස්‍ය දෙයක් පිට කිරීම අපරාධ වරදක් ?බැංකු නිලධාරියෙකු මහේස්ත්‍රාත් වෙත කැඳවා පරිගණක පද්ධතිය සම්බන්ධ පැහැදිලි කිරීමක් මේ අවස්ථා‍වේ දී සිදු කෙරිණ.විත්තිය වෙනුවෙන් නලීන් ලද්දුවහේට්ටි මහතා කරුණු දක්වමින්- විදේශ පරිගණක විශේෂඥයින්ගේ කාලය ලබා ගෙන අධිකරණ නියෝගයට අනුව බැංකුව වෙත අපි ගියා.ශිරාණි බණ්ඩාරනායකගේ ගිණුමට ප්‍රවේශය ලබා ගත්තේ කවුද ? කවදාද? යන්න පැහැදිලි කරගන්න මා ආ බවට බැංකු නිලධාරින්ට සැල කර සිටියා.අපට ඊට අවසර ලැබුණේ නැහැ. බැංකුව අධිකරණ නියෝග කඩ කළ තිබෙනවා.නීතිය කාටත් එකසමානයි.පත්තරවල පාර්ලිමේන්තුවේ ගිණුම පිළිබඳ විස්තර පල වුණා. ප්‍රවේශය කවුද ගත්තේ කියා බලන්න ගියාම සල්ලි ඉල්ලනවා.මහේස්ත්‍රාත් - විස්තර ලබා නොදීම ඹබට වාසි සහගත තත්ත්වයක්නේ ?නලීන් ලද්දුවහෙට්ටි - අපිට වාසි අවශ්‍ය නැහැ.නීතිය නිසියාකාරව ක්‍රියාකරවන්නයි අපට ඕ‍නේ.වහකිවයුතු නිලධාරි මීට පෙර මුදල් කථාවක් කළේ නැහැ.පරිගණක ආඥා පනතේ මුදල් ගෙවා සාක්කි පරික්ෂා කරන්න කියලා නැහැ.මෙය සාක්කි ආඥා පනතට විරුද්ධයි.මාගේ සේවාදායිකාවට ආදායමක් නැහැ.රැකියාවක් නැහැ.විශ්‍රාම වැටුපත් නැහැ.මෙතරම් මුදලක් ගෙවන්න අපට බැහැ.මහේස්ත්‍රාත්වරයා - මුදල් ගෙව්වොත් වාර්තාව දෙන්න පුළුවන් ද ?බැංකුව නියෝජනය කරමින් නීතිඥ නලින් ඉන්ද්‍රතිස්ස - මහ බැංකුවේ පිළිතුර කුමක් වෙයි ද ? දන්නේ නැහැ.මෙහිදි අදාළ කරුණු සළකා බැලු මහෙස්ත්‍රාත්වරයා මුදල් නොගෙවා අනෙකුත් තැන්පත්කරුවන්ගේ රාහස්‍යභාවය රැකෙන පරිදි දත්තවලට ප්‍රවේශයක් ලබා ගත හැකි ද ? යන්න සම්බන්ධයෙන් කරුණු දැක්වීමට මහ බැංකුවේ පුද්ගලික බැංකු අධික්ෂණ අධ්‍යක්ෂක වෙත නොතිසි නිකුත් කෙළේය.පැමිණිල්ල වෙනුවෙන් රජයේ අධිනීතිඥ ඩිලාන් රත්නායක ,අල්ලස් කොමිසමේ නීති නිලධාරී සුභාෂිණි සිරිවර්ධන මහත්මිය පෙනී සිටි අතර විත්තිකාරිය වෙනුවෙන් ජනාධිපති නීතිඥ නලීන් ලද්දුවහේට්ටි,ගුණරත්න වන්නිනායක , යු .ආර් .එල් බණ්ඩාර ,තිසර චාමර,ආබ්දීන් යන නීතිඥවරු පෙනී සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>27</day>
    </date>
    <link>http://www.dinamina.lk/2014/09/27/_art.asp?fn=n14092716</link>
    <topic>දෙල්ගොඩ වෙළෙඳ සලකටකුකුළු ලොරිය පෙරළෙයි</topic>
    <author>දෙල්ගොඩ සමූහ</author>
    <content>දෙල්ගොඩ නගර මධ්‍යයේ පොලිස් මුර කුටිය අසල වෙ‍ෙළඳ සැලක් තුළට ඊයේ (26) අලුයම 2.00ට පමණ කුකුළන් 1,145 දෙනෙකු ප්‍රවාහනය කරමින් තිබූ ලොරි රථයක් පෙරළි ඇත.බුලත්සිංහල සිට සීදුව ප්‍රදේශයේ පෞද්ගලික ආයතනයකට කුකුළන් ප්‍රවාහනය කළ මෙම ලොරි රථයේ තිරිංග ක්‍රියාවිරහිත වීමෙන් මෙම අනතුර සිදුව ඇති බවත් මෙම අනතුරින් කිසිවකු තුවාල නොලබා ඇති බවත් මීගහවත්ත පොලීසිය කියයි.දෙල්ගොඩ නගරයේ දෙනෝදාහක් ගැවසෙන මෙම ස්ථානයේ දිවා කාලයේ මෙම අනතුර සිදු වූවානම් විශාල ඛේදවාචකයක් සිදුවන බව ප්‍රදේශවාසීහූ කියති</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>27</day>
    </date>
    <link>http://www.dinamina.lk/2014/09/27/_art.asp?fn=n14092717</link>
    <topic>‘රබර් මිල පහළ යාමටපිටරටින් ගෙන්වීම හේතු වී නෑ’</topic>
    <author>රන්ජිත් පද්මසිරි,ස්වර්ණා විජේකෝන් සහ සුභාෂිණී සේනානායක</author>
    <content>දේශීය වෙළෙඳපොළ තුළ රබර් මිල පහළ යාමට විශාල වශයෙන් රබර් පිටරටින් ගෙන්වීම හේතු වී ඇති බවට කරන ප්‍රකාශ සාවද්‍ය බවත් ශ්‍රී ලංකාවේ රබර් අස්වැන්න සෙසු රටවලට වඩා පහළ මට්ටමක පවතින බව අසත්‍ය බවත් ආණ්ඩුපක්ෂයේ ප්‍රධාන සංවිධායක දිනේෂ් ගුණවර්ධන මහතා පාර්ලිමේන්තුවේ දී ඊයේ (26) ප්‍රකාශ කළේය.ශ්‍රී ලංකාවේ නිපදවනු ලබන්නේ සමස්ත ලෝක ස්වභාවික රබර් නිෂ්පාදනයෙන් 1.1%ක් පමණකි. 2013 වසරේ ලෝක ස්වභාවික රබර් නිෂ්පාදනය මෙට්‍රික් ටොන් 12,036,000ක් පමණ වූ අතර ශ්‍රී ලංකාවේ නිෂ්පාදනය මෙට්‍රික් ටොන් 130,421ක් පමණ විය. ඒ අනුව ශ්‍රී ලංකාවේ ලෝක ස්වභාවික රබර් වෙළෙඳපොළේ මිල කෙරෙහි ඍජු බලපෑමක් සිදුකිරීමේ හැකියාවක් නොමැති බව ඇමැතිවරයා පෙන්වා දුන්නේය.ඇමැතිවරයා මේ බව පැවසුවේ ඊයේ (26) පාර්ලිමේන්තුවේ දී පාර්ලිමේන්තු මන්ත්‍රී අනුර දිසානායක මහතා විසින් ස්ථාවර නියෝග 23(2) යටතේ අසන ලද ප්‍රශ්නවලට පිළිතුරු දෙමිනි.ශ්‍රී ලංකාවේ රබර් සඳහා ඇති ඉල්ලුම අඩුවීමට හේතු වී ඇත්තේ ජාත්‍යන්තර වෙළෙඳපොළේ රබර් සඳහා වන ඉල්ලුම අඩුවීමයි. ලොව සෑම රබර් වගා කරන රටක ම අඩු මිල තත්ත්වයක් දැකිය හැකියි. සංඛ්‍යාලේඛන අනුව ශ්‍රී ලංකාවේ රබර් මිල වෙනත් රටවල රබර් මිලට සමාන තත්ත්වයක් පවතින බව පෙනේ. දැනට සමස්ත රබර් ආනයනය කිරීමේදී පනවා ඇති බදු පිළිබඳ ව සලකා බැලීමේදී රබර් ආනයනය කිරීම කිසිසේත්ම ලාභදායී නොවන බව පැවසූ අමාත්‍යවරයා එසේ ආනයනය කරනු ලබන රබර් යොදා ගෙන අගය එකතු කිරීමේ භාණ්ඩ තරගකාරී මිලකට අලෙවි කිරීම පහසු නොවන බව ද ඇමැතිවරයා පෙන්වා දුන්නේය.රබර් කර්මාන්තය රැකගැනීම සඳහා දිගුකාලීන පියවර රැසක් රජය මඟින් ගෙන ඇත. ඒ අනුව පවත්නා වගාවේ ඵලදායීතාව වැඩි කිරීමට (බිම් ඒකකයකින් ලබන අස්වැන්න වැඩිකිරීම) ආර්ථික ඵලදායී වයස ඉක්ම වූ රබර් වගාව නැවත දිරිගැන්වීම හා නැවත වගා කිරීමේ ප්‍රතිශතය 3%ක මට්ටමක පවත්වා ගෙන යාම, යහපත් කෘෂිකාර්මික පරිචයක් ප්‍රචලිත කිරීම, වැඩි අස්වනු ලබා දෙන සහ රෝග පළිබෝධ හානි සඳහා ඔරොත්තු දෙන නව ක්ලෝන වර්ග ඇති කිරීම හා ප්‍රචලිත කිරීම, නව තාක්ෂණය හා පුහුණුව ලබාදීම හා පසු අස්වනු හානි වැළැක්වීමට පියවර ගැනීම ප්‍රධාන වන බව ද ඔහු කීය.රබර් නිෂ්පාදනය වැඩිකිරීම සඳහා සම්ප්‍රදායික නොවන ප්‍ර දේශවල රබර් වගාව ව්‍යාප්ත කිරීම, විදේශ ණය ආධාර මත ක්‍රියාත්මක වන විශේෂ ව්‍යාපෘති, නව පැළ තවාන් ඇති කිරීම, තන තාක්ෂණය හා පර්යේෂණ දිගට ම ක්‍රියාමක කර ඇත. කර්මාන්ත හලා නවීකරණය, විකල්ප බලශක්තා ප්‍රභවයන් හඳුන්වා දීම, සමූහ සැකසුම් මධ්‍යස්ථාන ඇති කිරීම හා වගකරුවන්ගේ සංවිධාන බල ගැන්වීම යනාදාය කර්මාන්තකරුවන් හා වගාකරුවන්ගේ නිෂ්පාදන පිරිවැය අඩුකිරීමට ගෙන ඇති පියවර බව ද ඇමැති දිනේෂ් මහතා පෙන්වා දුන්නේය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>27</day>
    </date>
    <link>http://www.dinamina.lk/2014/09/27/_art.asp?fn=n14092718</link>
    <topic>හාලිඇළ දී මාධ්‍යවේදියකුට පහරදීම ගැන අපක්ෂපාතී පරීක්ෂණයක් සිදු කරනවා</topic>
    <author>රන්ජිත් පද්මසිරි,ස්වර්ණා විජේකෝන් සහ සුභාෂිණී සේනානායක</author>
    <content>පසුගියදා හාලිඇළ නගරයේ දී හාලිඇළ මාධ්‍යවේදියකුට පහරදීම සම්බන්ධයෙන් අපක්ෂපාතී පරීක්ෂණයක් සිදු කරන බව අගමැති දි.මු. ජයරත්න මහතා පාර්ලිමේන්වේ දී ඊයේ (26) ප්‍රකාශ කළේයජ්‍යේෂ්ඨ පොලිස් අධිකාරී (බදුල්ල) හා සහකාර පොලිස් අධිකාරී (බදුල්ල) යන නිලධාරීන්ගේ අධීක්ෂණය යටතේ විශේෂ පොලිස් කණ්ඩායමක් විසින් පරීක්ෂණ සිදු කරන බවත් ඒ සිද්ධියට අදාළ හාලිඇළ, බදුල්ල හා නෙළුව ප්‍රදේශයන්හි සැකකරුවන් 08 දෙනෙකු බදුල්ල පොලිස් ස්ථානයට ඉදිරිපත් වීමෙන් පසු අත් අඩංගුවට ගෙන බදුල්ල මහේස්ත්‍රාත් වෙත ඉදිරිපත් කළ බවත් එක් සැකකරුවෙකුට රුපියල් ලක්ෂය බැගින් ශරීර ඇප තැන්පත් කිරීමෙන් පසු ඔවුන්ට ඇප ලබා දී ඇති බවත් අගමැතිවරයා ප්‍රකාශ කළේය.ලබන ඔක්තෝබර් 10 දින නැවත නඩුව කැඳවන බවත් වැඩිදුර විමර්ශනවලින් පසුව එක් පුද්ගලයෙකු රක්ෂිත බන්ධනාගාරගත කර ඇති බවත් අගමැතිවරයා පැවසීය.තුවාල ලැබූ මාධ්‍යවේදීයාට අදාළ සිද්ධිය සඳහා වන්දි මුදලක් ලබා ගැනීමට මහේස්ත්‍රාත් අධිකරණයේ නඩු විභාගයෙන් පසු සිවිල් අධිකරණයේ නඩුවක් ගොනු කළ හැකි බවත් මෙය අහඹු සිද්ධියක් වන අතර කිසිදු ජනමාධ්‍යවේදියෙකුට බියකින් හා සැකයකින් තොරව රට තුළ ආරක්ෂිත වාතාවරණයක් පවතින බවත් අගමැතිවරයා අවධාරණය කළේය.ජනමාධ්‍යවේදීන්ට ජනතාව මෙන්ම දේශපාලඥයනුත් ආදරෙයි. කලාතුරකින් මෙවැනි සිද්ධියක් ඇති වන්නේ. වෙන රටවල්වල ජනමාධ්‍යවේදීන්ගේ බෙල්ල කපනවා. නමුත් ලංකාවේ ජනමාධ්‍ය ආරක්ෂා කරන බවට ලෝකය ම පිළිගෙන තිබෙන බව අගමැතිවරයා වැඩිදුරටත් සඳහන් කළේය.අගමැතිවරයා මේ බව පැවසුවේ ඊයේ(26) පාර්ලිමේන්තුවේදී ස්ථාවර නියෝග 23(2) යටතේ විපක්ෂ නායක රනිල් වික්‍රමසිංහ මහතා විසින් අසන ලද ප්‍රශ්නවලට පිළිතුරු දෙමිනි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>27</day>
    </date>
    <link>http://www.dinamina.lk/2014/09/27/_art.asp?fn=n14092719</link>
    <topic>කඹ ආධාරයෙන්ලකේගල තරණය කළතරුණයා ජීවිතක්ෂයට</topic>
    <author>කරලියැද්ද සමූහ</author>
    <content>උඩදුම්බර, මීමුරේ පිහිටි ලකේගල තරණය කිරීම සඳහා කඹ ආධාරයෙන් ගල මුදුනට නැඟුණ තරුණයකු කඹයක් කඩාවැටීමෙන් ජීවිතක්ෂයට පත්ව ඇතැයි උඩුදුම්බර පොලිසිය පවසයි.කොළඹ ප්‍රදේශයේ පදිංචි තරුණයින් පස්දෙනෙකු පෙරේදා (25) උඩුදුම්බර මීමුරේ පිහිටි ලකේගල තරණය කිරීම සඳහා කඹ ආධාරයෙන් ඉහළට නැඟීමට යන අවස්ථාවේදී කඹය කඩාවැටීමෙන් වයස අවුරුදු 28 ක තරුණයෙකු මෙලෙස ජීවිතක්ෂයට පත්ව ඇත.ඉන් අනතුරුව ගල මුදුනට නැඟුණ තරුණයන් දෙදෙනා බිමට බැස අනෙක් තරුණයන් දෙදෙනා සමග මළසිරුර සොයා ඇතත් හමුවී නොමැත. ඊයේ පෙරවරුවේ හදිසි දුරකථන ඇමතුම් අංශයට ලැබුණු තොරතුරක් අනුව ප්‍රදේශවාසීන් විසින් ලකේගල පාමුල තිබී මලසිරුර සොයාගෙන ඇත.මේ පිළිබඳ හදිසි මහේස්ත්‍රාත් පරීක්ෂණය තෙල්දෙණිය වැඩබලන මහේස්ත්‍රාත් නීතිඥ යූ. ඩබ්ලිව්. බාන්ස් රඹුක්වැල්ල මහතා විසින් සිදුකිරීමට නියමිතව ඇති අතර උඩුදුම්බර පොලිසිය වැඩිදුර පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>27</day>
    </date>
    <link>http://www.dinamina.lk/2014/09/27/_art.asp?fn=n14092720</link>
    <topic>ශ්‍රී ලංකා සංචාරක සංවර්ධන අධිකාරියේ ආදායම ඉහළට    </topic>
    <author>රන්ජිත් පද්මසිරි,ස්වර්ණා විජේකෝන් සහ සුභාෂිණී සේනානායක</author>
    <content>ශ්‍රී ලංකා සංචාරක සංවර්ධන අධිකාරිය 2014 මැයි මස දක්වා ඇස්තමේන්තු ගත අතිරික්ත ආදායම රුපියල් මිලියන 169.12ක් බවත් 2012දී රුපියල් මිලියන 183.04ක හා 2013 වසරේ රුපියල් මිලියන 276.06ක අතිරික්ත ආදායමක් ලබා ඇතැයි ඊයේ (26) පාර්ලිමේන්තුවේ සභාගත කරන ලද පිළිතුරක සඳහන් වේ.2015 හා 2016 වසරවල ඇස්තමේන්තුගත අතිරික්ත ආදායම පිළිවෙළින් රුපියල් මිලියන 355.07ක් හා 420.04කි. අද වන විට ශ්‍රී ලංකා සංචාරක අධිකාරියේ ප්‍රාග්ධන හා සංචික ප්‍රමාණයෙහි එකතුව 2013 වසරේ විගණන වාර්තාවන්ට අනුව රුපියල් මිලියන 3,039.84කි.මේ ආයතනයේ මේ වන විට සේවකයන් 160 දෙනෙකු සේවයේ යෙදී සිටින අතර සේවක අතිරික්තයක් හෝ හිඟයක් ද නොමැති බව එම පිළිතුරෙහි සඳහන් වේ. පාර්ලිමේන්තු මන්ත්‍රී රවී කරුණානායක මහතා විසින් වාචික පිළිතුරු අපේක්ෂාවෙන් අසන ලද ප්‍රශ්නයකට පිළිතුරු ලෙස ආණ්ඩු පක්ෂයේ ප්‍රධාන සංවිධායක ජලසම්පාදන හා ජලපවාහන ඇමැති දිනේෂ් ගුණවර්ධන මහතා සභාගත කළ පිළිතුරක මේ බව සඳහන් වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>27</day>
    </date>
    <link>http://www.dinamina.lk/2014/09/27/_art.asp?fn=r1409271</link>
    <topic>කුඩු ගහන්න ගෙවල් බිඳ මාල කඩනගැටවර හොර කල්ලියක් අලුත්ගම</topic>
    <author>කළුතර දිස්ත්‍රික් සංචාරක</author>
    <content>පොලිස් වසම් පහක ගෙවල් බිඳුම් දහ නවයක් සිදුකළ හයදෙනකුගෙන් යුත් සංවිධානාත්මක අපරාධ කල්ලියක් රුපියල් ලක්ෂ පහළොවකට ආසන්න දේපළ සමග අත්අඩංගුවට ගත්බව අලුත්ගම පොලිසිය පවසයි.සැකකරුවන් සොරකමේ යෑම සඳහා උපයෝගි කරගත් ත්‍රීරෝද රථයක් ද පොලීසිය බාරයට ගෙන ඇත.එකක් රුපියල් ලක්ෂයක පමණ වටිනාකමින් යුත් අත්ඔරලෝසු හතරක්, පවුම් පහළොවක් පමණ බරැති රන් භාණ්ඩ, පරිගණක, ජංගම දුරකථන, කැසට් රෙකෝඩර්ඒ අතර වන බව පොලිසිය කියයි.අලුත්ගම පොලිසියේ නිලධාරින් ජංගම මුර සංචාරයේ යෙදි සිටිය දී කාලවිල ප්‍රදේශයේ ගමන් කරමින් තිබූ සැකකටයුතු ත්‍රිරෝද රථයක් නවතා එහි සිටි පුද්ගලයන් දෙදෙනා පරීක්ෂා කිරිමේ දි දෙදෙනා සන්තකයේ රන් මාල දෙකක් තිබීම පිළිබඳ ප්‍රශ්න කිරිමේ දී කාලයක් තිස්සේ සිදු කළ සොරකම් වැලක තොරතුරු හෙළිවී යැයි පොලිසිය කියයි.සැකකරුවන් ත්‍රීරෝද රථයෙන් ගොස් ඔත්තු බලා නිවෙස්වලට ඇතුළුවී බේරුවල , අලුත්ගම, අහුන්ගල්ල, මතුගම හා පයාගල පොලිස් වසම්වල මේ සොරකම්සියල්ල සිදු කර ඇති බවට ප්‍රශ්න කිරිමේදී හෙළිවී ඇත.මොවුන්ගෙන් ප්‍රශ්න කිරිමේ දී බේරුවල පොලිස් කාන්තාවකගේ නිවෙසකින් දේපළ ‍සොරාගත් බව හෙළිවී ඇතැයි පොලිසිය කියයි.2008 වසරේ දී මතුගම ගුරුවරියකගේ නිවෙසකට ඇතුළුවී පවුම් පහළොවක් පමණ බර රන් භාණ්ඩ ‍සොරකමේ ‍යෙදුණු පුද්ගලයන් මොවුන් බවට අනාවරණය වූ බව පොලිස් නිලධාරියෙක් පැවැසීය.සොරාගත් රන් භාණ්ඩ කුරුණෑගල ප්‍රදේශයේ පුද්ගලයකුට විකුණා තිබෙන බවට සැකකරුවන්ගෙන් ප්‍රශ්න කිරිමේ දී හෙළිකර ගැනීමට ද තවත් භාණ්ඩ කිහිපයක් දර්ගා නගරයේ හා අලුත්ගම උකස් මධ්‍යස්ථානවලට උකස් කර තිබියදී පොලිසිය මගින් සොයා ගෙන ඇත.අත්අඩංගුවට ගත් සැකකරුවන් දෙදෙනෙකු තදින් මත්කුඩුවලට ඇබ්බැහි වූවන් බව ද පොලීසිය කියයි.සැකකරුවන් මග්ගොන, බේරුවල, අලුත්ගම පදිංචි වයස අවුරුදු 24 හා 32 අතර පසුවන්නන් බව අනාවරණය වී තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>27</day>
    </date>
    <link>http://www.dinamina.lk/2014/09/27/_art.asp?fn=r1409272</link>
    <topic>කෝවිලේ නවතා තිබු බසයට යටවී විශ්‍රාමික වෛද්‍යවරයා මරුට</topic>
    <author>ත්‍රිකුණාමලය විශේෂ ඒ.ටී.එම්.ගුණානන්ද</author>
    <content>ත්‍රිකුණාමලය කෝණේශ්වරම් කෝවිල් භූමියේ නවතා තිබු බස් රථයක් පසු පසට ගොස් කෝවිල නැරඹීමට පැමිණි අයකුගේ ඇඟේහැපීමෙන් එම පුද්ගලයා මියගිය බව ත්‍රිකුණාමල මූලස්ථාන පොලිසිය පවසයි.මෙසේ මියගොස් ඇත්තේ සීදූව රත්දොලුගම පදිංචි ප්‍රැන්සිස් පෙරේරා (70)නැමැති විශ්‍රාමික වෛද්‍ය වරයෙකි.මියගිය පුද්ගලයා කෝවිල් භූමියේ තාප්පය අසල සිටියදි එම පුද්ගලයාගේ ඇගේ හැපුණු බසය අසල තාප්පයකද වැදී තාප්පයද කැඩී ගොස් ගසක වැදි බස්රථය නැවති ඇති අතර, මියගිය අය අඩි 15ක් පමණ පහලට වැටි ඇතැයි පොලිසිය කියයි.රෝහල් ගත කළඅය ප්‍රතිකාර ලබද්දී මියගිය බව පොලිසිය කියයි. අපරික්ෂාකාරි ලෙස වාහානය නවතා තැබීම සම්බන්ධයෙන් රියැදුරා අත්අඩංගුවට ගැනීමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>27</day>
    </date>
    <link>http://www.dinamina.lk/2014/09/27/_art.asp?fn=r1409273</link>
    <topic>ඉන්ධන පිරවුම් හලේ පොම්පකරු නැවත සේවයේ යොදවන්න නියෝග</topic>
    <author>අයි.එම්.වී.සී.ගුණසේකර ඇල්පිටිය සමුහ.</author>
    <content>සීමාසහිත ඇල්පිටිය විවිධ සේවා සමුපකාර සමිතියට අයත් ඇල්පිටිය ඉන්ධන පිරවුම් හලේ පොම්පකරු වශයෙන් වසර හයකට ආසන්න කාලයක් සේවය කරමින් සිටියදී සේවයෙන් පහ කළ බව කියන ගනේගොඩ කැටපල පදිංචි ඒ.කේ.රසිත් ඉනෝක යන අයට හිඟ වැටුප් වශයෙන් රුපියල් තුන්ලක්ෂ අනුඑක් දහස් හත් සිය හැත්තෑවක මුදලක් ගෙවන ලෙසටත් එකී මුදල ඉල්ලුම්කරුට ලබාගත හැකිවන පරිදි 2014.10.30 දින හෝ ඊට ප්‍රථම ගාල්ල සහකාර කම්කරු කොමසාරිස්වරයා වෙත තැන්පත් කළ යුතු බවටත් ගාල්ල මහාධිකරණ විනිසුරු කේ.බි.කේ.හිරිඹුරේගම මහතා ඇල්පිටිය විවිධ සේවා සමුපකාර සමිතියට ඉකුත්දා නියෝග කරනු ලැබිය.ඊට අමතරව එදින සිට ඉල්ලුම්කරු සේවය කරන ලද තනතුරේම සේවය කඩවීමකින් තොරව නැවත සේවයේ ස්ථාපනය කළයුතු බවට වැඩිදුරටත් වග උත්තර කරුවන්ට නියම කළ මහේස්ත්‍රාත්වරයා ඉහත සියලු කරුණු අනුව රුපියල් දස දහසක ගාස්තුවකට යටත් කොට සිමාසහිත ඇල්පිටිය විවධ සේවා සමුපකාර සමිතිය විසින් ඉදිරිපත් කළ අභියාචනාව නිශ්ප්‍රභාකරනු ලැබිය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>27</day>
    </date>
    <link>http://www.dinamina.lk/2014/09/27/_art.asp?fn=r1409274</link>
    <topic>හැට පැන්න ඇටෙන්ඩන් දොස්තර වෙස්ගෙන ගෙදරට ගිහින් ගබ්සා කරන වැඩක් පටන් ගෙන</topic>
    <author>සීගිරිය විශේෂ</author>
    <content>නීති විරෝධී ජංගම ගබ්සා සිදුකරන පුද්ගලයකු දඹුල්ල පොලිසියේ උපාය දූත පොලිස් කණ්ඩායමක් විසින් සැකපිට අත්අඩංගුවට ගෙන තිබේ.දේශීය හා බටහිර ‍ඖෂධ යොදාගෙන ඉතා අනාරක්ෂිතව වෛද්‍යවරයකු ලෙස පෙනී සිටිමින් මේ ගබ්සා කිරීම සිදුකරගෙන යන බවට පොලිස් බුද්ධි අංශවලට ලැබුණු තොරතුරක් මත වැටලීම සිදුකළ බව දඹුල්ල මූලස්ථාන පොලිස් පරීක්ෂක සාරනාත් සමරකෝන් මහතා පැවැසීය.දුරකථ‍නයෙන් ව්‍යාජ වෛද්‍යවරයාට කතාකොට සීගිරිය ප්‍රදේශයේ ගබ්සාවක් සිදුකිරීම සඳහා දින වෙන්කර ගෙන ඇත. ගබ්සාව සඳහා රු 20000/-ක මුදලක් අවශ්‍ය බව සැකකරු ප්‍රකාශ කළේය. ඒ අනුව පොලිස් නිලධාරිනියක් වෙස්වලාගෙන තවත් පොලිස් සැරයන්වරයෙකු ‍සමඟ සීගිරිය ප්‍රදේශයේ කාමරයක් කුලියට ගෙන අදාළ ව්‍යාජ වෛද්‍යවරයා එම ස්ථානයට ගෙන්වා ගන්නා ලදී.ඒ වන විටත් දඹුල්ල මූලස්ථාන පොලිස් පරීක්ෂකවරයා ඇතුළු පොලිස් කණ්ඩායම නිවස වටලා ඇත. අදාළ සැකකරු ගබ්සාව සඳහා යොදාගන්නා මෙවලම් උපයෝගී කරගෙන ගබ්සාව සිදුකිරීමට යද්දී පොලිස් කණ්ඩායම සැකකරු අත්අඩංගුවට ගෙන ඇත.සැකකරුගෙන් ප්‍රශ්න කිරීමේදී මොහු රෝහල් සාත්තු සේවකයකු බවත්, විශ්‍රාම ගිය අයකු බවත් අනාවරණය වී තිබේ. ඊට අමතරව විවිධ ප්‍රදේශවලට ගොස් මෙවැනි නීති විරෝධී ගබ්සා 200කට අධික ගණනාවක් සිදුකර ඇති බව අනාවරණය වී තිබේ. මේ පුද්ගලයා පොළොන්නරු තමන්කඩුව ප්‍රදේශයේ පදිංචිකරුවෙකු බව පොලිසිය කියයි. සැකකරු අධිකරණයට ඉදිරිපත් කිරීමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>27</day>
    </date>
    <link>http://www.dinamina.lk/2014/09/27/_art.asp?fn=r1409275</link>
    <topic>පියා සොයමින් ගිය දරු දෙදෙනාප්‍රදේශවාසීන් පොලිසියට භාරදීලා</topic>
    <author>කොටදෙණියාව සමූහ එම්.පී. කුමාර</author>
    <content>තම පියා සොයමින් කොළඹ මහනුවර මහාර්ගයේ පස්යාල ප‍්‍රදේශයේ සැරිසරමින් සිටි දරු දෙදෙනකු ප්‍රදේශවාසීන් විසින් ඊයේ( 26) උදේ නිට්ටඹුව පොලිසියට බාරදෙනු ලැබීය.මෙසේ පොලිස් බාරයට පත්ව ඇත්තේ කුරුණෑගල ගැට්ටුවාන ප‍්‍රදේශයේ පදිංචි බව කියන පිරිමි ළමුන් දෙදෙනකි.සචී නම් වැඩිමහල් දරුවා ගැට්ටුවාන මහා විද්‍යාලයේ 4 වැනි ශ්‍රේණියේ ද තිවාන් නම් අනෙක් දරුවා කුරුණෑගල නිංශංක ප්‍රාථමික විදුහලේ පළමු වැනි ශ්‍රේණියේ ඉගෙනුම ලබන බව පොලිසිය දරුවන්ගෙන් කළ ප‍්‍රශ්න කිරීම්වලදී හෙළිවී ඇත.මුනියන්ඩ් එස් මොහාන් නම් පියා මේ දරුවන් දෙදෙනා සමග පස්යාල ප්‍රදේශයේ විහාරස්ථානයකට පැමින ඇති බවත් එහි නවාතැන් ඉල්ලූවිට අකමැත්ත පල කළ නිසා පන්සලේ අගුපිලක රාති‍්‍රය ගත කර ඇති බවත් හෙලිවී ඇත.අනතුරුව ඊයේ උදේ පියා දරුවන් එහි නවතා රැුකියාවට යන බව කියා පිටව ගොස් ඇති බවද දහවල් වෙද්දී බාල දරුවා පියා ඉල්ලා අඩන්නටවූ නිසා වැඩිමහල් දරුවා මල්ලී සමග පාර දිගේ පැමිණ ඇති බවද හෙළිවී ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>27</day>
    </date>
    <link>http://www.dinamina.lk/2014/09/27/_art.asp?fn=r1409276</link>
    <topic>12හැවිරිදි සිසුවා ගිලී මරුට</topic>
    <author>අකුරැස්ස සමූහ තේජා විද්‍යාරූප</author>
    <content>දෙණියාය රාජපක්ෂ විදුහලේ හයවන වසරේ ඉගෙනුම ලබන 12හැවිරිදි පාසල් සිසුවකු පසුගියදා දිය පහරකට හසුව ගසාගෙන ගොස් මියගොස් ඇත.මෙසේ මියගොස් ඇත්තේ දෙණියාය කන්දිල්පාන ප්‍රදේශයේ රවිදු කාවින්ද නැමැති පාසල් සිසුවායි.මේ සිසුවා හා තවත් සිසුන් දෙදෙනකු පාසල ඇරී නිවසට යමින් සිටියදී දෙණියාය කපිලවත්ත ප්‍රදේශයේ කුඩා දිය පාරකින් එගොඩවීමට යද්දී පය ලිස්සා වැටී ඇති අතර ඒ අවස්ථාවේ අනිත් සිසුන් දෙදෙනා ඔහු අල්ලාගැනීමට යාමේදී ඔහුගේ කලිසම ගැලවී ඇත.පසුව කලිසම හැද ගැනීමට යාමේදී දිය පහරට හසුව ගසාගෙන ගොස් ඇති අතර අනිත් සිසුන් දෙදෙනාද ගසාගෙන යාමේදී දිවි ගලවාගෙන ඇත.මියගිය සිසුවාගේ සිරුර කිලෝ මීටරයක් පමණ පහළ වළක තිබී සොයාගෙන ඇති අතර මළ සිරුර දෙණියාය ‍රෝහලේ මෘත ශරීරාගාරයේ තැන්පත් කර ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>27</day>
    </date>
    <link>http://www.dinamina.lk/2014/09/27/_art.asp?fn=r1409277</link>
    <topic>පලෙයි දුම්රියේ ගැට කපන කතුන් 2ක් මාට්ටු</topic>
    <author>දකුණු පළාත් සංචාරක</author>
    <content>මාතර සිට පලෙයි බලා ධාවනය වෙමින් තිබූ දුම්රියේ ගමන් කළ මගීන්ගේ ගමන් මලුවලින් භාණ්ඩ සොරකම් කිරීමට තැත් කළ කාන්තාවන් දෙදෙනකු දුම්රිය ආරක්ෂක නිලධාරීන් විසින් අත්අඩංගුවට ගෙන පරීක්ෂණ කටයුතු සඳහා ගාල්ල පොලිසියට භාරදී තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>27</day>
    </date>
    <link>http://www.dinamina.lk/2014/09/27/_art.asp?fn=r1409278</link>
    <topic>සතිපොළේ වෙළෙන්දකුමහමඟ මිය ගිහින්</topic>
    <author>සොරණාතොට සමූහ</author>
    <content>හාලිඇල ගලඋඩ ඇටන්වලපීල්ල අසළ බිම මුණින් අතට වැටී තිබූ එළවළු වෙළෙන්දකුගේ මළසිරුරක් කන්දකැටිය පොලිසිය සොයාගෙන ඇත.මොහු ගලඋඩ ඇටන්වල ප්‍රදේශයේ පදිංචිව සිටි කේ.ඩී. විජේකුමාර (29) නමැති අවිවාහක පුද්ගලයකු බව පොලිසිය කියයි.ගලඋඩ සතිපොළේ එළවළු වෙළෙඳාම කර මොහු නිවසට පැමිණ නැවත මුදල් ලබාදීමට නිවසින් පිටව ගොස් ඇති බවද පොලිසිය සඳහන් කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>27</day>
    </date>
    <link>http://www.dinamina.lk/2014/09/27/_art.asp?fn=r1409279</link>
    <topic>කුඩු ළඟ තබාගත්අයට වැඩ වරදී</topic>
    <author>පුත්තලම සමූහ</author>
    <content>හෙරොයින් මත් කුඩු මිලි ග්‍රෑම් 20ක් ළඟ තබාගෙන සිටි අයෙක් එම මත් කුඩුත් සමග පුත්තලම කොට්ඨාස මත්ද්‍රව්‍ය නාශක අංශයේ නිලධාරින් විසින් අත් අඩංගුවට ගෙන ඇත. පුත්තලම වානපාර ප්‍රදේශයේදී අත් අඩංගුවට ගනු ලැබු සැකකරු 46 හැවිරිදි පුද්ගලයෙකි.පිටස්තර ප්‍රදේශවලින් හේරෝයින් මත් කුඩු ගෙනවිත් කුඩා ප්‍රමාණයේ පැකට්වලට අසුරා පුත්තලම නගරයේ අලෙවි කරන බවට ලැබී ඇති තොරතුරකට අනුව කරන ලද විමර්ශණයකදී සැකකරු එම හෙරෝයින් මත් කුඩුද සමග අත් අඩංගුව ගැනීමට හැකි වී ඇත.පුත්තලම කොට්ඨාස මත්ද්‍රව්‍ය නාශක අංශයේ උප පොලිස් පරීක්ෂක පතිරණ මහතා පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>27</day>
    </date>
    <link>http://www.dinamina.lk/2014/09/27/_art.asp?fn=r14092710</link>
    <topic>දකුණු පළාතේපියා අහිමි දරුවන්ටමාසිකව 7500ක්</topic>
    <author>ගාල්ල දිසා සමූහ නන්දසිරි වැලිගමගේ</author>
    <content>දකුණු පළාතේ පියා අහිමිව සිටින ළමයින්ගේ සුරක්ෂිතබව ඇතිකිරීම සඳහා එවැනි සෑම පවුලකටම මාසික රුපියල් 7500 බැගින් ලබා දීමේ වැඩ සටහනක් දකුණු පළාත් සමාජ සේවා හා පරිවාස කටයුතු ඇමැති වීරසුමන වීරසිංහ මහතා පියවර ගෙන ඇත .මේ යටගේ මේ වනවිට හඳුනාගත් පවුල් 300කට මෙසේ මාසික රුපියල් 7500 බැවින් ලබා දීම මේ වන විටත් ආරම්භ කොට ඇති අතර මේ සදහා මිලියන විසි තුනක් පමන වෙන්කොට ඇති අතර එකි සියලුම මුදල් සේව් චිල්රන්ස් ආයතනය විසින් ලබා දි ඇතැයි පළාත් ඇමැති වීරසුමන වීරසිංහ මහතා පැවැසීය.මේ අතර පළාත් සභා ප්‍රතිපාදන යටතේ එක් පවුලකට මාසිකම රුපියල් 12500 බැගින් තවත් තෝරා ගත් අසරණ පවුල්වලට ලබා දීමටද රුපියල් දස ලක්ෂ 21ක් ද වෙන් කොට ඇතැයිද ඒ මහතා පැවැසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>27</day>
    </date>
    <link>http://www.dinamina.lk/2014/09/27/_art.asp?fn=r14092711</link>
    <topic>අම්බලන්ගොඩ සංවර්ධනයටදස ලක්ෂ 158ක් වෙන් කරයි</topic>
    <author>අම්බලන්ගොඩ සමූහ ආර්. ඤාණදාස</author>
    <content>මහින්ද චින්තන වැඩපිළිවෙළට සමගාමීව ආර්ථික සංවර්ධන අමාත්‍යාංශය මගින් ශ්‍රී ලංකා නිදහස් පක්ෂයේ අම්බලන්ගොඩ ප්‍රධාන සංවිධායක හා දකුණු පළාත් ප්‍රධාන ඇමැති ෂාන් විජයලාල් ද සිල්වා මහතාගේ මඟ පෙන්වීම යටතේ අම්බලන්ගොඩ ප්‍රාදේශීය ලේකම් කාර්යාල බල ප්‍රදේශයේ සංවර්ධන කටයුතු වෙනුවෙන් මේ වර්ෂය සදහා රුපියල් දස ලක්ෂ එකසිය පනස් අටක මුදලක් ලැබී තිබේ.එක් වර්ෂයක් ඇතුළත මෙතෙක් අනුමතවී ඇති උපරිම ප්‍රතිපාදන ප්‍රමාණය මෙය බැව් දකුණු පළාත් ප්‍රධාන ඇමැති ෂාන් විජයලාල් ද සිල්වා මහතා දිනමිණට පැවසුවේය.මේ වර්ෂය අවසන්වීමට පෙර මේ සියලුම සංවර්ධන කටයුතු අවසන් කිරීමට නියමිතය.එක් ගමකට එක් වැඩක් යටතේ ගම නැඟුම ව්‍යාපෘති සඳහා මේ මුදලින් රුපියල් දස ලක්ෂ පනස් හතරක මුදලක්ද, පළාත් නැගුම වෙනුවෙන් රුපියල් දස ලක්ෂ පනස් හතක මුදලක්ද, ග්‍රාමීය පාසල්වල සනීපාරක්ෂක කටයුතු වෙනුවෙන් රුපියල් දස ලක්ෂ විසි හයක මුදලක්ද, රුහුණු උදානය වැඩපිළිවෙළ යටතේ ප්‍රදේශ සංවර්ධනය වෙනුවෙන් රුපියල් දස ලක්ෂ අටක මුදලක් ද,ආපදා කළමනාකරණ කටයුතු වෙනුවෙන් රුපියල් දස ලක්ෂ හයක මුදලක් ද, ග්‍රාමීය පාලම් හා ප්‍රවේශ මාර්ග සංවර්ධනයට රුපියල් දස ලක්ෂ පහළොවක මුදලක් ද, සුළු වාරිමාර්ග හා පුරන් කුඹුර අස්වැද්දීම වෙනුවෙන් රුපියල් දස ලක්ෂ තුනක මුදලක් ද,දිවි නැඟුම වැඩසටහන සදහා රුපියල් දස ලක්ෂ දහයක මුදලක් ද වෙන් කොට ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>27</day>
    </date>
    <link>http://www.dinamina.lk/2014/09/27/_art.asp?fn=r14092712</link>
    <topic>හිඟුරක්ගොඩ රක්ෂිතවලමුව ගහනයට නරක කලදසාවක්</topic>
    <author>ජයන්තිපුර සමූහ එච්. බණ්ඩාර</author>
    <content>හිඟුරක්ගොඩ පිහිටි පෞද්ගලික සමාගමකට අයත් වන ගොවිපොළ අවට රක්ෂිත කැලෑ ප්‍රදේශයේ සැරිසරන 200කට ආසන්න ප්‍රමාණයේ මුව ගහනයට අහිතකර කල දසාවක් ලබා ඇතැයි ප්‍රදේශවාසිහු පවසති.උගුල් අටවා මේ සතුන් මස් පිණිස මරා හොර ‍රහසේම හෝටල්වලට ප්‍රවාහනය කරන බව ද වාර්තා වේ.දෙනෝදාහක් ගමන් කරන මාර්ගය අයිනේ උගුලකට අසුවී සිටි ගැබ්බර මුවදෙනෙක් දුටු කුඩා දැරියන් කිහිපදෙනෙක් තම වැඩිහිටියන් මාර්ගයෙන් වනජීවි නිලධාරින්ටත් දැන්වූ නමුත් ඒ අය ඒමට පෙර මුවදෙන අවසන් හුස්ම හෙළා තිබිණ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>27</day>
    </date>
    <link>http://www.dinamina.lk/2014/09/27/_art.asp?fn=r14092713</link>
    <topic>හංවැල්ල -මහරගම 701 බස් සේවය යළි අරඹන්නැයි ඉල්ලීමක්</topic>
    <author>හංවැල්ල සමූහ - ධර්මසිරි විජේරත්න</author>
    <content>හංවැල්ල සිට මහරගම දක්වා ජයවීරගොඩ හරහා ධාවනය වූ ලංගම බස් රථය මාර්ගයෙන් ඉවත් කිරීම නිසා ජයවීරගොඩ, ඉහිකඩ, ඊරියගොල්ල සහ තුන්නාන කූඩලුවිල ප්‍රදේශවාසී මගී ජනතාව බලවත් අසීරුතාවට පත්වී සිටිති.පාර්ලිමේන්තු මන්ත්‍රීනී කමලා රණතුංග මහත්මිය අවිස්සාවේල්ල ආසනයේ ශ්‍රී.ල.නි.ප. ප්‍රධාන සංවිධායිකාව ලෙස කටයුතු කළ අවධියේ එවකට ප්‍රවාහන ඇමැති ඒ.එච්.එම්.පවුසි මහතා විසින් මාර්ග අංක 701 ඔස්සේ ආරම්භ කරන ලද මේ බස් සේවය අතරමග නතර කර දැමීමට සිදුවූයේ මාර්ගය අබලන් වූ හේතුවෙනි.එහෙත් දැනට එම මාර්ගය සම්පූර්ණයෙන්ම ප්‍රතිසංස්කරණය කොට බස් රථය ධාවනය කිරීමට තිබූ සියලුම බාධා ඉවත් කර තිබෙන බවද ප්‍රදේශවාසීහූ පවසති.තමන්ගේ එකම පොදු ප්‍රවාහන සේවය ලබා නොදීම නිසා හංවැල්ල සති පොළට කෘෂි නිෂ්පාදන රැගෙන යන ගොවීන්ටද, පාසල් යන දරුවන්ට මෙන්ම හයිලෙවල් මාර්ගය ඔස්සේ රජයේ හා පෞද්ගලික අංශයේ රැකියාවට යන අයටද ගැටලු මතුවී තිබෙන බව ඔවුහූ පෙන්වා දෙති.මේ බස් සේවය නැවත ස්ථාපිත කරන ලෙස වසර කීපයක සිටම කරන ලද ඉල්ලීම් පල රහිත වී තිබෙන බවද ප්‍රදේශවාසීහු පවසති.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>27</day>
    </date>
    <link>http://www.dinamina.lk/2014/09/27/_art.asp?fn=r14092714</link>
    <topic>රඹුක්කන පාසල් 13ක් අලුත්වැඩියාවටරුපියල් කෝටි හයක් වෙන් කර දෙයි</topic>
    <author>රඹුක්කන උතුර සමූහ විපුල එස් කුමාරතුංග</author>
    <content>‍මාවනැල්ල අධ්‍යාපන කලාපයේ රඹුක්කන කොට්ඨාසයේ පාසල් 13ක් මේ වසරේ අලුත්වැඩියා කිරිම සදහා කෝටි හයකට ආසන්න මුදලක් ඇස්තමේන්තු සකස් කිරිම සදහා නිර්දේශ කර තිබේ.2014 වර්ෂයේ පාසල් සංවර්ධන ව්‍යාපෘති යටතේ මහා විද්‍යාල 09ක් ප්‍රථමික විද්‍යාල 03 ක් කනිෂ්ඨ විද්‍යාල 02ක් සංවර්ධනය කිරිම සදහා ඇස්තමේන්තු සකස් කිරිමට රඹුක්කන ප්‍රා‍දේශිය ලේකම් කාර්යාලය වෙත මුදාහැර තිබේ.සබරගමු පළාත් ප්‍රධාන ඇමැති මහීපාල හේරත් මහතා සහ කෑගල්ල දිස්ත්‍රික් පාරල්මේන්තු මන්ත්‍රි කනක හේරත් යන මහත්වරුන් කළ ඉල්ලීමකට අනුව මේ පාසල් සදහා මුදල් ප්‍රථිපාදන වෙන් කිරිමට පියවර ගෙන තිබේ.බැද්දවෙල මහ විද්‍යාලය, දාරැල් උලුම් මුස්ලිම් විද්‍යාලය, මොලගොඩ ප්‍රාථමික විද්‍යාලය, හල්පිටිය ප්‍රාථමික විද්‍යාලය, අලුගොල්ල ප්‍රාථමික විද්‍යාලය, උඩගලදෙණිය වලගම්බා මහා විද්‍යාලය, පරපේ මහා විද්‍යාලය, තිස්මල්පොල මහා විද්‍යාලය, පුවක්මොටේ මහා විද්‍යාලය, පිටියේගම වහා විද්‍යාලය, දොඹේමඩ මහා කනිෂ්ඨ විද්‍යාලය සහ කඩිගමුව කනිෂ්ඨ විද්‍යාලය මේ පාසල් සංවර්ධනය කිරිම වැඩ සටහන යටතේ ව්‍යාපෘති ආරම්භ කිරිමට නියමිත පාසල් වේ. අලුත්වැඩියා කිරිම හා සංවර්ධනය කිරිම මෙමඟින් සිදුකෙරේ</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>27</day>
    </date>
    <link>http://www.dinamina.lk/2014/09/27/_art.asp?fn=r14092715</link>
    <topic>පින්නවල  රාජපොළ විදුහලට ප්‍රාථමික අංශයක් ඕනෑ</topic>
    <author>හංවැල්ල සමූහ ධර්මසිරි විජේරත්න</author>
    <content>වග පින්නවල රාජපොළ මහා විද්‍යාලයේ ප්‍රාථමික අංශය වසර 2011 දී ඉවත් කිරීම හේතුවෙන් තම දරුවන් වෙනත් පිට පළාත්වල පාසල්වලට ඇතුලත් කිරීමට සිදුවීමෙන් තමන්ට දැඩි අසාධාරණයක් සිදුවී ඇතැයි මවුපියෝ පවසති.ද්වීතීයික පාසල් සංවර්ධනය කිරීමේ වැඩපිළිවෙළ යටතේ ගන්නා ලද මේ තීරණය අනුව දැඩි ලෙස පීඩාවට ලක්වී සිටින්නේ පින්නවල, උග්ගල්ල සහ වේවැල්පනාව ජනතාවය.මේ සම්බන්ධයෙන් අධ්‍යාපන ඇමැතිතුමාට කරුණු ඉදිරිපත් කළ අවස්ථාවේදී රාජපොළ විදුහලේ ගොඩනැගිලි පහසුකම් තිබෙන හෙයින් 6 ශ්‍රේණියෙන් ඉහළ ද්වීතීය මට්ටමේ පාසලක් නොවන පරිදි තනි පන්තියක ප්‍රාථමික පාසලක් ආරම්භ කිරීමට එතුමා නියෝග කළ නමුත් එය මෙතෙක් ක්‍රියාත්මක කර නොමැති හෙයින් ඉදිරි වසරේ සිටවත් නිවෙස්වලට ආසන්න පාසලකට දරුවන් ඇතුලත් කිරීමට හැකිවන පරිදි පින්නවල ගමට ප්‍රාථමික පාසලක් ලබාදෙන ලෙස මවුපියෝ අධ්‍යාපන ඇමැතිවරයාගෙන් ඉල්ලා සිටිති.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>27</day>
    </date>
    <link>http://www.dinamina.lk/2014/09/27/_art.asp?fn=s1409271</link>
    <topic>වසර අටකටපසු පදක්කම්පිපාසයසංසිඳෙයි</topic>
    <author>ප්‍රින්ස් ගුණසේකර දකුණු කොරියාවේඉංචියොන් සිට...</author>
    <content>ආසියානු ක්‍රීඩා උළෙලේ කාන්තා ක්‍රිකට් ලෝකඩ පදක්කම ශ්‍රී ලංකාවට හිමි වෙයි. එහි රන් පදක්කම බංග්ලාදේශය ලකුණු 5කින් පැරදවූ පාකිස්තානය දිනා ගත්තේය. අවසන් තරගයට වර්ෂාව බාධා ගෙන දුන් හෙයින් ඩක්වර්ත් ලුවිස් න්‍යාය අනුව බංග්ලාදේශයට ඕවර් 7කදී ලකුණු 43ක ඉලක්කයක් එල්ල විය. එහෙත් බංග්ලාදේශ ක්‍රීඩිකාවන්ට කඩුලු 9ක් දැවී ලබාගත හැකිවූයේ ලකුණු 38ක් පමණි.දකුණු කොරියාවේ ඉංචියොන් යෙන්හූයි ක්‍රීඩාංගණයේ ඊයේ පැවැති ලෝකඩ පදක්කම දිනා ගැනීමේ සටනේදී චීනය කඩුලු 5කින් පැරදවීමට ශ්‍රී ලංකා ක්‍රීඩිකාවෝ සමත් වූහ. චීනය ඕවර් 20කදී කඩුලු 6ක් දැවී ලකුණු 65ක් ලැබූ අතර ශ්‍රී ලංකාව ඕවර් 17.1කදී කඩුලු 5කට ලකුණු 66ක් ලබා ජය තහවුරු කර ගත්තේය.ආසියානු ක්‍රීඩා උළෙලක කාන්තා ක්‍රිකට් ක්‍රීඩිකාවන් සහභාගීවූ පළමු අවස්ථාවේදීම පදක්කමක් දිනා ගැනීම හා වසර අටකට පසුව මේ ක්‍රීඩා උළෙලේ ශ්‍රී ලංකාවට පදක්කමක් හිමිවීම විශේෂත්වයකි. කෙසේ වුවද තරගාවලිය පුරා ශ්‍රී ලංකා පිතිකාරියන්ගේ පන්දුවට පහරදීම ඉතා දුර්වල මට්ටමක තිබූ අතර එය වෙනදා මෙන් සාර්ථක වූයේ නම් මෙයට වඩා හොඳ ප්‍රතිඵලයක් ලබා ගැනීමේ ඉඩකඩ තිබූ බව විචාරක මතය විය.කාසියේ වාසිය දිනූ චීනය මුලින් පන්දුවට පහරදීමට තීරණය කළ අතර පළමු කඩුල්ල ලකුණු 11දී දවා ගැනීමට මධුරී සමුදිකා සමත් වූවාය. ලකුණු 23දී ශෂිකලා සිරිවර්ධන කඩුල්ල මුවා කිරීමේ වරදට හසුකර ගනිමින් චීනයේ දෙවැනි කඩුල්ල බිඳ හෙලාගත් අතර ලකුණු 46දී සමුද්දිකා නැවැත ක්‍රියාත්මක වෙමින් තවත් කඩුල්ලක් දවා ගත්තාය. චීනය ලකුණු 56ක් ලබා සිටියදී ඉනෝකා රණවීර පිට පිට කඩුලු දෙකක් දවාගත් අතර කඩුල් ත්‍රිත්වය ගිලහී ගියේ මිඩ් ඕෆ් හී සිටි මධුරි සමුදිකා අතට දුන් පහසු උඩ පන්දු අතහැරීමෙනි.මෑතකදී කාන්තා ක්‍රිකට් ක්‍රීඩාවට පිවිසි චීනයේ අංක එක පිතිකාරිය නොදැවී ලකුණු 26ක් ලබා ගනිමින් පරිණත ක්‍රීඩා විලාශයක් පෙන්නුම් කිරීමට සමත් වූවාය.ශ්‍රී ලංකා ඉනිම ඊයේ ආරම්භ කළ ලසන්ති මධුෂානී අනවශ්‍ය ලෙස ඉදිරියට පැන පහරදීමට උත්සහ කිරීමේදී ස්ටම්ප් කිරීමකට හසුව ලකුණු නොලබා දැවී ගිය අතර චමරි අතපත්තු හා ශෂිකලා සිරිවර්ධන එක්ව දෙවැනි කඩුල්ලට ලකුණු 24ක සම්බන්ධතාවක් ගොඩ නගා තිබියදී අතපත්තු ලකුණු 16කට දැවී ගියාය.අනතුරුව පිටියට පිවිස දිලිනි මනෝදර ශෂිකලා සමග එක්ව ලකුණු 20ක සම්බන්ධතාවක් ගොඩනැගූ අතර ශෂිකලා ස්ටම්ප් කිරීමකින් ලකුණු 12කට දැවී ගියාය. ශ්‍රී ලංකා ලකුණු පුවරුවට තවත් ලකුණු 7ක් එක්වෙද්දී මනෝදර හා ඒෂානී ලොකුසූරිය දැවී ගිය අතර ශ්‍රීපාලී වීරක්කොඩි හා චමරී පොල්ගම්පොල නොදැවී ලකුණු 8 බැගින් ලබා සිටියාය.තරගයෙන් අනතුරුව ශ්‍රී ලංකා නායිකා චමරී අතපත්තු පැවැසූවේ ලෝකඩ පදක්කම දිනා ගැනීම පිළිබඳ තමා සතුටු වූවද තරගාවලිය පුරා පිතිකාරියන්ගේ කාර්යය පිළිබඳ සතුටට පත් නොවන බවයි. තණතිල්ල පන්දුවට පහරදීමට අසීරු එකක් වුවද මෙයට වඩා ශ්‍රී ලංකා පිතිකාරියන් ලකුණු අතර සිටිය යුතු බව ඇගේ මතය විය.“මේ තරගාවලියෙන් පසුව අපට දකුණු අප්‍රිකාව මුණ ගැසෙනවා. එම තරගාවලියට පෙර පිතිකාරියන්ගේ දුර්වලතා හදා ගන්න වෙනවා. නැතිනම් අපට ගොඩක් අපහසුතා වෙන්න වේවි. එළියේ සිටින නවක ක්‍රීඩිකාවන් කිහිපදෙනෙකු ද සමග ශක්තිමත් කණ්ඩායමක් ඉදිරියේ හදා ගන්න වෙනවා” ශ්‍රී ලංකා පුහුණුකරු ජීවන්ත කුලතුංග මහතා පැවැසූවේ පන්දුවට පහරදීම හා පන්දු රැකීම යන අංශ දෙකෙන්ම ශ්‍රී ලංකා ක්‍රීඩිකාවන් දුර්වල වූ බවයි. “තණතිල්ලට ගිහින් ක්‍රීඩිකාවන් කරන්න ඕන දේ පුහුණුකරු ලෙස මට එළියේ ඉදන් පාලනය කරන්න බෑ.ඒක වෘත්තීය මට්ටමේ සිටින ක්‍රීඩිකාවන් කල්පනා කරලා කරන්න ඕන දෙයක්. මේක ස්ලෝ විකට් එකක් නිසා පන්දුව පිත්තට ඕනෑ විදිහට එන්නේ නැත්නම් පිතිකාරිය පන්දුව ළගට ගිහින් පහර ගහන්න ඕනෑ. අපේ අය කළේ පන්දුව ලගට එනකල් ඉදලා ගහන්න බැරි පහරවල් වලට ගිහින් දැවී ගිය එකයි. පන්දු රැකීම දුර්වල වෙලා තියෙන්නේ අපේ ක්‍රීඩිකාවන්ගේ ශරීර යෝග්‍යතාවේ ප්‍රශ්නයක් නිසයි. මේ දුර්වලතා හදා ගන්න වෙනවා ඉක්මනින්ම. මේ සියල්ලටම වෘත්තීය මට්ටමේ ක්‍රීඩිකාවන් මහන්සිවී වැඩ කළ යුතුයි” ශ්‍රී ලංකා පුහුණුකරු පැවැසීය.චීනය ඕවර් 20කදී කඩුලු 6කට ලකුණු 65 - යූ මියාඕ නොදැවී 26, අතිරේක 18 (සමුදිකා 5/2, රණවීර 18/2, සිරිවර්ධන 12/1)ශ්‍රී ලංකාව ඕවර් 17.1කදී කඩුලු 5කට ලකුණු 66 - චමරී අතපත්තු 16, ශෂිකලා සිරිවර්ධන 12, දිනාලි මනෝදර12, ශ්‍රීපාලී වීරක්කොඩි 8, චමරී පොල්ගම්පොල 8 (සොන්ග් 8/2, හිජී 10/1, මියාඕ 14/1)මලල ක්‍රීඩා ඇරැඹේආසියානුවන්ගේ මලල ක්‍රීඩා ආශ්චර්යය අද සිට ආරම්භ වේ. මලල ක්‍රීඩා තරග ආරම්භවීමත් සමග ආසියානු ක්‍රීඩා උළෙලට අලුත් ප්‍රබෝදයක් ඇතිවනු ඇතැයි බලාපොරොත්තු විය හැක. ඉංචියොන් ඒෂාඩ් ක්‍රීඩා සංකීර්ණයේ මලල ක්‍රීඩා තරග දිවා රාත්‍රී දෙකේදීම පැවැත්වෙන අතර නවීන තාක්ෂණයෙන් යුත් මෙවලම් රුසක් සවි කොට ඇත.මලල ක්‍රීඩා ආරම්භක දිනයේදී ශ්‍රී ලංකා පදක්කම් බලාපොරොත්තුවක්වන මීටර් 400 ක්‍රීඩිකා චන්ද්‍රිකා සුභාෂිනී මූලික වටයේ තරගයකට අද රාත්‍රී 8.20ට එක්වන අතර එහි අවසන් තරගය හෙට රාත්‍රී 7.35ට පැවැත්වීමට නියමිතය. උස පැනීමේ ක්‍රීඩක මංජුල කුමාර අනිද්දා තරග බිමට පිවිසීමට සූදානමින් සිටී.මේ අතර අද බොක්සිං ඉසව් ආරම්භවන අතර කිලෝග්‍රෑම් 51 බර පන්තියෙන් එරන්දි ද සිල්වා මැකාවෝ ක්‍රීඩිකාවකට එරෙහිව හා කිලෝග්‍රෑම් 52 බර පන්තියෙන් සුරේෂ් දිලංක ජපාන ක්‍රීඩකයෙකුට එරෙහිව තරග බිමට පිවිසේ. හෙට දිනයේ කිලෝග්‍රෑම් 75 බර පන්තියෙන් චීන ක්‍රීඩිකාවකට එරෙහිව ශිරෝමාලා වීරරත්න හා කිලෝග්‍රෑම් 64 බර පන්තියෙන් ඉරාක ක්‍රීඩකයෙකුට එරෙහිව මොහොමඩ් ඩිල්ෂාන් බොක්සිං වලල්ලට පිවිසෙති.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>27</day>
    </date>
    <link>http://www.dinamina.lk/2014/09/27/_art.asp?fn=s1409272</link>
    <topic>පුහුණුකරුවා දක්ෂ නම්ශ්‍රී ලාංකික ද විදේශික ද යන්න ශත පහකට වැඩක් නෑ</topic>
    <author>ෆවුස් මොහොමඩ්</author>
    <content>පුහුණුකරුවකු ලෙස කණ්ඩායමක් ජයග්‍රහණය දක්වා රැගෙන යාමට දක්ෂතාවය තිබිය යුතු බවත්, ඒ සඳහා ඔහු ශ්‍රී ලාංකිකයකු ද විදෙස් පුහුණුකරුවකු ද යන්න වැදගත් නොවන බවත් ශ්‍රී ලංකා පිලේ නව පුහුණුකරු ලෙස පත්වූ මාවන් අතපත්තු ප්‍රකාශ කළේය.ශ්‍රී ලංකා ක්‍රිකට් ආයතනයේ විධායක කමිටුවේ ඒකමතික තීරණය අනුව පසුගියදා ජාතික කණ්ඩායමේ පුහුණුකරු ලෙස පත්වූ මාවන් අතපත්තු ඊයේ ශ්‍රී ලංකා ක්‍රිකට් ආයතනයේ පැවති මාධ්‍ය හමුවේ දී අදහස් දක්වමින් මේ බව පැවැසීය.මම පෞද්ගලිකව හිතන්නේ ඇත්තටමට දක්ෂතාව තියෙනාවනම් පුහුණුකරු ශ්‍රී ලාංකික ද නැද්ද කියන එක් වැදගත් නෑ කියලයි. නමුත් මේ මොහොතේ කණ්ඩායමේ පුහුණුකාරිත්වය සඳහා හොඳම පුද්ගලයා තෝරාගැනීමට තමයි කමිටු පත් කරලා තිරණය ගන්නේ. මම ඉදිරිපත් වුනේ මගේ තිබුණු විශ්වාසය උඩයි මගේ හැකියාව උඩයි. කොහොමවුණත් අන්තිමට වෙන්න ඕනා කණ්ඩායමට සාර්ථකත්වයක් ලබා දීමයි.මා කෙරෙහි පූර්ණ විශ්වාසය තියලා මාව පුහුණුකරු හැටියට පත් කිරීම ගැන ඒ අතින් මම ශ්‍රී ලංකා ක්‍රිකට් ආයතනයට ස්තුතිවන්ත වෙනවා. අපි එකතුවෙලා ශ්‍රී ලංකාවේ ක්‍රිකට් තවත් දියුණු කරලා ජාත්‍යන්තර ජයගැනීමයි කළ යුත්තේ.' අතපත්තු කියා සිටි‍යේය.තමා සහ ජාතික කණ්ඩායමේ නායක ඇන්ජෙලෝ මැතිව්ස් අතර හොඳ සම්බන්ධාවක් සහ අවබෝධයක් ඇති බව ඔහු කීවේය.'මම ඇත්තටම සෑහීමකට පත්වෙනවා මමත් නායක ඇන්ජෙලෝ අතරත් ඇති සම්බන්ධතාව හා අවබෝධය ගැන. ඇන්ජෙලෝ විතරක් නෙවෙයි කණ්ඩායමක් හැටියට සියලුම ක්‍රීඩකයන් සමග මම හොඳ අවබෝධයකින් යුතුවයි කටයුතු කරන්නේ.ඒ වගේම ක්‍රීඩකයනුත් ඔවුන්ගේ උපරිම දායකත්වය කණ්ඩායමට ලබාදෙමිනුයි සිටින්නේ. ජ්‍යෙෂ්ඨ ක්‍රීඩකයන් පවා තවමත් ඔවුන්ගේ දස්කම් ඉස්මතු කරගන්න යම් යම් දේවල් අධ්‍යයනය කිරීමට පසුබට වෙන්නේ නෑ.' අතපත්තු කියා සිටි‍යේය.තමාට පුහුණුකරු ලෙස කටයුතු කිරීමේ දී කිසිදු බලපෑමක් එල්ල වී නොමැති බවත්, විශේෂයෙන් කණ්ඩායම තෝරාගැනීමේ දී දේශපාලනික වශයෙන් හෝ කිසිදු බලපෑමක් එල්ල වී නැති බව ඔහු පැවැසීය.දේශපාලන බලපෑම් කිසිවක් මට නෑ. මට ලංකාවේ ක්‍රිකට්වල එහෙම දෙයක් පෙනෙන්නේ නෑ. අපි හැමෝම විනිවිදභාවයකින් යුතුව කටයුතු බවයි මගේ හැඟීම. මම කැමතියි එහෙම වැඩ කරන්නයි.පරිපාලනයට වගේම ක්‍රීඩකයන්ටත්, ක්‍රීඩාලෝලීන්ටත් විනිවිද භාවයක් පෙනෙන අයුරින් කටයුතු කිරීමයි මගේ අරමුණ.' ඔහු සඳහන් කළේය.'ජාත්‍යන්තර තලයේ විශිෂ්ට ක්‍රීඩකයන්ගෙන් සමන්විත ශ්‍රී ලංකා කණ්ඩායමේ පුහුණුකරු ලෙස කටයුතු කිරීමේ අවස්ථාව ලැබීමට තරම් මම වාසනාවන්තයි. මම වසර ගණනාවක් පුරා ක්‍රීඩකයෙක්, නායකයෙක් ලෙස ජාතික කණ්ඩායමට උපරිම දායකත්වය ලබාදුන්නා. ක්‍රිකට් ක්‍රීඩාවට මට ඇති බලවත් ආසාව හා උනන්දුව නිසා පුහුණුකාර තනතුරට ඉදිරිපත් වුණා. මට හොඳ පරිපාලන හා කලමනාකරණ කණ්ඩායමක් ලැබී තිබෙනවා. ඒ වගේම කනිෂ්ඨ හා ජ්‍යෙෂ්ඨ ක්‍රීඩකයන් වාගෙම හොඳ නායකත්වයකුත් එක්ක.ඉතින් අපි ඉදිරියේ ඇති කෙටිකාලීන හා දිගුකාලීන අරමුණු ඉ‍ටු කරගැනීමට බලාපොරොත්තු වෙනවා. එගොල්‍‍ලෝ නිතරම අලුත් දේවල් ඉගෙන ගන්න බලාගෙන ඉන්න කට්ටියක්. මම ඒ ගැන සතුටු වෙනවා. ඒ වගේම මගේ ක්‍රිකට් දැනුම බෙදා හදා ගැනීමට ලැබුණු මේ අවස්ථාව මට ඉතා වැදගත් එකක්. ' මාවන් අතපත්තු කීවේය. වසර දෙකක කාල සීමාවකට ජාතික පිලේ පුහුණුකරු ලෙස පත්වූ මාවන් අතපත්තුට ඉදිරියේ ඇති ප්‍රධානතම ඉලක්කය එක්දින ලෝක කුසලාන තරගමාලාවය. ඒ සඳහා ක්‍රීඩාවේ සෑම අංශයකින්ම කණ්ඩායම තව දුරටත් දියුණු කළ යුතු බව ඔහුගේ අදහසය. ‍මේ වනවිට පාදයේ ආබාධයකට ලක්ව සිටින ලසිත් මාලිංග හා පන්දු යැවීමේ ඉරියව් නිවැරැදි කරගනිමින් සිටින සචිත්‍ර සේනානායක ඉදිරියේ දී නැවත කණ්ඩායමට එක්වනු ඇතැයි ඔහු විශ්වාසය පළ කළේය.'ලසිත් මාලිංග කාලයක් තිස්සේ ඔහු‍ගේ පාදයේ ආබාධයක් තියාගෙනයි ක්‍රීඩා කළේ. දැන් ඔහුට ඒ සඳහා ප්‍රතිකාර ගන්න සිදුවෙලා තිබෙනවා. අපි බලාපොරොත්තු වෙනවා ජනවාරි මැද හරියේ විතර ඔහුට නැවත කණ්ඩායමට එක්වෙන්න ලැ‍බේවි කියලා. නවසීලන්තය සමග තරග කීපයකට හා ලෝක කුසලාන පුහුණු තරගවලට. ඒ වගේම සචිත්‍ර ඔස්ට්‍රේලියාවේ මේ වනවිට ඔහුගේ පන්දු යැවීමේ ඉරියව් නිවැරදි කරගනිමින් සිටිනවා. ඔහුත් ඉදිරියේදි අපේ සංචිතයට එක්වේවි කියලා බලාපොරොත්තු වෙනවා. අපට ලෝක කුසලාන තරගාමලාවට පෙර එක්දින තරග 15ක් විතර තියෙනවා. ඒවා ජයගෙන ජයග්‍රාහී මානසිකත්වයකින් යුතුව ලෝක කුසලාන තරගමාලාවට එක්වෙන්න බලාපොරොත්තු වෙනවා.' ඔහු පැවැසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>27</day>
    </date>
    <link>http://www.dinamina.lk/2014/09/27/_art.asp?fn=s1409273</link>
    <topic>කාල්ටන් බාස්කට්බෝල් අවසන් තරග අද හෙන්රි පේද්‍රිස් පිටියේ දී</topic>
    <author>නිරෝෂාන් ප්‍රියංකර</author>
    <content>කාල්ටන් බාස්කට්බෝල් තරගාවලියේ අවසන් තරග අද ප.ව.1.00 සිට කොළඹ හෙන්රි පේද්‍රිස් පිටියේදී පැවැත්වේ.කාල්ටන් කුසලානය දිනාගැනීමේ පළමු කාණ්ඩයේ අවසන් ගැටුම අද ප.ව.7.30ට හම්බන්තොට බ්ලූස් ක්‍රීඩා සමාජය හා කොළඹ ක්‍රීඩා සමාජය අතර පැවැත්වීමට නියමිතය.බ්ලූස් පිල පසුගිය වසරේද ශූරයන් ලෙසින් මෙවර තරගාවලියට එක්වූ අතර එහි අනුශූරතාව කොළඹ පිලට හිමිවිය. එමෙන්ම 2012 වසරේ ශූරතාව කොළඹ පිල දිනාගනිද්දී අනුශූරතාව බ්ලූස් පිල සතුවීම විශේෂත්වයකි. මීට සමගාමීව පිරිමි දෙවැනි කාණ්ඩයේ අවසන් තරගය මොරටු ක්‍රීඩා සමාජය හා බෆලෝ බ්ලැක්ස් පිල අතර පැවැත්වේ. අවසන් මහා තරග ආරම්භ කරමින් පස්වරු 1.00ට 14න් පහළ බාලක හා බාලිකා තෙවැනි ස්ථානය තේරීමේ තරග පැවැත්වීමට නියමිතය.කාල්ටන් තරගාවලියේ අවසන් තරග පැවැත්වෙන අයුරු.14න් පහළ තෙවැනි ස්ථාන තේරීම :බාලක-අමල් ජාත්‍යන්තර පාසල-සා.ජෝශප් එඩේරමුල්ල, බාලිකා-සිරිමාවෝ බණ්ඩාරනායක-සා.ජෝශප් බාලිකා නුගේගොඩ, දෙවැනි කාණ්ඩය පිරිමි: මොරටුව බාස්කට්බෝල් ක්‍රී.ස-බෆලෝ බ්ලැක්ස්, 19න් පහළ 3X3: බාලක-ගේට්වේ ජාත්‍යන්තර පා.-සා.ජෝශප් වි., බාලිකා-විශාඛා වි.-ප්‍රේස්බටේරියන් බාලිකා දෙහිවල14න් පහළ බාලක:- ලයිසියම් ජා.පා.නුගේගොඩ-ගේට්වේ ජා.පා, බාලිකා-ලයිසියම් ජා.පා.වත්තල-ලයිසියම් ජා.පා. නුගේගොඩ, පළමු කාණ්ඩය පිරිමි: හම්බන්තොට බ්ලුස්-කොළඹ ක්‍රී.ස</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>27</day>
    </date>
    <link>http://www.dinamina.lk/2014/09/27/_art.asp?fn=f1409271</link>
    <topic>ජනතාවට එපාවෙච්ච පක්ෂයක් අපට තර්ජනයක් වෙන්නේ කොහොමද ?</topic>
    <author>සාකච්ඡා කළේ -ධනුෂ්ක ගොඩකුඹුර ඡායාරූප -සුදත් මලවීර</author>
    <content>ඌව පළාත් සභා මැතිවරණ ජයග්‍රහණය සහ වර්තමාන දේශපාලන තත්ත්වය පිළිබඳ ශ්‍රී ලංකා නිදහස් පක්ෂයේ රක්වාන ප්‍රධාන සංවිධායක, රත්නපුර දිස්ත්‍රික් පාර්ලිමේන්තු මන්ත්‍රී ටී. රංජිත් ද සොයිසා මහතා සමඟ කළ සාකච්ඡාවකි මේ.*  ඌව පළාත් සභා මැතිවරණයෙන් ආණ්ඩුව ජයග්‍රහණය කළා. නමුත් විපක්ෂය ප්‍රකාශ කරන්නේ ආණ්ඩුව මේ මැතිවරණයෙන් විශාල පසුබෑමකට ලක් වූ බවයි. මේ සම්බන්ධයෙන් ඔබගේ අදහස කුමක්ද?පසුගිය ඌව පළාත් සභා මැතිවරණයේ ප්‍රතිඵල දෙස විශ්ලේෂණාත්මකව බැලීමේදී එක්සත් ජනතා නිදහස් සන්ධානය ලෙස ඌව පළාතේ කිසිදු පසුබෑමක් සිදු වෙලා නැහැ. එජාපය ප්‍රමුඛ විපක්ෂය මේ ගැන ඉදිරිපත් කරන මත රජය පිළි ගන්නේ නැහැ. මොකද 2009 වසරේ ඌව පළාත් සභා මැතිවරණය පැවැත්වුණේ යුද්ධය ජයග්‍රහණය කරන්න ඉතා ආසන්න අවස්ථාවකයි. ඒ වෙන කොට යුද ජයග්‍රහණයේ ආස්වාදයෙන් ඉපිලී ගිය ඓතිහාසික ඌව වෙල්ලස්සේ දේශප්‍රේමි ජනතාව සන්ධානය අතිවිශාල ජයග්‍රහණයක් හිමි කර දුන්නා.නමුත් මේ මැතිවරණය පැවැත්වුණේ යුද ජයග්‍රහණයෙන් වසර පහක් ඉක්ම ගිය පසුවයි. එම තත්ත්වය සලකා බලන විට 2009 ලැබූ ජයග්‍රහණය සමඟ මෙවර ප්‍රතිඵල කිසිසේත් සන්සන්දනය කරන්නට බැහැ.මෙවර මැතිවරණයේදී අපි මොනරාගල දිස්ත්‍රික්කයේ ලබපු ජයග්‍රහණය කිසිසේත් අවතක්සේරු කරන්නට බැහැ. ලැබිය යුතු ඡන්ද ප්‍රමාණය ලැබුණා. බදුල්ල දිස්ත්‍රික්කය සම්ප්‍රදායිකවම එජාපයේ බලකොටුවක් විදිහට තිබෙන දිස්ත්‍රික්කයක්. නමුත් ඒ දිස්ත්‍රික්කයත් අපි ජයග්‍රණය කරලා වැඩි අපේක්ෂකයන් සංඛයාවක් සමඟ ඌව පළාත් සභාවේ බලය තහවුරු කර ගත්තා.එජාපය මේ මැතිවරණ ව්‍යාපාරය පුරා ප්‍රකාශ කළේ මේ පළාත් සභා මැතිවරණය ජයග්‍රහණය කරලා ඊළඟ ජනාධිපතිවරණයේදී මහින්ද රාජපක්ෂ ජනාධිපතිතුමා පරාජය කිරීමට අඩිතාලමක් දානවා කියලයි. මහමැතිවරණයත් ජයග්‍රහණය කරලා එජාප ආණ්ඩුවක් පිහිටුවන්නයි ඒ අය බලාපොරොත්තු වුණේ. නමුත් ජනතාව ඔවුන් කෙරෙහි විශ්වාසයක් තබා නැති බව මේ මැතිවරණය තුළින් පෙනෙනවා.මේ මැතිවරණ ප්‍රතිඵල ගැන ලොකු හඬක් නගන්නේ ජනතා විමුක්ති පෙරමුණයි. ජනතා විමුක්ති පෙරමුණ තමන් ගැන හිතලයි අනෙක් අයට ඇඟිල්ල දිගු කළ යුත්තේ මොකද ඔවුන්ට සතුටු විය හැකි ජයග්‍රහණයක් ලැබිලා නැහැ.සියයට පහ ඉක්මවිය නොහැකි ඡන්ද ප්‍රතිඵලයක් තමයි ඔවුන්ට ලැබුණේ. ශක්තිමත් ස්වාධීන කණ්ඩායමක් ඉදිරිපත් වුණත් මේ ඡන්ද ප්‍රතිශතය ප්‍රමාණය ලබාගන්න පුළුවන්. එයාලගේ රැස්වීම්වලට සෙනඟ ආ පලියට, එන සෙනඟ විසිල් ගහපු පලියට ඡන්ද ලැබෙනවා කියලා හිතෙනවා නම් එය මුලාවක්. ආණ්ඩුවට විශාල තර්ජනයක් එල්ල කරන බව කියමින් දකුණින් හා වයඹින් තුන්වෙනි බලවේගය බලවට බවට පත්වූ ප්‍රජාතන්ත්‍රවාදී පක්ෂය බරපතළ නායයාමකට මේ පාර ගොදුරු වෙලා.* මැතිවරණයෙන් පසුව එක්සත් ජාතික පක්ෂයේ වෙනසක් සිදුව තිබෙනවා. එ. ජා. පයේ නව ගමන ආණ්ඩුවට තර්ජනයක් නොවෙයිද?එක්සත් ජාතික පක්ෂය කිසිසේත් ආණ්ඩුවට තර්ජනයක් නොවෙයි. ජනාධිපති මහින්ද රාජපක්ෂ මහතාගේ නායකත්වයෙන් යුතුව මේ ආණ්ඩුව යන ඉදිරි ගමන වළක්වන්නට එජාපයට නොවෙයි මේ රටේ කිසිදු බලවේගයකට බැහැ. එක්සත් ජාතික පක්ෂය ඌව පළාත් සභා මැතිවරණ ව්‍යාපාරය ආරම්භ කළේ නායකත්ව මණ්ඩලය සමඟයි. ටිකක් ඉදිරියට ගිහින් කිව්වා සජිත් ප්‍රේමදාස මහතා යළිත් කිට්ටු කරගෙන ජනතාව මුළා කරන්නට හැදුවා. දැන් නායකත්ව මණ්ඩලය පැත්තකට දාලා සජිත්ට නියෝජ්‍ය නායකකම දීලා රනිල් මහත්තයා යළිත් තමන්ගේ බලය තහවුරු කරගෙන තිබෙනවා. එතුමාට ඕනේ පක්ෂය දිනවන්න නොව තමන් දිනන්නයි. පක්ෂය මැතිවරණ පිට මැතිවරණ පැරදුණත් එතුමා නම් හැමදාමත් දිනුම්.මේ ගැන අපට කියන්න තිබෙන්නේ වාට්ටුව මාරු කළාට ලෙඩාට සුව වෙන්නේ නැහැ. වාට්ටුව මාරු කරන ගමන් දොස්තර මාරු කරන්න ඕන. රනිල් වික්‍රමසිංහ කියන දොස්තර ඉන්නකම් එජාපයේ පරාජය කියන රෝගය සුවපත් කරන්නට බැහැ. මෙවැනි තාවකාලික ප්‍රතිකර්ම කරලා ජයග්‍රහණය කරන්නට පුළුවන්කමක් නැහැ. මෙවරත් සුපුරුදු පරිදි පරාජය වැළඳ ගනිමින් විසිනව වැනි වතාවටත් ජනතාවගෙන් ප්‍රතික්ෂේප වෙලා තිබෙනවා. ජනතාවගෙන් ප්‍රතික්ෂේප වන මෙවැනි පක්ෂයකින් අපට තර්ජනයක් නැහැ. සියලු මැතිවරණ ජයග්‍රහණය කළා වගේම ඉදිරි මැතිවරණවලදීත් ජයග්‍රහණය කරන්නට එක්සත් ජනතා නිදහස් සන්ධානයට ශක්තිය තිබෙනවා.* ඌව පළාත් සභා මැතිවරණයට පෙර මෙන්ම පසුවත් ආණ්ඩුවට විපක්ෂයෙන් විවිධ චෝදනා එල්ල වෙනවා. මේ චෝදනා පිළිබඳ ඔබ දරන්නේ කුමන මතයක්ද?මැතිවරණය ආරම්භයේ සිටම එජාපය හා ජවිපෙ බරපතළ චෝදනාවක් කළා රාජ්‍ය ප්‍රචණ්ඩත්වය සමඟ අල්ලස් වරදාන මඟින් මේ ඡන්දය ජයග්‍රහණය කරන්න හදනවා කියලා. නමුත් මේ ලැබුණු ප්‍රතිඵලය සමඟින් කොහොමද එවැනි චෝදනාවක් ආණ්ඩුවට කරන්නේ. අපි ඉතා පිරිසිදු හා සාධාරණ මැතිවරණයක් තියලා ජනතාවට තමන්ගේ මතය ලබා දෙන්න අවස්ථාවක් ලබා දීලා තිබෙනවා. එහෙම නැතිනම් බදුල්ල දිස්ත්‍රික්කයේ සමහර ආසනවලින් සන්ධානයට මීටත් විශාල ජයග්‍රහණයක් ලබා ගන්නට තිබුණා. නමුත් ජනාධිපතිතුමාගේ දැක්ම අනෙකුත් පක්ෂවල පාර හරස් කරලා ජයග්‍රහණය ලැබීම නොවෙයි. මේකට හොඳ උදාහරණය තමයි උතුරු පළාත් සභා මැතිවරණය.අපි ප්‍රජාතන්ත්‍රවාදී රජයක් ලෙස උතුරු පළාත් සභා මැතිවරණයේදී ජනතාවට නිදහසේ ඡන්දය ප්‍රකාශ කරන්න අවස්ථාව දුන්නා. බලය යොදවලා උතුර ජයග්‍රහණය කරන්නට අපි කටයුතු කළේ නැහැ.* විපක්ෂයේ අදහස තමයි මේ මැතිවරණයෙන් ආණ්ඩුවට ජනතාව රතු එළියක් නිකුත් කරලා තිබෙන බව. ඇත්තටම මැතිවරණ ප්‍රතිඵල දෙස බැලීමේ දී ජනතාව නිකුත් කර තිබෙන්නේ රතු එළියක් ද ?ආණ්ඩුවට මේ මැතිවණයෙන් රතු එළියක් නිකුත් කළා කියන සටන් පාඨයම තමයි විපක්ෂය මීට පෙර පැවැති සෑම මැතිවරණයකටම පසුව ඉදිරිපත් කළේ. පසුගිය පැරදුණු මැතිවරණය විසි නවයේදීම ප්‍රකාශ කළේ මේ ප්‍රකාශයමයි. මැතිවරණවලදී මොන ප්‍රතිඵලයක් ලැබුණත් විපක්ෂය තමන්ගේ වාසියට අර්ථ නිරූපණය කරනවා. සාමාන්‍යයෙන් මේ ලෝකේ තියෙන්නේ ජය හා පරාජය කියන දෙක විතරයි. ඒ දෙක අතර මැද්දේ වෙන කිසිවක් නැහැ. ගංගාවක තියෙන්නේ ඉවුරු දෙකක් විතරයි වගේ ලෝකේ තියෙන්නේ ජය හා පරාජය විතරයි.නමුත් මේ අය ආණ්ඩුවේ ජයග්‍රහණය බාල්දු කරන්න තමන් පාරජය නොවුණ බව ජනතාවට පෙන්වන්න මේ එකවතාවක ජවිපෙ අන්ත පාරාජයකට පත් වූ අවස්ථාවකදී ප්‍රකාශ කළේ මේ පරාජය තමන්ගේ පරාජයක් නොව ජනතාවගේ පරාජයක් කියලයි. මේ වතාවේ කියනවා ජනතාව ආණ්ඩුවට රතු එළියක් දාලා කියලා. රජයට විපක්ෂය කියන ආකාරයේ සංඥාවක් නිකුත් කර නැහැ. ආණ්ඩුව හැටියට අපි විශ්වාස කරන්නේ ජනතාව යම් සංඥාවක් නිකුත් කර තිබෙනවා නම් ඒ සංඥාවෙන් කියන්නේ ජනාධිපතිතුමාගේ නායකත්වය යටතේ සිදු කරමින් පවතින වැඩපිළිවෙළ නිවැරැදියි, ඌවේ මැතිවරණ ප්‍රතිඵලයත් සමඟ මෙතෙක් කර ගෙන ආ වැඩකොටස ශක්තිමත්ව ඉදිරියට කර ගෙන යාමට ආණ්ඩුව සූදානම්.* ශ්‍රී ලංකාව සහ චීනය අතර පවතින මිතුදම විපක්ෂයේ විවේචනයට ලක්වෙමින් තිබෙනවා. චීනයේ කොළනියක් බවට අප රට පත්වන බව ඔවුන් පෙන්වා දෙනවා. මේ පිළීබඳ ඔබේ අදහස කුමක්ද?මෙවැනි ප්‍රකාශ මඟින් තහවුරු වෙන්නේ විපක්ෂයේ බංකොළොත්භාවයයි. රට සංවර්ධනය වෙමින් ඉදිරියට යන එක දරා ගන්න බැරිවයි මේ වගේ ප්‍රකාශ කරන්නේ. මට මතකයි රංජන් රාමනායක මහතා සබරගමුව පළාත් සභාවේ දී ප්‍රකාශ කළා ශ්‍රී ලංකාව ජාත්‍යන්තර වශයෙන් කොන්වූ අසාර්ථක වූ රාජ්‍යයක් කියලා. නේපාලය, භූතානය හා ඉන්දියාව වාගේ ගෝත්‍රික රටවල් සමඟ සබඳතා පවත්වන යුරෝපය හා බලවත් ජාතීන්ගෙන් ප්‍රතික්ෂේප වුණ රටක්, මේ වගේ රටවල් එක්ක සම්බන්ධකම් පවත්වලා මේ රටේ සංවර්ධනය අඟලක්වත් ඉදිරියට ගෙන යන්න බැහැ කියලා ඔහු කිව්වා. ඒ අය එදා හිතන් හිටියේ එහෙමයි.නමුත් අද වන විට ජනාධිපතිතුමා ශ්‍රී ලංකාව පිළිබඳ ජාත්‍යන්තර ප්‍රතිරූපය ඉතා ඉහළ මට්ටමකට ගෙන ගිහින් තිබෙනවා. රටවල් 56ක් සාමාජිකත්වය දරන පොදු රාජ්‍ය මණ්ඩලීය සමුළුවේ සභාපතිත්වය වගේම මේ ළඟදි පැවත්වුණු ආසියානු දේශපාලන පක්ෂවල අන්තර්ජාතික සමුළුවේ සභාපතීත්වයටත් අපේ ජනාධිපතිතුමා පත් වුණා. අද ලෝකයේ දියුණු රටවල් අපේ රට දිහා බලන්නේ මීට වසර නවයකට පෙර බැලූ විදිහට නොවෙයි. ආසියවේ නැගී එන ආර්ථිකයත් සහිත, දේශපාලන ස්ථාවරත්වයකින් යුත් ශ්‍රී ලංකාව සමඟ සම්බන්ධතා පවත්වන්න ලෝකයේ රටවල් අද සූදනම්.දැන් ශ්‍රී ලංකාවේ සිතියම වෙනස්වෙමින් පවතිනවා. චීනය කියන්නේ ශ්‍රි ලංවේ හොඳ මිතුරෙක්. ලංකාව තුළ චීන ආධාර ඇතිව දැවැන්ත සංවර්ධන ව්‍යාපෘති රැසක් ක්‍රියාත්මක වෙනවා. චීනය අපට ආධාර කරන්නේ ජානාධිපතිතුමාගේ විදේශ ප්‍රතිපත්ති හා රට නැංවීමට ගෙන යන වැඩපිළිවෙළ පිළිබඳ පැහැදීමකින් යුතුවයි. අමෙරිකාව වගේ බටහිර රටවල ආර්ථිකය කඩා වැටෙමින් තිබියදී චීනය විශාල ආර්ථික දියුණු පෙන්නුම් කරමින් ලෝක ආර්ථික බලවතා බවට පත් වෙමින් සිටිනවා. ආර්ථිකය කඩාගෙන වැටෙන අමෙරිකාවට කරන්නට බැරි ආධාර උපකාර චීන රජය අපට කරනවා. විපක්ෂය මෙවැනි චෝදනා නගන්නේ මේ සංවර්ධන ව්‍යාපෘති නිසා රට ඉදිරියට යන එක දරා ගන්නට බැරිවයි.මොකද රට දුප්පත් වෙලා තිබුණොත් තමයි විපක්ෂයට පැවැත්මක් තිබෙන්නේ. ඒ නිසා මෙවැනි චෝදනා අප කිසිසේත් සලකන්නේ නැහැ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>29</day>
    </date>
    <link>http://www.dinamina.lk/2014/09/29/_art.asp?fn=n1409291_6</link>
    <topic>පාසල් නොගිය දරුවන් පාසලට එන ළමා දිනය</topic>
    <author>විජිත ජයසිංහ</author>
    <content>ශ්‍රී ලංකාවේ පාසල් නොගිය දරුවන් එළඹෙන දෙසැම්බර් 31දාට පෙර පාසල් වලට ඇතුළත් කිරීමේ ජාතික ව්‍යාපෘතිය ඇරඹේ.ලෝක ළමා දිනය යෙදි ඇති ඔක්තෝම්බර් 01 දින කොළඹ තර්ස්ටන් විද්‍යාලීය ප්‍රධාන ශාලාවේදී මෙය සිදුකිරීමට නියමිතය.සහස්‍ර සංවර්ධන දර්ශක වල සැමට අධ්‍යාපනය ලබාදීමේ දී රටක් විසින් සපුරාගතයුතු වයසේ සියලු දරුවන් පාසල තුළට ඇතුළත් කිරීමයි.දකුණු ආසියාතික කලාපය තුළ ඉහළම අගය වාර්තා කරන ශ්‍රී ලංකාවේ එම අගය මේ වනවිට 98% ඉක්මවයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>29</day>
    </date>
    <link>http://www.dinamina.lk/2014/09/29/_art.asp?fn=n1409291_5</link>
    <topic>ධීවර බෝට්ටුවක් ගිනි ගැනීමෙන් පස් දෙනෙකු තුවාල ලබයි</topic>
    <author>දිනේෂ් හේවාවිතාරණ</author>
    <content>හම්බන්තොට ආසන්න මුහුදු තීරයේ ධීවර බෝට්ටුවක් ගිනි ගැනීමෙන් පස් දෙනෙකු තුවාල ලබා තංගල්ල මුලික රෝහලට ඇතුළත් කර ඇත.හම්බන්තොට රැකව ප්‍රදේශයට මෙම බෝට්ටුව ගිනි ගන්නා අයුරු දර්ශනය වූ අතර මෙය දුටු නාවික හමුදාව එම ස්ථානයට ගොස් ධීවරයින් බේරා ගැනීමට කටයුතු යොදා ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>29</day>
    </date>
    <link>http://www.dinamina.lk/2014/09/29/_art.asp?fn=n1409291_4</link>
    <topic>ලංකාවේ සංවර්ධනය විදේශිකයන්ගේ ප්‍රසාදයට</topic>
    <author>ඉඳුනිල් දිසානායක</author>
    <content>වත්මන් ශ්‍රී ලංකාව විදෙස් සංචාරකයින්ගේ ආයෝජකයින්ගේ සහ ලොව බලවත් රාජ්‍ය නායකයන්ගේ විශේෂ අවධානයට ලක්ව තිබෙන බව ආර්ථික සංවර්ධන ඇමති බැසිල් රාජපක්ෂ මහතා ප්‍රකාශ කරයි.ආසියානු රටවල් අතරින් දින තුන්සිය හැටපහේම පැය විසිහතර පුරා අඛණ්ඩව විදුලිය ලබාදෙන එකම රට ශ්‍රී ලංකාව බව ඔහු තවදුරටත් කියයි.ලෝකයේ පවතින ඉතා නවීනතම ආකාරයේ යටිතල පහසුකම් ශ්‍රී ලංකාව තුළ පවතින බවද ඒ හේතුවෙන් විදෙස් ආයෝජකයින් රැසක් මේ වනවිට මෙහි ආයෝජන කටයුතු සිදු කිරීමට ඉදිරිපත්ව සිටී.ඒකල සණස ඔරෙක්ස් සිටි වෙළෙඳ සංකීර්ණය විවෘත කිරීමේ උත්සවයේදී ඇමතිවරයා මේ බව පවසා තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>29</day>
    </date>
    <link>http://www.dinamina.lk/2014/09/29/_art.asp?fn=n1409291_3</link>
    <topic>කෑගල්ලට එන ග්‍රහලෝක වස්තු</topic>
    <author>දිනේෂ් හේවාවිතාරණ</author>
    <content>දිවයිනේ පළමු වරට පාසල් ග්‍රහලෝකාගාරයක් ඇතුළු අභ්‍යාවකාශ පර්යේෂණ මැදිරියක් ආරම්භ කිරීමට කෑගල්ල ශාන්ත මරියා විද්‍යාලය සමත් වී තිබේ.විද්‍යා තාක්ෂණ කටයුතු අමාත්‍යංශය හා ජාතික විද්‍යා පදනමේ පූර්ණ සහය ඇතිව මෙම නව වැඩපිළිවෙළ ආරම්භ කොට ඇත.ඒ සඳහා රුපියල් දසලක්ෂයක් වටිනා අත්‍යාවශ්‍ය උපකරණ කිහිපයක් ලබා දීමට ද තීරණය කර තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>29</day>
    </date>
    <link>http://www.dinamina.lk/2014/09/29/_art.asp?fn=n1409291_2</link>
    <topic>විදුලි බිල අඩු කරන හැටි ලබන සතියේ</topic>
    <author>විජිත ජයසිංහ</author>
    <content> විදුලි බිලෙන් 25%ක් අඩු කිරීමට පිළිබඳ ගැසට් නිවේදනය ලබන සතියේ නිකුත් කිරීමට නියමිතය. ජනාධිපති මහින්ද රාජපක්ෂ මැතිතුමාගේ උපදෙස් පරිදි මුදල් අමාත්‍යාංශය, විදුලිබල හා බලශක්ති අමාත්‍යාංශය එක්ව නව ගාස්තු සැකසීම සිදුකරනු ලබයි.මෙම නව ගාස්තු 2014 සැප්තැම්බර් 16 වනදා සිට ක්‍රියාත්මක වන පරිදි, සැකසෙන බවද ඇමතිනි පවිත්‍රා වන්නිආරච්චි මහත්මිය පැවසුවාය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>29</day>
    </date>
    <link>http://www.dinamina.lk/2014/09/29/_art.asp?fn=n1409291_1</link>
    <topic>හදවතට කතාකරන ලෝ වැසියන්ගේ හඬ</topic>
    <author>දිස්නා කුමාරි අල්විස්</author>
    <content>ලෝක හදවත් දිනය අදයි. 2000 වසරේදී ලෝක හදවත් සම්මේලනය විසින් හෘද රෝග පිළිබඳ ලෝකවාසීන් දැනුවත් කිරීම අරමුණු කර ගනිමින් මෙම දිනය ප්‍රකාශයට පත් කරන ලදී.ඒ සම්බන්ධ මාධ්‍ය වැඩසටහන් රාශියක් ජාත්‍යන්තර වශයෙන් රටවල් 120කට වැඩි සංඛ්‍යාවක් සංවිධානය කර ක්‍රියාත්මක කරයි.එළවළු සහ පලතුරු ආහාරයට ගැනීම, ව්‍යායාමවල නිරත වීම සහ දුම්පානයෙන් හා මත්ද්‍රව්‍ය / මත්පැන් වැළකීම මඟින් හදවත් රෝග අවම කරගැනීමට හැකිබව පසක් කිරීමත් මෙම දිනයේදී විශේෂයෙන් සිහි කැඳවයි.වසර 15ක් සපුරන 2014 ලෝක හදවත් දිනයේ තේමාව හෘද නිර්ව්‍යාදී පරිසරයක් නිර්මාණය කිරීමයි. දුම්පානයෙන් තොර සෞඛ්‍ය සම්පන්න සමබල ආහාර වේලකින් සවිමත් ක්‍රියාශීලී මිනිසුන් වෙසෙන විශ්ව ගම්මානයක් නිර්මාණය කිරීම මින් අදහස් කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>29</day>
    </date>
    <link>http://www.dinamina.lk/2014/09/29/_art.asp?fn=n1409292</link>
    <topic>සැසිය අතරතුර ඉන්දීය අගමැති සමඟ සාකච්ඡා</topic>
    <author>ඡායාරූපය - සුදත් සිල්වා</author>
    <content>එක්සත් ජාතීන්ගේ 69 වැනි මහා මණ්ඩල සැසිවාරයට සහභාගි වීමට නිව්යෝර්ක් නුවර බලා ගිය ජනාධිපති මහින්ද රාජපක්ෂ මහතා එම සැසිවාරය අතරතුර දී ඉන්දීය අගමැති නරේන්ද්‍ර මෝදි මහතා සමඟ ද්වීපාර්ශ්වික සාකච්ඡා පැවැත්වූ අයුරු.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>29</day>
    </date>
    <link>http://www.dinamina.lk/2014/09/29/_art.asp?fn=n1409293</link>
    <topic>මානව හිමිකම් විමර්ශනයට එරෙහිව රටවල් 22ක් ශ්‍රී ලංකාවට සහාය දෙයි</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ යුද අපරාධ සිදුවූ බවට චෝදනා කරමින් ජගත් මානව හිමිකම් කොමිසම විසින් සිදුකෙරෙන විමර්ශනයට එරෙහිව ලෝකයේ රටවල් 22ක් ශ්‍රී ලංකාවට සහාය ලබාදීමට ඉදිරිපත් වී සිටියි.ඒ අනුව ඇල්ජීරියාවේ නායකත්වයෙන් යුතු කණ්ඩායමක් ශ්‍රී ලංකාවට සහාය ලබාදීමට ඉදිරිපත්ව සිටින අතර ඇන්ගෝලාව, බංග්ලාදේශය, බෙලරූස්, බොලිවියාව, චීනය, කියුබාව, ඉක්වදෝරය, ඊජිප්තුව, ඉන්දුනිසියාව, ඉරානය, උතුරු කොරියාව, මියන්මාරය, නිකරගුවා, පාකිස්තානය, රුසියාව, දකුණු සුඩානය, සුඩානය, උගන්ඩාව, වෙනිසියුලාව, සිම්බාබ්වේ ඒ අතර වෙයි.පසුගිය මාර්තු මාසයේ දී සම්මත කර ගන්නා ලද ජගත් මානව හිමිකම් කොමිෂන් යෝජනාව ශ්‍රී ලංකාවේ අභ්‍යන්තර කටයුතු වෙනුවෙන් අනවශ්‍ය ලෙස මැදිහත්වීමක් සිදුකරන බවද මේ සම්බන්ධයෙන් ශ්‍රී ලංකාව දේශීය වශයෙන් විමර්ශනයක් සිදුකරන හෙයින් මානව හිමිකම් කවුන්සලයේ විමර්ශනය අනවශ්‍ය ක්‍රියාවක් බවද ඒ ඒ රටවල් ඒකාබද්ධව විශේෂ ප්‍රකාශයක් නිකුත් කරමින් අවධාරණය කරයි.මේ අතර ඉන්දියාව ද මේ විමර්ශනයේ විධික්‍රමය සම්බන්ධයෙන් ප්‍රශ්නකර තිබෙන අතර ශ්‍රී ලංකාව මේ වෙනුවෙන් සහාය නොදක්වන බවට දැනටමත් ප්‍රකාශකර තිබෙන හෙයින් ඔවුන් එලෙස ප්‍රශ්නකර තිබෙන බව ජිනීවාහි ශ්‍රී ලංකා නිත්‍ය නියෝජිත කාර්යාලය පවසයි.පසුගිය 2012 සහ 2013 වර්ෂවල දී ජගත් මානව හිමිකම් කොමිසමේ යෝජනාවලට ඉන්දියාව විසින් සහාය දැක්වුවද ජාත්‍යන්තර විමර්ශනයක් පැවැත්වීම සම්බන්ධයෙන් පසුගිය මාර්තු මාසයේ දී පැවැති ඡන්දයේ දී ඡන්දය දීමෙන් වැළකී සිටියේය. ශ්‍රී ලංකාව අපේක්ෂා කරන්නේ දේශීය යාන්ත්‍රණයක් තුළින් ප්‍රතිසංධානය සහ යුක්තිය ඉටුකිරීමට බව පෙන්වා දෙන ජිනීවාහි ශ්‍රී ලංකා නිත්‍ය නියෝජිත කාර්යාලය මෙවැනි ජාත්‍යන්තර පරීක්ෂණයකින් ශ්‍රී ලංකාවේ ස්වෛරීභාවයට හානි සිදුවන බවද කියාසිටී.ජගත් මානව හිමිකම් කවුන්සලයේ අදාළ යෝජනාව ශ්‍රී ලංකාව විසින් ප්‍රතික්ෂේප කළ ද යුද ගැටුම්වලින් අනතුරුව රටේ සිදුවන ප්‍රතිසංධාන සහ සංවර්ධන කටයුතු සම්බන්ධයෙන් නිරන්තරයෙන් මානව හිමිකම් කවුන්සලය දැනුවත් කිරීමට පියවර ගෙන තිබේ. ශ්‍රී ලංකාවේ මේ ප්‍රයත්නය අගය කරන බව ද එකී ප්‍රයත්නය ඉදිරියට පවත්වාගෙන යාම සඳහා ධෛර්යය ලබාදෙන බව ද ඒකාබද්ධ ප්‍රකාශනයේ සඳහන්කර තිබේ.ප්‍රතිසංධාන කටයුතු පිළිබඳ අත්දැකීම් කලාපීය රටවල් සමඟ මෙන්ම ජාත්‍යන්තරය සමඟ බෙදා හදා ගැනීමට දරන උත්සාහය ද එම රටවල පැසසුමට පත්ව ඇත. ඒ හේතුවෙන් ජගත් මානව හිමිකම් කවුන්සලයේ ජාත්‍යන්තර විමර්ශනය අනවශය බව ද ජගත් මානව හිමිකම් කවුන්සලය විසින් සිදුකළ යුතුව තිබෙන්නේ දේශීය ක්‍රියාදාමය සාර්ථක කර ගැනීම වෙනුවෙන් සාහය ලබාදීමට බව ද ශ්‍රී ලංකාවට සහාය ලබාදෙන රටවල් කියා සිටී.මේ අතර එම රටවල් පෙන්වා දෙන්නේ බාහිර වශයෙන් සහාය ලබාදිය යුතු වන්නේ අදාළ රටේ අනුමැතිය ඇතිව බවයි. ශ්‍රී ලංකාවට එරෙහි යෝජනාව වෙනුවෙන් රටවල් 14ක් ඡන්දය ලබාදී තිබෙන අතර රටවල් 10ක් ඡන්දය දීමෙන් වැළකී තිබේ.ශ්‍රී ලංකාවේ දැනටමත් ක්‍රියාත්මක වන ප්‍රතිසංධාන ක්‍රියාදාමය කඩාකප්පල් නොකිරීමට ජාත්‍යන්තර ප්‍රජාව වගබලා ගතයුතු බව ද මානව හිමිකම් හා මූලික අයිතිවාසිකම් රැකදිය යුත්තේ පිළිගත් ජාත්‍යන්තර සම්මුතීන්වලට අනුකූලව බව ද පවසන ඒ ඒ රටවල් දේශපාලන අරමුණු මුල්කර ගත් න්‍යායපත්‍ර මානව හිමිකම් රැකගැනීමට හෝ ජගත් මානව හිමිකම් කවුන්සලයේ විශ්වසනීයත්වය රැක ගැනීමට රැකුලක් නොවන බව ද අවධාරණය කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>29</day>
    </date>
    <link>http://www.dinamina.lk/2014/09/29/_art.asp?fn=n1409294</link>
    <topic>‍පහේ ශිෂ්‍යත්ව හපන්නු</topic>
    <author>සුභාෂිණී සේනානායක</author>
    <content>පහ වසර ශිෂ්‍යත්ව විභාගයෙන් දිවයිනෙන් ලකුණු 199ක් වූ වැඩිම ලකුණු මට්ටම ලබා ගැනීමට ඇඹිලිපිටිය කණිෂ්ඨ ද්විතීයික පාසලේ වෙත්තසිංහ ආරච්චිගේ වෙනුජ නිම්සත් සිසුවා සමත් වී ඇත.පොළොන්නරුවේ රාජකීය කණිෂ්ඨ විද්‍යාලයේ හේරත් මුදියන්සේලාගේ මාලක නෙත්මල් තිලකරත්න සිසුවා ලකුණු 198ක් ලබා ගනිමින් දිවයිනෙන්ම දෙවන ස්ථානය ලබා ගෙන ඇත.ලකුණු 197ක් ලබා ගනිමින් තෙවන ස්ථාන දෙකක් වාර්තා වී ඇති අතර බෙම්මුල්ල පිටියේ ගෙදර ප්‍රාථමික විදුහලේ ගලපිටගෙදර සහනි යශෝධරා ගුණසේකර සිසුවිය සහ මාවනැල්ල සහිරා මධ්‍ය මහා විදුහලේ මොහොම්මදු නිස්වාර් ෆාතිමා සාමා සිසුවිය ‍දිවයිනෙන්ම තෙවන ස්ථාන හිමිකරගෙන ඇත.ලකුණු 196ක් ලබා ගනිමින් හතරවන ස්ථාන 05ක් තේරි පත් වී ඇති අතර අගුණකොළපැලැස්ස අලුත්වැව ප්‍රාථමික විදුහලේ නරසින් විදානගමගේ අදීෂ ආලෝක,බදුල්ල විහාර මහා දේවී බාලිකා විදුහලේ වර්ණකුල එදිරිවීර පටබැඳිගේ දිලිනි තිසාරා ,පොකුණුවිට කුළුපන කණිෂ්ඨ විදුහලේ නිවන්දාදුර නිනිදු නිසාර ද සිල්වා විජේසිංහ, ගම්පහ යශෝධරා දේවී බාලිකා පර්ෂද විදුහලේ කරුණනායක මීවිටිගලගේ චරිත්මි නිකල්‍යා කරුණානායක, කොළඹ 09 වෙස්ලි විද්‍යාලයේ කෝදන් ජයවීර පටබඳිගේ රුචිර ශෙහාන් ජයවීර සිසුන් හතර වන ස්ථානය ලබා ගෙන ඇත.කොළඹ,ගම්පහ,කළුතර, මහනුවර ,ගාල්ල, මාතර ,කුරුණෑගල,කෑගල්ල සහ මාතලේ දිස්ත්‍රික්ක වල ශිෂ්‍යත්ව විභාගයේ සිංහල මාධ්‍යයයේ කඩඉම් ලකුණු 163ක් වන අතර හම්බන්තොට ,අනුරාධපුර, පොළොන්නරුව සහ රත්නපුර දිස්ත්‍රික්කවල කඩඉම් ලකුණු 161ක්ද ,ත්‍රිකුණාමලය අම්පාර,පුත්තලම,බදුල්ල මොණරාගල දිස්ත්‍රික්කවල කඩඉමු ලකුණු 160ක් ලෙසද මන්නාරම, වව්නියාව,මුලතිව් දිස්ත්‍රික්කවල සිංහල මාධ්‍යය කඩඉම් ලකුණු 159ක් ලෙසද විභාග දෙපාර්තමේන්තුව නිවේදනය කර ඇත.‍‍‍කොළඹ,ගම්පහ,කළුතර, මහනුවර මාතලේ ,ගාල්ල, මාතර ,කුරුණෑගල සහ කෑගල්ල දිස්ත්‍රික්කවල දෙමළ මාධ්‍ය කඩඉම් ලකුණු 159ක් වන අතර යාපනය , වව්නියාව, මඩකලපුව, අම්පාර, ත්‍රිකුණාමලය මොණරාගල දිස්ත්‍රික්කවල දෙමළ මාධ්‍යය කඩඉම් ලකුණු 158ක් ලෙසද නුවරඑළිය, කිළිනොච්චිය මන්නාරම මුලතිව්, පොළොන්නරුව රත්නපුර දිස්ත්‍රික්කවල කඩඉම් ලකුණු 157ක් ලෙසද පුත්තලම, බදුල්ල දෙමළ මාධ්‍ය කඩඉම් ලකුණු 156ක් ලෙසද හම්බන්තොට, අනුරාධපුර දිස්ත්‍රික්කවල දෙමළ මාධ්‍ය කඩඉම් ලකුණු 155ක් ලෙසද විභාග දෙපාර්තමේන්තුව නිවේදනය කර ඇත.‍‍‍</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>29</day>
    </date>
    <link>http://www.dinamina.lk/2014/09/29/_art.asp?fn=n1409295</link>
    <topic>උගත් පාඩම් හා ප්‍රතිසන්ධාන කොමිසමට ඔස්ට්‍රේලියාවේ අගමැතිගේ ප්‍රසාදය</topic>
    <author/>
    <content>උගත් පාඩම් හා ප්‍රතිසන්ධාන කොමිෂන් සභාවේ නිර්දේශ ක්‍රියාත්මක කිරීම මෙතරම් හොඳින් සම්පූර්ණ කිරීම සම්බන්ධයෙන් ඔස්ට්‍රේලියාවේ අගමැති ටෝනි ඇබට් මහතා සිය ප්‍රසාදය පළ කරයි.ජනාධිපති මහින්ද රාජපක්ෂ මහතා සහ ඔස්ට්‍රේලියානු අගමැති ටෝනි ඇබට් මහතා අතර 26 වැනිදා උදෑසන නිව්යෝක් නුවර දී පැවැති සාකච්ඡාවක දී මෙම අදහස් පළ කෙරිණි.එක්සත් ජාතීන්ගේ මහා මණ්ඩලයේ 69 වන සැසිවාරයට පරිබාහිරව පැවති සුහද සාකච්ඡාවේ දී ද්විපාර්ශ්වික වැදගත්කමක් ඇති කරුණු ගණනාවක් පිළිබඳව අවධානය යොමු විය.ආර්ථික හා සංවර්ධන ක්‍ෂේත්‍රවල ශ්‍රී ලංකාවේ මෑතක සිදුවීම් සහ දැනට ක්‍රියාත්මක වෙමින් පවතින ප්‍රතිසන්ධාන කටයුතු පිළිබඳ ව රාජපක්ෂ ජනාධිපතිතුමා ඇබට් මහතා දැනුවත් කළේය.ශ්‍රී ලංකාවේ දළ දේශීය නිෂ්පාදනයේ වර්ධනය 7.8ක් ව පවත්වාගෙන යාමත් එය වසර අවසන් වන විට තව දුරටත් වැඩි විය හැකි වීමත් අපූර්ව සිද්ධියක් බව ඇබට් මහතා පැවසීය.ඔස්ට්‍රේලියාව මුහුණ දෙන මිනිස් ජාවාරම පිළිබඳ ගැටලුවලට ප්‍රතිචාර දැක්වීම සඳහා ශ්‍රී ලංකාවෙන් ලැබුණු සහයෝගය පිළිබඳව තමා ඉතා කෘතඥ වන බවත් ඇබට් මහතා පැවසීය.විදේශ කටයුතු ඇමැති මහාචාර්ය ජී. එල්. පීරිස්, වාරිමාර්ග සහ ජල සම්පත් කළමනාකරණ ඇමති නිමල් සිරිපාල ද සිල්වා, පාර්ලිමේන්තු මන්ත්‍රී ජේ. ආර්. පී. සූරියප්පෙරුම, ජනාධිපති ලේකම් ලලිත් වීරතුංග සහ එක්සත් ජාතීන්ගේ සංවිධානයේ ශ්‍රී ලංකාවේ නිත්‍ය නියෝජිත ආචාර්ය පාලිත කොහොන මහත්වරු ද මේ අවස්ථාවට එක් ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>29</day>
    </date>
    <link>http://www.dinamina.lk/2014/09/29/_art.asp?fn=n1409296</link>
    <topic>ඌව මහ ඇමැති මැති ඇමැතිවරු දිව්රුම් දීම හෙට</topic>
    <author>ධනුෂ්ක ගොඩකුඹුර.</author>
    <content>ඌව පළාත් සභාවේ මහ ඇමැති සහ මැති ඇමැතිවරු ජනාධිපති මහින්ද රාජපක්ෂ මහතා ඉදිරියේ ජනාධිපති කාර්යාලයේ දී හෙට (30) දිවුරුම් දෙති.පළාත් සභා මැතිවරණයෙන් මනාප 96,619ක් ලබා ගනිමින් ජයග්‍රහණය කළ ශෂීන්ද්‍ර රාජපක්ෂ මහතා මෙවරත් පළාත් මහ ඇමැතිවරයා වශයෙන් ජනාධිපතිවරයා ඉදිරියේ දිවුරුම් දෙනු ඇත.පළාත් සභාවේ සෙසු ඇමැතිවරුන් පත්කිරීම සම්බන්ධයෙන් අවසන් තීරණය ජනාධිපතිවරයාගේ ප්‍රධානත්වයෙන් අද (29) පැවැත්වෙන ශ්‍රී ලංකා නිදහස් පක්ෂ මධ්‍යම කාරක සභාවේ දී ගැනීමට නියමිතය.පසුගිය 20 වැනිදා පැවැති ඌව පළාත් සභා මැතිවරණයෙන් විශිෂ්ට ජයග්‍රහණයක් ලැබූ එක්සත් ජනතා නිදහස් සන්ධානයට එම පළාත් සභාවේ මන්ත්‍රී ධූර 19ක් හිමිවිය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>29</day>
    </date>
    <link>http://www.dinamina.lk/2014/09/29/_art.asp?fn=n1409297</link>
    <topic>ශ්‍රී ලංකා පාර්ලිමේන්තු තේරීම් කාරක සභා ක්‍රියාවලිය අතිශයින්ම වැදගත්</topic>
    <author/>
    <content>ශ්‍රී ලංකා පාර්ලිමේන්තු තේරීම් කාරක සභා ක්‍රියාවලිය අතිශයින්ම වැදගත් බව ඉන්දීය අගමැති නරේන්ද්‍ර මෝදි මහතා අවධාරණය කරයි.ජනාධිපති මහින්ද රාජපක්ෂ සහ ඉන්දීය අගමැති නරේන්ද්‍ර මෝදි මහත්වරුන් නිව්යෝක් නුවර දී ද්විපාර්ශ්වික සාකච්ඡා පැවැත් වූ අතර දෙරට අතර සබඳතා තවදුරටත් ශක්තිමත් කිරීම සඳහා ක්‍රියා කිරීමට ද එකඟ වූහ.සුහදව පැවැති සාකච්ඡාවට දෙරට අතර අන්‍යෝන්‍ය සැලකිල්ලට භාජනය වන කරුණු රැසක් නායක දෙපළගේ අවධානයට යොමු විය.ශ්‍රී ලංකාවේ දෙමළ ජාතික සන්ධානය, ඉන්දීය නායකයා සමඟ මෑතක දී පැවැත් වූ හමුව පිළිබඳව අදහස් දක්වමින් ඉන්දීය අගමැතිවරයා, එම කණ්ඩායම සමඟ කළ සාකච්ඡාව සම්බන්ධයෙන් ජනාධිපති මහින්ද රාජපක්ෂ මහතා දැනුවත් කළේය. ඒ පිළිබඳව පාර්ලිමේන්තු තේරීම්කාරක සභා ක්‍රියාවලියේ වැදගත්කම අගමැති මෝදි මහතා පිළිගත්තේය.ශ්‍රී ලංකා රජය සැමවිටම දෙමළ ජාතික සන්ධානය ඇතුළු සියලු දේශපාලන පක්ෂ සමඟ සාකච්ඡා සඳහා සුදානම් බවත්, ඒ සඳහා පාර්ලිමේන්තු තේරීම් කාරක සභාව මඟින් යාන්ත්‍රණයක් ස්ථාපිත කර ඇති බවත් ජනාධිපති මහින්ද රාජපක්ෂ මහතා, අගමැති මෝදි මහතාට පැහැදිළි කළේය.විශේෂයෙන් මෙවර අය-වැයෙන් රුපියල් බිලියන 1.5ක් වටිනා මූල්‍ය සම්පත් වෙන් කිරීම ඇතුළුව, රජය උතුරු පළාතට සහාය ලබාදෙන ක්‍රම පිළිබඳව ද ජනාධිපතිවරයා විසින් ඉන්දීය අගමැතිවරයා දැනුවත් කළේය. ධීවරයින්ගේ ප්‍රශ්නයේ දී, ඒ සඳහා සම්බන්ධ සියලු පාර්ශවයන්ගේ සංවේදීතාවන් සැලකිල්ලට ගෙන කරුණු සුපරික්ෂාකාරීව සැලකිය යුතු බව නායකයින් දෙපළ එකඟ වූහ. මුහුදු පතුල ට්‍රෝලනය (Bottom trawling) ක්‍රමවේදය පිළිබඳව තම අවධානය නැවතත් ජනාධිපති මහින්ද රාජපක්ෂ මහතා සැලකර සිටියේය."විශාලම ප්‍රශ්නය පතුල ට්‍රෝලනය ක්‍රමවේදයයි," යනුවෙන් ශ්‍රී ලංකා ජනාධිපතිවරයා පැවසීය. "එය දැන් නීති විරෝධී ක්‍රමයක්. අපි ශ්‍රී ලාංකීය ධීවරයින්ට පතුල ට්‍රෝලනය තහනම් කර තිබෙනවා. එමඟින් සාගර පත්ලට හා සම්පත්වලට වෙනස් කළ නොහැකි හානි සිදු වෙනවා." පතුල ට්‍රෝලනය කිරීම තමන්ට තහනම් ව තිබිය දී ඉන්දියානු ධීවරයින්ට එම තාක්ෂණය භාවිත කිරීමට ඉඩදීම, උතුරේ ශ්‍රී ලාංකීක ධීවරයින් අසාධාරණක් ලෙස සලකන බවද ඒ මහතා පැහැදිලි කළේය.ජිනීවාහි එක්සත් ජාතීන්ගේ මානවහිමිකම් කවුන්සිලයේ දී (UNHRC), ඉන්දියාවේ සහාය සහ ඵලදායී පියවර පිළිබඳ ව ජනාධිපති මහින්ද රාජපක්ෂ මහතා, ඉන්දීය අගමැති මෝදි මහතාට සිය ස්තුතිය පළකර සිටියේය."අප එකට ජීවත්විය යුතුයි. එම නිසා අප එකිනෙකාට උදව් කළ යුතු වෙනවා," අදහසට පිළිතුරු දක්වමින් අගමැති මෝදි මහතා පැවසීය.විදේශ කටයුතු ඇමැති මහාචාර්ය ජී.එල්. පීරිස්, වාරිමාර්ග සහ ජල සම්පත් කළමනාකරණ ඇමැති නිමල් සිරිපාල ද සිල්වා, විදේශ කටයුතු අමාත්‍යංශයේ අධීක්ෂණ මන්ත්‍රී සජින් ද වාස් ගුණවර්ධන, ජනාධිපති ලේකම් ලලිත් වීරතුංග මහත්වරුන්ද, විදේශ කටයුතු අමාත්‍යංශයේ ලේකම් ෂෙණුකා සෙනවිරත්න මහත්මිය සහ එක්සත් ජාතීන්ගේ සංවිධානයේ නිව්යෝර්ක්හි ශ්‍රී ලංකා නියෝජ්‍ය නිත්‍ය නියෝජිත මේජර් ජෙනරාල් ශවේන්ද්‍ර සිල්වා මහතාද මෙම අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>29</day>
    </date>
    <link>http://www.dinamina.lk/2014/09/29/_art.asp?fn=n1409298</link>
    <topic>ජනපති නිව්යෝක් නුවර දී එ. ජා. මහලේකම් හමුවෙයි</topic>
    <author/>
    <content>ජනාධිපති මහින්ද රාජපක්ෂ මැතිතුමා සහ එක්සත් ජාතීන්ගේ මහලේකම් බෑන් කී-මූන් මහතා ඊයේ සවස නිව්යෝක් නගරයේ එක්සත් ජාතීන්ගේ මූලස්ථානයේ දී සාකච්ඡාවක් සඳහා හමුවූහ.ජනාධිපති රාජපක්ෂ මැතිතුමාගේ නායකත්වය පිළිබඳ සතුට පළ කළ මූන් මහතා ශ්‍රී ලංකාව යුද්ධයට පසු ලබා ඇති ප්‍රගතිය පිළිබඳ සඳහන් කරමින් එවන් දේශපාලනික නායකත්වයක් යටතේ අනෙක් අභියෝග ද ජයගත හැකි බවට ඔහු බලාපොරොත්තු වන බව ප්‍රකාශ කර සිටියේ ය.නිමවීමට ආසන්න බිම්බෝම්බ ඉවත්කිරීමේ ක්‍රියාකාරකම්, සෞඛ්‍ය සේවය වැඩිදියුණු කිරීම සහ හිටපු එල්. ටී. ටී. ඊ. සාමාජිකයින් පුනරුත්ථාපනය කිරීම හා නැවත සමාජගත කිරීම ද ඇතුළුව, සිදුවී ඇති සංවර්ධන වැඩසටහන් තුළින් ලද ජයග්‍රහණයන් පිළිබඳ තොරතුරු විස්තර කිරීමක් ජනාධිපති රාජපක්ෂ මැතිතුමා විසින් කරන ලදී. යුද්ධයෙන් පීඩා විඳි ප්‍රදේශවල රජය විසින් සිදු කරන පාසල් පුනරුත්ථාපනය කිරීමේ කටයුතු පිළිබඳව ද, ජනාධිපතිතුමා මහලේකම්වරයා දැනුවත් කළේය. පෙර මෙන් නොව, වර්තමානයේ රටේ ජාතික විභාගවලදී හොඳම ප්‍රතිඵල නිකුත් වන්නේ උතුරු පළාතෙන් බව ද ජනාධිපති රාජපක්ෂ මැතිතුමා පෙන්වා දුන්නේය.සාර්ථක දේශපාලන ක්‍රියාවලියක් සඳහා පුළුල් දේශපාලනික කතිකාවතක් තිබිය යුතු බව බෑන් මහ ලේකම්වරයා අවධාරණය කර සිටියේ ය. මේ සම්බන්ධයෙන් සියලුම දේශපාලන පක්ෂ ක්‍රියාවේ නියැළිය යුතු බව එතුමා සඳහන් කළේය.නැවත වරක් ශ්‍රී ලංකාවට පැමිණ ඔහුගේ පෙර සංචාරයට පසු සිදුවී ඇති සංවර්ධනය ඇගයීමට ලක් කරන ලෙස ජනාධිපති රාජපක්ෂ මැතිතුමා බෑන් මහතාට ආරාධනා කළේය.විදේශ කටයුතු අමාත්‍යාංශයේ අධීක්ෂණ මන්ත්‍රී සජින් ද වාස් ගුණවර්ධන, ජනාධිපති ලේකම් ලලිත් වීරතුංග, විදේශ කටයුතු අමාත්‍යාංශයේ ලේකම් ෂෙනුකා සෙනෙවිරත්න, එක්සත් ජාතීන්ගේ සංවිධානයේ ශ්‍රී ලංකා නිත්‍ය නියෝජිත ආචාර්ය පාලිත කොහොන සහ නියෝජ්‍ය නිත්‍ය නියෝජිත මේජර් ජෙනරාල් ශවේන්ද්‍ර සිල්වා යන මහත්ම මහත්මීහු ද මෙම අවස්ථාවට එක්වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>29</day>
    </date>
    <link>http://www.dinamina.lk/2014/09/29/_art.asp?fn=n1409299</link>
    <topic>ශිෂ්‍යත්ව ප්‍රතිඵල නැවත සමීක්ෂණ ඔක්.15ට පෙර</topic>
    <author>සුභාෂිණී සේනානායක</author>
    <content>පහ වසර (2014) ශිෂ්‍යත්ව විභාග ප්‍රතිඵල පෙරේදා (27) මධ්‍යම රාත්‍රියේ නිකුත් කිරීමට විභාග දෙපාර්තමේන්තුව පියවර ගත්තේය.www.donets.lk අන්තර්ජාල වෙබ් අඩවියට පිවිස නිවැරදි ලෙස විභාග අංකය සටහන් කිරීමෙන් හෝ විභාග දෙපාර්තමේන්තුවේ දුරකතන අංක 1911 ඇමතීමෙන් විභාග ප්‍රතිඵල ලබා ගත හැකි විය.මෙම විභාගය සඳහා පාසල් සිසුන්327648ක් පෙනී සිටි අතර කොළඹ හා ශ්‍රී ජයවර්ධන පුර කලාපවලට අයත් පාසල්වල විදුහල්පතිවරුන්ට ඊයේ (28) උදේ 10.00න් පසු පාසල් විභාග සංවිධාන ශාඛාවෙන් නිකුත් කළේය.අනෙකුත් පළාත්වල ප්‍රතිඵල ලේඛණ අදාළ පාසල් ප්‍රධානීන්ට පාසල් විභාග ශාඛාවට පැමිණ ලබා ගත හැකි අතර සියලු පාසල් සඳහා අදාළ ප්‍රතිඵල ලේඛණ ඊයේ තැපැල් කිරීමට විභාග දෙපාර්තමේන්තුව පියවර ගත්තේය.කිසියම් සිසුවකුට ප්‍රතිඵල නැවත් සමීක්ෂණය කිරීම සිදු කළ යුතු නම් ඔක්තෝම්බර් මස 15ට පෙර අදාළ පාසලේ විදුහල්පතිවරයා මඟින් අභියාචනා ඉදිරිපත් කළ යුතු බව විභාග කොමසාරිස් ජනරාල් බඩ්ලිව්.එම්.එන්.ජේ. පුෂ්පකුමාර මහතා කියා සිටියේය.අවශ්‍ය තොරතුරු ප්‍රතිඵල ලේඛණ සමඟ පාසල්වලට යොමු කර ඇති බවද පුෂ්පකුමාර මහතා කියා සිටියේය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>29</day>
    </date>
    <link>http://www.dinamina.lk/2014/09/29/_art.asp?fn=n14092910</link>
    <topic>අමෙරිකානු සංචාරය සාර්ථකව නිමා කළ ජනාධිපති යළි එයි</topic>
    <author>ධනුෂ්ක ගොඩකුඹුර.</author>
    <content>සිය සාර්ථක අමෙරිකානු සංචාරය නිමා කළ ජනාධිපති මහින්ද රාජපක්ෂ මහතා අද (29) අලුයම මෙරටට පැමිණියේය.එක්සත් ජාතීන්ගේ මහා මණ්ඩලයේ 69 වැනි සැසි වාරයට සහභාගී වීම සඳහා ජනාධිපතිතුමා පසුගිය 21 වැනි දා අමෙරිකාවේ නිව්යෝක් නුවර බලා පිටත්ව ගියේය.සිය සංචාරය අරඹමින් දේශගුණ සමුළුවට, ක්ලින්ටන්ගේ ගෝලීය ප්‍රවේශයට එක් වූ ජනාධිපතිතුමා සමුළුවට සහභාගී වී සිටි රාජ්‍ය නායකයන් රැසක් සමඟ ද්විපාර්ශ්වික සාකච්ඡා පැවැත්වීය.ඒ අතර ඉන්දීය අගමැති නරේන්ද්‍ර මෝදි, ඔස්ට්‍රේලියානු අගමැති ටෝනි ඇබට්, මෝල්ටා අගමැති ජෝසෆ් මස්කට්, කෙන්යා ජනාධිපති උහුරු කෙන්යාටා, පලස්තීන ජනාධිපති මොහොමඩ් අබ්බාස්, කටාර් රාජ්‍යයේ ෂෙයික් තමීම් බින් හමාඩ් අල් තානි එමීර්වරයා, නේපාල අගමැති සුෂිල් කොයිරාළ, කොළොම්බියානු ජනාධිපති ජුවාන් මැනුවෙල් සැන්ටොස් කැල්ඩ්රොන් මහත්වරු ද වූහ.එක්සත් ජාතීන්ගේ මහලේකම් බන් කී මූන්, පොදු රාජ්‍ය මණ්ඩලයේ මහලේකම් කමලේෂ් ශර්මා, ඉස්ලාමීය සහයෝගිතා සංවිධානයේ මහ ලේකම් ඉයාඩ් අමීන් මදනි මහත්වරුන් සමඟ ද ජනාධිපතිතුමා සාකච්ඡා කළේය.සිය සංචාරයේ ප්‍රධාන අරමුණ වූ එක්සත් ජාතීන්ගේ මහා මණ්ඩලයේ 69 වැනි සැසිවාරය ජනාධිපතිතුමා විසින් අමතනු ලැබුවේ 25 වැනිදාය. මානව හිමිකම් පිළිබඳ නැගෙන චෝදනාවලට දැඩි පිළිතුරක් දෙමින් ජනාධිපතිතුමා පැවැත් වූ දේශනය දෙස් විදෙස් නායකයන්ගේ ඇගයීමට ලක් විය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>29</day>
    </date>
    <link>http://www.dinamina.lk/2014/09/29/_art.asp?fn=n14092911</link>
    <topic>හාලිඇළ සිද්ධිය ගැන ඇමැති ඩිලාන්ගෙන් කරුණු පැහැදිලි කිරීමක්</topic>
    <author/>
    <content>හාලිඇළ ප්‍රදේශයේ සිදුවූ ගැටුම පිළිබඳ විශේෂ නිවේදනයක් නිකුත් කරමින් විදේශ රැකියා ප්‍රවර්ධන හා සුබසාධන ඇමැති බදුල්ල දිස්ත්‍රික් පාර්ලිමේන්තු මන්ත්‍රී ඩිලාන් පෙරේරා මහතා මෙසේ කරුණු පැහැදිලි කරයි.පසුගිය ඌව පළාත් සභා මැතිවරණය අවසානයේ පසුගිය 22 දින ශ්‍රී ලංකා නිදහස් පක්ෂයේ ප්‍රමුඛ එක්සත් ජනතා නිදහස් සන්ධානයේ අපි හාලිඇළ සන්ධානයට පක්ෂ විපක්ෂ පිරිස් වෙත ස්තූතිය පළ කිරීම සඳහා හාලිඇළ ප්‍රදේශයේ නිවෙස් වෙත ගියෙමු. එම කටයුතු අවසානයේ හාලිඇළ නගරයට පැමිණි අපි එහි වෙසෙන අයට ද ස්තුති කර දිවා ආහාරය සඳහා හාලිඇළ ප්‍රාදේශීය සභා ගොඩනැඟිල්ල වෙත ගියෙමු. අප එහි පැමිණි බව දැනගත් සන්ධානයේ ආධාරකරුවෝ මෙන්ම අවට ප්‍රදේශවාසීහු ද එම ස්ථානයට පැමිණියහ. මේ අවස්ථාවේ අපි සිටි ස්ථානය හාලිඇළ නගරයේ සිට මෙන්ම බදුල්ල කොළඹ මාර්ගයෙන් ද ඉවත පිහිටි ස්ථානයකි.ඒ අතරතුර හරීන් ප්‍රනාන්දු මහතා සහ ඔහුගේ ආධාරකරුවෝ පිරිසක් රථ පෙළපාලියකින් විරෝධතා සහ සටන්පාඨ කියමින් බදුල්ලේ සිට හාලිඇළ නගරයට ද පෙරළා හාලිඇළ නගරයේ සිට බදුල්ල දෙසට පැමිණ තිබේ. හාලිඇළ ප්‍රාදේශීය සභාව පිහිටි මාවත අසළ දී එම ස්ථානයේ හාලිඇළ පොලිස් මාර්ග බාධකය ද තිබේ. සිය රථයෙන් බැසගත් හරීන් ප්‍රනාන්දු මහතා අසභ්‍ය වචනයෙන් මාගේ නම ඈඳා මා පිළිබඳ විමසා ඇත. ඒ අවස්ථාවේ ඒ මහතා අසල දෙපසින් පෙළපාලියේ පැමිණි පිරිස අතර අප ප්‍රදේශයේ නොවන දෙදෙනෙක් ද පොලු දෙකක් රැගෙන පැමිණි ඇති අතර මා පිළිබඳව අසභ්‍ය වචනයෙන් විමසීම පිළිබඳ ව හාලිඇළ ප්‍රාදේශීය සභාවේ සන්ධාන මන්ත්‍රීවරයකු හරීන් ප්‍රනාන්දු මහතාට විරෝධය දක්වා තිබේ.ඒ ක්ෂණිකයෙන් ඔහුට පහර දී ඇති හරීන් ප්‍රනාන්දු මහතාත් ඔහුගේ ආධාරකරුවනුත් හේතුවෙන් මාර්ගය අසල රැඳි අපගේ ආධාරකරුවන් හා හිතවත්තු ආත්ම ආරක්ෂාව තකා පෙරළා පහර දී ඇත. අනතුරුව දෙපිරිස ම ගැටුමට ලක්ව ඇති අතර හරීන් ප්‍රනාන්දු මහතාත්, ප්‍රදේශයේම පදිංචි අප හොඳින් දන්නා හඳුනන අස්ලම් නැමති අයත් ඇතුළු පිරිස පලාගොස් තිබේ. තප්පර කිහිපයක දී ක්ෂණිකව සිදුවූ මේ ප්‍රහාර හා ආරක්ෂිත ප්‍රතිප්‍රහාර සිදුවන විටත් ‍මමත් තව බොහෝ දෙනකුත් සිටියේ හාලිඇළ ප්‍රාදේශීය සභා ගොඩනැඟිල්ලේ දිවා ආහාරය ගනිමිනුයි.මේ ගැටුම අතරතුර අප ඉතාමත් හොඳින් පෞද්ගලිකව හඳුනන මාධ්‍ය වෘත්තීන්හි නියැළෙන දෙදෙනෙක් ද ප්‍රහාරයට ලක් වී ඇත. එය කනගාටුදායක මෙන්ම මා පෞද්ගලිකවත් අපේ ආණ්ඩුව ලෙසත් හෙළා දකින සිදුවීමකි. මෙම මාධ්‍යවේදීන් දෙදෙනාගෙන් එක් අයකු මාධ්‍ය වෙත පවසා සිටියේ තමන් පෞද්ගලික ගමනක් ගොස් සිටිය දී එම ප්‍රහාරයටලක්ව ඇති බවයි. එහි අදහස වන්නේ එතුමා සිය මාධ්‍ය රාජකාරිය සඳහා මෙම ස්ථානයට නොපැමිණි බවයි.ඒ අතර සමහර දෙනෙකු පවසන්නේ එතුමාත් හරීන් ප්‍රනාන්දු මහතාගේ රථයකින් ම මෙම ස්ථානයට පැමිණ ඇති අතර එතුමාගේ පෞද්ගලික වෑන් රථය පෙළපාලියට පිටුපසින් වෙනම පැමිණ ඇති බවයි. අනෙක් මාධ්‍යවේදී මහතා මීට පෙර හාලිඇළ ප්‍රාදේශීය සභාවේ අප ඉතාමත් හොඳින් දන්නා හිටපු එක්සත් ජාතික පක්ෂ මන්ත්‍රීවරයෙකි. හාලිඇළ නගරයේ සියල්ලෝ ඔහු හඳුනන්නේ මාධ්‍යවේදියෙකු ලෙස නොව එජාප ක්‍රියාකාරී දේශපාලනඥයෙකු ලෙසයි. එමනිසා එජාප - සන්ධාන දෙපිරිස අතර ගැටුමකදී සිදුවන පරිද්දෙන් ම ඔහු එජාප ආධාරකරුවකු ලෙස පහරකෑමට ලක්ව ඇත. එසේ වුවත් මම එම පහරදීමත් හෙළා දකිමි.එජාප - ශ්‍රීලනිප - ජවිපෙ ආදී ඕනෑම දේශපාලන මත දරන්නෙකුට අපක්ෂපාතීව මාධ්‍යවේදියකු වීම් අයිතියට මම ගරු කරන නිසා ම ඔහුගේ මාධ්‍ය අයිතියට ගරු කර යළි යළිත් එම පහර දීම පිළිබඳව කනගාටුව ප්‍රකාශ කරමි. කෙසේ වෙතත් අනතුරට පත්වූ ඒ මහතා බදුල්ල රෝහලෙන් ඉවත් කර කොළඹ පෞද්ගලික රෝහලකට ඇතුළත් කර ඇති අතර එය එතුමාගේ සොහොයුරාට සහ ඔහුගේ බිරියට අයත් පෞද්ගලික රෝහලකි.එසේම ඒ දෙදෙනා ම වෛද්‍ය වෘත්තිකයන්ය. තදබල අනතුරක් ඇති රෝගියකු බදුල්ල රෝහලන් කොළඹ ජාතික රෝහලට ඇතුල් කිරීම සාමාන්‍ය සම්ප්‍රදාය වුවත් එතුමා ඇතුළත් වී ඇත්ත් සිය පවුලේ අයට අයත් පෞද්ගලික රෝහලකට වීම අප අමතක නොකළ යුතු කරුණකි.මෙම ක්ෂණික පහර දීම, ආරක්ෂිත ප්‍රතිප්‍රහාර හා පලායාමෙන් අනතුරුව එම ස්ථානයේ සිටි හරීන් ප්‍රනාන්දු මහතා වහාම පැමිණියේ බදුල්ල බණ්ඩාරනායක මාවත පිහිටි මාගේ නිවසටයි. ඒ මොහොතේ නිවසේ සිට ඇත්තේ මාගේ පියා පමණකි. පියාට සිද්ධිය සැල කළ හරීන් ප්‍රනාන්දු මහතා අප නිවසේ සිට මීටර් කිහිපයක් ඈතින් පිහිටි ඒ මහතාගේ නිවස වෙතත් කාර්යාලය වෙතත් ගොස් ඇත.හරීන් ප්‍රනාන්දු මහතා හාලිඇළ සිට වහාම මාගේ නිවසට පැමිණි හේතුව දන්නේ එතුමාගේ හෘදය සාක්ෂිය පමණි. මා දන්නා පරිදි අසල්වැසියන් ලෙස හරීන් ප්‍රනාන්දු මහතා මා පිළිබඳවත් මාගේ දයාබර අම්මා සහ තාත්තා පිළිබඳවත් ඉතා හොඳින් දනියි. අපගේ දේශපාලනය තුළ මැරකම්, ජඩකම්, ත්‍රස්තකම් නැති බව ඔහු හොඳින් ම දනියි. ආරක්ෂාව පතා ඔහු ඉක්මනින්ම මාගේ නිවස වෙත පැමිණියේ ඒ නිසා බව මටත් වඩා හොඳින් හරීන් ප්‍රනාන්දු මහතාගේ හෘදය සාක්ෂිය දනියි.නොඑසේනම් අප නිවසට පැමිණ ඇත්තේ මාගේ පියාට හෝ නිවසට පහරදීමටදැයි දන්නේ එතුමා ම පමණකි.හරීන් ප්‍රනාන්දු මහතා විශ්වාස කළ ලෙසට මම ඔහු ආරක්ෂා කළෙමි. මෙම සිදුවීම හේතුවෙන් දහසකට අධික අප පාක්ෂිකයන් මෙන්ම හිතවතුන් ද මාගේ නිවසට රැස්වූ අතර ඔවුන් කෝපයට පත්ව තිබිණි. එක් අසුරු සැණකින් ඇතිවිය හැකි විනාශය එක්සත් ජාතික පක්ෂයට එරෙහිව 30 වසරක දේශපාලනය කළ මම හොඳින් දන්නා නිසා වහාම අදාළ පුද්ගලයන් අමතා හරීන් ප්‍රනාන්දු මහතාගේ නිවසටත් කාර්යාලයටත් පොලිස් විශේෂ කාර්යය බළකා ආරක්ෂාව ලබා දුනි. අද මේ මොහොත වන විටත් හරීන් ප්‍රනාන්දු මහතා බදුල්ලේ නොසිට කොළඹ සිටියදීත් එතුමාගේ නිවසටත් කාර්යාලයටත් එකී ආරක්ෂාව අඛණ්ඩව ලබා දෙමින් සිටියි. එතුමාගේ කාර්යාලය හා නිවසට පෙනෙන දුරින් පිහිටි මාගේ නිවසට කිසිදු ආරක්ෂාවක් මා ලබාගෙන නැත. ලබා දුන්නේද නැත. මා උපන් බදුල්ල, මා හැදී වැඩී ජීවත් වන බදුල්ලේ ජනතාව මට විශ්වාස අතර හරීන් ප්‍රනාන්දු මහතාට ආධාර පිණිස කොළඹ හා තදාසන්න ප්‍රදේශවලින් පැමිණි පිරිස 22 දින වහාම කොළඹ ගොස් ඇති නිසාත් මට විශේෂ ආරක්ෂාවක් අවශ්‍ය වන්නේ ද නැත. හරීන් ප්‍රනාන්දු මහතාගේ කොළඹ අය සිටියත් අපි පොලිස් ආරක්ෂාව ඉල්ලන්නේ නැත. ඒ අපේ දේශපාලන සංස්කෘතියයි.එහෙත් තමන් ළඟ සිටි කොළඹ ළදවිය කොළඹ ගිය පසු කොළඹ දී මාධ්‍ය හමුවක් පවත්වා ඇති හරීන් ප්‍රනාන්දු මහතා පවසා ඇත්තේ මගේ ආධාරයට කොළඹින් පැමිණි පිරිසක් හාලිඇළ දී ඔවුන්ට පහර දුන් බවයි. එහෙත් ඊයේ දිනයේ දී පහරදුන් බවට නම් කර තිබුණේ අපගේ එක්සත් ජනතා නිදහස් සන්ධානයේ හාලිඇළ ප්‍රාදේශීය සභා මන්ත්‍රීවරු සහ ආධාරකරුවන්ය. තමන් විසින් කළ පහරදීමත්, නීති විරෝධීව පශ්චාත් මැතිවරණ සමයේ රංචුගැසී පෙළපාළි යෑමත් පෙරළා පහර කෑමත් සහ පළාත් සභා මැතිවරණය පරාජයත් හේතුවෙන් හරීන් ප්‍රනාන්දු මහතා වියරු වැටී දැන් මාධ්‍ය සන්දර්ශන පවත්වමින් සිටියි. එලෙසෙම එජාප පෙළපාලියක පැමිණියේ යැයි කියන පෞද්ගලික ගමනක් ගොස් හරීන් ප්‍රනාන්දු මහතාගේ නීති විරෝධී එජාප පෙළපාලිය සමඟ පැමිණි මාධ්‍යවේදියාත්, හිටපු එජාප ප්‍රාදේශීය සභා මන්ත්‍රී මාධ්‍යවේදියාත් මෙම අවාසනාවන්ත ගැටුම් මාධ්‍යවේදීන්ට කළ පහරදීමක් ලෙස හුවා දක්වමින් සිටිති.හරීන් ප්‍රනාන්දු මහතා නොදන්නා සරල අංක ගණිතය දන්නා ඕනෑම අයෙකුට වැටහෙන පරිදි ඌව පළාත් සභා මැතිවරණයෙන් එක්සත් ජනතා නිදහස් සන්ධානය යළිත් වරක් ජයග්‍රහණය කර තිබේ. හිටපු ඇමැති රවි සමරවීර, හිටපු පාර්ලිමේන්තු මන්ත්‍රී උපාලි සමරවීර, හිටපු පාර්ලිමේන්තු මන්ත්‍රී හරීන් ප්‍රනාන්දු, හිටපු නියෝජ්‍ය අමාත්‍ය සචිත්‍රානන්ද, හිටපු මන්ත්‍රී වේලායුදන් මතාගේ පුත් ඇතුළු එජාපයේ එම කණ්ඩායම සන්ධානයේ කණ්ඩායම් විසින් පරාජය කර තිබේ.මා දන්නා හරීන් මල්ලීටත් ජවිපෙටත් මේ සරල අංක ගණිතය වැටහෙන්නේ නැත. සංකීර්ණ වීජ ගණිත සූත්‍රයක බහා ඔව්හු පරාජය වසා ගන්නට තැත් කරති. මට හරින් මල්ලීට පැවසීමට ඇත්තේ ඉතාමත් කෙටි කරුණකි. මම මාගේ දේශපාලන ජීවිතය තුළදීත් අපේ පක්ෂයෙත් දේශපාලන මැතිවරණ ජයග්‍රහණයන් පරාජයන් ලබා ඇත්තෙමු. හරීන් මල්ලී සිය ජීවිතයේ දී දේශපාලනය පරාජය වූ විට කුඩා දරුවකු ලෙස කලබලයට පත්ව ඇත. දේශපාලනයේ අමිහිරි තිත්ත කසායේ රසය පරිනත දේශපාලනඥයෙකු විදිය යුතුමය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>29</day>
    </date>
    <link>http://www.dinamina.lk/2014/09/29/_art.asp?fn=n14092912</link>
    <topic>රනිල්ව පරාජයේ මරුකටට ගෙනයාමට සජිත් පෙරමුණ ගෙන සිටිනවා</topic>
    <author>චූල බණ්ඩාර කුලසේකර</author>
    <content>රනිල් වික්‍රමසිංහ මහතා ජනාධිපතිවරණය නැමැති පරාජයේ මරු කටට තල්ලු කර දමා එ.ජා.ප. යේ නායකත්වය ලබා ගැනීම සඳහා සජිත් ප්‍රේමදාස මහතා පෙරමුණ ගෙන ඇතැයි උතුරු මැද පළාත් ප්‍රධාන අමාත්‍ය එස්. එම්. රංජිත් සමරකෝන් මහතා පැවැසීය.ප්‍රධාන අමාත්‍යවරයා මේ බව සඳහන් කළේ පසුගි දා ගල්නෑව හෙළබොදුගම පැවැති ජනහමුවක් අමතමිනි. මෙහිදී තවදුරටත් අදහස් දැක්වූ එස්.එම්. රංජිත් මහතා - රනිල් වික්‍රමසිංහ මහතා ජනාධිපතිවරණය ජය ගතහොත් කවදාවත් සජිත් ප්‍රේමදාස මහතාට එක්සත් ජාතික පක්ෂයේ ඉඩක් නැති බව සජිත් මහතා හොඳින් දන්නවා. ඒ වාගේම මහින්ද රාජපක්ෂ ජනාධිපතිතුමා සමඟ කවුරු තරග කළත් ජය ගන්නේ මහින්ද රාජපක්ෂ මැතිතුමා කියලත් සජිත් ප්‍රේමදාස මහතා දන්නවා. ඒ පරාජයෙන් පසු රනිල් වික්‍රමසිංහ මහතාව පක්ෂයෙන් පන්නා දැමීම වඩාත් පහසු කරවීමට දැන් කටයුතු කෙරෙමිනුයි තිබෙන්නේ. එ.ජා.ප 2001 දී ආණ්ඩුවක් හැදුවා. ඒ ආණ්ඩුවේ කැබිනට් ඇමැතිකමක් සජිත්ට ලබා නොදුන් රනිල් ජනාධිපතිවරණය ජයගෙන සජිත්ට කරන දේ නොදන්නවා නම් සජිත් දේශපාලනයේ සිටීම සුදුසු නෑ.මහින්ද රාජපක්ෂ ජනාධිපතිතුමා සමඟ තරග කරන්න රනිල් වික්‍රමසිංහ මහතාත් බයයි. එතුමාත් දන්නවා එතුමාට අත්වෙන ඉරණම. ඒ නිසා තමයි නීති තර්ක ගෙනල්ලා ජනාධිපතිතුමාට ඡන්දෙ ඉල්ලන්න නැවත වතාවක් බෑ කියලා ජනාධිපතිතුමා ඉදිරිපත් වෙන එක නවත්වන්න හදන්නේ. ජනාධිපතිතුමාට ඉදිරිපත් වෙන්න බැරිනම් මේ රටේ අසාර්ථක වුණ නායක නායිකාවෝ බොහෝ දෙනෙක් පෙරමුණ ගනියි ඡන්දෙ ඉල්ලන්න. නමුත් ඉදිරි ජනාධිපතිවරණයක් සඳහා ඉදිරිපත් වෙන්නේ මහින්ද රාජපක්ෂ නැමැති මේ අසමාන නායකයායි. ඒ නිසා විපක්ෂයට ඒ සඳහා අභියෝග කළ හැකි පුද්ගලයෙක් නායකයෙක් හොයාගන්න බැරිව විශාල ගැටලුවකට මුහුණ දී සිටිනවා.ඉදිරි ජනාධිපතිවරණයේ දී මහින්ද රාජපක්ෂ මැතිතුමා ඉදිරිපත් වුණාම සමහරවිට රනිල් කියයි සජිත්ට ඉල්ලන්න කියලා. සජිත් කියයි රනිල්ට ඉල්ලන්න කියලා. තව තව ඉදිරිපත් වෙන්න හිටපු අයත් එහෙමම කියාවි. තවත් අවුරුදු ගාණක් යන තුරුත් මහින්ද රාජපක්ෂ චරිතය ඉදිරියේ මේ රටේ අනෙකුත් නායකයින් අඟුටුමිට්ටන්ගේ ගණනට ජනතාවට පෙනෙන එක වැළැක්විය නොහැකියි.ලෝකයේ කිසි රටක තවත් පක්ෂයකින් ඉදිරිපත් වෙන අපේක්ෂකයා නවත්වන්න උත්සහය කරන්නේ නෑ. ඔවුන් කරන්නේ ඉදිරිපත් වෙන අපේක්ෂකයාගේ වැඩපිළිවෙළ පරාජය කරන්න සැලසුම් හදන එකයි. නමුත් ජනාධිපතිතුමාගේ පෞර්ෂත්වය සහ එතුමාගේ වැඩපිළිවෙළට එරෙහිව සැලසුමක් තවත් කොහේ ද තියෙන්නේ.මෙවැනි තත්ත්වයක් යටතේ සජිත් දැන් ඔය නියෝජ්‍ය නායක කම අරගෙන කරන්නේ රනිල් වික්‍රමසිංහ මහතා පරාජය කරා රැගෙන යාමයි. ඌවේ ‍වේදිකාවට නැඟලා අත්වැල් බැඳගෙන සජිත් කීවෙත් රනිල් ජනාධිපතිවරණයට ඉදිරිපත් කරලා යවන්න ඕන තැනට යවන බවයි. ඒ තමයි ඔහු පරාජය කර ගෙදර යවන එක. ඊට පස්සේ එ.ජා.ප. යේ නායකත්වය සජිත් ලබා ගන්නා එක. එතුමාටත් ඊට පස්සේ රනිල් වික්‍රමසිංහ මහතාගේ වාර්තාව ඉදිරියට ගෙන යන්න පුළුවන් වෙයි.මේ අවස්ථාවට ගල්නෑව ප්‍රාදේශීය සභා සභාපති රොෂාන් ඉන්දික මහතා ඇතුළු පිරිසක් එක්වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>29</day>
    </date>
    <link>http://www.dinamina.lk/2014/09/29/_art.asp?fn=n14092913</link>
    <topic>ශ්‍රී ලංකා-තායිලන්ත 60 වසරක සබඳතාව සමරා ක්‍රියාකාරකම් රැසක්</topic>
    <author># මහින්ද අලුත්ගෙදර</author>
    <content>ශ්‍රී ලංකාව හා තායිලන්තය අතර රාජ්‍යතාන්ත්‍රික සබඳතා ස්ථාපනය කොට මේ වනවිට වසර 60ක් සම්පූර්ණ වෙයි. දෙරට අතර රාජ්‍යතාන්ත්‍රික සබඳතා ස්ථාපනය කිරීමේ 60 වැනි සංවත්සරය නිමිත්තෙන් එළඹෙන 2015 වර්ෂය පුරාම විවිධ ක්‍රියාකාරකම් රැසක් සංවිධානය කර තිබෙන බව විදේශ කටයුතු අමාත්‍යාංශය පවසයි.ශ්‍රී ලංකාවේ විදේශ කටයුතු අමාත්‍යාංශය සහ තායිලන්තයේ විදේශ කටයුතු අමාත්‍යාංශය ඒකාබද්ධව “දෙරටේ සෞභාග්‍යය උදෙසා අන්තර් සබඳතා ඇති කරගැනීම” යන තේමාව යටතේ ලාංඡන නිර්මාණ තරඟාවලියක් පවත්වනු ලැබේ. ශ්‍රී ලාංකික හා තායිලන්ත තරඟකරුවන්ට/තරඟකාරියන්ට සිය ලාංඡන නිර්මාණ තම රටේ විදේශ කටයුතු අමාත්‍යාංශය වෙත ඉදිරිපත් කළ හැකිය.මීට සහභාගී වන ශ්‍රී ලාංකිකයන් අවු.18-35 වයස් කාණ්ඩයට අයත් විය යුතුය. අයදුම්පත සමඟ ලාංඡන නිර්මාණ කොළඹ 01, ජනරජ ගොඩනැඟිල්ලේ පිහිටි විදේශ කටයුතු අමාත්‍යාංශයේ නැඟෙනහිර ආසියා හා පැසිෆික් අංශය වෙත ඉදිරිපත් කළ යුතුය. “ශ්‍රී ලංකාව හා තායිලන්තය අතර රාජ්‍යතාන්ත්‍රික සබඳතා ස්ථාපනය කිරීමේ 60 වැනි සංවත්සරය නිමිත්තෙන් පවත්වනු ලබන ලාංඡන නිර්මාණ තරඟාවලිය” යන පාඨය කවරයේ සඳහන් කළ යුතුය.තරඟකරුවන්ට/තරඟකාරියන්ට, 2014 ඔක්තෝබර් 24 වන දින හෝ ඊට පෙර නිර්මාණ එකක් (1) හෝ ඊට වැඩි ගණනක් ඉදිරිපත් කළ හැකිය. තෝරා ගනු ලබන ජයග්‍රාහකයාට/ජයග්‍රාහිකාවට ශ්‍රී ලංකා රුපියල් 100,000/- ක හෝ ආසන්න වශයෙන් තායි බාට් 25,000 ක ත්‍යාගයක් පිරිනමනු ලැබේ.මේ පිළිබඳව වැඩි විස්තර සඳහා සහ අයදුම්පත්‍ර බාගත කරගැනීම සඳහා කරුණාකර විදේශ කටයුතු අමාත්‍යාංශයේ වෙබ් අඩවියට (www.mea.gov.lk) පිවිසෙන්න.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>29</day>
    </date>
    <link>http://www.dinamina.lk/2014/09/29/_art.asp?fn=n14092914</link>
    <topic>ගුරුතුමා කියා දුන් විදිහට මම විභාගයට සූදානම් වුණා</topic>
    <author>පොළොන්නරුව විශේෂගාමිණී ඔබේසේකර</author>
    <content>“පන්තිභාර ගුරුතුමා කියාදුන් විදිහට මම ශිෂ්‍යත්ව විභාගයට සූදානම් වුණා.ඒ නිසා මම මේ ජයග්‍රහණය ලැබුවා” යැයි ‍ෙමවර 5 වසර ශිෂ්‍යත්ව විභාගයෙන් දෙවැනි ස්ථානය දිනාගත් පොළොන්නරුව රාජකීය කනිෂ්ඨ ප්‍රාථමික විද්‍යාලයේ එච්. ඇම්. මාලක නෙත්මාල් තිලකරත්න සිසුවා පැවසීය.පොළොන්නරුව නව නගරය උඩවෙල පාර අංක 2/1හි පදිංචිව සිටින මාලක සිසුවාගේ පියා එච්. ඇම්.ගයාන් චාමින්ද තිලකරත්න 35 මහතා ශ්‍රී ලංකා නාවුක හමුදා‍වේ සේවය කරන අතර, මව එම්.ජී. ඉරේෂා පද්මිණී මහත්මිය ගෘහණියකි. මාලක ඉගෙනුම ලබන පොළොන්නරුව රාජකීය කනිෂ්ඨ විදුහලේ විදුහල්පති වයි.ජී.චන්ද්‍රරත්න මහතා අපි ශිෂ්‍යත්ව ළමුන් සූදානම් කරන්නේ 4වැනි ශ්‍රේණියේ සිටයි. දරුවන්ට ශිෂ්‍යත්වය කියා අපි ලොකු බලපෑමක් කරන්නේ නැහැ‍. මේ ජයග්‍රහණයට සියලුම ගුරු මණ්ඩලය කැප වී ක්‍රියාකිරීම සඳහන් කළ යුතුයි. 5 වසර පන්තිභාර ගුරුවරයා වන කේ. ඒ. සුමින්ද අත්තනායක මහතා තමන්ගේ වගකීම හරිහැටි ඉටුකිරීම මේ ජයග්‍රහණයට හේතු වුණා‍.එච්. ජී. ඉරේෂා නිල්මිණි මහත්මිය සිය දරුවාගේ ජයග්‍රහණය පිළිබඳ අදහස් දක්වමින් මෙසේද කීය.මම හිතුවේ නැහැ‍ මගේ පුතා ලංකාවෙන්ම දෙවැනි තැනට පත්වෙයි කියා. නමුත් ශිෂ්‍යත්ව විභාගයෙන් සමත්වන බව මම දැන සිටියා. පුතා පාසැල් ගොස් ගෙදර පැමිණි පසුත් හොඳින් පාඩම් කළා. පොළොන්නරුව වැනි දුෂ්කර පළාතක ජීවත්වන අපේ දරුවෙකු මෙසේ ජයග්‍රහණය ලැබීම රාජකීය කනිෂ්ඨ විදුහලටත් විශාල ගෞරවයක් බව ද ඇය කීවාය.මෙවර 5 ශිෂ්‍යත්ව විභාගයෙන් දිවයිනෙන්ම දෙවැනි ස්ථානය ලබාගෙන සමත් පොළොන්නරුව රාජකීය කනිෂ්ඨ විදුහලේ ඉ‍ෙගනුම ලබන එච්. ඇම්. මාලක නෙත්මාල් තිලකරත්න සිසුවාගේ ජයග්‍රහණයට සුබ පැතීම සඳහා ඊයේ උදෑසන උතුරු මැද ප්‍රධාන ඇමැති එස්. එම්. රංජිත් සමරකෝන් මහතා පොළොන්නරුවේ පිහිටි සිසුවාගේ නිවසට පැමිණියේය.මාලක නෙත්මාල්ගේ ජයග්‍රහණයට සුබ පැතූ මහ ඇමැතිවරයා රුපියල් 50,000ක ත්‍යාගයක් පිරිනැමීමට කටයුතු කරන ලදී.මෙම අවස්ථාවට පළාත් සභා මන්ත්‍රී අමරකීර්ති අතුකෝරල, තමන්කඩුව ප්‍රාදේශීය සභාවේ සභාපති ප්‍රේමසිරි මුණසිංහ මහත්වරු ද සහභාගී වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>29</day>
    </date>
    <link>http://www.dinamina.lk/2014/09/29/_art.asp?fn=n14092915</link>
    <topic>හොඳින් පාඩම් කර ජයග්‍රහණ ලබාගන්න කියල නංගිලා මල්ලිලාගෙන් මම ඉල්ලනවා</topic>
    <author/>
    <content>මෙවර පහවසර ශිෂ්‍යත්ව විභාගයෙන් ඇඹිලිපිටිය කනිටු ද්විතියික ආදර්ශ පාසලේ ඉගෙනුම ලබන ඩබ්ලිව්.ඒ. වෙනුජ නිම්සත් ශිෂ්‍යයා ලකුණු 199 ක් ලබා ගනිමින් දිවයිනේ ප්‍රථම ස්ථානය ලබාගෙන ඇත.වෙනුජ නිම්සත් ශිෂ්‍යයා ඇඹිලිපිටිය ජනාධිපති විදුහලින් 1 වසර සිට 04 වසර දක්වා ඉගෙනුම ලබා පසුව 5 වසර අධ්‍යාපනය ලැබීම සඳහා ඇඹිලිපිටිය ක. ද්වි. ආදර්ශ පාසලට ඇතුළත් විය. එම දරුවාගේ මව වන පී.කේ. අතපත්තු මහත්මිය එම විද්‍යාලයේ චිත්‍ර විෂය භාර ගුරුවරියක් වන අතර පියා ඩබ්ලිව්.ඒ. තිලකරත්න මහතා ඇඹිලිපිටිය ශ්‍රී කාවන්තිස්ස රාජමහා විහාර පිරි‍ෙවනේ ගුරුවරයෙකු වේ.කනිෂ්ඨ ද්විතීයික පාසලේ විදුහල්පතිවරයා ලෙස ජී.අයි. යූ. රත්නපාල මහතා කටයුතු කරන අතර ප්‍රාථමික අංශයේ ප්‍රධානියා ලෙස ආර්. එම්. රංජනී මහත්මියද පන්තිය භාර ආචාර්යලෙස වී. එල්. ධර්මසිරි මහතා ද කටයුතු කරයි.මෙම දරුවාගේ ජයග්‍රහණය පිළිබඳ අදහස් දක්වමින් විදුහල්පති රත්නපාල මහතා ප්‍රකාශ කළේ ලැබූ ජාතික ජය පිළිබඳ පාසලක් විදිහට නිහතමානීව පිළිගන්නවා. සතුටුවෙනවා. දුෂ්කර ප්‍රදේශයක දරු‍ෙවක්ගේ ජයග්‍රහණයට ගෙන ගිය ගුරුභවතුන්ගේ කැපවීම අතිශයින්ම අගය කරනවා. දරුවා හොඳ ක්‍රියාකාරී දරුවෙක්. පාසලට ක්‍රීඩා පිටියක් නැති නිසා ක්‍රීඩාවලින්ද ජාතික තලයට දරුවන් ගේන්න පහසුකමක් නැතිවෙලා. මේ ලැබූ ජයග්‍රහණය ඇඹිලිපිටියට පමණක් නොව සබරගමුවටම විශාල ජයක්.මෙහිදී අදහස් දැක්වූ වෙනුජ නිම්සත්, අපේ ගෙදර ටී. වී. එකක් නැහැ. රේඩියෝ එක විතරයි තියෙන්නෙ. ඒ නිසා මම නිතරම පොත්පත්වල වැඩ කළා. ටී. වී. බලන්න මට ඕන වුණෙත් නැහැ. විජය පත්‍රය ඇතුළු පත්තර කියෙව්ව.අමතර පන්තියකට ගියේ නෑ. ඉංග්‍රීසි පන්තියකට ගියා. පන්තියේ කටයුතු බරක් නැතිව කළා. මගේ ‍ෙදමාපියන් සහ ගුරුවරු, මා අධ්‍යාපනය පැත්තටම යොමුකළා. ක්‍රීඩා කටයුතු හා චිත්‍ර ඇඳීමත් හොඳින් කළා. මගේ නංගිලා මල්ලිලාගෙන් මම ඉල්ලන්නෙ හොඳින් ඉගෙනගෙන මං වගේ ජයග්‍රහණයක් ලබාගන්න කියලයි. මගේ අනාගත බලාපොරොත්තුව තමයි හොඳින් ඉගෙන ගෙන ඉංජිනේරුවරයෙක් වීම.දරුවාගේ පන්තිය භාර ගුරුවරයා වන වී.එල්. ධර්මසිරි මහතා - “දරුවාගේ අධ්‍යාපන කටයුතු පිළිබඳ හොඳ වැටහීමක් තිබුණා. හොඳින් ඉගෙන ගත් නිසා. හොඳ ජයග්‍රහණයක් ලබාගෙන තියෙනවා. ඒ ගැණ මට හරිම සතුටුයි යනුවෙනි.”දරුවාගේ මව වන ඇඹිලිපිටිය ක. ද්වි පාසලේ චිත්‍ර විෂය භාර පී.කේ. අතපත්තු මහත්මිය- “මමත් මගේ මහත්තයත් දෙන්නම දරුවාගේ අධ්‍යාපනයට අවශ්‍ය පහසුකම් දුන්නා. දරුවාව නිතර නිතර බ‍ෙලන් පාඩම් කරවන්න උත්සාහ කෙරෙව්වෙ නැහැ. එයාට නිදහසේ අධ්‍යාපනය කරන්නට ඉඩ දුන්නා. දරුව සෙල්ලම් ගෙවල් හදල තම එකම මල්ලියත් එක්ක සෙල්ලම් කළා. ක්‍රීඩා කළා. බාහිර කටයුතුවලටත් දක්ෂයි. මේ ජයග්‍රහණය පිළිබඳ මව්පියන් විදිහට සතුටුයි. කනිෂ්ඨ ද්විතීයික පාසලේ විදුහල්පතිතුමාට සියලුම ගරු මණ්ඩලයට ඒවගේම 1 වසර සිට 4 දක්වා ඉගෙන ගත් ඇඹිලිපිටිය ජනාධිපති විදුහලේ එම දරුවාට අධ්‍යාපනය ලබා දුන් හැමටත් සිය ස්තුතිය පිරි නමනවා යැයි එම දරුවාගේ මව්පියන් වැඩිදුරටත් ප්‍රකාශ කළාය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>29</day>
    </date>
    <link>http://www.dinamina.lk/2014/09/29/_art.asp?fn=n14092916</link>
    <topic>මම ඉහළින්ම සමත් වෙනවා කියලා විශ්වාසයක් තිබුණා</topic>
    <author/>
    <content>‍ෙම් ශිෂ්‍යත්ව විභාගය මම ඉහළින්ම සමත් වෙනවා කියලා මට ලොකු විශ්වාසයක් තිබුණා යැයි 2014 ශිෂ්‍යත්ව විභාගයෙන් දිවයිනෙන්ම 3 වැනි ස්ථානය ලැබු ගම්පහ බෙම්මුලල පිටියගෙදර ප්‍රාථමික විද්‍යාලයේ සහනී යශෝධරා ගුණසේකර දැරිය පැවැසුවාය.මම පාන්දර 4.00ට නැගිටලා පාඩම් කරනවා. පාඩම් කරලා තමයි ඉස්කෝලෙට යන්නේ. ඉස්කෝලෙ ඇරිලා ආපුවාමත් හවසට ටිකක් සෙල්ලම් කරලා ඊට පස්සේ පාඩම් කරනවා.ඉවරවෙන වෙලාවක් කියන්න බෑ. මට හරියට අවබෝධ වෙනකල් පාඩම් කරනවා. පංති භාර ටීචර් සුජීව සමන්ප්‍රිය සර් අපිට මහන්සිවෙලා ඉගැන්නුවා.මගේ අම්මයි තාත්තයි දෙන්නම මට හැමවෙලේම හොඳට ඉගෙන ගන්න ඉතුරුවෙන්නේ එච්චරයි කියලා කියනවා.විභාගෙට ගියාම ප්‍රශ්න පත්තරේ අතට ගත්ත ගමන් පළවෙනි ප්‍රශ්නෙම මම ඊට ඉස්සෙල්ලා පොත්වලින් කියවපු එකක් තිබුණේ. මට හරි සතුටුයි. සේරම ප්‍රශ්න ටිකට උත්තර මම දන්නවා. පොත් කියැවීමේ ප්‍රතිඵලය තමයි ඒක.විදුහල්පති අසේල ඉන්දික සර් අපිට යහමඟ කියලා දීලා හොඳට ඉගෙන ගන්න උදවු කරනවා. මගේ අනාගත බලාපොරොත්තුව ඉංජිනේරුවරයකු වීමයි.බෙම්මුල්ල පිටියෙගෙදර විදුහලේ විදුහල්පති අසේල ඉන්දික මහතා - මේ දරුවා හරිම දක්ෂයි.ලංකාවෙන්ම ඉහළ මට්ටමේ ලකුණු ගන්නවා කියලා අපි දැන ගෙන හිටියා. මේ ළමයා හරියට ප්‍රශ්න අහනවා.මොනවා හරි කියලා දීපුවාම ප්‍රශ්න අහල තමයි තේරුම් ගන්නේ. අපේ පාසල නව තාක්ෂණ ක්‍රමවේද හඳුන්වා තිබීමත් මේ දරුවාගේ අධ්‍යාපනයට රුකුලක් වුණා. මේ ජයග්‍රහණය අපේ පාසලටත් ගම්පහටත් ආඩම්බරයක්.ඉස්කෝලෙ සවස් වරුවේ පංති පැවැත්වෙනවා. මේ දරුවා ඒ පංතිවලටත් සහභාගි වුණා. ළමයි 105ක් විභාගෙට හිටියා. අපේ පාසලෙන් ළමයි 21 ශිෂ්‍යත්වය සමත් වෙලා.ලකුණු 186, 184 ගත්තු ළමයි දෙන්නෙකුත් අපේ පාසලේ ඉන්නවා. 3 වන තැන ගත් හසිනිට ලකුණු 197ක් තිබෙනවා.හසිනී ගේ මව එම්. විජයලතා මහත්මිය - දුව අධ්‍යාපනයට මුල්තැන දීලා වැඩ කරන්නේ. මේ දුව හරිම ආගම දහමට ලැදියි. රූපවාහිනි නම් බලන්නේ නෑ. ගෙදර ටීවී නැහැ. පොත් පත්තර තමයි තියෙන්නේ.හසිනීගේ පියා වන ජී. ජී. සරත් කුමාර මහතා - මම මාබිම විද්‍යාදීප පිරිවෙණේ ගුරුවරයෙක්. මගේ දුව හැමවෙලාවෙම විමර්ශනශීලී ප්‍රශ්න අහනවා. ඒක තමයි බුද්ධි වර්ධනයට හේතුව.මට තව දරුවෝ දෙන්නෙක් ඉන්නවා. හසිනි දුවගේ මේ දක්ෂතාවය ගැන අපි වගේම මුළු ගම්පහම ආඩම්බර වෙනවා.මේ අවස්ථාවේ ඛනිජ තෙල් නියෝජ්‍ය ඇමැති සරණ ගුණවර්ධන මහතා ද නිවසට පැමිණ මෙම විදුහල අගයමින් දැරියට ආශිර්වාද කර අධ්‍යාපනයට අවශ්‍ය ඕනෑම උදව්වක් කරදෙන බවට දැරිය ඉදිරියේ දී කීවේය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>29</day>
    </date>
    <link>http://www.dinamina.lk/2014/09/29/_art.asp?fn=n14092917</link>
    <topic>වෛද්‍යවරියක වී රටට සේවය කරනවා</topic>
    <author/>
    <content>තමාගේ අනාගත බලාපො‍රොත්තුව වෛද්‍යවරියක් වී මේ රටට සේවය කිරීම යැයි මෙවර ශිෂ්‍යත්ව විභාගයෙන් දෙමළ මාධ්‍යයෙන් ප්‍රථම ස්ථානය හා ශිෂ්‍යත්ව විභාගයේ සමස්ත ලංකා තෙවන ස්ථානය දිනූ මාවනැල්ල සහිරා විද්‍යාලයේ ෆාතිමා සාමා පවසයි‍.විභාගය සඳහා විශේෂ කැපවීමක් නොකළ බවද, එදිනෙදා කටයුතු පාසල නිමාවීමෙන් පසුව නිවසට පැමිණි පසු සිදුකළ බව ද ඕ පැවසූවාය. රාත්‍රී නවය වනවිට නිදා ගැනීමට පුරුදු වූ ඇය අලුයම පහයි තිහට අවදි වී ඉගෙනුමේ යෙදුණාය.“මම මෙවැනි ජයග්‍රහණයක් ලැබේවි යැයි සිතුවේ නැහැ. ලංකාවෙන් ම දෙමළ මාධ්‍යයෙන් පළමුවැනියා වී මගේ සහිරා විද්‍යාලයට ගෞරවයක් ගෙන ඒමට ලැබීම ගැන මම අවංකවම සතුටු වෙනවා.” යනුවෙන්ද ෆාතිමා සාමා කීවාය.ෆාතිමා සාමාගේ පියා විදේශ රටක සේවය කරයි. ඔහු තම දියණියගේ ශිෂ්‍යත්ව විභාගය වෙනුවෙන් මාස තුනක් ම නිවාඩු ගෙන පැමිණ දියණිය‍ගේ අධ්‍යාපන කටයුතුවලට අත දුන්නේය. ෆාතිමාගේ එකම සොයුරා ද ශිෂ්‍යත්ව විභාගය සමත් වී සහිරා විද්‍යාලයේ ම ඉගෙනුම ලබයි. ඔහු මෙවර සාමාන්‍ය පෙළ විභාගයට පෙනී සිටීමට සූදානම් වෙයි.ශිෂ්‍යත්ව විභාගයෙන් දෙමළ මාධ්‍ය සිසුවකු මෙතෙක් ලබාගෙන ඇති උපරිම ලකුණු වන ලකුණු 197ක් ඇය ලබාගෙන තිබේ. මොහොමඩ් නිස්වර් ෆාතිමා සාමාගේ මව එම්.රජ්වුන්නියාය. ඇය ගෘහණියකි. කටාර් රාජ්‍යයේ සේවය කරන මොහොමඩ් නිස්වර් පාතිමාගේ පියාය.ශිෂ්‍යත්ව විභාගයට විශේෂ කැපවීමක් නොකළ ඇය විභාගය‍ට පෙර දිනයේ තම පියා හා මව සමඟ මාවනැල්ල නග‍රයේ ඇවිද විනෝද වූවාය. විභාගයට පසු දින ඇයව පියා නුවරඑළිය ප්‍රදේශයේ චාරිකාවකට රැගෙන ගියේ ඇය විභාගය ඉහළින් ම සමත්වන බව ඔහු දැන සිටි බැවිනි. තම දරුවා විභාගයට උනන්දුවෙන් සූදානම් වන අයුරු දුටු ඔහුට එම විශ්වාසය ඇති වූවේ නිරායාසයෙන් යැයි ඇගේ මව කීවාය.ෆාතිමා සාමාගේ පන්ති භාර ආචාර්ය එම්.ජී.එම්.ගලීල් මහතා:“ෆාතිමා තුන වසර පන්තියේ සිට ම පාසලේ අධ්‍යාපන කටයුතුවල දී දක්ෂතා පෙන්වූවා. ඇය සෑම විෂයකට ම ලකුණු සියයෙන් සියයක් ගත්ත අවස්ථා වැඩියි. ඇයගේ දක්ෂතා හඳුනාගත් අපි ඇයව තව තවත් උනන්දු කළා. ඇය ඉගෙනීමට අමතරව විෂය භාහිර කටයුතුවලදීත් ජයග්‍රහණයක් හිමිකරගෙන තිබෙනවා. කථික හා අත්අකුරු තරගවලින් ද ඇය ජයගෙන සහතික හිමිකර ගත්තා.ෆාතිමා පන්තියේ අනෙක් දරුවන්ටත් සෑමවිටම උදව් කරන අයෙක්. හැම සිකුරාදා ම අපේ පාසලේ ප්‍රවෘත්ති ඉදිරිපත් කිරීමේ වැඩසටහනක් තිබෙනවා. ඇය එයට ක්ෂණිකව ඉදිරිපත් වී කටයුතු කරන දරුවෙක්.සහිරා විද්‍යාලයේ විදුහල්පති කේ.එම්. ෆවුම් මහතා:“අප පාසලේ දැරියක් ශිෂ්‍යත්ව විභාගයෙන් දිවයිනේ ම ප්‍රථම ස්ථානය ලැබීම ගැන සතුටුයි. මීට වසර ගණනාවකට පෙර මේ පාසලේ දරුවෙක් දෙමළ මාධ්‍යයෙන් ලංකාවේ ම තුන්වැනියා ලෙස තේරී පත් වූවා. මෙම ජයග්‍රහණයට දායක වූ ආචාර්ය මණ්ඩලයටත්, පාසල සංවර්ධනය සඳහා දායක වන ආදි ශිෂ්‍ය සංගමයට හා පාසල් සංවර්ධන සමිතියටත් අපගේ ගෞරවය හිමිවෙනවා”.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>29</day>
    </date>
    <link>http://www.dinamina.lk/2014/09/29/_art.asp?fn=n14092918</link>
    <topic>අදීශ දකුණු පළාතටම ආලෝකයක්</topic>
    <author>ලුණම සමූහ සනත් ගමගේ</author>
    <content>මෙවර පහ වසර ශිෂ්‍යත්ව විභාගයෙන් දකුණු පළාතෙන් පළමු තැන සහ දිවයිනෙන් හතර වැනියන් පස් දෙනා අතරට ලකුණු 196ක් ලබා ගෙන අඟුණකොල පැලැස්ස අලුත්වැව ප්‍රාථමික විදුහලේ ඉගනුම ලබන නරසිං විදාන ගමගේ අදීශ ආලෝක සිසුවා සමත් වී සිටිති.අඟුණකොළපැලැස්ස මුලනගොඩ පදිංචි එන්.වී.ජී. අසේල බංදු සහ කමලා හෙට්ටිආරච්චි මව් පියන්ගේ බා ල දරුවා මෙම ජයග්‍රහණය හිමි කර ගෙන තිබේ.ජයග්‍රහණය සම්බන්ධව අදීශ පුතු මෙසේ කියයි.අද මට හරිම සතුටු දවසක්. මගේ අම්ම තාත්ත වගේම ඉස්කෝලෙ විදුහල් පති තුමන්, මගේ පංතිභාර ටීචර් දහම් පාසල් ගුරුවරු වගේම පංතිවල ගුරුවරු මතක් කරනවා. මම එදිනදා වැඩ ඔක්කොම ගෙදර ඇවිල්ලා කරනවා.ටී වී එකේ කාටුන් බැලුවා සෙල්ලම් කළා. මම ලකුණු වැඩියෙන් ගන්නවා කියලා හිතාගෙන සිටියා. මට හොඳට චිත්‍ර අඳින්නත් පුලුවන්.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>29</day>
    </date>
    <link>http://www.dinamina.lk/2014/09/29/_art.asp?fn=n14092919</link>
    <topic>ඌවේ පහේ පහනුන් තිදෙනකුට මහ ඇමැතිගෙන් 50000 බැගින්</topic>
    <author>නිරුෂි විමලවීර</author>
    <content>පහ ශ්‍රේණිය ශිෂ්‍යත්ව විභාගයෙන් ඉහළ ලකුණු ලැබු සිසුන් තිදෙනෙකුට රුපියල් පනස් දහස බැගින් වු බැංකු ගිණුම් පිරිනැමීමට සහ උසස් අධ්‍යාපනය නිමා කෙරෙන තෙක් ආධාර ලබා දීමට ඌව පළාත් හිටපු මහ ඇමති ශෂින්ද්‍ර රාජපක්ෂ මහතා තීරණය කර තිබේ.ඌව පළාතේ දරුවන්ගේ අධ්‍යාපන මට්ටම ඉහළ නැංවීම සදහා පැවැත්වු ‘සිප්සර උදාන’ වැඩසටහනට සහභාගි වු දරුවන්ට මෙසේ ඉහළ ලකුණු ලැබීම පිළිබද තමා පෞද්ගලිකව සතුටු වන බව රාජපක්ෂ මහතා සදහන් කරයි. බදුල්ල විහාර මහා දේවි විද්‍යාලයේ ලකුණු 196ක් ලබාගත් ඩබිලිව් .ඊ.පී තිසාරා සිසුවියත්, බණ්ඩාරවෙළ ශාන්ත තෝමස් විදුහලේ ලකුණු 195ක් හිමිකර ගත් සිසුලක හේසර ගුණවීර සිසුවාත් , මොනරාගල කොටිගල්වෙල කනිටු විදුහලේ ලකුණු 195ක් ලබා ගත් හිරූෂි හංසිමා සිසුවියත් ඉහළ දක්ෂතා දක්වා ඇති බවත් එම දරුවන්ට එසේ ආධාර ලබා දෙන බවත් හෙතෙම පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>29</day>
    </date>
    <link>http://www.dinamina.lk/2014/09/29/_art.asp?fn=n14092920</link>
    <topic>පරිපූරක වෛද්‍ය වෘත්තිකයන්ගේ ඉල්ලීම් ලබාදීමට කැබිනට් අනුමැතිය</topic>
    <author>සන්ධ්‍යා කරුණාරත්න</author>
    <content>පරිපූරක වෛද්‍ය වෘත්තිකයන්ගේ ඉල්ලීම් ලබාදීමට කැබිනට් මණ්ඩලයේ අනුමැතිය ලබා දී ඇති බව සෞඛ්‍ය ඇමැති මෛත්‍රීපාල සිරිසේන මහතා පවසයි.පරිපූරක වෛද්‍ය වෘත්තිකයන් පෞද්ගලික සේවාවේ යෙදීමට කළ ඉල්ලීම හැර සෙසු සියලු ඉල්ලීම් ලබාදීමට රජයෙන් ගෙන ඇති තීරණය සතුටට කරුණක් බව ද ඇමැතිවරයා කීය.ලෝක ඖෂධවේදීන්ගේ දිනය සැමරීම පසුගියදා (25) සිදුකෙරිණි. එම දිනය සැමරීම සඳහා රජයේ ඖෂධවේදීන්ගේ සංගමය සංවිධානය කළ උත්සවයට සහභාගි වෙමින් කොළඹ ජාතික රෝහලේ දී ඇමැතිවරයා මේ බව පසුගියදා (25) ප්‍රකාශ කළේය.ඇමැතිවරයා මෙසේ ද පැවැසුවේය. රජයේ ඖෂධවේදීන්ගේ සංගමය අද දිනයේ දී යෝජනාවලියක් ඉදිරිපත් කළා. එම යෝජනාවලිය ඉතාම වැදගත්. එහි ක්‍රියාත්මක කළ යුතු යෝජනා ද තිබෙනවා. අප ඒවා සලකා බලා ක්‍රියාත්මක කිරීම සඳහා අවශ්‍ය පියවර අමාත්‍යාංශය මට්ටමින් ගන්නවා. රෝගියකු ගැන සඳහන් කරන විට රෝගියාට ඉතාම සමීප වචනය වන්නේ ඖෂධ කියන වචනයයි. රෝගියා හා ඖෂධ යන වචන දෙක එකට බද්ධ වූවක්. ඖෂධ ගැන කතා කරන විට ඒ හා සම්බන්ධ වන්නේ ඖෂධවේදීන්. මේ රටේ නිදහස් සෞඛ්‍ය සේවාව තුළ ඖෂධවේදීන් විදියට ඔබ කරන සේවාව අප අගය කරනවා. ප්‍රධාන ශක්තිමත් පාර්ශ්වයක් ඔබ මේ සේවාව තුළ. ඖෂධවේදීන්ගේ තත්ත්වය, ප්‍රමිතිය, ගුණාත්මකභාවය උසස් මට්ටමක පවත්වාගෙන යාමට රජයක් විදියට ගත යුතු සියලු පියවර අප ගන්නවා.ඖෂධ සම්බන්ධයෙන් කතා කරන විට ප්‍රධාන දෙයක් වන්නේ ජාතික ඖෂධ පනත. ජාතික ඖෂධ පනත මෙරට ක්‍රියාත්මක කිරීම සඳහා අවශ්‍ය සියලු පියවර රජයක් විදියට අප ගත්තා. පසුගිය කාලය තුළදී ඖෂධ පනත යට ගිහිං තිබුණා. ඒවාගේම සංශෝධනය කළ ඖෂධ පනත අතුරුදන් වුණා. අතුරුදන් වුණේ සෞඛ්‍ය අමාත්‍යාංශයේ දී නොව නීතිපති දෙපාර්තමේන්තුවේදී. පනත අතුරුදන් වීමත් සමඟ ඊට අඳාළ කටයුතු කළ එම දෙපාර්තමේන්තුවේ නිලධාරිනියත් අතුරුදන් වුණා. අපි එතැනින් නැවතුණේ නැහැ. නැවතත් ඖෂධ කෙටුම්පතක් සකස් කර මීට මාස අටකට කලින් පාර්ලිමේන්තුවට ඉදිරිපත් කළා.මහජනතාවගෙන් අදහස් ද ලබා ගත්තා. ජාතික ඖෂධ පනතේ කටයුතු සාර්ථක මට්ටමින් දැනට පවතිනවා. පනතේ කටයුතු දැනට සිදු කෙරෙන්නේ ව්‍යවස්ථා කමිටුවෙන්. මං ඒ කමිටුවටත් කතා කළා. හැකි ඉක්මණින් පනතේ කටයුතු අවසන් කර දෙන බව ඔවුන් පැවැසුවා. පනතේ කටයුතු දැන් සාර්ථකයි.මේ වසරේදී සෞඛ්‍ය ක්ෂේත්‍රයේ කටයුතු සඳහා රුපියල් බිලියන 162 ක් රජයෙන් ලබාදුන්නා. ඒ මුදලින් රුපියල් බිලියන 40 ක මුදලක් ඖෂධවලට වෙන් කළා. සුදුසු නුසුදුසු ඖෂධ භාවිතය සම්බන්ධයෙන් රෝගියා විස්තර දැනගත යුතුයි. එහෙත් ඖෂධ වට්ටෝරුවක්වත් නැතිව ඔසුසල්වලින් රෝගීන් ඖෂධ ලබා ගන්නවා. ඔවුන්ට අවශ්‍ය පරිදි ඖෂධ භාවිත කරනවා. රෝගියාගේ රෝගය කියා ඔසුසල්වලින් බෙහෙත් ලබා ගන්නවා. අද දිනයේදී රජයේ ඖෂධවේදීන්ගේ සංගමය විදියට ඔබ යෝජනාවලියක් ඉදිරිපත් කළා වගේම ඔබගේ වගකීමත් නිවැරැදිව ඉටු කළ යුතුයි. ඖෂධවේදියා සතු රෝගී සත්කාරක සේවාව නිසි ලෙස ඔවුන්ට ලබා දිය යුතුයි. ඔබ ඔබගේ රාජකාරිය හරියට නොකරනවා කියා මං ඉන් අදහස් කරන්නේ නැහැ. අපි සියලුදෙනා අපගේ රාජකාරිය නිසි ලෙස ඉටු කළොත් රටේ සංවර්ධනය ඉහළ මට්ටමකින් අපේක්ෂා කළ හැකියි.සෞඛ්‍ය ලේකම් සුධර්මා කරුණාරත්න, අතිරේක ලේකම් සහ ජාතික ඖෂධ අධිකාරියේ අධ්‍යක්ෂ වෛද්‍ය අමල් හර්ෂ ද සිල්වා, ජාතික රෝහලේ අධ්‍යක්ෂ වෛද්‍ය අනිල් ජාසිංහ, වයඹ විශ්ව විද්‍යාලයේ උපකුලපති මහත්ම මහත්මීහු ද මේ අවස්ථාවට සහභාගී වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>29</day>
    </date>
    <link>http://www.dinamina.lk/2014/09/29/_art.asp?fn=r1409291</link>
    <topic>මේ වසර අවසන් වීමට පෙර ජාතික මධ්‍යසාර ප්‍රතිපත්තියක්</topic>
    <author>@ අමිල ප්‍රභාත් වනසිංහ</author>
    <content>ජාතික මධ්‍යසාර ප්‍රතිපත්තියක් මේ වසර අවසන්වන විට ප්‍රකාශයට පත් කරන බව සෞඛ්‍ය ඇමැති මෛත්‍රිපාල සිරිසේන මහතා ප්‍රකාශ කළේය.මතින්තොර සමාජයක් 2014 ජාතික වැඩසටහනට සමගාමීව පොළොන්නරු දිස්ත්‍රික්කය ඇතුළු පාසල් දරු දැරියන්ගේ සහභාගීත්වයෙන් පවත්වනු ලැබූ'සුජාත දරුවෝ' නිර්මාණ තරගාවලියේ දී ජයග්‍රහක ජයග්‍රාහිකාවන් සඳහා සම්මාන සහ සහතිකපත් ප්‍රදානය කිරීම ඉකුත් 26දා පොළොන්නරුව බුද්ධි මණ්ඩපයේ පැවැති උත්සවයේ දී ඇමැතිවරයා මේ බව පැවැසීය.ජනාධිපති මහින්ද රාජපක්ෂ මහතාගේ නායකත්වය යටතේ මේ වසරේ මතින් තොර සමාජයක් නිර්මාණය කිරීම උදෙසා සෞඛ්‍ය අධ්‍යාපනික විවිධ වැඩසටහන් සිදුකරනු ලබන බව පැවැසූ ඇමැතිවරයා එහිදී මෙසේ ද කීය.අද මත් උවදුර පිළිබඳව පාසල් ළමයින් දැනුවත් කිරීම සඳහා වැඩසටහන් රැසක් ක්‍රියාත්මක කරනවා.එහි එක් පියවරක් ලෙස මේ සුජාත දරුවෝ තරගාවලිය ද ලබන වසර (2015) වනවිට දීපව්‍යාප්ත තරගාවලියක් ලෙස පැවැත්වීමට අපේක්ෂා කරනවා. මෙහි නියමු වැඩසටහනක් ලෙස මේ වැඩසටහන පොළොන්නරුවේ දී ක්‍රියාත්මක කළා.වර්තමානය වනවිට මත්ද්‍රව්‍ය භාවිතය නිසා විශාල හානියක් සිදු වෙමින් මුළු මහත් මානව සමාජයට බරපතළ කාරණයක් බවට පත් වී තිබෙනවා.මෙයින් නොයෙකුත් ලෙඩ රෝග වැළඳෙමින් ජිවිත විනාශයට පත් වෙනවා.මත්ද්‍රව්‍ය භාවිතය වැළක්වීමේ දී සතුරු පෙරමුණු ගණනාවක් සමඟ සටන්කරන්නට සිදුවන නිසා පළමුව දුම්වැටි සිඟරට් පානය වැළැක්වීමට අත තිබ්බා.එසේම දුම්වැටි දවටනවල රූපමය අවවාද නීතිය පිළිබඳ කටයුතු සහ මධ්‍යසාර ප්‍රතිපත්තිය පිළිබඳ කටයුතු එකවර සිදු කිරීමට නොහැකි නිසා මෙය පමාවුණා.මේ සඳහා කුමන විරෝධයන් ආවත් මේ රටට අවශ්‍ය නිරෝගී ගුණ ගරුක බවින් යුතු ආධ්‍යාත්මික වශයෙන් හොඳ නිර්මාණ ශීලී අනාගත දරු පිරිසක් බිහි කිරීමට කටයුතු කරනු ලබන බවද හෙතම පැවැසීය.ඒ සදහා අවශ්‍ය පරිසරයක් නිර්මාණය කිරීම උදෙසා නව නීතිරීති හඳුන්වා දෙමින් ජාතික මධ්‍යසාර ප්‍රතිපත්තියක් ලබන දෙසැම්බර් මාසය වන විට ක්‍රියාත්මක කරන බව ද හෙතම වැඩිදුරටත් සදහන් කළේය.මෙහිදි අධ්‍යාපන ඇමති බන්දුල ගුනවර්ධන,උතුරුමැද පළාත් ප්‍රධාන ඇමැති එස්.එම් රංජිත් සමරකෝන් මහත්වරු ඇතුළු රාජ්‍ය නිලධාරීහු ද අදහස් දැක්වූහ.මේ උත්සවය සඳහා පළාත් අධ්‍යාපන ඇමැති කේ.එච්. නන්දසේන,නියෝජ්‍ය ඇමැතිවරුන් වන සිරිපාල ගම්ලත්,චන්ද්‍රසිරි සුරියආරච්චි මහත්වරු ඇතුළු මහජන නියෝජිතයන් මෙන්ම රාජ්‍ය නිලධාරීන් මෙන්ම පාසල් සිසු සිසුවියන් රැසක් ද එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>29</day>
    </date>
    <link>http://www.dinamina.lk/2014/09/29/_art.asp?fn=r1409292</link>
    <topic>ඒරොප්පෙත් මවිත කළ අපේ ඇත්තන්ගේ ගිනි කෙළි</topic>
    <author/>
    <content>ජාත්‍යන්තර සංචාරක දිනය වෙනුවෙන් මධ්‍යම සංස්කෘතික අරමුදල දකුණු පළාත් සභාවේ සංස්කෘතික අමාත්‍යාංශය ගාල්ල සමුද්‍ර කෞතුකාගාරය එක්ව ලෝක උරුම ගාල්ල කොටු පවුරහි සමුද්‍ර පුරා විද්‍යා කෞතුකාගාරයේ දී පවත්වන්නට යෙදුණු දකුණු පළාත් සංචාරක මහා සංස්කෘතික සංදර්ශනය විදෙස් සංචාරකයන්ගේ හා දේශීය පිරිසකගේ පූර්ණ සහභාගිත්වයෙන් අති උත්කර්ෂවත් අන්දමින් පවත්වනු ලැබිණි. මේ උත්සවයේ ප්‍රධාන ආරාධිතයන් වූයේ දකුණු පළාත් සංස්කෘතික ඇමැති වීරසුමන විරසිංහ මහතා හා රෝහණ සංස්කෘතික ප්‍රවර්ධන කලාපයේ ව්‍යාපෘති අධ්‍යෂක හිටපු පුරාවිද්‍යා කොමසාරිස්වරයක් වූ ආචාර්ය ඩබ්ලිව්.ටී. විජේපාල මහතායි.මේ අවස්ථාව වර්ණවත් කරමින් දකුණු පළාත් සභාවේ සංස්කෘතික නැටුම් කණ්ඩායම ඉදිරිපත් කළ පහතරට නැටුම් අංගයන් විදේශීයයන් සංත්‍රාසයෙන් මුසපත් කරවමින් විමතියෙන් විමතියට පත්කරමින් සිත් සතන් සසල කළ බවක් දක්නට ලැබුණු අතර විටක ඔවුන් තම දරුවන් සමඟ නටන්නට ද වූහ. තවත් විටක අපේ නැටුම් කරුවන් ඔවුන් ලවා තමන්ගේ ඇඟ පන්දම්වලින් පුළුස්සවාලනු ලැබූ අතර මේ විදේශිකයන් කිවේ මෙවැනි දර්ශනයන් තමන් දුටු ප්‍රථම අවස්ථාව මේ බවයි.ඉන් පසුව සංවිධායක කමිටුව සකස්කර තිබූ සිංහල තේ පැන් සංග්‍රහයේ දී සිංහල ජනතාව සමඟ එක්ව බුක්ති විඳීම විශේෂත්වයක් විණි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>29</day>
    </date>
    <link>http://www.dinamina.lk/2014/09/29/_art.asp?fn=r1409293</link>
    <topic>පුලියන්කුලමට ආ ටොනාඩෝ නිවාස 5ක් සහමුලින් වනසයි</topic>
    <author>@ අනුරාධපුර මධ්‍යම විශේෂ</author>
    <content>මාස හයකට ආසන්න කාලයක් පැවැති නියං තත්ත්වය හමාර කරමින් අනුරාධපුර දිස්ත්‍රික්කයට පසුගිය දින කිහිපය පුරාම ගිගිරුම් සහිත වැසි ලැබෙමින් පවතින අතර ඉකුත් 26 වැනිදා සවස් කාලයේ අනුරාධපුර සාලියපුර බණ්ඩාර පුලියන්කුලම ප්‍රදේශයට ඇති වූ ටොනාඩෝ තත්ත්වයකින් එම ප්‍රදේශයේ නිවාස 05කට පමණ සැලකිය යුතු අලාභ හානි සිදුවිය.බණ්ඩාර පුලියන්කුලම ප්‍රදේශයට වැසි සහිතව ඇති වූ ටොනාඩෝ තත්ත්වයෙන් ගස් විශාල වශයෙන් කඩා වැටී නිවෙස්වල සෙවිලි තහඩුවලට අලාභ හානි සිදුව තිබුණි. ප්‍රදේශයේ නිවාස පහකට පමණ පොල් ගස් සහ වෙනත් ගස් කඩා වැටීමෙන් අනතුරු සිදු වූ අතර උතුරු මැද පළාත් සභාවේ සේවයේ නියුතු සේවකයකුගේ නිවෙස මතට පොල් ගසක් කඩා වැටීමෙන් වහලයට විශාල අලාභයක් සිදුව තිබුණි. අනුරාධපුර පුලියන්කුලම ප්‍රදේශයේ පිහිටි ශ්‍රී ලංකා රජරට විශ්ව විද්‍යාලයේ කෘෂිකර්ම පීඨයේ ගොඩනැඟිලි කිහිපයකට හා තාප්පයකට ද ටොනාඩෝව හේතුවෙන් අලාභ හානි සිදුවිය.ඊට අමතරව බණ්ඩාර පුලියන්කුලම ප්‍රදේශයේ විදුලි කම්බි මතට කොහොඹ ගස් සහ වෙනත් ගස් කිහිපයක් කඩා වැටීමෙන් එම ප්‍රදේශයේ ස්ථාන රැසකට විදුලිය ද විසන්ධි වී තිබිණි. ටොනාඩෝ තත්ත්වය නිසා ලංකා විදුලි බල මණ්ඩලයට ද මේ හේතුවෙන් සැලකිය යුතු මට්ටමේ අලාභ හානි සිදු වී තිබේ.මේ සම්බන්ධයෙන් අදහස් දැක්වූ ප්‍රදේශවාසියකු කියා සිටියේ සවස 4.15 ට පමණ වර්ෂාව හටගත් බවත් එක්වරම වර්ෂාව සමඟ විනාඩි 05-10ක කාලයක් ඇති වූ දැඩි සුළං තත්වයෙන් පොල් ගස් ඇඹරී නිවෙස් මතට කඩා වැටුණු බවයි. පැමිණි එම අධික සුළඟ වේගයෙන් ඉහළ අහසට හමා ගිය බව ද ඔහු පැවැසුවේය. ගස් කඩා වැටීමෙන් අවහිර වී තිබූ මාර්ග ද කඩා වැටුණු ගස් ඉවත් කර යථා තත්ත්වයට පත් කිරීමට ප්‍රදේශවාසීන් කටයුතු කර තිබිණි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>29</day>
    </date>
    <link>http://www.dinamina.lk/2014/09/29/_art.asp?fn=r1409294</link>
    <topic>දම්බරාව ආක්‍රමණය කළ අලි ගැන්සිය ගම දෙවනත් කරති</topic>
    <author>@ මාපාකඩවැව සමූහ එච්.එම්.ආර්.කරුණාවීර</author>
    <content>මහියංගන දම්බරාව ප්‍රදේශයේ පෙරේදා (27) උදැසන වන අලි 4කගේ රංවුවක් හා මහියංගන නගරයට ආසන්නයෙන් ගලාබසින මහවැලි ගඟේ වන අලි 3කගේ රංවුවක් පැමිණ සිටුනු දැක ගන්නට හැකි වූ අතර ඒ සම්බන්දයෙන් මහියංගන පොලිසිය මඟින් ගිරාදුරුකෝට්ටේ හා මාපාකඩවැව අලි පාලන මධ්‍යස්ථානයේ නිලධාරීන් දැනුවත් කිරීමෙන් පසු දම්බරාව ප්‍රදේශයේ වන අලි එලවීමේ මෙහෙයුමක් ආරම්භකර වන අලි පන්නා දැමීමට කටයුතු කරනු ලැබිය.දම්බරාව ප්‍රදේශයට පැමිණ සිටි වන අලි හතරදෙනාගෙන් තිදෙනකු පගරගම්මන ගම්මානය දෙසට පැන්නූ අතර එක් වන අලියකු පමණක් දම්බරාව ගම්මානයේ ඉතිරි විය. නැවතත් එම වන අලියා පැන්නීමේ මෙහෙයුම ක්‍රියාත් මක කළ අතර එහිදී දම්බරාව ප්‍රදේශයේ නිවෙසක වහලයකට වන අලියා පහර දීම හේතුවෙන් වහලය කැඩි දේපළ අලාභහානි ද සිදු විණි.එම වන අලියා ගම්මානය දිගේ දිව යාමේදී මාපාකඩවැව 20 කණුව ප්‍රදේශයේදී වයස අවුරුදු 51ක් වන බී.ඩී. පොඩි සිංඤෙ නම් පුද්ගලයකුට පහර දී ඇති අතර ඔහු මේ වන විට මහියංගන මුලික රෝහලට ඇතුළත් කර වාට්ටු අංක 08 නේවාසික ප්‍රතිකාර ලබා ගනිමින් සිටී.මහවැලි ගඟේ සිටි වන අලි තිදෙනාගේ රංවුව ගඟ දිගේ පහළට ගමන් කිරීමේ දී ගඟ දෙපස සිටි දෙදෙනකුට පහර දී තුවාල සිදු කර ඇත. මහියංගන වගාව ගම්මානයේ ජී.ජී. විමලාවති (56) නම් කාන්තාව වන අලි පහර කෑම ලක් වූ අතර ඇය මහියංගන මුලික රෝහලට ඇතුළත් කිරීමෙන් පසු දැඩි සත්කාර ඒකකයේ ප්‍රතිකාර ලබමින් සිටී. සිද්දිය ඇසින් දුටු කාන්තාක්ද දැඩි කම්පනයට පත් වී ප්‍රතිකාර සඳහා මහියංගන මුලික රෝහලට ඇතුළත් කර ඇත.මහියංගන සොරබොර ගඟේයාය ගම්මානයේ වයස 32ක් වන අමිල සංජිව ද මහවැලි ගඟ ආසන්නයේ දී වන අලි ප්‍රහාරයට ලක් වී මහියංගන මුලික රෝහලට ඇතුළත් කිරීමෙන් පසු ප්‍රතිකාර ලබමින් සිටී.ඉකුත් 26 දින ද උදැසන මහියංගන නගරය ආසන්නයට වන අලියකු පැමිණි අතර මහා මර්ගයේ ගමන් කරන විට ත්‍රී රෝද රථයකට මුහුණට මුහුණ හමු වී ඔහුන්ගේ ජීවිත හානියක් සිදු නොවි බේරුනේ අනූ නවයෙනි.දීර්ඝ කාලයක සිය මහියංගන අවට ගම්මාන රැසකට වන අලින්ගෙන් සිදුවන පිඩා ඉහළ යමින් තිබෙන අතර දැන් දැන් නිරන්තරයෙන් වන අලි ගම්වදින්නට පුරුදුව ඇත. වන අලි පැන්නීමට විදිමත් ක්‍රියාමාර්ග අනුගමනය නොකිරීම හා පන්නන අලි නැවතත් වෙනත් ගම්මානයකට ගමන් කිරීම හේතුවෙන් මේ වන අලි පිඩා අවම කර ගැනීමට නොහැකිව තිබේ. වගකිවයුතු පාර්ශ්වයන් නිරන්තරයෙන් කටින් පමණක් විසඳුම් ලබාදෙන අතර ලබාදෙන පොරොන්දු මේ වන විටත් පුස්සක් වී ඇත. කඩිනමින් මේ සඳහා විසඳුම් ලබාදී වන අලි උගුලෙන් මහියංගන ජනතාව බේරාගන්නා ලෙස ජනතාව බලධාරීන්ගෙන් ඉල්ලති.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>29</day>
    </date>
    <link>http://www.dinamina.lk/2014/09/29/_art.asp?fn=r1409295</link>
    <topic>කුඩා විදුලි බලාගාර 41කින් කෑගල්ලේ නිවාස දෙලක්ෂයකට විදුලිය</topic>
    <author>@ කෑගල්ල සමූහ පී.එම්.පී. පොල්වත්ත</author>
    <content>කෑගල්ල දිස්ත්‍රික්කයේ මේ වන විට විදුලිබල මණ්ඩලය හා කුඩා විදුලි බලාගාර 41කින් ඒකාබද්ධ නිවාස දෙලක්ෂ දෙදහස් හත්සිය හැත්තෑ පහකට විදුලිය ලබා දී ඇති බව කෑගල්ල දිසාපති තුසිත පී. වනිගසිංහ මහතා පැවැසීය.මේ දිස්ත්‍රික්කයේ කඳු මුදුන් මෙන්ම ගමනාගමනය අපහසුතා ඇති රුවන්වැල්ල ප්‍රාදේශීය කොට්ඨාසයේ නිවාස 317කටද බුලත්කොහුපිටිය ප්‍රාදේශීය ලේකම් කොට්ඨාසයේ නිවාස 345කටද, යටියන්තොට ප්‍රාදේශීය ලේකම් කොට්ඨාසයේ නිවාස 694 කටද, දෙහිඕවිට ප්‍රාදේශීය ලේකම් කොට්ඨාසයේ නිවාස 203 කටද, දැරණියගල ප්‍රාදේශීය ලේකම් කොට්ඨාසයේ නිවාස 535 කටද, විදුලිය කුඩා විදුලි බලාගාර වන කෑළණි ගඟ, රිටිගහඔය, මාගල්ඔය, ගිලන්කිත්ති ඔය, කටාරං ඔය, කෑගලු ඔය, ආදියේ ආරම්භ කර ඇති කුඩා විදුලි බලාගාර මඟින් විදුලිය ලබා දී ඇත.මේ අතර තවත් නිවාස 17732 කට ඉදිරි කාලයේදී විදුලිය ලබා දීමට සැලැසුම් කර ඇති බව දිසාපතිවරයා පැවැසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>29</day>
    </date>
    <link>http://www.dinamina.lk/2014/09/29/_art.asp?fn=r1409296</link>
    <topic>ගුරුගොඩ කනිටු විදුහලේ සෞන්දර්ය ඒකකය සිසු අයිතියට</topic>
    <author>@ පෝරුවදණ්ඩ සමූහ එච් කුලතිලක</author>
    <content>හොරණ ගුරුගොඩ කනිෂ්ඨ විද්‍යාලයේ සෞන්දර්ය ඒකකය පසුගියදා වැවිලි කර්මාන්ත ඇමැති මහින්ද සමරසිංහ මහතා අතින් සිසු අයිතියට පත්විය. එතුමා තමාගේ විමධ්‍යගත අරමුදලින් රුපියල් ලක්ෂ 8ක් මේ සඳහා ලබා දී ඇත.මෙම විදුහලේ සෞන්දර්ය විෂයයන් ඉගැන්වීමට පන්ති කාමරයක් නැතිව බොහෝ අවස්ථාවල ගස් යට අව්වෙන් වැස්සෙන් පිඩා විඳිමින් එම කාර්යය ඉටුකිරීමට ආචාර්ය මණ්ඩලයට සිදුව ඇති බව සෞන්දර්ය විෂය ඉගැන්වූ රම්‍යලතා ගුරුතුමිය සහ මවුපියන් විසින් තමන්ව දැනුවත් කළ බවත් දරුවන්ගේ අවශ්‍යතාවක් නිසා තමන් වහා ඒ සඳහා ප්‍රතිපාදන ලබා දීමට කටයුතු කල බවත් වැවිලි කර්මාන්ත ඇමැති මහින්ද සමරසිංහ මහතා මෙහි පැවති මවුපිය හමුවේදී පවසා සිටියේය.බස්නාහිර පළාත් ප්‍රධාන සංඝ නායක මීවනපලානේ සුමෙධාභිධාන නාහිමිපාණන්, හිටපු පළාත් සභා මන්ත්‍රී එච්.ඩි.විමලසූරිය, හිටපු ප්‍රාදේශීය සභා මන්තී‍්‍ර එච්.චන්ද්‍රසිරි, විදුහල්පති අජිත් ප්‍රේමකුමාර, යන මහත්වරුන් සමග ආචර්ය මණ්ඩලය මේ අවස්ථාවට සහභාගී වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>29</day>
    </date>
    <link>http://www.dinamina.lk/2014/09/29/_art.asp?fn=r1409297</link>
    <topic>වැලිමඩ සානුවේ මලපොළගම ජල පෝෂකය අනවසර වගාකරුවන්ට හසු වෙලා</topic>
    <author>@ වැලිමඩ විශේෂ එස්.එම්.ෆාරුක්</author>
    <content>වැලිමඩ සානුවේ නැගෙනහිර හා බටහිර බෑවුම් ප්‍රදේශයේ පිහිටි උමා ඔය හා හාල් ඔය ප්‍රධාන ජල පෝෂක ප්‍රදේශයවන මලපොලගම හා කූරත්ත රක්ෂිතය අනවසර වගා කරුවන්ගේ හා වන විනාශ කරන්නන්ගේ ග්‍රහණයට හසුවීමෙන් මේ ජල පෝෂක ප්‍රදේශය විනාශ වීමේ තර්ජනයට ලක් වී ඇති බව ඌව පරණගම දැහිවල ගොවි සංවිධානයේ සභාපති රාසික් ෆරීඩ් මහතා පෙන්වා දෙයි.විශේෂයෙන් අඩි 3000 සිට අඩි 5000 දක්වා උසින් යුතු අධි රක්ෂිත කලාපයක් වන මෙම ප්‍රදේශය ඌව පරණගම ප්‍රාදේශීය ලේකම් කොට්ඨාසයට අයත් වුවත් එය නුවර එළිය හා බදුල්ල දිස්ත්‍රික් සීමාවේ පිහිටි වනාන්තර ප්‍රදේශයකි.නුවරඑළිය දිස්ත්‍රික්කයේ දේශපාලන බලවතුන්ගේ රැකවරණ ලබන පිරිසක් මේ රක්ෂිතයේ අනවසර වගා කරමින් මේ වන විනාශය සිදුකරන බවත් ඇතැම් පිරිස් සතුන් දඩයම් කිරීමට පෙළඹී සිටින බවට ද ගොවීහු චෝදනා නගති.රක්ෂිතයක් වූ මේ ප්‍රදේශය හරහා මාර්ගයක් කපා මේ ප්‍රදේශය ජනවාසයක් බවට පත් කිරීමට පියවර ගෙන තිබීම පිළිබඳ ව පරිසරවේදීහු සිය විරෝධය පළ කරති.මේ රක්ෂිතය සංරක්ෂණය කිරීම සඳහා බදුල්ල දිස්ත්‍රික් ලේකම් රෝහණ කීර්ති දිසානායක මහතා විසින් දරනු ලබන උත්සාහයට ඌව පරණගම ප්‍රාදේශීය ලේකම් චමිල ඉන්දික ජයසිංහ මහතා අවශ්‍ය සහයෝගය ලබා දුන්න ද නුවරඑළිය දිස්ත්‍රික් ලේකම්වරයාගේ හා නුවරඑළිය දේශපාලන බලවතුන්ගේ සහාය නොලැබෙන තාක්කල් මේ රක්ෂිතය සංරක්ෂණය කිරීම උගහට බව ගොවීහු පෙන්වා දෙති.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>29</day>
    </date>
    <link>http://www.dinamina.lk/2014/09/29/_art.asp?fn=s1409291_1</link>
    <topic>තර අයට ජපානයේ ඉල්ලුම තර වේ</topic>
    <author>දිනේෂ් හේවාවිතාරණ</author>
    <content>2015 ලෝක හා ආසියානු සුමෝ ශූරතාව සඳහා සහභාගී වීමට ශ්‍රී ලංකාවට ඇරයුම් කර තිබෙන බව ශ්‍රී ලංකා සුමෝ පදනමේ මහ ලේකම් එම්. වීරරත්න මහතා පවසයි.මෙම තරඟාවලිය ලබන වසරේ ජපානයේ ටෝකීයෝ නුවරදී පැවැත්වීමට නියමිතය.වයස අවුරුදු 17න් පහළ කාන්තා හා පිරිමි තරඟකරුවන්ට මේ සඳහා සහභාගිවිය හැකිවේ.අයදුම්කරුවන් පූඩෝ සහ රෙස්ට්ලින් ක්‍රීඩාව පිළිබඳ තම හැකියාව සහ පළපුරුද්ද සඳහන් කරන ලද අයදුපත් ශ්‍රී ලංකා සුමෝ පදනම වෙත ලබාදිය යුතුවන බව වීරරත්න මහතා වැඩැදුරටත් සඳහන් කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>29</day>
    </date>
    <link>http://www.dinamina.lk/2014/09/29/_art.asp?fn=s1409291</link>
    <topic>චන්ද්‍රිකාට තත්පර 0.11කදී මීටර් 400 ලෝකඩ පදක්කම ගිලිහෙයි</topic>
    <author>ප්‍රින්ස් ගු ණසේකර  දකුණු කොරියාවේ ඉංචියොන් සිට...</author>
    <content>දකුණු කොරියාවේ පැවැත්වෙන ආසියානු ක්‍රීඩා උළෙලේ මීටර් 400 අවසන් තරගයට එක්වූ චන්ද්‍රිකා සුභාෂිනී සිවුවැනි ස්ථානයට පත් වූවාය. චන්ද්‍රිකා සුභාෂිනී වාර්තා කළ කාලය තත්පර 52.47ක් වූ අතර තත්පරයෙන් දශම එකොළහක් වැනි සුලු කාලයකින් ඇය අභිබවා තරගය නිම කළ ඉන්දියාවේ පූවම්මා රාජු තත්පර (52.36) ලෝකඩ පදක්කමට හිමිකම් කීය.ඉංචියොන් ඒෂියාඩ් ක්‍රීඩාංගණයේ ඊයේ නිමාවූ මේ තරගයේදී චන්ද්‍රිකා සුභාෂිනී වාර්තා කල කාලය ඇයගේ මේ තරග වාරයේ හොඳම කාලය වීම විශේෂත්වයකි.මංතීරු අංක හයේ තරග කළ චන්ද්‍රිකා සුභාෂිනී හොඳ ආරම්භයක් ලබා මීටර් 350ක් පමණ ගත වෙද්දී තුන්වැනි ස්ථානයේ සිටි අතර, අවසන් මීටර් 50 දී ඉන්දීය ක්‍රීඩිකාව ක්‍රමයෙන් චන්ද්‍රිකා පසු කරමින් ඉදිරියට ඇදුණි. කිසිදු පීඩනයකින් තොරව මීටර් 400 රන් පදක්කම බහරේනයේ මුජිඩාට් අඩෙක්ඔයා (තත්පර 51.59) දිනාගත් අතර රිදී පදක්කම වියට්නාමයේ තායී ලෑන්ග් ( තත්පර 52.06) දිනා ගත්හ.රන් පදක්කම දිනූ බහරේන් ක්‍රීඩිකාව වසර 12කට පෙර දමයන්ති දර්ශා බූසාන් ආසියානු ක්‍රීඩා උළෙලේදී තැබු වාර්තාව මූලික වටයේදී බිඳ හෙලීම විශේෂත්වයකි. දර්ශා වසර 2002දී මීටර් 400 තත්පර 51.13කින් නිමකොට ආසියානු ක්‍රීඩා උළෙල වාර්තාව තබා තිබූ අතර මුජිඩාට් අඩෙක්ඔයා මූලික වටයේදී තත්පර 51.11කින් මීටර් 400 නිම කළාය.තරගයෙන් අනතුරුව චන්ද්‍රිකා සුභාෂිනී ‘දිනමිණ‘ට අදහස් දක්වමින් පැවැසූවේ පදක්කම අහිමිවීම පිළිබඳ කනගාටුවන බවයි. එහෙත් වාර්තා කළ කාලය පිළිබඳව තමා සතුටට පත්වන බව ඇය සඳහන් කළාය. “මේක තමයි ක්‍රීඩාවේ හැටි.අවසන් තත්පරයේදී සියල්ල වෙනස් වුණා. මට ලෝකඩ පදක්කම දිනාගත හැකිව තිබූ බවට තරගය ආරම්භයේදී හිතුනා. ධාවනයේ අඩුපාඩු නෑ. අවසන් තත්පරයේදී ඉන්දීය ක්‍රීඩිකාව ඉදිරියට ඇදුණා. මගේ පුහුණුකරු ළඟ හිටියේ නෑ. ඒක මගේ මනසට බල පෑවා. ඒක අඩුපාඩුවක් වුණා. කොහොම වුණත් වාර්තා කළ කාලය පිළිබඳ මා සතුටු වෙනවා.“ චන්ද්‍රිකා සුභාෂිනී පැවැසුවාය. චන්ද්‍රිකා සුභාෂිනී මේ ක්‍රීඩා උළෙලේ මීටර් 200 තරගයට සහභාගීවන අතර එම තරගය හෙට පැවැත්වීමට නියමිතය. මේ අතර උස පැනීමේ ක්‍රීඩක මංජුල කුමාර සමග ආසියාවේ ප්‍රබල ක්‍රීඩකයින් 18ක් අද තරග බිමට පිවිසෙති. මංජුල කුමාර ආසියානු ක්‍රීඩා උළෙල තුනක් නියෝජනය කර ඇති අතර මෙවර සහභාගී වන්නේ සිවුවැනි වතාවටය. එම කිසිදු අවස්ථාවක පදක්කමක් දිනා ගැනීමට මංජුල කුමාරට නොහැකි විය.එහෙත් මේ ක්‍රීඩාංගණයේදීම වසර 2005 පැවැති ආසියානු මලල ක්‍රීඩා ශූරතාවලියේදී ඔහු මීටර් 2.27ක දක්ෂතාවක් පෙන්වමින් උස පැනීමේ රන් පදක්කම දිනා ගැනීමට සමත් විය.අද තරගයට එක්වන ක්‍රීඩකයින් සිවු දෙනෙකුගේ පෞද්ගලික දක්ෂතා අනුව මීටර් 2.27 සීමාව ඉක්මවා සිටින හෙයින් පදක්කමක් දිනා ගැනීමට මංජුල කුමාර ප්‍රබල ප්‍රයත්නයක් දැරිය යුතු වේ.30 වැනි වියෙහි පසුවන මංජුල කුමාරගේ අවසන් ආසියානු ක්‍රීඩා උළෙල මෙය වීමට බොහෝ සෙයින් ඉඩ ඇති නිසා පදක්කමක් දිනා ගැනීමේ විශාල උනන්දුවක් ඔහු තුල ඇතැයි තරග නැරැඹීමට ඉංචියොන් වෙත පැමිණ සිටින මලල ක්‍රීඩා ප්‍රකාශකයෙකු ‘දිනමිණ‘ට පැවැසීය.කිලෝග්‍රෑම් 65 බර පන්තියෙන් තරග කළ මල්ලවපොර ක්‍රීඩක චාමර මිලින්ද මොන්ගෝලියාවේ බැට්මැග්නායී බැචුලාන් හමුවේ 4-0ක් ලෙස පරාජයට පත්විය. තරගය අවසානයේ මොන්ගෝලියානු ක්‍රීඩකයා ලකුණු දහයක් වාර්තා කළ අතර චාමරට ලකුණු අත් නොවුණි.රුවල් ඔරු ක්‍රීඩක චමීර ලක්ෂාන් තරග අදියර දහයකට සහභාගීවී සිටින අතර සමස්ත ලකුණු අනුව හත්වැනි ස්ථානයේ පසුවේ. ඔහු අද තවත් රුවල් ඔරු තරග අදියරකට එක්වීමේ සූදානමින් පසු වේ.ඊයේ පැවැති කාන්තා බොක්සිං කිලෝග්‍රෑම් 48-51බර පන්තියේ අර්ධ අවසන් පූර්ව තරගයේදී එරන්දි ගිම්හානී ද සිල්වා තරග වට 3-0කින් මොන්ගෝලියානු ක්‍රීඩිකාවට පරාජය වූවාය. එරන්දි මේ තරගයේ දෙවනි වටයේදී ඉදිරියෙන් සිටි අතර අනෙක් වට වලදී පසුපසට ගියාය.කෙසේ වුවද ඇය හොඳ තරගයක් ලබාදීම බොහෝ දෙනාගේ පැසසුමට ලක්විය. ඇ මූලික වටයේදී මැකාවෝ ක්‍රීඩිකාව 3-0කින් පරාජය කොට අර්ධ අවසන් පූර්ව වටයට පිවිසියාය.එම තරගයේදී මැකාවෝ ක්‍රීඩිකාවට තරග වට සියල්ලේදීම දක්ෂ ලෙස පහර එල්ල කළාය.කි‍ලෝග්‍රෑම් 64 බර පන්තියේ අර්ධ අවසන් පූර්ව වටයේ තරගයට එක්වූ ශිරෝමාලී වීරරත්න චීන ක්‍රීඩිකා ලී ක්වීන් හමුවේ පරාජයට පත්වූවාය. තරගයේ දෙවැනි වටය ක්‍රියාත්මක වෙද්දී ශිරෝමාලාට එල්ලවූ පහරකින් බිම ඇද වැටීම චීන ක්‍රීඩිකාවගේ ජයග්‍රහණයට ඉවහල් විය. කිලෝග්‍රෑම් 52 බර පන්තිය යටතේ තරග කළ දිලංක සුරේෂ් තරග වට 3 -0කින් ජපානයේ ෂෝටා හයෂිඩා හමුවේ පරාජයට පත්විය.දෙන්නෙක් හිස් අතින් යයිශ්‍රී ලංකා කණ්ඩායමේ නායක චිංතන ගීතාල් විදානගේ ඊයේ ශ්‍රී ලංකාව බලා පිටත්වූ අතර ඊයේ දිනයේ පරාජයට පත්වූ මල්ලවපොර ක්‍රීඩක චාමර මලින්ද අද ක්‍රීඩා ගම්මානයෙන් පිටත්වීමට නියමිතය. කණ්ඩායම් නායකයා ශ්‍රී ලංකාවට යෑම හේතුවෙන් සමාප්ති උළෙලේදී ශ්‍රී ලංකා ධජය වෙනත් ජ්‍යෙෂ්ට ක්‍රීඩකයෙකුට හෝ ක්‍රීඩිකාවකට භාර දීමට නියමිතය.රගර් පිල එයිආසියානු ක්‍රීඩා උළෙලට සහභාගීවන රගර් පිල මේ වන විට ඉංචියොන් වෙත පැමිණ සිටී. ආසියානු සත් සාමාජික රගර් බිමේ පෙරැළිකාර කණ්ඩායමක් වන ශ්‍රී ලංකා රගර් පිල පුහුණුවීම් සාර්ථකව ආරම්භ කොට ඇති අතර හෙට සිට තරග බිමට පිවිසීමට නියමිතය.නේපාලයේ තුනක් පනීආසියානු ක්‍රීඩා උළෙලට එක්ව සිටි නේපාල ක්‍රීඩකයෝ තිදෙනෙකු අතුරුදන්ව ඇතැයි වාර්තාවේ. ‘සෙපැක් ටැක්රෝ‘ ක්‍රීඩකයෙකු හා වුෂූ ක්‍රීඩකයින් දෙදෙනෙකු මූලික වටයේ තරගවලට සහභාගීවී පරාජයට පතවීමෙන් පසුව ක්‍රීඩා ගම්මානයට පැමිණ නොමැත.මෙම ක්‍රීඩකයින් දෙදෙනා සොයා ගැනීමට කොරියානු පොලීසිය විශාල මෙහෙයුමක් දියත් කොට ඇති අතර කිසිදු හෝඩුවාවක් මෙතෙක් ලැබී නොමැත. කොරියාවේ රැකියා සොයා මේ ක්‍රීඩකයින් දෙදෙනා අතුරුදහන්ව ඇතැයි අනුමාන කරන බව පැවැසේ.චීනය ඉදිරියෙන්ආසියානු ක්‍රීඩා උළෙලේ තරග ආරම්භවී 9වැනි දිනය ගතවෙද්දී චීනය රන් පදක්කම් 101ක් රිදී පදක්කම් 61ක් හා ලෝකඩ පදක්කම් 45ක් ගෙන ඉදිරියෙන් සිටී. සත්කාරක කොරියාව රන් පදක්කම් 41ක් රිදී පදක්කම් 45ක් හා ලෝකඩ පදක්කම් 44ක් දිනා ඇති අතර ජපානය රන් පදක්කම් 32ක් රිදී පදක්කම් 44ක් හා ලෝකඩ පදක්කම් 44ක් දිනා තෙවැනි ස්ථානයේ පසුවේ. අසල්වැසි ඉන්දියාව රන් පදක්කම් 3ක් රිදී පදක්කම් 5ක් හා ලෝකඩ පදක්කම් 22ක් ගෙන පදක්කම් සටහනේ 13 වැනි ස්ථානයේ පසු වේ.රටවල් 45ක් සහභාගීවන ආසියානු ක්‍රීඩා උළෙලේ කුමන හෝ පදක්කමක් දිනා ගැනීමට රටවල් 33ක් සමත්ව සිටින අතර ශ්‍රී ලංකාව ලෝකඩ පදක්කමක් දිනා ගැනීම හේතුවෙන් 32 වැනි ස්ථානයේ පසුවේ. අවසන් වරට 2010 චීනයේ ගුවැංෂූ ක්‍රීඩා උළෙලේදී ශ්‍රී ලංකාවට කිසිදු පදක්කමක් හිමි වූයේ නැත.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>29</day>
    </date>
    <link>http://www.dinamina.lk/2014/09/29/_art.asp?fn=s1409292</link>
    <topic>ශ්‍රී ලන්කන් එයාර්ලයින්ස් ගෝල්ෆ්: ශ්‍රී ලංකාවට සමස්ත පිරිමි ශූරතාව</topic>
    <author>වර්නන් ගුණසේකර දිගන වික්ටෝරියා ගෝල්ෆ් සමාජයේ සිට...</author>
    <content>පහලොස්වැනි ශ්‍රී ලන්කන් එයාර්ලයින්ස් ගෝල්ෆ් ක්ලැසික් ජාත්‍යන්තර තරගාවලියේ පිරිමි සමස්ත ගෝල්ෆ් ශූරතාව දිනාගැනීමට ශ්‍රී ලංකාවේ අම්රිත් ද සොයිසා ඊයේ සමත්විය.සෙයිසා ලකුණු 74ක් ලබාගත් අතර ජෙසි පෙරේරා ලකුණු 64ක් ලබාගනිමින් අනුශූරයා විය.මහනුවර දිගන වික්ටෝරියා ගෝල්ෆ් සමාජ පිටියේ සිවුදිනක් තිස්සේ පැවැති මේ තරගාවලියට එංගලන්තය, චීනය, තායිලන්තය, මාලදිවයින හා මැලේසියාව ඇතුලු රටවල් ගණනාවකින් තරගකරුවන් සියදෙනකු ද දේශීය ගෝල්ෆ් ක්‍රීඩක ක්‍රීඩිකාවන් 80 දෙනකුද සහභාගිවූහ.ශ්‍රී ලංකාවේ සිටින ඉන්දියා මහ කොමසාරිස් වයි.‍‍කේ.ශර්මා, පාකිස්තාන තානාපති මේජර් ජෙනරාල් කෂිම් කුරේෂි, ජර්මනි තානාපති ජර්ගන් මෙහාඩ් සහ හිටපු ශ්‍රී ලංකා ක්‍රිකට් ක්‍රීඩකයන්වන සිදත් වෙත්තමුණි හා අමල් සිල්වා මහත්වරුද උද්යෝගීමත් තරගකරුවන් අතර වූහ. වෙත්තමුණි මහතාගේ පුතණුවන් වන ශ්‍රී ලංකන් එයාර්ලයින්ස් ගුවන් නියමු සංජය වෙත්තමුණි හා දියණිය ෂමාරා වෙත්තමුණිද ක්‍රීඩා කළහ.විසිහත් හැවිරිදි ෂමාරා වෙත්තමුණි කාන්තා 'බී' අංශයේ ජයග්‍රාහිකාව වුවාය. ශ්‍රී ලන්කන් එයාර්ලයින්ස් සමාගමේ සභාපති නිශාන්ත වික්‍රමසිංහ මහතාද ඊයේ අවසන් දිනයේ තරග නැරඹීමට පැමිණ සිටියේය.තරග ප්‍රතිඵල මෙසේය.පිරිමි සමස්ත- 'ඒ' ‍කොටස1.ලූක් ශිෂුවාන් (චීනය), 2.හර්ෂ අබේවික්‍රම (ශ්‍රී ලංකාව)පිරිමි සමස්ත- 'බී' කොටස1.චිකානෝ මාක් (මාලදිවයින), 2.ලී ලින්ක් (චීනය)පිරිමි සමස්ත- 'සී' කොටස1.ෆෂිල් මොහොමඩ්, 2.ජී.ශ්‍රී හරන්කාන්තා 'ඒ' කොටස-1.මාලි ජෝලින් (එංගලන්තය), 2.කින් අමි (පාකිස්තානය)කාන්තා 'බී' කොටස-1.ෂමාරා වෙත්තමුණි, 2.රාජන් අහලියා</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>29</day>
    </date>
    <link>http://www.dinamina.lk/2014/09/29/_art.asp?fn=s1409293</link>
    <topic>ආසියානු කනිෂ්ඨ රගර් අනුශූරතාව ශ්‍රී ලංකාවට</topic>
    <author>ෆවුස් මොහොමඩ්</author>
    <content>චීන තායිපේ කණ්ඩායමට එරෙහිව ලකුණු 31-6ක විශිෂ්ඨ ජයක් වාර්තා කළ ශ්‍රී ලංකා පිල ආසියානු කනිෂ්ඨ රගර් තරගාවලියේ අනුශූරතාව දිනා ගැනීමට සමත්විය.කොළඹ තුරඟ තරග පිටියේ පෙරේදා පැවැති මේ තරගයේ ආරම්භ‍යේ සිටම දැඩි ආක්‍රමණශීලී ක්‍රීඩා රටාවක නිරතවූ ශ්‍රී ලංකා යොවුන් රගර් ක්‍රීඩකයෝ රැස් කළ ලකුණු සංඛ්‍යාවට ගෝල 4ක් සහ දඬුවම් පහරක් එක් වූ අතර චීන තායිපේ පිල රැස් කළේ දඬුවම් පහර දෙකක් පමණි. තරගයේ පළමු භාගය නිමාවට පත්වූයේ ලකුණු 14-6කින් ශ්‍රී ලංකාවට පෙරමුණ ලබාදෙමිනි. මේ ජයග්‍රහණයත් සමග ශ්‍රි ලංකාව පිට පිට දෙවැනි වරටත් ආසියානු කනිෂ්ඨ රගර් තරගාවලියේ පළමු කොටසේ රැඳී සිටිමට සමත්විය.ශ්‍රී ලංකාවට මෙවර තරගාවලියේ අනුශූරතාව හිමිවූයේ එදිනම පැවැති හොංකොං සහ දකුණු කොරියාව අතර තරගයෙන් දකුණු කොරියාව ලකුණු 58-7කින් හොංකොං පිල හමුවේ පරාජයට පත්වීම හේතුවෙනි. එම ජයග්‍රහණය වාර්තා කරමින් හොංකොං පිල අපරාජිතව ආසියානු කනිෂ්ඨ රගර් ශූරතාව දිනාගනිමින් ලබන වසරේ පැවැත්වෙන‍ ලෝක කනිෂ්ඨ රගර් තරගමාලාවට සුදුසුකම් ලබා ගත්තේය. තරගයෙන් පරාජයට පත්වූ ‍දකුණු කොරියාව ඊට පෙර චීන තායිපේ පිල හමුවේ ද පරාජයට පත්වීම මත ලබන වසරේ ආසියානු කනිෂ්ඨ රගර් තරගාවලියේ දෙවැනි කොටස දක්වා පහළ ගියේය.තරගාවලියේ තුන්වැනි තැන දිනාගනු ලැබුවේ චීන තායිපේ කණ්ඩායම විසිනි. ඔවුන් තරගාවලියේ පළමු තරගයෙන් හොංකොං පිල හමුවේ ලකුණු 44-5කින් පරාජයට පත්වූව ද, දෙවැනි තරගයේ දී දකුණු කොරියාව ලකුණු 24-7කින් පරාජයට පත් කළේය. මෙවර තරගාවලියේ පළමු තරගයේ දී දකුණු කොරියාව හමුවේ ලකුණු 31-28ක සියුම් පරාජයක් ලැබූ ශ්‍රි ලංකාව දෙවැනි තරගයේ දී හොංකොං පිල හමුවේ ලකුණු 32-7කින් පරාජයට පත්විය. එහෙත් ඉහළ මානසිකත්වයකින් හා දැඩි ආත්මශක්තියකින් යුතුව නැවත තරගාවලියට අවතීරණ වෙමින් චීන තායිපේ පිල පරාජයට පත් කළ ශ්‍රී ලංකාව එම තරගයේ දී හා දකුණු කොරියාව සමග පැවැති තරගයේ දී උත්සාහක දිනුම් 4 රැස් කිරීම මත ප්‍රසාද ලකුණු 2ක් හිමිවීමෙන් තරගාවලියේ දෙවැනි ස්ථානය අත්කර ගැනීමට සමත්විය.ශ්‍රී ලංකා පිලේ නායක තරින්ද රත්වත්ත, ඕමල්ක ගුණරත්න, කෙවින් ඩික්සන්, භානුක ගමගේ, ගනුක දිසානායක හා සුදම් සූරියආරච්චි චීන තායිපේ පිල සමග පැවැති තරගයේ දී කැපී පෙනෙන දස්කම් දැක්වීය. නිල්ෆර් ඉබ්‍රාහීම්ගේ පුහුණුකාරිත්වයෙන් යුතුව තරග කළ ශ්‍රී ලංකා කණ්ඩාය‍මේ සහය පුහුණුකරු ලෙස කටයුතු කරනු ලැබුවේ අනුරංග වල්පොල විසිනි.ශ්‍රී ලංකා පාසල් රගර් සංගමයේ හා ජාතික රගර් සංගමයේ මෙහෙයවීමෙන් පැවැති මේ තරගාවලියට පූර්ණ අනුග්‍රාහකත්වය සපයනු ලැබුවේ සිංගර් ශ්‍රී ලංකා ආයතනය විසිනි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>29</day>
    </date>
    <link>http://www.dinamina.lk/2014/09/29/_art.asp?fn=s1409294</link>
    <topic>දාම් තරගාවලියට අයැදුම්පත් කැඳවයි</topic>
    <author>කොළඹ සංචාරක</author>
    <content>කොළඹ තරුණ ක්‍රිස්තියානි සංගමය ප්‍රථම වරට සංවිධාන කරන දාම් තරගාවලියට අයැදුම්පත් කැඳවීම මේ දිනවල සිදු කෙරේ.පිළිමළුන් පිටු දැකීමේ ක්‍රමයට පැවැත්වෙන තරගාවලියේ තරග වට 3-2ක් ජයගත් තරගකරු ජයග්‍රාහකයා ලෙස නම් කරන අතර තරග වට තුනම ජයග්‍රහණයකින් තොරව නිමාවුවහොත් කාසියේ වාසිය අනුව ජයග්‍රාහකයා තීරණය කරන බව සංවිධායකයෝ පවසති.තරගාවලියේ ප්‍රථම දෙවැනි හා තෙවැනි ස්ථානය සඳහා කුසලාන, සහතිකපත් හා තෑගි වවුචර පිරිනැමේ. තරගාවලියට ඉල්ලුම්පත් මේ මස 30වැනිදාට පෙර යොමුකළ යුතු අතර වැඩි විස්තර දු.ක 0777620925 මගින් ලබාගත හැකිය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>29</day>
    </date>
    <link>http://www.dinamina.lk/2014/09/29/_art.asp?fn=f1409291</link>
    <topic>ජනතාව අතරට යන්න සන්ධානය කවදත් බය වුණේ නැහැ</topic>
    <author/>
    <content>ක්‍රිකට් ක්‍රීඩක වන සනත් ජයසූරිය අද වන විට දේශපාලන කරළියේ ද ප්‍රබලයෙකි. වර්තමාන තැපැල් සේවා නියෝජ්‍ය ඇමැතිවරයා වන සනත් ජයසුරිය මහතා දේශපාලන කරළිය හා තැපෑල පිළිබඳව සිදුකළ සංවාදයකි ‍මේමෙම රජය විශාල සංවර්ධන කටයුත්තක් ජනතාව වෙනුවෙන් ඉටු කරල තිබෙනවා. ඒකයි ජනතාව එක්සත් ජනතා නිදහස් සන්ධානයට ජයග්‍රහණය ලබා දුන්නෙ. වැඩ කරන්නෙ නැත්නම් ජනතාව නිකම් ජයග්‍රහණ ලබා දෙන්නෙ නැහැ. ෙවනුෙවන් ඉටු කරන්න නොහැකි වූ කටයුතු මොනවාදැයි අප සොයා බලන්න ඕනෙ. කුමන හෝ අන්දමේ අඩුපාඩු අප තුළ තිබෙනවා නම් ඒවාත් හදා ගන්න ඕනෙ.ජනාධිපතිතුමා ප්‍රමුඛ එක්සත් ජනතා නිදහස් සන්ධානය ඔවුන්ට පරාජය කරන්න බැහැ කියලයි මම දකින්නෙ. මොකද මේ වන විට ජනතාව වෙනුවෙන් විශාල වැඩ කොටසක් අප ඉටුකර තිබෙනවා. ජනතාව ඒක දන්නවා. ජනාධිපතිතුමා තව දීර්ඝ කාලයක් රට පාලනය කරනවා. එතුමා සමගයි ජනතාව ඉන්නෙ. සමහර අවස්ථා වල දේශපාලනයේ පොඩි පොඩි කම්පන ඇති වෙනවා. එහිදී පටු දේශපාලන අදහස් වලට ඉඩදෙන්න හොඳ නැහැ.මහින්ද රාජපක්ෂ ජනාධිපතිතුමා හොඳ අත්දැකීම් තිබෙන නායකයෙක්. එතුමා නිවැරදිව ඉදිරි දේශපාලන කටයුතු මෙහෙයවනවා. එක්සත් ජනතා නිදහස් සන්ධානය ජයග්‍රහණය කරා රැගෙනයාවි.මාතර දිස්ත්‍රික්කයේ ජ්‍යෙෂ්ඨ දේශපාලනඥයින් රැසක් ඉන්නවා. හැබැයි මම දේශපාලන කටයුතු වලට සම්බන්ධ වූ අවස්ථාවේ සිට හැකි උපරිමයෙන් ජනතාවට අවශ්‍ය කරන දේ ඉටු කරනවා. අනෙකුත් ඇමැතිවරුන්ගේ සහයෝගයද ලැබෙනවා. ඩලස් අමැතිතුමා මට විශාල සහයෝගයක් ලබා දෙනවා.මාතර ආසනයෙන් සෑම අවස්ථාවකම එක්සත් ජනතා නිදහස් සන්ධානයට විශිෂ්ඨ ජයග්‍රහණයක් ලබා දෙන්නයි මම උත්සාහ කරන්නෙ.විශාල අභියෝග තිබෙනවා. මාතර කියන්නෙ දේශපාලනයේ ප්‍රබල ස්ථානයක්.ජනතාවට සේවය කිරීමේදී විවිධ ගැටලු මතුවෙන අවස්ථා තිබෙනවා. සීමිත කාලයක දේශපාලන අද්දැකීම් මට තිබෙන්නෙ. හැබැයි දේශපාලන අභියෝග වලට මුහුණ දෙන්න ශක්තිය තිබෙනවා. කණ්ඩායමක් වශයෙන් වැඩ කරනවා නම් ගැටලු අඩුයි. සමහරු බලාපොරොත්තු වන සියල්ල ඉෂ්ට කරන්න අමාරු වන අවස්ථාත් තිබෙනවා. ජනතාවත් එය දන්නවා. මම ජනතාව වෙනුවෙන් ඉදිරියේදී විශාල සේවයක් කරන්නයි උත්සාහ කරන්නෙ.අපි දේශපාලනඥයො ලෙස රටේ සංවර්ධනය පිළිබඳ නිවැරදිව ජනතාව දැනුවත් කරන්න ඕනෙ. සංවර්ධනයේ පණිවිඩය රැගෙන යමින් ගමට යන්න ඕනෙ. රට වෙනුවෙන් විශාල වැඩ කොටසක් කර තිබෙන, කරමින් සිටින ජනාධිපතිතුමා මාතර ජනතාව ප්‍රතික්ෂේප කරන්නෙ නැහැ. මහින්ද චින්තන ප්‍රතිපත්තිය තුළින් රට පෙරට ගෙන යන ජනාධිපතුමාට ඉදිරි ජනාධිපතිවරණයේදී මාතර ආසනයෙන්, දිස්ත්‍රික්කයෙන් අති විශිෂ්ට ජයග්‍රහණයක්.මම දැනටමත් මාතර ප්‍රදේශයේ අපගේ ශාඛා සමිති ශක්තිමත් කිරීම ආරම්භ කර තිබෙනවා. මෙහිදී බැසිල් රාජපක්ෂ ඇමැතිවරයා විශාල සහයෝගයක් ලබා දෙනවා.අනිවාර්යයෙන්ම විශිෂ්ට ජයග්‍රහණයක් ලබනවා. එතුමා භයානක ත්‍රස්තවාදී කණ්ඩායමකින් රට මුදා ගත්ත. ඒක මේ රටේ ජනතාවට කවදාවත් අමතක වන්නෙ නැහැ. ජනාධිපතිතුමා ක්‍රමවත්ව රට වේගවත් සංවර්ධනයක් කරා ගෙන යමින් සිටිනවා.ඔව්. මැතිවරණයකට මාසයක් දෙකක් තුනක් තියල සූදානම් වෙන්න හොඳ නැහැ. මැතිවරණයකට පමණක් ඡන්දය ඉල්ලීමට ගියහොත් ජනතාව අපව පිළිගන්නෙ නැහැ. මහ මැතිවරණයකටත් මම සෙමින් සෙමින් සූදානම් වෙනවා. එම කටයුත්ත මගේ කාර්ය මණ්ඩලය, දේශපාලන ආධාරකරුවන් ආරම්භ කර තිබෙනවා.ඔබ හිටපු ලෝක ප්‍රකට ක්‍රිකට් ක්‍රීඩකයෙක්. ජාත්‍යන්තරයේ සුප්‍රසිද්ධ චරිතයක්. ලෝකයා එල්ල කරන අසත්‍ය චෝදනා වලින් රට ගලවා ගන්නෙ කොහොමදජාත්‍යන්තර ප්‍රජාව අප රට කෙරෙහි ධනාත්මකව බලන ආකාරයට පරිසරය සකස් කර ගන්න ඕනෙ. ක්‍රීඩා කරල මට ජාත්‍යන්තර අද්දැකීම් තිබෙනවා. ඒ අත්දැකීම් උපයෝගී කරගෙන දේශපාලඥයෙකු වශයෙන් ලෝකයට සත්‍ය අසත්‍යතාවයි කියන්න ඕනෙ. ඇත්තටම අප රටේ සිදු වුණේ කුමක්දැයි කියල පෙන්වා දෙන්න ඕනෙ.එය දේශපාලන කටයුතු වලට බාධාවක් කර ගන්නෙ නැහැ. සතියකට දවස් තුනක් මාතරට ගොස් එහි ජනතාවගේ ගැටලු විසඳීමට කටයුතු කරනවා. ඒක මගෙන් ඉටුවිය යුතු යුතුකමක්. මන්ත්‍රීවරයෙක්, නියෝජ්‍ය ඇමැතිවරයෙක් ලෙස මට දීල තිබෙන ප්‍රතිපාදන සියල්ල මාතර දිස්ත්‍රික්කයේ, ආසනයේ කටයුතු සඳහා යොදවනවා. හැකි අන්දමින් තරුණ තරුණියන්ගෙ රැකියා ගැටලු විසඳන්නයි මම කටයුතු කරන්නෙ.මේක ඉතාමත් වැදගත් වැඩ සටහනක් කියල හඳුන්වන් පුලුවන්. මාතර දිස්ත්‍රික්කයේ සිටින දරුවන් විශාල ප්‍රමාණයක් මේ සඳහා සහභාගි වෙනවා. දරුවන්, දෙමාපියන්, ගුරුවරුන්ගේ සහභාගිත්වය පහළොස් දහසක් විසිදහසක් වේවි. ජනාධිපතිතුමා, ජනාධිපති ආර්යාව ඇතුලු පිරිසක් මේ සඳහා සම්බන්ධ වීමට නියමිතයි.දරුවන් ලෝකයේ සිටින වටිනාම කණ්ඩායමයි. ළමයින්ගේ දැනුම නිරන්තරව වර්ධනය කරන්න ඕනෙ. ඔවුන්ට රටේ ඉතිහාසය, සංස්කෘතිය, දේශීය උරුමය පිළිබඳව දැනුවත් කරන්න ඕනෙ. මේ වැඩ සටහනේදී දරුවන්ට විශාල දැනුමක් ලබා දෙනවා.තැපෑල නවීකරණය කරා ගමන් කරනවා කියා මම ප්‍රකාශ කරනවා. තැපෑලෙන් ජනතාවට ඉටුවිය යුතු සේවය සියලු සේවකයින්ගේ සහයෝගයෙන් ඉටු කරන්නයි උත්සාහ කරන්නෙ. ජනතාවට අපෙන් ඉටුවිය යුතු යුතුකම් උපරිමයෙන් ඉෂ්ඨ කරන්න ඕනෙ කියන ආකල්පයේ මම ප්‍රබලව ක්‍රියා කරනවා.ඒක හොඳ දෙයක්. ජනතාව යොවුන් දේශපාලනඥයො ක්‍රියා කරන ආකාරය අගය කරන අවස්ථා තිබෙනවා. මෙහිදී ජ්‍යෙෂ්ඨයන්ගේ අවවාද අනුශාසනා අරගෙනයි තරුණ දේශපාලඥයො කටයුතු කරන්න ඕනෙ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>29</day>
    </date>
    <link>http://www.dinamina.lk/2014/09/29/_art.asp?fn=f1409292</link>
    <topic>ධර්මයට දායාද වීම</topic>
    <author>සටහන - උමේෂා සිරිවර්ධන</author>
    <content>බුදුන් වහන්සේ දේශනා කොට වදාළ නිර්මල බුදු දහම මෙලොව හා පරලොව යන දෙලොවම වැඩ පිණිස හේතුවේ. මහරහතුන් වැඩි මඟ ඔස්සේ යමින් උන්වහන්සේ බොහෝ දෙනාගේ හිත සුව පිණිස ධර්මය ජනතාව අතර ප්‍රචලිත කිරීමේ වෑයමක නිරතව සිටියි. බෞද්ධයන්ගේ පරම සැපය වන නිර්වාණ අවබෝධයට ඉවහල් වන මෙම ලිපි මාලාව සෑම සඳුදාවකම පළවේ.ධර්ම දායාදය නම් සූත්‍රයේ සඳහන්වන අන්දමට ලොව්තුරා බුදුරජාණන් වහන්සේ තමන්ගේ ශ්‍රාවක සංඝයාගෙන් මෙසේ ඉල්ලීමක් කර තිබේ. එනම්, මහණෙනි, සද්ධර්මයට දායාද වී ජීවත්වන්න යනුවෙනි. එසේම බුදුරජාණන් වහන්සේ මෙසේද දේශනා කොට තිබේ. ලාභ සත්කාර, කීර්ති ප්‍රශංසාවලට යට නොවන්න. එයට නොඇලෙන්න. ශ්‍රාවක සංඝයා ලෙස ඔබ ධර්මයට දායාද නොවී ජීවත් වුවහොත් ගිහි පින්වතුන් ඔබට චෝදනා කිරීමට ඉඩ තිබේ. ඔබට ගරහන්නට ඉඩ තිබේ. එපමණක් නොවෙයි, ඔබගේ ශාස්තෲන් වහන්සේ වන මට ද නිගරු කිරීමට ඉඩ තිබේ. මටද ගරහන්නට ඉඩ තිබේ යනුවෙනි.ලොව්තුරා බුදුරජාණන් වහන්සේ තම ශ්‍රාවකයින්ගෙන් ‍මවක දරුවකුගෙන් ඉල්ලීමක් කරන අයුරින් ඒ ඉල්ලීම කාරුණිකව ඉල්ලා තිබේ.ඔබ සද්ධර්මයට දායාද වී ජීවත්වන්න. ශීලයට දායාද වී ජීවත්වන්න. නමුත් ඔබ ලාභ සත්කාර, කීර්ති ප්‍රශංසාවලට දායාද නොවන්න. ඒ සම්බුදු හිමියන්ගේ ඉල්ලීමයි.පින්වතුනි මහා සංඝරත්නය අරමුණුකොටගෙන විවිධ උපහාර පුද පූජා පවත්වද්දී මහා සංඝරත්නය වන අපගේ සිත්තුළ ඇතිවන්නේ නික්ලේශී සතුටකි. ඔබ සංඝරත්නය උදෙසා පුද පූජා පවත්වන්නේ ලොව්තුරා බුදු රජාණන් වහන්සේ දේශනා කළා වූ ආකාරයට සද්ධර්මය අරමුණුකොටගෙන ජීවත් වූ බැවින් යැයි සිතා මහා සංඝරත්නය වන අප සිත්තුළ එම සතුට උපදිනවා. එසේ නම් ඔබ මහා සංඝරත්නය උදෙසා කිසියම් පුද පූජාවක් සිදුකළ විටදී නැවතත් පෙරළා මහා සංඝරත්නය විසින් ඔබට ධර්ම කරුණු කියාදුන්නේ නම් එය ඔබ සිදුකළා වූ කුසලකර්මය නිසා ස්වාමීන් වහන්සේ තුළ ඇති වූ නික්ලේශී සිතිවිල්ලක ප්‍රතිඵලයකි.ඔබ ජීවිත කාලය පුරා විචිත්‍ර වූ පින්කම් බොහොමයක් සිදුකොට ඇති. එපමණක් ද නොවේ. අප රට තුළ පවිත්‍ර වූ පින්කම් දහස් ගණනින් සිදු වේ. ලොව්තුරා බුදුරජාණන් වහන්සේ මේ පින්කම් තුළින් කරුණු ත්‍රිත්වයක් ඉෂ්ට සිද්ධවන බව දේශනාකොට තිබෙනවා. මෙවැනි පින්කම් තුළින් සුගතිය යන කරුණු සකස් කරගත හැකි බව බුදුරජාණන් වහන්සේ දේශනාකොට තිබේ. එමෙන්ම මෙවැනි පින්කම් තුළින් විදර්ශනා නුවණ සකස් කරගත හැකිවේ. එසේම “ඥානය” ද මේ තුළින් සකස්කරගෙන ඇති බව බුදුරජාණන් වහන්සේ දේශනාකොට තිබේ. මෙම කාරණා ත්‍රිත්වයම මෙවැනි පින්කම් තුළ සැඟවී තිබෙන බව බුදුරජාණන් වහන්සේ දේශනාකොට තිබේ.අපි දැක තිබෙනවා මොනරා නම් වූ පක්ෂියා කෙතරම් පවිත්‍රවත් වූ පක්ෂියෙකුද? මොනරාට මේ විචිත්‍රභාවය ලැබෙන්නේ කෙසේද? පින්වතුනි, මොනරාට මේ විචිත්‍රවත් බව ලැබෙන්නේ එම සත්වයා පෙර ජීවිතවල මනුෂ්‍යයකු ලෙස ඉපදී රැස්කරගන්නා වූ පින්කම්වල අයිතිය හේතුකොටගෙනයි. එම සත්ත්වයාට මෙවැනි පවිත්‍රවත් බවක් හිමිවූයේ නමුත් එම සත්වයා පංචශීලය ආරක්ෂා කොටනොගෙන මෙම පින්කම් සිදු කරනොගත් නිසා සතර අපායට, තිරිසන් ලොවට ඇද වැටී තිබේ. නමුත් කළා වූ පින්කම් නිසා ඒ තිරිසන් ලෝකයේදී එම සත්වයාට පචිත්‍රභාවය ලැබී තිබේ. එය ‍ෙහ්තුඵල ධර්මයකි.එක් අවස්ථාවකදී බුදුරජාණන් වහන්සේ මෙසේ දේශනාකර තිබේ. එක්තරා ගංගාවක ලස්සන මාළුවකු සිට තිබේ. එම මත්ස්‍යාගේ ශරීර වර්ණය රන්වන් පැහැතිය. රත්තරනින් නෙළුවාක් මෙන් ය. නමුත්, මේ මත්ස්‍යාගේ මුවින් ඉතා දුර්ගන්ධයක් පිටවී තිබේ. දිනක් මේ මත්ස්‍යයා අල්ලාගෙන බුදුරජාණන් වහන්සේ වෙත ගෙනගිය අවස්ථාවකදී බුදු රජාණන් වහන්සේ මෙම මත්ස්‍යයා පිළිබඳ මෙසේ දේශනාකොට තිබේ.මේ මත්ස්‍යයා පෙර කාශ්‍යප බුදුරජාණන් වහන්සේගේ කාලයේදී පැවිදි වී සිටි ස්වාමීන්වහන්සේ නමකි. එම ස්වාමීන්වහන්සේ පින්කම් සිදු කළා. නමුත් සිල් පද ආරක්ෂා කර ගැනීමට උත්සාහ කළේ නැත. පිසුනාවාචා, පරුෂාවාචා, සම්ප්‍රප්ඵලාපා, මුසාවාදා යන සිල් පද ආරක්ෂා කරගැනීමට උත්සාහ ගත්තේ නැත. එබැවින් තිරිසන් ලෝකයට වැටී තිබේ. මාළු කුලයක ඉපදී තිබේ. නමුත් වචනයෙන් කුසල් සිදුකර නොගැනීම නිසා මුව විවරකරද්දීම මත්ස්‍යයාගේ මුවින් ඉතා දුර්ගන්ධයක් පිටවී තිබේ. එය හේතුඵල දහමකි. ඔහු පින්කම් සිදුකර තිබුණද ශීලයෙන් පරිපූර්ණභාවයට පත්ව තිබුණේ නැත.ඒ නිසාම ඔබත් පින්කම් සිදුකරද්දී මේ පිළිබඳ නිරන්තර අවබෝධය ලබා ගැනීමට පුරුදුවන්න. එය නිවන්මඟට මනා රුකුලක් වනු ඇත. </content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>29</day>
    </date>
    <link>http://www.dinamina.lk/2014/09/29/_art.asp?fn=f1409293</link>
    <topic>චීනයේ පළාත් පාලන ව්‍යුහය ඉතා පුළුල්</topic>
    <author>බුද්ධිකා බ්‍රාහ්මණගේ</author>
    <content>“ඡන්ද කාලෙට ගෙදර හරිම කලබලයි. කුස්සියේ වගේම, සාලයේත් ගෙදර තිබුණ තාත්තගේ කාර්යාලයේත් සෙනඟ පිරිලා. දවල් දවසේ තාත්තත් එක්ක කැන්වසින් යන වැඩි දෙනෙක් හවසට ගෙදරට එකතු වෙන්නේ කෑම විතරක් ම නෙවෙයි, බීමත් අපේක්ෂාවෙන්. තාත්තා ඡන්ද කාලෙට එන ආධාරකරුවන්ට කන්න වගේම බොන්නත් දුන්නේ යුතුකමක්, ආගන්තුක සත්කාරයක් විදිහට සලකලයි. මේ දේවල් දැකපු පුංචි දවස්වලම මට හිතුණා ඡන්ද ව්‍යාපාර කරන ක්‍රමය වෙනස් වෙන්න ඕ‍නා කියලා” මෙහෙම කියන්නේ හලාවත නගරාධිපති හිලරි ප්‍රසන්න මහතායි.ඔහු සිහිකරන්නේ 1965 – 70 කාලයේ හලාවත නගරාධිපතිව සිටි ඔහුගේ පියා වන හිලරි ප්‍රනාන්දු මහතාගේ කාලයේ දේශපාලන ව්‍යාපාර සිදුකෙරුණු ආකාරයයි. හැටේ දශකය හා සසඳද්‍දී ඒ තත්ත්වය වර්ධනය වී ඇතුවා මිස, කිසිසේත් වෙනස් වී නොමැත. නමුත් කුඩා කල ඇති කරගත් අධිෂ්ඨානය ක්‍රියාවෙන් සනාථ කිරීමට තරම් ආත්ම විශ්වාසයක් තිබූ තරුණ දේශපාලනඥයකු ලෙස හිලරි ප්‍රසන්නගේ නම රන් අකුරින් ලි‍යවෙන්නේ, තම ඡන්ද ව්‍යාපාරය සඳහා මත්වීම හවුල් කර නොගත්, නව ප්‍රතිපත්තියකට අනුව දේශපාලනයට පිවිසි දේශපාලකයෙකු ලෙසයි.“තාත්තා නගරාධිපති ලෙස කටයුතු කළේ එක්සත් ජාතික පාක්ෂිකයකු ලෙසයි. 1989දී තාත්තා පොදුජන එක්සත් පෙරමුණේ දේශපාලනය තෝරාගත්තා. 1991න් පසුව තාත්තා විපක්ෂ නායකයා බවට පත් වුණා. මම මුලින්ම දේශපාලනයට ආවේ 1997 දී නීති විද්‍යාලයෙන් අයින් වුණාට පස්සේ. තාත්තගේ පාක්ෂිකයන් තාත්තාගෙන් ඉල්ලීමක් කළා මාව දේශපාලනයට ඉදිරිපත් කරන්න කියලා. ඒ අනුව මම හොඳ සූදානමකින් අවබෝධයකින් යුතුව මැතිවරණයට ඉදිරිපත් වුණා. එවර ඡන්ද 1999 ලබාගැනීමට හැකි වුණා. ඒ අනුව අවස්ථා කීපයකම මම හලාවත නගර සභාවේ විපක්ෂ නායක ධුරයට පත් වුණා. 2006 මැතිවරණයේදී මට කණ්ඩායම් නායක ධුරය හිමි වුණා. එවර ඡන්ද 3900 ලබාගෙන නගරාධිපති ධුරයට පත්වීමට අවස්ථාව ලැබුණා.”“මගේ තාත්තා පරදවපු අය පරදවමින් ජයග්‍රහණය කර නගරාධිපති බවට පත්වීමට ඒ ලැබුණ අවස්ථාව එක්තරා දෛවෝපගත සිදුවීමක් ලෙසයි මා සලකන්නේ. හලාවත නගරය වෙරළ ආසන්න නගරයක් සේම ධීවර ප්‍රජාව සහ කතෝලික ආගමිකයන් සේම බෞද්ධ, ඉස්ලාම් සුළු පිරිසක් ජීවත්වන ප්‍රදේශයක්.වසර 8 ක් පුරා හලාවත නගරාධිපති ලෙස කටයුතු කරන හිලරි ප්‍රසන්න එම ප්‍රදේශයේ ජනතාවගේ අභිවෘද්ධිය වෙනුවෙන් කල කී දෑ පිළිබඳ සිහිපත් කරන්නේ මෙසේයි.“ප්‍රදේශයේ ආගමික සංහිඳියාව ප්‍රමුඛ ලෙස සුරැකිය යුතු බව මගේ මූලික ප්‍රතිපත්තියක්. නගරයේ ජනතාවට අවශ්‍ය පොදු පහසුකම් හැකි උපරිම‍ෙයන් ලබා දීම වගේම නගර සභාවෙන් ඉටුවන කටයුතු ලෙස හංවඩු ගැසී ඇති කුණු කසළ ඉවත් කිරීමේ කටයුතුවලට ඔබ්බෙන් නගරයේ නවීකරණය වෙනුවෙන් වැඩපිළිවෙළක් තිබිය යුතු යැයි මා විශ්වාස කළා. ඒ අනුව තැරැව්කරුවන්ගේ තිප්පළක්ව පැවති වෙළෙඳපොළ, නගර සභාවේ පාලනය යටතට ගැනීමට හැකි වුණා. ඇත්තෙන්ම එය අභියෝගයක් බවට පත් වී තිබූ අවස්ථාවක තැරැව්කරුවන් වෙතට අසාධාරණ ලෙස කප්පම් ගෙවීම නවතා නගර සභාව වෙත සාධාරණ මුදලක් අය කරන තත්ත්වයක් ඇති කිරීමට හැකි වුණා.”“මම හිතන්නේ නගර සභාව කියන්නේ නගරවාසීන්ගේ මහගෙදරට. මිනිසුන්ගේ ගැටලු නගර සභාවට රැගෙන ආ යුතුයි. ඒ වගේම නගර සභාව මිනිසුන්ට ගැටලු නිර්මාණය කරන තැනක් නොව ගැටලු විසඳන තැනක් බවට පත්විය යුතුයි. මගේ දේශපාලන දිවිය තුළ මා ලද ලොකුම ජයග්‍රහණය වන්නේ නගර සභාව සාමාන්‍ය මිනිසුන්ගේ තැනක් බවට පත්කිරීමට හැකි වීමයි.”පළාත්පාලන ආයතනයන්ගේ සංසදයේ අනුග්‍රාහකත්වයෙන් හා සංවිධානයෙන් යුතුව ප්‍රාදේශීය සභා හා නගර සභා මන්ත්‍රීවරුනට විදෙස් අත්දැකීම් ලබා ගැනීමේ අවස්ථා පසුගිය කාලයේ උදා වී තිබුණි. මේ අනුව හිලරි ප්‍රසන්න මහතාට සංචාරය කිරීමට ලැබී තිබුණේ චීන දේශයේය.චීනයේදී ලද අත්දැකීම් පිළිබඳ හිලරි මහතා පවසන්නේ මෙසේය.“චීනය ලොව ප්‍රමුඛතම ආර්ථික හා දේශපාලන බලවතෙක්. ඒ රටේ සුන්දරත්වය නැරඹීමට වඩා එහි පරිපාලන හා කළමනාකරණ කටයුතු පිළිබඳ දැක බලා ගැනීමට, අධ්‍යයනය කිරීමට අවස්ථාව ලැබීම ඉතාමත් වැදගත්. චීනයේ පළාත් පාලනය අපිට වඩා පුළුල් ක්ෂේත්‍රයකට විහිදෙනවා. එහි සෞඛ්‍ය සේවාවන් මෙන්ම පොලිසි පවා ක්‍රියාත්මක වන්නේ පළාත් පාලන ආයතන යටතේ.ආයතනික ව්‍යුහය තුළ තාක්ෂණය භාවිත කිරීම ඉතාමත් ඉහළයි. එහි යටිතල පහසුකම් ඉතාමත් දියුණු තත්ත්වයකයි පවතින්නේ. මම එහි දුටු විශේෂම දේ ඔවුන් කොතරම් නවීනත්වයට සමීප වුවත් සොබාදහම දුරස් කර නෑ. ඉදිකිරීම්, මංමාවත්, උමං මාර්ග මේ හැම දෙයක්ම සොබාදහමට සමීපව ඉදිකිරීමට කටයුතු කර තිබෙනවා. එහි පළාත් පාලන ආයතන ක්‍රියාත්මක වන ආකාරය පිළිබඳ අධ්‍යයනය කිරීමට අපිට අවස්ථාවක් ලැබුණා.”චීනයේ සංචාරයෙන් පසුව හලාවත නගරය වඩාත් ක්‍රමවත්ව පවත්වාගෙන යාම පිළිබඳ මා තුළ නව අදහස් ඇති වුණා. හලාවත වෙරළට සීමා වූ නගරයත් සංචාරක පුරයක් ලෙස එය තවදුරටත් සංවර්ධනය කිරීමට හැකි බවට මා තුළ වූ විශ්වාසය මේ සංචා‍රයෙන් තවදුරටත් තහවුරු වුණා. චීනයේ අලෙවියට ප්‍රමුඛස්ථානය දී ඇත්තේ දේශීය නිෂ්පාදනවලටයි. අප වැනි රටකට එය ඉතා හොඳ ආදර්ශයක්. චීනයේ පළාත් පාලන ආයතන එරට දේශීය වෛද්‍ය ක්‍රම දියුණු කිරීමට ප්‍රමුඛව කටයුතු කරනවා. අපේ දේශීය වෙදකම දියුණු කිරීමටත් පළාත් පාලන ආයතනවලට මූලිකත්වය ගත හැකියි කියා මා විශ්වාස කරනවා.”වෘත්තියෙන් නීතිඥයෙකු සේම හලාවත නගර සභාවේ නගරාධිපති ලෙස දේශපාලන දිවියේ හා වෘත්තීය ජීවිතයේ අත්දැකීම් බොහෝමයි. ඒ සියල්ල පිළිබඳ සිහි කරන හිලරි නගරාධිපතිවරයා පවසන්නේ නගර සභාවේ මන්ත්‍රී කෙනෙකු ලෙස දේශපාලනයට පිවිසි මුල් කාලය හා සසඳද්දී නගරයේ භෞතික මෙන් ම ජන ජීවිතය සංවර්ධනය කිරීමට සිදු කළ කටයුතු පිළිබඳ තමා අවංකවම සතුටු වන බවයි.“නගර සභාවේ සේවය කරන සෞඛ්‍ය කම්කරුවන් පවුල් 100 ක් විතර ජීවත් වුණේ නගර මධ්‍යයේ ගරාවැටුණු පුංචි කාමර කීපයක. 1999 දී මේ අයට නිවාස සාදා දීමට ප්‍රියංකර ජයරත්න ඇමැතිතුමා ඉඩක් ලබා දුන්නා. දැන් ඒ අය වෙනුවෙන් එම ස්ථානයේ අංගසම්පූර්ණ නිවාස 60 ක් ඉදිවෙනවා.” ඒ අයගේ ඡන්දය අපේක්ෂාවෙන් නෙමෙයි මේ නිවාස ඉදිකිරීම් සිදුවන්නේ අසරණ ජනතාවට සුව පහසු නිවසක් ලබාදිය යුතුයි කියන චේතනාවෙන් යුතුවයි.මුහුදු වෙරළ සංවර්ධනය වගේම නගරවාසීන්ගේ ශරීර සුවතාවය වෙනුවෙන් ඇවිදින මං තීරු ඉදිකිරීම, නගරවාසීන්ගේ ආරක්ෂාව වෙනුවෙන් ගිනි නිවන ඒකකයක් ස්ථාපිත කිරීමට ලැබීම මා ඉතා වැදගත් කොට සලකනවා.” නගරයට අත්‍යවශ්‍ය ස්ථානයක් වූ බස් නැවතුම්පොළ, එළවළු වෙළඳපොළ, මාළු වෙ‍ළඳපොළ, රාත්‍රී වෙළඳපොළ විධිමත් ස්ථාන බවට පත් කිරීමට මගේ උනන්දුව, කැපවීම වගේම අනෙකුත් නගර සභා මන්ත්‍රීවරුන්ගෙන් ලද සහාය ඉතාමත් වැදගත්.”“ආර්ථික දර්ශක සලකන විට අද අපේ රට ලොව මධ්‍යම ආදායම් ලබන රටක් බවට පත්වෙලා තිබෙනවා. ඒ බව මිනිසුන්ට දැනෙන සමාජ ආර්ථික පසුබිමක් නිර්මාණය කිරීම දේශපාලකයින් වන අපි සැමගේ වගකීමක්. දූෂණ වංචා අවම කර පාලනය විධිමත් කිරීමෙන් විශාල පිරිසකට සෙත සැලසිය හැකි යැයි මා උදක්ම විශ්වාස කරනවා.”</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>29</day>
    </date>
    <link>http://www.dinamina.lk/2014/09/29/_art.asp?fn=f1409294</link>
    <topic>අභියෝග ජය ගැනීමේ සිංහ නාදය ‍හා විපක්ෂයේ වලිප්පුව</topic>
    <author>ජනතා මිත්‍ර</author>
    <content>කාලයත් සමඟ පැමිණෙන අභියෝග ජය නොගතහොත් එමඟින් ඇති වන පසුබෑම සුළුපටු නොවේ. විශේෂයෙන්ම රටක් හමුවේ පවතින අභියෝග ජය ගැනීමට නොහැකි වුවහොත් එම රට ද වසර ගණනාවකින් ආපස්සට යනු ඇත. රටක් ආපස්සට යනවා යනු ඒ රටේ ජනතාවගේ හා රට බාර ගැනීමට සිටින දරුවන්ගේද අනාගතය ආපස්සට යෑමයි. වසර 30 කට අධික කාලයක් තිස්සේ පැවති යුද්ධය හේතුවෙන් වසර ගණනාවක් ආපස්සට ගිය ශ්‍රී ලංකාව යළි ඉදිරියට ගමන් කරන විට එල්ල වී තිබෙන අභියෝග සුළු පටු නොවේ. එම අභියෝග ජය ගැනීම සඳහා රටක් වශයෙන් එක් වී කටයුතු කළ යුතු අවස්ථාවකදී රට පාලනය කරනු ලබන ආණ්ඩු පක්ෂයටත් වගකිවයුතු විරුද්ධ පක්ෂයටත් තිබෙන වගකීම ඉතා බරපතළය. එම වගකීම වර්තමානයේ දී සිදුවෙන්නේ කෙසේද? එය බරපතළ ලෙස සමාජයේ අවධානයට ලක්විය යුතු කරුණකි.රටට එරෙහිව එල්ල වන සියලු අසත්‍ය චෝදනාවලට පිළිතුරු ලබා දෙමින් සියලු අභියෝග ජයගනිමින් දේශීය හා විදේශීයව ඒවාට අවශ්‍ය කරන පිළියම් යොදමින් රට වෙනුවෙන් ගත යුතු සෑම පියවරක්ම ගනිමින් වගකිව යුතු රාජ්‍ය නායකයෙකු ලෙස වත්මන් ජනාධිපති මහින්ද රාජපක්ෂ මහතා කටයුතු කරයි.එක්සත් ජාතීන්ගේ මහා මණ්ඩලයේ 69 වැනි සැසිවාරය අමතමින් ශ්‍රී ලංකාවේ ජනාධිපති මහින්ද රාජපක්ෂ මහතා ලෝකයේ සියලු රටවලින් ඉල්ලා සිටියේ කුමන හෝ ආකාරයකින් ත්‍රස්තවාදයට සහය දීමෙන් වළකින ලෙසයි. එක්සත් ජාතීන්ගේ සංවිධානයේ 69 වැනි මහ සමුළුව අමතමින් ජනාධිපතිවරයා සඳහන් කළේ ත්‍රස්තවාදයෙන් බැට කෑ රටක් ලෙස ශ්‍රී ලංකාව ත්‍රස්තවාදයේ අනිටු ප්‍රතිඵල හොඳින් හඳුනන බවයි.“ලෝක තත්ත්වයේ කැපී පෙනෙන වෙනසක් පසුගිය දශක එකහමාර තුළ දක්නට ලැබෙනවා. 2000 වර්ෂයේ සිට ලෝක තත්ත්වයේ පැහැදිලි වර්ධනයක් අපිට දක්නට ලැබෙනවා. ඒ නිසාම 2015 න් පසු සංවර්ධනය ඉලක්ක කෙරෙන මෙවර තේමාව හුඟක් වැදගත් වෙනවා. මා සහභාගිත්වය දරන පොදු රාජ්‍ය මණ්ඩලීය රාජ්‍ය නායක සමුළුවත් පසුගිය අවුරුද්දේ තීරණය කළේ මේ ගැන අවධානය යොමු කරන්න” යනුවෙන් ද ප්‍රකාශ කළේය.මහින්ද රාජපක්ෂ ජනාධිපතිවරයා පොදු රාජ්‍ය මණ්ඩලීය රාජ්‍ය නායක සමුළුව පවත්වමින් පසුගිය වසරේදී තීරණය කළේ ද ත්‍රස්තවාදය ලෝකයෙන්ම මුලිනුපුටා දැමීම සඳහා වැඩි අවධානයක් යොමු කරමිනි. එහිදී ශ්‍රී ලංකා ජනාධිපතිවරයා අවධාරණය කර සිටියේ ප්‍රථමයෙන්ම රටවල් අතර අසමානතාව දුරුකිරීම පළමුවෙන්ම කළ යුතු දෙයක් බවයි. එමෙන්ම රටවල සංවර්ධන ව්‍යාපෘති ගැන කතා කරනවාට වඩා ඒවා ක්‍රියාත්මක කිරීම ගැන වැඩි අවධානයක් යොමු කළ යුතු බව ද ජනාධිපති මහින්ද රාජපක්ෂ මහතා එහිදී ප්‍රකාශ කළේය.මෙවර එක්සත් ජාතීන්ගේ මහා මණ්ඩලයේ 69 වැනි සැසිවාරය අමතමින් ජනාධිපතිවරයා ප්‍රකාශ කළේ ජගත් සංවිධානයේ ක්‍රියාකාරීත්වය පිළිබඳ අලුත් ඇසකින් බැලිය යුතු බවයි. මේ ප්‍රකාශය කිරීමට පෙර සිටම ලෝකයේ බොහෝ රටවලත්, බොහෝ මාධ්‍යවලත් අවධානය යොමු වී තිබුණේ ශ්‍රී ලංකා ජනාධිපතිවරයාගේ අමෙරිකානු සංචාරය පිළිබඳය.මීට පෙර මේ ආකාරයෙන් ලෝකයේම අවධානය ‍දිනාගත් රාජ්‍ය නායකයින් වූයේ කියුබානු නායක ෆිදෙල් කස්ත්‍රෝ, ලිබියානු නායක ගඩාෆි, පලස්තීන නායක යසර් අර්ෆත් වැන්නවුන්ය. ඒ හා සමානවම සැලකිය හැකි නායකයෙකු ‍වන්නේ ශ්‍රී ලංකා ජනාධිපතිවරයාය. රට හා පොදු මහජනතාව වෙනුවෙන් ඕනෑම අභියෝගයකට මුහුණ දීමේ ශක්තිය මහින්ද රාජපක්ෂ ජනාධිපතිවරයා සතු වීම ඉතා වැදගත් වන අතර රට රටවල රාජ්‍ය නායකයින් හා මාධ්‍යවල ඒ සම්බන්ධයෙන් යොමුකොට ඇති අවධානයෙන්ම ඒ බව මනාව පසක් වේ.එක්සත් ජාතීන්ගේ මානව හිමිකම් කමිටුව ශ්‍රී ලංකාව සම්බන්ධයෙන් ගෙන යනු ලබන අසාධාරණ මැදිහත්වීම ගැන ද මහින්ද රාජපක්ෂ ජනාධිපතිවරයා මෙහිදී නොබියව සිය අදහස් ප්‍රකාශ කළේය. මේ අදහස් ප්‍රකාශ කිරීම ඇතැම් මාධ්‍ය සඳහන් කර තිබුණේ එදා 90 දශකයේ පැවැති එක්සත් ජාතීන්ගේ සම්මේලනයේ දී කියුබානු නායක ෆිදෙල් කස්ත්‍රෝ මහතාගේ කතාවටය. එදා සුප්‍රකට සඟරා කස්ත්‍රෝගේ ඡායාරූපයක් ද සහිතව ඔහුගේ කතාව පිළිබඳ පිටකවරය සරසා තිබුණේ කතාව ද සමඟින් වීම විශේෂත්වයයි. “සිංහයා අවදි වෙයි” යනුවෙන් එදා ෆිදෙල් කස්ත්‍රෝගේ කතාවට වශී වී සිටි තරුණ පිරිස් දැන් ප්‍රකාශ කරන්නේ කුමක්ද? දැන් සිටින්නේ කොහේද? ශ්‍රී ලංකා ජනාධිපතිවරයා කිසිදු කොන්දේසියකට යටත් නොවී ඉතා අභීත ලෙස තම මතය රට වෙනුවෙන් ප්‍රකාශ කිරීම ඉතා වැදගත් වී ඇත.කියුබාවට පනවා තිබෙන සම්බාධක ඉවත් කරන ලෙස එක්සත් ජාතීන්ගේ සංවිධානයෙන් ඉල්ලා සිටි ආසියාවේ ඉදිරියෙන්ම සිටින රාජ්‍ය නායකයා වන්නේ ද මහින්ද රාජපක්ෂ ජනාධිපතිවරයාය. කියුබාව ශ්‍රී ලංකාවට දක්වන සහයෝගය හා කියුබාවේ මිත්‍රත්වය අනුව ජනාධිපතිවරයා එසේ ඉල්ලා සිටීම ශ්‍රී ලාංකිකයින් හැටියට අපට ආඩම්බරයකි. හරි දේ වෙනුවෙන් නිවැරදි දේ වෙනුවෙන් නොබියව පෙනී සිටින මහින්ද රාජපක්ෂ ජනාධිපතිවරයා මුළු රටටම ආශීර්වාදයකි.මහින්ද රාජපක්ෂ ජනාධිපතිවරයා එවැනි ආදර්ශයක් ලෝකයටම ලබා දෙන විට කියුබාව සම්බන්ධයෙන් 90 දශකයේ මුල එවකට පැවති එක්සත් ජාතික පක්ෂ ආණ්ඩුව සමයේ දී සිදු වූ කරුණක් සිහිපත් කිරීම කාලෝචිතයි.ලෝකයේ හොඳම සෞඛ්‍ය සේවය ක්‍රියාත්මක වන්නේ කියුබාවේය. ශ්‍රී ලංකාව හා කියුබාව යන රටවල් අතර පවතින දිගු කාලීන මිත්‍රත්වය නිසාත්, කියුබාවේ පවතින මානව දයාව නිසාත් ශ්‍රී ලංකාවට විශේෂඥ වෛද්‍යවරුන්ගේ සහාය ලබා දීමට කියුබාව තීරණය කළේ ඔවුන්ගේ පවතින මානව ගුණාංග නිසාය. මේ අනුව කියුබානු විශේෂඥ වෛද්‍යවරුන් දෙසීය (200) දෙනෙකුගේ සේවය ශ්‍රී ලංකාවට ලබා දීමට කියුබාව තීරණය කළේය. එම වෛද්‍යවරුන් දෙසීය දෙනා වැඩිපුර යෙදවූයේ ශ්‍රී ලංකාවේ දුෂ්කර ප්‍රදේශ වෙතය. එම විශේෂඥ වෛද්‍යවරුන්ගේ සේවය නිසා ශ්‍රී ලංකාවේ ගැබිනි මරණ හා ළදරු මරණ අනුපාතිකය ශීඝ්‍ර ලෙස අඩු විය. දුෂ්කර ප්‍රදේශවල සිටින පිරිසට ලැබුණු හොඳ සෞඛ්‍ය සේවය නිසා අදාළ ග්‍රාමීය ප්‍රදේශවල පිහිටි ග්‍රාමීය රෝහල් තුළදීම ඔවුන්ට සේවය ලබාගැනීමට හැකි වීම විශේෂත්වයකි. එමනිසා අහිංසක ගමේ ජනතාවට නගරවල රෝහල් වෙත පැමිණීමට අවශ්‍ය වූයේ නැත. එම වෛද්‍යවරුන් ශ්‍රී ලංකාවේ ජනතාව වෙනුවෙන් සේවය කළේ කියුබාවේ ජනතාවට මෙනි. ඔවුන්ගේ සේවයේ කිසිදු වෙනසක් සිදු වූයේ නැත.මෙවැනි සහයෝගයක් ලබා දී තිබියදීත් එක්සත් ජාතීන්ගේ සංවිධානයේ පැවති ඡන්ද විමසීමකදී එවකට එක්සත් ජාතික පක්ෂ ආණ්ඩුවේ විදේශ කටයුතු අමාත්‍යවරයා ඡන්දය ප්‍රකාශ කළේ කියුබාවට ආර්ථික සම්බාධක පැනවීමට පක්ෂවයි.නමුත් එවැනි තත්ත්වයක් ඇතිවුව ද කියුබාව ශ්‍රී ලංකාවට දක්වන මිත්‍රත්වයේ කිසිදු වෙනසක් නොදැක්වීය. ඉන් අනතුරුව කියුබ‍ාවේ සිට පැමිණි එම රටේ නියෝජිතවරයෙකු කොළඹ විශ්වවිද්‍යාලයේ පැවති උත්සවයක දී මෙවැනි අදහසක් ප්‍රකාශ කළේය. “අපට ආර්ථික සම්බාධක පනවන ඡන්දයේදී ශ්‍රී ලංකාව කියුබාවට විරුද්ධව අමෙරිකා එක්සත් ජනපදයේ යෝජනාවට පක්ෂව ඡන්දය ප්‍රකාශ කළා. ඒත් අපි ශ්‍රී ලංකාවත් එක්ක තරහ නැහැ. අපි ශ්‍රී ලංකාවට දක්වන සහයෝගය දිගටම දක්වනවා. මින් මතුවට ශ්‍රී ලංකාව අපට එරෙහි වුණත් අපි දක්වන සහයෝගයේ කිසිම වෙනසක් ඇතිවෙන්නේ නැහැ. අපි ශ්‍රී ලංකාවට හැමදාමත් ආදරෙයි” යනුවෙන් කියුබාවෙන් පැමිණි නියෝජිතවරයා ප්‍රකාශ කළේ බොහොම හැඟීම්බරවයි.එම කියුබානු විශේෂඥ වෛද්‍යවරුන් ශ්‍රී ලංකාවට සේවය කළත් ඔවුන්ට වැටුප් ලබා දුන්නේ කියුබානු ආණ්ඩුව විසිනි. එම ‍වෛද්‍යවරුන්ට සති අන්තයේ නුවරඑළිය වැනි ප්‍රදේශයකට යාමට නිවාඩුවක් ලැබුණ ද එම වෛද්‍යවරුන් ඉල්ලා සිටියේ තමන්ට නිවාඩු අනවශ්‍ය බවත්, තමන්ට එම කාලය තුළ දී ද මේ රටේ ජනතාව වෙනුවෙන් සේවය කිරීමට අවශ්‍ය බවයි. එමඟින් පෙන්නුම් කරනුයේ කියුබානු ජාතියේ මනුෂ්‍යත්වය, මානව දයාව නොවේද? එම වෛද්‍යවරුන්ගේ සේවය මෙරට සෞඛ්‍ය ක්ෂේත්‍රය ඇතුළු සියලු රාජ්‍ය හා පෞද්ගලික අංශයේ සේවකයින්ට හොඳ පාඩමක් නොවන්නේද? එවැනි මානව දයාවෙන් පිරි රටක් වෙනුවෙන් ශ්‍රී ලංකාවට ආඩම්බර විය හැකි කතාවක් ප්‍රථමයෙන්ම ලෝකය හමුවේ ස‍ිදු කළ රාජ්‍ය නායකයා වශයෙන් මහින්ද රාජපක්ෂ ජනාධිපතිවරයා ඉතිහාස ගතවේ. එදා එතරම් සේවයක් ලබා දී තිබියදීත් එවකට පැවති එක්සත් ජාතික පක්ෂ ආණ්ඩුවේ නියෝජිතවරයා කියුබාවට එරෙහිව ඡන්දය ප්‍රකාශ කළේ කිසිදු හිතක් පපුවක් නොමැතිවයි. අමෙරිකාවට පවතින බිය නිසා එසේ කළ බව පසුව එක්සත් ජාතික පක්ෂ ආණ්ඩුව ප්‍රකාශ කළේය. නමුත් එවැනි බියගුළු ප්‍රකාශයකින් ලැජ්ජාවට පත් වූයේ ශ්‍රී ලංකාවයි. එවැනි ඉතිහාසයක් තිබියදී ශ්‍රී ලංකාවේ ගෞරවය ආරක්ෂා කර ගනිමින් නොබියව තම හෘද සාක්ෂියට එකඟව කියුබාව වෙනුවෙන් නියම අවස්ථාවේදී කතා කළ එකම රාජ්‍ය නායකයා මහින්ද රාජපක්ෂ ජනාධිපතිතුමා පමණි. ශ්‍රී ලංකාවේ සිටි කිසිදු රාජ්‍ය නායකයෙකුට, නායිකාවකට කළ නොහැකි දෙයක් කිරීමට මහින්ද රාජපක්ෂ ජනාධිපතිවරයාට හැකිවූයේ ඔහුගේ තිබෙන එඩිතරකම නිසාය.කියුබාව වෙනුවෙන් කරන ලද මෙම එඩිතර ප්‍රකාශය ගැන ජනතා විමුක්ති පෙරමුණේ රතු සහෝදරවරුන් කියා සිටින‍්නේ කුමක් ද? ජනතා විමුක්ති පෙරමුණේ ජාත්‍යන්තර අංශ‍යේ ප්‍රධානී හිටපු නායක සෝමවංශ අමරසිංහ මහතා මේ ගැන කියන්නේ මොනවාද? ජනතා විමුක්ති පෙරමුණේ වත්මන් නායක අනුර කුමාර දිසානායක මහතා මේ ගැන කියා සිටින්නේ කුමක්ද? අඩුම තරමේ මෑත කාලයේ දී කියුබාවට එරෙහිව අමෙරිකාව සිදු කළ ක්‍රියා ගැන ලිප්ටන් වටරවුමේ දී හෝ කොටුව දුම්රිය ස්ථානය අසල දී හෝ ශ්‍රී ලංකාවේ පිහිටි අමෙරිකානු තානාපති කාර්යාලය ඉදිරිපිටදී හෝ විරෝධතා ව්‍යාපාරයක්වත් පැවැත්වීමට නොහැකි වූයේ ඇයි? ජනතා විමුක්ති පෙරමුණේ වර්තමාන නායකත්වය අමෙරිකාවට පක්ෂග්‍රාහී ප්‍රතිපත්තියක් අනුගමනය කිරීම මෙයට හේතුව බව ජනතා විමුක්ති පෙරමුණේ අභ්‍යන්තර ආරංචි මාර්ග සඳහන් කරයි. කියුබාවට හිතවත් ජනතා විමුක්ති පෙරමුණේ නියම රතු සහෝදරවරුන් ද මේ නිසා අසරණ වී ඇත. ඔවුන් නව නායකත්වයේ අමෙරිකානු ගමන් මාර්ගයට කිසිසේත්ම කැමති නැත. එය ජනතා විමුක්ති පෙරමුණේ බිම් මට්ටමේ සාමාජිකත්වය මේ වන විට තේරුම් ගනිමින් සිටී. ඔවුන්ට මෙවර ඌව පළාත් සභා මැතිවරණයේ ඡන්ද ප්‍රතිඵලවලින් පෙන්නුම් කළේ එයයි. බස්නාහිර, දකුණ පළාත් සභා මැතිවරණවලදී වැඩි වූ ඡන්ද පදනම ආරක්ෂා කර ගැනීමට ඌව පළාත් සභා මැතිවරණයේදී ජනතා විමුක්ති පෙරමුණට හැකි වී නැත. ඒ තත්ත්වයට වගකිවයුත්තේ ජනතා විමුක්ති පෙරමුණේ වත්මන් නායකත්වය නොවේද? සෝඩා බෝතලය විවෘත කළ පසු සිදුවන දෙය ජනතා විමුක්ති පෙරමුණට සිදු වී ඇත. ඒ තත්ත්වය ජනතා විමුක්ති පෙරමුණේ බිම් මට්ටමේ නියෝජිතයින්ට හොඳින්ම තේරුම් ගොස් තිබේ. අනුර කුමාර දිසානායක මන්ත්‍රීවරයා සිතා සිටියේ තමා නායකත්වයට පත් වූ පසුව ජනතා විමුක්ති පෙරමුණේ ජග්‍රහණය ඉතා ශීඝ්‍රයෙන් වැඩිවනු ඇත කියාය. නමුත් සෝඩා බෝතලය විවෘත කළ පසුව සිදුවන දෙය ජනතා විමුක්ති පෙරමුණට සිදුවූයේ ඇයි? එයට හේතුව කුමක්ද?ජනතා විමුක්ති පෙරමුණ වසර 5, 6 ක් තිස්සේ ගමන් කළේ රටේ වුවමනාවට නොවේ. එය ගමන් කළේ ජාත්‍යන්තරයට අවශ්‍ය විදියටය. අධිරාජ්‍යවාදීන්ට අවශ්‍ය ආකාරයටය. ජනතා විමුක්ති පෙරමුණේ සිටින ජාත්‍යන්තර ඔත්තුකරුවෙකු විසින් ජනතා විමුක්ති පෙරමුණ පාලනය කරන බව එදා ජනතා විමුක්ති පෙරමුණෙන් ඉවත්වන අවස්ථා‍ෙව්දී ප්‍රකාශ කළේ එවක ජනතා විමුක්ති පෙරමුණේ ප්‍රචාරක ලේකම්වරයා වශයෙන් ක්‍රියා කළ විමල් වීරවංශ මහතාය. එදා විමල් වීරවංශ මහතා ජනතා විමුක්ති පෙරමුණ ගැන සඳහන් කළ අනාවැකිය වර්තමානයේ සත්‍යයක් වෙමින් පවතින බව රහසක් නොවේ. එම නිසා කියුබාවට ආදරය කරන බව පපුවට ගසමින් ප්‍රකාශ කරන ජනතා විමුක්ති පෙරමුණේ රතු සහෝදරවරුන් මහින්ද රාජපක්ෂ ජනාධිපතිවරයාගෙන්ම පාඩම් ඉගෙන ගත්තාට කිසිදු වරදක් නැත.ජාත්‍යන්තරය හමුවේ පවතින අභියෝගවලට නොබියව මුහුණ දෙන ආකාරය එක්සත් ජාතීන්ගේ මහා මණ්ඩලයේ 69 වැනි සැසිවාරය අමතමින් මහින්ද රාජපක්ෂ ජනාධිපතිවරයා ප්‍රකාශ කරන විට ජනතා විමුක්ති පෙරමුණේ රතු සහෝදරවරුන්ට කියුබාවට සහාය පළකරමින් කුඩා ප්‍රමාණයේ වැඩසටහනක් සංවිධානය කිරීමට නොහැකි වී තිබේ. එවැනි තත්ත්වයකට ජනතා විමුක්ති පෙරමුණ පත් වී ඇති විට වගකිව යුතු පක්ෂයක් ලෙස එක්සත් ජාතික පක්ෂය ද පක්ෂයේ අභ්‍යන්තර අර්බුද සමඟ පැටලී ඇත.රනිල් වික්‍රමසිංහ, සජිත් ප්‍රේමදාස මහත්වරුන් එක්වුවද එක්සත් ජාතික පක්ෂයට ඌවෙන් ලැබී ඇත්තේ දරුණු පරාජයකි. ඌව පළාත් සභා මැතිවරණයේ දී බදුල්ල දිස්ත්‍රික්කය තුළ එක්සත් ජාතික පක්ෂය යම් ප්‍රගතියක් පෙන්නුම් කළද මොනරාගල දිස්ත්‍රික්කයෙන් ඔවුන්ට අත්වූයේ අන්ත පරාජයකි. එක්සත් ජාතික පක්ෂයේ නායක රනිල් වික්‍රමසිංහ මහතා විසින් බදුල්ල දිස්ත්‍රික්කයේ මැතිවරණ මෙහෙයුම් කටයුතු බාර කෙරුණේ රවි කරුණානායක, විජේදාස රාජපක්ෂ යන පාර්ලිමේන්තු මන්ත්‍රීවරුන්ටය. මොනරාගල දිස්ත්‍රික්කයේ මෙහෙයුම් කටයුතු බාර කෙරුණේ සජිත් ප්‍රේමදාස මන්ත්‍රීවරයාටය. නමුත් එක්සත් ජාතික පක්ෂයේ තවත් පිරිසක් කියා සිටින්නේ මොනරාගලදී එක්සත් ජාතික පක්ෂය දරුණු පසුබෑමකට ලක්වූයේ සජිත් ප්‍රේමදාස පාර්ලිමේන්තු මන්ත්‍රීවරයාගේ ක්‍රියාකලාපය හේතුවෙන් කියාය.සජිත් ප්‍රේමදාස මහතාට නියෝජ්‍ය නායකත්වය ලබා දී රවි කරුණානායක මන්ත්‍රීවරයාට උප නායකත්වය ලබා දී තවත් තනතුරුවල සංශෝධන සිදු කළ ද එක්සත් ජාතික පක්ෂයේ අභ්‍යන්තර අර්බුද කිසිවක් නතර වී නැත. එය අළු යට ගිනි පුපුරු ලෙස ඉහළට එයි. නායකත්ව මණ්ඩලය අර්බුදයට යමින් තිස්ස අත්තනායක මහ ලේකම්වරයා ඉන් ඉවත් වී ඇත. මංගල සමරවීර මන්ත්‍රීවරයා හා සජිත් ප්‍රේමදාස මන්ත්‍රීවරයා අතර ද බරපතළ ගැටලු මතු වී තිබේ. එමනිසා එක්සත් ජාතික පක්ෂය තවත් අර්බුද රැසකට පත්ව තිබෙන්නේ ඔවුන් රට ගැන සිතන නිසා නොවේ. එමනිසා අභියෝගවලට මුහුණ දෙමින් ජාත්‍යන්තරයට ශ්‍රී ලංකාවේ අනන්‍යතාවය, අභිමානය හා ඉදිරිය ගැන ජනාධිපතිතුමා ලෝකයට ප්‍රකාශ කරන විට එක්සත් ජාතික පක්ෂය මණ්ඩලයේ කචල් නතර කර ගැනීමට නොහැකිව අසරණ වී සිටී.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>30</day>
    </date>
    <link>http://www.dinamina.lk/2014/09/30/_art.asp?fn=n140930_3</link>
    <topic>ඔක්තෝබර් මාසය පිළිකාවට වැට බඳියි</topic>
    <author>රූපාන්ති බුලත්සිංහල</author>
    <content>[2014-09-30 15:30]ශ්‍රී ලංකාවේ පිළිකා රෝගීන් අතර 25% පියයුරු පිළිකා රෝගීන් බව සෞඛ්‍ය අමාත්‍යාංශය සඳහන් කරයි.පියයුරු පිළිකාව කලින් හදුනා ගැනීම කෙරෙහි ජනතාවගේ දැණුවත් භාවය අඩු වීම හේතුවෙන් මෙය සීඝ්‍රයෙන් පැතිර යමින් පවතී.මේ අනුව ජ්‍යාත්යන්තර පියයුරු පිළිකාව පිළිබඳ ජනතාව දැනුවත් කිරීමේ මාසය ලෙස ඔක්තෝම්බර් මාසය නම් කර තිබෙන බවද සෞඛ්‍ය අමාත්‍යාංශය සඳහන් කරයි.පියයුරු පිළිකා රෝගය පිළබඳ ජනතාව දැනුවත් කිරීමේ පියයුරු මර්ධන වැඩසටහන් ඔක්තොම්බර් මාසය තුළදී ක්‍රියාත්මක කරන බව සෞඛ්‍ය සේවා අධ්‍යක්ෂ වෛද්‍ය පාලිත මහීපාල මහතා විශේෂ චක්‍ර ලේඛණයක් නිකුත් කරමින් කියා සිටිය්.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>30</day>
    </date>
    <link>http://www.dinamina.lk/2014/09/30/_art.asp?fn=n140930_2</link>
    <topic>දළ දේශීය නිෂ්පාදනය ඉහළ යයි</topic>
    <author>සංජීව සම්පත් බාලසූරිය</author>
    <content>[2014-09-30 14:30]වේගයෙන් දියුණුවන ආර්ථිකයන් අතර ඉදිරියෙන් සිටින ශ්‍රී ලංකාවේ දළ දේශීය නිෂ්පාදිතය 7.8 % දක්වා වර්ධනය වී තිබෙන බව ශ්‍රී ලංකා මහබැංකුව ප්‍රකාශ කරයි.පසු ගිය වසරේ දෙවැනි කාර්තුවේ පැවති රුපියල් මිලියන හත් ලක්ෂ හැත්තෑ නව දහස් නවසිය හැත්තෑ හතරක දළ දේශීය නිෂිපාදිත අගයට සාපේක්ෂව මෙම වසරේ එම කාර්තුවේ අගය රුපියල් මිලියන අටලක්ෂ හතලිස් දහස් හයසිය පනස් තුනකි.එය 7.8% වර්ධනයක් පෙන්නුම් කර තිබෙන බව ජන හා සංඛ්‍යා ලේඛණ දෙපාර්තමේන්තුව නිකුත් කළ නවතම වාර්තාව පෙන්වා දෙයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>30</day>
    </date>
    <link>http://www.dinamina.lk/2014/09/30/_art.asp?fn=n140930_1</link>
    <topic>ලංකා ඉතිහාසයේ ප්‍රථම වතාවට ජාතික නිවාස ප්‍රතිපත්තියක් එළිදක්වයි.</topic>
    <author>දිනේෂ් හේවාවිතාරණ</author>
    <content>[2014-09-30 13:30]ලංකා ඉතිහාසයේ ප්‍රථම වතාවට ජාතික නිවාස ප්‍රතිපත්තියක් එළිදැක්වේ.ලෝක ජනාවාස දින සමුළුවේදී අතිගරු ජනාධිපතිතුමාගේ ප්‍රධානත්වයෙන් එය සිදු කෙරෙන බව ඉදිකිරීම් ඉංජිනේරු සේවා නිවාස හා පොදු පහසුකම් අමාත්‍ය විමල් වීරවංශ මහතා පවසයි.ජනාවාස හඬක් - ජන සෙවණ හෙටක් තේමාව යටතේ මෙවර ලෝක ජනාවාස දිනය සැමරේ.එහි ප්‍රධාන සමුළුව ජනාධිපති මහින්ද රාජපක්ෂ මැතිතුමාගේ ප්‍රධානත්වයෙන් සුගතදාස ගෘහස්ථ ක්‍රීඩාංගනයේදී 06 දා පැවැත්වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>30</day>
    </date>
    <link>http://www.dinamina.lk/2014/09/30/_art.asp?fn=n1409301</link>
    <topic>හෙට ලෝක ළමා දිනයේ සිට පාසල් නොයන සියලු දරුවන් පාසල්වලට</topic>
    <author>සුභාෂීණී සේනානායක</author>
    <content>රට පුරා සිටින පාසල් නොයන සියලු දරුවන් පාසල්වලට ඇතුළත් කිරිමේ ජාතික ව්‍යාපෘතිය ලෝක ළමා දිනයේදී ආරම්භ කෙරේ. රට පුරා සිටි පාසල් නොගිය මේ දරුවන් ඇතුළත් කිරීම අධ්‍යාපන ඇමැති බන්දුල ගුණවර්ධන මහතාගේ ආරාධනයෙන් ආර්ථීක සංවර්ධන ඇමැති බැසිල් රාජපක්ෂ , රාජ්‍ය පරිපාලන හා ස්වදේශ කටයුතු ඇමැති ඩබ්ලිව්. ඩී. ජේ. සෙනෙවිරත්න මහත්වරුන්ගේ සහභාගීත්වයෙන් හෙට (01) කොළඹ තර්ස්ටන් විද්‍යාලයේදී සිදු කෙරේ.සහස්‍ර සංවර්ධන දර්ශකවල සැමට අධ්‍යාපනය සැමට ලබා දීමේ අරමුණින් ඇරැඹෙන මේ ව්‍යාපෘතිය අධ්‍යාපන ඇමැති බන්දුල ගුණවර්ධන මහතාගේ අධීක්ෂණය යටතේ ආරම්භ කර ඇත.පාසල් යා යුතු වයසේ සිටින සියලු දරුවන් පාසල් යැවීම මේ ව්‍යාපෘතියේ අරමුණ වේ.නිදහස් අධ්‍යාපනයේ ප්‍රතිඵලයක් ලෙස දකුණු ආසියාතික සාර්ක් කලාපයේ පාසල්වලට ඇතුළත් කිරිමේ ඉහළම අගය ශ්‍රී ලංකාව වාර්තා කර ඇති අතර පාසල් යන දරුවන්ගේ අනුපාතය සියයට 98.5ක්වේ.පාසල් නොයන දරුවන්ගේ ප්‍රතිශතය සියයට 1.5ක් වන අතර එය සමස්ත සිසුන්ගෙන් 50000ක් පමණ වේ.මෙවර ලෝක ළමා දිනයේදී අධ්‍යාපන අමාත්‍යාංශයේ ඉලක්කය වන්නේ මේ වසරේ දෙසැම්බර් 31 ට පෙර සියලු දරුවන් පාසල් යැවීම බව අධ්‍යාපන ඇමැති බන්දුල ගුණවර්ධන මහතා දිනමිණට කියා සිටියේය.සියලු දරුවන් පාසල් යැවීම සඳහා සියලු පාර්ශ්වයන් සමග සාකච්ඡා සිදු කර ඇති අතර ඉදිරියෙදී පාසල් නොයන දරුවන් පාසල් වෙත යොමු කිරිම සිදු කරනු ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>30</day>
    </date>
    <link>http://www.dinamina.lk/2014/09/30/_art.asp?fn=n1409302</link>
    <topic>ජයලලිතාට ලබා දුන් තීන්දුව ඉතාම නිවැරැදියි</topic>
    <author>මහින්ද අලුත්ගෙදර</author>
    <content>සිවු වසරක සිර දඬුවමක් ලබාදෙමින් තමිල්නාඩු ප්‍රාන්තයේ හිටපු මහ ඇමැතිනී ජයලලිතා ජයරාම් වෙනුවෙන් බැංගලෝර් විශේෂ අධිකරණය ලබා දී තිබෙන්නේ ඉතාම නිවැරැදි තීන්දුවක් බව ජාත්‍යන්තර දේශපාලන විචාරකයෝ පෙන්වා දෙති.එම නඩු තීන්දුව සම්බන්ධයෙන් ඉතාම සතුටට පත්වන බවද ඊට අමතරව අධිකරණයේ විනිවිදභාවය මෙම නඩු තීන්දු‍ව මඟින් පිළිඹිඹු වන බවද භාරතිය ජනතා පක්ෂයේ  ජ්‍යෙෂ්ඨ සාමාජික ආචාර්ය සුබ්‍රමනියන් ස්වාමී මහතා ප්‍රකාශකරයි. ඉන්දීය මාධ්‍ය වෙත අඳහස් පළකරමින් ඒ මහතා මේ බව පවසා ඇත.බැංගලෝර් විශේෂ අධිකරණය විසින් ගනු ලැබු ඉතා අසිරු නඩුව මෙය බව තමා දකින බව සඳහන්කර තිබෙන ඒ මහතා කෙසේ වෙතත් 1996 දී ගොනුකළ මෙම නඩුවේදීම ජයලාලිතා නැමැති කාන්තාව දුෂිත තැනැත්තියක් බව තමා දැන ගත් බවද එය මෙම නඩු තින්දුවෙන් හෙළි වු බවද සිහිපත්කර තිබේ. තවද තමිල්නාඩුවේ විවිධ ත්‍රස්තවාදි සංවිධාන ක්‍රියාවලියට ජයලාලිතාගේ සහාය ලැබුණු බවද එම කටයුතු මෙම තීන්දුව සමඟ අවසන් වන වනු ඇතැයි බලාපොරොත්තු වන බවද පෙන්වා දී තිබේ.මෙම නඩු තීන්දුවට අනුව ජයලාලිතා ජයරාම්ට ඉන්දීය රුපියල් කෝටි 100 ක දඩ මුදලක් ගෙවීමට සිදුවීම තුළින් ඇය විසින් වංචා අයුරින් උපයා ගත් සියළු මුදල් මේ සඳහා යෙදවීම පිළිබදව ඔහුගේ සතුට පලකර තිබෙන අතර ඇය හා මෙම වංචාවන්ට සම්බන්ධ වු අනෙක් සැකකරුවන් සෝදිසි කරන බවද ඒ අතර සෝනියා ගාන්ධි හා රාහුල් ගාන්ධි සිටින බවද ආචාර්ය සුබ්‍රමනියන් ස්වාමී මහතා ප්‍රකාශකර ඇත.මේ අතර ඉන්දිය කොමියුනිස්ට් පක්ෂයේ සාමාජික ඩී.රාජා ප්‍රකාශකර ඇත්තේ මේ තීන්දුව සම්බන්ධයෙන් සෑහීමට පත්වන බවත් මේ ලැබුණු තීන්දුවෙන් තමිල්නාඩු දේශපාලනය විශාල වෙනසක් සිදුවනු ඇති බවත්ය.මෙම තීන්දුව සම්බන්ධයෙන් භාරතීය ජනතා පක්ෂයේ මාධ්‍ය ප්‍රකාශක නලීත් කෝලි පවසා ඇත්තේ අදාළ නඩු තීන්දුවෙන් තහවුරු වන්නේ නීතිය ඉදිරියේ කවුරුත් එක සමාන බවත් ඉදිරියේ දී නීතිමය තීරණ ගතයුතු වන්නේ ජයලාලිතා ජයරාම්ගේ පක්ෂය බවත්ය.ජයලලිතා ජයරාම්ට එරෙහිව එම නඩුව ගොනු කරනු ලැබුවේ, ප්‍රතිවාදී තමිල්නාඩු දේශපාලන පක්ෂයක් වන ඩී.එම්.කේ පක්ෂය විසින් වන අතර තමිල්නාඩු ප්‍රාන්ත ප්‍රධාන අමාත්‍ය ධුරයට ඇය 1991වසරේ දී පළමුවරට පත්වීමේ දී පැවති ඉන්දීය රූපියල් කෝටි 03ක වත්කම් ප්‍රමාණය වසර 05ක් ඇතුළත ඉන්දීය රුපියල් කෝටි 66ක් දක්වා ඉහළ ගිය ආකාරය සම්බන්ධයෙන් එම නඩුව ගොනුකර තිබිණි. එම නඩුවට වරදකාරිය වු ඇය වසර 4 ක සිරසිර දඬුවම් බැංගලෝර් අධිකරණය විසින් නියම කර තිබේ. අයථා ලෙස සිය වත්කම් හෙළි කිරීම සම්බන්ධයෙන් ජයලලිතා ජයරාම් මහත්මියට චෝදනා එල්ල වී ති‍බුණි. ඉන්දියාවේ දුෂණ වැළැක්වීමේ පනත යටතේ අදාළ තීන්දුව ලබා දී ඇති බවද ඉන්දීය මාධ්‍ය වාර්තා ක‍රයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>30</day>
    </date>
    <link>http://www.dinamina.lk/2014/09/30/_art.asp?fn=n1409303</link>
    <topic>ජනපති මේ සතියේ පාප් වහන්සේ හමුවෙයි</topic>
    <author>ධනුෂ්ක ගොඩකුඹුර</author>
    <content>ජනාධිපති මහින්ද රාජපක්ෂ මහතා, අතිඋතුම් ශුද්ධොත්තම ෆ්‍රැන්සිස් පාප් වහන්සේ මුණගැසීම සඳහා මේ සතියේ වතිකානුවේ සංචාරයක නිරත වීමට නියමිතය. පාප් වහන්සේගේ ශ්‍රී ලංකා සංචාරය පිළිබඳ නිල ආරාධනාව ජනාධිපතිතුමා මේ සංචාරයේ දී සිදු කරනු ඇති බව ජනාධිපති ප්‍රකාශක මොහාන් සමරනායක මහතා දිනමිණට පැවසීය.ලබන වසරේ ජනවාරි මස 13 වැනි දා අතිඋතුම් ශුද්ධොත්තම ෆ්‍රැන්සිස් පාප්වහන්සේ ශ්‍රී ලංකාවේ සංචාරයක් සඳහා සැපැත්වීමට නියමිතය.ජනවාරි මස 13 වැනිදා මෙරට සැපැත් වන පාප්වහන්සේ ශ්‍රී ලංකාවේ ආගමික වැඩසටහන් රැසකට සහභාගී වීමෙන් අනතුරුව 15 වැනි දින පිලිපීනයේ මැනිලා නුවර බලා පිටත්ව යාමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>30</day>
    </date>
    <link>http://www.dinamina.lk/2014/09/30/_art.asp?fn=n1409304</link>
    <topic>ජනපති මහින්දට තෙවැනි වරට ඉදිරිපත් විය නොහැකි බව කියන්නේ ජාත්‍යන්තරයේ වුවමනාවටයි</topic>
    <author/>
    <content>ජනාධිපති මහින්ද රාජපක්ෂ මහතාට තෙවැනි වරට ජනාධිපති ධූරයට ඉදිරිපත් විය නොහැකි බව කියන්නේ ජාත්‍යන්තරයේ වුමනාවන් මත බව ලංකා සම සමාජ පක්ෂයේ හිටපු නායක, හිටපු අධිකරණ ඇමැති, අධිනීතිඥ බැටී වීරකෝන් මහතා පැවසීය.එක්සත් ජාතික පක්ෂයේ විරෝධයක් ලෙස එළියට පැමිණ තිබෙන්නේ මේ ජාත්‍යන්තර වුවමනාව බව පෙන්වා දුන් වීරකෝන් මහතා දැනට සම්මත වී තිබෙන ව්‍යවස්ථාවට අනුව ජනාධිපතිවරයාට තෙවැනි වරට තරග කීරීමට කිසිදු බාධාවක් නොමැති බව අවධාරණය කළේය.මෙවැනි නීතිමය බාධාවක් පිළිබඳ කරුණු කියන්නේ ජනාධිපතිතුමාට විරුද්ධ කොටස් බවත් දිනමිණ සමඟ සාකච්ඡාවකට එක්වෙමින් ඒ මහතා පැවසීය. අප දැනට භාවිතා කරන්නේ 1978 සම්මත වූ ව්‍යවස්ථාව වන අතර 18 වැනි සංශෝධනය මඟින් ඊට යම් යම් වෙනස්කම් පමණක් සිදු කර ඇති බවත් එම සංශෝධනය පාර්ලිමේන්තුවේ සම්මත වී තිබෙන බවත් හෙතෙම පෙන්වා දුන්නේය.ඒ අනුව ජනාධිපතිතුමාට තෙවැනි වරටත් ජනාධිපති ධූරයට තරග වැදීමට කිසිදු නීතිමය බාධාවක් නොමැති බවත් හෙතෙම වැඩිදුරටත් ප්‍රකාශ කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>30</day>
    </date>
    <link>http://www.dinamina.lk/2014/09/30/_art.asp?fn=n1409305</link>
    <topic>ඌව නව මහ ඇමැති දිවුරුම් දීම අද</topic>
    <author>ධනුෂ්ක ගොඩකුඹුර</author>
    <content>ඌව පළාත් සභාවේ නව මහ ඇමැතිවරයා වශයෙන් ශෂීන්ද්‍ර රාජපක්ෂ මහතා ජනාධිපති මහින්ද රාජපක්ෂ මහතා ඉදිරියේ ජනාධිපති කාර්යාලයේ දී අද (30) උදෑසන දිවුරුම් දෙයි.2009- 2014 කාලයේ ඌව පළාත් සභාවේ මහ ඇමැතිවරයා වශයෙන් කටයුතු කළ ශෂීන්ද්‍ර රාජපක්ෂ මහතා මෙවර පළාත් සභා මැතිවරණයෙන් මොනරාගල දිස්ත්‍රික්කයෙන් මනාප 96,619ක් ලබා ගනිමින් විශිෂ්ට ජයග්‍රහණයක් ලැබුවේය.පළාත් සභාවේ සෙසු ඇමැතිවරුන් ද ජනාධිපතිතුමා ඉදිරියේ අද දිවුරුම් දීමට නියමිතය.පසුගිය 20 වැනිදා පැවැති ඌව පළාත් සභා මැතිවරණයෙන් විශිෂ්ට ජයග්‍රහණයක් ලැබූ එක්සත් ජනතා නිදහස් සන්ධානයට එම පළාත් සභාවේ මන්ත්‍රී ධුර 19ක් හිමිවිය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>30</day>
    </date>
    <link>http://www.dinamina.lk/2014/09/30/_art.asp?fn=n1409306</link>
    <topic>කාන්තාවකට අමානුෂිකව පහරදුන් රත්නපුරේ පොලිස් නිලධාරියාගේ වැඩ තහනම්</topic>
    <author>විජයානි එදිරිසිංහ</author>
    <content>විද්‍යුත් හා මුද්‍රිත මාධ්‍යවලින් පසුගිය දින කිහිපය තුළ ප්‍රචාරය වූ පොලිස් නිලධාරියකු විසින් අමානුෂික ලෙස කාන්තාවකට පහරදීමේ සිද්ධියට සම්බන්ධ පොලිස් නිලධාරියා හඳුනාගත් පොලිසිය වහාම ක්‍රියාත්මක වන පරිදි ඔහුගේ සේවය තහනම් කර තිබේ.රත්නපුර පොලිසියේ පොලිස් සැරයන්වරයකු වූ මොහු මෙම පහරදීම සිදු කර ඇත්තේ පසුගිය 20 වැනිදා රත්නපුර නගරයේදීය.මෙම පහරදීමේ සිද්ධියට ලක්වූ කාන්තාව මේ වන තෙක් සොයා ගැනීමට නොහැකි වී ඇති බව පවසන පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහණ මහතා යම්කිසි ස්ථානයකට ඇය සිටීනම් වහාම පොලිසිය වෙත ඉදිරිපත් වන ලෙස දැනුම් දී සිටියි.පසුගිය සැප්තැම්බර් 20 වැනිදා රත්නපුර නගරයේදී දහවල් කාලයේදී සිදු වූ මෙම පහරදීම යම් කිසි පුද්ගලයකු විසින් වීඩියෝගත කර අන්තර්ජාලයට මුදා හැර විද්‍යුත් හා මුද්‍රිත මාධ්‍යයන්ටද ලබාදී තිබේ.මෙම පහරදීමේ සිද්ධිය එම මාධ්‍ය ඔස්සේ දුටු පොලිස්පතිවරයා වහාම ඒ පිළිබඳව පරීක්ෂණයක් කරන ලෙසට දැනුම් දී ඇත.ඒ අනුව පොලිසිය පරීක්ෂණ පවත්වා ඔහු රත්නපුර පොලිසියේ සැරයන්වරයකු බව හඳුනාගෙන පසුව ඔහුගේ සේවය තහනම් කර ඔහුට ‍එරෙහිව විනය පරීක්ෂණයකට අමතරව අපරාධ නීතිය යටතේද පරීක්ෂණයක් ආරම්භ කර තිබේ.සහකාර පොලිස් අධිකාරිවරයකු යටතේ එම පරීක්ෂණය සිදු වෙයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>30</day>
    </date>
    <link>http://www.dinamina.lk/2014/09/30/_art.asp?fn=n1409307</link>
    <topic>යුද හමුදාවේ 11 වැනි සේනංකයේවැඩබලන සේනංකාධිපති බ්‍රිගේඩියර්එම්. එම්. කිත්සිරි</topic>
    <author>එස්. කේ. සමරනායක</author>
    <content>ශ්‍රී ලංකා යුද්ද හමුදාවේ 11 වැනි සේනාංකයේ වැඩබලන සේනාංකාධිපතිවරයා ලෙස බ්‍රිගේඩියර් එම්. එම්. කිත්සිරි මහතා පත්ව සිටියි.මීට පෙර ‍ගාල්ල 583 බලසේනාධිපති ලෙස සේවය කර ඇති කිත්සිරි මහතා 2012 වසරේදී හයිටි සාමසාධක හමුදාවේ අණදෙන නිලධාරි ලෙස කටයුතු කර ඇත.වසර 20 අධික කාලයක් ක්‍රියාන්විත රාජකාරියේ යෙදී සිටි කීර්තිමත් හමුදා නිලධාරියකු වන බ්‍රිගේඩියර් කිත්සිරි මහතා 11 බල සේනාධිපති වශයෙන් ද ක්‍රියා කරයි.යුද හමුදා 11 වැනි සේනාංකයේ සේනාංකාධිපති ලෙස බ්‍රිගේඩියර් කිත්සිරි එස්. කේ. සමරනායක මහතා පත්වූයේ යැයි ඊයේ දිනමිණ පුවත්පතේ 7 පිටුවේ පළවූයේ ප්‍රමාද දෝෂයකිනි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>30</day>
    </date>
    <link>http://www.dinamina.lk/2014/09/30/_art.asp?fn=n1409308</link>
    <topic>ආයෝජන මණ්ඩලය උතුරට ලබා දුන්ව්‍යාපෘතිවලින් නව රැකියා 4833ක්</topic>
    <author>නුවන් කොඩිකාර යාපනයේ සිට</author>
    <content>ශ්‍රී ලංකා ආයෝජන මණ්ඩලය ඉකුත් වසර නවයේදි උතුරු පළාත සඳහා රුපියල් මිලියන 66712ක් ආයෝජනය කර ඇතැයි ආයෝජන ප්‍රවර්ධන ඇමැති ලක්ෂ්මන් යාපා අබේවර්ධන මහතා අනාවරණය කළේය.බලශක්ති, තාක්ෂණ, හෝටල් ව්‍යාපාර ඇතුළු ව්‍යාපෘති 26ක් මෙම ආයෝජනයන්ට ඇතුළත් බවත් එහිදි නව රැකියා 4833ක් ලබාදීමට හැකි වු බවත් හෙතෙම කීය.ත්‍රස්තවාදය අවසන් කිරීමෙන් පසු උතුරු පළාතේ පැවැති පළමු අයෝජන සමුළුව යාපනය දිස්ත්‍රික් ලේකම් කාර්යාලයේදි පෙරේදා(28) පැවැති අතර එහිදි ආයෝජකයන් අමතමින් ඇමැතිවරයා එසේ ප්‍රකාශ කළේය.1979 වසරේ සිට 1994 දක්වා කිසිඳු ආයෝජනයක් උතුරු පළාතට සිදුව නැති බව පැවැසු ඒ මහතා 1994 සිට 2004 දක්වා රුපියල් මිලියන 428ක් ආයෝජනය කර ඇති අතර රැකියා 419 ක් පමණක් ලබාදී ඇති බව කියා සිටියේය.උතුරේ ආයෝජනය කිරීම සඳහා දෙස් විදෙස් ආයෝජකයන් රැසක් මේ වන විටත් ඉදිරිපත් වී ඇති බවත් ඊට ලොව ප්‍රකට ආයෝජකයන් රැසක් සිටින බවත් අබේවර්ධන මහතා පැවැසීය. නිදහසින් පසු බිහිවු කිසිඳු රජයක් වත්මන් රජය සිදුකළ ආයෝජනයන් හෝ සංවර්ධනයක් උතුරු පළාතට සිදුකර නොමැති බව පැවැසු ඒ මහතා එහෙත් ත්‍රස්තවාදය නිමකර කෙටි කාලයක් තුළදි විවිධ අභියෝගයන්ට මුහුණ දෙමින් දැවැන්ත සංවර්ධන මෙන්ම ආයෝජන උතුරේ ජනතාවට ලබාදීමට සමත්ව ඇති බව කීය.ඇමැතිවරයා මෙසේද කියා සිටියේය.යම් පළාතකට ආයෝජනයක් ගෙන එන්න නම් එම පළාතේ යටිතල පහසුකම් දියුණු තත්ත්වයේ තිබෙන්න ඕනෑ. එහෙම නොවුණොත් කිසිඳු ආයෝජකයෙක් කැමැති වෙන්නේ නැහැ තමන්ගේ ආයෝජන සිදු කරන්න. නමුත් මහින්ද රාජපක්ෂ රජය ත්‍රස්තවාදය නිම කර කෙටි කාලයක් තුළදී දකුණට වගේම උතුරටත් දැවැන්ත සංවර්ධනයක් සිදුකර තිබෙනවා.අපේ රජයට වුවමනා දකුණට තිබෙන සංවර්ධනයට සමාන සංවර්ධනයක් උතුරට ලබාදීම. ලබන 13 වැනිදා ජනාධිපතිතුමා උතුරට එන දුම්රිය මාර්ගය විවෘත කරනවා. තවත් සංවර්ධන ව්‍යාපෘති රැසක් ජනතා අයිතියට පත්කරන්න කටයුතු කරනවා.අපේ රටට සාමය ලබාගනිද්දි එයට කැපකිරීම් කළේ සිංහල නායකයන් විතරක් නෙවෙයි. දෙමළ, මුස්ලිම් නායකයොත් ජීවිත පවා පරිත්‍යාග කළා. එහෙම නැතුව අපි විතරයි හැමදේම කළේ කියන තැන රජය නැහැ. එම නිසා උතුරේ දමිළ දේශපාලන නායකයන්ගෙන් මා ඉල්ලා සිටිනවා මේ පළාත දියුණු කරන්න ඒ අයගෙත් සහාය ලබාදෙන්න කියලා. අපිට අපි තුළ යම් ප්‍රශ්නයක් තිබෙනවා නම් එය අපි කතා කරලා බේරගන්නව මිසක් ඊට වෙනත් රටවල අය අවශ්‍ය නැහැ.අපි උතුරට සංවර්ධනය ගෙන ඒමේදි මේ පළාතට ආවේනික වු සංස්කෘතියට කිසිඳු හානියක් නොවන ලෙසයි සියලු කටයුතු කරන්නේ. ඒ සඳහා අවශ්‍ය සැලසුම් අපේ රජය මේ වන විටත් සකස් කර තිබෙනවා. එම නිසා කිසිදු චකිතයක් හෝ බියක් නොමැතිව උතුරේ ආයෝජන සිදුකරන්න එක්වන්නැයි සියලු දෙනාගෙන්ම ඉල්ලා සිටිනවා.සාම්ප්‍රදායික කර්මාන්ත හා කුඩා ව්‍යවසාය සංවර්ධන ඇමැති ඩග්ලස් දේවානන්දා මහතා.-ජනාධිපති මහින්ද රාපක්ෂ මහතාගේ උපදෙස් හා මඟපෙන්වීම යටතේ ආයෝජන ප්‍රවර්ධන ඇමැති ලක්ෂ්මන් යාපා අබේවර්ධන මහතා අපේ පළාතට පැමිණ ආයෝජන පිළිබඳ සොයා බැලීම ගැන ප්‍රථමයෙන්ම මගේ ස්තූතිය එතුමන්ට පුදකර සිටිනවා. දශක තුනක් පුරා පැවැති ත්‍රස්තවාදය නිසා අපට සංවර්ධනය වගේම ආයෝජන අවස්ථා අහිමි වී ගියා.එහෙත් ත්‍රස්තවාදය නිමවිමෙන් පසු රජය දැවැන්ත ආයෝජන උතුරට සිදුකර තිබෙනවා. එහි ප්‍රතිඵලයක් ලෙස මාර්ග, පාලම් මෙන්ම විශාල ලෙස යටිතල පහසුකම් දියුණු වෙමින් තිබෙනවා. අද යළිත් ඇතැම් පිරිසක් බොරු භිෂණයක් මවා පාමින් අපිට ලැබිමට තිබෙන ආයෝජන නතර කරන්න උත්සාහ ගනිමින් සිටිනවා. මෙවැනි බොරු ප්‍රචාරවලට නොරැවටී ආයෝජන සිදු කරන්න පැමිණෙන්නැයි ඉල්ලා සිටිනවා.මේ අවස්ථාවට නියෝජ්‍ය කාරක සභා සභාපති චන්ද්‍රකුමාර මුරගේසු, ශ්‍රී ලංකා ආයෝජන මණ්ඩලයේ සභාපති ආචාර්ය ලක්ෂ්මන් ජයවීර, අධ්‍යක්ෂ මණ්ඩල සාමාජික සාගර ගුණවර්ධන, යාපනය දිස්ත්‍රික් ලේකම් සුන්දරම් අරුමනායගම්, ආයෝජන මණ්ඩලයේ යාපනය දිස්ත්‍රික් කාර්යාලයේ ජ්‍යෙෂ්ඨ නියෝජ්‍ය අධ්‍යක්ෂ ජයමනන් , ලේක්හවුස් ආයතනයේ කර්තෘ මණ්ඩල අධ්‍යක්ෂ සීලරත්න සෙනරත් මහත්වරුන් ඇතුළු විශාල පිරිසක් සහභාගිවූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>30</day>
    </date>
    <link>http://www.dinamina.lk/2014/09/30/_art.asp?fn=n1409309</link>
    <topic>විදෙස් සංචාරක-ආයෝජක බලවතුන්ගේ විශේෂ අවධානයට ශ්‍රී ලංකාව ලක්වෙලා</topic>
    <author>මහින්ද අලුත්ගෙදර</author>
    <content>වත්මන් ශ්‍රී ලංකාව විදෙස් සංචාරකයන්ගේ, ආයෝජකයන්ගේ සහ ලොව බලවතුන්ගේ විශේෂ අවධානයට ලක්ව තිබෙන බව ආර්ථික සංවර්ධන ඇමැති බැසිල් රාජපක්ෂ මහතා ප්‍රකාශ කරයි.රටේ පවතින සාමකාමී වාතාවරණයත්, යටිතල පහසුකම්වල දියුණුවත් හේතුවෙන් ලෝකයේ සංචාරකයින්ගේ, ආයෝජකයින්ගේ සහ බලවත් රාජ්‍ය නායකයින්ගේ නිරතුරු අවධානය ශ්‍රී ලංකාව කෙරෙහි යොමුව ඇතැයි ද ඒ මහතා පෙන්වා දෙයි.ආසියාතික රටවල් අතරින් දින තුන්සිය හැට පහේම පැය විසිහතර පුරා අඛණ්ඩව විදුලිය ලබාදෙන එකම රට ශ්‍රී ලංකාව බව පෙන්වා දෙන ඒ මහතා ලෝකයේ පවතින ඉතා නවීනතම ආකාරයේ යටිතල පහසුකම් ශ්‍රී ලංකාව තුළ පවතින බවද ඒ හේතුවෙන් විදෙස් ආයෝජකයින් රැසක් මේ වනවිට ශ්‍රී ලංකාවේ ආයෝජන කටයුතු සිදුකිරීමට ඉදිරිපත්වී ඇති බවද කියාසිටී.මේ අතර ඒ මහතා පෙන්වා දෙන්නේ රටේ පවතින මේ සම්පත් විදෙස් ආයෝජකයින්ට වඩා දේශීය ආයෝජකයන් ප්‍රයෝජනයට ගනිමින් ඒවා භූක්තිවිදිනු දැකීම රජයේ අරමුණ බවයි.ඇමැතිවරයා මේ බව ප්‍රකාශ කළේ සණස ව්‍යාපාරය මඟින් ඉදිකරන ලද ඒකල සණස ඔරෙක්ස් සිටි වෙළද සංකීර්ණය විවෘත කිරීමෙන් අනතුරුව පැවති උත්සවයකට සහභාගී වෙමිනි. කඩ කාමර 512 කින් සමත්විත මෙම වෙළද සංකීර්ණය ඉදිකිරීම සඳහා වැයවී ඇති මුදල රුපියල් මිලියන 1,200 කි."යම්කිසි ව්‍යාපාරයකට නැත්නම් වැඩපිළිවෙලකට අවශ්‍ය සාර්ථක අංග සියල්ලක්ම සණස ව්‍යාපාරය ලබාගෙන තිබෙනවා. සණස ව්‍යාපාරය හොඳ දැක්මක්, ප්‍රතිපත්ති මාලාවක්, සැලැස්මක් වගේම හොඳ සාමාජික පිරිසකගෙන් පිරුණු ආයතනයක්. සණස සමඟ එක්වෙලා සිටින්නේ යම් මුදලක් ඉතිරි කරගත් ඒ මුදල් විශ්වාසවන්ත තැනක ආයෝජනය කරන්න අපේක්‍ෂා කරන පිරිසක්. ඉතින් ඒ ජනතාවගේ විශ්වාසය දිනාගන්න සණසට හැකිවෙලා තිබෙනවා. අපි දන්නවා මේ රටේ ආයෝජන කරන්න බියක් සැකක් තිබුණු යුගයක් තිබුණා. දැන් ඒ තත්ත්වය නිමා කරලයි තිබෙන්නේ.අපේ රටේ යම් මුදලක් ඉතිරිකර ගත් ජනතාව සිත් ඇද ගන්නා දැන්වීම්, පෙළඹවීම් සහ වැඩි පොළිය කෙරෙහි ඇදී ගොස් අපහසුතාවයට පත්වූ අවස්ථා අද ඊයේ පමණත් නොවෙයි අතීතෙත් තිබුණා. රජය පෞද්ගික අංශය ශත්කිමත් කරන්න විශාල වැඩ කොටසක් කළා. අපි දන්නවා ඉස්සර විදුලිය ලබාගන්න ගියාම හරි අපහසුයි. ඒක ලබා ගන්නත් තල්ලුවක් ඕන. ඒ තරම් විදුලිය හිඟයි.දැන් ඒ තත්ත්වය වෙනස් වෙලා තිබෙන්නේ. අපි නව විදුලි බලාගාර හදලා, විදුලිය උත්පාදනය කරලා, බෙදා හැරීම කඩිනම් කරලා මුළු පැය විසි හතර පුරාම අඛණ්ඩව විදුලිය ලබා දෙනවා වගේම අඩුවටත් විදුලිය ලබා දෙනවා" යැයිද ඇමැතිවරයා වැඩිදුරටත් කියා සිටියේය.ඇමැති ෆීලික්ස් පෙරේරා, සණස ව්‍යාපාරයේ නායක ආචාර්ය බී.ඒ. කිරිවන්දෙනිය මහත්වරු ඇතුළු විශාල පිරිසක් මේ අවස්ථාවට සහභාගී වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>30</day>
    </date>
    <link>http://www.dinamina.lk/2014/09/30/_art.asp?fn=n14093010</link>
    <topic>ස්වයංජාත ජාතික රාජ්‍යයක් බිහි කරනදිශාවට මේ රට හැරවිය යුතුයි</topic>
    <author/>
    <content>අස්ථාවරභාවයට අත වනන, යල් පැනගිය 1978 ආණ්ඩුක්‍රම ව්‍යවස්ථාවෙන් සහ පවතින ආර්ථීක මොඩලයෙන් එළියට පැමිණ ස්වයංජාත ජාතික රාජ්‍යයක් බිහි කරන දිශාවට මේ රට හැරවිය යුතුයැයි ජාතික නිදහස් පෙරමුණේ නායක, ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතා පෙන්වා දෙයි.කොළඹ 07, විජේරාම මාවතේ පිහිටි සව්සිරිපාය ශ්‍රවණාගාරයේදී පැවැති නව ආණ්ඩුක්‍රම ව්‍යවස්ථාවක් - නව ආර්ථීක මොඩලයක් යන මැයෙන් පැවැති සාකච්ඡා සභාවේ ප්‍රධාන දේශනය පවත්වමින් ඇමැති විමල් වීරවංශ මහතා මේ අදහස් පැවසීයඑහිදී වැඩිදුරටත් අදහස් දැක්වූ විමල් වීරවංශ මහතා මෙසේද පැවසීය.ඌව පළාත් සභා මැතිවරණ ප්‍රතිඵලය දිහා බලලා ජයග්‍රාහකයන් හා පරාජිතයන් පිළිබඳව අපට විවිධ විග්‍රහ ඉදිරිපත් කරන්න පුළුවන්. එක් අයකුට කියන්න පුළුවන්, එක්සත් ජනතා නිදහස් සන්ධානය විශිෂ්ට ජයග්‍රහණයක් ලබා ගෙන තිබේ කියලා. තවත් අයකුට කියන්න පුළුවන් ආණ්ඩුවේ ජයග්‍රහණය පෙර මැතිවරණ හා සැසඳීමේදී ප්‍රබලත්වයෙන් අඩුයි කියලා. ඒ වගේම වෙනත් අයකුට කියන්න පුළුවන් එක්සත් ජාතික පක‍්ෂය උන්නු හැටියට මලා මදැයි වර්ගයේ වර්ධනයක් ලබා ගෙන තිබේ කියලා.ඒ විතරක් නොවෙයි තවත් කෙනකුට කියන්න පුළුවන් ජනතා විමුක්ති පෙරමුණ දකුණු හා බස්නාහිර පළාත් මැතිවරණවලදී පෙන්නුම් කළ වර්ධනයේ ප්‍රවණතාවය මේ මැතිවරණයේදී ආපස්සට වැටි ඇත කියලා. මේ දිනවල අපේ රටේ මාධ්‍ය බොහෝමයක් ඉතාමත්ම දැනුවත්ව, ක්‍රමානුකූලව එක්සත් ජාතික පක‍්ෂයේ ජයග්‍රහණයක් පිළිබඳව මානසිකත්වයක් විවිධ අයුරින් ගොඩනඟා ගෙන යනවා. මේ සාකච්ඡාවේදී අපට ඌව පළාත් සභා මැතිවරණ ප්‍රතිඵලය හරියට විශ්ලේෂණයකර ගැනීම අත්‍යවශ්‍ය නැහැ.නමුත් එය නිවැරදිව විශ්ලේෂණය කරගතහොත් අපට පෙනෙනවා, අප ඉදිරියේ තිබෙන සැබෑ තත්ත්වය කුමක්ද? කියලා.‍ අපේ රටේ විරුද්ධ පක‍්ෂය පාරෙ පෙළපාලි යනවා. පිටරටින් ගෙන්වන කිරිපිටිවලට ගහන බද්ද අඩු කරනු කියලා.අප වැනි දේශපාලන බලවේගවලට, සමාජ බලවේගවලට, කණ්ඩායම්වලට අභියෝගයක් තිඛෙනවා. ඒ තමයි පැතලි, සරල ආණ්ඩු විරෝධී තර්කනයේ ගොදුරක් නොවී, ඒ වගේම පැතලි, සරල ආණ්ඩුවාදී තර්කනයේ ගොබිලෙක් නොවී කොහොමද, ජාතියේ ඊළ`ග ජනවරම, නිසිමඟ නිර්මාණය කරන පැත්තට හරවන්නේ, එදෙසට ප්‍රඥාව වඩවාලන්නෙ, එදෙසට ජාතියේ හද මනස විවෘත කරවන්නේ, කියන එක.මේ අභියෝගය ජය ගැනීම සඳහා වූ පූර්ව සාකච්ඡාවක් තමයි අපි මේ අද සිදු කරමින් සිටින්නේ. ඒක තමයි මේ සාකච්ඡාවේ සැබෑ පදනම.ඉහත කී සතුරු ප්‍රවණතා දෙකම අතහැරලා අපි තුන්වන මාවතක් උපදවාලීමට සිතන විට තමයි අනගාරික ධර්මපාලතුමාගේ දේශපාලන භාවිතාව, සමාජ භාවිතාව අපට වැදගත් වන්නේ. මම මෙතැනදී ධර්මපාලතුමාගේ දේශපාලන භාවිතාව පිළිබඳව දිර්ඝ වශයෙන් කරුණු දැක්වීමට බලාපොරොත්තු වන්නේ නැහැ. ගුණදාස අමරසේකර සූරීන් රචිත අනගාරික ධර්මපාල මාක්ස්වාදීද? යන කෘතිය පරිශීලනය කළොත් බොහෝ දෙනකුට තේරෙයි, එතුමාගේ දේශපාලන ගැඹුර. අපේ පෙළ පොත්වල ලිය වී නැති ගැඹුර. සරලව ගතහොත්, අනගාරික ධර්මපාලතුමා.සුද්දා මේ රට ආපසු භාර දීලා යන්න කලින් සටනක නියැළී සිටියේ. ඒක මූලික වශයෙන් සිංහල බෞද්ධ ජන කොටස මත පදනම් වූ සටනක්. හැබැයි ඒක අනෙක් ජන කොටස් මත වෛරය පතුරවපු සටනක් නොවෙයි. ගුණදාස අමරසේකර මහතාගේ කෘතියේ තියෙනවා, ධර්මපාලතුමා විදේශ රටකට ගිහිල්ලා කතෝලික සභාවකදී ලංකාවෙ කොහොමද ඒ ආගම ගෙන යා යුත්තේ කියලා පළ කළ අදහස්. ඒවායින් පෙනෙනවා අනගාරික ධර්මපාලතුමා ආන්තික, මූලධර්මවාදී මනසකින් යුත් අයකු නොවූ බව. හැබැයි බෞද්ධ දෘෂ්ටිකෝණයෙන් ඊට අනන්‍ය වූ සභ්‍යත්වය මත පදනම් වූ චින්තනයක් එතුමා තුළින් බිහි වුණා. එතුමාට ඕනෙ වුණේ, සුද්දා විසින් ජාතක කොට ප්‍රසූත කිරීමට නියමිත, ශ්‍රී ලංකා ජනරජය නමැති අවජාතක දරු පැටියා බිහි වන එක වළක්වලා, ශ්‍රී ලංකා ජනරජය හෝ වෙනත් නමකින් එන ඒ දරුපැටියා සහජාත දරු පැටියකු කර ගන්න.මේක අස්ථාවරභාවය උපද්දවන ආණ්ඩුක්‍රම ව්‍යවස්ථාවක්. සුළු ජාතිවාදී කල්ලිවල කේවල් කිරීමේ බලයට අත වනන ආණ්ඩුක්‍රම ව්‍යවස්ථාවක්, මේක ජාතිවාදී, ඛෙදුම්වාදී, ආගම්වාදී කුලල් කාගැනීම්වලට වැඩි වැඩියෙන් පොළඹවන ව්‍යවස්ථාවක්, දේශීය දැනුම් පද්ධතිය නොතකා හරින ලද ව්‍යවස්ථාවක්. මේ ව්‍යවස්ථාවත් එක්ක ජාතියට දෙන්න පුළුවන් කිසිම ජයග්‍රහණයක් නැහැ. දිය හැකි ජයග්‍රහණ තියෙනවා නම් ඒවා ලැබිලා ඉවරයි. ඒ නිසා මේකෙන් එළියට ආ යුතුයි. වීරෝදාර රණවිරුවන් ජීවිත පරිත්‍යාග කරලා බේරාගත් මාතෘභූමිය නිසි ප්‍රතිඵල දිනාගනිමින් ඉදිරියට ගෙන යා හැකි වන්නේ මේ අස්ථාවරභාවයට අත වනන ව්‍යවස්ථාවෙන් එළියට ඒමෙන් පමණයි. ඒ දෙසට කොහොමද අපි මේ රට හරවාගන්නෙ? ඒ දෙසට කොහොමද දේශපාලන බලවේග පොළඹවාගන්නේ? ඒකට කොහොමද අපි ආණ්ඩුව යොමුකර වන්නේ?2005 දී කවුද හිතුවේ චන්ද්‍රිකා බණ්ඩාරනායක මහත්මියගේ ෆෙඩරල් මතවාදයට එරෙහිව ඒකීය මතවාදය හිස්මුදුනින් දරාගත් අපේක‍ෂකයෙක් ශ්‍රී ලංකා නිදහස් පක‍ෂයෙන් ජනාධිපති සටනට දාන්න පුළුවන් වෙයි කියලා. යුද්ධ කරනවයි කියන අධිෂ්ඨානය මත පණපෙවුණු නායකයෙක් ජනාධිපතිවරණයට දාන්න පුළුවන් වෙයි කියලා කවුද හිතුවෙ? එහෙම නොහිතපු දේකට 2005දී ගේන්න පුළුවන් වුණානම් දේශීය දැනුම් පද්ධතිය මත පාද තබපු, ජාතියේ සැබෑ අභිලාෂයන් නියෝජනය කරන, ස්ථාවරභාවයට වැඩි වැඩියෙන් පණපොවන, ප්‍රජාතන්ත්‍රවාදය හා මිනිස් අයිතිවාසිකම් දැවැන්තව ගරු කරන මේ රටට උරුම ධර්මපාලතුමා කියපු ආකාරයේ ස්වයංජාත ජනරජයට, සහජාත ජනරජයට ඕන කරන ව්‍යවස්ථාවක් මේ රට ගේන්න ඕනෙ. ඒක මේ දේශපාලනයේ ලාභ සටන්පාඨ මත තීරණය වන ව්‍යවස්ථාවක් විය යුතු නැහැ.ජනාධිපති ක්‍රමය අහෝසි කිරීම, මැතිවරණ ක්‍රමය අහෝසි කිරීම වගේ ලාභ සටන්පාඨ තියෙනවා. ඒ ලාභ සටන්පාඨවලින් මේ ගැඹුරු කර්තව්‍ය නිවැරදිව නියෝජනය කරන්නෙ නැහැ. ජනාධිපති ක්‍රමයේ බලතල සංශෝධනය කෙරෙන, ජනාධිපතිවරයෙක් පත්කරන්නට සුළු ජාතිවාදී ඡන්දවලට කේවල් කිරීමට අවස්ථාව නැති කෙරෙන ඒ වගේම පාර්ලිමේන්තු ඡන්ද ක්‍රමයේ මේ තියෙන අස්ථාවරභාවය නැති කරන, ඒ වෙනුවට ස්ථාවරභාවය උපද්දවන, ඒකීයභාවයට එරෙහිව කවර ජාතිවාදී කල්ලියකට වුවත් වැඩ කටයුතු කිරීමට තියෙන අවස්ථාව අහිමි කරන, දේශීය ඓතිහාසික සම්ප්‍රදාය හා ගමන නිවැරදිව නිරූපණය කරන, අපට ආවේණික පාරම්පරික දැනුම් පද්ධතිය නිවැරදිව ආරක්ෂා කොට මහජනයා වෙත පිරිනමනු ලබන ඒ හැම පැත්තක් කෙරෙහිම සැලකිල්ලක් දක්වපු යහපාලනය හා රාජ්‍ය පාලනයේ අපට ගැළපෙන නව ආකෘති සහිත ව්‍යුහාත්මක වෙනසකට අපේ රටේ දේශපාලනය කැඳවන ව්‍යවස්ථාවක් අපට ඕනෙ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>30</day>
    </date>
    <link>http://www.dinamina.lk/2014/09/30/_art.asp?fn=n14093011</link>
    <topic>ත්‍රස්තවාදය තුරන් කළ නොහැකි යැයි කියූ පිරිස්වලටගමේ ඉපදුණු සිංහලයකු එය අවසන් කර පෙන්වූවා</topic>
    <author>උපාලි කරුණාරත්න</author>
    <content>ත්‍රස්තවාදය අවසන් කළ නොහැකි යැයි පැවසූ පිරිස්වලට ගමේ ඉපදුණු සිංහලයකු එය අවසන් කර පෙන්වූ බව බොදු බල සේනා සංවිධානයේ නායක කිරම විමලජෝති නාහිමියෝ පැවසූහ.රටේ ජනතාවගේ ගෞරවයට පාත්‍ර වූ චරිතයක් වන මාදුළුවාවේ සෝහිත නාහිමියෝ ඉදිරියේදී දේශපාලනයට සම්බන්ධ වීමට උත්සාහ කරණුයේ රට විනාශ කළ එන්. ජී. ඕ නඩයක් සමඟ යැයි බොදු බල සේනා මහ ලේකම් ගලගොඩඅත්තේ ඥාණසාර හිමියෝ කීහ.විවිධ තර්ජන මධ්‍යයේ වුවද මෙරටට පැමිණීමට අවස්ථාව ලබා දුන් මහින්ද රාජපක්ෂ ජනාධිපතිවරයාට තමන් ස්තුතිය පුද කරන බව බුරුමයේ අෂීන් විරතු හිමියෝ ප්‍රකාශ කළහ.මේ අදහස් පළ වූයේ පෙරේදා( 28 )කොළඹ සුගතදාස ගෘහස්ත ක්‍රීඩාංගණයේ පැවැති බොදු බල සේනා මහ සඟ සමුළුවේදීය.එක් ජාතියක්, එක් රටක්. එක් නීතියක් යනුවෙන් ‘ දැය නඟන මඟ’ ප්‍රතිපත්ති ප්‍රකාශයද මෙහිදී එළි දක්වන ලදී.මෙහිදී තව දුරටත් අදහස් දක්වමින් කිරම විමලජෝති නාහිමියෝ ප්‍රකාශ කළේ, සඟ සමුළුවට පැමිණ සිටින අතිවිශාල පිරිස දුටුවිට බෞද්ධයා ඇදවැටී නොමැති බව පෙන්නුම් කරන බව පැවසූහ.මෙහි පැමිණ සිටින භික්ෂූන් වහන්සේලා ගිහියන් සම්බුද්ධ ශාසනයට ආදරය කරන අයයි. අපට මහා උරුමයක් තිබෙනවා. එදා පෘතුගීසීන්, ලන්දේසීන්, ඉංග්‍රීසීන් අපේ රට ඉතා දැඩිව පාලනය කළා. සංස්කෘතිය විනාශ කළා. එහෙම කරපු උදවිය අපට මානව හිමිකම් පිළිබඳව කියා දීමට එනවා.කහ සිවුර සුද්දන්ට එදා ලොකු ප්‍රශ්නයක් වුණා. ඔවුන් කහ සිවුර විනාශ කරන්න විවිධ උපක්‍රම යෙදුවා. සිංහල ජාතිය විනාශ කරන්න කටයුතු කළා. නමුත් අනගාරික ධර්මපාලතුමා , රටට ආදරය ඇති විවිධ කණ්ඩායම් සිංහල ජාතිය අවධිකරන්නයි කටයුතු කළේ. ධර්මපාලතුමා එදා කිවුවා කලු සුද්දො පිරිසක් ගැන. ඒ කලු සුද්දො පිරිස අතර ගිහියො පමණක් නොවේ සිවුරු දාගත් පිරිසක්ද සිටින බව මම ප්‍රකාශ කරනවා.සිංහල බෞද්ධයා සමඟ සමගියෙන් ජීවත්වීමට අවංක දමිළ, මුස්ලිම් ජනතාවට ගැටලුවක් නැහැ. රටතුළ ඇතිවෙමින් පවතින අන්තවාදයක් පිළිබඳව අප වගකිව යුත්තන්ගේ අවධානය යොමුකර තිබෙනවා. එම අන්තවාදී කොටස් අන්තර්ජාලය, විවිධ ප්‍රචාරක උපක්‍රම භාවිත කරමින් සිංහල බෞද්ධයන් අන්තවාදීන් ලෙස හැදින්වීමට උත්සාහ කරනවා. බෞද්ධයන්ට එරෙහිව ක්‍රියාත්මක වන අන්තවාදය අවසන් කළ යුතුයි. මේක සිංහල බෞද්ධයන්ගෙ රට කියා ඔවුන් මතක තබා ගන්න ඕනෙ. මේ රටට විවිධ ආගමික නීති අවශ්‍ය නැහැ. බෞද්ධයො සමඟ ඕනෑම ජනවර්ගයකට සහයෝගයෙන් සිටින්න පුළුවන්.බොදු බල සේනා සංවිධානයේ මහ ලේකම් ගලගොඩඅත්තේ ඥාණසාර හිමි - හෙට විවිධ කණ්ඩායම් කියාවි ඥාණසාරලාට නෝර්වේ සල්ලි ලැබිලා සුගතදාස ක්‍රීඩාංගණයේ විශාල වැඩක් කළා කියල. බොදු බල සේනා සංවිධානය ආරම්භයේදීම විවිධ චෝදනා එල්ල කරමින් විනාශ කරන්න ද්‍රෝහී පිරිස් කටයුතු කළා. අපේ නායක හාමුරුවො සහ අප අතර ගැටුම් ඇති කරන්න සමහරක් මාධ්‍යයන්ද උත්සාහ දැරුවා. ඔවුන් පසුපස නොයෙකුත් සංවිධාන ක්‍රියාත්මක වෙනවා. බොදු බල සේනා දැන් බොහෝ දුරක් ඇවිත්. අප සංවිධානය විනාශ කරන්න කිසිවෙකුට බැහැ. ජාත්‍යන්තරය සමඟද අප කටයුතු කරනවා.ශ්‍රී ලංකා හින්දු සම්මේලනයද අපත් සමඟ කටයුතු කරනවා. ත්‍රස්තවාදය, විවිධ පාපතරයන්ගේ ක්‍රියාවන් නිසා අසරණ වූ දමිළ ජනතාව නැවත ශක්තිමත් කිරීමටයි එම සංගමය කටයුතු කරන්නෙ. ඒ සඳහා අපද සහයෝගය ලබා දෙනවා. ජාතික පුනරුද ව්‍යාපාරයන්ට පෙරට පැමිණ උදව් කළ පිරිස් ඉතා අඩුයි. මේ සමුළුවට අවශ්‍ය වියදම් වලින් වැඩි කොටසක් ලබා දුන්නෙ කොරියාවේ සිටින අපේ කොල්ලො. අපේ දායකයෝද උදව් කළා. සමහරු රුපියලක් ඩොලරයක් දෙන්න විවිධ තර්ක ඉදිරිපත් කරනවා. සමහර ව්‍යාපාරිකයො බොදු බල සේනා කිව්වහම පස්ස දොරින් පැනල යනවා.ලෝකයේ තිබෙන බෞද්ධ රටවල් එක් කරන්නයි අප උත්සාහ කරන්නෙ. විරතු හාමුදුරුවො මේ සමුළුවට වැඩමෙව්වා. උන්වහන්සේගේ ආරාමයේ දහස් ගණනක් භික්ෂූන් වහන්සේලා සිටිනවා. අපි මේ රටේ උගතුන්ගෙන්, විද්වතුන්ගෙන් ඉල්ලා සිටින්නෙ බෞද්ධාගම හංගාගෙන වැඩ නොකරන ලෙසයි. යමක් කමක් කරන්න පුළුවන් පිරිස් නිහඩව ඉන්න ඕනෙ නැහැ.ජාතියේ අක්මුල් සිදින්න යමෙකු උත්සාහ කරනවා නම් අපි ඔවුන්ට රතු එළියක් අද පෙන්වනවා. නිර්වින්දනය වී සිටින ජාතියක් අවධිකිරීමට උඩුගං බලා පීනන්න සිදුවෙනවා. එහිදී සද්දෙ නැතිව පීනන්න බැහැ. ජාතිය අවධිකරන්නයි අප සද්ද කරන්නෙ.මේ රටේ භික්ෂූන් වහන්සේලා මරණයට කලින් උපන් බිම වෙනුවෙන් සිය වගකීම් ඉටු කරන්න ඕනෙ. මූලධර්මවාදීන්ට අප කියනනෙ අනවශ්‍ය වැඩ මින් පසුව බැහැ කියල. සිංහල භික්ෂු වංශය අවධි වී ඇති බව කියන්න ඕනෙ. නූතනත්වයට ගැලපෙන නවීන සිංහලයො හදන්න ඕනෙ. දේශපාලන නායකයෝද රට වෙනුවෙන් වෙනස්විම් කරන්න ඕනෙ. රට වෙනුවෙන් කටයුතු කරන ඕනැම නායකයෙකු ඔසවා තබන්න අප සූදානම්.ගෞරවනීය භික්ෂු චරිතයක් වන මාදුළුවාවේ සෝභිත නාහිමි දේශපාලනයට එන්න හඳනවා. ජනාධිපතිවරණයේදී පොදු අපේක්ෂකයෙකු පිළිබඳව කථා කරනවා. උන් වහන්සේ තමන් පිටුපස සිටිනුයේ කවුරුන්දැයි කල්පනා කළ යුතුයි. එම එන්. ජී. ඕ කණ්ඩායම පිළිබඳව සිතිය යුතුයි. එන්. ජී. ඕ නඩ හදන්නෙ ඇතිවී තිබෙන බොදු පුනරුදය නැති කිරීමටයි.බොදු බල සේනා සංවිධානයේ ජාතික සංවිධායක විතාරන්දෙණියේ නන්ද හිමි - අද අපට ‍වැදගත් දවසක්. නිර්වින්දනය වෙලා සිටි ජාතියක් අවධිකරන්නයි අප උත්සාහ කළේ. සිංහල බෞද්ධයන්ට සිදුවන අභියෝග පිළිබඳව හඳුනාගෙන අප වගකිවයුත්තන්ව දැනුවත් කළා. ශාසනික පරිහානිය, අධිරාජ්‍යවාදය, අන්තවාදය ගැන කතා කළා. මෙවැනි කාරණාවලදී අපත් අන්තවාදය පැතිරවීමට උත්සාහ කරන බව විවිධ පාර්ශ්වයන් පැවසුවා. එහෙත් අප කියූ කරුණුවල සත්‍යතාවය පිළිබඳව මේරට සහ ලෝක ජනතාව දැන් තේරුම් යමින් තිබෙනවා. අන්තවාදයට එරෙහිව ලෝකයේ බොහෝ රටවල් ක්‍රියාත්මක වෙන්න පටන් අරන්.අද පෙන්නුම් කරන්නෙ අපේ ගමන් මඟ මහා සංඝරත්නය සහ රටට හිතැති පිරිස් අනුමත කරන බවයි.969 සංවිධානයේ නිර්මාතෘ බුරුමයේ අෂීන් විරතු හිමි - මේ සමුළුවට ආරාධනා කිරීම පිළිබඳව බොදු බල සේනා සංවිධානයට මම ස්තුති වන්න වෙනවා. බෞද්ධයන් වශයෙන් අප සැමට මෙය ඉතා වැදගත්. වර්තමානයේ ලෝකයේ ජීවත් වන බෞද්ධ ජනතාවට මහා තර්ජන තිබෙනවා. බෞද්ධයන් අන්‍යාගමික කරණය කිරීම, බෞද්ධ උරුමය විනාශ කිරීම, භික්ෂූන් වහන්සේලා අප කීර්තියට පත් කිරීම ලොව පුරා අන්තවාදීන් ක්‍රියාත්මක වනවා.ඒ පිළිබඳව බොහෝ මාධ්‍යයන් නිහඩ පිළිවෙතක් අනුගමනය කරනවා.ලොවේ ජීවත්වන බෞද්ධ ජනතාව ආරක්ෂා කර නොගත හොත් බෞද්ධයන් අවසන් විය හැකියි. එම බෞද්ධ ජනතාව ආරක්ෂා කරගැනීම සඳහා අප බොදු බල සේනා සංවිධානය සමඟ එක්ව කටයුතු කරනවා.ශ්‍රී ලංකා හින්දු සම්මේලනයේ සභාපති එන්. අරූන් කාන්ත් මහතා - මෙම සමුළුව ලාංකීය ඉතිහාසයේ ඉතා වැදගත් සිද්ධියක් වශයෙන් හඳුන්වන්න පුළුවන්.මේ රටේ බෞද්ධ ජනතාව හින්දු සංස්කෘතිය ආරක්ෂා කළ යුතුයි. ඉන්දීය හින්දූන් බෞද්ධ සංස්කෘතිය ආරක්ෂා කළ යුතුයි. ගැටලු සහගත අවස්ථා වලදී හින්දූන් හා බෞද්ධයන් එක්විය යුතුයි.ජාත්‍යන්තර බෞද්ධ සම්මේලනයේ නියෝජ්‍ය සභාපති ටෙක්සින් කල්සාංග් රිපොනිවේ තුමා, එහි ලේකම් ඇන්ග් දාවා ෂර්පා මහත්මිය, ලඩාක්හි බෞද්ධ සංගමයේ සභාපති පූජනීය කොන්චොක් නම්ගයාල් හිමිපාණන්, බොදු බල සේනා සංවිධානයේ ප්‍රධාන විධායක ආචාර්ය දිලන්ත විතානගේ, එහි අධ්‍යාපන අංශ ප්‍රධානී ආචාර්ය චමිල ලියනගේ මහත්වරුන්ද මෙහිදි අදහස් දැක්වූහ.මේ අවස්ථාව සඳහා නායක හිමිවරුන්, මහා සංඝරත්නය, ආදාවාසී නායක වන්නිලැ ඇත්තෝ ඇතුළු විශාල පිරිසක් සහභාගි වුහ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>30</day>
    </date>
    <link>http://www.dinamina.lk/2014/09/30/_art.asp?fn=n14093012</link>
    <topic>පියයුරු පිළිකා දැනුවත්මාසය හෙට සිට ඇරැඹේ</topic>
    <author>සන්ධ්‍යා කරුණාරත්න</author>
    <content>පියයුරු පිළිකා පිළිබඳ දැනුවත් කිරීමේ ජාත්‍යන්තර මාසය හෙටින් (01) ආරම්භ කෙරේ.පියයුරු පිළිකා වළක්වා ගැනීම සඳහා ජනතාව දැනුවත් කිරීමේ වැඩසටහන් ක්‍රියාත්මක කිරීමට අවශ්‍ය උපදෙස් සහිත චක්‍රලේඛයක් රට පුරා සියලුම පළාත් හා ප්‍රාදේශීය සෞඛ්‍ය කාර්ය මණ්ඩල වෙත යැවීමට සෞඛ්‍ය සේවා අධ්‍යක්ෂ ජනරාල් විශේෂඥ වෛද්‍ය පාලිත මහීපාල මහතා පියවර ගෙන ඇත.පියයුරු පිළිකා කලින් හඳුනා ගැනීමෙන් එය සුවපත් කර ගත හැකි අතර ඒ සම්බන්ධයෙන් මෙරට කාන්තාවන්ගේ දැනුම මඳකම පියයුරු පිළිකා රෝගීන් වැඩිපුර වාර්තා වීමට හේතු වන බව සෞඛ්‍ය අමාත්‍යාංශය පවසයි.මෙරට බහුලතම පිළිකාව පියයුරු පිළිකාව වන බවත් වාර්ෂිකව අලුතින් රෝගීන් 2500දෙනකු වාර්තා වන බවත් අමාත්‍යාංශය පවසයි. ජාතික පිළිකා ලේඛනයේ දත්ත අනුව 1985 වසරේ සිට පියයුරු පිළිකා රෝගීන් අලුතින් හඳුනා ගැනීමේ වැඩිවීමක් පෙන්නුම් කරන අතර මෙරට කාන්තාවන් අතුරින් අලුතින් හඳුනා ගත් පිළිකාවලින් සියයට 25ක් ම පියයුරු පිළිකා බව වාර්තා වේ.කාන්තාවන් අතර මේ පිළිකා වර්ගය බහුලව හඳුනාගත හැකිය. කලින් හඳුනා ගැනීමෙන් නිසි ප්‍රතිකාර කළ හැකි අතර ජීවිත අවදානම ද අවම කර ගත හැක.ස්වයං පියයුරු පරීක්ෂාව, සායනික පියයුරු පරීක්ෂාව, අල්ට්‍රා සවුන්ඩ් ස්කෑන්, මැමෝග්‍රැෆි පරීක්ෂාව යනාදියෙන් මේ පිළිකා කලින් හඳුනාගැනීමේ හැකියාව පවතියි.පියයුරු පිළිකා පිළිබඳ දැනුවත් කිරීමේ ජාත්‍යන්තර මාසය ඔක්තෝබර් මාසයේ ක්‍රියාත්මක වන බවත් එහි ආරම්භක වැඩසටහන ජාතික පිළිකා මර්දන වැඩසටහන හා රුහුණු විශ්ව විද්‍යාලය සමඟ ඒකාබද්ධව රුහුණු විශ්වවිද්‍යාල පරිශ්‍රයේ දී හෙට (1) පැවැත්වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>30</day>
    </date>
    <link>http://www.dinamina.lk/2014/09/30/_art.asp?fn=n14093013</link>
    <topic>නිවෙසකට පැන රු.46000ක් සොරා ගත් හිටපු හමුදා සෙබළා දැලේ</topic>
    <author>ඒ කීර්තිසිංහ අලවව විශේෂ</author>
    <content>අලව්වේ උරැලෑමුල්ල ප්‍රදේශයේ නිවසකට ඇතුළු වී රැපියල් 46,500 ක මුදලක් සොරා ගත් පුද්ගලයකු අලව්ව පොලිසිය අත් අඩංගුවට ගෙන ඇත. නිවැසියන් අනුරාධපුර වන්දනාවේ ගොස් සිටිය දී වහළේ උළු ඉවත් කර ගෙට ඇතුළු වී මෙම මුදල සොරාගෙන ගොස් තිබේ.අදාළ සැකකරැ යුද හමුදාවෙන් පැන ආ පුද්ගලයකු බවත් කුරුණෑගල පොල්පිතිගම ප්‍රදේශයේ පදිංචි කරුවකු බවත් මීට පෙර අලව්ව ප්‍රදේශයේ ‍සිදු වූ ගෙවල් කොල්ල කෑම් කිහිපයකටම සම්බන්ධ අයකු බවත් පරීක්ෂණවලින් හෙළි වී ඇතැයි පොලිසිය කියයි. සැකකරු පොල්ගහවෙල මහෙස්ත්‍රාත් අධිකරණය වෙත ඉදිරිපත් කරන ලදුව රක්ෂිත බන්ධනාගාර ගත කෙරිණ.අලව්ව පොලිසිය වැඩිදුර පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>30</day>
    </date>
    <link>http://www.dinamina.lk/2014/09/30/_art.asp?fn=n14093014</link>
    <topic>මාලඹේ සයිටම් වෛද්‍ය පීඨයේ සිසුන්ටරජයේ රෝහ‍ල්වලින් ප්‍රායෝගික පුහුණුව</topic>
    <author>ශිරෝමි අබයසිංහ</author>
    <content>මාලඹේ සයිටම් ආයතනයේ වෛද්‍ය පීඨයේ ඉගෙනුම ලබන වෛද්‍ය ආඥා පනත අනුව ලියාපදිංචි වූ වෛද්‍ය ශිෂ්‍යයන්ට රජයේ ශික්ෂණ රෝහ‍ල්වල ප්‍රායෝගික සායනික පුහුණුව ලබා දීමට සෞඛ්‍ය අමාත්‍යවරයා එකඟ වූ බව නීතිපතිවරයා ‍ශ්‍රේෂ්ඨාධිකරණයට ඊයේ (29) දැනුම් දුන‍්නේය.වෛද්‍ය සභාව සහ වෙනකුත් අධිකාරීන්ට අදාළ සියලුම ප්‍රමිතීන්ට සහ උපදේශන මාලාවන් අනුව කටයුතු කිරීමටත් සියලුම නීතී සහ රෙගුලාසිවලට යටත් වීමටත් සයිටම් ආයතනය බැඳී සිටීමේ කොන්දේසීන්ට ය‍ටත්ව මෙම පුහුණුව ලබා දීමේ අවස්ථා හිමි කර දෙන බව සෞඛ්‍ය අමාත්‍යාංශයේ ලේකම්වරයා නීතීපතිවරයාට එවා ඇති ලිපියේ සඳහන් වන බවද දැනුම් දෙනු ලැබිණි.මෙම එකඟතාව අනුව රජයේ රෝහල්වල ප්‍රායෝගික සායනික පුහුණුව තමන්ට ලබා දෙන ලෙස සෞඛ්‍ය ඇමැතිවරයාට නියම කරන්නැයි ඉල්ලමින් සයිටම් වෛද්‍ය පීඨයේ ශිෂ්‍ය ශිෂ්‍යාවන් පස් දෙනකු ඉදිරිපත් කර තිබූ මූලික අයිතිවාසිකම් පෙත්සම ඉල්ලා අස් කර ගැනිණි. උසස් අධ්‍යාපන අමාත්‍ය එස්.බී.දිසානායක, එම අමාත්‍යාංශයේ ලේකම්වරයා, සෞඛ්‍ය අමාත්‍ය මෛත්‍රිපාලසිරිසේන, එම අමාත්‍යාංශයේ ලේකම්වරයා, ඇතුළු දහ දෙනකු වගඋත්තරකරුවන් කරමින් පෙත්සම ඉදිරිපත් කර තිබිණි.උපාධි පිරිනමන ආයතනයක් ලෙස විශ්වවිද්‍යාල ප්‍රතිපාදන කොමිෂන් සභාව පිළිගත් සයිටම් ආයතනයේ වෛද්‍ය සිසුන්ට සායනික පුහුණුව ලබාදීම සම්බන්ධයෙන් බස්නාහිර පළාත් සභාව සමඟ අවබෝධතා ගිවිසුමකට එළැඹිය ද එම පුහුණුව ලබා දීමට පළාත් සභාව ක්‍රියා නොකළ බවත් සයිටම් වෛද්‍ය සිසුන්ට වෛද්‍ය නෙවිල් ප්‍රනාන්දු රෝහල මගින් සායනික පුහුණුව ලබා දුන්න ද සමහර අංශයන්වලට අදාළ සායනික පුහුණුව එහිදී ලබා ගැනීමේ පහසුකම් නොමැති බවත් ශිෂ්‍ය ශිෂ්‍යාවන් සිය පෙත්සමේ සඳහන් කර තිබිණි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>30</day>
    </date>
    <link>http://www.dinamina.lk/2014/09/30/_art.asp?fn=n14093015</link>
    <topic>මා කියන දේ කරන පුද්ගලයෙක් :හරීන් පොරොන්දුව රැක්කෙ නෑ</topic>
    <author>උපාලි කරුණාරත්න</author>
    <content>තමා කියන දේ කරන පුද්ගලයකු බව බස්නාහිර පළාත් ඇමැති නීතිඥ උදය ගම්මන්පිල මහතා පැවසීය.හරීන් ප්‍රනාන්දු මහතා අභියෝගය ජයග්‍රහණය කළා නම් තමා එක්සත් ජනපදයේ සිට අස්වීමේ ලිපිය එවන බවද ඒ මහතා කීය.පළාත් ඇමැතිවරයා මෙසේ ප්‍රකාශ කළේ, ඌව පළාත් සභා මැතිවරණයේ දී හරීන් ප්‍රනාන්දු මහතා මනාප පනස් දහසක් ලබා ගතහොත් ඉල්ලා අස්වන බවට කළ ප්‍රකාශය සහ ඉන්දීය දේශපාලනය පිළිබඳව අදහස් දැක්වීමේ මාධ්‍ය හමුවකට එක්වෙමිණි.පසුගිය දිනවල මම විදෙස් ගත වුණා. එහිදීයි මට දැන ගන්නට ලැබුණෙ හරීන් ප්‍රනාන්දු මහතා හා මා අතර සිදුවූ සංවාදය පිළිබඳව විවිධ ප්‍රවෘත්ති පළ වී ඇති බව. හරීන් ප්‍රනාන්දු මහතා ඡන්ද පනස් දහසට වඩා ලබා ගත් නිසා මම අස්වෙනවාදැයි සමහර වෙබ් අඩවි ප්‍රශ්න කර තිබුණා. ඒකටයි අද පිළිතුරු ලබා දෙන්නෙ. හරීන් ප්‍රනාන්දු මහතා පෝස්ටර් නොගසා පොරොන්දුව රැක්කද.හරීන් දුන් පොරොන්දු කැඩුවේ ඇයි කියලා ඔහුගෙන් කවුරුත් ඇහුවේ නැහැ. ඌව පළාත් සභා මැතිවරණයෙන් සාමාන්‍ය තත්ත්වය යටතේ ඉහළ ජයග්‍රණයක් අපි ලැබුවා. ආණ්ඩුවේ හවුල්කාර පක්ෂයක් වශයෙන් අප අඩුපාඩු පෙන්වා දෙන බවද ඒ මහතා ප්‍රකාශ කළේය.මෙම හමුවේදී ඉන්දීය දේශපාලනය පිළිබඳව අදහස් දක්වමින් ගම්මන්පිල මහතා ප්‍රකාශ කළේ තමිල්නාඩු හිටපු මහ ඇමැතිනී ජෙයලලිතා ජයරාම් මෙනෙවිය අනුන්ට උපදෙස් දීමට කටයුතු කළ ද තම අඩුපාඩු සකස් කර නොගත් බවයි. ජෙයලලිතා මෙනෙවියගේ ඉවත්විමත් සමඟ තමිල්නාඩු බලපෑම්වලින් තොරව ඉන්දු- ලංකා සබඳතාවල හොඳ ආරම්භයක් පවත්වාගෙන යාමට අවස්ථාව උදා වී ඇති බවද ඒ මහතා කීය.ඉන්දියාව ශ්‍රී ලංකාවට දෙන ආධාර පිළිබඳව ඇගයීමක් නොමැති බවට චෝදනා තිබෙනවා. ඉන්දියාවේ අවධානය තිබෙන්නෙ උතුරටයි. අප ඒවා දකින්නෙ තමිල්නාඩුව සතුටු කරන්න දෙන ආධාර වශයෙන්. එකම ජනවර්ගයකට පමණයි ඉන්දියාව ආධාර දෙන්නෙ.දහතුන් වන ව්‍යවස්ථා සංශෝධනය අදට වලංගු වන්නෙ නැහැ කියල කිසිම පුද්ගලයෙක් කියන්නෙ නැහැ. ඉන්දු ලංකා ගිවිසුමේ කොන්දේසි ඉන්දියාව ඉටු කළේ නැති නිසයි එය අවලංගු වන්නේ. ඉන්දියාව දහතුන කරේ තියාගෙන සිටිනතාක් ලංකාව සහ ඉන්දියාව අතර ගැටලු ඇති විය හැකි බවද පළාත් ඇමැතිවරයා ප්‍රකාශ කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>30</day>
    </date>
    <link>http://www.dinamina.lk/2014/09/30/_art.asp?fn=n14093016</link>
    <topic>කළුතරදී බීමත් රියැදුරන් 17ක්අත්අඩංගුවට</topic>
    <author>කළුතර මධ්‍යම සමූහ</author>
    <content>කළුතර නගරයේදී පෙරේදා (28) රාත්‍රියේ කළ රථවාහන පරීක්ෂාවේදී මත්පැන් පානය කොට රිය පැදවූ රියැදුරන් 17 දෙනෙකු අත්අඩංගුවට ගන්නා ලදැයි දකුණු කළුතර පොලිසිය කියයි.මින් 14 දෙනකු යතුරුපැදිකරුවන් වන අතර තිදෙනකු ත්‍රිරෝද රථ රියැදුරන් වේ.යතුරුපැදිකරුවන් අතරින් සිව්දෙනකුට රියැදුරු බලපත් නොතිබූ බව පොලිසිය කියයි.මොවුන් කළුතර මහේස්ත්‍රාත් අධිකරණයට ඉදිරිපත් කිරීමට නියමිතව තිබුණි.කළුතර ජ්‍යෙෂ්ඨ පොලිස් අධිකාරී රංජිත් කොඩිතුවක්කු සහ කළුතර මූලස්ථාන පොලිස් පරීක්ෂක සම්පත් බණ්ඩාර යන මහත්වරුන්ගේ උපදෙස් මත රථවාහන අංශයේ ස්ථානාධිපති උප පොලිස් පරීක්ෂක කැළුම් සිල්වා මහතා ප්‍රමුඛ නිලධාරීන් විසින් මොවුන් අත්අඩංගුවට ගෙන තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>30</day>
    </date>
    <link>http://www.dinamina.lk/2014/09/30/_art.asp?fn=n14093017</link>
    <topic>19 හැවිරිදි තරුණයකුකළු ග‍ඟේ ගිලී මරුට</topic>
    <author>කළුතර මධ්‍යම සමූහ</author>
    <content>මිතුරන් සිව්දෙනකු සමඟ කළු ග‍ඟේ දිය නෑමට ගිය 19 හැවිරිදි තරුණයකු පෙරේදා (28) කළු ග‍ඟේ ගිලී මියගොස් ඇත.මෙසේ මියගොස් ඇත්තේ දමිදු අවිශ්ක ශ්‍රීනාත් සිල්වා නම් වූ අයෙකි.මොහු මිනීමැරුම් නඩුවක සැකකරුවකු වන අතර ඇප මත නිදහස්ව සිටි අයකු බවත් පෙ‍ෙර්දා ද (28) පයාගල පොලිස් පොතේ අත්සන් කර ගොස් ඇති බවත් පොලිසිය කියයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>30</day>
    </date>
    <link>http://www.dinamina.lk/2014/09/30/_art.asp?fn=n14093018</link>
    <topic>කළු චූටීගේ සිරුරමවට බාරදීමට නියෝග</topic>
    <author>සිරන්ජනී කුමාරී</author>
    <content>කුරුඳු වත්තේ රාජකීය මාවතේ දී පොලිස් වෙඩි පහරින් මරුමුවට පත් වු ශිරාන් දර්ශන ගුණවර්ධන නොහොත් කළු චූටී නමැත්තාගේ මෘත ශරීරය ඔහුගේ මව වෙත භාර දීමට නියම කළ කොළඹ ප්‍රධාන මහේස්ත්‍රාත් ගිහාන් පිලපිටිය මහතා දේහය කොලොන්නාව පොදු සුසාන භුමියේ භූමදානය කරන ලෙස ඊයේ (29) නියම ‍ෙකළේය.මව වන රංජනී සෙනෙවිරත්න නමැති අය වෙත මෘත දේහය භාර දීමට කොළඹ ජාතික රෝහලේ සුළු සේවක පාලක වෙත නියම කළ මහෙස්ත්‍රාත්වරයා පශ්චාත් මරණ පරික්ෂණය පවත්වා වෛද්‍ය වාර්තාව කඩිනමින් අධිකරණය වෙත ඉදිරිපත් කරන ලෙස කොළඹ අධිකරණ වෛද්‍ය නිලධාරිවරයා වෙත නියම ‍ෙකළේය. මෙම මරණකරු විසින් මනුෂ්‍ය ඝාතන තුනක්, ඝාතනයට තැත් කිරිම් , තියුණු ආයුධවලින් කපා බරපතළ තුවාල සිදු කිරීම් දෙකක් හා වරෙන්තුකරුවකු බවට පොලිසිය අධිකරණයට කරුණු වාර්තා කර තිබිණ.සැකකරු මිරිහාන විශේෂ විමර්ශන ඒකකය විසින් ඉකුත් 27 වන දින ගම්පහ දෙල්ගොඩ දී අත්අඩංගවට ගෙන ඇති අතර ඔහුගේ ප්‍රකාශ මත චාමර නමැති සැකකරුවකු අත්අඩංගුවට ගැනීමට 54-4883 දරන ජිප් රථයෙන් යන අවස්ථාවේ දී රියදුරුගේ හා කණ්ඩායම් නායක නිමල් කරුණාතිලක මහතාගේ ගෙල සිර කර ඝාතනයට ලක් කිරීමට තැත් කළ මෙහොතේ දී පොලිස් නිලධාරියකුගේ වෙඩි පහරින් සැකකරු මරුමුවට පත්ව තිබිණ.ප්‍රසන්න (56958) නිලධාරියා විසින් මෙම වෙඩි තැබීම සිදු කර ඇති අතර රියදුරු වන රත්නායක (44836) කොළඹ ජාතික රෝහලේ 72 වාට්ටුවේ නේවාසිකව ප්‍රතිකාර ලබන බවට පොලිසිය අධිකරණය හමුවේ පවසා සිටියේය. රාජකීය මාවතේ දී සැකකරු විසින් ප්‍රථමයෙන් ම රියදුරුගේ ගෙල සිරකිරීමට උත්සහා දැරු බවත් එවිට කොඩිතුවක්කු (33456) ඔහුට බැටන් පොලු ප්‍රහාරයක් එල්ල කළ ද රියදුරුට රථය පාලනය කර ගැනීමට අපහසු වී රථය ගසක හැප්පී තිබේ.අනතුරුව සැකකරු පොලිස් පරික්ෂක නිමල් කරුණාරත්න මහතාගේ ගෙළ සිර කර "තෝ මරාගෙන මැරෙනවායැයි "පවසමින් ඔහුගේ ගෙළ මිරිකනවාත් සමඟ මෙම වෙඩි තැබීම සිදු වු බවට පොලිසිය අධිකරණයට වාර්තා කර තිබිණ.අදාළ කරුණු සළකා බැලු මහේස්ත්‍රාත්වරයා සිද්ධිය සම්බන්ධ සාක්කි කැඳවීම ලබන මස 10 දිනට කල් තබමින් මෘත ශරීරය මවට භාර දීමට නියම කළේය.කුරුඳුවත්ත පොලිසියේ මෙන්ඩිස් (28187),සැරයන් විජිත රාජපක්ෂ (23072) , මදනායක යන අය සහකාර පොලිස් අධිකාරි ප්‍රදිප් රත්නායක මහතාගේ උපදෙස් මත අධිකරණයට කරුණු වාර්තා කළහ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>30</day>
    </date>
    <link>http://www.dinamina.lk/2014/09/30/_art.asp?fn=n14093019</link>
    <topic>රාජකාරියට යමින් සිටි පොලිස් නිලධාරින් දෙදෙනාවෑන් රථයක හැපී තුවාල ලබා රෝහලේ</topic>
    <author>ඉන්දික පොල්කොටුව</author>
    <content>රාජකාරියක් සඳහා යමින් සිටි පොලිස් නිලධාරින් දෙදෙනකු රැගත් යතුරු පැදිය උඩ පේරාදෙණිය ඔගස්ටාවත්ත ප්‍රදේශයේ දී වෑන් රථයක හැපිමෙන් පොලිස් නිලධාරින් දෙදෙනා තුවාල ලබා මහනුවර රෝහලට ඇතුළත් කැර ඇත. අනතුරට පත් වූ පොලිස් නිලධාරින් දෙදෙනා යතුරුපැදියකින් ඔගස්ටාවත්ත ප්‍රදේශයට යමින් සිටිය දී මෙලෙස අනතුරට ලක්ව තිබේ.වැරැදි දිශාවකින් ධාවනය වූ වෑන් රථය එහි රියැදුරුට පාලනය කැර ගැනීමට නොහැකිව මෙම අනතුර සිදුව ඇතැයි අනාවරණය වී තිබේ.සිද්ධියෙන් පසු සැකකාර රියැදුරු පොලිස් අත්අඩංගුවට ගෙන ඇති අතර, ඔහුට රියැදුරු බලපත්‍රයක් ද නොමැති බව පරීක්ෂණවල දී අනාවරණය වී තිබේ.සහකාර පොලිස් අධිකාරි චමික ප්‍රේමසිරි මහතාගේ උපදෙස් මත මහනුවර මූලස්ථාන ‍ප්‍රධාන පොලිස් පරීක්ෂක නිපුන දෙහිගම මහතාගේ මෙහෙයවීමෙන් මහනුවර පොලිසියේ රථවාහන අංශයේ ස්ථානාධිපති පොලිස් පරීක්ෂක සම්පත් දසනායක මහතා ඇතුළු නිලධාරිහු පිරිසක් මෙහි වැඩිදුර පරීක්ෂණ පවත්වති.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>30</day>
    </date>
    <link>http://www.dinamina.lk/2014/09/30/_art.asp?fn=n14093020</link>
    <topic>අනියම් මිනීමැරුම් චෝදනාවටදඩ හා අත්හිටවූ සිර දඬුවම්</topic>
    <author>කළුතර මධ්‍යම සමූහ</author>
    <content>අනියම් මිනීමැරුම් චෝදනාවට වරද පිළිගත් උතුරු කළුතර මිනීමැරුම් නඩුවේ පළමු විත්තිකරුට බරපතළ වැඩ සහිත වසරක සිරදඬුවමක් නියම කළ කළුතර මහාධිකරණ විනිසුරු පී. පද්මන් සූරසේන මහතා එම සිරදඬුවම වසර පහකට අත්හිටුවීය.ඊට අමතරව රුපියල් 5000ක දඩයක්ද නියම කළ විනිසුරුවරයා එම දඩය නොගෙවන්නේ නම් බරපතළ වැඩ සහිත මාස තුනක සිරදඬුවමක් නියම කරන බවද ප්‍රකාශ කළේය.මෙසේ දඬුවම් නියම වූයේ සුදුවාදේවගේ සිරිසේන නම් වූ අයටය.මෙහි දෙවන, තුන්වන හා සිව් වන චූදිතයන් වන ගැලවිට සුරන්දරගේ සෝමාවතී සුදුවාදේවගේ ජානක සහ පොල්වන්නාදුරගේ නන්දන වසන්ත කුමාර යන අය විනිසුරුවරයා නිදොස් කොට නිදහස් කෙළේය. 2005 දෙසැම්බර් මස 10 වැනි දින හෝ ඊට ආසන්න දිනයකදී උතුරු කළුතරදී වර්ණගස් ආරච්චිගේ රොෂාන් ජයලත් පෙරේරා යන අයගේ මරණය සිදුකරන ලදැයි නීතිඥවරයා මොවුනට එරෙහිව චෝදනා ගොනුකර තිබුණි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>30</day>
    </date>
    <link>http://www.dinamina.lk/2014/09/30/_art.asp?fn=r1409301</link>
    <topic>වල්ලාපට්ටා ළඟ තබාගත්සැකකරුවකු රක්ෂිත බන්ධනාගාරයට</topic>
    <author>සබරගමුව සමූහ</author>
    <content>පිංදෙණිය පොලිස් වසමේ පල්ලෙපැල්පිට ප්‍රදේශයේ වල්ලාපට්ටා කිලෝ 3 ක් ළඟ තබාගත් සැකකරුවකු හෙට (1)දක්වා රක්ෂිත බන්ධනාගාර ගතකිරීමට රුවන්වැල්ල මහේස්ත්‍රාත්වරයා පසුගියදා නියෝග කෙළේය.පිංදෙණිය පොලිස් ස්ථානාධිපති පො.ප. ලසන්ත කළුආරච්චි මහතා ලැබුණු තොරතුරක් මත පිංදෙණිය පොලිස් ස්ථානයේ උ.පො.ප. අබේරත්න පො.සැ සමරනායක යන නිලධාරින් වැටලීම සිදුකර තිබුණි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>30</day>
    </date>
    <link>http://www.dinamina.lk/2014/09/30/_art.asp?fn=r1409302</link>
    <topic>පස්යාලේදී අතරමංව සිටිය දරුවන්මහෙස්ත්‍රාත් නියෝගයෙන් ළමා නිවාසයකට</topic>
    <author>කොටදෙනියාව සමූහ එම්.පී. කුමාර</author>
    <content>පස්යාල ප්‍රදේශයේ අතරමංවි සිටියදී ප්‍රදේශවාසින් විසින් නිට්ටඹුව පොලිසියට බාරදුන් කුඩා පිරිමි ළමයින් දෙදෙනා අත්තනගල්ල මහෙස්ත්‍රාත් අධිකරණයට ඉදිරිපත් කිරීමෙන් පසුව මහෙස්ත්‍රාත් නියෝගයෙන් වතුපිටිවල ළමා නිවාසයට භාර දීමට පොලිසිය පියවර ගෙන ඇත.කුරුණැගල ගැට්ටුවාන මහ විදුහලේ 4වැනි වසරේ ඉගෙනුම ලබමින් සිටි පිරිමි දරුවකු හා ඔහුගේ බාල සහෝදරයකු වන කුරුණැගල නිශ්ශංක කනිටු විදුහලේ පළමු වසර ඉගෙනුම ලබමින් සිටි පිරිමි දරුවකු මෙසේ ළමා නිවාසයේ භාරයට පත් කෙරිණි.කුරුණැගල ගැට්ටුවාන ප්‍රදේශයේ පදිංචිකරුවන් වන මේ දරුවන් දෙදෙනා සිය පියා සමග පස්යාල ප්‍රදේශයේ විහාරස්ථානයක නැවතීමට පැමිණ පසු දින ළමයින් දෙදෙනා එහි නවතා පියා රැකියාවකට යන බව පවසා පිටව ගොස් ඇත.උදේ අවදි වූ දරුවන් දෙදෙනාගෙන් බාල දරුවා පියා සොයා හඬා වැටීම නිසා වැඩිමහල් සහෝදරයා සමඟ පස්යාල ප්‍රධාන මාර්ගය දෙසට පැමිණ සිටියදි ප්‍රදේශවාසීන් පියා නොමැතිව දරුවන් අතරමංවී ඇතැයි දැන ගැනීමෙන් පසුව දරුවන් දෙදෙනා නිට්ටඹුව පොලිසියට භාරදෙනු ලැබීය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>30</day>
    </date>
    <link>http://www.dinamina.lk/2014/09/30/_art.asp?fn=r1409303</link>
    <topic>නාවලපිටිය උප නගරාධිපතිවරයාටගැමියකුගෙන් පිහි පහරක්</topic>
    <author>ගම්පොළ සමූහ</author>
    <content>ජාතික සවිය ගම නැඟුම යටතේ බෙල්ජියම නිවාස පාර කොන්ක්‍රීට් කර දීමට ගිය නාවලපිටිය උප නගරාධිපතිට ගම්වාසියකු පිහියෙන් අතට කෙටීම නිසා මැහුම් 5ක් දමා රෝහල්ගත වීමට සිදුව තිබේ. නාවලපිටිය උප නගරාධිපති හර්ෂ දුලංග මහතා මේ අනතුරට මුහුණපා ඇත.නාවලපිටිය ගම්පොළ පාරේ පිහිටා ඇති බෙල්ජියම නැමැති ප්‍රදේශයට රුපියල් ලක්ෂ 2ක වියදමින් මේ කොන්ක්‍රීට් පාර හැදීම ආරම්භ කෙරිණි. දුම්රිය දෙපාර්තමේන්තුවට අයත් ඉඩමක් හරහා වැටී ඇති මේ මාර්ගය අඩි8ක පළලින් සකස් කරමින් තිබියදී එහි පදිංචිකරුවකුගේ කෙසෙල් ගස් 5ක් ඉවත් කිරීමට සිදුවී තිබේ.එහිදී කෝපයට පත් ගම්වැසියකු එහි වැඩ කරමින් සිටිය කම්කරුවන්ට පහර දීමට පැමිණ උප නගරාධිපතිවරයාට ද බැනවැදී ඇත.පසුව උප නගරාධිපතිවරයා කෙසෙල් ගස් 5ක් නිසා ගමට හැදෙන පාර නතර කිරීම අපරාධයක් බව පෙන්වා දීමට එම ගම්වැසියා හමුවූ අවස්ථාවේ සිදුවූ බහින් බස්වීමකදී මෙසේ පිහි පහර දී තිබේ. මේ සම්බන්ධයෙන් උප නගරාධිපතිවරයා නාවලපිටිය පොලිසියට පැමිණිල්ලක් කර ඇති අතර නාවලපිටිය පොලිසිය පරික්ෂණ ආරම්භ කර ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>30</day>
    </date>
    <link>http://www.dinamina.lk/2014/09/30/_art.asp?fn=r1409304</link>
    <topic>තාරාවකුගේ හැඩේ ගස්ලබු ගෙඩියක්</topic>
    <author>ඡායාරූපය - ඉංගිරිය මධ්‍යම සමූහ ප්‍රියදර්ශනී කහවල</author>
    <content>තාරාවකුගේ හැඩයට අනුව සෑදුණු අසාමාන්‍ය ආකාර‍යක ගස්ලබු ගෙඩියක් මාපුටුගල, දික්ලන්ද ප්‍රදේශයේ පදිංචි ගුණදාස මල්ලිකාරච්චි මහතාගේ ගෙවත්තේ ගසක තිබී හමුව තිබේ.තාරාවකුගේ ආකාරයටම හොට,හිස,පිහාටු ආදී සෑම අංගයක්ම මේ ගස්ලබු ගෙඩියේ පිහිටා තිබීම වි‍ශේෂත්වයකි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>30</day>
    </date>
    <link>http://www.dinamina.lk/2014/09/30/_art.asp?fn=r1409305</link>
    <topic>නිවාස හතකට සුළඟින් හානි</topic>
    <author>අලව්ව විශේෂ</author>
    <content>අලව්වේ හුම්බුලුව ප්‍රදේශයේ පෙරේදා (28) පස්වරු 4 ට පමණ ධාරානිපාත වර්ෂාවත් සමග වේගයෙන් හමා ගිය තද සුළඟක් නිසා නිවාස හතකට හානි සිදු වී තිබේ.හුමුබුලුව රජ මහා විහාර මාවත ඔස්සේ හමා ගිය මේ සුළගින් තේක්ක ගසක් නිවෙසක් මතට කඩා වැටී එම නිවෙසට බරපතළ හානි සිදු වීඇත. අනෙකුත් නිවෙස් වලට ද සුළු හානි සිදු වී තිබේ.ජීවිත හානි කිසිවක් වාර්තා නොවන අතර වගාවලට විශාල ලෙස හානි සිදු වී තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>30</day>
    </date>
    <link>http://www.dinamina.lk/2014/09/30/_art.asp?fn=r1409306</link>
    <topic>තරුණයකු මරා දැමූනිවුන් සොහොයුරන් දැලේ</topic>
    <author>දකුණු පළාත් සංචාරක එස් දියගහගේ</author>
    <content>මංගල සාදයක් පැවැති නිවෙසකට කඩා වැදී විසිතුන් හැවිරිදි තරුණයකු කපා කොටා මරා දැමීම සම්බන්ධයෙන් පොලිසිය සොයමින් සිටි නිවුන් සොහොයුරන් දෙදෙනකු පෙරේදා (28)ගාල්ල පොලිසිය විසින් අත්අඩංගුවට ගෙන ඇත.පසුගිය මාර්තු 12 වැනි දින ගාල්ල ජම්බුකැටිය ප්‍රදේශයේ මංගල සාදයක් පැවැති නිවෙසට කඩා වැදුණු සැකකරුවන් දෙදෙනා මංගල සාදයට සහභාගිවි සිටි අනුජිත් සෙනෙවිරත්න නැමැති විසි දෙහැවිරිදි තරුණයා කපා කොටා ඝාතනය කර තිබුණි. </content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>30</day>
    </date>
    <link>http://www.dinamina.lk/2014/09/30/_art.asp?fn=r1409307</link>
    <topic>වෛද්‍යවරයකුගේ ණය කාඩ්පතක් සොරාගෙනදහස් ගණනක භාණ්ඩ මිලදී ගෙන</topic>
    <author>කොටදෙනියාව සමූහ එම්.පී. කුමාර</author>
    <content>කීනවල ප්‍රදේශයේ මංගල උත්සවයකට සහභාගිව සිටි වෛද්‍යවරයකුගේ බෑගයක තිබූ ණය කාඩ්පතක් සොරාගෙන ගොස් රුපියල් දහස් ගණනක භාණ්ඩ මිලදී ගත් බව කියන කල්ලියක සාමාජිකයන් තිදෙනෙක් මංගල උළෙලකට එක්ව සිටි ජනතාව ප්‍රදේශවාසීන්ගේද සහායෙන් අල්ලා පෙරේදා (28) සවස වේයන්ගොඩ පොලිසියට බාර දෙනු ලැබූහ.පොලොන්නරුව ප්‍රදේශයේ පිරිසක් කුලී රියකින් මේ මංගල උත්සවයට සහභාගිවීමට පැමිණ ඇත. එහි ආ පිරිස රියෙන් බැස යන අවස්ථාවේදී රියැදුරා දැනුවත් කර ඔවුන්ගේ අත් බෑග ආදිය වෑන් රියේ තබා ගොස් ඇත.මෙසේ සිටින අතර මංගල සාදයට එක්ව සිටි මේ පිරිසේ වෛද්‍යවරයකුගේ ජංගම දුරකතනයට ලැබුණු පණිවිඩයකින් කියවී ඇත්තේ එම වෛද්‍යවරයාගේ ණය කාඩ් පතින් වේයන්ගෝඩ ප්‍රදේශයේ ආයතනයකින් රුපියල් දහස් ගණනක භාණ්ඩ මිලදී ගත් බවයි.මේ පිළිබඳව තම පිරිසට දන්වා වෑන් රිය පරීක්ෂාවට පැමිණ ඇති අවස්ථාවේදී නාඳුනන තිදෙනකු යතුරු පැදියක්ද ඒ ආසන්නයේ නවතා ගෙන සිටිනවා දැක ඇත. පසුව කළ සොයා බැලීමේදී මේ කල්ලියේ සාමාජිකයකු වෑන් රියේ තිබූ ඇත්බෑග ඇද ඇති බවත් තම ණය කාඩ්පත නැති බව හෙළිවීමෙන් පසුව මේ තිදෙනා අල්ලා පොලිසියට බාරදීමට කටයුතු කර ඇති අතර ඒ සම්බන්ධයෙන් පොලිසියට පැමිණිල්ලක්ද කර තිබේ.වෑන් රියැදුරා දැනුවත්ව මේ පිරිස ගෙන්වා අතරමගදී කොල්කෑමකට සැලැසුම් කලාදැයි පොලිසිය සැක පහල කර ඇති අතර ඒ සම්බන්ධයෙන් තොරතුරු හෙළිකර ගැනීමටත් පලා ගිය සැකකරු අත්අඩංගුවට ගැනීමටත් පරීක්ෂණ පැවැත්වෙයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>30</day>
    </date>
    <link>http://www.dinamina.lk/2014/09/30/_art.asp?fn=r1409308</link>
    <topic>ගලේවෙල ප්‍රාදේශීය ලේකම් කොට්ඨාසයේ පාලම් 10කට දස ලක්ෂ 21ක්</topic>
    <author>මාතලේ දිස්ත්‍රික් සමුහ ඒ. ඒ. එල්. ඩයස්</author>
    <content>රජය විසින් ක්‍රියාත්මක කුඩා පාලම් 1000ක් ඉදිකිරීමේ වැඩසටහන යටතේ ග්‍රාමීය ගමනාගමන පහසුකම් වැඩිදියුණුකිරීමේ අරමුණෙන් ගලේවෙල ප්‍රාදේශීය ලේකම් කොට්ඨාසය තුළ පාලම් 10ක් ඉදිකිරීමට නියමිතය. මෙයට සමගාමීව ග්‍රාමීය ප්‍රවේශ මාර්ග 23ක්ද සම්පුර්ණයෙන් පිළිසකර කරනු ලැබේ.මේ සංවර්ධන ක්‍රියාවලියේදි අතිදුෂ්කර ගම්මාන සදහා ප්‍රමුඛතාවය හිමිවන අතර මේ මගින් පෙදෙසේ ග්‍රාමසේවා කොට්ඨාස බහුතරයක් ආවරණවේ. මේ සදහා අවශ්‍ය මුලික කටයුතු දැනටමත් අදාළ අංශ විසින් ආරම්භකර ඇත.මේ වසරේදි අවසන් කිරීමට නියමිත මේ ව්‍යාපෘති සදහා ආර්ථික සංවර්ධන අමාත්‍යාංශය විසින් රුපියල් දස ලක්ෂ 21ක මුදලක් වෙන් කර තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>30</day>
    </date>
    <link>http://www.dinamina.lk/2014/09/30/_art.asp?fn=r1409309</link>
    <topic>බොරු තොරතුරු වාර්තා කර පුද්ගලයකු රිමාන්ඩ් කළ පොලිස් නිලධාරීන්ට වැඩ වරදී</topic>
    <author>පාණදුර සමුහ කපිල සෝමරත්න</author>
    <content>පෙට්‍රල් බෝම්බයක් ලඟ තබාගත් බවට පොලිස් තොරතුරු පොතේ අසත්‍ය ප්‍රකාශ සටහන් කර ඒ තොරතුරු අධිකරණ නීති කෘතියක් සදහා යොදා ගනිමින් පුද්ගලයෙකු පාණදුර අධිකරණයට ඉදිරිපත් කර රක්ෂිත බන්ධනාගාර ගත කිරීම ගැන චෝදනා කරමින් පාණදුර උතුරු පොලිසියේ හිටපු පොලිස්ථානාධිපතිවරයා ඇතුළු එම පොලිස්ථානයේ නිලධාරීන් පස් දෙනකුට එරෙහිව නඩුවක් නීතිපතිවරයාගේ උපදෙස් මත පාණදුර උතුර පොලිස්ථානාධිපති පොලිස් පරීක්ෂක තිස්ස කුමාර මහතා විසින් පාණදුර අතිරේක දිසා විනිසුරු සහ පුධාන මහේස්ත්‍රාත් රුචිර වැලිවත්ත මහතාට ඉදිරිපත් කළ පසු ඔවුන්ට නඩු පවරා ඇත.මේ නඩුව ‍ පාණදුර අධිකරණය හමුවේ කැදවුවිට විත්තිකරුවන් චෝදනාවලට නිවැරදි කරුවන් බව කියා සිටි බැවින් ඔවුන්ට රුපියල් 5,000 බැගින් ශරීර ඇප නියම කර නඩුව ඔක්තෝබර් 20 වැනි දිනට කල් දමා තිබේ. </content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>30</day>
    </date>
    <link>http://www.dinamina.lk/2014/09/30/_art.asp?fn=r14093010</link>
    <topic>කල්පිටිය-පුත්තලම පොදු බස් සේවා පැය 2 1/2ක් ගැනීම මගීන්ට හිරිහැරයක්</topic>
    <author>කල්පිටිය සමූහ</author>
    <content>පොදු බස් සේවා, කල්පිටිය, පුත්තලම අතර කිලෝ මීටර 45ක ගමනාගමනය සදහා පැය 2 1/2කට ආසන්න කාලයක් ගන්නා බවත් මේ නිසා මගී ජනතාව ඉමහත් පීඩනයකට පත්වන බවත් මගී ජනතාව චෝදනා කරති. මේ වනවිට කල්පිටිය පුත්තලම මාර්ගය කාපට් අතුරා ධාවනයට සුදුසු මට්ටමක තිබුණද හිතා මතා බස් ප්‍රමාද කිරීම නිසා විශේෂයෙන් පුත්තලම කල්පිටිය අතර දිනපතා ගමන්ගන්නා රජයේ සේවකයින් ඉතා අසීරුතාවට පත් වන බව ඔවුහූ චෝදනා කරති.කල්පිටියේ රජයේ ආයතන සහ බැංකු, පාසල් ආදී ආයතන ගණනාවකට 50කට වැඩී මගී පිරිසක් පොදු ප්‍රවාහන සේවය ප්‍රයෝජනයට ගනිති. මගීහු මේ පීඩනය පිළිබදව කිහිප වතාවක් කල්පිටිය සංවර්ධන කමිටුවටද ලිපි මගින් දන්වා ඇත.මේ පිළිබදව පුත්තලම ශ්‍රී ලංකා ගමනාගමන මණ්ඩලයේ ප්‍රධාන විධායක නිලධාරී ඩී. පී. වී. මඩවල මහතා පැවසුවේ, පුත්තලම කල්පිටිය අතර දුර පැයකුත් විනාඩි හතලිස් පහක් තුළ ගෙවා යා යුතු බවට ප්‍රවාහන සේවා මගින් නීති පැවවූවද එය ප්‍රායෝගිකව ක්‍රියාත්මක කිරීමේදී තම ආයතනය බරපතළ ගැටලුවළට මුහුණ දෙන බවයි. තම බස් සේවා නියමිත වෙලාවට ගමන් ගැනීම නිසා පෞද්ගලික බස් සේවා මගින් පහරදීම් කරන බවද ඒ ගැටීම් 8ක් පිළිබදව පොලිසියට පැමිණිලි කර ඇති බවත් ඉන් එක් සිද්ධියක් උසාවියේ විභාගවෙමින් පවතින බවත්ය.කල්පිටිය පුත්තලම බස් රථ ධාවක ප්‍රසන්න හේවා පතිරණ මහතා පැවසුවේ පෞද්ගලික බස් රථවලටත් වඩා වැඩි කාලයක් ගමනාගමන මණ්ඩලයේ බස් රථ ගමනට ගන්නා බවය. බස් රථවල ප්‍රමාදයන් සදහා මේ බස් රථ සියල්ලටම නීත්‍යානුකූල පියවර ගන්නා ලෙසට එම මහතා ඉල්ලීමක් කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>30</day>
    </date>
    <link>http://www.dinamina.lk/2014/09/30/_art.asp?fn=r14093011</link>
    <topic>පළාත් නැඟුමින් කෑගල්ලේව්‍යාපෘති 184ක්</topic>
    <author>කෑගල්ල සමූහ පි.එම්.පි. පොල්වත්ත</author>
    <content>ආර්ථික සංවර්ධන අමාත්‍යාංශයේ මුදල් ප්‍රතිපාදන අනුව මෙම වසර තුළදී කෑගල්ල ප්‍රාදේශීය ලේකම් කොට්ඨාසයේ පළාත් නැඟුම සංවර්ධන යෝජනා වැඩ පිළිවෙළඅනුව ව්‍යාපෘති 184ක් ක්‍රියාත්මක කිරීමට පියවර ගෙන ඇති බව කෑගල්ල ප්‍රාදේශීය ලේකම් එම්.වී.ආර්. නාලිකා පියසේන මහත්මිය පැවසුවාය. මේවන විට විවිධ සංවර්ධන යෝජනා ක්‍රම 62 කවැඩ ආරම්භ කර ඇත.මේ සඳහා වැය කිරීමට වෙන්කර ඇති මුදල රුපියල් දෙකෝටි හතළිස් අට දහස් හයසිය හැත්තෑ පහක් පමණ වෙයි. මෙම වැඩ පිළිවෙළඅනුව ග්‍රාමීය මාර්ර්‍ග ගොඩනැඟිලි බහු කාර්ය මධ්‍යස්ථාන ගොඩ නැඟිලි ඇතුළු විවිධ සංවර්ධන යෝජනා ක්‍රම ක්‍රියාත්මක කරන බව ප්‍රාදේශීය ලේකම් වරිය පැවසුවාය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>30</day>
    </date>
    <link>http://www.dinamina.lk/2014/09/30/_art.asp?fn=r14093012</link>
    <topic>කටුගස්තොට කලාපයේ ඉදිකළ මහින්දෝදය විද්‍යාගාර නොබෝ දිනකින් සිසු අයිතියට</topic>
    <author>කේ චන්ද්‍රරත්න මහනුවර දිසා සමුහ</author>
    <content>කටුගස්තොට අධ්‍යපන කලාපයට අයත් පාසල් දහයක ඉදිකරන ලද මහින්දෝදය විද්‍යගාර විවෘත කිරීම ජනාධිපති තුමාගේ අතින් තව නොබෝ දිනකින් සිදු කිරිමට හැකිවන බව කටුගස්තොට කලාප භාර අධ්‍යපන අධ්‍යක්ෂ වයි. පි. එම්. යාපාරත්න මහත්මිය පයවසි.මෙම විද්‍යගාර හාරිස්පත්තුව පුජාපිටිය අකුරන හතරලියද්ද හා ගලගෙදර යන අධ්‍යපන කොට්ඨාස පහට අයත් වන බවද පවසන කලාප අධ්‍යක්ෂ වරිය මේ සදහා රුපියල් ලක්ෂ අටදාහක මුදලක් වැයකර තිබෙන බවද කියයි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>30</day>
    </date>
    <link>http://www.dinamina.lk/2014/09/30/_art.asp?fn=r14093013</link>
    <topic>ජාතික හැඳුනුම්පත් සම්බන්ධවතොරතුරු විමසීමට දුරකථන අංකයක්</topic>
    <author>කොළඹ සංචාරක</author>
    <content>නිකුත් කිරීම ප්‍රමාද වී ඇති ජාතික හැඳුනුම්පත් සම්බන්ධයෙන් තොරතුරු විමසීමට විශේෂ දුරකතන අංකයක් සහ ෆැක්ස් අංක දෙකක් පුද්ගලයන් ලියාපදිංචි කිරීමේ දෙපාර්තමේන්තුව විසින් හඳුන්වා දී තිබේ.පුද්ගලයන් ලියාපදිංචි කිරීමේ කොමසාරිස්‌ ජෙනරාල් ආර්. එම්. එස්‌. සරත් කුමාර මහතා කියා සිටියේ 011 2555616, 011 2506458යන දුරකථන අංකවලින් හෝ 011 2593634 ෆැක්ස් අංකයෙන් ප්‍රමාද වූ ජාතික හැදුනුම්පත් සම්බන්ධ කරුණු විමසීමට හැකි බවයි.අදාළ අංකයට ඇමතුමක් ලබාදීමේදී කරුණු 03ක් පිළිබඳ අවධානය යොමුවේ. එනම් පුද්ගලයාට අදාළවන ඉල්ලුම්පත් අංකය, ඉල්ලුම්කරුගේ නම, ප්‍රාදේශීය ලේකම් කොට්ඨාසය, ඉල්ලුම්කරුගේ දුරකතන අංක ලබාදිය යුතුය.අදාළ දුරකතන අංකයට ඇමතීමෙන් තම ඉල්ලුම් පත්‍ සම්බන්ධයෙන් ගෙන ඇති පියවර පිළිබඳව ක්ෂණිකව තොරතුරු දැනගත හැකි බව ද කොමසාරිස්වරයා ප්‍රකාශ කළේ ය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>30</day>
    </date>
    <link>http://www.dinamina.lk/2014/09/30/_art.asp?fn=r14093014</link>
    <topic>නිලධාරී මත ගැටුම් නිසා බෙරවා ඇළ සංවර්ධන යෝජනාව පස්සට</topic>
    <author>කළුතර දිස්ත්‍රික් සංචාරක</author>
    <content>‍බේරුවල නගරයේ දකුණු කෙළවරින් මුහුදට ගලා බසිනා බෙරවා ඇළ ප්‍රතිසංස්කරණ කටයුතු සදහා මුදල් ලබාදිමට ධීවර හා ජලජ සම්පත් සංවර්ධන ඇමැති රාජිත සේනාරත්න මහතා සූදානමින් සිටියත්, වාරිමාර්ග දෙපාර්ථමේන්තුවේ හා බේරුවල නගර සභාවේ නිලධාරි මත ගැටුම් නිසා වසර කිහිපයක් තිස්සේ දිනෙන් දිනම එය පස්සට යන තත්ත්වයක් උදාවී තිබේ.මේ බව අනාවරණය වුයේ පසුගියදා බේරුවල ප්‍රාදේශීය ලේකම් කාර්යාලයේ දී පැවති ප්‍රාදේශීය සම්බන්ධීකරණ රැස්වීමේදිය.ඇමැති රාජිත සේනාරත්න මහතාගේ ප්‍රධානත්වයෙන් පැවැති සම්බන්ධීකරණ රැස්වීමේදී මෙතෙක් නොවිසඳුණු ගැටලු හා නාමයෝජනා පිළිඹඳව සාකච්ඡාකරන අවස්ථාවේ මුලින්ම සාකච්ඡා කිමට වූයේ බේරුවල නගර මධ්‍යයෙන් ගලා බසින ඇළ ප්‍රතිසංස්කරණ කටයුතු පිළිබදවය.මෙහි ප්‍රගතිය කුමක්දැයි ඇමතිවරයා ප්‍රශ්න කළ අවස්ථාවේ වාරි මාර්ග දෙපාර්ථමේන්තුවේ නිලධාරියා පැවසුවේ. බෙරවා ඇළ තම දෙපාර්තමේන්තුවට අයත් නෙවන බවත් එය අයිතිනගර සභාවට බවයි. බේරුවල නගර සභාවේ ලේකම්වරිය පැවසුවේ එය නගර සභාවට අයිති නොවන බවත්, මීට පෙර වාරිමාර්ග දෙපාර්තමේන්තුව මේ ඇළප්‍රතිසංස්කරණය කර ඇති බවත්ය.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>30</day>
    </date>
    <link>http://www.dinamina.lk/2014/09/30/_art.asp?fn=s1409301</link>
    <topic>ශ්‍රී ලංකා සහාය දිවීමේ ක්‍රීඩකයෝ අවසන් තරගයට සුදුසුකම් ලබති</topic>
    <author>ප්‍රින්ස් ගුණසේකර දකුණු කොරියාවේඉංචියොන් සිට...</author>
    <content>ආසියානු ක්‍රීඩා උළෙලේ මීටර් 400 සහාය දිවීමේ මූලික වටයට එක්වූ ශ්‍රී ලංකා ක්‍රීඩකයෝ තරගය විනාඩි 3:10.30කින් නිමකොට අවසන් තරගයට සුදුසුකම් ලබා ගත්හ. ඉංචියොන් ඒෂියාඩ් ක්‍රීඩාංගණයේදී මීටර් 400 සහාය දිවීමේ මූලික වටයේ තරග දෙකක් ඊයේ පැවැති අතර එයින් හොඳම කාලය වාර්තා කළ මුල් කණ්ඩායම් හයක් අවසන් තරගයට එක එල්ලේ සුදුසුකම් ලබා ගත්හ.අවසන් තරගයට කණ්ඩායම් අටක් සහභාගීකරවන බැවින් මූලික වටයේ තරග දෙකේ හොඳම කාලය වාර්තා කල කණ්ඩායම් දෙක සලකා බැලීමේදී ශ්‍රී ලංකාවට අවසන් සටනට සහභාගීවීමේ වාසනාව උදාවිය.ශ්‍රී ලංකා පිල මූලික වටයේ තරගය නිමා කළේ පස්වැනි ස්ථානයට වීමෙන් අවසන් තරගයට අවස්ථාව ලැබෙනු ඇතැයි තරගයට සහභාගීවූ ක්‍රීඩකයින් පවා නොසිතූහ. කාලිංග කුමාරගේ, අංජන ගුණරත්න, කසුන් කල්හාර හා ධනුෂ්ක නලීන් කරුණාරත්න එක්වූ සහාය දිවීමේ තරගයේදී ශ්‍රී ලංකා පිලේ යෂ්ටි හුවමාරුව දුර්වල තත්ත්වයක පැවැතීම පසුබැසීමට ප්‍රධානතම හේතුවක් විය.උස පැනීමේ ඉසව්වට එක්වූ මංජුල කුමාරගේ පදක්කම් සිහිනය බොඳව යයි. ඔහු මීටර් 2.15ක උසක් පැන්නද පසුව මීටර් 2.20 අවස්ථා තුනේදීම අසාර්ථකවීම මෙයට හේතු විය. ඉංචියොන් ඒෂියාඩ් ක්‍රීඩාංගණයේදී මංජුල කුමාර එක්වූයේ තම ජීවිතයේ සිවුවැනි ආසියානු ක්‍රීඩා උළෙලටය.එහෙත් ඒ එකම අවස්ථාවකදී හෝ පදක්කමක් දිනා ගැනීමේ අවස්ථාව ඔහුට අහිමි විය.උස පැනීමේ රන් පදක්කම කටාරයේ මුට්ෂා අසීයා (මී.2.29) ,රිදී පදක්කම එරටේම මුයමූර් අසීයා (මී.2.25) හා ලෝකඩ පදක්කම චීනයේ වෙන්ග් යූ (මී.2.25) දිනා ගත්හ.ඊයේ පැවැති හොකී 9වැනි 10වැනි ස්ථාන තේරීමේ තරගයෙන් ශ්‍රී ලංකා පිල සිංගප්පූරුව හමුවේ ලකුණු 5-3ක පරාජයක් ලැබීය. ආසියානු ක්‍රීඩා උළෙලට හොකී කණ්ඩායම් 10ක් වූ බැවින් ශ්‍රී ලංකාවට හිමි වූයේ අවසන් ස්ථානය වේ. ශ්‍රී ලංකා හොකී පිලක් ආසියානු ක්‍රීඩා උලෙලකට සහභාගි වූයේ වසර 36 කට පසුවය. කිලෝග්‍රෑම් 64 ලයිට් වේට් බොක්සිං තරගයට එක්වූ මොහොමඩ් ඩිල්ෂාන් ඉරාකයේ කබීබ් ෂාම් හමුවේ 3-0ක පරාජයක් ලැබීමෙන් තරගාවලියෙන් ඉවතට විසි විය. එම පරාජයත් සමග ශ්‍රී ලංකා බොක්සිං ක්‍රීඩකයින් දෙදෙනා හා ක්‍රීඩිකාවන් දෙදෙනාට තවත් තරග ඉතිරිව නොමැත.කාර්ය බහුල දිනක්ශ්‍රී ලංකා ක්‍රීඩක ක්‍රීඩිකාවන්ට අද දිනය ඉතා කාර්ය බහුල දිනයක් වන අතර ක්‍රිකට්, රගර්, පිරිමි දුර පැනීම, කාන්තා මීටර් 200 හා කාන්තා මීටර් 800 ඉසව් නියෝජනය කිරීමට නියමිතය. පිරිමි දුර පැනීමේ ඉසව්වට ජනක ප්‍රසාද් විමලසිරි, කාන්තා මීටර් 200 ඉසව්වට චන්ද්‍රිකා සුභාෂිනී හා මීටර් 800 ඉසව්වට ගයන්තිකා අබේරත්න එක් වෙති.ශ්‍රී ලංකා රගර් කණ්ඩායමට චීන තායිපේ හා ලෙබනන් කණ්ඩායම් අද හමු වේ. හෙට ශ්‍රී ලංකා රගර් පිලට ඉතාම තීරණාත්මක තරගයක් වන සත්කාරක කොරියානු කණ්ඩායම හමුවීමට නියමිතය. ශ්‍රී ලංකා රගර් නායක ෆසීල් මරීජා පවසන්නේ කොරියානු කණ්ඩායම සමග තරගය ජය ගතහොත් ‘සී’ කාණ්ඩයේ ඉහළටම පැමිණීමේ හැකියාව ලැබෙන බවයි.එසේ ඉදිරියට යෑමට හැකි වීමෙන් ඊළග වටයේදී දුර්වල කණ්ඩායමක් සමග ක්‍රීඩා කිරීමේ වාසිය ශ්‍රී ලංකා පිලට ලැබෙනු ඇත.“පසුගිය කාලයේ ආසියානු මට්ටමේ තරගාවලි ගණනාවකට අපි සහභාගී වුණා. ආසියානු ක්‍රීඩා උළෙලට පැමිණ සිටින කණ්ඩායම් රැසක් මෑත කාලයේ අපට මුණ ගැසුණා. ඒ නිසා හොඳ අවබෝධයක් අප සතුව තිබෙනවා. මූලික වටයේ අපට එකම අභියෝගය කොරියාව පමණයි.ඒ තරගය ජය ගැනීම අපේ පළමු අරමුණයි” නායක ෆසීල් මරීජා පැවැසීය. ශ්‍රී ලංකා රගර් පිලට ෆසීල් මරීජා, යෝෂිත රාජපක්ෂ, ෂෙනාල් ඩයස්, රිචර්ඩ් ධර්මපාල, මිහිරාන් මුතුතන්ත්‍රී, කවීන්ද පතිරණ, ලවංග පෙරේරා, ශ්‍රීනාත් සූරියබණ්ඩාර, අනුරාධ බණ්ඩාර, දසුන් හේරත්, ෂෙමාල් හපුගොඩ හා ධනුෂ්ක රංජන් එක්ව සිටිති.ක්‍රිකට් පිල පිටියටළහිරු තිරිමාන්නගේ නායකත්වයෙන් යුත් ශ්‍රී ලංකා ක්‍රිකට් පිල අද සත්කාරක කොරියාවට එරෙහිව අද අර්ධ අවසන් පූර්ව තරගයට පිවිසෙයි. ඊයේ පැවැති කොරියාව හා චීනය අතර තරගයට වර්ෂාව බාධා ගෙන දුන් හෙයින් එක් පිලකට ඕවර් 10කට සීමාවී කොරියාව ලකුණු 6ක සියුම් ජයක් ලැබීය. ක්වේට් හා මාලදිවයින අතර පැවැති තරගය වර්ෂාව හේතුවෙන් පැවැත්වීමට නොහැකිවූ අතර කාසියේ වාසිය අනුව ජයග්‍රහණය ක්වේට් පිලට පිරිනැමුණි. ඒ අනුව අර්ධ අවසන් පූර්ව තරගයේදී ක්වේට් පිලට අද බංග්ලාදේශය හමුවේ.ඉංචියොන් යෙන්හූයි ක්‍රිකට් ක්‍රීඩාංගණයේ තණතිල්ල ඉතාම මන්දගාමී එකක් බැවින් මෙතෙක් පැවැති තරගවලදී සෑම කණ්ඩායමකටම විශාල ලකුණු ප්‍රමාණයක් රැස්කිරීමේ අවස්ථාව අහිමිවී තිබේ. ශ්‍රී ලංකා පුහුණුකරු රොමේෂ් කලුවිතාරණ පවසන්නේ කණ්ඩායම තීරණය කිරීම අද දිනයේ සිදු කරන බවයි. ශ්‍රී ලංකා ක්‍රිකට් පිලට පළපුරුදු ක්‍රීඩකයින් කිහිපදෙනෙකුම ඇතුළත්වී ඇති බැවින් හොඳ තරගයක් ලබා දිය හැකි බව පුහුණුකරුගේ අදහසවී තිබේ.නායක ළහිරු තිරිමාන්න, උපුල් තරංග, කිත්රුවන් විතානගේ, දිනේෂ් චන්දිමාල් අශාන් ප්‍රියංජන, ෂෙහාන් ජයසූරිය, අසේල ගුණරත්න, අලංකාර අසංක, කෝසල කුලසේකර, දිල්හාර ලොකුහෙට්ටිගේ, තුරංග කුමාර, ඉසුරු උදාන, චතුරංග ද සිල්වා, ජීවන් මෙන්ඩිස් හා රමිත් රඹුක්වැල්ල ශ්‍රී ලංකා ක්‍රිකට් පිල නියෝජනය කිරීමට ඉංචියොන් වෙත පැමිණ සිටිති.වේගවත්ම මිනිසා හා ගැහැනියආසියානු ක්‍රීඩා උළෙලේ පිරිමි මීටර් 100 තත්පර 9.93කින් නිම කළ කටාර්හී ෆේමී සෝන් හා කාන්තා තරගය තත්පර 11.48කින් නිම කළ චීනයේ වේයී සොන්ග්ලීවේගවත්ම මිනසා හා ගැහැණිය ලෙස සම්මානයට පාත්‍ර වූහ. පිරිමි තරගයේ රන් පදක්කම දිනාගත් ෆෙමී සෝන් වසර 2007දී කටාර්හී සැමුවෙල් ප්‍රැන්සිස් ආසියානු ශූරතාවලියේදී තත්පර 9.99කින් තබා තිබූ ආසියානු වාර්තාව බිඳ හෙලමින් වේගවත්ම මිනිසා වීම විශේෂත්වයකි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>30</day>
    </date>
    <link>http://www.dinamina.lk/2014/09/30/_art.asp?fn=s1409302</link>
    <topic>එස්.එල්.ටී.හියුමන් කැපිටල් වොලිබෝල් තරගාවලියේපිරිමි ශූරතාව පාණදුර ටෙලිකොම් යුනියිටඩ් දිනා ගනී</topic>
    <author>මහානාම විතානගේ මල්වාන සමූහ</author>
    <content>ශ්‍රී ලංකා ටෙලිකොම් ආයතනයට අනුබද්ධිත එස්.එල්.ටී.හියුමන් කැපිටල් සොලුයූෂන්ස් ආයතනයේ සේවක සුභ සාධක සංගමය සංවිධාන කළ වොලිබෝල් තරගාවලියේ පිරිමි ශූරතාව දිනාගැනීමට පාණදුර ‍ටෙලිකොම් යුනයිටඩ් පිල සමත්වූ අතර කාන්තා ශූරතාව හැව්ලොක්ටවුන් ප්‍රාදේශීය කාර්යාල කාන්තා කණ්ඩායමට හිමිවිය.පිරිමි අවසන් තරගයේ දී පාණදුර කණ්ඩායම හමුවේ මීගමුව ටෙලිකොම් ලයන්ස් පිල පරාජයට පත්විය. කාන්තා අංශයේ අනුශූරතාව ගම්පහ ටෙලිකොම් ප්‍රාදේශීය කාර්යාල කණ්ඩායම විසින් දිනාගත්තේය.ශ්‍රී ලංකා ටෙලිකොම් හා අනුබද්ධිත ආයතනවල කණ්ඩායම් 80ක පමණ සහභාගිත්වයෙන් තරගාවලිය පසුගියදා බොරැල්ල වැලිකඩ ටෙලිකොම් වොලිබෝල් පිටියේදී පැවැත්විණි.තරගාවලියේ ප්‍රධාන ආරාධිතයා ලෙසින් විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා එක්වූ අතර ජය සංකේත ප්‍රදානය එල්.එල්.ටී.හියුමන් කැපිටල් සොලුයූෂන්ස් ආයතනයේ ප්‍රධාන විධායක නිලධාරී රංජිත් රූබසිංහ, මානව සම්පත් ප්‍රධානී ලලිත් විජේතුංග හා ටෙලිකොම් වොලිබෝල් සංගමයේ සභාපති එම ආයතනයේ නියෝජ්‍ය සාමාන්‍යාධිකාරි ලක්මාල් ජයසිංහ මහත්වරුන්ගේ ප්‍රධානත්වයෙන් සිදු කෙරිණි.මේ අවස්ථාවට හියුමන් කැපිටල් සොලුයූෂන්ස් සේවක සුභ සාධක සංගමයේ සභාපති රසික පියනන්ද, එම ආයතනයේ මූල්‍ය ප්‍රධානී චමිලා අසුරමාන, ශ්‍රී ලංකා ටෙලිකොම් ආයතනයේ නියෝජ්‍ය සාමාන්‍යාධිකාරිවරුන් වන රෝහන එල්ලාවල, ඩබ්.එස්.පී.වැලිකඩ මහත්ම මහත්මීන්ද එක්වූහ.තරගාවලියේ දක්ෂතම ක්‍රීඩක ක්‍රීඩිකාවන් මෙසේය.දක්ෂතම ක්‍රීඩකයා-ඒ.ඒ.සංජය සම්පත් (පාණදුර යුනයිටඩ්), දක්ෂතම පන්දු ඔසවන්නා-හර්ෂණ නිලංග (පාණදුර යුනයිටඩ්), දක්ෂතම ප්‍රහාරකයා-එච්.ඩී.ජනක සුරංග (මීගමුව ලයන්ස්)දක්ෂතම ක්‍රීඩිකාව-ජී.එම්.අමරසිංහ (හැව්ලොක්ටවුන්), දක්ෂතම පන්දු ඔසවන්නිය-ඊ.එච්.නිශාදී පියුමාලි (හැව්ලොක්ටවුන්), දක්ෂතම ප්‍රහාරිකාව-නිර්මලි සියඹලාපිටිය (ගම්පහ)</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>30</day>
    </date>
    <link>http://www.dinamina.lk/2014/09/30/_art.asp?fn=s1409303</link>
    <topic>බස්නාහිර උතුර ප්‍රීමා කුසලානය රැක ගනී</topic>
    <author>ෆවුස් මොහොමඩ්</author>
    <content>දුෂාන් හෙට්ටිගේ හා සංජුල අබේවික්‍රමගේ විශිෂ්ට පිතිහරඹය හේතුවෙන් ප්‍රීමා කුසලාන අවුරුදු 15න් පහළ අන්තර් පළාත් ක්‍රිකට් තරගාවලියේ අවසන් මහා තරගයෙන් දකුණු පළාත් කණ්ඩායමට එරෙහිව ඩක්වර්ත් ලුවිස් ක්‍රමවේදය අනුව ලකුණු 50ක ජයක් වාර්තා කළ බස්නාහිර උතුරු පළාත් කණ්ඩායම පිට පිට දෙවැනි වරටත් ශූරතාව දිනා ගැනීමට සමත්විය.එස්.එස්.සී.පිටියේ පෙරේදා පැවැති ඕවර 45කට සීමා වූ මේ තරගයේ පළමුව පන්දුවට පහරදුන් දකුණු පළාත් කණ්ඩායම ඕවර 43.3කදී ලකුණු 191ක් රැස් කළ අතර පිළිතුරු ඉනිම ක්‍රීඩා කළ බස්නාහිර උතුර පළාත් කණ්ඩායම ඕවර 26.5කදී කඩුලු 2ක් දැවී ලකුණු 139ක් ලබා සිටිය දී අයහපත් කාලගුණය මත තරගය නතර කිරීමට සිදුවිය.ඒ වනවිට ඩක්වර්ත් ලුවිස් ක්‍රමවේදය අනුව බස්නාහිර උතුරු පළාත් කණ්ඩායම ලකුණු 50ක් ඉදිරියෙන් සිටිම හේතුවෙන් තරගයේ ජයග්‍රහණය ඔවුන්ට හිමිවිය.බස්නාහිර උතුරු පළාත් කණ්ඩායම වෙනුවෙන් දුෂාන් හෙට්ටි‍ගේ ලකුණු 62ක් රැස් කිරීමට සමත්වූ අතර සංජුල අබේවික්‍රම නොදැවී ලකුණු 44ක් ලබා ගත්තේය.දෙදෙනා අතර දෙවැනි කඩුල්ලට ලකුණු 107ක අගනා සම්බන්ධතාවක් ගොඩනැගීම කැපී පෙනුණි. පන්දු 62කට මුහුණදුන් දුෂාන් හතරේ පහර 8ක් සහ හයේ පහර 2ක් සිය ලකුණු සංඛ්‍යාවට එක් කළ අතර සංජුල ලැබූ ලකුණු සංඛ්‍යාවට හතරේ පහර 2ක් සහ හයේ පහර 2ක් එක්විය.ඊට පෙර දකුණු පළාත් ඉනිමේ දී රවිඳු සංජන ලකුණු 69ක් රැස් කළ අතර කවිඳු එදිරිවීර ලකුණු 38ක් ලබා ගත්තේය. පන්දු යැවීමේ දී සංජුල ඉලංගතිලක හා ජෙහාන් ඩැනියෙල් අතර කඩුලු 3 බැගින් බෙදී ගියේය.දකුණු පළාත කණ්ඩායම – 191 (ඕවර 43.3) රවිඳු සංජන 69, කවිඳු එදිරිවීර 38, සුපුන් කාවින්ද නොදැවී 32 (සංජුල ඉලංගතිලක 31/3, ජෙහාන් ඩැනියෙල් 36/3)බස්නාහිර උතුර කණ්ඩායම- 139/2 (ඕවර 26.5) දුෂාන් හෙට්ටිගේ 64, සංජුල අබේවික්‍රම නොදැවී 44, සුවංග විජේවර්ධන 25යි.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>30</day>
    </date>
    <link>http://www.dinamina.lk/2014/09/30/_art.asp?fn=f1409301</link>
    <topic>තුන්වැනි වාරයට තරග කිරීමට ව්‍යවස්ථාවෙන්ම අවසර තියෙනවා</topic>
    <author>සාකච්ඡා කළේ ධම්මික සෙනෙවිරත්න</author>
    <content>ජනාධිපතිවරයාට තුන්වැනි වතාවටත් එම ධුරය සඳහා තරග කිරීමට අවස්ථාව 18වෙනි ආණ්ඩුක්‍රම සංශෝධනය මගින් සැලසී තිබියදී, ඒ පිළිබඳ නැ‍ඟෙමින් ඇති ප්‍රතිතර්ක පිළිබඳ අධිනීතිඥ බැටී වීරකෝන් මහතා සමඟ කළ සංවාදයකි.* කෘතහස්ත වාමාංශික දේශපාලනඥයකු ලෙස ඔබ මේ රටේ නිදහසින් පසු දේශපාලන ඉතිහාසය සැකෙවින් සිහිපත් කරන්නේ කෙසේ ද?දැන් මං ඉන්නෙ ජීවිතටයේ අටවෙනි දශකයේ. මේ රටේ ඇතිවුණු නොයෙක් දේශපාලන වෙනස්වීම් තරුණ කාලයේ පටන්ම දේශපාලනය ගැන හැඟීමක් ඇතිවීමට අපට බලපෑවා. එයින් එක් ප්‍රධාන සිද්ධියක් තමයි, 1953 හර්තාලය. ඒකට නායකත්වය දුන්නේ ලංකා සමසමාජ පක්ෂය. එවක එක්සත් ජාතික පක්ෂ පාලනය තමන් විසින්ම සකස් කරගත් වැඩපිළිවෙළෙන් පිට පැනීම ඊට හේතු වුණා.යුද්ධ කාලය අවසන් වනවාත් සමඟ වගේ තමයි ඩී. එස්. ගේ නායකත්වයෙන් මේ රටේ ආණ්ඩුවක් ඇතිවුණේ. ඒක ජාතීන් කිහිපයක්ම එකතු කරගෙන බිහිවූ ආණ්ඩුවක්.ඒ වනතෙක් රට පාලනය කළ ඉංග්‍රීසීන් වසර 100 කටත් වඩා මේ රටේ ගෙනගියේ රට ජාතීන් අනුව බෙදා පාලනය කිරීමේ පිළිවෙතයි. ඒ බෙදීම කළේ අපි‍ නෙවෙයි, බ්‍රිතාන්‍යයන් කළේ ව්‍යවස්ථා හදලා තවදුරටත් තමන්ගේ බලය පවත්වාගත හැකි පරිදි පාලනය ඒ රටවල්වලට පැවරීමයි. සෝල්බරි ව්‍යවස්ථාව හදලා, 1948දී අපට ප්‍රදානය කළේ ඩොමීනියන් තත්ත්වයයි. ඒක නිදහස නෙවෙයි. 1948දී දීපු එකේ තේරුම මොකක්ද කියල පැහැදිලි නෑ.නිදහස දුන්නා කිව්වාට කටුනායක, ත්‍රිකුණාමලය වගේ තැන්වල බ්‍රිතාන්‍ය යුද කඳවුරු පවා තිබුණා. ඒවා තමන් යටතේම තියාගෙන තමයි ඒ නිදහස දුන්නෙ. ඒක කොන්දේසිවලට යටත් කළ නිදහසක්. මෙහෙ හදපු ආණ්ඩුවේ කැබිනට් මණ්ඩලයත් එහෙමයි. බ්‍රිතාන්‍යට ගැතිව පාලනය ගෙනයාමට ඔවුන් වග බලාගත්තා. නමුත් මේ රටේ ජාතික ව්‍යාපාරයක් බිහි කිරීමේ උත්සාහයක් තිබුණා. ලේක්හවුසියත් මේකෙ නායකත්ව භූමිකාවක් ඉටුකළා.* බ්‍රිතාන්‍යයට පසු අමෙරිකානු බලපෑම් ගැන ඔබේ විග්‍රහය කෙබඳු ද?ඩී. එස්. ට හෝ ඩඩ්ලිට ශ්‍රී ලංකාව අමෙරිකාවේ අතකොළුවක් ලෙස පවත්වා‍ ගැනීමට ඕන වුණේ නෑ. නමුත්, ජේ. ආර්. එය කළා. ඔහු තමයි ආසියානු කලාපයේ අමෙරිකානු වුවමනාව ඉටුකරගැනීමට ගැතිකම් කළේ. ලංකාව අමෙරිකාවේ වුවමනාකම් සඳහා ක්‍රියා කරද්දි වාසනාවකට ඉන්දියාවේ ස්වදේශික ධනපති පංතිය විදේශීය ධනපතින්ගේ වැඩපිළිවෙළට යටවුණේ නෑ. ඔවුන් ඉන්දීය නිදහස් සටනට නායකත්වය දුන්නා. මෙහෙ හිරෙන් පැනලා ඉන්දියාවට ගිය සමසමාජ නායකයනුත් ඒ අරගලයට දායක වුණා.අමෙරිකාවට ඕනකරලා තිබුණේ තමන්ගේ යුද අවශ්‍යතා ඉටුකර ගැනීමේ කේන්ද්‍රස්ථානයක් ලෙස ශ්‍රී ලංකාව යොදාගැනීමටයි.අග්නිදිග ආසියාවේ තමන්ගේ යුද මූලස්ථානය මෙහෙ පිහිටුවීම ඔවුන්ගේ අභිප්‍රාය වුණා. ජේ. ආර්. යූ. එන්. පියේ නායකත්වයට ආවාම ඔහුගේ වුවමනාව වුණේ අපි රටක් හැටියට අමෙරිකාවෙ අතවැසියෙක් ලෙස ක්‍රියාකළ යුතු බවයි. නමුත් ඩඩ්ලි වැනි අයගේ අදහස වුණේ අපි මිතුරුකම් පවත්වා ගැනීම විනා අතවැසිකම් නොකළ යුතු බවයි. බ්‍රිතාන්‍යයට, අමෙරිකාවට ගැතිකම් කළ මේ ප්‍රතිපත්තිවලට වෙනස්ව යමින් තමයි 1956දී බණ්ඩාරනායකගෙ නායකත්වයෙන් මහජන එක්සත් පෙරමුණ බලයට පත්වුණේ.56’දී, සඟ, වෙද, ගුරු, ගොවි, කම්කරු කියන පංච මහා බලවේගය ගොඩනැඟුණා. පිලිප් ගුණවර්ධන වැනි අයගෙ දායකත්වයත් බණ්ඩාරනායකට ලැබුණා. කුඹුරු පනත වගේ දේවල් එන්නෙ එහෙමයි.මගේ අත්දැකීම නම් එවැනි එක්සත් පෙරමුණුවලට ලංකා සමසමාජ පක්ෂය සහාය නොදැක්වූ බවයි. මට පෙනුණු හැටියට ඒවා පංති සටන් නොව පවතින ක්‍රමය තුළම ගෙනගිය සටන්. නමුත්, බණ්ඩාරනායක යූ. එන්. පියෙන් ඉවත්වුණා. යූ. එන්. පී. විරෝධී බලවේගයක් ගොඩනැඟීම අවතක්සේරු කරන්න බෑ. එදා බණ්ඩාරනායකත් සමඟ මැදමුලන ඩී. ඒ. රාජපක්ෂත් ඒ ගමනට මුලපිරුවා. මැදමුලනෙන් බිහිවූ නායකයෙක් අද මේ රටට ලැබී තිබීම ගැන මං සතුටු වෙනවා. ඒ සමඟම මහින්ද චින්තන වැඩපිළිවෙළ පංති දර්ශනයක් සහිත වැඩපිළිවෙළක් වුණා නම් වඩා හොඳ බවත් මා කිවයුතුයි.* ජනාධිපතිතුමාට 3වෙනි වතාවට එම ධුරයට තරග කළ නොහැකි බවට ඇතැම් පාර්ශ්වයන්ගෙන් මතුවන තර්කය ගැන නීති විශාරදයෙක් හැටියට ඔබ මොකද කියන්නෙ?ජනාධිපතිතුමාට තුන්වෙනි වතාවටත් තරග කරන්න පුළුවන්ද බැරිද, ඒක තීරණය කරන්න උසාවියට පුළුවන් ද බැරි ද කිය කියා මුලු සොය සොයා යන්න අවශ්‍ය නෑ කියන එකයි මගේ අදහස. එතුමාට තුන්වෙනි වතාවට තරග කරන්න බෑ කියන අයට තියෙන්නෙ වෙන වුවමනාවක්. ඒ වගේම අපි අමතක නොකළ යුතු කාරණය තමයි තවමත් අපි ගෙනියන්නේ 1978දී ජේ. ආර්. ජයවර්ධන මහත්තය ගෙනාපු ව්‍යවස්ථා‍වමයි කියන එක. ඒ ව්‍යවස්ථාවට 18වෙනි ආණ්ඩුක්‍රම සංශෝධනය මඟින් යම් යම් වෙනස්කම් ගෙනාවා. එකක් තමයි ජනාධිපති ධුරය සඳහා තුන්වෙනි වතාවටත් තරග කරන්න පුළුවන්ය කියන එක.18වෙනි සංශෝධනය පාර්ලිමේන්තුවෙන් සම්මත වුණා. එතකොට මේ තුන්වෙනි වතාවට තරග කිරීම සම්බන්ධයෙන් කිසිම නීතිමය බාධාවක් නෑ. මේකට නීතියෙන් බාධාවක් තියෙනවාය කියන්නෙ මහින්ද රාජපක්ෂ ජනාධිපතිතුමාට විරුද්ධ අයයි. විශේෂයෙන් ජාත්‍යන්තර ධනපති කොටස්වල වුවමනාවත් එයයි. යූ. එන්. පියේ විරෝධය හරහා එළියට එන්නෙ ඒ වුවමනාවයි. අමෙරිකාව වැනි රටවල් මේවා තමන්ගේ වුවමනාකම් ඉෂ්ට කර ගැනීම සඳහා පාවිච්චි කරන්න දන්නවා.* මේ තර්කය ඉදිරිපත් කරන අනෙකුත් බලවේගත් ඒ වුවමනාව ඉෂ්ට කරදීම වෙනුවෙන් ක්‍රියාකරන බවද පෙනෙන්න තියෙන්නෙ?මේ ව්‍යවස්ථාව කිරීම හරි මේකට විසැඳුමක් සෙවීම හරි තියෙන්නෙ නාග විහාරයෙ. මාදුළුවාවේ සෝභිත හාමුදුරුවො අ‍තේවත් ඔය වෙනත් බලවේග අතේවත් නෙවෙයි. විසඳුම තියෙන්නෙ මහින්ද චින්තන ඉදිරි දැක්ම වැඩපිළිවෙළක් එක්ක ඉදිරියට යන ජනාධිපතිතුමා අතයි. ඒ විසැඳුම තමයි, 1970 මැතිවරණයේදී යූ. එන්. පිය පරාජය කරලා ශ්‍රීලනිප, සමසමාජය ආදී පක්ෂ මැතිනියගේ නායකත්වයෙන් ගොඩනඟපු රජය ජනවරමකින් ලද පාර්ලිමේන්තු බලය පාවිච්චි කරමින්, එම පාර්ලිමේන්තුවම ව්‍යවස්ථා සම්පාදන මණ්ඩලයක් ලෙස ක්‍රියාකර ඇති කරගත් ජනරජ ව්‍යවස්ථාව‍. ජේ. ආර්.ට ඕන වුණේ 72 ජනරජ ව්‍යවස්ථාව වළලා දමා වෙනත් ව්‍යවස්ථාවක් ගෙන ඒමටයි. ඔහු එය කළා. 78 ව්‍යවස්ථාව ගෙනාවා. මේ රටේ ජාතික ප්‍රශ්නය ඇති කළේත් ඔහු. ඔහු තමයි දෙමළ මිනිස්සුන්ට කිව්වෙ යුද්ධය ඕන නම් යුද්ධය දෙන්නම් කියලා. කිව්ව වගේම යුද්ධය ඇති වුණා.ඉන්දියාව උඩින් ඇවිත් පරිප්පු දැම්මා.* ඔබ අදහස් කරන්නේ ව්‍යවස්ථාමය වෙනස්කම් ඇති කිරීම හෝ නව ව්‍යවස්ථාවක් අවශ්‍ය නම් ගෙන ඒම මේ පාලනය යටතේම සිදුකළ හැකි බවද?රට ගොඩනැඟීම සඳහා මහින්ද රාජපක්ෂ ජනාධිපතිතුමා සිටිනවා වගේම ඔය අන්දමේ වෙනසක් කළ යුතු නම් ඒකටත් එතුමාම සිටිනවා. පාර්ලිමේන්තුව නියෝජනය කරන්නේ ජනතාව සතු ස්වාධිපත්‍ය බලයයි. ඒ පාර්ලිමේන්තුවේ අනුමැතිය ලැබුණු ව්‍යවස්ථාව හෙට වුණත් කිසිම ප්‍රශ්නයක් නැතිව ක්‍රියාත්මක කරන්න පුළුවන්. ඊට අවශ්‍ය ජනතා බලයත් ලැබිලයි තියෙන්නෙ. මෙවැනි වෙනසක් කළ යුතු නම් ජනාධිපතිතුමා කළ යුත්තේ එතුමා අගමැති වශයෙන් පත්වී උප අගමැති වශයෙන් ඊට සුදුසු පුද්ගලයකු පත් කර ගැනීමයි. ඊට අවශ්‍ය පසුබිමක් 18වෙනි සංශෝධනය මඟින් සැලසී තියෙනවා. 18වෙනි සංශෝධනය පාර්ලිමේන්තුවෙන් අනුමතයි කියන්නෙ ඊට ජනතා අනුමැතිය තියෙනවා කියන එකයි. එනම් ජනාධිපති ධුරයට තුන්වෙනි වතාවට තරග කිරීම සම්බන්ධයෙන් ජනාධිපතිතුමාට කිසිම බාධාවක් නෑ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>01</day>
    </date>
    <link>http://www.dinamina.lk/2014/10/01/_art.asp?fn=n141001_5</link>
    <topic>පැල්පතින් නව ලොවට එන පැල්පත්වාසීන්</topic>
    <author>වසන්ත ජයසිංහ ආරච්චි</author>
    <content>[2014-10-01 14:30]හම්බන්තොට දිස්ත්‍රික්කය තුළ අඩු ආදායම්ලාභී පැල්පත්වාසීන් සඳහා නිවාස ව්‍යාපෘතියක් ක්‍රියාත්මක කර තිබේ.දිවි නැඟුම සංවර්ධන දෙපාර්මේන්තුවේ කලාප 04 යටතේ එය ක්‍රියාත්මකයි.“පැල්පතින් නව ලොවට“ යන තේමාව යටතේ මෙම වැඩසටහන ක්‍රියාත්මක කරනු ලැබේ.මේ වන විටත් එය අවසන් අදියරේ පවතින බව අධ්‍යක්ෂ ජනරාල් නීතීඥ රංජිත් ගුණසේකර මහතා පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>01</day>
    </date>
    <link>http://www.dinamina.lk/2014/10/01/_art.asp?fn=n141001_4</link>
    <topic>ශ්‍රී ලාංකික රසය රට පුරා බෙදයි</topic>
    <author>වසන්ත ජයසිංහ ආරච්චි</author>
    <content>[2014-10-01 13:30]දේශීය ආහාර බෝග ප්‍රවර්ධන වැඩසටහන් රට පුරා ක්‍රියාත්මක කර ඇති බව කෘෂිකර්ම දෙපාර්තමේන්තුව පවසයි.“ශ්‍රී ලාංකික රසය“ යන තේමාවෙන් මෙය ක්‍රියාත්මකවේ.සම්ප්‍රදායික දේශීය ආහාර භෝග ගොවිජනතාව අතර ප්‍රචලිත කිරීම මෙහි අරමුණ වී තිබේ.මේ යටතේ තිබ්බටු, වැටකොළු, පතෝල. පිපිඤ්ඤා, මිරිස්, දඹල වැනි දේශීය ආහාර තෝරා ගෙන ඇත බව කෘෂිකර්ම දෙපාර්තමේන්තුවේ සහකාර අධ්‍යක්ෂ ප්‍රියන්ත වීරසූරිය මහතා පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>01</day>
    </date>
    <link>http://www.dinamina.lk/2014/10/01/_art.asp?fn=n141001_3</link>
    <topic>බටඅත කර්මාන්තපුරය සංවර්ධනයට</topic>
    <author>රේණුකා හේවාපතිරණ</author>
    <content>[2014-10-01 11:30]බටඅත කර්මාන්තපුරය සංවර්ධනය කිරීමට පියවර ගැනේ.මාගම්පුර රුහුණු වරායට සහ මත්තල ගුවන්තොටුපලට සමීපව පිහිටා ඇති මෙම කර්මාන්තපුරය සුවිශේෂී ස්ථානයක් ලෙස හඳුනාගෙන ඇත.නිෂ්පාදනය කිරීමෙන් පසු ඇසුරුම් කිරීමෙන් අනතුරුව නැව්ගත කලයුතු ගුවන් ගත කළ යුතු නිෂ්පාදන මෙම කර්මාන්තපුරයෙහි නිපදවීමට වැඩි අවධානය යොමු කෙරේ.මෙහි ප්‍රවේශ මාර්ග ඉදිකිරීම සඳහා මේ වන විට රුපියල් මිලියන 60ක් කර්මාන්ත හා වානිජ කටයුතු අමාත්‍යාංශයේ ප්‍රතිපාද යටතේ වෙන් කර ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>01</day>
    </date>
    <link>http://www.dinamina.lk/2014/10/01/_art.asp?fn=n141001_2</link>
    <topic>රබර් පර්යේෂණ ආයතනයට නවීන විද්‍යාගාර සංකීරණයක්</topic>
    <author>වසන්ත ජයසිංහ ආරච්චි</author>
    <content>[2014-10-01 10:30]1909 වසරේ පිහිටුවන ලද රබර් පර්යේෂණ ආයතනයේ ශක්‍යතා වැඩිදියුණු කිරීම සඳහා නවීන විද්‍යාගාර සංකීරණයක් පිහිටුවීමට යෝජනා වී තිබේ.යෝජිත විද්‍යාගාරය මඟින් කුඩා වතු හිමි ප්‍රජාව මහා පරිමාණ රබර් නිපැයුම් නිෂ්පාදකයන්, රබර් ආශ්‍රිත වෙළඳ සමාගම්, විශ්ව විද්‍යාල සිසුන් හා විද්වතුන් ඇතුළු රබර් ක්ෂේත්‍රෙය් සියලුම පාර්ශවකරුවන් සඳහා පහසුකම් සපයාදීමට අපේක්ෂා කෙරේ.විද්‍යාගාරයේ කටයුතු ඉදිරියට කර ගෙන යෑම සඳහා වැවිලි කර්මාන්ත අමාත්‍ය මහින්ද සමරසිංහ ඉදිරිපත් කළ යෝජනාවට ඊයේ අමාත්‍ය මණ්ඩල අනුමැතියද ලැබිණි.මෙම රබර් පර්යේෂණ ආයතනය ලොව “ඒ“ වර්ගයට අයත් පළමු ආයතනයයි. එමඟින් ලෝක රබර් කර්මාන්තයේ දියුණුවට සිදු වූ වටිනා දායකත්වය ලොව පුරා පිළිගැනීමටද ලක්ව ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>01</day>
    </date>
    <link>http://www.dinamina.lk/2014/10/01/_art.asp?fn=n141001_1</link>
    <topic>අර්ධ ශතකයක් රැස් කළ ධීවර සංස්ථාව</topic>
    <author>වසන්ත ජයසිංහ ආරච්චි</author>
    <content>[2014-10-01 10:30]ලංකා ධීවර සංස්ථාව පිහිටුවා අදට වසර 50 ක් සපිරෙයි.1964 ඔක්තොම්බර් මස පළමුවැනි දින ධීවර සංස්ථාව පිහිටුවනු ලැබීය.රටෙහි පාරිභෝගික ජනතාවගෙන් 72% කට අධික පිරිසකගේ ප්‍රෝටීන අවශ්‍යතාවය සපුරාලීමට දායක වනුයේ ධීවර සංස්ථාවයි.මෙහි 50 වැනි සංවත්සරයට සමගාමීව යාපනය, කළුතර, ගම්පහ, කෑගල්ල, මොණරාගල, බදුල්ල ඇතුළු සියලුම දිස්ත්‍රික්ක ආවරණය වන පරිදි මත්ස්‍ය අලෙවිසැල් 250 ක් ආරම්භ කිරීමට නියමිතයි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>01</day>
    </date>
    <link>http://www.dinamina.lk/2014/10/01/_art.asp?fn=n1410012</link>
    <topic>ඌවේ මහ ඇමැති මන්ත්‍රීවරු ජනපති ඉදිරියේ දිවුරුම් දෙති</topic>
    <author>ධනුෂ්ක ගොඩකුඹුර</author>
    <content>ඌව පළාත් සභාවේ නව මහ ඇමැතිවරයා වශයෙන් ශෂීන්ද්‍ර රාජපක්ෂ මහතා ජනාධිපති මහින්ද රාජපක්ෂ මහතා ඉදිරියේ ඊයේ (30) උදෑසන සුබ‍ මොහොතින් දිවුරුම් දුන්නේය.පස් වසරක ජනතා මෙහෙවර අඛණ්ඩව ඉදිරියට ගෙන යාමට සැප්තැම්බර් 20 වැනි දා පැවැති පළාත් සභා මැතිවරණයෙන් ජනතා ආශිර්වාදය ලැබූ ශෂීන්ද්‍ර රාජපක්ෂ මහතා ප්‍රමුඛ එක්සත් ජනතා නිදහස් සන්ධාන මන්ත්‍රීවරුන්ගේ දිවුරුම් දීමේ උළෙල ජනාධිපතිතුමාගේ ප්‍රධානත්වයෙන් ජනාධිපති ලේකම් කාර්යාලයේ දී ඊයේ උදෑසන පැවැත්විණ.දිවුරුම් දීමේ උළෙලේ දී එක්සත් ජනතා නිදහස් සන්ධානයෙන් ඌව පළාත් සභාවට තේරී පත් වූ සියලු මන්ත්‍රීවරු ප්‍රථමයෙන් දිවුරුම් දුන්හ. අනතුරුව උදෑසන 9. 15ට යෙදුණු සුබ මොහොතින් ඌවේ නව මහ ඇමැතිවරයා වශයෙන් ශෂීන්ද්‍ර රාජපක්ෂ මහතා දිවුරුම් දුන්නේ සර්වාගමික පූජ්‍ය පක්ෂයේ ආශිර්වාද මැදය.ඌව පළාත් සභාවේ සෙසු ඇමැතිවරුන් පළාත් සභාව රැස්වීමෙන් අනතුරුව දිවුරුම් දීමට නියමිතය.2009 වසරේ දී ඌව පළාත් මහ ඇමැතිවරයා වශයෙන් ප්‍රථම වතාවට තේරී පත් වූ ශෂීන්ද්‍ර රාජපක්ෂ මහතා මෙමස 20 වැනි දා පැවැත් පළාත් සභා මැතිවරණයෙන් මනාප 96619ක් ලබා ගෙන යළිත් මහ ඇමැති ධූරයට තේරී පත් වූයේය. කොළඹ මහානාම විද්‍යාලයේ සහ ගල්කිස්ස ශාන්ත තෝමස් විද්‍යාලයේ ආදි සිසුවකු වන රාජපක්ෂ මහතා ඉන්දියාවේ දිල්ලි විශ්ව විද්‍යාලයෙන් දේශපාලන විද්‍යාව පිළිබඳ‍ ගෞරව උපාධියත් කොළඹ විශ්ව විද්‍යාලයෙන් ව්‍යාපාර කළමනාකරණය පිළිබඳ පශ්චාත් උපාධියත් මානව සම්පත් කළමනාකරණය පිළිබඳ ජාතික ඩිප්ලෝමාවත් ලබා ඇත.2004- 2005 කාලසීමාවේ එවකට අගමැති මහින්ද රාජපක්ෂ මහතාගේ පෞද්ගලික ලේකම් ධූරය දැරූ ශෂීන්ද්‍ර රාජපක්ෂ මහතා 2005 වසරේ සිට ජනාධිපතිවරයාගේ පෞද්ගලික ලේකම්වරයා වශයෙන් කටයුතු කරයි. ශෂීන්ද්‍ර රාජපක්ෂ මහතා 2006 වසරේ සිට රුහුණු කතරගම මහා දේවාලයේ බස්නායක නිලමේවරයා වශයෙන් ද කටයුතු කරයි.ශ්‍රී ලංකා නිදහස් පක්ෂයේ ජ්‍යෙෂ්ඨ උප සභාපති, වාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා, මහජන එක්සත් පෙරමුණේ නායක, ජලසම්පාදන හා ජලාපවහන ඇමැති දිනේෂ් ගුණවර්ධන මහත්වරු ද මෙහිදී අදහස් දැක් වූහ.කථානායක චමල් රාජපක්ෂ, අගමැති දි. මු. ජයරත්න, ජ්‍යෙෂ්ඨ ඇමැති රත්නසිරි වික්‍රමනායක, ඇමැතිවරුන් වන ඩබ්ලිව්. ඩී. ජේ. සෙනෙවිරත්න, බැසිල් රාජපක්ෂ, ඩලස් අලහප්පෙරුම, සුමේධා. ජී. ජයසේන, පවිත්‍රා වන්නිආරච්චි, ඩිලාන් පෙරේරා, ගාමිණි ලොකුගේ, විමල් වීරවංශ, ලක්ෂ්මන් සෙනෙවිරත්න, ජොන්ස්ටන් ප්‍රනාන්දු, ජනාධිපති ලේකම් ලලිත් වීරතුංග මහත්වරුන් ඇතුළු පිරිසක් ද මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>01</day>
    </date>
    <link>http://www.dinamina.lk/2014/10/01/_art.asp?fn=n1410013</link>
    <topic>ශ්‍රී ලංකාවේ දළ දේශීය නිෂ්පාදිතය 7.8 %දක්වා වර්ධනයට</topic>
    <author>මහින්ද අලුත්ගෙදර</author>
    <content>වේගයෙන් දියුණුවන ආර්ථිකයන් අතර ඉදිරියෙන් සිටින ශ්‍රී ලංකාවේ දළ දේශීය නිෂ්පාදිතය සියයට 7.8 දක්වා වර්ධනය වී තිබෙන බව ශ්‍රී ලංකා මහ බැංකුව ප්‍රකාශ කරයි.පසුගිය 2013 වසරේ දෙවැනි කාර්තුවේ පැවැති රුපියල් මිලියන 779,974 ක දළ දේශීය නිෂ්පාදිත අගයට සාපෙක්ෂව මේ වසරේ එම කාර්තුවේ දී දළ දේශීය නිෂ්පාදිත අගය රුපියල් මිලියන 840,653 දක්වා සියයට 7.8ක වර්ධනයක් පෙන්නුම්කර තිබෙන බව දජනලේඛන හා සංඛ්‍යාලේඛන දෙපාර්තමේන්තුව මඟින් නිකුත් කළ නවතම වාර්තාවක් මඟින් පෙන්වා දෙයි.මේ වෙනුවෙන් කෘෂිකර්මාන්ත, කර්මාන්ත හා සේවා අංශයන්ගේ දායකත්වය ලැබී තිබෙන අතර කෘෂිකර්මාන්තයෙන් සියයට 10.6ක්, කර්මාන්ත අංශයෙන් සියයට 31.5ක් සහ සේවා අංශයෙන් සියයට 58ක් ඒ අතර වන බවද ශ්‍රී ලංකා මහ බැංකුව කියාසිටී.ශ්‍රී ලංකාවේ ආර්ථිකය සහ යටිතල පහසුකම්හි යහපත් වර්ධනය හේතුවෙන් දළ දේශීය නිෂ්පාදිතයේ අගය ඉහළ මට්ටමකට පැමිණ තිබෙන බව පෙන්වා දෙන ශ්‍රී ලංකා මහ බැංකුව සෑම ක්ෂේත්‍රයකම කැපී පෙනෙන වර්ධනයක් පෙන්නුම්කර තිබෙන බව ද එය රටේ ඉදිරි ගමනට විශාල ශක්තියක් වන බවද ප්‍රකාශ කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>01</day>
    </date>
    <link>http://www.dinamina.lk/2014/10/01/_art.asp?fn=n1410014</link>
    <topic>ලෝක ළමා දින සැමරුම ජනපතිප්‍රධානත්වයෙන් අද</topic>
    <author>බුද්ධිකා ඉඹුලාන</author>
    <content>මෙවර ලෝක ළමා දින ජාතික සැමරුම් උළෙල ජනාධිපති මහින්ද රාජපක්ෂ මහතාගේ ප්‍රධානත්වයෙන් අද( 01ද) මහරගම ජාතික යොවුන් රඟහලේ දී පැවැත්වේ. “සෙනෙහස දී අප රකින්න” (Protect Us with Love) යන තේමාව යටතේ මෙවර ලෝක ළමා දිනය සැමරීමට කටයුතු යොදා ඇත.ලෝක ළමා දිනය නිමිත්තෙන් නිකුත් කෙරෙන ප්‍රථම කොඩිය,මේ ජාතික සැමරුම් උත්සවයේ දී ජනාධිපති මහින්ද රාජපක්ෂ මහතා වෙත පැළඳවීමට නියමිත අතර ඒ නිමිත්තෙන් වන සමරු මුද්දරය හා මුල් දින කවරය නිකුත් කිරීම ද එහි දී සිදුකෙරේ.පරිවාස හා ළමාරක්ෂක සේවා දෙපාර්තමේන්තුව විසින් සම්පාදනය කර ඇති ‘ළමා ආරක්ෂණ ප්‍රශස්ත ව්‍යවහාර ග්‍රන්ථය’ එළිදැක්වීම සහ එම දෙපාර්තමේන්තුව මගින් පැවැත්වූ ‘පරිකල්පන’ චිත්‍ර තරගයේ ජයග්‍රාහී දරුවන් සඳහා සම්මාන ප්‍රදානය කිරීම ද මෙහි දී සිදුකිරීමට නියමිතය.එමෙන්ම මේ ලෝක ළමා දින ජාතික සැමරුම් උත්සවයේ දී පාසල් දරුදැරියන් විසින් සංස්කෘතිකාංග රැසක් ඉදිරිපත් කෙරෙන අතර උත්සවයට පාසල් දරුදැරියෝ අටසියයක් (800) පමණ සහභාගි වෙති.අද දින පැවැත්වෙන ලෝක ළමා දින ජාතික උත්සවයට සමගාමීව , දිස්ත්‍රික් හා ප්‍රාදේශීය මට්ටමින් දිවයින පුරා සැමරුම් උත්සව පැවැත්වීමට ළමා සංවර්ධන හා කාන්තා කටයුතු අමාත්‍යාංශය කටයුතු යොදා තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>01</day>
    </date>
    <link>http://www.dinamina.lk/2014/10/01/_art.asp?fn=n1410015</link>
    <topic>අපනයන සංවර්ධන මණ්ඩලයට අමෙරිකන් ඩොලර් බිලියන 7.34ක ආදායමක්</topic>
    <author>චමීර ඇල්ලදෙණිය</author>
    <content>ජනවාරි මාසයේ සිට අගෝස්තු මාසය දක්වා කාලය තුළ දේශීය අපනයනයන්ගෙන් අමෙරිකානු ඩොලර් බිලියන 7.34 ආදායමක් ලබා ගැනීමට අපනයන මණ්ඩලය සමත්ව ඇත. පසුගිය වසරට වඩා දේශීය අපනයන සියයට14.03කින් වර්ධනය වී ඇති අතර, 2020 වසර වන විට අපනයන ආදායම අමෙරිකානු ඩොලර් බිලියන 20 දක්වා වර්ධවය කිරීමට රජය අපේක්ෂා කරයි.අපනයන ක්ෂේත්‍රයට අදාල ගැටළු නිරාකරණය වෙනුවෙන් පවත්වනු ලබන අපනයන සංසද හමුවේදී මේ කරුණු අනාවරණය විය. අපනයනකරුවන්ගේ මහඟු කැපවීම හේතුවෙන් ශ්‍රී ලංකාවේ අපනයන ක්ෂේත්‍රය දිනෙන් දින වර්ධනයක් දක්නට ලැබෙන බව කර්මාන්ත හා වාණිජ කටයුතු ඇමැති රිෂාඩ් බදියුදීන් මහතා පැවසයි.මෙහිදී වැඩිදුරටත් අදහස් දැක්වූ ඇමැති රිෂාඩ් බදියුදීණ් මහතාපෙර වසරේ සම කාලය හා සැසඳීමේදී 2014 වසරේ ජනවාරි - අගෝස්තු කාලය තුල දේශීය අපනයන 14.03% ක වර්ධනයක් ලබා තිබෙන බවයි. එමෙන්ම එය අමෙරිකානු ඩොලර් බිලියන 7.34 ක ඉපැයීමක් බැව්ද, 2020 වසරේදී අමේරිකානු ඩොලර් බිලියන 20 ක් ඉපැයීමේ රජයේ ඉලක්කය සාර්ථක කරගැනීම වෙනුවෙන් අපනයකරුවන්ගේ දායකත්වය අතිශයින් වැදගත්.මින් පෙර වකවානු වලදී ශ්‍රී ලංකා අපනයන සංවර්ධන මණ්ඩලයේ කාර්යභාරය වූයේ අපනයන පහසුකම් සපුරාලීම වුවද, ගෝලීය ආර්ථික ප්‍රවණතා හේතුකොට ගෙන එය වඩා සංකීර්ණ වී තිබේ. ඒ අනුව, ජාත්‍යන්තර වෙළඳපොළ තත්ත්වයන් නිරීක්ෂණය කිරීමත්, ඒවාට ගැළපෙන පරිදි උපාය මාර්ග සැකසීම හා ඒවා ක්‍රියාත්මක කිරීමත්, නිෂ්පාදනයන්හි අගය වැඩිකිරීම මෙන්ම නව වෙළෙඳපොළ අවස්ථා ප්‍රවර්ධනය කිරීම වැනි අංශ දක්වා එය පුළුල් වී ඇත. මේ ක්‍රියාදාමයේ විපුල ප්‍රයෝජන ලබාගැනීමට නම් අපනයනකරුවන්, අපනයන අංශයට අනුබද්ධිත ආයතන, සංවිධාන හා ක්ෂේත්‍රයට අදාල රාජ්‍ය ආයතන එක්ව සාමූහිත ප්‍රයත්නයක් දැරීම වඩා යෝග්‍යයි.කර්මාන්ත හා වාණිජ කටයුතු අමාත්‍යාංශයේ ලේකම්, අනුර සිරිවර්ධන මහතා මෙහි දී පවසා සිටියේ, ක්ෂේත්‍රයට සම්බන්ධ සියලු අංශ මේ ආකාරයට එක මේසයක හිඳිමින් ගැටළු සඳහා පිළියම් සෙවීම ක්ෂේත්‍රයේ උන්නතියට ඉවහන් වන බවයි. දේශීය අපනයන ක්ෂේත්‍රය මේ වන විට ඉතා හොඳ තත්වයකට පැමිණ ඇතැයි පැවසූ ලේකම්වරයා, අපනයන ක්ෂේත්‍රයේ දියුණුව අතිගරු ජනාධිපතිවරයාගේ ද අභිලාෂය බවද පැවසීය. තවද, අපනයනකරුවන්ගේ ගැටළු නිරාකරණය කොට, යහපත් පරිසරයක් නිර්මාණය කරදීම වෙනුවෙන් තම අමාත්‍යාංශය නිරන්තරයෙන් කැපවී සිටින බවද සිරිවර්ධන මහතා වැඩිදුරටත් පැවසීය.ශ්‍රී ලංකා අපනයන සංවර්ධන මණ්ඩලය විසින් ප්‍රකාශයට පත්කර ඇති නවතම අපනයන දත්ත අනුව, මේ වසරේ ජනවාරි සිට අගෝස්තු දක්වා වූ අපනයන ප්‍රගතිය මෙසේය. කෘෂිකාර්මික නිෂ්පාදන තුළින් ඉපැයූ මුළු ආදායම ඇමරිකානු ඩොලර් බිලියන 1.778 ක් වූ අතර, එය පෙර වසරට (2013) සාපේක්ෂව 3.18% ක වර්ධනයකි. නිෂ්පාදන භාණ්ඩ වලින් ලද මුළු ඉපැයීම ඇ.ඩො.බිලියන 1.623 ක්වූ අතර, එය 2.5% ක ඉහළ යාමකි.ඇඟලුම් වලින් ඇ.ඩො.බිලියන 3.24 ක් උපයා තිබූ අතර, එහි වර්ධනය 0.65% ක්ද, කාර්මික නිෂ්පාදන මගින් ඇ.ඩො.බිලියන 5.34 ක් උපයා තිබූ අතර, එහි වර්ධනය 0.91% ක්ද විය. තේ නිෂ්පාදන ආදායම ඇ.ඩො.බිලියන 1.07 ක් වූ අතර එය 3.09% ක වැඩිවීමකි. පොල් ආශ්‍රිත නිෂ්පාදන ආදායම ඇ.ඩො.මිලියන 356 ක් වූ අතර, එය 4.2% ක වර්ධනයකි. සෙසු අපනයන භෝග ආදායම ඇ.ඩො.මිලියන 315 ක් වූ අතර, එය 4.7% ක ඉහළ යාමකි.තවද එම මණ්ඩලය නිකුත් කළ අදාල සංඛ්‍යාලේඛණ අනුව 2014 වසරේ අගෝස්තු මස පමණක් සැලකීමේදී අපනයන ආදායම ඇ.ඩො.මිලියන 978 ක්වූ අතර, ජූලි මාසයේ අපනයන ආදායම වූ ඇ.ඩො.මිලියන 955 හා සැසඳීමේදී එය 2.4% ක වර්ධනයක් පෙන්නුම් කරන්නකි.ඉදිරිපත්ව තිබූ සංකීර්ණ මට්ටමේ ගැටළු 35 ක් අතරින් 25% ක් සඳහා ක්ෂණික විසඳුම් ලබාදීමට හැකිවීමත්, සෙසු ඒවා වැඩිදුර විමර්ෂණය කොට අවශ්‍ය පිළියම් යෙදීමට අදාල අංශ වල අවධානය යොමුකරවීමත් මෙවර සංසදයේ කැපී පෙනෙන සිද්ධියක් විය.මේ ගැටළු වලින් වැඩි ප්‍රමාණයක් වැට්බදු ප්‍රතිපූර්ණය කිරීම ප්‍රමාදවීමට අදාල ඒවා විය.ශ්‍රී ලංකා අපනයන සංවර්ධන මණ්ඩලයේ සභාපති, බන්දුල එගොඩගේ, අධ්‍යක්ෂ ජනරාල් සුජාතා වීරකෝන්, විධායක අධ්‍යක්ෂක, යූසුෆ් කේ.මරික්කාර්, කර්මාන්ත හා වාණිජ කටයුතු අමාත්‍යාංශයේ අතිරේක ලේකම්, සීතා සේනාරත්න යන මහත්වරුන් සහ මහත්මීන්ද සහභාගී වූ අතර, අපනයන සමාගම් 110 ක නියෝජිතයින්ද, වාණිජ මණ්ඩල නියෝජිතයන්ද, මහා භාණ්ඩාගාරය, ශ්‍රී ලංකා මහ බැංකුව, මුදල් අමාත්‍යාංශය, කර්මාන්ත හා වාණිජ කටයුතු අමාත්‍යාංශය, ශ්‍රී ලංකා අපනයන සංවර්ධන මණ්ඩලය, වන සම්පත් දෙපාර්තමේන්තුව, ශ්‍රී ලංකා ප්‍රමිති ආයතනය, ශ්‍රී ලංකා ආයෝජන මණ්ඩලය, වාණිජ දෙපාර්තමේන්තුව, ඉඩම් ප්‍රතිසංස්කරණ කොමිෂන් සභාව, සත්ව නිෂ්පාදන හා සෞඛ්‍ය දෙපාර්තමේන්තුව, ආනයන අපනයන පාලන දෙපාර්තමේන්තුව, කම්කරු දෙපාර්තමේන්තුව, වෙළඳ තීරුබදු සහ ආයෝජන ප්‍රතිපත්ති දෙපාර්තමේන්තුව, ජාතික ජලසම්පාදන හා ජලපවාහන මණ්ඩලය, වරාය අධිකාරිය, ගුවන්සේවා, ආදායම් බදු දෙපාර්තමේන්තුව, ශ්‍රී ලංකා රේගුව හා විදුලිබල මණ්ඩලය නියෝජනය කරමින් රාජ්‍ය නිලධාරීන් හා ප්‍රධානීන් විශාල පිරිසක්ද, මේ අවස්ථාවට පැමිණ සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>01</day>
    </date>
    <link>http://www.dinamina.lk/2014/10/01/_art.asp?fn=n1410016</link>
    <topic>වැඩිහිටියන්ට අභිමානවත්ව ජීවත්විය හැකි යුගයක් උදාකළා</topic>
    <author/>
    <content>එදා අපට නිසි මඟ පෙන්වූ ආර්ථිකය, සංස්කෘතිය හා සාරධර්ම පෝෂණය කිරීමට කැපකිරීම් කළ වැඩිහිටියන්ට අභිමානයෙන් ජීවත්විය හැකි පසුබිම නිර්මාණය කිරීමට හැකිවීම සතුටට කරුණක් බව ජනාධිපති මහින්ද රාජපක්ෂ මහතා ප්‍රකාශ කළේය.ජනාධිපතිවරයා මෙසේ ප්‍රකාශ කළේ ජාත්‍යන්තර වැඩිහිටි දිනය වෙනුවෙන් සුබපැතුම් පණිවිඩයක් නිකුත් කරමිනි.එම පණිවිඩයේ වැඩිදුරටත් මෙසේද දැක්වේ.ජාත්‍යන්තර වැඩිහිටි දින සැමරුම් උළෙලට සුබපැතුම් පිරිනමන්නේ හදපිරි සතුටිනි. අද වැඩිහිටියන් යනු එදා අපට නිසිමග පෙන්වූ අපගේ ආර්ථිකය, සංස්කෘතිය හා සාරධර්ම පෝෂණය කිරීමට කැපකිරීම් කළ පිරිසය. අප ජීවත් වන ලෝකය ගොඩනැගී ඇත්තේ ද ඔවුන්ගේ ශක්තියෙනි. එබැවින් ජ්‍යෙෂ්ඨ පුරවැසියන්ට අභිමානයෙන් ජීවත්වීමට අවශ්‍ය සමාජ පසුබිම නිර්මාණය කිරීමට හැකිවීම අපගේ ඉමහත් සතුටට හේතුවන්නකි. ඒ පිළිබඳව අපට ආඩම්බර විය හැක්කේ ඔවුන් අද එහි ප්‍රතිඵල නියමාකාරයෙන් භුක්ති විඳින නිසාය.'කිසිවෙකු අත නොහරින එකම එක සමාජයක්' යන්න මෙවර ජාතික වැඩිහිටි දින තේමාව ලෙස‍ යොදා ගැනීම ද මම මහත් සේ අගය කරමි. වැඩිහිටි ජනගහනය ඉහළ යාම බොහෝ රටවලට ආර්ථික ගැටලු මතු කරන්නක් වුවද අපේ රටේ වැඩිහිටියන් රටේ ආර්ථිකය ශක්තිමත් කරන කොටසක් බවට පත්කර ගැනීමට අපට හැකියාව ලැබී තිබේ.සමාජ ප්‍රගමනය වෙනුවෙන් මහත් කැපකිරීමක් සිදු කරන වැඩිහිටි පරපුර අත් නොහැර ඔවුන් හා අත්වැල් බැඳගනිමින් ආසියාවේ ආශ්චර්ය කරා යන ගමනට ආශිර්වාදයක් කර ගනිමු.ජාතික වැඩිහිටි මහ ලේකම් කාර්යාලය වැඩිහිටි පරපුරේ කලා හැකියාවන් දියුණු කරන්නට හා සාහිත්‍ය පෝෂණයටත් ඔවුන්ගේම නිර්මාණ ඇතුළත් 'වැඩිහිටියෝ' සඟරාව එළිදැක්වීමටත් කටයුතු කිරීම සමස්ත වැඩිහිටි පරපුරේ ගෞරවණීය අභිලාෂයන් මුදුන්පත් කරවන්නට ගත් වෙහෙසේ තවත් ප්‍රතිඵලයක් වශයෙන් දකිමි.සමාජ සේවා අමාත්‍යාංශයේ වැඩිහිටි තැනැත්තන් සඳහා වූ ජාතික සභාවත් ජාතික වැඩිහිටි මහ ලේකම් කාර්යාලයත් ඒකාබද්ධ වී වැඩිහිටියා යනු වැඩකළ හැකි රටේ සංවර්ධනයට සක්‍රීය දායකත්වයක් ලබාදෙන පිරිසක් බවට පත් කරන්නට දරන වෑයම ඉතාමත් ප්‍රශංසනීයය.2014 ජාත්‍යන්තර වැඩිහිටි දිනය සමරන සැමට සුබ අනාගතයක් ප්‍රාර්ථනා කරමි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>01</day>
    </date>
    <link>http://www.dinamina.lk/2014/10/01/_art.asp?fn=n1410017</link>
    <topic>දරුවන්ට අප ඉටුකර ඇති කාර්යභාරය ලොවටම ආදර්ශයක්</topic>
    <author/>
    <content>දරුවන් වෙනුවෙන් අප ඉටු කර ඇති කාර්යභාරය මුළු මහත් ලෝකයට ආදර්ශයක් වී තිබීම ලෝක ළමා දිනය සමරනදා සතුට තවත් වැඩි කරවන බව ජනාධිපති මහින්ද රාජපක්ෂ මහතා ප්‍රකාශ කරයි.ජනාධිපතිතුමා මෙසේ ප්‍රකාශ කළේ ලෝක ළමා දිනය නිමිත්තෙන් සුබ පැතුම් පණිවිඩයක් නිකුත් කරමිනි.එම පණිවිඩය සම්පූර්ණයෙන් මෙසේය.මේ වසරේ තේමා පාඨය වූ 'සෙනෙහසින් අප රැකගන්න' මුල් කර ගනිමින් මුළු මහත් ලෝකයම ලෝක ළමා දිනය සමරනදා අපට ද ඉමහත් සතුටක් ගෙන දෙයි. මේ වන විට දරුවන් වෙනුවෙන් අප ඉටු කර ඇති කාර්යභාරය මුළු මහත් ලෝකයටම ආදර්ශයක්ව තිබීම එම සතුට වැඩිවීමට තවත් හේතුවකි. ශ්‍රී ලංකාව දරුවන් වෙනුවෙන් ඉටු කොට ඇති මෙහෙවර අතර දරුවන්ට ආරක්ෂාකාරීව සතුටින් ජීවත් විය හැකි රටක් හැටියට ලබා ඇති ඇගයුම ද මේ දිනයේදී සිහිපත් කළ යුතුය.එසේම අධ්‍යාපන සෞඛ්‍ය හා පෝෂණය වෙනුවෙන් කිසිදු යුගයකට නොදෙවෙනි කාර්යභාරයක් රජය ඉටු කොට තිබේ. ඒවා එක පළාතකට හෝ නාගරික ප්‍රදේශවලට පමණක් සීමා නොකර සමස්ත ලංකාවේම දරු පරපුරට දායාද කිරීමට ලැබීම අප ලැබූ වටිනාම ජයග්‍රහණයකි. වර්තමානයේ අප රට අත්පත් කර ගත් සියලු ජයග්‍රහණයන්ගේ උරුමකරුවන් වන්නේ දැයේ දූ දරුවන්ය. ඔවුන් ගුණයහපත්කම් වලින් ආඪ්‍ය වූ පිරිසක් බවට පත්වූ විට අප ලැබූ ඒ සියලු ජයග්‍රහණ වඩාත් අර්ථවත් වන්නේය.දෙමාපියන් සහ වැඩිහිටියන් දරුවන් තේරුම් ගැනීමත් ඔවුන්ගේ ළමා කාලය පිළිබඳව සංවේදීව කටයුතු කිරීමත් දරු පරපුරේ අනාගතය දීප්තිමත් කිරීමට ඉතා වැදගත් බව මම දැඩිව විශ්වාස කරමි. එය දරුවන්ට එරෙහිව සිදුවන හිංසනයන් සමාජයෙන් සම්පූර්ණයෙන් තුරන් කිරීමටද හේතුවන්නකි. රජය සමඟ පාසල, පන්සල, පල්ලිය, කෝවිල ඇතුළු ආගමික වටපිටාවන් සිවිල් සංවිධාන සේම සමස්ත සමාජයම දරුවන් වෙනුවෙන් දැඩිව අත්වැල් බැඳ ගත් විට දරුවන්ගේ ආරක්ෂාව සැබෑ ලෙසම තහවුරු වෙයි.මෙවර ලෝක ළමා දින තේමාව වූ 'සෙනෙහසින් අප රැකගන්න' යන දරුවන්ගේ ඉල්ලීම අර්ථවත් කිරීමට ඇති එකම මග ද වන්නේය.ලෝක ළමා දින උළෙල සර්වප්‍රකාරයෙන්ම සාර්ථක වේවා! යි ප්‍රාර්ථනා කරමි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>01</day>
    </date>
    <link>http://www.dinamina.lk/2014/10/01/_art.asp?fn=n1410018</link>
    <topic>සාදික්කා වගාව විනාශ කරන දිලීර රෝගය මැඬලීමට කඩිනම් පියවර</topic>
    <author>නිහාල් ජයවර්ධන</author>
    <content>මහනුවර,මාතලේ, කෑගල්ල සහ කුරුණෑගල යන දිස්ත්‍රික්කවල පැතිර යමින් පවතින සාදික්කා වගාව විනාශවන දිලීර රෝග තත්ත්වය මර්දනය කිරීමට අපනයන කෘෂිකර්ම දෙපාර්තමේන්තුව කඩිනම් පියවරගෙන ඇත.දෙපාර්තමේන්තුවේ අධ්‍යක්ෂ ජනරාල් එන්.කේ.ඒ.රූපසිංහ මහතාගේ අධීක්ෂණය යටතේ මහනුවර , මාතලේ,කෑගල්ල සහ කුරුණෑගල යන දිස්ත්‍රික්ක අධ්‍යක්ෂ කාර්යාල මට්ටමින් එම මර්දන කටයුතු සිදු කිරීමට නියෝජ්‍ය අධ්‍යක්ෂවරුන් හා සහකාර අධ්‍යක්ෂවරුන් වැඩසටහන් රැසක් අරඹා තිබේ.මේ වන අත් පත්‍රිකා ,පුවරු සහ ස්ටිකර් වගාකරුවන් අතට පත්කරමින් ‍ක්ෂේත්‍රයේ ග්‍රාම නිලධාරීන්, දිවි නැඟුම සංවර්ධන නිලධාරීන්,කෘෂිකර්ම පර්යේෂණ නිලධාරීන් ප්‍රමුඛ රජයේ නිලධාරීන් මඟින් ජනතාව දැනුවත් කිරීම අරඹා ඇත.රෝගයේ ලක්ෂණ ලෙස දළුලන කාලයේදී ළපටි දළු බිම පතිත වීම,ගසේ අතු අග ඉදල් මෙන් බෙදී පැවතීම,පත්‍ර මත කුඩා කළු දුඹුරු ලප ඇතිවීම හා කොළ හැළීම ගෙනහැර දක්වන දිස්ත්‍රික් අධ්‍යක්ෂවරුන් ඒ සඳහා නොමිලේ ලබාදෙන ප්‍රතිකාර ලබාගැනීමට අදා‍ළ වගා හිමියන් වහා කටයුතු කළ යුතුව ඇතැයි පවසති.මේ සම්බන්ධයෙන් වැඩිදුර උපදෙස් පැතීම සඳහා 035 2222204-කෑගල්ල, 081 3388392-මහනුවර, 037 2222160-කුරුණැගල සහ 066 2243451 - මාතලේ යන දිස්ත්‍රික් කාර්යාලවලින් විමසන්නැයි එම දිස්ත්‍රික් නියෝජ්‍ය අධ්‍යක්ෂවරුන් වන ආර්.කේ.ඩබ්.රන්කොත්කුඹුර,උපුල් රණවීර,ජනක ලිංදරකුඹුර සහ එච්.ඩී.බී.උකුවෙල යන මහත්වරුන් පවසති.මේවන විට කෑගල්ල දිස්ත්‍රික්කයේ අරණායක සහ මාවනැල්ල, මහනුවර දිස්ත්‍රික්කයේ ගලගෙදර,හාරිස්පත්තුව,කුරුණෑගල දිස්ත්‍රික්කයේ මාවතගම,වටරැක,වරක්කන,මටිබොක්ක,ගලෙන්බිඳුන ඇල,දුනුවැව සහ උඩකැප්පටිගලත්, මාතලේ දිස්ත්‍රික්කයේ උකුවෙල,පලාපත්වල හා යටවත්ත යන ප්‍රදේශවලත් රෝ‍ගයේ ලක්ෂණ පවතින බව අධ්‍යක්ෂවරු වැඩිදුරටත් කියා සිටිති.ජනතාවගේ චෙක්පොත යන අන්වර්ථ නාමයෙන් හඳුන්වන සාදික්කා වගාව මෙම රෝගයෙන් විනාශ වුවහොත් ආර්ථික වශයෙන් මහත් පාඩුවක් වන හෙයින් රෝගයට වහා ප්‍රතිකාර කළ යුතු යැයි අධ්‍යක්ෂවරුන් තවදුරටත් පවසති.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>01</day>
    </date>
    <link>http://www.dinamina.lk/2014/10/01/_art.asp?fn=n1410019</link>
    <topic>ජාත්‍යන්තර වැඩිහිටි දිනජාතික උත්සවය අද</topic>
    <author>බුද්ධිකා ඉඹුලාන</author>
    <content>ජාත්‍යන්තර වැඩිහිටි දින ජාතික උත්සවය අද ට(01) යෙදී තිබේ.මේ නිමිත්තෙන් සමාජ සේවා අමාත්‍යංශය සංවිධානය කරන ජාතික උත්සවය අද පෙරවරු 9.00ට සමාජ සේවා ඇමැති ෆීලික්ස් පෙරේරා මහතාගේ ප්‍රධානත්වයෙන් එම නියෝජ්‍ය ඇමැති චන්ද්‍රසිරි සූරියආරච්චි මහත්වරුන්ගේ සහභාගිත්වයෙන් නාවල විවෘත විශ්ව විද්‍යාලයීය ශ්‍රවණාගාරයේදී පැවැත්වේ.ජ්‍යෙෂ්ඨ පුරවැසියන් අගයමින් වයස්ගතම පුරවැසියන් සහ වැඩිම දරුවන් ගණනක් සිටින මව්වරුන් අගැයීම මෙවර වැඩිහිටි දින ජාතික උත්සවයේ විශේෂ අවස්ථාවක් වෙයි."අපේ ජනශ්‍රැතිය හා වැඩිහිටියා' මැයෙන් ආචාර්ය ප්‍රනීත් අබේසුන්දරයන් විසින් මෙවර ජාතික උත්සවයේ ආරාධිත දේශනය පවත්වනු ඇත.වයස අවුරුදු 70ට වැඩි අඩු ආදායම්ලාභි ජ්‍යෙෂ්ඨ පුරවැසියන් සඳහා රජය මගින් ලබා දෙන රුපියල් 1000 දීමනාව මේ වන විට වැඩිහිටියන් 2,50,000කට අධික ප්‍රමාණයකට ලබාදෙන අතර මේ දීමනාව සියලුම අඩු ආදායම් ලාභී ජ්‍යෙෂ්ඨ පුරවැසියන්ට ලබාදීම සඳහා සිදු කරන්නානවූ වැඩ පිළිවෙළක මුල් අදියර ඇරැඹීමද මෙවර වැඩිහිටි දින ජාතික උත්සවයේදී සිදු කිරීමට නියමිතය.වැඩිහිටියන් ඉදිරිපත් කරන සංස්කෘතික අංගයන්ගෙන්ද මෙවර වැඩිහිටි දීන උත්සවය ඔපවත් වනු ඇත. මේ ජාතික උත්සවයට සමගාමිව ප්‍රාදේශීය ලේකම් කොට්ඨාස මට්ටමින් වැඩිහිටි දින සැමරුම් උත්සව පැවැත්වීමට සමාජ සේවා අමාත්‍යංශය කටයුතු යොදා තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>01</day>
    </date>
    <link>http://www.dinamina.lk/2014/10/01/_art.asp?fn=n14100110</link>
    <topic>ශ්‍රී ලංගම ඌව කාර්යාලයේ සිවිල් ඉංජිනේරුවරයා අල්ලස් චෝදනාවලින් නිදොස් කොට නිදහස්</topic>
    <author>රෝෂන් තුෂාර</author>
    <content>ශ්‍රී ලංකා ගමනාගමන මණ්ඩලයේ ඌව කාර්යාලයේ සිවිල් ඉංජිනේරුවරයා හා වැඩමූලික අල්ලස් චෝදනාවලින් නිදොස් කොට නිදහස් කිරීමට කොළඹ ප්‍රධාන මහාධිකරණ විනිසුරු දේවිකා තෙන්නකෝන් මහත්මිය ඊයේ (30) නියෝග කළාය.පැමිණිල්ල සාධාරණ සැකයෙන් ඔබ්බට ඔප්පුකර නොමැති බවට කරුණු දක්වමින් විනිසුරුවරිය මේ තීන්දුව ප්‍රකාශ කළාය.2001 වසරේ අප්‍රේල් මස හා නොවැම්බර් මාසය අතර කාලයේදි වැල්ලවාය ඩිපෝ අංගනයෙ ඉදිකිරීම් වෙනුවෙන් ගෙවිය යුතු අවසන් වාරිකය ලබාදීමට රුපියල් හැට දහසක අල්ලසක් ඉල්ලා සිටීම හා ලබාගැනීම හා ඊට ආධාර අනුබල සැපයීම යන චෝදනා ඉදිරිපත් කරමින් මේ නඩුව පවරා තිබිණි. උපාලි රංජිත් හා රුවන් පෙරේරා යන අය මෙසේ නිදොස් කොට නිදහස් කෙරිණි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>01</day>
    </date>
    <link>http://www.dinamina.lk/2014/10/01/_art.asp?fn=n14100111</link>
    <topic>පාසල් නොයන දරුවන් සොයන්නට අද සිට රට පුරා මෙහෙයුම්</topic>
    <author>සුභාෂීණී සේනානායක</author>
    <content>පාසල් නොයන දරුවන් සොයා බලා ලෝක ළමා දිනයේ (අද) සිට රට පුරා මෙහෙයුම් ක්‍රියාත්මක කෙරේ.පාසල් නොයන දරුවන් සිටී නම් වහාම තම ග්‍රාමයේ ග්‍රාම නිලධාරිවරයා දැනුම්වත් කරන ලෙස අධ්‍යාපන ඇමැති බන්දුල ගුණවර්ධන මහතා සියලුම ජනතාවගෙන් ඉල්ලා සිටී.රට පුරා සිටින සියලුම දිසාපතිවරුන් සියලුම ග්‍රාම නිලධාරිවරුන් හරහා මේ මෙහෙයුම දියත් කරන බව අධ්‍යාපන ඇමැති බන්දුල ගුණවර්ධන මහතා දිනමිණට අදහස් දක්වමින් කියා සිටියේය.. මේ අනුව ග්‍රාම නිලධාරිවරයා පාසල් නොයන දරුවන් සොයා යා යුතු අතර එම දරුවන් පාසල් නොයාමට නිශ්චිත හේතුව ද සොයා ගත යුතු වේ.පාසල් නොයාමට හේතුව සොයා බලා එයට පිළියම් යෙදීම හෝ අදාළ අනුග්‍රාහකයෙක් සොයා දීම සිදු කිරිමට අධ්‍යාපන අමාත්‍යාංශයේ අවධානය යොමුව ඇත.එමෙන්ම මේ අනුව මෙතෙක් සිදු කළ මෙහෙයුමට අනුව අද (01) පාසල් නොයන දරුවන් පන්දහස් තුන්සියකට වැඩි පිරිසක් පාසල් යැවීමට පියවර ගන්නා අතර කොළඹ තර්ස්ටන් විද්‍යාලයේදී මේ දරුවන් ලියා පදිංචි කිරීම සිදු කෙරේ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>01</day>
    </date>
    <link>http://www.dinamina.lk/2014/10/01/_art.asp?fn=n14100112</link>
    <topic>පෞද්ගලික බස් ගැන පැමිණිලි SMS මගින්</topic>
    <author>ශීලා උඩුවර සහ මානෙල් පුෂ්ප කුමාරි</author>
    <content>පෞද්ගලික බස් රථ සම්බන්ධයෙන් වන පැමිණිලි කෙටි පණිවිඩයක් (SMS) ඔස්සේ යොමු කිරීමේ හැකියාව අද (1) දින සිට ක්‍රියාත්මක වේ.මේ සම්බන්ධයෙන් යොමු කරන පැමිණිලි අද සිට තම ජංගම  දුරකතනයෙන් කෙටි පණිවිඩයක් මගින් යොමු කළ හැකි බව පුද්ගලික ප්‍රවාහන සේවා ඇමැති සී.බී. රත්නායක මහතා පවසයි.ඒ අනුව තම පැමිණිලි පුද්ගලික ප්‍රවාහන සේවා අමාත්‍යාංශයේ ස්ථාපිත කර ඇති 071 655 0000 ක්ෂණික දුරකතන අංකයට කෙටි පණිවිඩයක් ඔස්සේ යොමු කරන ලෙසට අමාත්‍යවරයා මගීන්ගෙන් ඉල්ලා සිටියි.මෙලෙස කෙටි පණිවිඩයක් ලෙසට යොමු කෙ‍රෙන පැමිණිලි ඊමේල් පණිවිඩයකින් අමාත්‍යාංශයට යොමු කෙරේ. ඒ අනුව එම පැමිණිලි පිටපතක් ලෙසට ක්ෂණිකව ලබා ගැනීමේ හැකියාව පවතී. එමෙන්ම ස්කයිප් තාක්ෂණය ඔස්සේ ද තම පැමිණිලි අමාත්‍යාංශයට යොමු කිරීමේ හැකියාව මගීන්ට ලබා දී ඇත.මගීන් කරන පැමිණිලිවලින් වැඩි ප්‍රමාණයක් අඩුපාඩු සහිත බැවින් ඒවා විමර්ශනය කිරීම දුෂ්කර වී ඇතැයි අමාත්‍යවරයා කියයි. එබැවින් පැමිණිලි කිරීමේදී බස් රථයේ ලියාපදිංචි අංකය, මාර්ග අංකය, වේලාව ආදිය පැහැදිලිව සඳහන් කළ යුතු අතර ප්‍රවේශ පත්‍රය තමා සතුව තබා ගැනීම විමර්ශනය සිදු කිරීමට පහසුවක් වනු ඇතැයි ද අමාත්‍යවරයා පෙන්වා දෙයි. ගුණාත්මක මගී ප්‍රවාහන සේවාවක් ස්ථාපිත කිරීමේ අරමුණින් පුද්ගලික ප්‍රවාහන සේවා අමාත්‍යාංශය ව්‍යාපෘති රැසක් ක්‍රියාවට නංවා ඇතැයි ද අමාත්‍යවරයා සඳහන් කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>01</day>
    </date>
    <link>http://www.dinamina.lk/2014/10/01/_art.asp?fn=n14100113</link>
    <topic>ඵලදායිතා සම්මාන 36ක් බස්නාහිරට</topic>
    <author/>
    <content>2014 වසරේ දී ඵලදායිතා සම්මාන 36ක් දිනා ගැනීමට බස්නාහිර පළාත් සභාව සමත් වෙයි.පළාත් සභාවට අයත් අමාත්‍යාංශ, දෙපාර්තමේන්තු, රෝහල් ඇතුළු ආයතන 36කට මෙලෙස සම්මාන හිමිව තිබේ.බස්නාහිර පළාත් අධ්‍යාපන, පළාත් පාලන, මිනිස් බල රැකීරක්ෂා හා ප්‍රවෘත්ති අමාත්‍යාංශය, කෘෂිකර්ම, කෘෂි සංවර්ධන, වාරි මාර්ග කර්මාන්ත හා පරිසර අමාත්‍යාංශය, සෞඛ්‍ය, ආයුර්වේද, පරිවාස හා ළමා රක්ෂක අමාත්‍යාංශය හා බස්නාහිර පළාත් ආණ්ඩුකාර කාර්යාලයට මෙලෙස සම්මාන හිමිව ඇත. අන්තර් පළාත් අමාත්‍යාංශ කාණ්ඩයේ 2 හා 3 ස්ථාන මේ අමාත්‍යාංශවලට හිමිව තිබේ.මීට අමතරව අන්තර් දෙපාර්තමේන්තු කාණ්ඩය යටතේ පළාත් පාලන දෙපාර්තමේන්තුව, පළාත් අධ්‍යාපන දෙපාර්තමේන්තුව, ගම්පහ කලාප අධ්‍යාපන කාර්යාලය, කළුතර කලාප අධ්‍යාපන කාර්යාලයට ද සම්මාන හිමි විය. මිනුවන්ගොඩ ප්‍රාදේශීය සභාව, කොළොන්නාව නගර සභාව, මදුරාවල ප්‍රාදේශීය සභාව, දොම්පේ ප්‍රාදේශීය සභාව, හොරණ නගර සභාව, මේ යටතේ සම්මාන ලැබූ බස්නාහිර පළාතේ පළාත් පාලන ආයතන වෙති.බස්නාහිර පළාතට අයත් පාසල් 13ක්ද මෙවර ඵලදායිතා සම්මාන දිනාගෙන තිබේ. උසස් පෙළ දක්වා ඇති පාසල්වලින් තුන් වන ස්ථානය බප/හො/ මීවනපලාන විද්‍යාලය දිනාගෙන ඇති අතර සාමාන්‍යපෙළ දක්වා පාසල් අංශයේ දෙවන ස්ථානය බප/හො/ හාන්දුපැල්පොල කනිෂ්ඨ විද්‍යාලය දිනාගෙන තිබේ. 5වැනි ශ්‍රේණිය දක්වා ඇති පාසල් අංශයෙන් පාසල් 5කට විශිෂ්ට හා කුසලතා සම්මාන හිමිව ඇත.ඵලදායිතා සංවර්ධන අමාත්‍යාංශය හා ජාතික ඵලදායිතා ලේකම් කාර්යාලය සම්මාන උ‍ෙළල සංවිධාන කර තිබිණි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>01</day>
    </date>
    <link>http://www.dinamina.lk/2014/10/01/_art.asp?fn=n14100114</link>
    <topic>සබරගමුව පළාත් ප්‍රධාන අමැතිගේපෙර ගමන් පොලිස් නිලධාරීන්ට අනතුරක්</topic>
    <author>බුලත්කොහුපිටිය සමූහ</author>
    <content>සබරගමුව පළාත් ප්‍රධාන අමැති මහීපාල හේරත් මහතාගේ පෙර ගමන් රාජකාරියේ යෙදී සිටි කෑගල්ල පොලීසියට අනුයුක්ත නිලධාරීන් දෙදෙනෙක් පෙරේදා (29) පෙරවරුවේ රඹුක්කන ගබ්බල ප්‍රදේශයේ දී අනතුරට පත් වීමෙන් තුවාල ලබා කෑගල්ල රෝහලට ඇතුලත් කැර ප්‍රතිකාර ලබති.එම නිලධාරීන් දෙදෙනා පෙරේදා පොලිස් යතුරු පැදියෙන් මෙසේ ගමන් කරද්දී බල්ලකු ගැටීම නිසා යතුරු පැදිය පෙරලී ගොස් තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>01</day>
    </date>
    <link>http://www.dinamina.lk/2014/10/01/_art.asp?fn=n14100115</link>
    <topic>ජනවාරි මස දී මැතිවරණයක් පවත්වනවාද?අවසන් තීරණයක් නොගත් බව ඇමැති කෙහෙළිය කියයි</topic>
    <author>සිතාරා සේනානි සහ චමීර ඇල්ලදෙණිය</author>
    <content>ලබන ජනවාරි මස දී මැතිවරණයක් පැවැත්වීම සම්බන්ධයෙන් ශ්‍රී ලංකා නිදහස් පක්ෂ මධ්‍යම කාරක සභා රැස්වීමේ දී සාකච්ඡාවට ගැනුණ ද ඒ සම්බන්ධයෙන් අවසන් තීරණයක් නොගත් බව කැබිනට් ප්‍රකාශක, ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා පවසයි.එමෙන්ම ඇතැම් මාධ්‍යවල පළව තිබූ අන්දමට ජනාධිපතිවරණයක් ලබන ජනවාරි මස දී පැවැත්වීම සම්බන්ධයෙන් එම රැස්වීමේදී අවසන් තීන්දුවක් ගෙන නැතැයි ද හෙතෙම අවධාරණය කරයි.ඇමැතිවරයා මේ බව පැවැසුවේ ඇමැති මණ්ඩල තීරණ දැනුම්දීම සඳහා ජනමාධ්‍ය හා ප්‍රවෘත්ති අමාත්‍යාංශ ශ්‍රවණාගාරයේ ඊයේ (30) පැවැති මාධ්‍ය හමුවේ දී මේ සම්බන්ධයෙන් මාධ්‍යවේදීන් මතු කරන ලද ප්‍රශ්නවලට පිළිතුරු දෙමිනි.කිසියම් මැතිවරණයක් පැවැත්වීම හෝ නොපැවැත්වීම සම්පූර්ණයෙන් ම රජයට අයත් කටයුත්තක් යැයිද ඇමැතිවරයා මෙහිදී අවධාරණය කළේය.එසේම ඉදිරියේ දී ජනාධිපතිවරණයක් පැවැත්වෙන්නේ නම් ඒ සඳහා එක්සත් ජනතා නිදහස් සන්ධානයෙන් ජනාධිපති මහින්ද රාජපක්ෂ මහතා නියත වශයෙන් ම ඉදිරිපත් වන බව ද ඇමැතිවරයා සඳහන් කළේය.රජයේ ප්‍රවෘත්ති අධ්‍යක්ෂ වසන්ත ප්‍රිය රාමනායක මහතා ද මෙම අවස්ථාවට සහභාගී විය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>01</day>
    </date>
    <link>http://www.dinamina.lk/2014/10/01/_art.asp?fn=n14100116</link>
    <topic>විදුලිය ගාස්තු අඩු කිරීමේ සහනයසෑම නිවසකටම හිමිවනවා</topic>
    <author>සිතාරා සේනානි හා චමීර ඇල්ලදෙණිය</author>
    <content>සෑම නිවසකටම විදුලිය ගාස්තු 25%කින් අඩු කිරීමේ සහනය හිමිවන බව ප්‍රවෘත්ති හා ජනමාධ්‍ය ඇමැති කෙහෙලිය රඹුක්වැල්ල මහතා අවධාරණය කළේය.ජනාධිපති මහින්ද රාජපක්‍ෂ මහතා විසින් නියම කරන ලද විදුලිය ගාස්තු 25% කින් අඩු කිරීමේ සහනය හිමි වන්නේ මසකට විදුලිය ඒකක 300 කට වඩා අඩුවෙන් භාවිත කරන පාරිභෝගිකයන්ට පමණකැයි විවිධ මාධ්‍ය ඔස්සේ පළකර තිබූ වාර්තා අසත්‍ය බවද කෙහෙලිය රඹුක්වැල්ල මහතා කීවේය.කැබිනට් තීරණ දැනුම්දීම වෙනුවෙන් ජනමාධ්‍ය අමාත්‍යාංශයේ දී ඊයේ (30) පැවැති මාධ්‍ය හමුවේ දී ඇමැතිවරයා මෙම කරුණු අනිවරණය කළේය.රජයේ ප්‍රවෘත්ති අධ්‍යක්ෂක වසන්තප්‍රිය රාමනායක මහතාද මෙම අවස්ථාවට සහභාගී විය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>01</day>
    </date>
    <link>http://www.dinamina.lk/2014/10/01/_art.asp?fn=n14100117</link>
    <topic>ගෘහස්ථ විදුලි බිලෙන්ඉන්ධන ගැලපුම ඉවතට</topic>
    <author>චමීර ඇල්ලදෙණිය</author>
    <content>ගෘහස්ථ පාරිභෝගිකයන්ගේ විදුලි බිලෙන් 10% සිට 40% දක්වා අය කළ ඉන්ධන ගැලපුම් ගාස්තුව ඉවත් කර තිබේ.පසුගියදා ජනාධිපති මහින්ද රාජපක්‍ෂ මහතා විසින් උපදෙස් දෙන ලද ආකාරයට 25%කින් විදුලි බිල අඩු කිරීමේ ක්‍රමවේදය මහජන උපයෝගිතා කොමිසම විසින් ප්‍රකාශයට පත් කර ඇත.25%ක විදුලි බිල අඩු කිරීම සඳහා ඒ ඒ කාණ්ඩයන්ගේ විදුලි ඒකක ගාස්තු ද සංශෝධනය කර ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>01</day>
    </date>
    <link>http://www.dinamina.lk/2014/10/01/_art.asp?fn=n14100118</link>
    <topic>සැමියාට විරුද්ධව කළ පැමිණිල්ලට නිසි පියවර නොගත්තැයි බිරිය ගොනු කළ මූලික අයිතිවාසිකම් පෙත්සමක් ‍සලකා බැලේ</topic>
    <author>ශිරෝමි අබයසිංහ</author>
    <content>සිය දරුවන් තිදෙනා 2005 ව‍සරේ සිට ලිංගික අපයෝජනයට ලක් කළ තම දෙවන විවාහයේ සැමියාට එරෙහිව විමර්ශනයක් පවත්වා ඔහුට නඩු පැවරීමටත් සැමියාට විරුද්ධව තමා කළ පැමිණිල්ල සම්බන්ධයෙන් නිසි පියවර නොගත් පොලිස් ළමා සහ කාන්තා කාර්යාංශයේ ස්ථානාධිපතිට සහ ජාතික ළමාරක්ෂක අධිකාරියේ විශේෂ විමර්ශන අංශයේ ස්ථානාධිපතිට එරෙහිව විමර්ශනයක් පවත්වන ලෙසත් පොලිස්පතිවරයාට නියම කරන්නැයි ඉල්ලමින් මිනුවන්ගොඩ මැඩෑමුල්ල ප්‍රදේශයේ පදිංචි මවක් ගොනු කළ මූලික අයිතිවාසිකම් පෙත්සමක් ශ්‍රේෂ්ඨාධිකරණයේදී ඊයේ (30) සළකා බැලිණි.තමන්ගේ පළමු විවාහයේ දියණියක් සහ දෙවන සැමියාගෙන් ලද දියණිය සහ පුතණුවන් ඔහු විසින් අපයෝජනයට ලක් කෙරෙන බවට කළ පැමිණිලි පිළිබඳ නිසි සහ අපක්ෂපාති පරීක්ෂණයක් පැවැත්විමට ඉහත පොලිස් නිලධාරින් දෙදෙනා සිතාමතාම පැහැර හැරිය බවත් ඔවුන්ළමා සහ මාරවිල මහේස්ත්‍රාත්අධිකරණවලට සහ නීතීපතිවරයා වෙත අසත්‍ය සහ විකෘතිකරණ ලද වාර්තා ඉදිරිපත් කළ බවත් පෙත්සම්කාරිය සඳහන් කරන්නීය.පොලිස් ළමා සහ කාන්තා කාර්යාංශයේ අධ්‍යක්ෂවරයා ,එහි ස්ථානාධිපතිවරයා, ජාතික ළමාරක්ෂක අධිකාරියේ සභාපතිනිය, එහි ස්ථානාධිපතිවරයා, මාරවිල පොලිසියේ ස්ථානාධිපතිවරයා, පොලිස්පතිවරයා,පෙත්සම්කාරියගේ දෙවන විවාහයේ සැමියා සහ නීතිපතිවරයා වගඋත්තරකරුවන් කරමින් පෙත්සම ගොනු කර තිබේ. අපයෝජනයට ලක් වූ සිය බාල වයසේ වන දරුවන් දෙදෙනා නමට රුපියල් මිලියන පහක වන්දි මුදලක් ගෙවන ලෙස නියම කරන්නැ'යිද පෙත්සම්කාරිය අධිකරණයෙන් ඉල්ලා සිටියි.ලිවීමට, කියවීමට නොහැකි ඇඳුම් මසා ජීවත් වන තමා වයස අවුරුදු දහ හතේදී තරුණයකු සමඟ රහසේ සැඟව ගිය බවත් ඔහු නිසා 1993 සහ 1996 වසරවලදී තමන්ට දරුවන් දෙදෙනෙකු ලැබූ බවත් එම සැමියාගේ අතුරුදහන් වීමෙන් පසුව 2003 ව‍සරේදී දෙවන සැමියා සමග විවාහ වූ අතර එම විවාහයෙන් දියණියක සහ පුතණුවක ලැබූ බව පෙත්සම්කාරිය සඳහන් කරන්නීය. සිය දෙවන දියණිය සහ පසුව ලැබූ දරුවන් දෙදෙනා සැමියා ලිංගික අපයෝජනයට ලක් කළ බවත් මේ සම්බන්ධයෙන් පොලිස් ළමා සහ කාන්තා කාර්යාංශයට සහ ජාතික ළමාරක්ෂකණ අධිකාරියට කළ පැමිණිලි සම්බන්ධයෙන් කිසිදු සාධරණයක් ඉටු නොවු බවත් 2005 වසරේ සිට මූලික අයිතිවාසිකම් කඩ වීම සම්බන්ධයෙන් නොකඩවා පිළියම් සොයමින් සිටින බවත් සඳහන් කරන්නීය.කිසිදු සහනයක් නොලැබුණු නිසා තමක් කොටුව මගී පාලමෙන් පැනිමට උත්සහ ගත් බවත් ඒ අවස්ථාවේදි කොටුව පොලිසිය විසින් අත් අඩංගුවට ගැණුනු තමන් දවස් විසි හයක් රිමාන්ඩ් භාරයේ සිටි බවත් පවසන පෙත්සම්කාරිය නාත්තන්ඩිය ප්‍රාදේශිය සභා‍වේ සේවය කරන සිය සැමියා ප්‍රාදේශිය දේශපාලකයන් සමඟ කිට්ටු සම්බන්ධකම් පවත්වන බවත් පවසයි.දරුවන් තිදෙනා දීර්ඝ කාලයක සිට ලිංගික අපයෝජනයට ලක් වීම නිසා ඔවුන් ආබාධයකට ලක්ව සිටින බව දරුවන් පරික්ෂා කළ විශේෂඥ මනෝ වෛද්‍යවරුන් ඉදිරිපත් කළ වාර්තාවල සඳහන් වන බවත් පෙත්සම සඳහන් කරයි..සලීම් මර්සුෆ්, කේ.ශ්‍රීපවන් සහ ඊවා වනසුන්දර යන විනිශ්චය මණ්ඩලය හමුවේ පෙත්සම ඊයේ සළකා බැලුණු අවස්ථාවේදී නීතීපතිවරයා වෙනුවෙන් ‍ජ්‍යෙෂ්ඨ රජයේ නිතීඥ අවන්ති පෙරේරා මහත්මිය සමඟ පෙනී සිටි නියෝජ්‍ය සොලිසිටර් ජනරාල් ඉන්දිකා දේමුණි ද සිල්වා මහත්මිය අධිකරණයට සඳහන් කළේ පොලිස් නිලධාරින් සහ අනෙකුත් නිලධාරින් වෙනුවෙන් පෙනී සිටිනවාද යන්න සළකා බැලිමට කල් ලබා දෙන ලෙස ඉල්ලීය. පෙත්සම නොවැම්බ ර් 04 දක්වා කල් තැබිණි.පෙත්සම්කාරිය වෙනුවෙන් නීතීඥ කල්‍යානන්ද තිරාණගම මහතා පෙනී සි‍ටියේය .</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>01</day>
    </date>
    <link>http://www.dinamina.lk/2014/10/01/_art.asp?fn=r1410011</link>
    <topic>A-09 මාර්ගයේ රේස් ගියකාර් රියැදුරුට තුවාලයි</topic>
    <author>වවුනියාව උතුර සමූහ බන්දුල සෙනෙවිරත්ත</author>
    <content>A-09 මාර්ගයේ වවුනියාව ඉරට්ටපෙරියකුලම පොලිස්ථානය ඉදිරිපිටදි පෙරේදා (29) අළුයම රිය අනතුරකින් එක් පුද්ගලයෙක් තුවාල ලබා ඇතැයි ඉරට්ටපෙරියකුලම පොලිසිය පවසයි.මෝටර් රථයක් ලොරි රථයක පිටුපස ගැටීමෙන් සිදු වූ මේ අනතුරෙන් තුවා ලබා ඇත්තේ මෝටර් රථයේ රියැදුරුයි. මෝටර් රථය ලොරි රථය ඉස්සර කරයාමට උත්සාහ දැරීමේදී අනතුර සිදුව ඇතැයිද පොලිසිය පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>01</day>
    </date>
    <link>http://www.dinamina.lk/2014/10/01/_art.asp?fn=r1410012</link>
    <topic>මරුවැල පෑගුණුතරුණයාට අන්තිමයි</topic>
    <author>මාතලේ දිස්ත්‍රික් සමුහ</author>
    <content>සවස් යාමයේ නෙල්ලියගම වැව් පිටියේ සිටි සිය එළුවන් දක්කාගන ඒම සදහා ගිය තරුණයකුට බදිනලද තුවක්කුවක මරුවැල පෑගී වෙඩිවැදීම නිසා බරපතළ තුවාල සහිතව ඉකුත් ඉරිදා මැදියම් රැයේ දඹුල්ල මූලික රෝහලට ඇතුළත්කර ඇත.මෙසේ තුවාල ලබා රෝහල් ගතකර ඇත්තේ නෙල්ලියගම-ගල්කිරියාගම පදිංචි 21 හැවිරිදි ඕමර්දීන් නාදන් නැමැත්තෙකි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>01</day>
    </date>
    <link>http://www.dinamina.lk/2014/10/01/_art.asp?fn=r1410013</link>
    <topic>ෆේස්බුක්  එකෙන් පෙම් කරතරුණියක් මුලා කළ චීවරධාරියා 07 දක්වා රිමාන්ඩ්</topic>
    <author/>
    <content>ෆේස්බුක් මඟින් හඳුනාගත් තරුණියක් මුලාකොට ඇසුරු කළේ යැයි කියන චීවරධාරියකු ඔක්තෝම්බර් 7 දක්වා රක්ෂිත බන්ධනාගාර ගත කිරීමට මීගමුව ප්‍රධාන මහේස්ත්‍රාත් පූර්ණිමා පරණගමගේ මහත්මිය පසුගිය දා නියෝග කළේය.රක්ෂිත බන්ධනාගාර ගතවූයේ ගම්පොළ විල්ගමුව මාතලේ පදිංචිව සිටි වත්තේ ගෙදර පුද්ගලයෙකි.සැකකාර හිමි නම ෆේස්බුක් මඟින් තරුණියව හඳුනාගෙන ප්‍රේම සම්බන්ධයට මුලපුරා ඇත. තරුණිය මීගමුවේ පදිංචිකාරියකි. මොහු (සැකකරු) කෑගල්ල පිහිටි ශ්‍රී විද්‍යා මංගල මහ පිරිවෙනේ පැවිදි හිමිනමක් ලෙස වැඩ වාසය කර තිබේ.වර්ෂයක පමණ කාලයක් ප්‍රේම සම්බන්ධය පවත්වාගෙන ගොස් ඇති අතර වරින් වර ඔහු ගිහියකු ලෙස පෙනී සිටිමින් මීගමුවේදී තරුණිය මුණ ගැසී ඇත. පසුගිය දිනක තරුණියගේ මවුපියන් මීගමුවේ නිවසට පැමිණි දිනක තොරතුරු විමසා ඇත. මොහු පැවිදි හිමිනමක් ලෙස වැඩ වාසයකරමින් මෙලෙස ගිහි ඇඳුමින් සැරසී පැමිණෙන බවට තොරතුරු කියා ඇත.සැකකරුගේ සහෝදරයකු වෙනත් පන්සලක සිටින බවත් එම සහෝදරයා බැලීමට යන බව පවසා පැමිණ මෙලෙස ගිහි ඇඳුමෙන් සැරසී ප්‍රේමවන්තිය මුණගැසෙන බවට පොලිස් පරීක්ෂණවලදී අනාවරණය වී තිබේ. සතියකට පෙර සැකකරු ස්ථීර වශයෙන්ම සිවුරු හැර ගිහියකු ලෙස ජීවත් වන බව වැඩිදුර පරීක්ෂණවලදී හෙළි වී තිබේ. මීගමුව පොලිසියේ සැරයන් සුදත් කුමාර සැකකරු අධිකරණයට ඉදිරිපත් කරමින් කරුණු වාර්තා කළ අතර සැකකරු වෙනුවෙන් නීතිඥ වෙනුර ගුණවර්ධන මහතා පෙනී සිට තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>01</day>
    </date>
    <link>http://www.dinamina.lk/2014/10/01/_art.asp?fn=r1410014</link>
    <topic>සූර්වෙලා වාහනය හප්පමින්මහ මග යකා නැටූ කතප්‍රදේශවාසීන් පොලිසියට බාර දෙයි</topic>
    <author>මහනුවර දිසා සමුහ කේ. චන්ද්‍රරත්න</author>
    <content>අධික ලෙස බීමත්ව පදවාගන එන ලද වාහනය මහා මාර්ගයේ පසෙක නවතා තිබු වාහනයක හප්පා එම වාහනයට බරපතළ අලාභයක් සිදුකර පලා යාමට උත්සාහ කළ ප්‍රභු පවුලකට අයත් කාන්කාවක කටුගස්තොට හල්ඔළුව ප්‍රදේශයේ ජනතාව එක්ව කටුගස්තොට පොලිසියට ඉකුත් 28 වන දින රාත්‍රියේම අල්ලා බාරදි තිබේ.එම කාන්තාව කටුගස්තොට පොලිසිය මගින් අධිකරණය වෙත ඉදිරිපත් කිරිමෙන් පසුව ඇපමත මුදාහැර ඇත්තේ ඔක්තොම්බර්මස 07 වන දින යළි අධිකරණයේ පෙනි සිටින ලෙස නියෝග කරමිනි. මේ කාන්තාව එජාප කාන්තා ව්‍යපාරයට නායකත්වය දුන් නායිකාවකගේ නෑනන්ඩියවීම විශේෂත්වයක් බව එජාපටම සම්බන්ධ අයකු පැවැසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>01</day>
    </date>
    <link>http://www.dinamina.lk/2014/10/01/_art.asp?fn=r1410015</link>
    <topic>කුරුවිට ව්‍යාපෘති 81ක් ක්‍රියාත්මක කරන්න සැලසුම්</topic>
    <author>කුරුවිට සමූහ-රුපිකා කේ.බණ්ඩාර</author>
    <content>විමධ්‍යගත අයවැය වැඩසටහන යටතේ කුරුවිට ප්‍රාදේශිය ලේකම් කොට්ඨාසයේ ව්‍යාපෘති 81ක් ක්‍රියාත්මක වන බවත් ඒ සඳහා වැය කරන මුදල රුපියල් 4295160ක් බවත් කුරුවිට ප්‍රාදේශීය ලේකම් කාර්යාලය කියයි.රාජ්‍ය පරිපාලන හා ස්වදේශ කටයුතුඇමැති ඩබ්ලිව්.ඩී.ජේ.සෙනවිරත්න මහතා ව්‍යාපෘති 11ක් සඳහා රුපියල් 582000ක්ද,ජාතික භාෂා හා සමාජ ඒකාබද්ධතා ඇමැති වාසුදේව නානායක්කාර මහතා විසින් ව්‍යාපෘති 20ක් සඳහා රුපියල් 1100950ක්ද, විදුලිබල නියෝජ්‍ය ඇමැති ප්‍රේමලාල් ජයසේකර මහතා ව්‍යාපෘති 10ක් සඳහා රුපියල් 431650ක්ද, පාර්ලිමේන්තු මන්ත්‍රීවරුන් වන ජානක වක්කුඹුර මහතා ව්‍යාපෘති 22ක් සඳහා රුපියල් 848750ක්ද, රංජිත් සොයිසා මහතා ව්‍යාපෘති 11ක් සඳහා රුපියල් 303610ක්ද, තලතා අතුකෝරල මහත්මිය ව්‍යාපෘති 4ක් සඳහා රුපියල් 242500ක්ද, එල්ලාවල මේධානන්ද හිමියන් එක් ව්‍යාපෘතියක් සඳහා රුපියල් 640200ක්ද,රන්ජන් රාමනායක මහතා එක් ව්‍යාපෘතියක් සඳහා රුපියල් 97000ක්ද, දුනේශ් ගන්කන්ද මහතා එක් ව්‍යාපෘතියක් සඳහා රුපියල් 48500ක්ද, වශයෙන් මෙම මුදල් වෙන්කර තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>01</day>
    </date>
    <link>http://www.dinamina.lk/2014/10/01/_art.asp?fn=r1410016</link>
    <topic>අකුණුසර වැදීමෙන් කතුන් සිව් දෙනකුට බරපතළ තුවාල</topic>
    <author>කරල්ලියද්ද සමුහ</author>
    <content>පසුගිය දිනවල මධ්‍යම කදුකරයට ඇදැ හැලුනු අධික වර්ෂාවත් සමග ඇතිවු දරුණු අකුණු සර නිසා තෙල්දෙනිය ප්‍රදේශයේ උස් කදු බිම්වල පිහිටි නිවෙස් වල විවිධ කාර්යාන්වල යෙදි සිටි කාන්තාවන් හතර දෙනකුට අකුණු සර වැදිමෙන් කම්පනයට පත්ව ඇදැ වැටි බරපතළ ලෙස තුවාල ලබා රෝහල් ගත කරනු ලැබිය.තෙල්දෙනිය පුස්සැල්ලාගොල්ල ප්‍රදේශයේ වයස විසි හයක කාන්තාවක් සිය (26 ක) නිවසේදි ජංගම දුරකතනයකින් ඇමතුම් ලබා ගන්නා විට අකුණු සැර වැදි කම්පනයට පත්ව ඇගේ දෙකම්මුල් වලින් රැධිරය ගලා බරපතළ ලෙස තුවාල ලැබිය.ඵයින් ඵම නිවසේ විදුලි රැහැන් පද්ධතියටත් හානි සිදුවිය.තෙල්දෙනිය සිරි දිගන ප්‍රදේශයේ නිවසක පොල් ගාමින් සිටි කාන්තාවකටත් මඩපොල ප්‍රදේශයේ පිහියකින් පුවත් ගෙඩියක් කපමින් සිටි කාන්තාවකටත් පොද්දල්ගොඩ ප්‍රදේශයේ තවත් කාන්තාවකටද මෙලෙස ඵකම දිනයකදි දරුණු අකුණු සර වැදිමෙන් මෙම සිව් දෙනා බරපතළ ලෙස කම්පනයට පත්ව තුවාල ලබා තෙල්දෙණිය දිසා මුලික රෝහලටත් මහානුවර මහා රෝහලටත් ඇතුළත් කරනු ලැබ ඇත.ඵදිනම ප්‍රදේශයේ තවත් ගම්මානවල නිවෙස් වල විදුලි උපකරණ වලටද විදුලි මීටරවලට ද හානි සිදුව තිබේන බව තෙල්දෙණිය ප්‍රදේශයෙන් වැඩි දුරටත් වර්තා වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>01</day>
    </date>
    <link>http://www.dinamina.lk/2014/10/01/_art.asp?fn=r1410017</link>
    <topic>හක්වටුණා වැවට නව පෙනුම දෙන්නට වැඩකටයුතු ලහිලහියේ</topic>
    <author>චන්ද්‍රතිලක රත්නායක ඉබ්බාගමුව විශේෂ</author>
    <content>ලංකාවේ මේවනවිට දැවැන්ත වාරිමාර්ග යෝජනා ක්‍රම පහළොවක් ක්‍රියාත්මක වෙමින් තිබෙනවා. වයඹට මහවැලි ජලය ගෙනවිත් හක්වටුණා ජලාශය පිරවීම ඉන් එකක්.මොරගහ කන්දෙන් වෑමැඩිල්ලෙන් හක්වටුණාවට ජලය ලැබෙනවා. එවිට වැව යටතේ කුඹුරුඅක්කර 8000කට පමණ ජල පහසුකම් ලැබෙනවා යැයි සංස්කෘතික හා කලා කටයුතු පිළිබදඇමැති ටී.බී.ඒකනායක මහතා පැවැසීය.වයඹට මහවැලි ජලය ගෙන ඒමේ ව්‍යාපෘතියේ හක්වටුණා වැව ප්‍රතිසංස්කරණය කිරීමේ කටයුතු ආරම්භ කිරීමෙන් අනතුරුව පැවැති ගොවි හමුවක් අමතමින් ඇමතිවරයා එසේ පැවැසීය. තවදුරටත් අදහස් දැක්වූ ඇමැතිවරයා මෙසේද කීය.මොරගහකන්ද ව්‍යාපාරය හරහා මහවැලි ජලය හක්වටුණාවට ගෙන ඒමේ සිහිනය අද සැබෑවුණා.මේ සදහා රුපියල් ලක්ෂ3000ක් වැය වෙනවා. ඒ අනුව හොරොව්ව,වාන,ඇළවේලි ප්‍රතිසංස්කරණය කෙරෙනවා.දැදුරුඔය ජලාශය හැදුවේ අපේ ඉංජිනේරු මහත්වරු. ඒ අය ලෝකයට ආදර්ශයක්.හක්වටුණාව ජලයෙන් පිරෙව්වාම යාපහුව ආසනේ ගොවීන්ට වගේම ගල්ගමුවේ ගොවීන්ටත් ජල පහසුකම් ලැබෙනවා.මේ වසර අවසන් වෙන කොට යාපහුව ආසනය විදුලියෙන් ස්වයංපෝෂිතයි.මේවනවිට මාර්ග, වැව්, ඇතුළු ව්‍යාපෘති ගණනාවක් ආරම්භ කර තිබෙනවා. රුපියල් කෝටි 57ක්ගමේ සංවර්ධනයට යොදවලා තිබෙනවා. රසායනික තෙල්, පොහොර නිසා වකුගඩු රෝගීන්ගේ සංඛ්‍යාව දිනෙන් දිනම ඉහළ යමින් තිබෙනවා.අපි ජලයෙන් පරිස්සම් විය යුතුයි.මේ සියලු රෝගවලට හේතුව අහුවෙන අහුවෙන එක කන එකයි. මේ ප්‍රදේශයේ ජනතාවගේ ජල අවශ්‍යතා මා ඉටුකර දෙනවා.මෙහිදී වාරිමාර්ග හා ජල කළමනාකරණ නියෝජ්‍ය ඇමැති ඩබ්ලිව්.බී.ඒකනායක,පාර්ලිමේන්තු මන්ත්‍රී තාරානාත් බස්නායක,කලාප වාරිමාර්ග අධ්‍යක්ෂ සුනිල් පෙරේරා, අතිරේක අධ්‍යක්ෂ ජනරාල් තිලකරත්න බණ්ඩාර යන මහත්වරු ද අදහස් දැක්වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>01</day>
    </date>
    <link>http://www.dinamina.lk/2014/10/01/_art.asp?fn=r1410018</link>
    <topic>සතිපොළ පැවැත්වෙන දින මාර්ග අවහිරයි</topic>
    <author>ගලෙන්බිදුණුවැව සමුහ-ජයන්ත වාසුලසේන</author>
    <content>ගලෙන්බිදුණුවැව නගරයේ අගහරුවාදා දින පැවැත්වෙන සතිපොළ ප්‍රධාන මාර්ග කිහිපයක් අවහිරවන පරිදි පැවැත්විම හේතුවෙන් ආයතන රැසකට යන මාර්ගවල ගමන්කිරිමට නොහැකි තත්ත්වයක් උදාවි ඇතිබව ගලෙන්බිදුණුවැව ප්‍රදේශවාසිහු පවසති.පොළ භුමියේ වෙළද කටයුතු සිදුකරන පුද්ගලයන් විසින් ප්‍රධාන මාර්ග අවහිරවන පරිදි කණු සිටුවා ලණු ඇද ටෙන්ට් ගැසිමනිසා එම මාර්ග ඹස්සේ ඉහත සදහන් ආයතනවෙත යැමට නොහැකි තත්ත්වයක් උදාවි ඇතිබවද ගලෙන්බිදුණුවැව ප්‍රදේශවාසිහු පවසති. ඉහත සදහන් ආයතනවලටයන මාර්ගදෙපසසිටින වෙළෙදුන් ඉවත්කරන ලෙසට ඔවුන් අදාල බලධාරින්ගෙන් ඉල්ලා සිටිති.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>01</day>
    </date>
    <link>http://www.dinamina.lk/2014/10/01/_art.asp?fn=r1410019</link>
    <topic>අල්ලස් ගත් නිලධාරියා දැලේ</topic>
    <author>ජයන්තිපුර සමූහ - එච්. බණ්ඩාර</author>
    <content>ඉඩම් රාජකාරියක් ඉතා කඩිනමින් ඉටුකරදීමට පුද්ගලයකුගෙන් රුපියල් 50,000ක අල්ලසක් ලබාගත් බව කියන ලංකාපුර ප්‍රාදේශීය ලේකම් කාර්යාලයේ සේවයේ නියුතු ජනපද නිලධාරියෙකු පසුගියදා අල්ලස් දූෂණ විමර්ශන නිලධාරීන් කණ්ඩායමක් විසින් අත්අඩංගුවට ගෙන ඇත.සුංගාවිල නෙලුම්පුර ප්‍රදේශයේ පදිංචි ගොවි මහතෙකුට ඉඩම් බලපත්‍රයක්ලබාදීමට මෙම අල්ලස් මුදල ඔහු ලබාගන්නා අවස්ථාවේදීම අල්ලස් දූෂණ විමර්ශන කොමිසමේ නිලධාරීන් එහි පැමිණ ඔහු අත්අඩංගුවට ගන්නා ලදී. මහනුවර පදිංචි මේ ජනපද නිලධාරියා පසුව අධිකරණය වෙත ඉදිරිපත් කිරීමට කටයුතු යොදා තිබිණි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>01</day>
    </date>
    <link>http://www.dinamina.lk/2014/10/01/_art.asp?fn=s1410011</link>
    <topic>ක්‍රිකට්-රගර් ක්‍රීඩකයෝ ජයග්‍රාහීව ගමන් අරඹති</topic>
    <author>ප්‍රින්ස් ගුණසේකර දකුණු කොරියාවේඉංචියොන් සිට...</author>
    <content>ආසියානු ක්‍රීඩා උළෙලේ ශ්‍රී ලංකා ක්‍රිකට් පිල සහභාගීවූ පළමු තරගයෙන් ලකුණු 117ක විශිෂ්ට ජයක් ලැබූ අතර රගර් කණ්ඩායම සහභාගී වූ තරග දෙකෙන්ම ජය ලැබීමට ඊයේ සමත්විය. එයට අමතරව මීටර් 200 තරගයට ඉදිරිපත්වූ චන්ද්‍රිකා සුභාෂිනී තත්පර 23.59කින් හා මීටර් 800 තරගයට එක්වූ ගයන්තිකා අබේරත්න විනාඩි 2:04.41 කින් අද පැවැත්වෙන අවසන් තරගයට සුදුසුකම් ලබා ගත්හ. චන්ද්‍රිකා හා ගයන්තිකා ඊයේ වාර්තා කළ කාලය දෙදෙනාගේම තරග ජීවිතයේ පෞද්ගලික හොඳම දක්ෂතාව විය. පිරිමි දුර පැනීමේ ඉසව්වට එක්වූ ජනක ප්‍රසාද් මීටර් 7.22කින් 15වැනි ස්ථානයට පත් විය.ශ්‍රී ලංකා ක්‍රිකට් පිල සත්කාරක කොරියාව පරදා ලැබූ මේ ජයත් සමග අවසන් පූර්ව තරගයට සුදසුකම් ලබා ගැනීමේ අවස්ථාව උදා කර ගත්තේය. ඉංචියොන් යෙන්හූයී ක්‍රීකට් ක්‍රීඩාංගණයේ ඊයේ පැවැති මේ තරගයේදී කොරියානු පිල කාසියේ වාසිය දිනා මුලින් පන්දුවට පහරදීමට ශ්‍රී ලංකා පිලට ආරාධනා කළ අතර ඕවර් 20කදී ශ්‍රී ලංකා ක්‍රීඩකයෝ 8ක් දැවී ලකුණු 172ක් ලබා ගත්හ.ශ්‍රී ලංකා පිලේ දක්ෂ පන්දු යැවීම ඉදිරියේ අසරණවූ කොරියාව ඕවර් 16.4කදී ලකුණු 55 කට සියලු දෙනා දැවී ගියේය. මේ තරගාවලියේ එක් ඉනිමක මෙතෙක් වාර්තාවූ වැඩිම ලකුණු ගණන ශ්‍රී ලංකාව සතුවීමද විශේෂත්වයකි. ශ්‍රී ලංකාව අද පැවැත්වෙන බංග්ලාදේශය හා ක්වේට අතර තරගයේ ජයග්‍රාහී කණ්ඩායම සමග හෙට අවසන් පූර්ව තරගයට මුහුණදීමට සූදානමින් සිටී.ශ්‍රී ලංකාව වෙනුවෙන් අනගි පිතිකරණයක නිරතවූ උපුල් තරංග හා දිනේෂ් චන්දිමාල් දෙවැනි කඩුල්ල වෙනුවෙන් ලකුණු 126ක සම්බන්ධතාවක් ගොඩ නගමින් ආසියානු ක්‍රීඩා උළෙලක ක්‍රිකට් තරගයකදී ඕනෑම කඩුල්ලක් වෙනුවෙන් හොඳම සම්බන්ධතාව බිහි කිරීමට සමත් විය. ආරම්භක පිතිකරු තරංග පන්දු 41කදී හතරේ පහර 8ක් සමග ලකුණු 54ක් ලැබූ අතර චන්දිමාල් පන්දු 51කදී හයේ පහර 3ක් හා හතරේ පහර 6ක් සමග ලකුණු 83ක් ලබා ගැනීමට සමත් විය.එම සාර්ථක සම්බන්ධතාව හැරෙන්නට අනෙක් පිතිකරුවන් ලකුණු දහයේ සීමාව පසු කිරීමට සමත් වූයේ නැත. නායක තිරිමාන්න ලකුණු 5කට, ජීවන් මෙන්ඩිස් ලකුණු 7කට, දිල්හාර ලොකුහෙට්ටිගේ ලකුණු 8කට හා රමිත් රඹුක්වැල්ල ලකුණු 4කට දැවී ගියහ. ආරම්භක පිතිකරු ෂෙහාන් ජයසූරිය හා කෝසල කුලසේකර ලකුණු නොලබා දැවී ගිය අතර කොරියානු පිලේ වේග පන්දු යැවූ ටෙක්වාන් පාක් ලකුණු 16කට කඩුලු 4ක් බිඳ හෙලීය.ජයග්‍රහණය හඹාගිය කොරියානු පිලේ පසුපෙල පිතිකරු කෙයන්ග් කිම් ලකුණු 12ක් වාර්තා කිරීම හැර සියලු දෙනා අඩු ලකුණු ගණනකට දැවී ගියහ. චතුරංග ද සිල්වා කඩුලු 3ක් දවාගත් අතර, ඉසුරු උදාන, කෝසල කුලසේකර හා ජීවන් මෙන්ඩිස් කඩුලු දෙක බැගින් බිඳ හෙලූහ.ආසියා රගර් වසන්තයශ්‍රී ලංකා චීන තායිපේ අතර තරගයේදී ශ්‍රී ලංකා ක්‍රීඩකයෝ ගෝල් 2ක් හා ට්‍රයි 2ක් ද සමග ලකුණු 24-7ක ජයක් ලැබීය. එහිදී ධනුෂ්ක රංජන් ට්‍රයි 2ක් හා ෂෙහාන් කවීන්ද, ෆසීල් මරීජා ට්‍රයි දිනුම බැගින් වාර්තා කළහ.ශ්‍රී ලංකාව හා ලෙබනන් අතර පැවැති රගර් තරගයේදී ගෝල් 7ක් හා ට්‍රයි දිනුමක්ද සමග ලකුණු 54-0ක ජයක් ශ්‍රී ලංකා පිලට හිමි විය. එම තරගයේදී අනුරුද්ධ බණ්ඩාර ට්‍රයි 3ක්, මිතුන් ෂමීල් ට්‍රයි 2ක් හා ශ්‍රීනාත් සුරියබණ්ඩාර, ෆසීල් මරීජා, දිනූෂ ප්‍රනාන්දු ට්‍රයි දිනුම බැගින් වාර්තා කළහ. ශ්‍රී ලංකාව හා සත්කාරක කොරියාව අතර රගර් තරගය අද පැවැත්වීමට නියමිතය.නදීකා අද තරග බිමේආසියානු ක්‍රීඩා උළෙලේ මලල ක්‍රීඩාවෙන් පදක්කමක් අපේක්ෂා කරන නදීකා ලක්මාලී අද තරග බිමිට පිවිසේ. ඇය හෙල්ල විසිකිරීමේ විශේෂ තාක්ෂනික ක්‍රමවේද හැදෑරීම සඳහා පින්ලන්තයට ගොස් සිටියදී ආසියානු ක්‍රීඩා උළෙල වෙනුවෙන් ඉංචියොන් වෙත පැමිණ සිටී. ඇගේ හෙල්ල විසිකිරීමේ පෞද්ගලික දක්ෂතාව මීටර් 60.64ක් වන අතර එම දක්ෂතාව දැක්වුවහොත් පදක්කමක් දිනා ගැනීමේ අවස්ථාව ඇයට හිමිවනු ඇත.නදීකා මෙයට මාසයකට පමණ පෙර අවසන් වරට සහභාගීවූ ග්ලාස්ගොව් පොදු රාජ්‍ය මණ්ඩලීය ක්‍රීඩා උළෙලේදී මීටර් 59.04ක දක්ෂතාවක් දක්වා ලොව හොඳම ක්‍රීඩිකාවන් 12කින් 6වැනි ස්ථානයට පත් වූවාය.වසර 2007 අම්මාන් ආසියානු මලල ක්‍රීඩා ශූරතාවලියේදී මීටර් 52.59කින් ලෝකඩ පදක්කම හා 2013 පූනේ ආසියානු මලල ක්‍රීඩා ශූරතාවලියේදී මීටර් 60.19කින් රිදී පදක්කමද දිනා ගැනීමට නදීකා ලක්මාලී සමත් වූවාය. ඇයගේ පුහුණුකරු ඒ.ජයසේන රුද්‍රිගු මහතාද මේවන විට ඉංචියොන් වෙත පැමිණ ඇයට පුහුණු උපදෙස් දෙන හෙයින් හොඳ මානසිකත්වයක් ගොඩ නැගී ඇත.ක්‍රීඩාවෙන් සමගියවසර ගණනාවක තිස්සේ ආරවුලක් පවතින උතුරු කොරියාව හා දකුණු කොරියාව ක්‍රීඩා ගම්මානය තුළ මිත්‍රත්වය පතුරුවමින් සිටී. කුමන ආරවුල් තිබුණද උතුරු කොරියාවෙන් මේ ක්‍රීඩා උළෙලට දකුණු කොරියාව වෙත ක්‍රීඩක ක්‍රීඩිකාවන් 150කට වැඩි පිරිසක් එවා ඇත.මේ පිරිස ක්‍රීඩා කරද්දී උතුරු කොරියානු ක්‍රීඩා ලෝලීහූ උණුසුම් ප්‍රතිචාර දැක්වීමද කැපී පෙනේ. උතුරු කොරියානු ක්‍රීඩක පිරිස සුලු ප්‍රමාණයක් වුවද ආරක්ෂාවට පොලිස් නිළධාරීන් 7000ක් යොදවීමට දකුණු කොරියානු රජය පියවර ගෙන ඇත.කාම්බෝජියාවට-ටජිකිස්තානයට තහනම් උත්තේජක චෝදනාකාම්බෝජියානු ටෙනිස් ක්‍රීඩක වෙයී සොප්හනී හා ටජික්ස්ථාන පාපන්දු ක්‍රීඩක බැක්නා සරෝව් තහනම් උත්තේජක චෝදනාවට ලක්වී ක්‍රීඩා ගම්මානයෙන් පිටමං කර තිබේ.ආසියානු ක්‍රීඩා උළෙලේ වෙනම විශේෂ තහනම් උත්තේජක පරීක්ෂා කිරීමේ ඒකකයක් පිහිටුවා ඇති අතර ක්‍රීඩා කරනවිටදී හෝ ඉන් පිටතදී ඕනෑම වේලාවක තහනම් උත්තේජක පරීක්ෂණයක් කිරීමේ බලය මේ ඒකකයට පවරා ඇත. පසුගියදා නිමාවූ මීටර් 400 තරගයේදී චන්ද්‍රිකා සුභාෂීනීට පදක්කමක් අහිමි වුවද තහනම් උත්තේජක පරීක්ෂනයට ලක්කිරීමට පියවර ගෙන තිබිණි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>01</day>
    </date>
    <link>http://www.dinamina.lk/2014/10/01/_art.asp?fn=s1410012</link>
    <topic>සමස්ත ලංකා පාසල් ක්‍රීඩා උළෙල හෙට ඇරැඹේ</topic>
    <author>සුභාෂණී සේනානායක</author>
    <content>සමස්ත ලංකා පාසල් ක්‍රීඩා උළෙල හෙට (02) කොළඹ සුගතදාස ගෘහස්ත ක්‍රීඩාංගණයේදී ඇරැඹේ.රටපුරා පාසල් 1044කින් ක්‍රීඩක ක්‍රීඩිකාවෝ 4786ක් සහභාගි වන මේ ක්‍රීඩා උත්සවය අගමැති දි.මු. ජයරත්න මහතාගේ ප්‍රධානත්වයෙන් සහ අධ්‍යාපන ඇමැති බන්දුල ගුණවර්ධන මහතාගේ සහභාගිත්වයෙන් ආරම්භ වේ. සමාප්ති උත්සවය 7 වැනි දා ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් පැවැත්වීමට නියමිතය.ලංකා බැංකුව, ප්‍රීමා සමාගම, ඩී.එස්.අයි සමාගම සහ නෙස්ලේ ලංකා සමාගම ක්‍රීඩා උළලේ අනුග්‍රාහකයන් ලෙස රුපියල් දශලක්ෂය බැගින් පරිත්‍යාග කර ඇති බව අධ්‍යාපන ඇමැති බන්දුල ගුණවර්ධන මහතා ඊයේ (30) සවස පැවැති මාධ්‍ය හමුවකදී සඳහන් කළේය. පුරා දින 5ක් පැවැත්වෙන එකම ක්‍රීඩා උත්සවය මෙය වන අතර අධ්‍යාපන අමාත්‍යාංශයේ ක්‍රීඩා හා සෞඛ්‍ය ශාරිරික අධ්‍යාපන ශාඛාව සංවිධාන කර ඇත.ක්‍රීඩා තරග සඳහා සහභාගිවන දරුවන් ක්‍රීඩා පුහුණුවීම් සඳහා යොමු වීම හේතුවෙන් ගණිතය අසමත් වන බවත් මේ දරුවන් උසස් පෙළට යොමු කිරීම සඳහා කැබිනට් තීරණයක් ගත් බවත් ගුණවර්ධන මහතා කීවේයපාසල් ක්‍රීඩා උළෙල සඳහා රුපියල් මිලියන 20කට අධික වැය වන බව ද ඇමැතිවරයා මෙහිදී වැඩිදුරටත් පැවසීය. පෞද්ගලික අංශයේ අනුග්‍රහකත්වය වෙනුවෙන් ඇමැතිවරයා ප්‍රශංසා කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>01</day>
    </date>
    <link>http://www.dinamina.lk/2014/10/01/_art.asp?fn=s1410013</link>
    <topic>ගොල්ෆ් ක්‍රීඩාවේ ලබන සාර්ථකත්වයේ ගෞරවය කැඩීවරුන්ට හිමිවිය යුතුයි</topic>
    <author>වර්නන් ගුණසේකර</author>
    <content>ශ්‍රී ලංකා ගොල්ෆ් තරග බිමේදී ක්‍රීඩක ක්‍රීඩිකාවන් ලබන සාර්ථකත්වයේ ගෞරවය කැඩීවරුන්ට හිමිවිය යුතු බව නැගී එන ගොල්ෆ් ක්‍රීඩිකාවක වන ශමාරා වෙත්තමුණි පවසන්නීය. මහනුවර දිගන වික්ටෝරියා ගොල්ෆ් සමාජ පිටියේදී සති අන්තයේ පැවැති ‘ශ්‍රී ලන්කන් එයාර්ලයින්ස් ගොල්ෆ් ක්ලැසික් 2014’ ජාත්‍යන්තර තරගාවලියේදී ශමාරා ද එක් ජයග්‍රාහිකාවක වූවාය.“කැඩීලා ඉතාමත් හොඳ ගොල්ෆ් ක්‍රීඩකයන්. ඔවුන් ගොල්ෆ් ක්‍රීඩාවේ බොහෝ දේවල් දන්නවා. ඔවුන් අපට අලුත් දේවල් උගන්වනවා. අපේ ජයග්‍රහණ හා සාර්ථකත්වයන්ගේ ගෞරවය ඔවුනට ලබා දිය යුතුයි” ශමාරා, කාන්තා ‘බී’ අංශයේ 21 – 36 හැන්ඩිකැප් නෙට් ජයග්‍රාහී ප්‍රතිඵලයෙන් පසුව කියා සිටියාය.ශමාරා, හිටපු ශ්‍රී ලංකා ටෙස්ට් ක්‍රිකට් ක්‍රීඩක සිදත් වෙත්තමුණිගේ දියණියයි. “තාත්තා ගොල්ෆ් ක්‍රීඩාවටත් ඉතාමත් ඇලුම් කරනවා. මේ දැනුත් එයා මේ තරගාවලියේ ක්‍රීඩා කරමින් සිටිනවා. මගේ අයියාත් (සංජීව වෙත්තමුණි) මේ තරගාවලියට ක්‍රීඩා කළා. අයියා, වයස අවුරුදු 15දී ශ්‍රී ලංකා ආධුනික ගොල්ෆ් ක්‍රීඩකයා වුණා” යැයි ශමාරා වෙත්තමුණි පවසා සිටියාය.කෙසේ වෙතත් මෙවර තරගාවලියේදී 23 හැවිරිදි දියණියගෙන් ප්‍රදර්ශනය වූ හපන්කම් පෑමට ඇගේ පියා හා වැඩිමල් සොහොයුරා අසමත් වූහ. ශමාරා ගොල්ෆ් ක්‍රීඩා කිරීම ආරම්භ කර ඇත්තේ වයස අවුරුදු 13දීය. ඉන්පසුව එම ක්‍රීඩාවට තිත තැබූ ඇය යළි පසුගිය වසරේ සිට ක්‍රීඩාව ආරම්භ කළාය.ශ්‍රී ලන්කන් එයාර්ලයින්ස්හි සේවය කරන ශමාරා වෙත්තමුණි සිප්සතර හදාරා ඇත්තේ කොළඹ ජාත්‍යන්තර පාසලෙනි. ඇය දක්ෂ පාපන්දු ක්‍රීඩිකාවකද වන්නීය. 2007–08 වකවානුවේදී කළම්බෝ ඉන්ටර්නැෂනල් පාසලේ පාපන්දු නායිකාව වූ ශමාරා ඉන්පසුව ලන්ඩනයේ ආර්ථික විද්‍යාලයේ ඉගෙනුම ලබමින් සිවු වසරක් පාපන්දු ක්‍රීඩා කර තිබේ.ශ්‍රී ලන්කන් ගොල්ෆ් ක්ලැසික් තරගාවලිය තමාගේ පළමු ප්‍රධාන තරගාවලිය බව පවසන ශමාරා වික්ටෝරියා ගොල්ෆ් පිටිය ආසියාවේ තිබෙන ඉතාමත්ම ලස්සන ගොල්ෆ් තරග බිමක් බව කියන්නීය. විදෙස් ක්‍රීඩකයන් මෙහිදී උපරිම වින්දනයක් ලබන බව ඇය කියා සිටියාය.ගොල්ෆ් ක්‍රීඩාවට තරුණියන්ගේ පිවිසීම දැන් වැඩි වෙමින් තිබෙන බව ශමාරා වෙත්තමුණි පවසන්නීය. තමා සහ තම සහෝදරයා ගොල්ෆ් ක්‍රීඩාවේ මූලික සිද්ධාන්ත ස්වීඩනයේ පුහුණුකරුවෙකුගෙන් ඉගෙන ගත් බව පවසන ඇය ජෙහාන් ඩි සේරම් මහතා වර්තමානයේ තමාගේ පුහුණුකරුවා බව සඳහන් කළාය.15 වැනි ශ්‍රී ලන්කන් එයාර්ලයින්ස් ගොල්ෆ් ක්ලැසික් තරගාවලියේදී අම්රිත් ද සොයිසා සමස්ත ශූරයා වෙද්දී පාකිස්තානයේ කින් අමි සමස්ත ශූරිය වූවාය. පිරිමි ‘ඒ’ අංශයේ ජයග්‍රාහකයන් වූයේ හර්ෂ අබේවික්‍රම (1) හා සුජීව ලංකාතිලක (2) ය. නැටුම් ගැයුම් හා මිහිරි සංගීතයෙන් වර්ණවත් වූ ඉරිදා රාත්‍රියේ ශ්‍රී ලන්කන් එයාර්ලයින්ස් සභාපති නිශාන්ත වික්‍රමසිංහ මහතාගේ ප්‍රධානත්වයෙන් ‘මහවැලි රීච්’ හෝටලයේ පැවැති තිළිණ ප්‍රදානෝත්සවයෙන් 2014 ශ්‍රී ලන්කන් එයාර්ලයින්ස් ගොල්ෆ් ක්ලැසික් තරගාවලියේ සමාප්තිය සටහන් විණි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>01</day>
    </date>
    <link>http://www.dinamina.lk/2014/10/01/_art.asp?fn=s1410014</link>
    <topic>කාල්ටන් බාස්කට්බෝල් ශූරතාව හම්බන්තොට බ්ලූස් රැක ගනී</topic>
    <author>නිරෝෂාන් ප්‍රියංකර</author>
    <content>කාල්ටන් බාස්කට්බෝල් තරගාවලියේ ශූරතාව පිට පිට දෙවැනි වරටත් හිමිකර ගැනීමට හම්බන්තොට බ්ලූස් ක්‍රීඩා සමාජය සමත්විය. කොළඹ හෙන්රි පේද්‍රිස් පිටියේ පසුගියදා පැවැති පළමු කොටසේ අවසන් තරගයේදී බ්ලූස් පිල වෙතින් ලකුණු 79-55ක් ලෙස කොළඹ බාස්කට්බෝල් පිල පරාජයට පත්විය.පසුගිය වසරේ පැවැති තරගාවලියේ අවසන් තරගයේදීද බ්ලූස් පිල හමුවේ කොළඹ පිල පරාජයට පත්වීම විශේෂත්වයකි‍.ජයග්‍රාහී බ්ලූස් පිලට කාල්ටන් කුසලානය සමගින් රුපියල් ලක්ෂ දෙකක මුදල් ත්‍යාගයක් පිරිනැමුණු අතර අනුශූරතාව දිනූ කොළඹ පිලට රුපියල් ලක්ෂයක් හිමිවිය. තරගයේ පළමු කාර්තුවේදීම පෙරමුණ ගැනීමට බ්ලූස් කණ්ඩායම සමත්විය.පළමු කාර්තුව ලකුණු 22-12ක් ලෙසින් නිමවූ අතර දෙවැනි කාර්තුවේදී බ්ලූස් පිල ලකුණු 24ක් ලබාගනිමින් ලකුණු 46ක් රැස්කර ගනිද්දී කොළඹ පිල ලකුණු 14කට සීමා විය. ඒ අනුව පළමු භාගය නිමාවනවිට ලකුණු තත්ත්වය 46-26ක් විය.තරගයේ තෙවැනි කාර්තුව ලකුණු 66-41ක් වූ අතර තරගය නිමාවනවිට බ්ලූස් පිල ලකුණු 79ක් හා කොළඹ පිල ලකුණු 55ක් රැස්කරගෙන සිටියේය.බ්ලූස් පිල වෙනුවෙන් රොෂාන් රන්දිම 23, මාර්කෝ ලැනිනොවික් 20 බැගින් ලකුණු රැස් කළහ. ජේන්කෝ බෙලික් ලකුණු 17ක් රැස් කරමින් කොළඹ පිලේ වැඩිම ලකුණුලාභියා විය.මීට සමගාමීව පැවැති පිරිමි දෙවැනි කාණ්ඩයේ අවසන් තරගයෙන් බෆලෝස් ක්‍රීඩා සමාජය ලකුණු 57-54ක් ලෙස පරාජය කරමින් තියුණු ජයක් හිමිකර ගැනීමට මොරටුව ක්‍රීඩා සමාජය සමත්විය. තරගයේ පළමු භාගය නිමාවනවිට ලකුණු 29-22ක් ලෙස මොරටුව පෙරමුණ ගෙන සිටියේය. උණුසුම් මුහුණුවරක් ගත් තරගයේ අවසන් කාර්තුව වන විට දෙපිල ලකුණු 54 බැගින් ලබාගනිමින් සම තත්ත්වයේ පසුවිණි.එහෙත් අවසන් මොහොතේ ක්‍රියාත්මක වූ මොරටුව කණ්ඩායමේ මොහොමඩ් ෆයිසාල් ලකුණු 3ක් ලබාගනිමින් මොරටුවට ජයග්‍රහණය ගෙන දුන්නේය. ශූරතාව දිනූ මොරටුව පිලට රුපියල් ලක්ෂයක් හා අනුශූරයන්ට රුපියල් පන්ස්දහසක මුදල් ත්‍යාග පිරිනැමුණි. මේ අතර රාජගිරිය ගේට්වේ ජාත්‍යන්තර පාසල පරාජය කරමින් නුගේගොඩ ලයිසියම් ජාත්‍යන්තර පාසල (ලකුණු 41-12) අවුරුදු 14න් පහළ බාලක ශූරතා දිනාගත් අතර බාලිකා ශූරතා වත්තල ලයිසියම් ජාත්‍යන්තර පාසලට හිමිවිය. ඔවුන් හමුවේ අවසන් තරගයේදී නුගේගොඩ ලයිසියම් ජාත්‍යන්තර පාසල් බාලිකා කණ්ඩායම (27-26) පරාජයට පත්විණි.තරගාවලියේ කාන්තා අවසන් තරගයේදී ශ්‍රී ලංකා අවුරුදු 18න් පහළ කණ්ඩායම පරාජය කරමින් ශූරතාව දිනාගැනීමට කොළඹ ක්‍රීඩා සමාජයට හැකිවිණි.කාල්ටන් බාස්කට්බෝල් තරගාලියෙන් මෙරටට හඳුන්වාදුන් 3X3 19න් පහළ තරගයේ බාලක ශූරතාව රාජගිරිය ගේට්වේ ජාත්‍යන්තර පාසල දිනාගත් අතර බාලිකා ශූරතාව විශාඛා බාලිකා සතුවිය. බාලක අවසන් තරගයේ ගේට්වේ පිල හමුවේ සාන්ත ජෝශප් පිල ලකුණු 7-6කින් පරාජයට පත්විය. බාලිකා අවසන් තරගයේදී විශාඛා ‍පිල ලකුණු 9-5ක් ලෙස දෙහිවල ප්‍රේස්බටේරියන් පිල පරාජය කළේය.14න් පහළ තෙවැනි ස්ථාන තේරීමේ තරගවලින් අමල් ජාත්‍යන්තර පාසල (බාලක) හා සා.ජෝශප් බාලිකා නුගේගොඩ ජයග්‍රහණ වාර්තා කළේය. තරගාවලියේ ජය සංකේත ප්‍රදානය ක්‍රීඩා ඇමැති මහින්දානන්ද අලුත්ගමගේ මහතාගේ ප්‍රධානත්වයෙන් පැවැත්විණි. මේ අවස්ථාවට ඇමැති ජොන්ස්ටන් ප්‍රනාන්දු, පාර්ලිමේන්තු මන්ත්‍රී නාමල් රාජපක්ෂ මහත්වරුන් ඇතුලු ආරාධිතයන් පිරිසක් එක්වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>01</day>
    </date>
    <link>http://www.dinamina.lk/2014/10/01/_art.asp?fn=s1410015</link>
    <topic>බස්නාහිර පළාත් නෙට්බෝල් 11දා ඇරැඹේ</topic>
    <author>ෆවුස් මොහොමඩ්</author>
    <content>බස්නාහිර පළාත් නෙට්බෝල් සංගමයේ 60වැනි සංවත්සරය නිමිත්තෙන් සංවිධානය කරනු ලබන ‘ඊවා’ කුසලාන විවෘත නෙට්බෝල් තරගාවලිය ලබන ඔක්තෝබර් මස 11 සහ 12 සිරිමාවෝ බණ්ඩාරනායක විදුහල් ක්‍රීඩාංගණයේ දී ආරම්භ කෙරේ. මේ තරගාවලියට ක්‍රීඩා සමාජ හා පාසල් කණ්ඩායම් 12ක් බැගින් ද, ජාත්‍යන්තර පාසල් කණ්ඩායම් 4ක් ද එක්වී සිටිති.තරගාවලියට සහභාගිවන ක්‍රීඩා සමාජ සඳහා ‘ඒ’, ‘බී’, අවුරුදු 35න් ඉහළ හා මිශ්‍ර වශයෙන් ඉසව් 4ක් යටතේ තරග පැවැත්වේ. මිශ්‍ර තරග ඉසව්වට සහභාගි වන කණ්ඩායමකට ක්‍රීඩකයන් 3ක් සහ ක්‍රීඩිකාවන් 4ක් ඇතුලත් වෙති. මීට අමතරව පාසල් කණ්ඩායම් සඳහා පැවැත්වෙන තරග ඉසව් ‘සී’, ‘ඩී’ සහ ‘ඊ’ කාණ්ඩ යටතේ පැවැත්වේ.එම තරග ඉසව්වලට අවුරුදු 19න් පහළ,15න් පහළ සහ ජාත්‍යන්තර පාසල් කණ්ඩායම් සඳහා වශයෙන් වෙනම තරග ඉසව් තුනක් පැවැත්වීමට නියමිතය. ‘ඊවා’ කුසලානය පිරිනමනු ලබන්නේ ක්‍රීඩා සමාජ ‘ඒ’ කාණ්ඩයේ තරගාවලියේ ජයග්‍රාහිකාවන්ටය. මූලික වටයේ තරග ඔක්තෝබර් මස 11 හා 12 සිරිමාවෝ බණ්ඩාරනායක විදුහල් ක්‍රීඩාංගණයේ පැවැත්වෙන අතර මිශ්‍ර කණ්ඩායම් තරගාවලිය ඔක්තෝබර් 5දා මරදාන සාන්ත ‍ජෝශප් විදුහල් ගෘහස්ත ක්‍රීඩාංගණයේ දී පැවැත්වේ.අයි.සී.එල්.මාකටින් ආයතනයේ ‘ඊවා’ අනුග්‍රහයෙන් පැවැත්වෙන මේ තරගාවලියේ අවසන් තරග ඔක්තෝබර් මස 18වැනිදා මරදාන සාන්ත ජෝශප් විද්‍යලයීය ගෘහස්ත ක්‍රීඩාංගණයේ දී පැවැත්වේ. එදින තරගාවලියේ ත්‍යාග ප්‍රදානෝත්සවයට සමගාමීව බස්නාහිර පළාත් නෙට්බෝල් සංගමය නියෝජනය කරමින් දෙස් විදෙස් නෙට්බෝල් පිටියේ දස්කම් පෑ ක්‍රීඩිකාවන්ට උපහාර පිදීමේ උත්සවයක් ද සංවිධානය කර තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>01</day>
    </date>
    <link>http://www.dinamina.lk/2014/10/01/_art.asp?fn=s1410016</link>
    <topic>මැරතන් ලෝක වාර්තාව කිමෙටො බිඳ දමයි</topic>
    <author>-වර්නන් ගුණසේකර (විදෙස් පුවත් ඇසුරෙණි)</author>
    <content>කෙන්යාවේ ඩෙනිස් කිමෙටො පැය 2යි මිනිත්තු 2යි තත්පර 57කින් බර්ලින් මැරතන් තරගය ජයග්‍රහණය කරමින් ලෝක මැරතන් වාර්තාව බිඳ දමා තිබේ.තරගයේ තවත් සැතපුම් තුනක් පමණ ඉතිරිව තිබියදී තම රටේම ප්‍රතිවාදී තරගකරු එමානුවල් මුටායි අභිබවා ගිය 30 හැවිරිදි කිමෙටො, පැය දෙකයි මිනිත්තු තුනකට අඩුවෙන් මැරතන් තරගයක් අවසන් කළ ලොව පළමු පුද්ගලයා බවට පත්විය.පැය 2:03:13ක කාලයකින් දෙවැනියට තරගය නිම කළ මුටායිද කළින් තිබූ ලෝක වාර්තාව මකා දැමීය.කළින් තිබූ මැරතන් ලෝක වාර්තාව සටහන් වූයේද මීට දොළොස් මසකට පෙර මේ තරග බිමේදීමය. කෙන්යාවේම විල්සන් කිප්සං පැය 2:03:23ක කාලයකින් එම වාර්තාව තැබීය.පසුගිය වසරේදී ටෝකියෝ හා බොස්ටන් මැරතන් තරග ජය ගත් කිමෙටො, දේශගුණික තත්ත්වයන් යහපත් වුවහොත් බර්ලින් තරගයේදී ලෝක වාර්තාව කරා යන බවට කළින්ම පොරොන්දුවක් දී තිබිණි. සෙන්ටිග්‍රේඩ් අංශක අටක පමණ උෂ්ණත්වයක් යටතේ දුර දිවීමට යෝග්‍ය පරිසරයකදී කෙමිටො එම පොරොන්දුව ඉටු කළේ තරගය පුරාවටම පෙරමුණේ සිටි පිරිස අතර සිටිමින් අවසානයේ ලොව හොඳම මැරතන් කාලයද වාර්තා කරමිණි.මේ අතර බර්ලින් තරගයේ දෙවැනි ස්ථානයට පත්වූ එමානුවල් මුටායි පවසන්නේ පැය දෙකක මැරතන් තරගයකට ඉඩකඩ ඇතිවී තිබෙන බවය.“මේ තරගයේ දක්නට ලැබුණු එක් දෙයක් වූයේ කාලයේ අඩුවීමකි. එය එන්න එන්නම අඩුවෙමින් තිබෙනවා. ඒ නිසා අද බැරිනම් හෙට, එහෙමත් නැත්නම් ඊළඟ සැරේදී අපට පැය දෙකයි මිනිත්තුවක කාලයක් ලබා ගන්න පුළුවන් වේවි” යැයි 29 හැවිරිදි මුටායි කියයි. මුටායි, 2011 වසරේ බොස්ටන් නුවරදී පැය 2යි මිනිත්තු 3යි තත්පර 2ක් සනිටුහන් කරමින් ඉතිහාසයේ වේගවත්ම මැරතන් දිවීම සටහන් කළද එය ලෝක වාර්තාවක් ලෙසින් ගණන් නොගැණුනේ එම ධාවන මාර්ගය වුවමනාවට වඩා කෙළින් හා පල්ලම් සහිත බවට සළකනු ලැබූ බැවිණි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>01</day>
    </date>
    <link>http://www.dinamina.lk/2014/10/01/_art.asp?fn=s1410017</link>
    <topic>සාන්ත බෙනඩික්ට් විදුහල් පිලට පළමු ඉනිමේ ජයක්</topic>
    <author/>
    <content>පසන් සුවහස්ගේ විශිෂ්ට පන්දු යැවීම හේතුවෙන් අන්තර් පාසල් අවුරුදු 13න් පහළ ක්‍රිකට් තරගමාලාවේ වේලුවන විදුහල් පිල සමග පැවැති තරගයෙන් පළමු ඉනිමේ ජයක් වාර්තා කිරීමට සාන්ත බෙනඩික්ට් විදුහල් පිල සමත්විය.දෙමටගොඩ දුම්රිය ක්‍රීඩාංගණයේ පැවැති මේ තරගයේ පළමුව පන්දුවට පහරදුන් වේලුවන විදුහල් පිලේ පළමු ඉනිම ලකුණු 45කට සීමා කරමින් දක්ෂ පන්දු යැවීමක නිරතවූ සුවහස් ලකුණු 12කට කඩුලු 6ක් දවාලීම කැපී පෙනුණි.ඔහුට අනගි සහයක් ලබාදුන් යොහාන් නිමේෂ් කඩුලු 3ක් දවාලුවේ කිසිදු ලකුණක් ලබා නොදෙමිනි. පිළිතුරු ඉනිම ක්‍රීඩා කළ සාන්ත බෙනඩික්ට් විදුහල් පිල පළමු ඉනිමට කඩුලු 7කට ලකුණු 119ක් ලබා ඉනිම අත්හිටුවිය. එහි දී විහඟ අභිෂේක් නොදැවී ලකුණු 51ක් ද, කවිරු තරූෂ ලකුණු 29ක් ද ලබා ගත්හ.වේලුවන පළමු ඉනිම – 45 (පසන් සුවහස් 12/6, යොහාන් නිමේෂ් 0/3)සා.බෙනඩික්ට් පළමු ඉනිම – 119/7යි. විහඟ අභිෂේක් නොදැවී 51, කවිරු තරූෂ 29 (රිසික සංකල්ප 29/3)</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>01</day>
    </date>
    <link>http://www.dinamina.lk/2014/10/01/_art.asp?fn=s1410018</link>
    <topic>ජාතික මහා ක්‍රීඩා උළෙලේ කබඩි තරගාවලිය 3දා සිට</topic>
    <author>එල්.පී.කුලරත්න පොල්ගහවෙල සමූහ</author>
    <content>ජාතික මහා ක්‍රීඩා උළෙල යටතේ පිරිමි හා කාන්තා කබඩි තරග ලබන මස 3වැනිදා සිට 5වැනිදා දක්වා කොළඹ ටොරින්ටන්හී ක්‍රීඩා සංවර්ධන දෙපාර්තමේන්තු ගෘහස්ත ක්‍රීඩාංගණයේදී පැවැත්වේ. පළාත් 9ක් නියෝජනය කරමින් කාන්තා කණ්ඩායම් හා පිරිමි කණ්ඩායම් 9 බැගින් මේ තරගාවලියට එක්වී සිටිති.මේ තරගාවලියේ සමාරම්භක උත්සවය ක්‍රීඩා අධ්‍යක්ෂ ජෙනරාල් රංජනී ජය‍කොඩි මහත්මියගේ සහභාගීත්වයෙන් පැවැත්වෙන අතර ශ්‍රී ලංකා ආධුනික කබඩ් සම්මේලනයේ සභාපති සබරගමුව මහ ඇමැති මහීපාල හේරත් මහතා සමාප්ති උළෙලේ විශේෂ ආරාධිතයා ලෙස සහභාගිවීමට නියමිතය. තරගාවලියේ කාන්තා අවසන් තරග 5වැනිදා ප.ව.3.00ටත් පිරිමි අවසන් තරග එදිනම ප.ව.4 ටත් පැවැත්වීමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>01</day>
    </date>
    <link>http://www.dinamina.lk/2014/10/01/_art.asp?fn=s1410019</link>
    <topic>පළමු ඉනිමේ ජය කේරි විදුහලට</topic>
    <author/>
    <content>ලුම්බිණි විදුහල සමග පැවැති අවුරුදු 13න් පහළ ක්‍රිකට් තරගයෙන් පළමු ඉනිමේ ජයක් හිමිකර ගැනීමට කේරී විදුහල සමත්විය. තරගයේ පළමුව පන්දුවට පහරදුන් ලුම්බිණි විදුහල පළමු ඉනිමට ලකුණු 100ක් රැස්කළ අතර කේරි විදුහල් පිල පළමු ඉනිමට කඩුලු 5ක් දැවී ලකුණු 135ක් රැස්කර ගෙන සිටියේය.ලුම්බිණි පළමු ඉනිම-100/9 (ඕවර 58) මොහොමඩ් ජෙෆ්රාන් 30 (අම්දුල් ශකූර් 21/4)කේරි පළමු ඉනිම-133/5 (ඕවර 35) ඩිමෙෂ් සැමුවෙල් 47, අබ්දුල් රෂීඩ් 38 (ඒෂාන් රූබසිංහ 39/3)</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>01</day>
    </date>
    <link>http://www.dinamina.lk/2014/10/01/_art.asp?fn=f1410011</link>
    <topic>අණ කරන්න එපා ! නිදහස දෙන්න</topic>
    <author>සංවාද සටහන බුද්ධිකා ඉඹුලාන</author>
    <content>ජාත්‍යන්තර ළමා දිනය නිමිත්තෙන්, ශ්‍රී ලාංකේය දරුවන් වෙනුවෙන් ඉටුකළ හා ඉටුකෙරෙන යුතුකම්, දරුවාගේ ආරක්ෂාව රැකවරණය පිළිබඳ වගකීම් ආදිය සම්බන්ධයෙන් ළමා සංවර්ධන හා කාන්තා කටයුතු ඇමැති තිස්ස කරල්ලියද්ද මහතා දක්වන අදහස් මෙසේ වෙයි.* ජාත්‍යන්තර ළමා දින ජාතික සැමරුම මෙවර සිදුකෙරෙන්නේ?‘සෙනෙහස දී අප රකින්න’ පුළුල් අර්ථයක් ඇති මෙම තේමාව යටතේ මෙවර ජගත් ළමා දින ජාතික උත්සවය පැවැත්වෙනවා. ජනාධිපති මහින්ද රාජපක්ෂ මහතා එහි ප්‍රධාන ආරාධිතයා වන අතර මහරගම ජාතික යොවුන් රඟහලේදී එය පැවැත්වීමටයි කටයුතු යොදා තිබෙන්නේ.* මෙම තේමාව වැඩිදුරටත් විග්‍රහ කළොත්?අද සමාජයේ දරුවන් පිළිබඳව ඉතිහාසයේ සිදු නොවූ ආකාරයට කතාකරන්න සිදුවී තිබෙනවා. එතැනදී විශේෂයෙන් පවුල තුළින් ආරක්ෂාව, ආදරය, සෙනෙහස, රැකවරණය, පෝෂණය සහ අධ්‍යාපනය ආදී දරුවාගේ ශාරීරික හා මානසික සංවර්ධනය සඳහා අත්‍යවශ්‍ය වූ වුවමනාවන් ඉටුවිය යුතුයි. නමුත් වත්මන් සංකීර්ණ සමාජය තුළ විවිධ හේතු නිසා ඇතැම්විට දරුවාට ලැබිය යුතු මේ හිමිකම් කිහිපයක් ගිලිහී ගොස් තිබෙනවා.අතීතයේ පැවැති අපේ සංස්කෘතිය තුළ ජීවන රටාව තුළ ‘මගේ දරුවා’ නොව ‘අපේ දරුවන්’ යන සංකල්පයෙන් වැඩිහිටියන් කටයුතු කළා. අද එය සමාජයෙන් තුරන් වෙමින් තිබෙනවා. කෙසේ වුවත් පවුල සහ සමාජය තුළින් දරුවාට ඉටුකළ යුතු වගකීම, යුතුකම දරුවන් වෙනුවෙන් ඉටුකරදීම අවධාරණයෙන් සිහිපත් කිරීම අරමුණු කරගෙනයි මේ තේමාව තෝරාගෙන තිබෙන්නේ. එය දරුවන් අපට කරන ආයාචනයක්.* මෙයින් හැ‍ඟෙන්නේ දරුවන් ආරක්ෂා කර ගැනීම පිළිබඳව දැන් සමාජය දැනුවත් කරන්න වී ඇති බවද?ඇත්තටම ඔව්. අද දරුවන් පිළිබඳව අහන්න දකින්න ලැබෙන නරක ආරංචි බහුලයි. එදා මවුපියන්ට දරුවන් රැකබලාගන්න කියා දෙන්න අවශ්‍ය නොවුණත් අද එසේ නැහැ. අද තරම් විශාල අධ්‍යාපන ක්‍රමයක් නොතිබුණත්, තාක්ෂණ දියුණුව නොතිබුණත් දුප්පත් මවුපියන් පවා දරුවන් ආරක්ෂා කළේ ඉතා වගකීමෙන්, ඒ නිසාම ඒ පැරැණි ජනසමාජය තුළ දරුවන් සම්පතක්ම වුණා.අද දරුවාගේ ලෝකය අනාරක්ෂිත වන්නට බලපෑ හේතූ අතර බහුලව දකින්නට ඇත්තේ තරගකාරී ලෝකයකට එම දරුවන්, වැඩිහිටියන් විසින් තල්ලු කර දැමීමයි. අධ්‍යාපන තරගය වෙනත් බාහිර ක්‍රියාකාරකම් පිළිබඳව මෝස්තරයක් බඳුවූ තරගයකට ඔවුන් දරුවන් ඇද දමනවා. එහිදී දරුවා යන එන බාහිර ලෝකය පිළිබඳව දරුවාට වැටහීමක් නෑ. ගතට මනැසට විවේකයක් නෑ. ‘ගොදුරු සොයන’ මිනිසුන් පිළිබඳ වැටහීමක් නෑ. ඔවුන්ගේ මනැසේ ඇත්තේ ‘තරගය’ යි. මේ නිසා ලෝක ළමා දිනය තේමාවට අමතරව උප තේමාවක් ලෙස අප යොදා ගන්නේ දරුවන්ගේම ප්‍රකාශයක් වන ‘විවේකය අපේ අයිතියකි’ යන්නයි.* ළමා සංවර්ධනය වෙනුවෙන් ඔබේ අමාත්‍යාංශය ගෙන ඇති පියවර මොනවාද?මේ සඳහා පුළුල් වැඩසටහන් රාශියක් ක්‍රියාත්මක කිරීමට පියවර ගෙන තිබෙනවා. අප අමාත්‍යාංශය යටතේ ඇති ළමා ලේකම් කාර්යාලය, පරිවාස හා ළමා රක්ෂක සේවා දෙපාර්තමේන්තුව සහ ජාතික ළමා ආරක්ෂක අධිකාරිය යන ආයතන මෙම වැඩසටහන් ක්‍රියාත්මක කරනවා.ඒ වගේම දරුවන්ගේ අධ්‍යාපනය, පෝෂණය, ආරක්ෂාව, රැකවරණය පිළිබඳව සොයාබලා කරුණු වාර්තා කිරීමට සෑම ප්‍රාදේශීය ලේකම් කාර්යාලයකම අප අමාත්‍යාංශයේ ක්ෂේත්‍ර නිලධාරීන් පිරිසක් සිටිනවා. ඒ අනුව ගම් ‍මට්ටමින්, බිම්මට්ටමින් දරුවන්ගේ ඒකරාශී කරන තොරතුරු අප අමාත්‍යාංශයට ලැබීමෙන් අප ඉදිරි සැලසුම් ක්‍රියාත්මක කරනවා. මේ වැඩසටහන්වල සාර්ථකභාවය - අසාර්ථකභාවය අප නිරතුරු සොයාබලනවා. මොකද දරුවන්ට විපතක් වුණාට පසු කුමන පිළියම් යෙදුවත් සිදුවූ හානිය නැති කරන්න බෑ. ඒ නිසා මේ සෑම වැඩපිළිවෙළකම පසුවිපරම නිබඳවම සිදුවනවා.* සමහර මවුපියන්ම අද දරුවන්ට විපත් සිදුකරනවා නේද?ලෝකයේ වටිනාම සම්පත දරුවන්. එහෙත් අද සමහර පවුල්වල අඹුසැමියන් එකිනෙකා විරසක වුණාම එයින් ජයගන්න දරුවන් යොදාගන්නවා. මව හෝ පියා දන්නවා දරුවන්ට රිදවන විට අනෙකාට එය දරාගන්නට බැරි බව. ඒ නිසා සැමියාගෙන් පළිගන්න, බිරිඳගෙන් පළිගන්න සමහර මවුපියන් දරුවන් යොදාගන්නවා. මෙය ඉතාම කනගාටුදායක තත්ත්වයක්. එදා සමාජයේ අඹු සැමියන් අතර සණ්ඩු සරුවල් නොහොඳ නෝක්කාඩු සිදුවුණේ ගෙදර බත ඉදෙනතුරු පමණයි. මවුපියන් අතරේ වචන හුවමාරුවක් වන විට දරුවන් දොරමුල්ලට වී ගුලිවී සිටියා. අද වන්නේ එසේ මුල්ලකට වී සිටින දරුවා ඇදගෙන ගොස් ගඟක මුහුදක දැමීම හෝ පොළොවේ ගැසීමයි. මේ අය ඉතා ම්ලේච්ඡ අන්දමට කටයුතු කිරීමෙන් දරුවන්ට විඳින්නට වන කරදර අපමණයි. මවුපියන්ගේ කෝපය පිටකරන ක්‍රමයක් ලෙස අද යොදා ගන්නේ දරුවන්වයි. එය ඉතාම දුක්ඛදායකයි. අද රට සංවර්ධනය වෙලා තාක්ෂණය දියුණු වෙලා. නමුත් දරුවන්ගේ වටිනාකම නොදන්න නොදියුණු මවුපියන් පිරිසකුත් සිටිනවා. ඒ සුළුතරය නිසා මේ විපත් සිදුවනවා.* ළමා අපයෝජන සිද්ධි වාර්තාකරණය පිළිබඳව අද සමාජය තුළ ගැටලු මතුවෙලා නේද?එය ඉතා වැදගත් කරුණක්. අපරාධ විද්‍යාව පිළිබඳ විද්වතුන් පවසන පරිදි අපරාධ මනැසක් සහිත පුද්ගලයන් ඉතාම සුළු පිරිසක් සමාජයේ සිටිනවා. මේ පුද්ගලයන් අපට හඳුනාගන්න බැහැ. ඒ වගේ සුළු පිරිසක් ළමා අපයෝජනයක් පිළිබඳ තොරතුරු වාර්තාකරණයේදී එයට ලබානොදිය යුතු ප්‍රසිද්ධිය, අලංකාර හා එය රස උල්පතක් බවට පත්කිරීම නිසා අද සමාජයේ යහපත් පුද්ගලයාටත් එවැනි අපරාධයක් කිරීමේ වුවමනාව ඇති වෙනවා. ඒ සඳහා උත්තේජන සපයනවා. මේ නිසා තොරතුරු වාර්තා කිරීම ඉතාම වගකීමෙන් ප්‍රවේශමෙන් කළ යුතුයි.* ළමයින්ගේ සංවර්ධන කටයුතු වෙනුවෙන් ලැබී ඇති ප්‍රතිපාදන කෙබඳුද?පසුගිය අයවැය මඟින් 2014 වසරට ළමා හා කාන්තා සංවර්ධනය වෙනුවෙන් මෙම අමාත්‍යාංශයට රුපියල් මිලියන 1043 ක් ලැබුණා. එයට අමතරව ජනාධිපතිතුමන්ගේ උපදෙස් මත මේ වසරේ ළමා හා කාන්තා හිංසන වැළැක්වීම සහ කාන්තා සංවර්ධනය වෙනුවෙන් රුපියල් මිලියන 700ක් ලබාදුන්නා. අපි මේ වන විට එම සියලුම ප්‍රතිපාදන උතුරු නැඟෙනහිර ඇතුළු දිවයිනේ සියලුම පළාත් නියෝජනය වන පරිදි දරුවන්ගේ හා කාන්තාවන්ගේ අභිවෘද්ධිය සඳහා යොදවා තිබෙනවා.මේ මිලියන 700 විශේෂ ප්‍රතිපාදන යටතේ ළමා රැකවරණ මධ්‍යස්ථාන ඉදිකිරීමට, පොලිස් ළමා හා කාන්තා කාර්යාංශ ඉදිකිරීමට සහ උපකරණ ලබාදීමට ප්‍රාදේශීය ලේකම් කාර්යාලවල ළමා හා කාන්තා සංවර්ධන ඒකක පිහිටුවීමට ආදි වශයෙන් යොදවා තිබෙනවා. ඒ වගේම වැන්දඹු පවුල්වල දරුවන් සඳහා ළමා හිංසන වැළැක්වීමේ වැඩසටහන් ආරම්භ කිරීම, දිවාසුරැකුම් මධ්‍යස්ථාන පිහිටුවීම, එයට උපකරණ ලබාදීම වැනි පුළුල් වැඩපිළිවෙළක් ද ක්‍රියාත්මක කරමින් සිටිනවා. දරුවන් හා කාන්තාවන් වෙනුවෙන් මෙවැනි වැඩකටයුතු කිරීමට අවශ්‍ය ප්‍රතිපාදන ලබාදීම පිළිබඳව ජනාධිපතිතුමන්ට ස්තුතිය පළකරනවා.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>01</day>
    </date>
    <link>http://www.dinamina.lk/2014/10/01/_art.asp?fn=f1410012</link>
    <topic/>
    <author>සාකච්ඡා කළේ නිවන්ති තිලකරත්න ඡායාරූපය සමන්ත වීරසිරි</author>
    <content>ඔහු තෙවතාවක් ම හොඳ ම තීරු ලිපි සංග්‍රහය සඳහා වූ සම්මානයෙන් පිදුම් ලැබී ය. 2011 දී සිග්නීස් සම්මාන උළෙලේ දී හොඳ ම සිනමා ලේඛනයට හිමි සිරිල් බී.පෙරේරා සම්මානයෙන් පිදුම් ලැබුවේ ද ඔහු ය. 2013 දී විද්‍යෝදය සාහිත්‍ය සම්මාන උළෙදේ දී හොඳ ම තීරු ලිපි සංග්‍රහයට හිමි සම්මානය ඔහුගේ සහෘද සටහන් 3 කෘතිය සඳහාත්, 2014 ගොඩගේ සාහිත්‍ය සම්මාන උළෙලේ දී හොඳ ම තීරු ලිපි සංග්‍රහය සඳහා වූ චන්ද්‍රරත්න මානවසිංහ සම්මානය ඔහුගේ ‘එදවස සොඳුරුමය ‘කෘතිය සඳහාත් පිරිනැමිණි. ඔහු ප්‍රවීණ කවියකු, ගීත රචකයකු, තීරු ලිපි රචකයකු වන බුද්ධදාස ගලප්පත්ති ය. මේ ඔහු සමඟ කළ සාකච්ඡාවකි.* තීරු ලිපියක ලක්ෂණ ලෙස ඔබ හඳුනා ගන්නා දේ මොනවා ද?තීරු ලිපි විවිධ ආකාරවලින් නිර්මාණය කරන්න පුළුවන්. විවිධ වූ විෂයයන්වලින් ලියැවෙන තීරු ලිපි තියෙනවා. සාහිත්‍ය, සිනමාව, දේශපාලනය හා ක්‍රීඩා ආදී වශයෙන් විවිධ විෂය ‍ක්ෂේත්‍ර යටතේ ලියැවුණු තීරු ලිපි හඳුනා ගන්න පුළුවන්. එහෙමත් නැත්නම් තීරු ලිපියක් කාලීන සිදුවීමක් ගැන විය හැකියි; චරිතයක් ගැන විය හැකියි. තීරු ලිපියක ප්‍රධාන ම ලක්ෂණයක් වෙන්නේ එහි අවසානය කූටප්‍රාප්තියකට ළඟා විය යුතු වීමයි. එහෙම වුණොත් තමා තෝරා ගන්නා මූලික චරිතය, එහෙමත් නැත්නම් සිදුවීම හා බැඳුණු පුද්ගල චරිත,අතීත, වර්තමාන අතුරු සිදුවීම්, තීරු ලිපියකට ඇතුළත් විය යුතුයි. මගේ තීරු ලිපිවලට මම එවැනි චරිත හා අතුරු සිදුවීම් ඇතුළත් කරනවා. මොකද පාඨකයන් ඒවා කියවන්න කැමැතියි.* තීරු ලිපියක භාෂාව කෙසේ විය යුතු ද?‍තීරු ලිපියක හදවත භාෂාවයි. කොයිතරම් ගැඹුරු දෙයක් හෝ ‍මානුෂීය අත්දැකීමක් හෝ තීරු ලිපියකට තෝරා ගත්තත්, පාඨකයාට කියවීමට ප්‍රිය උපදවන භාෂාවකින් නොලිව්වොත් එහි කිසිදු වටිනාකමක් නෑ. මගේ තීරු ලිපිවලට ලැබෙන ප්‍රතිචාර අනුව බොහෝ දෙනෙක් කියනවා මගේ භාෂාව ආකර්ෂණීයයි කියලා. මම කවි ලියන නිසා කාව්‍යමය භාෂාව තීරු ලිපියට ඇවිත් තියෙන්නත් පුළුවන්. තීරු ලිපියක භාෂාව හැම විටම කාව්‍යමය විය යුතුයි කියන එක නෙමෙයි ඒකෙන් අදහස් කරන්නේ. පාඨකයාට ලිපිය අග දක්වා කියවිය හැකි භාෂාවක් තිබිය යුතුයි කියන එකයි. එහෙමත් නැත්නම් ,ලිපිය අතරමඟදී පාඨකයා කියවීම නතර කරනවා.* තීරු ලිපියක කාර්යභාරය කුමක් විය යුතු ද?තීරු ලිපියකට සමාජ වගකීමක් තියනවා. හුදෙක් සිද්ධියක් පමණක් ඉදිරිපත් කිරීමක් ප්‍රමාණවත් නෑ. තීරු ලිපි රචකයා විශ්ලේෂණයක් කළ යුතුයි. සිද්ධිය පිළිබඳ පාඨකයා ඥානනය කරවීමේ ප්‍රවේශයක් තීරු ලිපියේ තිබිය යුතු යි. මම සාහිත්‍ය සම්මාන උළෙලවලට කලින් ‘සාහිත්‍ය බලු පොරය’ නමින් තීරු ලිපියක් ලිව්වා. මම එතනදි විශ්ලේෂණයක් ඉදිරිපත් කළේ. ප්‍රතිඵල නිකුත්වීමත් සමඟ ඒක හොඳින් ම පෙනුණා. තීරු ලිපි රචකයා තුළ දෘෂ්ටිමය ප්‍රවේශයක් තිබිය යුතු වෙනවා‍.* ශ්‍රී ලංකාවේ තීරු ලිපි ඉතිහාසය විමසා බලන විට ඔබ පවසන තීරු ලිපියේ සමාජ වගකීම කෙතෙක් දුරට ඉටු වී තිබෙනව ද?මම තීරු ලිපි කියවන්න පටන් ගත්තේ විශ්වවිද්‍යාල ප්‍රවේශයේ ඉදලා. ඒ කාලේ හුඟක් දැනුණු තීරු ලිපි කියවන්න ලැබුණා. විශේෂයෙන් ඇත්ත පත්තරේ බී.ඒ. සිරිවර්ධනගේ තීරු ලිපි. ඒ වගේ ම සිරිලාල් කොඩිකාර, දයාසේන ගුණසිංහ මම ගරු කරන තීරු ලිපි රචකයෝ. දයාසේන ගුණසිංහයන් කාව්‍යමය බසකට වඩා දරුණු උපහාස රසයක් ගැබ් වූ භාෂාවක් භාවිත කළා. දේශපාලනය සම්බන්ධ තීරු ලිපි නිසා කාලීන දේශපාලන සිදුවීම්, දේශාපාලන චරිත ඔහුගේ තීරු ලිපිවලට පාදක වෙලා තිබුණා. ඔහු නිර්භීත ව තම අදහස් ඉදිරිපත් කරමින් සමාජමය බලපෑමක් ඇති කළා. සමහර අවස්ථාවල රටේ ප්‍රධාන පුරවැසියා ගැන පවා නිර්භයව තම තීරු ලි‍පියෙන් අදහස් ඉදිරිපත් කළා.* අද තීරු ලිපියෙන් ඒ සමාජ වගකීම ඉටු වන්නේ කෙසේ ද?‍අද දේශපාලනඥයන් තීරු ලිපි ලියනවා. ආණ්ඩුවේ පමණක් නෙමෙයි විපක්ෂයේ අයත් ලියනවා. දේශපාලනඥයන්ගේ නමින් මේ තීරු ලිපි පළවෙනවා. මට තියෙන ගැටලුව මේ තීරු ලිපි ලියන්නේ ඔවුන් ම ද කියන එකයි. ඒකෙන් අදහස් කරන්නේ දේශපාලනඥයකුට තීරු ලිපි රචකයෙක් වෙන්න බෑ කියලා නෙවෙයි. තීරු ලිපි ලියන්න ඔවුන්ට කාලයක් තියනව ද? තීරු ලිපියක් ලියන්න කලින් හොඳින් කියවිය යුතුයි. පොත් පත් පරිශීලනය කළ යුතුයි.සමහර කරුණු ගැන සැකයක් තියෙනවා නම් ඒවා සැක හැර දැන ගත යුතුයි. මම තීරු ලිපියක් ලිව්වම සැක සහිත කරුණු තියෙනවා නම් ඒ ගැන විශේෂඥ දැනුමක් තියෙන කෙනෙක්ගෙන් අහනවා. මෙන්න මෙතනයි ගැටලුව තියෙන්නේ. දේශපාලනඥයකුට මෙච්චර කැපකිරීමක් කරලා තීරු ලිපි ලියන්න කාලයක් තියෙනව ද? දේශපාලනඥයන්ට තියෙන ජනප්‍රිය බව නිසා පුවත්පත් ඔවුන්ගේ තීරු ලිපිවලට අවස්ථාවක් දෙනවා වෙන්න පුළුවන්. නමුත් ඒවා සැබෑ තීරු ලිපි ද? මිනිස්සු ඒවා කියවන ද ?කියන එකයි ගැටලුවක්.* ඔබ පැවසූ ජනතාව ඥානනය කිරීමේ තීරු ලිපියේ සමාජ වගකීම අද තීරු ලිපිය සිදු කරන්නේ කවරාකාරයෙන් ද?ජනතාව ඥානනය කරන ආකාරයේ තීරු ලිපි අද ලියවෙන්නේ නෑ කියලා කියන්නත් බෑ. නමුත් ලියවෙන්නේ ඉතා අල්පයක්. ආස්වාදයෙන් කතා කරන්න පුළුවන් තත්ත්වයක් අද තීරු ලිපියේ නෑ. නමුත් සිංහල තීරු ලිපිවලට වඩා ඉංග්‍රීසි තීරු ලිපිවල නිර්භීත බවක් තිබෙනවා.* සිංහල තීරු ලිපියේ නැති නිර්භීත බවක් ඉංග්‍රීසි තීරු ලිපියේ තිබෙන්න හේතුව කුමක් ද?මාධ්‍ය ආයතනවලට සීමා තියෙනවා. මාධ්‍ය ආයතනවලට හිමිකාරිත්වය අනුව සිංහල පාඨකයන්ට තීරු ලිපියෙන් සෘජුව කතා කරන්න මැළිකමක් දක්වනවා. නමුත් ඉංග්‍රීසි පාඨකයන් බුද්ධිමත් කියලා ඔවුන් හිතනවා. මොකද සිංහල පාඨකයන්ට වගේ ඔවුන්ට තොරතුරු වසං කරන්න බෑ. වෙනත් තොරතුරු මාධ්‍ය උපයෝගී කරගෙන හෝ ‍ඔවුන් තොරතුරු සොයා ගන්නවා. නමුත් සිංහල පාඨකයන් බහුතරයකට එවැනි පහසුකම් නෑ. ඒ නිසා තමයි සිංහල පාඨකයන්ට අද තීරු ලිපිය සෘජුව කතා නොකරන්නේ.* ඔබ රාජ්‍ය මෙන් ම පෞද්ගලික මාධ්‍යවලට ද ලිපි ලියනවා. නමුත් ඇතැම් ලේඛකයන් මෙන් ම පාඨකයන් ද රාජ්‍ය මාධ්‍ය සම්පූර්ණයෙන් ම ප්‍රතික්ෂේප කරනවා. මේ පිළිබඳ ඔබට පැවසීමට ඇත්තේ කුමක් ද?රාජ්‍ය මාධ්‍ය ගත්තත්, පෞද්ගලික මාධ්‍ය ගත්තත් අසීමිත නිදහසකින් ලියන්න තියෙන ඉඩකඩ අඩුයි. රාජ්‍ය මාධ්‍යයේ දී ආණ්ඩුව විවේචනය කරලා ලියන්න අපහසුයි. පෞද්ගලික මාධ්‍ය අපි කැමැති ඕනෑම දෙයක් ලියන්න දෙන්නේ නෑ‍. ඒවායේ හිමිකාරිත්වයට බලපෑම් වන දේ ලියන්න නිදහසක් නෑ. l ශ්‍රී ලංකාවේ සාහිත්‍ය සම්මාන උළෙල ගැන විවිධ අදහස් ඉදිරිපත් වෙනවා. ඒ පිළිබඳ ඔබේ අදහස කුමක් ද?ලෝකයේ වෙන කිසි ම රටක සම්මානවලට ලිවිල්ලක් හෝ සම්මාන පොරයක් තියෙනවා කියලා මම අහලා නෑ. අපේ සමාජයට ඉතා මෑතක දී තමයි සම්මාන පොරයක් ඇති වුණේ. පනස් ගණන්වල ඉඳලා සම්මාන දීලා තියෙනවා. ඒ කාලේ මෙහෙම තත්ත්වයක් තිබුණේ නෑ.අද අන්තර්ජාලය පවා භාවිත කරමින් විවිධාකාර බැණ අඩගැසීම්, ඕපාදූප පැතිරවීම, චරිත ඝාතන සිදු වෙනවා. අද සාහිත්‍යයට වාණිජ වටිනාකම් එකතු වෙලා. මේ තත්ත්වයට ඇබ්බැහි වීමක් වෙලා තියෙනවා. පොත් ප්‍රකාශකයන්ගේ සංගමයට සම්මාන ප්‍රදානයට මැදිහත් වෙලා සිටිනවා. ඔවුන් ඇගැයීමට ලක්කරන්නේ ඔවුන්ගේ සංගමයට ලැබෙන පොත් පමණයි. කර්තෘ ප්‍රකාශන ඇගැයීමට ලක්වෙන්නේ නෑ. කර්තෘ ප්‍රකාශන අතර ස්වර්ණ පුස්තකය ප්‍රදානයට සුදුසු පොත තියෙන්න බැරිද? මේ සම්මාන උළෙල සම්පූර්ණයෙන් අවලංගු කරන්න කියලා මම කියන්නේ නෑ. නමුත් මේවායින් සාහිත්‍ය පුනරුදයට වන බලපෑමක් තියෙනව ද කියන එකත් ප්‍රශ්නයක්. තරමක පරිහානි ලක්ෂණ පෙන්නුම් කරනවා. හානිය අවම කරගන්න කටයුතු කළ යුතු වෙනවා.විනිශ්චය මණ්ඩල පිළිබඳත් ගැටලු තිබෙනවා. ස්වර්ණ පුස්තක සම්මාන උළෙලේ මුල් යුගයේ මෙවන් අර්බුදකාරී, චෝදනාත්මක තත්ත්වයක් තිබුණේ නෑ. විනිශ්චය මණ්ඩල තමන්ගේ හෘද සාක්ෂියට එකඟව තීන්දු තීරණ ගන්නවා නම් මෙවන් තත්ත්වයක් ඇති වන්නේ නෑ. ඇතැම් විට විනිශ්චය මණ්ඩලවලට සාමාජිකයන් තෝරා ගන්නේ ඇතැම් අයගේ නම්වලට බය නිසයි. පළමුවෙන් ම විනිශ්චය මණ්ඩලයට සාමාජිකයෙක් තෝරා ගනිද්දි පළමුවෙන් ම බලන්න ඕන ඔහු කතා කියවන්නෙක් ද? පොත පත කියවන්නෙක් ද ?රසඥතාවක්, වින්දන ශක්තියක් තියෙන කෙනෙක් ද? කියන කාරණයයි. ඒ නිසා වර්තමාන තත්ත්වය ප්‍රතිසංවිධානය කරලා විනිශ්චය ක්‍රමවේදය මීට වඩා විනිවිදභාවයකින් කරන්න පුළුවන් නම් වඩාත් හොඳ තත්ත්වයක් උදාවෙයි කියලා කියන්න පුළුවන්.* ඔබ තුන් වතාවක් හොඳ ම තීරු ලිපි සංග්‍රහය සඳහා වූ සම්මාන දිනා ගෙන තිබෙනවා. මේ ගැන ඔබට ඇතිවන හැඟීම කොහොම ද?සම්මානයක් ලැබෙනවා කියන්නේ තමන්ගේ නිර්මාණයට ඇගැයීමක් ලැබීම. මට නම් සම්මානයක් සඳහා නම නිර්දේශ වීමත් සම්මානයක් ලැබුණා හා සමානයි. තීරු ලිපි සඳහා මට ලැබුණු පළමු සම්මානය සිරිල් බී. පෙරේරා අනුස්මරණ සම්මානය. සිරිල් බී. පෙරේරා වැනි නිර්භීත, අදීන විචාරකයකුගේ නමින් ඒ සම්මානය ලැබීම මට හරි සතුටක්. ඒ වගේ ම දෙවැනි සම්මානය විශ්වවිද්‍යාලයක සිංහල හා ජනසන්නිවේදන අංශයකින් ලැබීමත් සතුටක්. තුන්වැනි සම්මානය චන්ද්‍රරත්න මානවසිංහ වැනි විශිෂ්ට තීරු ලිපි රචකයකුගේ නමින් වූ සම්මානය පළමුවරට ලැබීමත් සතුටට කරුණක්. මුදල් ත්‍යාගවලට වඩා ඔවුන්ගේ නාමවලින් මේ සම්මාන ලැබීම ගැන සතුටුයි. ඒ නාමයන්ට මම දැඩි සේ ආදරය කරනවා.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>01</day>
    </date>
    <link>http://www.dinamina.lk/2014/10/01/_art.asp?fn=f1410013</link>
    <topic>අප්පුවා රජ වෙයි; කතුවරිය පච වෙයි!</topic>
    <author>රන්ජන් අමරරත්න</author>
    <content>යනූෂා ලක්මාලීගේ හතරවන නවකතාව “ඇ‍ට්ටේරියා මල්” නමින් නිකුත් වී තිබේ. මේ කතාවට පාදක වන්නේ දඹදෙණි යුගයෙහි දෙවන පරාක්‍රමබාහු රාජ්‍යත්වයට පත්වීම පිළිබඳ කතා පුවත යි. දඹදෙණි රාජ්‍ය සමය ක්‍රි. ව. 1232 සිට ක්‍රි. ව. 1326 තෙක් දීර්ඝ කාල පරාසයකට අයත් වේ.ඓතිහාසික මූලාශ්‍රවලට අනුව ද, විද්වත් මතවලට අනුව ද එම යුගයෙහි දේශපාලනය අවුල් ය. එහෙත් ශාසනික හා සාහිත්‍ය සේවාව පුළුල් ය. කුමක් වුව දඹදෙණි රාජ්‍ය සමයෙහි කැපී පෙනෙන රජු වන්නේ කලිකාල සාහිත්‍ය සර්වඥ පණ්ඩිත උපාධියෙන් ද පිදුම් ලද දෙවන පරාක්‍රමබාහු ය. එතුමා කව්සිළුමිණෙහි කතුවරයා ලෙස ද පිළිගැනෙයි.ඉතිහාසය විමසන විට පැහැදිලි වන්නේ සිංහලයේ රාජ්‍යත්වයට පත්වීම අතිශය දුෂ්කර ව්‍යායාමයක් බව ය. ඒ සඳහා සැලැකිය යුතු සුදුසුකම් තිබිය යුතු ය. මහත් අරගලයක ද යෙදිය යුතු ය. එකල රජකම පියාගෙන් වැඩිමහල් පුත්‍රයාට ලැබිණි. රජුගේ සහෝදරයාට හෝ යුවරජුට ද ලැබිණි. ඈපා - මාපා ආදී ඉහළ තනතුරු දැරූ අය රජකම ලැබූ අවස්ථා ද තිබේ. ඒ හැරෙන්නට රාජ සභාවේ අනුමැතිය හා සංඝ සභාවේ අනුමැතිය ද රජු විසින් ලබා ගත යුතුව තිබේ. මෙබඳු අනුමැතියක් ලද හැක්කේ මනා පෞරුෂයක් සහිත බුද්ධිමත් පුරුෂයකුට පමණි. පරාක්‍රමබාහු එම සුදුසුකම් සපිරූ උත්තම පුරුෂයකු ලෙස ඉතිහාසය සඳහන් කරයි.ලක්මාලීගේ පරාක්‍රමබාහු හෙවත් අප්පුවා සටන් ශිල්ප දන්නේ නැත. ඔහුට දේශපාලන වැඩපිළිවෙළක් නැත. මේ පරාක්‍රමබාහු යන්තමට ගොවිතැනක් කරමින් සිරිමල් එතනාට “ලව්” කරමින් ඔතෑනි ජීවිතයක් ගත කරයි. ඒ අතර ඉඳහිට කවියක් ද කියයි. එම කවි ඕනෑ ම කුණු බක්කියකින් ගත හැකි ඒවා ය. ලක්මාලිගේ අප්පුවා රජකමට තබා ගම්මුලාදෑනිකමටවත් නො වටිනා දුර්වල ගොබිලෙකි.දෙවන පරාක්‍රමබාහු වසර තිස්පහකට අධික කාලයක් රාජ්‍ය - විචාරා ඇති බව සඳහන් ‍ය. මේ කාලය තුළ රට සශ්‍රීක වූයේ ය. සාමය හා ආගම පැතිර ගියේ ය. විශිෂ්ට සාහිත්‍ය සේවාවක් ද සිදු වුණේ ය. පරාක්‍රමබාහු හැඳින්විය හැක්කේ දේශපාලන වැඩසටහනක් සහිත නායකයකු ලෙස ය. කඳවුරු සිරිතෙහි එතුමාගේ දේශපාලන වැඩපිළිවෙළ පිළිබඳ විස්තරයක් ඇතුළත් ය. උයන් - වතු හා මාර්ග ඉදිකරමින් රජු ගෙන ගිය සංවර්ධනයට විශාල මහජන ප්‍රසාදයක් ද ලැබිණි. පරාක්‍රමබාහු කෙතරම් බුහුමනට ලක් ව සිටියේ ද යත්; ඉනික්බිති කිරුළ දරන හතරවන විජයබාහුට වසර දෙකක්වත් රාජ්‍යත්වය දැරීමට සිදුවන්නේ නැත.මෙබඳු යුග පුරුෂයකු නිකම් ම පඹයකු බවට පත් කිරීමේ අයිතියක් නවකතාකරුවකුට නැත. ඓතිහාසික නවකතා නමින් දැන් පළවන බොහෝ නවකතාවලින් ඉතිහාසය විකෘති කරයි. බහුමානයට ලක් වූ යුග පුරුෂයන්ගේ චරිත මේ කතාකරුවන් විසින් හෑල්ලුවට ලක් කරනු ලැබේ. “ඇ‍ට්ටේරියා මල්” ප්‍රබන්ධය ඓතිහාසික නවකතාවක් නො වේ යැයි ඇඟ බේරාගැනීමේ හැකියාවක් කතුවරියට නැත.පුරාවෘත්තයක් ඔස්සේ නව ප්‍රබන්ධයක් ප්‍රති-නිර්මාණය කරන කතුවරයා තමාගේ චරිත, සිදුවීම් හා අදාළ පසුබිම කෙරෙහි ද ඥානයකින්, දැක්මකින් තම නිර්මාණ ක්‍රියාවලිය නිමා කළ යුතු ය. තමාගේ හිතළු හා උපකල්පන ඔස්සේ නවකතාවක් රචනා කරන්නේ නම්; ඓතිහාසික පසුබිම, සිදුවීම් හා චරිත එයින් ඉවත් කළ යුතු ය. මේ දෙක පටලවා ගැනීම නො කළ යුතු ය. ලක්මාලිට දඹදෙණි යුගය ගැනවත් එහි දේශපාලනය ගැනවත් නිසි වැටහීමක් නැත. ඈ කරනුයේ අප්පුවාගේ ප්‍රවාදය සිතුවම් කිරීම සඳහා දඹදෙණි යුගයෙන් කෑලි අහුලා ගැනීම ය.“ඇට්ටේරියා මල්” කතාවේ දී පැරකුම් කුමාරයා යටපත් වී බණ්ඩිරාල හා ගමරාල උඩට මතුවෙති. චරිත නිරූපණයේදී කතුවරිය වැඩි බරක් දමා ඇත්තේ රජ ගෙදරට පැණිකද ගෙන යන බණ්ඩිරාල ගැන කීමට ය. ඔහුගේ කවි ගායනා, මුඛරිකම හා ඥානවන්තකම ද පාඨකයන්ගේ අවධානයට යොමු වනු ඇත. ඊළඟ චරිතය කළිඟුදාවේ මහ ගමරාල ය. ඔහු මුහුකුරා ගිය තැන්පත් ප්‍රාදේශීය නායකයකු ලෙස නිරූපණය කර තිබේ.එක අතෙකින් “ඇට්ටේරියා මල්” යනු නවකතාවක් නො ව කතාන්දරයකි. නවකතාවක ශිල්පීය ලක්ෂණ හෝ නිර්මාණාත්මක ලක්ෂණ එහි නැත. කතුවරිය කතාන්දරය හා නවකතාව පටලවාගෙන තිබේ. නවකතාව ආරම්භ වූයේ මිථ්‍යා කථාවෙන් හා උපමා කතාවෙන් ය. මුල් කාලයේ නවකතා කතාන්දරයේ ආභාසය ලබමින් මුල - මැද - අග අනුපිළිවෙළින් දැක්වීය. කාලය වර්ෂ හා දින වශයෙන් අනුක්‍රමිකව දැක්වීය. එහෙත් නූතන නවකතාව ආකෘතිය ‍අතින් ද සන්දර්භය අතින් ද ඊට වඩා වෙනස් ය. නවකතාව සැලැකිය හැක්කේ කතාන්දරයේ දියුණු ම අවස්ථාව ලෙස ය. යනූෂා ලක්මාලී නූතනයේ සිට අතීතයට අප ඇදගෙන යයි.“මහ රජතුමා ඉඳගෙන හිටියෙ සැප පහසු අසුනක ‍උණාට කිසිම සැප පහසු බවක් එතුමාට දැන‍ුණෙ නෑ. හරියට පඬුපුල් ආසනේ ඉද්දි රත්වේගෙන එන ගානටයි දැනුණෙ. ඇමැති මණ්ඩලේ අයත් හොඳ හැටි සැරසිලා තමාට හිමි අසුන්වල ඉ‍ඳගෙන හිටියා. යෝනක බිසව පුංචි පුත් කුමාරයත් අරගෙන සභාවට වැඩියෙ මේ වෙලාවෙයි.”(පිටුව - 15)අත්තම්මාගේ විස්මිත කතා ශෛලිය මාර්කේස් වැනි ලෝ පතළ කතාකරුවකුට ද ආදර්ශයක් වූ බව සැබෑය. අත්තම්මා‍ගේ ශෛලිය සුඛනම්‍ය කොට ඊට අලුත් හැඩයක් හා අර්ථයක් ලබාදුන් නිසා මාර්කේස්ගේ ශෛලිය ආකර්ෂණීය එකක් විය. “වන් හන්ඩර්ඩ් ඉයාර්ස් ඔෆ් සොලිටියුඩ්” කතාවේදී ඔහු එය අත්හදා බලයි. බුඑන්ඩියා පරම්පරාවේ ඉතිහාසය හා වග විස්තර ද දක්වන එම කතාව ඓතිහාසික නවකතා ශානරයෙහි ලා සලකන්නෝ ද සිටිති.“වසර බොහෝ ගණනකට පසු වෙඩික්කරුවන්ට මුහුණ දී සිටිය දී සිය පියා අයිස් සොයා ගැනීම සඳහා තමන් කැටුව ගිය ඒ දුරස්ථ සන්ධ්‍යාව කර්නල් අවුරේලියා නෝ බුඑන්ඩියාට සිහිවිය. එකල මැකොන්ඩෝව ආදි කල්පිත බිත්තර බඳු, සුදු පැහැ සුවිසල් ඔප වැටුණු ගල් ඇතිරුණු පත්ලක් මතින් ගලා ගිය පැහැදිලි දියෙන් යුතු ගංඉවුරක ඉදිකළ මැටි පිරියම් කළ ගෙවල් විස්සකින් යුතු ගම්මානයක් විය. ලෝකය කෙතරම් අලුත් වීද යත් බොහෝ දේවලට නම් නොතිබුණු අතර ඒවා ගැන සඳහන් කිරීමට සිදුවූයේ ඒවා දෙසට ඇඟිල්ල දිගු කරමිනි.”(හුදෙකලාවේ සිය වසරක් - පිටුව 01පරිවර්තනය සාගර විජේසේන )යනූෂා ලක්මාලීගේ කතාවත්, මාර්කේස්ගේ කතාවත් අහසට - පොළොව මෙන්ය. එම කෘති දෙකෙන් කොටස් දෙකක් උපුටා දැක්වූයේ නවකතාවේ එන නිරූපණයට කතාන්දර ‍ෙශෙලිය යොදාගත හැකි ආකාරය දැක්වීම සඳහාය. ලක්මාලී මේ කිසිවක් වටහාගෙන නැත. ඇය අප්පුවාගේ හා සිරිමල් එතනාගේ පෙම් පුවතට වශී වී බස - බස ගා එය කියාගෙන යයි. එම පෙම්පුවත හැ‍රෙන්නට වෙනත් වැදගත් දෙයක් මේ කෘතියේ නැත.“ The Siege of Krishnapur‍” නම් විශිෂ්ට ඓතිහාසික නවකාතව රචනා කළ J.G. Farrell වරක් කියා සිටියේ ඉතිහාසය සමඟ විහිළු කරන නවකතාකරුවා කෙදිනක හෝ එම ඉතිහාසය අයත් ජනතාවගෙන් දඬුවම් ලබන බවය. එම ජනතාවගෙන් ගැරහුම් ලබන බවය. ඓතිහාසික නවකතා ලියන අයට වැදගත් වන කරුණු තුනක් ද ඔහු පෙන්වා දෙයි.(I) ඓතිහාසික වශයෙන් දැවැන්ත චරිතවලට අදාළ සියලු මූලාශ්‍රයන් හොඳින් හැදෑරීම‍.(II) සිදුවීම් පිළිබඳ ඇත්ත - නැත්ත හා කාලය පිළිබඳ ඇත්ත -නැත්ත සියුම්ව නිරීක්ෂණය කිරීම.(III) පසුබිම නිරූපණයට අවශ්‍ය ගාම්භීර එහෙත් සංවේදී භාෂාවක් නිර්මාණය කර ගැනීම.“ The Siege of Krishnapur‍” මෑත යුග‍ෙය් ඉංග්‍රීසියෙන් පළ වූ හොඳම ඓතිහාසික නවකතාව ලෙස සැලකේ. එය මුලින්ම පළවූයේ 1973 දීය. අදත් එම කෘතිය ලෝකයේ රටවල් ගණනාවක සාර්ථක ලෙස අලෙවි වෙයි. Larry MCmurty ඓතිහාසික නවකතාව රචනයෙහි ලා ජනප්‍රිය ලේඛකයෙකි. ඔහුගේ අදහස වන්නේ පුරාවෘත්ත ඇසුරුකොට වෙනත් කතාවක් ගෙතීම වඩාත් පහසු ප්‍රබන්ධකරණය බවය. එහිදී ග්‍රාම නාම, පුද්ගල නාම පරෙස්සමෙන් භාවිතා කළ යුතු බව ඔහු පෙන්වා දෙයි.ලක්මාලිගේ කතාවේ සොයිදාහාමි, සොපිහාමි වැනි චරිතද සිටිති. දඹදෙණි යුගයේ සොයිදලා ‍, සොපියලා සිටි වගක් පරණ පොතපතෙහි නම් සඳහන් නොවේ. සොපිහාමි වැනි නමක් එන්නට ඇත්තේ ඉංග්‍රීසි යටත්විජිත සමයේ යැයි සිතිය හැකිය. කුමක් වුව මේ පොත ලියා අත්තේ පරීක්ෂාවකින් තොරව හදිස්සියේ බව පෙනී යයි. තදියමේ නවකතා ලියන්නට පුළුවන්කමක් නැත. පෙරවදනෙහි සඳහන් ආකාරයට සරත්චන්ද්‍ර ජයකොඩි සම්භාවනා නවකතා අත්පිටපත් තරගයේ පළමුතැන මේ කෘතියට හිමි වී තිබේ. එබඳු තරග පවැත්වීම යහපත්ය. එහෙත් මෙබඳු දුර්වල නවකතාවලට පළමුතැන ලබාදීම අයහපත්ය. මේ පොත ප්‍රකාශයට පත් කළ “ෆාස්ට් පබ්ලිෂින් (ප්‍රයිවට්) ලිමිටඩ්” ආයතනය ද ‍මෙබඳු පොත් සංස්කරණයකින් යුතුව පළ කරන්නේ නම් වැදගත්ය.දඹදෙණි යුගය ඇසුරු කොට රචනා වූ තවත් නවකතාවක් 2012 දී පළවිය. “රාජාන්තරය” නම් වූ එම ප්‍රබන්ධයේ කර්තෘ විමල් හපු‍ගොඩආරච්චි කර්තෘවරයා දඹදෙණි යුගයේ දේශපාලනය හා ආර්ථීකය නිවැරැදි ලෙස උද්ග්‍රහණය කරමින් එම පොත රචනා කර තිබේ. ඓතිහාසික නවකතා රච‍නයේ දී අධ්‍යයනය ඉතා වැදගත් ය. “ඇට්ටේරියා මල්” රචනා වී ඇත්තේ අධ්‍යයනයකින් තොරවය.‍</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>02</day>
    </date>
    <link>http://www.dinamina.lk/2014/10/02/_art.asp?fn=n141002_2</link>
    <topic>අධිවේගයේ පොලිස් මුරපොළ අලුත් වෙයි</topic>
    <author>සංජීව සම්බත් බාලසූරිය</author>
    <content>[2014-10-02 10:30]කටුනායක කොළඹ අධිවේගී මාර්ගයේ පෑලියගොඩ පිවිසුම අසල තිබූ තාවකාලික පොලිස් මුරපොල වෙනුවට ස්ථිර පොලිස් මුරපොලක් අද පෙ. ව. 10.00 විවෘත කෙරිණි.අධිවේගී මාර්ග කොට්ටාස අධ්‍යක්ෂ ජ්‍යෙෂ්ඨ පොලිස් අධිකාරී මහේන් ගුණසේකර, පෑලියගොඩ පොලිස් කොට්ඨාස අධ්‍යක්ෂ ජ්‍යෙෂ්ඨ පොලිස් අධිකාරී විදිසිංහ යන මහත්වරුන්ගේ ප්‍රධානත්වයෙන් උත්සවය අවස්ථාව දැන් පැවැත්වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>02</day>
    </date>
    <link>http://www.dinamina.lk/2014/10/02/_art.asp?fn=n141002_1</link>
    <topic>අද කාළගුණයේ පෙරළියක්</topic>
    <author>ස්වර්ණා ආරියවංශ</author>
    <content>[2014-10-02 09:30]අද දිවයිනට බස්නාහිරින් සහ දකුණින් වන මුහුදු ප්‍රදේශවල විටින් විට වැසි හෝ ගිගිරුම් සහිත වැසි ඇති විය හැකි බව කාළගුණ විද්‍යා දෙපාර්තමේන්තුව පවසයි.එමෙන්ම සෙසු ප්‍රදේශවල තැනින් තැන වැසි හෝ ගිගිරුම් සහිත වැසි ඇති බවද වාර්තාවේ.කෙසේ නමුත් දිවයින අවට මුහුදු ප්‍රදේශ රළු නොවන නමුත් ගිගිරුම් සහිත වැසි ඇතිවන අවස්ථාවලදී එම ප්‍රදේශ තාවකාලිකව රළු විය හැකි බව එම දෙපාර්තමේන්තුව අනාවැකි පළකර තිබේ.පවතින කාළගුණ තත්ත්වයට අනුව නිරිත දෙසින් හමන සුළඟේ වේගය පැයට කිලෝමීටර් 20 ක් 30 ක් පමණ වන අතර ගිගිරුම් සහිත වැසි පවතින ප්‍රදේශවලට තාවකාලිකව තද සුළං ද ඇති විය හැක.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>02</day>
    </date>
    <link>http://www.dinamina.lk/2014/10/02/_art.asp?fn=n1410021</link>
    <topic>ආණ්ඩුවට වාසියක් යැයි සිතාහොඳ දේ වාර්තා නොකර ඉන්න එපා</topic>
    <author>ධනුෂ්ක ගොඩකුඹුර</author>
    <content>රටේ සිදුවන හොඳ දේ අගය කිරීම ආණ්ඩුවට වාසියක් වනු ඇතැයි පටු ආකාරයට කල්පනා කිරීමට මාධ්‍ය කටයුතු කළ යුතු නැති බව ජනාධිපති මහින්ද රාජපක්ෂ මහතා ප්‍රකාශ කළේය.රටේ සිදුවන දේ හොඳ දේ අඩුවෙනුත් නරක දේ වැඩියෙනුත් පෙන්නීම මාධ්‍යවල සිරිතක් බව පැවසූ ජනාධිපතිතුමා අද මෙන් එදාත් මාධ්‍ය කටයුතු කළේ ඒ ආකාරයටම නිසා එක් අතකින් අප පුදුම විය යුතු නැති බවත් පැවසීය.ජනාධිපති මහින්ද රාජපක්ෂ මහතා මෙම අදහස් පළ කළේ ජාත්‍යන්තර ළමා දින සැමරුම් උළෙලට මහරගම ජාතික තරුණ සේවා සභා ශ්‍රවණාගාරයේ දී ඊයේ (01) එක්වෙමිනි.සෙනෙහස දී අප රකින්න තේමාව ඔස්සේ ළමා සංවර්ධන හා කාන්තා කටයුතු අමාත්‍යාංශය මෙම සැමරුම් උළෙල සංවිධාන කර තිබුණු අතර 2014 ලෝක ළමා දින ප්‍රථම කොඩිය ජනාධිපතිතුමා වෙත මෙහිදී පැළඳවනු ලැබිණි.ලෝක ළමා දිනය වෙනුවෙන් එළිදක්වන ලද සමරු මුද්දරය ජනාධිපතිතුමා වෙත මෙහිදී පිළිගැන්වුණු අතර ශ්‍රී ලාංකේය දරු පරපුර වෙනුවෙන් ඉටුකරන සුවිශේෂී මෙහෙවර අගයමින් ජනාධිපතිතුමා වෙත සමරු තිළිණයක් ද පිරිනැමිණි.2014 ලෝක ළමා දිනය නිමිත්තෙන් පාසල් මට්ටමින් පැවැති තරගවල ජයග්‍රාහකයන්ට ත්‍යාග පිරිනැමීමත් සිදුකෙරුණේ ජනාධිපතිතුමාගේ අතිනි. අපේ රට, රටේ හොඳ මාධ්‍ය මඟින් පෙන්වාදීමෙන් දරුවන් තුළ ධනාත්මක ආකල්ප ගොඩනැඟීමට හැකි බවත් දරුවන් තුළ යහපත් ආකල්ප ඇති කිරීම තුළින් ඔවුන් ජයග්‍රාහකයන් කළ හැකි බවත් ජනාධිපතිතුමා පෙන්වා දුන්නේය.දරුවන් සමාජයට යනවාට වඩා පරිගණකය ඇසුරේ ගත කිරීම යහපත් යැයි ඇතැම් මවුපියන් සිතුවත් ෆේස් බුක් හා ඇතැම් වෙබ් අඩවි තරම් අපේ සමාජය පිරිහී නැති බවත් ජනාධිපතිතුමා ප්‍රකාශ කළේය.ත්‍රස්තවාදය පරාජය කර ත්‍රස්තවාදය අවසන් කිරීම දරුවන්ට ලැබුණු ත්‍යාගයක් බව පෙන්වා දුන් ජනාධිපතිතුමා රටට සාමය ගෙන ඒමේ ප්‍රීතිය දරුවන්ගේ මුහුණු දෙස බැලීමේ දී පැහැදිලි වන බවත් පැවසීය.ප්‍රාථමික අධ්‍යාපනය, දිළිඳු බව තුරන් කිරීම, බිළිඳු මරණ අනුපාතය අවම කිරීම යන සහශ්‍ර සංවර්ධන ඉලක්ක අතින් ශ්‍රී ලංකාව ඉදිරියෙන් සිටින බවත් අධ්‍යාපනයේ තිබුණු විසමතා ඉවත් කර ගමටත් සම පහසුකම් ලබාදීමේ ප්‍රතිඵලය ලෙස අද ගමේ දරුවන් විභාගවලින් විශිෂ්ට ජයග්‍රහණ ලබා ගන්නා බවවත් ජනාධිපතිතුමා කීවේය.දරුවන්ට ජීවත් විය හැකි ලොව හොඳම රටක් ලෙස ශ්‍රී ලංකාව ඇතැම් සංවිධාන විසින් නම් කර ඇති බවත් දැන් අපේ රටේ දරුවන්ගේ අයිතිවාසිකම් ඉතා හොඳින් රැකෙන බව ජාත්‍යන්තරය පවා පිළිගෙන ඇති බවත් ජනාධිපතිතුමා වැඩිදුරටත් ප්‍රකාශ කළේය.අගමැති දි. මු. ජයරත්න, ළමා සංවර්ධන හා කාන්තා කටයුතු ඇමැති තිස්ස කරල්ලියැද්ද,අමාත්‍යාංශ ලේකම් එරික් ඉලයප්ආරච්චි මහත්වරුන් ඇතුළු පිරිසක් ද මේ අවස්ථාවට එක් ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>02</day>
    </date>
    <link>http://www.dinamina.lk/2014/10/02/_art.asp?fn=n1410022</link>
    <topic>චීනයේත් ශ්‍රී ලංකාවේත් සංවර්ධන වැඩපිළිවෙළ එක සමානයි</topic>
    <author> මහින්ද අලුත්ගෙදර</author>
    <content>ලොව දෙවැනි ආර්ථික බලවතා බවට පත්කිරීම වෙනුවෙන් තම රට ක්‍රියාත්මක සංවර්ධන සැලසුම සහ ශ්‍රී ලංකාවේ "මහින්ද චින්තන ඉදිරි දැක්ම" සංවර්ධන වැඩපිළිවෙළ එක හා සමාන අරමුණක් වෙනුවෙන් ක්‍රියාත්මක බව චීනය අවධාරණය කරයි. කලාපීය වශයෙන් මේ වනවිට ශ්‍රී ලංකාව නැඟී එන ආර්ථිකයකින් සමන්විත වන අතර තවත් නොබෝ කළකින් විශාල දියුණුවක් අත්පත් කරගනු ඇතැයි ශ්‍රී ලංකාවේ චීන තානාපති වූ ජියැන්ගාවෝ (Wu Jianghao) මහතා විශ්වාසය පළකරයි.දෙරටේ සංවර්ධනය වෙනුවෙන් ක්‍රියාත්මක සැලසුම්වල අරමුණු ද එක හා සමාන බව පෙන්වා දෙන ඒ මහතා එය සාර්ථකව ක්‍රියාත්මක කිරීමෙන් අනාගතය බෙහෙවින්ම සාර්ථක කර ගැනීමට හැකිවන බවද පෙන්වා දෙයි.තානාපතිවරයා මේ බව සඳහන් කළේ කොළඹ, බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේ දී පැවැති මහජන චීන සමූහාණ්ඩුවේ 65 වැනි සංවත්සර උත්සවය අමතමිනි. ශ්‍රී ලංකා - චීන මාධ්‍යවේ දී සංසඳය, ශ්‍රී ලංකා - චීන මිත්‍රත්ව සංගමය, ශ්‍රී ලංකා - චීන සංගමය, ශ්‍රී ලංකා - චීන සමාජ සහ සංස්කෘතික සහයෝඟීතා සංගමය සහ බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාව ඒකාබද්ධව මේ සංවත්සර උත්සවය සංවිධාන කෙරිණි.එහිදී වැඩිදුරටත් අඳහස් දක්වමින් ශ්‍රී ලංකාවේ චීන තානාපති වූ ජියැන්ගාවෝ මහතා පෙන්වා දුන්නේ චීනයේ 65 වැනි සංවත්සර සැමරුම සංවිධාන කළ සංගම් විසින් දෙරටේ සහයෝඟීතාවය වර්ධනය සඳහා විශාල සේවාවක් සිදුකර තිබෙන බවත් ජනතාව අතර මෙන්ම රජයන් අතර ද එම සබඳතා වර්ධනය වී තිබෙන බවත්ය.ඵෙතිහාසික අවස්ථාවක් සනිටුහන් කරමින පසුගිය මාසයේ දී චීන ජනාධිපති ෂි ජින්පිං මහතා ශ්‍රී ලංකාවේ සංචාරයක නිරත වූ අතර එහිදී ඒ මහතාට උණුසුම් පිළිගැනීමක් ලැබුණු බවද එහිදී දෙරට අතර අත්සන් කළ ගිවිසුම් ක්‍රියාත්මක කරමින් දෙරටේ ජනතාවට වඩා යහපත් අනාගතයක් මෙන්ම ඉහළ ප්‍රතිලාභ ලබා ගැනීමේ අවස්ථාව කඩිනමින් උදාකර දෙන බවද පැවසීය.මේ අවස්ථාවට පැමිණි විදේශ කටයුතු ඇමැති මහාචාර්ය ජී.එල් පීරිස් මහතා සඳහන් කළේ ශ්‍රී ලංකාව සහ චීනය අතර ක්ෂේත්‍ර රැසකින් සබඳතා වර්ධනය වී තිබෙන බවත් ශ්‍රී ලංකාවට ප්‍රතිලාභ රැසක් අත්කර දෙමින් පසුගිය සැප්තැමිබර් මාසයේ දී චීන ජනාධිපතිවරයා ශ්‍රී ලංකාවේ සංචාරය කළ බවත්ය. එහිදී දෙරට අතර නිඳහස් වෙළෙඳ ගිවිසුම ආරම්භ කිරීම සඳහා එකඟතාවයට පැමිණ තිබෙන බව කී ඇමැතිවරයා එමඟින් අපේ රටේ ආර්ථිකයට ඇතිවන ශක්තිය සීමාකළ නොහැකි බවද පෙන්වා දුන්නේය.අපේ රටේ නිෂ්පාදන චීන වෙළෙඳපලට ප්‍රවේශ කිරීමේ හැකියාව තිබෙන බව කී විදේශ කටයුතු ඇමැතිවරයා ජාත්‍යන්තර වශයෙන් ශ්‍රී ලංකාවට සහාය අවශ්‍ය ඕනෑම අවස්ථාවක චීනයේ සහාය හිමිවන බවද චීන දර්ශනය හා සංස්කෘතිය අපේ දරුවන්ට ලබාදීමේ හැකියාව තිබෙන බවද පෙන්වා දුන්නේය.චීන සමූහාණ්ඩුවේ 65 වැනි සංවත්සරය නිමිත්තෙන් පාසල් දරුවන් අතර පැවැති චිත්‍ර තරඟයේ ජයග්‍රාහකයන්ට තිළිණ ප්‍රදානය කිරීම සහ ගලින් නෙළු සිංහයා සහ තවත් ජනකතා කෘතිය එළි දැක්වීම ද මෙහි දී සිදුවිණි. ඇමැති පාඨලී චම්පික රණවක, පාර්ලිමේන්තු මන්ත්‍රී ගයන්ත කරුණාතිලක මහත්වරු ඇතුළු පිරිසක් මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>02</day>
    </date>
    <link>http://www.dinamina.lk/2014/10/02/_art.asp?fn=n1410023</link>
    <topic>ජනාධිපති වතිකානය බලා අද යයි</topic>
    <author> ධනුෂ්ක ගොඩකුඹුර</author>
    <content>ජනාධිපති මහින්ද රාජපක්ෂ මහතා වතිකානයේ සංචාරයක් සඳහා අද (02) රටින් පිටත්ව යයි.ශුද්ධොත්තම පාප්වහන්සේ මුණගැසීම ජනාධිපතිවරයාගේ සංචාරයේ අරමුණ බව ජනාධිපති ‍ප්‍රකාශක මොහාන් සමරනායක මහතා දිනමිණට පැවසීය.ලබන වසරේ ජනවාරි මස සිදු‍කිරීමට නියමිත පාප් වහන්සේගේ ශ්‍රී ලංකා සංචාරය පිළිබඳ නිල ආරාධනාව ජනාධිපතිතුමා මේ සංචාරයේ දී සිදු කරනු ඇති බවත් සමරනායක මහතා කීවේය.ජනාධිපතිවරයා මේ මස 05 වැනිදා දක්වා වතිකානයේ රැඳී සිටිනු ඇත</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>02</day>
    </date>
    <link>http://www.dinamina.lk/2014/10/02/_art.asp?fn=n1410024</link>
    <topic>විවිධ හේතූන් මත පාසල් නොයන දරුවන්යළි පාසල් යැවීමේ වැඩසටහනක්</topic>
    <author>මහින්ද අලුත්ගෙදර</author>
    <content>පාසල් අධ්‍යාපනය හදාරන වයසේ පසුවන නමුත් විවිධ හේතූන් මත පාසල් නොයන දරුවන් යළි පාසල් යැවීමේ වැඩසටහන ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් කොළඹ දී ඊයේ (01) ආරම්භ කෙරිණි.ලෝක ළමා දිනයට සමඟාමීව පැවැති මේ වැඩසටහන කොළඹ තර්ස්ටන් විද්‍යාලයීය ශ්‍රවණාගාරයේ දී පැවැත්විණි.මහින්ද චින්තන ඉදිරි දැක්මේ සඳහන් තවත් ඉලක්කයක් සම්පූර්ණ කරමින් දැනට පාසල්වලට ඇතුළත් නොවූ එහෙත් පාසල් යන වයසේ පසුවන සියයට 1.5ක් තරම් වූ දරුවන් පාසල්වලට ඇතුළත් කිරීම මේ යටතේ සිදුකරන බව ආර්ථික සංවර්ධන අමාත්‍යාංශය පවසයි.1994 වසරේ දී පාසල් නොයන ළමයින්ගේ සංඛ්‍යාව සියයට 11ක ප්‍රතිශතයක් ගත් අතර එය 2005 වනවිට සියයට 8 දක්වා පහත වැටී තිබේ. එසේම 2012 වර්ෂය වනවිට එම ප්‍රතිශතය සියයට 3 දක්වා පහත වැටී තිබෙන බවද මේ වසර වනවිට එම අගය තවදුරටත් පහත වැටී තිබෙන බවද එම අමාත්‍යාංශය පෙන්වා දෙයි.මේ දරුවන් පාසල්වලට ඇතුළත් කරමින් ශ්‍රී ලංකාවේ සෑම දරුවකුටම නිසි අධ්‍යාපනයක් ලබාදීම මේ වැඩසටහනේ ප්‍රමුඛ අරමුණ වී තිබේ. ඊයේ දිනයේ දී පාසල් වෙත මෙලෙස ඇතුළත් කළ දරු දැරියන් සඳහා නිල ඇඳුම්, පෙළ පොත්, පාසල් බෑග් හා අනෙකුත් උපකරණ බෙදාදීම ද සිදුවිය.අධ්‍යාපන ඇමැති බන්දුල ගුණවර්ධන, රාජ්‍ය පරිපාලන හා ස්වදේශ කටයුතු ඇමැති ඩබ්ලිව්.ඩී.ජේ සෙනෙවිරත්න, පාර්ලිමේන්තු මන්ත්‍රීවරුන් වන දුමින්ද සිල්වා, තිලංග සුමතිපාල, අධ්‍යාපන අමාත්‍යාංශයේ ලේකම් අනුර දිසානායක මහත්වරු ඇතුළු පිරිසක් මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>02</day>
    </date>
    <link>http://www.dinamina.lk/2014/10/02/_art.asp?fn=n1410025</link>
    <topic>දරුවන්ට සැලකීමේ ප්‍රවණතාවශීලාචාරකම මනින ප්‍රධාන සාධකයක්</topic>
    <author> චමීර ඇල්ලදෙණිය</author>
    <content>දරුවන්ට සැලකීමේ ප්‍රවණතාව ලෝකයේ ශීලාචාරකම මනින ප්‍රධාන සාධකයක් බව යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා පවසයි.දරුවාට අදාළ කාරණාවලදී තීරණ ගැනීමේ අයිතිය ඔවුන්ට ලබාදීමට එක්සත් ජාතීන්ගේ ළමා ප්‍රඥප්තියේ සඳහන් වුවද එය ක්‍රියාත්මක වීමේදී අඩුවක් දක්නට ඇති බවද ඇමැතිවරයා පෙන්වා දුනේය.ලෝක ළමා දිනය වෙනුවෙන් යෞවන කටයුතු අමාත්‍යාංශයේ කාර්ය මණ්ඩලය විසින් ඊයේ (01) සංවිධාන කළ උත්සවයට සහභාගි වෙමින් ඇමැතිවරයා මේ බව කීවේය.ලීලානන්ද ළමා නිවාසයේ දරුවන් වෙනුවෙන් විශේෂ වැඩසටහනක් ද ක්‍රියාත්මක කෙරුණු අතර, එම දරුවන්ට පාසල් උපකරණ හා ළමා නිවාසයට අවශ්‍ය උපකරණ ලබාදීමද මෙහිදී සිදු කෙරිණි.දරුවන්ගේ ලෝකය පැහැපත් කිරීමට මහින්ද රාජපක්ෂ ආණ්ඩුව නිවැරැදි තීන්දු තීරණ ගෙන තිබෙන බව කී අලහප්පෙරුම මහතා මහින්ද චින්තන ප්‍රතිපත්තියේද එය සඳහන් කර ඇති බව අනාවරණය කළේය.එහිදී වැඩිදුරටත් අදහස් දැක්වූ ඇමැතිවරයා මෙසේද කීය. ලෝකයේ ශීලාචාරකම මනින මිනුම්දඬු අතරින් දරුවන්ට සැලකීම පිළිබඳ විශේෂ අවධානය යොමු වෙලා. 21 වැනි සියවසේ පළමු දශකයේ සිටින අපි අපේ හෘද සාක්ෂියෙන් විමසා බැලිය යුතුයි දරුවන්ට අපි කොහොමද සලකන්නේ කියලා. රටක් හැටියට අපි ළමුන්ගේ හා කාන්තාවන්ගේ අනාගය පැහැපත් කිරීමට වත්මන් රජය කටයුතු කර තිබෙනවා.මේ රටේ දරුවන් හා කාන්තාවන් වැඩි වශයෙන් යුද්ධය නිසා පීඩාවට පත්වුණා. එම යුද්ධය අවසන් කිරීමට අපිට හැකි වුණා. ඒ නිසා අද ලෝක දිනනය සැමරීමේ අපි ඒ පිළිබඳව සතුටු වෙනවා. 2005 දී මහින්ද රාජපක්ෂ මහතා අගමැතිවරයාව මහින්ද චින්තන ප්‍රතිපත්තිය එළිදක්වන අවස්ථාවේදී එක් මාධ්‍යව්දීයෙක් විමසුවා මෙම ප්‍රතිපත්ති ප්‍රකාශනය ගැන වාක්‍ය දෙකකින් විස්තර කරන්න කියලා. එවිට ජනාධිපතිවරයා කිව්වේ දරුවන් වෙනුවෙන් දරුවන් උදෙසා හදන ආණ්ඩුවක් කියලා.මහින්ද චින්තනයෙන්ම දරුවන්ගේ අනාගය පැහැපත් කිරීමට පියවර ගෙන තිබෙනවා. එය මොනතරම් ආශ්චර්යක්ද? අනෙක් කාරණය තමයි අපි ළමයි වෙනුවෙන් කටයුතු කිරීමේදී ඔවුන්ගෙන් අදසක් ගන්නේ නැහැ. මෙය අපේ අතින් සිදුවෙන්නේ උවමනාවෙන් නොවෙයි.මා පවා විමධ්‍යගත අරමුදලින් ළමා උද්‍යාන ඉදිකරන විට සීසෝව තියන්න ඕන කොතනද කියලා දරුවන්ගෙන් අහලා නැහැ. ඔන්චිල්ලාවට ගාන්න ඕන පාට මොකක්ද කියලා අහලා නැහැ. එය අපි නොදැනුවත් කමින් සිදුවන ඒවා. නමුත් එක්සත් ජාතීන්ගේ ප්‍රඥප්තියේ පවා සඳහන් වෙලා තිබෙනවා දරුවන්ගේ කාරණාවලදී ඔවුන්ගෙන් විමසන්න කියලා. නමුත් අපි එය ක්‍රියාත්මක කිරීමේදී වැඩි අවධානයක් යොමු කර තිබෙන බවක් පෙනෙන්නට නැහැ.ඕමාරේ කස්සප, ඌරුමුත්තේ සුගතානන්ද හිමිවරු ඇතුළු අමාත්‍යාංශයේ නිලධාරීන් රැසක්ද මේ අවස්ථාවට සහභාගී වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>02</day>
    </date>
    <link>http://www.dinamina.lk/2014/10/02/_art.asp?fn=n1410026</link>
    <topic>හජ් නිවාඩුව මේ මස 6දාට</topic>
    <author> උදුලා පීරිස්</author>
    <content>මේ මස 5වන ඉරු දිනට යෙදී තිබුණු හජ් උත්සවය නිමිත්තෙන් ලබා දීමට නියමිතව තිබූ රජයේ නිවාඩුව මේ මස 06 දිනට ලබා දීමට රජය තීරණය කරයි. ‍කොළඹ මහ පල්ලිය විසින් පසුගිය මස 25 දිනයේ දිවයිනේ කිසිදු ප්‍රදේශයක පූර්ව සඳ නොදුටු බව ප්‍රකාශ කිරීමත් සමඟ රජය විසින් මේ මස (05) ලබදීමට නියමිතව තිබූ අදාළ නිවාඩුව තවත් දිනකින් පසුව මේ මස (06) ලබාදීමට නියමවී තිබේ.මේ නිසා ඔක්තෝම්බර් 6 දිනය රජයේ විශේෂ බැංකු නිවාඩු දිනයක් බව රාජ්‍ය පරිපාලන හා ස්වදේශ කටයුතු අමාත්‍යාංශය දන්වා සිටී. 1971 අංක 29 දරන නිවාඩු පනතේ 10 (1) (අ) වගන්තිය හා 11(1) (අ) වගන්තියෙන් රාජ්‍ය පරිපාලන හා ස්වදේශ කටයුතු ඇමැති ඩබ්ලිව්.ඩී. ජේ. සෙනවිරත්න මහතා වෙත ලබාදී ඇති බලතල අනුව මේ තීරණය ගෙන ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>02</day>
    </date>
    <link>http://www.dinamina.lk/2014/10/02/_art.asp?fn=n1410027</link>
    <topic>ශ්‍රී ලංකා-දකුණු කොරියා ක්‍රීඩා ගිවිසුමක්</topic>
    <author>ප්‍රින්ස් ගුණසේකර දකුණු කොරියාවේ ඉංචියොන් සිට...</author>
    <content>වසර 2017දී ශ්‍රී ලංකාවේ පැවැත්වෙන ආසියානු යොවුන් ක්‍රීඩා උළෙල ඉලක්ක කොට ගෙන කොරියාව හා ශ්‍රී ලංකාව අතර ක්‍රීඩා සංවර්ධනය වෙනුවෙන් අවබෝධතා ගිවිසුමක් අස්සන් කරයි. ක්‍රීඩා ඇමැති මහින්දානන්ද අලුත්ගමගේ හා කොරියාවේ ක්‍රීඩා, සංස්කෘතික හා සංචාරක ඇමැති කිම් ජොන් ඩොක් මහත්වරු මේ ගිවිසුමට කොරියාවේ සෝල් නුවර ජාතික කෞතුකාගර හා කළා මධ්‍යස්ථානයේදී ඊයේ (1) අස්සන් තැබූහ.මෙම ගිවිසුම යටතේ දෙරට අතර ක්‍රීඩා විශේෂඥයින්,පුහුණුකරුවන් හුවමාරු කරගන්නා අතර ශ්‍රී ලංකා ක්‍රීඩක ක්‍රීඩිකාවන්ට කොරියාවේ ක්‍රීඩා පුහුණුවක් ලබාදීමට එකඟතාව ඇති විය. එයට අමතරව කොයිකා ආධාර යටතේ ශ්‍රී ලංකාවට ක්‍රීඩා උපකරණ පරිත්‍යාග කිරීමටද නියමිතය. මෙමගින් ඉදිරියේදී ශ්‍රී ලංකා ක්‍රීඩා කේෂත්‍රෙය් පැහැදිලි දියුණුවක් දැකිය හැකි බව ක්‍රීඩා ඇමැති මහින්දානන්ද අලුත්ගමගේ මහතා පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>02</day>
    </date>
    <link>http://www.dinamina.lk/2014/10/02/_art.asp?fn=n1410028</link>
    <topic>ශ්‍රී ලංකා යුද හමුදා65 වන සංවත්සරය සමරාසැමරුම් උත්සව</topic>
    <author>විජයානි එදිරිසිංහ</author>
    <content>ශ්‍රී ලංකා යුද්ධ හමුදා 65 වැනි සංවත්සරය ලබන 10 වැනිදාට යෙදී තිබේ. ඒ වෙනුවෙන් රට පුරා සැමරුම් උත්සව ගණනාවක් පැවැත්වෙයි.යුද්ධ හමුදා මාධ්‍ය අධ්‍යක්ෂක බ්‍රිගේඩියර් ජයනාත් ජයවීර මහතා ප්‍රකාශ කළේ මෙම උත්සවයට සමගාමීව සියලුම යුද්ධ හමුදා රෙජිමේන්තු ධජවලට ශ්‍රී දළදා වහන්සේගේ සහ ශ්‍රී මහා බෝධීන් වහන්සේගේ ආශිර්වාද ලබාගැනීම පසුගියදා (25) සිදුවූ අතර අද දින ද (02) සිදුවන බවයි.යුද්ධ හමුදාපති ලුතිනන් ජෙනරාල් දයා රත්නායක මහතාගේ සංකල්පයක් මත වසර දෙකක සිට හමුදා ධජවලට ආශිර්වාද ලබා ගැනීම සිදුවෙයි.තවද ලබන 6 වැනිදා කතරගම කිරිවෙහෙර හා කඳසුරිඳු දේවාලයේ ආශිර්වාද ලබාගැනීම, සුදු නෙළුම් මල් මාල සහ පූජා වට්ටි මහසෙන් දේවාලය වෙත පූජා කිරීම සිදුවෙයි.ක්‍රිස්තියානි දේව මෙහෙය බොරැල්ල සියලු ශාන්තුවරයින්ගේ දේවස්ථානයේ ද සිදු කෙරෙන්නේ ලබන 07 වැනි දිනය.හමුදා දිනය සිහිපත් කර සිදු කරන මුස්ලිම් දේව මෙහෙයන් ලබන 3 වැනිදා දවටගහ ජුම්මා මුස්ලිම් ‍පල්ලියේදී සිදුවෙයි.හින්දු දේව මෙහෙය ලබන 9 වැනිදා කොළඹ 13 ශ්‍රී පොන්නම්බලම් වානේෂ්වර කෝවිලේදී පැවැත්වෙයි.ලබන 10 වැනිදා පෙරවරු 9.30ට කොළඹ 07 CH සහ FC ක්‍රීඩාංගණය සහ රාගම රණවිරු සෙවණෙහිදී යුද්ධ හමුදාපතිවරයාගේ ප්‍රධානත්වයෙන් පැවැත්වෙයි.එදිනම පස්වරු 8.00ට පනාගොඩ යුද්ධ හමුදා බෝධිරාජාරාමය සහ යුද්ධ හමුදා ශාරීරික අභ්‍යාස පුහුණු පාසලේදී සර්ව රාත්‍රික පිරිත් දේශනය හීල් දානය පිළිගැන්වීම සිදු කෙරෙන අතර 11 වැනිදා පෙරවරු 11‍.00ට පනාගොඩ යුද්ධ හමුදා කඳවුරේදී 65 නමක් විෂයෙහි සාංඝික දානමය පින්කමක් ද පිරිනැමීමට නියමිතව ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>02</day>
    </date>
    <link>http://www.dinamina.lk/2014/10/02/_art.asp?fn=n1410029</link>
    <topic>ලෝක ළමා දිනයට සමගාමීවපිළිකා රෝහලට අධ්‍යාපන ඒකකයක්</topic>
    <author>සුභාෂීණී සේනානායක‍</author>
    <content>‍ලෝක ළමා දිනයට සමගාමීව මහරගම පිළිකා රෝහලේ අධ්‍යාපන ඒකකයක් පිහිටුවීමට අධ්‍යාපන අමාත්‍යාංශය පියවර ගනු ලැබීය. පිළිකා රෝගයෙන් රෝහල්ගතව ප්‍රථීකාර ලබන දරුවන්ට අධ්‍යාපනය ලබා දීමේ අරමුණින් ඊයේ (01) මහරගම පිළිකා රෝහලේදී ආරම්භ කළ මේ විශේෂ ඒකකය මඟින් ප්‍රතිකාර ලබන මේ දරුවන්ට දැනුම ලබා දීම සිදු කෙරේ. මහරගම ජාතික අධ්‍යාපන ආයතනය මඟින් මේ විශේෂ ඒකකයට ගුරුවරුන් අනුයුත්ක කිරිම සිදු කෙරේ.මේ රටේඕනෑම දරුවකුට ඉගෙන ගැනීමේ අයිතිය ලැබිය යතු බවත් එහි වගකීම මේ රටේ සියලුම දෙනා වෙත පැවරී ඇති බවත් කී අධ්‍යාපන ඇමැති බන්දුල ගුණවර්ධන මහතා මේ දරුවන්ට අධ්‍යාපනය ලැබීමට ලබා දිය යුතු සෑම පහසුකමක්ම ලබා දෙන බව දිනමිණට අදහස් දක්වමින් කියා සිටියේය.මෙවැනි විශේෂ ඒකකයක් කොළඹ රිජ්වේ ආරියා ළමා රෝහලේ ස්ථාපිත කළ බව කී ඇමැතිවරයා එහි ප්‍රතිකාර ලබමින් ඉගෙනුම ලැබූ කොළඹ ආනන්ද විදුහලේ සඳගිරි බණ්ඩාර සිසුවා ළකුණු 186ක් ලබා ගනිමින් විශිෂ්ට ලෙස සමත්ව ඇති බව කියා සිටියේය.මේ දරුවා වෙනුවෙන් මේ ඒකකයට අනුබද්ධ කර තිබූ ගුරුමහත්මියක් දැනුම ලබා දුන් බව කී ඇමැතිවරයා මේ දරුවා මෙවන් ප්‍රතිඵලයක් ලබා ගැනීම අගය කළ යුතු බව පෙන්වා දුන්නේය. මේ රටේ සෑම දරුවකුටම අධ්‍යාපනය ලැබීමේ අයිතිය ඇති බවත් මේ දැරුවන් ට අවශ්‍යතා හඳුනාගෙනඒවා ලබා දිය යුතු බවත් අමැතිවරයා වැඩිදුරටත් සඳහන් කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>02</day>
    </date>
    <link>http://www.dinamina.lk/2014/10/02/_art.asp?fn=n14100210</link>
    <topic>එජාප නව තනතුරුවලබරපතළ අර්බුදයක්</topic>
    <author>ක්‍රිස්ටි මහේෂ් ද සිල්වා</author>
    <content>එක්සත් ජාතික පක්ෂයේ අර්බුදයන්ට විසඳුමක් ලෙස ‍ජාතික නායක රනිල් වික්‍රමසිංහ මහතා විසින් යෝජනා කරමින් පසුගියදා කෘත්‍යාධිකාරී මණ්ඩලය විසින් අනුමත කළ නව තනතුරුවලට අයත් වගකීම් සහ කාර්යයන්ගේ ස්වභාවය කුමක්ද යන්න පැහැදිලි කර නොමැති බැවින් එම තනතුරුවල වගකීම් සම්බන්ධයෙන් බරපතළ අර්බුදයක් මතුව ඇතැයි එජාප කෘත්‍යාධිකාරී මණ්ඩල ජ්‍යෙෂ්ඨ සාමාජිකයකු ‘දිනමිණ’ ට ඊයේ (01 දා) සඳහන් කළේය.මේ අනුව නායකත්වය විසින් නියෝජ්‍ය නායක ධුරයට සජිත් ප්‍රේමදාස මහතාව ද උප නායක ධුරයට රවි කරුණානායක මහතාව ද යෝජනා කර ඇති නමුත් එම තනතුරු දෙක අතර ඇති වෙනස හෝ එයින් ඉහළ පහළ තිබෙන්නේ කුමන ධුරය ද යන්න පැහැදිලි කිරීමක් කර නොතිබීම හේතුවෙන් මෙම අර්බුදය පැන නැගී ඇතැයි ද හෙතෙම පැවසීය.එයට අමතරව දැනට ක්‍රියාත්මක වන නායකත්ව මණ්ඩලය මෙම තනතුරු දෙකත් සමඟ ස්ථානගත වන්නේ කොතැනක දැයි පැහැදිලි කිරීමක් ද නැති බැවින් මෙම අර්බුදය තවත් උත්සන්න වී ඇතැයි එම ප්‍රකාශකයා සඳහන් කළේ ය.එසේම නියෝජ්‍ය නායකත්වය ලබා ගැනීම සඳහා සජිත් ප්‍රේමදාස මහතා ඉදිරිපත් කළ කොන්දේසිවලට සිදුවූ දෙය තවමත් පැහැදිලි නැති අතර, තමා නියෝජ්‍ය නායකත්වයට පත් වන්නේ නම් නායකත්ව මණ්ඩලය අහෝසි කළ යුතු යැයි ද එජාප සාමාජිකත්වයෙන් ඉවත් කර ඇති සමහර සාමාජිකයන් කොන්දේසි විරහිතව නැවත වරක් පක්ෂයට බඳවා ගත යුතුව ඇතැයි සඳහන් කොන්දේසිවලට කුමක් සිදුවූයේ දැයි දැනගැනීමට නැති බව ද හෙතෙම සඳහන් කළේය.ඒ අනුව වසරක කාලසීමාවක් සඳහා පත් කරනු ලැබූ එක්සත් ජාතික පක්ෂයේ නායකත්ව මණ්ඩලය නොවැම්බර් මාසයේදී නිල කාලසීමාව අවසන් වන බැවින් එය දිගු කිරීමකට නොයාම ඉබේම අහෝසි වන පරිදි ක්‍රියා කිරීමට එක්සත් ජාතික පක්ෂයේ කෘත්‍යාධිකාරී මණ්ඩලය කටයුතු කිරීම ද පක්ෂය තුළ අර්බුදයක් මතු කිරීමට හේතුවී ඇතැයි ද හෙතෙම සඳහන් කළේය.ඒ අනුව නායකත්ව මණ්ඩලයේ සභාපති කරු ජයසූරිය මහතා ඇතුළු සාමාජික පිරිසව අත්හැර ජනාධිපතිවරණය සඳහා මෙහෙයුම් කමිටුවක් පත් කිරීමට එක්සත් ජාතික පක්ෂයේ ජාතික නායක රනිල් වික්‍රමසිංහ මහතා ඇතුළු 19 දෙනකු පත් කිරීමට පියවර ගෙන ඇතැයි ඔහු වැඩිදුරටත් පෙන්වා දුන්නේ ය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>02</day>
    </date>
    <link>http://www.dinamina.lk/2014/10/02/_art.asp?fn=n14100211</link>
    <topic>ජෝන් කොතලාවල ආරක්ෂක විශ්වවිද්‍යාලයේනව උපාධි පාඨමාලා 6ක් ලබන වසරේ ඇරඹයි</topic>
    <author>විජයානි එදිරිසිංහ</author>
    <content>ශ්‍රීමත් ජෝන් කොතලාවල ආරක්ෂක විශ්වවිද්‍යාලයේ දක්ෂිණ මණ්ඩපය නව උපාධි මාඨමාලා 6ක් සමඟින් ලබන වසර ආරම්භ‍යත් සමඟ විවෘත වෙයි. ඒ සඳහා සිසුන් බඳවාගැනීම සඳහා අයදුම්පත් කැඳවීම මේ වනවිටත් සිදුවෙමින් පවතී.කොතලාවල ආරක්ෂක විශ්වවිද්‍යාලයේ නියෝජ්‍ය උපකුලපති මහාචාර්ය ඒ.එස්. කරුණානන්ද මහතා ප්‍රකාශ කළේ වාස්තු විද්‍යාව සහ විශේෂ උපාධි පාඨමාලා සහිත පරිගණක පීඨයක් මෙහිදී ආරම්භ කෙරෙන බවයි. මෙතෙක් කිසිම විශ්වවිද්‍යාලයක නොමැති තරම් අංගසම්පූර්ණ පරිගණක පීඨයක් සහිත උපාධි පාඨමාලා මෙහිදී අධ්‍යයනය කිරීමට සිසුන්ට අවස්ථාව සැලසේ.වාස්තු විද්‍යා උපාධි පාඨමාලාව අවුරුදු 4ක් වන අතර එහි විශේෂවේදී උපාධිය වසර පහකි. වාස්තු විද්‍යා සහ පරිසර නිර්මාණ උපාධිය අ.පො.ස (උ.පෙළ) සියලුම විෂය ධාරාවලින් අධ්‍යයනය කළ හැකි වෙයි.විද්‍යාවේදී උපාධිය ගණිතය විෂයදාරාව හැදෑරූ අයගෙන් තෝරාගැනේ. පරිගණක පීඨය උපාධිය හැදෑරීම බලාපොරොත්තු වන සිසුන්ට ලැබෙන විශේෂ අවස්ථාවකි. දැනට වැඩිම පරිගණක උපාධි පාඨමාලා ප්‍රමාණයක් ඇත්තේ කොළඹ විශ්වවිද්‍යාලයෙන්ය.ඊට වැඩි පරිගණක උපාධි පාඨමාලා ප්‍රමාණයක් දක්ෂිණ මණ්ඩපය මඟින් දියත් කරනු ලබයි. BSC තොරතුරු තාක්ෂණ උපාධි පාඨමාලාව ප්‍රථම වරට ආරම්භ කෙරෙන්නේ මෙම දක්ෂිණ මණ්ඩපයෙන් බව කියයි. මෙම මණ්ඩපයට තේරී පත්වෙන සියලුම සිසු සිසුවියන්ට නේවාසික පහසුකම් නොමිලේ සැපයේ.දැනට අයදුම්පත් කැඳවමින් තිබෙන අතර අ.පො. ස. උසස්පෙළ ලියා ප්‍රතිඵල බලාපොරොත්තුවෙන් සිටින සිසුන්ට ප්‍රතිඵල ලැබී මාස දෙකකට ආසන්න කාලයක් ඔවුන්ට එම දක්ෂිණ පීඨයට ඉල්ලා සිටීමට අවස්ථා ලබා දී ඇත.මේ සඳහා වූ වැඩි විස්තර www.kdu.lk වෙබ් අඩවියෙන් ලබාගත හැකිවෙයි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>02</day>
    </date>
    <link>http://www.dinamina.lk/2014/10/02/_art.asp?fn=n14100212</link>
    <topic>දරුවන් යහමඟ යැවීමඅප සෑමගේ වගකීමක්</topic>
    <author> සුභාෂිණී සේනානායක</author>
    <content>මේ රටේ සෑම දරුවකු‍ගේම දැනුම ආකල්ප සහ කුසලතා වර්ධනය කරමින් වටිනා මනුස්ස ජීවිතයක් ගොඩ නැංවීම මේ රටේ සෑම පුරවැසියකුගේම වගකීමක් බව අධ්‍යාපන ඇමැති බන්දුල ගුණවර්ධන මහතා පවසයි. පන්සල, පල්ලිය, කෝවිල ඇතුළු සෑම ආගමික ස්ථානයක් නියෝජනය කරන ආගමික ස්වාමින්වහන්සේලා මෙන්ම රටේ සිටින විද්වතුන් දානපතියන් මේ සම්බන්ධයෙන් පෙරමුණ ගත යුතු බවත් අමැතිවරයා පෙන්වා දුන්නේය.ඇමැතිවරයා මේ බව පෙන්වා දුන්නේ ඊයේ කොළඹ තර්ස්ටන් විද්‍යාලයේ පැවැති පාසල් නොයන සිසුන් පාසල්වලට ඇතුළත් කිරීමේ ජාතික ව්‍යාපෘතියට එක්වෙමිණි.මෙහිදී පාසල් නොගිය සිසුන් 10 දෙනකු සංකේතවත් අයුරින් පාසල්වලට ලියාපදිංචි කිරීම ආර්ථික සංවර්ධන ඇමැති බැසිල් රාජපක්ෂ මහතා අතින් සිදු කෙරිණි.මෙහිදී අදහස් දැක්වූ බන්දුල ගුණවර්ධන මහතා මෙසේද කීය.ජනාධිපති මහින්ද රාජපක්ෂ මහතා මේ රට භාර ගනිද්දී පාසල් නොයන දරුවන් ප්‍රමාණය සියයට 5ක් බව වාර්තා පෙන්වා දෙනවා. මේ වන විට එම අගය සියයට 1.5ක් බවට පත් කර ගැනීමට අපට හැකි වී තිබෙනවා. ජනාධිපති මහින්ද රාපක්ෂ මහතා සෑම විටකම කියන්නේ රට පුරා සිටින දරුවන්ට ඉගෙනීමට අවශ්‍ය සියලු පහසුකම් ලබා දෙන ලෙසයි. මෙතෙක් ලබා දුන් පහසුකම් පුළුල් කිරීමට අපි ක්‍රියා කළා. දරුවන්ට අධ්‍යාපනය ලැබීමට අවශ්‍ය පහසුකම් පුළුල් කරමින් විද්‍යාගාරවලින් සමන්විත දිවීතීයික පාසල් දහසක් රට පුරා ඉදි කළා.මෙවර ලෝක ළමා දිනයට සමගාමීව පාසල් නොයන දරුවන් සියලු දෙනා පාසල්ගත කිරීමේ ඉලක්කගත වැඩපිළිවෙළක් අපි රට පුරා දියත් කළා. මේ සඳහා රට පුරා සිටි දිසාපතිවරුන් 25 දෙනා හරහා ප්‍රාදේශීය ලේකම්වරුන් දැනුවත් කරමින් සියලු ම ග්‍රාමසේවකවරුන් හරහා පාසල් නොයන දරුවන් සොයා ගැනීමයි අපි සිදු කරන්නේ. මේ සඳහා ඕනෑම අයකුට දායක විය හැකියි. තමන් දන්නා පාසල් නොයන දරුවන් සිටී නම් වහාම ග්‍රාම සේවක මහතා හෝ අධ්‍යාපන අමාත්‍යාංශයට දැනුම් දිය හැකියි. මේ දරුවන් පාසල් නොයන්නේ විවිධ හේතුන් නිසයි. ආර්ථීක හේතුන් නිසා පාසල් නොයන දරුවන් පාසල් ගත කිරීම ආර්ථීක සංවර්ධන ඇමැති බැසිල් රාජපක්ෂ මහතා භාර ගත්තා.2011 වසර අවසන් වන විට කිසිම දිනක පාසල් නොගිය 130501ක් සිරගත වෙලා තිබෙනවා. පහේ පන්තියට පමණක් පාසල් ගිය අය 10505ක් සිරගත වෙලා. සිරගත වීමට එක් හේතුවක් වෙනවා පාසල් අධ්‍යාපනය විධිමත්ව ලබා නැතිවීම. සමාජයට බරක් වන සිරිගතවීම් අඩුකර ගත යුතුයි අපි අනාගතයේදී සාර්ක් කලාපයේ රටවල් අතුරින් අපේ රට පාසල්වලට සිසුන් ඇතුළත් කිරීම අතරින් පළමු ස්ථානයේ සිටිනවා. ඒ නිදහස් අධ්‍යාපනයට පින් සිදුවන්නටයි.රාජ්‍ය පරිපාලන හා ස්වදේශ කටයුතු පිළිබඳ ඇමැති ඩඩ්ලිව් ඩී ජේ සෙනෙවිරත්න මහතා-මීට වසර 60කට පෙර එක්සත් ජාතීන්ගේ සංවිධානය ලෝක ෂමා දිනය ප්‍රකාශයට පත් කළා. එම ආරම්භයත් සමගම අද ශ්‍රී ලංකාවේ සිදු කරන මේ සද් කාර්යයන් පිළිබඳ මා ඉතාම සතුටට පත් වෙනවා. මේ රටේ සෑම දරුවෙක්ම පාසලකට ඇතුළත් කර අධ්‍යාපනය ලබා දිය යුතුයි. ජනාධිපතිතුමා ඉගෙනගත් පාසලෙන්ම මේ වැඩසටහන ආරම්භ කිරීම ඉතා හොඳයි. නිර්මාණශීලී උගතුන් බිහිකිරීමෙන් රට සංවර්ධනය කර ගත හැකියි. සී ඩබ්ලිව් ඩබ්ලිව් කන්නන්ගර ශ්‍රීමතාණන්ගෙන් පසුව අධ්‍යාපනයට විශාල දායකත්වයක් ලබා දුන්නේ වත්මන් අධ්‍යාපන ඇමැති බන්දුල ගුණවර්ධන මහතායි. එතුමන් ගෙන යන වැඩසටහනට මා සුබ පතනවා.මේ අවස්ථාවට සමූපකාර අභ්‍යන්තර කටයුතු පිළිබඳ ඇමැති ජොන්ස්ටන් ප්‍රනාන්දු පාර්ලිමේන්තු මන්ත්‍රිවරුන් වන තිලංග සුමතිපාල, දුමින්ද සිල්වා මහත්වරුන්, අධ්‍යාපන අමාත්‍යාංශයේ ලේකම් අනුර දිසානායක, අතිරේක ලේකම්වරුන්, තර්ස්ටන් විදුහල්පති දයා බණ්ඩාර , ‍රාජකීය විදුහල්පති උපාලි ගුණසේකර මහත්වරුන් ප්‍රමුඛ විදුහල්පතිවරුන් සහකාර විදුහලපතිවරුන් ආචාර්ය මණ්ඩලය සහ සිසුන් සහභාගී වුහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>02</day>
    </date>
    <link>http://www.dinamina.lk/2014/10/02/_art.asp?fn=n14100213</link>
    <topic>වසර 20ක් නීතීඥ වෘත්තියේ යෙදුණු නීතීඥයා යළි ඉගෙන ගන්න යවයි</topic>
    <author>ශිරෝමි අබයසිංහ</author>
    <content>කොළඹ අලුත්කඩේ මහෙස්ත්‍රාත් අධිකරණයේ අවුරුදු විස්සක් පමණ නීතීඥ වෘත්තියේ යෙදී සිටි නීතීඥවරයකුට ආපසු නීතී විද්‍යාලයට ගොස් නීතීඥ වෘත්තියේ ආචාර ධර්ම ඉගෙන ගන්නා ලෙස අගවිනිසුරු මොහාන් පීරිස් මහතා පසුගියදා නියම කළේය.එම නීතීඥවරයාට ආචාර ධර්ම පාඩම යළි උගන්වන ලෙස නීතී විද්‍යාලයේ විදුහල්පතිවරයාට නියම කෙරිණි. ඒ සඳහා මාස තුනක් කල් දෙනු ලැබිණි.සේවා දායකයකුගෙන් මුදල් ලබා ගෙන නඩුවට පෙනී නොසිටියේ යැයි මෙම නීතිඥවරයාට එරෙහිව එම සේවා දායකයා ශ්‍රේෂ්ඨාධිකරණයට පෙත්සමක් ඉදිරිපත් කර තිබිණි.නීතිඥවරයාට දැඩි ලෙස අවවාද කළ අගවිනිසුරුවරයා නීතිඥ වෘත්තියේ ගෞරවය රැකීමට වගබලා ගත යුතු යැයි සඳහන් කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>02</day>
    </date>
    <link>http://www.dinamina.lk/2014/10/02/_art.asp?fn=n14100223</link>
    <topic>ලෝකයේ රාජ්‍ය සාහිත්‍ය උත්සව පවත්වන එකම රට ශ්‍රී ලංකාවයි</topic>
    <author>දෙල්තොට සමූහ කුසම් එච්. ගලගොඩ</author>
    <content>ලෝකයේ රාජ්‍ය සාහිත්‍ය උත්සව පවත්වන එකම රට ශ්‍රී ලංකාව බව පේරාදෙණිය විශ්වවිද්‍යාලයේ ඡ්‍යෙෂ්ඨ කථිකාචාර්ය අත්තනායක එම්. හේරත් මහතා කීය.ඒ මහතා එසේ සදහන් කළේ දෙල්තොට ප්‍රාදේශීය ලේකම් කාර්යාලයේ මෙහෙයවීමෙන් ගලහ භද්‍රාවති මහා විද්‍යාලයේ දී පැවැති සාහිත්‍ය උත්සවයේ ප්‍රධාන දේශනය පවත්වමින් ය.මධ්‍යම පළාත් සභාවේ සභාපති මහින්ද අබේකෝන් මහතාගේ ප්‍රධානත්වයෙන් පැවැති මේ සාහිත්‍ය උත්සවයේ විශේෂාංගයක් වූයේ දෙල්තොට ප්‍රදේශයෙන් බිහිවූ ප්‍රවීණ කලාකරුවන් වන සීලරත්න සෙනරත් සහ නවනැලියේ විජේතුංග මහත්වරුන්ට විශේෂ සාහිත්‍ය සම්මාන පිරිනැමීමයි.මෙහිදි තවදුරටත් අදහස් දක්වමින් ආචාර්ය අත්තනායක එම්. හේරත් මහතා, සාහිත්‍යයෙන් තොර ඡීවිත නිර්මාණශීලි නැහැ. පාසල් විෂය නිර්දේශයෙන් සාහිත්‍යය ඉවත් කිරීම මහ අපරාධයක්. නිර්මාණශීලි පුරවැසියන් බිහිවීමට එය මහත් බාධාවක් වුණා.බොරු කියන ළමයි වුනත් නිර්මාණශීලියි. පොතපතෙන් ඈත්වන තරමට මිනිසා නොමිනිසා වෙනවා. අපේ හොඳම ගුරුවරු තමයි අපේ අම්මා තාත්තා. ඔවුන් තුළ නිර්මාණශීලිත්වය තිබුණා. ඔවුන් අපට ලියන්න කියන්න කියා දුන්නා.මාව මේ තත්ත්වයට පත් කළේ අපේ අම්මා. උන්දෑ කිව්ව නැළවිලි ගී රස කතා මට අදත් මතකයි. අපේ ජනාධිපතිතුමා රාජ්‍ය සාහිත්‍ය උත්සවයේ ප්‍රධාන අමුත්තා වශයෙන් සහභාගී වෙනවා. රාඡ්‍ය සාහිත්‍ය උත්සවය පවත්වන එකම රට ශ්‍රී ලංකාව පමණයි. අපි ඒ තරමටම ෙශ්‍ර්ෂ්ඨ ජාතියක්. අපේ කලාකරුවන් සම්මානයෙන් පිදුම් ලැබීම ඉතාමත්ම අගය කළ යුතු දෙයක්.සීලරත්න සෙනරත් මහතා මේ රටේ භාෂා කිහිපයකින්ම කටයුතු කළ හැකි දක්ෂ නිවේදකයෙකු වශයෙන් අපි දන්නවා. ඔහු සිංහල ගුරුවරයෙක්. විශේෂයෙන්ම දෙමළ භාෂාව පිළිබඳ ප්‍රවීණයෙක්. දෙමළ භාෂාව දැන ගැනීම මේ රටේ මාධ්‍යවේදියෙකුට ඉතාමත්ම ප්‍රයෝජනවත් වෙනවා. සීලරත්න සෙනරත් මහතා ප්‍රවීණ මාධ්‍යවේදීයකු වශයෙන් දැන සිටියත් ඔහු මේ පළාතේ කෙනෙක් බව දැන ගත්තේ අදයි. ඒ ගැන මා සතුටු වෙනවා.නවනැලියේ විජේතුංග මහතා පොත්පත් 223ක් ලියා තිබීම මා දකින විශේෂත්වයක්. මා ඔහු ප්‍රවීණ ලේඛකයකු වශයෙන් දැන සිටියත් නවනැලිය තියෙන්නේ මේ පළාතේ කියල දැනගන්නෙ අදයි.සාහිත්‍ය උත්සවයට සමගාමීව මෙවැනි ප්‍රවීණ කලාකරුවන් දෙදෙනෙකුගේ සේවය අගයා ඔවුන්ට සම්මාන පිදීම මිල කළ නොහැකි දෙයක්. එය සාහිත්‍ය උත්සව පවත්වන අයට මහත් ආදර්ශයක් ලබාගන්න පුළුවන් කටයුත්තක් බවද ප්‍රකාශ කළේය.මධ්‍යම පළාත් සභාවේ සභාපති මහින්ද අබේකෝන් මහතා කථා කරමින්, තමන් ආචාර්ය අත්තනායක එම්. හේරත් මහතා වැනි ආචාර්යවරයෙකුගේ ශිෂ්‍යයකු වීම ගැන අදත් ආඩම්බර වනවා‍. එතුමන් සඳහන් කළ පරිදි වත්මන් රජය සිංහල සාහිත්‍යය ඉතිහාසය වැනි විෂයන් විෂය නිර්දේශයෙන් ඉවත් නොකළ බවත් මහින්ද චින්තනය අනුව මේ රටේ සියලුම දරුවන්ට උසස් අධ්‍යාපනයක් ලබාදීම ඒකායන පරමාර්ථය බවත් මහින්දෝදය පාසල් සංකල්පය නිසා සෑම ප්‍රාදේශීය ලේකම් බල ප්‍රදේශයකම විද්‍යාගාර සහිත ඡාතික පාසල් බිහිවන බවත් සඳහන් කෙළේය.සිංහල දෙමළ මුස්ලිම් ජනතාව ඉතා සමගියෙන් ඡීවත්වන දෙල්තොට පළාත රටටම ආදර්ශයක්. සීලරත්න සෙනරත් මහතා සහ නවනැලියේ විජේතුංග වැනි ශ්‍රේෂ්ඨ කලාකරුවන් බිහිවීම මේ පළාතටත් ගෞරවයක් බව ද මහින්ද අඅබේකෝන් මහතා පැවසීය.මහනුවර අතිරේක දිසාපති ඩබ්ලිව් ඒ. විමලසිරි මහතා දෙල්තොට වැනි පළාතක ප්‍රදේශීය ලේකම් කාර්යාලයක් මගින් මෙවැනි ගරුගාම්භීර සාහිත්‍ය උත්සවයක් පැවැත්වීමට කටයුතු කිරීම තමා අගය කරන බවත් සාහිත්‍යයෙන් තොර ජීවිතයක් නොමැති බව පාසල් දරු දැරියන්ට අවබෝධ කරවීම ඉතා වැදගත් බවත් අද මේ උත්සවයට සිංහල දෙමළ සහ මුස්ලිම් දරුදැරියන් තමන්ගේ කලා කුසලතාවයන් කල එළිදැක්වීමට එක් වීම විශේෂයක් ලෙස තමා දක්නා බවත් පැවසීය.දෙල්තොට ප්‍රාදේශිය ලේකම් උත්පල ජයරත්න මහතා දෙල්තොට වැනි මහනුවර දිස්ත්‍රික්කයේ හේවාහැට මැතිවරණ කොට්ඨාශයේ දුෂ්කර ප්‍රදේශයක මෙවැනි ගාම්භීර සාහිත්‍ය උත්සවයක් පැවැත්වීමට හැකිවීම පිළිබදව තමා සතුටු වන බවත් මේ සදහා භේදයකින් තොරව සිංහල දෙමළ මුස්ලිම් ජනතාවගේ සහය ලැබුණු බවත් මේ පළාතෙන් බිහිවු සීලරත්න සෙනරත් සහ නවනැලියේ විජේතුංග වැනි ඡාතික කලාකරුවන්ට ප්‍රථම වතාවට සිය උපන් ගමේදීම උපහාරයට ලක්කිරීමට ලැබීම ගැන තමා සතුටු වන බවත් සඳහන් කළේය.ඒ සඳහා තමාට සහාය දැක්වූ තම කාර්යය මණ්ඩලයේ සහකාර ප්‍රදේශීය ලේකම් තරංගා ජයසේකර සංස්කෘතික නිලධාරී අසෝක මහත්මිය ඇතුළු ග්‍රාම නිලධාරී මහතුන් ඇතුළු සැමට තුති පුදන බවද පැවසීය.මේ උත්සවය අමතා ප්‍රවීණ මාධ්‍යවේදී සිලරත්න සෙනරත්, ප්‍රවීණ ලේඛක නවනැලියේ විජේතුංග, දෙල්තොට සහකාර ලේකම් තරංගා ජයසේකර, භද්‍රවතී මහා විද්‍යාලයේ විදුහල්පති ජයසිංහ මහත්මිය, දෙල්තොට ග්‍රාම නිලධාරී උපුල් යන මහත්ම මහත්වරුන් ද උත්සව ශාලාව අමතා කතා කළහ. මෙහිදී සිංහල දෙමළ සහ මුස්ලිම් දරු දැරියන්ගේ නර්තනාංග කිහිපයක් ද වේදිකා ගත කෙරින.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>02</day>
    </date>
    <link>http://www.dinamina.lk/2014/10/02/_art.asp?fn=n14100214</link>
    <topic>අකුණු සරින් 4ක් මරුට</topic>
    <author>උපාලි කරුණාරත්න, මහින්ද අලුත්ගෙදර</author>
    <content>මාතර, මොරවක ප්‍රදේශයේ පිහිටි තේ වත්තක සේවය කරමින් සිටිය දී ඇති වූ අකුණු ගැසීමක් හේතුවෙන් පුද්ගලයින් සිවුදෙනකු මියගොස් තවත් එක් අයෙකු තුවාල ලබා තිබේ.ඊයේ (01) පස්වරු 3.20 ට පමණ මේ අකුණු ගැසීම සිදුව තිබෙන අතර එම අනතුරින් කාන්තාවන් දෙදෙනකු සහ තවත් පුද්ගලයින් දෙදෙනකු ජීවිතක්ෂයට පත්ව තිබෙන බව පොලිස් මාධ්‍ය ප්‍රකාශක කාර්යාලය සඳහන් කරයි. මෙහිදී තුවාල ලැබූ කාන්තාව ප්‍රතිකාර සඳහා මොරවක රෝහලට ඇතුළත්කර ඇත. එම ස්ථානයේ සිටි පුද්ගලයෙකු සතුවූ ජංගම දුරකථනයකින් ඇමතුමක් ලබා ගත් අවස්ථාවේ දී එම අකුණු අනතුර සිදුව තිබෙන බවට මූලික පරීක්ෂනවලදී අනාවරණය කරගෙන තිබේ.එල්. අමිතරත්න නැමැති 37 හැවිරිදි ක්ෂේත්‍ර නිලධාරියෙ මේ අකුණු අනතුරින් ජීවිතක්ෂයට පත්ව තිබෙන අතර ඊට අමතරව මාරිමුත්තු ගනේෂන් (40), කන්දසාමි වසන්ති (25) සහ ෂන්මුගම් ආරියවතී (35) යන අයද මියගිය අතර වන බව පොලිස් මාධ්‍ය ප්‍රකාශක කාර්යාලය පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>02</day>
    </date>
    <link>http://www.dinamina.lk/2014/10/02/_art.asp?fn=n14100215</link>
    <topic>වැඩිහිටියන්ට අද අවශ්‍ය වන්නේ අනුකම්පාව නොව මැදිහත් වීමයි</topic>
    <author>බුද්ධිකා ඉඹුලාන</author>
    <content>අද වැඩිහිටියන්ට අවශ්‍ය වන්නේ අනුකම්පාව නොව ඔවුන් වෙනුවෙන් මැදිහත් වීම බව සමාජ සේවා ඇමැති ෆීලික්ස් පෙරේරා මහතා පැවැසීය.වැඩිහිටියන්ට විශ්ව ඥානයක් නැතැයි පවසන තරුණ පරපුර අද ෆේස් බුක් සංස්කෘතියට ගොදුරු වී වැඩිහිටි ඔවදන් නොතකන බව ද ඇමැතිවරයා කීය. ජාත්‍යන්තර වැඩිහිටි දිනය නිමිත්තෙන් නාවල ශ්‍රී ලංකා විවෘත විශ්වවිද්‍යාලයීය ශ්‍රවණාගාරයේ දී පැවැති ජාතික උත්සවයේ ප්‍රධාන ආරාධිතයා ලෙස එක්වෙමින් ඇමැතිවරයා මේ බැව් අනාවරණය කළේය.එහිදී ඇමැතිවරයා මෙසේද කීය. වසර 2000 දී මෙරට ජනගහනයෙන් 6% ක් පමණ වූ වැඩිහිටි ජනගහනය 2010 වසරේ දී 9.25%ක් ද වූ අතර එය වසර 2025 දී 24% ඉක්මවනු ඇතැයි ගණන් බලා තිබෙනවා.අප රටේ වැඩිහිටියන් යැයි වයස් කාණ්ඩයකින් බෙදා වෙන් කිරීම සිදු කළත්, බොහෝ රටවල එසේ වැඩිහිටියන් වයස් කාණ්ඩවලට කොටු කර තැබීම සිදු කරන්නේ නැහැ. ජපානයේ පමණක් අවුරුදු 100 ට වැඩි කාන්තාවන් 51,000 ක් සිටිනවා. 7000ක් පිරිමින් සිටිනවා. මේ අය වැඩිහිටියන් යැයි සමාජය කොන් කර නැහැ. විශ්‍රාම යන වයස අප රටේ තීරණය කර තිබුණත් ඔවුන්ගේ දැනුම අප රටට අත්‍යවශ්‍යයි ඔවුන්ගේ අත්දැකීම් ඉතා වටිනවා.අප රටේ ජනතාවගේ ආයු අපේක්ෂා කාලය ඉතා ඉහළයි.කාන්තාවකගේ නම් එය අවුරුදු 76ක්. පිරිමින් 72 ක්. මේ සඳහා හේතු වී ඇත්තේ සාක්ෂරතාව ඉහළ යාම, නොමිලේ සෞඛ්‍ය සේවා සැපැයීමයි. මේ වැඩිහිටි බව සඳහා උපදේශනයද ඉතා වැදගත් ‍.සම්ප්‍රදායෙන් ඔබ්බට ගොස් අප අලුත් ලෙස සිතමු. වැඩකරමු. යනුවෙන් මා මගේ නිළධාරීන්ට නිතරම උපදෙස් දෙනවා. සමාජ සේවා අමාත්‍යාංශය රටේ සංවර්ධනයට දායක වන අමාත්‍යාංශයක් බවට‍ මා පත්කර තිබෙනවා. ඒ වගේම අඩු ආදායම්ලාභී වැඩිහිටියන්ට අක්ෂි කාච ශ්‍රවණ උපකරණ ලබා දීම වැඩිහිටි හැඳුනුම් පත ලබාදීම ඇතුළු ‍ඔවුන්ගේ සුබ සාධනයට අවශ්‍ය සියලුම වැඩසටහන් ඉදිරියට ද පවත්වා ගෙන යනවා.වැඩිහිටි නිවාස ඉදිවනවාට මා පෞද්ගලිකව කැමැති නෑ. නමුත් අලුතින් ඉදිවන වැඩිහිටි නිවාස නිසි ප්‍රමිතියකට තිබිය යුතුයි. ඒ සඳහා මම නව නීති මාලාවක් ඉදිරිපත් කර තිබෙනවා. මේ සියලු වැඩසටහන් තුලින් සෑම වැඩිහිටියකුටම නිදහස, සහභාගිත්වය, ආත්ම පරිපූර්ණත්වය හා ගරුත්වය සපිරි ජීවිතයක් ගතකිරීමට අවස්ථාව සලසා දීම මගේ අපේක්ෂාවයි.සමාජ සේවා නියෝජ්‍ය ඇමැති චන්ද්‍රසිරි සූරියආරච්චි- යුද්ධය නැති නිසා අද වැඩිහිටියන්ට නිදහසේ තම සැදෑ සමය ගත කරන්න පුළුවන්. වසර තිහක් යුද්ධයෙන් පීඩා විඳි වැඩිහිටියන් ද අද නිදහසේ ඇවිත්‍ මෙම උත්සවයට සහභාගි වෙනවා. ඇමැති ෆිලික්ස් පෙරේරා මහතා ප්‍රමුඛ අප සියලු දෙනා එකතු වී වැ‍ඩිහිටියන් වෙනුවෙන් කළ යුතු හැමදේම නොපිරිහෙලා ඉටුකරනවා.වියපත් ජනගහනය වර්ධනය වීම අද ලොකයේ සෑම රටකටම බලපා ඇති සමාජ ගැටලුවක්. ශ්‍රී ලංකාවේ පමණක්‍ නොව ලෝකයේම රටවල ඉදිරි දශකයේ ප්‍රබලම සමාජ ප්‍රශ්නයක් ලෙස සමාජ ආර්ථික විද්‍යාඥයන් හඳුනාගෙන ඇත්තේ වැඩිහිටි ජනගහනය වර්ධනය වීමයි.මෙම අවස්ථාවේදී ප්‍රධාන ආරාධිත දේශනය ආචාර්ය ප්‍රණිත් අබේසුන්දරයන් විසින් පවත්වන ලද අතර ආචාර්ය නීලා ගුණසේකර, ජාතික වැඩිහිටි මහලේකම් කාර්යාලයේ අධ්‍යක්ෂ සුවින්ද සිංගප්පුලි මහත්වරුද කතා කළහ.හොඳම ග්‍රාමීය වැඩිහිටි කමිටුව ලෙස රත්නපුර තිරිවානාකැටිය ග්‍රාමීය වැඩිහිටි කමිටුව ද දෙවන හා තෙවන ස්ථාන පිළිවෙළින් දඹුල්ල ශාන්ති ග්‍රාමීය වැඩිහිටි කමිටුව හා හපුතලේ කහන්තේවෙල ග්‍රාමීය වැඩිහිටි කමිටු ද ත්‍යාග හා සහතික හිමිකර ගත්තා . හොඳම ග්‍රාමීය වැඩිහිටි කමිටුව ලෙස සම්මාන දිනු රත්නපුර තිරිවානාකැටිය ග්‍රාමීය වැඩිහිටි කමිටුවට දඹදිව වන්දනා චාරිකාවක් සඳහා මිහින් එයාර් පිරිනමන ගුවන් ටිකටි පත ද ඇමැතිවරයා අතින් පිරිනැමිණ. වැඩිහිටියන් විසින් ඉදිරිපත් කළ සංස්කෘතිකාංගවලින් මෙම උත්සවය වර්ණවත් විය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>02</day>
    </date>
    <link>http://www.dinamina.lk/2014/10/02/_art.asp?fn=n14100216</link>
    <topic>ජනපතිතුමා රටට සාමය උදා නොකළේ නම් සංචාරක ව්‍යාපාරය දියුණු කළ නොහැකියි</topic>
    <author>දිලීප් නිශ්ශංක බළපිටිය සමූහ</author>
    <content>ජනාධිපතිතුමා රටට සාමය උදා නොකලේ නම් ලක්ෂ විසිපහක සංචාරකයන් ගෙන්වා ගැනීමේ ඉලක්කය වෙත යාමට නොහැකි බව දකුණු පළාත් ප්‍රධාන අමාත්‍ය හා සංචාරක අමාත්‍ය ෂාන් විජේලාල් ද සිල්වා මහතා පැවසීය.ප්‍රධාන ඇමතිවරයා මේ අදහස් පළ කළේ 2014 ලෝක සංචාරක දිනය වෙනුවෙන් (27) දින අම්බලන්ගොඩ ප්‍රාදේශීය ලේකම් කාර්යාලයේ පැවැති නිල උත්සවයේ ප්‍රධාන ආරාධිත අමුත්තා ලෙස එක්වෙමිනි.එහිදී ඇමතිවරයා මෙසේද කීවේය.ලෝක සංචාරක දිනය වෙනුවෙන් සිදුකරන මේ සැමරුම් උත්සවය ලෝකයේ රටවල් එකසිය පනස් හතරක ක්‍රියාත්මක වෙනවා.මෙවර සංචාරක දිනයේ තේමාව වන්නේ සංචාරක ව්‍යාපාරය හා ප්‍රජා සංවර්ධනයයි.හෝටල් ඉදි වී තිබුණත් මේ ක්ෂේත්‍රයේ කටයුතු කරන පුද්ගලයන්ගේ සංවර්ධනයක් නොතිබුණොත් මෙම ව්‍යාපාරය කඩා වැටෙන බවත් එම නිසා මෙම ක්ෂේත්‍රයේ යෙදී සිටින සියලු දෙනාගේම සංවර්ධනයක් ඇති විය යුතු බව ත් ප්‍රධාන අමාත්‍යවරයා පැවසීය.අප රටේ ඉතිහාසය දෙස හැරී බලන විට පාහියන් වැනි අය සංචාරකයින් හැටියට මුලින්ම ලංකාවට පැමිණ තිබෙනවා. එම යුගයේ සංචාරකයන්ට විශේෂ සැලකිල්ලක් දැක්වූවා සේම නාගරිකව සහ ග්‍රාමීය මට්ටමේදීත් සංචාරකයින්ට ප්‍රියමනාප ලෙස කථා කර හොඳින් සැලකීම් සිදු කළොත් මෙම ව්‍යාපාරයේ යෙදී සිටින සියලු දෙනාගේම දියුණුවක් ඇති කර ගන්න පුළුවනි. ඒ සඳහා ඒ ක්ෂේත්‍රයේ යෙදී සිටින සියලු දෙනා ඒ සඳහා සූදානම් කිරීමත් මෙවර 2014 සංචාරක දිනයේ සිට බලාපොරොත්තු වන බවද හෙතෙම කීවේය.සංචාරක ව්‍යාපාරයත් සමඟ ප්‍රජා සංවර්ධනයට ඇති දැඩි සම්බන්ධය නිසා දකුණේ ප්‍රධාන ඇමති ධූරයට පත් වී ආරම්භ කරන ලද පළමු ව්‍යාපෘතිය ලෙස දකුණේ හෝටල් පාසලක් ඉදි කිරීමට කටයුතු කටයුතු කළ බවත් දකුණේ හැරුණු විට හෝටල් පාසලක් තිබෙන්නේ අගනුවර පමණක් බවත් මහ ඇමැතිවරයා පැවසීය.හෝටල් පාසල් ආරම්භ කිරීමෙන් දකුණේ රැකියා විරහිත තරුණ තරුණියන් විශාල පිරිසකට රැකියා ලබා ගැනීමේ අවස්ථාව උදා වී තිබෙනවා.දකුණේ ජනතාව සංචාරක, ධීවර, වැවිලි, කෘෂි කර්මාන්තය යනාදී ව්‍යාපෘති තුළින් දිගු ගමනක් යාමට ඉදිරිපත් වී  තියෙනවා. ලංකාවට පැමිණෙන සංචාරකයින්ගේ ප්‍රමාණය ලක්ෂ දහ හතර දක්වා වැඩි කර ගැනීමේ අභියෝගයක් අපට තිබෙන අතර ඒ ප්‍රමාණය තවත් වැඩිකර ගැනීමට අප උත්සාහ කළ යුතු වෙනවා.රටට පැමිණෙන විදේශිකයන් මව්රට තුළදීම හෝටල් වෙන් කර ගෙන වියදමට පමණක් මුදල් රැගෙන එන්නේ නම් ඵලක් නැති බවත් රටට පැමිණෙන විදේශිකයා මුදල් රැගෙන පැමිණෙනවා නම් පමණක් සංචාරක ක්ෂේත්‍රයේ දියුණුවක් ඇති වේ.ශ්‍රී ලංකා රේගු නිලධාරියෙකු ලෙස සේවය කරන විට මේ තත්ත්වය හොඳින් දැක ගැනීමට ලැබුණා. විදේශීය හෝටල් වගේම දේශීය හෝටල් කර්මාන්තයත් දියුණු කළොත් පමණක් රටට මුදල් එනවා.විදේශීය හෝටල් ඉදිකිරීම් රටට හානි වුණත් විදේශීය සමාගම් රට තුළ ඉදි කරන ජාත්‍යන්තර හෝටල් සඳහා රජයේ සහය ලබා දිය යුතු නිසා ඉකුත් දා අහුන්ගල්ලේදී ආරම්භ කරන ලද ජාත්‍යන්තර හෝටලය ඉදි කිරීමේ අවස්ථාවට ජනාධිපතිතුමා සහභාගී වුණා.චීනයට පැමිණෙන සංචාරකයන්ගේ අවධානය වැඩි කර ගැනීම සඳහා එරට සංචාරක ව්‍යාපාරය මඟින් ආරම්භ කරන ලද විවිධ වැඩසටහන් නිසා විදේශීය සංචාරකයින්ගෙන් විශාල ආදායමක් ලබා ගන්නවා.උතුරේ යුද්ධය පැවැති අවස්ථාවේ රටට පැමිණි විදේශිකයින් උතුරු නැගෙනහිර හැර අනෙක් ප්‍රදේශවල සංචාරක කටයුතු වල යෙදුණා. රටේ සාමය ඇති වී තිබෙන නිසා දකුණට වැඩිය උතුරු ප්‍රදේශයට විදේශිකයන් ඇදී යන නිසා එම විදේශිකයින් දකුණේ රඳවා ගැනීමට වැඩ පිළිවෙලක් සකස් කළ යුතු වෙනවා.ලෝක සංචාරක දිනය හැමදාම සැමරුවත් සංචාරක ක්ෂේත්‍රයේ යෙදී සිටි පුද්ගලයන් හා ඔවුන්ගේ දරුවන් වෙනුවෙන් මෙතෙක් සුභසාධනයක් සිදු නොකළ නිසා දකුණු පළාත් සංචාරක අධිකාරිය මඟින් සංචාරක ව්‍යාපාරයේ දියුණුව ඇති කරනවාත් සමඟ එහි නියැලී සිටින්නන්ගේ සුභ සාධනයද සිදු කරනවා.සංචාරක ක්ෂේත්‍රය දියුණු කර ගැනීමට අවශ්‍ය සම්පත් විශාල ප්‍රමාණයක් දකුණේ තියෙනවා. අධිවේගී මාර්ගය සකස් කිරීම නිසා සංචාරක ප්‍රදේශවලට ඉක්මනින් යෑමට හැකියාව තිබෙන බවත් දකුණේ ඇති වී තිබෙන දියුණුව සංචාරක කටයුතු සඳහා යොදා ගත හැකි බවත් සංචාරක ක්ෂේත්‍රයේ නියැලී සිටින අය උනන්දුවෙන් වගේම නිවැරදිව කටයුතු නොකර විදේශීකයන්ට හිරිහැර වන අයුරින් කටයුතු කළොත් ඔවුන් තමන්ගේ මව්රටට ගිහින් පළමුව තමන්ගේ මිතුරන්ට මේ තත්ත්වය කියනවා. මේ ප්‍රචාරය තුළින් විදේශිකයන් පැමිණෙන්නේ නැහැ.විදේශිකයන් රටට ඇතුළු වන විට ගුවන් තොටුපල පිළිබඳවත් දෙන සහය පිළිබඳවත් සොයා බලනවා. කටුනායක ගුවන් තොටුපළ වගේම මත්තල ගුවන් තොටුපළත් ජාත්‍යන්තර මට්ටමට පත් කර තිබීමෙන් විදේශීකයනගේ ආකර්ශණය දිනා ගෙන තිබෙනවා. දකුණු පළාත් සංචාරක අධිකාරියේ සභාපති ඒ සමරසිංහ, සංචාරක හෝටල් පාසලේ විදුහල්පති ලෙනාඩ් යන මහත්වරු ඇතුළු විශාල පිරිසක් එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>02</day>
    </date>
    <link>http://www.dinamina.lk/2014/10/02/_art.asp?fn=n14100217</link>
    <topic>දැයේ දරුවන් නිසි මඟ යවන්න ජනපති මහින්ද ක්‍රියා කළා</topic>
    <author> මානෙල් පුෂ්ප කුමාරි</author>
    <content>මහින්ද රාජපක්ෂ මහතා රාජ්‍ය නායකයා වීමෙන් පසු දැයේ දරුවන් පිළිබඳ කල්පනාකාරීව සිත යොමු කරමින් වැඩසටහන් ක්‍රියාත්මක කිරීමට කටයුතු කළ බවත්, දරුවන් කොන් නොකර වර්ගීකරණය නොකර හුදකලා නොවන පරිදි ක්‍රියා කළ බවත් උද්භිද උද්‍යාන හා පොදු වි‍නෝදාත්මක කටයුතු ඇමැති ජයරත්න හේරත් මහතා පැවැසීය.ජාතික ළමා දිනය හා වැඩිහිටි දිනය සැමරීම නිමිත්තෙන් ඊයේ (1) දෙහිවල ජාතික සත්ත්වෝද්‍යානය සහ ආරක්ෂක සේවා විද්‍යාලය සංවිධානය කළ උළෙල දෙහිවල සත්ත්වෝද්‍යාන අලි රංග පීඨයේ පැවැති අවස්ථාවේ දී අමාත්‍යවරයා මේ බව ප්‍රකාශ කළේ ය. වසර තිහක් තිස්සේ පැවැති සාපරාධී කුරිරු යුද්ධය නිමා කිරීම වෙනුවෙන් තම ශරීරාංග දන්දීමෙන් හා ජීවිත පරිත්‍යාගයෙන් ක්‍රියා කළ රණවිරුවන්ගේ දූ දරුවන් වෙනුවෙන් අද දිනයේ මේ කරන උපහාරය ඉතා උතුම් සද්ක්‍රියාවක් බව ද හෙතෙම කීය.පාර්ලිමේන්තුවේ මුදල් වෙන් කිරීමේ දී වාර්ෂික අයවැයෙන් අති දැවැන්ත මුදලක් අධ්‍යාපනය වෙනුවෙන් ආයෝජනය කරයි. එය සිදු කරනු ලබන්නේ මේ රටේ දරුවන් වෙනුවෙනුයි. ආරක්ෂක සේවා විද්‍යාලය රටේ ඉහළ ස්ථානයක තැබීමට කටයුතු කරන බවද කී අමාත්‍යවරයා මේ දරුවන් වැඩිහිටියන් බවට පත්වීමේ දී ඔවුන් හුදකලා නොකොට රටට වැඩදායී පිරිසක් ලෙස යොදා ගැනීමට කටයුතු කරන බව ද සඳහන් කළේ ය.ජාතික සත්ත්වෝද්‍යාන දෙපාර්තමේන්තුවේ අධ්‍යක්ෂ අනුර ද සිල්වා මහතා මෙහිදී පිළිගැනීමේ කතාව කළේ ය.අමාත්‍යාංශයේ අතිරේක ලේකම් චන්ද්‍රා වික්‍රමසිංහ, ආරක්ෂක සේවා විද්‍යාලයේ අධ්‍යක්ෂ බ්‍රිගේඩියර් පක්ෂවීර, එම විද්‍යාලයේ විදුහල්පති, මේජර් ජනරාල් සේනක විජේරත්න, බ්‍රිගේඩියර් සරත් ඇබව මහත්ම මහත්මීන් ඇතුළු නිලධාරීහු පිරිසක් සහ දරු දැරියන් විශාල පිරිසක් මෙම උත්සව අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>02</day>
    </date>
    <link>http://www.dinamina.lk/2014/10/02/_art.asp?fn=n14100218</link>
    <topic>ප්‍රා.සභා මන්ත්‍රී රසික ඒකනායකගේ දේහයට ජනපති‍ගෙන් අවසන් බුහුමන්</topic>
    <author>ඡායාරූපය - නිශාංක ද සිල්වා</author>
    <content>අනුරාධපුර නුවර ගම් පළාත (මධ්‍යම) ප්‍රාදේශීය සභාවේ මන්ත්‍රී අභාපප්‍රාප්ත රසික ඒකනායක මහතාගේ දේහයට ජනාධිපති මහින්ද රාජපක්ෂ මහතා අවසන් ගෞරව දක්වයි. රසික ඒකනායක මහතා වාරිමාර්ග හා ජල කළමනාකරණ නියෝජ්‍ය ඇමැති ඩබ්ලිව්. බී. ඒකනායක මහතාගේ පුතනුවන් වේ.ඒ මහතාගේ දේහය තැන්පත් කර ඇති නිවසට පසුගිය (30) දා දහවල් ගිය ජනාධිපතිතුමා දේහයට අවසන් ගෞරව දැක්වූ අතර නියෝජ්‍ය ඇමැති ඩබ්ලිව්. බී. ඒකනායක මහතා ඇතුළු පවුලේ ඥාතීන් වෙත සිය සාතිශය සංවේගය පළකර සිටියේය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>02</day>
    </date>
    <link>http://www.dinamina.lk/2014/10/02/_art.asp?fn=n14100219</link>
    <topic>අපේ ශිෂ්ටාචාරයේ විශිෂ්ට ගුණාංග සුරැකීමදරුවන්ගේ අයිතිවාසිකම් රැකීමේ හොඳ මාර්ගයක්</topic>
    <author>ධනුෂ්ක ගොඩකුඹුර</author>
    <content>ළමා අයිතිවාසිකම් ප්‍රඥප්තිය ක්‍රියාත්මක කරනවා වගේම අපේ ශිෂ්ටාචාරයේ තිබූ විශිෂ්ට ගුණාංග ආරක්ෂා කිරීමත් අපේ රටේ දරුවන්ගේ අයිතිවාසිකම් රැකීමේ හොඳ මාර්ගයක් බව ජනාධිපති මහින්ද රාජපක්ෂ මහතා පැවසීය.ජනාධිපතිවරයා මෙසේ ප්‍රකාශ කළේ ජාත්‍යන්තර ළමා දින සැමරුම් උළෙලට මහරගම ජාතික යොවුන් රඟහලේදී ඊයේ (01) එක්වෙමිනි.ජනාධිපති මහින්ද රාජපක්ෂ මහතා එහිදී වැඩි දුරටත් මෙසේද පැවසීය.අද ලෝක ළමා දිනයේ ලංකාවේ දරුවන් වෙනුවෙන් පැවැත්වෙන ප්‍රධාන උත්සවයට අපි සහභාගි වෙලා තිබෙන්නේ. අද රටේ නොයෙකුත් පළාත්වල මේ ළමා දිනය සමරනවා. ඒ සඳහා වෙනදාට නොමැති උනන්දුවක් දරුවන්ට අද තිබෙනවා.ලෝක ළමා දිනයක් ආරම්භ වුණේ එක්සත් ජාතීන්ගේ සංවිධානය ළමා අයිතිවාසිකම් ගැන අවධානය යොමු කර ඇතිකර ගත් සම්මුතීන්ට අනුවයි. ඒවාගේම එක්සත් ජාතීන්ගේ සංවිධානය 1989 වසරේ දී ළමා අයිතිවාසිකම් පිළිබඳ විශ්ව ප්‍රඥප්තියක් සම්මත කළා. ලංකාව මේ ප්‍රඥප්තිය පිළිඅරගත්තේ 1991 දියි. දැනට වසර 23ක් ගතවෙලා තියෙනවා.ඒ අනුව බැලුවනම් අපි බාල කාලය ගතකරලා තියෙන්නේ මේ ළමා අයිතිවාසිකම් ප්‍රඥප්තිය නැති කාලෙක. මෙතන ඉන්න වැඩිහිටි බොහෝ දෙනෙක් ළමා කාලය ගතකර තියෙන්නේ මේ ළමා අයිතිවාසිකම් ප්‍රඥප්තිය නැති යුගයේ. එහෙම වුණත් ලංකාවේ සම්ප්‍රදාය, ශිෂ්ටාචාරය බුදුදහම නිසා ළමයකුට වුවමනා රැකවරණය සෙනෙහස ඉතාම හොඳින් අඩුවක් නැතිව අපේ ළමා කාලේ ලැබුණා.ඒ නිසා ළමා අයිතිවාසිකම් ප්‍රඥප්තිය ක්‍රියාත්මක කරනවා වගේම අපේ ශිෂ්ටාචාරයේ තිබුණු විශිෂ්ට ගුණාංග ආරක්ෂාකර ගන්න එකත් අපේ රටේ දරුවන්ගේ අයිතිවාසිකම් රැකෙන්න හොඳ මාර්ගයක්. ඒවාගේම සියලු ආගම්වල දරුවන්ට ලබාදී තියෙන සැළකිල්ල එළෙසම ක්‍රියාත්මක කිරීම ප්‍රඥප්තිය ක්‍රියාත්මක කරනවා වගේම රටක දරුවන්ට වැදගත් කියා මා විශ්වාස කරනවා.ඔබ ලෝක ළමා දිනය මීට වසර හත අටකට කලින් සැමරුවාට වඩා උනන්දුවෙන් සමරන බව මට පෙනෙනවා. පාසල්වල, ආයතනවල, ගෙදර දොරේ, මාධ්‍යවල ලෝක ළමා දිනය ගැන ලොකු උනන්දුවක් තියෙනවා.මම උදේ පාන්දර රූපවාහිනි නාලිකා බලනකොට හැම නාලිකාවෙම ලෝක ළමා දින වැඩසටහන්, කොළඹම උත්සව රාශියක් තියෙනවා. මීට වසර 8කට පමණ කලින් ලෝක ළමා දිනයට තබා නිදහස් දින උත්සවයටවත්, නිදහස් දින පෙ‍ළපාලියටවත් දරුවෝ එවන්න මේ රටේ ජනතාව බය වුණා.ඒ කොයි මොහොතේ බෝම්බයක් පිපිරෙයි ද කියන බය නිසා. බො‍හෝමයක් පාසල්වල අම්මලාට ඉස්කෝල ගේට්ටු මුර කරන්න සිද්ධ වුණා. උතුරු නැ‍ඟෙනහිර පළාත්වල දරුවන්ව ඉස්කෝලේ යවන්න නිදහස තිබුණේ නැහැ. ඒ අය බලෙන් යුද්ධෙට ඇදගෙන ගිය නිසා. යුද්ධය අවසානයේ අපට භාරවුණු ළමා සොල්දාදුවන් හිටියා 348ක් හෝ 368ක්, දෙමවුපියන් සිටින අයට මේ දරුවෝ අපි භාරදුන්නා. සමහරුන්ට මවුපියන් සිටියෙ නෑ. නමුත් අද එහෙම වෙන්නේ නෑ.මේ රටේ ත්‍රස්තවාදය නැතිකරපු එක දරුවනට ලැබුණු ත්‍යාගයක් හැටියට සළකන්න ඕනෑ. රටට සාමය ගෙනාවාම ඒ බව පෙනෙන්නේ දරුවන්ගේ මුහුණුවලින්. දරුවන්ගේ හැසිරීම්වලින්.දැන් අපේ රටේ දරුවන්ගේ අයිතිවාසිකම් ඉතාම හොඳින් සුරැකෙන බව ජාත්‍යන්තරය පවා පිළිඅරගෙන තියෙනවා. සමහර සංවිධානවල සොයා බැලීම්වලට අනුව දරුවන්ට ජීවත් වෙන්න තියෙන හොඳම රටවල් අතර ලංකාවත් තියෙනවා. එදා ප්‍රාථමික අධ්‍යාපනයට ඇතුල්වුණේ 94%යි. නමුත් දැන් 98.8%ක් දරුවො අධ්‍යාපනයට යොමු වෙනවා. අද ඉඳන් දරුවන් සියයට සීයක් පාසල් යවන්න අවශ්‍ය වැඩපිළිවෙළ අධ්‍යාපන අමාත්‍යාංශය සකස්කර තියෙන බව සතුටින් ප්‍රකාශ කරන්න ඕනෑ. ඒක ආසියාවේ රටවල් බොහෝමයකට නැති හොඳ වාර්තාවක්.ආසියාවේ රටවල් අතරින් ශ්‍රී ලංකාව දිළිඳුකම තුරන්කිරීම, සියලුම ළමුන්ට ප්‍රාථමික අධ්‍යාපනය ලබාදීම, බිලිඳු මරණ අවම කිරීම ආදී සහස්‍රයේ සංවර්ධන ඉලක්කයන් සම්පූර්ණ කර තිබෙනවා.අපිට අධ්‍යාපනයේ තිබුණු විෂමතාව නැති කරන්න පුළුවන් වුණා. දැන් ලංකාවේ හොඳම ප්‍රතිඵල තිබෙන්නේ ගමේ දරුවන්ට. ශිෂ්‍යත්ව විභාගයේ ප්‍රතිඵලවලින් ඒක පෙනෙනවා. කොළඹින් හිටියේ එක දරුවයි. ලංකාවේ පළමු ස්ථානය ලබා ගත් ළමයා ඉන්නේ ඇඹිලිපිටියේ, දෙවෙනි ළමයා පොළොන්නරුවෙන්, තුන්වෙනියා වුණු ළමයි දෙන්නෙක් ඉන්නවා. ඉන් එක් ළමයෙක් බෙම්මුල්ලෙන්. අනෙක් ළමයා මාවනැල්ලෙන්.අද පාසල්වලට ගොඩනැඟිලි විතරක් දීල නෑ. ගුරුවරු දීලා ළමයින්ගේ අධ්‍යාපන මට්ටම ගොඩනඟන්න දරුවන්ව ගොඩනඟන්න අපි කටයුතු කළ නිසයි මේ ප්‍රතිඵල ලැබිලා තියෙන්නේ. තවමත් අපි දන්නවා යම් යම් විෂයයන් පිළිබඳ අඩුපාඩුකම් තියෙනවා. සමහර පළාත්වලට ගියහම ළමයි 14ට එක් ගුරුවරයෙක් ඉන්නවා. නමුත් සමහර විෂයයන් සඳහා තවමත් ගුරුවරු නෑ. ගණිතය, විද්‍යාවට ගුරුවරු නෑ.තාක්ෂණ විද්‍යාව හඳුන්වා දුන්නා එයටත් අඩුයි. මේ පිළිබඳව තමයි දැන් වැඩි අවධානය යොමු වෙලා තියෙන්නේ. අපි විද්‍යා ගුරුවරු දෙන්නේ නැතුව කියනවා කලා උපාධිධාරීන් වැඩියි කියලා. මොනරාගල දිස්ත්‍රික්කයේ එකම පාසලයි තිබුණෙ ගණිතය, විද්‍යාව, කලා සහ වාණිජ අංශයෙන් ඉගෙනගන්න . නමුත් අද එය වෙනස්වෙලා. අද සමහර කොළඹ පාසල්වලට නැති පහසුකම් ඒ පාසල්වලට ලැබිල තියෙනවා.මහින්දෝදය තාක්ෂණ විද්‍යාගාර හරහා තාක්ෂණ විද්‍යාව ලැබිලා තියෙනවා. දරුවන්ගේ අධ්‍යාපනය කෙරෙහි අපි විශේෂ අවධානයක් යොමු කරමින් කටයුතු කරන්නේ අපේ අනාගතය මේ දරුවන් නිසයි.අද මාධ්‍යවල මේ රටේ සිද්ධවෙන හොඳ දේ පෙන්වන්නේ බොහෝම අඩුවෙන්. අද නෙවෙයි එදත් එහෙමයි. අනගාරික ධර්මපාලතුමා වතාවක් මාධ්‍ය ගැන මෙහෙම කිව්වා. “අපේ රටේ නොයෙකුත් හොඳ සිදු වෙනවා. නමුත් ඒ කිසිවක් අපේ මාධ්‍යවේදීන් පත්‍රවල දමන්නේ නෑ. සියදෝරිස් අප්පු නොන්නෝ හාමිට පිහියෙන් ඇන්නොත් ඕන්න ඒක ලොකු අකුරෙන්ම මුල්පිටේ දමනවා.” ධර්මපාලතුමා ඒ කාලේ කිව්වේ එහෙමයි.”ඒ කාලේ තිබුණේ පත්තර දෙකතුනක් විතරයි. නමුත් අද ලංකාවේ පුවත්පත් සිය ගණනක්, රූපවාහිනී චැනල් 22ක්, රේඩියෝ චැනල් 52ක්, වෙබ් අඩවි දහස් ගණනක් තියෙනවා. අද එදාට වඩා දරුවෝ මාධ්‍ය නරඹනවා. වැඩසටහන්වලටත් සහභාගි වෙනවා. නමුත් මේ මාධ්‍ය කොපමණ නැරඹුවත් රටේ සිද්ධ වෙන හොඳක් දරුවන්ට බලාගන්න නෑ.දරුවන්ට හොඳ අධ්‍යාපනයක් ලබා දෙන්නනම් දරුවන්ගේ හදවත්වල ධනාත්මක ආකල්ප ගොඩනඟන්න ඕනෑ. නමුත් දරුවන්ට රට ගැන රටේ හොඳ දේ ගැන කියා නොදුන්නොත් ධනාත්මක ආකල්ප ඒ දරුවන්ට ඇති වෙන්නේ නෑ. රටේ සිද්ධ වෙන හොඳ දේ අගය කරන එක ආණ්ඩුවට වාසියක් වෙනවා කියලා පටු විදිහට හිතන්න එපා. රටේ තියෙන හොඳ දේ පෙන්නන තරමට දරුවන්ටත් හොඳ ආකල්ප ඇතිවෙන බව මතක තියා ගන්න ඕනෑ.තනියෙන් ජීවත් වෙන්න පුළුවන් කියලා හිතන්න එපා. මම අධ්‍යාපනය හොඳට ලබා ගත්තොත් මට කාගේවත් උපකාරයක් නැතිව තනිව අනාගතය ගොඩනඟා ගන්න පුළුවන් කියලා සමහරු හිතනවා. මවුපියොත් දරුවන්ව සමාජයෙන් ඈත්කරලා හදා ගත්තොත් හොඳ දරුවෙක් බිහිවෙයි කියලයි හිතන්නේ. මේ නිසාදෝ බොහෝ විට තරුණවියට ළං වෙන කොට දරුවෝ තමන්ගේ විවේක කාලය මුළුමනින්ම පරිගණක මෙවලම එක්ක ගත කරනවා. දෙමව්පියොත් හිතන්නේ සමාජයට ගියොත් දරුවෝ නරක් වෙනවා.ඒ අයව ගෙදරම තියාගෙන ඉන්න ඕනෑ කියලයි. ඒක ලොකු වරදක්. මතක තියා ගන්න ෆේස්බුක් වෙබ් අඩවි තරම් මේ සමාජය පිරිහිලා නැති බව. සමාජයට ගිහින් සමාජයේ මිනිසුන් ඇසුරු කිරීමෙන් තමයි දරුවෙකුගේ පෞරුෂය හැදෙන්නේ. පන්සල්, පල්ලිය, දේවාලය, කෝවිල ඇසුරු කිරීම, ඒ තුළ තමයි දරුවා වඩාත් පෞරුෂත්වයෙන් ගොඩනැ‍ඟෙන්නේ.අපි සමාජයට අයිතියි, අපි රටට අයිතියි කියන හැඟීම් දරුවන් තුළ තහවුරු කරන්න ඕනෑ. එහෙම දරුවන් විතරයි හොඳ දරුවෙක්, පෞරුෂයක් තියෙන රටට, ලෝකයට වැඩදායි පුරවැසියෙක් විදිහට බිහි වෙන්නේ. අපිට ඕනෑ රට ගැන හිතන රටට වැඩදායී පුරවැසියෙක්.කවදාවත් තමන්ට අසාධාරණයක් වුණාට සමාජයට වෛර කරන්න එපා. නැතිබැරිකම් අඟහිඟකම් අපි කාටත් අයිතියි. අසාධාරණකම්, අයුක්තියට අපිට මුහුණ දෙන්න වෙනවා. එහෙත් මේවා පරාද කර දස්කම් පාන්න ඉගෙනගන්න ඕනෑ.කාටත් හිමි පොදු දේ නම් නැති බැරි හිඟ අවහිර කම් ඒ දේ මැඩගෙන දස් කම් පෑම තමයි සුරු විරු කම්කියලයි මහින්ද හාමුදුරුවෝ කිව්වේ. ඒ අපහසුකම් මැඩගෙන හැදෙන්න. මේ ලෝක ළමා දිනය ඒ සඳහා හේතු වේවා යි මම ප්‍රාර්ථනා කරනවා.ළමා සංවර්ධන හා කාන්තා කටයුතු ඇමැති තිස්ස කරල්ලියැද්ද මහතා - අද 2014 ඔක්තෝබර් මස 01 වැනි දා ජාත්‍යන්තර ළමා දිනය සමරන දවසයි. අපේ අමාත්‍යාංශය සංවිධාන කරන ප්‍රධාන උත්සවය ජනාධිපතිතුමාගේ ප්‍රධානත්වයෙන් අද පැවැත්වෙනවා. සෙනෙහස දී අප රකින්න කියන තේමාව යටතේ තමයි මෙවර ළමා දිනය සමරන්නේ. මීට වසර දෙක තුනකට පෙර සිට අපි දකින දෙයක් තමයි ජාත්‍යන්තර ළමා දිනය සැමරීම මේ අමාත්‍යාංශයට පමණක් සීමා නොවී පළාත් හා ප්‍රාදේශීය මට්ටමින් වගේම අපට නිතරම ආශිර්වාද කරන දේශීය ස්වෙච්ඡා සංවිධානත් සම්බන්ධවෙලා විවිධ පළාත්වල මේ දිනය සමරනවා.ඒ වගේම දීර්ඝ කාලයක් තිස්සේ පැවැති යුද වාතාවරණය නිම වූ පසු උතුරු නැ‍ඟෙනහිර ප්‍රදේශවලත් මේ උත්සවය සැමරෙනවා. ඇතැම් අය අපෙන් අහනවා දරුවන් වෙනුවෙන් වෙනම දිනයක් අවශ්‍යද කියලා. එහෙම අවශ්‍ය නැහැ. හැම දිනයක්ම දරුවන්ගේ දිනයක්. නමුත් අද මුළු ලොවම එකතු වෙලා මේ දිනය සමරනවා. අපේ අමාත්‍යාංශයේ නොයෙකුත් ආයතන වගේම පළාත් මට්ටමේ අමාත්‍යාංශත් දරුවන් වෙනුවෙන් විශාල කාර්යභාරයක් ඉටු කරනවා.ඉතිහාසයේ අපේ රටේ තිබුණා එක අඳුරු යුගයක්. ඒ අඳුරු යුගය ඉවත් කරලා පැහැබර අනාගතයකට යන්නට අපට ශක්තියක් වී තිබෙන්නේ දරුවන්ගේ අනාගතය වෙනුවෙන් ඇප කැප වී සිටින ජනාධිපතිතුමායි. නගරයට සීමා වී තිබුණු සියලු සම්පත් අද නගරයෙන් බැහැර ඈත පිටිසර ගම්වල දරුවන් වෙනුවෙන් ලබා දීලා මහින්දෝදය තාක්ෂණ විද්‍යාගාර අරඹමින් නූතන යුගයට පියමනින්නට අපේ දරුවන්ට අවස්ථාව උදා කරලා දී තිබෙනවා. ළමා සංවර්ධන හා කාන්තා කටයුතු අමාත්‍යාංශයේ ලේකම් එරික් ඉලයප්ආරච්චි මහතා-අද ළමා දිනයේ තේමාව සෙනෙහස දී අප රකින්න යන්නයි. සෙනෙහස දිය යුතු දෙයක්. මෙතැනදී අප කියන්නේ ස්වභාවික සෙනෙහස නොවෙයි. ළමා අපචාර කතා කරද්දි වැඩියෙන් කියැවෙන දෙයක් තමයි ළමයින්ට වඩා සමීප අයගෙන් මේවා වෙනවා කියන එක. ඒ නිසා සෙනෙහස දීම ඉතා වැදගත්. අප අද ළමා දිනය සමරනවා ව‍ගේම ඉදිරියේ දී තවත් වැඩසටහන් ගණනාවක් සංවිධාන කර තිබෙනවා. ගැහැනු දරුවාගේ දිනය, ළමා ප්‍රඥානුප්තිය එළිදක්වා 25වන වසර සැමරීම ඒ අතර වෙනවා.ළමා ප්‍රඥප්තියට අස්සන් තැබූ රටවල් අතර මුල් පෙළේ රටක් බවට ශ්‍රී ලංකාව පත්ව තිබෙනවා. මුල් වටයේම ඒ ප්‍රඥප්තිය අස්සන් තැබීමට පැමිණි, එම ප්‍රඥප්තිය ක්‍රියාත්මක කිරීමට ජාතික වශයෙන් උර දැරූ රටක් වශයෙන් ශ්‍රී ලංකාව සටහන් වී තිබෙනවා. ළමයා පිළිබඳ නිර්වචනය දිනෙන් දිනම වෙනස් වෙනවා. එය වසරින් වසර, මාසයෙන් මාසය ළමයිනගේ අයිතිවාසිකම් පිළිබඳ ලෝකය දරන මතය අනුව වෙනස්වීමට ලක් වෙනවා. අගමැති දි. මු. ජයරත්න මහතා සහ පාර්ලිමේන්තු කටයුතු ඇමැතිනී සුමේධා ජී. ජයසේන මහත්මිය ඇතුළු පිරිසක් මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>02</day>
    </date>
    <link>http://www.dinamina.lk/2014/10/02/_art.asp?fn=n14100220</link>
    <topic>වන සම්පත හා වනජීවීන් සුරැකීමටජනතාවගේ සහාය අත්‍යවශ්‍යයි</topic>
    <author>නුවන් කොඩිකාර</author>
    <content>වන සම්පත හා වනජීවීන් සුරකීමේ කාර්යය අමාත්‍යාංශකට පමණක් කළ නොහැකි හෙයින් ඊට ජනතාවගේ සහාය ලබාදීම අත්‍යවශ්‍ය බව ආර්ථික සංවර්ධන ඇමැති බැසිල් රාජපක්ෂ මහතා පැවැසීය.එසේ නොමැතිව වනජීවීන් කොළඹ හතේ අයගේ හෝ විදේශිකයන්ගේ විනෝදවීමේ මෙවලමක් නොවන බවද හෙතෙම කීවේය. වනජීවි සංරක්ෂණ දෙපාර්තමේන්තුවේ 65 වැනි සංවත්සර සැමරුම් උළෙල එම දෙපාර්තමේන්තු පරිශ්‍රයේදී ඊයේ (01) පැවැත් වුණු අතර එහි ප්‍රධාන ආරාධිතයා ලෙස සහභාගි වෙමින් ඇමැතිවරයා එසේ කියා සිටියේය.මෙරට වන සම්පත ආරක්ෂා කළේ ජනතාව මිසක් රාජ්‍ය නොවන සංවිධාන නොවන බව පැවැසු ඒ මහතා වනජීවීන් සංචාරක ව්‍යාපාරය හා බද්ධ වුවද ඔවුන්ට අබමල් රේණුවක හිංසාවක් විමට කිසිවිටෙකවත් ඉඩ නොදෙන බව ප්‍රකාශ කෙළේය.ත්‍රස්තවාදයෙන් රට මුදා ගැනීමට රණවිරුවන් ජීවිත පරිත්‍යාග කළ සේ වන සම්පත ආරක්ෂා කරගැනීමට වනජීවි දෙපාර්තමේන්තුවේ බොහෝ පිරිසක් සිය ජීවිත පවා කැපකළ බව රාජපක්ෂ මහතා පැවැසීය.ඇමැතිවරයා මෙසේද කීවේය.ජේ. ආර් ජයවර්ධන මහත්මයා රාජ්‍ය ඇමැතිවරයා ලෙස පත්වෙද්දී එතුමන්ට තමයි මේ විෂය තිබුණේ. ඉන් පස්සේ කළුගල්ල, ආනන්ද තිස්ස අල්විස් යන මහත්වරුන් මේ විෂය භාර ඇමැතිවරුන් ලෙස කටයුතු කළා. අද වෙනකොට මේ විෂය වෙනමම අමාත්‍යාංශයක් බවට පත් කරලා ඒ සඳහා කැබිනට් ඇමැතිවරයකු පත්කර තිබෙනවා.ඒ විතරක් නෙවෙයි අයවැයෙන් මුදල් පවා වෙන්කර තිබෙනවා. අද වෙනකොට සංචාරක ව්‍යාපාරය රැදී තියෙන්නේ වනජීවී හා වනසම්පත සමඟයි.එහෙත් කිසිම අයුරකින් වන සම්පතට හානියක් වෙන්න අප ඉඩදෙන්නේ නැහැ.ආර්ථික අතින් රටක් දියුණු වෙද්දී නාගරීකරණය වීම, වායු දූෂණය වගේ දේවල් සිදුවෙනවා. එහෙත් රටක් ලෙස අපිට එය ජයගනිමින් නගරයේ තිබෙන පහසුකම් ගමටත් ලබාදෙමින් නාගරීකරණය වීමවළක්වා ගන්න පුළුවන්කම ලැබී තිබෙනවා.අද අපේ රජය ආර්ථිකයෙන් පමණක් නෙවෙයි පරිසරය ආරක්ෂා කරගැනීම, ජල කළමනාකරණය ඇතුළු අංශ රැසකින් ඉදිරියෙන් සිටිනවා. රටක් ඉදිරියට යමින් තිබෙන කොට එහි වෙසෙන ජනතාවගේත් බලාපොරොත්තු, සිතුම් පැතුම් ඉහළ යමින් තිබෙනවා.වෙනදා තාර පාරේ ගිය අය කාපට් පාරවල් ඉල්ලනවා. මේ සියලුම දේට මුහුණ දෙමින් තමයි අපට ඉදිරියට යන්න සිදුවී තිබෙන්නේ. එම නිසා මම ජනතාවගෙන් ඉල්ලීමක් කරනවා අපේ වනසතුන් ආරක්ෂා කරගන්න කටයුතු කරන්න කියලා. ආර්ථික සංවර්ධන ආමාත්‍යාංශයෙන් ලබාදිය හැකි සෑම සහයක්ම මේම අමාත්‍යාංශයට ලබාදෙන්න අපි පියවර ගන්නවා.වනජීවි සම්පත් සංරක්ෂණ ඇමැති ගාමිණි විජිත් විජයමුණි සොයිසා මහතා-සංවර්ධනය කියන්නේ කැලෑ කපලා නොන්ක්‍රීට් වනාන්තර හදන එක නෙවෙයි. එම තත්ත්වය තේරුම් ගත් රජයක් ලෙස අපි වන සම්පත ආරක්ෂා වන අයුරින් තමයි සියලුම සංවර්ධනයන් සිදුකරන්නේ. අද වන විට මාගේ අමාත්‍යාංශය යටතට මෙරට භූමි ප්‍රමාණයෙන් සියයට 14 ක් අයිතිව තිබෙනවා.මීට අමතරව මහ මුහුදෙන් සිටින ඇතැම් ජිවීන් පවා මගේ විෂය යටතට අයිතිව තිබෙනවා. අපි මොන දේ කළත් ජෛව විවිධත්වය ආරක්ෂා කරගනිමින් තමයි වැඩ කරන්නේ. මා මේ අමාත්‍යාංශය බාර ගත්තම මුලින්ම කළේ හොඳ අධ්‍යනයක් කිරීමයි. එහිදි අපිට තේරුම් ගිය දෙයක් තමයි බොහෝ අමාත්‍යාංශ අපේ අමාත්‍යාංශය සමඟ සම්බන්ධයි කියන එක.අද අපි එම අංශ සමඟත් සාකච්ඡා කරමින් හොඳ ගමනක් යමින් සිටිනවා. අනෙක් කාරණය තමයි සමහරු චෝදනා කරනවා අමාත්‍යාංශයට ලැබී තිබෙන මුදල්වලින් නිසි ප්‍රයෝජනයක් ගන්නේ නැහැ කියන එක. මම නිලධාරීන්ට උපදෙස් දුන්නා අපිට ලැබිලා තිබෙන සෑම සතයකින්ම නිසි ප්‍රයෝජන ගන්න කියලා.Top 7-Wild Sri lanka හා WILDLANKA විද්‍යාත්මක සගරාව එළිදැක්විමද මෙහිදි සිදුකළේය.මෙහිදි අමාත්‍යාංශ ලේකම් ඉංජිනේරු උදේනි වික්‍රමසිංහ, වනජීවී සංරක්ෂණ දෙපාර්තුමේන්තුවේ අධ්‍යක්ෂ ජනරාල් එච්. ඩී රත්නායක මහත්වරුන්ද අදහස් දැක්වු අතර ආර්ථික සංවර්ධන නියෝජ්‍ය ඇමැති සුසන්ත පුංචිනිලමේ, ඌව පළාත් සභා මන්ත්‍රී උදාර සොයිසා මහත්වරුන් ඇතුළු නිලධාරීන් විශාල පිරිසක් සහභාගි වී සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>02</day>
    </date>
    <link>http://www.dinamina.lk/2014/10/02/_art.asp?fn=n14100221</link>
    <topic>ඌව මැතිවරණයෙන් පරාජයට පත් එජාපය ජය සැමරීම හාස්‍යයට කරුණක්</topic>
    <author>උදුලා පීරිස්</author>
    <content>ඉතිහාසය පුරාම බදුල්ල දිස්ත්‍රික්කයේ බලය එක්සත් ජාතික පක්ෂය සතුව තිබුණත් ජනාධිපති මහින්ද රාජපක්ෂ මහතා බලයට පත්වීමත් සමඟ ඌව පළාත් සභා‍වෙන් එක්සත් ජාතික පක්ෂයට ඔලුව උස්සන්න බැරිවෙලා ඇතැයි රාජ්‍ය පරිපාලන හා ස්වදේශ කටයුතු ඇමැති ඩබ්ලිව්. ඩී. ජේ. සෙනවිරත්න මහතා පැවසීයඑහෙත් ඌව මැතිවරණයෙන් පරාජයට පත්වූ එක්සත් ජාතික පක්ෂය උද්දාමයට පත්ව ජයග්‍රහණයක් සැමරීම හාස්‍ය දනවන කරුණක් බව ඒ මහතා අවධාරණය ‍කළේය.ඒ මහතා මේබව පැවසූවේ ඌව පළාත්සභා මැතිවරණයේදී මොණරාගල දිස්ත්‍රික්කයේ ජයග්‍රහණය වෙනුවෙන් රත්නපුර දිස්ත්‍රික්කයේ දේශපාලන නියෝජිතයන් සමඟ පසුගියදා (29) නගර ශා‍ලාවේ පැවැති සාකච්ජාවේදීය.ඇමැතිවරයා මෙසේද කීය.මෙවර පළාත් සභාව ජයගන්න නියගයෙන් පීඩාවිඳි අල ගොවියා සම්බන්ධයෙන් කිඹුල් කදුළු හෙළු එජාපයේ මහත්වරු අද ඒ ජනතාව ගැන කිසිම මතකයක් නැහැ.අතීතයේ සිටම එජාපයට උරුමවෙලා තියෙන්නේ එවැනි ඉතිහාසයක්. බලයට එනකම් ජනතාව ගැන කතා කළාට බලයට ආවට පසු ජනතාව ගැන කිසිම මතකයක් නැහැ. නමුත් අපේ රජය ඌවේ ජනතාවට පමණක් නෙමෙයි මුළු සමස්ත ජනතාවටම සේවය කිරීමේ වගකීම භාරගෙන තිබෙනවා.ඌව පළාතෙන් අපි එජාපයට වඩා වැඩි ජන්ද 75000ක් ලබාගෙන තිබෙනවා. පැහැදිලි බහුතර පළාත් සභා බලය අප සතුව තිබෙනවා. ‍මේ නිසා වැනෙන රිමෝට් කොන්ට්‍රෝල් පළාත් සභාවක් නෙමෙයි අප මෙවර හදලා තියෙන්නේ . බදුල්ල දිස්ත්‍රික්ක‍යෙන් එජාපය මෙවර ජන්ද ටිකක් වැඩිපුර ලබාගෙන තිබෙනමුත් එම දිස්ත්‍රික්කයෙන් එජාපය පරාදයි.දැන් ලංකාවේ පළාත් 9න් 8ක්ම බලය ති‍යෙන්නේ අපට . එජාපයට වඩා දෙගුනයකට වඩා වැඩි ජන්ද පදනමක් අපට තියෙනවා. එක්සත් ජාතික පක්ෂයට පළාත් නමයෙන්ම ජන්ද ලක්ෂ 24යි. අපට ලක්ෂ 50ක් තියෙනවා. දැන් ජනාධිපතිවරණයක් හෝ මහ මැතිවරණයක් තිබුණොත් මොකද වෙන්නේ කියල අමුතුවෙන් කියන්න අවශ්‍ය නැහැ. ජනාධිපතිතුමාට අභියෝගකළ හැකි ආකර්ශනීය නායකයෙක් විපක්ෂයේ නැතිනිසා පොදු අපේක්ෂකයා ගැන ජනතාවට එතරම් පැහැදීමක් නැහැ. ඒ නිසා ඉදිරි මැතිවරණයන්ගැන අපට කිසිදු පසුතැවීමක් වෙන්න අවශ්‍ය නැහැ. ජයග්‍රහණය නියතයි.දැන් අපට ජාත්‍යන්තරව පවතින දේශපාලන තත්ත්වය වඩාත් සුබදායකයි. එක්සත් ජාතීන්ගේ මහ සමුළුවට සහභාගීවූ ජනාධිපති මහින්ද රාජපක්ෂ මහතා එහිදී වඩාත් සුබදායක ප්‍රථිඵල ලබාගෙන තිබුණා. ඒ වගේම බෙදුම්වාදයට උඩගෙඩි දුන් ජයලලිතා අද දූෂණ චෝදනාවට ලක්වෙලා හිරේ ගිහිල්ලා. ඉන්දියාවේ අගමැතිතුමත් ශ්‍රී ලංකාව පිළිබද සුබවාදී දැක්මෙන් සිටිනවා. චීන හා ජපන් නායකයන් අපේ රටට පැමිණීමත් සමඟ අපේ රටේ ආයෝජන ක්ෂේත්‍රයේ විශාල පිඹිදීමක් ඇතිවෙලා , ඇතැයිද ඇමැතිවරයා වැඩිදුරටත් කියා සිටියේය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>02</day>
    </date>
    <link>http://www.dinamina.lk/2014/10/02/_art.asp?fn=n14100222</link>
    <topic>උසස් පෙළ ආර්ථික විද්‍යා ප්‍රශ්න පත්‍රයේ ගැටලු ගැන අදහස් දැක්වීමට අවස්ථාවක් ඕනෑ</topic>
    <author/>
    <content>2014 උ/පෙළ ආර්ථික විද්‍යාව ප්‍රශ්න පත්‍රයේ දෝෂ සහිත තත්ත්වයන් සහ ඒ ආශ්‍රිතව පැන නැඟ ඇති ගැටලු සම්බන්ධයෙන් මානව හිමිකම් කොමිෂන් සභාව මඟින් සිදු කරන විමර්ශනයේ දී තමන්ට ස්වාධීනව අදහස් දැක්වීමට අවස්ථාව සලසා දෙන මෙන් ආර්ථික විද්‍යා උපකාරක පංති ගුරුවරයකු වූ සරත් හේවගේ මහතා එම කොමිෂමෙන් ඉල්ලීමක් කර ඇත.මානව හිමිකම් කොමිෂන් සභාවේ සභාපතිතුමන් වෙත ලිපියක් ලියමින් ඒ මහතා මෙම ඉල්ලීම සිදු කර ඇත. ඉදිරි දිනකදී මේ විමර්ශනය සිදු කරන අවස්ථාවකදී තමන්ට ස්වාධීනව අදහස් දැක්වීමට අවස්ථාව සලසා දෙන මෙන් ඉල්ලා සිටී.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>02</day>
    </date>
    <link>http://www.dinamina.lk/2014/10/02/_art.asp?fn=r1410021</link>
    <topic>කෑගල්ලේ ගොවි පවුල් 5000කටකෘෂි සහ කිරි නිෂ්පාදන ආශ්‍රිත පුහුණුව</topic>
    <author>රඹුක්කන සමූහ පත්මසේකර නිශ්ශංක</author>
    <content>කෑගල්ල දිස්ත්‍රික්කයේ ගොවි පවුල් 5000කට පුහුණුව ලබා දීම සදහා සබරගමුව පළාත් ඉඩම් කෘෂිකර්ම වාරිමාර්ග සත්ව නිෂ්පාදන සත්ව සෞඛ්‍ය පාරිසරික හා ධීවර කටයුතු ඇමැති ශ්‍රී ලාල් වික්‍රමසිංහ මහතා පියවර ගෙන ඇත.මහින් ද චින්තනය යථාර්ථවත් කරමින් අඩු ආදායම් ලාභී දිරිගැන්වී‍මේ වැඩපිළිවෙළ යටතේ කෘෂිකර්මාන්තය පෙරටු කරගත් ගොවි සංවිධාන කාන්තා ගොවි සංවිධාන, තරුණ ගොවි සමාජ, 3000ක් කෘෂිකාර්මික පුහුණුවටත් 2000ක් කිරිගොවි පුහුණු වැඩසටහනටත් අනුයුක්ත වේ.මේ පුහුණු වැඩසටහන කෑගල්ල උදුගොඩ සත්ව නිෂ්පාදන පුහුණු මධ්‍යස්ථානයේදී ආරම්භ වීමට නියමිතය.මෙයට රු. ලක්ෂ 250ක් ආයෝජනය කරන අතර පුහුණුලාභින්ට ගොවි උපකරණ කට්ටල ලබා දීමට නියමිතය.සබරගමුව පළාත් ප්‍රධාන ඇමැති මහීපාල හේරත් මහතාගේ සහභාගීත්වයෙන් පවත්වනු ලබන මේ පුහුණු වැඩසටහනේ මූලික අරමුණ වී ඇත්තේ කෑගල්ල දිස්ත්‍රික්කයේ කෘෂිකර්මාන්තය නගා සිටුවීමටත් ගොවි නිෂ්පාදන වෙළදපොළට හුරු කරමින් අතරමැදියන් නොමැතිව තම ආර්ථිකය ශක්තිමත් කිරීමට ගොවියාට උපදෙස් ලබා දීමේ වැඩ පිළිවෙළකි.එයින් අපේක්ෂා කරන්නේ අතරමැදියන් අතට ගොවියාගේ නිෂ්පාදන ශ්‍රමය වි‍යෝජනය නවතා වෙළදපොළ ගොවියාට ජය ගැනීමේ ක්‍රමවේදයක් හදුන්වා දීමය. මේ වැඩසටහන සම්බන්ධිකරණය සදහා ඇමැති පෞද්ගලීක ලේකම් රාජිකා වික්‍රමසිංහ මහත්මිය පත් කර ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>02</day>
    </date>
    <link>http://www.dinamina.lk/2014/10/02/_art.asp?fn=r1410022</link>
    <topic>ආහාර කල්තබා ගැනීමේමීවනපලානේ වැඩමුළුව සාර්ථකයි</topic>
    <author>පෝරුවදණ්ඩ සමුහ එච් කුලතිලක</author>
    <content>ස්වයං රැකියා සදහා ආහාර සැකසීම හා කල්තබා ගැනීම පිළිබදව වැඩමුළුවක් මීවනපලානේදී කාන්තා කටයුතු අමාත්‍යාංශයේ ආහාර උපදේශිකා අශෝකා ගීකියනගේ මහත්මියගේ උපදේශකත්වයෙන් ස්වයං රැකියා සදහා ආහාර සැකසීම හා කල්තබා ගැනීම පිළිබදව වැඩමුළුවක් මීවනපලාන ගංගොඩේ නයනා ලක්ෂ්මි මහත්මියගේ නිවසේදී පසුගියදා පැවැත්විණි.හොරණ ප්‍රාදේශීය ලේකම් තුමියගේ උපදෙස් පරිදි මීවනපලාන 617 ඒ වසමේ ග්‍රාම නිලධාරීනී රංජනී පෑලිස් මහත්මිය විසින් සංවිධානය කර තිබු මේ වැඩමුළුවට ශක්ති කාන්තා සමිතියේ සාමාජිකාවන් 32ක් සහභාගීවූහ. ආහාර සැකසීම ස්වයං රැකියාව වශයෙන් තොර ගන්නා අයට ආර්ථික සංවර්ධන අමාත්‍යාංශය යටතේ ක්‍රියාත්මක දිවිනැගුම සහන ණය යෝජනා ක්‍රමය යටතේ ණය ලබා දීම සිදුවේ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>02</day>
    </date>
    <link>http://www.dinamina.lk/2014/10/02/_art.asp?fn=r1410023</link>
    <topic>ජපන් භාෂා කථික තරඟයෙන් පළමුතැන මහනුවර පුෂ්පදානෙට</topic>
    <author>සුනිල් ගුණවර්ධන-කුණ්ඩසාලේ සමූහ</author>
    <content>කුරුණෑගල ස්පුට්නික් ජාත්‍යන්තර පාසලේ පූර්ණ සංවිධානයෙන් සහ ජපානයේ කකේ විශ්ව විද්‍යාලයේ අනුග්‍රහයෙන් පැවැත්වූ 4 වන කකේ අභියෝගතා කුසලතා ජාත්‍යන්තර ජපන් භාෂා කථික තරගයෙන් දිවයිනේ ප්‍රථම ස්ථානය ලබා ගැනීමට මහනුවර පුෂ්පදාන බාලිකා විද්‍යාලයේ ඉගෙනුම ලබන අයේෂිකා රූපසිංහ ශිෂ්‍යාව සමත් විය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>02</day>
    </date>
    <link>http://www.dinamina.lk/2014/10/02/_art.asp?fn=r1410024</link>
    <topic>රට රකින නිල් පවුර කෑගල්ල කාන්තා සමුළුව 04දා</topic>
    <author>බුලත්කොහුපිටිය සමූහ ඩබ්ලිව්.රෝහණ</author>
    <content>ශ්‍රී ලංකා නිදහස් පක්ෂයේ රට රකින නිල් පවුර වැඩ සටහන යටතේ කෑගල්ල මැතිවරණ කොට්ඨාසයේ ශ්‍රී ලංකා නිදහස් පක්ෂ කාන්තා බල මණ්ඩලය අනිද්දා(04) පෙරවරු 9 ට කෑගල්ල නගර ශාලාවේ දී පැවැත්වෙයි.මෙදින බල මණ්ඩලය ඇරඹිම සදහා විදුලි බල ඇමැති පවිත්‍රා වන්නිආරච්චි ,ගම්පහ දිස්ත්‍රික් පාර්ලිමේන්තු මන්ත්‍රීවරියන් වන සුදර්ශණි ප්‍රනාන්දු පුල්ලේ ,උපේක්ෂා ස්වර්ණමාලි යන මහත්මීහු සහභාගි වෙති.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>02</day>
    </date>
    <link>http://www.dinamina.lk/2014/10/02/_art.asp?fn=r1410025</link>
    <topic>මාලඹේ පිරිමි විදුහලේ පා ගමනදා...</topic>
    <author>සමන්ති මිරියගල්ල කඩුවෙල සමූහ</author>
    <content>මාලඹේ , ආදර්ශ පිරිමි විද්‍යාලීය සිසුන් විසින් සංවිධාන කරන ලද විද්‍යාලීය වාර්ෂික පා ගමන පසුගිය දා පැලවත්ත ජී.එච්.බුද්ධදාස ක්‍රීඩාංගණයෙන් සමාරම්භ කෙරිණි.විද්‍යාලීය සිසු සිසුවියන් ආදී ශිෂ්‍ය සංගම් සාමාජිකයන්, විදුහල්පතිවරු, ගුරු භවතුන් ඇතුළු විශාල පිරිසක් මේ අවස්ථාවට එක් වූ අතර,කඩුවෙල නගරාධිපති ජී.එච් බුද්ධදාස මහතා ඇතුළු අරාධිතයන් රැසක් ද මේ අවස්ථාවට එක් විය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>02</day>
    </date>
    <link>http://www.dinamina.lk/2014/10/02/_art.asp?fn=r1410026</link>
    <topic>මාඔය-කරඳන පාලමේඉදිකිරීම් කඩිනමින්</topic>
    <author>රඹුක්කන විශේෂ ඔස්වල්ඩ් ගොඩකුඹුර</author>
    <content>පසුගිය වසරේ පැවැති දැයට කිරුළ වැඩසටහනට සමගාමීව ඉදිකිරීම් ආරම්භ කළ වයඹ පළාත හා සබරගමුව පළාත යා කරමින් මාඔය හරහා කරඳන පාලමේ වැඩ කටයුතු ‍මේ දිනවල කඩිනමින් නිමවෙමින් පවතියි.රුපියල් මිලියන දෙසිය පනහක වියදමින් ඉදි කෙරෙන මේ පාලමේ ඉදිකිරීම් ආර්ථික සංවර්ධන ඇමැති බැසිල් රාජපක්ෂ මහතා අතින් මුල්ගල් තබා පසුගිය වසරේ ජූනි මස 03 වැනි දින ආරම්භ කෙරිණි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>02</day>
    </date>
    <link>http://www.dinamina.lk/2014/10/02/_art.asp?fn=r1410027</link>
    <topic>කෑගල්ල නව බස් නැවතුම් පොළට සනීපාරක්ෂක පහසුකම් ඕනෑ</topic>
    <author>කෑගල්ල සමූහ පී.එම්.පී. පොල්වත්ත</author>
    <content>දිනපතා දහස් ගණන් මහජනතාව ඒකරැස් වන කෑගල්ල නව බස් නැවතුම්පොළේ පොදු වැසිකිළියක් නොමැතිකම නිසා බස් මගී ජනතාව ට නොයෙකුත් දුෂ්කරතා රැසකට මුහුණ පෑමට සිදු වී ඇත.මෙහි තිබූ පොදු වැසිකිළිය වසා දමා වසර ගණනාවක් ගතවී ඇත. මේ බස් නැවතුම්පොළෙන් මාර්ග 17ක පමණ ලංකා ගමනා ගමන මණ්ඩලයට අයත් හා සබරගමුව මාර්ගස්ථ මගී ප්‍රවාහන සේවයට අයත් බස් රථ 250ක් පමණ දිනපතා ගමන් කරයි.කෑගල්ල නගරයේ ඇති ප්‍රධාන පෙළේ පාසල් 4 කටද තවත් පාසල් ගණනාවකටද පාසල් සිසුන් මෙන්ම රජයේ හා සංස්ථාවලද පෞද්ගලික අංශවලද රැකියාවක් සඳහා දිනපතා යන එන විශාල පිරිසකට මෙහි පොදු වැසිකිළියක් නොමැති කම නිසා තම අවශ්‍යතාවන් ඉටු කර ගැනීමට නොහැකි වී ඇති අතර විශේෂයෙන් මෙහි පැමිණෙන කාන්තාවන් නොයෙකුත් දුෂ්කරතාවලට මුහුණ පෑමට සිදුවූ අවස්ථා එමට බව මගී ජනතාව පවසති.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>02</day>
    </date>
    <link>http://www.dinamina.lk/2014/10/02/_art.asp?fn=r1410028</link>
    <topic>කටුගස්තොට පාසල් 126ක සාමාන්‍ය පෙළ විභාග සම්මන්ත්‍රණ</topic>
    <author>කේ චන්ද්‍රරත්න මහනුවර දිසා සමුහ</author>
    <content>අපොස සාමාන්‍ය පෙළ ප්‍රතිඵල සියයට විසිපහකින් සංවර්ධනය කිරිම ඉලක්ක කරගත් වැඩ සටහන් මාලාවක් ඉදිරි මාස දෙක ඇතුළත කටුගස්තොට අධ්‍යපන කලාපයට අයත් පාසල් 126 ක් ආශ්‍රිතව ක්‍රියාත්මක කිරිමට මේ වන විටත් පියවර ගෙන ඇත .මෙවර අපොස සාමාන්‍ය පෙල විභායට කටුගස්තොට අධ්‍යපන කලාපයෙන් සිසු දරුවන් 2500ක් පෙනි සිටිමට නියමිත අතර එම සිසු දරුවන් පිරිසට සිංහල මාධ්‍ය හා දෙමළ මාධ්‍ය යන දෙකටම අයත් සිසු දරුවන් ඇතුලත් වන බවද කියති.විද්‍ය ගණිතය සිංහල දෙමළ හා ඉංග්‍රිසි යන විෂයන් ඉලක්ක කරගන පාසල් මට්ටමින් විෂය සම්මන්ත්‍රණ‚ වැඩමුළු‚අනුමාන ප්‍රශ්න සාකච්චා කිරිම ඇතුළු විෂය සංවර්ධනයට අදාළ වැඩ සටහන් ක්‍රියාත්මක කරන අතර එම වැඩ සටහන් සදහා පළාත අධ්‍යපන දෙපාර්තමේන්තුවේ හා කලාප අධ්‍යපන කාර්යාලයේ සම්පත් දායකයින්ගේ පූර්ණ සහාය නොමිලේම ලබාදෙන බවද එම කටයුතු සදහා පාසල් මට්ටමින් ඉහළ දායකත්වයක් හා සහායක් ලැාබන බවද කටුගස්තොට කලාප අධ්‍යාපන කාර්යාලයේ ප්‍රකාශකයෙක් කිය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>02</day>
    </date>
    <link>http://www.dinamina.lk/2014/10/02/_art.asp?fn=r1410029</link>
    <topic>වයඹ පළාතේ ගම්මාන 690ක් සංවර්ධනයටපළාත් ග්‍රාම සංවර්ධන දෙපාර්තමේන්තුවෙන් සැලැසුම්</topic>
    <author>කටුපොත සමූහ බී.ඒ.එන්.එස්.කුමාර</author>
    <content>මහින්ද වින්තන ජාතික සංවර්ධන ප්‍රතිපත්තියට සමගාමීව වයඹ පළාතේ එක් ප්‍රාදේශිය ලේකම් කොට්ඨාසයකින් එක් ගම්මානයක් තෝරා ගෙන රාජ්‍ය, රාජ්‍ය නොවන සහ වෙනත් සහාය සේවා ආයතන ඒකාබද්ධ කර ගනිමීන් මේ වර්ෂයේ සිට 2018 දක්වා ඉදිරි පස් අවුරුදු කාලය ඇතුළත ගම්මාන 690ක් සංවර්ධනය කිරිමට වයඹ පළාත් ග්‍රාම සංවර්ධන දෙපාර්තමේන්තුව මගින් සැලැසුම් සකස් කර ඇත .මේ වර්ෂයේ කුරූණෑගල සහ පුත්තලම දිස්ත්‍රිකයේ ගම්මාන 46ක් සංවර්ධනය කෙරෙයි .මේ වැඩ සටහන යටතේ සංවර්ධන කෙරෙන ගම්මාන මෙසේය.අලව්ව වෙන්නරුව, අඹන්පොළ රනෝරාව, බිංගිරිය කෝසාගම, ඇහැටුවැව බොගස්වැව, ගල්ගමුව අක්කරවත්ත, ගනේවත්ත උයන්ගල්ල, ගිරිබාව නිරාවිය, පඩුවස්නුවර බටහිර පටපිළිගම, ඉබ්බාගමුව ගොඩරත්මලේ, පඩුවස්නුවර නැගෙනහිර පලුගස්වෙල, කොටවෙහෙර උනාලේ,කොබෙයිගනේ ඇඔලයාගම, කුලියාපිටිය බටහිර හේනමුල්ල, කුලියාපිටිය නැගෙනහිර අගාරකොළණිය සහ රනස්ගල්ල, කුරණැගල රිකිල්ලගමුව ජනපදය, මල්ලවපිටිය කුඩා කෝවාන, මාවතගම පහළ ඉගුරුවත්ත, මහව වදුරුස්ස, මාස්පොත ගොඩයාය, නාරම්මල කලහුගම, නිකවැරටිය වැටියේගෙදර, පන්නල කොරලමී පොත්ත, පොල්ගහවෙල ගලබඩගම, පොල්පිතිගම තම්බුව ට්‍රැක්7, රිදිගම කොස්ගොල්ල, රස්නායකපුර පොළොන්තලාව, වාරියපොළ තඹරව, වීරඹුගෙදර යක්දෙහිගෙදර, උඩුබද්දාව අම්මනමුල්ල, බමුණාකොටුව වල්පොලගලෙන් පහළ, ආණමඩුව බුද්ධිගුරු පොකුණුගම, ආරචීචිකට්ටුව අලිකටුව, දංකොටුව ලුකස්වත්ත අංක1ජනපදය, හලාවත විරපඩියාන, කල්පිටිය කජුවත්ත, කරුවලගස්වැව එගොඩපිටිය, මාදම්පේ ලියගොමුව වත්ත, මහකුඹුක්කඩවර හල්මීල්ල ගොල්ල, මහවැව කොස්වාඩිය, මුන්දලම පුබුදුගම, නාත්තණ්ඩිය නාරවිල, නවගත්තේගම මහ මැද්දාව, පල්ලම රාජපක්ෂවත්ත, පුත්තලම මධුරගම, වනාතවිල්ලුව කරඩිපුවල්, වෙන්නප්පුව නැගෙනහිර පළාත්බංඩිරිප්පුව යන ගම්මානවල මේ සංවර්ධන කටයුතු දැනටමත් ආරම්භ කර ඇති බව වයඔ පළාත් ග්‍රාම සංවර්ධන අධක්ෂවරිය දිනමිණට පැවැසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>02</day>
    </date>
    <link>http://www.dinamina.lk/2014/10/02/_art.asp?fn=r14100210</link>
    <topic>නාගොඩ ගම්මාන රැසකසංවර්ධන ව්‍යාපෘති 12ක්</topic>
    <author>ටී.එල්.ඒ.පී. හේමපාල නාගොඩ සමූහ</author>
    <content>නාගොඩ ප්‍රාදේශීය ලේකම් කොට්ඨාසයේ එක ගමකට එක වැඩක් වැඩසටහන යටතේ බුදපනාගම, උනන්විටිය, පරණ තානායම්ගොඩ සහ පරණ තානායම්ගොඩ මධ්‍යම ග්‍රාමනිලධාරී වසම්වල සංවර්ධන ව්‍යාපෘති දොළහක් ක්‍රියාත්මක කිරීම සඳහා රුපියල් ලක්ෂ හතළිස් හතරක මුදලක් වෙන්කර දී තිබේ.මේ අනුව අඟුරුවල කන්ද මාර්ගයේ තාර දැමූ කොටස ප්‍රතිසංස්කරණය කිරීම, කුඩුප්පුගොඩ මාර්ගයේ ඉතිරි කොටස කොන්ක්‍රීට් කිරීම, වින්ටර් වත්ත හරහා ඇතිකොටස කොන්ක්‍රීට් කිරීම, ඉලේපෙරුම මාවතේ මුල් කොටස ‍කොන්ක්‍රීට් කිරීම, ගොඩවත්ත සිට කකුළුවැල්දූව හරහා ඊරියවල මාර්ගයට සම්බන්ධ වන කෙටි මාර්ගය කොන්ක්‍රීට් කිරීම, ඉලේපෙරුම මාවත සිට පාවර දූව හරහා ඊරියවල මාර්ගයට ඇති කෙටි මාර්ගය කොන්ක්‍රීට් කිරීම, උඩුමුල්ල කඳන්කැටිය මාර්ගය බෝක්කු දෙකක් දමා ප්‍රතිසංස්කරණය කිරීම, උඩුමුල්ල වෙදගොඩැල්ල මාර්ගය බෝක්කු දෙකක් දමා පුළුල් කිරීම, මිහිකත ජල ටැංකිය අසල සිට කැටගොඩ ගෙදර කඩේ දක්වා මාර්ගය කොන්ක්‍රීට් කිරීම, ඇතාවැටුණූ පීල්ල ඇටඹගහවිල කපල්විල මාර්ගය කොන්ක්‍රීට් කිරීම, කපල්විල පුස්සැල්ල පාර හරහා කාබිල්වත්ත මාර්ගය කොන්ක්‍රීට් කිරීම, කලවිටිගොඩ මුලන මාර්ගයේ ස්ථාන කිහිපයක් කොන්ක්‍රීට් කිරීම සහ මාර්ගය පුළුල් කිරීම සිදු කිරීම සිදු කිරීමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>02</day>
    </date>
    <link>http://www.dinamina.lk/2014/10/02/_art.asp?fn=s1410021</link>
    <topic>රගර් - ක්‍රිකට් ක්‍රීඩකයෝ අද අවසන් පූර්ව තරගවල ෆින්ලන්තයෙන් පැමිණි නදීකා ගඟට ඉනි කපයි</topic>
    <author>ප්‍රින්ස් ගු ණසේකර දකුණු කොරියාවේඉංචියොන් සිට...</author>
    <content>ආසියානු ක්‍රීඩා උළෙලේ රගර් අවසන් පූර්ව තරගයට පිවිසීමට ශ්‍රී ලංකා ක්‍රීඩකයෝ සමත් වූහ. නැම්ග්ඩොන්ග් ඒෂියාඩ් රගර් පිටියේ චීනයට එරෙහි අර්ධ අවසන් පූර්ව තරගයේදී ශ්‍රී ලංකා ක්‍රීඩකයෝ ලකුණු 24-19ක් ලෙස ජයග්‍රහණය වාර්තා කොට මෙලෙස ඉදිරියට පැමිණියහ.තරගයේ නියමිත කාලයේදී දෙපිලම ලකුණු 19 බැගින් ලබා සිටි හෙයින් තීරණය ලබා ගැනීමට අතිරේක කාලයක් පිරිනැමුණි. එහිදී මිනිත්තු 3ක් ගතවෙද්දී මිතුන් ෂාමීල් අගනා ට්‍රයි දිනුමක් වාර්තා කොට ශ්‍රී ලංකාවට අවශ්‍යම වූ ජයග්‍රහණය සනිටුවන් කළේය.ඒ අනුව අද ශ්‍රී ලංකාව හා ජපානය අතර අවසන් පූර්ව තරගය පැවැත්වීමට නියමිතය. චීන රගර් ක්‍රීඩකයෝ ශ්‍රී ලංකා පිලට ප්‍රබල තර්ජනයක් ඊයේ තරගයේදී ලබා දුන්නද ශ්‍රී ලංකාවේ සටන්කාමීත්වය අත් නොහැරීම කැපී පෙනුණි.ඊයේ මූලික වටයේ අවසන් තරගයේදී කොරියාව ඉදිරියේ ශ්‍රී ලංකාව21-12ක් ලෙස පරාජයට පත් විය. එම තරගයේ පළමු භාගය නිමාවෙද්දී ශ්‍රී ලංකාව ලකුණු 12-0ක් ලෙස ඉදිරියෙන් සිටි අතර කොරියාව දෙවැනි භාගයේදී ආක්‍රමණකාරී තරග රටාවකින් ජය තහවුරු කර ගත්තේය.ක්‍රිකට් පිලට තීරණාත්මකයිශ්‍රී ලංකාව හා බංග්ලාදේශය අතර තීරණාත්මක ක්‍රිකට් තරගයක් අද ඉංචියෝන් යෙන්හූයි ක්‍රීඩාංගණයේදී පැවැත්වේ. මේ තරගයෙන් ශ්‍රී ලංකා පිල ජයගතහොත් හෙට පැවැත්වෙන් අවසන් මහා තරගයට පිවිසීමේ අවස්ථාව උදාවෙනු ඇත.ඊයේ පැවැති බංග්ලාදේශය හා ක්වේට් අතර තරගයෙන් බංග්ලාදේශය දැවැන්ත ලකුණු 203ක ජයක් ලබා අවසන් පූර්ව තරගයට පිවිසියේය. බංග්ලාදේශය ඕවර් 20කදී කඩුලු 9කට ලකුණු 224ක් ලබාගත් අතර ක්වේට් පිල ඕවර් 13කදී ලකුණු 21කට දැවී ගියේය.යෙන්හූයී තණතිල්ල ඉතා මන්දගාමී මෙන්ම මැටි සහිත එකක් බැවින් ඕනෑම කණ්ඩායමක් පළමු ඕවර් 10දී වැඩි ලකුණු ගණනක් ලබාගත යුතු බවට පුහුණුකරුවන්ගේ මතයවී ඇත. ඉතා ඉක්මනින් පන්දුව කඩොතොලුවන හෙයින් පන්දුවට පහරදීමේදී එන්න එන්නම අපහසුතා ඇතිවන අතර ආරම්භක පිතිකරුවන්ගේ හා මුල් පෙළ පිතිකරුවන්ගේ භූමිකාවේ සාර්ථකත්වය ඉත් අත්‍යාවශ්‍ය වී ඇත.ශ්‍රී ලංකාව මුහුණදුන් පළමු තරගයේදී කොරියාවට එරෙහිව අර්ධ ශතක දෙකක් උපුල් තරංග හා දිනේෂ් චන්දිමාල් වාර්තා කරමින් දස්කම් දැක්වූහ. එපරිද්දෙන් අද තරගයේදී ආරම්භය හොඳ වුවහොත් බංග්ලාදේශයට පීඩනය ගෙනදීමේ හැකියාව ශ්‍රී ලංකා පිල සතුවේ. බංග්ලාදේශයේ පළමු පෙළ කණ්ඩායම මේ තරගාවලියට එක්කොට ඇති හෙයින් අද තරගය අවසන් මහා තරගයක ස්වරූපයක් ගකනු ඇතැයි විශ්වාසය වී තිබේ.ඊයේ පැවැති මීටර් 200 කාන්තා අවසන් තරගයේදී චන්ද්‍රිකා සුභාෂිනී තත්පර 23.65කින් 6වැනි ස්ථානයට පත්වූ අතර, මීටර් 800 කාන්තා තරගයේදී ගයන්තිකා අබේරත්න විනාඩි 2:08.75කින් 7වැනි ස්ථානයට පත්වූවාය. මේ දෙදෙනාම මේ ඉසව්වල මූලික වටයේදී මෙයට වඩා හොඳ කාලයකින් තම පෞද්ගලික හොඳම දක්ෂතා පෙන්වූහ.නදීකා පරදියිශ්‍රී ලංකාවේ පදක්කම් බලාපොරොත්තුවක් වූ හෙල්ල විසිකිරීමේ ක්‍රීඩිකා නදීකා ලක්මාලී ඊයේ දිනයේදී සුපුරුදු දස්කම් අතරට පැමිණයේ නැත. ඇය මීටර් 57.71ක දුරක් හෙල්ල විසිකොට 5 වැනි ස්ථානයට පත් වූවාය. ඇය මේ ඉසව්වේ දක්වා ඇති පෞද්ගලික දක්ෂතාව මීටර් 60.64ක් වූවද ඒ අසලට නොපැමිණීම ප්‍රශ්නාර්ථයකි. මෙයට මාසයකට පමණ පෙර පැවැති පොදු රාජ්‍ය මණ්ඩලීය ක්‍රීඩා උ‍ළෙලේදී නදීකා ලක්මාලී මීටර් 59.04ක දක්ෂතාවකින් මේ තරග වාරයේ හොඳම දක්ෂතාව දැක්වූවාය.විශාල මුදලක් වැයකොට ඇය ෆින්ලන්තයේ මාස 7ක පුහුණුවක් ලබා ආසියානු ක්‍රීඩා උළෙලට පැමිණිය ද පදක්කමක් දිනා දීමට නොහැකිවීම කාගේත් කතාබහට ලක්ව ඇත. එහි රන් පදක්කම චීනයේ ලී ෂැන්ග් මීටර් 65.47කින්, රිදී පදක්කම එරටේම ලී ලින්ග්වෙයී මීටර් 61.43කින් හා ලෝකඩ පදක්කම ඉන්දියාවේ රාණී අනූ මීටර් 59.53කින් දිනා ගත්හ.ශ්‍රී ලංකා මීටර් 400 සහාය දීවීමේ පිල අද අවසන් තරගයට පිවිසෙන අතර ඊයේ දිනයේ යෂ්ඨි හුවමාරුව පිළිබඳව විශේෂ පුහුණුවක් ලබාදීමට පියවරගත් බව ප්‍රධාන පුහුණුකරු ඩර්වින් පෙරේරා මහතා පැවැසීය. පළමු තරගයේදී සිදුවූ දෝෂ නිවැරදි කර ගැනීමේ අරමුණින් කණ්ඩායමේ සුලු වෙනසක් කළ බවද පෙරේරා මහතා පැවැසීය. ඒ අනුව අද තරගයට කාලිංග කුමාරගේ වෙනුවට උදය කුමාර එක් කිරීමට තීරණය වී ඇත. අංජන ගුණරත්න, කසුන් කල්හාර හා ධනුෂ්ක නලීන් කරුණාරත්න සහාය දිවීමේ තරගයේ සෙසු සාමාජිකයෝ වෙති.</content>
  </post></root>