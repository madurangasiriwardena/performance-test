<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2013</year>
      <month>08</month>
      <day>07</day>
    </date>
    <link>http://www.dinamina.lk/2013/08/07/_art.asp?fn=n1308074</link>
    <topic>දියර කිරි ප්‍රවර්ධනයට රාජ්‍ය ප්‍රතිපත්තියක් සකස් කළ යුතුයි</topic>
    <author>සන්ධ්‍යා කරුණාරත්න</author>
    <content>දියර කිරි ප්‍රවර්ධනයට රාජ්‍ය ප්‍රතිපත්තියක් සකස් කළ යුතු බව රජයේ වෛද්‍ය නිලධාරීන්ගේ සංගමය අවධාරණය කරයි. නිසි පෝෂණයෙන් යුක්ත දියර කිරි බහුජාතික සමාගම්වල පිටි කිරිවලට වඩා ගුණාත්මක බවෙන් ඉහළ බව සංගමයේ සභාපති විශේෂඥ වෛද්‍ය අනුරුද්ධ පාදෙනිය මහතා පවසයි‍.රජයේ වෛද්‍ය නිලධාරීන්ගේ සංගම් ප්‍රධාන කාර්යාලයේ පැවැති මාධ්‍ය හමුවක් අමතමින් ඒ මහතා ඊයේ (06) මේ බව ප්‍රකාශ කළේය. මෙරට දරුවන්ගේ අනාගත සුබසිද්ධිය උදෙසා තීරණ ගත යුතු අතර එවැනි තීරණ ගැනීමේදී බහුජාතික කිරිපිටි සමාගම්වල අතකොළුවක් බවට සෞඛ්‍ය අමාත්‍යාංශයේ නිලධාරීන් පත් නොවිය යුතු බව ද සංගමය ප්‍රකාශ කරයි.මෙරට පිහිටි විදේශීය බහුජාතික සමාගම්වලට අනුබද්ධව සේවය කරන නිලධාරීන්ගේ සේවාව ලබා ගනිමින් දේශීය කිරි ප්‍රවර්ධනය සඳහා රාජ්‍ය අනුග්‍රහය ‍යටතේ කර්මාන්තයක් ආරම්භ කිරීමේ කාලීන අවශ්‍යතාවක් බව ද වෛද්‍ය පාදෙනිය මහතා රජයට පෙන්වාදෙයි.මෙරට මිල්කෝ සමාගමේ නිෂ්පාදන ධාරිතාව සියයට 40 ක් වන අතර ඉතිරි සියයට 60 නිෂ්පාදනය සඳහා බහුජාතික සමාගම්වලට අනුබද්ධව සේවය කරන දේශීය නිලධාරින්ගේ සහාය ලබා ගත යුතු යැයි ද හෙතෙම කීය.ආනයනික කිරිපිටිවල ඩයිසයිනමයිඩ් (DCD) විස රසායනික ද්‍රව්‍ය අඩංගු බවට විද්‍යා හා තාක්ෂණ අමාත්‍යාංශයට අයත් කාර්මික තාක්ෂණ ආයතනය (ITI) නිකුත් කළ වාර්තාව පිළිගැනීමට සෞඛ්‍ය අමාත්‍යාංශය දක්වන මැළිකම ගැටලුවක් බව ද සංගමය පවසයි.බොහෝ දියුණු රටවල සිදු කරන පරිදි පිටි කිරි වෙනුවට දියර කිරි භාවිතය දිරිමත් කළ යුතු බවත් කෘෂිකර්ම, පශු සම්පත්, සමූපකාර හා අභ්‍යන්තර වෙළඳ කටයුතු යනාදී අමාත්‍යාංශ මේ සඳහා ඒකාබද්ධ කර ගත යුතු බවත් රජයේ වෛද්‍ය නිලධාරීන්ගේ සංගමය ප්‍රකාශ කරයි.මෙවැනි වැඩපිළිවෙළක් යටතේ විශාල මුදලක් විදේශ රටවලට ඇදී යාම වැළැක්වීම මෙරට ආර්ථික සංවර්ධනයට හේතු වන්නේ යැයි ද සෞඛ්‍ය සම්පන්න ජනතාවක් මෙමඟින් බිහි කර ගත හැකි යැයි ද එම සංගමය සඳහන් කරයි.මේ අවස්ථාවට සංගමයේ මාධ්‍ය ප්‍රකාශක වෛද්‍ය නවීන් ද සොයිසා, වෛද්‍ය නලීන් ආරියරත්න මහත්වරු සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>07</day>
    </date>
    <link>http://www.dinamina.lk/2013/08/07/_art.asp?fn=n13080716</link>
    <topic>‘ආලෝකෝ උදපාදි’ මහා කප්රුක් පූජාව කතරගම දී 20දා</topic>
    <author/>
    <content>රටටත් ජනතාවටත් සෙත්පතා අගෝස්තු 20 වැනිදා (නිකිණි පොහොය දා) පෙරවරු 8ට කතරගම කිරිවෙහෙර චෛත්‍යරාජයාණන් වහන්සේට පිදෙන “ආලෝකෝ උදපාදි” මහා කප්රුක් පූජාව සහ අෂ්ඨපරිෂ්කාර පූජාව සඳහා ඔබටත් සහභාගි විය හැකිය.චෛත්‍යරාජයාණන් වහන්සේ වටා මහා පෙරහරකින් වඩමවනු ලබන සියක් අෂ්ඨපරිෂ්කාර පූජාවට කැමැති පින්වතුන්ට අටපිරිකර සමඟ සහභාගි විය හැකිය.කතරගම කිරිවෙහෙර රජමහ විහාරාධිපති ආචාර්ය අලුත්වැව සෝරත නාහිමියන් ගේ අනුශාසකත්වයෙන් හා මීගහවෙල සුමන ශාන්ත හිමියන්ගේ මෙහෙයවීමෙන් පවත්වනු ලබන මෙම මහා පින්කම ලේක් හවුස් ආයතනයේ තවත් එක් ආගමික හා සංස්කෘතික සේවාවකි. වැඩි විස්තර සඳහා 0112429245 අමතන්න.</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>07</day>
    </date>
    <link>http://www.dinamina.lk/2013/08/07/_art.asp?fn=n1308075</link>
    <topic>විස එන්නත් කර බිරිය මැරූසැමියාට මරණ දඬුවම</topic>
    <author>සබරගමුව සමූහ – ගලිගමුව සමූහ</author>
    <content>එන්නත් කටුවකින් විස වර්ගයක් තම බිරියගේ සිරුරට විද මරණයට පත්කළ විවාහක සැමියකුට එරෙහිව කෑගල්ල මහාධිකරණයේ විභාග වූ නඩුවක තීන්දුව ප්‍රකාශයට පත් කළ මහාධිකරණ විනිසුරු මේනකා විජේසුන්දර විනිසුරුතුමිය චූදිත විත්තිකරුට ඊයේ (6) මරණ දඬුවම නියම කරනු ලැබීය.මෙසේ දඬුවමට යටත් කරනු ලැබුවේ දැරණියගල අංහෙට්ටිගම පදිංචි සමරසිංහ දිසානායකලාගේ සරත් විමලවීර නම් 51 හැවිරිදි දෙදරු පියකුටය. මේ සිද්ධියෙන් මියගොස් ඇත්තේ දැරණියගල කොස්වත්ත අංහෙට්ටිගම පදිංචි බාලසූරිය ආරච්චිලාගේ මාලනි නම් (39) හැවිරිදි කාන්තාවකි.2004/12/26 දින අවිස්සාවේල්ල මහ රෝහලට ඇතුළත් වී ඇති මියගිය අය අවිස්සාවේල්ල මහ රෝහලේ අධිකරණ වෛද්‍ය විශේෂඥ අජිත් තෙන්නකෝන් මහතා ඉදිරියේ ප්‍රකාශයක් ලබා දෙමින් චෝදිත තම ස්වාමිපුරුෂයා 2004/12/27 දින තමා නිවසේ සිටියදී නිවසට පැමිණ තමාට පහරදී බෙල්ල මිරිකා ඇඳට දමා තමාගේ දකුණුපාදයේ කලවා ප්‍රදේශයට ඉන්ජෙක්ෂන් කටුවකින් ඇන්න බවත්, ඉන් ඇතිවූ අසනීප තත්ත්වය නිසා රෝහලට ප්‍රතිකාර සඳහා පැමිණි බවත් ප්‍රකාශ කර තිබුණි.මියගිය කාන්තාවගේ දස හැවිරිදි පිරිමි දරුවෙක් සිද්ධිය පිළිබඳව 2004/12/28 දින දැරණියගල පොලිසියට පැමිණිල්ලක් කිරීමෙන් පසු දැරණියගල පොලිසිය මේ පිළිබඳ වැඩිදුර පරීක්‍ෂණ ආරම්භ කර තිබුණි.දැරණියගල පොලිසිය රුවන්වැල්ල මහේස්ත්‍රාත් අධිකරණයේදී මූලික නඩු විභාග පවත්වා තිබුණු අතර නීතිපතිවරයා විසින් අධිචෝදනා ගොනුකිරීමෙන් පසු කෑගල්ල මහාධිකරණයේ විනිසුරු මේනකා විජේසුන්දර විනිසුරුතුමිය ඉදිරියේදී මේ නඩුව විභාගයට ගැනුණි.මේ නඩුවේ පැමිණිල්ල රජයේ අධිනීතිඥ ෂෙහාන් ද සිල්වා මහතා විසින් මෙහෙයවනු ලැබූ අතර පැමිණිල්ල වෙනුවෙන් මියගිය කාන්තාවගේ සහ චෝදිත විත්තිකරුගේ දරුවන් දෙදෙනෙක් ද අසල්වාසී ඥාති කාන්තාවක් ද සාක්‍ෂි ලබා දෙනු ලැබීය.මූලික පරීක්‍ෂණ පැවැත්වූ එවකට දැරණියගල පොලිස් ස්ථානාධිපතිවරයාව සිටි පො. ප. පුෂ්පකුමාර, එවකට උ. පො. ප. තුෂාර, එවකට කා. පො. ප. චන්ද්‍රා, එවකට උ. පො. ප. පී. කමල්දේව යන නිලධාරීන් ද රජයේ සාක්‍ෂි ලෙස මහාධිකරණ විනිසුරුතුමිය ඉදිරියේදී සාක්‍ෂි දෙනු ලැබීය. දැරණියගල පොලිසිය නියෝජනය කරමින් පො. සැ. (30244) සමරසිංහ මහතා අධිකරණයේ පෙනී සිටි අතර විත්තිකරු වෙනුවෙන් නීතිඥ ආනන්ද කුමාරසිංහ මහතා ද පෙනී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>07</day>
    </date>
    <link>http://www.dinamina.lk/2013/08/07/_art.asp?fn=n1308076</link>
    <topic>දකුණු කොළඹ වරාය දැකබලා ගැනීමේ අවස්ථාව හෙට සිට</topic>
    <author>සුභාෂීණී සේනානායක</author>
    <content>ආසියාවේ අභිමන්තොට දකුණු කොළඹ වරාය මහජනතාවට දැකබලා ගැනිමට හෙට (8) සිට 13 වනදා දක්වා විවෘත කෙරේ.දකුණු කොළඹ වරාය මෙරට සිදුකළ දැවැන්ත සංවර්ධන යෝජනාක්‍රමයක් වන බැවින් මේ රටේ පාසල් සිසුන් ඇතුළු සමස්ත ජනතාවට බලාගැනීමට ඉඩ සලසා දීමට තීරණය කළ බව ශ්‍රී ලංකා වරාය අධිකාරියේ සභාපති ආචාර්ය ප්‍රියත් බී වික්‍රම මහතා දිනමිණට ප්‍රකාශ කළේය.මහමුහුද ගොඩකර ඉදි කළ කිලොමීටර් 6.7ක් පුරා ඉදි කළ ආසියාවේ අභිමන්තොට දියකඩනය සියැසින් දැක බලා ගැනිමට මෙරට ජනතාවට මින් හැකි වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>07</day>
    </date>
    <link>http://www.dinamina.lk/2013/08/07/_art.asp?fn=n1308077</link>
    <topic>උපාධිධාරීන් 50,000ක්රාජ්‍ය සේවයට බඳවාගත්තා</topic>
    <author/>
    <content>උපාධිධාරීන් 50,000කට අධික පිරිසක් පසුගිය සිවු මාසය ඇතුළත රාජ්‍ය සේවයට බඳවා ගෙන ඇතැයි රාජ්‍ය කළමනාකරණ ප්‍රතිසංස්කරණ ඇමැති නවීන් දිසානායක මහතා පැවැසීය.ජනාධිපති මහින්ද රාජපක්ෂ මහතා රාජ්‍ය සේවය පිළිබඳ විශාල විශ්වාසයකින් පසු වන බවත් රාජ්‍ය සේවයේ කිසිඳු කප්පාදුවක් කිරීමට එතුමා ඉඩ නොදෙන බවත් ඇමැතිවරයා සඳහන් කළේය.පරිඝනක පුහුණුව ලැබූ රාජ්‍ය නිලධාරීන්ට කළුතර දිස්ත්‍රික් ලේකම් කාර්යාලයේ දී සහතික පත් ප්‍රදානය කරමින් ඇමැතිවරයා මේ අදහස් පළ කළේ ය.ඇමැතිවරයා මෙසේ ද කීය. සමහර දුෂිත මාධ්‍ය හරහා අපගේ රාජ්‍ය සේවකයන් ගැන නරක ප‍්‍රචාර ගෙන යනවා.නමුත් හොද රාජ්‍ය සේවයක් 90%ක් අපේ රටේ ඉන්නවා. දකුණු ආසියාවේ පොදු රාජ්‍ය සේවයක් තියෙනවා. පකිස්ථානයේ රාජ්‍ය සේවකයන්ගේ නිදහස සීමිතයි. නමුත් ඉන්දියාවේ විශාල රාජ්‍ය සේවකයන් පිරිසක් සිටිනවා.අපේ ලේකම්තුමා ප‍්‍රකාශ කරන පරිදි අපේ රාජ්‍ය සේවය දහතුන්ලක්ෂයක්. එය මුළු ශ‍්‍රම බලකායෙන් 1/8ක්. විශාල රාජ්‍ය සේවයක්. ඉදිරියේදී තවත් මේ පිරිස වැඩි වෙනවා. අපි මේ රාජ්‍ය සේවය වැඩි කරනකොට ඔබේ ප‍්‍රතිචාර බලාපොරොත්තු වෙනවා.දිසාපතිතුමාගේ පරිපාලන නායකත්වයෙන් මේ දිස්ත‍්‍රීක් කාර්යාල හරහා සිදු විය යුතු සේවය කාර්යක්ෂම විය යුතුයි. ඒ වගේම ජනාධිපතිතුමාගේ බලාපොරොත්තුවක් තිබෙනවාමේ කර්තව්‍ය කරනකොට අපගේ රාජ්‍ය සේවකයන්ගේ ඵලදායීත්වය වැඩි කරන්න.ගුණාත්මකභාවය විනය වැඩි කරන්න. උපාධිධාරීන් ඉන්නවානම් මම ඉල්ලීමක් කරනවා තවත් වැඩි දුර ඉගෙන ගන්න කියලා. දිසාපතිවරයෙක් අමාත්‍යාංශයක ලේකම්වරයෙන් හෝ ලේකම්වරියක් වෙන්න හොඳ අධ්‍යාපනයක් තිබිය යුතුයි.එවිටයි අපි සාර්ථක වන්නේ. හැමෝටම ඒ හැකියාව තියෙනවා. මේ ශාලාවේ ඉන්නේ 70%ක් කාන්තාවන්.ඒක විශාල ජයග‍්‍රහනයක්. මුස්ලිම් කාන්තාවන් 04 දෙනෙක් ඉන්නවා. මේක මීට අවුරුදු 10කට ඉස්සල්ලා කවදාවත් හිතන්නවත් බැරි දෙයක්. ඒ කියන්නේ අපේ මුස්ලිම් කාන්තාවන් තමාගේ ශක්තිය අයිතිවාසිකම හා හැකියාව ඉස්මතු කරලා මෙතනට ඇවිල්ලා තියෙන්නේ.අපි මෙවැනි අවස්ථාවක වෙලාවට වැඩ කිරීම, ජනතාවට සුහද වීම, තමාගේ රාමුවේ සිට තීරණ ගැනීම හා හැකියාවන් වර්ධනය කිරීම මේවා ඉතාමත් අත්‍යවශ්‍ය සරල දේවල්. නමුත් මුළු රාජ්‍ය සේවය වෙනස් කරන්න පුලුවන් මේ අංග 04 හරියට ඔලුවට ගත්තොත්. තමන්ට ස්වයං විවේචනයක් කරන්න අවශ්‍යයි. මේ අවස්ථාව සදහා රාජ්‍ය කළමනාකරණ ප‍්‍රතිසංස්කරණ අමාත්‍යංශයේ ලේකම් ඩබ්.ඒ. බන්දුසේන දිස්ත‍්‍රීක් ලේකම් යූ.පී. ජයලාල් යන මහත්වරු ඇතුලු රාජ්‍ය නිලධාරීන්රැසක් සහභාගි වී සිටියහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>07</day>
    </date>
    <link>http://www.dinamina.lk/2013/08/07/_art.asp?fn=n1308078</link>
    <topic>මැණික්වල ප්‍රමිතිය සොයන්න රත්නපුරයට රසායනාගාරයක්</topic>
    <author>චින්තා රණසිංහ</author>
    <content>ශ්‍රී ලංකාවේ සියලුම මැණික්වල ප්‍රමිති සහතික ලබා ගැනීම සඳහා රත්නපුර දිස්ත්‍රික්කයේ නව මැණික් රසායනාගාරයක් සහ මැණික් නීත්‍යානුකූලව අපනයනය කිරීම සඳහා අපනයන අංශයක් පිහිටුවීමට රජය පියවර ගෙන තිබේ.සිය මැණික් සම්බන්ධයෙන් විශේෂ සහතික තුනක් නව රසායනාගාරය ඔස්සේ ලබා ගත හැකි අතර මෙතෙක් එම සහතික සේවාව ලබා ගැනීම සඳහා මෙරට මැණික් ව්‍යපාරිකයින් 90% ක් පමණ තායිලන්තය වෙත යවා ඇත.මින් ඉදිරියට නව රසායනාගාරයට පැමිණෙන මැණික් කර්මාන්තකරුවන්ට සිය මැණික් සඳහා දළ සහතිකය, විස්තර සහතිකය හා ඡායාරූප සහතිකය ලබා ගැනීමට මේ යටතේ අවස්ථාව උදා වනු ඇතැයි ජාතික මැණික් හා ස්වර්ණාභරණ අධිකාරියේ අධ්‍යක්ෂ ‍ජෙනරාල් ජානක උදය කුමාර මහතා ඊයේ (06) 'දිනමිණ' ට පැවැසීය.නව රසායනාගාරය විවෘත කිරීමත් සමඟ විදේශයට ඇදී ගිය එම මුදල් සියල්ලම රජයේ භාණ්ඩාගාරයට එක් වන බවත් රත්නපුර ප්‍රාදේශිය කාර්යාලයේ දී මේ මස 22 වැනි දින විවෘත එම මැණික් රසායනාගාරය සහ මැණික් අපනයන අංශය පිහිටුවීමට සියළුම කටයුතු සූදානම් බවත් ඒ මහතා ප්‍රකාශ කළේ ය.මැණික් අපනයන අංශය හරහා මැණික් පිටරට යැවීමේ නව ක්‍රම‍වේදයක් පනතට අනුව ක්‍රියාත්මක කෙරෙන අතර එය නීත්‍යානුකූල අන්දමින් සිදුවීම නිසා ශ්‍රී ලංකාවෙන් විදේශයට ඇදී යන මැණික් සම්බන්ධයෙන් සියළුම දත්ත හා වාර්තා අපනයන අංශයෙන් ලබා ගත හැකි බව ද ඒ මහතා වැඩි දුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>07</day>
    </date>
    <link>http://www.dinamina.lk/2013/08/07/_art.asp?fn=n1308079</link>
    <topic>ශ්‍රී ලාංකිකයෝ 3,187ක් කොරියාවේ රැකියාවලට</topic>
    <author>මහින්ද අලුත්ගෙදර</author>
    <content>ශ්‍රී ලාංකික ශ්‍රමිකයන් 3,187 දෙනකු මේ වසරේදී දකුණු කොරියාවේ රැකියා සඳහා පිටත්ව ගොස් තිබෙන බව කොරියානු රජය පවසයි.පසුගිය ජනවාරි මාසයේ පළමුවැනිදා සිට ජූලි මස 31 දක්වා වූ කාලය තුළ මේ පිරිස කොරියාව බලා පිටත්ව ගොස් තිබෙන අතර ඔවුන් විවිධ රැකියා ක්ෂේත්‍ර නියෝජනය කරන බවද එම කාලය තුළ රැකියා ගිවිසුම් 3,302 ක් ශ්‍රී ලංකාවට ලැබී තිබෙන බවද කොරියානු මානව සම්පත් සංවර්ධන සේවා ආයතනය සදහන් කරයි.ඒ අනුව මේ ශ්‍රී ලාංකිකයන් පිරිස නිෂ්පාදන, ධීවර, කෘෂිකර්ම සහ සේවා අංශයන්හි රැකියා වෙනුවෙන් දකුණු කොරියාව බලා පිටත්ව ගොස් තිබෙන අතර නිෂ්පාදන අංශය සඳහා 2,506 ක්ද ධීවර අංශය සඳහා 358 ක්ද ඊට අයත් වෙති. ඊට අමතරව කෘෂිකර්ම අංශය සඳහා එක් අයෙක් සහ සේවා අංශය සඳහා පස් දෙනෙකුද පිටත්ව ගොස් තිබේ.මේ අතර දකුණු කොරියාවේ රැකියා කොට පැමිණි 317 දෙනෙකුද යළිත් වරක් කොරියානු රැකියා සඳහා පිටත්ව ගොස් තිබෙන බව කොරියානු මානව සම්පත් සංවර්ධන සේවා ආයතනයේ ජ්‍යෙෂ්ඨ ප්‍රකාශිකාවක් "දිනමිණ" ට පැවසුවාය.පසුගිය 2011 හා 2012 වර්ෂයන්හි පැවැති කොරියානු භාෂා ප්‍රවීනතා විභාගයෙන් සමත්ව මේ දක්වා රැකියා සඳහා පිටත්ව නොගිය ශ්‍රී ලාංකිකයන්ට ඉදිරියේදී කොරියානු රැකියා සඳහා පිටත්ව යාමට අවස්ථාව සැළසෙනු ඇතැයි කොරියානු මානව සම්පත් සංවර්ධන සේවා ආයතනය විශ්වාසය පළකරයි.දකුණු කොරියානු රජය මඟින් පවත්වනු ලබන කොරියානු භාෂා ප්‍රවීනතා විභාගයෙන් සමත්වන ශ්‍රී ලාංකිකයන් සඳහා එරට රැකියා අවස්ථා හිමිවන බව පෙන්වාදුන් එම ප්‍රකාශිකාව කොරියානු රැකියා සහ කම්කරු අමාත්‍යාංශයේ අධීක්ෂණය මත කොරියානු මානව සම්පත් සංවර්ධන සේවා ආයතනයේ මෙහෙයවීමෙන් එම විභාගය පවත්වන බවද සදහන් ක‍ළාය.මේ අතර ඇය පෙන්වා දුන්නේ මේ සඳහා විදේශ රැකියා ප්‍රවර්ධන හා සුබසාධන අමාත්‍යාංශය සහ ශ්‍රී ලංකා විදේශ සේවා නියුක්ති කාර්යාංශය සහාය ලබාදෙන බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>07</day>
    </date>
    <link>http://www.dinamina.lk/2013/08/07/_art.asp?fn=n13080715</link>
    <topic>පාරිසරික ගැටලු විසඳන්නපරිසර කමිටු පිහිටුවයි</topic>
    <author>මහින්ද අලුත්ගෙදර</author>
    <content>ගම්පහ දිස්ත්‍රික්කයේ පිහිටි කර්මාන්තශාලාවල පවතින පාරිසරික ගැටලු සම්බන්ධයෙන් සොයාබලා කඩිනම් විසඳුම් ලබාදීමේ අරමුණින් සෑම ප්‍රාදේශීය ලේකම් කොට්ඨාසයක් සඳහා ම පරිසර කමිටුවක් බැඟින් පත් කිරීමට රජය තීරණය කරයි.ඒ අනුව සෑම ප්‍රාදේශීය ලේකම් කොට්ඨාසයක් සඳහා ම උපාධිධාරි නිලධාරියකු පරිසර නිලධාරියකු වශයෙන් පත්කරන ලෙස ආර්ථික සංවර්ධන ඇමැති බැසිල් රාජපක්ෂ මහතා අදාළ අංශ වෙත උපදෙස් දෙයි.ගම්පහ දිස්ත්‍රික්කය සඳහා ප්‍රාදේශීය ලේකම් කොට්ඨාස 13 ක් අයත්වන අතර මෙම ප්‍රදේශවල ආයෝජන මණ්ඩලයේ නිදහස් වෙළඳ කලාප 5 ක් සහ කර්මාන්ත පුර ඇතුළුව කර්මාන්ත ශාලා 3,441 ක් පිහිටා තිබෙන බව ද ඒ මහතා පෙන්වා දෙයි.ඇමැතිවරයා මේ කරුණු අනාවරණය කළේ ආර්ථීක සංවර්ධන අමාත්‍යාංශයේ දී ඊයේ (6) පැවැති විශේෂ සාකච්ඡාවක් සඳහා සහභාගි වෙමිනි. ගම්පහ දිස්ති‍්‍රක්කයේ කර්මාන්ත ශාලාවලින් අපස්ද්‍රව්‍ය බැහැර කිරීමේ ගැටලු සම්බන්ධයෙන් ගම්පහ ප්‍රාදේශීය ලේකම්වරුන් ඇතුළු විවිධ අමාත්‍යාංශවල ජ්‍යෙෂ්ඨ නිලධාරීන් සමඟ මේ සාකච්ඡාව පැවැත්විණි.මෙහිදී වැඩිදුරටත් අදහස් දක්වමින් බැසිල් රාජපක්ෂ මහතා සදහන් කළේ දීර්ඝ කාලීන වැඩපිළිවෙළකට අනුව කටයුතු කරන වත්මන් රජය පරිසරය, ජනතාව සහ කර්මාන්තකරුවන් යන ති‍්‍රත්වයම ආරක්ෂාවන පරිදි කටයුතු කරන බවයි.ආයෝජකයන් සඳහා මෙරට නුසුදුසු රටක් බවට ලෝකයා හමුවේ පෙන්වමින්, ආයෝජන අවස්ථා අඩුකොට ආර්ථික අතින් රට අඩපණ කිරීමට ඇතැම් සංවිධානාත්මක බලවේගයන් කටයුතු කරන බව පෙන්වාදුන් ඒ මහතා එම තත්ත්වයන්ට හසුනොවී පරිසරය, ජනතාව සහ රටට ආර්ථික ශක්තිය ලබාදෙන කර්මාන්ත ආරක්‍ෂා කිරීම සඳහා එවැනි කර්මාන්තශාලා පිහිටි ප්‍රදේශවල ජනතාව, කර්මාන්තකරුවන් සහ රාජ්‍ය නිලධාරීන් අවබෝධයෙන් කටයුතු කළ යුතු බවද පෙන්වා දුන්නේය.ජනතාවට බලපැම් එල්ලවන බවට තමාට පැමිණිලි ලැබු සියලු පාරිසරික ගැටලු සඳහා විසඳුම් ලබාදීමට හැකිවූ බව සිහිපත් කළ බැසිල් රාජපක්ෂ මහතා ගම්පහ රතුපස්වල ප්‍රදේශයේ පසුගියදා ඇතිවූ අවසනාවන්ත සිදුවීම ජනතාවගේ ගැටලු සම්බන්ධව අවශ්‍ය ආයතන හා පුද්ගලයන් දැනුවත් නොකිරීම නිසා ඇතිවූවක් බව ද පැවැසීය.ගම්පහ දිස්ති‍්‍රක්කයේ සියලු කර්මාන්ත ශාලා පරිසර හිතකාමී ආයතන බවට පත්කර ඒ මඟින් ජනතාවට සහ පරිසරයට වන හානිය අවම කරගැනීම සඳහා සෑම ප්‍රාදේශීය ලේකම් කොට්ඨාසයකටම කර්මාන්තකරුවන්, ප්‍රදේශවාසීන් සහ රාජ්‍ය නිලධාරීන්ගෙන් සමන්විත කමිටු හරහා පියවර ගතයුතු බව ද ආර්ථික සංවර්ධන ඇමැතිවරයා මෙහිදී පෙන්වා දුන්නේය.සුන්දර ගම්පහ වැඩසටහන යටතේ ගම්පහ දිස්ති‍්‍රක්කයේ පරිසරය අරක්‍ෂා කිරීම සඳහා විවිධ වැඩසටහන් ඇති කළ බව ද, ඒ අනුව ගම්පහ දිස්ති‍්‍රක්කයේ ජනතාවට දැඩි ලෙස බලපැම් එල්ලවූ ගංවතුර ගැටලුව විසඳීමට හැකිවු බව ද හෙතෙම කීවේය.පළාත් සභා සහ පළාත් පාලන අමාත්‍යංශ ලේකම් ආර්.ඒ.ඒ.කේ. රණවක, කර්මාන්ත හා වාණිජ කටයුතු අමාත්‍යාංශයේ ලේකම් අනුර සිරිවර්ධන, ආර්ථික සංවර්ධන අමාත්‍යංශයේ අතිරේක ලේකම් ශාන්ත බණ්ඩාර, ගම්පහ දිස්ති‍්‍රක් ලේකම් ජේ.ජේ රත්නසිරි මහත්වරු ඇතුළු ජ්‍යෙෂ්ඨ නිලධාරිහූ විශාල පිරිසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>07</day>
    </date>
    <link>http://www.dinamina.lk/2013/08/07/_art.asp?fn=n13080717</link>
    <topic>මහනුවර ශික්ෂණ රෝහලේ හෘද උරස් ශල්‍ය ඒකකයේ වෛද්‍යවරු සැත්කම්වලින් ඉවත් වෙති</topic>
    <author>අසේල කුරුළුවංශ</author>
    <content>මහනුවර ශික්ෂණ රෝහලේ හෘද උරස් ශල්‍ය ඒකකයේ විශේෂඥ ශල්‍ය වෛද්‍යවරු ඊයේ (06) සිට සැත්කම් ඇතුළු සියලු ප්‍රතිකාර අංශවලින් ඉවත්වීම නිසා හෘද සැත්කම් සඳහා පොරොත්තු ලේඛනයේ සිටින 6000ක් පමණ වන හෘද රෝගීන් ගේ ජීවිත දැඩි අනතුරකට ලක්ව ඇත.ශල්‍යකර්මවලට අමතරව සායන, රෝගීන් ඇතුළත් කිරීම, ඇතුළු සියලු අංශ අදාළ තත්ත්වය හේතුවෙන් මුළුමනින්ම අඩපණවී ඇත.ඉදිරි දිනවල පැවැත්වෙන සායන සඳහා නොපැමිණෙන ලෙස රජයේ වෛද්‍ය නිලධාරීන්ගේ සංගමයේ මහනුවර ශික්ෂණ රෝහල් ශාඛාව රෝහල් අධ්‍යක්ෂවරිය මගින් රෝගීන්ට දැනුම් දීමට පියවර ගෙන තිබේ.වයඹ, මධ්‍යම, උතුරු නැගෙනහිර, ඌව, උතුරුමැද, සබරගමුව යන පළාත් හතෙන්ම රෝගීන් මහනුවර රෝහලට පැමිණෙන අතර, හෘද රෝග අංශයෙන් දෛනිකව ප්‍රතිකාර ගැනීමට පැමිණෙන රෝගීන් සංඛ්‍යාව 400කට ආසන්නය. මේ වන විට හෘද රෝග සැත්කම් සඳහා පොරොත්තු ලේඛනයේ රෝගියකුට වසර දෙකකට ආසන්න කාලයක් රැඳී සිටීමට සිදුව ඇත.හෘද උරස් ශල්‍ය විශේෂඥ වෛද්‍යවරුන්ගේ ස්ථාන මාරු නිසියාකාරව ක්‍රියාත්මක නොකිරීමට විරෝධය දක්වා මෙම පියවර ගත් බව රජයේ වෛද්‍ය නිලධාරීන්ගේ සංගමයේ මහනුවර ශාඛාව පවසයි.මේ පිළිබඳව සෞඛ්‍ය අමාත්‍යාංශය නිසි පියවරක් නොගත හොත් දිවයිනේ දැනට හෘද හා උරස් ශල්‍යකර්ම සිදුකරන රජයේ රෝහල් 4තුළටම මෙම ක්‍රියාමාර්ගය ව්‍යාප්ත කරන බව එම සංගමය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>07</day>
    </date>
    <link>http://www.dinamina.lk/2013/08/07/_art.asp?fn=n13080718</link>
    <topic>ඇඟලුම් සේවාව කාර්යක්ෂම කිරීමට ඔන්ලයින් සේවාවක්</topic>
    <author/>
    <content>ඇඟලුම් අපනයන ක්‍රියාවලිය කාර්යක්ෂම කිරීමේ අරමුණින් ඔන්ලයින් සේවාවක් හඳුන්වා දීමට කර්මාන්ත හා වාණිජ කටයුතු අමාත්‍යාංශය පියවර ගෙන ඇත.කර්මාන්ත හා වාණිජ කටයුතු අමාත්‍යාංශය යටතේ ලියාපදිංචි වී ඇති අපනයනකරුවන්ට ඇඟලුම් අපනයනයේදී යෝජිත නැව් ප්‍රකාශන ශ්‍රී ලංකා රේගුව වෙත ඉදිරිපත් කිරීම ‘සයිඋඩා’ වෙබ්අඩවිය හරහා සිදු කිරීමට අවශ්‍ය අන්තර්ජාල පිවිසුම ලබාදීම මේමගින් සිදු කෙරේ.ඇඟළුම් අපනයන ක්‍රියාවලිය පහසු කිරීම, තොරතුරු හා සන්නිවේදන තාක්ෂණය ශක්තිමත් කිරීම, කාලය හා වියදම් අඩු කිරීම, නවීන තාක්ෂණය යොදා ගෙන ඵලදායීතාව වැඩි කිරීම, ලියකියවිලි භාවිතය අඩු කිරීම වැනි ප්‍රධාන පරමාර්ථ ගණනාවක් ඉටු කැර ගැනීම මෙම නව ක්‍රමය හඳුන්වා දීමෙන් බලාපොරොත්තු වේ.මේ වන විට ඇඟලුම් අපනයනකරුවන් 218 දෙනෙක් කර්මාන්ත හා වාණිජ කටයුතු අමාත්‍යංශය යටතේ ලියාපදිංචි වී ඇත.අපනයනකරුවන්ගේ සේවාව කඩිනම් කිරීමෙන් ශශ්‍රී ලංකාවේ ඇඟලුම් ලෝකය පුරා ප්‍රචලිත කිරීම සඳහා ශ්‍රී ලංකා රේගු අධිකාරිය සමඟ එක්වී මෙම සේවාව හඳුන්වා දුන් බව කර්මාන්ත හා වාණිජ කටයුතු අමාත්‍ය රිෂාඩ් බදියුදීන් මහතා පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>07</day>
    </date>
    <link>http://www.dinamina.lk/2013/08/07/_art.asp?fn=n13080719</link>
    <topic>මෙවර මැතිවරණ තීන්දුවරටේ අනාගතයට අතිශය වැදගත්</topic>
    <author>ඉන්දික පොල්කොටුව සහ අසේල කුරුළුවංශ</author>
    <content>ත්‍රස්තවාදය පරාජය කැර රට ගොඩනැන්වීම සඳහා ජනාධිපතිතුමන් ගෙන යන වැඩපිළිවෙළට ඉහළ ජනතා ප්‍රසාදයක් ඇතැයි ජාත්‍යන්තරයට හොඳම පණිවුඩයක් ලබා දීමට මෙවර පළාත් සභා මැතිවරණය කදිම අවස්ථාවක් බව මධ්‍යම පළාත් සභා මහනුවර දිස්ත්‍රික් එජනිස අපේක්ෂක ශ්‍රී ජයවර්ධනපුර විශ්වවිද්‍යාලයේ කළමනාකරණ හා පිරිවැය පීඨයේ හිටපු ජ්‍යෙෂ්ඨ කථිකාචාර්ය ආචාර්ය ජගත් විජේනායක මහතා පැවසීය.රටවල් රැසක සහභාගීත්වයෙන් මෙරටදී පැවැත්වෙන පොදුරාජ්‍ය මණ්ඩලීය රාජ්‍ය නායක සමුළුවට පැමිණෙන සියලු රාජ්‍ය නායකයන්ට මෙරට ජනතාව මැතිවරණය හරහා ලබා දෙන එම පණිවුඩය රටෙහි අනාගතයට අතිශය වැදගත් වන බවද විජේනායක මහතා පවසයි.මහනුවර පේරාදෙණිය පාරේ පිහිටි සිය කාර්යාලයේ දී විද්වතුන් පිරිසක් අමතමින් හෙතෙම මේ බැව් කීය.රටට එරෙහි වැරදි ප්‍රචාර ගෙන යන බලවේග හා එම වැරැදි ප්‍රචාර පිළිගන්නා කණ්ඩායම්වලට මෙරට පවතින යහපත් තත්ත්වය හා රාජ්‍ය නායකත්වයට රටෙහි ජනතාවගේ පවතින ඉහළ ප්‍රසාදය පිළිබඳ හොඳින්ම අවබෝධ කැර ගැනීම ඉදිරි මැතිවරණ ප්‍රතිඵල ඉවහල් වන බවද ඒ මහතා කීය.එනිසා මෙම මැතිවරණය මෙරට තවත් එක් මැතිවරණයක් නොවන බවත් එය මාතෘ භූමියේ අනාගතය වෙනුවෙන් ජනතාවට ලැබෙන හොඳම අවස්ථාවක් බවත් විජේනායක මහතා පැවසීය.මෙහිදී වැඩිදුරටත් කතා කළ ඒ මහතා මෙසේ ද කීය.කලාපීය සියලු රාජ්‍යයන්ට ආදර්ශයක් ලබා දෙමින් රට ඉතාම යහපත් අයුරින් ගොඩනැගෙමින් තිබෙනවා. ත්‍රස්තවාදී යුද්ධය සාර්ථකව පරාජය කැර රටක් සංවර්ධනය කිරීම යනු ලෙහෙසි පහසු කටයුත්තක් නොවේ. නමුත් අද එය අපි ජය ගනිමින් සිටිනවා.මෙවර මැතිවරණය ඉතා විශිෂ්ට අයුරින් සන්ධානය ජය ගන්නවා. ඒ ජයග්‍රහණය පිළිබඳ අපිට කිසිදු ගැටලුවක් නෑ. ජනාධිපතිතුමන් සියලු අපේක්ෂකයන්ට උපදෙස් ලබා දී තිබෙන්නේ මැතිවරණය ඉතා සාමකාමීව හා යහපත් අයුරින් කැර ගෙන යාමට ය. අපේක්ෂකයන් ලෙස අපි ඒ සඳහා කැපවිය යුතුයි.ලක්ෂ සංඛ්‍යාත සිසු දරු දැරියනට වසර ගණනක් දැනුම ලබා දුන් මා මෙවර මැතිවරණය සඳහා ඉදිරිපත් වූයේ බොහෝ දෙනාගේ ඉල්ලීම මත දේශපාලනය හරහා පළාතට රටට යමක් ඉටු කිරීමට යි. ඒ උදෙසා මං මගේ මැතිවරණ ව්‍යාපාරය මෙහෙය වනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>07</day>
    </date>
    <link>http://www.dinamina.lk/2013/08/07/_art.asp?fn=n13080720</link>
    <topic>රටට එරෙහි කුමන්ත්‍රණ ගැන බුද්ධිමත්ව කටයුතු කරන්න</topic>
    <author>උපාලි කරුණාරත්න</author>
    <content>රටට එරෙහිව රට තුළ සහ විදේශයන්හි සිට භයානක කුමන්ත්‍රණ ක්‍රියාත්මක වන මේ මොහොතේ ඉතාමත් බුද්ධිමත්ව කටයුතු කළ යුතු බව බොදුබල සේනා සංවිධානය ප්‍රකාශ කරයි.වැලිවේරිය රතුපස්වල සිද්ධිය විසඳාගැනීමට වටපිටාව සැකසී තිබියදීත් ගැටුමක් ඇතිවීමට පරිසරය සකස් වීම ගැටලුකාරී යයි එහි මහ ලේකම් ගලගොඩඅත්තේ ඥාණසාර හිමියෝ පැවසීය.රතුපස්වල සිද්ධිය විසඳා ගැනීමට අකමැති පිරිසක්ද සිටි බව කී ඥාණසාර හිමියෝ උද්ඝෝෂණ පැවැත්වීමට පෙළපාලි යාමට ජනතාවට ශුද්ධ වූ අයිතියක් ඇති බවද ප්‍රකාශ කළහ.එමෙන්ම එම ජනතාව එම කාර්යයන් කළ යුත්තේ කාටවත් බාධාවක් හිංසාවක් නොවන ආකාරයට බව උන්වහන්සේ කීහ. මෙම ‍කරුණු අනාවරණය වූයේ බොදුබල සේනා සංවිධානය ඊයේ(06) කොළඹදී පැවැත් වූ මාධ්‍ය හමුවකදීය.ගලගොඩඅත්තේ ඥාණසාර හිමියන් කළ ප්‍රකාශයක් පුවත්පතක වැරදි ආකාරයට පළ වීම සම්බන්ධයෙන් මෙම හමුව පැවැත්විණ.තම ගැටලුව විසඳා දෙන ලෙස බොදුබල සේනා සංවිධානයෙන්ද රතුපස්වල ජනතාව ඉල්ලා සිටි බව පැවසූ ඥාණසාර හිමියෝ තමන් වහන්සේ එම ස්ථානයට ගිය බවද පැවසූහ.මම එතන සිටි පිරිස සමග කථා කළා. එම ගමේ පවතින කර්මාන්ත ශාලාවේ ක්‍රියාකාරිත්වය හේතුවෙන් ජලය අපවිත්‍ර වී ඇති බවයි ඔවුන් ප්‍රකාශ කළේ. පසුව අප අදාළ පුද්ගලයින් සමඟ සාකච්ඡා කෙරුවා. ඔවුන් මෙම ගැටවලුවට පිළිතුරු සෙවීමට අපත් සමඟ එකඟ වුණා.ජනතාව අපට කීවෙ ගෝඨාභය මහත්තයට මේක දැනුම් දෙන ලෙසයි. ඒකෙන් පෙනෙනවා ආරක්ෂක ලේකම්වරයා ගැන රටේ ජනතාව තුළ විශ්වාසයක් ගොඩ නැගී ඇති බව. මම ඒ සම්බන්ධයෙන් නිලධාරීයෙක්ව දැනුවත් කළා.අප මේ ගැටලුව විඳීමට විවිධ අන්දමින් ක්‍රියා කර තිබියදී තමා අනවශ්‍ය ගැටුම්කාරී තත්ත්වයක් ඇති වුණේ. අදාළ නිලධාරීන් සමඟ සාකච්ඡා කර හොඳ විසඳුමකට පැමිණිලා තිබුණ මොහොතක තමයි මෙම ගැටුම සිදු වුණේ.රාජ්‍ය නොවන සංවිධාන ගණනාවක් බෞද්ධ පුනරුද ව්‍යාපාර විනාශ කිරීමට උත්සාහ කරනවා. අතීතයේ සිදු වු වැරදි හදා ගෙන යහපත් රටක් නිර්මාණය කිරීමට සියලු දෙනා අදිටන් කර ගත යුතු බවද ඥාණසාර හිමියෝ කීහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>07</day>
    </date>
    <link>http://www.dinamina.lk/2013/08/07/_art.asp?fn=n13080721</link>
    <topic>පුත්තලම-කොළඔ-ගාල්ල -පොතුවිල් මුහුදු ප්‍රදේශ අනතුරුදායකයි</topic>
    <author>උදුලා පීරිස්</author>
    <content>පුත්තලම සිට කොළඔ ,ගාල්ල හරහා පොතුවිල් දක්වාවන ගැඹුරු හා නොගැඹුරු මුහුදු ප්‍රදේශ තව දුරටත් රළු හා අනතුරුඳායක බව කාලගුණවිද්‍යා දෙපාර්තමේන්තුව අනතුරු අගවයි.මෙම මුහුදු ප්‍රදේශ වලදී පැයට කිලෝමීටර් 70ක වේග‍යකින් සුළං හමනු ඇති බවත් කාර්යයේ නියුතු කාලගුණ විද්‍යාඥ ජීවන් කරුණාරත්න මහතා පැවසීය.ඉදිරි පැය 24 තුළදී දිවයින හරහා හා අවට මුහුදු සීමාවේදී තද සුළං තත්ත්වයක් හටගනු ඇතැයිද කියන කාලගුණ විද්‍යා දෙපාර්තමේන්තුව මධ්‍යම කදුකරයේ බටහිර බෑවුම් ප්‍රදේශ හා බස්නාහිර හා දකුණු මුහුදු ප්‍රදේශ වලදී පඅයට කිලෝමීටර් 70ක වේගයකින් සුළං හමනු ඇති බවත් එම දෙපාර්තමේන්තුව දන්වා සිටී.දිවයිනේ මධ්‍යම හා සබරගමුව තැනින් තැන වැසි හටගනු ඇති බවත් බස්නාහිර හා දකුණු ප්‍රදේශ වෙත මේ ‍වැසි වාර කිහිපයක් හට ගනු ඇතැයිද එම වැසි වයඹ දක්වා පැතිර ගොස් අපරභාගයේදී නැගෙනහිර උතුරු මැද හා ඌව ස්ථාන කිහිපයක ගිගුරුම් සහිත වැසි ඇතිවිය හැකි යැයිද එම දෙපාර්තමේන්තුව කියයි.මධ්‍යම කදුකරයේ දිවයින අවට මුහුදු ප්‍රදේශවල පැයට කිලෝමීටර් 60ක වේගයකින් සුළං හමනු ඇතැයි කී කාර්යයේ නියුතු කාලගුණ විද්‍යාඥ පබෝධනී කරුණාපාල මහත්මිය කියන්නේ ගිගුරුම් සහිත වැසි ඇතිවන විට සුළගේ වේගය වැඩිවිය හැකි බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>07</day>
    </date>
    <link>http://www.dinamina.lk/2013/08/07/_art.asp?fn=n13080722</link>
    <topic>බස් රථ දෙකක් වෑන් රථයක්එකිනෙක ගැටී හයකට තුවාල</topic>
    <author>කළුතර මධ්‍යම සමූහ සහ මතුගම සංචාරක</author>
    <content>මතුගම වැත්තෑව ප්‍රදේ්ශයේ දී ඊයේ (06) උදේ බස් රථ දෙකක් සහ වෑන් රථයක් එකිනෙක ගැටී සිදුවූ අනතුරින් තුවාල ලැබූ හය දෙනකු කළුතර නාගොඩ සහ මතුගම වැත්තෑව යන රෝහල්වලට ඇතුළත් කැර ඇත.ඕමන්ත සිට කොළඹ බලා ගමන් කරමින් තිබූ බස් රථයක පිටුපස ගැටී ඇති වෑන් රථය විසිවී ගොස් කළුතර සිට මතුගම බලා ගමන් කරමින් තිබූ බස් රථයක ගැටීමෙන් මෙම අනතුර සිදුවී තිබේ.ඕමන්ත - කොළඹ බස් රථයේ රියැදුරු හා වෑන් රථයේ රියැදුරු මතුගම වැත්තෑව රෝහලට ද අනෙක් සිවු දෙනා කළුතර නාගොඩ රෝහලට ද ඇතුළත් කැර ඇත.මතුගම පොලිසියේ රථවාහන අංශයේ ස්ථානාධිපති රාජරත්න ජයසුන්දර මහතාගේ මෙහෙයවීම යටතේ වැඩිදුර පරීක්ෂණ පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>07</day>
    </date>
    <link>http://www.dinamina.lk/2013/08/07/_art.asp?fn=r1308071</link>
    <topic>උතුරු මැද අධ්‍යාපන කාර්යාලයේ යකා නැටූ පුස්තකාල අධ්‍යක්‍ෂගේ වැඩ තහනම්</topic>
    <author>අනුරාධපුර මධ්‍යම විශේෂ</author>
    <content>බීමතින් අනුරාධපුර කඩ 12 පිහිටි උතුරුමැද පළාත් අධ්‍යාපන දෙපාර්තමේන්තු කාර්යාලය තුළ කලහකාරී ලෙස හැසිරුණු පුස්තකාල විෂය භාර අධ්‍යක්‍ෂවරයාගේ වැඩ තහනම් කිරීමට කටයුතු කළ බව උතුරු මැද පළාත් අධ්‍යාපන ලේකම් එච්. කේ. ප්‍රේමසිරි මහතා පැවැසීය.ඉකුත් 02 දා සවස පුස්තකාල විෂය භාර අධ්‍යක්‍ෂවරයා හා චිත්‍ර විෂය භාර අධ්‍යක්‍ෂවරයකු පළාත් අධ්‍යාපන දෙපාර්තමේන්තු කාර්යාලයේ රාජකාරි අවස්ථාවේ බීමතින් කලහකාරී ලෙස හැසිරෙමින් පළාත් අධ්‍යාපන අධ්‍යක්‍ෂ නිර්මලා ඒකනායක මහත්මියට පහර දීමට උත්සාහ කර ඇත.කලහකාරී ලෙස හැසිරුණු විෂය භාර අධ්‍යක්‍ෂවරුන් දෙදෙනා රජයේ දේපළක් වන කාර්යාලයේ ජනෙල් වීදුරු කීපයකට ද පහර දී අලාභහානි සිදු කර තිබුණි.මේ සම්බන්ධයෙන් පළාත් අධ්‍යපන අධ්‍යක්‍ෂවරිය උතුරුමැද පළාත් අධ්‍යාපන ලේකම්වරයාට පැමිණිලි කර තිබූ අතර ඒ මහතා සිදු කළ විමර්ශනවලින් අනතුරුව කාර්යාල වේලාවේදී බීමත්ව අශෝබන ලෙස හැසිරෙමින් රජයේ නිලධාරියකුට පහර දීමට තැත් කර රජයේ කාර්යාල දේපළ වලට හානි කිරීම සම්බන්ධයෙන් පුස්තකාල විෂය භාර අධ්‍යක්‍ෂ පියරත්න හේරත් මහතාගේ වැඩ තහනම් කිරීම සඳහා කටයුතු කර තිබේ.මේ සිද්ධියට සම්බන්ධ අනෙක් අධ්‍යක්‍ෂවරයාගේ වැඩ තහනමට ලක් නොකරන්නේ දැයි කළ විමසීමකදී ඒ මහතා කියා සිටියේ තවමත් ඔහු සම්බන්ධයෙන් පැහැදිලි පැමිණිල්ලක් ලැබී නොමැති නිසා ඔහුගේ වැඩ තහනම් කිරීමට කටයුතු නොකළ බවයි.සිදුකරන විමර්ශනවලින් අනතුරුව එම අධ්‍යක්‍ෂවරයාත් මේ සිද්ධියට සෘජුවම සම්බන්ධ වී ඇත්නම් ඔහුගේ සේවයද අත්හිටුවීමට තමන් කටයුතු කරන බවද ඒ මහතා පැවසීය. අධ්‍යක්‍ෂවරුන් දෙදෙනා පෞද්ගලික හේතු මුල් කර ගනිමින් ඉකුත් 02දා කාර්යාලයේ කලහකාරී ලෙස හැසිරී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>07</day>
    </date>
    <link>http://www.dinamina.lk/2013/08/07/_art.asp?fn=r1308072</link>
    <topic>ආරච්චිකට්ටුව ප්‍රා. සභාපතිඅත්අඩංගුවට ගන්න නියෝග</topic>
    <author>මුන්නේශ්වරම සමූහ – ඊ. සී. ප්‍රනාන්දු</author>
    <content>ප්‍රාදේශීය ලේකම්වරයකුගේ රාජකාරියට බාධා කිරීමේ චෝදනාව මත පවරා තිබූ නඩු විභාගයක් සඳහා පැමිණ නොසිටි නිසා වයඹ පළාත් සභාවේ හිටපු ඇමැතිවරයෙකු ඔහුගේ සොහොයුරා වන ආරච්චිකට්ටුව ප්‍රාදේශීය සභා සභාපතිවරයා අත්අඩංගුවට ගැනීමට හලාවත අතිරේක දිසා විනිසුරු හා මහේස්ත්‍රාත් කේ. කේ. ලියනගේ මහත්මිය ඊයේ (06) නියෝගයක් කළාය.මේ නියෝගය හලාවතට ක්‍රියාත්මක කිරීමට පොලිස් අධිකාරිවරයා නියම කළ අතර වැඩිදුර විභාගය ලබන වසරේ පෙබරවාරි මස 11 වැනි දිනට කල් දමමින් ඇපකරුවන් එදින අධිකරණය හමුවට කැඳවන ලෙස ද නියම කළාය.මෙසේ වරෙන්තු නිකුත් වූයේ වයඹ පළාත් සභාවේ හිටපු ධීවර ඇමැති හා මෙවර පළාත් සභාවට සන්ධානයෙන් තරග කරන කේ. සනත් නිශාන්ත පෙරේරා හා ආරච්චිකට්ටුව ප්‍රාදේශීය සභා සභාපති කේ. ජගත් සමන්ත පෙරේරා නමැති අයයි.008 නොවැම්බර් මස 24 වන දින ආරච්චිකට්ටුව රාජකදළුව ජයතිලකාරාම විහාරස්ථානයේ නීති විරෝධී දැව තොගය අත්අඩංගුවට ගැනීමට ගිය ආරච්චිකට්ටුව ප්‍රාදේශීය ලේකම් ඩී. සුරසිංහ මහතාට බාධා පැමිණවීමේ චෝදනාව මත මේ නඩුව පවරා තිබුණි. මේ අවස්ථාවේ පොලිස් නිලධාරීන් පිරිසක් ද ප්‍රාදේශීය ලේකම්වරයා සමඟ මෙම දැව වැටලීමට ගොස් තිබුණි. හලාවත පොලිසිය පැමිණිල්ල ඉදිරිපත් කර තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>07</day>
    </date>
    <link>http://www.dinamina.lk/2013/08/07/_art.asp?fn=r1308073</link>
    <topic>ඇල්පිටිය පොලිස් සැරයන්ට අමතක නොවන පාඩමක්</topic>
    <author>බලපිටිය සමූහ - දිලිප් නිශ්ෂංක</author>
    <content>හිස් වැසුමක් නොපැලඳීම සම්බන්ධයෙන් දඩ කොලයක් ලබාදී යතුරුපැදිකරුවකුට පරුෂ වචනයෙන් බැන වැදුනු පොලිස් නිලධාරියකුªට එරෙහිව ආදර්ශමත් රාජකාරිමය පියවරක් ගත් සිද්්ධියක් ඇල්පිටිය ජ්‍යෙෂ්ඨ පොලිස් අධිකාරි කාර්යාලයෙන් වාර්තා විය.ඉකුත් 30 දා ඇල්පිටිය පිටුවල පාරේ රථවාහන රාජකාරියේ යෙදී සිටි පොලිස් නිලධාරියකු යතුරු පැදිය නතර කර එහි පිටුපස සිටි යතුරු පැදිකරු ගේ දරුවා හිස් වැසුමක් නොපැලඳීම සම්බන්ධයෙන් දඩ කොලයක් නිකුත් කර තිබේ.දඩ කොලය අතට ගත් යතුරුපැදිකරු තමන් ඇල්පිටිය නගරයේ වෙළෙඳ ව්‍යාපාරිකයකු බව පවසා සිටි විට පොලිස් නිලධාරියා ව්‍යාපාරිකයාට පරුෂ වචනයෙන් බැණවැදී තිබේ.මේ පිළිබඳව යතුරුපැදිකරු වන වැහිහේන ලියනගේ ලක්සිරි නමැත්තා ඇල්පිටිය ජ්‍යෙෂ්ඨ පොලිස් අධිකාරී අතුල වීරසිංහ මහතාට පැමිණිලි කර තිබුණි.යතුරු පැදිකරුගේ පැමිණිල්ල විභාග කරමින් පොලිස් අධිකාරිවරයා පොලිස් නිලධාරියාට ප්‍රකාශ කර ඇත්තේ පැලඳ සිටින සුදු පටිය පළඳීන්නේ රථවාහන රාජකාරීමය පළපුරුද්දක් ඇති දක්‍ෂ නිලධාරීන් බවත් නවක නිලධාරීන් මේ පටියේ ඇති වටිනාකම නොදන්නා බවත්, රථවාහන රාජකාරි පිළිබඳ අවබෝධයක් ලබාගෙන මේ පටිය පළඳීන ලෙස උපදෙස් දී එතෙක් මේ නිලධාරියා පොලිස් ස්ථානයේ රථවාහන අංශයේ වෙනත් රාජකාරියක යොදවන ලෙස ඇල්පිටිය පොලිස් ස්ථානාධිපතිවරයාට උපදෙස් දී ඇත.රථවාහන රාජකාරියේ පුරුද්දක් නොමැති නිලධාරීන් යෙදවීමෙන් මහජනතාව සමඟ ගැටුම් ඇති කර ගන්නා බවත් එය වැළැක්වීමට ඉදිරියේ මීට වඩා සොයා බලන බවද ජ්‍යෙෂ්ඨ පොලිස් අධිකාරිවරයා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>07</day>
    </date>
    <link>http://www.dinamina.lk/2013/08/07/_art.asp?fn=r1308074</link>
    <topic>සයිප්‍රසයේ දී වෙඩිවැදී  මියගිය අජන්තාගේදේහය මවුබිමට</topic>
    <author>අනුරාධපුර – මධ්‍යම විශේෂ</author>
    <content>සයිප්‍රස් රාජ්‍යයේ ගෘහ සේවිකාවක් වශයෙන් සේවය කරමින් සිටියදී වෙඩි ප්‍රහාරයකට ලක්ව ජීවිතක්ෂයට පත් වූ තලාව සුමුදුගම ප්‍රදේශයේ සිටි තිදරු මවගේ දේහය ඉකුත් 04 වනදා රාත්‍රියේ මෙරටට ගුවන් මඟින් රැගෙන එන ලදී.සයිප්‍රස් රාජ්‍යයේ ගෘහ සේවිකාවක් වශයෙන් සේවය කරද්දී ඇයගේ හාම්පුතා එල්ල කළ වෙඩි ප්‍රහාරයෙන් ජීවිතක්ෂයට පත් වූයේ අංක 15, සුමුදුගම – තලාව ලිපිනයේ පදිංචිව සිටි හේරත් මුදියන්සේලාගේ අජන්තා හේරත් (41) මහත්මියයි.ඉකුත් ජූලි මස 7 වන දින හෝ ඊට ආසන්න දිනක දී ඇය සේවය කරමින් සිටි ස්ථානයේ දී වෙඩි ප්‍රහාරයකට ලක් වී ජීවිතක්ෂයට පත් වූ අතර ඇගේ ඥාතීන් ශ්‍රී ලංකා විදේශ සේවා නියුක්ති කාර්යාංශයෙන් කළ ඉල්ලීමකට අනුව දින 19ක් වැනි කෙටි කාලයක් තුළ දී ඇගේ දේහය මෙරටට ගෙන ඒමට එම ආයතනය කටයුතු කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>07</day>
    </date>
    <link>http://www.dinamina.lk/2013/08/07/_art.asp?fn=r1308075</link>
    <topic>කහවත්තේ මරණයටවිවෘත තීන්දුවක්</topic>
    <author>රත්නපුර දිසා විශේෂ</author>
    <content>තිස්නම හැවිරිදි දෙදරු පියකුගේ මරණය සම්බන්ධව කහවත්ත හදිසි මරණ පරීක්‍ෂකවරයා විවෘත තීන්දුවක් ලබා දුන්නේය.වැල්ලදුර නිමිනිකන්දේ පදිංචි එච්. ඒ. කේ. උපාලි කුමාරවංශ නම් ත්‍රිරෝද රථ රියැදුරුගේ හදිසි මරණ පරීක්‍ෂණය ඊයේ (6) කහවත්ත මූලික රෝහලේදී පැවැත්විණ. කිසිදු අසනීපයක් නොතිබියදී මේ පුද්ගලයා ඊයේ උදේ මියගිය බව පරීක්‍ෂණවලදී හෙළිවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>07</day>
    </date>
    <link>http://www.dinamina.lk/2013/08/07/_art.asp?fn=r1308076</link>
    <topic>ගම්පහ නගර සංවර්ධනයටරුපියල් කෝටි 81ක් වෙන් කරයි</topic>
    <author>ගම්පහ මධ්‍යම සමූහ - පී.ඒ.ඔලිවර් පෙරේරා</author>
    <content>ගම්පහ මහ නගර සභා බල ප්‍රදේශයේ ගම්පහ නගර සංවර්ධනය සඳහා ආර්ථික සංවර්ධන අමාත්‍යංශය විසින් රුපියල් 8,103,532.43ක මුදලක් වෙන් කර ඇති බව ගම්පහ මහ නගර සභාවේ නගරාධිපති එරංග සේනානායක මහතා පවසයි.ගම්පහ මෝලවත්ත අමතර බස් ගාල සඳහා ගඩොල් ඇල්ලීමට 2,999,680.00ක මුදලක්ද, කොළඹ බස් නැවතුම්පොළ පිහිටි ස්ථානය ගල් අතුරා සංවර්ධනය කිරීමට 4,064,796.00 මුදලක්ද, ගම්පහ මූලික රෝහල අසල ඇති පොදු වැසිකිළි පද්ධතිය සකස් කිරීමට 1,103,532.43 මුදලක්ද වෙන් කර ඇත.මෙම ව්‍යාපෘතින් සැප්තැම්බර් මස අවසන් වීමට පෙර සාදා නිම කළ යුතුව ඇතැයි නගරාධිපතිවරයා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>07</day>
    </date>
    <link>http://www.dinamina.lk/2013/08/07/_art.asp?fn=r1308077</link>
    <topic>ගෝතමී බාලිකාවට බස් රථයක්</topic>
    <author>කඩුවෙල සමූහ සමන්ති මිරියගල්ල</author>
    <content>කොළඹ ගෝතමී බාලිකා විද්‍යාලය වෙත මෙතෙක් පැවති අඩුපාඩුවක් වූ බස් රථයක අවශ්‍යතාව සපුරමින්, ආදි ශිෂ්‍ය සංගමය හා සුබ පතන්නන්ගේ අනුග්‍රහයෙන්, රුපියල් ලක්ෂ 32ක් වටිනා බස් රථයක් විද්‍යාලය වෙත පරිත්‍යාග කිරීම අගෝ.02 දින ගෝතමී බාලිකා විද්‍යාලයේදී සිදු කෙරිණි.ගෝතමී බාලිකා විදුහල්පතිනි සෝමා මුණසිංහ මහත්මිය ප්‍රමුඛ ආචාර්ය මණ්ඩලය ඇතුළු ගෝතමී බාලිකාවන් වෙත බස් රථය පරිත්‍ය්‍යාග කිරීමේ නිල උත්සවය සඳහා ආදි විදුහල්පතිනියන්, නියෝජ්‍ය විදුහල්පතිනියන්, පාසල් සංවර්ධන සමිති සාමාජිකයන්, පාසල නගා සිටුවීමේ කමිටු සාමාජිකයින්, ගුරු භවතුන්, ආදි සිසුවියන් ඇතුළු ගෝතමී බාලිකාවන් විශාල පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>07</day>
    </date>
    <link>http://www.dinamina.lk/2013/08/07/_art.asp?fn=r1308078</link>
    <topic>කුස්වල-මුතුගම අතුරු මාර්ග අබලන්</topic>
    <author>කටාන සමූහ - රන්ජිත් ලොකුපෝතාගම</author>
    <content>රද්දොලුව-මුතුවාඩිය මහා මාර්ගයේ සිට කුස්වල මුතුගම ගම්මානයට පිවිසෙන අතුරු මාර්ගය අබලන් වී ඇත.මෙම මාර්ගයේ ස්ථාන කීපයක් කොන්ක්‍රීට් අතුරා සකස් කර ඇතත් මාර්ගය සම්පූර්ණයෙන් කොන්ක්‍රීට් අතුරා සකස් කිරීමට පියවර ගෙන ඇත.ඉදිරියේදී එළඹෙන කඨින පිංකම් සමයේදී මෙම මාර්ගයේ කඨින පෙරහරද පැවැත්වීමට නියමිතව ඇති හෙයින් මාර්ගය සාදා නිම කර දෙන ලෙස මතුගම ගම්වාසීහු වගකිව යුතු අංශවලින් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>07</day>
    </date>
    <link>http://www.dinamina.lk/2013/08/07/_art.asp?fn=r1308079</link>
    <topic>සොර කල්ලියක් නිසාප්‍රදේශවාසීහු අසීරුවේ</topic>
    <author>උතුරු කොළඹ සමූහ – ඒ. මදුරවීරන්</author>
    <content>අවතැන්වුවන් ලෙස හඳුන්වමින් උතුරු කොළඹ මෝදර හා මට්ටක්කුලිය ප්‍රදේශවල සැරිසරන එක්තරා සොර කාන්තා කල්ලියක් ප්‍රදේශවාසීන්ගේ හිසරදයක් බවට පත්ව ඇතැයි වාර්තාවේ.වැඩි වශයෙන් ගෙවල්වල පිරිමි පක්ෂය නැති අවස්ථාවන්හිදී පැමිණෙන මොවුන් නිවෙස්වල තනියෙන් සිටින කාන්තාවන් සමඟ කුළුපගව කතා කරමින් එහි තිබෙන ඔරලෝසු, ගුවන්විදුලි යන්ත්‍ර ඇතුළු කුඩා වටිනා භාණ්ඩ සොරා ගන්නා බව කියති.ඉතා පීඩාවක් දැනෙන බව පවසා පානය කිරීමට පානීය ජලය ස්වල්පයක් ඉල්ලා සිටින මොවුන්, ජලය ගෙන ඒම සඳහා ගෙහිමි කාන්තාව මුළුතැන්ගෙට යන අවස්ථාවේදී මෙම භාණ්ඩ සොරාගෙන සැනින් අතුරුදන් වන බැව් පැවසේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>07</day>
    </date>
    <link>http://www.dinamina.lk/2013/08/07/_art.asp?fn=r13080710</link>
    <topic>මතුගම අධික වේගයෙන් යනටිපර් රථවලට ජීවිත රැසක් බිලි</topic>
    <author>බුලත්සිංහල විශේෂ – මිල්ටන් ධර්මසිංහ</author>
    <content>දැනට සංවර්ධනය වෙමින් පවතින බැල්ලපිටිය, බුලත්සිංහල, මතුගම හා හොරණ අඟුරුවාතොට හරහා මතුගම යන ප්‍රධාන මාර්ගවල මාර්ග සංවර්ධන අධිකාරියට අනුයුක්ත කරගෙන ඇති ටිපර් රථ, ඒවායේ රියදුරන් විසින් අධික වේගයෙන් ධාවනය කිරීම නිසා එම වාහනවලින් සිදුවන ජීවිත හානි හා හදිසි අනතුරු වැඩි වී ඇති බව ප්‍රදේශවාසීහු පවසති.සංවර්ධනය වන මාර්ගයන්හි ඇතැම් තැනෙක වළවල් හෑරී පැති බැමි කැඩී ඇති අතර යතුරු පැදිකරුවන් ඇතුළු වෙනත් වාහන නොයෙකුත් අනතුරුවලට ලක්වන බව රියැදුරෝ කියති. පසුගිය වකවානුව තුළදී ටිපර් රථ ගැටීම නිසා ජීවිත හානි කීපයක් සිදුවී තිබේ.යතුරු පැදිකරුවන් ඇතුළු සාමාන්‍ය පාගාමීන් අනතුරට ලක්ව සදාකල් බෙලහීන තත්ත්වයට පත්ව සිටිති. මෙම වාහන පදවනවිටදී වේග සීමාවක් පනවන ලෙස ජනතාව පොලිසියෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>07</day>
    </date>
    <link>http://www.dinamina.lk/2013/08/07/_art.asp?fn=r13080711</link>
    <topic>පානදුර නගර සභා පිටියේ සනීපාරක්ෂක පහසුකම් නෑ</topic>
    <author>වාද්දුව සමූහ – එස්. ආර්. පියදාස</author>
    <content>පානදුර නගර සභා පිටිය පරිහරණය කරන ක්‍රීඩක ක්‍රීඩිකාවන්ගේ පහසුව සඳහා එහි සනීපාරක්ෂක පහසුකම් නැත.එහි කලක් තිබු වැසිකිළිය අබලන්වීම නිසා මේ තත්ත්වය උද්ගත වී ඇතැයි ක්‍රීඩක ක්‍රීඩිකාවෝ පෙන්වා දෙති.පවතින මේ අඩුවට පිළියම් වශයෙන් පානදුර නගර සභා ක්‍රීඩාංගණයේ අලුතින් වැසිකිළි දෙකක් ඉදිකර දෙන ලෙස පානදුර නගර සභාවේ උප සභාපති පැන්සි ප්‍රනාන්දු මහතා නගර සභාවෙන් ඉල්ලා තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>07</day>
    </date>
    <link>http://www.dinamina.lk/2013/08/07/_art.asp?fn=r13080712</link>
    <topic>මුහුණ වසාගෙන පැමිණි කතක්රන් මාලයක් කොල්ලකා පැනලා</topic>
    <author>කොච්චිකඩේ විශේෂ - ඩී.මිහිඳුකුල</author>
    <content>රු24000ක් වටිනා රන්මාලයක් කොල්ල කන ලදැයි කියන සිද්ධියක් සම්බන්ධයෙන් රක්ෂිත බන්ධනාගාර ගතව සිට අධිකරණයට ඉදිරිපත් කළ පසුු වරද පිළිගත් සැකකාරියක් රු5000ක මුදල් ඇප හා ලක්ෂ 2ක ශරීර ඇප මත මුදා හැරීමට මීගමුව ප්‍රධාන මහේස්ත්‍රාත් ඒ.එම්.එන්.පි.අමරසිංහ මහතා නියෝග කෙළේය.මෙසේ පැමිණිල්ල අනුව මුදාහැර ඇත්තේ ගම මැද පාර එප්පාවෙල පදිංචි කාන්තාවකි. පැමිණිලිකාරිය ජාඇළ ඒකල පදිංචි තැනැත්තියකි.ඇය තම නිවසෙහි කාමර කුලී පදනම මත දී ලැබෙන ආදායමෙන් ජීවත්වන තැනැත්තියකි.පසුගියදා අලුයම 4.15ට පමණ පැමිණිලිකාරිය නිවෙස අසල වැසිකිළියට ගොස් ඇත. අනතුරුව වැසිකිළියේ සිට එළියට එන විට රෙද්දකින් මුහුණ වසාගත් අයෙක් පැමිණිලිකාරිය ඉදිරියට පැමිණ ඇය ගෙල බැඳි රන්මාලය පැහැරගෙන ගියැයි කියයි. රන්මාලය පවුම් 1 1/2ක් බව පැමිණිල්ලේ සඳහන්ය.ජා ඇළ පොලිසියේ නිලධාරිහු පැමිණිලිකාරියගේ නිවසෙහි කාමරයක කුලී පදනම මත නැවතී සිටින කාන්තාවකගේ ගමන් බෑගය පරීක්ෂා කරන විට එහි එම රන්මාලය තිබී සොයාගෙන ඇත.සැකකාරියට එරෙහිව සොරකම් කිරීම, සොරබඩු ළඟ තබාගැනීම හා විශ්වාසය කඩකිරීම යන චෝදනා ජාඇළ පොලිසිය විසින් ගොනු කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>07</day>
    </date>
    <link>http://www.dinamina.lk/2013/08/07/_art.asp?fn=r13080713</link>
    <topic>හොරණ දොඹගොඩ ලියුම්බෙදීම අක්‍රමවත්</topic>
    <author>බුලත්සිංහල විශේෂ – මිල්ටන් ධර්මසිංහ</author>
    <content>හොරණ ප්‍රධාන තැපැල් කාර්යාලයෙන් පාලනය වන දොඹගොඩ උප තැපැල්හල මගින් සිදුකරනු ලබන ලියුම් බෙදාහැරීම කාලයක සිට ඉතාමත් අසතුටුදායක අන්දමින් සිදුවෙමින් පවතින බව ප්‍රදේශවාසීහු කියති.මේ උප තැපැල් කාර්යාලයට ග්‍රාම නිලධාරි වසම් පහක් ආවරණය වන අතර ප්‍රදේශය පුරා නිවාස 1800ක් පමණ ඇත.මේ ප්‍රදේශය පුරා ලිපි බෙදීමට ඇත්තේ එක් ලියුම් බෙදන්නකු පමණි. මේ නිසා ප්‍රදේශයේ ඇති ගම්මානයකට ලිපි බෙදීම සිදුවනුයේ දවසක් හැර දවසක් බව ප්‍රදේශවසීහු කියති..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>07</day>
    </date>
    <link>http://www.dinamina.lk/2013/08/07/_art.asp?fn=r13080714</link>
    <topic>හැඳල හේකිත්ත සුසාන භූමිය වල්බිහිවෙලා</topic>
    <author>හැඳල විශේෂ – ජූලියන් කෝරාළ</author>
    <content>හැඳල හේකිත්ත සුසාන භූමිය වල්බිහිවෙමින් පවතී. මෙය වත්තල ප්‍රාදේශීය සභාවේ පාලනය යටතේ පවතී.වත්තල ප්‍රාදේශීය සභාව මඟින් පාලනය කරන බොහෝ සුසාන භූමි අද වල්බිහි වන්නට ඉඩ හැර තිබේ.විශාල මුදලක් වැයකර ශුද්ධ පවිත්‍ර කළද නඩත්තුවක් නැති නිසාම ඉතා කෙටි කලකින් වල්බිහිවන බවට වත්තල ජනතාව ප්‍රාදේශීය සභාවට දොස් පවරති.හැඳල ප්‍රදේශයේ ඇති නායකකන්ද හා හේකිත්ත යන සුසාන භූමිවල තත්ත්වය ඉතා කනගාටුදායකය. නිවෙස්වලින් බැහැර කරන අපද්‍රව්‍ය නිසා මේ සුසාන භූමි ජරාවාස වේ. එසේ නොමැති නම් බොහෝවිට වල්බිහිවීමට ඉඩහැරීම නිසා ලඳු කැලෑ බවට පත්වීමට ඉඩහැර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>07</day>
    </date>
    <link>http://www.dinamina.lk/2013/08/07/_art.asp?fn=r13080715</link>
    <topic>ගොතටුව මාර්ගයට කසළ දමලා</topic>
    <author>කොළොන්නාව සමූහ – ඒ. සුමනසේන</author>
    <content>ගොතටුව හාවඩ් බැම්ම (බන්ට් එක) ඉදිරිපිට මහා මාර්ගයට එම මාර්ගයේ ගමන් ගන්නා වාහනවලින් කැළිකසළ පිරවු මලු අනවසර ලෙස බැහැර කර යාම එම මාර්ගයේ ගමන් කරන මගීන්ට හිරිහැරයක්ව පවතී.කොළොන්නාව නගර සභා බල ප්‍රදේශයට අයත් මේ භූමි ප්‍රදේශය වාරිමාර්ග දෙපාර්තමේන්තුව සතුව පවතින ස්ථානයක් වන අතර ත්‍රිරෝද රථ, කාර් හා වෑන්වලින් මෙසේ බැහැරකර යන කසළ මලු සමහර අවස්ථාවලදී මාර්ගය පුරාම විසිරී ප්‍රදේශයම දුගඳින් පිරී පවතින බවද ජනතාව කියති..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>07</day>
    </date>
    <link>http://www.dinamina.lk/2013/08/07/_art.asp?fn=s1308071</link>
    <topic>ක්‍රීඩා අමාත්‍යාංශයෙන් මුල්වරට ක්‍රීඩකයන්ට නිල ඇදුමක්</topic>
    <author>ප්‍රින්ස් ගුණසේකර‍</author>
    <content>ප්‍රධාන පෙළේ ජාත්‍යන්තර තරගවලට සහභාගීවන ජාතික සංචිතවල ක්‍රීඩක ක්‍රීඩිකාවන්ට ක්‍රීඩා අමාත්‍යාංශය නිල ඇදුමක් හඳුන්වාදෙයි. ක්‍රීඩා ඇමැති මහින්දානන්ද අලුත්ගමගේ මහතාගේ උපදෙස් පරිදි ක්‍රීඩා තරගවලට වඩාත් උචිත ලෙස ක්‍රීඩා වෛද්‍ය ඒකකයේ ප්‍රධානී මහාචාර්ය අර්ජුන ද සිල්වා මහතා මාස් හෝල්ඩිං ආයතනය සමග එක්ව මේ නිල ඇදුම නිර්මාණය කොට ඇත.මේ නිල ඇදුම නිර්මාණයේදී උපයෝගී කොට ගෙන ඇත්තේ දහදිය ඉක්මනින් උරාගෙන වාෂ්පීකරණය වන “ලයික්රා” නම් රෙදි වර්ගයකි. ක්‍රීඩා තරගවලදී දහදියත් සමග ඇඟට නොඇලෙන මේ රෙදි වර්ගය සහිත ඇදුම ක්‍රීඩක ක්‍රීඩිකාවන්ගේ දක්ෂතා වැඩි කිරීමේ අමතර පහසුකමක් වන බවට ලොව පිළිගත් මතයක් වී තිබේ.මේ නිල ඇදුම මුල්වරට මොස්කව් ලෝක ශූරතාවලියට සහභාගීවන ශ්‍රී ලංකා පිලට පිරිනැමුණු අතර ඉදිරි තරගාවලිවලදී ද ජාතික සංචිතවල ක්‍රීඩක ක්‍රීඩිකාවන්ට ලබාදෙන බව ක්‍රීඩා ඇමැති මහින්දානන්ද අලුත්ගමගේ මහතා පැවැසීය.ක්‍රීඩා අමාත්‍යාංශ ශ්‍රවණාගාරයේදී ලෝක ශූරතාවලියට සහභාගීවන මීටර් 400 සහය දිවීමේ ක්‍රීඩකයන්ට මේ නිල ඇදුම ඊයේ පිරිනැමුණි.මෙහිදී අදහස් දැක්වු ක්‍රීඩා ඇමැතිවරයා පැවැසුවේ ක්‍රීඩක ක්‍රීඩිකාවන්ට අවශ්‍ය සියලු පහසුකම් ලබාදී ඔවුන්ට ධෛර්යය ලබාදීම රජයේ අරමුණ බවයි.“මේ නිල ඇදුම අන්තර්ජාතික ප්‍රමිතියෙන් යුතුව නිර්මාණය කිරීමට ක්‍රීඩා වෛද්‍ය ආයතනය පියවර ගෙන තිබෙනවා. රටක් ලෙස ක්‍රීඩාවෙන් ඉදිරියට යෑමේදී විදේශිය ක්‍රීඩකයන්ගේ මට්ටමට අපේ පහසුකම් වැඩි දියුණු විය යුතුයි. ලෝකයේ අනෙක් රටවලට හා සමාන හොඳම තත්ත්වයේ නිල ඇදුමක් නිර්මාණය කළේ ඒ අරමුණින් යුතුවයි” අලුත්ගමගේ මහතා පැවැසීය.මේ නිල ඇදුම නවදිල්ලි දකුණු ආසියා ක්‍රීඩා උළෙලේදී භාවිතා කිරීමේ අපේක්ෂාවෙන් සිටියද තරගාවලිය කල්යෑම හේතුවෙන් මොස්කව් ලෝක මලල ක්‍රීඩා ශූරතාවලියේ සිට යොදාගන්නා බව ඇමැතිවරයා සඳහන් කළේය.ක්‍රීඩා නිල ඇදුම් නිර්මාණය කිරීමේදී ක්‍රීඩක ක්‍රීඩිකාවන්ගේ දක්ෂතා ඉදිරියට ගත හැකි ආකාරයේ විද්‍යානුකූල පසුබිමක් අවශ්‍ය බව ක්‍රීඩා වෛද්‍ය ආයතනයේ ප්‍රධානී මහාචාර්ය අර්ජුන ද සිල්වා මහතා මෙහිදී අවධාරණය කළේය.“බොහෝ රටවල ක්‍රීඩක ක්‍රීඩිකාවන්ට ක්‍රීඩා ඇදුම් නිර්මාණය වන්නේ අපේ රටෙන්. අපේ අය මහන ඇදුම් ඇදගෙන පිටරට අය දුවනවා. අපේ දරුවන් බලා සිටිනවා. අදින් පසු එහෙම මදිකමක් දැනෙන්නේ නැ. ජාතික කොඩියේම වර්ණවලින් නිල ඇදුම හදන්න අවශ්‍ය නැති නිසා අපට ගැලපෙන වෙනත් සුදුසු වර්ණ භාවිතා කළා” මහාචාර්ය අර්ජුන ද සිල්වා මහතා පැවැසීය.මේ ආකාරයේ ක්‍රීඩා ඇදුම් ශ්‍රී ලංකාවෙන් යුරෝපයේ හා ආසියාවේ බොහෝ රටවල් ලබාගන්නා බවත් ඇදුම් නිර්මාණයේදී මාස් හෝල්ඩිං ආයතනයේ කළමනාකාර අධ්‍යක්ෂ ඩයන් ගෝමස් මහතා දැක්වු සහයෝගය අගය කරන බවද මහාචාර්යවරයා සිහිපත් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>07</day>
    </date>
    <link>http://www.dinamina.lk/2013/08/07/_art.asp?fn=s1308079</link>
    <topic>ශ්‍රී ලංකාව තෙවැනි විස්සයි-20 ජය ගනිමින් කිරුළ රැකගනී</topic>
    <author/>
    <content>තිලකරත්න ඩිල්ෂාන්ගේ විශිෂ්ට පිතහරඹය හේතුවෙන් සංචාරක දකුණු අප්‍රිකාව සමග හම්බන්තොට සූරියවැව මහින්ද රාජපක්ෂ ක්‍රීඩාංගණයේදී ඊයේ පැවැති තෙවැනි හා අවසන් විස්සයි 20 ක්‍රිකට් තරගය ඉනිම නිමවීමට පන්දු 11ක් තිබියදී කඩුලු 6කින් ජයගනිමින් තරගාවලිය 3-0ක පරාජයේ අවමානයෙන් ගැලවීමට ශ්‍රී ලංකා පිල සමත්විය.තරගාවලියේ මුල් තරග‍ දෙකේ ජය දකුණු අප්‍රිකාව සතු වු අතර මේ ජයග්‍රහණයත් සමග විස්සයි-20 ක්‍රිකට් තරග බිමේ පලමු ස්ථානයේ තවදුරටත් රැදී සිටීමට ශ්‍රී ලංකා පිලට හැකිවිය. පළමුව පන්දුවට පහරදුන් දකුණු අප්‍රිකාව ඕවර 20 තුළදී කඩුලු3 කට ලකුණු 163ක් රැස්කළ අතර ජයග්‍රාහී ඉලක්කය ඕවර 18.1කදී සපුරාලීමට ශ්‍රී ලංකා පිතිකරුවන්ට හැකිවිය.‍අවසන් තරගයේ වීරයා ලෙස තිලකරත්න ඩිල්ෂාන් නම් කළ අතර තරගාවලියේ වීරයා ලෙස ජේ.පී.ඩුමිනි නම් කෙරිණි.ලකුණු 164ක ඉලක්කය හඹායෑමට ඉනිම ඇරඹු ශ්‍රී ලංකා පිලට එරෙහිව සොට්සෝබේ ක්‍රියාත්මක කළ ඉනිමේ පළමු ඕවරයේ සිවුවැනි පන්දුවට හයේ පහරක් එල්ල කරමින් තිලකරත්න ඩිල්ෂාන් ලකුණු ලබාගැනීම ආරම්භ කළ අතර ඊළග පන්දු දෙකකට පිට පිට හතරේ පහර දෙකක් එල්ල කළේය.දෙවැනි ඕවරයේදී මහේල ජයවර්ධනද මෝර්නි මෝකල්ට පළමු පන්දු තුනට පිට පිට හතරේ පහර තුනකින් සංග්‍රහ කළේය. පළමු ලකුණු 50 සඳහා මේ පිතිකරුවන් දෙදෙනා වැය කළේ පන්දු 28ක් පමණි. පිටිය සිසාරා පහර එල්ල කරමින් දකුණු අප්‍රිකානු පන්දු යවන්නන්ට හිසරදයක් වු ආරම්භක කඩුලු සබඳතාව ලකුණු 67දී බිඳ දැමීමට පාර්නල් සමත්විය.පන්දු 16කදී හතරේ පහර 7ක් සමගින් ලකුණු 33ක් රැස් කළ ජයවර්ධන පළමු කඩුල්ල ලෙස දැවී ගියේය. මුළු ලකුණු සංඛ්‍යාවට තවත් ලකුණු 4ක් එක් වෙද්දී එක් ලකුණක් ලබාසිටි කුසල් ජනිත් පිටියෙන් ඉවත් කිරීමට ඩේවිඩ් වීයිස් ට හැකිවිය. ඩිල්ෂාන් සමග තෙවැනි කඩුල්ලට එක්වු නායක දිනේෂ් චන්දිමාල් ලකුණු 12ක් ලබා සිටියදී ලබාදුන් උඩපන්දු රැකගැනීමට සොට්සෝබේ අසමත් විය.එහෙත් අවස්ථාවෙන් ප්‍රයෝජන නොගත් චන්දිමාල්ට ලබාගත හැකි වුයේ තවත් ලකුණු 2ක් පමණි. ඉම්රාන් තාහීර් ක්‍රියාත්මක කළ ඉනිමේ 12වැනි ඕවරයේ තෙවැනි පන්දුවෙන් චන්දිමාල් ස්ටම්ප් කිරීමට හසුකර ගැනීමට කඩුලු රකින ඩී කොක්ට හැකිවිය. දිනේෂ් චන්දිමාල් හා ඇන්ජලෝ මැතිව්ස් ලකුණු 14 බැගින් රැස් කළේය.පාර්නල් ක්‍රියාත්මක කළ 18 වැනි ඕවරයේදී .තිසර පෙරේරා හතරේ පහර 3ක් හා හයේ පහරක් සමගින් ලකුණු 21ක් ලබාගනිමින් ශ්‍රී ලංකාව ජයග්‍රහණය කරා ගෙන ගියේය. ‍මුළු ලකුණු සංඛ්‍යාව ලකුණු 158ක් වන විට මෝකල් යැවු 19වැනි ඕවරයේ පළමු පන්දුවට හයේ පහරක් එල්ල කරමින් ඩිල්ෂාන් ශ්‍රී ලංකාවේ ජයග්‍රහණය තහවුරු කළේය.පන්දු 51කට මුහුණදුන් ඩිල්ෂාන් නොදැවී ලකුණු 74ක් ලබාගත් අතර හතරේ පහර 9ක් හා හයේ පහර 2කින් ඉනිම වර්ණවත් කළේය. එය ඔහුගේ 7වැනි විස්සයි 20 අර්ධ ශතකය විය. හතරේ පහර 3ක් හා හයේ පහරක් සමගින් පන්දු 11කදී ලකුණු 25ක් වාර්තා කිරීමට තිසර පෙරේරා සමත්විය.කාසියේ වාසිය දිනාගත් දකුණු අප්‍රිකාව පළමුව පන්දුවට පහරදීමට තීරණය කළ අතර ක්වින්ටන් ඩි කොක් සමගින් ඉනිම ඇරැඹීමට පිටියට පිවිසි හෙන්රි ඩේවිඩ් පළමු පන්දුවෙන්ම කඩුල්ල මුවා කිරීමේ වරදට හසුකර ගනිමින් යළි ක්‍රීඩාගාරයට හරවා යැවීමට නුවන් කුලසේකර සමත්විය.දෙවැනි කඩුල්ලට කොක් සමග එක්වු නායක ෆෆ් ඩු ප්ලෙසීස් ලකුණු 45ක සබඳතාවක් ගොඩනැගූහ. අජන්ත මෙන්ඩිස්ගේ පළමු ඕවරයේ දෙවැනි පන්දුවට කොක් ලකුණු 16ක් ලබාසිටියදී කඩුල්ල මුවා කිරීමේ වරදට හසුකර ගත්තේය.විස්සයි 20 තරග ඉතිහාසයේ ඕනෑම කණ්ඩායමක් විසින් ශ්‍රී ලංකාවට එරෙහිව ඕනෑම කඩුල්ලක් සඳහා වාර්තා කළ හොඳම කඩුලු සබඳතාව වාර්තා කිරීමට නායක ඩුප්ලෙසීස් හා ජේ.පී.ඩුමිනි සමත්විය. ඔවුන් දෙදෙනා සිවුවැනි කඩුල්ල සඳහා ඕවර 12.1කදී ලකුණු 112ක් එක් කළේය.මුළු ලකුණු 157දී ප්ලෙසීස් දැවී ගියේය. නායකත්වයේ ඉනිමක් දියත් කළ ප්ලෙසීස් පන්දු 65කදී ලකුණු 85 රැස් කළේ හතරේ පහර 10ක් හා හයේ පහර 3 සමගිනි.ශ්‍රී ලංකාවට එරෙහිව තම ප්‍රථම අර්ධ ශතකය වාර්තා කළ ඩු ප්ලෙසීස් විස්සයි 20 තරගයකදී වාර්තා කළ පෞද්ගලික තෙවැනි අර්ධ ශතක මෙන්ම වැඩිම ලකුණු සංඛ්‍යාවද විය.ඉනිම අවසන් වනවිට ඩුමිනි ලකුණු 51ක් හා ඩිවිලියර්ස් එක් ලකුණු ලබා නොදැවී කඩුල්ලේ රැදී සිටියේය. හතරේ පහර 3ක් හා හයේ පහර 2ක් සමගින් පන්දු 34කට ඩුමිනි මුහුණදී තිබිණි.ශ්‍රී ලංකා පිලේ පන්දු රැකීමේ දුර්වලතා හේතුවෙන් ඕවර 20අවසානයේ දකුණු අප්‍රිකාව කඩුලු 3කට ලකුණු 163ක් ලබාගත්තේය. නුවන් කුලසේකර, සුරංග ලක්මාල් හා අජන්ත මෙන්ඩිස් එක් කඩුල්ල බැගින් බිඳ හෙළීය. සචිත්‍ර සේනානායක තම ඕවර 4තුළදී කඩුලු ලබා නොගත්තද ලබාදුන්නේ ලකුණු 20ක් පමණි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>07</day>
    </date>
    <link>http://www.dinamina.lk/2013/08/07/_art.asp?fn=s1308072</link>
    <topic>අළු බඳුන එංගලන්තයට</topic>
    <author/>
    <content>අළු බඳුන ටෙස්ට් තරගමාලාවේතෙවැනි ටෙස්ට් තරගයේ අවසන් දිනය වර්ෂාවට හසුවීම හේතුවෙන් ජය පරාජයෙන් ‍තොරව නිමාවට පත්විය. ඒ වනවිට ලකුණු 332ක ඉලක්කයක් හඹායමින් සිටි එංගලන්ත පිලේ මුල් කඩුලු තුනක් ලකුණු 37කට බිඳ වැටී තිබිණි.ඒ අනුව තරග 5කින් සමන්විත ටෙස්ට් තරගමාලවේ 2 -0ක් ලෙස ඉදිරියෙන් සිටින එංගලන්තයට පසුගිය වසරේ දිනාගත් ශූරතාව රැක ගැනීමේ අවස්ථාව හිමිවිය. කෙසේවෙතත් ඉතිරි තරග දෙක ජය ගනිමින් තරගාවලිය 2-2ක් ලෙස ජය පරාජයෙන් තොරව නිමාවට පත් කිරීම තම අරමුණ බැව් ඔස්ට්‍රේලියා නායක මයිකල් ක්ලාක් ප්‍රකාශ කළේය.මැන්චෙස්ටර් හී පැවැති මේ තරගයේ පළමුව පන්දුවට පහරදුන් ඔස්ට්‍රේලියාව කඩුලු 7කට ලකුණු 527ක් රැස් කළ අතර එංගලන්ත පළමු ඉනිම ලකුණු 368ක් පමණි. ඔස්ට්‍රේලියාව දෙවැනි ඉනිමේ දී කඩුලු 7කට ලකුණු 172ක් ලබා පන්දුවට පහරදීමේ වාරය එංගලන්තයට ලබා දුන්නේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>07</day>
    </date>
    <link>http://www.dinamina.lk/2013/08/07/_art.asp?fn=s1308073</link>
    <topic>ශ්‍රී ලංකාවෙන් හයක් චීන තායිපේ බොක්සිං ශූරතාවලියට</topic>
    <author>ෆවුස් මොහොමඩ්</author>
    <content>ලේට්න් කුසලාන තරගාවලියේ විශිෂ්ට දස්කම් දැක්වූ ක්‍රීඩක ක්‍රීඩිකාවෝ 6ක් ශ්‍රී ලංකා කණ්ඩායම නියෝජනය කරමින් එළැඹෙන චින තායිපේ බොක්සිං ශූරතාවලියට සහභාගි වෙති. මේ මස 15වැනිදා සිට 19 දින දක්වා චීන තායිපේ නුවර ජිම්නාස්ටික් පිටියේ පැවැත්වෙන මේ ශූරතාවලියට පිරිමි අංශ‍යේ බර පන්ති 6ක් සහ කාන්තා අංශයේ බර පන්ති 4ක් ඇතුළත්ය.ශ්‍රී ලංකාව සමග කසකස්තානය, ඔස්ට්‍රේලියාව, චීන තායිපේ, දකුණු ‍කොරියාව, හොංකොං, ඉන්දුනීසියාව, ජපානය, ජෝර්දානය, උතුරු කොරියාව, මැලේසියාව, මොංගෝලියාව, මැකාවෝ, නවසීලන්තය, සිංගප්පූරුව හා තායිලන්තය මීට එක්වෙති.2011 ආසියානු ක්‍රීඩා බොක්සිං තරග ඉසව්වේ රිදී පදක්කම් දිනූ නාවික හමුදාවේ ආර්.ජී.එස්.කුමාරසිංහ කිලෝ ග්‍රෑම් 60 බර පන්තිය නියෝජනය කරමින් තරගාවලියට සහභාගි වන අතර කිලෝ ග්‍රෑම් 64 බර පන්තිය නියෝජනය කරමින් යුද හමුදාවේ ඒ.පී.සී.ඒ.ජයලත් තරගාවලියට එක්වී සිටියි.ඔහු 2010 වසරේ පැවැති දකුණු ආසියානු ආරක්ෂක සේවා ක්‍රීඩා උළෙලේ ලෝකඩ පදක්කමක් දිනා ගත් ක්‍රීඩකයෙකි. 2011 වසරේ පාකිස්තානයේ බෙනාසිර් බුතෝ බොක්සිං ශූරතාවලිය නියෝජනය කළ ස්ලිම් ලයින් බොක්සිං ක්‍රීඩා සමාජයේ ගයාන් ජයවීර සහ ලේට්න් කුසලාන තරගාවලියේ හොඳම ක්‍රිඩකයා සම්මානය දිනූ ස්ලිම් ලයින් බොක්සිං සමාජයේ මලිත් ප්‍රභාෂ්වර ද චීන තායිපේ බොක්සිං තරගාවලිය නියෝජනය කරන ශ්‍රී ලංකා පිලට ඇතුළත් වෙති. කාන්තා අංශය නියෝජනය කරමින් මාස් සදර්න් බොක්සිං සමාජයේ කෝසලා නිල්මිණී හා එරන්දි සිල්වා තරගාවලියට එක්වනු ඇත.ශ්‍රී ලංකා කණ්ඩායමේ ක්‍රීඩකයන්ගේ පුහුණුකරු ලෙස හර්ෂ කුමාර මහතාත්, ක්‍රීඩිකාවන්ගේ පුහුණුකරු ලෙස චම්පක මාතර ආරච්චි මහතාත් කටයුතු කරති. ශ්‍රී ලංකා කණ්ඩායමේ කළමනාකරු ලෙස කටයුතු කරනු ලබන්නේ ‍හේමන්ත වීරසිංහ මහතා විසිනි. බන්දුල ගමගේ මහතා සහ වින්ධ්‍යා ‍රෝෂිණී මෙනෙවිය මේ ශූරතාවලියේ දී තරග තීරක කටයුතු සඳහා එක්වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>07</day>
    </date>
    <link>http://www.dinamina.lk/2013/08/07/_art.asp?fn=s1308074</link>
    <topic>දිස්ත්‍රික් ප්‍රාදේශීය ලේකම් ක්‍රීඩාසමස්ත ශූරතාව බදුල්ල දිනා ගනී  </topic>
    <author>ඌව පළාත් සමූහ මාපා බණ්ඩාර</author>
    <content>බදුල්ල දිස්ත්‍රික් අන්තර් ප්‍රාදේශීය ලේකම් කාර්යාලයීය ක්‍රීඩා තරගාවලියේ සමස්ත ශූරතාව අත් කරගැනීමට බදුල්ල දිස්ත්‍රික් ලේකම් කාර්යාලයීය කණ්ඩායම සමත්විය. බදුල්ල ක්‍රිකට් ක්‍රීඩාංගණයේ දී පසුගියදා පැවැති මේ තරගාවලියේ අනුශූරතාව හිමිවූයේ පස්සර ප්‍රාදේශීය ලේකම් කාර්යාලයීය පිලටය. තරගාවලියේ තුන්වැනි ස්ථානය ලුණුගල හා ඌව පරණගම ප්‍රාදේශිය ලේකම් කාර්යාල කණ්ඩායම්වලට හිමිවිය.බදුල්ල දිස්ත්‍රික් ලේකම් කාර්යාලය දෙවැනි වරටත් සංවිධානය කළ මේ තරගාවලියට ප්‍රාදේශීය ලේකම් කාර්යාල කණ්ඩායම් 15ක් තරග කළ අතර ඊට බැඩ්මින්ටන්, කැරම්, චෙස්, දාම්, නෙට්බෝල්, ක්‍රිකට්, වොලිබෝල් හා සහාය දිවීමේ තරග ඉසව් ඇතුළත් විය.ජයග්‍රාහී කණ්ඩායමට කුසලානය පිරිනැමීම බදුල්ල දිස්ත්‍රික් ලේකම් රෝහණ කීර්ති දිසානායක මහතා අතින් සිදුවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>07</day>
    </date>
    <link>http://www.dinamina.lk/2013/08/07/_art.asp?fn=s1308075</link>
    <topic>මල්පුර ‘සුපර් ලයන්ස්’ට සය සාමාජික ශූරතාව</topic>
    <author>කොලොන්නාව සමූහ ඒ. සුමනසේන,ජයන්ති කුරේ</author>
    <content>'සුපර් ලයන්ස්' ක්‍රීඩා සමාජය සංවිධානය කළ සය සාමාජික සැහැල්ලු පන්දු ක්‍රිකට් තරගාවලියේ දි හෝමාගම සත්සර ක්‍රීඩා සමාජයට එරෙහිව ලකුණු 40ක ජයක් වාර්තා කළ ගොතටුව මල්පුර සුපර් ලයන්ස් ක්‍රීඩා සමාජය ශූරතාව අත්කර ගත්තේය.කණ්ඩායම් 21ක් තරග වැදුණු මේ තරගාවලිය බස්නාහිර පළාත් සභා මන්ත්‍රී අසෝකා ලංකාතිලක මහත්මිය හා කොටිකාවත්ත මුල්ලේරියාව ප්‍රාදේශීය සභාවේ සභාපති ප්‍රසන්න සෝලංග ආරච්චි මහතාගේ ප්‍රධානත්වයෙන් මල්පුර ක්‍රීඩාංගණයේ දී පසුගියදා පැවැත්විණි.අවසන් මහා තරගයේ කාසියේ වාසිය දිනාගත් සුපර් ලයන්ස් පිල පළමුව පන්දුවට පහර දී ලකුණු 67ක් රැස් කළ අතර පිළිතුරු ඉනිම ක්‍රීඩා කල සත්සර ක්‍රීඩා සමාජය ලකුණු 27කට දැවී ගියේය.හෝමාගම සත්සර පිලේ සංජීව කොතලාවල තරගයේ විරයා සම්මානය දිනාගත් අතර හොඳම පන්දු රකින්නා ලෙස මල්පුර සුපර් ලයන්ස් පිලේ ඉන්දික තුෂාර හා හොඳම පන්දු යවන්නා ලෙස එම කණ්ඩායමේ ගයාන් දිස්න සම්මාන දිනුවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>07</day>
    </date>
    <link>http://www.dinamina.lk/2013/08/07/_art.asp?fn=s1308076</link>
    <topic>විස්සයි20 තුන්කොන් ක්‍රිකට්10දා</topic>
    <author>දයාරත්න බණ්ඩාර‍ කෑගල්ල දිස්ත්‍රික් සමූහ</author>
    <content>මහීපාල හේරත් ජන සහන පදනම සංවිධානය කරනු ලබන විස්සයි20 සැහැල්ලු පන්දු තුන්කොන් ක්‍රිකට් තරගාවලිය මේ මස 10වැනිදා කෑගල්ල මහජන ක්‍රීඩාංගණයේ දී පැවැත්වේ.ආදි වාසී ක්‍රිකට් පිල, සබරගමුව මහ ඇමති ක්‍රිකට් පිල හා කෑගලු නගරාධිපති ක්‍රිකට් පිල මේ තරගාවලියට එක්වී සිටිති. ශ්‍රී ලංකා කණ්ඩායම නියෝජනය කරන තරංග පරණවිතාන මහ ඇමැති කණ්ඩායමට ක්‍රීඩා කිරීමට නියමිත බව තරග සංවිධායකයන් සඳහන් කරති.මේ තරගාවලියේ ශූරයන්ට තිළිණ හා ජය සංකේත පිරි නැමෙන බව ද සංවිධායක මණ්ඩලය කියා සිටියි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>07</day>
    </date>
    <link>http://www.dinamina.lk/2013/08/07/_art.asp?fn=s1308077</link>
    <topic>සමස්ත ලංකා ශක්ති සවි එසවීමෙන් නව ශ්‍රී ලංකා වාර්තා 14ක් බිහිකෙරේ</topic>
    <author>නිරෝෂාන් ප්‍රියංකර</author>
    <content>ශක්ති ක්‍රීඩා සමාජය සංවිධාන කළ සමස්ත ලංකා ශක්ති සවිඑසවීමේ තරගාවලියේදී නව ශ්‍රී ලංකා වාර්තා 14ක් පිහිටුවීමට ක්‍රීඩකයන් හත්දෙනකු සමත්වුහ.වාද්දූව විජය කුමාරතුංග රංග ශාලාවේදී පසුගියදා පැවැති මේ තරගාවලියේදී එස්.කේ.එස්.ප්‍රදීප් කි.ග්‍රෑ.59 බර පංතියේ ස්කොට් ඉසව්වෙන් කි.ග්‍රෑ.175, ඩෙට්ලිෆ්ට් ඉසව්වෙන් කි.ග්‍රෑ.195 සමගින් මුළු බර කි.ග්‍රෑ.465ක්, රන්සිළු ජයතිලක කි.ග්‍රෑ.120 බර පංතියෙන් ස්කොට් ඉසව්ව කි.ග්‍රෑ.252ක්, ඩෙට්ලි‍ෆ්ට් කි.ග්‍රෑ.272ක් සමගින් මුළු බර කි.ග්‍රෑ.647.5ක් ඔසවමින් නව ශ්‍රී ලංකා වාර්තා තුන බැගින් පිහිටුවීය.කි.ග්‍රෑ.105 බර පංතියේ ඒ.ඊ.විජේවික්‍රම ස්කොට් කි.ග්‍රෑ.250ක් හා මුළු බර කි.ග්‍රෑ 610ක්, දරින් වීරසිංහ බෙන්ච්ප්‍රෙෂ් කි.ග්‍රෑ.150, ඩේඩ්ලිෆ්ට් 242.5ක්, ඒ.එන්.සිල්වා කි.ග්‍රෑ.120ට වැඩි බර පංතියේ ස්කොට් කි.ග්‍රෑ.180ක්, මුළු බර කි.ග්‍රෑ.485ක් සමගින් නව ශ්‍රී ලංකා වර්තා දෙක බැගින් බිහිකළ අතර පී.බී.ගයාන් එල් පෙරේරා බෙන්ච්ප්‍රෙෂ් කි.ග්‍රෑ.150ක් (කි‍.ග්‍රෑ 120 බර පංතිය), ස්ටීවන් ඒ ඇන්ජලෝ නෙල්සන් බෙන්ප්‍රේෂ් කි.ග්‍රෑ.115ක් (කි.ග්‍රෑ 120ට වැඩි බර පංතිය) ලෙසින් වාර්තා බැගින් පිහිටුවීමට සමත්විය.නාවික හමුදාවේ අයි.ටී.එම්.බී.ඉලංගන් තිලකට කි.ග්‍රෑ‍.66 බර පංතියේදී ශ්‍රී ලංකා වාර්තාවක් සම කිරීමට (කි.ග්‍රෑ.170ක්) හැකිවිය.යුද හමුදා ක්‍රීඩා සමාජය තරගාවලියේ සමස්ත ශූරතාව හිමිකරගත් අතර අනුශූරතාව හයිඔක්ටේන් ක්‍රීඩා සමාජය හිමිකර ගත්තේය.යුද හමුදාව නියෝජනය කළ එස්.කේ.එස්.ප්‍රදීප් හොඳම සවිඔසවන්නා ලෙසද, ඩී.ඩබ්ලිව්.ඊ.දුලාංජන ශිවක බෙන් පිසික් පවර් ලිෆ්ට් ලෙසද සම්මාන දිනාගත් අතර තරගාවලියේ වැඩිම බරක් එසවු ක්‍රීඩකයා ලෙස රන්සළු ජයතිලක (හයිඔක්ටේන්) නම් කෙරිණි.තරගාවලියේ ආදර්ශමත් ක්‍රීඩකයා ලෙස ‍කේ.පත්මසිරි පෙරේරාත් (ඇට්ලස්), මයුර ක්‍රීඩා සමාජයේ එස්.පී.විජේසිංහ ආදර්ශමත් ක්‍රීඩිකාව ලෙසත් නම් කළේය.බස්නාහිර පළාත් සභා මන්ත්‍රී විකුම් ගුණසේකර, පාණදුර ප්‍රා.ස.සභාපති නීල් සුනේත්‍රලාල් ප්‍රනාන්දු, හිටපු ප්‍රා.ස.මන්ත්‍රී විජේසේන සිල්වා මහත්වරුන්ගේ ප්‍රධානත්වයෙන් තරගාවලිය පැවැත්විණි.තරගාවලියේ සමස්ත ප්‍රතිඵල මෙසේය.කි.ග්‍රෑ.59 බර පංතිය - 1.එස්.කේ.එස්.ප්‍රදීප් (යුද), 2.ජී.ඩී.ඒ.සිල්වා (යුද), 3.එච්.ඒ.නිලුක සංජිව (එන්.එම්.ප්‍රජා මණ්ඩලය)කි.ග්‍රෑ.66 බර පංතිය - 1.ඩී.ඩබ්.ඊ.දුලංජන ශිවංක (යුද), 2.වයි.ජී.එස්.අබේවික්‍රම (යුද), 3.අයි.ටී‍.එම්.ඉලංගන් තිලක (නාවික)කි.ග්‍රෑ.74 බර පංතිය - 1.වයි‍.ජී.ජේ.සමරවීර (යුද), 2.දිනේෂ් කළුආරච්චි (හයිඔක්ටේන්), 3.කේ.එන්.පී.ඇන්තනී (නාවික)කි.ග්‍රෑ.80 බර පංතිය - 1.එම්.වි.සුසිත සුදම් සුරවීර (හයිඔක්ටේන්), 2.කේ.සෝමදාස (යුද), චන්දන තිලකරත්න (හයිඔක්ටේන්)කි.ග්‍රෑ.93 බර පංතිය - 1.ටෝනි ජයවර්ධන (හයිඔක්ටේන්), 2.ටි.පී.හසිත අකලංක (බණ්ඩාරගම), 3.දිලිප් පීරිස් (රංජන් විජේරත්න ප්‍රා.ම)කි.ග්‍රෑ.105 බර පංතිය - 1.ඒ.ඊ.විජේවික්‍රම (වයි‍.එම්.සී.මහනුවර), 2.දරින් වීරසිංහ (හයිඔක්ටේන්), 3.කේ.පත්මසිරි පෙරේරා (ඇට්ලස්)කි.ග්‍රෑ.120 බර පංතිය - 1.රන්සිළු ජයතිලක (හයිඔස්ටේන්), 2.පී.බී.ගයාන් එල් පෙරේරා (හයිඔක්ටේන්), 3.එච්.පී.පී.අමරසිංහ (යුද)කි.ග්‍රෑ.120ට වැඩි බර පංතිය - 1.ඒ.එන්.සිල්වා (යුද), 2.ස්ටීවන් ඒ.ඇන්ජලෝ නෙල්සන් (හයිඔක්ටේන්).</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>07</day>
    </date>
    <link>http://www.dinamina.lk/2013/08/07/_art.asp?fn=s1308078</link>
    <topic>පිටිගලට කඩුලු 7ක ජය</topic>
    <author>ඇල්පිටිය විශේෂ ඩී.ජේ. විජේසිංහ</author>
    <content>පිටිගල ඉඳිපළගොඩ මහා විද්‍යාලයීය ක්‍රිකට් පිල හා මත්තක පෝද්දිවෙල මහා විද්‍යාලයිය ක්‍රිකට් පිල අතර පැවැති සුහද ක්‍රිකට් තරගයෙන් කඩුලු 7ක ජයක් අත්කර ගැනීමට පිටිගල ඉඳිපළගොඩ මහා විද්‍යාලයීය කණ්ඩායම සමත්විය.පෝද්දිවෙල මහා විද්‍යාලයීය ක්‍රීඩා පිටියේ පසුගියදා පැවැති මේ තරගයේ කාසියේ වාසිය දිනා පළමුව පන්දුවට පහරදුන් පෝද්දිවෙල මහා විද්‍යාලයීය පිල ඕවර 27කදී ලකුණු 104කට දැවී ගියේය. පිළිතුරු ඉනිම ක්‍රීඩා ඉඳිපළගොඩ විදුහල් පිල ඕවර 15ක දී කඩුලු 3ක් පමණක් දැවී ජයග්‍රහණය වාර්තා කළේය. .</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>07</day>
    </date>
    <link>http://www.dinamina.lk/2013/08/07/_art.asp?fn=f1308071</link>
    <topic>පොදු රද මඩුලු සමුළුවෙන් දුර්මත දුරු වෙනවා</topic>
    <author>සාකච්ඡා කළේ තෙන්නකෝන් කුලසේකර ඡායාරූපය-රංජිත් අසංක</author>
    <content>පොදු රාජ්‍ය මණ්ඩලීය රාජ්‍ය නායක සමුළුව ශ්‍රී ලංකාවේ පැවැත්වීම නිසා රට පිළිබඳව පැවැති සියලු දුර්මත අවසන් වන බව පවසන සම්ප්‍රදායික කර්මාන්ත හා කුඩා ව්‍යවසාය සංවර්ධන නියෝජ්‍ය අමාත්‍ය වීරකුමාර දිසානායක පළාත් තුනේ ඡන්දය රජය ජය ගැනීම නියත බව මෙසේ පවසයි.* පොදු රාජ්‍ය මණ්ඩලීය රටවල රාජ්‍ය නායක සමුළුව ශ්‍රී ලංකාවේ පැවැත්වීම සම්බන්ධයෙන් විපක්ෂය රජය විවේචනය කරනවා. මෙම සමුළුව අපේ රටේ පැවැත්වීමෙන් ඇතිවන යහපත කුමක්ද...?තිස් අවුරුදු යුද සමයේ එල්.ටී.ටී.ඊ. සංවිධානය ඇතැම් බටහිර රාජ්‍යයන්ගේ සහාය මත ශ්‍රී ලංකාව ගැන ලොව පුරාම අඳුරු චිත්‍රයක් මවා පෑවා. සිංහල මිනිසුන් විසින් දෙමළ මිනිසුන් ඝාතනය කරන බව මුළු ලොවට හඬ ගා කීවා. ශ්‍රී ලංකාව ම්ලේච්ඡ රටක් ලෙස හංවඩු ගැසුවා. මහින්ද රාජපක්ෂ ජනාධිපතිතුමා සේනාධිනායක වශයෙන් මානුෂීය මෙහෙයුම අරඹා මිනීමරු කොටි සංවිධානයෙන් උතුර හා නැ‍ෙඟනහිර ජනතාව නිදහස් කර ගත්තා.යුද්ධය අවසන් වුවත් එල්.ටී.ටී.ඊ. ත්‍රස්තවාදය ශ්‍රී ලංකාවෙන් තුරන් වුවත් දෙමළ ඩයස්පෝරාව අද වනතුරුත් රටට එරෙහිව ඇතැම් බටහිර රාජ්‍යයන්ගේ ද ශ්‍රී ලංකාවේ ඩොලර්වලට ගිජු ඇතැම් පරාජිත දේශපාලනඥයන්ගේ ද සහයෝගයෙන් සූක්ෂම කුමන්ත්‍රණ සිදු කරමින් සිටිනවා. ශ්‍රී ලංකාව යුද අපරාධ කළ රටක් ලෙස නම් කැර තිබෙනවා. යුද්ධය අවසන් වුවත් ඔවුන්ගේ තර්ජන ගර්ජන ගෙරවුම් අඩුවෙලා නැහැ.එවැනි වාතාවරණයක් මත ඇතැම් රටවල් ඇමරිකාව සමඟ එක් වී මානව හිමිකම් ප්‍රශ්න ඇද ගෙන එක්සත් ජාතින්ගේ සංවිධානය හරහා මහින්ද රාජපක්ෂ රජයත් ශ්‍රී ලංකාවත් අස්ථාවර කරන්න ප්‍රබල උත්සාහයක් ගන්නවා. බොහෝ රටවල් තවමත් එල්.ටී.ටී.ඊ. ත්‍රස්තවාදින්ගේ සුදු හුණු ගාමින් සිටිනවා. මුළු රටම ලේ විලක් බවට පත්කැර ජන ජීවිතය උඩු යටිකුරු කැර රටේ ආර්ථිකය බිඳ දැමූ කොටි සංවිධානය වෙනුවෙන් ඊළාම් රාජ්‍යයක් සඳහා දෙමළ ඩයස්පෝරාව සමඟ එක්වී සිටිනවා.මෙවැනි බරපතළ ප්‍රශ්න තියෙන අවස්ථාවක බොහෝ රටවල රාජ්‍ය නායකයන් ශශ්‍රී ලංකාවේ පැවැත්වෙන පොදු රාජ්‍ය මණ්ඩලීය රටවල රාජ්‍ය නායක සමුළුවට සහභාගි වෙනවා. රටේ පැවැත්මට මෙම සමුළුව ඉතා වැදගත්. රට පිළිබඳ පැවැති සියලු දුර්මත අවසන් වෙනවා. මෙම සමුළුව ශ්‍රී ලංකාවේ පැවැත්වීමෙන් රටේ ආර්ථිකය ‍ෙව්ගවත් සංවර්ධනයකට යොමු වෙනවා. නව වෙළඳ ගිවිසුම් ඇති වෙනවා. මෙම සමුළුවෙන් බොහෝ යහපත් දේ රටට උරුම වෙනවා.* ශ්‍රී ලංකාවට එරෙහි බටහිර කුමන්ත්‍රණ පරාජය කිරීමේ ශක්තියක් මහින්ද රාජපක්ෂ රජයට තියෙනවද?සියයට සියයක්ම තියෙනවා. ජනාධිපතිවරු හතර දෙනෙකුට බැරි වූ තිස් අවුරුදු ත්‍රස්තවාදය මහින්ද රාජපක්ෂ රජය අවුරුදු තුනකින් අතුගා දැම්මා. කැඩී බිඳී විනාශ වී ගොස් තිබූ දැයේ ආර්ථිකය ශක්තිමත් කළා. රට සහලින් ස්වයංපෝෂිත කළා. නගරය සේම ගම ද සංවර්ධනය කරමින් සිටිනවා. ජනතාවට අවශ්‍ය සියලු යටිතල පහසුකම් ලබා දෙමින් සිටිනවා. අද ශ්‍රී ලංකාව ඌන සංවර්ධිත රටක් නොවේ. ලොව බලගතු රාජ්‍ය ආර්ථික අතින් කඩා වැටෙන විට ශ්‍රී ලංකාව ආර්ථික ජයග්‍රහණයේ හිණි පෙත්තට සමීප වෙමින් සිටිනවා.* ජේ.ආර්.ගේ. 13 වෙනි ආණ්ඩුක්‍රම ව්‍යවස්ථා සංශෝධනයෙන් ඇති කළ පළාත් සභා ක්‍රමය උතුරේ ගැටලුවට විසඳුමක් වුණාද?උතුරේ ගැටුලුවට රජිව් ගාන්ධි බලෙන් පැටවූ පළාත් සභා ක්‍රමය ජේ.ආර්.හිස් මුදුනෙන් පිළිගත්තත් උතුරේ පළාත් සභාවක් පැවතුනේ නැහැ. වර්ධරාජා පෙරුමාල් උතුරු පළාත් සභාවේ ප්‍රධාන අමාත්‍ය ධුරයට පත් වී ඉතා කෙටි කලකින් යාපනයේ ඊළාම් කොඩිය ඔසවා ඉන්දියාවට පලා ගියා.එදා සිට අද වන තුරු උතුරේ පළාත් සභාවක් තිබුණේ නැහැ. උතුරු නැඟෙනහිර ඒකාබද්ධව පිහිට වූ පළාත් සභාව නිසා නැෙඟනහිර ජනතාවට ද පළාත් සභාවක් නැති වුණා. මහින්ද රාජපක්ෂ ජනාධිපතිතුමා නැඟෙනහිර ජනතාවට පළාත් සභාවක් පිහිටුවා ගැනීමට අවස්ථාවක් ලබා දුන්නා. දැන් ජනාධිපතිතුමා උතුරේ දමිළ ජනතාවටත් ප්‍රජාතන්ත්‍රවාදිව බලය විමධ්‍යගත වූ පළාත් සභාවක් පිහිටුවා ගැනීමේ පූර්ණ නිදහස හා අයිතිය ලබා දී තිබෙනවා.* පළාත් සභාවකට ඉඩම් - පොලිස් බලතල අවශ්‍ය නැතිද?පළාත් සභාවක් කියන්නේ වෙනම රාජ්‍යයක් නොවේ. මධ්‍යම රජයේ පූර්ණ ආර්ක්ෂාව හා මධ්‍යම රජයෙන් ලබා දෙන වරප්‍රසාද මත පළාතක ජනතාවගේ ආර්ථික, සාමාජීය, සංස්කෘතික සංවර්ධනය උදෙසා කටයුතු කරන ආයතනයක්. ඉතිං වෙනම රාජ්‍යයක් නොවන පළාත් සභාවකට ඉඩම් හා පොලිස් බලතල කුමකටද? ඉන්දියාව වගේ විශාල රටකට ප්‍රාන්ත රාජ්‍ය වැදගත් වුණත් ශ්‍රී ලංකාව වැනි පුංචි රටකට ප්‍රාන්ත රාජ්‍ය අවශ්‍ය නැහැ. වර්ග සැතපුම් විසිපන්දහසක රටක පළාත් සභා නවයකට පොලිස්පතිවරු නව දෙනකු වුවමනා නැහැ. ඉඩම් හා පොලිස් බලතල නොමැතිව තිස් අවුරුද්දක් මේ රටේ පළාත් සභා පැවතෙනවා. නමුත් සංවර්ධනයට පොලිස් හා ඉඩම් බලතල බාධාවක් වුණේ නැහැ.* උතුරු පළාත් සභා මැතිවරණය මහින්ද රාජපක්ෂ රජයට ජය ගත හැකිද?උතුරු පළාත් සභා මැතිවරණයෙන් මහින්ද රාජපක්ෂ රජය අනිවාර්යයෙන්ම අති විශිෂ්ට ජයග්‍රහණයක් ලබා ගන්නවා. ඒ “උණ්ඩයේ” බලයෙන් නොව “ඡන්දයේ” බලයෙන්. උතුරේ දමිළ ජනතාවගේ හදවත් තුළ සිංහල ජාතිය කෙරෙහි ඇති කළ “වෛරය” අවසන් වෙමින් පවතිනවා. නීති විරෝධී ලෙස අවි අතට ගත් ත්‍රස්තවාදින් විනාශ කළේ උතුරේ ජනතාවත් ප්‍රජාතන්ත්‍රවාදයත් ජීවත්වීමේ නිදහසත් බව උතුරේ ජනතාව අවබෝධ කරගෙන සිටිනවා. මහින්ද රාජපක්ෂ රජය උතුරේ සංවර්ධනයට වැය කරන රුපියල් කෝටි ප්‍රකෝටි ගණනින් උතුරේ දමිළ ජනතාවගේ ජීවිත ගොඩනැඟෙනවා.යුද්ධයේ සුන්බුන් මත දැවැන්ත සංවර්ධනයක් දෑසට පෙනි පෙනී ජාතිවාදයෙන් බලයට එන්න උත්සාහ කරන ද්‍රවිඩ සංධානය උතුරේ ජනතාව දැඩි ලෙස ප්‍රතික්ෂේප කරමින් සිටිනවා. ද්‍රවිඩ සන්ධානයට උතුරේ පළාත් සභාව ලබා දී උතුර යළි ලේ විලක් බවට පත්කොට තම අනාගත පරපුර වළපල්ලට යවන්න උතුරේ අම්මල තාත්තල සූදානම් නැති බව මැතිවරණ ප්‍රතිඵල වලින් පෙනේවි.මහින්ද රාජපක්ෂ රජය කිසිදා මැතිවරණයක් චණ්ඩිකමින් මැර කමින් දූෂණයෙන් වංචාවෙන් හොරකමෙන් දිනා ගන්නේ නැති බව මැතිවරණ කොමසාරිස්වරු, ස්වාධීන ආයතන හා ජාත්‍යාන්තර මැතිවරණ සංවිධාන හා නිරීක්ෂකයන් සහතික කළා. මහින්ද රාජපක්ෂ රජය සියලු ජයග්‍රහණ ලැබුවේ ජනතා වරමින්. උතුරේ පළාත් සභාව පිහිටුවන්නේත් ජනතා වරමෙනුයි.* ශ්‍රී ලංකාවේ විපක්ෂය රට වෙනුවෙන් යුතුකම හා වගකීම ඉටු කරනවාද?පාර්ලිමේන්තුවේ පළාත් සභාවේ පළාත් පාලන ආයතනවල අද විපක්ෂයක් නෑ වගේ. ඇත්තෙන්ම විපක්ෂයක් තියෙනවද කියන එකත් ප්‍රශ්නයක්. විපක්ෂයේ උදවිය ඒ අයම නිලතල වලට කා කොටා ගනිමින් නඩු හබ වලට පැටලී අග මුල නොදැක පඹ ගාලක පැටලිලා. රජයේ ප්‍රතිපත්ති වැඩපිළිවෙළ සංවර්ධන ව්‍යාපෘති පිළිබඳ යුක්ති සහගත සාධාරණ විවේචනයක් නැහැ. ඔහේ කටට ආ දෙයක් කියලා ජාම බේරා ගන්න බලනවා. ප්‍රජාතන්ත්‍රවාදි රටක විපක්ෂය මහ බලගතුයි. පාලක පක්ෂය නිවැරදි මගට ගැනීමේ ශක්තිය විපක්ෂය සතුයි. එ.ජා.ප.ය අද ඉතා ශීඝ්‍රයෙන් දිය වී ගෙන යනවා. අනෙක් පක්ෂ ගැන කියන්න දෙයක් නැහැනේ. ඒවා ජනතාව විසින් කුණු කූඩයට වීසි කරලා හමාරයි.* හැම මැතිවරණයකදීම ජනතාව විසින් විපක්ෂය අන්ත පරාජයට පත් කරනවා. එ.ජා.ප. පාර්ලිමේන්තු මන්ත්‍රිවරු හැටදෙදෙනකු මහින්ද රාජපක්ෂ රජය සමඟ එක් වී සිටිනවා. පළාත් සභා පළාත් පාලන ආයතනවල එ.ජා.ප. මන්ත්‍රිවරු සිය ගණනක් රජය සමඟ එක්වෙලා. නැති විපක්ෂයකින් රට වෙනුවෙන් යුතුකම් හා වගකීම් ඉටු වෙනවද?ඕනෑම රජයක් පිහිටුවා අවුරුදු තුන හතරක් ගතවන විට එම රජය කෙරෙහි කළ කිරෙන ජනතාව විපක්ෂය සමඟ එක් වී විපක්ෂය බලවත් කරනවා. ඒත්... මහින්ද රාජපක්ෂ රජය ඊයේට වඩා අදත් අදට වඩා හෙටත් මැතිවරණ වල දී විශිෂ්ට ලෙස ජය ගන්නවා. ඉතිං විපක්ෂයක් ඉතිරි වේවිද? නැති විපක්ෂයකින් යුතුකම් හා වගකීම් රටට ඉටුවෙන්නේ නැහැ. විපක්ෂයේ වගකීමත් දැන් අපට ඉටු කරන්න වෙලා තියෙන්නේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>07</day>
    </date>
    <link>http://www.dinamina.lk/2013/08/07/_art.asp?fn=f1308072</link>
    <topic/>
    <author>සාකච්ඡා සටහන ඉරෝෂිණී දීපිකා</author>
    <content>ලොව නන්දෙස නෙක් විසිතුරු ඉසව් වෙත එළැඹෙමින් පාඨකයා නවමු ලොවකට කැඳවාගෙන යන ඔහු, සිය තෙවැනි චාරිකාලංකාරය සමඟින් පාඨකයා හමුවට සපැමිණ තිබේ. ශ්‍රී ලංකාවේ කීර්තිධර දේශාටන ලේඛක, මාධ්‍යවේදී සමන් අතාවුදහෙට්ටි නම් වන ඔහු, මැලේසියාව අළලා රචිත නවතම චාරිකා සටහන් කෘතිය, ‘සොඳුරු සැරිසර සරවක් නදිය දිගේ’ නමින් පසුගියදා මැලේසියාවේදී එළිදක්වන ලදී. මේ කතාබහ ඒ නිමිත්තෙනි.* ඔබගේ සොඳුරු සැරිසර චාරිකාලංකාර මාලාව පිළිබඳ කතා කළොත්?මං සොඳුරු සැරිසර නමින් කළ චාරිකාලංකාර මාලාවේ මුල්ම කෘතිය ‘සොඳුරු සැරිසර – හනමිචිය දිගේ’ කෘතියයි. ඒ මගින් ජපානය පිළිබඳ කතා කළා. පසුගිය වසරේදී මෙහි දෙවැනි කෘතිය, ‘සොඳුරු සැරිසර - සේද මාවත දිගේ’ නමින් චීනය පිළිබඳ චාරිකාලංකාරය පාඨකයා වෙත තිලිණ කළා. මෙවර පළ කෙරුණේ මේ කෘති මාලාවේ තෙවැන්න. එය ලියැවුණේ මැලේසියාව කේන්ද්‍ර කරගෙනයි. එය ‘සොඳුරු සැරිසර සරවක් නදිය දිගේ’ ලෙස නම් කළා.* මේ කෘතියේ අන්තර්ගතය සැකැසී තිබෙන්නේ කොහොමද?සාමාන්‍යයෙන් මේ චාරිකාලංකාර සකස් කිරීමේදී, ඒ රටේ සුවිශේෂී ස්ථාන, ආගමික සංස්කෘතික සම්ප්‍රදායයන් ඇතුළු නොයෙකුත් ක්ෂේත්‍ර පිළිබඳ මගේ අවධානය යොමු වෙනවා. මේ කෘතියෙන්, කුට්ටම් කුලුන, කෝච්චියෙන් පාලම් පාරුවට, ලංකාවි, සුදුපාට ලේ, සෙන්තුල් සෙවණ, ජලං හුටං, මහ කන්දේ පරමානන්දය, ආකාස පාලම, ගුහා වැනුම, සරවක් නදිය දිගේ වැනි මාතෘකා 29ක් තුළ විවිධ දේ කතා බස් කරනවා. මෙහිදී මැලේසියාව සම්බන්ධ අලුත් ක්ෂේත්‍ර ගණනාවක් කතා කර තිබෙන බව කිව යුතුයි.* එම අලුත් ක්ෂේත්‍ර පිළිබඳ හැඳින්වීමක් කළොත්?මං මෙහිදී කතා කරන්නෙ මැලේසියාව හා සම්බන්ධ සාම්ප්‍රදායික සංචාරක ස්ථාන ගැන නෙවෙයි. බොහෝ දෙනා මැලේසියාවට ගියහම බලන්න යන ප්‍රසිද්ධ ස්ථානවලටත් වඩා මං ප්‍රමුඛත්වය දුන්නේ් ඔවුන් ස්පර්ශ නොකරන ක්ෂේත්‍ර පිළිබඳයි. සාම්ප්‍රදායික සංචාරක කර්මාන්තය හෝ සංචාරක විෂය හෝ සංචාරක පතපොත මගින් ඔවුන්ට දැනගන්නට නොලැබෙන දේ මීට ඇතුළත් කළා. උදාහරණයක් විදිහට ගත්තොත්, මැලේසියාවේ සිටින සිංහල බෞද්ධයන් පිළිබඳ මේ කෘතියේ පරිච්ඡේදයක් වෙන් කර තිබෙනවා. මෙය, සාමාන්‍යයෙන් සංචාරක විස්තර පත්‍රිකාවක හෝ පතපොතක ස්පර්ශ නොවන ක්ෂේත්‍රයක්. කෘතිය කියවන පාඨකයන්ට මෙවැනි අලුත් ක්ෂේත්‍ර පිළිබඳ දැනුවත් වෙන්න මේ කෘතිය මහෝපකාරී වේ යැයි මා හිතනවා.* මැලේසියාව පිළිබඳ මෙවැනි කෘතියක් ලිවීමට ඔබ අදහස් කළේ ඇයි?ප්‍රධානතම හේතුව තමයි අපේ ජනතාවට ඒ තැන්වල යන්න නොලැබෙන එක. ගියත් සංචාරක ලේඛකයෙක්ට තරම් ඒ අයට එම ස්ථානවල රැඳෙන්න ලැබෙන්නේ නෑ. සාමාන්‍ය සංචාරකයකුට එම ස්ථාන පිළිබඳ කරුණු දැනගන්න ලැබෙන්නෙ මඟ පෙන්වන්නා කියන දෙයින්, පොතපත මඟින් සහ අන්තර්ජාලය වැනි තොරතුරු මාධ්‍ය මඟින්. ඔවුන්, කියන දේ අහගෙන ඉඳලා, පේන දේ බලලා ආපහු එනවා.ඒත් මං උත්සහ කරන්නෙ හැම වෙලාවෙදිම ඒ ඒ සංචාරකයා නොදකින, අන්තර්ජාලයෙන් හොයාගන්න බැරි දෙයක් හොයා ගන්න. පෙනෙන දේට පිටුපසින් තිබෙන දේ සොයා ගන්න. එහෙම හොයාගෙන අපේ පාඨකයාට දුන්නහම ඒක අලුත්ම අත්දැකීමක් වෙනවා. මගේ පොත ගැන පසුවදනක් ලියන මහාචාර්ය සුනිල් ආරියරත්නයන්, ඔහු සංචාරය කරන්නෙ අප නොදුටු විරූ, අප නෑසූ විරූ අලුත් රට රාජ්‍යවල නෙමෙයි. අප දැක ඇති, බොහෝ දේ අසා කියවා ඇති රට රාජ්‍යවලයි. ඒත් ඔහුගේ චාරිකා සටහන් කියවූවිට අපට හැඟෙන්නෙ අප ඒ කිසිදු රටකට පා තබලා නැති බව යැයි පවසනවා.* මේ කෘතිය දොරට වැඩීම සිදුවුණේ මැලේසියාවේ ක්වාලාලම්පූර් නුවර බ්‍රික්ෆීල්ඩ් බෞද්ධ විහාරයීය අශෝක ශාලාවේදී. ඔබ රචනා කරන කෘති ශ්‍රී ලංකාවේ පාඨකයන්ට හඳුන්වාදීමට පෙර, පිටරටදී ජනගත කිරීමට හේතුව මොකක්ද?රටක් පිළිබඳ කෘතියක් රචනා කරලා එය ශ්‍රී ලාංකේය පාඨකයා වෙත පිළිගැන්නුවොත්, ඒ කෘතිය පිළිබඳ අවධානය යොමු වන්්නේ අපේ රටේ පාඨකයන් අතර පමණයි. පිටරටක දොරට වැඩීම සිදුවුණහම, ඒ රටේ ජනතාව අතර වගේම, ඒ රටේ ජීවත්වන ශ්‍රී ලාංකේය පාඨකයන්ගේත් අවධානය යොමු වෙනවා.ශ්‍රී ලංකාවේ ලේඛකයෙක් තමන්ගේ රටට ඇවිත් වසර ගණනාවක් පර්යේෂණ කරලා පොතක් ලියලා කිව්වහම, ඔවුන් තුළ අපේ රට පිළිබඳ හැඟීමක්, ආදරයක් ඇති වෙනවා. ඒ නිසා තමයි සම්ප්‍රදායක් හැටියට ඒ රටවල පොත් දොරට වැඩීමේ උත්සවයක් තියන්න තීරණය කළේ. අපට වසර තුනක්ම ඒ සම්ප්‍රදාය දිගටම රකිමින් කටයුතු කිරීමට හැකිවුණා. මේ කෘතිය, එළැඹෙන සැප්තැම්බර් මස 04 වැනිදා සවස 3.00ට, බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී ශ්‍රී ලාංකේය පාඨකයන් හට හඳුන්වාදීමට කටයුතු යොදා තිබෙනවා.* දේශාටන ලේඛකයෙක්ට මෙවැනි කෘතියක් කිරීමේදී පර්යේෂණ කාර්යයේ නිරත වන්න සිදුවෙනවා. ඒ පිළිබඳ කතා කළොත්?මං මෙතෙක් කළ දේශාටන කෘති ගැන සලකා බැලුවොත් මං මුලින්ම ඒ රටවලට ගියේ පොතක් කරනවා කියන අදහසින් නෙමෙයි. එක පාරක්, දෙපාරක් ඒ රටට ගියහම මට යම්කිසි උත්තේජනයක් ලැබුණහම, පොතක් ලිවීම අරමුණු කරගෙන කරුණු සොයා ගන්නවා. යම්කිසි රටකට ගියහම ඒ රටේදී බලන්න යන ස්ථාන පිළිබඳ හැකි තරම් කරුණු ගොනුකර ගැනීම මං සාමාන්‍යයෙන් කරන දෙයක්. එහෙම කරන්නෙ පොත් ලිවීම අරමුණු කරගෙන නෙමෙයි, පුරුද්දක් වශයෙන් මගේ දැනුම පෝෂණය කර ගැනීමටයි. පොතක් ලියනවා කියලා අරමුණු කරගත්තට පස්සෙ, ඒ රට කරා පසු ගමන් ගණනාවක් යනවා. සමහරවිට සුමානයක්, දෙකක් එහෙ නැවතිලා වැඩිපුර දින ගණනක් ඉන්න පුළුවන් විදිහට සංචාරය සකසා ගන්නවා. එහෙම නැත්නම් වෙනත් ගමන් වාර යොදාගෙන, අවශ්‍ය පර්යේෂණ කරලා, අවශ්‍ය කරුණු එක්රැස් කර ගන්නවා.* ‘සරවක් නදිය දිගේ’ කෘතිය නිර්මාණය සඳහා ඔබට කොපමණ කාලයක් ගතවුණාද?මං මැලේසියාවට මුලින්ම ගියේ 2002දී. අවසන් වරට ගියේ මේ වසරේ මාර්තු මාසෙදී. මේ වෙනකම්ම මැලේසියාවට හත් අට වතාවක්ම ගිහින්, කරුණු එක්රැස් කරගෙන මේ පොත ලිවීම සඳහා කටයුතු කළා.* මීට පෙර රචනා කළ දේශාටන කෘතිවලදී ස්පර්ශ නොකළ දේ මේ කෘතියට අන්තර්ගත කළා යැයි ඔබ සිතනවද?භාෂාව සහ ලේඛන ශෛලිය ගැන කල්පනා කරද්දි, සංචාරක ලේඛන කලාවේ වෙනස් මානයන් කරා යන්න පුළුවන් වෙන්නැති කියා මා හිතනවා. සාමාන්‍යයෙන් ඕනෑම ලේඛකයකුට ලියන්න ලියන්න, ලේඛන කලාව පිළිබඳ ලැබෙන පරිචය, අත්දැකීම් වැඩි නිසා මං එහෙම හිතනවා. එහෙම නැතිව අන්තර්ගතය ගත්තහම එහෙම නෑ මූලික වශයෙන් මගේ පරමාර්ථය වුණේ පාඨකයා තුළ ඒ රට පිළිබඳ පරිපුර්ණ චිත්‍රයක් මැවීමයි. ඒ අරමුණ ඇතුළෙ තමයි මේ සියලු දේ සිදුවන්නේ.* අද්‍යතන සංචාරක ලේඛකයාට බොහෝ අභියෝගවලට මුහුණ දෙන්න සිදුවෙනවා. මේ පිළිබඳ ඔබේ අදහස මොකක්ද?අද වනවිට අන්තර්ජාල පහසුකම් නිසා සංචාරකයන්ට තමන් යන ස්ථාන පිළිබඳ තොරතුරු ඉතා පහසුවෙන් සොයාගත හැකියි. සංචාරක ලේඛකයා මුහුණදෙන ප්‍රධානම අභියෝගය මෙය තමයි. එය පුද්ගලික අභියෝගයක්. සංචාරක ලේඛන කලාව කියන්නෙ අධික වියදම් දරන්න වෙන කරුණක්. වෙන රටකට යන්න වෙනවා. ඒ ඒ ස්ථානවලට යන්න ප්‍රවාහන පහසුකම්, ඉඳුම් හිටුම්, නවාතැන්, කෑමබීම සඳහා විශාල සම්පත් ප්‍රමාණයක්, මුදල් ප්‍රමාණයක් වැය වෙනවා. වෙන රටවල මෙවැනි ලේඛකයන්ට පහසුකම් සපයා දෙන ක්‍රම සැකසිලා තිබුණත්, අපේ රටේ එහෙම නෑ. මෙයත් අප මුහුණ දෙන අභියෝග ලෙස හඳුන්වන්න පුළුවන්.* ඔබේ ඉදිරි දේශාටන කෘතිය රචනා වෙන්නෙ කුමන රටක් කේන්ද්‍ර කරගෙනද?මං හිතන් ඉන්නෙ චාරිකාලංකාර මාලාව සොඳුරු සැරිසර පළමු අදියරේ කෘති පහක් කරන්නයි. ඊළඟ රටවල් මොනවද කියලා තාම තීරණය කරලා නෑ. නේපාලය, ඉන්දියාව වගේ ආසියාතික රටවල් වගේම, යුරෝපීය රටවල් කීපයක් පිළිබඳත් මගේ අවධානය යොමුවෙලා තියෙනවා. අප්‍රිකානු රටවල් කෙරෙහි අවධානය යොමු කරන්න කියලා ඉල්ලීම් තිබෙනවා. ඒත් ඒ ගැන තාම හිතලා නෑ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>07</day>
    </date>
    <link>http://www.dinamina.lk/2013/08/07/_art.asp?fn=f1308073</link>
    <topic>කතුවරයා හේන් ගොවියාට ඩෙනිම් අන්දවයි!</topic>
    <author>රන්ජන් අමරරත්න</author>
    <content>මිනිසා ජීවත් වීම සඳහා ගෙන යන බලවත් හා අප්‍රමාණ අරගලය ප්‍රබන්ධ කථාව ඔස්සේ නිරූපණය කළ යුතු යැයි මතයක් තිබිණි. එය අනු දත් රචකයන් ගේ දැඩි අවධානය යොමු වූයේ දිළිඳු හෝ පහත් හෝ සමාජ ස්ථරයන් වෙත ය. උක්ත සමාජයෙ හි විවිධාකාර චරිත, දුක, වේදනාව, කුසේ - ගින්දර හා සදාකාලික පරාජය විඳ දරා ගන්නා ආකාරයත්, ඇතැම් විට ඊට එරෙහි ව යෝධ ශක්තියකින් නැඟී සිටින ආකාරයත් මේ ප්‍රබන්ධවලින් හැඟුම්බර ලෙස නිරූපණය කැරිණි.එම සාහිත්‍ය ධාරාව ඔස්සේ මතු වූවෝ පරමාදර්ශී දැවැන්ත චරිතයෝ වෙති. සෝවියට්, චීන, වියට්නාම්, අප්‍රිකා ප්‍රබන්ධ කථාවල එක් යුගයක් මේ සම්ප්‍රදාය නියෝජනය කළේ ය.පසු කලෙක තවත් රචකයෝ පිරිසක් යථෝක්ත සම්ප්‍රදාය හා පරමාදර්ශී චරිත ප්‍රශ්න කිරීමට ලක් කළ හ. ඔව්හු මිනිසා තුළ ස්වභාවයෙන් ම පවතින දුර්වලකම්, කුසීතකම්, මෝඩකම් හා කුහකකම් ඉස්මතු කරමින් පරමාදර්ශී චරිත සාමාන්‍යකරණයට ලක් කළහ.වීරයා තුළ ම දීනයකු ඇති බවත්; බුද්ධිමතා තුළම මෝඩයකු ඇති බවත් ඔව්හු කියා සිටියෝ ය. ප්‍රංශ, ජර්මන්, ලතින් අමෙරිකන් සාහිත්‍යයෙහි එක් යුගයකින් මේ සම්ප්‍රදාය නියෝජනය වේ.යථෝක්ත සම්ප්‍රදායයන් දෙක ම, මිනිස් ජීවිතය, සමාජ ක්‍රියාකාරකම් හා මානව සම්බන්ධතා ගැඹුරින් නිරීක්ෂණය කිරීමට වෑයම් කළේ ය. නව කතාවේ චරිත නිරූපණය, සිද්ධි විකාශනය, හා ආඛ්‍යානය මේ නිසා දියුණු විය.ශ්‍රී ලංකාවේ ප්‍රබන්ධ කථාවට එම සම්ප්‍රදායයන් ආරෝපණය කරත් දී නොයෙක් ගැටලුකාරී තත්ත්ව මතු විය. සමහර කතාකරුවෝ අනුකාරකයෝ වූහ. තවත් අය එම සම්ප්‍රදායයන් හි සැරසිල්ල අල්ලා ගත් අතර, හරය වටහා නො ගත්හ. අද පවා අපේ ප්‍රබන්ධ කථාවෙන් එහි ප්‍රතිඵල දැකගත හැකි ය. රංජිත් ධර්මකීර්ති මහතා ගේ අභිනව නවකතාව වූ “බොල් පොළොව නිල් අහස” පවා ඊට කදිම නිදසුනෙකි.ධර්මකීර්ති මහතා සම්මානනීය නාට්‍යකරුවකු, කෙටි කතාකරුවකු, නවකතාකරුවකු මතු නො ව; ප්‍රබන්ධ කථා විෂයයෙහි උපදේශකයකු ලෙස ද කටයුතු කරන බවක් අප මතකයෙ හි තිබේ.ඔහු සිය අභිනව කෘතිය සඳහා පාදක කර ගන්නේ වයඹ පළාතේ දුෂ්කර ගම්මානයකි. එම ගම්මානයේ හේන් ගොවිතැනෙන් යැපෙන පවුලක කථාන්දරය හෙතෙම කියාගෙන යයි. කතුවරයා වසර දහයක පමණ දීර්ඝ කාලයක් හේන් ගොවියන් හා උරෙනුර ගැටී ජීවත් වූ බවක් ද පෙරවදනෙහි සඳහන් ය. හේන් ගොවියන් ගේ කටුක ජීවන යථාර්ථය තමන් ග්‍රහණය කරගෙන ඇතැ’යි කතුවරයා නොයෙක් උපාය මාර්ග ඔස්සේ කියා සිටී. එය සත්‍යයක් දැ’යි සොයා බැලිය යුතු ය.ශ්‍රී ලංකාවේ වාණිජ භෝග වගාව ව්‍යාප්ත වූයේ සුද්දාගේ කළමනාකාරිත්වය යටතේ ය. එහෙත් මෙරට යැපුම් කෘෂිකර්මය පැවැතියේ ද, පවතින්නේ ද ස්වදේශිකයන් ගේ පාරම්පරික අධිකාරිත්වය යටතේ ය. එය වෙනස් වූයේ ඉතා කලාතුරෙකින් ය. මේ යැපුම් කෘෂිකර්මයේ ප්‍රධාන කොටස් තුනක් දකින්නට ලැබේ.i ඔත් ගොවිතැන ii සල ගොවිතැන iii ගෙවතු වගාඔත් ගොවිතැන යනු පාරම්පරික ඉඩම්වල අඛණ්ඩ ව හා නො වෙනස් ව එක ම වර්ගයේ භෝගයක් වගා කිරීම ය. වී ගොවිතැන ඊට කදිම නිදසුනක් ලෙස ගත හැකි ය. කුඹුරුවල වෙනත් වගාවන් සිදු නො වේ. සල ගොවිතැන හෙවත් හේන් ගොවිතැන සංක්‍රමණික ගොවිතැනෙකි. ආණ්ඩුවේ ඉඩමක් හෙළා පසුව පුළුස්සා අහස් වැස්සෙන් වගා කිරීම එහි දී සිදු වේ. වසරක් හෝ දෙකක් ඇවෑමෙන් එකී ඉඩම වල් වැදීමට හැර වෙනත් ඉඩමක් සොයා යෑම හේන් ගොවියා ගේ සිරිත ය. ගෙවතු වගාව රටේ හැම තැනක ම සිදු වේ. තමා ජීවත් වන ගෘහය ආශ්‍රිත ඉඩමේ පවුලේ පරිභෝජනයට අවශ්‍ය භෝග වගාව එහිලා සිදු කරයි. ශ්‍රී ලංකාවේ සෑම මනුෂ්‍යයකුම යම් පමණකට ගොවියෙකි යන කියමන මෙහි දී සනාථ වේ.හේන් ගොවියෝ වෙන ම උප සංස්කෘතියක් තුළ ජීවත් වෙති. මහ වනය, සතා සීපාවා හා අද්භූත විශ්වාස සමඟ ඔහු ගේ ගනුදෙනුවක් තිබේ. වැස්ස වැටෙන තුරු දෙවියන්ට කන්නළව් කරන හේන් ගොවියා ඉඩෝරයෙන් හොඳට ම දැවී යයි. කුස ගින්න දරා ගැනීම, ලිංගිකත්වය මුදා හැරීම ඔහුට සාමාන්‍ය දේවල් සේ ගත හැකි ය. සයිමන් නවගත්තේගම එක් විලාසයකින් මේ ජීවිතය නිරූපණය කළේ ය. මායාරංජන්, කහඳගම වැනි අය තවත් විලාසයකින් එය නිරූපණය කළහ. ඉතා මැනැවින් මේ ජීවිත වටහා ගෙන ප්‍රබන්ධ කථාවක් රචනා කළේ ලෙනාඩ් වුල්ෆ් මහතා ය.ශ්‍රී ලංකාවේ ජීවත් වූ විදේශිකයන් අපේ ම ගැමි ජීවිත නිරූපණය කර ඇති විලාසය දකින කල අපේ ලේඛකයන් ගැන ලැජ්ජා නො වී සිටිය නො හැකි ය. අපේ ගැමියන් ගේ දරිද්‍රතාව විහිළුවක් නො වේ. ඊට බලපෑ විවිධාකාර හේතු - සාධක තිබේ. තමන් ගේ ම මිනිසුන් ගේ කුහකකම් හා වෙළෙඳ පන්තියේ සූරාකෑම මේ දුප්පත්කම ට ප්‍රධාන හේතුවකි. වුල්ෆ් ඉතා සූක්ෂ්ම අයුරින් එය විග්‍රහ කර ඇත්තේ අධිරාජ්‍යවාදී පාලනය ද ඊට සම්බන්ධ කර ගනිමින් ය. වුල්ෆ් ට මේ ගැටලු විග්‍රහ කර ගැනීමේ පුළුල් සමාජ දෘෂ්ටියක් තිබිණි.රංජිත් ධර්මකීර්ති මහතා ශ්‍රී ලංකාවේ හේන් ගොවියා ගේ ජීවිත අළලා නව කතාවක් රචනා කර ඇතත්; ඔහුට හේන් ගොවිතැන ගැන නිසි වැටහීමක් නැති බව ද, ඒ ආශ්‍රිත මිනිසුන් ගේ ඇට්ටර ජීවිත ගැන හැඟීමක් නැති බව ද මේ නව කතාවෙන් හොඳට ම පැහැදිලි වේ. ඔහු හේන් ගොවිතැනට අදාළ උප සංස්කෘතිය සිය කතාවේ පසු බිම ලෙස තෝරාගන්නේ; යම් ආකර්ෂණයක් ඇති කර ගැනීමට විය යුතු ය.ඉතා සරල නිදසුනක් පහතින් දක්වමි.“එතැන් පටන් කිරි බිළින්දාගේ තිරිඟු, වට්ටක්කා, තක්කාලි, මෑ වැනි හේන් වගාවන්ට උදව් වෙමින් අව් වැසි තත්ත්වයන් ට ඔරොත්තු දෙමින් හේන් ගොවිතැන් කිරීමේ පාඩම ඔහු දිගට ම ඉගෙන ගත්තේ ය.”(බොල් පොළොව - නිල් අහස 7 පිටුව - 11)ශ්‍රී ලංකාවේ හේන්වල තිරිඟු වවන බවක් අප දන්නේ නැත. තිරිඟු අපේ රටට ඔරොත්තු නො දෙන භෝගයකි. රුසියාව, අමෙරිකාව, ග්‍රීසිය, බෙල්ජියම වැනි රටවල නම්; ප්‍රධාන වගාවක් ලෙස තිරිඟු ප්‍රකට ය. ශ්‍රී ලංකාවේ තිරිඟු වැවිය හැකි නම්; පාන් පිටි සඳහා යන විදේශ විනිමය ඉතිරි කර ගත හැකි ය. මෙ රට හේන්වල ප්‍රධාන වැවිල්ල කුරක්කන් ය. ඒ හැරෙන්නට ඉරිඟු, ඉදල් ඉරිඟු, කව්පි, තල, මෙනේරි, ගොඩ වී,අල වර්ග ඇතුළු මිශ්‍ර වගාවන් සිදු කරනු ලැබේ. හේන් ගොවිතැන පිළිබඳ කතුවරයාගේ නිරීක්‍ෂණ බෙහෙවින් සදොස් ය. ඒ හැරෙන්නට ඉඩෝරයට හසු වී සතා - සීපාවාට බියෙන් ජීවත්වන හේන් ගොවියාගේ අධ්‍යාත්මය කතුවරයාට හසු වී නැත. තමන් නිරූපණය කරන චරිත ජීවත්වන පරිසරය හා පසුබිම නිවැරැදි ලෙස හඳුනා නොගත් කතුවරයකුට සාර්ථක නවකතාවක් රචනා කිරීම දුෂ්කර ය.මේ කතාවේ බොහොමයක් පිටු පිරී ඇත්තේ කාලය විස්තර කිරීමට හා එදිනෙදා සිදුවීම් විස්තර කිරීමට ය. ඒවා බෙහෙවින් නීරස ය. ගැටුමක් සහිත ව කුහුල වඩන කතාවක් නිරූපණය වන්නේ බිඟුනිකා - රත්නපාල හා සියදෝරිස් අතර ත්‍රිකෝණ ප්‍රේමය තුළදී ය. එම සිදුවීම් පෙළ ප්‍රේමයක් නො ව, ලිංගික දර්ශන පෙළක් හුවා දක්වයි. මේ කතාවට ලිංගික අවස්ථා බලහත්කාරයෙන් ඇතුළත් කර ඇතැ’යි අපි නො කියමු. තමන් නොදන්නා හේන් ගොවිතැනක් ගැන නොකියා රත්නපාල - සියදෝරිස් හා බිඟුනිකා අතර කතාව නිරූපණය කළේ නම්; මීට වඩා සාර්ථක නවකතාවක් බිහි වන්නට ඉඩ තිබිණි.පවුල් සංස්ථාවේ එදිනෙදා සිදුවීම් පෙළගැස්වීමෙන් හා ඊට ශ්‍රී ලංකාවේ සැබෑ දේශපාලන පරිවර්තන එක්කිරීමෙන් නවකතාවක් රචනා කළ හැකි ද? දේශපාලන සිදුවීම් මීට ඈඳාගෙන ඇත්තේ බලහත්කාරයෙන් ය. කථා විකාශයට හෝ චරිත නිරූපණයට හෝ ඉන් ලැබෙන පිටුබලයක් නැත.“මීට අවුරුදු පහළොවකට පමණ පෙර 1970 දී බලයට පත් වූ බණ්ඩාරනායක මැතිනියගේ සමඟි පෙරමුණු ආණ්ඩුව කාලේ හාල් පොලු, මිරිස් පොලු වැටුණත් ගොවිතැනට හොඳ කලදසාවක් ලැබුණු නිසා මේ ගමේ හේන් ගොවියන් මිරිස් වගා කරන්නට වූයේ එම කාලයේ මිරිස්වලට හොඳ මිලක් ලැබුණු බැවිනි.”(බොල් පොළොව නිල් අහස - පිටුව 13)“ජේ. ආර්. මහත්තයට කතිරය ගැසුවේ ඇට අටක් ලබා ගැනීමටත්, මැතිනියගෙන් පළිගැනීමටත් සිතාගෙන ය. දැන් බඩු භාණ්ඩ, පොහොර, වෙළෙඳ පොළේ ඕනෑ තරම් තිබුණත් හේන් ගොවියන්ගේ ආදායම් තත්ත්වය නම් පෙර මට්ටමේ ම පැවතිණ. දැන් ජේ. ආර්. මහත්තයා බලයට ඇවිල්ලා අවුරුදු අටක් වෙනවා. ඇට අටත් නෑ අපට ඇති සුගතියකුත් නෑ” යි ලොකුබණ්ඩේ හිතුවේ කලකිරීමෙන් යුතුව ය.”(බොල් පොළොව නිල් අහස පිටුව - 11)“හැබැයි මාමේ ඔය චේ ගුවේරා කොල්ලෝ මා එක්කත් කතා කළා. උන් කියන කතාව නම් ඇත්ත තමයි. උන් කියනවා නිදහසෙන් පස්සෙ මේ රට පාලනය කරපු කොළ පක්ෂෙටවත්, නිල් පක්ෂෙටවත් මේ රට ඉස්සරහට ගෙනියන්න බැරිවුණා. සුද්දා රට පාලනය කරලා අපිට බාර දෙනකොට තිබිච්ච තත්තෙවත් දැන් අපේ රටේ නැහැ. එන්න එන්න ම රට පිරිහෙනවා.”(බොල් පොළොව නිල් අහස - පිටුව 7)ශ්‍රී ලංකාවේ ප්‍රධාන දේශපාලන ධාරාවන් තුන ම වරින් – වර තම කතාවට ඈඳා ගැනීම කතුවරයා විසින් සිදු කරනු ලැබේ. එහි දී ඉදිරිපත් වනු ලබන්නේ කතුවරයාගේ විවේචන මිස; සැබෑ ලෙස ම මේ චරිත හා චරිත ජීවත්වන සමාජ පසුබිම ඔස්සේ අව්‍යාජ ව නැඟෙන විවේචන නො වේ. කතුවරයාගේ දේශපාලන විවේචන එතැනින් නවතී. නවකතාවේ සෙසු සිද්ධීන් සමඟ එම විවේචන ඓන්ද්‍රීය ලෙස ගැළපෙන්නේ නැත. දේශපාලන හේතු - සාධක ඉක්බිති චරිත සමඟ ගැටෙන්නේ ද නැත. හේන් ගොවිතැන කතුවරයාට ආගන්තුක වූවා සේ ම, ශ්‍රී ලංකාවේ දේශපාලන යථාර්ථය ද ඔහුට ආගන්තුක වී තිබේ.මේ නවකතාව ආරම්භ වන්නේ ලොකු බණ්ඩේ නම් චරිතය මූලික කරගෙන ය. ඔහු ප්‍රධාන චරිතය වන්නේ යැයි මුල දී ඉඟි කෙරේ. හේන් ගොවිතැන හා සම්බන්ධ වන එක ම චරිතය ද ඔහු ය. එහෙත් කතාවේ මැද භාගය වන විට ලොකු බණ්ඩේට වෙච්ච දෙයක් නැත. හදිසියේ ම මෙන් ලොකු බණ්ඩේ සිහියට නඟන කතුවරයා කතාව අවසානයේ ලොකු බණ්ඩේ ගැන සටහනක් තබනුයේ ඔහු හේන් ගොවිතැනෙන් හෙම්බත් ව හුදෙකලා තනිකඩයකු සේ සිටින බව දක්වමින් ය. යෝධයකු සේ ශක්තිමත්; එලෙස ම බොහෝ දේ උපේක්‍ෂා සහගත ව දරා ගන්නා අහිංසක ගැමියකු වූ ලොකු බණ්ඩේ ගැමිකම හුවා දක්වන අපූරු චරිතයකි. කතුවරයා ඔහුගෙන් කිසිදු අර්ථ - සාධනයක් සිදු කරගෙන නැත.ජෝර්ජ් මාමා යනු ද අපූරු චරිතයකි. ඔහු මේ කතාවේ විහිළුකාරයා හෙවත් ජෝකර් ය. ජෝර්ජ් බොල් පොළොව නිල් අහස නවකතාවට විහිළුකාර විලාසයක් ගෙන දී ඇතැ’යි කීම යුක්ති සහගත නො වේ. එහෙත් එම චරිතය කතාවේ ප්‍රධාන සිදුවීම් සමඟ නිසි ලෙස ගළපා නැත. එබැවින් ඔහු හුදෙකලා චරිතයක් ලෙස ද, විහිළුකාරයකු ලෙස ද පාඨකයා හඳුනාගනු ඇත. නවකතාවක චරිත නිරූපණය, සිද්ධි විකාශය, ගැටුම් පමණක් නො ව ඒවාට මුල් වූ පසුබිම ද සාර්ථක නවකතාකරුවකු අතින් මනාව නිරූපණය වේ. එහෙත් මේ නවකතාව තුළ එබන්දක් නැත. අවසන් ලෙසත් කිව යුත්තේ රංජිත් ධර්මකීර්ති මහතාට ශ්‍රී ලංකාවේ හේන් ගොවිතැන ආශ්‍රිත ඇට්ටර ජීවිත ගැන ඒ හැටි වැටහීමක් නැති බව ය. කතුවරයාට අනුව මේ නවකතාව ඔස්සේ ඔහු ස්වකීය කතා කලාවේ හැරවුම් ලක්‍ෂ්‍යයක් සටහන් කරයි. එහෙත් අපට පෙනී යන්නේ කතුවරයා මේ නවකතාව මගින් තමාට තිබූ ලක්‍ෂ්‍යයත් නැති කරගෙන ඇති බව ය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>08</day>
    </date>
    <link>http://www.dinamina.lk/2013/08/08/_art.asp?fn=n1308081</link>
    <topic>රවිඳු අත්අඩංගුවට</topic>
    <author>සිරන්ජනී කුමාරි</author>
    <content>බම්බලපිටිය කෝටිපති ව්‍යාපාරික මොහොමඩ් සියාම් ඝාතන සිද්ධියේ ප්‍රධාන සැකකරු බව පවසන හිටපු නියෝජ්‍ය පොලිස්පති වාස් ගුණවර්ධන මහතාගේ පුතු රවිඳු ගුණවර්ධන නමැත්තා අය ඊයේ අලුයම පැපිලියාන ප්‍රදේශයේ නිවසක රැඳී සිටියදී රහස් පොලිසිය විසින් අත්අඩංගුවට ගෙන තිබේ.අංක 62 මයුර මාවත, පැපිලියාන නිවසේ රැඳී සිටියදී රහස් පොලිසිය සැකකරු මෙසේ අත්අඩංගුවට ගෙන ඇත.මොහොමඩ් අසාබ්දීන් මොහොමඩ් සියාම් නැමැත්තා ඉකුත් මැයි මස 23 වන දින වෙඩි තබා ඝාතනය කර ඔහුගේ සිරුර පාළු ප්‍රදේශයක දැමීමේ අපරාධය සම්බන්ධයෙන් අන්ද්‍රා වාස් පටබැඳි රවිඳු ගුණවර්ධන නමැත්තාටද චෝදනා එල්ල වී තිබිණ. පැපිලියාන නිවසේ සැකකරු තවත් අයකු සමඟ රැඳී සිටියදී රහස් පොලිසිය එම නිවසේ දොර කඩා සැකකරු අත්අඩංගුවට ගෙන තිබේ.මෙම ඝාතන සිද්ධිය සම්බන්ධයෙන් ඔහු අත්අඩංගුවට ගැනීමට ගාල්ල, අනුරාධපුර, නුවර, මීගමුව ඇතුළු දිවයින පුරා ප්‍රදේශ ආවරණය වන පරිදි ඔහුගේ ඥාති, මිතුරන්ගේ නිවාස මෙන්ම ඔහු ගැවසෙන හෝටල් පරීක්ෂාවට ලක් කළ ද සැකකරු අත්අඩංගුවට ‍ගැනීමට රහස් පොලිසියට නොහැකි විය.මීට ප්‍රථම ඔහුගේ දෙහිවල නිවසට ගිය අවස්ථාවේදී හිටපු නියෝජ්‍ය පොලිස්පතිවරයාගේ බිරිඳ රහස් පොලිසියට බාධා කළ බවට ද රහස් පොලිසිය අධිකරණයට කරුණු වාර්තා කොට තිබිණ.රහස් පොලිසිය රවිඳු ගුණවර්ධන අත්අඩංගුවට ගැනීමට නොහැකි වූ බවත් ඔහුගේ විදේශ ගමන් තහනම් කරන ලෙසට ද ඉකුත් (30) අධිකරණයෙන් ඉල්ලීමක් කොට තිබිණ.එම ඉල්ලීම ද සලකා බැලූ මහේස්ත්‍රාත්වරයා පසුගිය 30 වන දින රවිඳු ගුණවර්ධන මහතාගේ විදේශ ගමන් තහනම් කරමින් නියෝගයක් නිකුත් කොට ඒ බව ආගමන විගමන පාලකවරයා වෙත දැන්වීමට නියෝගයක් නිකුත් කොට තිබිණ.අනතුරුව වාස් ගුණවර්ධන මහතා වෙනුවෙන් පෙනී සිටින නීතිඥයින් රවිඳු ගුණවර්ධන මෙම ඝාතන සිද්ධියේ සැකකරුවෙකු නම් ඔහු අධිකරණයට බාර කිරීමට ද සූදානම් බවට විවෘත අධිකරණය හමුවේ ‍මහේස්ත්‍රාත්වරයා වෙත දන්වා සිටියහ. මෙම ඝාතනය සඳහා භාවිතා කළ ගිනි අවියද මෙතෙක් රහස් පොලිසිය විසින් අත්අඩංගුවට ගෙන නොමැති බවට ‍කරුණු අනාවරණය වන අතර එම ගිනි අවිය රවිඳු ගුණවර්ධන විසින් ගෙන ගොස් ඇති බවට රහස් පොලිසිය අධිකරණයට කරුණු වාර්තා කොට තිබිණ.මෙම ඝාතන සැලසුම සඳහා ලක්ෂ 30ක මුදලක් හිටපු නියෝජ්‍ය පොලිස්පති වාස් ගුණවර්ධන මහතාට ලබාදීමට පොරොන්දුවී ඇති බවට අධිකරණයෙන් කරුණු අනාවරණය වේ.මෙම මුදල් ගනුදෙනුව සම්බන්ධයෙන් කරුණු හෙළි වූයේ ඝාතන සිද්ධියේ පළමු සැකකරු වන ගම්මැද දඩයක්කාරලාගේ ක්‍රිෂාන්ත කෝරළගේ විසින් කරනු ලැබූ ප්‍රකාශයකට අනුවය.ඝාතන සිද්ධියට භාවිතා කළ රථයේ තිබී තංගුස් ලණු දෙකක්, චීත්ත රෙදි කැබැල්ලක් රහස් පොලිසිය සොයා ගත් අතර එම වාහනේ තිබූ අත්ල සටහන් හා ඇඟිලි සටහන් රස පරීක්ෂක වාර්තා සඳහා රස පරීක්ෂක වෙත යොමු කොට තිබේ.තවද එම වාහනේ මනුෂ්‍ය ලේ තිබූ බවට රස පරීක්ෂක වාර්තා පැමිණි තිබූ අතර එකී ඩී.එන්.ඒ. රටාව මරණකරුගේ ඩී.එන්.ඒ. රටාව හඳුනා ගැනීම සඳහා බොරැල්ල ජිම්ටෙක් ආයතනය වැඩිදුර පරීක්ෂණ පවත්වන බවට අධිකරණයෙන් කරුණු අනාවරණය විය.මෙම ඝාතන සිද්ධිය සම්බන්ධයෙන් හිටපු නියෝජ්‍ය පොලිස්පති වාස් ගුණවර්ධන මහතා ඇතුළු ඔහු යටතේ සේවය කරනු ලැබූ උප පොලිස් පරීක්ෂක බමුණුසිංහ ආරච්චි ලක්මිණි ඉන්දික බමුණුසිංහ, කොස්තාපල් (51799) ආන්ද්‍රගේ සහන්චන්ද්‍ර, කොස්තාපල් (68656) ආනන් පතිරණගේ ප්‍රියන්ත සංජීව, කොස්තාපල් (61816) දිසානායක මුදියන්සේලාගේ කැලුම් රංගන දිසානායක යන අය රක්ෂිත බන්ධනාගාරගත කර ඇත.මීට අමතරව මෙම සිද්ධිය සම්බන්ධයෙන් ඝාතනයට ලක්වූ සියාම්ගේ මිතුරෙකු වන එම්. ෆවුස්ඩීන් මුතාලි‍ෆ් හා කොන්ත්‍රාත්කරු බව පැවසෙන ගම්මැද දඩයක්කාරලාගේ ක්‍රිෂාන්ත කෝරළගේ නැමැත්තන්ද දැනට රක්ෂිත බන්ධනාගාරගත කොට තිබේ.මෙම සැකකරුව‍න්ගෙන් කිහිපදෙනෙකු මේ වන විට අපරාධ නඩු සංග්‍රහයේ 127 වගන්ති ප්‍රකාරව අධිකරණය හමුවේ සිද්ධිය සම්බන්ධයෙන් පාපොච්චාරණ ලබාදී ඇත.මාලඹේ තොරතුරු තාක්ෂණ විද්‍යාලයේ නිපුන රාමනායක සිසුවාට පහරදීමේ සිද්ධිය සම්බන්ධයෙන් කඩුවෙල මහේස්ත්‍රාත් අධිකරණයේ පවතින නඩුවට අදාළව ද රවිඳු ගුණවර්ධන මහතාට වරෙන්තු නිකුත් කොට ඇත.මෙසේ අත්අඩංගුවට ගනු ලැබූ රවිඳු ගුණවර්ධන මහතා පැය 72 කාලයක් රහස් පොලිසියේ රඳවා ප්‍රශ්න කෙරෙන බවට රහස් පොලිස් ආරංචි මාර්ග සඳහන් කරයි.මෙහිදී රවිඳු ගුණවර්ධන මහතා සමඟ එම නිවසේ සිටියදී අත්අඩංගුවට ගනු ලැබූ දිමුතු ශ්‍රීමාල් හෙට්ටිආරච්චි යන අය අද (08) කොළඹ මහේස්ත්‍රාත් අධිකරණය වෙත ඉදිරිපත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>08</day>
    </date>
    <link>http://www.dinamina.lk/2013/08/08/_art.asp?fn=n1308082</link>
    <topic>ගුණාත්මක ටෙලිනාට්‍ය ප්‍රදර්ශනයටක්‍රමවේදයක් සැකසීමට ජනපති අවධානය</topic>
    <author/>
    <content>ටෙලිනාට්‍ය ප්‍රදර්ශනය සඳහා රූපවාහිනී නාලිකා වෙත ඉදිරිපත් කිරීමේදී ඒවායේ ගුණාත්මකභාවය රඳවා ගැනීමේ ක්‍රමවේදයක් සැකසීම කෙරෙහි ජනාධිපති මහින්ද රාජපක්ෂ මහතාගේ අවධානය යොමු කෙරේ.මේ සම්බන්ධයෙන් අවධානය යොමු කෙරුණේ කලාකරුවන් මුහුණ දී ඇති ගැටලු සම්බන්ධයෙන් අරලියගහ මන්දිරයේදී පෙරේදා (06) පැවැති සාකච්ඡාවකදීය.විවිධ ක්ෂේත්‍රයන්හි නියුතු කලාකරුවන් තම කටයුතු කරගෙන යාමේදී මුහුණ දෙන ගැටලු සහ පොදුවේ කලාකරුවන්ට මුහුණ පෑමට සිදුව ඇති ගැටලු පිළිබඳවද මෙහිදි ජනාධිපතිතුමාගේ අවධානයට යොමු කෙරිණ.ටෙලිනාට්‍ය ප්‍රබල ලෙස සමාජගතව ඇති බැවින් ඉන් ලබාදෙන පණිවුඩය අයහපත් වුවහොත් ශ්‍රී ලාංකීය සමාජයට සංස්කෘතියට හා සදාචාරයට අහිතකර බලපෑම් ඇතිවීමේ තත්ත්වයක් මතුවීමට ඉ‍ඩ ඇති බැවින් ඒ සඳහා අවධානය යොමු කිරීමේ‍ අවශ්‍යතාවය කලාකරුවෝ මෙහිදී පෙන්වා දුන්හ.ටෙලිනාට්‍ය නිර්මාණකරුවන් තත්ත්වයෙන් උසස් නිර්මාණ සඳහා පෙළඹවීමේ අවශ්‍යතාවයද මෙහිදී පෙන්වා දුන් ජනාධිපතිතුමා ඒ සඳහා රූපවාහිනී නාලිකා සතුව පවතින වගකීම පිළිබඳවද කරුණු පෙන්වා දුන්නේය. ටෙලිනාට්‍ය එක් අධීක්ෂණ මණ්ඩලයක් මඟින් නියාමනය කිරීම තුළින් තත්ත්වයෙන් උසස් නිර්මාණයන්ට ඇගයීමක් ඇති කිරීමත් විකාශන අවස්ථා පුළුල් කිරීම් පිළිබඳවත් මෙහිදී සාකච්ඡා කෙරිණ.නිර්මාණකරුවන් වෙත කර්තෘභාග ගෙවීම් මේ දක්වා විධිමත්ව සිදු නොවන බවද කලාකරුවෝ මෙහිදී ජනාධිපතිතුමා වෙත පෙන්වා දුන්හ. ඒ සඳහා විධිමත් යාන්ත්‍රණයක අවශ්‍යතාව පෙන්වා දුන් ජනාධිපතිතුමා බුද්ධිමය දේපළ කාර්යාංශය ඇතුළු ඒ සඳහා දායකකර ගත හැකි අනෙකුත් ආයතන හා එක්ව කටයුතු කරමින් කඩිනමින් වැඩපිළිවෙළක් සකස් කර ලෙසද නිලධාරීන්ට උපදෙස් ලබා දුන්නේය.කලාකරු පිළිසරණ අරමුදල මඟින් ක්‍රියාත්මක වන වැඩපිළිවෙළ පිළිබඳවද නගර මට්ටමෙන් වැඩි පහසුකම්වලින් සමන්විත සිනමා ශාලා අලුතින් ඉදිකිරීම පිළිබඳවද මෙහිදී අවධානය යොමු කෙරුණු අතර ඒ සඳහා මූල්‍ය පහසුකම් ලබාදීමට බැංකු සමඟ ඒකාබද්ධ වැඩපිළිවෙළක් සකස් කිරීමට ඇති හැකියාව පිළිබඳවද සාකච්ඡා කෙරිණ.වේදිකා නාට්‍ය ශිල්පීන්ට සිය පුහුණුවීම් කටයුතු කරගෙන යාම සඳහා කොළඹ තදාසන්න ප්‍රදේශයේ පහසුකම් සහිත ස්ථානයක් නොමැතිවීමෙන් නාට්‍ය ශිල්පීන් මුහුණ පා ඇති අසීරුතාවයන් පිළිබඳවද මෙහිදී කලාකරුවෝ ජනාධිපතිතුමා වෙත කරුණු ඉදිරිපත් කළහ.නෙළුම් පොකුණ රංග ශාලාව යොදා ගනිමින් දේශීය කලාවන් ප්‍රචලිත කිරීමේ වැඩසටහනක් ක්‍රියාත්මක කිරීම පිළිබඳවද මෙහිදී අවධානය යොමු වූ අතර එය මෙරට සංචාරක කර්මාන්තය ප්‍රවර්ධනය කිරීමට යොදා ගැනීමට ඇති හැකියාව පිළිබඳවද අවධානය යොමු කෙරිණ.මෙම අවස්ථාවට අමාත්‍යවරුන් වන බැසිල් රාජපක්ෂ, කෙහෙළිය රඹුක්වැල්ල, ටී.බී. ඒකනායක, විමල් වීරවංශ, උතුරුමැද පළාත් ආණ්ඩුකාර කරුණාරත්න දිවුල්ගනේ, ජනාධිපති ලේකම් ‍ලලිත් වීරතුංග යන මහත්වරුද එක්ව සිටි අතර කලාකරුවන් රැසක් සහභාගී වී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>08</day>
    </date>
    <link>http://www.dinamina.lk/2013/08/08/_art.asp?fn=n1308083</link>
    <topic>රුහුණු සරසවියේ කෘෂි ඉංජිනේරු විද්‍යාපළමුවැනියාට රන් පදක්කමක්</topic>
    <author>සමන්මලී ප්‍රියශාන්ති</author>
    <content>දිවංගත ඩී.ඒ. රාජපක්ෂ මහතා සහ එම මහත්මිය වන දෝන දන්දිනා සමරසිංහ දිසානායක නමින් රුහුණු විශ්වවිද්‍යාලය විසින් කෘෂිකර්ම ඉංජිනේරු විද්‍යා රන් පදක්කමක් පිරිනැමීමට කටයුතු යොදා තිබේ.‍රාජපක්ෂ අනුස්මරණ අධ්‍යාපනික සංස්කෘතික සහ සමාජ සේවා පදනමේ උප කමිටුවක් වන ඩී.ඒ. රාජපක්ෂ අනුස්මරණ දේශන කමිටුව මේ පදක්කම පිරිනමනු ලැබේ.මේ රන් පදක්කම පිරිනැමීම ඩී.ඒ. රාජපක්ෂ මහතාගේ 108 වැනි ජන්ම සංවත්සරය යෙදුණු 2013 මාර්තු 30 නිමිති කොට ගෙන 2014 වසරේ සිට නොකඩවා සෑම වසරකදීම සිදු කිරීමට කටයුතු යොදා ඇත. එමෙන්ම ඉදිරියේදී රජයේ සෑම විශ්වවිද්‍යාලයකම කෘෂි ඉංජිනේරු විද්‍යා පාඨමාලාවන්හි පළමුවැනියා වෙමින් ප්‍රථම පන්ති සාමාර්ථයන් ලබන උපාධිධාරියාට රන් පදක්කම බැගින් ප්‍රදානය කිරීමට අවශ්‍ය ප්‍රතිලාභ හා පහසුකම් සැලසීමට රාජපක්ෂ අනුස්මරණ අධ්‍යාපනික සංස්කෘතික සහ සමාජ සේවා පදනම කටයුතු යොදා තිබේ.මේ සම්බන්ධයෙන් ජනාධිපති මහින්ද රාජපක්ෂ, කථානායක චමල් රාජපක්ෂ මහත්වරු ඇතුළු සහෝදර සහෝදරියන් දැනුවත් කර එකඟතාව හා අනුමැතිය ලබාගෙන ඇති අතර රුහුණු විශ්වවිද්‍යාලය සමඟ ගිවිසුමකට ද අත්සන් තැබීමට කමිටුව කටයුතු කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>08</day>
    </date>
    <link>http://www.dinamina.lk/2013/08/08/_art.asp?fn=n1308084</link>
    <topic>කුලියට ගත් වාහන 1000ක් හොර ලියවිලි හදා විකුණලා</topic>
    <author>විජයානි එදිරිසිංහ</author>
    <content>වාහන කුලියට ගන්නා ආයතන සහ ඒවා කුලියට ලබා ගන්නා ඇතැම් පුද්ගලයන් ජාවාරමක් ලෙස එම වාහනවල හිමිකම් වෙනස් කර හොර රහසේ අලෙවි කිරීම නිසා වාහන හිමියන් දහසකට වැඩි පිරිසකට පසුගිය කාලය තුළ වාහන අහිමි වී තිබේ.මේ සම්බන්ධව රහස් පොලිසිය කොළඹ අපරාධ කොට්ඨාසය, විශේෂ අපරාධ මෙහෙයුම් අංශ යන දිවයිනේ පොලිසි ගණනාවකටම ලැබුණු පැමිණිලි මත පරීක්‍ෂණ සිදු කෙරේ.වාහන කුලියට ගෙන ඒවා වෙනත් පුද්ගලයන්ට කුලියට ලබා දෙන මුවාවෙන් එම වාහන අලෙවි කිරීමේ සහ වාහන කුලියට ගන්නා ප්‍රසිද්ධ ආයතන රැසක්ම මේ ජාවාරම සිදු කර තිබේ.තවද වාහන කුලියට ලබාගත් පුද්ගලයන් විශාල පිරිසක් එම වාහන හොර රහසේ විකුණා ඇති බවද මොවුන් අතරින් වැඩි පිරිසක් මෙරටින් පලාගොස් හෝ සැඟ වී ඇති බව ද පරීක්‍ෂණ වලින් අනාවරණය වී තිබේ.පොලිස් වාර්තාවලට අනුව මේ වන විට මේ ජාවාරමට සම්බන්ධ වූ පිරිස 200 ඉක්මවයි.මොවුන් විසින් ලබා ගත් වාහන විකුණා ඇත්තේ ඒවාට ව්‍යාජ පොත් සහ ව්‍යාජ අංක තහඩු පවා සකස් කරගෙන යි.මේ ව්‍යාජ දත්ත වලට රැවටී එම වාහන මිලදී ගත් තවත් විශාල පිරිසක් ද ජාවාරම්කරුවන්ගේ උගුලට හසු වී ඇත.මොවුන්ට මිලදී ගත් වාහනය වෙනුවෙන් යෙදූ රුපියල් ලක්‍ෂ 20, 30, 45 ආදි වශයෙන් විශාල ලෙස මුදල් අහිමි වී තිබේ.පොලිසිය මගින් සොයා ගෙන ඇති වාහන ප්‍රමාණය ද සියය ඉක්මවයි. තවත් වාහන විශාල ප්‍රමාණයක් සොයා ගැනීමට ඉහත සඳහන් පරීක්‍ෂණ අංශ පරීක්‍ෂණ මෙහෙයවයි. වාහන විශාල ප්‍රමාණයක් ගැන කිසිම තොරතුරක් නොමැත. වැඩි වශයෙන් මෙසේ විකුණා ඇත්තේ මෝටර් කාර් සහ වෑන් රථයි.ඇතැමුන් මේ වාහන විකුණා ඇත්තේ ඔවුන් ගේ වාහනයක් අලෙවි කරන ආකාරයට පුවත්පත් දැන්වීම් පවා පළ කරමින් බව හෙළි වී ඇත.ව්‍යාජ නම් ගම් ඇතිව ව්‍යාජ හැඳුනුම්පත් තනා ඒ හරහා ගැනුම් කරුවන් විශාල රැවටීමකට ලක් කර වාහන ජාවාරම්කරුවන් එම ජාවාරම කරගෙන ගොස් තිබේ.මේ ජාවාරම මේ වන විට වර්ධනය වෙමින් පවතින අතර වාහන කුලී ආයතන වලට ලබා දීමේ දී සහ වාහන මිලදී ගැනීමේ දී එහි නියම අයිතිය පිළිබඳ මෝටර් රථ ප්‍රවාහන දෙපාර්තමේන්තුව මගින් සොයා බැලීමෙන් අනතුරුව පමණක් ඒවා මිලදී ගත යුතු අතර අලෙවි කරන පුද්ගලයා සේල් ආයතන පිළිබඳව ද දැඩි ලෙස සැළකිලිමත් විය යුතු බවද පොලිසිය වාහන මිලදී ගන්නන්ට අවවාද කරයි.මේ අතර වාහනයක් මිලදී ගැනීමට පෙර එහි නියම හිමිකරු පිළිබඳ අයිතිය තහවුරු කර ගැනීම සඳහා මෙතෙක් කාලයක් මෝටර් රථ ප්‍රවාහන කොමසාරිස් දෙපාර්තමේන්තුව තුළ එවැනි සේවාවක් ඉටු නොවේ.එවැනි සේවාවක් එම දෙපාර්තමේන්තුව තුළ පවත්වාගෙන යාමට නොහැකි වී තිබෙන්නේ යම් වාහන හිමියකුගේ වාහනයට අදාල රහස්‍ය තොරතුර තවත් පාර්ශ්වයකට ලබා දීමට හැකියාවක් නොතිබීම වෙයි. .</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>08</day>
    </date>
    <link>http://www.dinamina.lk/2013/08/08/_art.asp?fn=n1308085</link>
    <topic>කිරි පිටි දැන්වීම් ප්‍රචාරය තහනම්</topic>
    <author>සන්ධ්‍යා කරුණාත්න</author>
    <content>සියලුම කිරිපිටි වර්ගවල දැන්වීම් ප්‍රචාරය නැවත දැනුම් දෙන තෙක් අත්හිටුවීමට සෞඛ්‍ය අමාත්‍යාංශය තීරණය කරයි.කිරිපිටි දැන්වීම් පළ කිරීම අත්හිටුවන ලෙස සියලුම විද්‍යුත් හා මුද්‍රිත මාධ්‍යයන්ට දැනුම් දී ඇති බව සෞඛ්‍ය සේවා අධ්‍යක්ෂ ජනරාල් විශේෂඥ වෛද්‍ය පාලිත මහීපාල මහතා පවසයි.1980 අංක 26 දරණ ආහාර පනතට අනුව සෞඛ්‍ය සේවා අධ්‍යක්ෂ ජනරාල්වරයාට පැවරී ඇති බලතල යටතේ ආහාර උපදේශක කමිටුව සමඟ සාකච්ඡා කර මේ තීරණය ගෙන තිබේ.කිරිපිටි වර්ග සම්බන්ධයෙන් ආන්දෝලනාත්මක තත්ත්වයක් පවතිද්දී ඇතැම් කිරිපිටි නිෂ්පාදන වර්ග පිළිබඳ ජනතාව නොමඟ යවන ආකාරයේ දැන්විම් පළකරන බව පෙනීගොස් ඇති බැවින් මේ අත්හිටුවීම ක්‍රියාත්මක කරන අතර එවන් දැන්විම් පළ කිරිමෙන් වළකින ලෙස සෞඛ්‍ය සේවා අධ්‍යක්ෂක ජනරාල්වරයා සියළුම මාධ්‍ය ආයතනවලින් ඉල්ලීමක් කරයි.මෙරට වෙළඳපොළේ පවතින සියලුම ආනයනික කිරිපිටිවල ඩයිසයනඩයමයිට් (ඩීසීඩි) රසායනිකය හා බොටියුලිසම් නමැති බැක්ටීරියාව අඩංගුව ඇත්ද යන්න සොයාබැලීම සඳහා තවදුරටත් සෞඛ්‍ය අමාත්‍යාංශය මඟින් පරීක්ෂන පවත්වයි. කාර්මික තාක්ෂණික ආයතනයේ හා සිංගප්පූරුවේ පිහිටි ප්‍රමුඛ රසායනාගාරයක සහාය ඇතිව මේ පරීක්ෂන සිදුකෙරේ.මේ පරික්ෂණ වාර්තා ලැබීමෙන්පසුව ප්‍රචාරක දැන්වීම් අත්හිටුවීම ඉවත්කිරීමට පියවර ගන්නා බව සෞඛ්‍ය අමාත්‍යාංශයේ ජ්‍යෙෂ්ඨ ප්‍රකාශකයෙක් පැවැසුවේය.ඩයිසයනඩයමයිට් (ඩීසීඩි) විස සහිත රසායනිකය අඩංගු කිරිපිටි වර්ග මෙරට වෙළඳපොළේ පවතින බව මාධ්‍ය මඟින් පළ කර තිබිණ. චීනය, මැලේසියාව, වියට්නාමය, තායිලන්තය හා සෞදි අරාබියාව යන රටවල ද මේ විස සහිත කිරිපිටි භාවිතය සිදු කළ බව විදේශ මාධ්‍යයන්හි පළකර තිබිණ. මේ විස රසායනිකය අඩංගු කිරිපිටි ආනයනය චීනය හා රුසියාව විසින් තහනම් කර තිබේ.බොටියුලිසම් නම් බැක්ටීරියාව මඟින් ඇති කරන රෝගී තත්ත්වය හේතුවෙන් පුද්ගලයා සිහි මූර්ඡාවට හෝ මරණයට පවා පත්කරන බව වෛද්‍යවරු පෙන්වාදෙති.නවසීලන්තයෙන් ගෙන්වා ඇති සැකකටයුතු සියළුම කිරිපිටි වර්ග ඉකුත් සඳුදා පටන් වෙළෙඳපොළෙන් ඉවත්කිරීමට ද සෞඛ්‍ය අමාත්‍යාංශය පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>08</day>
    </date>
    <link>http://www.dinamina.lk/2013/08/08/_art.asp?fn=n1308086</link>
    <topic>සෙන්පති කොබ්බෑකඩුවමියගොස් වසර 21යි</topic>
    <author>විජයානි එදිරිසිංහ</author>
    <content>රුදුරු කොටි ත්‍රස්තවාදීන්ගෙන් රට බේරා ගැනීමේ දැවැන්ත සටනක යෙදී අවසානයේ රට වෙනුවෙන් දිවි පිදූ අභීත සෙන්පති ලුතිනන් ජෙනරාල් ඩෙන්සිල් කොබ්බෑකඩුව ප්‍රමුඛ ශ්‍රේෂ්ඨ රණවිරුවන් 10 දෙනකු දිවි පුදා අදට (08) වසර 21ක් සපිරේ.1992 අගෝස්තු 08 වැනිදා පෙරවරු 10.00ට පමණ යාපනය අරාලිතුඩුවේදී මෙම මහා ඛේදවාචකය සිදු විය.එහිදී දිවි පිදූ සෙසු හමුදා විරුවන් වූයේ මේජර් ජෙනරාල් විජය විමලරත්න, රියර් අද්මිරාල් මොහාන් ජයමහ, ලුතිනන් කර්නල් එච්.ආර්. ස්ටීවන්, ලුතිනන් කර්නල් පී.එච්. ආරියරත්න, ලුතිනන් කර්නල් වයි.එන්. පලීපාන, ලුතිනන් කමාන්ඩර් අසංග ලංකාතිලක, ලුතිනන් කමාන්ඩර් බී. විජේපුර, මේජර් නලින් ද අල්විස් සහ සෙබළ ඩබ්ලිව්.ජේ. වික්‍රමසිංහ යන අයයි. මෙහිදී දිවි බේරුණ ‍එකම හමුදා සෙබලා වූයේ ජෙනරාල් කොබ්බෑකඩුව විරුවාගේ බඩියා වූ කෝප්‍රල් උපාලි පමණි. ඔහුගේද දෙපා දෙඅත් අහිමි වී ඇත.කොටි ත්‍රස්තවාදීන්ගෙන් රට බේරා ගැනීමේ මෙහෙයුම් ගණනාවක් දියත් කර කොටින්ට විශාල පරාජයක් ලබාදෙමින් කටයුතු කර අවසානයේ උතුරේ විශාල මෙහෙයුමක් දියත් කිරීම සඳහා සැලසුමක් සකස් කර තිබූ කොබ්බෑකඩුව විරුවා‍ණන් ඇතුළු පිරිස යම් කිසි රාජකාරී කටයුත්තක් සඳහා කයිට්ස් සිට ගමන් කර ආපසු එමින් සිටියදී අරාලි තුඩුවේ එම ස්ථානයේ වළදමා තිබූ බිම් බෝම්බයකට හසුවී ජීවිතක්ෂයට පත් වූහ.වැලිඔය දැවැන්ත සටනක් කර එකම ස්ථානයේදී කොටි ත්‍රස්තවාදීන් දහසකට වඩා ඝාතනය කර විශාල ජයග්‍රහණයක් අත්කර ගැනීමට හැකි වූයේ ජෙනරාල් කොබ්බෑකඩුව සෙන්පතියාණන්ගේ ප්‍රමුඛත්වයෙන් සිදුවූ මෙහෙයුමකින්ය.ඒ ආකාරයෙන් බිහිසුණු ත්‍රස්තවාදය පරාජය කිරීමේ අරමුණින් උතුරේ ක්‍රියාත්මක කිරීමට ගිය ‍එම දැවැන්ත මෙහෙයුම් සැලසුම ජනරාල් කොබ්බෑකඩුව සෙන්පති ඇතුළු හමුදා විරුවන්ගේ අභාවයත් සමඟ අකර්මන්‍ය විය. එහෙත් එතුමා එදා රටට උදා කර දීමට සිහින මැවූ නිදහස යළි ස්ථීර වශයෙන් උදාකර ගැනීමට ඊට වසර (15)කට පසු අපේ රණවිරුවන්ට හැකි විය.ඒ වර්තමාන ජනාධිපති මහින්ද රාජපක්ෂ මහතාගේ සහ ආරක්ෂක ලේකම් ගෝඨාභය රාජපක්ෂ මහතාගේ උපදෙස් මත ත්‍රිවිධ හමුදාව එකට එක්වී සිදු කළ දැවැන්ත මානුෂික මෙහෙයුමේ ජයග්‍රහණය තුළින්ය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>08</day>
    </date>
    <link>http://www.dinamina.lk/2013/08/08/_art.asp?fn=n13080815</link>
    <topic>DCD අවුල ලිහාගන්නරජය සමඟ එක්ව කටයුතු කරනවා</topic>
    <author/>
    <content>ශ්‍රී ලංකා කාර්මික තාක්ෂණික ආයතනය විසින් ෆොන්ටෙරා කිරිපිටි නිෂ්පාදනවල ඩී. සී. ඩී. අඩංගු බවට ඉදිරිපත් කර ඇති වාර්තාව නිවැරැදි කර ගැනීම සඳහා ශ්‍රී ලංකා රජය සමඟ එක්ව කටයුතු කරන බව ෆොන්ටෙරා බ්‍රෑන්ඩ්ස් ශ්‍රී ලංකා සමාගම ඊයේ (7) නිවේදනය කෙළේය.නිවුසවුත්වේල්ස් විශ්වවිද්‍යාලයේ විශ්ලේෂක රසායන විද්‍යාව සම්බන්ධ සම්මානනීය මහාචාර්ය බ්‍රින් හීබර්ට් මහතා ගේ අදහස් අනුව කිරිපිටිවල ඩී. සී. ඩී. අඩංගුවේ යැයි සහ අඩංගු ප්‍රමාණයන් ප්‍රකාශ කිරීම සඳහා තාක්ෂණික කාර්මික ආයතනය විසින් යොදා ගත් ක්‍රමවේදය ඒ සඳහා සුදුසු නොවේ.ලියෝන් ක්ලෙමන්ට් මහතා-“පරම්පරා ගණනාවක සිට ශ්‍රී ලාංකීය පවුල්වලට අවශ්‍ය කිරි පෝෂණය ලබාදීමට අපි කටයුතු කළා. නමුත් මෙම සාවද්‍ය වාර්තාව නිසා ශ්‍රී ලාංකිකයන් හට ඇන්කර් පිළිබඳ වැරැදි අවබෝධයක් ඇති වෙනවා.පාරිභෝගිකයන් තුළ අනවශ්‍ය බියක් සහ දුරවබෝධයක් ඇති නොවන පරිදි මෙම තත්ත්වය නිරවුල් කර ගැනීමට අප රජය සමඟ එක්ව කටයුතු කිරීමට බලාපොරොත්තු වනවා” යනුවෙන් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>08</day>
    </date>
    <link>http://www.dinamina.lk/2013/08/08/_art.asp?fn=n1308087</link>
    <topic>කතරගම ඇසළ පෙරහැරේ දෙවන දිනය අදයි</topic>
    <author>කතරගම විශේෂ ඊ.එච්. සෝමපාල</author>
    <content>රුහුණු කතරගම මහා දේවාලයේ වාර්ෂික ඇසළ මහා පෙරහැරේ 2වන දිනය අදයි. කතරගම මහා දේවාලයෙන් දේව පෙරහැර ආරම්භ වී ගණදේවාලය කිරි විහාරය ඉදිරිපිටින් අෂ්ඨඵල බෝධීන් වහන්සේ ප්‍රදක්ෂිණා කර මහා වාසල් දොරටුවෙන් පිටවීදියට පිවිසේ.එම වීදියේ ගමන් කර පෙරහැර වල්ලි අම්මා දේවාලයට පැමිණේ. එම දේවාලයේදී පෞරාණික චාරිත්‍ර පුද සිරිත් ඉටු කර පෙරහැර මහාවීදියේ ගමන්කර මහා දේවාලයට ගෙවදිනු ඇත.අද පෙරහැරට මොණර හනුමන්තා පත්තේරු හංස හා භක්ති කාවාඩි නැටුම් සමඟ නැටුම් කණ්ඩායම් 20ක් පමණද අලි ඇත්තු ද සහභාගී වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>08</day>
    </date>
    <link>http://www.dinamina.lk/2013/08/08/_art.asp?fn=n1308088</link>
    <topic>හරීන් ප්‍රනාන්දුගෙන්මිලියන 500ක් ඉල්ලාදයාසිරි නඩු මගට</topic>
    <author>අසේල කුරුළුවංශ</author>
    <content>පදනම් විරහිතව සිදුකරන අපහාසාත්මක චෝදනා සම්බන්ධයෙන් එජාප පාර්ලිමේන්තු මන්ත්‍රී හරීන් ප්‍රනාන්දු මහතාගෙන් රුපියල් මිලියන 500ක් ඉල්ලා නඩු පවරන බව එක්සත් ජනතා නිදහස් සන්ධානයේ වයඹ පළාත් සභා අපේක්ෂක දයාසිරි ජයසේකර මහතා කීය.පදනම් විරහිත චෝදනා නොකර හරීන් කළ යුත්තේ අල්ලස් කොමිෂමේ පැමිණිල්ලක් කිරීම බවද ඒ මහතා පැවසුවේය.දයාසිරි ජයසේකර මහතා මහනුවරදී මාධ්‍යවේදීන් හමුවේ මේ බව ප්‍රකාශ කළේය.පදනම් විරහිත චෝදනා එල්ල කරමින් පක්ෂය තුළ ගොඩනැගෙන්නට අනුන්ට වළකපන මඩ ගහන තත්ත්වයට හරීන් පත්වීම පිළිබඳව කනගාටුවන බවද හෙතෙම කීය.එජාපය නිසා දයාසිරි බැබලුණා මිස එජාපයට දයාසිරිගෙන් හිමිවූ තත්ත්වයක් ‍නොමැති බව අද ඇතමුන් පැවසුවත් මෙරට ජනතාව සත්‍ය දන්නා බවත් දයාසිරි ජනතා ඡන්දයෙන් මිස ජාතික ලැයිස්තුවෙන් පාර්ලිමේන්තු ගිය අයෙකු නොවන බව අද බොරු අවලාද නඟන පිරිස්වලට තමන් කියන බවද ඒ මහතා පැවසුවේය.ජාතික ලැයිස්තුවෙන් පාර්ලිමේන්තු නොගොස් හැකිනම් මහනුවර දිස්ත්‍රික්කයෙන් තරඟ කර ජයගන්නා ලෙස තමන් එජාප මහ ලේකම් තිස්ස අත්තනායක මහතාට අභියෝග කරන බවද දයාසිරි ජයසේකර මහතා අවධාරණය කළේය.මෙවර මැතිවරණයේදී එජාපය වයඹ පළාතින් බිමට ඇද වැටී ඇති බැවින් කර කියා ගත නොහැකිව සිටින එජාප නායකයා කඩිමුඩියේ පාලිත රංගේ බණ්ඩාරගේ හා අශෝක අබේසිංහගේ විනය පරීක්ෂණ අවසන් කළ බවත් මෙය මැතිවරණය අහිමි වනතුරු ඔවුන්ට දුන් ගුණ්ඩුවක් බවත් හෙතෙම කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>08</day>
    </date>
    <link>http://www.dinamina.lk/2013/08/08/_art.asp?fn=n1308089</link>
    <topic>ප්‍රවීණ නිළිසීතා කුමාරි මිය යයි</topic>
    <author/>
    <content>ප්‍රවීණ‍ ටෙලිනාට්‍ය හා චිත්‍රපට රංගන ශිල්පිනී සීතා කුමාරි මහත්මිය හදිසියේ අභාවප්‍රාප්ත වූවාය.මිය යන විට 75 වන වියේ පසු වූ ඒමහත්මිය ටෙලිනාට්‍ය හා චිත්‍රපට රැසකට සිය ප්‍රතිභාපූර්ණ රංගන දායකත්වය සපයා තිබේ.‍මිය යන විට 31 / 2 කවිරාජ මාවත, දේවාල පාර, වෑකඩ, පානදුර යන ලිපිනයේ පදිංචිව සිටි ඇයගේ දේහය පිළිබඳ අවසන් කටයුතු පසුව දැනුම් දෙනු ලැබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>08</day>
    </date>
    <link>http://www.dinamina.lk/2013/08/08/_art.asp?fn=n13080810</link>
    <topic>සංවර්ධන ව්‍යාපෘති සාර්ථක කර ගැනීමට පොදු රද මඩුලු සමුළුව අපට ලැබුණු වරමක්</topic>
    <author>අනුර ප්‍රේමලාල්</author>
    <content>ලොව බලවතුන්ගේ ආකෘතිවලින් මිදී පරාධීන ආර්ථික රටාව අතහැර තිස්අවුරුදු යුද්ධයද ජයගෙන ආණ්ඩුව ගෙන යන යෝධ සංවර්ධන ව්‍යාපෘතීන් සාර්ථක කරගැනිමට ශ්‍රී ලංකාවේ පැවැත්වෙන පොදු රද මඩුලු සමුළුව වරප්‍රසාදයක් වනු ඇතැයි කැලණිය විශ්වවිද්‍යාලයේ ආර්ථික විද්‍යා අංශාධිපති ආචාර්ය අජිත් දිසානායක මහතා පවසයි.මේ සම්බන්ධයෙන් 'දිනමිණ' වෙත වැඩිදුරටත් අදහස් දැක්වු ආචාර්ය දිසානායක මහතා ලෝකයේ බොහෝ බලවත් රාජ්‍යන් පවා ආර්ථික වශයෙන් බිඳ වැටෙද්දි පශ්චාත් යුද සමයක් ගෙවන අපි 7.5%ක ආර්ථික වර්ධන වේගයක් පවත්වාගෙන යනු ලබයි.මේ තත්ත්වය රජය උදාකර ගත්තේ ඔවුන් ක්‍රියාත්මක කළ දූරදර්ශි ආර්ථික වැඩපිළිවෙළ නිසයි. දිවිනැගුම, මගනැගුම,ජාතික සවිය ඇතුළු සංවර්ධන යෝජනාක්‍රම රැසක් රටේ ක්‍රියාත්මක වන අතර අධිවේගි මහා මර්ග,ගුවන් තොටුපොළ,වරාය, දුම්රියමාර්ග වැනි සංවර්ධන කටයුතු සිදුකරනවා සේම ගමේ මංමාවත් සංවර්ධනය කරමින් රටේ සෑම ප්‍රදේශයක්ම එක ලෙස වෙලා ගත් සංවර්ධන ක්‍රියාවලියක් පවත්වාගෙන යයි.මේ අතර අවිආයුධ දරා සිටි පුද්ගලයින් පුනරුත්ථාපනයකිරීම, බිම් බෝම්බ ඉවත් කිරීම, උතුරු-නැ‍ඟෙනහිර පළාත්වල පවුල් නැවත පදිංචි කිරීම වැනි කාර්යන් ලොව මවිත කරන අයුරින් සිදුකිරීමද කවුරුත් අගය කළ යුතුයි.බටහිර රටවල ආර්ථික ආකෘතිද ස්කැන්ඩෙනියානු රටවල සාම ආකෘතිද පසෙකලා යුද්ධය ජයග්‍රහණය කරමින් තේ, පොල්, රබර් වගාකළ ආර්ථිකයට තිත තබමින් පරාධීන ආර්ථිකයෙන් මුදවා ගෙන අපට අවශ්‍ය අර්ථික සංවර්ධන රටාවක් නිර්මාණය කරගෙන යන අපට මේ සමුළුව පැවැත්වීමට ලැබීම ජයග්‍රාහි අවස්ථාවකි. ඉන් විපුල ප්‍රයෝජන ගැනිමට කටයුතු කරමු යැයි අජිත් දිසානායක මහතා අදාළ බලධාරින්ගෙන් ඉල්ලුවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>08</day>
    </date>
    <link>http://www.dinamina.lk/2013/08/08/_art.asp?fn=n13080824</link>
    <topic>ඉලක්ක හා ආකල්ප ධනාත්මකව වර්ධනය කරගැනීම පිණිස  වැඩමුළුවක්</topic>
    <author>ඡායාරූපය - වාසිත පටබැඳිගේ</author>
    <content>ඉලක්ක හා ආකල්ප ධනාත්මකව වර්ධනය කරගැනීම පිණිස වැඩමුළුවක් ඊයේ (7) ලේක්හවුස් පරිශ්‍රයේ දී වෛද්‍ය නියෝමාල් බාලසූරිය මහතාගේ ප්‍රධානත්වයෙන් පැවැත්විණි. ලේක්හවුස් ආයතනයේ සාමාන්‍යාධිකාරී අභය අමරදාස, නීති අධ්‍යක්ෂ රසාංග හරිස්චන්ද්‍ර, ඩේලිනිව්ස් කර්තෘ රාජ්පාල් අබේනායක, මෙහෙයුම් අධ්‍යක්ෂ උපුල් දිසානායක මහත්වරු ඇතුළු නිලධාරීන් හා සේවකයින් වැඩමුළුවට එක්ව සිටි අයුරු..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>08</day>
    </date>
    <link>http://www.dinamina.lk/2013/08/08/_art.asp?fn=n13080811</link>
    <topic>රතුපස්වල ජල ගැටලුවටරජයෙන් කඩිනම් විසැඳුම්</topic>
    <author>සුදත් පුබුදු කීර්ති - දෙල්ගොඩ සමූහ</author>
    <content>වැලිවේරිය රතුපස්වල හා ඒ අවට ප්‍රදේශවල පානීය ජල ප්‍රශ්නයට ස්ථිර විසඳුම් ලබාදීමට රජය විසින් කටයුතු කර ඇති අතර ආයතන 10ක් මගින් ප්‍රදේශයේ ජල සාම්පල් ලබාගෙන කඩිනමින් ඒ පිළිබඳ වාර්තාවක් ලබාදීමට නියමිතව ඇත.රජය ඒ පිළිබඳ විසඳුම් ලබාදීමට ලහිලහියේ කටයුතු කරන අතර ජල ටැංකි හා ජල බව්සර් යොදවමින් ජනතාවට පානීය ජලය ලබාදීමට අවශ්‍ය සියලු පහසුකම් ප්‍රදේශයේ පළාත් පාලන ආයතන මගින් සපයා ඇත.මහර මැතිවරණ කොට්ඨාසයේ ඌරුවල්පේරුවේ ග්‍රාම නිලධාරී වසම් 31ට මෙම ප්‍රශ්නය බලපා ඇති අතර එම ප්‍රදේශ ආවරණය කරමින් ජල බව්සර් 11 ක් යොදාගනිමින් ජල ටැංකි 400කින් පානීය ජල පහසුකම් ජනතාවට ලබාදීමට කටයුතු යොදා ඇත. මේ සඳහා ආර්ථික සංවර්ධන අමාත්‍යාංශය මහර ගම්පහ ප්‍රාදේශීය සභා ගම්පහ නගර සභාව දායකත්වය ලබාදී ඇත.ගම්පහ මැතිවරණ කොට්ඨාසයට අයත් වැලිවේරිය, නැදුන්ගමුව, රතුපස්වල, ගොඩගෙදර,ගල්ඔළුව, යන ග්‍රාම නිලධාරී වසම් වෙනුවෙන් ජල ටැංකි 350ක් පමණ යොදවා ඇත. නාගරික සංවර්ධන අධිකාරියේ දායකත්වයද මේ සඳහා ලැබී ඇත.ජල ගැටලුවට මුහුණපා සිටින වැලිවේරිය හා රතුපස්වල ප්‍රදේශවල ජනතාවට රජය මගින් ලබාදී ඇති සහන පිළිබඳ අදහස් දැක්වූ මහර ප්‍රාදේශීය සභාවේ මන්ත්‍රී අජන්ත වික්‍රමආරච්චි මහතා (එ.ජ.නි.ස) -පසුගිය දිනවල සිදු වූ අවාසනාවන්ත සිදුවීමෙන් පසුව ජන ජීවිතය දැන් යථාතත්ත්වයට පත්වෙමින් තිබෙනවා. ජනතාව සන්සුන්ව සුපුරුදු පරිදි එදිනෙදා කටයුතු ආරම්භ කර තිබෙනවා. මේ ජල ප්‍රශ්නයට ස්ථිර විසඳුමක් ලැබෙනතුරු මහර හා ගම්පහ ප්‍රාදේශීය සභාව ඒකාබද්ධව මුළු ප්‍රදේශයම ආවරණය වන පරිදි ජලටැංකි ස්ථාපනය කර ඒවාට පිරිසිදු පානීය ජලය ලබාදීම දිගටම සිදු කරනවා.ආගමික කටයුතු පිළිබඳ නියෝජ්‍ය ඇමැති පණ්ඩු බණ්ඩාරනායක මහතා අදහස් දක්වමින් කියා සිටියේ ජනාධිපති තුමාගේ උපදෙස් පරිදි දිස්ත්‍රික් නායක ආර්ථික සංවර්ධන ඇමැති බැසිල් රාජපක්ෂ මහතාගේ මඟපෙන්වීම යටතේ ජල ගැටලුවට මුහුණ දී සිටින ජනතාවට ජලනළ පහසුකම් ලබාදීමට මේ වන විටත් සැලසුම් සකස්කර තිබෙන බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>08</day>
    </date>
    <link>http://www.dinamina.lk/2013/08/08/_art.asp?fn=n13080812</link>
    <topic>‘පොල් තෙල් දෙවැනි ඔලිව් තෙල්වලට පමණයි’</topic>
    <author>උපාලි කරුණාරත්න</author>
    <content>බැදුම් සඳහා නිසි ප්‍රමිතියෙන් යුත් පොල් තෙල් 30 වරක් වුවත් භාවිත කළ හැකි බව සෞඛ්‍ය අධ්‍යයන විශ්වවිද්‍යාල විද්‍යායතනයේ අධ්‍යක්ෂ වෛද්‍ය සුදත් දම්සිංහ මහතා පැවැසීය. ෆාම් ඔයිල්, එළවළු තෙල් නැවත නැවත එසේ භාවිත කළ නොහැකි බව කී දම්සිංහ මහතා දිගින් දිගටම ඒවා භාවිත කළහොත් පිලිකා කාරක විය හැකි යයි ද කීය.ඔලිව් තෙල්වලට පමනක් පොල් තෙල් දෙවෙනි වන බව ද වෛද්‍යවරයා ප්‍රකාශ කළේය. වෛද්‍ය සුදත් දම්සිංහ මහතා මෙම තොරතුරු හෙළි කළේ පසුගියදා පැවැති ජාතික විද්වත් සභාව සංවිධානය කළ විද්වත් කථිකාවකට එක් වෙමිනි. මෙය කොළඹ දී පසුගිය දා පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>08</day>
    </date>
    <link>http://www.dinamina.lk/2013/08/08/_art.asp?fn=n13080813</link>
    <topic>DCD අඩංගු දැයි සැකකිරිපිටි පරීක්ෂණයකට</topic>
    <author>සන්ධ්‍යා කරුණාරත්න</author>
    <content>ඩයිසයිනඩමයිඩ් (DCD) නමැති රසායනිකය අඩංගු යැයි සැක කරන සියලුම කිරිපිටි සාම්පල කාර්මික තාක්ෂණික ආයතනයේ පරීක්ෂණ සඳහා ඊයේ (7) සිට යොමු කිරීමට සෞඛ්‍ය අමාත්‍යාංශය තීරණය කර ඇත.අධි සාන්ද්‍රණය සහිත කිරිපිටි සහ අතිරේක පෝෂණීය ආහාර සාම්පලවල ක්ලොස්ට්‍රිඩියම් බොටලිනම් නමැති බැක්ටීරියාව අන්තර්ගතදැයි සොයා බැලීම සඳහා වෛද්‍ය පර්යේෂණායතනයේ පරීක්ෂණවලට යොමු කිරීමට අමාත්‍යාංශය පියවර ගෙන තිබේ.නවසීලන්තයෙන් ගෙන්වන සියලුම කිරිපිටි සාම්පල වරායෙන් ලබාගෙන ඒවායෙහි ක්ලොස්ට්‍රිඩියම් බොටලිනම් නමැති බැක්ටීරියාව අඩංගු දැයි පරික්ෂා කිරීමෙන් පසුව බැක්ටීරියාව නොමැති බවට අනාවරණය වන කිරිපිටි තොග වරායෙන් නිදහස් කිරීමට ද අමාත්‍යාංශය තීරණය කර ඇත.මීට අමතරව DCD පවතින බවට වාර්තා නිකුත් කර ඇති කිරිපිටි වහාම වෙළඳ පොළෙන් ඉවත් කර ගන්නා ලෙසට මැලිබන්, ෆොන්ටේරා, පී.එම්. මොහොමඩ් සහ සමාගම යනාදී කිරිපිටි සමාගම්වලට සෞඛ්‍ය සේවා අධ්‍යක්ෂ ජනරාල්වරයා දැනුම් දී ඇත.ඒ අනුව DCD ඇති බවට කාර්මික තාක්ෂණික ආයතනය අනාවරණය කර ගත් ඇන්කර් 1+, ඇන්කර් සම්පූර්ණ යොදය සහිත කිරි, මැලිබන් යොදය රහිත කිරි, ඩයමන්ඩ් කිරිවල අඳාළ කාණ්ඩ අංක තොග වෙළඳපොළෙන් වහාම ඉවත් කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>08</day>
    </date>
    <link>http://www.dinamina.lk/2013/08/08/_art.asp?fn=n13080814</link>
    <topic>විභාග කඩාකප්පල් කරන්නන්ටනීත්‍යනුකූල ක්‍රියාමාර්ග</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>විභාග කටයුතු කඩාකප්පල් කරන්නන්ට එරෙහිව නීත්‍යනුකූලව දැඩි ක්‍රියාමාර්ග ගන්නා බව අධ්‍යාපන ඇමැති බන්දුල ගුණවර්ධන මහතා පාර්ලිමේන්තුවේ දී ඊයේ (7) ප්‍රකාශ කළේය.ඒ සඳහා අධ්‍යාපන අමාත්‍යාංශය හා රහස් පොලිසිය එක්ව කටයුතු කරන බව ද ඇමැතිවරයා අනාවරණය කළේය. එක්සත් ජාතික පක්ෂ මන්ත්‍රී බුද්ධික පතිරණ මහතා වාචික පිළිතුරු අපේක්ෂාවෙන් අසන ලද පැනයකට පිළිතුරු දෙමින් ඇමැතිවරයා මේ බව කීවේය.එසේම හෝමාගම ප්‍රදේශයේ පාසලක විද්‍යා ප්‍රශ්න පත්‍රය සමඟ කලා ප්‍රශ්න පත්‍රයකුත් සිසුන්ට බෙදා ඇති බවට කියවෙන කතාව සත්‍යයක් නොවන බවත් කලා ප්‍රශ්න පත්‍රය මේ වන විටත් මුද්‍රණය කර නැතැයි ද ඇමැතිවරයා වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>08</day>
    </date>
    <link>http://www.dinamina.lk/2013/08/08/_art.asp?fn=n13080816</link>
    <topic>සමහර ටෙලි නාට්‍යවලට පිටපතක්වත් නැහැ</topic>
    <author>රක්ෂණ ශ්‍රීයන්ත</author>
    <content>රටේ නවදැක්මක් සදහා භාෂාව උද්දීපනය පිළිබද අර්ථ කථන ලබාදීම සදහා ශබ්දකෝෂය ඉතා වැදගත් වන බව සංස්කෘත හා කළා කටයුතු ඇමැති ටී.බී.ඒකනායක මහතා පවසයි.සම්මත සිංහල භාෂා භාවිතයක අවශ්‍යතාව අද යුගයේ මැනවින් අවශ්‍ය බවත් ඒ සදහා ශබ්දකෝෂය මනා පිටිවහලක් වනබවද ඇමැතිවරයා පෙන්වා‍ දෙයි.ඇමැතිවරයා මේ බව පැවසුවේ ඊයේ(07) ජාතික කෞතුකාගාර ශ්‍රවණාගාරයේ පැවති ත්‍රෛභාෂික ශබ්දකෝෂය එළිදැක්වීම හා එයට සමගාමීව පැවති සම්මන්ත්‍රණයට එක්වෙමිනි.සංස්කෘත හා කළා කටයුතු අමාත්‍යංශයේ මඟ පෙන්වීම මත සංස්කෘතික කටයුතු දෙපාර්තමේන්තුවේ ප්‍රකාශණයක් ලෙස සිංහල ශබ්දකෝෂ කාර්යාලය මගින් සම්පාදිත ත්‍රෛභාෂිත ශබ්දකෝෂයේ පළමු වැනි කාණ්ඩය දොරට වැඩීම සිදුකරන ලදී.මෙහිදී වැඩිදුරටත් කතාකළ ඇමැතිවරයා මෙසේද පැවසීය......සම්මත සිංහල භාෂාවක අවශ්‍යතාවය පිළිබද සංවාද ගණනාවක් ගොඩනැඟි තිබෙනවා.ඒ ශබ්දකෝෂයක වචන පිළිබදව නිවරදි අර්ථ කථන කෙසේ වියයුතුද යන්නයි.‍සමහර ටෙලි නාට්‍ය වල භාෂාව පිළිබද විවිධ ගැටළු තිබෙනවා.සමහර ටෙලි නාට්‍යවලට පිටපතක් වත් නැහැ. එහි නළු නිළියන් එවේලේම කැමති ලෙස භාෂාව භාවිතා කරමින් එහි රඟපානවා.මේවා ආලින්දයට වෙලා කුඩාදරුවාගේ සිට මහල්ලා දක්වා නරඹනවා.එම නිසා නිවරදි ලෙස බස හැසිරවීම වගකීමෙන් යුතුව කළ යුතුයි.භාෂාවට අලුතෙන් වචන එක්වෙනවා.ජනතාව අලුතෙන් වචන හදනවා.මේ ක්ෂෙත්‍රයේ තුළ භාෂා විෂාරදයන්ට විද්වතුන්ට අතිවිශාල කාර්යක් කළ යුතුව තිබෙනවා.අඩුපාඩුකම් මධ්‍යයේ වුවද සිංහල ශබ්දකෝෂයේ කර්තෘ අකුරටියේ නන්ද හිමියෝ ප්‍රමුඛ විද්වතුන් මෙම ශබ්දකෝෂය එළිදැක්වීමට විශාල පර්යේෂණ කරමින් විශාල කාර්ය භාරයක් සිදුකළා. ශබ්දකෝෂකාර්යාලයේ කටයුතු කිරීම පහසුවීම සදහා එහි ඇති අඩුපාඩු ඉක්මනින් පියවීමට ඉදිරියේදී කටයුතු කරනවා.ජාතික භාෂා හා සමාජ ඒකාබද්ධතා අමාත්‍ය වාසුදේව නානයක්කාර මහතා මෙසේ පැවසීය.....ත්‍රෛභාෂිත ශබ්දකෝෂය එළි දැක්වීම විශාල සන්ධිස්ථානයක් ලෙස පෙන්වා දිය හැකියි.අපි ත්‍රෛභාෂික ප්‍රතිපත්තියක් අනුගමනය කරන රටක් ලෙස භාෂා තුනම දැන ගැනීම ඉතා වැදගත්.විශේෂයෙන් ප්‍රධාන භාෂා දෙක දැනගැනීම එම භාෂා දෙකේ දැනුම හුවමාරුකරගනිමින් ජාතීන් අතර හෘදයාංගම බැදීමක් ඇති කර ගත හැකියි‍.කැළණිය විශ්ව විද්‍යාලයේ වාග් විද්‍යා අධ්‍යනාංශයේ මහාචාර්ය විල්සන් රාජපක්ෂ මහතා මෙසේ පැවසීය....ශබ්දකෝෂයක මූලික ඒකකය වචනයයි.ලෝක ඉතිහාසයේ වචනය මුල්වූ ස්වාධීන ශබ්දකෝෂයක් බිහිවූයේ ක්‍රිස්තු පූර්ව 3500 දීයි.ඒ සුමේරියන්වරු තම දරුවන්ට භාවිතා කිරීම සදහා වචන ගොනුකර මැටිපුවරුවල කල ශබ්දකෝෂයයි.ඒ සමගම චීනයෙත් මෙවැනි ශබ්දකෝෂ බිහිවුණා.මේ අවස්ථාව සදහා පාර්ලිමේන්තු මන්ත්‍රී පුරාවිද්‍යා චක්‍රවර්තී එල්ලාවල මේධානන්ධ නාහිමි, සිංහල ශබ්දකෝෂයේ කර්තෘ අකුරටියේ නන්ද හිමියෝ, මහාචාර්ය අඟුලුගහ ධම්මානන්ද නාහිමි, ත්‍රිකුණාමලයේ ආනන්ද නාහිමි ඇතුළු මහ සඟරුවන, ආචාර්ය ඔස්වල්ඩ් ගෝමිස් විශ්‍රාමික අගරදගුරු තුමා, සංස්කෘත හා කළා කටයුතු අමාත්‍යංශයේ ලේකම් වසන්ත ඒකනායක, සංස්කෘතික කටයුතු අධ්‍යක්ෂ විජිත් කණුගල, මහචාර්ය වරුන් වන විමල් ජී‍.බලගල්ල, ජේ.බී.දිසානායක, විල්සන් රාජපක්ෂ, රත්නසිරි අරංගල, ආචාර්ය සඳගෝමී කෝපරහේවා, යන මහත්වරුන් ඇතුළු මහචාර්ය වරු ආචාර්ය වරු ඇතුළු විද්වතුන් විශාල පිරිසක් මෙම අවස්ථාවට එක් වූහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>08</day>
    </date>
    <link>http://www.dinamina.lk/2013/08/08/_art.asp?fn=n13080817</link>
    <topic>ජාතික පාසල් ගුරු පුරප්පාඩුවලටඋපාධිධාරින් බඳවා ගැනීමට සම්මුඛ පරීක්‍ෂණ</topic>
    <author/>
    <content>ජාතික පාසල් සඳහා පවතින ගුරු පුරප්පාඩු සඳහා උපාධිධාරි ගුරුවරුන් බඳවා ගැනීමේ සම්මුඛ පරීක්‍ෂණ මේ මාසයේ ආරම්භ වන බව අධ්‍යාපන ඇමැති බන්දුල ගුණවර්ධන මහතා පැවසීය.මේ පුරප්පාඩු පිරවීම සඳහා වන ගැසට් නිවේදනය නිකුත් කර අයදුම්පත් කැඳවා ඒ සඳහා වන ලිඛිත පරීක්‍ෂණ 2013.07.06 වැනි දින පවත්වා තිබෙන අතර ඉන් ඉහළ ම සුදුසුකම් ලබන පිරිස සම්මුඛ පරීක්‍ෂණ සඳහා කැඳවන බව ඇමැතිවරයා ප්‍රකාශ කළේය.සිංහල, දෙමළ, ඉංග්‍රීසි යන මාධ්‍යයන්වල පවතින ගුරු පුරප්පාඩු සඳහා මේ නව ගුරුවරුන් බඳවා ගැනීම සිදුවන බව ඇමැතිවරයා පෙන්වා දුන්නේය. ලබන පාසල් වාරය ආම්භයේදී මෙම නව උපාධිධාරි ගුරු පත්වීම් ලබාදීමට නියමිත බවත් පුරප්පාඩු පවතින විෂයන් සඳහා නව ගුරුවරුන් 850 දෙනකු බඳවා ගැනීම සිදු වන බවත් ඇමැතිවරයා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>08</day>
    </date>
    <link>http://www.dinamina.lk/2013/08/08/_art.asp?fn=n13080818</link>
    <topic>අධ්‍යාපන අමාත්‍යාංශයේ වැඩබලනලේකම් අනුර දිසානායක</topic>
    <author/>
    <content>අධ්‍යාපන අමාත්‍යාංශයේ වැඩබලන ලේකම්වරයා ලෙස අනුර දිසානායක මහතා ඊයේ (07) පෙරවරුවේ ආගමික වතාවත් සිදු කර සිය ධුරයේ වැඩ භාරගත්තේය.මේ අවස්ථාවට අධ්‍යාපන ඇමති බන්දුල ගුණවර්ධන, අධ්‍යාපන අමාත්‍යාංශයේ අධීක්ෂණ මන්ත්‍රී මොහාන් ලාල් ග්‍රේරු මහත්වරු, විභාග කොමසාරිස් ජනරාල්තුමා, ජාතික අධ්‍යාපන ආයතනයේ අධ්‍යක්‍ෂ ජනරාල්තුමා, අමාත්‍යාංශයේ අතිරේක ලේකම්වරුන්, අධ්‍යක්‍ෂවරුන් ඇතුළු පිරිසක් මේ අවස්ථාවට එක්ව සිටියහ.මේ තනතුර සඳහා පත්වන තෙක් වසර 12ක් පමණ කාලයක සිට අධ්‍යාපන අමාත්‍යාංශයේ තනතුරු කිහිපයක දිසානායක මහතා කටයුතු කර තිබේ.අධ්‍යාපන අමාත්‍යාංශයේ අතිරේක ලේකම්වරයෙක් ලෙස කටයුතු කළ ඒ මහතා අධ්‍යාපන ක්ෂේත්‍රය පිළිබඳ බහුල අත්දැකීම් ලබා ඇති අතර මේ වන විට ජනාධිපති අතිරේක ලේකම්වරයකු ලෙස ද දිසානායක මහතා කටයුතු කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>08</day>
    </date>
    <link>http://www.dinamina.lk/2013/08/08/_art.asp?fn=n13080819</link>
    <topic>සුළි කුණාටුවෙන් හානියට පත් බලපිටියේ ධීවර දරුවන්ට ජාත්‍යන්තර පාසලකින් ආධාර</topic>
    <author>බුද්ධිකා ඉඹුලාන</author>
    <content>පසුගිය ජූනි මාසයේදී ඇතිවූ සුළි කුණාටුවෙන් මියගිය බලපිටිය ධීවරයන්ගේ පවුල්වල පාසල් දරුවන් සහ පවුලේ සාමාජිකයන් සඳහා සමාජ සත්කාරක සේවාවක් මීගමුව ඇඩ්වෙන්ටීස්ට් ජාත්‍යන්තර පාසලේ දරු දැරියන් විසින් බලපිටිය ධීවර ප්‍රජා ශාලාවේදී පවත්වන ලදී.එම දරුවන් සඳහා පාසල් උපකරණ, වියළි ආහාර ඇතුළු ද්‍රව්‍යද, එම කාන්තාවන්ට ස්වයංරැකියා සඳහා ලණු අඹරන යන්ත්‍රද මෙහිදී එම දරුවන් විසින් ප්‍රදානය කෙරිණි.ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතාගේ උපදෙස් මත ජාතික ධීවර මහා සම්මේලනය, ලංකා ධීවර වරාය නීතිගත සංස්ථාව මෙම සමාජ සත්කාරක සේවාව සම්බන්ධීකරණය කර ඇත.මෙම අවස්ථාවට ඇඩ්වෙන්ටීස්ට් ජාත්‍යන්තර පාසලේ විදුහල්පති රෝහණ ‍ෙපරේරා මහතා ප්‍රම්‍රඛ ආචාර්ය මණ්ඩලයද එක්වූහ.ධීවර අමාත්‍ය මහජන සම්බන්ධතා ලේකම් හා ජාතික ධීවර මහා සම්මේලනයේ මහලේකම් ෙප්‍ර්මසිරි පෙරේරා මහතාද සහභාගි විය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>08</day>
    </date>
    <link>http://www.dinamina.lk/2013/08/08/_art.asp?fn=n13080820</link>
    <topic>ජ’පුර සරසවියේ සමන්ත සිසුවා ඝාතනයටසැකකාර සමන් අත්අඩංගුවට ගන්න නියෝග</topic>
    <author>කුමුදු හෙට්ටිආරච්චි</author>
    <content>ජයවර්ධනපුර විශ්වවිද්‍යාලයේ ඉගෙනුම ලබමින් සිටි සමන්ත සිසුවා අතින් පයින් හා පොලුවලින් පහරදී ඝාතනය කිරීම සම්බන්ධ නඩුවෙන් චෝදනා ලැබ සිටින එම විශ්වවිද්‍යාලයේ සිසුවකු වූ හයවෙනි විත්තිකරු අත්අඩංගුවට ගෙන අධිකරණයට ඉදිරිපත් කිරීමට කොළඹ මහාධිකරණ විනිසුරුැ කුමුදුනී වික්‍රමසිංහ මහත්මිය (06) දා වරෙන්තු නිකුත් කළාය.නඩුව (06) දා විභාගය සඳහා කැඳවූ අවස්ථාවේ අධිකරණයට නොපැමිණි හය වැනි විත්තිකරු වූ ඒ.ඒ. සමන් නමැති විත්තිකරුට එසේ වරෙන්තු නිකුත් කෙරුණි.සමන්ත සිසුවා ඝාතනය සම්බන්ධව ජයවර්ධනපුර විශ්වවිද්‍යාලයේ එවකට ඉගෙනුම ලැබූ සිසුන් 22කට එරෙහිව අධි චෝදනා ගොනුකළද සිසුන් දෙදෙනෙකු නොමැතිව සිසුන් 20කට එරෙහිව මේ නඩුව විභාගයට ගැනෙයි.නඩුව (06) අධිකරණය හමුවේ කැඳවූ අවස්ථාවේ පස්වන විත්තිකරු ද අධිකරණය හමුවේ පෙනී නොසිටි අතර ඔහු අසනීපව පසුවන බව දන්වමින් ඔහුගේ නීතිඥවරයා විසින් අධිකරණයට වෛද්‍ය වාර්තාවක් ඉදිරිපත් කරන ලදී.2002 වසරේ නොවැම්බර් 07 වැනිදා ගංගොඩවිලදී ශ්‍රී ජයවර්ධනපුර විශ්වවිද්‍යාලය තුළ වූ අභ්‍යන්තර සිසු ගැටුමකදී අතින් පයින් හා පොලුවලින් පහරදී එම විශ්වවිද්‍යාලයේ ඉගෙනුම ලැබූ ඕවිටිගල විතානගේ සමන්ත සිසුවා ඝාතනය කැර තවත් සිසුන් පිරිසකට බරපතල තුවාල සිදු කළ බවට නීතිපතිවරයා විසින් විත්තිකාර සිසුනට එරෙහිව අධි චෝදනා ගොනු කැර ඇත.විත්තිකරුවන් අධිකරණයේ පෙනී නොසිටීම මත නඩුව විභාගයට ගැනීම ලබන සැප්තැම්බර් මස 18 වැනිදාට කල් තැබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>08</day>
    </date>
    <link>http://www.dinamina.lk/2013/08/08/_art.asp?fn=n13080821</link>
    <topic>ගබ්සාවීමට කතකට ඖෂධ දුන්මහාචාර්යවරයාට හා හෙදියට ඇප</topic>
    <author>කුමුදු හෙට්ටිආරච්චි</author>
    <content>ගබ්සාවක් සිදුකිරීමට පොලිස් කාන්තාවකට ඖෂධ ලබාදුන් බවට චෝදනා ලැබ සිටින විශේෂඥ වෛද්‍ය මහාචාර්ය සිරිල් රන්දෙණිය මහතාට හා ඊට ආධාර අනුබල දුන් බවකියන සහාය හෙදිය රුපියල් පහලොස් දහස බැගින් වූ මුදල් හා රුපියල් ලක්ෂ පහ බැගින් වූ ශරීර ඇප මත මුදා හැරීමට කොළඹ මහාධිකරණ විනිසුරු අයිරංගනී පෙරේරා මහත්මිය (06) නියෝග කළාය.ගැබිණියකගේ ජීවිතයක් බේරා ගැනීම සඳහා සද්භාවයෙන් කරන ගබ්සාවක් නොවන ගබ්සාවක් කළ බවට මහාචාර්ය සිරිල් රන්දෙනිය මහතා සමඟ චෝදනා ලැබ සිටිනුයේ ඔහුගේ හෙදිය ලෙස කටයුතු කළ කාලෝචනා මැණිකේ කුමාරි නමැත්තියයි.අධිකරණය මගින් නිකුත් කළ සිතාසි මත ඊයේ (08) අධිකරණය හමුවේ පෙනී සිටි මේ විත්තිකරුවන් හට විවෘත අධිකරණයේ දී අධි චෝදනා පත්‍ර භාර දීමෙන් අනතුරුව අධිකරණ භාෂා පරිවර්තක විසින් එම අධි චෝදනා කියවා තේරුම් කර දෙන ලදී.මහාචාර්ය සිරිල් රන්දෙනිය මහතා හා ඔහුගේ හෙදිය එම අධි චෝදනාවන්ට නිවැරදිකරුවන් බව ප්‍රකාශ කිරීමෙන් අනතුරුව ඔවුනට එසේ ඇප නියම වුණි.2009 දෙසැම්බර් 15 වැනිදා හෝ ඊට ආසන්න දිනකදී දෙමටගොඩ පෞද්ගලික බෙහෙත් ශාලාවකදී පොලිස් කොස්තාපල්වරියකගේ ජීවිතය බේරා ගැනීම සඳහා සද්භාවයෙන් කරන ගබ්සාවක් නොවන ගබ්සාවක් සිදුකළ බවට මහාචාර්යවරයාටද ඊට ආධාර අනුබල දුන් බවට හෙදියටද නීතිපතිවරයා විසින් අධි චෝදනා නගා ඇත.විත්තිකරුවනට ඇප නියම කළ විනිසුරුවරිය නඩුව නැවත කැඳවීම ලබන ඔක්තෝබර් මස 30 වැනිදාට කල් තැබීය.විත්තිකරුවන් වෙනුවෙන් නීතීඥ නෙවිල් අබේරත්න මහතා සමඟ නීතිඥ රංජිත් කල්දේරා මහතා පෙනී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>08</day>
    </date>
    <link>http://www.dinamina.lk/2013/08/08/_art.asp?fn=n13080822</link>
    <topic>අගුලාන තරුණයන් ඝාතනයේඅභියාචන තීන්දුව කල් යයි</topic>
    <author>නෙල්කා මැදගෙදර</author>
    <content>අගුලාන ප්‍රදේශයේදී තරුණයන් දෙදෙනකු පොලිස් අත්අඩංගුවට ගෙන වෙඩි තබා මරා දැමීම සම්බන්ධයෙන් වරදකරුවන් වී මරණ දඬුවම නියමව සිටින අඟුලාන පොලිසියෙහි හිටපු ස්ථානාධිපතිවරයා ඇතුළු සිවුදෙනකු එම දඬුවම ඉවත් කරන ලෙස ඉල්ලා ගොනු කළ අභියාචන පෙත්සම්වල විභාගය ඊයේ (07) අවසන් කළ ශ්‍රේෂ්ඨාධිකරණය එහි තීන්දුව ප්‍රකාශ කිරීම කල් තැබුවේය.පෙත්සම් සම්බන්ධ ලිඛිත දේශන ලබන සැප්තැම්බර් මස 18 වැනිදා හෝ ඊට පෙර ඉදිරිපත් කරන ලෙස පෙත්සම්කරුවන්ගේ නීතිඥවරුන්ට නියම විය.ශිරාණි තිලකවර්ධන, චන්ද්‍රා ඒකනායක, සත්‍යා හෙට්ටිගේ, පි‍්‍රයසාත් ඩෙප්, ඊවා වනසුන්දර යන පංචපුද්ගල ශ්‍රේෂ්ඨාධිකරණ විනිසුරු මඬුල්ල ඉදිරියෙහි මෙම පෙත්සම් විභාග කරන ලදී.2009 වසරේ අගෝස්තු මස 12 වැනිදා මුතුතන්ත්‍රී බස්තියන්ගේ දිනේෂ් තරංග ප්‍රනාන්දු සහ ගෝනියා මාලියගේ ධනුෂ්ක උදයකාන්ත අපොන්සු නමැති තරුණයන් දෙදෙනා ඝාතනය කිරීම සම්බන්ධයෙන් අඟුලාන පොලිසියෙහි හිටපු ස්ථානාධිපති තුඹේදුර නිව්ටන් ඇතුළු සිව් දෙනකු බවට මහාධිකරණ ත්‍රිපුද්ගල විනිසුරු මඬුල්ලක් විසින් තීරණය කරන ලදී.ඒ අනුව ඔහුට සහ ගලගමගේ ඉන්ද්‍රවංශ, ජයරත්නගේ ධම්මික නිහාල් ජයරත්න, ජනපි‍්‍රය සේනාරත්න යන අයට මරණ දඬුවම නියම කෙරිණි. එම මහාධිකරණ තීන්දුව අවලංගු කර තමන් නිදොස් කොට නිදහස් කරන්නැයි විත්තිකාර අභියාචකයෝ ශ්‍රේෂ්ඨාධිකරණයෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>08</day>
    </date>
    <link>http://www.dinamina.lk/2013/08/08/_art.asp?fn=n13080823</link>
    <topic>අන්සතු හැඳුනුම්පතක් ළඟ තබාගත් අයෙක් රිමාන්ඩ්</topic>
    <author>සිරිසේන රාජපක්ෂ</author>
    <content>අන්සතු ජාතික හැඳුනුම්පතක්, රියදුරු බලපත්‍රයක් හා යුද හමුදා නිල හැදුනුම්පතක් ළඟ තබා ගත් බව කියන සැකකරුවකු අගෝස්තු මස දහනව වෙනිදා (19දා) දක්වා රිමාන්ඩ්භාරයේ තැබීමට කොටුව ප්‍රධාන මහේස්ත්‍රාත් හා අතිරේක දිසා විනිසුරුැ තිළිණ ගමගේ මහතා ඊයේ (07) නියෝග කළේය.ගල්ගමුව සඟබෝපුර සරත් රත්නායක නමැති තිස්පස් හැවිරිදි සැකකරුවා මෙසේ රිමාන්ඩ් භාරයට පත් කෙරිණ.පසුගියදා (6දා) කොටුව දුම්රියපළේදී අත්අඩංගුවට ගන්නා ලද මෙම සැකකරු කොටුව පොලීසියේ උ.පො.ප. වසන්ත මහතාගේ පැමිණිල්ලකට අනුව කොටුව වැඩබලන ප්‍රධාන පොලිස් පරීක්ෂක ප්‍රේමරත්න මහතාගේ නියෝග මත ඊයේ කොටුව මහේස්ත්‍රාත් අධිකරණය වෙත ඉදිරිපත් කරණ ලදී.සැකකරු අධිකරණය වෙත ඉදිරිපත් කරමින් සිද්ධිය පිළිබඳ තවදුරටත් පරීක්ෂණ පවත්වන බැවින් ඔහු රිමාන්ඩ්භාරයට පත්කරණ ලෙස පොලීසිය ඉල්ලා සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>08</day>
    </date>
    <link>http://www.dinamina.lk/2013/08/08/_art.asp?fn=n13080825</link>
    <topic>සත්පත්තිනි මහා දෙවොලේ අැසළ පෙරහර අද ඇරැඹේ</topic>
    <author>විනීතා කොඩිතුවක්කු</author>
    <content>නවගමුව පුරාණ ශ්‍රී සත්පත්තිණි මහා දේවාලයේ 2013 ඇසළ මහා පෙරහර මංගල්‍යය අති උත්කර්ෂවත් අන්දමට පැවැත්වෙන බව සංවිධායක කමිටුව දන්වා සිටී. මෙය අගෝස්තු 08 වනදා සිට 31 දක්වා පැවැත්වේ.අගෝස්තු 10 කුඹල් පෙරහර 11 හා 12 දෙදින මල් පෙරහර 14, 15, 16 තෙදින පාවාඩ පිට පෙරහර 17, 18, 19 යන තෙදින ගොන්පිට රන්දෝලි පෙරහර 21, 22, 23 දිනවලදී අලි පිට මහා ‍රන්දෝලි පෙරහැරද, අගෝස්තු 24 දින තුන්වේල අලි ඇතුන් සහිත මහා රන්දෝලි පෙරහැර 25 වන දින දියකපා ගෙවදින දහවල් මහා පෙරහැර රණාල සුදැවිල මැණික් තොටුපලේ සිට දේවාලය දක්වා සංචාරය කරනු ලැබේ.තවද අගෝස්තු 31 රාත්‍රි ගිනිමඩු මංගල්‍යය පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>08</day>
    </date>
    <link>http://www.dinamina.lk/2013/08/08/_art.asp?fn=n13080826</link>
    <topic>‘රත්රන් උකසට ගෙන කෝටි 63,300ක් ණය ලෙස ලබා දී තිබෙනවා’</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>රට තුළ පවතින වාණිජ බැංකු සහ මූල්‍ය ආයතන විසින් ගත වූ මැයි මාසය දක්වා රත්රන් උකසට ගෙන රුපියල් කෝටි 63,300ක් ණය ලෙස ලබාදී ඇතැයි විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා පාර්ලිමේන්තුවේදී ඊයේ (7) ප්‍රකාශ කළේය.එම කාලය තුළ වාණිජ බැංකු විසින් රුපියල් කෝටි 59,000ක් රන් ණය ලෙස ලබාදී ඇතැයි පෙන්වාදුන් ඇමැතිවරයා එය මුළු ණය ප්‍රමාණයෙන් සියයට 20ක් බවද කීවේය.මූල්‍ය සමාගම් විසින් රන් ණය ලෙස කෝටි 3200ක් ලබාදී ඇතැයි ද උකස් ආයතන විසින් රුපියල් කෝටි 1100ක් ලබාදී ඇති බවද සියඹලාපිටිය මහතා කීය. රේගු ආඥා පනත යටතේ නියෝග ඉදිරිපත් කිරීමේ විවාදයට එක්වෙමින් ඇමැතිවරයා මෙසේ කීවේය. .</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>08</day>
    </date>
    <link>http://www.dinamina.lk/2013/08/08/_art.asp?fn=n13080827</link>
    <topic>සංවර්ධනය වන රටකට ශ්‍රී ලංකාවෙන් ඉගෙන ගත හැකි දේ බොහෝයි</topic>
    <author>මහින්ද අලුත්ගෙදර</author>
    <content>දශක තුනක කාලයක් පැවැති අඳුරු යුගය නිමාවට පත්කොට ආර්ථික ජයග්‍රහණ සමඟින් ඉදිරියට යන ශ‍්‍රී ලංකාවෙන් ඉගෙන ගැනීමට බොහෝ දෑ පවතින බව සොලමන් දූපත් රාජ්‍යය පවසයි.මීට වසර කිහිපයකට පෙර පැවැති තත්ත්වයට වඩා ශ්‍රී ලංකාවේ වත්මන් තත්ත්වය බොහෝ සෙයින් වෙනස් බවද තමන්ට ශ්‍රී ලංකාවෙන් බොහෝ දේ ඉගෙනීමට ඇතැයිද එක්සත් ජාතීන්ගේ සංවිධානයේ නිව්යෝර්ක්හි සොලමන් දූපත් නිත්‍ය නියෝජිත කොලින් බෙක් මහතා ප්‍රකාශ කරයි.ඒ මහතා මේ බව සදහන්කර ඇත්තේ එක්සත් ජාතීන්ගේ සංවිධානයේ නිව්යෝර්ක්හි ශ්‍රී ලංකා නිත්‍ය නියෝජිත ආචාර්ය පාලිත කොහොන මහතා හමුවූ අවස්ථාවේදීය.ශ්‍රී ලංකාවේ වත්මන් සංවර්ධන ක්‍රියාමාර්ග, ප්‍රතිසංධාන කටයුතු, අභ්‍යන්තර වශයෙන් අවතැන්වූවන් නැවත පදිංචි කිරීමේ ප්‍රගතිය, පුනරුත්ථාපනය ආදී කටයුතුවල ප්‍රගතිය සම්බන්ධයෙන් සොලමන් දූපත් නියෝජිතයා දැනුවත් කර තිබේ.සාමය උදාකර ගත් රටක් ලෙස ශ‍්‍රී ලංකාවේ අත්දැකීම් අතිශය වැදගත් බවද දේශපාලන, ආර්ථික සහ සමාජයීය වශයෙන්ද ශ‍්‍රී ලංකාව මේ වනවිට පැහැදිලි දියුණුවක් අත් කරගෙන තිබෙන බවද කොලින් බෙක් මහතා පවසා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>08</day>
    </date>
    <link>http://www.dinamina.lk/2013/08/08/_art.asp?fn=n13080828</link>
    <topic>මවුකිරි ප්‍රවර්ධන ඒකක ඇති කිරීමේ තැතක්</topic>
    <author>සන්ධ්‍යා කරුණාරත්න</author>
    <content>සියලුම රාජ්‍ය හා පෞද්ගලික ආයතනවල මවුකිරි ප්‍රවර්ධන ඒකක ස්ථාපිත කිරීමට පියවර ගන්නා බව සෞඛ්‍ය ඇමැති මෛත්‍රීපාල සිරිසේන මහතා පවසයි.දරු ප්‍රසූතියෙන් පසු මාස හයක් ගත වන තෙක් මවුකිරි පමණක් දරුවාට ලබාදිය යුතු වුවත් මාතෘ නිවාඩුව මාස හතරකට සීමා වී ඇත.දරුවාට මාස හතරක් හෝ පහක් ගත වූ පසු සේවයට පැමිණෙන මවගේ කිරි දෝවනය කර තැබිය හැකි ආරක්ෂිත ස්ථානයක අවශ්‍යතාව පවතින බවත් මවුකිරි ප්‍රවර්ධන ඒකකවල තබන ශීතකරණයක බහාලීමෙන් සේවය නිම කර නිවසට යන මවට තම මව්කිරි රැගෙන ගොස් දරුවාට ලබාදීමේ හැකියාව පවතින බවත් ඇමැතිවරයා කීය.ජාතික මාතෘ හා ළමා සෞඛ්‍ය ප්‍රතිපත්තිය එළිදැක්වීමේ උත්සවයට සහභාගී වෙමින් බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී ඇමැතිවරයා පෙරේදා (06) මේ බව පැවැසුවේය.මේ ඒකක ස්ථාපිත කිරීම සෞඛ්‍ය අමාත්‍යාංශයට අනුබද්ධ ආයතනවල ප්‍රථමයෙන්ම ආරම්භ කරන බව ද ඇමැතිවරයා පැවැසීය.ආයතනවල පවතින නීති රාමුව යටතේ මව්කිරි ලබාදීම සඳහා දරුවා ආයතන තුළට රැගෙන ඒමේ හැකියාව නොලැබේ. ඒ නිසා මවගේ කිරි දෝවනය කර ශීතකරණයක තබා ආරක්ෂිතව නිවසට ගෙන යාමේ ක්‍රමවේදයක් වෛද්‍ය උපදෙස් මත ක්‍රියාත්මක කළ යුතු බව ද ඇමැතිවරයා ප්‍රකාශ කළේය.මෙරට දරුවන්ගේ සහ මවගේ සෞඛ්‍ය සංරක්ෂණ කටයුතු සඳහා රජය කැපවී කටයුතු කරන බවත් නිරෝගීමත් අනාගත පරපුරක් බිහි කිරීම සඳහා දරුවන්ගේ පෝෂණය අතිශයින් වැදගත් වන බවත් ඇමැතිවරයා පැවැසුවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>08</day>
    </date>
    <link>http://www.dinamina.lk/2013/08/08/_art.asp?fn=r1308081</link>
    <topic>රුපියල් ලක්ෂ 48ක වියදමින් රඹුක්කන අශෝක කරුණාරත්න ක්‍රීඩාපිටිය සංවර්ධනයට</topic>
    <author>රඹුක්කන උතුර සමූහ විපුල එස්. කුමාරතුංග</author>
    <content>සබරගමුව පළාත් සභා ප්‍රතිපාදන රුපියල් ලක්ෂ හතළිස් අටක මුදලක් වැයකරමින් රඹුක්කන අශෝක කරුණාරත්න ක්‍රිඩාපිටිය සංවර්ධනය කිරීමට පියවරගෙන තිබේ.1998 වර්ෂයේ සංවර්ධන කටයුතු ආරම්භ කළද එය අතරමඟ නතරවිය.සබරගමුව පළාත් ප්‍රධාන ඇමැති මහීපාල හේරත් මහතාගේ මූලිකත්වයෙන් පළාත් සභා ප්‍රතිපාදන වැයකරමින් ක්‍රීඩාපිටිය සංවර්ධනය කිරීම සඳහා ඉකුත් 27දින මුල්ගල තැබිණි.රඹුක්කන ප්‍රාදේශීය සභා සභාපති අතුල හඳගම මහතා ප්‍රමුඛ ප්‍රාදේශීය සභා මන්ත්‍රීවරුන් සහ රඹුක්කන ප්‍රවිණයන්ගේ මලල ක්‍රීඩාසමාජයේ නිලධාරීන්, ක්‍රීඩකයන් පිරිසකගේ සහභාගීත්වයෙන් මෙහි මූලික වැඩ ආරම්භ කෙරිණි.ක්‍රීඩාපිටිය සංවර්ධනය කිරීම සම්බන්ධව ප්‍රවීණයන්ගේ මලල ක්‍රීඩා සමාජයේ සභාපති “ඩයස්” මහතා පැවසුවේ කෑගල්ල දිස්ත්‍රික්කයේ අංගසම්පූර්ණ ක්‍රීඩාපිටියක් බවට මෙය සංවර්ධනය කරන බවත්, ඒ අනුව මීටර් 100 ධාවන පථය එක් දිශාවකට සකස් කිරීමටත්, ජලය බැස යන ආකාරයට ක්‍රීඩාපිටිය තණකොළ ඇල්ලීම, ආවරණ වැට සකස් කිරීම ආදිය නියමිත ප්‍රමිතියට අනුව සිදුකරන බවත් මෙහි සියලු සංවර්ධන කටයුතු ප්‍රවීණයන්ගේ මලල ක්‍රීඩා සමාජයේ අධීක්ෂණය යටතේ සිදුකිරීමට බලාපොරොත්තු වන බවත් නියමිත දිනට ප්‍රථම වැඩ නිමකර බාරදීමට සිදුකරන බවත් පවසා සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>08</day>
    </date>
    <link>http://www.dinamina.lk/2013/08/08/_art.asp?fn=r1308082</link>
    <topic>ආබාධ සහිත අය පුනරුත්ථාපන පදනම් නිලධාරීන්ගේ පුහුණු වැඩසටහන දා...</topic>
    <author>නාගොඩ විශේෂ එන්. විජේරත්න</author>
    <content>කළුතර දිස්ත්‍රික් ලේකම් සහ දිස්ත්‍රික් ආබාධ සහිතවූවන් පුනරුත්ථාපන පදනමේ සභාපති යූ. ඩී. සී. ජයලාල් මහතාගේ මූලිකත්වයෙන් සංවිධානය කළ ප්‍රාදේශීය ආබාධ සහිතවූවන් පුනරුත්ථාපන පදනම් නිලධාරීන් සඳහා පුහුණු වැඩසටහනක් පසුගියදා කළුතර දිස්ත්‍රික් ලේකම් කාර්යාලයීය ශ්‍රවණාගාරයේදී පැවැත්විණි.මීට සමගාමීව කළුතර දිස්ත්‍රික් විශේෂ ප්‍රජා අවස්ථා අරමුදල සහ සමාජ සේවා අමාත්‍යාංශ ආබාධ සහිත පුද්ගලයන් පිළිබඳ මහලේකම් කාර්යාලයේ අනුග්‍රහය ඇතිව 2012 අ. පො. ස. (සා. පෙළ) විභාගයට ඉදිරිපත්ව විශිෂ්ට ලෙස සමත් කළුතර දිස්ත්‍රික්කයේ සිසුන් ඇගයීමට ලක්කෙරිණි.එමෙන්ම කළුතර දිස්ත්‍රික් ආබාධිත පුනරුත්ථාපන පදනම මගින් 2013 වර්ෂයට අ. පො. ස. (සා. පෙළ) සමත් පාසල් දරුවන් 14 දෙනකුට ශිෂ්‍යත්ව පිරිනැමීමත්, කළුතර දිස්ත්‍රික් ප්‍රජා අවස්ථා අරමුදලට ආධාර පිණිස පවත්වන ලද ලොතරැයි වැඩසටහනේ පළමු, දෙවැනි හා තෙවැනි ජයග්‍රාහකයන්ට ත්‍යාග ප්‍රදානය ද සිදුකැරිණි.මීට අමතරව ලොතරැයි පත් අලෙවි කිරීම වෙනුවෙන් ප්‍රා. ලේ. කාර්යාලවලට කොමිස් මුදල් පිරිනැමීම දේශන කීපයක් ද මෙදින පැවැත්විණි.මෙම අවස්ථාවට කළුතර දිස්ත්‍රික් හා ප්‍රාදේශීය පදනම් නිලධාරීන්, ආබාධිත සිසු සිසුවියන් ඇතුළු විශාල පිරිසක් ද එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>08</day>
    </date>
    <link>http://www.dinamina.lk/2013/08/08/_art.asp?fn=r1308083</link>
    <topic>කාපට් කළ කොට්ටුන්න මාර්ගයේ කොටසක් වැසිදාට මඩ වගුරක්</topic>
    <author>ලක්ෂාන් මධුරංග</author>
    <content>සපුගස්කන්ද සමෘද්ධි මාවතේ පවර් හවුස් මංසන්ධියේ සිට බියගමට ඇති එකම විකල්ප මාර්ගය කොට්ටුන්න මාර්ගයයි.කොට්ටුන්න මාර්ගය කාපට් අතුරා සංවර්ධනය කළ මුත් කිලෝමීටරයක පමණ දුරක් කිසිදු ලෙසකින් සංවර්ධනය නොකිරීම හේතුවෙන් ප්‍රදේශවාසීන් මෙන්ම දෛනිකව මාර්ගයේ ගමන් ගන්නා ජනතාව දැඩිලෙස අපහසුතාවයට පත්ව සිටී.දිනකට රථවාහන රැසක් බියගම, මල්වාන, කඩුවෙල, මාලඹේ, පාර්ලිමේන්තුව, අවිස්සාවේල්ල මාර්ගයටත් ප්‍රවිශ්ඨ වීමටත් අනෙක් පසින් මාකොළ, කිරිබත්ගොඩ, කඩවත ප්‍රදේශයන්ට හුවමාරු වීමටත් භාවිත කරන විකල්ප මාර්ගයත් මෙය වෙයි.නමුත් කාපට් අතුරූ මෙම මාර්ගයේ දෙපස සිරිදේවමිත්ත, යෝගාශ්‍රම සහ කොට්ටුවන්න ඔය, හරහා දිවෙන කි. මී.1ක දුර දැඩිලෙස අබලන් වී ඇත.යතුරු පැදියකටවත්, මගියකුටවත් මාර්ගයේ පයින් ඇවිද යාමටවත් නොහැකිවන අයුරින් මාර්ගයේ විශාල වළවල් සෑදී ඇත.වැසි දිනකට මාර්ගය මඩ ගොහොරුවකි. පවර් හවුස් මංසන්ධියේ සිට බියගම නව නුවර පාර දක්වා දිවෙන කොට්ටුන්න මාර්ගය කාපට් අතුරා සංවර්ධනය කිරීමට මිලියන 50ක මුදලක් වෙන්කර තිබුනද මෙම කි. මි1ක පමණ දුර මඟහැර සෙසු දුර කාපට් අතුරා සංවර්ධනය කිරීම අනුවණ ක්‍රියාවක් බව ප්‍රදේශවාසීහු චෝදනා කරති.බලධාරීන්ගේ කුඩම්මාගේ සැළකිල්ලට ලක්ව ඇති කොට්ටුන්න මාර්ගයේ මෙම කොටස සංවර්ධනය කර දෙන ලෙස ගම්වාසීහු බලධාරීන්ට කොතෙකුත් දැනුවත් කළත් ඒ සියල්ලම ගඟට කැපූ ඉනි සේ පළක් වී නැත.කොට්ටුන්න ප්‍රදේශයේ ජනතාවගේ මේ ඉල්ලීමට බලධාරීන් සතුටුදායක පිළිතුරක් ලබාදෙනතුරු ප්‍රදේශයේ ජනතාව නොඉවසිල්ලෙන් බලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>08</day>
    </date>
    <link>http://www.dinamina.lk/2013/08/08/_art.asp?fn=r1308084</link>
    <topic>මීගමුව නගරය මැද මරු කපොල්ල</topic>
    <author>ඡායාරූපය- මීගමුව විශේෂ එච්. ප්‍රනාන්දු</author>
    <content>මීගමුව නගරය මධ්‍යයේ පිහිටි ද කෲසේ පාර පටන් ගන්නා හංදියේ කානුවට උඩින් දමා තිබෙන කොන්ක්‍රීට් ලෑල්ල කැඩී මරු කපොල්ලක් බවට පත්ව තිබෙන අයුරුයි මේ.මෙම කානුවට රාත්‍රී කාලයේ කිහිප දෙනෙක්ම වැටී තුවාල ලබා තිබෙන බව අසල වෙළඳ සැල් හිමියෝ පැවසූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>08</day>
    </date>
    <link>http://www.dinamina.lk/2013/08/08/_art.asp?fn=r1308085</link>
    <topic>හල්කඳවිල විදුහලේ අක්කර 3ක ඔසු උයනක්</topic>
    <author>කටුකුරුන්ද සමූහ</author>
    <content>පයාගල හල්කඳවිල මහ විදුහලේ අක්කර තුනක පමණ භූමි ප්‍රමාණයක ඔසු උයනක් ආරම්භ කිරීමට කටයුතු සූදානම් කෙරේ.වරාය හා මහා මාර්ග ව්‍යාපෘති ඇමැති රෝහිත අබේගුණවර්ධන මහතාගේ අදහසකට අනුව මෙම ව්‍යාපෘතිය ක්‍රියාත්මක කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>08</day>
    </date>
    <link>http://www.dinamina.lk/2013/08/08/_art.asp?fn=r1308086</link>
    <topic>තවත් මදුරු තවානක් මෙන්න</topic>
    <author>ඡායාරූපය- පොල්ගහවෙල විශේෂ කරුණාරත්න කළුආරච්චිs</author>
    <content>පොල්ගහවෙල “ඉහළගම ජන උදාන ගම්මානයේ” පවතින මදුරු උවදුරට හේතුවී ඇති ජලය රැඳී ඇති ස්ථානය ජලජ ශාක විශේෂයන් ගෙන් ගහනව ඇති අයුරු..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>08</day>
    </date>
    <link>http://www.dinamina.lk/2013/08/08/_art.asp?fn=r1308087</link>
    <topic>දුරකථන කණුව අනතුරු දායකයි</topic>
    <author>ඡායාරූපය-හෝමාගම සංචාරක මංජුල හිරිපිටිය</author>
    <content>හෝමාගම මහ විදුහලේ ක්‍රීඩාංගණයට සහ නිවාස ගණනකට යාමට ඇති හෝමාගම මහ විදුහල් මාවතේ මාස ගණනක සිට දුරකතන රැහැන් සහිත කණුවක් අනතුරුදායක අයුරින් පවතින ආකාරයයි මේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>08</day>
    </date>
    <link>http://www.dinamina.lk/2013/08/08/_art.asp?fn=r1308088</link>
    <topic>මීගමුව අවට නිවෙස්වලට ඇතුළුවී ලක්ෂ 23ක දේපළ සොරාගෙන</topic>
    <author>කොච්චිකඩේ විශේෂ ඩී. මිහිදුකුල</author>
    <content>රන් භාණ්ඩ ඇතුළු ලක්ෂ 23ක් පමණ වටිනා දේපළ සොරකම් කළ අවුරුදු 22, 23 අතරේ සම වයසේ හතරදෙනකු මීගමුව කොට්ඨාස අපරාධ විමර්ශන අංශය මගින් සොරකම් කළ දේපළ සමඟ අත්අඩංගුවට ගෙන ඇත.දිවා කාලයේ නිවාසවල පිටුපස දොර කඩා එම නිවාස වලට ඇතුළුවී දේපළ සොරකම් කිරීම මෙම සැකකරුවන් කර තිබුණි.සැකකරුවන් තලාහේන, දළුවකොටුව, කොච්චිකඩේ යන ප්‍රදේ්ශවල පදිංචි කරුවන්ය. මෙහි නායකයා විවාහකයෙක් වන අතර අනෙක් තිදෙනා අවිවාහකයෝ ය. දෙදෙනෙක් පාසල් මිතුරන් ය. අනෙක් දෙදෙනා අසල්වාසීන්ය.තදින් මත්කුඩු බීමට ඇබ්බැහි වී ඇති මේ අය සොරකම් කරන දේපළ විකුණා ලැබෙන ආදායම සම, සමව බෙදා ගැනීම සඳහා ගිවිසුමකට එලඹ ඇත.මෙවැනි අපරාධ කීපයක් මේ හතර දෙනාගේ කණ්ඩායම විසින් මීට පෙර කර තිබෙන අතර මාරවිල, මීගමුව යන අධිකරණවල එම සිද්ධීන් සම්බන්ධ නඩු විභාග වෙමින් පවතී.සැකකරුවන්ගෙන් කළ ප්‍රශ්න කිරීම්වල දී අපරාධ 13ක් කර තිබෙන බවට කරුණු අනාවරණය විය.කොච්චිකඩේ, මීගමුව, පමුණුගම යන ප්‍රදේශවල මෙම අපරාධ සිදුකර තිබේ.ස්වර්ණාභරණ, ඩිජිටල් කැමරා, වීඩියෝ කැමරා, ජංගම දුරකතන, අත් ඔරලෝසු, ලැප්ටොප්, මෙම සොරකම් කළ දේපළ අතර විය. මීගමුව, කොච්චිකඩේ, ජා-ඇළ යන ප්‍රදේශවල මෙම භාණ්ඩ උගස් කර හා අලෙවි කර ඇති බවට හෙළි විය.නිවාසවල ගෙවත්තේ ගේට්ටුවට පිටතින් ඉබි යතුරු දමා හෝ අගුල් දමා ඇත්නම්, එම නිවැසියන් බැහැරව ගොස් ඇති බවට තීරණය කර එම නිවාස දේපළ සොරකම් කිරීම මේ කණ්ඩායමේ ඉලක්කය වී ඇතැයි පොලිස් පරීක්ෂණ වලදී අනාවරණය වී තිබුණි.කොට්ඨාස පොලිස් අධිකාරී ජයන්ත ලියනගේ මහතාගේ උපදෙස් මත කොට්ඨාස අපරාධ විමර්ශන අංශයේ ස්ථානාධිපති පොලිස් පරීක්ෂක මහේෂ් මලවීර මහතාගේ අධීක්‍ෂණය යටතේ පොලිස් සැරයන් සුදත් ගුණවර්ධන, ;හ්රත්, පොලිස් කොස්තාපල්වරුන් වන පෙරේරා, ජයසූරිය, කපිල, බුද්්ධික, කාන්තා පොලිස් කොස්තාපල් චන්දිමා යන කණ්ඩායම එක්ව මෙම වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>08</day>
    </date>
    <link>http://www.dinamina.lk/2013/08/08/_art.asp?fn=r1308089</link>
    <topic>හොඳම ග්‍රාම නිලධාරියා බටවල වසමෙන්</topic>
    <author>ඡායාරූපය - හෝමාගම සංචාරක</author>
    <content>කොළඹ දිස්ත්‍රික්කයේ 2012 වසරේ හොඳම ග්‍රාම සේවා නිලධාරි ලෙස හෝමාගම ප්‍රාදේශීය ලේකම් කොට්ඨාසයට අයත් බටවල ග්‍රාම සේවා නිලධාරි ධම්මික කරුණාතිලක මහතා පත් වී ඇත.ප්‍රාදේශීය ලේකම් කොට්ඨාස දහතුනක පවතින ග්‍රාම සේවා වසම් තුන්සිය තිස් දෙකක් අතර, පැවති තරගයේ ප්‍රථම ස්ථානය කරුණාතිලක මහතා හිමි කර ගැනීම නිමිත්තෙන් හෝමාගම ප්‍රාදේශීය ලේකම් කාර්යාලයේ දී ඇගයීමේ උත්සවයක් පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>08</day>
    </date>
    <link>http://www.dinamina.lk/2013/08/08/_art.asp?fn=r13080810</link>
    <topic>ආයුර්වේද සංරක්ෂණ මධ්‍යස්ථානය ජනතා අයිතියට පත්කළ දා</topic>
    <author>වාද්දූව සමූහ - එස්.ආර්.පියදාස</author>
    <content>පානදුර ප්‍රජා සෞඛ්‍ය ඒකකයට අනුබද්ධ සුව පියස ආයුර්වේද ප්‍රාථමික සෞඛ්‍ය සංරක්ෂණ මධ්‍යස්ථානය බස්නාහිර පළාතේ සෞඛ්‍ය හා දේශීය වෛද්‍ය ජගත් අංගගේ මහතා විසින් පසුගියදා විවෘත කරන ලදී.මෙම මධ්‍යස්ථානය විවෘත කිරීම සනිටුහන් කරමින් ප්‍රදේශයේ ජනතාව අතර බෙදාදීම සඳහා ඔසු පැළ බීජ දාහක්ද එම මධ්‍යස්ථාන භූමියේ රෝපණය කළ බව පානදුර ප්‍රාදේශීය සභා මන්ත්‍රී ශාන්ත බණ්ඩාර මහතා කීවේය.පානදුර කෙසෙල්වත්ත මීරියවත්ත තොටුපළ පාරේ ස්ථාපනය කර ඇති මෙම ප්‍රජා සෞඛ්‍ය ඒකකය ටික කලක් අබලන්ව තුබූ අතර ඒ අවධිය එම මධ්‍යස්ථානයෙන් ප්‍රතිකාර ලබා සුව වූ අයගේ පරීක්ෂා කළ මුදල් වලින් රුපියල් ලක්ෂ හයක් මෙවර වැයකර එය නවීකරණය කර සංවර්ධන කළ බවද ඒ මහතා කීවේය.මෙම සෞඛ්‍ය මධ්‍යස්ථානයේ ප්‍රදේශයේ ජනතාවට දේශීය වෛද්‍ය ප්‍රතිකාර කරනු ලබන අතර දේශීය වෛද්‍ය ක්‍රමය අනුව ජනතාවට ප්‍රතිකාර කරන ආකාරය පිළිබඳව ප්‍රදේශයේ තරුණ තරුණියන් පුහුණු කරන බවද හෙතෙමේ පැවැසීය.ප්‍රජා සෞඛ්‍ය ඒකකය ජනතා අයිතියට පැවරීම ජගත් අංගගේ බස්නාහිර සෞඛ්‍ය අමාත්‍යවරයා විසින් සිදු කරන ලද අතර පානදුර ප්‍රාදේශීය ලේකම් කේ.ජී. විජේසිරි බස්නාහිර පළාතේ ආයුර්වේද කොමසාරිස් වෛද්‍ය ම.ගේ. නිමල් කරුණාසිරි යන මහත්වරු සහ දිස්ත්‍රික් වෛද්‍ය නිලධාරී බෝමී එදිරිසිංහ මහත්මියද මේ අවස්ථාවට සහභාගී වූවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>08</day>
    </date>
    <link>http://www.dinamina.lk/2013/08/08/_art.asp?fn=r13080811</link>
    <topic>ගමගොඩ ජල ව්‍යාපෘතියට ලක්ෂ 43ක ප්‍රතිපාදන</topic>
    <author>දයා විජේරත්න - දොඩන්ගොඩ විශේෂ</author>
    <content>රුපියල් හතළිස් තුන්ලක්‍ෂයක මූල්‍ය ප්‍රතිපාදන මගින් ගමගොඩ පවුල් තුන්සිය හැත්තෑපහකට ජල ව්‍යාපෘතියක් ක්‍රියාත්මක කර ඇතැයි දොඩන්ගොඩ ප්‍රාදේශීය ලේකම් තිලංකා වෙත්තසිංහ මහත්මිය පැවැසුවාය.බස්නාහිර පළාත් සභා මන්ත්‍රී චන්ද්‍රභානු අධිකාරම් මහතා විසින් ඒ සඳහා මුදල් ප්‍රතිපාදන වෙන් කොට දී ඇත.කළුතර ජල සම්පාදන හා ජලපවහන මණ්ඩලය ජල සම්පාදන යෝජනා ක්‍රමයෙන් ජලය ලබාදීමට එකඟත්වය පළකොට ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>08</day>
    </date>
    <link>http://www.dinamina.lk/2013/08/08/_art.asp?fn=r13080812</link>
    <topic>මිරිදිය මත්ස්‍ය පොකුණු ඉදිකරයි</topic>
    <author>වාද්දුව සමූහ - එස්. ආර්. පියදාස</author>
    <content>වතු කම්කරුවන්ගේ පෝෂණ තත්ත්වය නගාසිටුවීම සඳහා වතු සමාගම්වලට අයත් වතු විසිපහක මිරිදිය මත්ස්‍ය පොකුණු ඉදිකිරීම සඳහා ආර්ථික සංවර්ධන අමාත්‍යාංශය රුපියල් මිලියන දෙකක මුදලක් අනුමත කර ඇතැයි කළුතර දිස්ත්‍රික් මාධ්‍ය ඒකකයේ ඩබ්. ශාන්තප්‍රිය මහතා කීවේය.වතු සමාගම්වලට අයත් කොටපොල වතුයාය, නමුණුකුල වතුයාය, අගලවත්ත, හොරණ සහ කොටගල යන වතුවල මේ නව ව්‍යාපෘතිය යටතේ මාළු පොකුණු පනහක් ස්ථාපනය කරන බවද ඒ මහතා කීවේය.මෙම පොකුණුවල මත්ස්‍යයන් ඇති කිරීම සඳහා එක් පොකුණක් වෙනුවෙන් රුපියල් 37500/=ක් ලබාදෙනු ඇති බවද හෙතෙම පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>08</day>
    </date>
    <link>http://www.dinamina.lk/2013/08/08/_art.asp?fn=s1308081</link>
    <topic>ආසියානු යොවුන් ක්‍රීඩා උළෙලට ශ්‍රී ලංකා පිල සූදානම්</topic>
    <author>ඡායාරූපය-ලලිත් සී ගමගේ</author>
    <content>චීනයේ නැංඡින් හී මේ මස 16 වැනිදා ඇරැඹෙන ආසියානු යොවුන් ක්‍රීඩා උළෙලට සහභාගීවන ශ්‍රී ලංකා පිල ඊයේ සමූහ ඡායාරූපයකට පෙනී සිටියේය. ක්‍රීඩා ඇමැති මහින්දානන්ද අලුත්ගමගේ, අමාත්‍යාංශ ලේකම් අනුර ජයවික්‍රම, ක්‍රීඩා අධ්‍යක්ෂ ජෙනරාල් රංජනී ජයකොඩි, ඔලිම්පික් කමිටු ලේකම් මැක්ස්වෙල් ද සිල්වා යන මහත්ම මහත්මීන් සමග ක්‍රීඩක ක්‍රීඩිකාවන් හා නිළධාරීහූ මෙහි සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>08</day>
    </date>
    <link>http://www.dinamina.lk/2013/08/08/_art.asp?fn=s1308082</link>
    <topic>ආසියානු කනිෂ්ඨ රගර් තරගාවලියට යනශ්‍රී ලංකා පිල අද ඇමැති අනුමැතියට</topic>
    <author>ෆවුස් මොහොමඩ්</author>
    <content>අවුරුදු 20න් පහළ ආසියානු කනිෂ්ඨ රගර් තරගාවලියේ දෙවැනි කොටසින් තරග වදින ශ්‍රී ලංකා කණ්ඩායම අද ක්‍රීඩා ඇමැති මහින්දානන්ද අලුත්ගමගේ මහතාගේ අනුමැතිය සඳහා ඉදිරිපත් කිරීමට නියමිතය.පසුගියදා නිමාවට පත්වූ අන්තර් පාසල් අවුරුදු 20න් පහළ ලීග් තරගාවලියේ ක්‍රීඩකයන් දැක්වූ දක්ෂතා අනුව 30 දෙනකුගෙන් සමන්විත සංචිතයක් තෝරාගනු ලැබූ අතර ඉන් ක්‍රීඩකයන් 25ක් අවසන් කණ්ඩායමට අද තෝරගැනීමට නියමිතය.නිරන්ජන් අබේවර්ධන මහතාගේ ප්‍රධානත්වයෙන් යුතු ජාතික රගර් නව තේරීම් කමිටුව විසින් තෝරාගන්නා ලද මේ සංචිතයට මෙරට පාසල් රගර් පිටියේ විශිෂ්ටතම ක්‍රීඩකයන් ඇතුළත් වෙති. ඒ අතර පසුගියදා නිමාවට පත්වූ මයිලෝ ජනාධිපති කුසලාන පිළිමලුන් පිටුදැකීමේ රගර් තරගාවලියේ ශූරයන් වූ වෙස්ලි විදුහල් කණ්ඩායමේ හා සාන්ත පීතර විදුහල් පිලේ ක්‍රීඩකයන් 5ක් බැගින් එක්වී සිටිති. ඊට අමතරව සාන්ත අන්තෝනි විදුහලෙන් ක්‍රීඩකයන් 4ක් ද, ඉසිපතන විදුහලෙන් ක්‍රීඩකයන් 3ක් ද ඇතුළත් වෙති.රාජකීය, ත්‍රිත්ව, විද්‍යා විද්‍යාලය, කිංග්ස්වුඩ් හා විද්‍යාර්ථ විදුහලෙන් ක්‍රීඩකයන් 2ක් බැගින් ද, ධර්මරාජ හා සාන්ත ජෝශප් විදුහල්වලින් ක්‍රීඩකයකු බැගින් ද එක්වී සිටිති.මේ මස 11වැනිදා සිට 18වැනිදා දක්වා චීන තායිපේ හී පැවැත්වෙන මේ තරගාවලියට ශ්‍රී ලංකාව සමඟ කසකස්තානය, සිංගප්පූරුව හා තායිලන්තය එක්වී සිටිති.ශ්‍රී ලංකා සංචිතය මෙසේයරන්දීර ද සිල්වා, ගැවින් සීගට්ස්, ගයාන් ජයමාන්න, සිතුම් පීරිස්, රාහුල් ද සිල්වා (වෙස්ලි), ‍ජේසන් මෙල්ඩර් (සා.ජෝශප්), ෂුයබ් මුතාලිෆ්, රිස්මි ජමාල්දීන් (රාජකීය), අනුරාධ කරුණාතිලක, තිරින්ද රත්වත්ත (ත්‍රිත්ව), ජී.සී.ච්.ජයසිංහ, එම්.අලී, පී.එන්.පී.අංගම්මන, ජේ.ආර්.සී.ප්‍රවීන් (සා.අන්තෝනි),‍ ෂෙනාල් අබේසේකර, දිලංක පෙරේරා, නිරාජ් ගුණසිංහ, අනුරාධ හේරත්, ප්‍රවීන් ද සිල්වා (සා.පීතර), විගඟ නාවලගේ (ධර්මරාජ), තිළිණ තිලංක, රිචඩ් ධර්මපාල (විද්‍යා වි.), තරිඳු චතුරංග, ඩබ්.ඒ.කේ.එන්.පෙරේරා (කිංග්වුඩ්), ඩී.එන්.තල්වත්ත, එම්.ජී.ලක්මාල් (විද්‍යාර්ථ), හිරන්ත පෙරේරා, සී.ජේ.ප්‍රනාන්දු, උදිත් ප්‍රේමතිලක (ඉසිපතන), චාමක ලලින්ද.</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>08</day>
    </date>
    <link>http://www.dinamina.lk/2013/08/08/_art.asp?fn=s1308083</link>
    <topic>පාකිස්තාන-ඇෆ්ගනිස්තානවිස්සයි20 තරගයක් දෙසැම්බරයේ</topic>
    <author>ලාහෝර් (ඒ.එෆ්.පී.)</author>
    <content>යුද්ධයෙන් පීඩා විඳින ඇෆ්ගනිස්තානයේ ක්‍රිකට් ක්‍රීඩාව දියුණු කිරීමේ පියවරක් ලෙස සිය ක්‍රිකට් කණ්ඩායම මේ වසර අවසානයේ එරට ක්‍රිකට් පිල සමග විස්සයි20 තරගයකට ක්‍රීඩා කරන බව පාකිස්තාන ක්‍රිකට පාලක මණ්ඩලය නිවේදනය කළේය.එක්සත් අරාබි එමීර් රාජ්‍යයේ සාජා නුවර දී ලබන දෙසැම්බර් මස 8වැනිදා මේ තරගය පැවැත්වීමට නියමිතය.ප්‍රබල ක්‍රීඩකයන්ගෙන් සමන්විත ඇෆ්ගනිස්තාන ක්‍රිකට් පිල පසුගිය වසරේ හා 2010 වසරේ දි විස්සයි20 ලෝක කුසලාන තරගාවලියට සුදුසුකම් ලැබීමට සමත්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>08</day>
    </date>
    <link>http://www.dinamina.lk/2013/08/08/_art.asp?fn=s1308084</link>
    <topic>තුර්කියේ ක්‍රීඩක ක්‍රීඩිකාවෝ 31කට තරග තහනමක්</topic>
    <author>ඉස්තානාබුල්(ඒ.එෆ්.පී.)</author>
    <content>තහනම් උත්තේජන භාවිතා කිරීමේ ‍චෝදනාවට හසුවූ ක්‍රීඩක ක්‍රීඩිකාවන් 31කට වසර දෙකක තරග තහනමක් පැනවීමට එරට මලල ක්‍රීඩා සම්මේලනය හා ඔලිම්පික් කමිටුව පසුගියදා පියවර ගත්තේය.මේ ක්‍රීඩක ක්‍රීඩිකාවන් අතර මීටර් 1500 කාන්තා තරග ඉසව්වේ ඔලිම්පික් ශූරිය වන ඇස්ලි කකීර් ද, යුරෝපා ක්‍රීඩා ශූරතාවලියේ මීටර් 100 තරග ඉසව්වේ ශූරයා වන නෙවින් යැනිට් ද සිටිති.තුර්කි ක්‍රීඩක ක්‍රීඩිකාවන් 31කට වසර දෙකක තරග තහනමක් පැනවීම තහනම් උත්තේජන භාවිතයෙන් ක්‍රීඩාව මුදවාගැනීමේ ලෝක මලල ක්‍රීඩා සම්මේලන අරමුණට සහාය පළ කිරීමක් බව අන්තර් ජාතික තහනම් උත්තේජන විරෝධි ඒජන්සිය සඳහන් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>08</day>
    </date>
    <link>http://www.dinamina.lk/2013/08/08/_art.asp?fn=s1308085</link>
    <topic>ශ්‍රී ලංකාව තවමත් අංක එකේ</topic>
    <author/>
    <content>දකුණු අප්‍රිකාවට එරෙහි විස්සයි20 තරගමාලාව පරාජය වූවද අවසන් තරගය ජයග්‍රහණය කිරීමට හැකිවීම කණ්ඩායමට ඉතාමත් සතුටක් බව තරගයේ වීරයා තිලකරත්න ඩිල්ෂාන් පවසයි.දෙපිල අතර පෙරේදා හම්බන්තොටදී පැවැති තෙවැනි හා අවසාන විස්සයි20 තරගයේදී තිලකරත්න ඩිල්ෂාන් පන්දු 51කින් නොදැවී ලබා ගත් ලකුණු 74 මත ශ්‍රී ලංකාව කඩුලු හයකින් දකුණු අප්‍රිකාව පරදවමින් විස්සයි20 ජගත් ශ්‍රේණිගත ලැයිස්තුවේ තමන් හිමිකර ගෙන සිටින අංක 1 ස්ථානය රැක ගැනීමට සමත් විය.තරගමාලාවේ 0–2කින් පිටුපසින් සිට පෙරේදා තරගයට අවතීර්ණ වූ ශ්‍රී ලංකාව, දකුණු අප්‍රිකාවේ කඩුලු 3 ට ලකුණු 163ක අභියෝගාත්මක ඉලක්කය ධෛර්යසම්පන්නව හඹා යමින් තරගය ජය ගත්තේ තවත් පන්දු 11ක් ඉතිරිව තිබියදීය.පෙරේදා ජයග්‍රහණය ශ්‍රී ලංකාවට තීරණාත්මක එකක් විය. මේ තරගමාලාවේදී ශ්‍රී ලංකාව 3–0ක පරාජයක් ලැබුවා නම් ඔවුන් පාකිස්තානය හා දකුණු අප්‍රිකාවට පිටුපසින් ශ්‍රේණිගත කිරීම්වල අංක 3 ට ලිස්සා යාමට ඉඩ තිබිණි.19 වැනි ඕවරයේ පළමු පන්දුවේදී මෝන් මෝකල්ට එරෙහිව තම දෙවැනි හයේ පහර එල්ල කරමින් ඩිල්ෂාන් ත්‍රාසයෙන් පිරුණු ජයග්‍රහණයක් වාර්තා කළේය. ඔහු හතරේ පහර 9ක්ද එල්ල කළේය. හිටපු නායක මහේල ජයවර්ධන වේගවත් ලකුණු 33ක ඉනිමක් ක්‍රීඩා කළේය. ඔහු සහ ඩිල්ෂාන් ආරම්භක කඩුල්ල වෙනුවෙන් පන්දු 35කින් ලකුණු 67ක් රැස් කරමින් ශ්‍රී ලංකාවට ශක්තිමත් ආරම්භයක් ලබා දුන්හ.සත්කාරක ශ්‍රී ලංකාව 16 වැනි ඕවරයේදී ලකුණු 123කට කඩුලු 4ක් දැවී සිටියදී තිසර පෙරේරා (නොදැවී 25) හා ඩිල්ෂාන් පස්වැනි කඩුල්ල වෙනුවෙන් ලකුණු 41ක ජයග්‍රාහී සබඳතාවක් ගොඩනැගූහ.අවසන් පන්දු 18න් ලකුණු 27ක් අවශ්‍යව තිබියදී ආක්‍රමණශීලී පිතිකරු තිසර පෙරේරා, වේන් පානල් යැවූ 18 වැනි ඕවරයේදී හතරේ පහර 3ක් සහ හයේ පහරක් සමග ලකුණු 21ක් ලබා ගත්තේ කණ්ඩායමට එල්ල වී තිබූ පීඩනය සැහැල්ලු කරමිණි.“එය හඹා යාමට පහසු ඉලක්කයක් නොවේ. නමුත් මහේලත් එක්ක මා ලබා ගත් ආරම්භය උපකාරයක් වුණා” ඩිල්ෂාන් ප්‍රකාශ කළේය.“ඊට පස්සේ, අපට ප්‍රතිවාදී මුළු ලකුණු සංඛ්‍යාව පසුකළ හැකි බව මා දැන ගත්තා. හදිසි නොවී සිටීම ඉතා වැදගත් කාරණයක් වුණා. නමුත් තිසර වැඩේ ලේසි කළා. අපි තරගමාලාවෙන් පරාජය වුනා වෙන්න පුළුවනි. නමුත් මේ තරගය ජය ගන්නට ලැබීම සතුටකි” යනුවෙන් ඩිල්ෂාන් කියා සිටියේය.ලබන වසරේ බංග්ලාදේශයේදී පැවැත්වෙන විස්සයි20 ලෝක කුසලාන තරගාවලියට මුහුණ දීමට සිටින අවස්ථාවක ලබා ගත් මේ තරගමාලා ජය තම කණ්ඩායමට ලොකු ශක්තියක් බව දකුණු අප්‍රිකා විස්සයි20 නායක ෆෆ් ඩු ප්ලෙසිස් පවසා සිටියේය.“ගුවන්යානයෙන් ආපසු අපේ රටට ගෙන යන මේ කුසලානය අපට ලොකු එකක්” ප්ලෙසිස් කීවේය.“ලොව සිටින හොඳම කණ්ඩායමට එරෙහිව තරගමාලාව ජය ගන්නට ලැබීම ගැන අපි ඉතාමත් සතුටු වෙනවා. මා හිතුවේ ලකුණු 163ක් ඇති කියලයි. ඩිල්ෂාන්ට ගෞරවය හිමිවිය යුතුයි.”“මේ තරගමාලාව අපේ ක්‍රීඩකයන්ට ලොකු අත්දැකීමකි. මොකද, බංග්ලාදේශයේ දේශගුණික තත්ත්වයන් මෙහෙට වඩා එතරම් වෙනසක් නැති නිසායි” ප්ලෙසිස් පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>08</day>
    </date>
    <link>http://www.dinamina.lk/2013/08/08/_art.asp?fn=s1308086</link>
    <topic>පාසල් පාපන්දු සංගමයට නව නිවහනක්</topic>
    <author>ප්‍රින්ස් ගුණසේකර</author>
    <content>ශ්‍රී ලංකා පාපන්දු සම්මේලන නිවහනට පාසල් පාපන්දු සංගමය ඊයේ සුබ මොහොතින් පිවිසුණි. පාපන්දු සභාපති රංජිත් රුද්‍රිගු මහතාගේ අදහසකට අනුව පාපන්දු මූලස්ථානයේම පාසල් පාපන්දු සංගමයට කාර්යාලයක් ලබාදුන් අතර ලෝක පාපන්දු සම්මේලනයේ දකුණු ආසියානු කළාපීය සංවර්ධන නිළධාරී සාජී ප්‍රභාකරන් මහතා එය විවෘත කළේය.මෙහිදී අදහස් දැක්වූ ශ්‍රී ලංකා පාපන්දු සම්මේලනයේ සභාපති රංජිත් රුද්‍රිගු මහතා පැවැසූවේ පාසැල් පාපන්දු නඟා සිටුවීම සදහා ලබා දිය හැකි උපරිම සහයෝගය ලබාදීම පාපන්දු විධායක සභාවේ එකම අදහස බවයි.“දැනට වඩා පාසල් පාපන්දු දියුණු විය යුතු බව මා විශ්වාස කරනවා. රටේ පාපන්දු නඟා සිටුවීමට පාසල් කාලයේ ක්‍රීඩකයන් ක්‍රීඩාවට යොමු වීම ඉතාම වැදගත්.ඉදිරියේදී රට පුරා පාසල් පාපන්දු දියුණු කිරීමට කටයුතු කරනවා.එහි පළමු පියවර ලෙස කාර්යාලයක් දිය යුතු බව කල්පනා කළා" රුද්‍රිගු මහතා පැවැසීය. පාසල් පාපන්දු කාර්යාලය විවෘත කිරීමේ අවස්ථාවට පාපන්දු ලේකම් උපාලි හේවගේ, පාසල් පාපන්දු සංගමයේ සභාපති යූ.ජී.ජී.ඩී.ආරියරත්න හා අධ්‍යාපන අමාත්‍යාංශයේ නිලධාරීන් ඇතුලු විශාල පිරිසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>08</day>
    </date>
    <link>http://www.dinamina.lk/2013/08/08/_art.asp?fn=s1308087</link>
    <topic>ගම්පහ බණ්ඩාරනායක විදුහලට ජය</topic>
    <author/>
    <content>මොරටුව ක්‍රීඩාවෙන්නප්පුව ජෝශප් වාස් විදුහල සමග පැවැති අන්තර් පාසල් අවුරුදු 15න් පහළ පළමු පෙළ ක්‍රිකට් තරගයෙන් ලකුණු 95ක ජයක් හිමිකර ගැනීමට ගම්පහ බණ්ඩාරනායක විදුහල සමත්විය. බණ්ඩාරනායක විදුහල-236/9 චමත් තෙන්නකෝන් 75, එස්.කොඩිතුවක්කු 39 (දුලාර මෙනුරංග 35/3, ෂේන් කනිෂ්ක 51/3)-ජෝශප් වාස් විදුහල-141 ෂේන් කනිෂ්ක නොදැවී 53, ෂෙහාර රණතුංග 29තර්ස්ටන් විදුහලට පහසු ජයක්කොළඹ තර්ස්ටන් විදුහල හා පාදුක්ක ශ්‍රී පියරත්න විදුහල අතර පැවැති අවු.15න් පහළ පළමු පෙළ තරගය කඩුලු 8කින් ජයගැනීමට තර්ස්ටන් විදුහලට හැකිවිය. ශ්‍රී පියරත්න විදුහල පළමුව පන්දුවට පහරදෙමින් ලකුණු 129කට දැවී ගිය අතර ජයග්‍රාහී ඉලක්කය කඩුලු 2ක් පමණක් දැවී තිබියදී සපුරාලීමට තර්ස්ටන් විදුහල සමත්විය. ශ්‍රී පියරත්න-129 එල්.පී.දිමුත් 25 (නිපුන් ලක්ෂ 15/3, මලිත් රත්නායක 29/3) තර්ස්ටන්-130/2 කසුන් අබේරත්න 45.</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>08</day>
    </date>
    <link>http://www.dinamina.lk/2013/08/08/_art.asp?fn=s1308088</link>
    <topic>මාතර රාහුල විදුහලට බැඩ්මින්ටන් ශූරතාවක්</topic>
    <author>ගාල්ල උතුර සමූහදික්වැල්ලේ තිලකරත්න</author>
    <content>ශ්‍රී ලංකා බැඩ්මින්ටන් සංගමය 18 වැනි වරට සංවිධාන කළ අවුරුදු 14න් පහළ බැඩ්මින්ටන් තරගාවලියේ බාලක ‘ඒ’ කාණ්ඩයේ සුපර් ‘ඒ’ ශූරතාව දිනාගැනීමට මාතර රාහුල විදුහල් කණ්ඩායම සමත්වු අතර බාලිකා ශූරතාව කොළඹ සිරිමාවෝ බණ්ඩාරනායක විදුහලට හිමිවිය. තරගාවලියේ බාලක අනුශූරතාව ගාල්ල රිච්මන්ඩ් විදුහලත්, බාලිකා අනුශූරතාව නුගේගොඩ අනුලා විද්‍යාලයත් හිමිකර ගත්තේය.උතුරු නැඟෙනහිර ඇතුඵ දිවයිනේ සියලු පළාත් නියෝජනය කරමින් කණ්ඩායම් 62කින් ක්‍රීඩක ක්‍රීඩිකාවන් 430ක් පමණ සහභාගීවු තරගාවලිය පසුගිය දිනවලදී ගාල්ල රිච්මන්ඩ්, සවුත්ලන්ඩ් හා සංඝමිත්තා විදුහල්වලදී පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>08</day>
    </date>
    <link>http://www.dinamina.lk/2013/08/08/_art.asp?fn=s1308089</link>
    <topic>ජනසතු සේවා මේස පන්දු තරගාවලිය</topic>
    <author/>
    <content>ජනසතු සේවා මේස පන්දු තරගාවලියේ කාන්තා ප්‍රවීණ තරග අංශයේ ශූරතාව දිනාගැනීමට ඛනිජ තෙල් ක්‍රීඩා සංග‍මයේ කෝශලා රත්නායක සමත්විය. කාන්තා ආධුනික තරගයේ අනුශූරතාව හා පිරිමි ආධුනික යුගල තරගයේ අනුශූරතාවද ඛනිජ තෙල් ක්‍රීඩා සංගමයට හිමිවිය. ‍කෝශලා රත්නායක (මැද) සහ පිරිමි ආධුනික තරගයට එක්වු ඒ.ඩි.කරුණාරත්න (දකුණේ), එම්.එස්.එම්.අනාස්..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>08</day>
    </date>
    <link>http://www.dinamina.lk/2013/08/08/_art.asp?fn=f1308081</link>
    <topic>මා වෙත එල්ල වන වෛරී අවලාද, අපහාස අලුයම ලූ කෙළ පිඬක් සේ ඉවත දමමි</topic>
    <author/>
    <content>අප ලද ජයග්‍රහණය ආපස්සට හරවමින් රට විනාශය කරා ගෙන යන ජාත්‍යන්තර මෙන්ම දේශීය සතුරන්ට ඉඩ නොදෙමු යැයි විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතා ප්‍රකාශ කරයි.ගෙවූ භීෂණකාරී, විනාශකාරී අතීතය අපේ දූ දරුවන්ටත් ශ්‍රී ලංකාවටත් අත්විඳීමට ඉඩ නොදෙමු යැයි ප්‍රකාශ කරන ඇමැතිවරයා, තම අත්සනින් යුතුව නිකුත් කළ ප්‍රකාශයේ වැඩිදුරටත් මෙසේ ද සඳහන් වෙයි. මම බෞද්ධයෙක්මි. මම ඒ ගැන අභිමානවත්ව, නිහතමානීව සතුටු වෙමි. මගේ ඒ අභිමානයටත් සතුටටත් හේතුවක් තිබේ.ඒ අප තිලෝගුරු සම්මා සම්බුදුරජාණන් වහන්සේ දේශනා කළ ශ්‍රී සම්බුද්ධ ධර්මය අවිහිංසාව පදනම් කරගත් ධර්මයක් වන බැවිනි. මෙලොව පරලොව දෙකටම මඟ කියන මා දත් දහම බුදු දහම වන බැවිනි.බුදු දහම ගිහියෙක් වූ මට ජීවන මඟ කියා දුන්, කියාදෙන දහමකි. බුදු දහම නිසා මම නිවුනේ වුනෙමි. බොහෝවිට තවමත් කිපෙන සුලු මම හැකි හැමවිටෙක පරුෂ වචන, වෛරයේ භාෂාව වෙනුවට දයාවත් කරුණාවත් මෛත්‍රියත් පතුරන්නට උත්සාහ ගනිමි. ඒ සඳහා මම බුදු දහමින් ආභාසය ලබන්නෙමි. ඒ සඳහා මට මඟ කියා දුන්නේ මා ළමා කාලයේදී ලද දහම් පාසල් අධ්‍යාපනයයි.මා දහම් පාසල් අධ්‍යාපනය ලැබූවේ මුලින්ම මොරටුව එගොඩඋයන ශ්‍රී සද්ධර්මෝදය දහම් පාසලෙනි. දැනට වසර සියයක් ඉක්ම වූ ශ්‍රී සද්ධර්මෝදය දහම් පාසල ආරම්භ කරන ලද්දේ මාගේ මවගේ පියා විසිනි. මා දෙවනුව දහම් පාසල් අධ්‍යාපනය ලැබූවේ වජිරාරාමයෙනි. වජිරාරාමවාසී නාරද ස්වාමීන්වහන්සේ අපගේ ගුරුවරයාණෝ වූහ. උන්වහන්සේගේ සිල්වත් බවත් සංවරශීලි මෛත්‍රිය පතුරවන වචනත් අප වෙනස්ම මිනිසුන් පිරිසක් කළ සේක.මේ ඉතිහාස කතා මා ගෙන හැර දක්වන්නේ ආසන්නම දිනෙක වෛරී භාෂාව පතුරවන සිදුවීමක් මා දුටු නිසාය.මම බෞද්ධයකු වන නිසාම බෞද්ධ නොවන සියල්ලන්ටමත් මෛත්‍රී කෙළෙමි. වෛරයේ ප්‍රතිඵලය ලෙස 30 වසරක් පුරා උතුරේත් දකුණේත් ලක්ෂ ගණනක මිනිස් ජීවිත විනාශ වූ සැටි මම දුටුවෙමි. ඒ ජීවිත අතර සිංහල, ‍ෙදමළ, මුස්ලිම් මෙන්ම බෞද්ධ, කතෝලික, හින්දු සහ ඉස්ලාම් භක්තිකයෝ ද වූහ. වෛරය වැපිරූ පසු අස්වැන්න වන්නේ විනාශයයි. ඒ සත්‍යය යථාර්ථයක් සේ අත්දුටු සිංහල බෞද්ධ ශ්‍රී ලාංකිකයෙක් ලෙස මම ජාතීන් අතර වෛරය පැතිරෙනවාට එරෙහි වෙමි. විරුද්ධ වෙමි.එහෙත් බුදුරජාණන් වහන්සේ දේශනා කළ මෙත්තා, කරුණා, මුදිතා, උපේක්ෂා වෙනුවට මාව නුරුස්නා එක් භික්ෂුවක් දැන් මා වෙත වෛරයෙන් ප්‍රකෝපකාරී වචනවලින් දමා ගසමින් සිටී.මෙම වෛරී භාෂාව ඇසුණු මාගේ මතකය යොමු වූයේ බුදුරජාණන් වහන්සේ දේශනා කළ වසල සූත්‍රය වෙතටයි. සැවැත් නුවර අනේපිඬු සිටුතුමන් සසුනට පරිත්‍යාග කළ දෙව්රම් වෙහෙරෙහි බුදුරජාණන් වහන්සේ වැඩ වාසය කරමින් සිටිනා සමයක සිය නිවසෙහි ගිනි දල්වා “අග්නිහෝමය” කරමින් සිටි අග්ගික භාරද්වාජ බමුණා නිවසට පිඬු සිඟා වැඩි සේක. බමුණා භාග්‍යවතුන් වහන්සේට වසලයා, මුඩු මහණා, නීච මහණා... ආදී පරුෂ වෛරී භාෂාවෙන් දමා ගැසීය. කෝප නොවූ බුදුරජාණන් වහන්සේ බමුණාට වසලයකු වන කරුණු පහදා දුන් සේක.“න ජච්ඡා වසලෝ හොති - න ජච්ඡා හොති බ්‍රාහ්මණො” “කම්මනා වසලො හොති - කම්මනා හොති බ්‍රාහ්මණො”“යමෙක් තමන් උපන් ජාතිය හේ තු කො ට ගෙන වසලයෙක් නොවේ. බ්‍රාහ්මණයෙක්ද නොවේ. ඒ ඒ පුද්ගලයාගේ ක්‍රියාව අනුව ඔහු වසලයකු හෝ බ්‍රාහ්මණයෙක් වේ.”මම මේ බුදු දහම විශ්වාස කරමි. මගේ ජීවිත කාලය පුරා බොහෝ භික්ෂූන් වහන්සේ ඇසුරු කර ඇත්තෙමි. වෙනත් ආගමික යතිවරයන් ද මම ඇසුරු කර ඇත්තෙමි. ඒ සෑම කෙනකුගෙන්ම මා උගත්තේ මෛත්‍රීය, කරුණාව සහ සමානාත්මතාවයයි. මම ඒවා අගය කරමි. ආරක්‍ෂා කරමි.ඒ නිසාම බොදු බල සේනා ලෙස නම් කර ගනිමින් අහිංසක සිංහල බෞද්ධ ජනයා විනාශයේ ආගාධය වෙත ගෙන යන ව්‍යාපාරයක භික්ෂුවක් ආක්‍රෝෂ, පරිභව පරුෂ වචනයෙන් වෛරය පතුරවමින් කතා කිරීම මට නම් විමතිය දනවන සිදුවීමකි. මා දන්නා ආකාරයට වචනය සංවර කරගත්, කෝටියක් සංවර ශීලය රකිනා උපසපන් භික්ෂූන් වහන්සේ මෙවැනි භාෂාවක් භාවිතා කිරීම විමතියකි. ශෝකය දනවන්නකි.එසේම බොදු බල සේනා ව්‍යාපාරයේ තේමා ගීතය වන...“ඝෝර මරසෙන් රැගෙන බල සෙන් යළිත් ඇවිදින් පෙරහරේමාර බල බිඳි බුදු පියාණෙනි ඔබ දෙසූ ධර්මය අනතුරේ”පදවැල් කිහිපය මෙන්ම එහිම එන... “නව යුගයේ නෙක බුදුවරු පහළව ගෞතම බුදුරුව කළුවරේ...”යන වදන් වැල්ද යළි යළිත් අපට සිහිපත් කරන්නේ බෞද්ධ වේශයෙන් එන මේ අබෞද්ධ විනාශකාරී බලවේග පිළිබඳව යැයි මම විශ්වාස කරමි.මම මේ වෛරයට පෙරළා වෛර නොකරමි. එමෙන්ම ජාතීන් අතර සහයෝගීතාවත් මිනිස්කමත් වෙනුවෙන් මා දරන ස්ථාවරය කිසි ලෙසකින්වත් වෙනස් නොකරමි.මා වෙත එල්ල වන වෛරය පිරි සියලු අවලාද, අපහාස අලුයම ලූ කෙල පිඩක් සේ ඉවත දමමි. මම දැන උගත් බුදු දහම අනුව යමින් වෛරය පතුරවන්නන්ට මෛත්‍රී කරමි.ඒ අතරම ජාතිවාදීන් නොවන, යුදවාදීන් නොවන, අන්තවාදීන් නොවන අපේ රට අලුත් යුද්ධයක් කරා ඇද වැටෙනවා දකින්නට අකමැති බහුතරයක් ගෞරවනීය ශ්‍රී ලාංකිකයන් වෙත විවෘත ආරාධනයක් කරනු කැමැත්තෙමි.ජනතාව බෙදා විනාශ කරමින්, ජනතාව එකිනෙකා අතර වෛරී කොටස් බවට පත්කරන සියලු ආකාරයේ විනාශකාරීන්ට සාමකාමීව එරෙහි වෙමු. ඒ සඳහා අප එකිනෙකාගේ අත් අතනොහැර අත්වැල් ගෙන එක්වෙමු.“නහී වේරේන වේරානී සම්මන්තීධ කුදාචනං අ‍ෙවෙරෙන ච සම්මන්ති එස ධම්මො සනත්තනො”“මෙලොව කවර කලෙකවත් වෛර කිරීමෙන් වෛරය නොසන්සිඳේ. වෛරය සන්සිඳෙන්නේ අවෛරයෙනි. අවෛරයෙන් වෛරය සන්සිඳෙන බව පෞරාණික ධර්මයයි. එය බුද්ධාදී උතුමන් ගිය මඟයි.”“කැලෑ සතා, වනචරයා...” ආදී වෛරී පරුෂ වචනයෙන් මට දෙස් දෙවොල් තබන බොදු බල සේනා භික්ෂුව ඇතුළු සියල්ලන්ටම මම ඒ උතුම් බුදු දහම අනුව යමින්ම සියලු සත්වයෝ නිදුක් වෙත්වා, නීරෝගි වෙත්වා, සුවපත් වෙත්වා, යනුවෙන් මෛත්‍රී කරමි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>08</day>
    </date>
    <link>http://www.dinamina.lk/2013/08/08/_art.asp?fn=f1308082</link>
    <topic>පොදු රද මඩුලු සමුළුවේදීජනමාධ්‍යයේ වගකීම ඉහළයි</topic>
    <author>සාකච්ඡා කළේ ධම්මික සෙනෙවිරත්න</author>
    <content>පොදු රාජ්‍ය මණ්ඩලීය සමුළුව මෙහි පැවැත්වීමේ වැදගත්කම හා ඉන් රටට ලැබෙන ප්‍රතිලාභ පිළිබඳත්, රටේ ඉදිරි ජයග්‍රහණ සඳහා එය දායක කරගත හැක්කේ කෙසේද යන්න ගැනත්, කොළඹ විශ්වවිද්‍යාලයේ මානව සම්පත් අභිවර්ධන ආයතනයේ ගණිතය හා සංඛ්‍යානය පිළිබඳ කථිකාචාර්ය, නාවික හා ගුවන් සේවා තොරතුරු හා පර්යේෂණ ආයතනයේ සභාපති නිහාල් හේවගේ මහතා සමඟ කළ සාකච්ඡාවකි මේ.මීළඟ පොදු රාජ්‍ය මණ්ඩලීය සමුළුව ශ්‍රී ලංකාවේදී පැවැත්වෙන්නේ තිස් අවුරුදු යුද්ධය නිමා කර රට ශීඝ්‍ර සංවර්ධන මාවතකට යොමුව තිබියදීයි. එවැනි පසුබිමක මෙවැනි සමුළුවක් මෙහි පැවැත්වීමේ වැදගත්කම ඔබ තේරුම් කරන්නේ කොහොමද?ඉතිහාසය දිහා බැලුවොත් මෙය මෙහි පැවැත්වෙන මෙවැනි පළමු සමුළුව නෙවෙයි. මට මතක ඇති කාලය ගත්තොත් 1976 දී නොබැඳි ජාතීන්ගේ සමුළුවත්, ඊට පසුව සාර්ක් රාජ්‍ය නායක සමුළුවත් මෙහි පැවැත්වුණා.මේ සමුළු පැවැත්වීම ගැනත් නොයෙක් චෝදනා විවේචන ඒ ඒ වකවානුවල එල්ල වුණත් ඒවා නිසා අපේ රටට විශාල ප්‍රයෝජනයක් ලැබුණා. පොදු රාජ්‍ය මණ්ඩලීය සමුළුව මෙහි පැවැත්වීම ගැන අප තේරුම්ගත යුත්තේ මේ අතීතයත් සමඟ සසඳමිනුයි.මැදපෙරදිග රැකියා, වෙළෙඳ පොළ ගැන අපි අද ආඩම්බරයෙන් කතා කරනවා. මේ වෙළෙඳ පොළට අපට ඇතුළත් වෙන්න පුළුවන් වුණේ කලින් කී අන්දමේ සමුළු පැවැත්වීම ආදිය හරහා නිර්මාණය වූ වාසිදායක පසුබිම නිසයි.මේ පොදු රාජ්‍ය මණ්ඩලීය සමුළුවටත් රටවල් 54 ක නායකයෝ සහභාගි වෙනවා. එතැන් සිට ඉදිරි දෙවසරක කාලයට සමුළු සභාපතිත්වයත් අපට ලැබෙනවා. මේ අවස්ථාව අපට නොලැබුණා නම් තවත් දශක ගණනාවකට එවැනි අවස්ථාවක් අපට නොලැබෙන්න ඉඩ තිබුණා.2009 මැයි 19 වැනිදා ත්‍රස්තවාදය පරාජය කර යුද්ධය නිමාවී දැන් සිව් වසරක්. අපේ රට ගැන වැරැදි චිත්‍රයක් තමයි ලෝකයට ගිහින් තිබුණේ. නමුත් දැන් අපේ රටේ සිංහල, දෙමළ, මුස්ලිම් ආදී සියලු ජනකොටස් සැබෑ නිදහස බුක්ති විඳිනවා.උතුර නැඟෙනහිර, දකුණ බස්නාහිර කියලා වෙනසක් නෑ කවුරුත් කරදරයක්, පීඩාවක් නැතිව ජීවත් වෙනවා. ඇත්තටම, පොදු රාජ්‍ය මණ්ඩලයට අයත් රටවල් ගත්තත් කීයෙන් කීයකටද එවැනි නිදහසක් තියෙන්නේ? මේ සමුළුවට සහභාගි වන රාජ්‍ය නායකයන්ට හා නියෝජිතයන්ට අප ලබා ඇති නිදහස, දියුණුව දකින්න පුළුවන්. ඒක ඉතා හොඳ අවස්ථාවක්. එමඟින් රට පිළිබඳ නිවැරැදි චිත්‍රය ලෝකයට පෙන්වීමේ හැකියාව අපට ලැබෙනවා.පංච බල කේන්ද්‍රීය සංකල්පයක් ඔස්සේ රට පෙරට ගෙන යාමේ මහින්ද චින්තන ඉදිරි දැක්ම වැඩපිළිවෙළට මේ සමුළුව මඟින් උත්තේජනයක් ලැබෙනවද?අපි සිංගප්පූරුව ගත්තොත් ඒක ‘හබ්’ එකක්. ඩුබායි, මැලේසියාව වගේ රටවලුත් එහෙමයි. මේ සමහර රටවලට වතුර පවා පිටරටින් ගෙන්වන්න ඕන. ඒත් වරාය, ගුවන්තොටුපොළ කේන්ද්‍රකර ගනිමින් ඒවා නැඟී සිටියා. අපටත්, මේ සමුළුව අපේ අරමුණු සාක්ෂාත් කරගන්න පාවිච්චි කළ හැකියි.පොදු රාජ්‍ය මණ්ඩලය තුළ යම් බලපෑමක් කළ හැකි රටවල් ගණනාවක් නියෝජනය වෙනවා. ද්විපාර්ශ්විකව හා බහුපාර්ශ්විකව මේ රටවල් සමඟ සම්බන්ධතා ශක්තිමත් කර ගනිමින් ඒ සම්බන්ධතා අපේ ඉලක්ක කරා යාමට උපකාරී කරගත හැකියි.මහින්ද චින්තන හා මහින්ද චින්තන ඉදිරි දැක්මට අනුව අපේ රටේ අලුතින් ස්ථාපිත කළ වරාය, ගුවන්තොටුපොළ මේ කාර්යයේදී ඉතාමත් ඵලදායි ලෙස යොදවා ගැනීමට පුළුවන්. දැනටමත් අපි නිදහස් වරාය සංකල්පයට එක්වී සිටිනවා. හම්බන්තොට වරායෙන් ප්‍රති අපනයන කාර්යයන් හොඳින් සිදුවෙනවා. පසුගිය දිනවල එහි වාහන අංගන පිරී යන තරමට ප්‍රති අපනයනය කරන වාහන ගොඩ බා තිබූ අයුරු දකින්න ලැබුණා.දශක ගණනාවක් තිස්සේ සිහිනයක් පමණක්ව තිබූ කොළඹ – කටුනායක අධිවේගී මාර්ගය ළඟදී විවෘත වෙනවා. තවත් අධිවේගී මාර්ග ව්‍යාපෘති ක්‍රියාත්මකයි. දක්ෂිණ අධිවේගී මාර්ග ව්‍යාපෘතිය පටන් ගනිද්දි විරෝධතා තිබුණා. හැබැයි ඒ සියලු බාධා ජය ගැනීමට ජනාධිපතිතුමාගේ නායකත්වය යටතේ හැකිවුණා. දැන්, විරෝධය පෑ අයත් මේ මාර්ගය පාවිච්චි කරනවා.මෙවැනි සමුළුවක් පැවැත්වීම සඳහා වැය වන විශාල මුදලට සරිලන ප්‍රතිලාභ නොලැබෙන බවට එල්ල වන විවේචන ගැන ඔබ මොකද කියන්නේ?කලින් කියපු දේ මේකටත් අදාළයි. නොබැදි සමුළුව තියද්දිත්, සාර්ක් සමුළුව තියද්දිත් මේ වගේ මඟුල් කෑමේ තේරුම මොකක්ද කියලා සමහරු ඇහුවා. හැබැයි ඒ වගේ ප්‍රතිලාභ ඒ ආණ්ඩුවලටත් වඩා ගත්තේ පස්සේ ආපු ආණ්ඩු. නොබැඳි සමුළුව හොඳ උදාහරණයක්.විදේශ රැකියා වෙළෙඳ පොළ ගත්තොත් පුහුණු තාක්ෂණික ශිල්පීන්ට රැකියා අවස්ථා ලබාදීමට අපට මේ සම්බන්ධතා යොදා ගත හැකියි. අපි ඛනිජ තෙල් සම්පත් ගවේෂණය කරන රටක් හැටියට ඒ දැනුම සහිත රටවල උපදෙස් හා සහාය අපට ලබාගත හැකියි. අපේ අධ්‍යාපන ක්ෂේත්‍රයේ උන්නතිය සඳහා විශාල වැඩ කොටසක් කරන්නත් පුළුවන්. මේ අපට සලසා ගත හැකි ප්‍රයෝජන එකක්, දෙකක් පමණයි.තවත් කාරණයක් තමයි, පොදු රාජ්‍ය මණ්ඩලයට අයත් සමහර රටවල සිටින එල්.ටී.ටී.ඊ. හිතවාදී කොටස් අපේ රට ගැන ඇති කර තිබෙන වැරැදි අවබෝධය මකාදැමීම සඳහා මෙය අවස්ථාවක් කර ගැනීමට හැකිවීම. මෙහිදී ජනමාධ්‍යයටත් විශාල කාර්යභාරයක් පැවරෙනවා.මේ සමුළුවට පැමිණෙන්නේ පොදු රාජ්‍ය මණ්ඩලීය රටවල නායකයෝ පමණක් නෙවෙයි. ඔවුන් රාජ්‍ය නායක සමුළුවට සහභාගි වන අතර මෙහි පැමිණෙන ව්‍යාපාරික ප්‍රජාව, ආයෝජකයන් ආදීන් සමඟ සබඳතා පවත්වමින් අපේ ආර්ථිකයේ නව ඉඩප්‍රස්ථා පුළුල් කරගත හැකිය.අපි ස්වභාවික සම්පත්, ඛනිජ සම්පත්වලින් පොහොසත් රටක්. නිදසුනක් හැටියට දැනට අපි අපනයනය කරන්නේ නැඟෙනහිර වෙරළ තීරයේ ලබාගන්නා ඉල්මනයිට් ආදී ඛනිජ වැලි වශයෙන්ම නම් ඉදිරියේදී මේවා නිස්සාරණය කරලා යවන්න අපට පුළුවන්. එවිට දැනට වඩා විශාල මිලක් අපට ලැබෙනවා. මොකද අගය වැඩි කිරීමක් සිදුවන නිසා.ජාත්‍යන්තර වශයෙන් අපට එල්ල වූ අනිසි බලපෑම් සම්බන්ධයෙන් මෙය කවර අන්දමේ බලපෑමක් ඇති කරනු ඇතිද?උදාහරණයක් හැටියට ජිනීවා මානව හිමිකම් කවුන්සිලයේදී අපට එල්ල වූ බලපෑම් ගත්තොත් ඒවා සමනය කරගැනීම සඳහා පොදු රාජ්‍ය මණ්ඩලයේ සාමාජිකත්වය දරන මානව හිමිකම් කවුන්සිලයේ සාමාජික රටවල සහාය අපට ලබාගත හැකියි. ජාත්‍යන්තරයත් සමඟ සුහදතාව වර්ධනය කර ගැනීම සඳහා මේ ලැබී ඇත්තේ අගනා අවස්ථාවක්. ඒ වගේම කාගෙවත් දෘෂ්ටිකෝණවලින් නොව අපේ රටේ සැබෑ තත්ත්වය ඔබේ ඇස්වලින්ම දකින්න කියන ආරාධනාව අපට කරන්න පුළුවන්.එවිට පොදු රාජ්‍ය මණ්ඩලය තුළ සිටින බලවත් රටවල් මුහුණ දෙන ප්‍රශ්න මෙහෙ නැති බව ඔවුන්ට දකින්න ලැබෙයි. විවිධ ආගම් අදහන, විවිධ සංස්කෘතීන්ට අයත්, විවිධ ජනවර්ග සාමකාමීව හා සහජීවනයෙන් ජීවත්වන රටක් ලෙස ශ්‍රී ලංකාව ලෝකයට රැගෙන යාමටත් මෙය හොඳ අවස්ථාවක්.යුද්ධය නිසා විනාශ වූ ආපස්සට ගිය අපේ රට දැන් වේගයෙන් හිස ඔසොවමින් සිටිනවා. රට රැකීමට එක්වූ රණවිරුවන් දැන් රට හැදීමටත් ‍ෙයාමු වී තිබෙනවා. ඔවුන්ගේ ශ්‍රමයෙන් ආසියාවේ දැකුම්කළු හා සැලසුම් සහගත නගර මෙහි ඉදිවෙමින් තිබෙනවා. පොදු රාජ්‍ය මණ්ඩලීය සමුළුවට සමගාමීව සිදුවන සංවර්ධන හා නගර අලංකරණ ක්‍රියාදාමය ඔබ දකින්නෙ කොහොමද?ආරක්ෂක ලේකම්තුමාගේ මෙහෙයවීම යටතේ ආරක්ෂක අමාත්‍යාංශය හා නාගරික සංවර්ධන අධිකාරිය මේ ගෙන යන වැඩපිළිවෙළ ඔස්සේ ඉතාම දැකුම්කළු, සැලසුම්සහගත නගර දැන් මෙහි නිර්මාණය කෙරෙමින් තිබෙනවා. කොළඹ නගරය වෙනස් වෙමින් ඇති ආකාරය අනුව එය මැනගත හැකියි. පොදු රාජ්‍ය මණ්ඩලයට අයත් රටවල් අතර හොඳම නගර තේරීම සඳහා තරගයක් තිබ්බොත් මුල් 10 අතර නිසැක වශයෙන්ම අපිත් ඉන්න බව විශ්වාසයි.ඉතාම විනයානුකූලව හා නිර්භීතව ත්‍රස්තවාදයට එරෙහිව යුද්ධයක් කළ අපේ රණවිරුවන් මේ වැඩපිළිවෙළ යටතේ නගර අලංකරණය සඳහා විශාල කැපවීමකින් වැඩ කිරීම අප අගය කළ යුතුයි. දීර්ඝ කාලයක් යුදබිමේ සිටි ආයුධත් සමඟ කටයුතු කළ හමුදා භටයකු සාමාන්‍ය ජනයා සමඟ සමීපව කටයුතු කරන තැනට ගෙන ඒම සඳහා කළ යුතු කාර්යභාරය ආරක්ෂක ලේකම්තුමා විශිෂ්ට අන්දමින් සපුරා ඇති බවත් කිව යුතුයි. ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>08</day>
    </date>
    <link>http://www.dinamina.lk/2013/08/08/_art.asp?fn=f1308083</link>
    <topic>‘සුබස’ සයිබර් අවකාශයේ අපේ සම්මත බසයි</topic>
    <author>කතාබහ චමීර ඇල්ලදෙණිය</author>
    <content>සිංහල බසින් පරිගණකය භාවිතා කිරීමේ දී ඇතිවන වියරණ දොස් නිරාකරණය, අක්ෂර වින්‍යාසය වැනි අවශ්‍ය බොහෝ පහසුකම් මෙම ‘සුබස’ (www.subasa.lk)වෙබ් අඩවිය මඟින් ලබා දෙයි.කොළඹ විශ්වවිද්‍යාලීය පරිගණක අධ්‍යයනායතනයෙහි භාෂා තාක්ෂණ පර්යේෂණාගාරය විසින් මෙම වෙබ් අඩවිය නිර්මාණය කර ඇත. එම පර්යේෂණ කණ්ඩායමෙහි නියමුවා ලෙස කටයුතු කරන කොළඹ විශ්වවිද්‍යාලයේ ආචාර්ය රුවන් වීරසිංහ මහතා සමඟ සුබස වෙබ් අඩවිය සම්බන්ධව කළ සාකච්ඡාවකි මේ.අන්තර්ජාලය තුළ සිංහල භාෂාව ඉහළින් තැබීම සඳහා ඔබ ඇතුළු කණ්ඩායමට කවරෙකුගෙන් හෝ සහයෝගය ලැබුණා ද, ඒ පිළිබඳව කතා කළොත්?මේ සඳහා අරමුදල් රජයෙන් ලබාදී නැහැ. අපි සරදියල් රොල් එකෙන් තමයි මේ සුබස වෙබ් අඩවිය ක්‍රියාත්මක කර ගෙන යන්නේ.සිංහල යුනිකේත ක්‍රමයෙන් සිංහල වචනයක් ගූගල් වල සෙවීමක් කළහොත් ඒ පිළිබඳව ලැබෙන හිට්ස් ගණන දැන් ලක්ෂය පවා ඉක්මවා තිබෙනවා. එයින් යුනිකේත ක්‍රමය ප්‍රචලිත කිරීම පෙනෙන්නට තිබෙනවා.මේ ක්‍රමයට අපි යොමු වුණේ 2004දී වෙනම මූල්‍ය ආධාර ලැබුණ නිසයි. 2004දී භාෂා තාක්ෂණ පර්යේෂණගාරයක් අපි පිහිටවනු ලැබුවා. ඊට පෙර අපි මේ සඳහා තනි තනිවයි ක්‍රියා කළේ. මේ පර්යේෂණගාරය තුළින් ව්‍යාපෘති කීපයක්ම ඉදිරියට ඇවිත් තිබෙනවා.එහිදී අප විශේෂයෙන් සිදු කළේ යුනිකේත ක්‍රමයට සිංහල භාෂාව සඳහා මෙවලම් නිර්මාණ කිරීමයි. එහි ප්‍රතිඵලයක් විද­ිහට තමයි ‘සුබස’ වෙබ් අඩවිය නිර්මාණය වුණේ.මෙරට සිංහල ගුරු කුල කිහිපයක් තිබෙනවා. මේ සුබස වෙබ් අඩවිය නිර්මාණ කිරීමේ දී ඔබ අනුගමනය කර තිබෙන්නේ මොන ගුරු කුලය ද?අපි මේ සිංහල වාග් සංහිතාව නිර්මාණය කරන්න මාර්ටින් වික්‍රමසිංහ, කේ. ජයතිලක වැනි ලේඛකයින්ගේ ලේඛන වගේම පුවත්පත් ලිපි, ශාස්ත්‍රීය ලිපි ආදී ලේඛන එකතු කළා. අන්තිමට අපිට පුළුවන් වුණා වචන මිලියන 10ක වාග් සංහිතාවක් නිර්මාණය කරන්න.පරිගණකය මගින් භාෂාව සම්බන්ධව සිදු කරන පර්යේෂණවලදි මේ වාග් සංහිතාව තමයි අපි සිංහල භාෂාව විදියට සලකන්නෙ.මේක භාවිත කරලා බොහෝ පර්යේෂණ කරන්න පුළුවන්. විශේෂයෙන්ම සුබස වෙබ් අඩවිය හරහා අපි ලබා දෙන අකුරු විනිස පිරික්සුව ගැන මෙතනදි සඳහන් කරන්න ඕන. මොකද එම අකුරු විනිස පිරික්සුව නිර්මාණය වෙන්නෙත් මේ කියන වාග් සංහිතාව උපයෝගී කර ගෙන. එතනදි අපි මුලින්ම සිංහල අකුරු යෙදීමේ සම්භාවිතාව පිළිබඳ පරීක්ෂණ කළා.උදාහරණ විදියට ‘ක’ අකුරට පස්සෙ ළඟින්ම එන්න පුළුවන් අකුරු මොනවද කියලා හිතුවොත් ‘ර,ළ’ වගේ අකුරු යෙදීමේ සම්භාවිතාව ‘ඤ,ෆ’ අකුරුවලට සාපේක්ෂව ඉතා ඉහළ අගයක් ගන්න පුළුවන්. මොකද කර සහ කළ කියන ඒකක භාෂාවේ සුලබව යෙදෙන නිසා. ඒත් ‘කඤ’ හෝ ‘කෆ ’ වැනි ඒකක දකින්න ඉතා අසීරුයි.ඒ විදියට අපි සිංහල භාෂාවේ අකුරු දෙකක් සහ අකුරු තුනක් යෙදීමේ සම්භාවිතාව සලකා එයින් ලබා ගත් අගයන් ඔස්සේ තමයි අක්ෂර වින්‍යාසය පරීක්ෂා කරන්නෙ. සිංහල ලියන අයට බහුලව වරදින්නෙ ණ-න, ළ-ල, ශ-ෂ-ස සහ අල්පප්‍රාණ මහප්‍රාණ අකුරු යෙදීමයි. ඒ නිසා අපි මේ අකුරු විනිස පිරික්සුව හරහා ඒ කියපු වෙනස්කම් සම්බන්ධයෙන් තමයි අවධානය යොමු කළේ.සුබස වෙබ් අඩවිය දිනකට පිරික්සන ගණන කොපමණද? ඒ ජනතාවට සුබස වෙබ් අඩවියෙන් ලබා ගත හැකි දෑ මොනවාද?දවසකට සුබස වෙබ් අඩවිය විශාල පිරිසක් භාවිතා කරනවා. සිංහල යතුරු පුවරුව නුහුරු අයට අපි ශබ්දිම ක්‍රමයට ටයිප් කරන්න යතුරු පුවරුවක් සකස් කරලා තිබෙනවා. ඒක බොහෝ පිරිසක් භාවිතා කරනවා. ඒ වගේම සුබස ඉඟිය ෆයර්ෆොක්ස් වෙබ් බ්‍රව්සරය සඳහා ඈඳිය හැකි ශබ්දකෝෂයක්. ඔබ නොදන්නා ඉංග්‍රීසි වචනයක් මත මවුස් පොයින්ටර් එක තිබ්බාම එහි සිංහල තේරුම බලා ගන්නත් කිසියම් සිංහල වචනයක ඉංග්‍රීසි තේරුම බලාගන්න අවශ්‍ය නම් ඒ මත මවුස් පොයින්ටර් එක තිබ්බාම එහි ඉංග්‍රීසි අදහස බලාගන්නත් ඒක උදව් වෙනවා.මේ වෙබ් අඩවියට අලුතින්ම එකතු වුණු මෙවලම් දෙකක් තියෙනවා. ඒ ‘පෙළ කැටපත‘ සහ ‘ඉඟිවදන‘. ඒකෙන් ‘පෙළ කැටපත‘ කියන්නෙ සිංහල මුද්‍රිත අකුරු හඳුනා ගැනීමේ මෘදුකාංගයක්. පින්තූරයක් විදියට තියෙන යම් සිංහල ලේඛනයක් මේ මෙවලම මගින් ඉලෙක්ට්‍රොනික පෙළක් බවට පත් කර ගැනීමේ හැකියාව තිබෙනවා. ඒ වගේම ‘ඉඟිවදන‘ කියන්නෙ ඇන්ඩ්‍රොයිඩ් මෙහෙයුම් පද්ධතිය සඳහා නිර්මාණය කෙරුණු ස්වයං පෙළ පිරික්සුම් මෘදුකාංගයක්.ඔබ ස්මාට් ෆෝන් එකක් හරි ටැබ්ලට් පරිගණකයක් හරි භාවිතා කරනවා නම් මේ මෙවලම ඉතා වටිනවා. යුනිකෝඩ් නොවන ෆොන්ට් භාවිතා කරලා යතුරු ලියනය කරලා තියෙන ලියවිලි යුනිකෝඩ් ක්‍රමයට පරිවර්තනය කර ගන්නත් මේ අඩවිය හරහා අපි පහසුකම් සපයා තියෙනවා.මීට අමතරව අපි පැරණි පොත් එකතු කිරීමේ වැඩසටහනකුත් මෙම අඩවිය හරහා සපයා තිබෙනවා. සුබස පොත්ගුල විදියට නම් කරලා තිබෙන මෙම වැඩසටහනට දැනට අපි සම්භාව්‍ය ග්‍රන්ථ කිහිපයක් ඇතුළත් කරලා තියෙනවා. ඒ වැඩසටහනටත් ඔබට දායක වෙන්න පුළුවන්. දැනට ඔබ ළඟ සම්භාව්‍ය සාහිත්‍ය කෘතියක ඉලෙක්ට්‍රොනික පිටපතක් තිබෙනවා නම් එය ltrl@ucsc.lk යන ඉ-තැපැල් ලිපිනය හරහා අප වෙත ලබා දුන්නොත් අපට පුළුවනි මෙයට ඇතුළත් කරන්න.සිංහල භාෂව සයිබර් අවකාශයට ගෙන ගිය ඔබ ඇතුළු කණ්ඩායම දැනට කරගෙන යන අලුත් සොයා ගැනීම් පිළිබඳ කතා කළොත්?දැනට සිදු කෙරෙන පර්යේෂණවලින් සිංහල කථනය හඳුනා ගැනීමේ පර්යේෂණය සහ සිංහල-දෙමළ භාෂා සඳහා භාෂා පරිවර්තන මෙවලමක් නිර්මාණය කිරීම සඳහා සිදු කෙරෙන පර්යේෂණය ඉතා වැදගත්.සිංහලෙන් දෙමළට, දෙමළෙන් සිංහලට පරිවර්තකයෝ නැහැ. එම පරිවර්ථක මෙවලම ටිකක් සංකිර්ණයි. එහි පළමු අදියර මේ වසරේ දෙසැම්බර් මාසයේදී එළි දැක්වීමට බලාපොරොත්තු වෙනවා. අලුත් පරිවර්තක පරපුර පරිගණකය භාවිතා කරයි කියා අප විශ්වාස කරනවා. ඒ නිසා අපි පරිවර්තක මතකයන් ඇති මෙවලමක් නිර්මාණය කිරීමටත් අපි කටයුතු කරමින් සිටිනවා.මේ වසරේ දෙසැම්බරු මාසයේදී අපි ඉදිරිපත් කරන පරිවර්තකය සතුව තිබෙන්නේ වාක්‍ය පනස් දහසක් පමණයි. ඒ නිසා එහි අඩුපාඩු තිබෙන්නට පුළුවන්. අපගේ සේවාව සම්බන්ධයෙන් අදහස් දැක්වීමට, ගැටලු ඇත්නම් විමසා දැන ගැනීමට වගේම අපේ පර්යේෂණවලට සහයෝගය දීමට කැමතිනම් ඔබට පුළුවන් අපිත් සමග සම්බන්ධ වෙන්න..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>08</day>
    </date>
    <link>http://www.dinamina.lk/2013/08/08/_art.asp?fn=f1308084</link>
    <topic>මම ජනප්‍රියත්වය  පසුපස යන්නේ නැහැ</topic>
    <author>සටහන සමදරා දුලානි ජයසිංහ</author>
    <content>“කුරුල්ලෝ නුඹේ තාලෙන් පියාඹන්න ආසයි” මේ ඉතා ජනප්‍රිය ගීතයකි. මේ ගී පද ඇසෙන විට ඒ අපූරු කටහඬ ද, අපේ දෙසවනට හුරු පුරුදු මිහිරක් ගෙන එයි. සංගිීතය නම් විශ්ව භාෂාවේ අපූර්ත්වය මවුපිය උරුමයෙන්ම උරුම කර ගත් ඇය කුෂානි සඳරේඛාය. ගායනයට මෙන්ම නර්තනයටද උපන් හපන් කම් දැක් වූ ඇය සිය ජන්මයෙන් ලද හැකියාවන් ඔස්සේ බොහෝ දුර ගමන් කර ඇත. පෙර පිනෙන් ලත් සංගීත ඥානයක්, මව්පිය අභාෂයත් කරපින්නා ගත් කුෂාණි සඳරේඛා වටා, එක්රොක් වූ රසිකයන්ගෙන් ලත් ප්‍රතිචාර නිසාම, ඇය තව තවත් ඉදිරියට ගමන් කරමින් සිටී. කුෂානි සඳරේඛා ලයිව් ඉන් කොන්සර්ට් ද බ්ලැක්, රෙඩ්, වයිට් යනු ඒ ගමන් මඟේ සුවිශේෂි අවස්ථාවක් උදා කර දෙන මොහොතකි. කුෂානි සඳරේඛා මේ ප්‍රසංගය පිළිබඳ අප හා මෙසේ කතාබහට එක්විය.කොහොමද ප්‍රසංගයේ වැඩකටයුතු?මේ දිනවල ලහි ලහියේ ප්‍රසංගය සඳහා සූදානම් වනවා. වසර 3කට පෙරත් මේ වැනිම ප්‍රසංගයක් පැවැත්වූවා. එදා ලැබූ රසික ප්‍රතිචාර සහ නැවැත රසිකයන් අතරට ගොස් සජිවීව ගායන කිරීමට ඇතිවූ කැමැත්ත නිසායි ෙම් ප්‍රසංගයක් පැවැත්වීමට හිතුෙව්.ඉතිං කවදාද මේ ප්‍රසංගය පැවැත්වෙන්නේ?මෙය පවත්වන්නේ මේ මස 17 වැනිදා සවස 6.30 ට කොළඹ ආනන්ද කුලරත්න ශාලාවේදී නාද්‍රෝ සංගීත කණ්ඩායම ප්‍රාසංගික අංග කිහිපයක් හා තවත් නර්තන, ගායන හා වාදනයෙන් පරිපූර්ණ ප්‍රසංගයක් පැවැත්වීමට තමයි කටයුතු සූදානම් කරන්නේ. ඉතිං, මම මෙය අවස්ථාවක් කර ගන්නවා මගේ සහෘද රසික රසිකාවියන්ට අාරාධනා කරන්න 17 වැනිදා සවස මගේ ප්‍රසංගය සමඟ එක්වන්න කියලා.කොපමණ ගීත ප්‍රමාණයක් මෙහිදී ගයන්න බලාපොරොත්තු වෙනවාද?ගීත 20ක් මේ ප්‍රසංගයේදී ගයන්න තමයි සූදානම. පැය 2ක් පුරාවටම මේ ගීත අහන්න පුළුවන්. ඒ වගේම මේ ප්‍රසංගය පැවැත්වීමෙන් ලැබෙන මුදල් ඉතා දුෂ්කර , පහසුකම් අඩු පාසැලකට ප්‍රදානය කිරීමට බලාපොරොත්තු වන නිසා ඉතාම අඩු මුදලකට මෙහි ප්‍රවේශ පත්‍ර ලබා දෙන්නත් කටයුතු කර තිබෙනවා.ඊට අමතරව කසුන් කල්හාර හා නදීක ගුරුගේ යුග ගායනයෙන් එක්වෙනවා. සංගීතය සුරේෂ් මාලියද්දගෙන්.මායා දමයන්ති නම් ජනප්‍රිය ගායිකාව ඔබේ මව. ඇයගේ ගීත මෙහිදී ගයන්නේ නැද්ද?අනිවාර්යයෙන්ම අම්මා ගැයූ ජනප්‍රිය ගීත කිහිපයක්ම මම මෙහිදී ගායනා කරනවා. ඒ වගේම මම ගායනා කළ ටෙලිනාට්‍ය තේමා ගීත හා චිත්‍රපටි ගීතත් මෙහිදී අසන්නට පුළුවන්.ඇත්තෙන්ම අම්මා ගැයූ ගීත මේ ප්‍රසංගයට එක් වුණේ නැත්නම් එය විශාල අඩුවක් වන බව මම දන්නවා. මොකද මගේ අම්මා, තාත්තා මාව මෙතැනට ගේනවා වගේම, අම්මාගේත් තාත්තාගේ ගීතවලට ඒ හඬට ආදරය කරන බොහෝ පිරිස් ඉන්නවා. ඉතිං ඒ අය වෙනුවෙන් එදා අම්මා ගැයූ ගීතත් මා ගායනා කරනවා.මේ ඔබේ දෙවැනි ප්‍රසංගය. මේ ප්‍රසංගය පවත්වන්න මෙතරම් කාලයක් ගත වුණේ ඇයි?එක දිගට ප්‍රසංග කරන්න මම කැමැති නැහැ. එවිට රසිකයින්ට එ්කාකාරි බවක් දැනෙන්න පුළුවන්. ඒ නිසා ටික කාලයක් අරගෙන වෙනස් ආරකින්, විවිධත්වයකින් යුතුව නැවුම් ප්‍රසංගයක් පවත්වන්න තමයි මම අදහස් කළේ.2009 පැවැත්වූ ප්‍රසංගය වගේම මෙවර පවත්වන ප්‍රසංගයෙත් තේමාව වන්නේ ආදරය. ඒ නිසයි ආදරයට සමීප වර්ණ 3ක් එයට එකතු කරගෙන කුෂානි සඳරේඛා ලයිව් ඉන් කොන්සර්ට් ද බ්ලැක්, රෙඩ්, වයිට් යනුවෙන් නම් කරලා තිබෙන්නේ.ගායනයට වගේම ඔබ නර්තනයටත් දක්ෂයි කොහොමද මේ දිනවල නර්තන කටයුතු?ප්‍රසංගයට සූදානම් වන නිසා ටිකක් කාර්යබහුලයිනේ. ප්‍රසංගයෙන් පස්සේ නැවැත නර්තන කටයුතු වගේම රේඛා, සංගීත ආශ්‍රමයේ කටයුතුත් අරඹන්න සූදානමක් තිබෙනවා. ඒ අනුව නව මුහුණුවරකින් යුතුව අලුත් දක්ෂ ගුරුවරු යොදාගෙන වැඩමුළු සහිතව පවත්වාගෙන යන්න බලාපොරොත්තු වෙනවා . රේඛා සංගීත ආශ්‍රමය සඳහා නවක සිසුන් බඳවා ගනු ලබනවා.මවගේ ගීත වගේම ඔබේ හඬත්, ගීතත් ජනප්‍රිය වුණා. ඒත් විද්‍යුත් මාධ්‍යයේදී ඔබේ ගීතවලට රූප රචනා නිර්මාණය කරන්නේ අඩුවෙන් නේද?ඇත්තටම මම හිතනවා රූප රචනා නිසා ඇතැම් විට ගීතයට හානියක් වනවා කියලා. මම පිළිගන්නවා රූප මාධ්‍ය හරහා ගීත වලට වැඩි ජනප්‍රියත්වයක් ලැබෙනවා කියන එක. නමුත් මම ජනප්‍රියත්වය පසුපස යන්නේ නැහැ.මට අවශ්‍ය ගිතයට සාධාරණයක් කරන්න, ගුණාත්මක බවින් යුතු රස වින්දනයක් ලද හැකි ගීතයක් ගායනා කිරීම තමයි මගේ අරමුණ. මුල් අවධියේ ගායක ගායිකාවන් ගීතවලට රූපරචනා කළේ නැහැ.ඒත් ඒ ගීත ජනප්‍රිය වුණේ නැද්ද? ගායිකාවක් හෝ ගායකයෙක් හඬින් මිනිසුන් අතරට යා යුතුයි. රූප රචනා නිසා ගීතය කොටුවනවා. ඒකාකාරී වනවා. ඒ ගීතය රසවිඳීන අය ගීතය හරහා දකින්නේ එකම සිද්ධියක් පමණයි.ගීතය එක්ක අලුත් සිතුවිලි රසිකයන් තුළ ඇතිවිය යුතුයි. එවිටයි ඒ ගීතය රසිකයාට සමීප වෙන්නේ. තමන්ගේ වෙන්නේ. ඒ නිසා රූප රචනය කළ යුතු වන්නේ ගීතයට හානියක් නොවන විදිහටයි. .</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>08</day>
    </date>
    <link>http://www.dinamina.lk/2013/08/08/_art.asp?fn=f1308085</link>
    <topic>බුදුදහම ප්‍රංශයෙන් ගෙනාශ්‍රීලාංකීක වර්ණවාදියා</topic>
    <author>චන්දන ජයවීර</author>
    <content>ප්‍රංශයේ ජීවත් වන ශ්‍රී ලාංකික සිත්තරෙ වන මහින්ද හේරත්ගේ චිත්‍ර, මූර්ති හා ස්ථාපන ප්‍රදර්ශනය 'දාර්ශනික මතක' අගෝස්තු 06 දින ලයනල් වෙන්ඩ්ට් කලාගාරයේදි ප.ව. 6.00ට විවෘත වන අතර එය 10-11 දෙදින ද රසිකයන් සඳහා විවෘතව පවතී. චිත්‍ර ප්‍රදර්ශනය ගැන හා සමකාලීන කලා ප්‍රවණතා ගැන සිත්තර මහින්ද දැක්වූ අදහස් මෙසේය.වර්ණ උත්කෘෂ්ටත්වය නැංවූ ශ්‍රී ලාංකික චිත්‍ර ශිල්පියෙක්ගේ ප්‍රදර්ශනයක් මේ දිනවල ලයනල් වෙන්ඩ්ට් කලාගාරයේ දි පැවැත් වේ. මහින්ද හේරත් සිත්තරා හැඳින්විය හැක්කේ සංස්කෘතීන් දෙකක සංකලනයක් ලෙසය එම සම්මිශ්‍රණය ඔහුගේ නිර්මාණ තුළ ද දැක ගත හැකිය.අප එසේ හැඳින් වුවද මහින්ද එම නාමකරණය පිළි නොගනියි. චිත්‍ර ශිල්පියෙක් යුරෝපයේ හෝ ඇමෙරිකාව් ජීවත් වෙමින් එරට ජීවත් වන රසිකයන් සඳහා සිය නිර්මාණ බිහි කළ ද ජන්ම අනන්‍යතාව නැති කර ගතහොත් පැවැත්මක් නැති වන්නේය යන්න හේ දැඩිව විශ්වාස කරයි."එහේ මිනිස්සු අපේ චිත්‍ර බලන්න එන්නේ යූරෝපීය චිත්‍ර ශිල්පියෙක්ගෙ නිර්මාණ දකින්න එනවා කියන අදහසින් නොවයි. ඔවුන් අපෙන් බලාපොරොත්තු වෙන්නේ ආසියානු හැඩ හා තේමා" මේ සංස්කෘතීන් දෙකකට මැදිව අනන්‍යතාව රැකගැනීම පිළිබඳ මහින්දගේ හඬයමහින්ද හේරත්ගේ "Philosophical Memoirs" (දාර්ශනික මතක) චිත්‍ර ප්‍රදර්ශනය නරඹන කිසිවෙකුට ඔහුගේ නිර්මාණ එකතුව අනිජ Exotic යැයි පැවසිය නොහැකිය. අප ඔහුගේ ඒකරාශී කරන ලද නිර්මාණ සමුච්චය පහසුව සඳහා චිත්‍ර ප්‍රදර්ශනයක් ලෙස හැඳින් වුවද තෙල් සායම් මාධ්‍යයෙන් නිර්මිත සිතුවම්වලට අතිරේකව මූර්ති හා ස්ථාපන ද මෙම ප්‍රදර්ශනයට අයත්ය.චිත්‍ර ප්‍රදර්ශනයට නිමිති සපයා ඇත්තේ බුදු දහම හා ඒ මත ගොඩනැඟුණු සංස්කෘතිය යි. මහින්ද බෞද්ධ සංස්කෘතිය යන්න ශ්‍රී ලංකාවට පමණක් සීමා නොකර කාම්බෝජය, වියට්නාමය, බුරුමය වැනි වෙනත් බොදු සංස්කෘතීන් ගවේෂණය කිරීම වෙත ද යොමු කර ඇත. ඒ නිසා ප්‍රදර්ශනය නරඹන්නකුට පුළුල් බවක් මෙන්ම ඒ හා බැඳි ආගන්තුක බවක් ද දනවයි.මහින්දගේ චිත්‍ර, බුදු දහමේ යථාව ගැඹුරින් විචාරීමේ උත්සාහයකි. ඒවා අවකාශමය පර්යාලෝකය මත පිහිටන අතරම සංරචනයේ සමබ රතාව රැකගනිමින් ශාස්ත්‍රාලීය කලාවේ මූලිකාංග ආරක්ෂා කරයි.ආලෝකය හා අඳුර පාලනය කිරීමේ දී ඔහු උද්දීප්ත ස්ථාන හා අඳුරු ස්ථාන අතර මනා අන්තර් සම්බන්ධයක් ගොඩනඟයි. පෙරදීද සඳහන් කළ පරිදි මහින්ද වර්ණවාදියෙකි. ඔහුගේ පින්සල් පහරවල් අතිශයින් ජවසම්පන්නය. ප්‍රාණවත්ය.ඔහුගේ මෙම චිත්‍ර කලා නිපුණත්වයට ප්‍රංශ චිත්‍ර කලාවේ නිරන්තර ඇසුරද බලපාන්නට ඇත. මෙම ශ්‍රී ලාංකික සිත්තරා 1981 සිට වාසභූමි කරගෙන සිටින්නේ ප්‍රංශයය.ඔහුගේ දිවිසැරිය ගෙවෙන්නේ එහි හදවත බඳු පැරිසියේ සෙන් නදිය, නොත්‍රදාම් ස්මාරකය හා ලූවර් කෞතුකාගාරය අතර පිහිටි කලාගාරයකය. එයට හේතුව ඔහු එහි භාරකරුවා වීමය.අපගේ සිත්තරාගේ හඳුන්වා දිය යුතු තවත් විශේෂත්වයක් ඇත. ප්‍රංශයේ ජීවත් වන එකම ශ්‍රී ලාංකික සම්භවයක් සහිත වෘත්තික චිත්‍ර ශිල්පියා ඔහුය. ප්‍රංශයේ ජීවත් වන සියලුම චිත්‍රශිල්පීන්ගේ සිතුවම් ඒකරාශී කොට පැවැත්වෙන ''ට්‍රියන්නෑල් මොන්දියාලේ ඩෙසැටෙම්පස්'' කලා පුදර්ශනය අවස්ථා හතකදී මහින්දගේ සිතුවම්වලින් වර්ණවත්ව ඇත.ප්‍රංශ සිත්තරුන්ගේ නිර්මාණයන්ට රටින් බැහැරව වෙළඳපළක් සකස් කර දීම මෙම ප්‍රදර්ශනයේ අරමුණය. මෙම ප්‍රදර්ශනය ප්‍රංශයෙන් බැහැර රටක වසර තුනකට වරක් පැවැත් වෙයි.චිත්‍ර ශිල්පය පිළිබඳ ඩිප්ලෝමා සහතිකය, ඔහු 1988 දි ප්‍රංශ ජනරජයෙන් හිමි කරගත් අතර වෘත්තිය චිත්‍ර ශිල්පියෙක් ලෙස කටයුතු කිරීම සඳහා අවශ්‍ය බලපත්‍රය මහින්දට ලැබිණේ1989 දී ය. මෙයට අමතරව 2004 දි ජූරියේ ත්‍යාගය හිමිකර ගැනීම ඇතුළුව මහින්ද හේරත් ප්‍රංශයේදි ඇගැයීම් රැසක් හිමිකර ගෙන ඇත. එයට අමතරව ඔහු කේවල හා සාමූහික ප්‍රදර්ශන රැසකට සහභාගී වී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>09</day>
    </date>
    <link>http://www.dinamina.lk/2013/08/09/_art.asp?fn=n1308091</link>
    <topic>රැකවරණ දුන් ශ්‍රීමාල් රහස් පොලිසියට කියයි</topic>
    <author>සිරන්ජනී කුමාරි</author>
    <content>කෝටිපති ව්‍යාපාරික මොහොමඩ් සියාම් ඝාතනයේ සැකකරුවකු වන හිටපු නියෝජ්‍ය පොලිස්පති වාස් ගුණවර්ධන මහතාගේ පුතු පැපිලියාන නිවසේ රැඳී සිටියේ සිය මවගේ අනුදැනුම මත බවට රහස් පොලිසිය ඊයේ (8) කොළඹ අතිරේක මහේස්ත්‍රාත් මොහොමඩ් සහබ්දීන් මහතාට දැනුම් දුන්නේය.එම නිවසේ රැඳී සිට අත්අඩංගුවට ගත් අනෙක් පුද්ගලයා මේ බව රහස් පොලිසියට ප්‍රකාශයක් කරමින් සඳහන් කළ බවට ‍සහකාර පොලිස් අධිකාරී ශානි අබේසේකර මහතා වැඩිදුර වාර්තාවක් ඉදිරිපත් කරමින් සඳහන් කළේය.මෝසමක් මගින් රහස් පොලිසියට ඊයේ (8) සැකකරුවන් දෙදෙනා අධිකරණයට ඉදිරිපත් කරමින් පවසා සිටියේ හිටපු නියෝජ්‍ය පොලිස්පති වාස් ගුණවර්ධන මහතාගේ බිරියගේ අනුදැනුම මත රවිඳු ගුණවර්ධන නො. 62 මයුර පෙදෙස පැපිලියාන නිවසේ රඳවා සිටි බවය.මීට දින තුනකට ඉහතදී මේ නිවසට රවිඳු ගුණවර්ධන පැමිණි බවත් එම අවස්ථාවේදී ඔහුගේ මවට සිය පුතු පොලිසියට බාර කරන ලෙසට දැනුම් දුන්නේ යැයි ශ්‍රීමාල් නැමැති අය රහස් පොලිසියට ප්‍රකාශයක් කරමින් සඳහන් කර තිබේ.පසුව තමා රවිඳුට ආහාර පාන දී රැකවරණය ලබා දුන් බවට අධිකරණයේ දී කරුණු අනාවරණය විය.2013 / 8 / 7 වන දින රහස් පොලිසියට ලද තොරතුරක් අනුව මේ නිවස වැටලූ බවත් දොරට තට්ටු කළද එය විවෘත නොකළ බැවින් දොර කඩා ඇතුළු වී රවිඳු ගුණවර්ධන අත්අඩංගුවට ගත් බව රහස් පොලිසිය අධිකරණයට දැන්වීය.රවිඳු ගුණවර්ධනට දණ්ඩ නීති සංග්‍රහයේ 32 යටතේ 146, 296, 375 හා 355 යටතේ වරද සිදු කර ඇති බවට පහදා දී මේ අත්අඩංගුවට ගැනීම සිදු කළ බවට අධිකරණයේදී හෙළි විණි.‍පසුව මේ ස්ථානය පරීක්ෂා කරන අවස්ථාවේදී එහි වතුර ටැංකියේ හැංඟී සිටි අනෝමා විටෝරනවත්ත, නියැදිගම අහංගම පදිංචි ශ්‍රීමාල් හෙට්ටිආරච්චි යන අය අත්අඩංගුවට ගත් බවත් ඔහු දැන දැනම සැකකරුවෙකුට රැකවරණය ආහාර පාන ලබාදෙමින් ලංකා දණ්ඩ නීති සංග්‍රහයේ 174, 209 වරදවල් සිදු කිරීම සම්බන්ධයෙන් ඔහුට පහදා දුන් බවට රහස් පොලිසිය අධිකරණය හමුවේ පැවසීය.ගාල්ල, යක්දෙහිමුල්ල කොමරන් හෝටලයේ හිමිකරු වන මොහුගේ ඥාති මාමා යැයි පවසන බීමල් ගීගන‍ගේ යන අයට අයත් පැපිලියාන නිවසේ රවිඳු ගුණවර්ධන හා ශ්‍රීමාල් හෙට්ටිආරච්චි යන අය රැඳී සිටි බවට වැඩිදුරටත් රහස් පොලිසිය අධිකරණයට කරුණු අනාවරණය කළේය.ශ්‍රීමාල් යන අයට ස්ථිර ලිපිනයක් නොමැති බව පැවසූ රහස් පොලිසිය මොහු ගාල්ල ප්‍රදේශයේ බෝම්බ ගසා මනුෂ්‍ය ඝාතනයක් සිදු කිරීමේ සිද්ධියකට සම්බන්ධ නඩුවක චුදිතයෙකු බවත් අධිකරණයට වෛද්‍ය වාර්තා ඉදිරිපත් කරමින් නඩු විභාගය මඟ හැර සිටින්නෙකු බවටත් තොරතුරු අනාවරණය වූ බව දැන්වීය.විමල් ගීගනගේ නැමැති අයට අයත් මේ නිවස විකිණීම සඳහා තිබෙන බවත් එහි පැමිණෙන ගැණුම්කරුවන් මුණගැසීම සඳහා එහි රැඳී සිටි බවත් ශ්‍රීමාල් යන අය පොලිසියට ප්‍රකාශ ලබා දුන්නද ඇත්තෙන්ම එම නිවස විකිණීමට තිබුණේද නැත්නම් ඔවුන් සැඟවී සිටින්නට මෙය භාවිතා කළේද යන්න සැක සහිත බව රහස් පොලිසිය සිය වාර්තාවේ වැඩිදුරටත් සඳහන් කර තිබිණි.නවවන සැකකරු වන ශ්‍රීමාල් සම්බන්ධයෙන් පොලිස් ස්ථානවලට පණිවිඩ යැවූ බව පැවසූ ශානි අබේසේකර මහතා ඔහු තවත් අපරාධවලට සම්බන්ධ ද යන්න පිළිබඳව වාර්තා පොලිස් ස්ථාන මගින් ‍කැඳවා ඇති මුත් මෙතෙක් ඒවා නොලැබුණු බව කීය.එබැවින් ශ්‍රීමාල් නැමැත්තා ලබන 14 වැනි දින තෙක් රක්ෂිත බන්ධනාගාරගත කරන ලෙසට රහස් පොලිසිය අධිකරණයෙන් ඉල්ලා සිටියේය.තවද රවිඳු ගුණවර්ධන මොහොමඩ් සියාම් ඝාතනයට දායක වූ ආකාරය පිළිබඳ තවදුරටත් විමර්ශන පවත්වන බව පැවසූ රහස් පොලිසිය අධිකරණයට 2013 / 06 / 13 ඉදිරිපත් කළ බී වාර්තාවට අනුව කරුණු අනාවරණය කර ගැනීම සඳහා 2013 අංක 2 අපරාධ නඩු විධාන සංග්‍රහයේ 2ක වගන්ති ප්‍රකාරව පැය 24ක කාලයක් 81වැනි සැකකරු රහස් පොලිසියේ බාරයට පත් කරන ලෙස අධිකරණයෙන් ඉල්ලා සිටියේය.මෙහිදී රවිඳු ගුණවර්ධන වෙනුවෙන් අධිකරණය හමුවේ ‍කරුණු දැක්වූ නීතිඥ අජිත් පතිරණ මහතා පැවසුවේ සැකකරු කිසි විටෙක අධිකරණය මඟහැරීමට උත්සාහ දැරූ අයකු නොවනබවත් ඔහු ඇස්මා රෝගියකු බැවින් එයට ප්‍රතිකාර ලබමින් සිටි නිසා අධිකරණයට බාරවීම ප්‍රමාද වූ බවය.තවද මේ රෝගය නිසා ඔහුගේ ජීවිතයද අවදානම් බැවින් අවශ්‍ය වෛද්‍ය ප්‍රතිකාර ලබාදීමට අවසර ලබා දෙන ලෙසට අධිකරණයෙන් ඉල්ලීමක් කළේය.මුල් බී වාර්තාව අනුව රහස් පොලිසිය කරුණු දක්වා ඇත්තේ මරණකරු හා දෙවන සැකකරු අතර ඇති වූ මුදල් ගනුදෙනුවක් මත රවිඳු අත්අඩංගුවට ගැනීමට අවශ්‍ය බව වුවත් මාධ්‍ය වාර්තාවල අද (8) පළව ඇත්තේ මරණකරුගේ කඩයට ගොස් සපත්තු මිලදී ගැනීමේ ආරවුලක් බව පැවසූ නීතිඥ අජිත් පතිරණ මහතා එක් එක් අවස්ථාවලදී රහස් පොලිසිය විවිධාකාරයේ කතා ගොතන බව පැවසීය.රහස් පොලිසියේ කාර්ය පටිපාටිය නීතියට පටහැනි බව පැවසූ නීතිඥවරයා රවිඳු රහස් පොලිස් භාරයට පත් කරන්නේ නම් ඊට ප්‍රථම හා නැවත අධිකරණයට ඉදිරිපත් කළ පසු අධිකරණ වෛද්‍යවරයා වෙත යොමු කරන ලෙසට මහේස්ත්‍රාත්වරයාගෙන් ඉල්ලීමක් කළේය. ‍රහස් පොලිසියේ සහකාර පොලිස් අධිකාරී ශානි අබේසේකර 2013 අංක 2 අපරාධ නඩු සංග්‍රහයේ ප්‍රතිපාදන අනුව මා ඉල්ලීම කළා. ඔහු පොලිස් බාරයට පෙර අධිකරණ වෛද්‍ය නිලධාරී වෙත ඉදිරිපත් කිරීමෙන් අපට විමර්ශන සඳහා කාලය ප්‍රමාණවත් වන්නේ නැහැ. ඒ නිසා අධිකරණයට ඉදිරිපත් කළ පසු අධිකරණ වෛද්‍යවරයා වෙත ඉදිරිපත් කරන්න කියලා ඉල්ලා සිටිනවා යැයි කීය.මෙහිදී නව වන සැකකරු වූ ශ්‍රීමාල් හෙට්ටිආරච්චි වෙනුවෙන් පෙනී සිටි නීතිඥ සිරිපාල අමරසේකර මොහු නඩුවට සම්බන්ධ වන්නේ එම නිවසේ රැඳී සිටි නිසා. වෙනත් නඩුවලට සම්බන්ධ බවට කරුණු හෙළි වුණත් මේ නඩුවට සම්බන්ධ නැති නිසා ඇප ඉල්ලා සිටිනවා. ශානි අබේසේකර ශ්‍රීමාල් නැමැති සැකකරුගේ ප්‍රකාශය අනුව රවිඳු කඩුවෙල මහේස්ත්‍රාත් අධිකරණයේ වරෙන්තු නිකුත් වූ සැකකරුවෙක් බවත් ඒ බව ඔහුගේ මවට දැනුම් දී ඔහු පොලිසියට බාර කරන ලෙසට පැවසූ බවට ප්‍රකාශ වී තිබෙනවා. ඒ අනුව මොහු දැන දැනම සැකකරුවෙකුට රැකවරණය ලබාදී තිබෙනවා.තවද මොහුට ස්ථිර ලිපිනයක් නැහැ. ඔහුගේ වැරදි පුළුල් ලෙස සොයන්න අවශ්‍ය වෙනවා ස්වාමීනී.නීතිඥ සිරිපාල අමරසේකර රැකවරණය ඇප දිය හැකි වරදක්. ඒ පිළිබඳව සලකා බලන්න. අදාළ කරුණු සලකා බැලූ මහේස්ත්‍රාත්වරයා රවිඳු ගුණවර්ධන පැය 24ක කාලයක් රහස් පොලිසියේ රඳවා ප්‍රශ්න කිරීමට අවසර ලබාදෙමින් ඔහු නැවත අධිකරණයට ඉදිරිපත් කළ පසු අධිකරණ වෛද්‍යවරයා වෙත ඉදිරිපත් කිරීමට නියම කළේය.මීට අමතරව 9වැනි සැකකරු වන ශ්‍රීමාල් සම්බන්ධයෙන් නීතිපති උපදෙස් ලබාගෙන මීළඟ නඩු දිනයේ කරුණු දක්වන ලෙසට රහස් පොලිසියට නියම කරමින් ඔහු මේ මස 14වැනි දින දක්වා රක්ෂිත බන්ධනාගාරගත කිරීමට නියම කළේය.රහස් පොලිසියේ සහකාර පොලිස් අධිකාරී ශානි අබේ‍සේකර, පොලිස් පරීක්ෂක රංජිත් මුණිසිංහ, උප පොලිස් පරීක්ෂක උපාලි බණ්ඩාර යන අය පැමිණිල්ල වෙනුවෙන් පෙනී සිටියහ.සැකකරුවන් වෙනුවෙන් නීතිඥ අජිත් පතිරණ, නීතිඥ මධුර වෙල්ගම රසික සමරවික්‍රම සමඟ නීතිඥ සිරිපාල අමරසේකර පෙනී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>09</day>
    </date>
    <link>http://www.dinamina.lk/2013/08/09/_art.asp?fn=n1308092</link>
    <topic>රටේ සාමකාමී බව ආගමික වතාවත්වලට රුකුලක්</topic>
    <author/>
    <content>රටපුරා දැනට පවතින සාමකාමී වාතාවරණය මධ්‍යයේ සිය ආගමික වත්පිළිවෙත් බාධාවකින් තොරව ඉටු කිරීමට ලැබුණු අවස්ථාව පිළිබඳව ශ්‍රී ලාංකික මුස්ලිම් ප්‍රජාව සතුටට පත් වන බව ජනාධිපති මහින්ද රාජපක්ෂ මහතා පවසයි.එය අපගේ සංස්කෘතියේ හා ශිෂ්ටාචාරයේ වැදගත් ලක්ෂණයක් වන විවිධ ආගම් අතර ඉවසීමේ හා අවබෝධයේ සම්ප්‍රදාය හා පූර්ණ ලෙස අනුගතවීමක් යැයිද ජනාධිපතිවරයා ඊද්-උල්-ෆීතර් උත්සවය නිමිත්තෙන් නිකුත් කර ඇති පණිවිඩයෙන් කියා සිටියි.එහි මෙ‍සේද දැක්වේ.  ඉස්ලාම් භක්තිකයන් අද දින සමරනු ලබන ඊද්-උල්-ෆීතර් උත්සවය වෙනුවෙන් මා මේ පණිවිඩය එවන්නේ සතුටිනි. මේ උත්සවය ඉතා වැදගත් වන්නේ එය ඉස්ලාම් භක්තිකයන්ගේ ආගමික වතාවත් හා ශුද්ධ උපවාස මාසයේ අවසානය සනිටුහන් කරන නිසාය. රාමසාන් මාසය පුරා ශුද්ධ වූ කුරාණයේ හා මහමුද් නබිතුමාගේ ඉගැන්වීම් පිළිපැද ඔවුන් අද දින ලොව පුරා සිටින සිය සහෝදර බැතිමතුන් සමඟ මේ උත්සවය සැමරීමට එක් වෙති.යඥා හා කැප කිරීම් සිය අධ්‍යාත්මික ජීවිතය ශක්තිමත් කිරීමට උපකාරී වන පරිදි මසක් පුරා සිදු කෙරුණු ආගමික පිළිවෙත් වලින් නැවත උද්දීපනය වූ භක්තියෙන් ප්‍රමුදිත වීමට මෙය අවස්ථාවකි.රට පුරා දැනට පවතින සාමකාමී වාතාවරණය මධ්‍යයේ සිය ආගමික වත්පිළිවෙත් බාධාවකින් තොරව ඉටු කිරීමට ලැබුණු අවස්ථාව පිළිබඳව ශ්‍රී ලාංකීය මුස්ලිම් ප්‍රජාව සතුටට පත් වෙති. එය අපගේ සංස්කෘතියේ හා ශිෂ්ටාචාරයේ වැදගත් ලක්ෂණයක් වන විවිධ ආගම් අතර ඉවසීමේ හා අවබෝධයේ සාම්ප්‍රදාය හා පූර්ණ ලෙස අනුගත වීමකි. අපගේ එකඟත්වයේ හා අවබෝධයේ සංස්කෘතියේදී ශ්‍රී ලංකාවේ ප්‍රගමනය සඳහා මුස්ලිම් ප්‍රජාවගේ දායකත්වය පිළිබඳ සිහිපත් කිරීමට මෙය වටිනා අවස්ථාවකි. ශ්‍රී ලංකාවේ දියුණුවට ඉවහල් වන එවන් අවබෝධයේ හා ආගමික නිදහසේ අඛණ්ඩව පැවැත්ම පිළිබඳව අපි බලාපොරොත්තු සහගත විය යුතු වන්නෙමු.ශ්‍රී ලංකාවේ සියලු ඉස්ලාම් භක්තිකයන්ට ප්‍රීතිමත් ඊද්-උල්-ෆීතර් උළෙලක් පතමි.ඊද් මුබාරක්!.</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>09</day>
    </date>
    <link>http://www.dinamina.lk/2013/08/09/_art.asp?fn=n1308093</link>
    <topic>සන්ධානයේ මංගල රැලිය කුරුණෑගල මාලිගාපිටියේ දී</topic>
    <author>සිතාරා සේනානි සහ නුවන් කොඩිකාර,</author>
    <content>උතුර, මධ්‍යම හා වයඹ පළාත් සභා මැතිවරණ ඉලක්ක කොට ගෙන එක්සත් ජනතා නිදහස් සන්ධානය සංවිධාන කරන ප්‍රථම මැතිවරණ ප්‍රචාරක රැස්වීම සහ ශ්‍රී ලංකා නිදහස් පක්ෂයේ 62වැනි සංවත්සරය ජනාධිපති මහින්ද රාජපක්ෂ මහතා‍ගේ ප්‍රධානත්වයෙන් කුරුණෑගල මාලිගාපිටියේදී ලබන සැප්තැම්බර් 2වැනිදා පස්වරු 3ට පැවැත්වේ.ශ්‍රී ලංකා නිදහස් පක්ෂය ප්‍රධාන එක්සත් ජනතා නිදහස් සන්ධානය නියෝජනය කරන සියලු පක්ෂවල සහභාගීත්වයෙන් මේ රැස්වීම පැවැත්වෙන බව ශ්‍රී ලංකා නිදහස් පක්ෂයේ මහ ලේකම්, ඇමැති මෛත්‍රීපාල සිරිසේන මහතා එම පක්ෂ මූලස්ථාන ශ්‍රවණාගාරයේ ඊයේ (8) පැවැති මාධ්‍ය හමුවේ දී පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>09</day>
    </date>
    <link>http://www.dinamina.lk/2013/08/09/_art.asp?fn=n1308094</link>
    <topic>සංචාරක ගුවන් සේවා කටයුතුවලට පොදුරද සමුළුව ඉමහත් රුකුලක්</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ සංචාරක කටයුතු මෙන්ම ගුවන් සේවා කටයුතු ජාත්‍යන්තර මට්ටමින් තවදුරටත් පුළුල් කිරීම සඳහා පොදුරාජ්‍ය මණ්ඩලීය සමුළුව දැවැන්ත ශක්තියක් සපයන බව ගුවන් තොටුපළ හා ගුවන්සේවා සමාගමේ සභාපති ප්‍රසන්න වික්‍රමසූරිය මහතා ප්‍රකාශ කරයි.එළඹෙන නොවැම්බර් මාසයේ දී ශ්‍රී ලංකාවේ පැවැත්වෙන පොදුරාජ්‍ය මණ්ඩලීය සමුළුවට සහභාගිවීම සඳහා රාජ්‍ය නායකයන්, විදේශ කටයුතු ඇමැතිවරුන් ඇතුළු නියෝජිතයන් රැසක් ලෝකයේ රටවල් 54කට අයත් ගුවන් තොටුපළවලින් ශ්‍රී ලංකාවට පැමිණෙන බව පෙන්වාදෙන ඒ මහතා එහි දී ශ්‍රී ලංකාවේ ගුවන් ක්ෂේත්‍රය සම්බන්ධයෙන් ඔවුන්ට හොඳ අවබෝධයක් ලබා දීමට හැකියාව ලැබෙන බවද පවසයි.2009 වසරින් පසුව ආසියානු කලාපයේ ආරක්ෂිත ම රට ශ්‍රී ලංකාව බව පෙන්වාදෙන සභාපතිවරයා ජනාධිපති මහින්ද රාජපක්ෂ මහතාගේ නායකත්වය යටතේ ඒ තත්ත්වය ළඟා කර ගන්නට අවස්ථාව ලැබීම විශාල ජයග්‍රහණයක් බවද අද වනවිට ආසියානු මෙන්ම පොදුරාජ්‍ය මණ්ඩලීය සාමාජික රටවල වඩා සාමකාමී රට බවට ශ්‍රී ලංකාව පත්ව තිබෙන බවද කියා සිටී.ශ්‍රී ලංකාවේ සංචාරක මෙන්ම ගුවන් ක්ෂේත්‍රය සම්බන්ධයෙන් මුළු ලෝකයේම අවධානය යොමුවී තිබෙන බවද භූගෝලීය වශයෙන් ශ්‍රී ලංකාවේ පිහිටීම මේ සදහා වඩාත් ඉවහල් වන බවද සඳහන් කරන ගුවන් තොටුපළ හා ගුවන්සේවා සමාගමේ සභාපතිවරයා බ්‍රිතාන්‍යයේ ඔටුන්න හිමි චාල්ස් කුමරු ඇතුළුව ලෝකයේ රටවල් 54ක රාජ්‍ය නායකයන් මීට සහභාගී වන බවද සිහිපත් කරයි.මෙවැනි ජාත්‍යන්තර සමුළුවක් ශ්‍රී ලංකාවේදී පැවැත්වීම යුද ජයග්‍රණයටත් වඩා ඉදිරියට ගිය විශාල ජයග්‍රහණයක් බව පවසන ඒ මහතා එය ශ්‍රී ලංකාව පිළිබදව පමණක් නොව ලෝකයේ රටවල් 54ක් සම්බන්ධයෙන් අතිශය වැදගත් තීන්දු, තීරණ ගනු ලබන ඵෙතිහාසික අවස්ථාවක් බවද කියාසිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>09</day>
    </date>
    <link>http://www.dinamina.lk/2013/08/09/_art.asp?fn=n1308095</link>
    <topic>RMV වසර 1½ක ආදායම රු. කෝටි 1000 පනී</topic>
    <author>විජයානි එදිරිසිංහ</author>
    <content>මෝටර් රථ ප්‍රවාහන කොමසාරිස් දෙපාර්තමේන්තුව පසුගිය මාස 18ට රජයට උපයා දී ඇති ආදායම රුපියල් කෝටි 1000 ඉක්මවා ගොස් තිබේ. එනම් එම ප්‍රමාණය රුපියල් කෝටි එක්දාස් එකසිය හතළිස් හතකි (1147).2012 වසරේ රුපියල් කෝටි හත්සිය අසූ හතක දළ ආදායමක් රජයට ලබාදී ඇති අතර පසුගිය මාස හයේ ලබාදී ඇති ආදායම රුපියල් කෝටි තුන්සිය හැටක් වෙයි.2011, 2010, සහ 2009 වසර හා සංසන්දනය කරන විට මේ ආදායම ශීඝ්‍ර වැඩිවීමක් පෙන්නුම් කරයි. 2009 වසරේදී එම දෙපාර්තමේන්තුව උපයා ඇති ආදායම කෝටි 240කි.2013 වසරේ පසුගිය මාස 6යේදී පමණක් 2009යේදී ලැබූ ආදායම ඉක්මවා යන ආදායමක් උපයා තිබේ. වාහන සඳහා තීරු බදු ලියාපදිංචි ගාස්තු වැඩි වූවත් ජනතාව අත ගැවසෙන මුදල් ප්‍රමාණය වැඩි නිසා සෑම නිවසකටම කුමක් හෝ වාහනයක් මිලදී ගැනීම සිදු වෙයි.මෝටර් රථ ප්‍රවාහන දෙපාර්තමේන්තුවේ නව වාහන ලියාපදිංචියට අදාළ දත්ත පරීක්ෂා කිරීමේදී පෙනී යන්නේ මසකට රුපියල් කෝටියට වැඩි වාහන පනහකට වැඩි ප්‍රමාණයක් ලියාපදිංචි වන බවයි. බී. එම්. ඩබ්ලිව්. ලැන්කෘෂර්, ජගුවර් නිරතුරුවම ලියාපදිංචි වෙයි.පසුගිය 2012 වසරේ තිරුබදු රහිත වාහන ගෙන්වීමට සහ වෙනත් විශේෂ වරප්‍රසාද ඔස්සේ ලබා දුන් බලපත්‍ර මත ගෙන්වූ වාහන ලියාපදිංචියෙන් ලැබුණ ආදායම රුපියල් කෝටි 657 වැඩිය. පසුගිය මාස හයට අදාළ වරප්‍රසාද යටතේ ලියාපදිංචි වාහන වලින් කෝටි 244ක ආදායමක් ලබා තිබේ.වාහන ලියාපදිංචියේදී සුපිරි වාහන සඳහා අයකරන ලද බදු ආදායම 2012 වසරේදී කෝටි 125 ඉක්මවා යන අතර පසුගිය මාස හයේ එම ප්‍රමාණය කෝටි පනස් අට ඉක්මවා ගොස් තිබේ. අලෙවි කරන ලද වාහන සඳහා දෙපාර්තමේන්තුව වාහන ලියාපදිංචියේදී අය කර ඇති බදුවලින් පසුගිය වසරේ කෝටි 39ක්ද පසුගිය මාස හයට කෝටි 26ක් ඉක්මවා යන ආදායමක්ද ලබාගැනීමට හැකිවී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>09</day>
    </date>
    <link>http://www.dinamina.lk/2013/08/09/_art.asp?fn=n1308096</link>
    <topic>පක්ෂයේ විනය රැකගෙන ප්‍රචාරක කටයුතු කරන්න</topic>
    <author>සිතාරා සේනානි සහ නුවන් කොඩිකාර</author>
    <content>පක්ෂයේ විනය හා ගෞරවය ආරක්ෂා වන අයුරින් මැතිවරණ ප්‍රචාරක කටයුතු සිදුකරන්නැයි සියලුම අපේක්ෂකයන්ට ලිඛිතව හා වාචිකව දන්වා ඇතැයි ශ්‍රී ලංකා නිදහස් පක්ෂයේ මහ ලේකම්, සෞඛ්‍ය ඇමැති මෛත්‍රීපාල සිරිසේන මහතා පැවසීය.ශ්‍රී ලංකා නිදහස් පක්ෂයේ හා එක්සත් ජනතා නිදහස් සන්ධානයේ මහලේකම්වරුන්ගේ අස්සනින් යුතුව එම දැනුම්දීම සිදුකර ඇති බවත් හෙතෙම කීවේය. යම් අපේක්ෂකයකු මැතිවරණ නීති රීති උල්ලංඝනය කරන්නේ නම් ඔවුන්ගේ තරාතිරම නොමබලා නීතිය ක්‍රියාත්මක කිරීමේ බලය පොලිසිය ලබා දී ඇති බවද ඒ මහතා ප්‍රකාශ කළේය.සිය සන්ධානයේ අපේක්ෂකයකු මැතිවරණ නීති රීති කඩකරන්නේ නම් ඔවුන්ට එරෙහිව පක්ෂය මට්ටමින් අවශ්‍ය පියවර ගන්නා බවත් සිරිසේන මහතා පැවසීය.මැතිවරණ නීති රීති උලංඝනය කිරීම් ශ්‍රි ලංකා නිදහස් පක්ෂයේ මහ ලේකම්වරයා ලෙස තමන් අනුමත නොකරන බව කී ඒ මහතා එවැනි දේ සොයා බලා තදින් ක්‍රියා කරන බව කීවේය.එළඹෙන පළාත් සභා මැතිවරණය ජයග්‍රහණය වෙනුවෙන් එක්සත් ජනතා නිදහස් සන්ධානය ක්‍රියාත්මක කරන වැඩපිළිවල සම්බන්ධයෙන් මාධ්‍ය වෙත කරුණු දැක්වීම සඳහා ශ්‍රී ලංකා නිදහස් පක්ෂ මූලස්ථානයේ ඊයේ (8) පැවැති මාධ්‍ය හමුවේ දී ඇමැතිවරයා මේ බව පැවසීය. පවතින මැතිවරණ ක්‍රමය යටතේ ගැටුම් ඇතිවීම පසුගිය කාලය පුරාවටම දැකගැනීමට හැකිවූ බව කී මහ ලේකම්වරයා එහෙත් එවැනි සිදුවීම වලක්වා ගනිමින් කටයුතු කිරීම සියලුම දෙනාගේම වගකීම බවත් පැවසීය.එකම පක්ෂයේ පිරිස් ගැටුම් ඇති කරගැනීමෙන්ම පක්ෂයේ විනය පිළිබඳ ගැටලුවක් මතුවන්නේ දැයි මාධ්‍යවේදියකු නැඟු ප්‍රශ්නයකට පිළිතුරු දුන් ඇමැතිවරයා යම් පුද්ගලයකු හෝ කණ්ඩායමක් සිදුකරන දේවල්වල වගකිම පක්ෂයට හෝ ආණ්ඩුවට පැටවීම නිවරදි නැතැයි කීවේය.මේ අවස්ථාවට ජ්‍යෙෂ්ඨ ඇමැති, මහාචාර්ය තිස්ස විතාරණ, නියෝජ්‍ය ඇමැති මුත්තු සිවලිංගම් මහත්වරුන් ඇතුලු පක්ෂ නියෝජිතයෝ රැසක් සහභාගිවී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>09</day>
    </date>
    <link>http://www.dinamina.lk/2013/08/09/_art.asp?fn=n1308097</link>
    <topic>උතුරේ හොර නෝට්ටු ජාවාරමේ 4ක් දැලේ</topic>
    <author>චන්ද්‍රිකා පෙරේරා</author>
    <content>ව්‍යාජ මුදල් නෝට්ටු මුද්‍රණය කර වන්නි හා උතුරු ප්‍රදේශයේ බෙදා හරිමින් සිටි මහ මොළකරු, මුද්‍රණාලය හිමිකරුවා, හුවමාරු කරන්නා ඇතුළු පුද්ගලයන් සිව්දෙනකු අත්අඩංගුවට ගෙන ඇත.දහසේ හොර නෝට්ටු 48ක් ,මුද්‍රණ යන්ත්‍රය සමඟ තවත් භාණ්ඩ තොගයක් ද කිළිනොච්චිය පොලිසිය මගින් පෙරේදා(07) අත්අඩංගුවට ගැනිනි. මෙසේ අත්අඩංගුවට ගත් ද්‍රව්‍ය අතර නෝ‍ට්ටු මුද්‍රණයට යොදා ගන්නා කොන්කෝඩ් වර්ගයේ කොළ 15ක් ද තිබුණු බව පොලිසිය පැවසීය.නෝ‍ට්ටු මුද්‍රණයට යොදාගත් පරිගණකය, ප්‍රින්ටරය හා තීන්ත බෝතල් දෙකක් ද සොයාගෙන තිබේ. කිළිනොච්චිය දුම්රිය පොළ පාරේ දී රුපියල් විසි අට දහසක ව්‍යාජ දහසේ නෝට්ටු සමඟ එදින උදේ එක් සැකකරුවෙක් අත්අඩංගුවට ගෙන ඇත. ඔහු හෙළි කළ තොරතුරු අනුව වවුනියාව ප්‍රදේශයේ දී තවත් විසි දහසක දහසේ හොර නෝට්ටු සමඟ එක් අයෙක් අත්අඩංගුවට ගෙන තිබේ.මේ සැකකරු මුදල් හුවමරු කරන්නා‍ ලෙස ක්‍රියාත්මකව සිටි බවට අණාවරණය වෙයි. මේ පුද්ගලයාගෙන් පොලිසිය ප්‍රශ්න කිරීමේ දී හෙළි වූ තොරතුරු මත වවුනියාවේ නිවසක පවත්වාගෙන යමින් තිබූ ව්‍යාජ නෝට්ටු මුද්‍රණාලය වටලා එහි හිමිකරු හා නෝට්ටු මුද්‍රණය සිදු කළ මහ මොලකරු අත්අඩංගුවට ගෙන තිබේ.නෝට්ටු මුද්‍රණය කිරීමට අවශ්‍ය කොළ ලබාගත්තේ කෙසේද යන්න මෙතෙක් හෙළිව නැත.සිද්ධිය සම්බන්ධයෙන් කිළිනොච්චිය පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>09</day>
    </date>
    <link>http://www.dinamina.lk/2013/08/09/_art.asp?fn=n1308098</link>
    <topic>කිරිපිටි වෙළෙඳ දැන්වීම් එපැයි ෆොන්ටේරා සමාගමට අතුරු තහනමක්</topic>
    <author>නෙල්කා මැදගෙදර</author>
    <content>‘ඇන්කර්' කිරි පිටි ඇතුළුව 'ෆොන්ටේරා බ්‍රෑන්ඩිස් ලංකා' පෞද්ගලික සමාගමෙහි කිරිපිටි සියයට සියයක් සෞඛ්‍යාරක්ෂිත බව පවසමින් මුද්‍රිත සහ විද්‍යුත් මාධ්‍ය මඟින් වෙළෙඳ දැන්වීම් ප්‍රචාරය කිරීමෙන් එම සමාගම වළක්වන අතුරු නියෝගයක් අභියාචනාධිකරණය ඊයේ (08) නිකුත් කළේය.අගෝස්තු මස 21දා දක්වා එම නියෝගය බල පැවැත්වේ.සෞඛ්‍යයට හානිකර ඩයිසයිනමයිඩ් (DCD) මේ කිරිපිටිවල අඩංගු බවට පැවැසෙද්දීත් එම කිරිපිටි මිනිස් සෞඛ්‍යයට සියයටසියයක් හිතකර බව පවසමින් ෆොන්ටේරා සමාගම පාරිභෝගිකයන් නොමඟ යවන බව පවසමින් ගොනු කළ රිට් පෙත්සමක් සලකා බැලූ අභියාචනාධිකරණය මේ නියෝගය නිකුත් කළේය.අභියාචනාධිකරණ සභාපති විනිසුරු ශ්‍රී ස්කන්ධරාජා මහතා සහ අභියාචනාධිකරණ විනිසුරු මාලනී ගුණරත්න මහත්මිය ඉදිරියෙහි මේ පෙත්සම ඊයේ (08) කැඳවන ලදී.මාතලේ ප්‍රදේශයෙහි පදිංචි ගෘහනිර්මාණ ශිල්පියකු මෙන්ම දීර්ඝ කාලීනව 'ඇන්කර්' කිරිපිටි පරිභෝජනය කරන පුද්ගලයකු වන කමල් සාලිය සමරසිංහ යන අය මේ පෙත්සම ඉදිරිපත් කර තිබුණි.පාරිභෝගික කටයුතු අධිකාරිය, එහි සභාපති රූම් මර්ෂුක්, එම අධිකාරියෙහි සාමාජිකයන් දස දෙනා, ෆොන්ටේරා බ්‍රෑන්ඩ්ස් ලංකා පෞද්ගලික සමාගම සහ නීතිපතිවරයා පෙත්සමෙහි වගඋත්තරකරුවෝ වෙති.ජනාධිපති මහින්ද රාජපක්ෂ මහතාගේ උපදෙස් මත මෙම කිරිපිටි රසායනාගාර පරීක්ෂාවකට ලක් කරන අතර එම රසායනාගාර වාර්තා අධිකරණයට ඉදිරිපත් කරන ලෙස බලධාරීන්ට නියෝග කරන ලෙසද මෙම පෙත්සම මඟින් අධිකරණයෙන් ඉල්ලීමක් කර තිබේ.පෙත්සම්කරු සඳහන් කරන පරිදි ඔහු වයස අවුරුදු පහේ සිට 'ඇන්කර්' කිරිපිටි පරිභෝජනයට පුරුදුව සිටින අයෙකි.නවසීලන්තයෙන් ආනයනය කරන කිරිපිටිවල ඩයිසයිනමයිඩ් (DCD) අඩංගුවන බවට මිනිසුන් අතර ඉකුත් වකවානුවේ දී ප්‍රචලිත විය.ඩයිසයිනමයිඩ් යනු මිනිස් සිරුරට හානිකර සුදු පැහැති ස්ඵටික ද්‍රව්‍යයකි. එය මෙලමයින් ආශ්‍රිත නිෂ්පාදනයක්ද වේ. එම කාබනික රසායනිකය ද්‍රව්‍යයය හෙමින් දිරාපත් වන නයිට්‍රජන් පොහොරක් ලෙස භාවිතා කරන්නකි. එය ජල පිරිපහදු ක්‍රියාවන්ට, රසායන ක්‍රියාවන්ට, පුපුරණ ද්‍රව්‍යය, රබර් නිෂ්පාදන ආදියට යොදා ගැනේ.එම රසායනිකය ඇන්කර් නිෂ්පාදිතවල ඇතුළත් බවට 2012 වසරේ දී නවසීලන්තයෙහි මව් සමාගම ආශ්‍රිතව කළ පරීක්ෂණයක දී අනාවරණය කර ගෙන තිබේ.එහෙත් ෆොන්ටේරා බ්‍රෑන්ඩ්ස් ලංකා පෞද්ගලික සමාගම එම හානිකර තත්ත්වයන් ජනතාවගෙන් වසන් කිරීමට දැඩි උත්සාහයක් ගන්නා බව පෙත්සමෙහි සඳහන් වේ.මේ සමාගම සම්බන්ධ චීන සමාගම මඟින් නිෂ්පාදනය කළ ළදරු ආහාර විස වී චීන දරුවන් දරුණු වකුගඩු ආබාධවලට ගොදුරු වූ බව පෙත්සමෙහි සඳහන් වේ.එහෙත් එම තත්ත්වයන් ද නොසලකා හරිමින් මේ සමාගම කටයුතු කරන බව පෙත්සමෙහි සඳහන් ය.නවසීලන්තයෙන් ආනයනය කරන කිරිපිටි වල මිනිස් සෞඛ්‍යයට හානිකර විස ද්‍රව්‍ය තිබෙන බැවින් එය ළදරුවන්ට දීමෙන් සහ පරිභෝජනයට ගැනීමෙන් වළකින ලෙස ඇමැති ලක්ෂ්මන් යාපා අබේවර්ධන මහතා පාර්ලිමේන්තුවෙහි ප්‍රසිද්ධ ප්‍රකාශයක් කෙළේය.අනතුරුව මේ කිරිපිටි රසායනාගාර පරීක්ෂණයකට ලක් කිරීමට ජනාධිපති මහින්ද රාජපක්ෂ මහතාගේ උපදෙස් පරිදි කටයුතු කරනු ලැබේ.එලෙස හානිකර ද්‍රව්‍යයන් ඇති බව ප්‍රකාශ කර තිබියදීත් එහි සැබෑ තත්ත්වය වසන් කරමින් මහජනතාව නොමග යැවීමට ෆොන්ටේරා සමාගම කටයුතු කරන බව පෙත්‍සමෙහි සඳහන් ය. එසේම එම කිරිපිටි සියයට සියයක් සෞඛ්‍යාරක්ෂිත බවට වෙළෙඳ දැන්වීම් ප්‍රචාරය කිරීමටත් මුද්‍රිත මාධ්‍යයන් ඔස්සේ දැන්වීම් පළ කිරීමටත් එම සමාගම කටයුතු කරගෙන යයි.එබැවින් මහජනතාව නොමඟ යවමින් එලෙස දැන්වීම් ප්‍රචාරය කිරීමෙන් එම සමාගම වළක්වන නියෝගයක් නිකුත් කරන්නැයි පෙත්සම්කරු අධිකරණයෙන් ඉල්ලා සිටී.එසේම එම කිරිපිටි නිෂ්පාදන සම්බන්ධයෙන් සිදු කරන රසායනාගාර වාර්තා අධිකරණයට ඉදිරිපත් කරන ලෙසද සියල්ලන්ගේම දැනගැනීමට හැකිවන පරිදි කටයුතු කරන ලෙසද පෙත්සම්කරු අධිකරණයෙන් ඉල්ලා සිටී.පෙත්සම අගෝස්තු මස 19 වැනිදා නැවත කැඳවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>09</day>
    </date>
    <link>http://www.dinamina.lk/2013/08/09/_art.asp?fn=n1308099</link>
    <topic>තැපැල් ඡන්දය සැප්තැම්බර් 9-10</topic>
    <author>අනුර ප්‍රේමලාල්</author>
    <content>උතුර මධ්‍යම හා වයඹ පළාත් සභා මැතිවරණය සඳහා තැපැල් ඡන්ද ප්‍රකාශ කිරීම ලබන මස 9 හා 10 යන දිනවල දී සිදු කෙරෙන බව මැතිවරණ මහ ලේකම් කාර්යාලය ප්‍රකාශ කරයි.ඒ අනුව ඉකුත් (2) දා වන විට මැතිවරණ මහ ලේකම් කාර්යාලයේ නිවේදනයට අනුව තැපැල් ඡන්දය ඉල්ලුම් කර සුදුසුකම් ලැබූ ඡන්ද දායකයන්ට මෙදින ඡන්දය භාවිතා කළ හැකි අතර ඡන්දපත්‍රිකා නිකුත් කිරීම මේ 22 දින සහතික කළ අයගේ රාජකාරී ලිපිනයට අදාළ දිස්ත්‍රික්කවල කච්චේරි මගින් ඡන්ද පත්‍රිකා නිකුත් කරන බවද මැතිවරණ මහ ලේකම් කාර්යාල ප්‍රකාශකයකු 'දිනමිණ' ට පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>09</day>
    </date>
    <link>http://www.dinamina.lk/2013/08/09/_art.asp?fn=n13080910</link>
    <topic>කතරගම ඇසළ පෙරහර තෙවන දිනය අද</topic>
    <author>කතරගම විශේෂ ඊ.එච්. සෝමපාල</author>
    <content>රුහුණු කතරගම මහා දේවාලයේ වාර්ෂික ඇසළ පෙරහැරේ 3 වන දිනය අදයි. කතරගම මහා දේවාලයෙන් ඇරඹෙන දේව පෙරහැරඅෂ්ඨඵල බෝධීන් වහන්සේ ප්‍රදක්ෂිණා කර පත්තිනි, දැඩිමුණ්ඩ සමන් සූනියම් යන සතර දේවාල ඉදිරිපිටින් ගමන් කර මහා වාසල් දොරටුවෙන් පිටවීදියට පිවිසේ.එම වීදියේ භද්‍රකාලී අම්මා දේවාලය ඉදිරිපිටින් පෙරහර ගමන්කර වල්ලි අම්මා දේවාලයට පැමිණේ. එම දේවාලයේදී පෞරාණික චාරිත්‍ර පුදසිරිත් ඉටු කිරීමෙන් පසුව පෙරහැර මහා වීදියේ ශ්‍රී අභිනවාරාම විහාරස්ථානය ඉදිරිපිටින් ගමන් කර මහා දේවාලයට ගෙවදිනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>09</day>
    </date>
    <link>http://www.dinamina.lk/2013/08/09/_art.asp?fn=n13080911</link>
    <topic>සෙන්පති කොබ්බෑකඩුව ගුණ සැමරේ</topic>
    <author>අනුරාධපුර මධ්‍යම විශේෂ</author>
    <content>ශ්‍රී ලංකාවේ ඒකීයභාවය වෙනුවෙන් රුදුරු ත්‍රස්තවාදීන් සමඟ මුහුණට මුහුණ සටන් කර සිය ජීවිතය දේශය වෙනුවෙන් කැප කළ වී‍රෝදාර සෙන්පතියකු වූ ලුතිනන් ජනරාල් ඩෙන්සිල් කොබ්බෑකඩුව මහතාගේ 21වන ගුණ සැමරීම ඊයේ (08) යෙදී තිබුණි.වර්ෂ 1992 අගෝස්තු මස 08 වන දින යාපනය අරාලි තුඩුව ප්‍රදේශයේදී ඒ මහතා ගමන්ගත් ජීප් රථය ම්ලේච්ඡ ත්‍රස්තවාදීන් විසින් ඇට වූ පීඩන බෝම්බයකට හසුවීමෙන් ඒ මහතා ඇතුළු රණවිරුවන් දස දෙනෙකු ජීවිතක්ෂයට පත් විය.ඒ මහතා සිහි කරමින් වර්ෂයක් පාසා පැවැත්වෙන ගුණසමරු උළෙල ඒ මහතාගේ පවුලේ උදවිය ඇතුළු යුද හමුදා නිලධාරීන්ගේ හා සෙසු නිලයන්ගේ සහභාගීත්වයෙන් අනුරාධපුර කඩ 50 වටරවුමේ පිහිටි වීර ඩෙන්සිල් කොබ්බෑකඩුව මහාතාගේ පිළිරුව අභියසදී පැවැත්වුණි.මහා සංඝරත්නය විසින් මිය ගිය වීර ඩෙන්සිල් කොබ්බෑකඩුව රණවිරුවාට පිරිත් සජ්ඣායනා කොට සෙත් පැතූ අතර ඉන් අනතුරුව ඒ මහතාගේ බිරිඳ වූ ලලි කොබ්බෑකඩුව, මධ්‍යම පළාත් ආණ්ඩුකාර ටිකිරි කොබ්බෑකඩුව, දරු මුණුබුරන් හා ශ්‍රී ලංකා යුද හමුදාවේ 212 වන බල සේනාධිපති බ්‍රිගේඩියර් අතුල ආරියරත්න මහතා ඇතුළු යුද හමුදාවේ උසස් නිලධාරීහු කොබ්බෑකඩුව විරුවාගේ පිළිරුවට පුෂ්පෝපහාර දැක්වූහ.පැමිණ සිටි පිරිස පුෂ්පෝපහාර දැක්වීමෙන් අනතුරුව විනාඩි දෙකක නිශ්ශබ්දතාවයකින් ඒ මහතාට ගරු බුහුමන් දැක්වූහ. 1992 වර්ෂයේ යාපනය අර්ධද්වීපයේ අරාලිතුඩුවේ දී උදෑසන 10ට පමණ මෙම ඛේදවාචකය සිදුවූ අතර එහි දී යුද හමුදාවේ මේජර් ජනරාල් විජය විමලරත්න, ශ්‍රී ලංකා නාවික හමුදාවේ රිය අද්මිරාල් මොහාන් ජයමහ, යුද හමුදාවේ ලුතිනන් කර්නල් එච්.ආර්.ස්ටීවන්, එච්.පී. ආරියරත්න, වයි.ඒ. පලිපාන, ලුතිනන් කමාන්ඩර්වරුන් වන බී.විජයපුර, අසංක ලංකාතිලක, ශ්‍රී ලංකා යුද හමුදාවේ මේජර් නලීන් ද අල්විස් සහ යුද හමුදා සාමාන්‍ය සෙබළ ඩබ්.ජේ. වික්‍රමසිංහ යන නිලධාරීහු ජීවිතක්ෂයට පත් වූහ.මෙහිදී ජිවිතය බේරාගත් එකම යුද හමුදා සෙබළා වූයේ වර්තමාන උතුරුමැද පළාත් සභාවේ එක්සත් ජනතා නිදහස් සන්ධානයේ මන්ත්‍රීවරයෙකු වන උපාලි විජේකෝන් මහතා පමණි. එහෙත් ඒ මහතාගේ දෙපා බෝම්බ ප්‍රහාරයෙන් අහිමි විය. ඩෙන්සිල් කොබ්බෑකඩුව විරුවා මියගොස් අදට වසර 21ක් ගතවුවද ජනතාවගේ හදවත් තුළ ඔහු ජීවමානව තවමත් සිටින බව මෙම උපහාර උත්සවයේදී දැකගත හැකි විය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>09</day>
    </date>
    <link>http://www.dinamina.lk/2013/08/09/_art.asp?fn=n13080912</link>
    <topic>අභිමංතොට නැරඹීමට පළමු දිනයේම ලක්‍ෂයක්</topic>
    <author>සුභාෂිණී සේනානායක</author>
    <content>දකුණු කොළඹ වරාය නැරඹීමට අවස්ථාව ලබාදුන් පළමු දිනයේදීම (08) ලක්‍ෂයකට අධික පිරිසක් පැමිණ තිබේ.ශ්‍රී ලංකාවේ සිදුවූ දැවැන්තම සංවර්ධන යෝජනා ක්‍රමයක් දැක බලාගැනීමට පැමිණි මෙම පිරිස ඉතාමත් උද්‍යෝගයෙන් සහභාගි වූ බව ශ්‍රී ලංකා වරාය අධිකාරියේ සභාපති ආචාර්ය ප්‍රියත් බී වික්‍රම මහතා කීවේය. වාහන 3000ක් පමණ වරාය පරිශ්‍රයට ඇතුල්වී තිබූ අතර වරායට අයත් වාහන යොදවා වාහන නොමැති පිරිස් වරායට ගෙන යාමටද වරාය අධිකාරිය කටයුතු කර තිබේ. ලබන 13 වනදා වනතෙක් උදේ 8ත් සවස 5ත් අතර කාලයේදී වරාය නැරඹීමට මහජනතාවට අවස්ථාව ලබාදී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>09</day>
    </date>
    <link>http://www.dinamina.lk/2013/08/09/_art.asp?fn=n13080913</link>
    <topic>අධිවේගයේ අනතුරකින් 2ක් මරුට: 3කට බරපතළයි</topic>
    <author>නිමල් රාජපක්ෂ</author>
    <content>අධිවේගී මාර්ගයේ පින්නදූව සිට කොට්ටාව දෙසට ගමන්ගත් මෝටර් රථයක් ඊයේ දහවල් 12.15ට පමණ අනතුරට පත්වීමෙන් එහි ගමන් කළ පස්දෙනෙකු බරපතළ තුවාල ලබා රෝහල් ගත කිරීමෙන් පසු දෙදෙනෙකු මිය ගොස් ඇතැයි පොලිස් මාධ්‍ය ප්‍රකාශක පොලිස් අධිකාරී බුද්ධික සිරිවර්ධන මහතා පවසයි.සිද්ධියෙන් මියගොස් ඇත්තේ මාතර නාදුගල පදිංචි දුලිප් චන්දන සමරසිංහ මහතා (36) හා නදීකා සමරසිංහ ගුණසේකර (24) යන කාන්තාවකි. අධිවේගී මාර්ගයේ 51.3 ආර් කිලෝමීටර් කනුව අසළ ආරක්ෂිත වැටේ ගැටීමෙන් අනතුර සිදුවී ඇත.අනතුර සිදුවී සුළු මොහොතක් ඇතුළත තුවාලකරුවන් නාගොඩ රෝහලට ප්‍රතිකාර සඳහා ඇතුළත් කළ බව පොලිස් මාධ්‍ය මධ්‍යස්ථානය දිනමිණට පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>09</day>
    </date>
    <link>http://www.dinamina.lk/2013/08/09/_art.asp?fn=n13080914</link>
    <topic>පොදු රද මඩුලු ව්‍යාපාරික සංසදය පිහිටුවා ගැනේ</topic>
    <author>මහින්ද අලුත්ගෙදර</author>
    <content>පොදුරාජ්‍ය මණ්ඩලයීය රාජ්‍ය නායක සමුළුවට සමඟාමීව ශ්‍රී ලංකාවේදී පැවැත්වෙන "පොදු රාජ්‍ය මණ්ඩලීය ව්‍යාපාරික සංසඳය" පිහිටුවා ගැනේ.මේ ව්‍යාපාරික සංසඳය එළඹෙන නොවැම්බර් මාසයේ 12, 13 හා 14 දිනයන්හිදී පැවැත්වීමට නියමිත අතර මේ සම්බන්ධයෙන් වන ව්‍යාපාරික සංසඳය පිහිටුවා ගැනීම බ්‍රිතාන්‍යයේ ශ්‍රී ලංකා මහ කොමසාරිස් වෛද්‍ය ක්‍රිස් නෝනිස් මහතාගේ ප්‍රධානත්වයෙන් එම මහ කොමසාරිස් කාර්යාල පරිශ්‍රයේදී සිදුකෙරිණි.මේ අවස්ථාවේ කරුණු දක්වමින් ශ්‍රී ලංකා මහ කොමසාරිස්වරයා සඳහන් කළේ පොදුරාජ්‍ය මණ්ඩලයීය සමාරම්භක සාමාජික රටවල් අටෙන් එකක් ලෙස ශ්‍රී ලංකාවට නූතන පොදුරාජ්‍ය මණ්ඩලයීය රටවල් අතර සුවිශේෂී ස්ථානයක් හිමිවන බවයි.පොදු රාජ්‍ය මණ්ඩලය තුළ ඉන්දියානු කලාපීය හා සාර්ක් රටවල්හි සහයෝඟීතාව තුළින් "යහ පැවැත්ම හා සමාජ සංවර්ධනය" තේමා කොට ගනිමින් මෙවර පොදු රාජ්‍ය මණ්ඩල සමුළුව ශ්‍රී ලංකාවේදී පැවැත්වෙන අතර එය ජනාධිපති මහින්ද රාජපක්ෂ මහතාගේ නායකත්වය යටතේ සාමය උදා වී සංවර්ධනය කරා යන ගමනේ කේන්ද්‍රස්ථානයක් බවද වෛද්‍ය ක්‍රිස් නෝනිස් මහතා පෙන්වාදී තිබේ.මහින්ද චින්තන ප්‍රතිපත්තිය තුළින් සංවර්ධනයේ ප්‍රතිලාභ එක හා සමානව සියලු දෙනා අතර බෙදී යන ආකාරය සියලුම පොදු රාජ්‍ය මණ්ඩලයීය රාජ්‍ය නායකයින් ඇතුළු නියෝජිතයින්ටද විශේෂයෙන් ජාත්‍යන්තර මාධ්‍යවේදීන්ටද මෙහිදී පියවි ඇසින් දැක බලා ගැනීමට අවස්ථාව උදා වන බව පෙන්වාදී තිබෙන ඒ මහතා පසුගිය කාලයේදී පොදුරාජ්‍ය මණ්ඩලයීය මූලස්ථානය වන මල්බරෝ හවුස්හි පැවති සාකච්ඡාවලදී ලන්ඩන් නුවර සිටින මහ කොමසාරිස්වරුන් විසින් ශ්‍රී ලංකාව කෙරෙහි දැක්වූ සහයෝගය මහ කොමසාරිස්වරයා අගය කරන බවද පවසා ඇත."එකමුතු බව හා මිත්‍රත්වය" ආරක්ෂා කරමින් පොදු රාජ්‍ය මණ්ඩලයීය සියලුම රටවල් ඒ ඒ රටවල පවතින සංවර්ධන මට්ටම ගැඹුරින් අවබෝධ කර ගනිමින් දීර්ඝ ගමනක යෙදෙන බවද චාල්ස් කුමරුගේ මූලිකත්වයෙන් ක්‍රියාත්මක වන තරුණ ව්‍යාපාරික සංසදය හා බ්‍රිතාන්‍ය ආසියානු භාරය යන සංවිධාන හරහා ශ්‍රී ලංකාවේ ප්‍රජා සේවාවන් රැසක් ක්‍රියාත්මක කිරීමට නියමිත බවද හෙතෙම සඳහන්කර තිබේ.ව්‍යාපාරික සංසදය, තරුණ සංසදය, සිවිල් සංවිධාන කථිකාව සඳහා සහභාගිවන ලෙස සියලුදෙනාට ආරාධනා කළ මහ කොසමාරිස්වරයා එමඟින් ශ්‍රී ලංකාවේ වර්තමාන තත්ත්වය ඔවුන්ට දැකබලා ගත හැකි බවද ශ්‍රී ලංකාවේ නූතන පුනරුදයට එය මහත් පිටිවහලක් වන බවද ඒ මහතා පෙන්වාදී තිබේ.පොදු රාජ්‍ය මණ්ඩලයීය මහ ලේකම් කමලේෂ් ෂර්මා, චාල්ස් කුමරුගේ කාර්යාලය වන "කැලරන්ස් මාළිගයේ" නියෝජිතයින් ඇතුළු සම්භාවනීය අමුත්තන්, බ්‍රිතාන්‍ය පාර්ලිමේන්තු නියෝජිතයින්, යුරෝපීය පාර්ලිමේන්තු නියෝජිතයින්, විවිධ ව්‍යාපාරික හා වෙනත් ආයතනයන්හි නියෝජිතයින් හා ලන්ඩන්හි පිහිටි මහ කොමසාරිස් කාර්යාල නියෝජනය කරමින් මහ කොමසාරිස්වරුන් ඇතුළු පිරිසක් මේ අවස්ථාවට සහභාගි වී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>09</day>
    </date>
    <link>http://www.dinamina.lk/2013/08/09/_art.asp?fn=n13080915</link>
    <topic>ස්වාභාවික වායු විදුලිබලාගාර පිහිටුවීම අනාගත බලාපොරොත්තුවයි</topic>
    <author>චමීර ඇල්ලදෙණිය</author>
    <content>ස්වභාවික වායු විදුලිබලාගාර (එල්.එන්.ජී) තැනීම ශ්‍රී ලංකාවේ අනාගත බලාපොරොත්තුව බව විදුලිබල හා බලශක්ති ඇමැති පවිත්‍රා වන්නිආරච්චි මහත්මිය ප්‍රකාශ කළාය.කෙරවලපිටිය තාප විදුලිබලාගාරය අනාගතයේදී මුළුමනින්ම ස්වභාවික වායු විදුලිබලාගාරයක් ලෙස ස්ථාපිත කිරීමට හැකියාව පවතින බවද ඇමැතිවරිය පෙන්වා දුන්නාය.අමාත්‍ය නීතිඥ පවිත්‍රා වන්නිආරච්චි මහත්මිය මේ බව කියා සිටියේ කෙරවලපිටිය යුගදනව් ද්විත්ව චක්‍රීය තාප විදුලිබලාගාරයේ විශේෂ නිරීක්ෂණ චාරිකාවකට එක් වීමිනි.ජනතාවට අඩු මිලට විදුලිය සැපයීමේ ජනාධිපතිතුමාගේ අපේක්ෂාව යථාර්ථයක් බවට පත්කිරීම සඳහා මෙරට විදුලි ජනන සැලැස්ම ශක්තිමත්ව පවත්වාගැනීම කාලෝචිත වන පවසන ඇමැතිතුමිය උමා ඔය සහ සාම්පූර් යන බලාගාර ආරම්භවීමත් සමග මෙරට විදුලිය ඉල්ලූමට සාර්ථකව මුහුණදිය හැකි බවද පෙන්වා දුන්නාය.පළමු අදියර යටතේ 2008.11.10 දින මෙගාවොට් 200 කින් යුත් ගැස් ටර්බයින මගින් ජාතික විදුලිබල පද්ධතියට සම්බන්ධ වූ කෙරවලපිටිය යුගදනවි බලාගාරය, 2008 දෙසැම්බර් 09 දින අතිගරු ජනාධිපති මහින්ද රාජපක්ෂ මැතිතුමන්ගේ සුරතින් ජාතියට දායාද විය. පළමු අදියරේ විදුලිය නිෂ්පාදනයේදී ඉවතයන තාපය චක්‍රීය කොට එම බලයෙන් යුතු ටර්බයිනයක්ද ඇතුළුව දෙවන අදියර අවසානයේදී මෙගාවොට් 300ක ධාරිතාවයකින් නිපදවනු ලබන විදුලිය 2010 පෙබරවාරි 03 දින සිට ජාතික විදුලිබල පද්ධතියට එක්කරන ලදී.සබරගමුව පළාත්සභා සභාපති කංචන ජයරත්න, ලංකා විදුලිබල මණ්ඩලයේ සභාපති ඩබ්.බී. ගනේගල, ලංකා ට්‍රාන්ස්ෆෝමර් සමාගමේ සභාපති යූ.ඩී. ජයවර්ධන මහත්වරුන් ඇතුළු අමාත්‍යාංශයේ නිලධාරීහූ නිරීක්ෂණ චාරිකාවට එක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>09</day>
    </date>
    <link>http://www.dinamina.lk/2013/08/09/_art.asp?fn=n13080916</link>
    <topic>සහෝදරත්වය ලොව පුරා පැතිරයනු දැකීම අපේක්ෂාවයි</topic>
    <author/>
    <content>මේ මාසය තුළ ලබාගත් මානසික හා කායික අත්දැකීම් ක්‍රියාවට නංවමින් රමලාන් උපවාසයේ ප්‍රධානතම අරමුණ පාරිශුද්ධ භාවය බව විපක්ෂ නායක රනිල් වික්‍රමසිංහ මහතා පවසයි.රමලාන් අවුරුද්ද වෙනුවෙන් සුබ පැතුම් පණිවිඩයක් නිකුත් කරන විපක්ෂ නායකවරයා වැඩිදුරටත් මෙසේද සඳහන් කරයි.පාරිශුද්ධ වූ අල්කුර්ආනය පළමු වරට ලොවට පහළ වූවායි සැලකෙන්නේ නබි මුහම්මත් (සල්) තුමාණන් 40 වැනි විය සපුරද්දී උදාවූ රමලාන් මාසයකදීය.රමලාන් මාසයේ ප්‍රධාන අරමුණ වනුයේ මෙම මාසය තුළ ලබාගත් මානසික හා කායික අත්දැකීම් අනෙකුත් මාසයේ ක්‍රියාවට නැංවීමය .රමලාන් මාසයේදී සමස්ත මුස්ලිම් ජනතාව උපවාසයේ යෙදෙති. කුර්ආනයේ සඳහන් පරිදි 'ඔබට පෙර සිටි අය කෙරෙහි නියම කර තිබූ ප්‍රකාරව ඔබ කෙරෙහි ද උපවාසය නියම කර ඇත. (එබැවින්) ඔබ පාරිශුද්ධ විය හැකිය. එනයින් ප්‍රකට කරනුයේ මෙම උපවාසයේ ප්‍රධානතම අරමුණ පාරිශුද්ධ භාවය යන්නය.පාරිශුද්ධ භාවයෙන් පිළිබිඹු වන්නා වූ ඉවසීම, කරුණාව, මෛත්‍රීය හා සහෝදරත්වය අද ලෝකයට ලබාදිය හැකි යහපත් ගුණාංග සමුදායකි. ඒ නිසා රමලාන් මාසය තුළ පාපයෙන් වැළකෙනු පිණිස උපවාසයේ යෙදී දෙවියන්ගේ අණ පරිදි දානමාන ඉටු කර සහෝදරත්වය වර්ධනය කර ගැනීමටද ලොවට සාමය පතා යාඥාවේ නිරත වීමටද මුස්ලිම් බැතිමත්හු ක්‍රියා කරති.ඉවසීම, කරුණාව, මෛත්‍රීය හා සහෝදරත්වය මුළු ලොව පුරාම පැතිර යනු දැක්ම අප සැමගේ ද අපේක්ෂාවයි.ඒ අපේක්ෂාව පෙරදැරිව අද දින රමලාන් අවුරුද්ද සමරන සියලු මුස්ලිම් ජනතාවට සුබ අලුත් අවුරුද්දක් වේවායි ප්‍රාර්ථනා කරමි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>09</day>
    </date>
    <link>http://www.dinamina.lk/2013/08/09/_art.asp?fn=n13080917</link>
    <topic>ගුරුවරිය දණ ගැස්වූ පළාත් මන්ත්‍රී‍ට ඇප</topic>
    <author>මිහිර විජේසේකර මාරවිල සමුහ</author>
    <content>නවගත්තේගම නවෝද්‍යා පාසලේ විනයභාර ගුරුතුමිය දණ ගැස්වු සිද්ධියට සම්බන්ධව බන්ධනාගාර ගත කොට සිටි වයඹ පළාත් සභා හිටපු මන්ත්‍රී ආනන්ද සරත් කුමාර මහතා ඊයේ (08) ආණමඩුව මහේස්ත්‍රාත් අධිකරණයේ පෙනී සිටීමෙන් අනතුරුව රුපියල් ලක්ෂ 5 ක ශරීර ඇප මත හා දැඩි ඇප කොන්දේසි මත මුදා හැරීමට පුත්තලම දිසා විනිසුරු හා මහේස්ත්‍රාත් රංග දිසානායක මහතා නියෝග කළේය.සෑම දිනකම උදේ 9 සිට 12 දක්වා කාලය තුළ නවගත්තේගම පොලිස් ස්ථානයේ පෙනී සිටිය යුතු ලෙසත්, එසේම පැමිණිලිකාරියට හෝ සාක්ෂිකරුවන්ට කිසිම අන්දමකින් බලපෑම් සිදු නොකළ යුතු බවටත් එසේ ඇප කොන්දේසී කඩ කළහොත් ඇප අවලංගු කරන බවට ද දිසා විනිසුරුවරයා දීර්ඝ දේශනයකින් පසුව පැවසීය.පසුගිය ජුනි 14 දින මන්ත්‍රීවරයාගේ දියණියගේ සුදු ඇඳුම කොට නිසා දණ හිසට පහළින් සකස් කිරීමට විද්‍යාලයේ විනය භාර ගුරුතුමිය වන ප්‍රියානි සුසිලා මහත්මිය ක්‍රියා කර ඇත. මීට කුපිත වූ පළාත් සභා මන්ත්‍රීවරයා විනය භාර ගුරුතුමිය සිසුන් සහ ගුරුවරුන් ඉදිරියේ පාසලේදී දණ ගස්වා තිබේ.මේ සිද්ධිය සම්බන්ධයෙන් ගුරුතුමිය නවගත්තේගම පොලීසියට පැමිණිලිකිරීම නිසා ජුනි 15 වැනි දින සැකකාර මන්ත්‍රීවරයා අත්අඩංගුවට ගෙන අධිකරණයට ඉදිරිපත් කෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>09</day>
    </date>
    <link>http://www.dinamina.lk/2013/08/09/_art.asp?fn=n13080918</link>
    <topic>ආනයනික ආහාර ද්‍රව්‍ය සෞඛ්‍ය ආරක්ෂිතදැයි ජනතාව බියෙන් පසුවෙනවා</topic>
    <author>උපාලි කරුණාරත්න</author>
    <content>විදේශයන්ගෙන් ආනයන කරන ආහාර ද්‍රව්‍යයන් සෞඛ්‍යාරක්ෂිතදැයි යන ගැටලුව වර්තමානයේ ශ්‍රී ලාංකිකයන්ට ඇති වී තිබෙන බව තාක්ෂණ හා පර්යේක්ෂණ ඇමැති පාඨලී චම්පික රණවක මහතා පැවසීය.වර්තමානයේදී ආනයනය කරන කිරිපිටි සෞඛ්‍යයට අහිතකර බවට චෝදනා එල්ල වී තිබෙනවා යැයි කී ඇමැතිවරයා කාර්මික තාක්ෂණ ආයතනය ඒ සම්බන්ධයෙන් පර්යේෂණ කරන බවද පැවසීය.ඇතැම් පුද්ගලයින් ආනයනික බොහෝ කිරිපිටි ශරීර සෞඛ්‍යයට අහිතකර යැයි කීමට මැලිකමක් දක්වන බව කී ඇමැතිවරයා ආහාර පිළිබඳ සත්‍ය හෙළි නොකිරීම ජාතික අපරාධයක් යයි චෝදනා කළේය.ඇමැතිවරයා මේ අදහස් පළ කළේ පසුගිය 6දා කොළඹ දී පැවැති ජාතික විද්වත් සභාව අමතමිණි.'නිහඬ මරණයට පාර කපන වස විස පිරි ආහාර' මැයෙන් මේ විද්වත් කථිකාවත පැවැත්විණ.දේශීය කිරිපිටි වල වස විස නැහැ. කිරි පිටි ගැටළුව ජනතාව අතට ගන්න කලින් විසඳන්න ඕනෙ. සමහරු චෝදනා කරනවා මෙවැනි කාරණාවන්ට අප මැදිහත් වන්නෙ ‍දේශීය ව්‍යාපාර නැංවීමට කියා.නවසීලන්තයේ තෘණ බිම් හි සෞඛ්‍යයට අහිතකර දේ තිබෙන බවට එක්සත් ජනපදයේ පළ වූ වාර්තා තිබෙනවා. අප කියනවා විදේශ කිරිපිටි සමාගම්වලට අපව නොමග යවන්න එපා කියල. ඇතැමුන් ආහාර ද්‍රව්‍යයන්හි රසායනික නොමැති බව ඇඟයීමට ගණිතමය උපක්‍රම භාවිතා කරන බවද ඇමැතිවරයා පැවසීය.ආයුර්වේද වෛද්‍ය නිමල් කරුණානායක මහතා- සංඛ්‍යාලේඛන බැලුවොත් ජනගහනයෙන් වැඩි පිරිසක් කුමන හෝ රෝගයකින් පීඩා විඳින බව පෙනෙනවා. බෝ නොවන රෝග ඉහළ යමින් පවතිනවා.සුදු සීනි, සුදු පිටි ආහාරයට ගන්තා අය ඉක්මනින් වියපත් වෙනවා. කොළ එළවළු පළතුරු කෙඳි සහිත ආහාර ගැනීමෙන් මහලු වීම පාලනය කර ගන්න පුළුවන්.ආහාරයක් බදින්න බදින්න ඒ ආහාරයෙන් පිළිකා ඇතිවීමේ අවධානම වැඩි වෙනවා. පැකට් කරපු, ටින් කරපු ආහාර පිළිබඳ අප දැඩිව සොයා බලන්න ඕනෙ. අපි මරණය ළඟාකර ගන්නෙ මෝස්තරයට ආහාර ගැනිම නිසයි.වෛද්‍ය සුදත් දම්සිංහ මහතා- වස විස පිරි ආහාර පිළිබඳ වෛද්‍යවරුන්, මාධ්‍යයෙන් වැඩි වැඩියෙන් කථා කළ යුතුයි. අද වකුගඩු රෝගය බරපතළ ගැටළුවක් වෙලා. වකුගඩු රෝග ඇතිවීමට වේදනානාශක ඖෂධ භාවිතා කිරීමද බලපානවා. බත්වලට ලුණු එකතු කිරීමද විවිධ ගැටළුවලට හේතු වනවා.පෝෂණවේදිනී ආචාර්ය දමයන්ති පෙරේරා මහත්මිය- යම් කිරිපිටි වර්ගයක් සම්බන්ධයෙන් වැඩි වැඩියෙන් පරීක්ෂා කරනවා නම් ඒවා පරිභෝජනයට ගැනීම ගැටලු සහගත වෙනවා. මේවා සම්බන්ධයෙන් සමහර මාධ්‍ය ආයතන ද විද්වතුන්ට කථා‍ කිරීමට අවස්ථාව දෙනවා අඩුයි. එයට හේතුව තමයි එම ආයතනවලට සමාගම් දැන්වීම් ලබාදීම. පෝෂණ සම්බන්ධයෙන් කථා කරන්නෙ නුසුදුසු පුද්ගලයින්. මේ අවස්ථාවට සහභාගි වෙමින් විද්වත්හු රැසක් අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>09</day>
    </date>
    <link>http://www.dinamina.lk/2013/08/09/_art.asp?fn=n13080919</link>
    <topic>පාලක සභාවේ තීරණයක් ගන්නා තෙක් විදුහල්පතිගේ සේවය අත්හිටුවන්නේ නෑ</topic>
    <author>රෝෂන් තුෂාර</author>
    <content>මහනුවර ත්‍රිත්ව විද්‍යාලයේ පාලක සභාවේ විශේෂ කාරක සභා රැස්වීමක් පවත්වා තීරණයක් ගන්නා තෙක් එම විදුහලේ වත්මන් විදුහල්පතිවරයාගේ සේවය නතර නොකරන බව පාලක සභා සභාපති කුරුණෑගල ශාන්ත ෆ‍්‍රැන්සිස් බිෂොප් පියතුමා පෙරේදා (07) කොළඹ දිසා අධිකරණයට දන්වා සිටියේය. ත්‍රිත්ව විද්‍යාලයේ වත්මන් විදුහල්පතිවරයාගේ සේවය ලබන 31 දින සිට අත්හිටුවීමට ගෙන ඇති තීරණයට එරෙහිව ආදි ශිෂ්‍ය සංගමයේ සාමාජිකයකු පැවරූ නඩුවකට කරුණු ඉදිරිපත් කරමින් ෆ්‍රැන්සිස් පියතුමා එසේ දන්වා සිටියේය.කොළඹ ප්‍රධාන දිසා විනිසුරු ප්‍රදීප් හෙට්ටිආරච්චි මහතා ඉදිරියේ මේ නඩුව විභාග කෙරිණි.මහනුවර ත්‍රිත්ව විද්‍යාලයේ ආදි ශිෂ්‍ය සංගම් සාමාජික චන්දන මුණසිංහ මහතා පැවරූ මේ නඩුවේ විත්තිකරුවන් ලෙස ත්‍රිත්ව විද්‍යාලීය පාලක සභාවේ සභාපති ශාන්ත ෆ‍්‍රැන්සිස් බිෂොප් පියතුමා ඇතුළු නිලධාරීන් දහතුන් දෙනකු නම් කර තිබිණි.ත්‍රිත්ව විද්‍යාලීය පාලක සභාවේ සාමාජිකයින්ගේ බහුතර කැමැත්ත නොමැතිව වත්මන් විදුහල්පතිවරයාගේ සේවය අත්හිටුවීමට තීරණය කර ඇති බවත් වැඩබලන විදුහල්පතිවරයකු පත් කිරීම වළක්වන නියෝගයක් නිතුක් කරන ලෙසත් පැමිණිල්ල වෙනුවෙන් ජනාධිපති නීතිඥ අලි සබ්රි මහතා අධිකරණයෙන් ඉල්ලා සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>09</day>
    </date>
    <link>http://www.dinamina.lk/2013/08/09/_art.asp?fn=n13080920</link>
    <topic>මුස්ලිම්වරුන් කවදත් සහජීවනයෙන් ජීවත් වූවා</topic>
    <author/>
    <content>සිය ආගම හා දර්ශනය මුස්ලිම්වරුන්ගේ හදවත්වලට සමීපව ක්‍රියා කිරීමට හැකි වාතාවරණය තවදුරටත් ශක්තිමත් කිරීම අනාගතයේදීත් වත්මන් රජය යටතේ සිදුකෙරෙන බව අගමැති දි. මු. ජයරත්න මහතා පවසයි.රාමසාන් ඊදුල් ෆිතර් උත්සවය වෙනුවෙන් සුභාශිංසන පණිවිඩයක් නිකුත් කරමින් එසේ ප්‍රකාශ කරන අගමැති දි. මු. ජයරත්න මහතා මෙම ආගමික උත්සව සමයේදී රජය සියලු මුස්ලිම් ජනතාවට අවශ්‍ය පහසුකම් නොඅඩුව ලබාදීමට ජනාධිපති මහින්ද රාජපක්ෂ මහතාගේ උපදෙස් මත සිදුකළ බව කියයි.අන්‍ය ජාතීන් සමඟ සියවස් ගණනාවක සිට මුස්ලිම්වරුන් සහජීවනයෙන් කටයුතු කළ බවත් ජනාධිපති මහින්ද රාජපක්ෂ මහතාගේ නායකත්වයෙන් ත්‍රස්තවාදය අවසන් කිරීම හේතුවෙන් ශ්‍රී ලාංකික ජනතාවට නිවහල් දේශයක ජීවත්වීමට ඇති අයිතිය තහවුරු වූ බවත් ඒ මගින් මෙරට මුස්ලිම්වරුන්ගේ ජීවනෝපාය සාර්ථක වී නිදහසේ ආගම ඇදහීමට ඇති අයිතිය තහවුරු වූ බවත් ජයරත්න මහතා සිය පණිවිඩයේ සඳහන් කරයි.ඉස්ලාම් භක්තිකයින්ට සිය උණුසුම් සුබ පැතුම් පුදකරන අගමැති ජයරත්න මහතා ශුද්ධ වූ කුරාණයෙන් ජීවිත ආලෝකමත් කර ගැනීමට මාර්ගෝපදේශකත්වය ලැබී ඇති බව තවදුරටත් සඳහන් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>09</day>
    </date>
    <link>http://www.dinamina.lk/2013/08/09/_art.asp?fn=r1308091</link>
    <topic>මාදිවෙල – තලපත්පිටිය ජල සැපයුම සංවර්ධනය කිරීමේ ව්‍යාපෘතිය ඇරැඹේ</topic>
    <author>මහරගම විශේෂ - වේහැල්ලේ පියතිලක</author>
    <content>මාදිවෙල, තලපත්පිටිය ප්‍රදේශවල දවසේ පැය 24ම ප්‍රමාණවත් පානීය ජල සැපයුමක් නොමැතිකමින් දශක කිහිපයක සිට පානීය ජල ප්‍රශ්නයට මුහුණපා සිටින පවුල් 9500ක 30,000කට අධික ප්‍රජාවගේ පවස නිවන මාදිවෙල තලපත්පිටිය ජල සැපයුම සංවර්ධනය කිරීමේ දැවැන්ත ව්‍යාපෘතියක් ජලසම්පාදන හා ජලාපවහන ඇමැති දිනේෂ් ගුණවර්ධන මහතා විසින් ආරම්භ කරනු ලැබිණ.මහරගම ප්‍රාදේශීය සංවර්ධන කමිටුවට හිටපු නාගරික මන්ත්‍රී කරුණාරත්න සිගේරා ඉදිරිපත් කරන ලද යෝජනාවක් අනුව මෙම ජල ව්‍යාපෘතිය ආරම්භ විය.දවසේ පැය 24ම ක්‍රමවත්ව අවශ්‍ය ප්‍රමාණයට ක්‍රමවත් ජල සැපයීමක් නොවූ මහරගම නගර සභා බල ප්‍රදේශයේ මාදිවෙල, තලපත්පිටිය, සිගේරා පාර, ග්‍රාමෝදය මාවත, ඔබහේන පාර, ධර්මරත්න මාවත, කනත්ත පාර, කුරුන්ද පෙදෙස, දෙල්ගහවත්ත, සිරිපාපුර, අනුර මාවත හා කොරනේලිස් මාවත ආදී ප්‍රදේශවල ජනතාවට ප්‍රමාණවත්ව හා ක්‍රමවත්ව ජලය කලට වේලාවට නොලැබීමේ දුෂ්කරතාව දිගු කලක් තිස්සේ පවතී. ජනතාවගේ අ!ඛණ්ඩ ඉල්ලීමට කන්දුන් ප්‍රාදේශීය සංවර්ධන කමිටුව මෙම පානීය ජල ව්‍යාපෘති ඇරැඹීමට උත්සුක විය.ඇමැති දිනේෂ් ගුණවර්ධන මහතාගේ විශේෂ අවධානය යටතේ ජාතික ජල සම්පාදන හා ජලාපවහන මණ්ඩලය මෙම ව්‍යාපෘති ක්‍රියාවට නංවයි.සිගේරා බෞද්ධ මධ්‍යස්ථානය අසල වෘද්ධිකරණ පොම්පාගාරයක් ඉදිකිරීම, ජල පීඩන වෘද්ධිකරණ පොම්ප සවිකිරීම, ජලනළ පද්ධතියේ වැඩිදියුණු කිරීම, කෝට්ටේ ජුබිලි පොම්පාගාරයෙන් සැපයෙන ජලයේ පීඩන සම්භාවිතාව වැඩිකිරීම මෙම ව්‍යාපෘතියට ඇතුළත් වේ.මෙම ව්‍යාපෘතිය ඇමැති දිනේෂ් ගුණවර්ධන මහතාගේ සහභාගිත්වයෙන් ඉකුත්දා මාදිවෙළ දී ඇරැඹිණි.මෙම ව්‍යාපෘතිය සඳහා ඇස්තමේන්තුගත වියදම රුපියල් මිලියන 34කි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>09</day>
    </date>
    <link>http://www.dinamina.lk/2013/08/09/_art.asp?fn=r1308092</link>
    <topic>පානදුර - වාද්දුව දුම්රිය හරස් මාර්ගවල ආරක්ෂිත ගේට්ටු සවිකරයි</topic>
    <author>වාද්දුව සමූහ</author>
    <content>මුහුදුබඩ දුම්රිය මාර්ගයේ පානදුර සහ වාද්දුව දුම්රිය ස්ථානය අතර අනාරක්ෂිත හරස් මාර්ග කිහිපයක් පවති. මෙම දුම්රිය හරස් මාර්ගවලට කිසිදු දුම්රිය ගේට්ටුවක් නොමැතිව ඉතා අනාරක්ෂිත පවතින බව පසුගිය දා දිනමිණ ප්‍රාදේශීය පුවත් මගින් වගකිව යුත්තන්ගේ අවධානය යොමු කළ අතර, එහි ප්‍රතිඵලයක් වශයෙන් මෙම දුම්රිය හරස් මාර්ගයන්ට සිවිල් ආරක්ෂක බළකාය හරහා ගේට්ටු මුරකරුවන් යෙදවීමට ප්‍රවාහන අමාත්‍යංශය විසින් තීරණය කරන ලදී.එම වැඩපිළිවෙළ ඉතා සාර්ථක කර ගැනීමට සියලු වගකීම දරන්නේ වාද්දුව පොලිස් ස්ථානයයි. වාද්දුව පොලිස් ස්ථානාධිපතිතුමා වාද්දුව පොලිස් වසම තුළ අනාරක්ෂිත දුම්රිය හරස් මාර්ගවල ගේට්ටුකරුවන් තම රාජකාරිය නිසි අයුරින් පවත්වාගෙනයන්නේදැයි සොයා බලා, ගේට්ටුකරුවන් නොමැති හරස් මාර්ගවලට රථ වාහන පොලිස් නිලධාරීන් යොදවා එම කාර්ය සිදු කිරීමට ක්‍රියා කරයි.ජනතාවගේ ආරක්ෂාව පතා සිදුකරන පොලිසියේ මෙම කාර්යභාර්ය ප්‍රදේශයේ ජනතාවගේ මහත් ප්‍රසාදයට පාත්‍ර වී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>09</day>
    </date>
    <link>http://www.dinamina.lk/2013/08/09/_art.asp?fn=r1308093</link>
    <topic>මාර්ග අනතුරු පිළිබඳ සිසුහු දැනුවත් කෙරෙති</topic>
    <author>ඡායාරූපය - කැස්බෑව සංචාරක</author>
    <content>මාර්ග අනතුරු පිළිබඳව පාසල් සිසුන් දැනුවත් කිරීමේ වැඩසටහනක් පසුගිය දා ගල්කිස්ස කොට්ඨාස භාර ජ්‍යෙෂ්ඨ පොලිස් අධිකාරි රවීන්ද්‍ර කරවිට මහතාගේ ප්‍රධානත්වයෙන් දෙහිවල ප්‍රෙස්බිටීරියන් බාලිකා විද්‍යාලයේ දී පැවැත්විණි.දෙහිවල පොලිසියේ රථවාහන අංශය මගින් මෙම වැඩසටහන සංවිධාන කර තිබිණි.මෙම වැඩසටහන සඳහා දෙහිවල හා ඒ අවට පාසල් 7ක ශිෂ්‍ය නායක නායිකාවන් 150කට අධික පිරිසක් සහභාගි වූ අතර ඒ සියලු දෙනාටම න්‍යායාත්මක හා ප්‍රයෝගික පුහුණුව ලබා දෙනු ලැබිණි.මෙහිදී කොළඹ රථවාහන පොලිස් මුලස්ථානයේ ස්ථානාධිපති ප්‍රධාන පොලිස් පරීක්ෂක රසික රත්නායක මහතා මෙසේ පැවසීය.වසර 30ක් පුරා පැවති යුද සමයේ දී යුද්ධය නිසා 60,000ක් පමණ පිරිසක් මියගිය අතර ඊට වඩා වැඩි සංඛ්‍යාවක් රිය අනතුරුවලින් මියගොස් තිබෙනවා.දෙහිවල පොලිසියේ රථවාහන අංශයේ ස්ථානාධිපති ප්‍රධාන පොලිස් පරීක්ෂක අජිත් ගුණවර්ධන දෙහිවල ප්‍රෙස්බිටීරියන් බාලිකා විදුහලේ විදුහල්පති එස්. කේ ලීලාරත්න, යුනියන් ඇෂුවරන්ස් ආයතනයේ ප්‍රජා සත්කාර ඒකකයේ සහකාර කළමනාකාරිනි අමාලි ගෝමස්, රජිව් ඩේවිඩ් යන මහත්ම මහත්මීහු ඇතුළු පොලිිස් නිලධාරින් ගුරුවරුන් රැසක් මෙම අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>09</day>
    </date>
    <link>http://www.dinamina.lk/2013/08/09/_art.asp?fn=r1308094</link>
    <topic>වසම් අටක ගෙවතු වගා කරයි</topic>
    <author>කෑගල්ල සමූහ – පී. එම්. පී. පොල්වත්ත</author>
    <content>මෙම වසරේදී අපනයන කෘෂිකර්ම දෙපාර්තමේන්තුව මඟින් කෑගල්ල දිස්ත්‍රික්කයේ අක්කර එක්දහස් අසූ පහක් පමණ ගෙවතු වගා කිරීමට පියවරගෙන ඇත.මේ සඳහා දිස්ත්‍රික්කයේ ග්‍රාම නිලධාරි වසම් 8ක් තෝරාගෙන මෙම වැඩපිළිවෙළ ක්‍රියාත්මක කෙරේ.මේ අනුව මෙම ගෙවතුවල ගම්මිරිස්, කෝපි, සාදික්කා, එනසාල්, ඉඟුරු වැනි දෑ වගා කිරීමට නියමිතය.මේ සඳහා අවශ්‍ය වන පැළ නොමිලේ ලබාදීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>09</day>
    </date>
    <link>http://www.dinamina.lk/2013/08/09/_art.asp?fn=r1308095</link>
    <topic>යටිහේන – ගංගොඩ මාර්ගය අබලන්</topic>
    <author>වයඹ පළාත් සංචාරක - සේන ඉදිරිසිංහ</author>
    <content>පොල්ගහවෙල ප්‍රාදේශීය සභා බල ප්‍රදේශයට අයත් යටිහේන මංසන්ධියේ සිට මාවතගම ගංගොඩ දක්වා ඇති අතුරු මාර්ගය කාලයක් මුළුල්ලේ සිට අබලන් වී ඇත.මෙම අතුරු මාර්ගය ඔස්සේ දිනපතා විශාල පිරිසක් ගමන් බිමන් යති.වැසි දිනවලට කිසිසේත් මෙම මාර්ගයේ ගමන් කළ නොහැකිය.මඩගොහොරු නිසා මගීහු මහත් අපහසුතාවට පත්වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>09</day>
    </date>
    <link>http://www.dinamina.lk/2013/08/09/_art.asp?fn=r1308096</link>
    <topic>කිරිමැටියාවත්තේ ඉඩම් ජනතාවට ලබාදෙන්න</topic>
    <author>මධ්‍යම පළාත් සංචාරක – එල්. එස්. එගොඩවිට</author>
    <content>ලක්ෂ ගණනක් වටිනා දැව කපා ඉඩම් බෙදා දීම නතර කර ඇති පිළිමතලාව අලගල්ල කිරිමැටිය වත්තේ ඉඩම් ප්‍රදේශයේ ඉඩම් නොමැති ජනතාව අතරේ බෙදාදීමට කටයුතු කරදෙන ලෙස එම ජනතාව වගකිවයුතු අංශවලින් ඉල්ලීම් කර සිටී.එවකට ඉඩම් ප්‍රතිසංස්කරණ කොමිසමට පවරාගෙන තිබූ මෙම වතුයායේ කොටසක් අක්කර 50 ක පමණ කොටසක් මෙසේ ප්‍රදේශයේ ඉඩම් නොමැති ජනතාව අතරේ බෙදාදීමට සැලසුම් කර තිබුණි.එසේ සිදුකොට මෙම කොටසට අයත් ඉඩමේ තිබූ සපු, මිදල්ල, හූරි, මාර වැනි රුපියල් ලක්ෂ 20කට පමණ අධික දැව ජාවාරම්කරුවන් අතරට පත්ව මෙහි ඉඩම් බෙදාදීම නතර කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>09</day>
    </date>
    <link>http://www.dinamina.lk/2013/08/09/_art.asp?fn=r1308097</link>
    <topic>අඩු ආදායම්ලාභීන්ට කිරිදෙනුන් ලබාදෙයි</topic>
    <author>දයාරත්න බණ්ඩාර – කෑගල්ල දිස්ත්‍රික් සමූහ</author>
    <content>ලබන වසරේ පැවැත්වෙන දැයට කිරුළ වැඩසටහනට අනුව දැදිගම මැතිවරණ කොට්ඨාසයේ අඩු ආදායම්ලාභී පවුල් තුන්සියයකට උසස් ආරේ කිරි දෙනුන් ලබාදීමට කටයුතු කර ඇති බව වරකාපොළ පශු වෛද්‍ය නිලධාරි එස්. රණසිංහ මහතා පැවැසීය.මෙම කිරි එළදෙනකුගේ වටිනාකම රුපියල් පනස් දහසකි. එම මුදලින් අඩක් ගෙවා කිරි ගොවියාට මෙම දෙනුන් ලබා දෙයි. ඒ සඳහා සියයට දහයේ සහන පොලී මත බැංකු ණයක්ද ලබාදීමට කටයුතු කර ඇති බවත් ඒ මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>09</day>
    </date>
    <link>http://www.dinamina.lk/2013/08/09/_art.asp?fn=r1308098</link>
    <topic>දැයට කිරුළ වැඩසටහනින් කෑගල්ලට සංවර්ධන ව්‍යාපෘති</topic>
    <author>කෑගල්ල දකුණ සමූහ සිරිසේන රාජපක්ෂ</author>
    <content>දැයට කිරුළ හා සමඟාමීව කෑගල්ල නගරයේ නොසිතූවිරූ දැවැන්ත සංවර්ධනයක් සිදුවන බව කෑගල්ල නගරාධිපති ජී.කේ.සමරසිංහ මහතා පැවැසීය. මාධ්‍යවේදීන් හමුවේ ඒ මහතා වැඩිදුරටත් කරුණු විස්තර කරමින් මෙසේද කීවේ ය. වසර 50කටත් වැඩි කාලයක් නොවිසදෙමින් පැවැති කෑගල්ල නගරයේ වාහන තදබදය 2014 ජනවාරි වන විට සම්පූර්ණයෙන්ම නිම කිරීමට හැකි වනවා.කිලෝමීටර් දෙකක් පමණ තනි වීදියක් වශයෙන් පවතින කෑගල්ල නගරය මැදින් දිවෙන කොළඹ නුවර මහා මාර්ගය දෙපැත්තෙන් තිබෙන ගොඩනැගිලි ඉවත්කර මාර්ගය පුළුල් කිරීමේ කටයුතු නාගරික සංවර්ධන අධිකාරියේ මෙහෙයවීමෙන් දැනටමත් ආරම්භ කර තිබෙනවා.එයට අමතර වර්තමාන කෑගල්ල නගරයට පරිභාහිරව රංවල සිට මීපිටිය දක්වා පිටිගම ප්‍රදේශය හරහා මන්තීරු 6කින් යුත් විකල්ප මාර්ගයක් ඉදිකිරීමේ යෝධ ව්‍ය්‍යාපාරයක් ආරම්භ කර තිබෙනවා. එහි පළමු අදියර වැළිමන්නා තොට පාලම ඉදිකිරීමත් සමඟ අවසන් කිරීමට හැකිවෙලා.ඉතිරි කොටසේ වැඩ දිවා රෑ දෙකේම සිදු කරනවා. මේ සඳහා මධ්‍යම ආණ්ඩුවෙන් කෝටි 200කට ආසන්න ප්‍රතිපාදන දැනටමත් වෙන් කළා. කෑගල්ල නගරය මැදින් ගලා බසින ඇළ මාර්ගය මතුපිටින් යොදා ඇති පදික මාර්ගයේ කොන්ක්‍රීට් ආවරණය කල් ඉකුත්වීම නිසා ඒ වෙනුවට අලුත් කොන්ක්‍රීට් ආවරණයක් යොදා එම ඇළ මාර්ගය අලුත් කිරීම සඳහා මිලියන 170ක පමණ ප්‍රතිපාදන ලැබී තිබෙනවා.2014 නිදහස් දින උත්සවයට හා එයට සමගාමීව නව ආර්ථික මධ්‍යස්ථාන භූමිය සංවර්ධනය කිරීම පිණිස මිලියන 220ක ප්‍රතිපාදන ලැබී තිබෙන අතර එම සංවර්ධන කටයුතු ශීඝ්‍ර අන්දමින් දැනට සිදුකර ගෙන යනවා.කෑගල්ල ශික්ෂණ රෝහල නගරයේ තිබෙන ජාතික පාසල් වන ශාන්ත ජෝශප් බාලිකා විද්‍යාලය, කෑගලු බාලිකා මහා විද්‍යාලය, ශාන්ත මරියා සහ කෑගලු විද්‍යාලය සඳහා අවශ්‍ය ගොඩනැගිලි සහ උපකරණ සඳහා අවශ්‍ය මුදල් ප්‍රතිපාදන රජය මඟින් ලැබී එම කටයුතු සිදු කරගෙන යනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>09</day>
    </date>
    <link>http://www.dinamina.lk/2013/08/09/_art.asp?fn=r1308099</link>
    <topic>අපරික්ෂාකාරීව රිය පදවා දෙදෙනකු මරණයට පත්කරලා</topic>
    <author>පානදුර සමූහ – කපිල සෝමරත්න</author>
    <content>අපරික්ෂාකාරී සහ නොසැලකිලිමත් ලෙස පානදුර මොරටුව අතර ගාලු පාරේ නව පාලම අසලදී මාරක රිය අනතුරක් සිදුකර දෙදෙනකුගේ මරණය සිදුකිරීම සම්බන්ද අධිචෝදනාවලට වරද පිළිගත් වෑන් රථ රියැදුරකුට පානදුර පළාත්බද මහාධිකරණ විනිසුරු කුසලා සරෝජනී වීරවර්ධන මහත්මිය විසින් අවුරුදු දහයකට අත්හිටවූ බරපතළ වැඩ ඇතිව අවුරුදු දෙකක සිර දඬුවමක් සමඟ රුපියල් විසිදාහක දඩයක්ද නියම කළාය.එම දඬුවමට අමතරව රුපියල් ලක්ෂ තුනක වන්දි මුදලක් මරණකරුවන්ගෙන් යැපෙන්නන් දෙදෙනාට ගෙවන ලෙසට ද නියම කළාය.එම වන්දි මුදල ගෙවීමට මාස තුනක කාලයක් විත්තිකරු අධිකරණයෙන් ලබා ගත්තේය.ඔහු අධිචෝදනා ලබා සිටියේ වර්ෂ 2009 මැයි මස 29 දින අපරික්ෂාකාරී සහ නොසැලකිලි ලෙස වෑන් රථයක් පදවා ගම්පොලගේ පුන්සිරි පොන්සේකා සහ ගම්පොලගේ සුපුන් ලක්මාල් පොන්සේකා යන පිය පුතුන් දෙදෙනාගේ මරණ සිදුකිරීම ගැනය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>09</day>
    </date>
    <link>http://www.dinamina.lk/2013/08/09/_art.asp?fn=r13080910</link>
    <topic>කෑගල්ල දැදිගම ජංගම සේවා</topic>
    <author>කෑගල්ල දිස්ත්‍රික් සමූහ දයාරත්න බණ්ඩාර</author>
    <content>2014 වසරේ පැවැත්වෙන දැයට කිරුළ වැඩසටහනට අනුව දැදිගම මැතිවරණ කොට්ඨාසයේ වසම් දහතුනක ජංගම සේවා වැඩසටහන් අවසන් කර ඇති බව වරකාපොළ ප්‍රාදේශීය ලේකම් ප්‍රභාත් උදාකර මහතා පැවැසීය.ඒ අනුව ගැටලුවලින් සියයට විසිහයක විසඳුම් ලබාදී ඇත.මෙතෙක් මේ කොට්ඨාසයේ පැවැති ජනසහන සේවාවන්ට විසඳුම් අපේක්ෂාවෙන් පුද්ගලයන් තුන්දහස් හත්සියයක් දෙනා සහභාගි වී ඇති බවත් ඒ මහතා පවසයි.මෙහිදී අඩු ආදායම්ලාභි පවුල්වල අක්ෂි දුර්වලතා ඇති දෙසීයකට නොමිලයේ ඇස් කණ්ණාඩි පරිත්‍යාග කළ බවත් උදාකර මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>09</day>
    </date>
    <link>http://www.dinamina.lk/2013/08/09/_art.asp?fn=r13080911</link>
    <topic>ආනමඩුව සංවර්ධනයට රුපියල් දසලක්ෂ 1,155ක්</topic>
    <author>මාරවිල සමූහ මිහිර විජේසේකර</author>
    <content>2014 දැයට කිරුළ සංවර්ධන වැඩසටහන යටතේ ආනමඩුව ආසනයේ සංවර්ධනය සඳහා රුපියල් දසලක්ෂ 1,155ක් වෙන්කර ඇති බව පුත්තලම දිස්ත්‍රික් සංවර්ධන කමිටු සභාපති සිවිල් ගුවන් සේවා ඇමැති පියංකර ජයරත්න මහතා පවසයි.මෙවර පළාත් සභා මැතිවරණය සඳහා පුත්තලම දිස්ත්‍රික්කය නියෝජනය කරන සියලු අපේක්ෂක අපේක්ෂිකාවන් සහ ආනමඩුව ආසනයේ පක්ෂයේ ක්‍රියාකාරීන් දැනුවත් කිරීමේ වැඩසටහනට එක්වෙමින් ඇමැතිවරයා එසේ පැවැසීය.“මෙවර පළාත් සභාව පසුගිය පළාත් සභා වලට වඩා විශේෂත්වයක් දක්වනවා. අති දුෂ්කර වූ ආනමඩුව ආසනයේ ඉතා කෙටි කාලයකින් දැවැන්ත සංවර්ධනයක් සිදු වී තිබෙන අවස්ථාවක පවත්වන මෙවර පළාත් සභාවෙන් සෙසු ආසන අභිබවා ශ්‍රී ලංකා නිදහස් පක්ෂයට විශිෂ්ට ජයග්‍රහණයක් ලබාදීමට හැකිවෙනවා.”35%ක තිබූ විදුලිය අද 70% දක්වා වර්ධනය වෙලා. 2015 අවසන් වීමට පෙර ආසනයේ සියලු විදුලි අවශ්‍යතා මෙන්ම පානීය ජල අවශ්‍යතා ද සපුරාලීමට හැකි වෙනවා. ආනමඩුව-බංගදෙනිය මාර්ගය රුපියල් මිලියන විසි දෙහසකින් සහ ආනමඩුව ගල්ගමුව මාර්ගය රුපියල් මිලියන විසිතුන් දහසකින් සංවර්ධනය වෙනවා.සියලු යටිතල පහසුකම් සංවර්ධනය වී පෞද්ගලික සහ පොදු ගැටලු විසඳී මිනිස් සිතුවිලි පවා වෙනස් වෙනවා.“එක්සත් ජාතික පක්ෂය අද දැවැන්ත සෝදාපාළුවකට ලක්වෙලා. අද අපේ රට ආසියාවේ ආශ්චර්ය කරා ගමන් කරන අවස්ථාවක ආනමඩුව ආසනය ශ්‍රී ලංකාවේ හොඳම සංවර්ධිත ආසනය බවට පත් කිරීම මගේ ඉලක්කයයි. අලුත් ආනමඩුවක් නිර්මාණය කරන මේ මොහොතේ සැප්තැම්බර් 21 දින ඉතිහාසයේ රන් අකුරින් ලියැවෙන විශිෂ්ට ජයග්‍රහණයක් ශ්‍රී ලංකා නිදහස් පක්ෂයෙන් ලබා දෙනවා” යැයි ඇමැතිවරයා වැඩිදුරටත් කියා සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>09</day>
    </date>
    <link>http://www.dinamina.lk/2013/08/09/_art.asp?fn=r13080912</link>
    <topic>අධිවේගයට පිවිසුම් මඟ දෙපස ඉවත් කළ ගොඩනැඟිලිවලට දුන් තක්සේරුව මදි</topic>
    <author>දකුණු පළාත් සංචාරක විශේෂ ඩේවිඩ් මිත්‍රසේන</author>
    <content>අධිවේගී මාර්ගයට හික්කඩුවේ සිට පිවිසෙන මාර්ගය සඳහා කඩා ඉවත් කරන ලද නිවාස සහ ව්‍යාපාරික ස්ථාන සඳහා ලබාදුන් හානි තක්සේරුව කිසිසේත් ප්‍රමාණවත් නොවන බව ගෝනපීනුවල ව්‍යාපාරික හා නිවාස හිමියෝ ප්‍රකාශ කරති.ගෝනාපීනුවල නගරයේ අඩු පාඩු සහිතව ව්‍යාපාරික සථාන ඉදිකිරීමේ දී එය මාර්ගයට ඉතාම අශෝභන ලෙස බල පෑ බව ව්‍යාපාරික ප්‍රජාව දන්වා සිටිති.මේ සම්බන්ධව කීපවරක් මාර්ග සංවර්ධන අධිකාරියට සහ ආර්ථික සංවර්ධන අමාත්‍යාංශයට දන්වා ඇති මුත් එයින් නිසි පිළිසරණක් නොවීම කනගාටුවට කරුණක් බවත් ඔවුහු පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>09</day>
    </date>
    <link>http://www.dinamina.lk/2013/08/09/_art.asp?fn=r13080913</link>
    <topic>වසර 25කින් ඇළ මාර්ග ප්‍රතිසංස්කරණය</topic>
    <author>අක්මීමන විශේෂ සුනිල් ගමගේ</author>
    <content>අක්මීමන ප්‍රාදේශීය ලේකම් කොට්ඨාසයේ ඇළ දොළ වසර ගණනාවකින් ප්‍රතිසංස්කරණයක් නොවීම නිසා එහි ජනතාවත් දැඩි අසීරුතාවකට පත් වී ඇත. වර්ෂා කාලයත් සමඟ ඔවුන්ට ගැටලු රැසකට මුහුණ දීමට සිදුව ඇත. සුළු වර්ෂාවකට පවා ඇතිවන ගංවතුර තත්ත්වයන් නිසා වගාකළ කුඹුරුවලට දැඩි අලාභ හානි සිදුවේ.දැනට වසර 20-25ත් කාලයක් තුළ දී ප්‍රාදේශීය ලේකම් කොට්ඨාසය තුළ බෙහෝමයක් ඇළ දොළ ප්‍රතිසංස්කරණයක් හෝ ශුද්ධ පවිත්‍ර කිරීමක් සිදුවී නැත.ඇළ මාර්ග කිහිපයක් එසේ ප්‍රතිසංස්කරණය වූවත් අනෙක් ඒවා වල් බිහි වී ඇළ මාර්ගවලට පස් කඳු කඩා වැටී ජල පහර බැස යන මාර්ග අවහිර වී ඇත. ඇළ මාර්ග ගොඩ වී ජල පහර කුඹුරු උඩින් ගලා යයි. ගංවතුර සමඟ එන අපද්‍රව්‍ය ඉවුරුවල බැමි අතර ගස්වල වැදී නතර වී පස් තට්ටු සෑදී ඇළ මාර්ග ගොඩ වේ. ගංවතුර දින ගණනක් පැවතීම නිසා ප්‍රදේශයේ කුඹුරු අක්කර දහස් ගණනක් වගා කිරීමට නොහැකි වී ඇත. මේ පිළිබඳව සොයා බැලීමට පැමිණි ඉංජිනේරුවරුන් කීපදෙනෙක් මේ තත්ත්වය අවබෝධකර ගත්තද මෙතෙක් මීට පිළියමක් යොදා නැත. ඔවුන් පිළියම් යොදවනවා වෙනුවට ඇළ මාර්ග ශුද්ධ කරත්, මේ කුඹුරු ඔක්කොම වගා කරයිද? මේවා වාරිමාර්ග දෙපාර්තමේන්තුවට නෙවෙයි දකුණු පළාත් වාරිමාර්ග දෙපාර්තමේන්තුවට අයිති ඒවා යයි නිශ්ඵල කථා පවසනවා යැයි ප්‍රදේශවාසීහු පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>09</day>
    </date>
    <link>http://www.dinamina.lk/2013/08/09/_art.asp?fn=r13080914</link>
    <topic>නායයෑම් අවම කිරීමට පුංචි රත්තොට පාංශු පරීක්ෂණ ව්‍යාපෘතියක්</topic>
    <author>මාතලේ සමූහ දයා අබේවීර</author>
    <content>මාතලේ, රත්තොට, පුංචි රත්තොට ප්‍රදේශයේ නායයෑම් ආපදා අවම කිරීමට තාක්ෂණික හා පාංශු පරික්ෂණ ව්‍යාපෘතියක් ආරම්භ කිරීමට දිසා ලේකම් කාර්යාලීය ආපදා කළමනාකරණ මධ්‍යස්ථානය පියවර ගනී.මාර්ග සංවර්ධන අධිකාරිය මඟින් ගිලා බැස තිබූ මාර්ගයේ එම කොටස ප්‍රතිසංස්කරණය කොට වාහන ධාවනයට සුදුසු පරිදි සකස් කර ඇත. ජාතික ගොඩනැගිලි පර්යේෂණ ආයතනය මඟින් ඉදිරියේදී සිදුවන ආපදාවන් අවම කිරීමට යෝජනා කීපයක්ද ඉදිරිපත් කොට ඒවා ක්‍රියාත්මක කිරීමට මේ තාක්ෂණික සහ පාංශු පරීක්ෂණය කිරීමේ ව්‍යාපෘතිය ආරම්භ කිරීමට මාතලේ දිසා ලේකම් කේ. එච්. ඒ. මීගස්මුල්ල මහත්මියගේ උපදෙස් පරිදි මාතලේ දිස්ත්‍රික් ආපදා කළමනාකරණ මධ්‍යස්ථානය පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>09</day>
    </date>
    <link>http://www.dinamina.lk/2013/08/09/_art.asp?fn=s1308091</link>
    <topic>පාපැදියේ ඉදිරි ගමන වැළැකූ තහංචිය දෙවසරකට පසු ඉවත් කර ගනී</topic>
    <author>ප්‍රින්ස් ගුණසේකර</author>
    <content>වසර දෙකක පමණ කාලයක් පාපැදි සම්මේලනයේ නිලවරණය පැවැත්වීමට බාධාවක්වු පැට්‍රික් හපුආරච්චි මහතා ප්‍රමුඛ පිරිසක් ගොනුකර තිබු නඩුව ඉල්ලා අස්කර ගනියි.කොළඹ දිසා අධික‍රණයේදී වසර 2011දී අතුරු තහනම් නියෝගයක් ලබාගනිමින් ගොනු කළ නඩුව පැමිණිලි පාර්ශවය ඉල්ලා අස්කරගෙන ඇත්තේ චෝදනා තහවුරු කිරීමට සාධක නොමැතිවීම යන තාක්ෂණික ගැටලු මතු කරමිණි.ශ්‍රී ලංකා පාපැදි සම්මේලන නිලවරණයේදී පැට්‍රික් හපුආරච්චි මහතාගේ නාමයෝජනාව ප්‍රතික්ෂේප කිරීම හා පාපැදි සම්මේලනයේ හිටපු සභාපති ජ්‍යෙෂ්ඨ නියෝජ්‍ය පොලිස්පති කේ.පී.පී.පතිරණ මහතාගේ කාලයේ අක්‍රමිකතා සිදුව ඇතැයි පවසමින් මේ නඩුව ගොනුකර තිබුණි. ක්‍රීඩා අධ්‍යක්ෂ ජෙනරාල්වරිය පළමු වග උත්තරකාරිය කරමින් තිබු අතර පාපැදි නිලවරණය පැවැත්වීම නඩුව හේතුවෙන් තහනම් වී තිබුණි.මේ අතර ව්‍යාජ හේතු දක්වමින් තම කීර්ති නාමයට හානි කළේ යැයි හිටපු පාපැදි සභාපති ජ්‍යෙෂ්ඨ නියෝජ්‍ය පොලිස්පති කේ.පී.පී.පතිරණ මහතා ඉදිරි දින කිහිපයේදී වන්දි නඩුවක් ගොණුකිරීමට සුදානමින් සිටින බවද වාර්තා වේ. පැට්‍රික් හපුආරච්චි මහතාගෙන් විශාල වන්දි මුදලක් ඉල්ලා මේ නඩුව ගොණුකිරීමට පතිරණ පාර්ශවය සැලසුම් කරමින් සිටී.පැට්‍රික් හපුආරච්චි මහතා පාපැදි ක්‍රීඩාවට ඇති ආදරය වෙනුවෙන් නොව ක්‍රීඩාවේ සංවර්ධනයට බාධා කිරීමේ අදහසින් කිසිදු ප්‍රතිඵලයක් නැති නඩුවක් ගොනු කළ බවට නැ‍ඟෙන චෝදනාවකි. හිටපු සභාපති පතිරණ මහතාගේ කීර්ති නාමයට වු හානියට වන්දි මුදලක් ලබාගත හැකිවුවද පාපැදි පරිපාලනය අකර්මණ්‍යවීමෙන් ක්‍රීඩාවට වු අලාභය තක්සේරු කළ නොහැකි බව ඇතැම් නිලධාරීහු පවසති.ක්‍රීඩා අමාත්‍යාංශය පසුගිය කාලයේ පාපැදි අතුරු කමිටුවක් පත්කොට තාවකාලික පරිපාලන ක්‍රමවේදයක් සකස් කළද මාස 10ක පමණ කාලයක් පාපැදි ක්‍රීඩාව පරිපාලනයකින් තොරව අකර්මණ්‍යවීම විශාල හානියක්වු බවට චෝදනාවකි.කෙසේ වුවද පැට්‍රික් හපුආරච්චි මහතා නඩුව ඉල්ලා අස්කර ගැනීමත් සමග නැවැත පාපැදි සම්මේලන නිලවරණය පැවැත්වීමේ හැකියාව ක්‍රීඩා අමාත්‍යාංශයට ලැබී ඇත. වසර දෙකක කාලයක් දිස්ත්‍රික් පාපැදි ක්‍රීඩා සංගම් ක්‍රියාකාරී මට්ටමෙන් තොරවීම හේතුවෙන් පාපැදි නිලවරණය ඉක්මනින්ම පැවැත්වීමේ හැකියාවක් නැතැයි ක්‍රීඩා අමාත්‍යාංශ ප්‍රකාශකයෙකු 'දිනමිණ'ට පැවැසීය.පාපැදි පරිපාලනය එයාර් වයිස් මාෂල් ගගන බුලත්සිංහල මහතා ප්‍රමුඛ පිරිසක් අතුරු කමිටුවක් මගින් දැනට පවත්වාගෙන යනු ලබයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>09</day>
    </date>
    <link>http://www.dinamina.lk/2013/08/09/_art.asp?fn=s1308092</link>
    <topic>ජයතිලක ක්‍රීඩා පිටිය විවෘතවී වසරයි කන්ද උඩරටින් ක්‍රීඩා තරු පායයි !</topic>
    <author/>
    <content>ඉඹුල්පිටිය කඳු වළල්ලෙන් වටවු අලංකාර භූමි භාගයක ඉදිවු නාවලපිටිය ජයතිලක ක්‍රීඩා සංකීර්ණය ජනතා අයිතියට පත්ව හරියටම වසරක් ගෙවී ඇත.මහවැලි නදිය එක් පසෙකින්ද, නිශ්ශංකමල්ල රජු ශ්‍රී පාදස්ථානය වෙත යද්දී ගමන් මගේ සලකුණක් ලෙස රෝපණය කළ සිත් පහන්වන බෝධිය තවත් පැත්තකින්ද ඇති දර්ශනීය ක්‍රීඩා සංකීර්ණ‍ය වසරක් ගෙවීයද්දී කන්ද උඩරට ප්‍රදේශයේ විශාල ක්‍රීඩා ප්‍රබෝදයක් ඇති කිරිමට සමත්වී තිබේ.‍මලල ක්‍රීඩා, පිහිනුම්, පාපන්දු, රගර්, ක්‍රිකට් වලට අමතරව ගෘහස්ථ ක්‍රීඩාවලටද අවශ්‍ය තරමේ ඉස පහසුකම් ඇති බැවින් නිසි ප්‍රයෝජනය ගැනීමට නාවලපිටිය අවට ක්‍රීඩක ක්‍රීඩිකාවෝ දැන් පෙළගැසී සිටිති.එබැවින් නාවලපිටිය ජයතිලක ක්‍රීඩා පිටිය හෙට දවසේ කරළියේ පෙරළියක් ඇති කිරීමට සමත් නව පරපුරක් බිහිකරන ක්‍රීඩා පාසලක් බවට පත්ව තිබේ. සෑම ක්‍රීඩාවක් භාරව ජාතික තලයේ අති දක්ෂ ප්‍රවීණ පුහුණුකරුවන් තෝරාගෙන භාරදී තිබේ.මලල ක්‍රීඩාව සුගත් තිලකරත්න වැනි දක්ෂයෙකු යටතට පත්කර ඇති අතර අනෙක් ක්‍රීඩා පුහුණුවටද එවැනි පසුබිමක් නිර්මාණය කොට ඇත. බැඩ්මින්ටන් ක්‍රීඩා පුහුණුකාරිණිය ලෙස කන්ද උඩරටින් ක්‍රීඩාවට පිවිසි ඔලිම්පික් ක්‍රීඩිකා තිළිණි ජයසිංහ කටයුතු කරන්නීය. ඇය ය‍ටතේ පාසල් වයසේ පසුවන දරුවන් සියයක් පමණ පුහුණුවීම් ලබති.කිසිදාක බැඩ්මින්ටන් ක්‍රීඩා කොට නැති මේ දරුවන් සිංහල, දෙමළ, මුස්ලිම් ඇතුළු විවිධ ජාතීන්ට අයත් දුෂ්කර ජීවිතයක් ගත කරමින් සිටින පිරිසක් වුවද ක්‍රීඩා පුහුණුවත් සමග නව ප්‍රබෝදයකින් අලුත් ජීවිතයකට පිවිසියාක් මෙනි.ඔවුන්ට සපත්තු, බැඩ්මින්ටන් ක්‍රීඩා භාණ්ඩ හා තවත් පහසුකම් ක්‍රමයෙන් ලැබෙද්දී ක්‍රීඩාවට ඇති ලැදියාව වැඩිවී ඇතැයි පුහුණුකාරිණී තිළිණි ජයසිංහ පැවැසුවාය.ගිණිගත්හේන, ඉඹුල්පිටිය, වටවල, ඉගුරුගල්ල, මැද්දේගොඩ, නාගස්තැන්න හා නාවලපිටිය අවට ප්‍රදේශවලින් ජයතිලක ක්‍රීඩා සංකීර්ණයට එන දරුවන් අතර බැඩ්මින්ටන් ක්‍රීඩාව ඉතා ජනප්‍රිය බව තිළිණි ජයසිංහ පැවැසුවාය.“ක්‍රීඩා පුහුණුව ආරම්භයේදී දුෂ්කරතා රැසකට දරුවෝ මුහුණ දුන්නා. ඒ අයට උපකරණ තිබුණේ නැ. ක්‍රීඩා ඇමැතිතුමා මැදිහත්වී භාණඩ ලබා දුන්නා. සෑම සතියකම සිකුරාදා හා සෙනසුරාදා පුහුණු පාසලේ වැඩ කෙරෙනවා. සම්පත් බැංකුව අනුග්‍රහයෙන් ඉදිරියේදී විශාල සේවයක් කිරීමට හැකිවෙනවා.නාවලපිටියේ දරුවන් උදෙසාම තරගාවලියක් පැවැත්වීමට බලාපොරොත්තු වෙනවා” තිළිණි ජයසිංහ පැවැසුවාය. ක්‍රීඩා ඇමැති මහින්දානන්ද අලුත්ගමගේ මහතාගේ අදහසක් අනුව ජයතිලක ක්‍රීඩාංගණය නවීකරණය කිරීමට රුපියල් මිලියන 250ක වියදමක් දැරීය.ක්‍රීඩා 25ක් සඳහා අවශ්‍ය පහසුකම් ඇති මේ ක්‍රීඩා සංකීර්ණය විවෘත කළේ ජනාධිපති මහින්ද රාජපක්ෂ මහතා විසිනි. පළාත් 9ට ක්‍රීඩා සංකීර්ණ 9ක් යන සංකල්පය යටතේ මධ්‍යම පළාතට ලැබුණු දයාදයක්වු ජයතිලක ක්‍රීඩාංගණය ක්‍රීඩා සංවර්ධනයට යථාර්ථවාදීව පිවිස තිබීම අගය කළ යුත්තකි.සටහන ප්‍රින්ස් ගුණසේකර.</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>09</day>
    </date>
    <link>http://www.dinamina.lk/2013/08/09/_art.asp?fn=s1308093</link>
    <topic>සමස්ත ශූරයෝ විද්‍යාරත්නයෙන් ශූරියෝ වේයන්ගොඩින්</topic>
    <author>ෆවුස් මොහොමඩ්</author>
    <content>ආධුනික බොක්සිං සංගමය මෙහෙය වූ 12වැනි කනිෂ්ඨ බාලක බාලිකා බොක්සිං ශූරතාවලියේ සමස්ත බාලක ශූරතාව දිනා ගැනීමට විද්‍යාරත්න විද්‍යා පීඨය සමත්වූ අතර සමස්ත බාලිකා ශූරතාව වේයන්ගොඩ මැදි විදුහලට හිමිවිය.බොක්සිං වළල්ලේ අනාගත ක්‍රීඩක ක්‍රීඩිකාවන් හඳුනා ගැනීමේ තරගාවලිය ලෙස හඳුන්වනු ලබන මේ තරගාවලියේ හොඳම ක්‍රීඩකයා හා ක්‍රීඩිකාව ලෙස සම්මාන දිනා ගැනීමට කඩුගන්නාව ජාතික පාසලේ කේ.ජී.කේ.ඒ. කපුකොටුව හා වේයන්ගොඩ බොක්සිං සමාජයේ අයි.ඩී.ආර්.එස්.තිලකරත්න සමත්වූහ.රාජකීය විදුහල් ක්‍රීඩා සංකීර්ණ බොක්සිං වළල්ලේ පසුගියදා පැවැති මේ තරගාවලියේ සමස්ත බාලක ශූරතාව දිනූ විද්‍යාරත්න විද්‍යා පීඨයට හර්බට් ඇඹුල්දෙණිය අභියෝගතා කුසලානය පිරි නැමුණු අතර බාලිකා ශූරතාව දිනූ වේයන්ගොඩ මැදි විදුහලට නීවා ඇඹුල්දෙණිය අභියෝගතා කුසලානය හිමිවිය.බොක්සිං ක්ෂේත්‍රයේ විශිෂ්ට දස්කම්වලින් පිරුණු ක්‍රීඩක ක්‍රීඩිකාවන්ගෙන් සමන්විත පාසල් හා බොක්සිං ක්‍රීඩා සමාජ 26ක බාලක බාලිකාවෝ 98ක් තරග වැදුණු මේ තරගාවලියේ හොඳම පරාජිත ක්‍රීඩකයා ලෙස සම්මාන දිනුවේ වේයන්ගොඩ බණ්ඩාරනායක මැදි විදුහලේ පී.එච්.ආර්.චාමිකය. ස්වර්ණ‍ජෝති ජාතික පාසලේ එච්.ඒ.විජේරත්න හොඳම පරාජිත ක්‍රීඩිකාවට හිමි සම්මානය දිනා ගත්තාය.තරගාවලියේ සමස්ත බාලිකා අනුශූරියන් ලෙස වෙන්ද්‍රසපුරම් ජාතික පාසල සම්මාන හිමිකරගත් අතර එහි තුන්වැනි තැන ස්වර්ණජෝති ජාතික පාසලට හිමිවිය. බාලක තරග ඉසව්වේ සමස්ත අනුශූරයන් බවට පත්වූයේ විද්‍යාර්ථ විදුහලය. එහි තුන්වැනි ස්ථානය දිනාගනු ලැබුවේ කඩුගන්නාව ජාතික පාසල විසිනි.බොක්සිං තරග තීරකවරුන්ගේ හා විනිසුරුවන්ගේ සංගමයේ හිටපු ලේකම් විශ්‍රාමික කපිතාන් නිශාන්ත ධර්මදාස මහතාගේ ප්‍රධානත්වයෙන් ත්‍යාග ප්‍රදානෝත්සවය පැවැත්විණි.අවුරුදු 15 හා 16 වයස් කාණ්ඩයේ ක්‍රීඩක ක්‍රීඩිකාවන් තරග වැදුණු මේ ශුරතාවලියේ ජයග්‍රාහක ජයග්‍රාහිකාවන්ට සුප්‍රකට ස්ටබ්ස් පළිහ බොක්සිං තරගාවලියට සහභාගි වීමේ අවස්ථාව හිමිවනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>09</day>
    </date>
    <link>http://www.dinamina.lk/2013/08/09/_art.asp?fn=s1308094</link>
    <topic>ගනර් සුපර්ක්‍රොස් තරගාවලියේදී  සියැට් කණ්ඩායමට ප්‍රථම ස්ථාන 3ක්</topic>
    <author/>
    <content>ශ්‍රී ලංකා කාළතුවක්කු රෙජිමේන්තුව හා ශ්‍රී ලංකා මෝටර් රථ ධාවකයින්ගේ සංවිධානය එක්ව සංවිධාන අටවැනි වරටත් සංවිධාන කළ ගනර් සුපර්ක්‍රොස් ධාවන තරගාවලියේ දක්ෂතම යතුරු පැදි ධාවකයා ලෙස 125cc-250cc (4T) තරගය ජයගත් ගයාන් සඳරුවන් සම්මාන දිනාගත්තේය.පසුගිය වසරේ පැවැති තරගාවලියේ දක්ෂතම මෝටර් රථ ධාවකයා සම්මාන‍ය හිමිකරගත් අරවින්ද ප්‍රේමදාස මේ වසරේද දක්ෂතම ධාවකයා ලෙස සම්මාන ලැබීය. අරවින්ද විසින් SL-GT මෝටර් රථ 3500cc කාණ්ඩයේ අදියර 2කම ජයගැනීමට සමත්විය.දක්ෂතම යතුරු පැදි හා මෝටර් රථ කණ්ඩායම ශූරතාව 'එක්සයිඩ්' කණ්ඩායමට හිමිවිය.මින්නේරිය කාළතුවක්කු බළකා මෝටර් රථ ධාවන පථයේදී තරග ඉසව් 21ක් යටතේ පසුගියදා පැවැති තරගාවලියේ ජයග්‍රාහී ස්ථාන 14ක් හිමිකර ගැනීමට සියැට් ධාවක කණ්ඩායම සමත්විය. ඊට පළමු ස්ථාන තුනක්, දෙවැනි ස්ථාන හතරක් හා තෙවැනි ස්ථාන තුනක්ද ඇතුළත් විය.උපුල්වන් සේරසිංහ ‍එස්.එල්-එන් ෆෝර්ඩ් ලේසර්/මැස්ඩා 1500cc කාණ්ඩය ජයග්‍රහණය කළ අතර එස්.එල්.ඒ.මිනි (1000cc) කාණ්ඩය ශෂික ලක්මාල් විජේරත්නද, ට්‍රක් හා ජීප් රථ තරගයේදී කර්නල් දුමින්ද ජයසිංහ ප්‍රථම ස්ථාන දිනාගත්තේය.සියැට් ධාවක කණ්ඩායමට උපුල්වන් ‍සේරසිංහ, ජනක ඩයස්, ලලිත් කිරින්ද, ශෂික ලක්මාල් විජේරත්න, චතුර ප්‍රියංකර විජේරත්න, ලෙෆටිනන්ට් කර්නල් දුමින්ද ජයසිංහ, ලෙ‍ෆ්ටින්ට් කර්නල් ඉන්දු සමරකෝන්, ප්‍රසන්න ද අල්විස්, ජනිත් කුමාරගේ සහ යතුරු පැදි ධාවක ජාක්ස් ගුණවර්ධන අයත් වෙති.තරගාවලිය සම අනුග්‍රහකයන් ලෙස සිංගර් ශ්‍රී ලංකා හා සියැට් ශ්‍රී ලංකා ආයතන කටයුතු කළේය.උපුල්වන් සේරසිංහ සහ ජනක ඩයස් කැලණි ‍හෝල්ඩින්ග්ස් සමාගමේ කළමනාකාර අධ්‍යක්ෂ සහ ප්‍රධාන විධායක නිලධාරී රාමන් රාජ්ගෝපාලන් මහතා (වමේ සිට දෙවැනියා) සමග. සමාගමේ අලෙවි හා විකුණුම් අංශයේ උප සභාපති රවී ඩඩ්ලානි මහතාද මෙහි සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>09</day>
    </date>
    <link>http://www.dinamina.lk/2013/08/09/_art.asp?fn=s1308095</link>
    <topic>මහනුවර දන්ගොල්ල ක්‍රීඩාංගණය නවීකරණයට ක්‍රීඩා අමාත්‍යාංශයෙන් රු.මිලියන 5ක්</topic>
    <author>උපනන්ද ජයසුන්දරමහනුවර ක්‍රීඩා විශේෂ</author>
    <content>මහනුවර දන්ගොල්ල ක්‍රීඩාංගණය නවීකරණය කර ජාත්‍යන්තර පාපන්දු ක්‍රීඩාංගණයක තත්ත්වයට පත්කිරීමට ක්‍රීඩා ඇමැති මහින්දානන්ද අලුත්ගමගේ මහතා විසින් ක්‍රීඩා අමාත්‍යාංශයෙන් රු.මිලියන 5ක මුදලක් වෙන්කර ඇත.ක්‍රීඩා අමාත්‍යංශය හා මහනුවර මහ නගර සභාව එක්ව ශ්‍රී ලංකා පාපන්දු සම්මේලනයේ මැදිහත්වීමෙන් ක්‍රීඩාංගණයේ නවීකරණ කටයුතු ආරම්භ කර ඇත.ශ්‍රී ලංකා පාපන්දු සම්මේලනයේ සභාපති රංජිත් රුද්‍රිගු මහතා ඇතුළු නිලධාරීන් පිරිසක් ක්‍රීඩාංගණයේ නවීකරණ කටයුතු පිළිබඳව සොයා බැලීමට පසුගියදා එහි සංචාරයක නිරත විය. එහිදී ක්‍රීඩාංගණය ජාත්‍යන්තර මට්ටමේ මිනුම්වලට එකඟ පරිදි විශාල කිරීම, ක්‍රීඩා මණ්ඩප සකස් කිරීම, රථගාල, ක්‍රීඩකයින් සඳහා කාමර, මධ්‍යාවේදීන්ගේ කුටිය ආදිය පිළිබඳ කරුණු සාකච්ඡා විය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>09</day>
    </date>
    <link>http://www.dinamina.lk/2013/08/09/_art.asp?fn=s1308096</link>
    <topic>රාජ්‍ය සේවා ක්‍රිකට් 13දා සිට</topic>
    <author/>
    <content>ශ්‍රී ලංකා රාජ්‍ය ‍සේවා ක්‍රීඩා සංගමය 18 වැනි වරටත් සංවිධාන කරන සැහැල්ලු පන්දු ක්‍රිකට් තරගාවලිය මේ මස 13 සිට 15වැනදා දක්වා කොළඹ 05 නාරාහේන්පිට ශාලිකා ක්‍රීඩාංගණයේදී පැවැත්වේ. තරගාවලියේ සමාරම්භක උළෙල මෝටර් රථ ප්‍රවාහන කොමසාරිස් ජනරාල් මහතාගේ ප්‍රධානත්වයෙන් 13 දා පෙ.ව 8.30ට පැවැත්වෙන අතර මේ සඳහා රාජ්‍ය සේවයේ නියුතු ආයතන 50ක කණ්ඩායම් සහභාගිවීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>09</day>
    </date>
    <link>http://www.dinamina.lk/2013/08/09/_art.asp?fn=s1308097</link>
    <topic>උදුලාට පදක්කම් දෙකක්</topic>
    <author/>
    <content>ශ්‍රී ලංකා ප්‍රවීණයන්ගේ මලල ක්‍රීඩා උළෙලේදී පදක්කම් දෙකක් හිමිකර ගැනීමට දිනමිණ මාධ්‍යවේදිනි උදුලා පීරිස් සමත්විය. ‍ඇය විසින් මීටර් 400 කඩුලු මතින් දිවීම හා මීටර් 80 කඩුලු මතින් දිවීම යන ඉසව් නියෝජනය කරමින් රිදී පදක්කමක් හා ලෝකඩ පදක්කමක් හිමිකර ගත්තේය.ශ්‍රී ලංකාව, ඉන්දියාව සහ සිංගප්පූරුව යන රටවල ක්‍රීඩක ක්‍රීඩිකාවන් 800ක් පමණ එක්වු තරගාවලිය පසුගියදා දියගම මහින්ද රාජපක්ෂ ක්‍රීඩාංගණයේදී පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>09</day>
    </date>
    <link>http://www.dinamina.lk/2013/08/09/_art.asp?fn=s1308098</link>
    <topic>විවෘත බැඩ්මින්ටන් තරගාවලිය 17දා සිට මොරටුව හා ගල්කිස්සේ දී</topic>
    <author>එඩ්වඩ් වීරසිංහකැලණිය සමූහ</author>
    <content>කැලණිය විශ්වවිද්‍යාලයීය ක්‍රීඩා අංශයේ බැඩ්මින්ටන් කණ්ඩායම තෙවැනි වරටත් සංවිධාන කරන විවෘත බැඩ්මින්ටන් තරගාවලිය මේ මස 17 දා සිට 28 වැනිදා දක්වා මොරටුව විශ්වවිද්‍යාලය හා ගල්කිස්ස සාන්ත තෝමස් විද්‍යාලයන්හිදී පැවැත්වේ.තරගාවලිය කොටස් දෙකක් යටතේ පැවැත්වීමට නියමිතය. අන්තර් විශ්වවිද්‍යාලයීය තරග මේ මස 17 දා සිට 19 දක්වා මොරටුව විශ්වවිද්‍යාල ක්‍රීඩා සංකීර්ණයේදී පැවැත්වෙන අතර අවු.11, 13 හා 15 වයස් කාණ්ඩායන්ගේ තරග මේ මස 24 වැනිදා සිට 28 වැනිදා දක්වා ගල්කිස්ස සාන්ත තෝමස් විදුහල් ක්‍රීඩා සංකීර්ණයේදී පැවැත්වේ.පසුගිය වසරේ පැවැති තරගාවලියේ අන්තර් විශ්වවිද්‍යාල තරග සඳහ 150ක්, වයස් කාණ්ඩ තරග සඳහා 750ක් ක්‍රීඩක ක්‍රීඩිකාවෝ සහභාගී වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>09</day>
    </date>
    <link>http://www.dinamina.lk/2013/08/09/_art.asp?fn=s1308099</link>
    <topic>ඉටෝෂි යුරු කරාතේ ලෝක ශූරතාවලිය</topic>
    <author>ඡායාරූපය-කුමාරසිරි ප්‍රසාද් ගුවන් තොටුපල</author>
    <content>ජපානයේ පැවැති ඉටෝෂි යුරු කරාතේ ලෝක ශූරතාවලියේදී කාතා අවු. 17න් පහළ ඉසව්වේ රිදී පදක්කම දිනා ගැනීමට වත්තල ලයිසියම් ජාත්‍යන්තර පාසලේ ශයන්තන අබේනායක සමත්විය. රටවල් 25ක ක්‍රීඩක ක්‍රීඩිකාවන්ගේ සහභාගිත්වයෙන් තරගාවලිය පසුගියදා ජපානයේ ඔසාකාහිදී පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>09</day>
    </date>
    <link>http://www.dinamina.lk/2013/08/09/_art.asp?fn=f1308091</link>
    <topic>ඔයාලා ඔක්කොම ඉතිං මහ ඇමතිලානේ</topic>
    <author>අන්දොස් සොයන්නේ</author>
    <content>ජනාධිපති මහින්ද රාජපක්‍ෂ මහතා පසුගිය සති අන්තයේ සිටියේ මහනුවර ය. උත්සව හා රැස්වීම් කිහිපයක් යොදා ගෙන තිබීම ඊට හේතුව විය.පසුගිය සෙනසුරාදා උදේ කොළඹ තුරඟ තරග පිටියේ පැවැති කාල්ටන් සුපර් සෙවන් රග්බි තරග මාලාවේ එක් තරගයක් නැරඹූ ජනාධිපතිතුමා දිවා ආහාරයෙන් පසු ලොහාන් රත්වත්තේ මහතා කැටුව හෙලිකොප්ටර් යානයකින් මහනුවර පිහිටි ජනාධිපති මැදුර බලා පිටත්ව ගියේ ය.ජනාධිපති මැදුරේ පැවැති මුස්ලිම්වරුන්ගේ ඉෆ්තාර් උත්සවයට සහභාගී වූ ජනීධිපතිතුමා, මැති ඇමැතිවරු මුස්ලිම් බැතිමතුන් සමඟ සුහද කතා බහක යෙදුණ අතර ඊජිප්තුවේ සිට පැමිණි උලමාවරු ඊට එක් වීම විශේෂ සිදුවීමක් විය. ඇමැති දි. මු. ජයරත්න මහතා, නිමල් සිරිපාල ද සිල්වා, ඒ. එච්. එම්. ෆවුසි, රවුෆ් හකීම්, ඒ. එච්. එම්. අස්වර්, එස්. බී. නාවින්න, සරත් ඒකනායක මහත්වරු ද ඊට එක් වූහ.වයඹ හා මධ්‍යම පළාත් සභා දෙකේ මැතිවරණ අපේක්‍ෂකයන් හමු වූ ජනාධිපතිතුමා ඉදිරි පළාත් සභා මැතිවරණයට සාර්ථකව මුහුණ දෙන ආකාරය පිළිබඳව අදහස් දැක් විය.“මනාප පොරයට ගිහින් එකිනෙකා අතර ගැටුම් ඇති කරගන්න එපා. ඡන්ද ලබා ගත යුත්තේ පක්‍ෂයට” ජනාධිපතිතුමා කීය. ආණ්ඩුවේ වාහන තවදුරටත් භාවිතා කරන පළාත් සභා මන්ත්‍රීවරු ඒවා වහාම රජයට භාර දිය යුතු බව සිහිපත් කළ ජනාධිපතිතුමා කියා සිටියේ අපොස උසස් පෙළ හා ශිෂ්‍යත්ව විභාගය මෙම දිනවල පැවැත්වෙන බැවින් විභාග මධ්‍යස්්ථාන ආශ්‍රිත ප්‍රචාරක කටයුතු සිදු නොකළ යුතු බවය. ජනාධිපතිතුමා, “ඔයාල ඉතින් ඔක්කොම මහ ඇමැතිලානේ්” යැයි ප්‍රකාශ කිරීමත් සමඟ පළාත් සභා අපේක්‍ෂකයෝ සිනා සයුරේ ගිලුණහ.රාත්‍රී ආහාර ගැනීමෙන් පසු උත්සවය නිමා විය. ජනාධිපතිතුමා දළදා සමිදුන් වැඳ පුදා ගැනීමට ගියේ ඉරිදා උදේ පාන්දර ය. සඳුදා අපොස උසස් පෙළ විභාගය ඇරඹෙන බැවින් දළදා සමිදු වැඳ පුදා ගැනීමට පැමිණි දරු දැරියන් ගෙන් මාළිගය පිරී ගොස් තිබුණි. විභාගයට පෙනී සිටින දරුවන් සමඟ කතා කිරීමට අමතක නොකළ ජනාධිපතිවරයා ක්‍රියා සිටියේ කලබල නොවී විභාගයට හොඳින් මුහුණ දෙන ලෙසය.මල්වතු අස්ගිරි මහානායක හිමිවරු බැහැ දැක ජනාධිපතිතුමා කෙළින්ම ගියේ ජනාධිපති මැදුර වෙතය. උදෑසන ආහාරයෙන් පසු ජනාධිපතිවරයා කෙහෙළිය රඹුක්වැල්ල, සරත් ඒකනායක, ලොහාන් කැටුව හෙලිකොප්ටර යානයෙන් තෙල්දෙනිය මහබේරිය තැන්නේ ඉදිකිරීමට යෝජිත අභ්‍යන්තර ගුවන් පථය නිරීක්‍ෂණ චාරිකාවට එක් විය.පසුව ගින්නෙන් විනාශ වූ ගල්පීල්ලවත්තේ තේ කම්හලක් නැරඹු ජනාධිපතිතුමා පවුල් 700 කට ජලය සැපයෙන දොරගමුව ජල ව්‍යාපෘතිය පිළිබඳ කරුණු සොයා බලා මන්දිරය කරා නැවත යෑමට ලොහාන් ගේ ප්‍රාඩෝ වර්ගයට අයත් රථයට නැඟුණේය.ඉදිරි අසුනේ අසුන් ගත් ජනාධිපතිතුමා පරිසරයේ සිරි නරඹමින් “මේ කොහේදැයි” ලොහාන් ගෙන් ඇසීය. මේ මගේ පාක්‍ෂිකයො ඉන්න හොඳ ප්‍රදේශයක් මඩවල ටවුම සර් යැයි ලොහාන් පිළිතුරු දුන්නේ්ය. මොකද මේ වීදුරු කළු කරලා. මුකුත් හරියට පේන් නෑ කියූ ජනාධිපතිතුමා වීදුරු පාත් කරන්නැයි කියමින් වීදුරුවෙන් එළියට අත දමා දෙපස රැස්ව සිටි ජනතාවට අත වනමින් සිනා මුසු මුහුණින් ගමන් කෙළේ ය.රෝසි පිරිමියෙක් වගේ නේපසුගිය අගහරුවාදා පාර්ලිමේන්තුවේ දී විශේෂ වෙළෙඳ භාණ්ඩ බදු පිළිබඳ පනතේ නියමයන් විවාදයට ලක් විය. අර්තාපල් සඳහා පනවා තිබූ බදු ඉහළ නැංවීම පිළිබඳ සාකච්ඡා කෙරුණ අතර ආණ්ඩුවේ හා විපක්‍ෂයේ මන්ත්‍රීවරු එහිදී අදහස් දැක් වූහ. එහිදී විවාදයට බදුන් වූ අර්තාපල් අමතක කළ විපක්‍ෂ මන්ත්‍රීවරු රතුපස්වල වතුර සිද්ධිය පිළිබඳ දිගින් දිගටම කතා කළහ.නියෝජ්‍ය කථානායක චන්දිම වීරක්කොඩි මහතා “රෝසි සේනා-නායක මහතා” යැයි ප්‍රකාශ කිරීමත් සමඟ පාර්ලිමේන්තු පක්‍ෂ විපක්‍ෂ මන්ත්‍රීවරු කොක් හඬලා සිනා සුණේ ය. පසුව විපක්‍ෂ මන්ත්‍රීවරු කියා සිටියේ රෝසි සේනානායක මහත්මියක් බවය. එයා පිරිමියෙක් වගේනෙ යන්න වීරක්කොඩි මහතා නැවත කී විට, මන්ත්‍රීවරු නැවත සිනාසුනහ.තලතාගෙන් ඩිලාන්ට හසුනක්අඟහරුවාදා පාර්ලිමේන්තු ලොබියේ දී ඩිලාන් පෙරේරා මහතා හමුවීමට ආ තලතා අතුකෝරාළ මහත්මිය සිය අතේ වූ ලිපියක් ඩිලාන් පෙරේරා මහතාගේ සුරතේ තැබීය. ලිපිය කමිස සාක්කුවට සුරැකිව දමා ගත් ඩිලාන් පෙරේරා මහතා සිය අසුනට ගොස් තලතාගේ අත් අකුරින් ලියා තිබූ ලිපිය දෙස විමසිල්ලෙන් බැලුවේය.අසල සිටි කෙහෙලිය රඹුක්වැල්ල මහතා දෑස් ලොකු කොට ඒ දෙස බැලුවේ එය කුමක් දැයි සිතා ගත නොහැකිවය. තලතා අතුකෝරළ අත්අකුරින් ලියා තිබූ ලිපියේ මම හොඳ බෞද්ධයෙකි. එසේම අන් අයගේ ආගම් වලට ද මම ගරු කරමි.එහෙත් පසුගිය දිනවල ඇතැම් භික්‍ෂුන්ගේ ක්‍රියාකාරකම් හේතුවෙන් බුද්ධාගම පිළිබඳව තිබූ ගෞරවය අඩු වෙමින් තිබෙනවා. ආණ්ඩුවක් ලෙස මේ පිළිබඳ කඩිනම් පියවරක් ගන්නැයි ඉල්ලා සිටිනවා යැයි සඳහන් විය.නළු නිළියන්ට වෙන වෙනම අමාත්‍යාංශකලාකරුවන්ට බලපාන ගැටලු පිළිබඳ සාකච්ඡාවක් ජනාධිපති මහින්ද රාජපක්‍ෂ මහතාගේ ප්‍රධානත්වයෙන් පසුගිය අගහරුවාදා (06) සවස අරලියගහ මන්දිරයේ දී පැවැත්විණි.එය ඉතා සුහද පිළිසඳරක් වූ අතර ජනාධිපතිතුමා සිනහවෙමින් කලාකරුවන් සමඟ කතා කෙළේ ය.චිත්‍රපට සංස්ථාව ජනමාධ්‍ය අමාත්‍යාංශය යටතේ, අනෙකුත් සියලුම කලාවට සම්බන්ධ ආයතන සංස්කෘතික අමාත්‍යාංශ යටතටත් පවතින්නේ ඇයි දැයි කලාකරුවෙකු ප්‍රශ්නයක් ඇසීය.ඇමැතිවරු 55ක් විතර ඉන්නවනෙ. හැමෝම අතරේ රාජකාරී බෙදී යන්නත් එපැයි. ඒ නිසා ඔය විදිහට බෙදලා තියෙනවා. ඉස්සරහට නළුවො එක අමාත්‍යාංශයකත් නිළියො තව අමාත්‍යාංශයකටත් ලෙස බෙදෙන්න පුළුවන්, ජනාධිපතිවරයා කීය.නළුවොයි නිළියොයි වෙන් කළොත් නම් මම රැකියාවෙන් ඉල්ලා අස්වෙනවා යැයි රවීන්ද්‍ර රන්දෙනිය මහතාගේ ප්‍රකාශයත් සමඟ ජනාධිපතිතුමා ඇතුළු කලාකරුවන් සියලු දෙනා සිනාසුනහ.දයාසිරිගේ නික්ම යාමරනිල්ට තදින් දැනේවයඹ මධ්‍යම හා උතුරු පළාත් සභා නාමයෝජනා මණ්ඩල වලින් සජිත් හා කරු ඉවත් කොට තිබුණි. වසර ගණනාවක් පක්‍ෂ නාමයෝජනා මණ්ඩලය නියෝජනය කළ ඔවුන් ඒ පිළිබඳව සිටියේ දැඩි කලකිරීමෙනි. තමාට පක්‍ෂයෙන් හා නායකත්වයෙන් කෙනහිලිකම් වන බව කරු හිතවතුන්ට පවසා තිබුණි.පසුගියදා දයාසිරි ජයසේකර එජාපය හැර යාම තදින්ම බල පා තිබුණේ රනිල්ටය. මීට පෙර මන්ත්‍රීවරු 60 ක් පමණ පක්‍ෂය හැර ගියද ඒ පිළිබඳව සත පහකට ගණන් නොගත් රනිල්ට දයාසිරිගේ නික්ම යෑම දැඩි චිත්ත පීඩාවක් විය.නාමයෝජනා මත පක්‍ෂයෙන් කපා දමා තිබූ සජිත් හා කරුට නැවත යම් ක්‍රියාකාරකමක් ලබා දිය යුතු බව රනිල් තිස්සට කීවේය. ඊට පිළිතුරු දුන් තිස්ස කිවේ “ඔව් සර්” අපි මැතිවරණ ප්‍රචාරක කටයුතු වලදී ඒ අයට තැනක් දෙමු යන්නය.එහෙත් කරු සජිත් ඊට සුබදායි ප්‍රතිචාර නොදැක්වීමෙන් රනිල් ඔවුන් හමුවීමට තීරණය කළේය. ඒ අනුව පසුගිය අඟහරුවාදා පාර්ලිමේන්තු විපක්ෂ නායක කාර්යාලයේදී සජිත් හමු වූ වික්‍රමසිංහ මහතා මැතිවරණ ප්‍රචාරක කටයුතු සඳහා සම්බන්ධ වන ලෙස ආයාචනා කළේය.සඳුදා සවස නුගේගොඩ නාලන්දාරාමයේදී කරු හමු වී රනිල් වික්‍රමසිංහ මහතා පැයක් පමණ සාකච්ඡා කෙළේ ය. නොසලකා හැරීම, මඟහැරීමේ අතපසුවීම් තමා අතින් සිදුවූ බව පිළිගත් වික්‍රමසිංහ මහතා කියා ඇත්තේ ප්‍රචාරක කටයුතු සඳහා පූර්ණ දායකත්වය ලබා දෙන ලෙසය.පසුගිය සති අන්තයේ රනිල් වික්‍රමසිංහ මහතා බල මණ්ඩල පිහිටුවීම සඳහා මහනුවර, නුවරඑළිය, මාතලේ, නුවරඑළිය දිස්ත්‍රික් වල සංචාරය කෙළේ ය.සෙනසුරාදා උදේ මාතලේ දිස්ත්‍රික් බල මණ්ඩලය වසන්ත අළුවිහාර මහතාගේ නිවසින් ඇරඹි රනිල් දිවා ආහාරයෙන් පසු කුරුණෑගල වැව රවුම හෝටලයේ පැවැති දිස්ත්‍රික් බල මණ්ඩල සඳහා ගියේ තිස්සද සිය වාහනයේ දමා ගෙනය. නුවරඑළිය, ග්‍රෑන්ඩ් හෝටලයේ හා මහනුවර හින්දු සංස්කෘතික මධ්‍යස්ථානයේ පැවැති බල මණ්ඩල නිමවා පෙරළා කොළඹ පැමිණියේය.එක්සත් ජාතික පක්‍ෂ පාර්ලිමේන්තු කණ්ඩායම පසුගිය අඟහරුවාදා උදේ 11.00 ට පාර්ලිමේන්තුවේදී රනිල් වික්‍රමසිංහ මහතාගේ ප්‍රධානත්වයෙන් රැස්වුණි. පක්‍ෂයෙන් පනින අයට එරෙහිව මම ඇතැම් ප්‍රකාශ කරනවා. සමහරු ඒ පිළිබඳ මාව අධෛර්ය කරනවා. ඒකට ඉඩ තියන්න එපා යැයි හරීන් ප්‍රනාන්දු මහතා කීය.සමහර එජාප මන්ත්‍රීවරු මුදලට එහා පැත්තට ගියා. ඒ අය පක්‍ෂය විවේචනය කරන කොට ඒ අය වීරයො විදිහටයි අනිත් පැත්තෙ අයට පේන්නෙ.” තිස්ස අත්තනායක කීවේය. මාධ්‍ය සමඟ සාකච්ඡා කරන්න ඕනෑ පෞද්ගලික ව නොවෙයි. පක්‍ෂය හැටියට යැයි මෙහිදී වික්‍රමසිංහ මහතා කීය.රෝගාතුරව සිටින හිටපු ඇමැති දයානන්ද වික්‍රමසිංහ මහතාට මන්ත්‍රී වැටුපෙන් යම් මුදලක් වෙන් කළ යුතු බවට තිස්ස අත්තනායක මහතා කීවේය. මන්ත්‍රීවරු සැම ඊට එකඟ වූහ.පසුගිය අඟහරුවාදා බස්නාහිර පළාත් සභා රැස්වීම පැවැති අතර වැලිවේරියේ රතුපස්වල සිද්ධිය සම්බන්ධ පැවැති වාද විවාද ඉතා උණුසුම් විය.ගණපූර්ණය නොමැති වීමෙන් උදේ 11.40 ට පමණ සභාව කල් තැබුණු අතර, විපක්ෂ මන්ත්‍රීවරු සභා ගර්භය මධ්‍යයට පැමිණ විරෝධතාවයක නිරත වූහ. ජෝර්ජ් පෙරේරා මහතා රතුපස්වල වතුර කියමින් කුඩා කුප්පියක් ඔසවමින් විරෝධතාව දැක් වූ අතර “ඔය ජෝර්ජ්ගේ මුත්‍රා සාම්පලයක් දැයි ආණ්ඩු පක්‍ෂ මන්ත්‍රීවරු ප්‍රශ්න කිරීමෙන් සිනා හඬ සමඟින් සභාවේ ඝෝෂාකාරී තත්ත්වයක් ඇති විය.ජෝර්ජ් ගේ මුත්‍රා සාම්පලයපසුගිය සිකුරාදා රාත්‍රී සිනමන් ලේක් හෝටලයේදී හැටන් නැෂනල් බැංකුවේ සභාපති ජේරාජා චන්ද්‍රසේකර මහතාගේ දියණියගේ විවාහ උත්සවය පැවැතිණි. ඊට ජනාධිපති මහින්ද රාජපක්‍ෂ මහතා විපක්ෂ නායක රනිල් වික්‍රමසිංහ මහතා මහ ලේකම් තිස්ස අත්තනායක මහත්වරු එක් වී සිටියහ.ජනාධිපතිතුමා සිටි මේසයේ අසුන් ගෙන සිටි රනිල් හා තිස්ස ජනාධිපතිතුමා සමඟ සතුටු සාමීචියේ යෙදුණි. ජනාධිපතිතුමණි, ත්‍රස්ත උවදුරෙන් රට මුදා ගෙන සිවිල් පාලනයක් ඇති අවස්ථාවක වැලිවේරියේ සිද්ධියට හමුදාව යෙදවීමට ක්‍රියා කළේ මන්දැයි වික්‍රමසිංහ මහතා ඇසුවේය. ඔය කාරණය ගැන සොයා බලන්න මම කමිටුවක් පත් කළා. වාර්තාව අනුව කටයුතු කරනවා. කාටවත් බුරුලක් රුකුලක් දෙන්නේ නැහැ. ජනාධිපතිතුමා කීය.ලෝක ප්‍රජාතන්ත්‍රවාදී තරුණ සම්මේලනයේ සභාපති දිමිත්‍රිස් පැල්මයුරිස් පසුගියදා මෙරටට පැමිණියේ දෙසැම්බරයේ පැවැත්වෙන තරුණ ශිෂ්‍ය සමුළුව නිරීක්ෂණ කටයුතු සඳහාය. අඟහරුවාදා පක්ෂ නායක කාර්යාලයේදී සෝමවංශ මහතා හමුවීමට පැමිණියේය.ඉතා උණුසුම් අයුරින් සෝමවංශ මහතා අල්මයුරිස් මහතා පිළිගත් අතර, ඊට බිමල් රත්නායක, නලින්ද ජයතිස්ස මහත්වරු හා තරුණ පිරිස් එක් වූහ.සභාපතිවරයා 1978න් පසු ලංකාවට පැමිණි ප්‍රථම අවස්ථාව මෙයයි. ඒ නිසා එය ඉතා වැදගත් බව සෝමවංශ මහතා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>09</day>
    </date>
    <link>http://www.dinamina.lk/2013/08/09/_art.asp?fn=f1308092</link>
    <topic>දේශීය අත්කමට දකුණෙන් අතහිත</topic>
    <author>සටහන</author>
    <content>ලෝකයේ ලොකුම අලියා සිටින්නේ ලංකාවේ දකුණු පළාතේ බව ඇසුවොත් ඔබ පුදුම වනු ඇත. අඩි 8 අඟල් 03 ක් උස, අඩි 12.2 ක් දිග, ටොන් 08 ක් බර මෙම ඇතා බැඳ සිටින්නේ ගාල්ල,හීන්පැන්දල පදිංචි මංජු මේනක මහතාගේ ගෙවත්තේය. කෙතරම් සද්දන්තයෙකු වුවද ඇඟේ වසන මැස්සකු එළවීමටවත් හොඬය සෙලවීමට නම් මෙම අලියාට හැකියාවක් නැත. ඒ මංජු මේනක නම් අති දක්ෂ දැව කැටයම්කරු විසින් මෙම අලියා දැවවලින් නිර්මාණය කර ඇති නිසයි. තනි දැව කොටයකින් නිර්මාණය වූ ලොව විශාලතම අලියා ලෙස සැළකෙන මෙම අලියා මෙලෙස නිර්මාණය වන්නේ, පාර මාර ගසක කඳක් උපයෝගී කර ගැනීමෙනි.ගාල්ලේ මංජු මේනක මෙන්ම, කෙසෙල් පට්ටාවලින් අපනයන තත්වයේ විසිතුරු භාණ්ඩ නිර්මාණ කරන කඹුරුපිටියේ කේ.පියසේන මහතාත්, හැමදාමත් දැකපුරුදු නූල් වලින් සකස් කරන බීරළු රේන්ද මෙන්ම කම්බි හා වෙනත් ලෝහ භාවිතයෙන් බීරළු රේන්ද නිර්මාණය කරන හම්බන්තොට නීෂා කුමාරි රත්නායක මහත්මිය ඇතුළු සාම්ප්‍රදායික දේශීය කලාකරුවන් රැසක් අපට මුණ ගැහෙන්නේ දකුණු පළාත් කර්මාන්ත අමාත්‍යංශය මගින් ක්‍රියාත්මක කරනු ලබන Best of Southern වැඩසටහන තුළදීය.රටට,ලෝකයට හොඳම දේ ලබා දීම සම්බන්ධයෙන් දකුණු පළාත කවදත් ප්‍රසිද්ධියක් උසුලයි. කලාව,විද්‍යාව,සාහිත්‍ය , ව්‍යරපාර ලෝකය ආදී ක්ෂේත්‍ර ගණනාවකම ඉතිහාසෙයේ සුවිශේෂී සටහන් තැබූ පුද්ගලයින් රැසක් බිහිවී ඇත්තේ දකුණු පළාතෙනි. ඉතිහාසයේ පමණක් නොව අදත් මෙම ක්ෂේත්‍රවල දිග්විජය කළ පුද්ගලයින් රැසක් දකුණු පළාතේ පුරවැසියෝ වෙති.මෙවැනි පසුබිමක දකුණු පළාත් කර්මාන්ත අමාත්‍යංශය විසින් දේශීය කර්මාන්තකරුවන් නගා සිටුවීම අරමුණු කර ගනිමින් හඳුන්වා දෙන Best of Southern වැඩසටහන දකුණු පළාත සම්බන්ධයෙන් පමණක් නොව සමස්ත ශ්‍රී ලංකාව පිළිබඳවම ජාත්‍යන්තර ඇස යොමු කර ගැනීමේ ඉදිරි පියවරක් වශයෙන් හඳුන්වා දිය හැකිය.Best of Southern දකුණු පළාතේ දේශීය කර්මාන්තකරුවන් නගා සිටුවීම සඳහා අංශ කිහිපයකින් දායකත්වය සපයන වැඩසටහනක් වෙයි. ප්‍රධාන වශයෙන්ම එය දිගු කාලීන වශයෙන් කර්මාන්තකරුවන්ගේ හා රටේ ආර්ථිකය නගා සිටුවීම අරමුණු කරගත්තකි. පශ්චාත් යුධ වාතාවරණයක් තුළ සංචාරක කර්මාන්තයේ පවතින වේගවත් දියුණුව වෙත මේ මගින් සෘජුවම දකුණු පළාතේ කර්මාන්තකරුවන් යොමු කරවනු ලබයි.ඒ දකුණු පළාතේ තෝරා ගත් කර්මාන්ත 24 ක දැනට සිටින හොඳම කර්මාන්තකරුවන් හා ඔවුනගේ නිර්මාණ පිළිබඳව ජාත්‍යන්තර ප්‍රසිද්ධිය ලබා දීම මගින්ය. ඒ සඳහා Best of Southern වෙබ් අඩවිය නිර්මාණය වී ඇත. මෙම වෙබ් අඩවිය හරහා ලෝකයේ සිටින ඕනෑම කෙනෙකුට දකුණු පළාතේ සිටින හොඳම කර්මාන්තකරුවන් පිළිබඳ තොරතුරු ලබාගෙන ඔවුන්ගේ නිර්මාණ මිලදී ගැනීමටත්, ඔවුන් වෙත තම ඇණවුම් ලබා දීමටත් හැකියාව ලැබෙනු ඇත.එමෙන්ම මෙම වැඩසටහන යටතේ මුද්‍රණය වන Best of Southern සංචාරක අත් පොත පළමු පියවරේදී දකුණු පළාතේ හෝටල්වලට හා සංචාරකයන් ගැවසෙන ස්ථානවලටත්, ඉන් අනතුරුව ලංකාවේ සෙසු ප්‍රදේශවල ඇති සංචාරක හෝටල් හා ලැගුම්හල්වලටත් ලබාදීම මගින් ලංකාවට පැමිණෙන සංචාරකයන් වෙත දකුණු පළාතේ හොඳම කර්මාන්තකරුවන් පිළිබඳ විස්තර , එනම් ඔවුන්ගේ නම, ලිපිනය, ඔවුන් තම කර්මාන්තය කේන්ද්‍රගත කර ඇති ස්ථාන ආදී සියළු තොරතුරු ලබා දීම සිදු කෙරේ.පාරමිපරිකව පැවත එන දේශීය කර්මාන්තවල නියැලෙමින් මතු පරපුර සඳහා එම කර්මාන්ත ඉදිරියට රැගෙන යන දේශීය කර්මාන්තකරුවන් සිදු කරනු ලබන්නේ සුවිශාල වූ ජතික මෙහෙවරකි. නමුත් මෙම කර්මාන්තකරුවන්ගේ හැකියාව හා ශිල්පීය දක්ෂතාව පිළිබඳව අවධානය යොමු කරන විට ඔවුන් සඳහා සාධාරණ වටිනාකමක් සමාජය විසින් ඔවුන් වෙත ලබා දී ඇතිද යන්න විමසිය යුතු වේ.කඹුරුපිටියේ පියසේන මහතා, හම්බන්තොට නීෂා මහත්මිය වැනි කිහිප දෙනෙක් හරුණු විට බොහෝ කර්මාන්තකරුවන් ශිල්පීය දක්ෂතාව අතින් කෙතරම් ඉදිරියෙන් සිටියත් එම දක්ෂතා හා ඔවුන්ගේ නිර්මාණ ඔවුන්ගේම නිවසට හෝ ප්‍රදේශයට පමණක් සීමා වී ඇති ආකාරයක් දැකිය හැකිය.නිර්මාණ සඳහා ඇති ඉල්ලුම පිළිබඳ අවබෝධයක් නොවීම, දේශීය හෝ විදේශීය වෙ‍ෙළඳපොළ ගැන ඇති අනවබෝධය, ආකල්පමය වශයෙන් ඇති බාධාවන් මෙන්ම ව්‍යවසායකත්වය පිළිබඳ ඇති දැනුම අවම වීම මෙයට බොහෝ සේ බලපා ඇත.මේ වන විට දකුණු පළාත තුළ සාම්ප්‍රදායික දේශීය කර්මාන්තකරුවන් 4000 ට අධික ප්‍රමාණයක් හඳුනාගෙන ඇති නමුත් ක්‍රියාකාරී මට්ටමේ සිටින්නේ ඉන් අඩක් පමණ වූ පිරිසකි. ලී කැටයම්, බතික් , බීරළු රේන්ද, ස්වර්ණාභරණ කර්මාන්තය, වෙස් මුහුණු කැටයම්, අත්යන්ත්‍ර රෙදිපිළි කර්මාන්තය සඳහා දකුණු පළාත වඩා ප්‍රසිද්ධියක් උසුලයි. රාජ්‍ය අංශයේ මැදිහත්වීම තුළ මෙම ක්ෂේත්‍රවල දකුණු පළාත ලබා ගත් ජයග්‍රහණද බොහෝය.සෑම වසරකම ජාතික ශිල්ප සභාව සංවිධාන කරන “ශිල්ප“ ජතික නිර්මාණ තරගාවලිය හා ප්‍රදර්ශනයේ දී වැඩිම ජයග්‍රහණ ප්‍රමාණයක් අත් කර ගැනීමට දකුණු පළාත සමත්ව ඇත. මෙම ප්‍රදර්ශනයේ හා තරගාවලියේ පිරිනැමෙන ඉහළම සම්මානය වන ස්වර්ණ සම්මානය 2009 වසරේ සිට නොකඩවා දකුණු පළාත විසින් දිනා ගැනීම දකුණේ ශිල්පීන්ගේ දක්ෂතාව පැහැදිලි කරන්නකි. ජාතික අත්යන්ත්‍ර පේෂ කර්ම තරගාවලියේදී ද 2011 වසරේ තරග අංශ 15 න් තරග අංශ 05 කම ප්‍රථම ස්ථාන දිනා ගැනීමට දකුණු පළාත සමත්ව ඇත.Best of Southern ව්‍යාපෘතිය සඳහා දකුණු පළාතේ කර්මාන්තකරුවන් සූදානම් කරවීමේ අභියෝගය දකුණු පළාත් කර්මාන්ත අමාත්‍යංශය විසින් ආරම්භ කරනු ලැබූයේ 2012 වර්ෂයේ සිටයි. Best of Southern වචනාර්ථයෙන්ම දකුණු පළාතේ හොඳම දේ ලෝකයට දායාද කිරීම යන අරමුණින් ආරම්භයේ සිටම ක්‍රියාත්මක විය.මෙම වැඩසටහන සඳහා ශිල්පීන් තෝරා ගැනීමේදී වඩා විනිවිදභාවයකින් යුතුව පුවත්පත් දැන්වීමකින් හා ප්‍රදේශීය ලේකම් කාර්යාල හරහා කර්මාන්තකරුවන්ගෙන් අයදුම්පත් කැඳවූ අතර ශ්‍රී ලංකා අපනයන සංවර්ධන මණ්ඩලය, ජාතික ශිල්ප සභාව ආදී ආයතන නියෝජනය වන පරිදි අමාත්‍යංශය මගින් පත් කරන ලද ඇගයීම් කමිටුවක් විසින් දකුණු පළාතේ අන්‍යෝන්‍යතාව හා අභිමානය රැගත් දේශීය කර්මාන්ත 24 ක් හා එම කර්මාන්තවල නියැලෙන කර්මාන්තකරුවන් අතරින් වඩාත් ඉදිරියෙන් සිටින හොඳම කර්මාන්තකරුවන්, එක් කර්මාන්තයකින් 10 ක් බැගින් 240 ක පිරිසක් තෝරා ගනු ලැබීය.ඒ අනුව අත් යන්ත්‍ර රෙදිපිළි,බතික් නිර්මාණ, රෙදි පින්තාරු, බීරළු රේන්ද, ස්වභාවික සිල්ක් රෙදි නිෂ්පාදනය, දැව කැටයම්, උණ බට ආශ්‍රිත නිර්මාණ, වේවැල් නිර්මාණ, ලාක්ෂා කර්මාන්තය, වෙස්මුහුණු කැටයම්, කළුවර කැටයම්, ස්වර්ණාභරණ, රිදී ආභරණ හා වෙනත් නිර්මාණ, වෙනත් ආභරණ, මැණික්, දියමන්ති සහ සඳකැන් පාෂාණ ආශ්‍රිත නිෂ්පාදන, පිත්තල නිර්මාණ, මැටි භාණ්ඩ, අත් කඩදාසි, ශාක කෙඳි ආශ්‍රිත නිෂ්පාදන, පන් හා තෘණ ආශ්‍රීත නිෂ්පාදන, පොල් කොහු හා පොල් කටු ආශ්‍රීත විසිතුරු නිෂ්පාදන, සම්භාණ්ඩ ආශ්‍රිත නිෂ්පාදන, සිප්පිකටු ආශ්‍රිත නිෂ්පාදන හා වෙනත් විසිතුරු නිර්මාණ (ඉහත ලේඛණයට ඇතුළත් නොවු අදාල කර්මාන්ත) මෙම වැඩසටහන යටතේ ඉදිරිපත් වන දේශීය කර්මාන්ත වේ.කර්මාන්ත හා කර්මාන්තකරුවන් තෝරා ගැනීමෙන් අනතුරුව ප්‍රධාන වශයෙන්ම මෙම කර්මාන්තකරුවන් ආකල්පමය වශයෙන් ශක්තිමත් කිරීම සඳහා ඔවුන් වෙත දැනුවත් කිරීමේ වැඩසටහන් ක්‍රියාත්මක කෙරිණි.බොහෝ කර්මාන්තකරුවන් තම පාරම්පරික දක්ෂතාව සඳහා මිල නියම කිරීමට තිබූ බිය හා අකමැත්ත මේ සඳහා තිබූ ප්‍රධානතම බාධකයක් විය. නමුත් ලෝකයෙන් වසන්වී පවතිනතාක් ඔවුන්ගේ නිර්මාණ අභාවයට යෑමේ අවධානම ඇති බව හා ලෝකයට විවෘතවීම තුළ ඔවුන්ට හා රටට ලැබෙන ප්‍රතිලාභ පිළිබඳ දැනුම ලබා දීම තුළ දකුණු පළාතේ තෝරාගත් කරුමාන්ත 24 ක, සිටින හොඳම කර්මාන්තකරුවන් 10 බැගින් කර්මාන්තකරුවන් 240 ක පිරිසක් පළමු අදියර යටතේ මෙම වැඩසටහන සඳහා තෝරා ගැනීමට හැකි විය.පළාත් සභාවල කාර්ය භාරය වඩාත් සංවාදයට ලක්වී ඇති යුගයක මධ්‍යම රජයේ ප්‍රතිපත්තීන් හා අරමුණුවලට සෘජුවම අනුගත වෙමින් එම ප්‍රතිපත්ති හා අරමුණු යථාර්ථයක් බවට පත්කිරීමෙහිලා Best of Southern වැනි වැඩසටහන් ලබා දෙනු ලබන්නේ සුවිශේෂී දායකත්වයකි.ශ්‍රී ලංකා රජයේ සංවර්ධන ප්‍රතිපත්ති රාමුව, මහින්ද චින්තන ඉදිරි දැක්මට අනුව සාම්ප්‍රදායික කර්මාන්ත සම්බන්ධයෙන් පවතින්නේ මෙවන් වූ ප්‍රතිපත්තියකි. “සාම්ප්‍රදායික කර්මාන්ත ක්ෂේත්‍රය වඩාත් වේගවත්වූත්, ශක්තිමත් වූත්, එමෙන්ම ජාතික ආදායමට අති විශාල දායකත්වයක් ලබා දෙන්නා වූත් ක්ෂේත්‍රයක් බවට පරිවර්තනය කෙරෙනු ඇත.සාම්ප්‍රදායික කලා කුසලතා ඉදිරි පරම්පරා සඳහා සංරක්ෂණය කෙරෙනු ඇත. සාම්ප්‍රදායික කලා ශිල්පීන් දේශීය හා විදේශීය වෙළඳපොළ සමග සම්බන්ධ කෙරෙන අතර, වර්තමාන වෙළඳපොළ ප්‍රවණතා ඉලක්ක කර ගත් අළුත් නිර්මාණ සැලසුම් සංකල්ප හඳුන්වා දෙනු ඇත.” (මහින්ද චින්තන ඉදිරි දැක්ම- පිටුව 71) මේ අනුව බලනවිට Best of Southern වැඩසටහන සෘජුවම සාම්ප්‍රදායික දේශීය කර්මාන්තකරුවන් නගා සිටුවීම සඳහා, විශේෂයෙන්ම ඔවුන් විදේශ වෙළඳපොළ කරා යොමු කරවීම සිදු කෙරෙන අතර එහි ප්‍රතිඵයක් වශයෙන් ඔවුන් ජාතික ආර්ථිකයට විශාල දායකත්වයක් ලබා දෙන පිරිසක් බවට පත් කිරීම සිදු වනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>09</day>
    </date>
    <link>http://www.dinamina.lk/2013/08/09/_art.asp?fn=f1308093</link>
    <topic>87 ඉන්දු - ලංකා ගිවිසුම</topic>
    <author>සුදුහුම්පොළ</author>
    <content>1987 ජූලි 24 වැනිදා සුපුරුදු පරිදි පාර්ලිමේන්තුව රැස්වූයේ එවක කථානායක ඊ.ඇල්.සේනානායක මහතාගේ ප්‍රධානත්වයෙනි. ඒ අවස්ථාවේ නැඟී සිටි අත්තනගල්ල ශ්‍රීලනිප මන්ත්‍රී ලක්ෂ්මන් ජයකොඩි මහතා ප්‍රශ්න කර සිටියේ රජය ඉන්දියාවත් සමඟ අත්සන් කරන ගිවිසුම ගැන වහාම පාර්ලිමේන්තුවට දැනුම් දිය යුතු බවයි. එමෙන්ම එවක මහරගම මන්ත්‍රී දිනේෂ් ගුණවර්ධන මහතාද රජයෙන් ඉල්ලා සිටියේ මේ ගිවිසුම ගැන වහා පාර්ලිමේන්තුව දැනුවත් කළ යුතු බවයි. විපක්ෂයේ චෝදනාවලට පිළිතුරු දීමට නැඟී සිටි මුදල් ඇමැති රොනී ද මැල් මහතා ප්‍රකාශ කළේ ඉන්දියාව සමඟ අත්සන් කරන ගිවිසුම මගින් රටේ ස්වාධීනත්වයට හානියක් නොවන බවයි.අපි මීට වසර 26කට පෙර අතීතය සිහි කරනු ලැබුවේ පසුගිය ජූලි 29 වැනිදා දිනයේ ඉන්දු ලංකා ගිවිසුමට වසර 26ක් සපිරුණු බැවිනි. ඇත්තෙන්ම මේ ගිවිසුම ගැන රජය වෙනුවෙන් කථා කළ රොනී ද මැල් පවා මෙහි අන්තර්ගතය ගැන දැන සිටියාද යන්න සැකසහිතය.එය සකස් කරනු ලැබුවේ ඉන්දීය උවමනාවටය. බොහෝ දෙනා පිළිගන්නා ආකාරයට මෙම ගිවිසුම රචනා කරනු ලැබුවේ එවක ඉන්දීය තානාපති කාර්යාලයේ දේශපාලන ලේකම්වරයා ලෙස කටයුතු කළ හර්දීප් සීන් පුරී විසිනි. ජනපති ජේ.ආර්.ජයවර්ධනට එල්ල වූ දැඩි ඉන්දීය බලපෑම හමුවේ මෙයට අත්සන් කරනවා හැර අන් විකල්පයක් නොවීය.මීට වසර 26කට පෙර ඉන්දීය අගමැති රජිව් ගාන්ධි මහතා හා ශ්‍රී ලංකා ජනපති ජයවර්ධන මහතා මේ ගිවිසුමට අත්සන් තැබුවේ 1987 ජූලි 29 වැනිදා සවස 3.30ටය.මේ ගිවිසුම අත්සන් කරන විට රට පුරාම ඇදිරිනීතිය පනවා තිබූ අතර රජය නිවේදනය කර සිටියේ ඇඳිරි නීතිය කඩකරන පුද්ගලයින්ට වෙඩි තබන බවය. රටේ ඇතිව තිබෙන මහජන විරෝධයත් අනාරක්ෂිත තත්ත්වයත් නිසා ඉන්දීය අගමැතිට ගමන් කිරීම සඳහා විශේෂ රථ තුනක් දිල්ලියේ සිටම මෙරටට ගෙනවිත් තිබිණි.එවක ශ්‍රී ලංකාව් ඉන්දීය මහ කොමසාරිස් ජේ.එන්. ඩික්සිත් රජිව් ගාන්ධිට අනතුරු අඟවා සිටියේ ශ්‍රී ලංකා සෙබළුන්ගේ හමුදා උත්තමාචාර පිළිගැනීම සඳහා ඔවුන් අසලට යාමෙන් වළකින ලෙසය.එහෙත් ජූලි 30 වැනිදා කටුනායක ගුවන්තොටුපළේදී පැවැති නාවික හමුදා උත්තමාචාරයේදී විජිත රෝහණ සෙබළාගේ රයිෆල් පහර කන්නට එවක 42 හැවිරිදි වියේ පසුවූ ඉන්දීය අගමැතිවරයාට සිදුවිය. මේ රයිෆල් පහර නිසා රජිව් ගාන්ධිට සිය ජීවිත කාලය පුරාම එක් පැත්තකට හැරී හිඳින්නට සිදුවූ බව සෝනියා ගාන්ධි මහත්මිය සිය සැමියා පිළිබඳ ලියූ චරිතාපදානයේ සටහන් කර තිබිණි.ඇත්තෙන්ම මේ ගිවිසුම නිසා ප්‍රභාකරන්ගේ ත්‍රස්තවාදී සටන නතර වූයේ නැහැ. ප්‍රභාකරන් ආයුධ භාරදීමක් සිදු කරනු ලැබුවේ බලධාරීන් මුලාවට පත්කිරීමට ය. 1987 ජූනි මාසයේ වඩමාරච්චි මෙහෙයුම තුළින් ප්‍රභාකරන්ව විනාශ කිරීමේ හැකියාව තිබුණ ද රජිව් ගාන්ධි මහතා බලහත්කාරයෙන් එම මෙහෙයුම නතර කර දැමීය.1987 ජුනි 04 වැනිදා ඉන්දීය රජය ඔපරේෂන් පුවලෙයි මෙහෙයුම දියත් කරමින් යාපනයට ටොන් 25ක ආහාර ද්‍රව්‍ය ගුවනින් හෙළනු ලැබීය. මෙය සම්පූර්ණයෙන්ම ශ්‍රී ලංකාවේ ස්වෛරීත්වය උල්ලංඝනය කිරීමක් විය.ඉන්දුලංකා ගිවිසුම අත්සන් කිරීමෙන් පසු ඉන්දීය සාම හමුදාව පලාලි කඳවුර වෙත ගොඩබසින තුරු එහි අණදෙන නිලධාරියාද මේ ගැන දැන නොසිටි බව ප්‍රකට කරුණකි. යාපනයේ වැසියන් නම් මුලින්ම මහත් උනන්දුවෙන් මල් මාලා දමා ඉන්දීය සෙබළුන්ව පිළිගත්තද එය මාස කිහිපයක් යනවිට වෙනස් විය.අවසානයේ ඉන්දියන් හමුදාව 1990 දී මෙරටින් ඉවත්වන විට සාම සාධක සෙබළු 1300ක් මෙරටදී ඝාතනය වී තිබිණි. බලහත්කාරයෙන් ශ්‍රී ලංකාව මත පැටවූ ඉන්දුලංකා ගිවිසුම නිසා ඉන්දිරා ගාන්ධිගේ පුත් රජිව්ටත් 1991 මැයි 21 වැනිදා තමිල්නාඩුවේ පෙරුම්බුදුර්හිදී ධනු නැමැති කොටි බෝම්බකාරියට බිලිවන්නට සිදුවිය. එය සැබවින්ම දෛවයේ සරදමකි.ඉන්දුලංකා ගිවිසුම නිසා ලංකාවේ ලේ වැගිරීම් වැඩි විය. උතුරේ කැරැල්ල මෙන්ම දකුණේ කැරැල්ලක්ද ඇති විය. සිංහල තරුණයින් හැටදහසක් එයින් ඝාතනය විය. ඉන්දුලංකා ගිවිසුමට වසර 26ක් ගතවත මේ අවස්ථාවේ අප මේ අඳුරු අතීතය අමතක කළ යුතු නැත.දැන් සැමගේ අවධානය යොමුව ඇත්තේ උතුරු පළාත් සභා මැතිවරණය දෙසය. රෝ ඔත්තු සේවයේ පූර්ණ අනුදැනුම ඇතිව හිටපු ශ්‍රේෂ්ඨාධිකරණ විනිසුරු සී.වී. විග්නේෂ්වරන් මහතා උතුරු පළාතේ මහ ඇමැති අපේක්ෂකයා ලෙස ඉදිරිපත්කිරීමට ආර්. සම්බන්ධන් මහතා ප්‍රමුඛ දෙමළ ජාතික සන්ධානය සැදී පැහැදී සිටිති.උතුරේ මහ ඇමැති අපේක්ෂක ලෙස යාපනය මන්ත්‍රී මාවෙයි සේනාධිරාජා මහතාද යෝජනා වුවත් ඉන්දීය බලධාරීන් ඔහුට කැමැති වූයේ නැත. මහ ඇමැති අපේක්ෂක විග්නේෂ්වරන් මහතා උතුරු පළාත් සභාවට පොලිස් හා ඉඩම් බලතල අත්‍යාවශ්‍ය බව කියයි. මීට වසර කිහිපයකට පෙර මෙරට ඉංග්‍රීසි පුවත්පතක් හා සම්මුඛ සාකච්ඡාවකට එක්වෙමින් හිටපු ශ්‍රේෂ්ඨාධිකරණ විනිසුරුවරයා පවසා තිබුණේ දෙමළ ජනතාවට අවශ්‍ය ස්වයංපාලනයක් බවයි.උතුරු නැඟෙනහිර පළාත් දෙමළ භාෂාවෙන් පාලනය වියයුතු බවත් ඔහු ප්‍රකාශ කර තිබිණි. මෙය සැමගේ අවධානයට යොමුවිය යුතු කරුණකි. ප්‍රභාකරන් තුවක්කුවෙන් මරාගෙන මැරෙන මිනිස් බෝම්බ යොදා ගනිමින් ලබා ගැනීමට ගිය ඊළම ව්‍යවස්ථා විප්ලවයක් හරහා ලබාගැනීමට දෙමළ සන්ධාන මහ ඇමැති අපේක්ෂකයා උත්සාහ කරන්නේද යන්න පිළිබඳව අපට බලවත් සැකයක් උපදී.කවරක් නමුත් උතුරු පළාත් සභාවට ඉඩම් හා පොලිස් බලතල ලබාදීම කිසිසේත් සුදුසු නැත. ඉන්දියාව නම් පවසන්නේ පොලිස් බලතල ලබාදෙන ලෙසයි. එදා වර්ධරාජා පෙරුමාල් මහතා උතුරු නැගෙනහිර මහ ඇමැති වී එම පළාත් දෙකේ ස්වයං පාලනය ද ප්‍රකාශයට පත් කළේය.එමෙන්ම එවක උතුරු නැඟෙනහිර ආණ්ඩුකාරයා වූ නලින් සෙනවිරත්න මහතා කැඳවා එම ප්‍රදේශවලින් හමුදාව ඉවත් කරන ලෙස ද අණ දුන්නේ ය. එම නිසාම මෙම පළාත් සභාව විසුරුවා හැරීමට එවක ජනපති ආර්. ප්‍රේමදාස මහතාට සිදුවිය. රෝ ඔත්තු සේවයේ සුරතලකු වූ වර්ධරාජා පෙරුමාල් ඉන්දීය බලධාරීන් විසින්ම ඔරිස්සා ප්‍රාන්තයට රැගෙන යන ලදී.වත්මන් දෙමළ සන්ධාන මහ ඇමැති අපේක්ෂක විග්නේෂ්වරන්ද පවසන්නේ උතුරේ ආණ්ඩුකාර මේජර් ජෙනරාල් ජී.ඒ. චන්ද්‍රසිරි මහතා ඉවත් කළ යුතු බවයි. දැන්මසිට ගැටුම ආරම්භ වී ඇත. විග්නේෂ්වරන් තවත් වර්ධරාජා පෙරුමාල් කෙනෙක් ලෙස ක්‍රියාකරයිද?අතීතයේ සිදුවීම් මතක් කරමින් වෛරය, ද්වේශය මතු කිරීම නොකළ යුත්තකි. අපට වැරදුන තැන් නිවැරැදි කර ගැනීමට පමණක් ඉතිහාසය සිහිගැන්විය යුතුය.බුදු දහමේ උත්තුංග තැන් මතක් කරගනිමු.කර්මය හෝ පුනර්භවය විශ්වාස නොකරන පුද්ගලයෙකු තුළ ගුණ දහමට ඉඩක් නැත. ඈත අතීතයේ මිනිසුන් අතර බෞද්ධයෝ තථාගත ධර්මය නිසා කර්මයත් පුනර්භවයත් විශ්වාස කළහ. මේ නිසාම ගුණ දහම් පිළිබඳ ලැදි කමක් ඔවුන් තුළ පැවතුණි. බෞද්ධ ශිෂ්ටාචාරය ලෝකයේ ම ඇති උසස්ම ශිෂ්ටාචාරය ලෙස සැලකෙන්නේ මේ කර්මය හා පුනර්භවය ඇදැහූ මිනිසුන් තුළ පැවති හිරි ඔතප් දෙක අනුව හැඩගැසුනු නිසාය. මෙවන් උතුම් ධර්මයකට උරුමකම් කියන ශ්‍රී ලාංකිකයෝ වන අප ජාති භේද වලින් තොරව රටක් වශයෙන් දියුණු වන්නට එකට එක්වෙමු..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>09</day>
    </date>
    <link>http://www.dinamina.lk/2013/08/09/_art.asp?fn=f1308094</link>
    <topic>බුදුන් සැමටම මහණකම අනුදැන වදාළේ නැහැ</topic>
    <author>සංවාද සටහන අයන්ති විතාන</author>
    <content>බුදු දහමෙහි කිසිදු තැනක සියල්ලෝ සියල්ල අත්හැර පැවිදි වී බණ භාවනා කළ යුතු යැයි සඳහන් කර නොමැත. සාර්ථක සහ යහපත් ගිහියකු ලෙස විවිධ පුණ්‍ය කර්මයන් හි යෙදෙමින් තමන්ටත් අනුන්ටත් වැඩදායි දිවියක් ගත කරන්නේ කෙසේ ද යන්න පිළිබඳ රුහුණු මාගම් පත්තුවේ ප්‍රධාන අධිකරණ සංඝනායක, කතරගම අභිනවාරාමාධිපති කපුගම සරණතිස්ස නාහිමියන් සමඟ කළ සාකච්ඡාවකි මේ.බුදු දහම යනු අනිත්‍ය මූලික කරගත් සර්ව අසුබවාදී ආගමක් බව අතැමුන් පවසනවා. මෙහි සත්‍යයක් තිබේ ද?බුදු දහම යනු සර්ව අසුබවාදී දහමක් බව ඇතැම් බටහිර වියතුන් පවසනවා. බුදු දහම පිළිබඳ එබී බැලීමක් පමණක් කළ අයට එසේ දිස් වුවත් බුදු දහම යනු පුද්ගලයාගේ මෙලොව ලෞකික ජීවිතය සාර්ථක කරමින් ලෝකෝත්තර වශයෙන් දියුණුවක් ඇති කිරීමට මඟ පාදන දහමක්. ලෝකයේ යථා ස්වභාවය දුක් සහිතයි. යථාර්ථය එසේ තිබිය දී එය වසන්කොට සුරංගනා ලොවක් මැවීමට බුදු දහම තුළ කිසිදු උත්සාහයක් ගෙන නැහැ.බුදු දහමෙහි කිසිදු තැනක සියල්ලෝ සියල්ල අත්හැර පැවිදි වී බණ භාවනා කළ යුතු යැයි සඳහන් කර නැහැ. සාර්ථක සහ යහපත් ගිහියකු ලෙස පුණ්‍ය කර්මයන්හි යෙදෙමින් තමන්ටත් අනුන්ටත් වැඩදායී දිවියක් ගත කිරීමට බුදු දහමේ මඟ පෙන්වනවා. පැවිදි දිවිය හංසයකුටත් ගිහි ජීවිතය අලංකාර එහෙත් බරින් යුත් පිල් කලඹකින් යුත් මොනරකුටත් සමාන කර තිබෙනවා.පුද්ගලයාගේ ගිහි ජීවිතය, ධර්මානුකූලව සකස් කරගත යුතු ආකාරය පිළිබඳ බුදුදහමේ සඳහන් වෙන්නේ කෙසේ ද?බුදුරජාණන් වහන්සේ පුද්ගලයාගේ ගිහි ජීවිත සකස් කරගත යුතු ආකාරය පිළිබඳ සූත්‍ර කිහිපයක දී අවධාරණය කර තිබෙනවා. ඒ අතර සිඟාලෝවාද සූත්‍රය, ව්‍යග්ගපජ්ජ සූත්‍රය, වසල සූත්‍රය, මංගල සූත්‍රය, පරාභව සූත්‍රය, ධම්මික සූත්‍රය ප්‍රධාන තැනක් ගන්නවා.ගිහි ජීවිතය අලංකාරවත් එහෙත් විඩාබර, කලබලකාරී ජීවන රටාවක්. තරගකාරී ජීවන රටාව තුළ ලද දෙයින් තෘප්තියට පත් නොවන පුද්ගලයා එකිනෙකා පරයමින් තමන්ගේ යහපත සලසා ගැනීමට නොනිමි සටනක යෙදෙනවා.මෙහි අරමුණ පංච ඉන්ද්‍රියන් තෘප්තිමත් කිරීමයි. ඇතැම් ගිහියෝ ප්‍රමාණවත් සම්පත් තිබියදීත් සෑහීමට පත් නොවී තව තවත් සම්පත් ලුහුබඳින්නේ තමාට වඩා සම්පත් ඇති පුද්ගලයන් සමග තමා සන්සන්දනය කරමින් තරගයක් නිර්මාණය කර ගැනීම නිසා යි. තෘප්තිය සතුට රැඳී ඇත්තේ ධනය, බලය මත නොව තම මනස තුළයි. යමකුට ලද දෙයින් සතුටු විය හැකි නම් ඔහු තෘප්තිමත් පුද්ගලයෙක්.ඒ සම්බන්ධව බුදුරජාණන් වහන්සේ දේශනා කර ඇති සූත්‍ර කවරේ ද?බුදුරජාණන් වහන්සේ දේශනා කළ ව්‍යග්ගපජ්ජ සූත්‍රය දැහැමි ගිහි ජීවිතයකට මඟ පෙන්වනවා. මෙම සූත්‍රය දේශනා කරන්නට යෙදුණේ කක්කරපත්ත නම් ගමේ දීඝජානු කෝලිය පුත්‍රයාට යි. ඔහු බුදුරජාණන් වහන්සේ ඉදිරියේ කළ ප්‍රකාශය ගිහි ජීවිතයේ යථාර්ථය මනාව පෙන්වා දෙනවා.“ස්වාමීනි අපි ගිහියන් ලෙස පංච කාමයන් අනුභව කරමින් අඹු දරුවන්ගේ පීඩා සහිතව වසන්නෙමු. කසී රට සුවඳ සඳුන් පරිභෝග කරමු. මල් ගඳ විලවුන් දරමු. රන් රිදී කහවනු ඉවසමු. ස්වාමීනි ඒ අප හට මෙලොව සහ පරලොව හිතසුව පිණිස වන ධර්මයක් දේශනා කරන සේක්වා.”පස්කම් සැප සෙවීමෙන් පීඩාවට පත්ව සිටින ගිහියාගේ මෙලොව ජීවිතය අර්ථවත් හා වැඩදායී දිවියක් බවට පත් කිරීමට බුදුරජුන් එහිදී ධර්මය දේශනා කළා.බුදු දහම ලෝකෝත්තර ශුභසිද්්ධිය සඳහා පමණක් වන දහමක් නම් බුදුරදුන් දීඝජානුගේ ඉල්ලීම ප්‍රතික්ෂේප කරන්නට තිබුණා නේද?ඇත්තෙන්ම ඔව්. නමුත් බුදු දහම යනු ගිහියාගේ මෙලොව ජීවිතය යහපත් හා අර්ථවත් කරලීමට උපකාරී වන දහමක් බවත් සනාථ කරමින් ව්‍යග්ගපජ්ජ සූත්‍රය දේශනා කළා. පුද්ගලයාගේ මෙලොව ජීවිතය සාර්ථක කර ගැනීමට ඉවහල් වන කරුණු හතරක් මෙම සූත්‍රයේ සඳහන් කර තිබෙනවා.1. උට්ඨාන සම්පදා2. ආරක්ඛ සම්පදා3. කල්‍යාණ මිත්තතා4. සමජීවිකතාඋට්ඨාන සම්පදා:- මෙයින් අදහස් කරන්නේ උත්සාහයයි. මෙලොව යම් කිසිවකු ගොවිතැන, වෙ‍ෙළඳාම, ගව පාලනය, රාජ්‍ය සේවය හෝ වෙනත් රැකියාවක යෙදේ නම් ඒ කරන කාර්යයෙහි දක්ෂයකු, අනලස් තැනැත්තකු, උත්සාහයෙන් යුත්තකු විය යුතුයි. තමන් කරන රැකියාව පිළිබඳ මනා දැනුමක් ඇති ඒ පිළිබඳ නිපුණයකු විය යුතුය.ආරක්ඛ සම්පදා:- ආරක්ඛ සම්පදා යනු පුද්ගලයා විසින් උත්සාහයෙන් උපයා ගත් ධනයවිනාශ වී යා නොදී ආරක්ෂා කිරීම යි. ධනය විනාශ වන ක්‍රම කිහිපයක් දැක්වෙනවා. රජුන්ගෙන්, සොරුන්ගෙන්, ගින්නෙන්, ජලයෙන්, සහ තමන් අප්‍රිය නෑයන්ගෙන් ධනය විනාශ වෙනවා.ඇතැම් පුද්ගලයෝ මහත් ධනයක් ඉපයුවත් නිසි කළමනාකාරිත්වයක් නොමැති හෙයින් ඒ ධනය, වස්තු ක්‍රම ක්‍රමයෙන් ක්ෂය වී යනවා. මෙහිදී ආරක්ඛ සම්පදා යනුවෙන් හඳුන්වන්නේ තම ධනය තමනුත් පරිභෝග නොකොට අනුන්ටත් නොදී ආරක්ෂා කිරීම නොවේ.ඇතැම් පුද්ගලයන් විශාල ධනයක් උපයා එය තමන් හෝ අඹු දරුවන් හෝ පිටස්තර කෙනකුට හෝ නොදී ඉතා දුක්ඛිත ජීවිතයක් ගත කර අකාලයේ මිය පරලොව යනවා. ඔහුගේ ධනය යක්ෂයකු අරක්ගත් විලක් වැනියි.කල්‍යාණ මිත්තතා:- කල්‍යාණ මිත්තතා යනු තමන්ට වඩා ගුණයෙන්, ශීලයෙන් හා ප්‍රඥාවෙන් යුත් පුද්ගලයන් ඇසුරු කිරීමයි. මෙලොව වශයෙන් යමෙකුගේ දියුණුව ඇති කිරීමෙහිලා කල්‍යාණ මිතුරන්ගේ ඇසුර බෙහෙවින් බලපානවා.සමජීවිකතා:- සමජීවිකතා යනු අයවැය සමව පවත්වා ගැනීමයි. තම අවශ්‍යතාවන් ආදායමට අනුව සපුරා ගැනීමෙන් අය වැය සමව පවත්වා ගත හැකියි. ඇතැම් පුද්ගලයන්ගේ අය ප්‍රමාණයට වඩා වැය ප්‍රමාණය ඉක්මවීම මගින් ඔහු ණයකරුවකු බවට පත්වෙනවා. තවත් පුද්ගලයන් අය මිස වැය නොකිරීමෙන් තද මසුරකු වී නොකා මැරෙන්නෙකැයි සමාජයේ අපවාදයට ලක්වෙනවා.ධාර්මිකව උපයාගත් ධනය පරිහරණය කළ යුතු ආකාරය බුදු දහමේ පෙන්වා දී ඇත්තේ කෙසේ ද?තමන් උපයාගත් ධනය ප්‍රධාන වශයෙන් කොටස් හතරකට බෙදා ගත යුතු බව බුදුදහමේ දැක්වෙනවා. පළමු වැනි කොටස තම එදිනෙදා පරිභෝජනය සඳහා උපයෝගී කරගැනීමයි. තවත් කොටස් දෙකක් තමන් සිදුකරන වෙළඳාම් ආදියෙහි ආයෝජනය කළ යුතුයි. අවසාන එනම් සිව්වැනි කොටස ආරක්ෂා කොට තැබිය යුත්තේ තමාට විපතක් කරදරයක් එළැඹි කළ ප්‍රයෝජනයට ගැනීමට යි.මේ ආකාරයෙන් ධනය භුක්ති විඳින පුද්ගලයාගේ දිනෙන් දින දියුණුවක් මිස පරිහානියක් දැකිය නොහැකියි.සම්බාධකවලින් පිරි ගෘහස්ථ ජීවිතයක් ගත කරන ගිහියා විසින් ඉහත සඳහන් කරුණුවලට අනුව තම ජීවිතය ගොඩනඟා ගැනීමෙන් මෙලොව ජීවිතය සාර්ථක කර ගන්නා අතරම යහපත් පරලොව දිවියට මඟ පාදා ගන්නවා. පුද්ගලයකුට එකවර නිවන් දැකිය නොහැකියි. ඒ සඳහා ක්‍රමානුකූලව පියවරින් පියවර තම ගුණධර්ම ප්‍රගුණ කරගත යුතුයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>10</day>
    </date>
    <link>http://www.dinamina.lk/2013/08/10/_art.asp?fn=n1308101</link>
    <topic>තාත්තා සිටින තැනම රවිඳු රඳවන්න</topic>
    <author>සිරන්ජනි කුමාරි</author>
    <content>බම්බලපිටිය කෝටිපති ව්‍යාපාරික මොහොමඩ් ෂියාම් ඝාතනයේ සැකකරුවකු වන හිටපු නියෝජ්‍ය පොලිස්පති වාස් ගුණවර්ධන මහතාගේ පුතු රවිඳු ගුණවර්ධනට ජීවිත තර්ජන ඇති බැවින් ඔහු පියා සිටින වැලිකඩ බන්ධනාගාරය වෙත යොමු කරන ලෙස නීතිඥ අජිත් පතිරණ මහතා අධිකරණයෙන් කළ ඉල්ලීමට රහස් පොලිසියේ සහකාර පොලිස් අධිකාරි ශානි අබේසේකර මහතා පැවසුවේ තාත්තා සිටින වැලිකඩ පුතුට වඩාත් සුදුසු බවය.කොළඹ අතිරේක මහේස්ත්‍රාත් ජේ. ටොස්කි මහතා හමුවේ ඊයේ (09) සැකකාර රවිඳු ගුණවර්ධන බන්ධනාගාරගත කිරීම සඳහා අධිකරණයට ඉදිරිපත් කළ අවස්ථාවේ දී මෙම කතා බහ ඇති විය.පියා සමඟ පුතු එකම ස්ථානයක රඳවා තැබීම වඩාත් යෝග්‍ය බව පැවසූ රහස් පොලිසිය නිවසේ ඥාතින්ට ද එවිට යෑමට ඒමට පහසු බවත් පියාට දී ඇති ආරක්‍ෂාවම පුතුටත් ලැබෙන බව පැවසීය.කොළඹ යවන්නට එපා යැයි තරයේ පවසා සිටි සහකාර පොලිස් අධිකාරි ශානි අබේසේකර මහතා තවද දෙදෙනාම රෝගීන් වන බැවින් වැලිකඩ බන්ධනාගාරයේ රඳවා තැබීමට තමාගේ විරෝධයක් නොමැති බව පැවසූ සහකාර පොලිස් අධිකාරි ශානි අබේසේකර මහතා කොළඹ රිමාන්ඩ් බන්ධනාගාරයේ රඳවා සිටින සෙසු සැකකරුවන්ගෙන් වෙන්ව තැබීමට තමා යෝජනා කරන බව පැවසීය.මොහු කොළඹ රිමාන්ඩ් බන්ධනාගාරය වෙත යොමු කළහොත් ඔහුට විරුද්ධව සාක්කි ලබා දී ඇති සෙසු සැකකරුවන්ට බලපෑම් ඇති විය හැකි බව පැවසීය.පියා රඳවා සිටින වැලිකඩ බන්ධනාගාරයේ ඔහුට අවශ්‍ය දැඩි ආරක්‍ෂාව සලසා දී තිබෙන බව පැවසු ශානි මහතා රවිඳු එම බන්ධනාගාරය වෙත යොමු කිරීමෙන් අතිරේක ආරක්‍ෂාවක් යෙදීම බන්ධනාගාර නිලධාරීනට අවශ්‍යතාවයක් ඇති නොවන බව පැවසීය.මෙයට අමතරව රවිඳු ගුණවර්ධන අධිකරණයට රැගෙන ඒමේදී හා රැගෙන යාමේදී සෙසු සැකකරුවන්ගෙන් වෙන් කොට රැගෙන එන ලෙසට ද නියෝගයක් බන්ධනාගාර අධිකාරිට කරන ලෙසටද රහස් පොලිසිය අධිකරණයෙන් ඉල්ලා සිටියේය.මෙහිදී රහස් පොලිසිය සාක්කි සම්පිණ්ඩන වාර්තාවක් ඉදිරිපත් කරමින් සඳහන් කොට තිබුණේ රවිඳු පොලිසියට ප්‍රකාශයක් ලබා දෙමින් පවසන්නේ සිය නිවසින් පිටත් වූ ක්‍රිෂාන්ත, බමුණුසිංහ හා මරණකරු ඇතුල්කෝට්ටේ ක්‍රිෂාන්තගේ නිවසට ගිය බවත් එහිදී ක්‍රිෂාන්තගේ අයියාගේ වෑන් රථයෙන් නැවත සිය නිවසට පැමිණි බවය. එසේ පැමිණි ඔවුන් පොලිස් නිලධාරීන් සිවුදෙනා සමඟ නැවත දොම්පේ මීගස්විට ප්‍රදේශය කරා ගිය බවත්, එහිදී ෂියාම්ට වෙඩි තබා ඔවුන් නැවත සිය නිවස වෙත පැමිණි බවය.මෙම ගමනට තමා සහභාගි නොවූ බවට රවිඳු ගුණවර්ධන මහතා රහස් පොලිසිය වෙත ප්‍රකාශයක් ලබාදෙමින් වැඩිදුරටත් පවසා තිබේ.මෙහිදී රවිඳු වෙනුවෙන් පෙනී සිටි නීතිඥ අජිත් පතිරණ මහතා පවසා සිටියේ ඔහුගේ ජීවිතයට තර්ජන එල්ල වී තිබෙන බැවින් පියා සිටින වැලිකඩ බන්ධනාගාරය වෙතම පුතු ද යොමු කරන ලෙසය.සහකාර පොලිස් අධිකාරි ශානි අබේසේකර මහතා : කොළඹ හැර වෙනත් බන්ධනාගාරයක රැඳවීමට මා විරුද්ධ වන්නේ නැහැ. කොළඹ යවන්න එපා. තාත්තා සිටින වැලිකඩ වඩා සුදුසුයි. එහි ආරක්‍ෂාව තිබෙනවා. තාත්තා හා 9 වැනි සැකකරු හැර සෙසු සැකකරුවන්ගෙන් වෙන්ව තබන ලෙසට ඉල්ලා සිටිනවා.අදාළ පාර්ශ්වයන්ගේ කරුණු සලකා බැලු මහේස්ත්‍රාත්වරයා සැකකාර රවිඳු ගුණවර්ධන මේ මස 14 වැනි දින දක්වා රක්‍ෂිත බන්ධනාගාර ගත කරමින් කොළඹ තර්ජන ඇති බව සලකා වැලිකඩ බන්ධනාගාරය සුදුසු බැවින් එහි රඳවා තැබීමට නියම කරමින් අවශ්‍ය ආරක්‍ෂාව, ප්‍රතිකාර ලබා දෙන ලෙසට බන්ධනාගාර අධිකාරීට නියම කළේය.රහස් පොලිසිය වෙනුවෙන් සහකාර පොලිස් අධිකාරි ශානි අබේසේකර , පොලිස් පරීක්‍ෂක රංජිත් මුණසිංහ හා උප පොලිස් පරීක්‍ෂක උපාලි බණ්ඩාර යන අය පෙනී සිටියහ.සැකකරු වෙනුවෙන් නීතිඥ අජිත් පතිරණ, රසික සමරවික්‍රම, චන්ද්‍ර අබේරත්න හා සුමිත් වෛද්‍යසේකර පෙනී සිටියහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>10</day>
    </date>
    <link>http://www.dinamina.lk/2013/08/10/_art.asp?fn=n1308102</link>
    <topic>අපේ රටේ ආදී වාසීන්ට වඩා ඔවුන් ගැන පර්යේෂණ කළ අය ඉන්නවා</topic>
    <author>ධනුෂ්ක ගොඩකුඹුර හෙනානිගල සිට</author>
    <content>ආදි වාසී ජනතාවගේ ජීවිත දුෂ්කර බව කියමින් පිටරටවලට වාර්තා යවන පර්යේෂකයන් හා සංවිධාන කිසිදිනෙක ආදි වාසී කැකුළන්ට ගල් දුන්නක්, ආදි වාසී හූරලාට කෙටේරියක්වත් දී නැති බව ජනාධිපති මහින්ද රාජපක්ෂ මහතා පැවසීය.අපේ රටේ සිටින ආදි වාසී පවුල්වලට වඩා පර්යේෂකයන් හා සංවිධාන සිටින බව පැවසූ ජනාධිපතිවරයා ඔවුන් කරන්නේ ආදිවාසීජනතාවගේ ජීවිත දුෂ්කර බවට පිටරටවලට වාර්තා යැවීම පමණක් බව ප්‍රකාශ කළේය.ඩොලර්වලට රට ජාතිය පාවා දීමට සූදානම් නැති අපේ රටේ ආදී වාසී ජනතාව තමන්ගේ උරුමය ආරක්ෂා කර ගනිමින් ඉතිහාසය පුරාම ආදර්ශවත්ව කටයුතු කර ඇති බවත් ඔවුන් ප්‍රදර්ශන භාණ්ඩ නොකර රැක ගැනීම වෙනුවෙන් වත්මන් ආණ්ඩුව කැපවීමෙන් කටයුතු කරන බවත් ජනාධිපතිවරයා අවධාරණය කළේය.ජනාධිපතිවරයා මෙසේ ප්‍රකාශ කළේ ලෝක ආදිවාසී දින සැමරුම් උළෙලට දෙහිඅත්තකණ්ඩිය හෙනානිගල වැව් ඉස්මත්තේදී ඊයේ (09) එක්වෙමිනි.එක්සත් ජාතීන්ගේ සංවිධානය විසින් වර්ෂ 1994දී ලෝක ආදිවාසී දිනය ප්‍රකාශයට පත් කරන ලද අතර ජනාධිපතිතුමාගේ නායකත්වයෙන් 2012 වසරේ සිට ශ්‍රී ලංකාවේ ආදිවාසී දිනය ආදිවාසී දිනය මහත් උත්කර්ෂවත් අයුරින් සැමරේ.රතුගල, හෙනානිගල, පොල්ලෙබැද්ද, වාකරේ, දඹාන යන ගම්මානවල වැදි ජනතාව සහභාගී වූ මෙවර ආදිවාසී දින උළෙල කිරිකොරහ ඇතුළු සම්ප්‍රදායික ආදී වාසී සංස්කෘතික අංගයන්ගෙන් අලංකාරව පැවැත්විණ.සියලු ආදී වාසී ජනතාවගේ සහභාගීත්වයෙන් පෙරේදා (08) පැවැති වරිග සභාවේදී සාකච්ඡාවට ලක්කෙරුණු කරුණු ඇතුළත් සංදේශයක් ආදී වාසී නායක ඌරුවරිගේ වන්නිලැත්තෝ ජනාධිපතිතුමා වෙත පිරිනැමුවේය. ජනාධිපතිතුමා වෙත ආදී වාසී ජනතාවගේ උපහාර තිළිණය වැදි නායකයාගේ අතින් පිරිනැමිණ.ආදී වාසී නායකයා කල කතා ඇතුළත් ග්‍රන්ථයක් ද ජනාධිපතිතුමාගේ අතින් වැදි නායකයා වෙත පිළිගැන්වුණු අතර වැදි ජනතාව වෙත කෘෂි උපකරණ, ධීවර ආම්පන්න, ඉඩම් ඔප්පු, හැඳුනුම්පත් ජනාධිපතිතුමාගේ අතින් පරිත්‍යාග කෙරිණ.ඩොලර් කොළවලට රට ජාතිය පාවා දෙන පිරිස් මහ සමාජයේ පවා සිටින බව පැවසූ ජනාධිපතිවරයා ආදී වාසී ජනතාව රට ජාතිය පමණක් නොව ගහකොළ, සතා සීපාවාත් රැකගනිමින් තම උරුමය පාවා නොදෙන පිරිසක් වශයෙන් සැමදා කටයුතු කර ඇති බව ප්‍රකාශ කළේය.රට ත්‍රස්තවාදයෙන් මුදාගැනීමත් සමඟම ආදිවාසීන්ගේ පමණක් නොව සියලු ජාතීන්ගේ අනන්‍යතාව රැකගැනීමට හැකි වූ බව පැවසූ ජනාධිපතිවරයා ත්‍රස්තවාදය අවසන් කිරීමෙන් පසු අපේ උරුමය ආරක්ෂා කර ගැනීමට වැඩි අවධානයක් යොමු කළ යුතු බව කීවේය.ආදී වාසී ජනතාවගේ ජීවිත දුෂ්කර වී ඇත්තේ ඔවුන්ගේ ජීවින රටාව නිදහසේ ගලා යාමට ඉඩ නොදීම නිසා බව පැවසූ ජනාධිපතිවරයා ඔවුන්ගේ ජීවන රටාව වෙනස් කිරීමට කිසිවකුට ඉඩ නොතබන බව අවධාරණය කළේය.පිටරටවල පුරුද්දට ආදි වාසීන් කියා හැඳින් වුවත් වැදි ජනතාව කියා ආමන්ත්‍රණය කරනු ඇසීමට අපේ ආදිවාසීන් වඩා කැමැති බව කී ජනාධිපතිවරයා අප කිසිවිටෙකත් ආදිවාසී ගම්මාන ආක්‍රමණය කළ ජාතියක් නොවන බව පැවසීය.ඇමැති ටී. බී ඒකනායක, පාර්ලිමේන්තු මන්ත්‍රී සරත් වීරසේකර මහත්වරු සහ වැදි නායක ඌරුවරිගේ වන්නිලැත්තෝ ද මෙහිදී අදහස් දැක්වූහ. ජ්‍යෙෂ්ඨ ඇමැති පී. දයාරත්න, ඇමැති විජිත් විජිතමුණි ද සොයිසා මහත්වරු ඇතුළු පිරිසක් ද මේ අවස්ථාවට එක් ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>10</day>
    </date>
    <link>http://www.dinamina.lk/2013/08/10/_art.asp?fn=n1308103</link>
    <topic>ශ්‍රී ලංකාවේ ප්‍රගතිය ලොවට කියන්න පොදු රද මඩුලු සමුළුව තෝතැන්නක්</topic>
    <author>ජයසිරි මුණසිංහ</author>
    <content>ශ්‍රී ලංකාව පිළිබඳ මුළු ලෝකයටම විශාල ප්‍රචාරයක් ලබාදීමට හැකිවන එක් සුවිශේෂී අවස්ථාවක් ලෙස පොදු රාජ්‍ය මණ්ඩලීය සමුළුව මෙහි පැවැත්වීම හැඳින්විය හැකි බව මහ බැංකුවේ අධිපති අජිත් නිවාඩ් කබ්රාල් මහතා ප්‍රකාශ කෙළේය.එළැඹෙන පොදු රාජ්‍ය සමුළුවේ දී අප රටට හිමිවන සුවිශේෂී ප්‍රතිලාභ මොනවාදැයි දිනමිණ කළ විමැසුමකට පිළිතුරු ලබාදෙමින් අධිපතිවරයා එසේ කීය.මෙම සමුළුව පැවැත්වීම හරහා ශ්‍රී ලංකාවේ මෑත කාලයේ සිදු වී ඇති ප්‍රගතියත්, අප රටේ යටිතල හා ආර්ථික පහසුකම්වල සිදු වී ඇති ශීඝ්‍ර සංවර්ධනයත්, අප රටේ ආර්ථිකය අත්පත් කැරගෙන ඇති තත්ත්වයත් මුළු ලෝකයටම විදහාපාන්නට පුළුවන්කම ලැබෙනවා යැයි අජිත් නිවාඩ් කබ්රාල් මහතා ප්‍රකාශ කෙළේය.ඉදිරියේ දී රටට විශාල වශයෙන් ආයෝජන ලබා ගැනීමට සූදානම් වී සිටින්නේ. එලෙස අපේක්ෂිත ආයෝජන දිනා ගැනීමටත් මේ සමුළුව කදිම අවස්ථාවක් වන බව අධිපතිවරයා පැහැදිලි කෙළේය. .</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>10</day>
    </date>
    <link>http://www.dinamina.lk/2013/08/10/_art.asp?fn=n1308104</link>
    <topic>මහනුවර ඇසළ පෙරහර හෙට වීදි සංචාරය අරඹයි</topic>
    <author>අසේල කුරුළුවංශ</author>
    <content>හෙළයේ මහා කලා මංගල්‍යය ලෙසින් විරුදාවලිය ලත් මහනුවර ඇසළ පෙරහර හෙට (11) වීදි සංචාරය අරඹයි.ප්‍රථම කුඹල් පෙරහර හෙට (11) ශ්‍රී දළදා මන්දිරය අභියසින් රාත්‍රී 07.31ට වයඹ දිශාභිමුඛව ගමන් ආරම්භ කිරීමට නියමිතය.දළදා වීදිය,ඩී.එස්. සේනානායක වීදිය, පන්සල පාර, දේව වීදිය, කොළඹ වීදිය, යටනුවර වීදිය, රජවීදිය ඔස්සේ ඉහළට විත් ගෙවදීමට නියමිතය. ප්‍රථම කුඹල් පෙරහර කුඩා දරුවන්ට නැරඹීමට සැලැස්වීමෙන් ඔවුන්ගේ අපල උපද්‍රව දුරුවන බවට ජනප්‍රවාදයේ පැවත එන බැවින් මෙදින පෙරහර නැරඹීමට ලක්ෂ සංඛ්‍යාත ජනතාවක් මහනුවරට පැමිණෙතැයි අපේක්ෂා කෙරේ.පෙරහර වීදි සංචාරය ආරම්භ කිරීමත් සමඟ හෙට (11) සිට 21 දක්වා දින 11ක් මහනුවර නාගරික බල ප්‍රදේශයේ සියලුම මත්පැන් හා මස් අළෙවි සැල් වසා තැබෙනු ඇත.මෙවර මහනුවර ඇසළ පෙරහර මංගල්‍යය සඳහා අලි ඇතුන් 70ත් 80ත් අතර සංඛ්‍යාවක් සහභාගී කරවන බව දියවඩන නිලමේ ප්‍රදීප් නිලංග දෑල මහතා කීය. පෙරහර නැරඹීමට පැමිණෙන ජනතාව හැසිරවීමට හා ඔවුන්ගේ ආරක්ෂාව තහවුරු කිරීමට පොලිස් නිලධාරීන් 3000ක් පමණ සේවයේ යොදවන බව මධ්‍යම පළාත් ජ්‍යෙෂ්ඨ නියෝජ්‍ය පොලිස්පති එච්. එන්.බී. අඹන්වල මහතා පැවසුවේය.මත්පැන් පානය කර පෙරහර නැරඹීමට පැමිණෙන පිරිස් හා ගැටකපන්නන් ඇතුළු නොයෙකුත් විෂමාචාර සිදු කරන්නන් අත්අඩංගුවට ගැනීම සඳහා නිල ඇඳුමින් හා සිවිල් ඇඳුමින් පොලිස් නිලධාරීන් සේවයේ යොදවන බවද ඒ මහතා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>10</day>
    </date>
    <link>http://www.dinamina.lk/2013/08/10/_art.asp?fn=n1308105</link>
    <topic>අපොස උසස් පෙළ කඩා කප්පල් කළොත් වැඩ වරදී</topic>
    <author>සුභාෂීණි සේනානායක</author>
    <content>අධ්‍යයන ‍ෙපාදු සහතික පත්‍ර උසස් පෙළ විභාගය කඩාකප්පල් කිරීමට යම් පිරිසක් උත්සාහ ගන්නා බවත් ඒ සම්බන්ධයෙන් කඩිනම් පරීක්ෂණයක් සිදුකරන ලෙස රහස් පොලියට දැනුම්දුන් බවත් අධ්‍යාපන ඇමැති බන්දුල ගුණවර්ධන මහතා දිනමිණට ප්‍රකාශ කළේය.පෙරේදා (8) රාත්‍රී තමන් මේ සම්බන්ධයෙන් ජනාධිපති මහින්ද රාජපක්ෂ මහතා මුණගැසුණු බවත් ජනාධිපතිතුමාගේ උපදෙස් මත මෙලෙස පැමිණිලි කිරිමට තමන් විභාග කොමසාරිස් ජනරාල් ඩබ්ලිව් එම් එන් ජේ පුෂ්පකුමාර මහතාට උපදෙස් ලබා දුන් බවත් කීවේය.පසුගිය දිනවල විභාග කඩාගප්පල් කිරිමේ කට කතා තැනින් තැන පැතිර ගිය බව පැවස් ඇමති ගුණවර්ධන මහතා මෙවන් කටකතා ගෙන ගිය ඊමේල් ෆේස් බුක් ජංගම දුරකතන සම්බන්ධයෙන් පරීක්ෂන සිදුකිරිමට තමන් දැන්වු බවද තමන් සතුව ඇති තොරතුරු රහස් පොලිසියට ලබා දුන් බවද කීවේය.යම් ගැටළුවක් ඇති වුවහොත් දැනුම් දිමට ලබා දුන් විභාග දෙපාර්තමේනතුවේ දුරකතන අංක වලට දිගින් දිගටම ඇමතුම් ලබා දීමෙන් එම දුරකන අංක සමග සම්බන්ධ වීමට උදේ වරුව තුලදීම නොහැකි වු බවත් මේ සම්බන්ධයෙන් සිදු වූ වංචාව සොයා බලා තමන්ට දන්වන් ලෙස උපදෙස් දුන් බවද කීවේය.හෝමාගම කලාපයට විද්‍යාව ප්‍රශන පතුය සමල බෞද්ධ සංස්කෘතිය ප්‍රශන පතුයක් බෙදා දුන් බවට ප්‍රචාර සිදු කළද බෞද්ධ සංස්කෘතිය ප්‍රශන පත්‍රය මෙකේ මුද්‍රණය කර නැතැයිද කීවේය. මෙවැනි වංචා සිදුකරමින් මෙම පිරිස් ලක්ෂ ගගණන් දරුවන්ගේ ජීවතය තීරණය කරන උසස් පෙල විභාගය කඩාකප්පල් කිරිමට ගන්නා උත්සාහයට කිසිදා ඉඩ ලබා නෙදෙන බවතී ඇමතිවරයා මෙයට පෙර මෙවැනි දේ සිදු කළ පිරිස් අධිකරණය හමුවට ඉදිරිපත් කර ඇතැයිද වැඩිදුරටත් කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>10</day>
    </date>
    <link>http://www.dinamina.lk/2013/08/10/_art.asp?fn=n1308106</link>
    <topic>රුපියල් කෝටි 28ක වියදමින් හොරොව්පොතානට සංවර්ධන ව්‍යාපෘතියක්</topic>
    <author>තෙන්නකෝන් කුලසේකර</author>
    <content>රුපියල් කෝටි විසි අටක වියදමින් හොරොව්පොතාන මැතිවරණ කොට්ඨාසයේ සංවර්ධන ව්‍යාපෘති පහක් ආරම්භ කෙරේ.උතුරුමැද පළාත් ප්‍රධාන ඇමැති එස්.එම්. රංජිත් සමරකෝන්, ආර්ථික සංවර්ධන නියෝජ්‍ය ඇමැති එස්.එම්. චන්ද්‍රසේන, වාරිමාර්ග ජල සම්පත් නියෝජ්‍ය ඇමැති ඩබ්.බී. ඒකනායක මහත්වරුන් මෙම අවස්ථාවට සහභාගී වූහ.රුපියල් මිලියන විසි දෙකක වියදමින් වැලිමුවපොත වැව ප්‍රතිසංස්කරණය කිරීම, කපුගොල්ලෑව වීරසෝල මාර්ගය කිලෝමීටර් දහයක් රුපියල් ලක්ෂ දෙදහස් එකසීයක වියදමෙන්ද ගලෙන්බිඳුණුවැව නිකවැව මාර්ගය කිලෝමීටර් දෙකක් රුපියල් ලක්ෂ හාරසිය අසූවක වියදමින් නවීකරණය කර කාපට් කිරීමේ කටයුතු ද ලක්ෂ දහයක වියදමින් ඉදි වූ රත්මල්වැටිය රණමයුර කාන්තා සංවිධාන බහුකාර්ය මධ්‍යස්ථානයද ඇමැතිවරුන් විවෘත කළහ.රුවන්වැලි මධ්‍ය විද්‍යාලයේ නවීකරණ කටයුතු සඳහා ද රුපියල් පන් ලක්ෂයක් වැය කෙරේ. වැලිමුවපොතාන විහාරස්ථානයේ දී ඇමැතිවරුන් අතින් ගොවි ජනතාවට ඉඩම් ඔප්පු ද ප්‍රදානය කෙරිණ.මෙම සංවර්ධන කටයුතු සඳහා ආර්ථික සංවර්ධන අමාත්‍යාංශය උතුරු මැද පළාත් සභාව මධ්‍යම රජය මූල්‍ය ප්‍රතිපාදන ලබා දී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>10</day>
    </date>
    <link>http://www.dinamina.lk/2013/08/10/_art.asp?fn=n13081021</link>
    <topic>අභිමන්තොටට එන ජනතාවටලංගම බස් පහසුකම්</topic>
    <author/>
    <content>අභිමන්තොට දකුණු කොළඹ වරාය නැරඹීමට එන අතිවිශාල ජනතාවට ප්‍රවාහන පහසුකම් සැලසීමට ලංගම බස්රථ ගෙන්වන ලෙස ඊයේ (9) වරාය ව්‍යාපෘති ඇමතිවරයා ශ්‍රි ලංකා වරාය අධිකාරියේ සභාපති ආචාර්ය ප්‍රියත් බී වික්‍රම මහතාට උපදෙස් ලබා දී තිබේ.මේ වන විට වරාය අධිකාරිය සතු බස් රථ ඇතුළු බස් රථ 10 ක් පමණ යොදවා ඇතත් එම බස් රථ සෙනග එහා මෙහා ගෙන යාමට ප්‍රමාණවත් නැතැයි ද ඊයේ (9) කොළඹ ගෝල් ෆේස් පිටිය දක්වා දිගු පෝලිමක් පැවති බවද සභාපති ආචාර්ය ප්‍රියත් බී වික්‍රම මහකා ප්‍රකාශ කළේය.මේ අනුව ඊයේ (9) ලංගම බස් රථ 8ක් ගෙන්වා ගැනිමට කටයුතු කර ඇත. පෙරේදා (8) වරාය නැරඹීමට දුන් පළමු දිනයේ දී ම ලක්ෂයකට අධික පිරිසක් වරාය නැරඹීමට පැමිණ ඇති අතර ඊයේ පැමිණි පිරිස ලක්ෂ තුන ඉක්මවා ඇතැයි වරාය ආරංචි මාර්ග පවසයි. හෙට(10) වරාය අධිකාරියේ සංගීත කණ්ඩායම පස්වරු 5ට සංගීති සංදර්ශනයක් පැවැත්වීමට කටයුතු යොදා ඇති අතර එය රාත්‍රි 8 පමණ වන තෙක් පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>10</day>
    </date>
    <link>http://www.dinamina.lk/2013/08/10/_art.asp?fn=n1308107</link>
    <topic>මිනිපේ ප්‍රා. සභා මන්ත්‍රී200ක් රැගෙනශ්‍රීලනිප යට එක් වෙති</topic>
    <author>ඉන්දික පොල්කොටුව</author>
    <content>මිණිපේ ප්‍රාදේශීය සභා එ.ජා.ප. මන්ත්‍රී සිසිර කුමාර බණ්ඩාර මහතා ඇතුළු එජාප ක්‍රියාකාරීන් දෙසීයක් පමණ ශ්‍රී ලංකා නිදහස් පක්ෂයට එක් වී ඇත.මධ්‍යම පළාත් හිටපු ප්‍රධාන ඇමැති සරත් ඒකනායක මහතාගේ ප්‍රධානත්වයෙන් හසලක නගරයේ පැවැති උත්සවයක දී එ.ජා.ප. මන්ත්‍රීවරයා ඇතුළු පිරිස ශ්‍රීලනිපයට එක් වූහ.හසලක, දුංකොලවත්ත, පල්ලේවත්ත ආදී ප්‍රදේශ රැසක එ.ජා.ප. ක්‍රියාකාරීහු මෙලෙස  ශ්‍රීලනිප යට එක්වූ අතර ඉදිරි පළාත් සභා මැතිවරණයේදී එජනිස යට හා සරත් ඒකනායක මහතාගේ ජයග්‍රහණය වෙනුවෙන් තම උපරිම සහය ලබාදෙන බව මොවුහු පැවසූ.ජනාධිපති මහින්ද රාජපක්ෂ මහතාගේ විශිෂ්ඨ නායකත්වය ඔස්සේ ත්‍රස්තවාදය පරාජය කර රට සංවර්ධනය කරන වැඩපිළිවෙළට මේ මො‍හොතේ හෝ තම සහය ලබාදීමට හැකිවීම සතුටක් බව ඔවුහු පැවසූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>10</day>
    </date>
    <link>http://www.dinamina.lk/2013/08/10/_art.asp?fn=n1308108</link>
    <topic>ආනයනික ආහාර ද්‍රව්‍ය පරීක්ෂාවට නවීනතම උපකරණ:කඩිනමින් පියවර ගන්නැයි සුව ඇමැතිගෙන් නියෝග</topic>
    <author>සිතාරා සේනානි,</author>
    <content>ආනයනික ආහාරවල මිනිස් සිරුරට අහිතකර විස ද්‍රව්‍ය ඇතිදැයි පරීක්ෂා කර බැලීම සඳහා දැනට ලෝකයේ භාවිත වන දියුණුම තාක්ෂණික උපකරණ බොරැල්ල වෛද්‍ය පර්යේෂණායතනයට ලබා ගැනීම සඳහා ඇමැති මණ්ඩල පත්‍රිකාවක් කඩිනමින් සකස් කරන්නැයි සෞඛ්‍ය ඇමැති මෛත්‍රීපාල සිරිසේන මහතා සෞඛ්‍ය සේවා අධ්‍යක්ෂ ජනරාල් වෛද්‍ය පාලිත මහීපාල මහතාට උපදෙස් දී තිබේ.මෙවැනි තාක්ෂණික උපකරණ සම්බන්ධයෙන් අවශ්‍ය තොරතුරු ලබා ගැනීමට ලෝක සෞඛ්‍ය සංවිධානයේ සහාය ලබා ගන්නා ලෙසත් දැනුම් දී තිබේ. සෞඛ්‍ය අමාත්‍යාංශයේ පසුගියදා (7) පැවැති සාකච්ඡාවකදී ඇමැතිවරයා මෙම උපදෙස් ලබා දී තිබේ.ආනයනය කරනු ලබන කිරිපිටි හා වෙනත් ආහාරවල විෂද්‍රව්‍ය අඩංගු බවට වරින් වර නැඟෙන චෝදනාවලදී සෞඛ්‍ය අමාත්‍යාංශය වෙත චෝදනා එල්ල වන බැවින් ඒ පිළිබඳ විශේෂ අවධානයක් යොමු කරමින් මේ පියවර ගෙන තිබේ.ආනයනික ආහාර සම්බන්ධයෙන් පරීක්ෂණ පැවැත්වීම සඳහා සෞඛ්‍ය අමාත්‍යාංශය සතුව ඇති එකම ආයතනය වන්නේ වෛද්‍ය පර්යේෂණායතනයයි.එසේ වුවද එය සතුව ප්‍රමාණවත් තාක්ෂණික පහසුකම් නොතිබීම නිසා ඇතැම් ආහාර සාම්පල විශාල මුදලක් වැයකර විදේශවලට යවා පරීක්ෂා කර බැලීමට සිදුව තිබෙන බැවින් එම තත්ත්වය වළක්වා ගැනීම සඳහා වෛද්‍ය පර්යේෂණායතනයට නවීන තාක්ෂණික උපකරණ සහිත රසායනාගාර පහසුකම් ලබා ගැනීම අත්‍යවශ්‍යව ඇතැයිද ඇමැතිවරයා මෙහිදී පෙන්වා දී ඇත.ආනයනික ආහාරද්‍රව්‍ය වරායෙන් මුදාහැරීමට පෙර ඒවායේ සාම්පල වෛද්‍ය පර්යේෂණායතනයට යවා පරීක්ෂා කර බැලීමට මෙමඟින් හැකියාව ලැබෙනු ඇතැයිද හෙතෙම පෙන්වා දී තිබේ.බහු ජාතික සමාගම් ආහාර, ඖෂධ මෙන්ම රෝග ද නිෂ්පාදනය කරන බව සඳහන් කැර ඇති ඇමැතිවරයා ඒවායින් වැළකීම සඳහා අපේම වූ යාන්ත්‍රණයක් තිබිය යුතුව ඇතැයි අවධාරණය කැර තිබේ. නවසීලන්තයෙන් ගෙන්වන කිරිපිටිවල ඩී.සී.ඩී. රසායනිකය සහ බොට්යුලිසම් නමැති බැක්ටීරියාව අන්තර්ගතව තිබීම සම්බන්ධයෙන් ද ඇමැතිවරයා මෙහිදී විශේෂ අවධානයක් යොමු කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>10</day>
    </date>
    <link>http://www.dinamina.lk/2013/08/10/_art.asp?fn=n1308109</link>
    <topic>පර්සීඩ් උල්කාපාත වර්ෂාව අද ඇරැ‍ඹේ</topic>
    <author>උපාලි කරුණාරත්න සහ චමීර ඇල්ලදෙණිය</author>
    <content>පර්සීඩ් උල්කාපාත වර්ෂාව අද (10) සිට 13 දක්වා දිනයන්හි දී දර්ශනය වන බව ශ්‍රී ලංකා ග්‍රහලෝකාගාරය ප්‍රකාශ කරයි.පසුගිය ජූලි මාසයේ සිට ක්‍රම ක්‍රමයෙන් වර්ධනය වුණු මෙම උල්කාපාත වර්ෂාවෙන් අගෝස්තු 10 වනදා වනවිට පැයකට උල්කාපාත 15ක් පමණ ද අගෝස්තු 11,12 සහ 13 යන  දිනයන් වන විට පැයකට උල්කාපාත 50 ක් පමණ වශයෙන් ද දර්ශනය වන බවත් අහස හරහා ඇදී යන දීප්තිමත් ආලෝකධාරා වශයෙන් මෙම උල්කාපාත පියවි ඇසට දැකගත හැකි වන බව ද ග‍්‍රහලෝකාගාරය ප‍්‍රකාශ කරයි.වළාකුළුවලින් තොර පැහැදිළි අහසක් පැවතියහොත් ඉහත දිනයන්හිදී මධ්‍යම රාත‍්‍රියේ සිට පසුදා පාන්දර වනතෙක් ඊසාන දිග අහස නිරීක්ෂණය කිරීමෙන් මෙය දැක බලා ගත හැකිය.උල්කා යනු අභ්‍යවකාශයේ පාවෙමින් පවතින කුඩා පාෂාණ කැබලි හෝ ලෝහ කැබලි පෘථිවිය කරා ඇද වැටෙන විට ඒවාට උල්කාපාත යැයි කියනු ලැබේ. සාමාන්‍යයෙන් වසරකට ටොන් 1500 ක පමණ උල්කා වැනි අභ්‍යවකාශ ද්‍රව්‍ය පෘථිවි ගුරුත්වාකර්ෂණ බලයට හසුවී පොලොවකරා ඇද වැටේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>10</day>
    </date>
    <link>http://www.dinamina.lk/2013/08/10/_art.asp?fn=n13081010</link>
    <topic>ර‍ට සංවර්ධනය කරන්න තවත් රටකින් සහාය ගත්තාට වරදක් නෑ</topic>
    <author>සුභාෂීණී සේනානායක</author>
    <content>ශ්‍රී ලංකාවට මෙවන් දැවැන්ත සංවර්ධන ව්‍යාපෘති ඉදිකරලීමට මුදල් නොමැති නම් චීනය හෝ වෙනත් රටක සහාය ලබා ගැනීමේ කිසිදු වරදක් නැතැයි සිංගප්පුරුවේ සේවයේ නියුතු පරිගණක ඉංජිනේරුවරයකු වු මහාචාර්ය ජගත් රාජපක්ෂ මහතා පවසයි.සිංගප්පුරුවේ මෙවන් සංවර්ධන යෝජනා ක්‍රම ඕනෑ තරම් තමන් දැක ඇති බව පැවසු මහාචාර්ය ජගත් රාජපත්ෂ මහතා මෙම සංවර්ධන ව්‍යාපෘතිය දැක තමන් විශ්මයට පත් වූ බවද කියයි.මෙවන් ව්‍යාපෘති ඉදි කර රට සංවර්ධන මාවතට අවතීර්ණ වී  ඇතැයි පවසන ඒ මහතා කවුරුන් හෝ මෙම ව්‍යාපෘති හෑල්ලුවට ලක් කිරිම සිදු වනාකල යුතු බවත් ‍මින් උපරිම ප්‍රයෝජන ගැනිමට උපකාර කිරිම ඔවුන්ගේද යුතුකමක් බවද පවසයි.තමන් ශ්‍රි ලංකාවට ආදරය කරන්නෙකු ලෙස මෙම ව්‍යාපෘතිය සියැසින් දැක බලා ගැනිමට පැමිණි බව පවසන මහාචාර්ය රාජපක්ෂ මහතා නන් දෙසින් පැමිණි පිරිස් ව්‍යාපෘතිය දැක බලා ගැනිමට පැමින ඇති නිසා විශාල තදබදයක් පැවති බවත් කි අතර වාහනය මග නවතා දියකඩනය අසලට පයින් ගමන් කිරිමට තමන් ඇතුළු පිරිසට සිදු වු බවද කියයි.රටට ආර්ථිකය ලගාකරවන මෙවැනි සංවර්ථන ව්‍යාපෘති රටේ ඉදි විය යුතු බව අවධාරණය කරන මහාචාර්ය ජගත් රාජපක්ෂ මහතා නිසි කළමණාකාරිත්වයක් ඇතිව මෙහෙයවිය යුතු බවද කීවේය. සිංගප්පුරුවේ මෙවැනි ව්‍යාපෘති ඉදිකර ඒවා තුළ කැසිනො ක්ලබ් ඇතුළු ඉදිකිරිම්ද ජුරොන් අයිලන්ඩ්හි (දුපත) තෙල් පිරිපහදුවක් මෙලෙස ඉදිකර ඇත බවත් කි මහාචාර්ය රාජපක්ෂ මහතා කොළඹ නගරයේ ඉඩකඩ සිමිත් හෙයින් මහුද ගොඩකර තැනු මෙම දකුණු කෙළඹ වරාය ශ්‍රි ලංකාවේ ‍ඓශ්චර්්‍යමත්ඉදිකරලිමක් යැයැද වැඩිදුරටත් පැවසිය.මහාචාරය ජගත් රාජපක්ෂ මහතා මෙම අදහස් ප්‍රකාශ කලේ ඊයේ ශ්‍රි ලංකාවේ අභිමන්තොට දකුණු කොඹ වරාය දැකබලා ගැනිමට පැමිනි අවස්ථාවේ දිනමිණට අදහස් දක්වමිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>10</day>
    </date>
    <link>http://www.dinamina.lk/2013/08/10/_art.asp?fn=n13081011</link>
    <topic>ආනයනික කිරිපිටි ගැන විවිධ මතවාද ඇති වුණත් නැවුම් එළ කිරිවලට ගැටලු නෑ</topic>
    <author>මාතර දිසා විශේෂ මාතර විශේෂ</author>
    <content>ආනයනික කිරිපිටි ගැන අද විවිධ ප්‍රශ්න ඇතිවෙලා. විවිධ මතවාද - පැතිරිලා. නමුත් අපේ අය නිතරම වැඩිපුර කිරිපිටි බොන්නයි පෙළඹෙන්නේ. නමුත් අපේ නැවුම් එළකිරි ගැන එවැනි ගැටලු මතවාද තිබෙනවා දැයි මාතර ප්‍රාදේශීය මහලේකම් බී.රණවීර මහතා පැවසීය.මාතර ආයුර්වේද සංරක්ෂණ සභාව මාතර දිස්ත්‍රික්කයේ ආයුර්වේද වෛද්‍යවරුන් සඳහා මාතර ප්‍රාදේශීය ලේකම් කාර්යාලයේ විදාතා මධ්‍යස්ථානයේ තාක්ෂණික සහාය ඇතිව මාතර තරුණ බෞද්ධ සංගම් ශාලාවේ08 දා පැවැත්වූ වැඩමුළුවේදි එසේ පැවසූ ඒ මහතා වැඩිදුරටත් අදහස් දක්වමින් මෙසේද පැවසීය.අපේ රටේ ඉතිහාසයේ ආරම්භයේ සිටම මවුකිරි ළඟට පෝෂ්‍යදායි සෞඛ්‍යාරක්ෂිත පානයක් ලෙස අපේ මුතුන් මිත්තන්ගේ සිට පානය කළේ නැවුම් එළකිරියි. ඔවුන් සෞඛ්‍ය සම්පන්න ජව සම්පන්න ජීවිතයක් ගත කළ ආකාරයන් අප මැනවින් දැනුවත් වී තිබෙනවා.දේශීය දේට දේශීයත්වයට මුල්තැන දෙන සෞඛ්‍ය සම්පන්න නිරෝගී ජනතාවක් ගොඩනැඟීමට නිරතුරුව අපේක්ෂා කරන ජනාධිපතිතුමාගේ ව්‍යායාමයත් නිරතුරුව ජනතාවට නැවුම් එළකිරි ටිකක් බොන්න දෙන්නයි.පසුකාලයේ අපේ ග්‍රාමීය ප්‍රදේශවල සෑම ගෙයක් දොරක් පාසාම අඩුතරමින් ගවයෙක් දෙන්නෙක් ඇති දැඩි කළා. ඒ තම ගෙදර දොරේ පාරිභෝජනයට අවශ්‍ය නැවුම් කිරි ටිකක් ලබා ගන්නයි. ඒ අතර ඉදිරියෙන් අමතර ආදායමකුත් උපයා ගත්තා.නමුත් නව තාක්ෂණයත් කාර්ය බහුලත්වයත් නිසා අද එවැන්නක් දකින්ට ලැබෙන්නේ අහම්බෙන්. අද අපේ ප්‍රාදේශීය ලේකම් කොට්ඨාසයට ඉතා වැදගත් දවසක්. දිස්ත්‍රික්කයේ විවිධ හැකියාවන් ඇති දක්ෂ වෛද්‍යවරුන් වරියන් පිරිසක් එකම තැනකට එක් රැස්කර තම දැනුම බෙදා හදා ගන්න තව තවත් වැඩිදියුණු කරගන්න අවස්ථාව ලබාදීමට මාතර ආයුර්වේද සංරක්ෂණ සභාව පෙරමුණ ගැනීම ගැන අප අගය කරනවා. එයට ගෞරව කරනවා.මේ රටේ අදත් ආයුර්වේද ප්‍රතිකාර ගන්නා පිරිස ලක්ෂ සංඛ්‍යාතයි. නමුත් ඒ අයගේ නිසි සංඛ්‍යා ලේඛන එකතුවක් නැහැ. සංඛ්‍යාත්මකව එකතුවන්නේ රජයේ හා රජයේ ආයතනවලින් ප්‍රතිකාර ගන්නා ප්‍රමාණය පමණයි. නමුත් ඕනෑම ගමක විවිධ රෝගවලට ප්‍රතිකාර කරන දේශීය වෛද්‍යවරුන් තුන් හතර දෙනෙක් ඉන්නවා. ඒ අයගෙන් විශාල පිරිසක් නිරතුරුව ප්‍රතිකාර ගන්නවා.යම් යම් අය ආයුර්වේද වෛද්‍ය විද්‍යාව උපයෝගි කරගෙන කරන විවිධ අකටයුතු නිෂ්පාදන නිසා මේ ශ්‍රේෂ්ඨ සේවාව පරිහානියට ලක්වන බව කනගාටුවෙන් වුණත් ප්‍රකාශ කළ යුතුයි.නිවැරැදි බෙහෙත් වට්ටෝරුවලට අනුව නිවැරැදි ඖෂධ නිෂ්පාදනය කරනවාද කියන අභියෝගයක් තිබෙනවා. ඒවා නිසි ප්‍රමිතියට අයත් ද යන්න සහතික කරන ආයතනයක් අවශ්‍යයි. ප්‍රමිතිය ගැන සහතිකයෙන් පසු වෙළෙඳනාමය දීමේ ක්‍රමවේදයක් සකස් කළ යුතුයි.බටහිර ඖෂධ වලින් ප්‍රතිකාර වලින් සිදුවන අනිසි ප්‍රතිචාර ගැන නිතර මාධ්‍යවල පළවනවා. නමුත් ආයුර්වේද ප්‍රතිකාරවලින් සිදුවූ එවැනි අනිසි ප්‍රතිඵල වාර්තා දකින්ට ලැබෙන්නේ නැහැ.අද පවතින කෘතිම පානයන්ට වඩා අපේ දේශීය පානයන් බෙලිමල්, රණවරා, කොළකැඳ වැනි පානයන් ජනතාව අතර ප්‍රචලිත කළ යුතුයි. විශේෂයෙන් බාලපරපුර ඒවා ගැන දැනුම්වත් වීම අවමයි. මාතර ආයුර්වේද සංරක්ෂණ සභාවේ ලේකම් වෛද්‍ය හත්තසිංහආරච්චි මහතා ඇතුළු කිහිපදෙනෙක් මෙම සමාරම්භක අවස්ථාව ඇමතූ අතර මාතර තරුණ බෞද්ධ සමිතියේ සභාපති ගුණසෝම, ලේකම් නෙල්සන් ජේ.රණසිංහ, මාතර ප්‍රාදේශීය සහකාර ලේකම් සුගත් කරුණාරත්න යන මහත්ම මහත්මීන් ඇතුළු දිස්ත්‍රික්කයේ වෛද්‍යවරුන් හා වෛද්‍යවරියන් විශාල පිරිසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>10</day>
    </date>
    <link>http://www.dinamina.lk/2013/08/10/_art.asp?fn=n13081012</link>
    <topic>මාතෘ භූමිය කිසිදු අවස්ථාවක බෙදා වෙන් කරන්නේ නැහැ</topic>
    <author>නුවන් කොඩිකාර</author>
    <content>මුතුන් මිත්තන්ගේ ලේ ශක්තියෙන් ආරක්ෂා කළ මාතෘ භූමිය කිසිදු අවස්ථාවක බෙදා වෙන් කිරීමට කටයුතු නොකරන බව අගමැති ආචාර්ය දි.මු.ජයරත්න මහතා පැවසීය. මහා සංඝරත්නයේ ආශිර්වාද මැද වසර 2557ක අභීත පෞඩත්වයක් රැක ගත් මේ දිවයින කොටස් කිරීමට විදෙස් බලවේග ඇතුලු විවිධ පාර්ශවයන් උත්සහ දරන බව හෙතෙම කීවේය.ශ්‍රී ලංකා නිදහස් පක්ෂයේ ගම්පොල, මහර පක්ෂ කාර්යාලය විවෘත කිරීමේ අවස්ථාවේ ප්‍රධාන ආරාධිතයා ලෙස එක්වෙමින් අගමැතිවරයා එසේ ප්‍රකාශ කළේය.උතුරට ඉඩම් සහ පොලිස් බලතල ලබා දිය යුතු බවට බොහෝ දෙනෙක් රජයට විවිධාකාරයෙන් බලපෑම් එල්ල කරත් රජයක් වශයෙන් මාතෘ භූමියේ නිදහස සහ ස්ථිරසාර සාමය වෙනුවෙන් එවැනි ඉල්ලීම් සහ බලපෑම් ඉවත හෙළීමට සූදානම් බවත් ඒ මහතා පැවසීය.ශ්‍රී ලංකා රාමඤ්ඤ මහ නිකායේ අනුවිජ්ජක, මහර ශ්‍රී වේළුවනාරාමාධිපති කොබ්බෑවල විමලරතන හිමිපාණන් ප්‍රමුඛ මහා සංඝරත්නයේ පිරිත් සඤ්ඤායනා මධ්‍යයේ අගමැතිතුමන් විසින් පක්ෂ කාර්යාලය විවෘත කළේය.අගමැතිවරයා එහිදි මෙසේද ප්‍රකාශ කළේය.උතුරට ඉඩම් සහ පොලිස් බලතල ලබා දීම මගින් සිදුවන්නේ ප්‍රාන්ත රාජ්‍යයක් උතුරේ නිර්මාණය කිරීමට අවස්ථාව සලසාදීමක්, එවිට ඉඩම් පරිහරණය සහ ප්‍රදේශයේ ආරක්ෂාව පිළිබද සම්පූර්ණ බලය ඔවුනට හිමිවෙනවා. ඔවුන් එවිට සිය රාජ්‍යයක් උතුරේ බිහි කර ගන්නා අතර මධ්‍යම රජයේ පරිපාලනයෙන් තොරව සිය මතයට අනුව ක්‍රියාකිරීමට ඔවුන් නිරායාසයෙන්ම පෙළඹෙන බව කිසිසේත්ම අමතක කළ යුතු නැහැ.කිසිදු අවස්ථාවක මෙරට ප්‍රාන්ත රාජ්‍යයක් නිර්මාණය කිරීමට හෝ රට බෙදීමට අප පියවර ගන්නේ නැහැ. ජනාධිපති මහින්ද රාජපක්ෂ මැතිතුමාගේ මෙන්ට රටට ආදරය කරන පුරවැසියන්ගේ තේමාව සහ බලාපොරොත්තුවද එයයි. රටේ ආරක්ෂාවට, ස්වාධීනත්වයට සහ නිදහසට බලපෑම් කරන කිසිදු තීරණයකට අප රජය පෙළඹෙන්නේ නැහැ. අතීත මුතුන් මිත්තන් සිය ලේ ශක්තියෙන් ආරක්ෂා කළ මේ දිවයින මතු පරපුරට අරක්ෂා කර දීම අපගේ වගකීම සහ යුතුකමයි.උඩපළාත ප්‍රාදේශීය සභා මන්ත්‍රී ශාන්ත නවරත්න, ගම්පොල නාගරික මන්ත්‍රී තරංග විට්ටච්චි යන මහත්වරු ඇතුලු මහජන නියෝජිතයන් ද ප්‍රදේශවාසීන විශාල පිරිසක් මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>10</day>
    </date>
    <link>http://www.dinamina.lk/2013/08/10/_art.asp?fn=n13081013</link>
    <topic>ගමේ මට්ටමින් නායකත්වය නංවන්න රජය ග්‍රාමීය ජනතාව ශක්තිමත් කළා</topic>
    <author>නිමල් රාජපක්ෂ</author>
    <content>ග්‍රාමීය මට්ටමින් නායකත්වය නඟා සිටුවීම සදහා මහින්ද රාජපක්ෂ රජය ග්‍රාමීය ප්‍රජාව ශක්තිමත් කොට ඇතැයි පෞද්ගලික ප්‍රවාහන ඇමැති සී.බී‍.රත්නායක මහතා පවසයි. ඇමැතිවරයා මෙම අදහස් පළ කළේ වලපනේ ආසනයේ එ.ජ.නි.ස. මැතිවරණ කාර්යාලය පසුගියදා විවෘත කළ අවස්ථාවේදීය‍‍.මෙදින එක්සත් ජාතික පාක්ෂිකයින් පිරිසක් ශ්‍රී ලංකා නිදහස් පක්ෂයේ සාමාජිකත්වය ඇමැතිවරයා ඉදිරියේදී ලබාගත්හ. මෙහිදී අදහස් දැක්වු ඇමැතිවරයා,රජය තමන්ගේ ප්‍රශ්න තම ප්‍රදේශයේ සිටම විසදා ගැනීමට අවස්ථාව උදා කර දී තිබෙනවා.තමන් වලපනේ ආසනය 1994 වසරේ භාරගන්නා විට සියයට දොළහක් වු ආසනයේ විදුලි පරිභෝජනය මේ වනවිට සියයට අනුදෙක දක්වා ඉහළ නංවා තිබෙනවා.බැටරියෙන් රූපවාහිනී නරඹපු යුගය අවසන් කොට තිබෙනවා. රජය ජනතාවට යටිතල පහසුකම් සියල්ල සපුරා තිබෙනවා.මෙම සංවර්ධන ක්‍රියාදාමය ඉදිරියට කරගෙන යාම සදහා එක්සත් ජනතා නිදහස් සන්ධානයේ අපේක්ෂකයින් පළාත් සභාවට තෝරා පත්කර යැවීම අත්‍යාවශ්‍ය කරුණක් බවද රත්නායක ඇමැතිවරයා මෙහිදී පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>10</day>
    </date>
    <link>http://www.dinamina.lk/2013/08/10/_art.asp?fn=n13081014</link>
    <topic>එදා රණවිරුවන්ට අපහාස කළ එජාපය එහි ප්‍රතිවිපාක අද අත්විඳිනවා</topic>
    <author>අසේල කුරුළුවංශ</author>
    <content>ත්‍රස්තවාදය පරාජය කිරීමේ සටනේදී රණවිරුවන්ට අපහාස කැරමින් එම සටන ආපසු හරවන්නට උත්සාහ කළ එජාපයට අද එහි ප්‍රතිවිපාක අත්විඳින්නට සිදුව තිබෙන්නේ මුහුණ දෙන සෑම මැතිවරණයකදීම පරාජයට පත්වීමෙන් බව එක්සත් ජනතා නිදහස් සන්ධානයේ නුවරඑළිය දිස්ත්‍රික්කයෙන් මධ්‍යම පළාත් සභාවට තරග කැරෙන නිමල් පියතිස්ස මහතා පැවසීය.රජය ත්‍රස්තවාදය පරාජයට පත්කර රටට ස්ථිර සාමයක් උදාකර දීමට ගෙන ගිය සටනට නොයෙක් අපහාස උපහාස කැරමින් එදා එජාපය රඟපෑ භූ®මිකාව මෙරට ජනතාවට සදා අමතක නොවන බවත්, අද රිසි සේ නිදහස භුක්ති විඳින ජනතාව එජාපයට රටේ නොව පළාත් සභාවක බලයක් හෝ දීමට සූදානම් නොමැති බවත් ඒ මහතා කීය.වලපනේ ප්‍රජා ශාලාවේදී පැති ජනහමුවකදී නිමල් පියතිස්ස මහතා මේ බව ප්‍රකාශ කළේය. තිස් වසරක ත්‍රස්තවාදය නිමකර දෙකඩ වී තිබූ රට එක්සේසත් කළ ජනපතිතුමන් පළාත් සභාවලට ඉඩම්, පොලිස් බලතල දී යළිත් ඊළමකට පාර කපන්නට සූදානම් නොමැති බවත්, එතුමා ශක්තිමත් කරන තරමට රටේ ආරක්‍ෂාව තහවුරු වන බවත් කී ඒ මහතා, යුද්ධය සඳහා අති විශාල මුදලක් වැයකරද්දීත් රටේ සංවර්ධනය අඩාල නොකොට අඛණ්ඩව පවත්වාගෙන යෑමට එතුමා සමත් වූ බවත් පැවසුවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>10</day>
    </date>
    <link>http://www.dinamina.lk/2013/08/10/_art.asp?fn=n13081015</link>
    <topic>‘සුවිසෙස් දන්සල්’අගැයුම අද සවසජනකලා කේන්ද්‍රයේ දී</topic>
    <author/>
    <content>වාර්ෂිකව දීප ව්‍යාප්තව පැවැත්වෙන දන්සල මෙහෙවර ප්‍රථම වරට ඇගයීමේ ජාතික තලයේ වැඩසටහනක් ටෙලාක් එක්ස්ටී (TELEK EXTEA) නිෂ්පාදන ආයතනයේ සමාජ සත්කාරක සේවාවක් ලෙස පසුගියදා ආරම්භ කරනු ලැබීය.“සුවිසෙස් දන්සල්” යනුවෙන් නම් කර ඇති මෙහි මූලික අදියර පසුගිය පොසොන් සමයේදී අනුරාධපුරය, මිහින්තලය ඇතුළුව රට පුරා ප්‍රදේශ රැසක ක්‍රියාත්මක විය.ජනාධිපති බෞද්ධ කටයුතු සම්බන්ධීකරණ ලේකම් ගැටමාන්නේ ගුණානන්ද හිමිගේ උපදේශකත්වයෙන් අග්‍රාමාත්‍ය සම්බන්ධීකරණ ලේකම් සේනානායක බණ්ඩාර මහතාගේ අධීක්‍ෂණ මූලිකත්වයෙන් ස්වාධීන විද්වත් කමිටුවක් මගින් දන්සල් පිළිබඳ කළ සමීක්‍ෂණයකින් පසු තෝරාගත් දන්සල් සඳහා මිලියනයකට අධික වටිනාකමකින් යුත් ත්‍යාග හා සෞඛ්‍ය ආරක්‍ෂක හිස් වැසුම්, අත් වැසුම්, ඇඟලුම් හා සහතික පත් පිරිනැමීම අද (10 වැනිදා) සවස 4 ට ශ්‍රී ජයවර්ධනපුර කෝට්ටේ පිහිටි ජනකලා කේන්ද්‍රයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>10</day>
    </date>
    <link>http://www.dinamina.lk/2013/08/10/_art.asp?fn=n13081016</link>
    <topic>ලෝක තරුණ සමුළුවට ශ්‍රී ලාංකිකයන්සහභාගිවන්නේ නිදහස් රටක අභිමානයෙන්</topic>
    <author>සමන්මලී ප්‍රියශාන්ති</author>
    <content>මෙවර ලෝක තරුණ හා ශිෂ්‍ය සමුළුවට ශ්‍රී ලාංකිකයින් සහභාගී වන්නේ නිදහස් රටක අභිමානය ද සමගින් බව උසස් අධ්‍යාපන ඇමැති එස්.බී.දිසානායක මහතා පැවසීය.18 වැනි ලෝක තරුණ හා ශිෂ්‍ය සම්මේලනයේ සභාපති දිමිත්‍රි පැල්මයිනිස් මහතා මේ දිනවල ශ්‍රී ලංකාවේ සංචාරයක නිරත වන අතර ඒ මහතාගේ ප්‍රධානත්වයෙන් ශ්‍රී ලංකා පදනම් ආයතනයේදී පැවැති සමුළුවකදී ඇමැතිවරයා මේ අදහස් පළ කළේය.ශ්‍රී ලංකාවට අත නොතබනු යන මැයෙන් මෙම සමුළුව සංවිධාන කර තිබු අතර එහිදි දිසානායක මහතා මෙසේද ප්‍රකාශ කළේය. මා 14,15,16,17 ලෝක සමුළුවල ශ්‍රී ලංකා සුදානම් කිරිමේ කමිටුවේ සභාපතිකම බාර ගෙන කටයුතු කළා. ‍එමෙන්ම මා 18 වැනි වරට මෙවර පවත්වන සමුළුවේ ශ්‍රී ලංකාවේ සුදානම් කිරීමේ කමිටුවේ සභාපතිකම බාර ගත්තා. නමුත් ගියවර සමුළුවට මා ගියේ නැහැ. 1973 සිට නොකඩවා මේ තරුණ උළෙලට මා සහභාගි වුණා. මෙවර යන්නෙත් නැහැ. ඒ මා තරුණයෙක් නොවන නිසයි. නමුත් මාගේ යුතුකම් ඉ‍ටු කරන්න මේ වගකීම සතුටින් බාර ගත්තා. ගියවර දකුණු අප්‍රිකාවේ පැවැති ලෝක තරුණ හා ශිෂ්‍ය උළෙලට අපි 181 දෙනෙක් තරුණයෝ හා ශිෂ්‍යයෝ යැවුවා.මෙවරත් අපි පුලුවන් උපරිම පිරිසක් යවනවා. මෙවර අපේ මේ සුදානම් කිරිමේ කමිටුවට සහභාගී නොවුණේ අප රටේ පක්ෂ දෙකක් පමණි. එකක් මුලු ලෝකයම තහනම් කර ඇති ලෝකයේ භයානකම ත්‍රස්තවාදීයා ලෙස නම් කර ඇති එල්.ටී.ටී.ඊ යයි. එය ප්‍රජාතන්ත්‍රවාදයට හා සාමයට එරෙහි සංවිධානයක්.එය අප රටේත් තහනම් සංවිධානයක් නිසා අපි ආරාධනය කළේ නැහැ. සහභාගී නොවු අනිත් පක්ෂය ජනතා විමුක්ති පෙරමුණ. ජනතා විමුක්ති පෙරමුණට අපි ආරාධනා කළා. ඒ මේ පක්ෂය දැන් රට තුළ ප්‍රජාතන්ත්‍රවාදය පිළිගන්නා නිසා. ඒත් ඒ අය ආවේ නැහැ. ඒ අයට එන්න බැරි ප්‍රශ්න තිබෙනවා.ජනතා විමුක්ති පෙරමුණ දෙවරක් මේ රටේ මාක්ස්වාදින් එළවා එළවා මරා දැමු පක්ෂයක්. දෙවරක් මේ රටේ කම්කරු නායකයින් මරා දැමු පක්ෂයක්. දෙවරක් මේ රටේ වාමාංශිකයින් මරා දැමු පක්ෂයක්.1987 වන විට ජනතා විමුක්ති පෙරමුණ තමන්ගේ දෙවන සන්නද්ධ අරගලය ආරම්භ කළා. එය පටන් ගත්තේ තමන්ගේ පක්ෂයේ අතීත නායකයින් මරලා‍.1987 මේ අය විශ්වවිද්‍යාල උපකුලපතිවරු දෙදෙනෙක් මරා දැම්මා. ඔවුන් අපට සිටි වටිනා මහාචාර්යවරුන්. ඔවුන් ප්‍රජාතන්ත්‍රවාදය, නිදහස හා ලෝක සාමයට පක්ෂ අය තවත් ආචාර්ය මහාචාර්යවරු සිය ගණනක් ජවිපෙට බයේ රටින් පැනලා ගියා. ජනතා විමුක්ති පෙරමුණ ඔවුන්ට එකග නොවන විශ්වවිද්‍යාල ශිෂ්‍යයෝ සිය ගණනක් මරා දැම්මා. ඒ අය විශ්වවිද්‍යාල භූමියේම මරා දැම්මා.ඉන්පසු විශ්වවිද්‍යාල ශිෂ්‍ය සංගම් බලය බලහත්කාරයෙන් තමන් අතට ගත්තා. එතෙක් සරසවි තුළ තිබු නිලවරණ නැති කළා. 1950 සිට අපේ රටේ විශ්වවිද්‍යාලවල සියලු දේශපාලන පක්ෂ තම සංවිධාන හැදුවා. විශ්වවිද්‍යාල තුළ විශාල ප්‍රජාතන්ත්‍රවාදයක් තිබුණා. ජේ.වී.පී. බලය ගත්තාට පසුත් ඔවුන් හැරෙන්නට කිසිම පක්ෂයකට විශ්වවිද්‍යාල තුළ වැඩ කිරීම තහනම් කළා.2010 මම උසස් අධ්‍යාපන ඇමැති වනතුරුම සරසවි පාලනය කළේ මේ අයයි. අපි ඒ තත්ත්වය සම්පුර්ණයෙන් වෙනස් කළා.තිස් වසරක් මේ රටේ පැවැති එල්.ටී.ටී‍.ඊ ත්‍රස්තවාදය නැති කර ජනාධිපතිතුමා මේ රට තුළ සාමය හා ප්‍රජාතන්ත්‍රවාදය ස්ථාපිත කළා. එය‍ට අමෙරිකන් අධිරාජ්‍යවාදය මෙන්ම යුරෝපා බලවතුන් සතුටු නැහැ. දැන් එල්.ටී.ටී.ඊය අමෙරිකාවේත්, කැනඩාවේත් නෝර්වේ, මහා බ්‍රිතාන්‍යයේත් ශක්තිමත් සංවිධාන. ඔවුන්ට උදව් කරන්නේ අධිරාජ්‍යවාදීන් හා ත්‍රස්තවාදීන් විසිනුයි. අපේ රජය ජනාධිපතිතුමා අදත් ඇමරිකන් අධිරාජ්‍යවාදීන්ගේ දහසක් කෙනහිළිකම්වලට ගොදුරු වෙලා.මුලු ලෝකයේම මුලික මානව අයිතීන් විනාශ කරන අමෙරිකාව අපේත් මානව අයිතිවාසිකම් ගැන ප්‍රශ්න කරනවා. ලෝකයේ භයානකම ත්‍රස්තවාදය තීරණාත්මකව පරාද කිරිමේ අවසාන මොහොතේ ඇතැම් සිදුවීම් අරගෙන අපට පහර ගසනවා.අපේ හමුදාව එල්.ටී.ටී.ඊ විසින් මිනිස් පළිහක් කරගෙන සිටි ජනතාව ලක්ෂ ගණනක් බේරා ගත්තා. එල්‍.ටී.ටී‍.ඊ නායක ප්‍රභාකරන්‍‍ගේ මවත් පියාත් බේරාගත්තා. ආයුධ බිම තැබු සියලු ත්‍රස්තවාදීන් බේරා ගත්තා. අද ඒ අය පුනරුත්ථාපනය කර නිදහස් කර තිබෙනවා.අපි 18 වැනි ලෝක තරුණ හා ශිෂ්‍ය සමුළුවට සහභාගී වන්නේ පන්ති හැඟිමෙන්. අපි අධිරාජ්‍යවාදයට එරෙහිව සාමය, සහයෝගීතාව හා සමාජ පරිවර්තනය සඳහා එක්වි සිටින ලෝක තරුණයින් හා ශිෂ්‍යයින් සමඟ එක්වෙනවා‍.මෙහිදි මහාචාර්ය සුදන්ත ලියනගේ, දිමිත්‍රි පැල්මයිනීස් මහත්වරු ද කතා කළහ.මේ අවස්ථාවට බස්නාහිර පළාත් ඇමැති උපාලි කොඩිකාර, ජාතික තරුණ සේවා සභාවේ සභාපති ලලිත් පියුම් පෙරේරා මහත්වරු ඇතුළු පිරිසක් එක් වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>10</day>
    </date>
    <link>http://www.dinamina.lk/2013/08/10/_art.asp?fn=n13081017</link>
    <topic>රට ගොඩනැඟීමට සුදුසු අධ්‍යාපන ක්‍රමයක්මහින්ද චින්තනයෙන් දායාද කර තිබෙනවා</topic>
    <author>ගම්පහ සංචාරකනිමල් ජයසිංහ</author>
    <content>මහින්ද චින්තන ජාතික පුනර්ජීවන වැඩසටහන් මාලාව දැවැන්ත සංවර්ධන ඉලක්ක සාක්ෂාත් කරමින් අධ්‍යාපන ක්ෂේත්‍රයේ දැනුම කේන්ද්‍රීය කර ගනිමින් සකසා ඇතැයි ඇමැති බන්දුල ගුණවර්ධන මහතා පැවසීය.එම අධ්‍යාපන ක්‍රමවේදය රට ගොඩනැඟීමට ඉතාම උචිත බවද ඇමැතිවරයා කියා සිටියේය.ඇමැතිවරයා එසේ පැවසුවේ ගම්පහ බණ්ඩාරනායක මහා විද්‍යාලයේ මහින්දෝදය තාක්ෂණික විද්‍යාගාරය විවෘත කිරීමට සහ එම විදුහලේ වාර්ෂික ත්‍යාග ප්‍රදානෝත්සවය – 2012 උත්සවයේ ප්‍රධාන ආරාධිතයා වශයෙන් සහභාගිවෙමිනි.එහිදී වැඩිදුරටත් අදහස් දැක් වූ අධ්‍යාපන ඇමැතිවරයා මෙසේද කීය. මනුෂ්‍යත්වය යළි ගොඩ නැඟීමට අධ්‍යාපනයේ නව මුහුණුවරක් ඇති කළා.ගම්පහ බණ්ඩාරනායක විදුහලේ ඉතිහාස ගමන් මඟ වෙනස් කළ දිනයක් අද සනිටුහන් කරනවා.දිගු කලක් තිස්සේ ගම්පහ දිසාවට යශෝරාවයක් ඇති කළ මේ විදුහලට දිගු ඉතිහාසයක් තිබේ. විවිධ විෂයයන්ගේ දක්ෂතා නිපුණතා ඇති දරුවන් රැසක් ජාතියට දායාද කළ පාසලක්. රණවිරුවන් මෙන්ම දේශපාලන නායකයන් ද බිහිකළ පාසලක්.1977 ඇති කළ විවෘත ආර්ථිකය සමඟ අධ්‍යාපනයේ ද වෙනස්කම් ඇතිවූවා. 1995 වර්ෂයේ අ.පො.ස. සාමාන්‍ය පෙළ විභාගයෙන් සමත් වුණේ 15%කි. අසමත් සංඛ්‍යාව වැඩියි.එවැනි පිරිස්වල ජීවිත වෙනස්වූවා. ප්‍රචණ්ඩත්වයට යොමු වුණා. වෙනත් විදේශ රටවල මෙහෙම වුණේ නැහැ. පන්සිල් රකින රටේ මෙවැනි පෙරළියක් වීම කනගාටුවක්. ඊට අපේ අධ්‍යාපනය වගකිව යුතුයි.ජනාධිපති මහින්ද රාජපක්ෂ මහතා රට බාරගත් පසු නිදහස් අධ්‍යාපනය ව්‍යාප්ත කිරීමට කටයුතු කළා. එතුමා අපට කීවේ අධ්‍යාපනයෙහි නව වෙනසක් ඇති කරන්න කියලායි. නව අධ්‍යාපන ක්‍රමය ඇති කළ පසු අ.පො.ස. සා.පෙළ විභාගය සමතුන් 65%ක් දක්වා වැඩිවුණා.එවැනි සංඛ්‍යාවක් සමත්වූවත් ගණිතය විෂය අසමත්වීමේ සංඛ්‍යාව ප්‍රශ්නයක්. මේ සියලු කාරනා සලකා බැලූ ජනාධිපතිතුමා ඒ සඳහා සියලු ෂෂයයන්ගෙන් දැනුම ලබා දෙන මහින්දෝදය තාක්ෂණ අධ්‍යාපන ක්‍රමය ඇතිකළා. මේ වනවිට පළාත් නවයේම මහින්දෝදය තාක්ෂණික විද්‍යාගාර ඉදිකර තිබෙනවා.මහින්දෝදය සපිරි පාසල් 1000ට ගම්පහ බණ්ඩාරනායක මහා විද්‍යාලයත්, ගම්පහ රත්නාවලී බාලිකා මහා විද්‍යාලයත් ඇතුළත්.දේශීය වෛද්‍ය නියෝජ්‍ය ඇමැති පණ්ඩු බණ්ඩාරනායක මහතා:-අද ගම්පහ බණ්ඩාරනායක විදුහලත්, ද්විතීයික පාසල් 1000 ව්‍යාපෘතිය යටතේ ප්‍රතිනිර්මාණය වී 1 ඒ බී සුපර් පාසලක් බවට පත්වූවා. මේ විදුහලේ නිර්මාතෘවරයා ලෙස මගේ පියා එස්. ඩී. බණ්ඩාරනායක මහතා කටයුතු කළා.මහින්දෝදය තාක්ෂණ විද්‍යාගාරයට අධ්‍යාපන ඇමැතිතුමා මුල්ගල තබා කෙටි කලකින් එය නිම කළා.ගොඩනැගිල්ල විවෘත කරන්න එතුමා සහභාගි වුණා. අපේ රජය සෑම පාසලකම අඩුපාඩු සපුරා අධ්‍යාපනය නැංවීමට විශාල ලෙස ප්‍රතිපාදන වෙන්කර තිබෙනවා. ගම්පහ දිසාවේ ජාතික පාසල් 3කට සහ පළාත් සභා පාසල් 4කට ද මේ පහසුකම් ලබාදෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>10</day>
    </date>
    <link>http://www.dinamina.lk/2013/08/10/_art.asp?fn=n13081018</link>
    <topic>කිරිපිටි සමාගම්වල බලපෑම්වලට සුව නිලධාරීන් යට නොවිය යුතුයි</topic>
    <author>අනුර ප්‍රේමලාල්</author>
    <content>කිරිපිටි සමාගම්වල වාර්තා හා බලපෑම්වලට යට නොවි දැයේ දරුවන් හා ජනතාව බේරා ගැනීමට සෞඛ්‍ය අමාත්‍යාංශයේ නිලධාරීන් ක්‍රියා කළ යුතු බව සෞඛ්‍ය සේවා වෘත්තීය සමිති සන්ධානය කියයි.මේ වන විට නවසීලන්තයෙන් ගෙන්වන සමහර කිරිපිටි වර්ගවලත් විශේෂයෙන් ම ෆොන්ටේරා, මැලිබන්, පි. එම්. මොහොමඩ් අලි යන සමාගම් ගෙන්වා බෙදාහරින කිරිපිටිවලත් සිරුරට අහිතකර රසායනික හා බැක්ටීරියා ඇතැයි යන සැකය සැළකිල්ලටගෙන මේ වනවිටත් එම සමාගම්වල කිරිපිටි නිෂ්පාදන නතර කර ඇත.නමුත් එම සමාගම් ගෙන්වා බෙදාහරින කිරිපිටි නිෂ්පාදනවල ඩිසිඩි රසායනික ද්‍රව්‍ය තිබෙන බව තාක්ෂණ හා පරීක්ෂණ අමාත්‍යාංශය යටතේ තිබෙන කාර්මික තාක්ෂණ ආයතනය කළ පරීක්ෂණ වලින්හෙළි වී තිබේ.සෞඛ්‍ය බලධාරීන් ඉකුත්(26) මේවා පිට කිරීමෙන් අනතුරුව (06) දක්වා මේ පිළිබඳ අවධානය නොකිරීම ගැටලුවකි. එසේම නවසීලන්තයෙන් ගෙන්වන කිරිපිටිවල බැක්ටීරියා අඩංගුවිය හැකි 'වේ ප්‍රෝටීන්' ඇත්දැයි පරික්ෂා කරන තෙක් රේගුවෙන් නිදහස් කිරීමට ගත් තීරණය ද වැදගත්ය.කිරිපිටිවල ඩීසිඩි රසායනික ද්‍රව්‍ය නැතැයි වාර්තා ලබාදුන් තායිලනතයේ රසායනාගාරයට තව දුරටත් කිරිපිටි සාම්පල් යැවීමට සෞඛ්‍ය බලධාරීන් ගත් තීරණය යෝග්‍ය නොවේ. එබැවින් රටකට මේ පරීක්ෂණ පැවැත්වීම වැදගත්ය.මේ වනවිට බහුජාතික සමාගම් මාධ්‍ය වෙත ප්‍රවෘත්ති නිවේදන නිකුත් කරමින් රසායනික ද්‍රව්‍ය නැතැයි පවසන අතර ඉන් එහාට ගොස් සෞඛ්‍ය නිලධාරීන් ඇතුළු තවත් අයට ඊට වඩා බලපෑම් ඇතිවිය හැකි බැවින් ඒවාට යට නොවි දරුවන් හා ජනතාව වෙනුවෙන් කටයුතු කරන්නැයි නිලධාරීන් ගෙන් සෞඛ්‍ය‍ සේවා වෘත්තීය සමිති සන්ධානය ඉල්ලා සිටියි. .</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>10</day>
    </date>
    <link>http://www.dinamina.lk/2013/08/10/_art.asp?fn=n13081019</link>
    <topic>මාතෘ හා ළමා සෞඛ්‍ය ජාතික ප්‍රතිපත්තිය රට පුරා ක්‍රියාත්මකයි</topic>
    <author>සන්ධ්‍යා කරුණාරත්න</author>
    <content>මාතෘ හා ළමා සෞඛ්‍ය ජාතික ප්‍රතිපත්තිය දීප ව්‍යාප්තව බලපැවැත්වෙන පරිදි ක්‍රියාත්මක කිරීමට සෞඛ්‍ය අමාත්‍යාංශය කටයුතු යොදා ඇත.මව්වරුන්ගේ සහ දරුවන්ගේ සෞඛ්‍ය සංරක්ෂණය උදෙසා මේ ප්‍රතිපත්තිය ක්‍රියාත්මක කිරීමේ ප්‍රධාන බලතල පළාත් සභා වෙත පවරා තිබේ.මව්කිරි දීම සම්බන්ධයෙන් වූ ජාතික සතිය නිමිත්තෙන් මේ ප්‍රතිපත්තිය ක්‍රියාත්මක කෙරේ.වාර්ෂිකව රට පුරා දරුවන් ලක්ෂ හතරක් පමණ උපත ලබන අතර දරුවකු ඉපදී පළමු මාස හය ගත වන තුරු මව්කිරි පමණක් ලබාදීම අනිවාර්ය වේ.පසුගිය ජූලි 10වැනි දා මේ ප්‍රතිපත්තිය සෞඛ්‍ය ඇමැති මෛත්‍රීපාල සිරිසේන මහතා අතින් ජනාධිපති මහින්ද රාජපක්ෂ මහතා වෙත නිල වශයෙන් පිළිගැන්වීම සිදුකෙරිණ.පවුල් සෞඛ්‍ය කාර්යාංශයේ නිලධාරීන් ඇතුළු සෞඛ්‍ය ක්ෂේත්‍රයේ නිලධාරීන් විසින් වසර ගණනක් සිදුකළ පර්යේෂණවල ප්‍රතිඵලයක් ලෙස මේ ජාතික ප්‍රතිපත්තිය එළිදක්වා තිබේ.සංවර්ධිත රටක් බවට ශ්‍රී ලංකාව පත්වෙමින් පැවැතීම, ඉහළ යන ජනගහනය සහ සංවර්ධනය වන සෞඛ්‍ය සේවාවන් නිසා වැඩිහිටි කාන්තාවන් ප්‍රමාණය ඉහළ යාම, මව්වරුන්ගේ හා දරුවන්ගේ සෞඛ්‍ය ආරක්ෂණය තහවුරු කිරීම සඳහා ජාතික ප්‍රතිපත්තියක් සකස් කිරීමේ අවශ්‍යතාව පැනනැඟීම යනාදී කරුණු ද මේ ප්‍රතිපත්තිය සකස් කිරීමට හේතු‍ විය.මෙරට සෞඛ්‍ය සේවාව පුළුල් වීමත් සමඟ මාතෘ හා ළමා සෞඛ්‍ය සේවාව සමස්ත පොදු සෞඛ්‍ය සේවාවේ ප්‍රධාන අවශ්‍යතාවක් බවට පත්ව තිබිණ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>10</day>
    </date>
    <link>http://www.dinamina.lk/2013/08/10/_art.asp?fn=n13081020</link>
    <topic>කොරියානු භාෂා ලියාපදිංචියේ දීවංචනිකයන්ට හසුවෙන්න එපා</topic>
    <author>මහින්ද අලුත්ගෙදර</author>
    <content>එළඹෙන ඔක්තෝබර් මාසයේ දී පැවැත්වීමට නියමිත කොරියානු භාෂා ප්‍රවීනතා විභාගයට ලියාපදිංචිවීමේ දී වංචනිකයන්ට හසු නොවන්නැයි ශ්‍රී ලංකා විදේශ සේවා නියුක්ති කාර්යාංශය මහජනතාවගෙන් ඉල්ලීමක් කරයි.මේ විභාගයට ලියාපදිංචි කිරීම වංචනික ලෙස සිදුකිරීමට ඇතැමුන් උත්සාහ ගන්නා බවට තොරතුරු ලැබී තිබෙන අතර එවැනි වංචනික ක්‍රියාවන්ට හසු නොවී විදේශ සේවා නියුක්ති කාර්යාංශයේ නිර්දේශ පිළිපදින ලෙස ද එම කාර්යාංශයේ නියෝජ්‍ය සාමාන්‍යාධිකාරී මංගල රන්දෙනිය මහතා දැනුම් දෙයි.කොරියානු භාෂා ප්‍රවීනතා විභාගයට අයදුම්පත් නිකුත් කිරීම ලබන 12 දා සිට ආරම්භ වන අතර එය ලබන 15 දායින් අවසන් වෙයි.11වැනි වරට පැවැත් වෙන මේ විභාගය කොරියානු රැකියා සහ කම්කරු අමාත්‍යාංශයේ අධීක්ෂණය මත කොරියානු මානව සම්පත් සංවර්ධන සේවා ආයතනය සංවිධාන කරන අතර විදේශ රැකියා ප්‍රවර්ධන හා සුබසාධන අමාත්‍යාංශය සහ ශ්‍රී ලංකා විදේශ සේවා නියුක්ති කාර්යාංශය සහයෝගය ලබා දෙයි.කොළඹ පිහිට මධ්‍යස්ථාන 4ක දී සහ රට පුරා පිහිටි මධ්‍යස්ථාන 18 ක දී විභාගයට ලියාපදිංචි කිරීමේ කටයුතු සිදුකෙරෙයි.මේ සම්බන්ධ අවශ්‍ය තොරතුරු www.slbfe.lk වෙබ් අඩවියට පිවිසමෙන් ලබාගත හැක..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>10</day>
    </date>
    <link>http://www.dinamina.lk/2013/08/10/_art.asp?fn=n13081022</link>
    <topic>බස්නාහිර සියලු පෞද්ගලික බස්කාලවේලා සටහන් ප්‍රදර්ශනය කළ යුතුයි</topic>
    <author>නිරූෂි විමලවීර</author>
    <content>බස්නාහිර පළාත් සභා සීමාවේ ධාවනය කෙරෙන සියලු පෞද්ගලික බස් රථවලට කාල වේලා සටහනක් අලවා ප්‍රදර්ශනය කිරීමට බස්නාහිර පළාත් මාර්ගස්ථ මගී ප්‍රවාහන අධිකාරිය තීරණය කර තිබේ.ඒ යටතේ නියමිත කාල වේලාවට බස් රථය ධාවනය විය යුතු ප්‍රදේශය, සීමාවත් පිළිබඳ මගී ජනතාවට යම් වැටහීමක් ලබා ගත හැකි බවද මන්දගාමී ධාවනයේ නිරතවන බස් රථ සඳහා මාර්ගස්ථ මගී ප්‍රවාහන අධිකාරියට පැමිණිලි කළ හැකි බවද මාර්ගස්ථ මගී ප්‍රවාහන අධිකාරියේ සභාපති අමිල රන්මණ්ඩල මහතා ප්‍රකාශ කෙළේය.මන්දගාමි බස් රථ පිළිබඳ තොරතුරු, එනම් බස් නැවතුමේ නවතන වේලාව, නැවත ධාවනය කෙරෙන වේලාව හා බස් රථ අංකය, දුරකථන අංක 5559595ට කෙටි පණිවිඩ ලෙස යැවීමෙන් දැනුවත් කළ හැක. ඒ තොරතුරු අනුව විමර්ශනය කර බස් රථ රියදුරන්ට එරෙහිව දඩ නියම කරන බව ඒ මහතා කීය.මගී ජනතාවට පෞද්ගලික බස් රථ මගින් රාත්‍රී සේවය ලබාදීම සඳහා දැනට පවතින බස් රථ කාල සටහන උදේ 5 සිට දහවල් 1 දක්වාත්, දහවල් 1 සිට රාත්‍රී 9 දක්වා වෙන් කරන බවද සභාපතිවරයා කීය.මගී ජනතාව කැටුව ඉන්ධන පිරවුම් හල්වලට යෑම, මගීන්ට ටිකට් පත්‍ර නොදීම, මාරු කාසි නොදීම ආදිය පිළිබඳ දඩ නියම කරන බවද කීය.බස්නාහිර පළාත් මගී ජනතාවට සහන සැලසීම සඳහා බස් රථ 7000ක් ධාවනයට එක්කර ඇති බවත්, බස් රථවල ඉන්ධන ගසා ඇති බව වේලා සටහන්කරුවන් ඉන්ධන බිල්පත බලා තහවුරු කර බස් රථ ධාවනයට එක් කළ යුතුª බවද වැඩිදුරටත් අනාවරණය කෙළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>10</day>
    </date>
    <link>http://www.dinamina.lk/2013/08/10/_art.asp?fn=n13081023</link>
    <topic>මත්ලෝලීන්ට මත් බෙහෙත් විකුණූ පෞද්ගලික ඔසුසල් 2ක් දැලේ</topic>
    <author>සිතාරා සේනානි</author>
    <content>මත්ලෝලීන් සඳහා බටහිර ඖෂධ විකිණීමෙහි නිරතව සිටි පෞද්ගලික ඔසුසල් දෙකක් වැටලීමට විළවුන් උපකරණ හා ජාතික ඖෂධ අධිකාරියේ නිලධාරීහු සමත්ව තිබේ.සුරාබදු අධිකාරියෙන් ලද තොරතුරකට අනුව මෙසේ වටලා ඇත්තේ පිටකොටුව බෝධිරාජ මාවතේ නිරෝෂන් ෆාමසි සහ පිටකොටුව ගුණසිංහපුර ප්‍රදේශයේ ආශා ෆාමසි නමින් පවත්වා ගෙන යන ඔසුසල් දෙකකි.මෙම ෆාමසි දෙකෙන් බෝධිරාජ මාවතේ ෆාමසියෙහි ප්‍රෙඩ්නිසොලොන් නමැති ඖෂධය එක් පෙත්තක් රුපියල් පනහ බැගින් අලෙවි කැර ඇති අතර ඒවා පානය කිරීම සඳහා ජලය බෝතලක් ද තබා තිබී ඇත. වර්ග අඩි පනහක පමණ කුඩා ඉඩකඩක මෙය පවත්වා ගෙන ගොස් ඇත. ජාතික ඖෂධ අධිකාරියේ නිලධාරීන් උපාය දූතයකු යොදවා මෙම ඖෂධ අත්අඩංගුවට ගෙන තිබේ.මෙහි අයිතිකරු කොළඹ ප්‍රධාන මහේස්ත්‍රාත් අධිකරණයට ඉදිරිපත් කිරීමෙන් පසු එහි හිමිකරුට බලපත්‍ර රහිතව ඖෂධ ගබඩා කිරීමේ වරදට රුපියල් තිස්දහසක් ද, ඖෂධ වට්ටෝරු නොමැතිව ඖෂධ විකිණීමේ වරදට රුපියල් පනස් දහසක් ද වශයෙන් රුපියල් අසූදහසක දඩ නියම කැර තිබේ.ගුණසිංහපුර ප්‍රදේශයේ ඔසුසලෙහි ක්‍රැමඩොල් නමැති වේදනා නාශක පෙත්තක් රුපියල් පනහ බැගින් ගැනුම්කරුවන්ට විකුණා ඇති බව හෙළිවී තිබේ. මෙම පෙති පානය කිරීමෙන් පසු නිදිමත ගතියක් දැනීම විශේෂත්වයකි. සෞඛ්‍ය අමාත්‍යාංශය මේ වනවිට අලෙවි කිරීම අත්හිටුවා ඇති, කැස්ස සඳහා භාවිතා කරන සිරප් වර්ග ද මෙහි අලෙවි කැර ඇති බව වැටලීමේ දී සොයා ගත් බව විලවුන් උපකරණ හා ජාතික ඖෂධ අධිකාරිය පවසයි.මෙම ඔසුසලේ හිමිකරු ද කොළඹ ප්‍රධාන මහේස්ත්‍රාත් අධිකරණයට ඉදිරිපත් කිරීමෙන් පසු රුපියල් අසූදහසක දඩ නියම කැර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>10</day>
    </date>
    <link>http://www.dinamina.lk/2013/08/10/_art.asp?fn=r1308101</link>
    <topic>පානදුර නගරයට සංවර්ධනයේ අරුණලු</topic>
    <author>පානදුර සමූහ - කපිල සෝමරත්න</author>
    <content>අවුරුදු තිහක් පමණ තිස්සේ නාගරික සංවර්ධන අධිකාරිය විසින් සංවර්ධනය නොකළ පානදුර නගර මධ්‍යයේ පිහිටි ගාලවත්ත නැමැති විශාල ඉඩම සංවර්ධනය කිරීම ජනාධිපති මහින්ද රාජපක්ෂ මහතාගේ උපදෙස් මත ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතාගේ අධීක්ෂණය යටතේ නාගරික සංවර්ධන අධිකාරිය විසින් ආරම්භ කර ඇත.මෙම සංවර්ධන කටයුතු සඳහා පළමු අදියරේ දී රුපියල් මිලියන 25ක් වැය කෙරේ. දෙවැනි අදියරේ දී රුපියල් මිලියන 40ක් වැය කෙරේ.මේ අතර පානදුර නගර සභා බල ප්‍රදේශයේ මහා මාර්ග, බෝක්කු සහ කුඩා පාලමක් ප්‍රතිසංස්කරණය කිරීම සඳහා රුපියල් කෝටි 100 ය කට ආසන්න මුදලක් මහා මාර්ග සංවර්ධන ඇමැති නිර්මල කොතලාවල මහතාගේ උපදෙස් මත වැය කර ඇත.පානදුර ගාලු පාරේ වැසි කාලයට එකතුවන ජලය බැසයාම සඳහා පානදුර ගඟ දක්වා ඇළක් ඉදි කිරීම අවසන් කර ඇත. පසු ව්‍යාපෘති අවසන් වෙමින් පවති.පානදුර මූලික රෝහලේ නව සය මහල් ගොඩනැගිල්ලක් ඉදිකරගෙන යයි. මේ සඳහා රුපියල් කෝටි 60කට ආසන්න මුදලක් බස්නාහිර පළාතේ සෞඛ්‍ය දේශීය වෛද්‍ය ළමා රක්ෂණ කාන්තා කටයුතු ඇමැති ජගත් අංගගේ මහතාගේ ඉල්ලීම මත බස්නාහිර පළාත් සභාව වැය කර ඇත.පානදුර නගර ශාලාව නවීන අංගෝපාංගයන් සහිතව ප්‍රති සංස්කරණය කිරීම සඳහා රුපියල් පනස් ලක්ෂයක මුදලක් බස්නාහිර පළාත් සභාවේ ප්‍රධාන ඇමැති ප්‍රසන්න රණතුංග මහතා විසින් ලබා දුන් බවත් දැනටමත් ප්‍රතිසංස්කරණ කටයුතු අඩක් අවසන් කර ඇති බවත් පානදුර නගර සභාපති නන්දන ගුණතිලක මහතා පැවසීය.පානදුර මිනුවන්පිටිය සොහොන් භූමියේ ආදාහනාගාරයක් ඉදිකිරීමේ කටයුතු අවසන් කිරීම සඳහා ද රුපියල් පනස් ලක්ෂයක් ලබා දී ඇත.පානදුර පෞද්ගලික බස් නැවතුම්පොළේ දෙවැනි අදියරේ දී වැඩකටයුතු අවසන් කිරීම සඳහා බස්නාහිර පළාත් සභාව විසින් රුපියල් මිලියන 59ක් වැය කෙරේ. .</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>10</day>
    </date>
    <link>http://www.dinamina.lk/2013/08/10/_art.asp?fn=r1308102</link>
    <topic>කිරි අම්මාවරු 160දෙනකුට දානය</topic>
    <author>මහරගම විශේෂ වේහැල්ලේ පියතිලක</author>
    <content>ජල සම්පාදන හා ජලාපවහන ඇමැති දිනේෂ් ගුණවර්ධන මහතාගේ මෑණියන් වූ දිවංගත කුසුමා ගුණවර්ධන මහත්මියගේ් 101වැනි ජන්ම දින වෙනුවෙන් කිරි අම්මාවරු 160 දෙනකුට දානය දීමේ පින්කමක් හෝමාගම ගොඩගම පුරාණ විහාරයේ දී පැවැත්විණ.මන්ත්‍රීවරියක්ව සිටි කාලයේ දී මාතෘ සායන ප්‍රජා සේවය ඇරැඹීම නිසා ඇය මාතෘ සායන වැඩ සටහනේ නිර්මාතෘවරිය වේ.හෝමාගම, ගොඩගම, මීපේ, මීගොඩ ආදී ප්‍රදේශවල ක්‍රියාත්මක මාතෘ සායනවල සේවය ලබන කිරි අම්මාවරු මෙම දානයට සහභාගි කරවා ගනු ලැබිණ.“ලෝකය ජීවත් වන්නේ මවුකිරි හා හිරු රස්මිය නිසා බව කියවෙන බවත් එමනිසා ලෝකයේ ජීවනාලිය වන මවුකිරි නිර්මාණය කරනු ලබන කිරි අම්මාවරු රැක ගැනීම, උපහාර දැක්වීම මුළුමහත් මිනිසාගේ වගකීමක් බවත් මෙම දානමය අවස්ථාවට සහභාගි වූ මහජන එක්සත් පෙරමුණේ නායක පාර්ලිමේන්තුවේ ප්‍රධාන සංවිධායක වත්මන් ජලසම්පාදන හා ජලාපවහන ඇමැති දිනේෂ් ගුණවර්ධන මහතා පැවැසීය.සම්ප්‍රදායානුකූලව කිරි අම්මාවරුන්ගේ දානය පැවැත්විණ.හීමාගම, ගොඩගම, මීපේ හා මීගොඩ ප්‍රදේශවල මාතෘ සායන හා ප්‍රජා සංවිධාන මෙම කිරි අම්මාවරුන්ගේ දානය සංවිධානය කරනු ලැබිණ.කිරි අම්මාවරුන් වෙත පිදූ ඇඳුම් කට්ටල ද පිරිකර වශයෙන් පිරිනමනු ලැබිණ.දිනේෂ් ගුණවර්ධන මහතාගේ දේශපාලන ජීවිතයට 30 වසරක් පිරීම හා මහජන එක්සත් පෙරමුණේ නායකත්වයට වසර 40 පිරීම ද මෙම කිරි අම්මාවරුන්ගේ දානමය පින්කමට එක් හේතුවක් විය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>10</day>
    </date>
    <link>http://www.dinamina.lk/2013/08/10/_art.asp?fn=r1308103</link>
    <topic>බොරලැස්ගමුව නගර සභාවෙන් ශිෂ්‍යත්ව සම්මන්ත්‍රණ මාලාවක්</topic>
    <author>කැස්බෑව සංචාරකධර්මසිරි සුරවීර</author>
    <content>බොරලැස්ගමුව නගර සභා බල ප්‍රදේශයේ 5 වසර සිසු දරුවන් උදෙසා බොරලැස්ගමුව නගර සභාව එහි මහජන පුස්තකාලය හා එක්ව පවත්වනු ලබන ශිෂ්‍යත්ව සම්මන්ත්‍රණ මාලාවේ එක් පියවරක් සනිටුහන් කරමින් බොරලැස්ගමුව සමුපකාර මන්දිරයේ දී ශිෂ්‍යත්ව සම්මන්ත්‍රණයක් පැවැත්විණි.බොරලැස්ගමුව නගර සභාව ප්‍රදේශයේ සිසු දරුවන්ට 5 වසර ශිෂ්‍යත්වය සාර්ථකව සමත්වීම සදහා මීට වසර 2කට පෙර මෙම ශිෂ්‍යත්ව සම්මන්ත්‍රණ මාලාව ආරම්භ කළ අතර තෙවැනි වරටත් මෙවර පැවැත් වූ මෙම ශිෂ්‍යත්ව සම්මන්ත්‍රණයට සිසු සිසුවියන් 750 කට අධික පිරිසක් සහභාගි වී සිටීම කැපී පෙනුණි.කොළඹ ආනන්ද විද්‍යාලයේ ආචාර්ය විජය කුමාර මහතා විසින් මෙහෙයවනු ලැබූ මෙම ශිෂ්‍යත්ව සම්මන්ත්‍රණය උදේ 8.00 සිට සවස 3.00 දක්වා පැවැති අතර සිසුන්ට අවශ්‍ය ආදර්ශ ප්‍රශ්න පත්තර පෑන්, පැන්සල් පයිල් කවර යනාදිය යන ආහාර පාන ඇතුළු සියලුම පහසුකම් බොරලැස්ගමුව නගර සභාව විසින් සපයා තිබිණි.මෙම ශිෂ්‍යත්ව සම්මන්ත්‍රණය සමාරම්භ කිරීමේ අවස්ථාවට බොරලැස්ගමුව නගර සභාවේ සභාපති දේශබන්දු කේ. ඩී. අරුණ පි‍්‍රයශාන්ත උප සභාපති අනුර අතුකෝරල නාගරික මන්ත්‍රිවරුන් වන ශ්‍රීලාල් සිගේරා, විශ්ව චන්දික අලුත්ගේ, ස්වර්ණා ඩයස් සහ පුස්තකාලාධිපතිනි ප්‍රියානි පිරිස් යන මහත්ම මහත්මීහු ඇතුළු නගර සභා ලේකම්තුමිය ඇතුළු නිලධාරි මහත්ම මහත්මීහු සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>10</day>
    </date>
    <link>http://www.dinamina.lk/2013/08/10/_art.asp?fn=r1308104</link>
    <topic>බස්නාහිර පාසල් අධ්‍යාපනයටලක්ෂ 470ක්</topic>
    <author>මැද කොළඹ සමූහ වයිමන් හෙට්ටිආරච්චි</author>
    <content>පළාතේ පාසල් අධ්‍යාපනයේ අභිවෘද්ධිය වෙනුවෙන් ක්‍රියාත්මක ‘සුපසන් නිම්තෙර’ වැඩසටහන යටතේ බස්නාහිර පළාත් අධ්‍යාපන, පළාත් පාලන හා ඉඩම් අමාත්‍යංශය මගින් රුපියල් ලක්ෂ 470ක් වෙන් කෙරේඒ අනුව පළාත පුරා විසිරී සිටින හත්ලක්ෂයකට අධික ශිෂ්‍ය ප්‍රජාවට, තිස්දහසකට අධික ගුරුභවතුන්ට සහ හාර දහසක් පමණ වූ අධ්‍යාපන කාර්යාල සේවක මණ්ඩලවලට මේ මගින් පහසුකම් සැලසෙන බව පළාත් ප්‍රධාන ඇමැති ප්‍රසන්න රණතුංග මහතා පවසයි.මෙහි පළමු අදියර යටතේ රුපියල් ලක්ෂ 300ක් පළාතේ අධ්‍යාපන කාර්යාල 38 සවිබල ගැන්වීම සඳහා වෙන්කර දී තිබිණ. පළාතේ අධ්‍යාපන කලාප 11 හි කොට්ඨාස අධ්‍යාපන කාර්යාල 38 සඳහා මෙම මුදල සමසේ බෙදුන බවද ප්‍රධාන ඇමැති කාර්යාලය කියයි.මේ වසර ඇතුළත වෙන් කැරුණු මුදල් ප්‍රතිපාදන කොළඹ දිස්ත්‍රික්කයට රුපියල් 11130120.47 ක්ද ගම්පහ දිස්ත්‍රික්කය සඳහා රුපියල් 10420654.23ක් ද කළුතර දිස්ත්‍රික්කය සඳහා රුපියල් 10151869.50ක්ද ලෙස බෙදී ගොස් ඇත. ඒ මගින් ව්‍යාපෘති 107ක් දියත් කෙරිනි.ඒ අනුව කොළඹ අධ්‍යාපන කලාපයෙහි ව්‍යාපෘති 25ක් ගම්පහ අධ්‍යාපන කලාපයෙහි ව්‍යාපෘති 40ක්ද කළුතර අධ්‍යාපන කලාපයෙහි ව්‍යාපෘති 40ක් ද බැගින් වැය කෙරිණ. බස්නාහිර පළාතේ ආරම්භ කළ ව්‍යාපෘති අතර නව කාර්යාල භාණ්ඩ හා උපකරණ මිලදී ගැනීම ලැප්ටොප් පරිගණක මිලදී ගැනීම අන්තර්ජාල පහසුකම් ප්‍රවර්ධනය සනීපාරක්ෂක පහසුකම් වැඩි දියුණු කිරීම හා ජල පහසුකම් සැපයීමද ඇතුලත් බවද අමාත්‍යංශ ප්‍රකාශනයේ සඳහන් වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>10</day>
    </date>
    <link>http://www.dinamina.lk/2013/08/10/_art.asp?fn=r1308105</link>
    <topic>ශික්ෂණ රෝහලසංවර්ධනයට සැලසුම්</topic>
    <author>බුලත්කොහුපිටිය සමූහ ඩබ්ලිව් . රෝහණ</author>
    <content>දැයට කිරුළ 2014 වැඩටහනට සමගාමීව කෑගල්ල ශික්ෂණ රෝහල සංවර්ධනය කරන බව සෞඛ්‍ය නියෝජ්‍ය ඇමැති ලලිත් දිසානායක මහතා පවසයි.මේ යටතේ ශල්‍යාගාර 10කින් සමන්විත සිව් මහල් සංකීර්ණයක් ඉදිකෙරෙයි. මේ සඳහා ඇස්තමේන්තු ගත මුදල රුපියල් මිලියන 259කි. මේ වනවිට ඉන් අඩකට වැඩි ප්‍රමාණයක් නිම වී ඇති බව ද නියෝජ්‍ය ඇමැතිවරයා පවසයි. ඒ සමඟම රෝහලට සී.ටී ස්කෑන් යන්ත්‍රයක් ද ලබාදීමට කටයුතු කරයි.ලබන වසරේ කෑගල්ල නගරය කේන්ද්‍රකොටගෙන ජාතික නිදහස් දින උත්සවය පැවැත්වෙන දින ජනාධිපති මහින්ද රාජපක්ෂ මහතාගේ ප්‍රධානත්වයෙන් මේ සියල්ල විවෘත කිරීමට කටයුතු කරන බව ද නියෝජ්‍ය ඇමැතිවරයා කීහ.මේ අවස්ථාවට දැයට කිරුළ කමිටු සභාපති විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය, ජාතික උරුමයන් පිළිබඳ ඇමැති ජගත් බාලසූරිය, අමාත්‍ය නිලධාරීහු හා රෝහල් බලධාරීහුද සහභාගී වී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>10</day>
    </date>
    <link>http://www.dinamina.lk/2013/08/10/_art.asp?fn=r1308106</link>
    <topic>ගම නැඟුමෙන් පෙර පාසල් 362ක් සංවර්ධනයට</topic>
    <author>නාගොඩ සමූහ ටී. එල්. ඒ. පී. හේමපාල</author>
    <content>ජාතික සවිය ගම නැඟුම වැඩසටහන යටතේ ග්‍රාමීය පෙර පාසල් 362 ක සංවර්ධන ව්‍යාපෘති ක්‍රියාත්මක කර තිබේ.ස්වයංරැකියාවක් ලෙස ක්‍රියාත්මක වන පෙර පාසල් සංවර්ධනය කිරීමෙන් ළමා සංවර්ධන ඉලක්කයන් වෙත ළඟාවීමේ සහ ගමේ ආර්ථිකයද නඟාසිටුවීමටද හැකි බැවින් තෝරාගත් ව්‍යාපෘති සඳහා 2011 සහ 2012 වසරවලදී රුපියල් ලක්‍ෂ 225ක් වැය කර තිබේ.මීට අමතරව පාසල්වල සනීපාරක්‍ෂක පහසුකම් ලබාදීමට රුපියල් කෝටි එකොළහක් වැයකර ඇත. මේ මගින් පාසල්වල වැසිකිළි සහ කැසිකිළි 325 ඉදිකර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>10</day>
    </date>
    <link>http://www.dinamina.lk/2013/08/10/_art.asp?fn=r1308107</link>
    <topic>අයට බොන්න වතුර පොදක් නෑ:හැමෝම ගම අතහැර යන්න ගිහින්</topic>
    <author>එස්. ටී. බී. සේනාරත්න – උතුරු මැද පළාත් විශේෂ</author>
    <content>නොච්චියාගම ප්‍රාදේශීය ලේකම් කොට්ඨාසයට අයත් ‘හැළඹෑවගම’ ජන උදාන ගම්මානයේ ගම් වැසියන් දාහත් වසරක කාලයක් පුරා බීමට සුදුසු ජලය නොමැති වීමෙන් දැඩි දුෂ්කරතාවකට මුහුණ පා සිටිති.මධ්‍ය පාන්තික නිවාස ව්‍යාපෘතියක් ලෙස එක්දාස් නවසිය අනූහය වසරේ ඔක්තෝබර් මස විසිවන දින නිවාස සියයකින් සමන්විතව ඉදිකෙරුණ නොච්චියාගම මේ ගම්මානය එවකට නිවාස, ඉදිකිරීම් හා මහජන උපයෝගිතා ඇමැතිවරයා ලෙස සිටි නිමල් සිරිපාල ද සිල්වා මහතා අතින් ජනතා අයිතියට පත්කර තිබේ.එසේ නිවාස සියයකින් සමන්විතව ඉදි කළ මේ ජන උදාන ගම්මානයේ නිවාස පනහකට වඩා වැඩි පිරිසක් ජලය නොමැතිකමෙන් අද වන විට ගම හැර දමා ගොස් තිබේ.කිසිවෙකුත් නොමැති නිවාස බොහොමයක් අද පාළුවට ගොස් ඇති අතර කැඩී බිඳී ගොස් ඇත.පානීය ජලය ලබාදීම සඳහා ඉදිකළ නළ ළිං හතරකින් එක් නළ ළිඳක් කැඩී ගොස් තිබේ. අනෙක් නළ ළිං දෙකක බොහෝ විට එන්නේ මලකඩ මිශ්‍ර ජලය බව ගම්මු පවසති.ඉතිරි අනෙක් නළ ළිදේ ජලය පමණක් කෙසේ හෝ බීමට ගන්නා බව ගම්මු කියති.ගෙවත්තේ අඩි හතළිහකටත් වඩා ගැඹුරට ළිං කැපුවද ජලය සොයාගත නොහැකි වී තිබේ.මේ ජල ප්‍රශ්නය නිසා මෙහි වකුගඩු රෝගයෙන් පසුගිය කාලය තුළ මිනිස් ජීවිත ගණනාවක්ද බිලිගෙන තිබෙන බව ගම්මු කියති.මේ ගැටලුවට නිසි පිළියම් ලබා දෙන්නැයි ගමවාසීහු අදාළ බලධාරීන්ගෙන් ඉල්ලා සිටිති.මේ පිළිබඳ අදහස් දැක්වූ ආර්. පී. ගුණරත්න මහතා - “බොන්න තරම් සුදුසු විදියෙ වතුර නැතිකම අද අපේ ගමට ලොකුම ගැටලුවක්. ගමේම මිනිස්සු පුදුම දුකක් මේ නිසා විඳින්නෙ. ගෙවල් සියයකින් අද පනහකට වැඩියෙන් ගෙවල්වල කවුරුත් පදිංචි නෑ.මැති ඇමැතිවරුන්ගෙන් අපි ඉල්ලීම් කළා ගමට ජල ව්‍යාපෘතියක් දෙන්න කියලා. ඒ අනුව ඇස්තමේන්තු පවා සකස් කළා. නමුත් තවම ප්‍රශ්නයට විසඳුමක් ලැබී නෑ.”අනුර අබේවික්‍රම මහතා - “බොන්න සුදුසු වතුර ටික නැතිකම අපට විතරක් නෙවේ අපේ දරුවන්ටත් බලපාන ගැටලුවක් වෙලා. නළ ළිංවල වතුර බොන්න බෑ. ළිඳක් කැපුවට බැන්දට වතුර නෑ.”සරත් විජේසිංහ මහතා - “වතුර නැති හින්දා අද අපේ ගමම කාන්තාරයක් වගේ. ඉක්මනින්ම ගමට බොන්න වතුර නොලැබුණොත් අනිත් අයත් මේ ගම අතහැරලා යයි. ”මොවුන්ට අවශ්‍ය ජලය ලබාදීමට හැකි ඉක්මනින් කටයුතු කරන්නැයි ජනතාව බලධාරීන්ගෙන් නිරතුරුව ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>10</day>
    </date>
    <link>http://www.dinamina.lk/2013/08/10/_art.asp?fn=r1308108</link>
    <topic>විදේශීය හමුදා වෛද්‍යවරුන්ගෙන්යාපනයේ ජනතාවට සහන සේවා</topic>
    <author>බන්දුල සෙනෙවිරත්නවවුනියාව උතුර සමූහ</author>
    <content>ඇමරිකානු, ඕස්ට්‍රේලියානු, මාලදිවයින සහ බංගලාදේශ ආරක්ෂ හමුදාවන්ට අයත් විශේෂඥ වෛද්‍යවරුන් යාපනය දිස්ත්‍රික්කයේ නැවත පදිංචි ජනතාව වෙනුවෙන් විශේෂඥ වෛද්‍ය ප්‍රතිකාර ලබාදීමේ සායනයක් පසුගිය 07 සහ 08 දිනයන්හි යාපනය කන්කසන්තුරය තික්කම් සංස්කෘතික රංගශාලාවේදී පැවැත්වූහ.රාජ්‍ය ආරක්ෂක අමාත්‍යාංශයේ පූර්ණ සම්බන්ධීකරණයෙන් යාපනය ගුවන් හමුදා නිලධාරීන්ගේ සංවිධානත්වයෙන්, යාපනය යුද හමුදා හා නාවික හමුදා නිලධාරීන්ගේ සහයෝගීත්වයෙන් වෛද්‍ය සායනය පැවැත්විණි.ඇමරිකානු, ඕස්ට්‍රේලියානු, මාලදිවයින සහ බංග්ලාදේශ ආරක්ෂක හමුදාවන්ට අයත් විශේෂඥ වෛද්‍යවරුන් සහ හෙද කාර්ය මණ්ඩලයට අයත් 26 දෙනකුගෙන් යුත් කණ්ඩායමක් විසින් යාපනය දිස්ත්‍රික්කයේ නැවත පදිංචි ජනතාව වෙත බාහිර රෝගි ප්‍රතිකාර සේවාවන්, අක්ෂි රෝග, දන්ත රෝග සඳහා විශේෂඥ වෛද්‍ය සේවා ප්‍රතිකාර ලබාදීම එහිදී සිදු කළ අතර වෛද්‍ය සායනය පැවැත්වූ පළමු දින දෙකේදී යාපනය දිස්ත්‍රික් වැසියන් දහසකට අධික පිරිසක් වෛද්‍ය ප්‍රතිකාර ලබා ගැනීමට සහභාගි වී සිටියහ.ශ්‍රී ලංකා ගුවන් හමුදාවට අයත් විශේෂඥ වෛද්‍යවරුද වෛද්‍ය සායනයේ දී ප්‍රතිකාර ලබාදීමට සහභාගි වී සිටියහ.ඇමරිකානු, ඕස්ට්‍රේලියානු, මාලදිවයින සහ බංග්ලාදේශ ආරක්ෂක හමුදාවන්ට අයත් විශේෂඥ වෛද්‍යවරුන්ගේ සහභාගිත්වයෙන් පැවැත්වූ වෛද්‍ය සායනයට අමතරව, ඇමරිකානු ගුවන් හමුදාවට අයත් පෙදරේරු සහ කාර්මික අංශයේ නිලධාරීන්ගේ සහභාගිත්වයෙන් යාපනය දිස්ත්‍රික්කයෙහි පාසල් සංවර්ධනය කිරීමේ වැඩසටහන් මාලාවක්ද පැවැත්විණ.ඇමරිකානු ගුවන් හමුදා නිලධාරීන් විසින් යාපනය සෛවප්‍රකාශ විද්‍යාලය, කුඩිඩියාකුලම් විද්‍යාලය, යාපනය පුන්නාලේ කඩිඩුවාන් ප්‍රාථමික විද්‍යාලයෙහි සංවර්ධන කටයුතු සිදු කිරීම ද එහිදී සිදු කෙරිණි.යාපනය දිස්ත්‍රික් ජනතාවට පහසුකම් සේවා සැපයීමට මෙරට සංචාරයට එක්ව සිටින ඇමරිකානු ගුවන් හමුදා විශේෂඥ වෛද්‍ය බළකායට අයත් විශේෂඥ වෛද්‍ය බින් ලියෝන් මහතා පැවසුවේ යුද්ධයෙන් අවතැන් වී නැවත පදිංචි වූ යාපනය දිස්ත්‍රික්කයෙහි ජනතාවට සහන සැපයීමට ලැබීම සම්බන්ධයෙන් තමන් ඇතුළු කණ්ඩායම මහත් සතුටට පත්වන අතර, ඉදිරියේ දී සෑම වර්ෂයකම යුද්ධයෙන් විපතට පත් ප්‍රදේශයන්හි ජනතාවට අවශ්‍ය සහන සේවා සැපයීමට ඇමරිකානු ගුවන් හමුදා නිලධාරීන් කටයුතු කිරීමට නියමිත බවත්ය.ඇමරිකානු, ඕස්ට්‍රේලියානු, මාලදිවයින සහ බංග්ලාදේශ ආරක්ෂ හමුදාවන්ට අයත් විශේෂඥ වෛද්‍යවරුන් මේ මස 10 වැනිදා දක්වා අදාළ සහන සේවා කටයුතු සහ පාසල් සංවර්ධන කටයුතු සිදුකිරීමට නියමිත බැව් යාපනය ගුවන් හමුදා නිලධාරීහු පැවසූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>10</day>
    </date>
    <link>http://www.dinamina.lk/2013/08/10/_art.asp?fn=r1308109</link>
    <topic>පොදු බස් නැවතුම්පළ මඩ වගුරක්කඩිනම් ප්‍රතිසංස්කරණයක් අවශ්‍යයි</topic>
    <author>රුවන්වැල්ල සමූහ - කේ. පී. රංජනී</author>
    <content>දැරණියගල පොදු බස් නැවතුම්පොළ මේ වනවිට ගල් තාර ගැලවී විශාල ලෙස වතුර වළවල් හෑරී ජරාවාස වී අබලන්ව පවතී.මේ ගොඩනැගිල්ල සබරගමුව පළාත් සභාව සතුව පවතී. මෙහි පහසුකම් නොමැති බැවින්, ඉතා ඉක්මනින් මෙය ප්‍රතිසංස්කරණය කර දෙන ලෙස මගීහු බලධාරින්ගෙන් ඉල්ලති.සබරගමුව පළාත් සභාව භාර හා පළාත් මාර්ගස්ථ මගී ප්‍රවාහන අධිකාරිය හරහා අලුතින් පොදු බස් නැවතුම්පළක් ඉදිකිරීම සඳහා මැණුම් කටයුතු කරන ලද සැළසුම් මේ දක්වා ලිපි ගොනුවකට සීමාවී ඇති බව ඔවුහු පෙන්වා දෙති.දෛනිකව පාසල් දරු දැරියන් සහ මගී ජනතාව ගැවසෙන දැරණියගල පොදු බස් නැවතුම්පොළේ පවතින අබලන් තත්ත්වය නිසා විවිධ දුක්ගැහැට විඳීමට සිදුවී ඇති බව ඔවුහු පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>10</day>
    </date>
    <link>http://www.dinamina.lk/2013/08/10/_art.asp?fn=s1308101</link>
    <topic>ලෝක මලල ක්‍රීඩා ශූරතාවලියට ක්‍රිස්ටීන් මෙරීල් හොඳ සුදානමක</topic>
    <author/>
    <content>මොස්කව් හි ලුස්නිකි ක්‍රීඩාංගණයේදී අද ආරම්භ වන 14 වැනි ලෝක මලල ක්‍රීඩා ශූරතාවලියේදී තරග වදින පළමු ශ්‍රී ලාංකිකයා ලෙස ක්‍රිස්ටීන් සොනාලි මෙරීල් තරග වැදීමට නියමිතය.අද මේ තරගාවලිය ආරම්භ වුවත් ශ්‍රී ලාංකික‍යෙකු තරග බිමට පිවිසෙන්නේ 12 වැනිදාය.මීට දෙවසරකට පෙර ආසියානු ශූරතාවලියේදී රන් පදක්කම් දිනාගත් මෙරීල් කාන්තා මීටර් 400 කඩුලු පැනීමේ ප්‍රථම ව‍ටයේදී ශ්‍රී ලංකා වේලාවෙන් පස්වරු1.20ට තරග වැදීමට නියමිතය.ශ්‍රී ලංකාව වෙනුවෙන් ඒකළ ඉසව්වකට තරග වදින අනෙක් එකම ශ්‍රී ලාංකික ක්‍රීඩිකාව වන්නේ හෙල්ල විසිකිරීමේ ශූරී නදීකා ලක්මාලිය. ඇයගේ සුදුසුකම් ලබාගැනීමේ තරග වටය මේ මස 16දා උදෑසන 11.00ට සහ පස්වරු 12.25ට (ශ්‍රී ලංකා වේලාවෙන්) පැවැත්වේ.ඔවුන් පසුගිය මාස කිහිපයේදී හොඳින් පුහුණුවීම් කටයුතු කර ඇති අතර රුසියානු අග නග‍රයේදී තමන්ගේ උපරිම දක්ෂතා අතරට පැමිණිමේ බලාපොරොත්තුවෙන් සිටී.මෙවර ශූරතාවලියේදී ලෝකයේ වේගවත්ම මිනිසා බවට පත්වන්නේ කවුදැයි යන්න පිළිබඳ දළ අදහසක් අද උදෑසන පැවැත්වෙන පිරිමි මීටර් 100 ප්‍රථම වටයේ තරගය අවසානයේ ක්‍රීඩා ලෝලීන්ට ලබාගත හැකිය.තමන් මේ ඉසව්වේ ශූරයා බව නැවතත් ඔප්පු කිරීමට ජැමෙයිකාවේ හුසෙන් බොල්ට් සියළු උත්සයන් දරණු නොඅනුමානය. මිට දෙවසරකට පෙර දකුණු කොරියාවේදී සිදුවුවා වැනි අතපසුවීමක් සිදු නොවීමටද වග බලා ගනු ඇත.ඩෙගු නගරයේදී පැවැති 2011 ලෝක ශූරතාවලියේ වඩාත්ම කැපී පෙනෙන සිදුවීමක් සටහන් කරමින් බොල්ට් නීති විරෝධී ආරම්භයක් ලබාගැනීමෙන් තරගයෙන් ඉවත් කරන ලදි.මේ අතර බොල්ගේ ඉසව්වේදී ඔහුගේ කණ්ඩායමේ අශාපා පවෙල් සහ අමෙරිකානු ජාතික ටයිසන් ගේ දැඩි අ‍භි‍යෝගයක් බෝල්ට්ට එල්ල කර ඇතත් ඔවුන්ගේ සහභාගිත්වය මේ තරගාවලියේදී නොමැති වීමත්, 2011වසරේ රන් පදක්කම්ලාභී යොහාන් ‍බ්ලේක්ගේ ආබාධයත් බොල්ට්ගේ රන් පදක්කමක් සඳහා වු උත්සහය තවත් පහසුකරවනු නිසැකය.2008දී බිජිං ඔලිම්පික් තරගාවලියේදී ලෝක වාර්තාවක් සමගින් මී.100 ජයගත් බොල්ට්, ඊට වසරකට පසු බර්ලිං මලල ක්‍රීඩා ශූරතාවලියේදී තවමත් නොබිඳි පවතින ලෝක වාර්තාව වන තත්පර 9.58කින් තරගය නිම කළේය. ලන්ඩන් හිදී පැවැති ඩයමන් ලීග් තරගාවලියේදීද බොල්ට් මී.100 ඉසව්ව තත්පර 9.85කින් නිමකළ අතර මොස්කව්හිදී තරගවදින ලැයිස්තුවේ වේගවත්ම ක්‍රීඩකයා බවට පත්ව සිටී.බොල්ට්ට යම් තරමක් හෝ අභියෝගයක් එල්ල කළ හැකි ක්‍රීඩකයා බවට පත්ව සිටින්නේ 2012දී ඔලිම්පික් ලෝකඩ පදක්කම හිමිකරගත් ජස්ටින් ගැට්ලින්ය. ඔහුද ඩයමන් ලීග් තරගාවලියේ දෝහා සහ යුජින් අදියර වලදී ජයග්‍රහණය වාර්තා කර ඇත.රෝමයේදී බොල්ට් හා ගැට්ලින් දෙදෙනා තත්පර 9.94ක් හා 9.95ක් ලෙස කරට කර සිටි අතර මේ තරගයේදී යමක් කිරීමට හැකි ක්‍රීඩකයෙක් බවට ගැට්ලින්ද පත්ව සිටී. .</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>10</day>
    </date>
    <link>http://www.dinamina.lk/2013/08/10/_art.asp?fn=s1308102</link>
    <topic>අයෝමය ශූරයා තරගය ගාල්ලේ දී</topic>
    <author/>
    <content>ගාල්ල ලක්මිනි ක්‍රීඩා සමාජය ශ්‍රී ලංකා කායවර්ධන හා ශාරීරික යෝග්‍යතා සම්මේලන අතුරු කමිටුවේ පූර්ණ අධීක්ෂණය ය‍ටතේ සංවිධාන කරන MR. Hee Man අයෝමය ශූරයා තරගය මේ මස 17 වැනිදා ගාල්ල එල්.ඕ.එල්.සී ශ්‍රවණාගාරයේදී පැවැත්වේ.මේ තරගයට සමගාමීව ගාළු දිස්ත්‍රික් අයෝමය ශූරයා තරගයක්ද පැවැත්වීමට නියමිතය.නියෝජ්‍ය කථානායක චන්දිම වීරක්කොඩි මහතාගේ ප්‍රධානත්වයෙන් පැවැත්වෙන MR. Hee Man තරගයේ ප්‍රථම ස්ථානය සඳහා රු.25000ක්, දෙවැනි ස්ථානයට රු.15000ක් හා තෙවැනි ස්ථානයට රු.10000 බැගින් මුදල් ත්‍යාග පිරිනැමෙන බව සංවිධායකයෝ දන්වා සිටී. .</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>10</day>
    </date>
    <link>http://www.dinamina.lk/2013/08/10/_art.asp?fn=s1308103</link>
    <topic>කැරම් සම්මේලන ශූරතා නිශාන්තට හා ‍රොසිටා ට</topic>
    <author>නිරෝෂාන් ප්‍රියංකර</author>
    <content>ශ්‍රී ලංකා කැරම් සම්මේලනය සංවිධානය කළ 26වැනි සම්මේලන කුසලාන කැරම් තරගාවලියේ පිරිමි ශූරතාව දිනාගැනීමට නිශාන්ත ප්‍රනාන්දු සමත්වු අතර කාන්තා ශූරතාව ජෝශප් රොසිටා හට හිමිවිය.ජාතික ශූර චමිල් කුරේ සමග පැවැති පිරිමි කේවල අවසන් තරගය වට 2-1(25/22, 22/25, 12/25) කින් ජයගැනීමට නිශාන්ත ප්‍රනාන්දු සමත්විය. නිශාන්ත ප්‍රනාන්දු විසින් මනුක අශේන් ද, චමිල් කුරේ විසින් ඩිමල් සේනාරත්න ද අවසන් පූර්ව වටයේදී පරාජයට පත්කරමින් අවසන් තරගයට සුදුසුකම් ලබාගත්තේය.කාන්තා කේවල අවසන් තරගයේදී ජෝශප් ‍රොසිටා විසින් යෂිකා රාහුබද්ධ 25/15, 22/25, 25/13 (තරග වට 2-1) ලෙසින් පරාජයට පත් කළේය.කාන්තා කේවල අර්ධ අවසන් වටයේදී ‍රොෂිටා විසින් චලනි ලක්මාලි, රාහුබද්ධ විසින් රෙබේකා ඩැරීන්ද පරාජයට පත්කරමින් අවසන් තරගයට සුදුසුකම් ලබාගත්තේය.ඩිමල් හා ලහිරු පෙරේරා යුගලය චමිල් කුරේ හා බ්‍රෙන්ඩ්ලි වික්‍රමසිංහ වට 2-1කින් පරාජය කරමින් පිරිමි යුගල ශූරතාව හිමිකරගත් අතර කාන්තා යුගල ශූරතාව යෂිකා රාහුබද්ධ/බුද්ධිනී ඩයස්ට හිමිවිය. ඔවුන් හමුවේ රෙබේකා ඩැලරින්/ශෂිකා සඳමාලි පරාජයට පත්විය.මිශ්‍ර යුගල තරගය ඉසව්වෙන් නිශාන්ත ප්‍රනාන්දු/චලනි ලක්මාලි ට ‍එරෙහිව 25/20, 19/25, 25/24 ලෙසින් ජය වාර්තා කිරීමට චමිල් කුරේ හා මධුෂිකා කාංචනමාලා සමත්වුහ.තරගාවලියේ ප්‍රවීණයන්ගේ තරග ඉසව්වේ අවසන් තරගය ලලිත් කුමාර හා කාවින්ග පෙරේරා අතර පැවැතිවිණි. එහිදී තරග වට 2-1 (7/25, 25/14, 25/24) කින් තරගය ජයගැනීමට ලලිත් කුමාරට හැකිවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>10</day>
    </date>
    <link>http://www.dinamina.lk/2013/08/10/_art.asp?fn=s1308104</link>
    <topic>තර්ස්ටන් විදුහල ජයගනී</topic>
    <author>ඩිල්වින් මෙන්ඩිස්</author>
    <content>අන්තර් පාසල් අවුරුදු 17න් පහළ ක්‍රිකට් තරගාවලියේ වෙන්නපුව ජෝශප් වාස් විදුහල සමග පැවැති පළමු පෙළ ක්‍රිකට් තරගයෙන් ලකුණු 98ක පහසු ජයක් හිමිකර ගැනීමට කොළඹ තර්ස්ටන් විදුහල සමත්විය.තිමිර ජයසිංහ වාර්තා කළ ලකුණු 98ත් සමගින් පළමුව පන්දුවට පහරදුන් තර්ස්ටන් විදුහල ලකුණු 223ක් ලබාගත් අතර පිළිතුරු ඉනිම ක්‍රීඩා කළ ජෝශප් වාස් විදුහල ලකුණු 125කට දැවී ගියේය.තර්ස්ටන්-223/9 තිමිර ජයසිංහ 98, චලන නානායක්කාර 33 (රොෂාන් ප්‍රනාන්දු 41/5)ජෝශප් වාස්-125 අර්ජුන සමරවීර 40.</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>10</day>
    </date>
    <link>http://www.dinamina.lk/2013/08/10/_art.asp?fn=s1308105</link>
    <topic>ජෝන් ටාබට් කනිෂ්ඨ මලල ක්‍රීඩා ශූරතාවලියේ දීවරුණ - සසීමා විශිෂ්ට සම්මාන දිනා ගනිති</topic>
    <author>ප්‍රින්ස් ගුණසේකර</author>
    <content>සී/ස සිලෝන් බිස්කට් සමාගමේ රිට්ස්බරි පූර්ණ අනුග්‍රහයෙන් පැවැත්වු 44වැනි ශ්‍රීමත් ජෝන් ටාබට් කනිෂ්ඨ මලල ක්‍රීඩා ශූරතාවලියේ දක්ෂතම ක්‍රීඩකයා ‍හා දක්ෂතම ක්‍රීඩිකාව සම්මාන ගම්පහ දිස්ත්‍රික්කයේ විදුහල් දෙකකට හිමිවිය. දක්ෂතම ක්‍රීඩකයාට හිමි සම්මානය වත්තල ලයිසියම් විදුහලේ වරුණ අත්තනායක දිනාගත් අතර දක්ෂතම ක්‍රීඩිකාවට හිමි සම්මානය ගම්පහ රත්නාවලී බාලිකා විදුහලේ සසීමා රාජපක්ෂ දිනාගත්තාය.වරුණ අත්තනායක මේ තරගාවලියේදී 15න් පහළ උස පැනීමේ ඉසව්ව මීටර් 1.85කින් නිමකළ අතර සසීමා රාජපක්ෂ මීටර් 200 තරගය තත්පර 26.35කින් නිමකිරීමට සමත් වුවාය.දියගම මහින්ද රාජපක්ෂ ජාත්‍යන්තර ක්‍රීඩාංගණයේ දින 4ක් පුරා පැවැති මේ තරගාවලිය නව තරග වාර්තා 12ක් බිහිවීම කැපී පෙනුණි.ජෝන් ටාබට් කනිෂ්ඨ මලල ක්‍රීඩා තරගාවලියේ සමස්ත පිරිමි ශූරතාව මීගමුව මාරිස්ටෙලා විදුහලට හිමිවු අතර සමස්ත කාන්තා ශූරතාව මීගමුව ආවේ මරියා කන්‍යාරාමය දිනා ගත්තේය.පිරිමි අනුශූරතාව වත්තල ලයිසියම් හා තුන්වැනි ස්ථානය කොච්චිකඩේ ලයිලා විදුහල දිනා ගත්තේය.කාන්තා අනුශූරතාව කුරුණෑගල මලියදේව බාලිකා මහා විදුහල හා තෙවැනි ස්ථානය මීගමුව නිව්ස්ටඩ් බාලිකාවට හිමිවිය.නව තරග වාර්තා මෙසේය.15න් පහළ පිරිමි-වරුණ අත්තනායක උස පැනීම මී.1.85 (වත්තල ලයිසියම්) පැරණි වාර්තාව: ප්‍රීමාල් ඩයස් මී.1.81 (මීගමුව මාරිස්ටෙලා) 1195දී14න් පහළ කාන්තා-සදරු පෙරේරා මී.200 තත්පර 26.92 (මියුසියස් විදුහල) පැරණි වාර්තාව: කේ.දයාවංශ තත්පර 27.2 (මහමායා මහනුවර) 2002දී15න් පහළ කාන්තා-හිමාෂා කුරේ උස පැනීම මීටර් 1.65 (කොළඹ රත්නාවලී) පැරණි වාර්තාව: ඉෂානි එදිරිසිංහ මී.1.56 (රංගිරි දඹුලු වි.) 2008දී15න් පහළ පිරිමි-ජීවන්ත විජේසේකර මීටර් 200 තත්පර 23.64 (ගේට්වේ රාජගිරිය) පැරණි වාර්තාව: ටී.රාජන් තත්.23.74 (ත්‍රි'මලය සා.ජෝශප්) 2000දී15න් පහළ පිරිමි-ආර්.එන්.කුමාරගේ මී.80 කඩුලු තත්පර 11.55 (මහනුවර ත්‍රිත්ව) පැරණි වාර්තාව: ඩබ්.එස්.සන්දරසාතී තත්.11.74 (ගිරිඋල්ල වික්‍රමශිලා) 2004දී14න් පහළ කාන්තා-එච්.පී.එම්.පී.සමරතුංග දුර පැනීම මීටර් 5.14 (කුරුණෑගල මලියදේව) පැරණි වාර්තාව: අමල්කා ප්‍රේමරත්න මී.5.03 (බිෂොප් වි.) 1989දී 14න් පහළ පිරිමි-විනෝද් කසුන්ත හෙල්ල විසිකිරීම මී.42.08 (ජාඇල ක්‍රිස්තුරාජ) පැරණි වාර්තාව: චාමික කරුණාරත්න මී.40.68 (කොළඹ රාජකීය) 2009දී15න් පහළ පිරිමි-ඉමල්ක සංජනි මී.800 විනාඩි 2:05.29 (කැළණිය ගුරුකුල) පැරණි වාර්තාව: සී.ජයසිංහ විනාඩි 2:06.6 (සා.පීතර්) 1994දී15න් පහළ පිරිමි-සුපුන් නිමේෂ් මීටර් 400 තත්.52.59 (කැලණිය ගුරුකුල) පැරණි වාර්තාව: ඩී.බී.දෙලුම්ගහවත්ත තත්.54.60 1989දී15න් පහළ පිරිමි-සහය දිවීම මී.100x4 තත්.46.56 (මීගමුව මාරිස්ටෙලා) පැරණි වාර්තාව: තත්.47.30 (මහනුවර රිච්මන්ඩ්0 2004දී 15න් පහළ කාන්තා-සහය දිවීම මී.400x4 විනාඩි 4:22.3 (වැලිමඩ ම.ම.වි) පැරණි වාර්තාව:විනාඩි 4:22.6 (කැලණිය ගුරුකුල) 2012දී15න් පහළ පිරිමි-සහය දිවීම මී.400x4 විනාඩි 3:44.50 (කුරුණෑගල මලියදේව) පැරණි වාර්තාව:විනාඩි 3:44.60 (මහනුවර ධර්මරාජ) 2012 දී.</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>10</day>
    </date>
    <link>http://www.dinamina.lk/2013/08/10/_art.asp?fn=s1308106</link>
    <topic>ස්කොෂ් ශූර රවිඳු</topic>
    <author/>
    <content>චීනයේ හියැංෂින් නුවරදී මේ මස 16වැනිදා ආරම්භ වන 2වැනි ආසියානු යොවුන් ක්‍රීඩා උළෙල සඳහා එක්වන ශ්‍රී ලංකා ස්කොෂ් කණඩායම නියෝජනය කිරීමේ අවස්ථාව උදාකර ගැනීමට එච්.රවිඳු හෂින්ත ලක්සිරි සමත්ව සිටී. මේ වනවිට ස්කොෂ් ක්‍රීඩාවෙන් ජාතික හා ජාත්‍යන්තර තරගාවලිවලට සහභාගී වී ඇති රවිඳු ඉන් ජයග්‍රහණ රැසක් හිමිකරගෙන ඇත.ශ්‍රී ලංකාව නි‍යෝජනය කරමින් කොරියාව, ඉරානය, මැලේසියාව, ජෝර්දානය, පාකිස්තානය හා ඉන්දියාව ඇතුළු රටවල් කිහිපයකදී තරගවලට එක්වී ඇති ඔහු ශ්‍රී ලංකා ජාතික ස්කොෂ් සංචිතයේ පළමු පෙළ ක්‍රීඩකයකුද වේ.කොළඹ ඩී.එස්.සේනානායක විද්‍යාලයේ වානිජ අංශයෙන් උසස් පෙළ හදාරන රවිඳු අවු.17න් හා 19න් පහළ පාසල් ක්‍රීඩක වර්ගීකරණයේ පළමු ස්ථානය හිමිකර ගෙන සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>10</day>
    </date>
    <link>http://www.dinamina.lk/2013/08/10/_art.asp?fn=s1308107</link>
    <topic>වෙළඳ ‍සේවා මලල ක්‍රීඩාසංගමය අබාධිතයන්ට අතදෙයි</topic>
    <author>උදුලා පීරිස්</author>
    <content>වෙළඳ සේවා මලල ක්‍රීඩා සංගමය මගින් ආර්ථික අපහසුතා ඇති සහ ආබාධිත ජාතික මට්ටමේ ක්‍රීඩක ක්‍රීඩිකාවන් දස දෙනෙකු තෝරා ඔවුන්ගේ ක්‍රීඩා කුසලතා නංවාලීම සඳහා ක්‍රීඩා සවිය ව්‍යාපෘතිය ආරම්භ කර ඇත.ඒ අනුව එක් ක්‍රීඩකයෙකු වෙනුවෙන් මසකට රුපියල් තුන්දහස බැගින් වසරකට තිස්දහසකට වැඩි වටිනාකමින් යුත් ක්‍රීඩා සඳහා අත්‍යවශ්‍ය මෙවලම් සහ පෝෂණ ද්‍රව්‍ය පිරිනැමීමට වෙළඳ සේවා මලල ක්‍රීඩා සංගමය කටයුතු යොදා ඇත.සංගමයේ උප සභාපති සිඩ්නි රත්නායක, ලේකම් ටොනෑඩෝ ජයසුන්දර යන මහත්වරුන්ගේ අදහසකට අනුව සංගමයේ සෙසු නිලධාරීන්ගේ සහයෝගයෙන් ආර්ථික අපහසුතා ඇති රටපුරා විසිරී සිටින ක්‍රීඩක ක්‍රීඩිකාවන් සමීක්ෂණයකට භාජනය කර මේ තෝරා ගැනීම සිදුකර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>10</day>
    </date>
    <link>http://www.dinamina.lk/2013/08/10/_art.asp?fn=f1308101</link>
    <topic>ප්‍රශ්නවලින් ලිස්සා යාම විපක්ෂයේ පුරුද්දක්</topic>
    <author>සාකච්ඡා කෙළේ උදිත ගුණවර්ධන</author>
    <content>වර්තමාන දේශපාලන සමාජ තත්ත්වය පිළිබඳවත් බන්ධනාගාර දෙපාර්තමේන්තුවේ කාර්යභාරය පිළිබඳවත් ඇමැති චන්ද්‍රසිරි ගජධීර මහතා සමඟ සිදු කළ සාකච්ඡාවකි මේ.බන්ධනාගාර දෙපාර්තමේන්තුව අලුත් කාලයට ගැළපෙන විදිහට ප්‍රතිසංස්කරණය කර තිබෙන්නේ කොහොමද? මේ ගැන පැහැදිලි කිරීමක් කළ හැකිද?මේ දෙපාර්තමේන්තුවත් කාලයට අවශ්‍ය විදිහට ප්‍රතිනිර්මාණය වෙමින් තිබෙනවා. එහි මූලික අදියර විදිහට බන්ධනාගාර දෙපාර්තමේන්තුව සතුව තිබූ පුරාවිද්‍යාත්මක, ඓතිහාසික වටිනාකම් සහිත ආයතන යළිත් රජයට භාර දී තිබෙනවා. මතු පරම්පරාවට නැරැඹීමට මෙම ඓතිහාසික ස්ථානයන් සංරක්ෂණය කිරීමට පුළුවන්කම තිබෙනවා.එහි පළමු අදියර ඇහැලේපොළ වලව්ව රජයට දීම මඟින් ආරම්භ කළා. මෙම වලව්ව ඓතිහාසික වශයෙන් අතිශය වැදගත් ස්ථානයක් විදිහට හඳුන්වන්න පුළුවන්. එවැනි ඓතිහාසික ස්ථානයක බන්ධනාගාරයක් තිබීම සුදුසු දෙයක් විදිහට සලකන්න බැහැ.මා මේ සඳහන් කළේ එක් කරුණක් පමණයි. මෙවැනි ස්ථාන කිහිපයක් තිබෙනවා. මේවත් අනාගතයේදී රජයට පවරාදීමට කටයුතු කරනවා. ළඟදීම බෝගම්බර බන්ධනාගාරයේ රැඳවියන් දුම්බර බන්ධනාගාරයට මාරු කිරීමට කටයුතු කරනවා.මුළු රටේම බන්ධනාගාර තිබෙන්නේ ජාතිමය වශයෙන් ඓතිහාසික වශයෙන් වැදගත් ස්ථානවල. මේ ස්ථාන බන්ධනාගාරවලට සුදුසු ස්ථාන නොවෙයි. 2015 වන විට එම වටිනා ස්ථානවලින් බන්ධනාගාර ඉවත් කිරීමට කටයුතු සැලසුම් කර තිබෙනවා.සිරකරුවන්ට මානුෂීය වශයෙන් සැලකීම සිදුවෙනවාද යන්න පිළිබඳව පසුගිය කාලයේදී කතාබහක් ඇති වුණා. මෙහි වර්තමාන තත්ත්වය ගැන පැහැදිලි කිරීමක් කළ හැකි ද?සිරකරුවන් කියන්නෙත් මනුෂ්‍යයෝ. ඔවුන්ගේ ගරුත්වය ආරක්ෂා වන විදිහට කටයුතු කළ යුතුයි. එහෙම වුණොත් තමයි සිරකරුවන්ගේ මානුෂිකත්වය පිළිබඳව හඳුනා ගැනීමට පුළුවන්කම ලැබෙන්නේ. අපේ අරමුණ වෙලා තිබෙන්නේ සියලු සිරකරුවන් නිසි පුනරුත්ථාපනයකට යොමු කිරීමයි. බොහෝ අය බන්ධනාගාර ගත වෙන්නේ පුනරුත්ථාපනය කළ හැකි වැරැදි සිදු කර. ජනාධිපතිතුමාගේ උපදෙස් මත මේ පුනරුත්ථාපන කටයුතු සිදු කිරීම මඟින් සිරකරුවන්ගේ අනාගත නිදහස් ජීවිතය යහ මඟට ගැනීමට පුළුවන්කම තිබෙනවා.එහි පළමු පියවර විදිහට පොළොන්නරුවේදී මධ්‍යස්ථානයක් ආරම්භ කිරීමට සැලැසුම් කර තිබෙනවා. එහි පළමු පියවර විදියට පන්සියයක් පමණ පුනරුත්ථාපනය කිරීමට කටයුතු කර තිබෙනවා. මේ පිරිස් පුනරුත්ථාපනයෙන් පසු රටේ යහපත සමාජයේ යහපත වෙනුවෙන් යොමු කිරීමට පුළුවන්කම ලැබෙනවා.මෙහිදී අප උත්සාහ කළ යුත්තේ බන්ධනාගාර ගතවෙන ප්‍රමාණය අඩු කිරීමටයි. අපට එහෙම කළ හැකි නම් බන්ධනාගාරවලට ඇතුළත් වන ප්‍රමාණය සීමා කළ හැකියි. එයට කළ යුතු සුදුසුම දේ වන්නේ සමාජය යහමඟට ගැනීමට කටයුතු කිරීමයි.බන්ධනාගාර නිලධාරින්ගේ හා බන්ධනාගාර පහසුකම් අඩු මට්ටමක තිබීම ගැන විවිධ මත පළ වෙනවා. මේ ගැන විෂය භාර ඇමැතිවරයා විදිහට ඔබේ අදහස මොන වගේද?බන්ධනාගාර පහසුකම්වල අඩුපාඩුකම් දුබලකම් තිබෙනවා. ඒවා අවම කර පහසුකම් ඉහළ තලයට පත් කිරීමට අප කටයුතු කර තිබෙනවා. නිලධාරින්ගේ අඩුවක් නැතිනම් පුරප්පාඩු ප්‍රමාණයක් තිබෙනවා. එම පුරප්පාඩු පිරවීමට අවශ්‍ය කටයුතු සූදානම් කර තිබෙන්නේ. එපමණක් නොවෙයි දැනට සේවයේ සිටින නිලධාරින්ට අවශ්‍ය උසස්වීම් ලබාදීම සිදු කරනවා. මෙමඟින් නිලධාරින්ගේ මානසික තත්ත්වය ඉහළ නැංවීමට අවශ්‍ය පියවර ගැනීමක් විදිහටත් මෙම උසස්වීම් ලබාදීම හඳුන්වාදීමට පුළුවන්.ජාතික ගැටලු සඳහා අවශ්‍ය විසැඳුම් සොයා බැලීමට පත්කර ඇති තේරීම් කාරක සභාව මඟහැර යාමට විපක්ෂය කටයුතු කර තිබෙනවා. මේ ගැන ඔබේ මතය පැහැදිලි කළ හැකි ද?රජය ජාතික ගැටලුවකට විසැඳුම් ලබා ගනිද්දි ගනු ලබන හොඳම පියවර විදිහට තේරීම් කාරක සභාවක් පත් කිරීම හඳුන්වා දීමට පුළුවන්. ඒක ප්‍රජාතන්ත්‍රවාදය අනුගමනය කරන ඕනෑම රටක විධිමත් ක්‍රමවේදය විදිහට හඳුන්වන්න පුළුවන්.යම් ගැටලුවකට අපි විරුද්ධ වෙන්න පුළුවන් නැතිනම් පක්ෂ වෙන්න පුළුවන්. මේ ඕනෑම දෙයක් ගැන ඕනෑම නියෝජිතයකුට තේරීම් කාරක සභාවට පැමිණ මතවාද දක්වන්න පුළුවන්.අනෙක ජාතික වැදගත්කමක් ඇති කරුණකදී විපක්ෂයටත් වැදගත් කාර්ය භාරයක් තිබෙනවා. මේ තත්ත්වය තේරුම් නොගැනීම විපක්ෂය සිදු කරන වරදක් විදිහට හඳුන්වන්න පුළුවන්. විපක්ෂයේ දේශපාලන පක්ෂවලට යුතුකමක් තිබෙනවා මෙවන් ස්ථානවලට මැදහත්වී කටයුතු කිරීමට.ඇතැමුන් තේරීම් කාරක සභාවක් වැනි ජාතික කරුණකදී ඒවාට සහභාගී ‍ෙනාවීම කියන්නේ ප්‍රශ්න අවුල් කිරීමට ගන්නා ප්‍රයත්නයක් විදිහට හඳුන්වන්න පුළුවන්. විපක්ෂය දීර්ඝ කාලීනව සිදු කරගෙන ආවේ රටේ ප්‍රශ්න විසඳන ක්‍රමයකට වඩා ප්‍රශ්න අවුල් කරන ක්‍රමයකුයි. ගැටලුවලින් ලිස්සායාම මෙරට විපක්ෂයේ පිළිවෙත බව මේ වනවිට තහවුරු වෙලා තිබෙනවා. ඒ නිසා තමයි ජනතාව විපක්ෂයට මැතිවරණයකදි අවධානයක් හෝ සැලකිල්ලක් නොදක්වන්නේ.ආණ්ඩුව ඕනෑම ජාතික ගැටලුවකදී කටයුතු කරන්නේ ජාතික ගැටලුවලට විසැඳුම් ලබාදීමට අවශ්‍යයි කියන අදහස මුල්කරගෙනයි.උතුර, මධ්‍යම හා වයඹ මැතිවරණ නුදුරේදීම පැවැත්වීමට නියමිතයි. මේ මැතිවරණවලට මුහුණ දීමට ආණ්ඩුවේ සැලැසුම් හා සූදානම පැහැදිලි කළ හැකිද?පසුගිය මැතිවරණවල ප්‍රතිඵල විශ්ලේෂණය කළාම අපට තේරුම් ගැනීමට පුළුවන් ඉදිරි මැතිවරණවල ප්‍රතිඵල පෙළගැසෙන්නේ කොහොමද කියලා. මධ්‍යම, වයඹ ප්‍රතිඵලය ගැන අපට කිසිදු සැකයක් හෝ සංකාවක් නැහැ. මොකද අපි මේ පළාත්වලට විශාල සේවයක් ඉෂ්ට කර තිබෙනවා.මේ සේවය ගැන ජනතාව තුළ විශාල ඇගැයීමක් තිබෙනවා. ඒ නිසා එහි ප්‍රතිඵලය ගැන සැකයක් නැහැ. අපට පහසුවෙන්ම වයඹ, මධ්‍යම පළාත් සභා මැතිවරණය ජයග්‍රහණය කිරීමට පුළුවන්කම තිබෙනවා.උතුරු පළාත් සභාව සඳහා මැතිවරණයක් පැවැත්වීමට තීරණය කිරීම පමණක් වුණත් විශාල ජයග්‍රහණයක් විදිහට හඳුන්වන්න පුළුවන්. උතුරේ පළාත් සභා මැතිවරණයක් පවත්වන්නේ පළමු වරටයි. උතුරු නැඟෙනහිර පළාත් සභාව විදිහට මීට අවුරුදු විසි පහකට ප්‍රථම මැතිවරණයක් පැවැත්වුණා.ඉන් පසුව ප්‍රභාකරන්ගේ යකඩ සපත්තුවට පෑගී ඉතාමත් දුෂ්කර හා පීඩිත ජීවිතයකුයි උතුරේ ජනතාව ගත කළේ. ඒත් අද තත්ත්වය හාත්පසින්ම වෙනස්. ඔවුන්ගේ ජීවිත තත්ත්වය ආර්ථික තත්ත්වය, වේගවත්ව ඉදිරියට එමින් තිබෙනවා. උතුරු වසන්තය වැනි වැඩපිළිවෙළ මඟින් උතුරේ විශාල සංවර්ධනයක් සිදුවෙලා තිබෙනවා.අද උතුරටත් දකුණට ඇති සියලු පහසුකම් ඇති කිරීමට කටයුතු කර තිබෙනවා. මේ වාතාවරණය තුළ උතුරු ප්‍රදේශයේ විශාල පැහැදීමක් ආණ්ඩු පක්ෂය කෙරෙහි ඇති වෙලා තිබෙනවා.මේ තත්ත්වය තුළ උතුරේ ජනතාව මෙවර මැතිවරණයේදී නිවැරැදි වූත් බුද්ධිමත් වූත් තීරණයක් ගන්නා බවට නිසැකයි.දෙමළ ජාතික සන්ධානය පසුගිය කාලය තුළ උතුරේ බහුතර බලයක් දරාගෙන සිටියත් ඔවුන් දෙමළ ජනතාවට ඉෂ්ට කළ සේවයක් නැහැ. අඩුම වශයෙන් මේ අය ජනතාව වෙනුවෙන් ජල කරාමයක් හෝ සවිකර නැහැ. මේ විදිහේ පිරිසකට උතුරේ පළාත් සභා බලය ලබාදීමට තරම් දෙමළ ජනතාව අනුවණ වෙන්නේ නැහැ.උතුරේ ප්‍රජාතන්ත්‍රවාදය ක්‍රියාත්මක වීමේදී යම් යම් බාධා සිදුවෙන බවට චෝදනා නැඟෙනවා. මේ චෝදනාවලට පදනමක් තිබෙනවාද?උතුරේ ප්‍රජාතන්ත්‍රවාදයට එදා බාධා එල්ල වුණා. ඒ එල්.ටී.ටී.ඊ සංවිධානය නිසා. එදා උතුරේ මැතිවරණයක් තබනවා තියා මැතිවරණයක් ගැන සිතීම පවා අපහසු දෙයක් වෙලා තිබුණේ. ඒත් අද එහෙම නොවෙයි. අද නිදහසේ සිතිමට නිදහසේ ගමන් බිමන් යාමට පමණක් නොවෙයි නිදහසේ දේශපාලනය කිරීමටත් පුළුවන්කම ලැබී තිබෙනවා. මේ නිසා කිසිවකුට කියන්න බැහැ උතුරේ ප්‍රජාතන්ත්‍රවාදයට බාධා එල්ල වෙනවා කියලා.ආණ්ඩුව අපහසුතාවට පත් කිරීමටත් දුෂ්කරතාවට පත් කිරීමටත් ඇතැම් අය මේ විදිහේ චෝදනා එල්ල කරනවා. ඒත් ඇත්ත තත්ත්වය ඒක නොවෙයි. ඇත්ත තත්ත්වය උතුරේ ප්‍රජාතන්ත්‍රවාදයට කිසිදු බාධාවක් නැහැ. ඉතාමත් සද්භාවයකින් මේ ප්‍රදේශයේ ප්‍රජාතන්ත්‍රවාදී කටයුතු සිදුවෙමින් තිබෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>10</day>
    </date>
    <link>http://www.dinamina.lk/2013/08/10/_art.asp?fn=f1308102</link>
    <topic>සසුන’ඹ‍රේ සුදිලෙන තාරකාවක් බඳුමීවනපලානේ සුමේධ නාහිමි</topic>
    <author/>
    <content>පටිසත්ථාර වුත්‍යස්ස - ආචාර කුසලො සියා තතො පාමොජ්ජ බහුලො - දුක්ඛ ස්ස නතං කරිස්සසි“යමෙක් මනා පිළිසඳරින් යුක්තවේ ද ආචාරයෙ හි දක්‍ෂවේ ද එයින් ලබන මහත් ප්‍රීතිය ඇති ඔහු දුක්, කෙළවර කරගන්නේ ය”....යන, බුද්ධ වචනය මනාව පසක් කරන යතිවරයාණන් වහන්සේ නමක් ලෙස බස්නාහිර පළාතේ ප්‍රධාන සංඝ නායක, හොරණ ශාසනාරක්‍ෂක බල මණ්ඩලයේ ලේඛකාධිකාරී, මීවනපලාන ශ්‍රී සුනන්දාරාම මහා විහාරය, ගුරුගොඩ සිරි වාචිස්වර ධර්මායතනය, රක්වාන රජවත්ත බෝධිමූලාරාමය යන විහාරත්‍රයාධිපති, මංගල ධර්ම කීර්ති ශ්‍රී වාචිස්වර, අති ගෞරවණීය, මීවනපලානේ සුමේධ නාහිමිපාණන් හැඳින්විය හැකි ය.කීර්තිමත් ඓතිහාසික රාජ රාජ මහාමාත්‍ය ආදීන්ගේ පහස ලද රයිගම් කෝරළයේ ප්‍රකට ප්‍රභූ පරපුරක් වන උක්වත්ත පරම්පරාවේ ජන්ම ලාභය ලැබූ අප කතානායකයාණෝ පෙර සංසාරගත වාසනා ශක්තිය හා පුණ්‍ය මහිමය නිසාම පැවිදි දිවියට පත් වූ හ.රයිගම් කෝරළයේ කීර්තිමත් සංඝ පීතෘවරයාණන් වහන්සේ නමක් වන අති ගෞරවණීය, මීවනපලානේ සිරි වාචිස්සරාභිධාන රයිගම් සල්පිටි හේවාගම් කෝරළත්‍රයේ ප්‍රධාන සංඝ නායක මාහිමිපාණෝ සුමේධ නාහිමියන්ගේ ගුරුවරයාණෝ වූ හ.පැවිදි වියට පත්වීමෙන් අනතුරුව ස්වකීය අධ්‍යාපන නිකේතනය ලෙස හොරණ විද්‍යාරත්න විශ්ව විද්‍යා පීඨයට ඇතුළත් ව සිංහල, පාලි, සංස්කෘත ආදී භාෂා දැනුමෙන් පරිපූර්ණ ව තම ශිෂ්‍ය ජීවිතය අවසන් කළ අතර එවකට රජයේ ගුරුපත්වීමක් ලැබුණ ද ස්වකීය ගුරු දේවයාණන් වහන්සේගේ ඉල්ලීම මත, එය අතැර ජාතික, ආගමික, සාමාජික කටයුතුවල නියැළෙන්නට වූ හ.තම ගුරු දේවයාණන් වහන්සේ කෙරෙහි අදටත් පවතින දැඩි ගුරු භක්තිය සුමේධ නාහිමියන්ගේ චරිතයෙන් ගිහි – පැවිදි දෙපක්‍ෂයට ම ලබාගත හැකි මහඟු ආදර්ශයකි.තම ගුරු දේවයාණන් වහන්සේගේ අපවත් වීමෙන් අනතුරුව මීවනපලාන ශ්‍රී සුනන්දාරාමය ප්‍රමුඛ කොට තම විහාර ගණයට අයත් සියලු විහාරස්ථානයන් හි අභිවෘද්ධිය වෙනුවෙන් කළා වූ සේවාව අති මහත් ය. ඒ අතරින් තම ගුරු දේවයාණන් වහන්සේව සිහිපත්වීම උදෙසා හොරණ ගුරුගොඩ සිරි වාචිස්වර ධර්මායතනය ආරම්භ කිරීම සුමේධ නාහිමියන්ගේ කෘතව්දීත්වයේත් දුර දක්නා නුවණේත් මහඟු ප්‍රතිඵලයකි.එසේ ම රත්නපුර දිස්ත්‍රික්කයේ රක්වාන රජවත්ත බෝධි මූලාරාමය ආරම්භ කිරීම ද අප නාහිමියන්ගේ දුර දක්නා බවට තවත් සාධකයකි. එසේ ම ස්වකීය විහාරස්ථානයේ එතෙක් අඩු පාඩුව පැවැති සියලු විහාරාරාංගයන්ගෙන් සමලංකෘත දර්ශනීය විහාරස්ථානයක් බවට පත් කරලීමට ද අමතක කළේ නැත. බුද්ධ මන්දිරය, සීමා මන්දිරය, පංච මහා දේවාලය, වාහල්කඩ ඉදිකිරීම් ආදිය අප නාහිමියන්ගේ නිර්මාණශීලී බවත්, ආගමික භක්තියත් කාර්ය ශූරත්වයත් ප්‍රකට කරන්නකි.ආගමික වශයෙන් මෙසේ සුවිසල් මෙහෙවරක් සිදු කරන අප නාහිමියෝ රයිගම් කෝරළ ශාසනාරක්‍ෂක බල මණ්ඩලයේ ලේඛකාධිකාරී ධුරය වසර 15 කට ආසන්න කාලයක් හොබවමින් ප්‍රදේශයේ බෞද්ධ දුවා දරුවන් ගේ, දහම් අධ්‍යාපනය සඳහා සුවිශාල මෙහෙවරක් සිදු කරන අතරම ප්‍රධානාචාර්ය ගුරු - ශිෂ්‍ය දෙපක්‍ෂයේම නොමඳ බහුමානයට පාත්‍ර වීම ද සුවිශේෂත්වයකි.බොහෝ ශාසනාරක්‍ෂක බල මණ්ඩලවල ක්‍රියාකාරිත්වය සම්බන්ධ විවිධ අපවාද අසන්නට දකින්නට ලැබීම සාමාන්‍ය දෙයක් බවට පත්ව ඇති වකවානුවක ඒ සියලු දුර්මතයන්ගෙන් බැහැරව කටයුතු කිරීමට අප නාහිමියෝ සමත් වෙති.ඕනෑම ශාසනාරක්‍ෂක බල මණ්ඩලයක වැඩිම වගකීම් සමුදායක් පැවරෙන්නේ ලේඛකාධිකාරී හිමියන්ට ය. අදාල බල මණ්ඩලයේ ක්‍රියාකාරිත්වය සහමුලින්ම පවතින්නේ ලේඛකාධිකාරීන් වහන්සේගේ උනන්දුව හා කැපවීම මත ය. දහම් පාසල් ක්‍රියාත්මක කිරීම, මෙහෙයවීම සරල දෙයක් සේ බැලූ බැල්මට පෙනුන ද එය ඉතා විශාල භාරදූර වගකීමකි.අනිවාර්යයෙන් ම එය මෙහෙයවන්නා තාදී ගුණයෙන් යුක්ත විය යුතුම ය. අෂ්ට ලෝක ධර්මය තේරුම්ගත් නිහතමානී බවින් පරිපූර්ණ විය යුතු ය. අප නාහිමියන් සතුව නිහතමානී බව, සමානාත්මතාවය, ස්ථානෝචිත, උචිතානුචිත, විවේක බුද්ධියෙන් යුක්ත ය. ඒ නිසාම මෙතරම් දිගු කලක් ලේඛකාධිකාරී ධුරය හොබවති. එසේ ම තම ශ්‍රමය, කාලය, ධනය නොපැකිලිව කැප කරති. ඒ ඒ කාර්යයට සුදුස්සෝම තෝරා ගනිති.මීට අමතරව තම ප්‍රදේශයේ වේවා, ලංකාවේ කුමන දිශාවක වේවා විවිධ ස්වභාවික විපත් පැමිණුන විට අභීතව ඒ සඳහා නායකත්වය දෙන අතර ගිහි – පැවිදි සියල්ලෝම එවැනි විටක අප නාහිමියන්ගේ පිළිසරණ පතති. මේ නිසාම උන් වහන්සේට ලංකාවේ කුමන තැනක වුවද හිතෛෂීහු වෙති. කාරුණික බව අන්‍යොන්‍ය සුහදතාවය, අන් අයට පිළිසරණ වීම, නිර්භීතව තීරණ ගැනීමේ ශක්තිය උන් වහන්සේ සතු ය. මේ නිසා දේශ දේශාන්තරවල පවා උන් වහන්සේගේ යශෝරාවය පැතිර ඇත.මෙවැනි උතුම් පෞරුෂ ශක්තියකින් හා අමිල ගුණාංගයන්ගෙන් පරිපූර්ණ අප නාහිමියන්ගේ දිවි ගමනට සුවිශේෂී වූ වර්ෂයක් ලෙස 2013 අගෝස්තු මාසයය හැඳින්විය හැකි ය. ජන්ම ලාභය ලබා දශක හයක් ද උතුම් වූ පැවිදි බව ලැබ දශක පහක් ද උපසම්පදා භූමියට පිවිස දශක හතරක් ද සම්පූර්ණ වේ.උන් වහන්සේගේ සේවය අගයනුවස් දෙමහල් සංඝාවාසයක් විවෘත කිරීමට නියමිත අතර අගෝස්තු මස 10 වන දින සර්වරාත්‍රික පරිත්‍රාණ දේශනාවක් ද පසුදින ශතාධික මහා දානමය පිංකමක් ද හොරණ, ගුරුගොඩ, මීවනපලාන, සිරි සුනන්දාරාම මහා විහාරස්ථානයේ දී පැවැත්වීමට ශිෂ්‍ය පිරිස, දායක සභාව ප්‍රමුඛ හිතෛෂීහු කටයුතු සූදානම් කර ඇත. මීවනපලානේ සුමේධ නාහිමියන්ට තව බොහෝ කාලයක් යෙහෙන් ආගමික, ජාතික, සාමාජික කටයුතුවල නිරතවීමට දිගාසිරි පතමු.බස්නාහිර පළාතේ ප්‍රධාන සංඝනායක, හොරණ ශාසනාරක්ෂක බල මණ්ඩලයේ ලේඛකාධිකාරී, මීවනපලානේ ශ්‍රී සුනන්දාරාම මහා විහාරය, ගුරුගොඩ සිරි වාචිස්සර ධර්මායතනය හා රක්වාන රජවත්ත බෝධිමූලාරාමය යන විහාරත්‍රයාධිපති ගෞරවාර්හ මීවනපලානේ සුමේධ නායක ස්වාමීන්වහන්සේගේ 60 වෙනි ජන්ම දිනය නිමිත්තෙන් උන්වහන්සේට සුභාශිංසන පණිවුඩයක් නිකුත් කිරීමට ලැබීම පිළිබඳව මම අතිශයින් සතුටට පත්වෙමි.තිලොවට තිලක වූ මහා තථාගතයාණන් වහන්සේ සාරාසංඛ්‍ය කල්ප ලක්ෂයක් මුළුල්ලේ පාරමීදම් පුරා අවබෝධ කරගත්තා වූ ඒ ශාන්ත අමාමහ නිර්වාණ මාර්ගය, සුවහසක් වූ සකල ලෝකවාසී සත්ත්වයන්ගේ ම හිත සුව පිණිස අවබෝධ කරවාලීමේ සද්කර්තව්‍යය අදටත් ඉතාමත් ප්‍රශස්ත අයුරින් සිදුවනුයේ ගෞරවණීය වූ අප මහාසංඝරත්නය නිසාවෙනි.මෙයින් වසර 2320 කට පෙරාතුව නිර්මල වූ සම්බුදු දහමේ ලක්දිව සම්ප්‍රාප්තිය සනිටුහන් වීමත් සමඟම ඇරැඹි ශ්‍රී ලාංකේය සංඝ පීතෘ පරපුරේ විකාශය හේතුවෙන්, ශ්‍රී ලංකාද්වීපය පුරා සදහම් ආලෝකය විසිර පැතිර ගොස් ධර්මද්වීපයක් බවට පත්විණි. එවන් වූ උතුම් සඟ පරපුරකට නිබඳ ශක්තියක් වෙමින් සුමේධ නායක ස්වාමීන්ද්‍රයන් වහන්සේ ද ශ්‍රී සම්බුද්ධ ශාසනයේ චිරස්ථිතිය පතා විසල් ශාසනික මෙහෙවරක නිරතව සිටිති.වර්ෂ 1953 අගෝස්තු මස 11 වෙනි දින හොරණ මීවනපලානේ දී උපත ලබා, වර්ෂ 1963 ජුනි මස 12 වෙනි දා පැවිදි දිවියට පා තැබූ අපේ සුමේධ නායක ස්වාමීන්වහන්සේ, එතැන් පටන් සම්බුදු වදන් නිබඳවම ගුරු තැන්හි තබා, මනා ශික්ෂාකාමීත්වයෙන් පිරිපුන්ව, ආදර්ශවත් අයුරින් තම පැවිදි දිවිය ගත කරති.තමා ජන්ම ලාභය ලැබුවා වූ උදාරතර මාතෘභූමිය වෙනුවෙන් නිරන්තර භක්තියක් මෙන්ම අප්‍රමාණ ගෞරවයක් ද දක්වන උන්වහන්සේ, විහාර හා ආරාම පරිපාලනයේ දී මතුවන්නා වූ ගැටලු සහගත තත්ත්වයන් මනාව සන්සිඳවා ගැනීම කෙරෙහි සහජ හැකියාවකින් හෙබි වූ තෙරුන් වහන්සේ නමකි.ස්වකීය දක්ෂතාවන් මැනවින් අවබෝධ කරගත්තා වූ ස්වනිකායේ මහානායක ස්වාමීන්ද්‍රවර ප්‍රමුඛ සානුනායක කාරක සංඝ සභාව විසින් වර්ෂ 2003 දී “මංගල ධර්ම කීර්ති ශ්‍රී වාචිස්වර” යන ගෞරව උපාධිය ද සහිතව බස්නාහිර පළාතේ ප්‍රධාන සංඝනායක පදවියට සුමේධ නායක ස්වාමීන්වහන්සේ ව පත් කෙරුණු අතර, හොරණ ශාසනාරක්ෂක බල මණ්ඩලයේ ලේඛකාධිකාරී තනතුරට ද උන්වහන්සේ පත් වූහ.හැට වසරක් සපිරෙන තම දිවියෙන් පුරා අඩසිය වසරක්ම අති උත්තම වූ ගෞතම බුදුසසුන වෙනුවෙන් කැප කරමින් වඩ වඩාත් ප්‍රශංසනීය ශාසනික මෙහෙවරක නිරතව සිටින ගෞරවාහර්හ මීවනපලානේ සුමේධ නායක ස්වාමීන්වහන්සේට තෙරුවන් සරණින්, උතුම් දළදා වහන්සේගේ හා විජය ශ්‍රී ජය ශ්‍රී මහා බෝ සමිඳුන්ගේ අනුහසින්, සියලු සම්‍යක්දෘෂ්ටික දෙවි දේවතාවුන් වහන්සේලාගේ රැකවරණින්, නිදුක් නිරෝගීව, තවත් චිරාත් කාලයක් මේ ශ්‍රී සම්බුද්ධ ශාසනය ඒකාලෝක කිරීමට අවශ්‍ය කායික හා මානසික ශක්තිය ලැබේවායි මෙත් සිත් පෙරටුව මම ප්‍රාර්ථනා කරමි.හොරණ ගුරුගොඩ මීවනපලාන ශ්‍රී සුනන්දාරාම මහා විහාරාධිපති “මංගල ධර්ම කීර්ති ශ්‍රී වාචිස්වර” බස්නාහිර පළාතේ ප්‍රධාන සංඝ නායක මීවනපලානේ සුමේධාභිධාන නායක ස්ථවිරයන් වහන්සේගේ 60 වන ජන්ම දිනය නිමිති කරගෙන ශුභාශිංසන පණිවිඩයක් එවනු ලබන්නේ ඉමහත් සතුටිනි.මීවනපලාන ශශ්‍රී සුනන්දාරාමය ඇතුළු තත් විහාරයන්හි විහාරාධිපතිත්වය උසුලමින් ස්වකීය විහාරස්ථානයන්හි දායක කාරකාදීන්ගේ ජාතික ආගමික සමාජීය හා සංස්කෘතික කටයුතු ඉටුකරමින් සිදුකරන සේවය අපගේ සතුටට හේතු වූ කාරණයකි. විහාරස්ථානයන් අංගසම්පූර්ණ විහාරස්ථානයන් බවට පත්කරමින් කටයුතු කිරීම ද හොරණ ප්‍රාදේශීය ශාසනාරක්‍ෂක බල මණ්ඩලයේ ලේඛකාධිකාරී ධුරය දරමින් සිදුකරන ලෝක ශාසනික සේවාවන් මල්වතු මහා විහාරයේ කාගේත් ප්‍රසාදයට හේතු වූ කරුණකි.60 වන ජන්ම දිනය සමරන ගුරුගොඩ මීවනපලාන ශ්‍රී සුනන්දාරාමාධිපති “මංගල ධර්මකීර්ති ශ්‍රී වාචිස්වර” බස්නාහිර පළාතේ ප්‍රධාන සංඝනායක මීවනපලානේ සුමේධාභිධාන නායක ස්ථවිරයන් වහන්සේට චිරාත් කාලයක් ලෝක ශාසනික සේවාවන් කිරීමට තුණුරුවන්ගේ ආශීර්වාදයෙන් දීර්ඝායුෂ ලැබේවායි ඉති සිතින් සුභාශිංසනය කරම්හ.රයිගම් කෝරළයේ දීප්තිමත් සංඝ නේතෲන්වහන්සේ නමක් ලෙස වැඩ සිටි ගරුකටයුතු මීවනපලානේ ශ්‍රී වාචිස්වර නායක ස්වාමීන්ද්‍රයන් වහන්සේගේ ශිෂ්‍ය මීවනපලානේ ශ්‍රී සුනන්දාරාම විහාරාධිපති බස්නාහිර පළාතේ ප්‍රධාන සංඝ නායක ගරු කටයුතු මීවනපලානේ සුමේධ නායක ස්ථවිරයන් වහන්සේගේ හැටවෙනි ජන්ම දිනය නිමිති කරගෙන ආශීර්වාදාත්මක පණිවිඩයක් නිකුත් කරන්නේ ඉමහත් සතුටිනි.වයස විසිහතේ දී විහාරාධිපති ධුරයට පත් වූ අපේ සුමේධ නායක ස්ථවිරයන් වහන්සේ තම ගුරු දේවයන් වහන්සේලාගේ ගෞරවය ආරක්ෂා කරමින් තම ගෞරවය ද රැකගෙන විහාරස්ථානය ද පෝෂණය කරමින් ගෝලබාලාදීන් ද හදාවඩා ගනිමින් ප්‍රදේශයේ කෙරෙන ජාතික ආගමික සාමාජික කටයුතුවලදී මහා සංඝයා වහන්සේ සමඟ පුරෝගාමීව ප්‍රදේශයේ ගිහි පැවිදි හැමදෙනාගේ ප්‍රසාදය දිනාගෙන කටයුතු කරන නායක ස්ථවිර නමකි.අපේ සුමේධ ස්ථවිරයන් වහන්සේගේ හැටවන ජන්ම දිනය නිමිතිකරගෙන තම ගෝලබාලාදීන් සහ දායකකාරකාදින් කළ ගුණ සලකමින් ආශීර්වාද කිරීම උතුම් සත්පුරුෂ ක්‍රියාවකි. අපේ මීවනපලානේ සුමේධ නායක ස්ථවිරයන් වහන්සේට තව බොහෝ කාලයක් ජාතික ආගමික සාමාජික අධ්‍යාපනික සේවාවන් පොදු මහජනතාවගේ සහ ශාසනයේ චිරස්ථිතිය වෙනුවෙන් කිරීම උතුම් වූ දළදා හාමුදුරුවන්ගේ පිහිටෙන් ජය ශ්‍රී මහා බෝධීන් වහන්සේ සහ අටමස්ථාන, සොළොස්මස්ථාන, විද්‍යාලංකාර පිරිවෙනේ වැඩසිටින නිර්මල සර්වඥ ධාතුන් වහන්සේගේ මෙන්ම මුළු ත්‍රිපිටකය අවුරුදු තුනයි මාස පහයි දවස් පහළොවක් සංගායනා කළ විද්‍යාලංකාර පින්බිමේ ආශීර්වාදයෙන් නිදුක් නිරෝගී සුවපත් භාවය චිර ජීවනය සැලසේවායි විද්‍යාලංකාර පිරිවෙනේ ආශීර්වාදය මම ප්‍රකාශ කරමි.මීවනපලානේ ශ්‍රී සුනන්දාරාම මහා විහාරාධිපති මංගල ධර්ම කීර්ති ශ්‍රී වාචිස්වර පූජ්‍ය මීවනපලානේ සුමේධාභිධාන බස්නාහිර පළාතේ ප්‍රධාන සංඝනායක ස්වාමීන් වහන්සේට ජන්මයෙන් වසර 60ක් සම්පූර්ණ වීමත් පැවිදි දිවියට ඇතුළත්ව වසර 50ක් සම්පූර්ණ වීමත් උපසම්පදාවට පත්ව වසර 40 ක් පිරීමත් බස්නාහිර පළාතේ ප්‍රධාන සංඝනායක පදවිය ලැබී වසර 10 ක් සම්පූර්ණ වීමත් නිමිති කොට ආශීර්වාදාත්මක පණිවිඩයක් නිකුත් කරන්නේ බලවත් සතුටිනි.පූජ්‍ය මීවනපලානේ සුමේධ නායක ස්වාමීන්ද්‍රයන් වහන්සේ තම සඟ පරපුරේ උරුමයන් හා උදාර කර්තව්‍යයන් මැනවින් වටහාගෙන ඒ මඟ යමින් ලෝක ශාසන අභිවෘද්ධිය පිණිස ක්‍රියා කරන තෙරනමකි. උන්වහන්සේ තම ශාසනික පරම්පරාවේ ගෞරවය සුරකිමින් භික්ෂුත්වය රැකගෙන ශික්ෂාකාමීව ක්‍රියා කිරීම අප මහා විහාර වංශික ස්‍යාමෝපාලි මහා නිකායේ මල්වතු විහාර සම්ප්‍රදායට ඉමහත් ගෞරවයකි.එපමණක් නොව සුමේධ නායක ස්වාමීන් වහන්සේ ස්වකීය විහාරස්ථාන මනා ලෙස පවත්වා ගනිමින් දායකකාරකාදීන්ගේ ප්‍රසාදය දිනා ගනිමින් ආගමික සේවාවන්හි පුරෝගාමීව ක්‍රියා කරති. එමෙන්ම ප්‍රදේශයේ ජාතික ආගමික සාමාජික කටයුතුවලදී ප්‍රමුඛත්වය ගෙන සංවිධානාත්මකව නියැලෙන තෙරනමක් ලෙස ප්‍රදේශවාසීන්ගේ සම්භාවනාවට ලක්ව වැඩ සිටීම සතුටට කරුණකි.අපවත් වී වදාළ අතිපූජ්‍ය මීවනපලානේ වාචිස්සර නායක ස්වාමීන්ද්‍රයන් වහන්සේ පළාතේ දැරූ සම්භාවනීය නායකත්වය හැකි පමණින් ඉටු කරමින් ගිහි පැවිදි ප්‍රභූන් ආශ්‍රය නිශ්‍රය කරමින් ප්‍රදේශයේ සියලු ආයතන සමඟ සමීප සබඳතා ගොඩ නගාගෙන උන්වහන්සේ ක්‍රියා කරති. සුමේධ නාහිමිපාණන් වහන්සේගේ සේවාවන් අතර අතිශයින්ම වැදගත් කාරණය වන්නේ මහා විහාර සම්ප්‍රදායට අනුව ශිෂ්‍යබාලාදීන් හික්මවීමයි.ඒ අනුව උපාධිධාරී භික්ෂුන් වහන්සේලා කිහිපනමක් ම වැඩ සිටිති. උන්වහන්සේලා ද ජාතික, ආගමික, අධ්‍යාපනික සේවාවන්හි නිරත වෙමින් ශාසනාභිවෘද්ධිය පිණිස ක්‍රියා කරති. මෙසේ ලෝක ශාසනික සේවාව වෙනුවෙන් උදාර මෙහෙයක් ඉටු කරන පූජ්‍ය මීවනපලානේ සුමේධ නායක ස්වාමීන්ද්‍රයන් වහන්සේට එම සේවාවන් තව දුරටත් කරගෙන යාමට තෙරුවන් සරණ ලැබේවා යැයි ආශීර්වාද කරමු.උපතින් 60 වියට පා තබන නාහිමියන් පැවිදි දිවියට එළැඹ වර්ෂ 48 ක් ගෙවා ඇත. මේ ආ ගමන් ම‍ෙ ආගමික සමාජීය වශයෙන් සුවිසල් මෙහෙවරක් එහිමියන් අතින් ඉටු වී ඇත. මීවනපලාන සුනන්දාරාම මහා විහාරයේ එතෙක් පැවැති අඩුපාඩු සියල්ල සම්පූර්ණ කිරීමට උන්වහන්සේ පියවර ගත්හ.ඒ අතරම උන්වහන්සේගේ අධිපතිත්වය හොබවන විහාරස්ථාන ගණන 09 කි. එහැමහිද සියලු අඩුපාඩු සපුරමින් එම ප්‍රදේශවාසීන්ගේ ශාසන ප්‍රබෝධය ඇති කිරීමට ගත්තා වූ තැත ප්‍රශංසනීය වෙයි.හොරණ ශාසන ආරක්‍ෂක මණ්ඩලයේ ගරු ලේඛකාධිකාරී තනතුර හොබවමින් බස්නාහිර පළාතේ ප්‍රධාන සංඝනායක පදවිය දරමින් ශ්‍රී සුනන්දාරාම විහාරස්ථානයේ වැඩ වසන අතිපූජ්‍ය මීවනපලානේ සුමේධාභිධාන නාහිමි වහන්සේට දිගාසිරි පතමි.  10 වන දින සවස 6.30ට අටවිසි බෝධි පූජා පිංකම/සර්ව රාත්‍රික පරිත්‍රාණ ධර්ම දේශනාව 11 වන දින දහවල් 150 නමකට අධික මහා සගරුවන විෂයයෙහි දානමය පිංකම රාත්‍රී 7.30ට දේව පූජා පිංකම    .</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>12</day>
    </date>
    <link>http://www.dinamina.lk/2013/08/12/_art.asp?fn=n1308121</link>
    <topic>සර්ව ආගමික නායකයෝ එක හඬින් පවසති</topic>
    <author/>
    <content>කොළඹ ග්‍රෑන්ඩ්පාස්හි පිහිටි ඉස්ලාම් දේවස්ථානයකට කිසියම් සංවිධානාත්මක පිරිසක් පෙරේදා එනම්; 10වන සෙනසුරාදා ප්‍රහාරයක් එල්ල කර ඇති අතර එහි අරමුණ වන්නේ ශ්‍රී ලංකාවේ දී පැවැත්වීමට නියමිත පොදු රාජ්‍ය මණ්ඩල මහ සමුළුව කඩාකප්පල් කිරීම බව හෙළිදරව් වෙමින් පවතී. මේ කුමන්ත්‍රණය පසුපස ආණ්ඩුවට එරෙහි දේශීය හා විදේශීය බලවේග ක්‍රියාත්මක වන බවට ද සාක්ෂි පවතී.ආණ්ඩුවේ ප්‍රධානීන් මේ පහරදීම තරයේ හෙළා දකින අතර සිද්ධිය සම්බන්ධයෙන් පූර්ණ පරීක්ෂණයක් කිරීමට ද තීන්දු කර තිබේ. මේ පහරදීම දේශද්‍රේහීන්ගේ ක්‍රියාවක් බවද ඔව්හු කියා සිටිති.ජාතික සමගිය සඳහා වූ අන්තර් ආගමික සංවිධානය ඊයේ සිද්ධියට සම්බන්ධ ප්‍රවෘත්ති සාකච්ඡාවක් ද පැවැත්වීය.එහිදී අදහස් දැක්වූ ජාතික සමගිය සඳහා වූ අන්තර් ආගමික සංවිධානයේ ප්‍රධාන සභාපති, සබරගමුව විශ්වවිද්‍යාලයේ උප කුලපති මහාචාර්ය කුඹුරුගමුවේ වජිරඤාණ නාහිමියෝපොදු රාජ්‍ය මණ්ඩල රාජ්‍ය නායක සමුළුව සඳහා ශ්‍රී ලංකාවට පැමිණීමට නියමිත රාජ්‍ය නායකයන් නොමඟ යැවීමේ ප්‍රයත්නයක දේශද්‍රෝහීන් පිරිසක් නිරත වී සිටින බව පැවසූහ.එම ද්‍රෝහීන් පිරිසට රට තුළ සිදුවන වේගවත් සංවර්ධනය දෙස බලා සිටිය නොහැකිව මෙම රටට එරෙහි ක්‍රියා මාර්ගයන්හි නිරත වී සිටින බවද උන්වහන්සේ ප්‍රකාශ කළහ.පෙරේදා (10) ග්‍රෑන්ඩ්පාස්හි මුස්ලිම් ආගමික පල්ලියකට පහරදීමේ සිද්ධිය වෙනුවෙන් ඊයේ (11) කොළඹ මහජන පුස්තකාලයේ පැවැති මාධ්‍ය හමුවේදී උන්වහන්සේ මේ බව පැවසූහ.ලෝක රාජ්‍ය නායකයින් මේ වන විට ශ්‍රී ලංකාවට පැමිණීමට සූදානමින් සිටියි. රාජ්‍ය නායකයින් ලංකාවට පැමිණෙන බවට දැනටමත් ප්‍රතිඥා දී තිබේ. ඔවුන් රටේ සංවර්ධනය සියැසින් දැක, මෙරට ජනතාව සමඟ කතා බහ කිරීමට මෙය වැදගත් අවස්ථාවක් කරගෙන ඇත. ලෝක රාජ්‍ය නායකයින් මෙරටට පැමිණීම ඉවසාගත නොහැකි කුමන්ත්‍රණකාරීන් මේ වන විට විවිධ අරගල කිරීමට සැදී පැහැදී සිටිති. මෙතෙක් ගත් සෑම පියවරක්ම අසාර්ථක වූ බැවින් වෙනත් ක්‍රියාමාර්ග මඟින් රට අස්ථාවරත්වයට පත් කර ජාත්‍යන්තරයට පෙන්වීමට මාන බලන බවත් උන්වහන්සේ පැවසූහ.ආගමික අසමගිය ඇතිකර ආගමික භේද ඇතිකිරීමත්, වතුර ප්‍රශ්නයක් ඇතිවන විට කුමන්ත්‍රණකාරයින් එතැන ප්‍රශ්නයක් ඇතිකර ඒවා වෙනතකට යොමු කර ලෝකයට පෙන්වීමටත් උත්සාහ දරති.මේ අනුව ඇතිවන සෑම ප්‍රශ්නයකදීම සාමකාමීව සාකච්ඡා මාර්ගයෙන් විසඳා ගැනීමට උත්සාහ කළ යුතු බවත්, කුමන්ත්‍රණකාරී, බලවේග , ජාතිද්‍රෝහීන් හඳුනා ගන්නා ලෙස ජනතාවගෙන් ඉල්ලා සිටින අතර රට වෙනුවෙන් කළ හැකි පූජාවක් ලෙස සලකා මෙවැනි සියලු පාප නතර කරන ලෙසත් කුඹුරුගමුවේ වජිරඤාණ හිමි සඳහන් කරති.ජාතික සමගිය සඳහා වූ අන්තර් ආගමික සංවිධානයේ ගලගම ධම්මරංසි හිමිඉදිරියේදී පැවැත්වීමට නියමිත රාජ්‍ය නායක සමුළුවට බාධා කිරීමේ අරමුණින් දේශද්‍රෝහීන් රටේ මහා විනාශයක් ඇති කිරීමට උත්සාහ කරන බව ගලගම හිමියෝ කීහ.මහින්ද රාජපක්ෂ ජනාධිපතිතුමාගේ පෞරුෂත්වය තුළ අද මෙරට ජාතික ආගමික සමගිය වර්ධනය වී තිබේ. අධිවේගී මාර්ග, ගුවන් තොටුපොළ වරාය වැනි දැවැන්ත සංවර්ධන ව්‍යාපෘති ඉදිවෙමින් පවතියි.මධ්‍යම, උතුරු සහ පුත්තලම් දිස්ත්‍රික්කය ඇතුළු වයඹ හා හා පුරා කියා මැතිවරණයක් පවත්වන එකම අවස්ථාවයි.සමහර පිරිස් උත්සාහ කරන්නේ, රට තුළ භේද භින්න ඇති කිරීමටයි. දීර්ඝ කාලයක් පවත්වා ගෙන එන ජාතික සමගිය ඉදිරියටත් අපි පවත්වාගෙන යායුතුයි. අපි සියලු ජනවර්ගයන් කෙරෙහි මෛත්‍රියෙන්, කරුණාවෙන් කටයුතු කළ යුතුයි.අප රටේ ජනතාව මෝඩ නැහැ. නිවැරදිව කරුණු කාරණා තේරුම් ගන්න පිරිසක් තමයි මේ රටේ සිටින්නේ. රට විනාශ කිරීමට කටයුතු කරන වංචනිකයින්ට මේ රටේ ජනතාව හසුවන්නේ නැහැ.එදා සිරිමාවෝ මැතිනියටත් නොබැඳි සමුළුව පැවැත්වීමට ගිය අවස්ථාවේදී මෙවැනි චෝදනා, අපහාස ඇති වුණා. ඉදිරියේදී පැවැත්වීමට නියමිත පොදු රාජ්‍ය මණ්ඩල සමුළුවට විශාල මුදල් සම්භාරයක් වියදම් කරනවා කියන එක අපි බැහැර කරන බවද මෙම සමුළුව මෙරට පැවැත්වීම තුළින් රටට විශාල ප්‍රතිලාභයක් අත්වන බව ද උන්වහන්සේ පැවසූහ.ජාතික සමගිය සඳහා වූ අන්තර් ආගමික සංවිධානයේ සම සභාපතිසරත් හෙට්ටිආරච්චි පියතුමාවසර තිහක ශාපලත් යුද්ධයක අප පැටලී සිටියා. එහි අමිහිරි මතකයන් හාරා ඇවිස්සීමට අපට අවශ්‍ය නැහැ.අද අතිවිශාල පිරිසක් කොළඹ වරායේ ඉදිකිරීම් බැලීමට පැමිණෙමින් සිටිති.ප්‍රාන්තවලට කැඩෙන්නේ නැතිව අපි සියලු දෙනාම එකට බෙදා හදා ගෙන ජීවත් වෙනවා. මේක දකින්න බැරි පිරිස් සිටිනවා. සුළු සුළු ගැටුම්වලින් ප්‍රයෝජන ගැනීමට උත්සාහ දරන අන්තවාදීන් සුළු පිරිසක් සිටින බවත් කුමන්ත්‍රණකාරී බලවේග හඳුනාගෙන ක්‍රියා කළ යුතු බවත් සරත් හෙට්ටිආරච්චි පියතුමා පැවසීය.ජාතික සමගිය සඳහා වූ අන්තර් ආගමික සංවිධානයේ ආචාර්ය අල්හාජ්සන් මව්ලානා පූජක තුමා සහ එම සංවිධානයේ හින්දු ආගම නියෝජනය කළ ශිවනේශ කුරුක්කල් තුමන්ද මෙහිදී අදහස් දැක්වූහ.ග්‍රෑන්ඩ්පාස් සිද්ධිය පිළිබඳ ප්‍රතිචාර දක්වන රජයේ මුස්ලිම් ඇමැතිවරු මේ ගැන වහාම පරීක්ෂණයක් පවත්වන්නැයි ජනාධිපතිවරයාගෙන් ද බෞද්ධ නායකයන්ගෙන් ද ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>12</day>
    </date>
    <link>http://www.dinamina.lk/2013/08/12/_art.asp?fn=n13081222</link>
    <topic>වස විස බෑ; පරිසර හානි බෑ; ප්‍රමිතියත් ඕනෑ</topic>
    <author>සන්ධ්‍යා කරුණාරත්න</author>
    <content>විදේශ රටවලින් ආනයනය කරනු ලබන ආහාර ද්‍රව්‍ය, ඖෂධ, සුවඳ විලවුන් ඇතුළු අනෙකුත් පාරිභෝගික භාණ්ඩ වස විසවලින් තොර දැයි නිරීක්ෂණය කිරීම සඳහා අන්තර් අමාත්‍යාංශ පරීක්ෂණ කමිටුවක් ඇති කිරීමට සෞඛ්‍ය අමාත්‍යාංශය පියවර ගෙන ඇතැයි ඇමැති මෛත්‍රීපාල සිරිසේන මහතා කියයි.සෞඛ්‍ය, කෘෂිකර්ම, විද්‍යා හා තාක්ෂණ, වෙළඳ හා පාරිභෝගික කටයුතු, පරිසර අමාත්‍යාංශ ඒකාබද්ධ කර ‍අන්තර් අමාත්‍යාංශ කමිටුව පිහිටුවන බව සෞඛ්‍ය ඇමැති මෛත්‍රීපාල සිරිසේන මහතා පවසයි.ආනයනික කිරිපිටි සම්බන්ධයෙන් මතු වූ ගැටලුවත් සමඟ ඉදිරි කාලයේදී ආනයනික ආහාර සම්බන්ධයෙන් මෙවැනි ගැටලු මතුවීමේ අවදානමක් පවතින නිසා මේ තීරණය ගත් බව සෞඛ්‍ය අමාත්‍යාංශය ප්‍රකාශ කරයි.මෙරට ජීවත්වන සියලුම ජනතාවට ඉතා සංවේදී ලෙස දැනෙන ගැටලු සම්බන්ධයෙන් සෞඛ්‍ය අමාත්‍යාංශය විදියට තනි තීරණයක් ගන්නවාට වඩා අමාත්‍යාංශ ඒකාබද්ධ වී රටක් විදියට තීරණ ගැනීම වඩාත් වැදගත් වන බව ද ඇමැතිවරයා කීය.අන්තර් අමාත්‍යාංශ කමිටුව පත් කිරීම සඳහා වූ යෝජනාව සම්බන්ධයෙන් අමාත්‍ය මණ්ඩල පත්‍රිකාව සකස් කරන ලෙස ඇමැතිවරයා සෞඛ්‍ය සේවා අධ්‍යක්ෂ ජනරාල්වරයාට උපදෙස් ද ලබාදී ඇත.මත භේදයට තුඩු දුන් ආනයනික කිරිපිටි වෙළඳපොළෙන් ඉවත් කිරීමට අඳාළ සමාගම කටයුතු කර ඇත.එම කිරිපිටි තොග නැවත වෙළඳපොළට පැමි‍ණියහොත් සෞඛ්‍ය අමාත්‍යාංශය ඊට අඳාළව දැඩි නීතිරීති ක්‍රියාත්මක කිරීමට ද පියවර ගෙන ඇත.කීර්ති නාමයක් තබා ඇති ‍අඳාළ කිරිපිටි සමාගම එවැනි කටයුත්තක් නොකරනු ඇති බවට අමාත්‍යාංශයේ විශ්වාසයක් පවතින බවට සෞඛ්‍ය අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>12</day>
    </date>
    <link>http://www.dinamina.lk/2013/08/12/_art.asp?fn=n13081223</link>
    <topic>ශ්‍රී ලංකාවේ වත්මන් ප්‍රගතිය ලොවට කියාපෑමට අවස්ථාවක්</topic>
    <author>මහින්ද අලුත්ගෙදර</author>
    <content>වත්මන් ශ්‍රී ලංකාව ලබා තිබෙන සාර්ථකත්වය ලොවට ප්‍රකාශ කිරීම සඳහා පොදු රාජ්‍ය මණ්ඩලීය සමුළුව අතිශය වැදගත් අවස්ථාවක් බව බ්‍රිතාන්‍යය අවධාරණය කරයි.සමුළුවෙන් ලැබෙන ප්‍රතිලාභ ලක්වාසී සැමට බෙදා දෙමින් රට සමෘද්ධිමත් කිරීමට ද මෙය කදිම අවස්ථාවක් වන අතර පොදුරාජ්‍ය මණ්ඩලීය සමුළුවේ සාර්ථකත්වයට පූර්ණ සහයෝගය ලබාදෙන බව ද ශ්‍රී ලංකාවේ බ්‍රිතාන්‍යය මහ කොමසාරිස් ජෝන් රැන්කින් මහතා ප්‍රකාශ කරයි.මෙවර පොදු රාජ්‍ය මණ්ඩලීය සමුළුව ශ්‍රී ලංකාවේ දී පැවැත්වීමට තීරණය කළේ මීට වර්ෂ හතරකට පෙර බව සිහිපත් කළ ශ්‍රී ලංකාවේ බ්‍රිතාන්‍යය මහ කොමසාරිස්වරයා මීට වර්ෂ දෙකකට පෙර ඔස්ට්‍රේලියාවේ පැවැති සමුළුවේ දී එය ස්ථිර වූ බව ද සදහන් කරයි.වසර 30 ක කාලයක් ශ්‍රී ලංකාවේ පැවැති යුද ගැටුම්වලින් අනතුරුව මේ සමුළුව ශ්‍රී ලංකාවේ දී පැවැත්වෙන බව පෙන්වාදෙන ජෝන් රැන්කින් මහතා ආර්ථිකමය සංවර්ධනය හා ජාතීන් අතර සංහිඳියාව ඇති කිරීම අතින් ප්‍රගතියක් ලබා තිබෙන ශ්‍රී ලංකාව සම්බන්ධයෙන් රටවල් 53 ක රාජ්‍ය නායකයන් දැනුවත් කිරීමට ද මෙහි දී හැකිවන බව පෙන්වා දෙයි.බ්‍රිතාන්‍ය රජය නියෝජනය කරමින් අගමැති ඩේවිඩ් කැමරන් සහ විදේශ කටයුතු ඇමැති විලියම් හේග් මහත්වරුන් ශ්‍රී ලංකාවේ පැවැත්වෙන පොදු රාජ්‍ය මණ්ඩලීය රාජ්‍ය නායක සමුළුව සදහා සහභාගිවන බව සදහන් කරන ඒ මහතා මේ සමුළුවට සහභාගිවීම ඉතා වැදගත් කොට සළකන බව ද දෙවැනි එලිසබෙත් මහ රැජින නියෝජනය කරමින් චාල්ස් කුමරු ද සහභාගි බව කියාසිටී.මේ සමුළුව පැවැත්වීමෙන් ශ්‍රී ලංකාවේ වෙළෙඳ හා ආයෝජන කටයුතු පුළුල් කර ගැනීමේ අවකාශ තිබෙන බව ද කලාපීය සාමාජිකයන් පමණක් නොව ඉහළ පෙළේ ව්‍යාපාරික ප්‍රජාව සමඟ කටයුතු කිරීමේ අවස්ථාව සහ සෘජු විදේශ ආයෝජන ආකර්ෂණය කර ගැනීමේ අවස්ථාව ද ශ්‍රී ලංකාවට උදාවන බව හෙතෙම පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>12</day>
    </date>
    <link>http://www.dinamina.lk/2013/08/12/_art.asp?fn=n13081224</link>
    <topic>උ/පෙළ කඩාකප්පල් කිරීමේ උත්සාහයක් ඇද්දැයි පරීක්ෂණ</topic>
    <author>සුභාෂිණී සේනානායක</author>
    <content>අධ්‍යයන පොදු සහතික පත්‍ර උසස් පෙළ විභාගය කඩාකප්පල් කිරීමේ වැඩපිළිවෙළක් ඇද්දැයි සොයා බැලීමට කොළඹ අපරාධ පරීක්ෂණ දෙපාර්තමේන්තුව පරීක්ෂණ ආරම්භ කර ඇත.විභාගය සම්බන්ධව සිදු වූ ඇතැම් සිද්ධීන් සම්බන්ධයෙන් පරීක්ෂණයක් පවත්වන ලෙස විභාග කොමසාරිස් ජනරාල් ඩබ්ලිව් එම් එන් ජේ පුෂ්පකුමාර මහතා අපරාධ පරීක්ෂණ දෙපාර්තමේන්තුවට සහ පොලිස්පතිවරයාට පැමිණිලි කර ඇත.විභාගය සම්බන්ධයෙන් තොරතුරු ලබා දීමට ලබා දුන් දුරකතන අංක 1911ට ලැබුණු දුරකතන ඇමතුම් කිහිපයක් සම්බන්ධයෙන් මේ වන විටත් පරීක්ෂණ ආරම්භ කර ඇති අතර ජංගම දුරකතන ඇමතුම් ,ඊ‍මේල් පණිවුඩ, ‍ෆේස් බුක් සහ අනතර්ජාලය හරහා යවන ලද පණිවුඩ සම්බන්ධයෙන් ද මේ වන විට තොරතුරු ලබා ගෙන ඇත.ජනාධිපති මහින්ද රාජපක්ෂ මහතා අධ්‍යාපන ඇමැති බන්දුල ගුණවර්ධන මහතාට මෙම සිද්ධීන් සම්බන්ධයෙන් අපරාධ පරීක්ෂණ දෙපාර්තමේන්තුවට පැමිණිලි කරන ලෙස ලබා දුන් උපදෙස්වලට අනුව ඇමැතිවරයා මෙම පැමිණිල්ල සිදු කරන ලෙස විභාග කොමසාරිස් ජනරාල්වරයාට උපදෙස් ලබා දී ඇත. මෙයට පෙර තිබු විභාග සම්බන්ධයෙන් ද මෙවැනි කඩාකප්පල්කාරි සිදුවීම් වාර්තා වූ අතර ඒවා සම්බන්ධයෙන් අපරාධ පරීක්ෂණ දෙපාර්තමේන්තුව පරීක්ෂණ සිදු කළ අතර අදාළ පුද්ගලයන් අධිකරණය වෙත යොමු කිරීමට කටයුතු කර ඇත. .</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>12</day>
    </date>
    <link>http://www.dinamina.lk/2013/08/12/_art.asp?fn=n13081225</link>
    <topic>ත්‍රිරෝද-කැබ් අනතුරින් එකම පවුලේ 3ක් මරුට</topic>
    <author>රඹුක්කන විශේෂ – ඔස්වල්ඩ් ගොඩකුඹුර සහ රඹුක්කන උතුර සමූහ – විපුල කුමාරතුංග</author>
    <content>කෑගල්ල රඹුක්කන මාර්ගයේ දළුග්ගල ප්‍රදේශයේ සිදුවූ රිය අනතුරකින් එකම පවුලේ තිදෙනකු මියයයි. මෙලෙස අවාසනාවන්ත ලෙස මියගොස් ඇත්තේ හතරලියද්ද කඳබෝව ප්‍රදේශයේ පදිංචි කේ. සොයිසා (53), එම්. ජී. ඉනෝකා දර්ශනී සෝමසිංහ (37) හා කේ. එම්. මහේෂ් උමයංග (05) යන අය බව රඹුක්කන පොලිසිය පවසයි.හතරලියද්ද සිට රඹුක්කන හරහා පාණදුර දක්වා ගමන් කළ මෙම පිරිස රැගත් ත්‍රිරෝද රථය රඹුක්කන දලුග්ගල දී වතුර බෝතල් රැගත් කැබ් රථයක ගැටීමෙන් මේ මාරක රිය අනතුර සිදුවී තිබේ. කැබ් රථයේ රියැදුරු හා ත්‍රිරෝද රථයේ ගමන් ගත් තවත් තිදෙනෙකු කෑගල්ල මහ රෝහලේ හා රඹුක්කන දිසා රෝහලේ ප්‍රතිකාර ලබති.කැබ් රථයේ රියදුරු සිය ධාවනයේ දී ඇතිවූ වෙහෙස නිසා තම හිතවතකුට රිය ධාවනය සඳහා භාරදී ඇති අතර ඔහු රියදුරු බලපත්‍රයක් නොමැති අයකු බව ද හෙළි වී ඇත.තුවාලකරුවන් කෑගල්ල හා රඹුක්කන රෝහල්වල වැඩිදුර ප්‍රතිකාර ලබන අතර කෑගල්ල ජ්‍යෙෂ්ඨ පොලිස් අධිකාරි ප්‍රියලාල් දසනායක මහතාගේ උපදෙස් මත රඹුක්කන පොලිසිය වැඩිදුර පරීක්ෂණ පවත්වයි.මාලඹේ ප්‍රදේශයේ සිට ජල බෝතල් ගෙන ආ කැබ් රථය හා එහි රියදුරු ගඟන අභිමාන් බණ්ඩාර යන අය අත්අඩංගුවට ගැනීමට රඹුක්නන පොලිසිය පියවර ගෙන ඇත.මියගිය අය පිළිබඳ මරණ පරීක්ෂණ කෑගල්ල ශික්ෂණ රෝහලේදී සිදුකිරීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>12</day>
    </date>
    <link>http://www.dinamina.lk/2013/08/12/_art.asp?fn=n1308122</link>
    <topic>කදිරගාමර් පිළිරුව ජනපති අතින් විවෘත වේ</topic>
    <author>ධනුෂ්ක ගොඩකුඹුර</author>
    <content>කෘතහස්ත දේශපාලනඥයකු වූ ලක්ෂ්මන් කදිරගාමර් මහතාගේ පිළිරුව ඒ මහතාගේ අට වැනි ගුණ සමරුව යෙදෙන අද (12) දින ජනාධිපති මහින්ද රාජපක්ෂ මහතාගේ සුරතින් විවෘත කෙරේ.කොටි ත්‍රස්තවාදීන් විසින් ඝාතනය කරන ලද කදිරගාමර් මහතා‍ සිහිකරමින් කොළඹ, හෝර්ටන් පෙදෙසේ පිහිටිලක්ෂ්මන් කදිරගාමර් ජාත්‍යන්තර සම්බන්ධතා සහ ක්‍රමෝපායන් අධ්‍යයන ආයතනයේ මෙම පිළිරුව ස්ථාපිත කර ඇත. ජනාධිපතිවරයාගේ උපදෙස් මත විදේශ කටයුතු පිළිබඳ ඇමැති මහාචාර්ය ජී. එල්. පීරිස් මහතාගේ මූලිකත්වයෙන් මෙම පිළිරුව ස්ථාපිත කෙරිණ.ත්‍රස්තවාදයට ‍එරෙහිව රාජ්‍ය තාන්ත්‍රික මට්ටමින් සුවිසල් මෙහෙවරක් ඉටු කළ ලක්ෂ්මන් කදිරගාමර් මහතා 2004 වසරේ සිට 2005 වසර දක්වා මෙරට විදේශ අමාත්‍ය ධූරය හෙබවීය.මහනුවර ත්‍රිත්ව විද්‍යාලයේ ආදි සිසුවකු වන කදිරගාමර් මහතා ලංකා විශ්වවිද්‍යාලයෙන් 1953 වසරේදී නීතිවේදය පිළිබඳ ගෞරව උපාධිය හිමිකර ගත්තේය. පාසල් සමයේ මෙන්ම විශ්වවිද්‍යාලයේදීත් අති දක්ෂ ක්‍රීඩකයකු ලෙස නමක් දිනා සිටි කදිරගාමර් මහතා මලල ක්‍රීඩා සහ රගර් සඳහා සුවිශේෂී දස්කම් පාමින් සම්මාන හිමිකර ගත්තෙකි.වර්ෂ 1955දී නීතිඥයකු ලෙස දිවුරුම් ‍දුන් ඒ මහතා ඔක්ස්ෆර්ඩ් විශ්වවිද්‍යාලයෙන් සාහිත්‍යවේදී උපාධිය දිනා ගත් අතර ඔක්ස්ෆර්ඩ් සංගමයේ සභාපති ධූරයට පත් දෙවැනි ශ්‍රී ලාංකිකයා ලෙස තේරී පත් විය. එම ධූරයට පත් වූ පළමු වැන්නා තවත් කෘත‍හස්ථ දේශපානඥයකු වූ ලලිත් ඇතුලත්මුදලි මහතාය.ජාත්‍යන්තර සංවිධාන රැසක ඉහළ පෙළේ තනතුරු ඉසිලූ කදිරගාමර් මහතා වෙසක් පොහොය දිනය ජාත්‍යන්තර නිවාඩුවක් බවට පත් කිරීමට පුරෝගාමී විය. කොටි සංවිධානය ජාත්‍යන්තරයේ තහනම් කිරී‍මෙහි ලා සුවිසල් මෙහෙවරක් ඉටු කළ ඒ මහතා 2005 වසරේ අගෝස්තු මස 12 වැනි දින කොටි ස්නයිපර්කරුවකුගේ ගොදුරක්ව අවසන් හුස්ම හෙළුවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>12</day>
    </date>
    <link>http://www.dinamina.lk/2013/08/12/_art.asp?fn=n1308123</link>
    <topic>යාපනයේ පන්සලකට අත් බෝම්බ ප්‍රහාරයක්</topic>
    <author>උපාලි කරුණාරත්න සහ රක්ෂණ ශ්‍රියන්ත</author>
    <content>යාපනය නාවක්කුලි ගම්මානයේ පිහිටි බෞද්ධ විහාරස්ථානයකට පෙරේදා (10) රාත්‍රී අත්බෝම්බ ‍ප්‍රහාරයක් එල්ලවී ඇත.මෙම ප්‍රහාරය එල්ලවන අවස්ථාවේ භික්ෂූන් වහන්සේ නමක් සහ තවත් පුද්ගලය කු එහි සිට ඇති අතර ප්‍රහාරයෙන් ජීවිත හානි සිදුවී නොමැති බව පොලිස් මාධ්‍ය ප්‍රකාශක කාර්යාලය සදහන් ක‍රයි. මෙම ප්‍රහාරය සම්බන්ධයෙන් දෙමළ ජාතික සන්ධානය පිළිබදව සැකයක් පවතින බව සිංහල රාවය සංවිධානයේ සභාපති අක්මීමන දයාරතන හිමියෝ දිනමිණට පැවසූහ‍.මෙම ගම්මානයේ සිංහල පවුල් තිහක් පමණ පදිංචිව සිටින අතර පසුගිය දිනක පැමිණි දෙමළ ජාතික සන්ධානයේ සාමාජිකයින් පිරිසක් මෙහි වෙසෙන ජනතාවට තර්ජනය කර ඇති බවද දයාරතන හිමියෝ පැවසීය. උතුරු පළාත් සභා ඡන්දය පැවැත්වීමට ආසන්නයේදී ‍මෙවැනි ප්‍රහාර ‍තුළින් ජාතිවාදී හැඟීම් ඇවිලවීමට දෙමළ ජාතික සන්ධානය කටයුතු කරන බවද උන්වහන්සේ වැඩිදුරටත් ප්‍රකාශ කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>12</day>
    </date>
    <link>http://www.dinamina.lk/2013/08/12/_art.asp?fn=n1308124</link>
    <topic>පොදු රද මඬුලු ශ්‍රී ලංකා රැස්වීම ඊළාම් සිහිනය බිඳ දැමීමක්</topic>
    <author>තෙන්නකෝන් කුලසේකර</author>
    <content>පොදු රාජ්‍ය මණ්ඩලීය රාජ්‍ය නායක සමුළුව ශ්‍රී ලංකාවේ පැවැත්වීම දෙමළ ඩයස්පෝරාවේ ඊළාම් රාජ්‍ය සිහිනය බිඳ දැමීමේ මහඟු අවස්ථාවක් බව උතුරු මැද පළාත් මහ ඇමැති එස්. එම්. රංජිත් සමරකෝන් මහතා පවසයි. අමාත්‍යවරයා මේ අදහස් පළකැර සිටියේ අනුරාධපුර නැගෙනහිර නුවරගම් පළාත් ප්‍රාදේශීය ලේකම් කොට්ඨාස බල ප්‍රදේ්ශයේ රුපියල් අනූ ලක්‍ෂයක වියදමෙන් ග්‍රාමීය මාර්ග හතක් ප්‍රතිසංස්කරණ කටයුතු පෙරේදා (10) අරඹමිණි. එහි දී ප්‍රධාන අමාත්‍යවරයා මෙසේ ද කීය.වසර තිහක පමණ කාලයක් තිස්සේ එල්.ටී.ටී.ඊ කොටි ත්‍රස්තවාදීන් ශ්‍රී ලංකාව පිළිබඳ පතුරුවා තිබූ මිථ්‍යාව සිඳ බිඳ දැමීමට පොදු රාජ්‍ය මණ්ඩලීය රාජ්‍ය නායක සමුළුව ඉවහල් වනු ඇත. එසේම ත්‍රස්තවාදීන් විසින් විනාශ කර දමන ලද උතුරු නැගෙනහිර ප්‍රදේ්ශ වේගවත් සංවර්ධනයකට යොමු වී ඇති බව රාජ්‍ය නායකයන්ට අවබෝධ කැර ගත හැකි වනු ඇති බවත් විශේෂයෙන්ම ලොව බලගතු රාජ්‍යයන් රැසක ආර්ථිකය කඩා වැටෙමින් පවතින යුගයක රුදුරු ත්‍රස්තවාදයකට මුහුණ දී ශශ්‍රී ලංකාව අත්කැර ගෙන සිටින ආර්ථික ජයග්‍රහණය පිළිබඳ රාජ්‍ය නායකයන් තේරුම් ගනු ඇති බවත් පැවසීය.පොදු රාජ්‍ය මණ්ඩලීය රාජ්‍ය නායක සමුළුව ශ්‍රී ලංකාවේ පැවැත්වීම ශශ්‍රී ලංකාව ලැබූ විශිෂ්ට ජයග්‍රහණයක් බවත්, ත්‍රස්තවාදයේ අළු ගසා දමා නැගී සිටින ශශ්‍රී ලංකාවෙහි ආර්ථික, සාමාජික, සංස්කෘතික සංවර්ධනය වේගවත් කැරෙන බොහෝ වෙළඳ හා සංවර්ධන ගිවිසුම් පොදු රාජ්‍ය මණ්ඩලීය නායක සමුළුවට සමගාමිව සිදුවන බවත් ප්‍රධාන අමාත්‍යවරයා අවධාරණය කළේය.මෙහි දී උතුරු මැද පළාත් සභා මන්ත්‍රී උපාලි විජේකෝන් මහතා ඇතුළු තවත් කීප දෙනෙකු ද අදහස් දැක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>12</day>
    </date>
    <link>http://www.dinamina.lk/2013/08/12/_art.asp?fn=n1308125</link>
    <topic>අබිමන්තොටට ජන ගඟ ගලයි</topic>
    <author>සුභාෂීණී සේනානායක</author>
    <content>දකුණු කොළඹ අබිමන්තොට වරාය නැරඹීමට පැමිණෙන ලක්ෂ සංඛ්‍යාත ජනතාවට පහසු වන සේ අද (12) සිට පෙරවරු 7.00 සිට වරායට ප්‍රවිෂ්ට වීමට ඉඩ ලබා දීමට වරාය හා මහාමාර්ග අමාත්‍යාංශය තීරණය කර ඇත.සවස 5.00 වන තෙක් වරාය නැරඹීමට හැකි වේ. පසුගිය 08 වැනිදා මහජනතාවට දැකබලා ගත හැකි වන සේ විවෘත කළ අබිමන්තොට නව වරාය නැරඹීමට ඊයේ (11) වන විට ලක්ෂ විස්සකට අධික පිරිසක් පැමිණ තිබේ.පෞද්ගලික වාහන 50000ක් පමණ වරාය පරිශ්‍රයට ඇතුල් වී ඇත. මීට අමතරව වරාය අධිකාරිය විශේෂ වාහන සේවයක් වරාය ප්‍රවිෂ්ට පිවිසුමේ සිට දියකඩනය දක්වා ගමන් පහසුකම් සලසා ඇත.ශ්‍රි ලාංකික ජනතාවට ලබන 13 වනදා දක්වා වරාය නැරඹීමට ඉඩ සලස්වා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>12</day>
    </date>
    <link>http://www.dinamina.lk/2013/08/12/_art.asp?fn=n1308126</link>
    <topic>උතුරේ එජාප-ජවිපෙ සාමාජිකයෝ වැල නොකැඩී ශ්‍රීලනිපයට එති</topic>
    <author>ගාමිණී ජයසිංහ සමඟ අමිල ප්‍රභාත් වනසිංහ</author>
    <content>මෙවර උතුරු පළාත් සභා මැතිවරණයේ දී එක්සත් ජනතා නිදහස් සන්ධානයේ ජය තහවුරු කිරීම සඳහා වැලිඔය ප්‍රදේශයේ පාරම්පරික එක්සත් ජාතික පක්‍ෂ සහ ජනතා විමුක්ති පෙරමුණේ සාමාජිකයෝ එක්දහස් අටසීයක් (1800) පසුගියදා (10) ශ්‍රී ලංකා නිදහස් පක්‍ෂයට එක් වූහ.වැලිඔය ප්‍රාදේශීය ලේකම් කොට්ඨාසයේ, ගජබාපුර, නිකවැව (දකුණ), ඇතාවැටුණ වැව සහ කල්‍යාණිපුර යන ප්‍රදේශවල පවුල් 715 කට අයත් මෙම පිරිස පසුගියදා එම ගම්මානවල පැවති එක්සත් ජනතා නිදහස් සන්ධානයේ ප්‍රචාරක රැස්වීම්වලදී ළමා සංවර්ධන සහ කාන්තා කටයුතු අමාත්‍ය තිස්ස කරල්ලියද්ද මහතා අතින් මෙලෙස ශ්‍රී ලංකා නිදහස් පක්‍ෂ සාමාජිකත්වය ලබාගත්හ.ඉකුත් යුද සමයේ ඇඳිවත පමණක් රැගෙන ගම් බිම් අතහැර ගිය තමන්ට මහින්ද රාජපක්‍ෂ ජනාධිපතිතුමාගේ උදාර නායකත්වය යටතේ නිදහස ලැබුණු පසු යළි ගම් බිම් කරා එන්නට හැකිවූ බවත්, එයට කෘතගුණ සැලකීමක් ලෙස මෙවර පළාත් සභා මැතිවරණයේ දී සන්ධානයට සහයෝගය ලබාදීමට තම පවුල්වල සාමාජිකයන් ඒකමතිකව තීරණය කළ බවත් මීට පෙර එක්සත් ජාතික පක්‍ෂයේ ප්‍රබල ක්‍රියාකාරිකයෙකු ලෙස කටයුතු කළ ගජබාපුර මියුලන් ලියනගේ මහතා පැවසීය. එමෙන්ම අසාර්ථක නායකයෙකු යටතේ එක්සත් ජාතික පක්‍ෂය මේ වන විටත් යළි බලයට පත්වීමට නොහැකි ලෙස කඩාවැටී ඇති බවත්, උතුරේ ජනතාවට අවශ්‍ය සංවර්ධනය වත්මන් රජය මගින් අද වනවිට සාර්ථකව සිදුකරන බැවින් තව දුරටත් යූ.ඇන්.පී ය වෙනුවෙන් කටයුතු කිරීම තම දරුවන්ගේ අනාගතය අඳුරු කිරීමක් ලෙස සැලකිය හැකි බැවින් ද තමන් ඇතුළු තම ගම්මානයේ සියලු එක්සත් ජාතික පාක්‍ෂිකයන් මෙලෙස රජයට එක් වූ බව ලියනගේ මහතා තවදුරටත් පැවසීය.මෙහිදී අදහස් දැක්වූ ජනතා විමුක්ති පෙරමුණේ හිටපු ප්‍රබල ක්‍රියාකාරිකයෙකු වූ ඇතාවැටුණ වැව ඒ. ඩබ්ලිව්. උපාලි බණ්ඩාර මහතා,“ජනතා විමුක්ති පෙරමුණ වෙනුවෙන් අපි කළ සේවය පක්‍ෂයෙන් නිසි ඇගයීමට ලක් වුණේ නැහැ. අනුරාධපුරේ ලාල් කාන්ත සහෝදරයා, පොළොන්නරුවේ සුභසිංහ සහෝදරයා මම කවුද කියා දන්නවා. තව දුරටත් ඛ්ඹ්තට විරුද්ධව කටයුතු කරන්න බැරි නිසා මම අද ආණ්ඩුවට එකතු වුණා. අපි කාට කාටත් දේශපාලනය කරන්න රට නිදහස් කර දුන්නේ ජනාධිපතිතුමා යි. ජනතා විමුක්ති පෙරමුණේ නායකයෝ බොහෝ පිරිසක් ජීවත්වෙන්නේ මනෝ ලෝකවල. නමුත් අපි යුද්දෙට මැදිවෙලා දුක් විඳපු පිරිසක් වුණත් අද සැබෑ ලෝකය දැක්කා. ජනතා විමුක්ති පෙරමුණේ ඇතැම් සහෝදරවරු මේ රටේ සිදුවන සංවර්ධනය ගැන කතා කරන්නේ අඳ, ගොළු, බිහිරි අය විදිහටයි.”හෝදාපාළුවට ලක්වූ එක්සත් ජාතික පක්‍ෂය සහ ජනතා විමුක්ති පෙරමුණ ගොඩගැනීමට යළි කිසිදා සාර්ථක නායකයන් බිහි නොවන බවත්, දවසින් දවස විපක්‍ෂයේ බුද්ධිමත් පිරිස් අතිගරු ජනාධිපතිතුමා නිසා රජයට එක්වන බවත්, මේ අනුව රජයට උතුරු පළාත් සභාව ජයග්‍රහණය කිරීම අපහසු නොවන බවත් අමාත්‍ය තිස්ස කරල්ලියද්ද මහතා මෙහිදී අදහස් දක්වමින් කියා සිටියේ ය.ගජබාපුර පැවති ප්‍රචාරක රැස්වීමට අනුරාධපුර දිස්ත්‍රික් පාර්ලිමේන්තු මන්ත්‍රී එස්. ඩී. මුතුකුමාරණ, වව්නියාව ශශ්‍රී ලංකා නිදහස් පක්‍ෂ ප්‍රධාන සංවිධායක ප්‍රේමරත්න සුමතිපාල, උතුරුමැද පළාත් සමුපකාර අමාත්‍ය කේ. එච්. නන්දසේන යන මහත්වරුන් ඇතුළු ගජබාපුර ප්‍රදේශවාසීන් විශාල පිරිසක් පැමිණ සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>12</day>
    </date>
    <link>http://www.dinamina.lk/2013/08/12/_art.asp?fn=n1308127</link>
    <topic>හම්බන්තොට ජාත්‍යන්තර සම්මන්ත්‍රණ ශාලාවේ ඉදිකිරීම් අවසන් අදියරේ</topic>
    <author>ඡායාරූප සහ සටහන ලූණම සමූහ - සනත් ගමගේ</author>
    <content>හම්බන්තොට නව නගරය කේන්ද්‍ර කරගනිමින් ආසන 1500කින් සමන්විත මෙරට විශාලතම ජාත්‍යන්තර සම්මන්ත්‍රණ ශාලාවේ ඉදිකිරීම් අවසන් අදියරේ පවතී.අක්කර 27.67ක මෙම සම්මන්ත්‍රණ ශාලාව ඉදිකෙරේ. වර්ග මීටර් 8081 කින් සමන්විතව මහල් තුනකින් ඉදිකර තිබෙන මෙම සම්මන්ත්‍රණ ශාලාවේ ප්‍රධාන ශාලාවේ එක්වර 1500කට අසුන්ගත හැකිවන අතර තවත් 1500කට අසුන්ගත හැකි කුඩා ප්‍රමාණයේ සම්මන්ත්‍රණ ශාලා 10 කින් සමන්විත වන බව ව්‍යාපෘති අධ්‍යක්ෂක ආනන්ද සමරසිංහ මහතා කීය.අවශ්‍යතාව මත එම සම්මන්ත්‍රණ ශාලාවල ඉඩකඩ වෙනස් කිරීමට හැකිවන ලෙසට ඉදිකිරීමද විශේෂත්වයකි. 5000කට එක්වර නැරඹිය හැකි එළිමහන් රංග පීඨයක්ද සම්මන්ත්‍රණ ශාලා පරිශ්‍රයේ ඉදිවෙමින් පවතින බවද ආනන්ද මහතා කීය. හෙලිකොප්ටර් දෙකක් ගොඩබෑම සඳහා ස්ථාන දෙකක්ද සකසා තිබෙන අතර, කාර් 670ක්, බස් 12 ක්, යතුරුපැදි 250ක්, ත්‍රිරෝද රථ 150ක් සහ හෙලිකොප්ටර් යානා හතක් නතර කර තැබිය හැකි රථගාලක්ද මෙහි ඉදිකරන බව ව්‍යාපෘති අධ්‍යක්ෂවරයා කීය.සම්මන්ත්‍රණ ශාලාවේ ඉහළ කොටසේ ප්‍රධාන ආපනශාලාවක් සැකසෙන අතර ප්‍රධාන අමුත්තන් සඳහාත් සෙසු අය සඳහාත් තවත් ආපනශාලා පිහිටුවා තිබේ. අති නවීන තාක්ෂණයෙන් යුතුව ශබ්ද, ආලෝක සහ වීඩියෝ මෙහෙයුම් පද්ධතියක් ක්‍රියාත්මක කෙරේ.වැසි ජලය එක්රැස් කිරීමට හැකි විශාල ප්‍රමාණයේ භූගත ජල ටැංකියක්ද ඉදිකර තිබෙන අතර, සූර්ය බලශක්තිය යොදා ගනිමින් කොටසකට විදුලි ආලෝකය ලබාදීමද සිදුකෙරෙන බව ආනන්ද මහතා කීය.මේ වසරේ අගදී පැවැත්වීමට නියමිත පොදු රාජ්‍ය මණ්ඩලීය තරුණ සමුළුව සඳහා හම්බන්තොට ජාත්‍යන්තර සම්මන්ත්‍රණ ශාලාව විවෘත කිරීමට හැකිවන බවද ආනන්ද සමරසිංහ මහතා කීය.කොරියන් රජයේ ණය ආධාර සහ මෙරට මුදල් ආයෝජනය මඟින් නාගරික සංවර්ධන අධිකාරියේ අධීක්ෂණය හා උපදේශකත්වය යටතේ ඉදිකිරීම් සිදුකෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>12</day>
    </date>
    <link>http://www.dinamina.lk/2013/08/12/_art.asp?fn=n13081213</link>
    <topic>රටේ දරුවන්ට ඥානය දෙන ගමන් අපේ දරුවන්ටත් සලකන්න ඕනෑ</topic>
    <author>චින්තා රණසිංහ</author>
    <content>දේශයේ දරුවන්ගේ නැණස දල්වනවා සේම ලේක් හවුස් ආයතනයේ සේවකයින්ගේ දරුවන්ගේ අධ්‍යාපනයට ද අත හිත දීමට කවදත් පසුබට නොවන බව ලේක් හවුස් කතෘ මණ්ඩල අධ්‍යක්ෂ සිලරත්න සෙනරත් මහතා අවධාරණය කළේ ය.ලේක්හවුස් සේවක සේවකයන්ගේ දරුවන්ගේ අධ්‍යාපනය වෙනුවෙන් ඉදිරියටත් අවශ්‍ය කටයුතු සලසන බව ද අධ්‍යක්ෂකවරයා පැවැසීය.ලේක් හවුස් ආයතනයේ සේවකයින්ගේ ශිෂ්‍යත්වය සමත් දරුවන්ට මුදල් හා ත්‍යාග පිරිනැමීම වෙනුවෙන් එම ආයතනයේ ප්‍රතිපාදක අරමුදල 14 වැනි වරටත් සංවිධාන කළ උත්සවයට සහභාගී වෙමින් අධ්‍යක්ෂකවරයා මේ අදහස් පළ කළේ ය.එම උත්සවය ලේක්හවුස් සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතාගේ ප්‍රධානත්වයෙන් කොළඹ, ලේක්හවුස් ආයතනයේ දී පසුගිය09දා පැවැත්වුණු අතර ලේක්හවුස් ආයතනයේ සේවකයින්ගේ 2012 ශිෂ්‍යත්වය සමත් දරුවන් 20 දෙනෙකුට රුපියල් දසදහසකට අධික මුදල් හා ත්‍යාග පාර්සල් ප්‍රදානය මෙදින සිදු කෙරිණ.ලේක්හවුස් ආයතනය අධ්‍යාපන අමාත්‍යාංශයේ සහ විභාග දෙපාර්තමේන්තුවේ විශේෂ අවධානය යටතේ අධ්‍යාපනික සඟරා රැසක් මුද්‍රණය කරන ප්‍රමුඛ ආයතනය බවට පත්ව ඇති බව ද අධ්‍යක්ෂකවරයා සඳහන් කළේ ය.අධ්‍යක්ෂකවරයා මෙසේ ද පැවැසීය, රජයෙන් ආධාර නොලබා අති විශාල සේවක සුබ සාධනයක් සලසන එකම ආයතනය ලේක්හවුස් ආයතනයයි. අද දිනයේ දරුවන්ට මේ ත්‍යාග සහ මුදල් ලබා දීම සඳහා අප ආයතනය සමඟ අත්වැල් බැඳ ගත්තේ අනුග්‍රාහක ආයතන කිහිපයක්.පත්තර මහගෙදර වචනයේ පරි සමාප්ත අර්ථයෙන්ම පත්තර මහ ගෙදරක් යන්න සනාථ කරමින් සිංහල දෙමල හා ඉංග්‍රිසි යන මාධ්‍ය ත්‍රිත්වයෙන්ම ප්‍රකාශන නිකුත් කරන ප්‍රමුඛ ආයතනය වන්නේ ද ලේක් හවුස් ආයතනයයි.අප ආයතනයේ සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතා මේ වෙනුවෙන් පුරෝගාමීව කටයුතු කරනවා. එතුමා ජනාධිපති මහින්ද රාජපක්ෂ මහතාගේ විශ්වාසය හා ආශිර්වාදයෙන් තිබෙනවා. එතුමාගේ ගමනට සුළුතරයක් එරෙහි වෙද්දී සහයෝගය දක්වන බහුතරය හමුවේ නොසැලෙන ඉන්ද්‍රකීලයක් ලෙස එම අභියෝගයන්ට මුහුණ දෙනවා.ජනාධිපතිතුමා වරක් ප්‍රකාශ කලා යුද්ධය අවසන් කරන්න අලුත් හමුදාවක් යොදා නොගත් බව හා එතෙක් සිටි හමුදාවම තමයි යුද්ධ කොට ජය ගත්තේ කියාලා. ඒ වගේමයි අපේ ආයතනය මේ රටේ දරුවන් වෙනුවෙන් ආරම්භ කළ අධ්‍යාපන ප්‍රකාශන මේ ආයතනයේම සිටින බුද්ධිමත් සේවකයින්ගේ අනුදැන්ම යටතේ නිකුත් කරන ප්‍රකාශනයි. අපි ඉදිරියේ දීත් මේ වැඩ කටයුතු මේ ආකාරයෙන්ම ක්‍රියාත්මක කරනවා.ලේක්හවුස් සේවකයින්ගේ ප්‍රතිපාදක අරමුදලේ ලේකම්/කාණ්ඩ ප්‍රධානී සරත් මණ්ඩලවත්ත මහතා,මෙය අපි වාර්ෂිකව සංවිධාන කරන සේවාවක්. ලේක්හවුස් ආයතනයේ සේවකයන්ගේ දරුවන් ලබා ගන්නා ජයග්‍රහණ ඇගයීමකට ලක් කිරීම අපගේ යුතුකමක් කොට සලකනවා. මේ දරුවන් පසු කළේ ජීවිතයේ පළමු කඩයිමයි. දරුවන්ගේ මාපියන්, වැඩිහිටියන්, මගපෙන්වන්නන් ලෙස අප ඔවුන් දිරිමත් කළ යුතුයි.1999 වසරේ දී අප ආයතනයේ එවකට පැවැති කළමනාකරීත්වයත් සමඟ සාකච්ඡා කොට මේ ශිෂ්‍යත්ව ප්‍රදානය කිරීමේ වැඩපිළිවෙළ ආරම්භ කළා. එහි දී මුලින්ම අපි දරුවන්ට ලබා දුන් සුළු මුදල අද රුපියල් දස දහසක් ඉක්මවා තිබෙනවා.ඒ වගේම එක් දරුවෙකුට මුදල් ත්‍යාග සමඟ ත්‍යාග 10 ක් ලබා දීමට හැකි වී තිබෙනවා. සෞඛ්‍ය, අධ්‍යාපන ඇතුළුව විවිධ ප්‍රතිපාදන ලබා දීමේ දී අපේ අරමුදල මේ වන විට හොඳ ස්ථානයකට පැමිණ තිබෙනවා. අපි ඉදිරි වර්ෂවල දී මේ වැඩපිළිවෙළ මීටත් වඩා සාර්ථකව ක්‍රියාත්මක කිරීමට බලාපොරොත්තු වනවා.මෙහි දී අදහස් පළ කළ වාර්ෂික හා විශේෂ ප්‍රකාශන කළමනාකරු ඩී.එස්.ඉලේසිංහ මහතා - ලේක්හවුස් සභාපති ජ්‍යෙෂ්ඨ මාධ්‍යවේදී බන්දුල පද්ම කුමාර මහතාගේ මග පෙන්වීම මත මේ රටේ දරුවන් වෙනුවෙන් විදුනැණ, අතුරු මිතුරු, බුදු සාධු වැනි අධ්‍යාපන සඟරා රැසක් නිකුත් කරනවා.මේ ආයතනයේ සේවකයන් වශයෙන් අපි ආඩම්බර වෙනවා අපේ දරුවන් වෙනුවෙන් සිදු කරන මේ මහඟු කර්තව්‍ය සම්බන්ධයෙන්. මේ රටේ දරුවන්ගේ අධ්‍යාපනය සඳහා ලේක් හවුස් ආයතනයේ අධ්‍යාපන සඟරා හොඳ පිටිවහලක්.හොඳ පුරවැසියන් බිහි කිරීම සඳහා සභාපතිතුමා පුංචි දරුවන්ගේ අධ්‍යාපනයට අත හිත දීමට තීරණය කිරීම කලෝචිත බව මගේ හැඟීමයි. ශිෂ්‍යත්ව විභාගය සමත් දරුවන් 20 දෙනෙකු වෙනුවෙන් මෙහි දී ලේක්හවුස් සේවකයින්ගේ ප්‍රතිපාදන අරමුදල මඟින් රුපියල් 5000ක් වටිනා මුදල් ත්‍යාග ලබා දුන් අතර සීමාසහිත එක්සත් ප්‍රවෘත්ති සමාගම මඟින් රුපියල් 5000ක් වටිනා පොත් වව්චර්, ලේක්හවුස් ප්‍රකාශන පොත් පාර්සල් ලබා දුන්නේ ය.ලේක්හවුස් නියෝජ්‍ය සාමාන්‍යාධිකාරී වරුණ මල්ලවආරච්චි මහතාගේ අනුග්‍රහයෙන් පාසල් පොත් බෑග්, ඩී.එස්.අයි ආයතනයේ නියෝජ්‍ය සාමාන්‍යාධිකාරී (අලෙවි) තෑගි වවුචර්, තිනකරන් පුවත්පතේ ප්‍රධාන කර්තෘ එස්.තිල්ලෙයිනාදන් මහතාගේ අනුග්‍රහයෙන් ඉංග්‍රිසි-දෙමළ ශබ්ද කෝෂ, රිචඩ් අභ්‍යාස ආයතනයේ අනුග්‍රාහකත්වයෙන් පොත් පාර්සල්, ෆෑන් ඒෂියා බැංකුවේ අනුග්‍රහයෙන් කැප් සහ කැට, මිහිර කර්තෘ මණ්ඩලයේ මාධ්‍යවේදී ශිසිකා පෙරේරා මහත්මියගේ අනුග්‍රාහකත්වයෙන් සිසු කෑම පෙට්ටි ත්‍යාග වශයෙන් එම දරුවන්ට ප්‍රදානය කෙරුණි.පී.එල්. එන්. නුවන්ජිත් සිගේරා, එස්.ඒ.පී. මේධානි රත්නායක, අයි.එච්.චතුනි දිනයන, එච්.නෙත්මිණ හපුආරච්චි, ටී.ආර්.ජෝරිස් එදිරිසිංහ, එච්.ඒ.ඩී.නෙත්කළු තීක්ෂණ, එම්.පී.සී.ජනාධි ජයවීර, කේ.වී. සකුනි අංජනා කරන්දන, ඊ.ඩී. මහේෂි පූර්ණිමා, එච්.කේ. අංජනන ද සිල්වා, ජේ.කේ.දේෂානී ගමගේ, සී.චමුපති ගම්ආරිය, එම්.ඒ.නෙත්මි යුවනිකා, වී.රුවන්යා දිසානායක යාපා, ඩී.ජේ.සන්දීප් ඉලේසිංහ, ජේ.විනාත් සුදුසිංහ, වයි.ඩබ්ලිව්.ඒ. මනුරි සියාරා, එච්.ඉරන්ජනා සුදුසිංහ, එච්.එෆ්.එස්.සචිනි හංසිකා ‍ෆොන්සේකා, ජේ. අංජනා කුමාරසිංහ නැමැති දූදරුවන් කොළඹ, කෑගල්ල, ගම්පහ, මාතර, රත්නපුර, අනුරාධපුර, ගාල්ල, කළුතර, හම්බන්තොට දිස්ත්‍රික්කවල ලේක්හවුස් සේවකයින්ගේ දරු දැරියන් 20 දෙනෙකුට මේ මුදල් හා ත්‍යාග පිරිනැමිණ.ලේක්හවුස් ආයතනයේ සාමාන්‍යාධිකාරී අභය අමරදාස, නියෝජ්‍ය සාමාන්‍යාධිකාරී (අලෙවි) වරුණ මල්ලවආරච්චි, සීමාසහිත එක්සත් ප්‍රවෘත්ති පත්‍ර සමාගමේ ලේකම් කුමුදු ගුණවර්ධන තිනනකරන් ප්‍රධාන කර්තා එස්. තිල්ලෙයිනාදන් මහත්ම මහත්මින් ප්‍රමුඛ නිලධාරීන් පිරිසක් මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>12</day>
    </date>
    <link>http://www.dinamina.lk/2013/08/12/_art.asp?fn=n1308128</link>
    <topic>අසූ අට දෙනාගේ ඔස්ට්‍රේලියා සිහිනය ගාලු මුහුදේ ගිලේ</topic>
    <author>උපාලි කරුණාරත්න සහ රක්ෂණ ශ්‍රියන්ත</author>
    <content>නීති විරෝධී ලෙස ඔස්ට්‍රේලියාව බලා යමින් සිටි ශ්‍රී ලාංකිකයන් 88 දෙනෙකුගෙන් යුත් පිරිසක් රැගත් යාත්‍රාවක් පෙරේදා (10) දින නාවික හමුදාව විසින් අත්අඩංගුවට ගෙන ඇත.මෙම පිරිස ගාල්ලට කිලෝමීටර් 220 ක් ඈත මුහුදේදී අත්අඩංගුවට ගත් බව නාවික හමුදා මාධ්‍ය ප්‍රකාශක කමාන්ඩර් කෝසල වර්ණකුලසූරිය මහතා දිනමිණට පැවසීය.මෙම පිරිස ‍අද 12 රාත්‍රී වන විට ගාල්ල නාවික හමුදා කදවුර වෙත රුගෙන ඒමට හැකි වනු ඇතැයිද ඒ මහතා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>12</day>
    </date>
    <link>http://www.dinamina.lk/2013/08/12/_art.asp?fn=n1308129</link>
    <topic>රතුපස්වල සිද්ධියට යුද සෙබළුන් සම්බන්ධ නම් උපරිම දඬුවම් දෙනවා</topic>
    <author>පණ්ඩුක සමරසේකර</author>
    <content>රතුපස්වල සිද්ධිය සම්බන්ධයෙන් යුද හමුදාව විසින් වෙනමම පරීක්‍ෂණයක් සිදුකර එයට සම්බන්ධ යම් සෙබළෙක් වැරදිකරු වුවහොත් යුද හමුදා නීතියට අනුව උපරිම දඬුවම් ලබාදෙන බව යුද හමුදාපති ලුතිනන් ජනරාල් දයා රත්නායක මහතා දිනමිණ කළ විමසීමකදී පැවැසීය.යුද හමුදා ක්‍රමවේදයන්ට අනුව පොලිසියේ සහාය සඳහා පොලිස්පතිවරයා විසින් කළ ඉල්ලීමකට අනුව ආරක්ෂක මාණ්ඩලික ප්‍රධානී විසින් එම ප්‍රදේශයට යුද හමුදාව පිටත්කර හැර ඇති බවත් එම ක්‍රමවේදයේ කිසිදු වරදක් සිදුවී නැති බවත් පවසන දයා රත්නායක මහතා ජනතාව සමඟ ඇතිවූ ගැටුමේදී හමුදා සෙබළකු අතින් යම් වරදක් සිදුවී ඇද්ද යන්න පිළිබඳව යුද හමුදාව විසින් මේ වනවිට පුළුල් පරීක්ෂණයක් සිදුකරන බවද පැවසීය.ලොව ඉහළම විනයක් පවත්වාගෙන යන සංවිධානය ලෙස ශ්‍රී ලංකා යුද හමුදාවට ඉහළ කීර්තිනාමයක් හිමිවන බවද යුද හමුදා නීතිය උල්ලංඝනය කළ සෙබළුන්ට මරණීය දණ්ඩනය පවා ලබාදී ඇති බවද හමුදා නීතිය උල්ලංඝනය කළ සෙබළුන් ජීවිතාන්තය දක්වා සිර දඬුවම් විඳින බවද පැවසූ හමුදාපතිවරයා මේ සියලු ක්‍රියාමාර්ගයන් ගනුලබන්නේ හමුදාවේ ඉහළ විනය රැකීමට බවත් යළි එවැනි සිදුවීම් ඇතිවීම වැළැක්වීමට බවත් දිනමිණ සමඟ පැවසීය.ඇතැම් දේශපාලන පක්ෂ සියලු සිද්ධීන් දේශපාලනීකරණය කිරීම තුළින් රටේ අවුල් ඇති කිරීමටත් ජාත්‍යන්තර වශයෙන් හමුදාව අපකීර්තියට පත් කිරීමට උත්සාහ දරන බවත් පැවසූ යුද හමුදාපතිවරයා වෙනත් රටවල හමුදා සේනාංක මෙන් ශ්‍රී ලංකා හමුදාව වැරදිකරුවන් රැකීමට ක්‍රියා නොකරන බවද අවධාරණය කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>12</day>
    </date>
    <link>http://www.dinamina.lk/2013/08/12/_art.asp?fn=n13081210</link>
    <topic>දඹුල්ලේ කුණු අල ගමට ගෙනා අයට හොඳ පාඩමක්</topic>
    <author>සීගිරිය විශේෂ</author>
    <content>දඹුල්ල ආර්ථික මධ්‍යස්ථානයේ වෙළඳසැලකින් ඉවත්කළ කුණු අර්තාපල් අල තොගයක් රාත්‍රියේ ගමකට රැගෙනවිත් දමා ගිය පසු ගම්මුන් ඊයේ (11) මැදිහත් වී එම වෙළඳසැලේම අය ගෙන්වා නැවත කුණු අල පටවා යැවීමට ඉඩ සැලසීය.කාලයක් තිස්සේ දඹුල්ල සිසිරවත්ත ප්‍රදේශයේ පෞද්ගලික ඉඩම් වලට සහ ඇළවේලිවලට කුණු අර්තාපල් අල ගෙනවිත් දැමීම නිසා ගම්මුන් දැඩි සෞඛ්‍ය ප්‍රශ්නයකට මුහුණ පා සිට ඇත. ඒ අනුව පෙරේදා (10) රාත්‍රී 12.00ට පමණ ලොරි රථයක් කුණු අල ගම මැද දමා යද්දී ගම්මුන් පිරිසක් පැමිණ ලොරිය නැවැත්වීමට උත්සාහ කරද්දී ලොරිය පලාගොස් තිබිණි.කෙසේ හෝ මේ කුණු අල අතරේ දඹුල්ල ආර්ථික මධ්‍යස්ථානයේ අල පිටරටින් ගෙන් වූ වෙළඳසැලේ බිල්පත් හා ව්‍යාපාරිකයාගේ දුරකථන අංක සහිත කාඩ්පත් කීපයක් ගම්මුන්ට හමු වී ඇත.එම අල ගෙන්වා ඇත්තේ දඹුල්ල ප්‍රාදේශීය සභාවේ මන්ත්‍රීවරයකු බව ගම්මුන්ට එමඟින් අනාවරණය වී ඇත.ගම්මුන් මන්ත්‍රීවරයාට දුරකථනයෙන් කතාකොට අල රැගෙන යන ලෙස දැනුම් දුන්නද ඔහු නොපැමිණි තැන පොලිසියටත් දඹුල්ල නගරාධිපති ජාලිය ඕපාත මහතාට ද දැනුම් දුන්හ.නගරාධිපතිවරයා එම ස්ථානයට පැමිණ පැය දෙකහමාරක පමණ කාලයක් තිස්සේ ව්‍යාපාරිකයා එම ස්ථානයට පැමිණෙන බව දැනුම්දුන් නිසාවෙන් පසුව වෙළඳසලේ අයකුට දුරකථනයෙන් කතා කළ නගරාධිපති ජාලිය ඕපාත මහතා මේ අල තොගය ඉවත් නොකළහොත් නීතිමය පියවර ගන්නා බව දැන්වීමත් සමඟ, මන්ත්‍රීවරයා හෝ වෙළඳස‍ෙල් කළමනාකරුද නොමැතිව සේවකයන් පිරිසක් ලොරි රථයක් රැගෙන ආහ.ගම්මුන් මෙහි දී ඔවුන්ට බැන වදින්නට වූහ. එහි දී සේවකයෝ රාත්‍රී ගෙනවිත් දැමූ අර්තාපල් අල නැවත ලොරියට පටවාගෙන ගොස් ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>12</day>
    </date>
    <link>http://www.dinamina.lk/2013/08/12/_art.asp?fn=n13081211</link>
    <topic>ලෝක ළමා දිනයේදී දිස්ත්‍රික්ක 25ට නිවාස 25ක්</topic>
    <author>සටහන හා ඡායාරූප - අමිල ප්‍රභාත් වනසිංහ</author>
    <content>මෙවර ලෝක ළමා දින සැමරීම වෙනුවෙන් දිවයිනේ සෑම දිස්ත්‍රි‍්‍රක්කයක්ම ආවරණය වන පරිදි ඉගෙනීමට දක්‍ෂ දරුවන් සිටින අඩු ආදායම්ලාභි පවුලක් සඳහා නව නිවසක් ඉදිකරලීමට පියවර ගැනේ.ළමා සංවර්ධන හා කාන්තා කටයුතු අමාත්‍යංශයේ පරිවාස හා ළමා රක්‍ෂණ සේවා දෙපාර්තමේන්තුව මගින් මෙම වැඩපිළිවෙළ ක්‍රියාවට නැංවේ. දිවයිනේ දිස්ත්‍රික්ක විසිපහකට (25)ම දිස්ත්‍රික්කයකට එක බැගින් මෙහිදී නිවසක් ඉදිකෙරෙන අතර එක් නිවසක් සඳහා රුපියල් ලක්‍ෂ නවයක (900000) පමණ මුදලක් වැය කෙරේ.ප්‍රථම වරට මෙම වැඩපිළිවෙළ ක්‍රියාත්මක වේ. වෙනත් වසරවල ලෝක ළමා දිනට උත්සවයක් පමණක් පැවැත්වෙන අතර එයට වඩා ළමුන් වෙනුවෙන් ප්‍රායෝගික දෙයක් සිදු කළ යුතු හෙයින් ළමා සංවර්ධන හා කාන්තා කටයුතු ඇමති තිස්ස කරල්ලියද්ද මහතාගේ උපදෙස් මත මේ වැඩපිළිවෙළ ආරම්භ කළ බව පරිවාස හා ළමා රක්‍ෂණක සේවා දෙපාර්තමේන්තුවේ පරිවාස කොමසාරිස් යමුනා පෙරේරා මහත්මිය සඳහන් කළාය.2011 වර්ෂයේ පරිවාස දෙපාර්තමේන්තුව මගින් සිදුකළ සමීක්‍ෂණයකින් මෙම පවුල් තෝරාගෙන තිබේ.මෙම වැඩපිළිවෙළේ සමාරම්භක උත්සවය ලෙස මැදවච්චිය, කඩවත්රැඹෑව ගම්මානයේ පදිංචි ජේ. නිමල්සිරි බණ්ඩාර මහතාගේ පවුල වෙනුවෙන් නව නිවසේ ඉදිකිරීම පසුගිය (09) දා සිදු කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>12</day>
    </date>
    <link>http://www.dinamina.lk/2013/08/12/_art.asp?fn=n13081212</link>
    <topic>චාරිත්‍ර රැසක් ඉටුවන කතරගම ඇසළ පෙරහරේ 6 වන දිනය අදයි</topic>
    <author/>
    <content>රුහුණු කතරගම මහා දේවාලයේ වාර්ෂික ඇසළ මහා පෙරහරේ 6 වන පෙරහර අදයි (12).අද පෙරහර ආරම්භ කිරීමට ප්‍රථම පෞරාණික චාරිත්‍ර රැසක් ඉටුකරන දිනයකි. රුහුණු කතරගම මහා දේවාලය ඉදිරිපිට ඇති අතු පන්දලමට අලුතින් අතු දමා සකස් කිරීම මහා දේවාලය අභ්‍යන්තරයේ ඇති දුටුගැමුණු රජතුමාගේ මංගල හස්තිරාජයා වූ කඩොල් ඇතාගේ දළ දෙක කතරගම මහා දේවාලයේ දේවාල තිරය දෙපස මණ්ඩපයේ තැන්පත් කිරීම රුහුණු කතරගම මහා දේවාලයේ බස්නායක නිලමේතුමාගේ නිල නිවාසයේ බස්නායක වලව්වේ ගොම මැටි ගාන ලද කාමරයේ මහා සංඝරත්නය වෙනුවෙන් දහවල් දානමය පින්කමක් පැවැත්වීම.රුහුණු කතරගම මහා දේවාලයේ බස්නායක නිලමේ ඌව පළාත් මහ ඇමැති ශෂීන්ද්‍ර රාජපක්ෂ මහතා චාරිත්‍රානුකූලව ඇසළ පෙරහරේ ගමන් කිරීම ඇරඹීම සිදුකෙරේ.අද පෙරහරට උඩරට වෙස් නැටුම්, පන්තේරු කණ්ඩායම්, මොනර, සිංහ, ඛ්නුමන්තා භක්ති කණ්ඩායම් ඇතුලු නර්තන කණ්ඩායම් 30ක් පමණද අලි ඇතුන් රැසක්ද ගමන් කරති.අද කතරගම මහා දේවාලයෙන් ඇරඹෙන ‘දේව පෙරහර’ ගණ දේවාලය, කිරි විහාරය ඉදිරිපිටින් අෂ්ටඵල බෝධීන් වහන්සේ ප්‍රදක්ෂිණාකර මහා වාසල් දොරටුවෙන් පිට වීදියට පිවිසේ.එම වීදියේ සතර මහ දේවාලය භද්‍රකාලි අම්මා දේවාලය ඉදිරිපිටින් ගමන් කැර පෙරහර වල්ලිඅම්මා දේවාලයට පැමිණේ. එම දේවාලයේදී පෞරාණික චාරිත්‍ර පුද සිරිත් ඉටුකර පෙරහර මහවීදියේ ශ්‍රී අභිනවාරාම විහාරස්ථානය ඉදිරිපිටින් ගමන්කර පෙරහර මහා දේවාලයට ගෙවදිනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>12</day>
    </date>
    <link>http://www.dinamina.lk/2013/08/12/_art.asp?fn=n13081214</link>
    <topic>දේශපාලන කරලියේ ඥාති සංග්‍රහ වෙනස් කළ හැක්කේ ඡන්ද දායකයාට පමණයි</topic>
    <author>ඉන්දික පොල්කොටුව, නිහාල් ජයවර්ධන හා කටුගස්තොට සමූහ</author>
    <content>ප්‍රජාතන්ත්‍රවාදය ශක්තිමත් කරමින් රට ගොඩනංවන මේ මොහොතේ ශක්තිමත් විපක්ෂයක් රටට අවශ්‍ය වූවද අවාසනාවට ශක්තිමත් විපක්ෂයක් අද රටට නැතැයි වාරිමාර්ග හා ජල කළමනාකරණ අමාත්‍ය පාර්ලිමේන්තුවේ සභානායක නිමල් සිරිපාල ද සිල්වා මහතා පැවැසීය.ආණ්ඩුවක යහපත් ක්‍රියාමාර්ග අගය කරමින් ඒ සඳහා සහය ලබාදීම මෙන්ම අඩුපාඩු පෙන්වා දී ඒ සඳහා ධනාත්මක විවේචන සිදුකිරීම රටක විපක්ෂයේ කාර්ය භාරය වූවත් මේ කිසිවක් අද අප රටේ විපක්ෂයෙන් සිදුනොවන බව ඒ මහතා කීය.මහනුවර පුෂ්පදාන ශාලාවේ පැවැති සෙංකඩගල මැතිවරණ කොට්ඨාසයේ ශ්‍රීලනිප ආසන බල මණ්ඩල රැස්වීමේදී හෙතෙම මේ බැව් පැවැසීය.අද වනවිට මේ රටේ විපක්ෂයක් නැති තරම් බවත් සන්ධානය මැතිවරණ රැස්වීම් පවත්වන සෑම ස්ථානයකදීම එජාපයේ ජවිපෙ පිරිස් සන්ධානය සමඟ එක්වන බවත් අමාත්‍යවරයා කීය.ප්‍රජාතන්ත්‍රවාදී ව්‍යුහය තුළ තමන් කැමති පක්ෂයකට සහය ලබාදීමට ඡන්දය දීමට ජනතාවට අයිතියක් ඇතැයිද අද තමන්ගේ පක්ෂ එපාවී සන්ධානයට එක්වන පිරිස් නවතාලීම හැකියාවක් නැතැයිද ඒ මහතා පැවැසීය.මෙහිදී වැඩිදුරටත් කතා කළ අමාත්‍යවරයා මෙසේද කීය.දහතුන්වන සංශෝධනය පිළිබඳ දැඩිව කතා බහ කරන වකවානුවක තමයි අද අපි මධ්‍යම වයඹ උතුරු පළාත් සභා මැතිවරණයට මුහුණ දී තිබෙන්නේ. පළාත් සභා බල තල මදි ඒ වගේම තවත් අවශ්‍ය කියන විවිධ කොටස් මේ පළාත් සභා ගැන අද කතා කරන එම පිරිස් මේ මැතිවරණයට මුහුණ දෙනවා. උතුරේ අර්බුදයට විසඳුමක් ලෙස ගෙන ආ පළාත් සභා පසුව භෞතිස්ම කරනු ලැබුවා. මුලදී තම දියණියගේ පුතාගේ විවාහයට අකමැති වන දෙමාපියන් තම දූ දරුවනට දරුවන් ලැබීමත් සමඟ වඩාත් ්කැමති වනවා සේ අද වනවිට මැතිවරණ රැසක් පැවැත්වූ පළාත් සභා ක්‍රමය ශක්තිමත් වී තිබෙනවා.අද වනවිට ශ්‍රී ලංකා නිදහස් පක්ෂය වඩාත් ශක්තිමත්වී ඉහළම මට්ටමක තිබෙනවා. එදා සෙංකඩගල මහනුවර බදුල්ල වගේ ආසන තිබුණේ එජාපයටය. නමුත් අද වනවිට ඉහළම ප්‍රතිශතයකින් ඒ සියලු ආසන අපි ජය ගන්නවා.එදා 2004 දී ජ.වි.පෙ. අපිත් සමඟ තරග කරනවිට සෑම දිස්ත්‍රික්කයම අපේ ජනප්‍රිය චරිත සියල්ල අභිබවා ජවිපෙ අපේක්ෂකයන් මුල්තැනට ආවා. එලෙස ආ අපේක්ෂකයන්ට අද ප්‍රාදේශීය සභාවකවත් ජයගන්න බැරි වෙලා තියනවා. නමුත් ශ්‍රී ලංකා නිදහස් පක්ෂය දිනෙන් දින ශක්තිමත් වෙලා අද ඉහළම මට්ටමක තිබෙනවා.ජනාධිපතිතුමාගේ මෙහෙයවීම මත අපේ රජය ඉතිහාසයේ ඉහළම සංවර්ධන වැඩ කොටසක් පසුගිය වකවානුවේ සිදුකළා. ජනතාව ඒ වෙනුවෙන් අද අපිත් සමඟ විශාල ලෙස අත්වැල් බැඳගෙන සිටිනවා. අපේ රජය ගැන ජනතාවට ලොකු විශ්වාසයක් තිබෙනවා.ශ්‍රී ලංකා නිදහස් පක්ෂය දර්ශනය චින්තනය අතින් අලුත් විය යුතු පක්ෂයක්. එවිටයි දේශපාලන ලෝකය තුළ රැඳී සිටිය හැක්කේ. ශ්‍රීලනිපයේ ශක්තිය පහළ මට්ටමේ සිටින පාක්ෂිකයන්ය. අද සමස්ත දේශපාලන ව්‍යුහයම වාණිජකරණය වෙලා. එය බරපතළ ඛේදවාචකයකි.මේ වනවිට අපි පළාත් පාලන ක්‍රමයේ මනාප ක්‍රමය ඉවත් කිරීමට පියවර ගෙන තිබෙනවා. එනිසා ඇති හැකි ඕනෑම අයෙකුට ප්‍රාදේශීය සභාවට තරග කළ හැකිය. මගේ අදහස ඊළඟ පළාත් සභා මැතිවරණ වනවිට පළාත් සභා ක්‍රමයද මනාප ක්‍රමයෙන් බැහැර විය යුතුය යන්නය.දශක තුනක ත්‍රස්තවාදය පරාජයට පත්කිරීමත් සමඟ අද ජනාධිපතිතුමා ප්‍රමුඛ අපට විශාල ලෙස විදේශ බලපෑම් එල්ල වෙනවා. ඒ සඳහා ඇතැම් දේශීය බලවේගද ක්‍රියාත්මක වෙනවා. මේ සියලු බලවේගවලට අපි ඉහළම ජන බලයකින් පිළිතුරු දිය යුතුය.මහනුවර දිස්ත්‍රික් පාර්ලිමේන්තු මන්ත්‍රී දිලුම් අමුණුගම මහතා කතා කරමින්,එදා ඡන්ද ප්‍රතිපල කියන විට හැමදාමත් මහනුවර සෙංකඩගල ආසනය කොළ පාටින් ඉහලින්ම පෙන්නුම් කළා. නමුත් අද වනවිට එය ඉතිහාසගත පෙරළියක් සිදුකරමින් නිල් පාටින් ඉහළින්ම පෙන්නුම් කරනවා.මේ වනවිට අපේ සෙංකඩගල ආසනය වැඩි ඡන්ද 15,000 කින් අපට ජයගත හැකියි. මෙවර මැතිවරණය සඳහා මහනුවර දිස්ත්‍රික්කයෙන් අපි ඉදිරිපත් කැර තිබෙන අපේක්ෂක ලැයිස්තුවේ සියලුදෙනා ඉහළ සුදුසුකම් සහිත අපේක්ෂකයන්ය. මේ නිසා අපේ ජනතාවට මනාප දහයක්වත් තිබුණොත් හොඳයි කියා හිතෙයි. එජාපය ජවිපෙට එහි අනිත් පැත්තයි වෙලා තිබෙන්නේ.බදුල්ල දිස්ත්‍රික් පාර්ලිමේන්තු මන්ත්‍රීවරුන් වන උදිත ලොකුබණ්ඩාර, මධ්‍යම පළාත් සභා එජනිස මහනුවර දිස්ත්‍රික් අපේක්ෂක වන එදිරිවීර වීරවර්ධන, තිළිණ බණ්ඩාර තෙන්නකෝන්, ජගත් විජේනායක, ගාමිණී විජයබණ්ඩාර, අනුරාධ ජයරත්න, චන්දන කඩවතමුදලි, ජගත් චන්ද්‍රරත්න යන මහත්වරුද මහනුවර නියෝජ්‍ය පුරපති සේන දිසානායක යන මහත්වරුද මෙහිදී කතා කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>12</day>
    </date>
    <link>http://www.dinamina.lk/2013/08/12/_art.asp?fn=n13081215</link>
    <topic>පන්සිල් සුරකින සමාජයක් බිහිවීම රට ගොඩනැඟීමේ පදනමයි</topic>
    <author/>
    <content>මේ රට ගොඩ ගත හැක්කේ පන්සිල් සුරකින සමාජයක් නිර්මාණය කිරීමෙන් පමණකැයි ශ්‍රී ලංකා රාමඤ්ඤ මහා නිකායේ දක්ෂිණ ලංකාවේ ප්‍රධාන සංඝනායක මෙන්ම ජාතික හෙළ උරුමයේ නායක ඕමල්පේ සෝහිත මහ නාහිමි සඳහන් කරති.උන්වහන්සේ එසේ සඳහන් කළේ පසුගිය 9දා රත්නපුර මුද්දූව ශ්‍රී සුමන පිරිවෙන් විහාරස්ථානයේ පැවැති උත්සව සභාවක් අමතමිණි.ශශ්‍රී ලංකා රාමඤ්ඤ මහා නිකාය වසර 150ක් පිරීම නිමිත්තෙන් කුළ දරුවන් 150 දෙනෙකු සසුන්ගත කිරීමේ දීප ව්‍යාප්ත සාසන සේවාවකට මුල පුරමින් එම විහාරස්ථානයේ දී සබරගමුවේ කුළ දරුවන් 30 දෙනෙකු සසුන්ගත විය.ශ්‍රී ලංකා රාමඤ්ඤ මහා නිකාය 1863 ආරම්භ විය. එම නිකාය මේ වසරේ 150 වෙනි සංවත්සරය සමරන අතර මෙම පිංකම් මාලාව අවසන් වනවිට දිවයිනේ පළාත් 07 නියෝජනය කරමින් කුළ දරුවන් 150ක් සසුන් ගත කිරීම ශ්‍රී ලංකා රාමඤ්ඤ මහා නිකායේ අරමුණ යැයි උත්සවය ආරම්භයේ දී අනුශාසනාවක් කළ එම නිකායේ මහා ලේඛකාධිකාරි මාතලේ ධම්මකුසල නාහිමි පැවසූහ.මේ අවස්ථාවට සහභාගි වූ ශ්‍රී ලංකා රාමඤ්ඤ නිකායේ මහා නායක නාපාන පේමසිරි නාහිමිපානෝ උත්සව සභාව අමතමින් වචන දෙක තුනක කෙටි අනුශාසනාවක් කළහ.උන්වහන්සේ සඳහන් කළේ සංඝයා වහන්සේ යනු මේ රටේ ප්‍රාණ ජීවය වැනිය. හිතුවක්කාර නොවන්න. ගුරු දෙගුරුන්ට අවනත වන්න. සංඝ සෝබන ගුණයෙන් සසුන බබළවන්නැයි උන්වහන්සේගේ කෙටි අනුශාසනාව විය.මෙහිදී ඕමල්පේ සෝහිත මහනාහිමි සඳහන් කළේ මඟතොට නගරයේ බසයේ කොතෙකුත් භික්ෂූන් වහන්සේලා දක්නට ඇති බැවින් මේ රටේ ලක්ෂ සංඛ්‍යාත භික්ෂූන් වහන්සේ පිරිසක් වැඩ වසනු ඇතැයි යමෙකුට සිතිය හැකි බවය.තායිලන්තයේ භික්ෂූන් වහන්සේ හාර ලක්ෂයක් වැඩ සිටිති. බුරුමයේ එම සංඛ්‍යාව තුන් ලක්ෂය ඉක්මවයි. එහෙත් අප රටේ භික්ෂූන් සංඛ්‍යාව 39708 නමකි. ඒ අතුරින් උප සම්පන්න සක්‍රීය භික්ෂූන් වහන්සේ සංඛ්‍යාව 16000ක් පමණ වේ.එක් කෝටි හතළිස් පන් ලක්ෂයක් පමණ ලාංකීය ජනතාවගේ ආගමික හා ශාසනික අවශ්‍යතා ඉටු කිරීමට සිටින එම පිරිස ගිහියන් දස දහසකට එක් භික්ෂූන් වහන්සේ නමකටත් වඩා අඩු අනුපාතයකි.මේ රට හදන්නට වැඩි වැඩියෙන් භික්ෂූන් වහන්සේලා පිරිසක් සිටිය යුතුයි. පුංචි පවුල රත්තරන් කියමන පසුපස දිවීමේ විපාක දැන් විඳිනවා. පුංචි පවුල පසුපස දිවීම මැටි වැඩ පිළිවෙළක්. රත්තරන් කියලා රැවටිලා තියෙන්නේ සරුවපිත්තල වැඩකට.රට හදන්නට ජාතිය නඟන්නට පොහොසත් සංස්කෘතියක් මත සවිමත් ආර්ථිකයක් ගොඩ නඟන්නට නම් භික්ෂූන් වහන්සේ පෙන්වන මඟ යා යුතුයි. පන්සලත්, භික්ෂූන් වහන්සේත් අනාධිමත් කලක පටන් මේ රටත් ජන සමාජයත් රැක බලා ගත්තා. වගකිව යුත්තන් පන්සිල් නොරැක සෙස්සන්ට පන්සිල් රැකපල්ලා යැයි කී පමණින් මේ රට හදන්න බෑ. රට හදන්න නම් පළමුව වගකිව යුත්තන්ම පන්සිල් රකින්නට ඕනි. දෙමව්පියන්, රට වැසියන්, පාලකයින් මේ සියලු දෙනාම පංචසීලය රැකිය යුතුයි.පන්සිල් රකින සමාජයක් වෙනුවෙන් කටයුතු කර අනතුරුව නිවන සාක්ෂාත් කළ යුතු යැයි ද සඳහන් කළ උන්වහන්සේ තමන් සතු උතුම්ම වස්තුව වන දරුවන් සසුනට පූජා කළ දෙමාපියන්ට තම ප්‍රණාමය පළ කරන බවද ඕමල්පේ සෝහිත නාහිමි වැඩිදුරටත් සඳහන් කළහ.මෙහිදී ශ්‍රී පාදස්ථානාධිපති බෙංගමුවෙ ධම්මදින්න, මඩ්තියවෙල මේධාලංකාර, මකුළුවේ විමල, මාතලේ ධම්මකුසල, නැදගමුවේ විජය මෛත්‍රී, අකරැල්ලේ ප්‍රඥ්ඥාාවංශ යන නාහිමිවරුද අනුශාසනා සිදුකළ අතර රත්නපුර දිසාපති සුනිල් කන්නන්ගර, සබරගමු මහ සමන් දේවාලයේ හිටපු බස්නායක නිලමේ සුනිල් ශාන්ත වීරසේකර මහත්වරුද සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>12</day>
    </date>
    <link>http://www.dinamina.lk/2013/08/12/_art.asp?fn=n13081216</link>
    <topic>STF සෙබළු 13 දෙනාට ඇප ඇයදුමට කරුණු දැක්වීම සැප්:17දා</topic>
    <author>ත්‍රිකුණාමලය විශේෂ ඒ. ටී. එම්. ගුණානන්ද</author>
    <content>සිසුන් පස් දෙනාගේ ඝාතන සම්බන්ධයෙන් අත්අඩංගුවේ පසුවන විශේෂ කාර්ය බළකායේ 13 දෙනාගේ ඇප අයදුම වෙනුවෙන් කරුණු දැක්වීමට ත්‍රිකුණාමලය මහාධිකරණ විනිසුරු ආර්. ඒ. රණරාජා මහතා ලබන සැප්තැම්බර් 17 දාට සිදුකරන ලෙස දින නියම කෙරිණි.2006 ජනවාරි 02 දින ත්‍රිකුණාමල මුහුදු වෙරළේ ගාන්ධි පිළිරුව අසල දී සිසුන් පස් දෙනකු ඝාතනය කිරීමේ චෝදනාවට සැකපිට අත්අඩංගුවේ පසුවන විශේෂ කාර්ය බළකායේ 13 දෙනා සඳහා ඇප අයදුම්පත් ඉදිරිපත් කළ නීතිඥවරුන් වන ධනුෂ්ක මැදගෙදර හා මේජර් අජිත් ප්‍රසන්න යන මහත්වරු ඒ සඳහා කරුණු දැක්වීමට දිනයක් ලබා දෙන ලෙස කළ ඉල්ලීමක් අනුව මහාධිකරණ විනිසුරු මෙම දිනය ලබා දී තිබුණි.මේ නඩු විභාගය දැනට ත්‍රිකුණාමල මහේස්ත්‍රාත් අධිකරණයේ සිදුකරන අතර චෝදනා 15ක් සම්බන්ධයෙන් සාක්‍ෂිකරුවන් 36 දෙනකුගෙන් යළි සාක්‍ෂි විමසීම සිදුවේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>12</day>
    </date>
    <link>http://www.dinamina.lk/2013/08/12/_art.asp?fn=n13081217</link>
    <topic>සෞඛ්‍යයට අහිතකර කිරිපිටි නිෂ්පාදන හම්බන්තොටින් ඉවත් කෙරේ</topic>
    <author>ලුණම සමූහ - සනත් ගමගේ</author>
    <content>විෂ රසායනික ද්‍රව්‍ය අඩංගුයැයි තහවුරු වී තිබෙන කිරිපිටි වර්ග සහ අධි සාන්ද්‍රීය ප්‍රෝටීන් අඩංගු ළදරු කිරිපිටි වර්ග වෙළෙඳපොළෙන් ඉවත් කිරීමේ කටයුතු හම්බන්තොට දිස්ත්‍රික්කය පුරාම ආරම්භ කර තිබෙන බව හම්බන්තොට දිස්ත්‍රික්කයේ ආහාර හා ඖෂධ පරීක්ෂක අජිත් ගොඩකන්ද මහතා කීය.හම්බන්තොට දිස්ත්‍රික් සෞඛ්‍ය සේවා අධ්‍යක්ෂ ඩබ්ලිව් කරුණාරත්න මහතාගේ උපදෙස්මත දිස්ත්‍රික් පරිපාලන මහජන සෞඛ්‍ය පරීක්ෂක ඒ ජයසුන්දර මහාතගේ ප්‍රධානත්වයෙන් මහජන සෞඛ්‍ය පරීක්ෂකවරු කණ්ඩායමක් පළමු මෙහෙයුම තිස්සමහාරාම නගරයේදී පෙරේදා (10) සිදු කෙරිණි.නගරයේ සියලුම කිරිපිටි අලවිකරණ වෙළෙඳසල් මෙම පරීක්ෂා කිරීමට ලක්කළ බව අජිත් ගොඩකන්ද මහතා කීය.ලංකා කාර්මික තාක්ෂණික ආයතනය මගින් ඩී.ඩී.ඩී. නැමැති විෂ රසායනික ද්‍රව්‍යය අඩංගු බවට තහවුරු කරන ලද කිරිපිටි අඩංගු කාණ්ඩ අළෙවිකිරීමට ඉඩ නොදී ඒවා මුද්‍රාකිරීමටත්, අධිසාන්ද්‍රිය ප්‍රෝටීන් අඩංගු ළදරු කිරිපිටි වර්ගද මුද්‍රාතබා සාම්පල් වෛද්‍ය රසායනාගාරය වෙත යැවීමටත් කටයුතු කරන බව ගොඩකන්ද මහතා කීය.කතරගම ඇසළ උත්සවය නිමිත්තෙන් තිස්සමහාරාමය සහ කතරගම යන ප්‍රදේශවල මුලින් මෙම මෙහෙයුම් ක්‍රියාත්මක කිරීමෙන් පසුව හම්බන්තොට දිස්ත්‍රික්කයේ සියලුම ප්‍රදේශවල ඉදිරියේදී මෙම පරීක්ෂාකිරීම් සිදුකරන බවද අජිත් ගොඩකන්ද මහතා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>12</day>
    </date>
    <link>http://www.dinamina.lk/2013/08/12/_art.asp?fn=n13081218</link>
    <topic>ලෝක ජල දින සැමරුම මෙවර අනුරාධපුරයේ දී</topic>
    <author>වෝල්ටර් දයාරත්න -අනුරාධපුර දිසා විශේෂඋපාලි තිලකරත්න - අනුරාධපුර අධිකරණ</author>
    <content>ලෝක ජල සමුළුව මෙවර අනුරාධපුරයේ පැවැත්වීමට රජය මගින් ගෙන ඇති තීරණය මුළු මහත් රජරට ජනතාවටම දක්වන ලද මහා ගෞරවයක් වන අතර ඒ සඳහා සමස්ත රජරට ජනතාවගේත් පෞද්ගලිකව තමාගේත් ප්‍රසාදය හා ප්‍රණාමය ජනපතිතුමාටත් රජයටත් පිරිනමන බව උතුරුමැද ප්‍රධාන මහ ඇමැති අමාත්‍ය එස්. එම්. රංජිත් සමරකෝන් මහතා විශේෂ ප්‍රකාශයක් කරමින් කියා සිටියේය.මහ ඇමැතිවරයා එම විශේෂ ප්‍රකාශය කළේ ලෝක ජල සමුළුව පිළිබඳ මාධ්‍ය දැනුවත් කිරීම සඳහා පැවති විශේෂ හමුවක දීය.උතුරු මැද පළාත් සභාව හා ජාතික ජල සම්පාදන හා ජල පවාහන අමාත්‍යාංශය එක්ව සංවිධානය කරන මේ ලෝක ජල සමුළුව මේ මස 16-17- 18 යන තෙදින තුළ සාක් රටවල විදේශ අමාත්‍යවරයාගෙන් හා බටහිර රටවල විදේශ නායකයින්ගේද සහභාගීත්වයෙන් ආර්ථික කටයුතු ඇමැති බැසිල් රාජපක්ෂ හා ජාතික ජල සම්පාදන හා ජලා පවාහන ඇමැති දිනේෂ් ගුණවර්ධන යන මහත්වරුන් ගේ ප්‍රධානත්වයෙන් උතුරු මැද පළාත් සභා ශ්‍රවනාගාරයේ දී පැවැත්වේ.තවද රජරට පළාතේ දැනට පැතිර යන වකුගඩු නිවාරණය කර ගැනීම සඳහා පැමිණෙන ලෝක නායකයින්ගේ අවධානය යොමු කරවීම හා නව ජල ව්‍යාපෘතිය ආරම්භ කිරීමට මේ සමුළුව විශේෂ පිටුවහලක් වන බවද මහ ඇමැතිවරයා පැවසීය.එසේම අනුරාධපුර ශික්ෂණ රෝහල ප්‍රධාන කැබිතිගොල්ලෑව වැනි ප්‍රදේශවල රෝහල් ද නිරීක්ෂණය කිරීමට අවස්ථාවක් ලබා දී මේ වකුගඩු රෝග නිවාරණය කරගැනීමට විදේශ නව තාක්ෂණ ක්‍රමවේදයන් ලබා ගැනීමට ද මේ තුළින් තමා අදහස් කරන බවද කීය.රජරට පළාතට ලැබෙන ස්වර්ණමය අවස්ථාවක් වන මේ තුලින් උපරිමය ප්‍රයෝජන ගන්නා ලෙසට තමා සෑම සියලු දෙනාටම විවෘත අරාධනයක් නිහතමානීව කරන බවත් මෙහි දී යහපත් මෙන්ම වගකීම් සහිත කාර්ය භාරයක් මාධ්‍ය තුළින් ඉටුවනු ඇතැයි තමා අපේක්ෂා කරන බවද මහ ඇමැතිවරයා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>12</day>
    </date>
    <link>http://www.dinamina.lk/2013/08/12/_art.asp?fn=n13081219</link>
    <topic>උතුරු මැද පළාත් මාර්ග පද්ධතියේ සංවර්ධනයට විදෙස් අරමුදල් ලබා ගැනීමේ මෙහෙයුමක</topic>
    <author>නිමල් විජේසිංහ - අනුරාධපුර අතිරේක දිස්ත්‍රික් සමූහ</author>
    <content>උතුරු මැද පළාතේ ‘සී’ හා ‘ඩී’ ශ්‍රේණියට අයත් පළාත් මාර්ග පද්ධතිය සංවර්ධනය හා නඩත්තුව සඳහා විදේශීය මුදල් ලබා ගැනීමේ මෙහෙයුමක් උතුරු මැද පළාත් ප්‍රධාන අමාත්‍ය පළාත් මාර්ග සංවර්ධන අමාත්‍ය රංජිත් සමරකෝන් මහතාගේ අදහසක් පරිදි දියත් කර ඇත.දැනටමත් චීනයේ අන්හුයි විල සම්පත් හා මාර්ග සංවර්ධන ව්‍යාපෘතියේ සමාගම වෙත උතුරු මැද පළාත් මාර්ග ජාලය ප්‍රතිසංස්කරණය හා නඩත්තු කටයුතු සම්බන්ධයෙන් සවිස්තරාත්මක ව්‍යාපෘති වාර්තාවක් මේ සමාගම වෙත ඉදිරිපත්කොට තිබේ. එය අධ්‍යයන කොට සහන බැංකු ණය පහසුකම් ඇතුළු මූල්‍යාධාර ලබා දීමට ඇති හැකියාව සම්බන්ධයෙන් සොයා බලමින් සිටින බව සමාගමේ ප්‍රධාන විධායක නිලධාරී චෙන් චෑන්ග් මහතා විසින් උතුරුමැද මහ ඇමැතිවරයා වෙත ලිඛිතව දැනුම් දී ඇත.මේ පිළිබඳ කරුණු දැක්වූ උතුරු මැද පළාත් මාර්ග සංවර්ධන අධිකාරියේ සභාපති බී. ඒ. තිලකරත්න මහතා නොබෝ දිනකින් අන්හුයි සමාගමේ සාමාන්‍යාධිකාරිවරයා ඇතුළු දූත පිරිස උතුරු මැද මාර්ග සංවර්ධන කටයුතු සොයා බැලීම හා සාකච්ඡා වටයක් සඳහා මෙරටට පැමිණෙන බව දැනුම් දී ඇතැයි සඳහන් කළේය.උතුරු මැද පළාත් මාර්ග පද්ධතියක් සංවර්ධන අධිකාරිය යටතේ පළාත් මාර්ග කි.මී. 1947.32ක් සංවර්ධනය හා නඩත්තු කිරීම සිදු කරනු ලබනවා. වාර්ෂිකව පළාත් අරමුදල් හරහා සමුළුවෙන් ලැබෙන ප්‍රතිපාදන මෙවන් මාර්ගක් උසස් ප්‍රමිතිකින් යුතුව පවත්වාගෙන යෑම උගහට.2011 වසර සඳහා මාර්ග පද්ධතිය වැඩි දියුණු කිරීම සඳහා ලැබී ඇත්තේ රුපියල් මිලියන 250ක් සහ නඩත්තුව පිණිස රුපියල් මිලියන 75ක් පමණයි. එය ගිය වසරේ හා 2013 සඳහා පිළිවෙළින් රුපියල් මිලියන 210 සහ මිලියන 156ක් වශයෙන් අඩුවී තිබෙනවා. මෙය දෙවසර සඳහා නඩත්තු වෙනුවෙන් ලබා දී ඇත්තේ වසරකට රුපියල් මිලියන 75 බැගිනි”තිලකරත්න මහතා අවධාරණය කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>12</day>
    </date>
    <link>http://www.dinamina.lk/2013/08/12/_art.asp?fn=n13081220</link>
    <topic>ගල් ගුහාවක සිටි ළාබාල යුවළක් අත්අඩංගුවට</topic>
    <author>මැද මුලන සමූහ</author>
    <content>කටුවන හුලංකන්ද කැළෑවක තිබූ ගල් ගුහාවක දින පහක් තුළ සිටි බාල වයස්කාර යුවළක් 09 වන දින රාත්‍රී කටුවන පොලිසිය මඟින් අත්අඩංගුවට ගෙන ඇත. මෙහි දී අත්අඩංගුවට පත්ව ඇත්තේ වයස අවුරුදු දාහතක(17) පිරිමි ළමයකු සහ වයස අවුරුදු පහළොවක (15) ගැහුනු ළමයෙකි.රුක්මල්පිටිය ප්‍රදේශයේ පදිංචි මොවුන් බස් රථයකින් පැමිණ මෙසේ කැළයේ සිට ඇත. කටුවන පොලිසිය වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>12</day>
    </date>
    <link>http://www.dinamina.lk/2013/08/12/_art.asp?fn=n13081221</link>
    <topic>ඌවේ පාසල් නඟා සිටුවීමට සියලු පහසුකම් ලබා දෙනවා</topic>
    <author>හම්බන්තොට දිස්ත්‍රික් සමූහපී. ඩබ්ලිව්. කොඩිතුවක්කු</author>
    <content>ඌව වෙල්ලස්ස දරුවන්ට පාසල් අධ්‍යාපනය සාර්ථකව අවසන් කිරීම සඳහා වන සියලුම පහසුකම් සලසමින් පාසල් වැඩි දියුණුකරන බව ඌව පළාත් මහ ඇමැති රුහුණු කතරගම මහ දේවාලයේ බස්නායක නිලමේ ශෂින්ද්‍ර කුමාර රාජපක්ෂ මහතා ප්‍රකාශ කළේය.ඉකුත් 10 වැනිදා පෙරවරුවේ ඌව පළාතේ පාසල්වලට අලුතෙන් පත් කළ ස්්ථිර මුරකරුවන් පනස් දෙනෙකුට පත්වීම් ලිපි ප්‍රදානය කෙරෙමින් මහ ඇමැතිවරයා එසේ කීය. කතරගම ශ්‍රී අභිනවාරාමයේ ශශ්‍රී ආයුපාල නාහිමි අනුස්මරණ ධර්ම ශාලාවේ ස්ථාපිත කොට ඇති කතරගම ඇසළ උත්සව ජනාධිපති මෙහෙයුම් කමිටු මධ්‍යස්ථානයේ දී මේ පත්වීම් ලිපි ප්‍රදානය කිරීම සිදු විය.එහිදී වැඩිදුරටත් කතා කළ ශෂින්ද්‍ර කුමාර රාජපක්ෂ මහතා, මේ වන විට පළාතේ පාසල්වල වැඩි දියුණුවක් සිදුකොට තිබෙනවා. කතරගම ජනාධිපති ජාතික පාසලේ ප්‍රාථමික අංශය පාසල ඉදිරිපිට ඉඩමක ගොඩනැගිලි තනා අලුතෙන් ආරම්භ කළා. දැනට විද්‍යාලය ඉතා දර්ශනීය අන්දමට දැක ගන්න ලැබෙන සෑම කෙනෙකුම ප්‍රශංසාව පළ කරනවා. ඌව පළාතේ පාසල් සිසුන්ට පහ වසර, අ.පො.ස (සාමාන්‍ය පෙළ), උසස් පෙළ දක්‍ෂ ගුරුවරුන් කැඳවාගෙන විත් නොමිලේ සම්මන්ත්‍රණ පැවැත්වීම සෑම වසරක දීම මහා පරිමාණයෙන් සිදුකරනවා. දරුවන්ට පාසල් අධ්‍යාපනය සහ සරසවි අධ්‍යාපනය ලැබීමට ආර්ථික අපහසුතා බාධාවක් බවට පත් වීමට ඉඩ තියන්නේ නැහැ. අධ්‍යාපනය ලබා උපාධි ලබා ගන්නා පිරිස්වලට රැකියා ලබා දීම ප්‍රමාදයකින් තොරව සිදු කරනවා. මෙවර උපාධිධාරීන් 500 කට ආසන්න ප්‍රමාණයකට පළාත් සභාව යටතේ ස්ථිර පත්වීම් ලබා දුන් බව රාජපක්ෂ මහතා පැවසීය.ශ්‍රී අභිනවාරාමාධිපති රුහුණු මාගම්පත්තුව ප්‍රධාන අධිකරණ සංඝනායක ශාස්ත්‍රපති කපුගම ශි‍්‍ර සරණතිස්ස නාහිමියෝ, ඌව පළාතේ පාසල් අධ්‍යාපනය මෙන්ම දහම් පාසල් අධ්‍යාපනය නඟා සිටුවීමට ද මහ ඇමැතිතුමා විශේෂ අවධානයක් යොමු කොට ක්‍රියා කරනවා. ශ්‍රී අභිනවාරාම දහම් පාසලේ ශිෂ්‍ය සංඛ්‍යාව 2000කට ආසන්න වෙනවා. මෙම දහම් පාසලේ ඉගෙනුම ලබන දරුවන්ට සහ කතරගම ප්‍රාදේශීය ශාසනාරක්‍ෂක බල ප්‍රදේශයේ දහම් පාසල් වල ඉගෙනුම ලබන සියලුම දරුවන්ට දිවා ආහාරය සහ තවත් ප්‍රතිලාභ මහ ඇමැතිතුමාගේ මැදිහත්වීම මත ලැබෙන බව නාහිමියෝ සඳහන් කළහ.විහාරාධිකාරී රුහුණු විශ්වවිද්‍යාලයේ කථිකාචාර්ය කොග්ගල්ලේ විජිත හිමියෝ ද ජනාධිපති ජ්‍යෙෂ්ඨ සහකාර ලේකම් ඇසළ උළෙල ජනාධිපති මෙහෙයුම් කමිටුවේ ප්‍රධානී පද්මසිරි රාජපක්ෂ මහතා ද අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>12</day>
    </date>
    <link>http://www.dinamina.lk/2013/08/12/_art.asp?fn=r1308121</link>
    <topic>තරුණ තරුණියන් 33500කට මේ වසරේදී වෘත්තිය පුහුණුව</topic>
    <author>බොරැල්ල විශේෂබන්දුල අලහකෝන්</author>
    <content>නාරාහේන්පිට පිහිටි ජාතික වෘත්තිය පුහුණු මධ්‍යස්ථානය යටතේ ඇති පුහුණු මධ්‍යස්ථාන මඟින් 2012 වසරේ දී තරුණ තරුණියන් 24000කට පුහුණුව ලබා දී තිබේ.පූර්ණකාලීන සහ අර්ධකාලීන පාඨමාලා තුළින් මෙම වසර තුළ මුළුමනින් දිස්ත්‍රික්කයේ පමණක් තරුණ තරුණියන් 51 දෙනෙක් පාඨමාලා හදාරන බව. යාපනය, කිලිනොච්චි සහ මඩකළපුව දිස්ත්‍රික්කවල 2000ට වැඩි පිරිසක් පුහුණු සඳහා සම්බන්ධ වී ඇති බව වෘත්තීය පහුණු අධිකාරියේ උප සභාපති ජී.කේ. පතිරණ මහතා පවසයි.වෘත්තිය පුහුණු අධිකාරිය මඟින් පවත්වනු ලබන පාඨමාලා සඳහා සම්බන්ධවීමට බලාපොරොත්තුවන තරුණ තරුණියන්ගේ පහසුව වෙනුවෙන් අධ්‍යාපන කලාප කාර්යාලවල නොවිධිමත් අධ්‍යාපන ඒකකය එක්ව පාඨමාලා සඳහා තරුණ තරුණියන් ඇතුළත් කරගැනීමේ වැඩපිළිවෙළක් ක්‍රියාත්මක බවද පතිරණ මහතා වැඩිදුරටත් පැවසීය.සෞඛ්‍ය කටයුතු හා නිපුණතා සංවර්ධන ඇමැති ඩලස් අලහප්පෙරුම මහතාගේ මඟ පෙන්වීම යටතේ සියලුම වෘත්තිය පුහුණු මාධ්‍යස්ථානවලින් මෙම වසර තුළින් තරුණ තරුණියන් 33500ක් පුහුණු කරවීමට බලාපොරොත්තු වන බව එම අධිකාරිය පවසයි.වෘත්තිය පුහුණු අධිකාරියේ සභාපති කර්නල් දර්ශන රත්නායක මහතාගේ උපදෙස් මත වෘත්තීය පුහුණුව ලබන තරුණ තරුණියන්ට විදේශ රැකියා සඳහා ඉල්ලුම් කිරීමට පහසුවන අයුරින් විවිධ භාෂාවන් ඉගැන්වීමේ පාඨමාලා ආරම්භ කිරීමට කටයුතු ආරම්භ කර ඇති බවද ජී. කේ. පතිරණ මහතා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>12</day>
    </date>
    <link>http://www.dinamina.lk/2013/08/12/_art.asp?fn=r1308122</link>
    <topic>අපරික්‍ෂාකාරීව රිය පැදවූ රියැදුරන්ට දොළොස් ලක්‍ෂයක දඩ</topic>
    <author>පානදුර සමූහ – කපිල සෝමරත්න</author>
    <content>2013 ජනවාරි මාසයේ සිට ජූලි මාසය දක්වා පානදුර ගාලු පාරේදී මෝටර් රථවාහන, ත්‍රිරෝද රථ, යතුරුපැදි සහ පෞද්ගලික බස් රථ බීමත්ව අපරීක්‍ෂාකාරී සහ නොසැළකිලිමත්ව ධාවනය කළ රියැදුරන්ට පානදුර ප්‍රධාන මහේස්ත්‍රාත් රුචිර වැලිවත්ත මහතා රුපියල් දොළොස් ලක්‍ෂ තිස්දහසකට වැඩි මුදලක් දඩ වශයෙන් නියම කර ඇත.පානදුර දකුණ පොලිසිය විසින් රියැදුරන් 170 ක් පමණ අත්අඩංගුවට ගෙන බීමත්ව නොසැළකිලි සහ අපරීක්‍ෂාකාරී අයුරින් වාහන ගාලු පාරේ ධාවනය කිරීම සම්බන්ධයෙන් චෝදනා ඉදිරිපත් කර පානදුර ප්‍රධාන මහේස්ත්‍රාත් අධිකරණයේ නඩු පවරා තිබිණි.මීට අමතරව රියැදුරු බලපත්‍ර රක්ෂණ සහතික සහ ආදායම් බලපත්‍ර නොමැතිව ත්‍රිරෝද රථ, ලොරි, යතුරුපැදි සහ මෝටර් රථ ගාලු පාරේ පැදවූ රියැදුරන් 20 දෙනෙකුට පමණ නඩු පවරා තිබිණි. ඔවුනට රුපිල් 10500.00 සිට රුපියල් 16,500 දක්වා දඩ නියම කර ඇති මහේස්ත්‍රාත්වරයා ඔවුන්ට රියැදුරු බලපත්‍ර ලබාගන්නා ලෙසට අවවාද කර ඇත.ගාලු පාරේ රථවාහන නීතිරීති වැඩි වශයෙන් උල්ලංඝනය කරන්නේ ත්‍රිරෝද රථ රියැදුරන් හා පෞද්ගලික බස් රථ රියැදුරන් බව පොලිස් පරීක්‍ෂණවලින් අනාවරණය වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>12</day>
    </date>
    <link>http://www.dinamina.lk/2013/08/12/_art.asp?fn=r1308123</link>
    <topic>පොල් ආශ්‍රිත කර්මාන්ත අරඹන්න රුපියල් විසිලක්ෂය දක්වා ණය පහසුකම්</topic>
    <author>වතුරුගම සමූහකේ. කේ. එස්. ආරියදාස</author>
    <content>පොල් ආශ්‍රිත කර්මාන්ත නිෂ්පාදන ව්‍යාපෘති ආරම්භ කිරීමේ නව සංවර්ධන වැඩපිළිවෙළක් පොල් වගා සංවර්ධන මණ්ඩලය ආරම්භ කර ඇත.මෙම සංවර්ධන වැඩපිළිවෙළේ පොල් ආශ්‍රිත කර්මාන්ත නිෂ්පාදන ව්‍යාපෘති පිළිබඳව පුහුණුව ලබාදීම ගම්පහ දිස්ත්‍රික්කයේ දොම්පේ රදාවාන ගම්මානයෙන් ආරම්භ විය.පොල් කර්මාන්තය යටතේ විවිධ ගෘහ කර්මාන්ත පිළිබඳව පුහුණුවක් ලබාදීමේ ආරම්භක උළෙලට සහභාගි වූ පොල් වගා සංවර්ධන මණ්ඩලයේ සභාපති සරත් කීර්තිරත්න මහතා මෙසේ පැවසීය.ශ්‍රී ලංකාවේ මේ වනවිට අක්කර දස ලක්ෂයකට වැඩි පොල් වගාවක් ඇති අතර සුළු ගෙවතු වගා යටතේ තවත් අක්කර දහස් ගණනක පොල් වගාවක් ඇති බව පෙනෙනවා. පොල් කර්මාන්තය තුළින් දැවැන්ත සංවර්ධිත ව්‍යාපෘති රැසක් අරඹා, ග්‍රාමිය මට්ටමින් සුළු කර්මාන්ත ස්වයං රැකියා ව්‍යාපෘති ආරම්භ කිරීමට ජනතාව යොමු කිරීමේ වැඩපිළිවෙළක් ද ක්‍රියාත්මක කළා.පොල් කර්මාන්තය තුළින් රැකියා උත්පාදන මෙන්ම විවිධ කර්මාන්ත ආරම්භ කළ හැකියි. පුහුණුව, උපදෙස් පහසුකම් සියල්ල ලබාදෙන අතර රුපියල් ලක්ෂය සිට විසි ලක්ෂය දක්වා ණය පහසුකම් ලබාදෙන වැඩපිළිවෙළක් ද ආරම්භ කළා. පොල් පැළ තවාන් මඟින් සුළු පොල් වගාකරුවන්ට මෙන්ම ගෙවතු ආශි‍්‍රත වගාවටද පැළ ලබා දෙනවා.ප්‍රාදේශීය පොල් සංවර්ධන නිලධාරී කේ. ඒ. පී. මහීලාල්, දොම්පේ වෑකේ. පොල් සංවර්ධන නිලධාරී ඩබ්ලිව් . ඒ. ඇම්. වීරසූරිය, නිශාන්ත කුමාර මහත්වරුද කථා කළහ.ප්‍රදේශයේ හොඳම පොල් පැළ තවානක් වශයෙන් කිරිඳීවැල මැද්දේගම කුමාර ජයසුන්දර මහතාගේ පැළ තවාන හා වගා ව්‍යාපෘතිය ද තෝරාගත් බව වීරසූරිය මහතා පැවැසීය.වසර තුනෙන් පූදින ඉස්තරම් පැළ මෙහි නිපදවෙන අතර රජයේ ෙපාල් වගා ව්‍යාපෘති යටතේ අවශ්‍ය පැළ, දිවි නැ¼ගුම, කප් රුක, සඳහා ද මේ වනවිට මෙම පැළ තවාන් තුළින් පොල් පැළ දහස් ගණනක් ලබා දී ඇත.ඡායාරූපය - වතුරුගම සමූහ.</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>12</day>
    </date>
    <link>http://www.dinamina.lk/2013/08/12/_art.asp?fn=r1308124</link>
    <topic>සිසුවියකට අතවර කිරීමට තැත්කළ චීවරධාරියා ඇල්ලීමට වරෙන්තු</topic>
    <author/>
    <content>පානදුර මොරවින්න ප්‍රදේශයේ විහාරස්ථානයකට නුදුරුව නිවෙසක පදිංචි පාසල් ශිෂ්‍යාවකගේ හිරිඔතප් බිඳීමට තැත්කළේ යැයි කියන පානදුරේ ප්‍රසිද්ධ පාසලක ගුරු වෘත්තියේ යෙදී සිටින චීවරධාරියකු අත්අඩංගුවට ගැනීම සඳහා පානදුර ප්‍රධාන මහේස්ත්‍රාත් රුචිර වැලිවත්ත මහතා වරෙන්තුවක් පානදුර පොලිසිය මගින් නිකුත් කළේය.මෙම නඩුව 05-08-13 දින කැඳවූ විට විත්තිකරු අධිකරණයේ පෙනී නොසිට වෛද්‍ය වාර්තාවක් ඉදිරිපත් කෙරුණි. එම වෛද්‍ය වාර්තාව ප්‍රතික්‍ෂේප කෙරුණි. නඩුව නොවැම්බර් 18 දිනට කල්දැමිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>12</day>
    </date>
    <link>http://www.dinamina.lk/2013/08/12/_art.asp?fn=r1308125</link>
    <topic>විදෙස් බලවේග පරදවන්න ජනතාව නැඟී සිටිය යුතුයි</topic>
    <author>අකුරණ සමූහ ජේ. එම්. හාපීස්</author>
    <content>ජනාධිපති මහින්ද රාජපක්ෂ මැතිතුමා ඉදිරි වසර කිහිපයේ දී මේ රට පූර්ණවශයෙන් සංවර්ධනය කිරීමට සැලසුම් කර ඇති අතර ඒ යටතේ මහනුවර දිස්ත්‍රික්කයේ සංවර්ධන ව්‍යාපෘති රැසක් ක්‍රියාත්මක කිරීමට නියමිත බව අග්‍රාමාත්‍ය ආචාර්ය දි.මු. ජයරත්න මහතා පැවැසීය.එක්සත් ජනතා නිදහස් සන්ධානයේ මහනුවර දිස්ත්‍රික් මැතිවරණ මෙහෙයුම් කාර්යාලය විවෘත කිරීමේ අවස්ථාවට ප්‍රධාන ආරාධිතයා වශයෙන් සහභාගී වෙමින් අග්‍රාමාත්‍යවරයා එසේ පැවැසීය.වැඩිදුරටත් අදහස් දැක් වූ ඒ මහතාඉඩම් සහ පොලිස් බලතල ඉවත්කිරීමට රජය ගෙන යන වැඩපිළිවෙළ යටතේ රටේ ඉදිරි ආරක්ෂාව වෙනුවෙන් තීරණ ගෙන විදෙස් බලවේග පරදවන්න ජනතාව ඉදිරියට ආ යුතුයි. මෙවර පළාත් සභා මැතිවරණය රටට වඩා වැදගත් වන මැතිවරණයක්. උතුරට ඉඩම් සහ පොලිස් බලතල ලබාදිය යුතු බවට විදේශ රටවලින් පවා බලපෑම් එල්ල වන අවස්ථාවක පළාත් සභාවේ බලය ශක්තිමත් කර ගැනීම මඟින් ඒකීය රටක් වශයෙන් ශ්‍රී ලංකාවේ ඉදිරි ආරක්ෂාව තහවුරු කර ගත හැකි මැතිවරණයක් මෙවර පැවැත්වෙන්නේ .මධ්‍යම පළාත් සභා මැතිවරණයට තරග වදින අපේක්ෂකයන් සිය පක්ෂයේ නාම යෝජනා පත්‍ර මැතිවරණ කාර්යාලයට ඉදිරිපත් කිරීමට ප්‍රථමයෙන් මහා සංඝරත්නය පිරිත් දේශනා මැද මේ කාර්යාලය විවෘත කරනවා.අතීතයේ පැවැති මැතිවරණවලට වඩා මෙවර මැතිවරණය අපට වඩාත් වැදගත් වෙනවා. ඒ වෙන කිසිවක් නිසා නොව අප රටට උදා කරගත් සාමය ආරක්ෂා කර ගත යුතු නිසයි. උතුරට ඉඩම් සහ පොලිස් බලතල ලබා දී ශ්‍රී ලංකාවේ වෙනම ප්‍රාන්තයක් නිර්මාණය කිරීමට ඇතැමුන් ගන්නා උත්සාහය කඩ කිරීමටයි අප උත්සාහ කරන්නේ. ඒ වෙන කිසිවක් නිසා නොව අපගේ රට ආරක්ෂාකර ගැනීමේ අරමුණෙන්.ඇතැමුන් එක්සත් ජාතික පක්ෂයට දහස් ගණනින් ඡන්දය ලබාදුන්නත් ඡන්දය ලබා පාර්ලිමේන්තුවට ගිය මන්ත්‍රීවරු රැසක් මේ වනවිට සිටින්නේ ආණ්ඩු පක්ෂයේයි. එක්සත් ජාතික පක්ෂය වෙනුවෙන් ඡන්දය ලබාදුන්නත් රජයේ සාර්ථක වැඩපිළිවෙළට සහයෝගය දැක්වීම සඳහා මේ වනවිට බොහෝ දෙනෙක් රජයට එක්ව සිටිනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>12</day>
    </date>
    <link>http://www.dinamina.lk/2013/08/12/_art.asp?fn=r1308126</link>
    <topic>මාතලේ ජයග්‍රහණය විජයග්‍රහණයක් කරනවා</topic>
    <author>රත්තොට විශේෂ ඒ. ලියනගේ</author>
    <content>පක්ෂයේ ජයග්‍රහණය තහවුරු කිරීමට කණ්ඩායම් නායකයා ලෙස පක්ෂයේ සෑමදෙනා සමඟ සමගියෙන් සාමයෙන් කටයුතු කරනවා. මාතලේ දිස්ත්‍රික්කයේ ජයග්‍රහණය මෙවර විජයග්‍රහණයක් වනවාට සිකුරුයි. ඒ ගැන කිසිම සැකයක් නෑ. මෙවර මධ්‍යම පළාත් සභාව පිහිටුවන්නේත් අපම යැයි රත්තොට ශ්‍රීලනිප සංවිධායක මධ්‍යම පළාත් සභාවේ හිටපු ඇමැති හා කණ්ඩායම් නායක බන්දුල යාලේගම මහතා පැවැසීය.ඒ මහතා එසේ කීවේ මධ්‍යම පළාත් සභා මැතිවරණයේ මාතලේ දිස්ත්‍රික්කය සඳහා නාමයෝජනා ලබාදීමෙන් පසුව රත්තොට නගරයේ ජනතාව සංවිධානය කළ පිළිගැනීමේ උත්සවයකට සහභාගි වෙමිනි. රත්තොට, මාතලේ, උකුවෙල හා අඹන්ගඟකෝරළේ විශාල ජනතාවක් මේ අවස්ථාවට සහභාගි වූහ.බන්දුල යාලේගම මහතා මෙසේද පැවැසීය.ගම්දනව්වල ජල විදුලිය මාර්ග කාපට් කිරීම ඇතුළු පොදු ජන සේවා අති විශාල ප්‍රමාණයක් සිදුකළා. ජනතාව එයින් සෑහීමට පත්වී සිටිනවා.මැතිවරණයට අපට ප්‍රතිපාක්ෂිකයන් නැහැ. එකම බලවේගය වී ඇත්තේ ජනතාව එජනිස වටා ඒකරාශි වී සිටීමයි. අපේ ජය සිකුරුයි. ඒ ගැන කිසිදු සැකයක් නැහැ.රත්තොට ප්‍රාදේශීය සභාවේ හිටපු සභාපති හා එජනිස පළාත් සභා අපේක්ෂක ටී. ඩී. ජයතිස්ස මහතා - අපි කවදත් මැතිවරණ සටන් දිනුවා. වසර 22ක් ප්‍රාදේශීය සභාව ජයගෙන ප්‍රදේශයට නගරයට ගමට අවංකව වැඩ කළා. මේ ජයග්‍රාහී ගමන යන්නේ බන්දුල යාලේගම ආසන සංවිධායකතුමා සමඟයි. එතුමා දෙන සහයෝගය නිසා අද විශාල පිබිදීමක් ඇති වී තිබෙනවා. ඒ නිසා අප වටා ජනතාව රොද බඳින්නේ අපේ ජය සහතික කිරීමටයි.උකුවෙල ප්‍රාදේශීය සභාවේ සභාපති සමන්ත ධර්මසේන, උකුවෙල ප්‍රාදේශීය සභාවේ උප සභාපති එච්. එම්. හකීම් යන මහත්වරුද මෙහිදී කතා කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>12</day>
    </date>
    <link>http://www.dinamina.lk/2013/08/12/_art.asp?fn=r1308127</link>
    <topic>රනිල් වික්‍රමසිංහ පක්ෂයත් පාක්ෂිකයනුත් මඩ වළකට ඇද දැම්මා</topic>
    <author> පඩුවස්නුවර මධ්‍යම සමූහ යූ. ඒ. ප්‍රේමදාස</author>
    <content>අවුරුදු 20ක් අපි විපක්‍ෂයේ හිටියා. තව අවුරුදු කීයක් විපක්‍ෂයේ ඉන්නවෙයි ද දන්නැහැ. එ.ජා. පක්‍ෂ රජයක් පේනතෙක් මානයක නැහැ.රනිල් වික්‍රමසිංහ මහතා ජනාධිපති වෙන්න හීන දකිනවා. ඒත් ඒ සඳහා වැඩපිළිවෙළක් නැහැ. තව අවුරුදු 20ක් 30ක් ගියාම අපේ වැඩ කරන්න පුළුවන් කාලය ඉවරයි.රනිල් වික්‍රමසිංහ මහත්තයා එක්සත් ජාතික පක්‍ෂයත්, පාක්‍ෂිකයනුත් මඩ වළකට දැම්මා.එයින් ගොඩ එනවා වෙනුවට උදැල්ලක් අරන් තවත් හාරනවා. මැතිවරණයක් තියෙන කාලේ මොන මෝඩයා ද ප්‍රාදේශීය දේශපාලන නායකයන්, ප්‍රාදේශීය සභා මන්ත්‍රීවරු පක්‍ෂයෙන් එළවන්නේ.කුරුණෑගල දිස්ත්‍රික්කයේ හයක් ලංකාවෙම පහළොස් දෙනෙක් ඉවත් කළා.රනිල් වික්‍රමසිංහගේ ඇෙඟ් එල්ලිලා ඉන්න කූඩැල්ලෝ දෙන්නා තුන්දෙනා රනිල් වික්‍රමසිංහත් පක්‍ෂයත් විනාශ කරනවා. 1994 දී 48% ක්වූ එ.ජා.පාක්‍ෂිකයන් මේ වන විට 23% දක්වා අඩු කළා. මෙවර පළාත් සභා මැතිවරණයෙන් එය 20% ටත් වඩා අඩු වනවා යැයි වයඹ පළාත් සභාවේ ප්‍රධාන ඇමැති ධුරය සඳහා ඉදිරිපත් වී සිටින සන්ධානයෙන් තරග කරන දයාසිරි ජයසේකර මහතා පැවැසීය.ඒ මහතා එසේ පැවැසුවේ කුරුණෑගල දිස්ත්‍රික්කයේ ප්‍රාදේශීය සභාවල එක්සත් ජාතික පක්‍ෂයේ මන්ත්‍රීවරු සහ එ.ජා. පක්‍ෂයෙන් ප්‍රාදේ්ශීය සභාවට ඉදිරිපත් වී පරාජයට පත්වූ අපේක්‍ෂකයන් ගේ සුහද හමුවේ දීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>12</day>
    </date>
    <link>http://www.dinamina.lk/2013/08/12/_art.asp?fn=r1308128</link>
    <topic>කඳුකරයේ ආශ්චර්ය කුණ්ඩසාලය බවට පත්කරනවා</topic>
    <author>ඉන්දික පොල්කොටුව</author>
    <content>පළාත් සභා ඉතිහාසයේ ඉහළම වාර්තාගත ප්‍රතිශතයකින් මෙවර පළාත් සභා මැතිවරණයෙන් ලබන විජයග්‍රහණය කිසිදු බලවේගයකට නවතාලිය නොහැකි යැයි ජනමාධ්‍ය හා ප්‍රවෘත්ති ඇමැති මහජන සම්බන්ධීකරණ ලේකම් හිටපු මධ්‍යම පළාත් සභා මන්ත්‍රී මහනුවර දිස්ත්‍රික් එජනිස පළාත් සභා අපේක්ෂක ලින්ටන් විජේසිංහ මහතා පැවැසීය.කුණ්ඩසාල මැතිවරණ කොට්ඨාසයේ මැණික්හින්න, කලාපුරය, මහවත්ත, හූරිකඩුව ආදී ප්‍රදේශවල පැවැති මැතිවරණ ප්‍රචාරක රැස්වීම් කිහිපයක් අමතමින් හෙතෙම මේ බැව් පැවැසීය.අප රට ආසියාවේ ආශ්චර්ය බවට පත්කිරීමට ගෙන යන වැඩපිළිවෙළ යථාර්ථයක් වනවිට මධ්‍යම කඳුකරයේ ආශ්චර්යමත්ම ප්‍රදේශය බවට කුණ්ඩසාල මැතිවරණ කොට්ඨාසය පත්කරනවා. කෙහෙළිය රඹුක්වැල්ල ඇමැතිවරයා මේ ආසනය භාර ගත් පසු මේ ආසනය අද සැබෑම ආශ්චර්යක් වී තිබෙනවා.මේ වනවිට කුණ්ඩසාලයේ මාර්ග කිලෝමීටර් සියයක් පමණක් කාපට් කැර තිබෙනවා.තුනෙන් දෙකක් ඉක්මවා ගිය ඉහළම විජයග්‍රහණයක් මධ්‍යම පළාතෙන් අපි ලබාගන්නවා. ඒ ජයග්‍රහණය තුළ කුණ්ඩසාල කොට්ඨාස වාර්තාගත ජයග්‍රහණයක් සන්ධානයේ අපි ලබා ගන්නවා.අද එජාපයේ පිරිස් බුරුතු පිට අපිත් සමඟ එකතු වෙනවා. කුණ්ඩසාල ආසනයේ එජාප සංවිධායකවරයාට අවසානයට කවුරුත් ඉතිරි වන එකක් නෑ.කුණ්ඩසාල ප්‍රාදේශීය සභා මන්ත්‍රීවරුන් වන රුවන් කපුකොටුව, ධම්මික පෙරේරා, රුවන් වීරකෝන් හා සංජීව විජේකෝන් යන මහත්වරුද මෙහිදී කතා කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>12</day>
    </date>
    <link>http://www.dinamina.lk/2013/08/12/_art.asp?fn=r1308129</link>
    <topic>අම්පාරේ අස්වනු මිලට ගැනීමට වී අලෙවි මණ්ඩලය සූදානම්</topic>
    <author>සමන්තුරේ සමූහ එන්. එම්. එම්. පූවාඩ්</author>
    <content>අම්පාර දිස්ත්‍රික්කයේ 2013 යල කන්නයේ වී වගා අස්වැන්න මිලදී ගැනීම වී අලෙවි මණ්ඩලය අරඹා ඇත.පොතුවිල්, අක්කරපත්තුව, සමන්තුර, දමන අම්පාර යන වී අලෙවි මණ්ඩලයට අයත් වී ගබඩාවල වී මිලදී ගැනීම කළ බව සමන්තුර ගබඩා පාලකවරයා පැවසුවේය. රජයේ සහතික මිල වූ නාඩු කිලෝව රු. 32ටත්, සම්බා වී කිලෝව රු. 35ටත් මිලදී ගැනීම සිදුවේ. එක් ගොවි මහතකුගෙන් වී කිලෝ 5000න් දාහක් ගන්නා අතර ඒ සම්බන්ධ බිල්පත් ගොවිජන මධ්‍යස්ථානවලින් ලබාගෙන වී ගබඩාවට බාරදිය යුතු වේ.වී අලෙවි මණ්ඩලයේ වී මිලදී ගැනීමේ ප්‍රමිතියට අනුව වී මිලදී ගැනීම සිදුකෙර්. මෙතෙක් පෞද්ගලික වෙළඳුන් හා වී මෝල් හිමියන් අසරණ ගොවීන්ගේ වී කිලෝව රුපියල් 22ත් 23ත් අතර මිලකට ගැනීම සිදුවූ බව ඔව්හු කියති.රජය වී මිලදී ගැනීම ඇරඹීම නිසා තමන්ට සිදු වූ පාඩුව මකා තමන්ගේ ආදායම වැඩිකර ගත හැකි වීම ගැන ගොවීහු සතුටට පත්ව සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>12</day>
    </date>
    <link>http://www.dinamina.lk/2013/08/12/_art.asp?fn=r13081210</link>
    <topic>නඩත්තුවක් නැති විදුලි වැටවල් බලගැන්වීම කඩිනමින් අරඹයි</topic>
    <author>අනුරාධපුර අතිරේක දිස්ත්‍රික් සමූහනිමල් විජේසිංහ</author>
    <content>දිගු කලක් නඩත්තුවකින් තොරව පැවැති වනජීවී දෙපාර්තමේන්තුවට අයත් විදුලිවැට පද්ධති යළි බලගැන්වීමේ සංවර්ධන ව්‍යාපෘතියක් අමැති ගාමිණී විජිත් විජයමුණි මහතාගේ උපදෙස් මත දියත්කොට තිබේ.මේ සඳහා සිවිල් ආරක්ෂක බළකායේ පූර්ණ අනුග්‍රහය ලබාදී ඇත.අනුරාධපුර දිස්ත්‍රික්කයේ තලාව, ශ්‍රාවස්තිපුර , උලුක්කුලම, කොරකහවැව, ඇතුළු ප්‍රදේශ ගණනාවක ගම්වදින වනඅලි විල්පත්තුව රක්ෂිත ප්‍රදේශවලට කොටු කිරීමේ කිලෝමීටර් 95ක් දිගින්් යුතු විදුලිවැටේ ඉදිකිරීමේ වැඩ කඩිනම් කිරීමට මේ යටතේ පියවර ගෙන තිබේ.2012 අනුරාධපුර “දැයට කිරුළ” සංවර්ධන වැඩපිළිවෙළ යටතේ මේ විල්පත්තුව විදුලි වැට ඉදිකිරීම් ආරම්භ වූ අතර එහි වැඩ කළක් මුළුල්ලේ අතරමඟ නවතා දමා තිබුණි.මෙයට අමතරව නාච්චාදූව මොරගොඩ ඔස්සේ කිලෝමීටර් 80ක නව විදුලි වැටක් ඉදිකිරීම සඳහා අවශ්‍ය උපකරණ ඇතුලු ඉදිකිරීමේ ද්‍රව්‍ය සියල්ල මේ වනවිට සපයා දී ඇති අතර වන ජීවී නිලධාරීන් හා ගම්වාසීන්ගේ ද සහය ඇතිව මේ විදුලි වැට ඉදිකිරීමේ කටයුතු ඉදිරි සති කීපය තුළ සිවිල් ආරක්ෂක බලකා සෙබළුන් විසින් ආරම්භ කිරීමට නියමිතය .මෙයට අමතරව කලක් තිස්සේ මුළුගැන්වී තිබූ කලාවැව උතුර කිලෝමීටර් 10 ක් දිගැති විදුලි වැට කිලෝමීටර් 24 දක්වා දීර්ඝ කිරීමේ කටයුතු ආරම්භ කිරීම පිළිබඳව විමර්ශන කටයුතු දැනට සිදුකෙර්.යෝජිත විදුලි වැට ඉදිකිරීමේ දී එම සීමාවන්හි පදිංචි අනවසර පවුල් ඉවත්කිරීම සඳහා පියවර ගත යුතුව ඇතැයි වනජීවී සංරක්ෂණ දෙපාර්තමේන්තුව පවසයි.මේ අතර වසර හත අටක් තිස්සේ අතරමග නවතා දමා තිබූ මොනරාගල දිස්ත්‍රික්කයේ තණමල්විල, වැල්ලවාය විදුලි වැට ඉදිකිරීමද පසුගියදා සිවිල් ආරක්ෂක දෙපාර්තමේන්තුවේ මෙහෙයවීමෙන් ආරම්භ කර තිබේ.මෙය කිලෝ මීටර් 46ක් දිගින් යුක්තය. විල්පත්තුව තණමල්විල නාච්චදූව හා කලාවැව උතුර විදුලි වැට ඉදිකිරීම සඳහා රුපියල් මිලියන 125 මුදලක් වැය කෙරෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>12</day>
    </date>
    <link>http://www.dinamina.lk/2013/08/12/_art.asp?fn=s1308121</link>
    <topic>මන්චි ජාතික ශූරතාවලියට වොලිබෝල් කණ්ඩායම් 4500ක්</topic>
    <author>ප්‍රින්ස් ගුණසේකර</author>
    <content>සීමාසහිත සිලෝන් බිස්කට් සමාගමේ පූර්ණ අනුග්‍රහයෙන් 7වැනි වරටත් පැවැත්වෙන මන්චි ජාතික වොලිබෝල් ශූරතාවලිය මේ 18 වැනිදා ගලගෙදරින් ආරම්භ කෙරේ. ප්‍රාදේශීය ලේකම් කොට්ඨාස මට්ටමෙන් ආරම්භවන කළාප තරග ජයග්‍රාහකයෝ දිස්ත්‍රික් හා ජාතික මට්ටම දක්වා රැගෙන ඒම මන්චි ජාතික වොලි‍බෝල් තරගාවලියේ විශේෂත්වය වේ. එම තරගාවලියට සමගාමීව කනිෂ්ඨ හා ජ්‍යෙෂ්ඨ ජාතික මට්ටමේ ක්‍රීඩක ක්‍රීඩිකාවන් වෙනුවෙන් පවත්වන සුපර් ලිග් තරගාවලියක්ද පැවැත්වේ.මෙවර මේ අංශ දෙකේම ශූරතා දිනන පිරිමි හා කාන්තා කණ්ඩායම් හතරට රුපියල් ලක්ෂ දෙක බැගින් පිරිනැමීමට සිලෝන් බිස්කට් ආයතනය කටයුතු යොදා ඇත.ජාතික වොලිබෝල් ශූරතාවලියට කණ්ඩායම් 4500ක් පමණ සහභාගීවනු ඇතැයි ශ්‍රී ලංකා වොලිබෝල් සම්මේලනයේ සභාපති ඇමැති ඩිලාන් පෙරේරා මහතා පැවැසීය. ජාතික වොලිබෝල් ශූරතාවලිය පිළිබඳව බත්තරමුල්ල වෝටර්ස් ඒජ් හිදී පැවැති ප්‍රවෘත්ති සාකච්ඡාවේදී ඇමැතිවරයා පැවැසුවේ උතුරු-නැඟෙනහිර ප්‍රදේශවලින් ඉතිහාසයේ මුල්වරට වැඩිම කණ්ඩායම් ගණනක් සහභාගීවන බවයි.“වොලිබෝල් ඉතිහාසයේ මුල්ම ජාතික ශූරතාව දිනාගෙන ඇත්තේ උතුරු පළාත් කණ්ඩායමක්. ත්‍රස්තවාදී ක්‍රියා නිසා උතුරේ ක්‍රීඩාව අඩපන වුනත් දැන් ඉදිරියට එන වාතාවරණයක් තිබෙනවා. මේ වසරේ ජාතික ශූරතාවලියේදී එම පළාත්වලින් වෙනදාට වඩා වැඩි පිරිසක් එක්වන බව විශ්වාසයි” ඇමැතිවරයා ‍පැවැසීය.ජාතික වොලිබෝල් ශූරතාවලියේ අනුග්‍රාහකත්වය මන්චි ආයතන‍ය පිරිනමන්නේ ව්‍යාපාරික වාසියක් වෙනුවෙන්ම නොව ජාතික වැදගත්කමක් සලකා බව සිලෝන් බිස්කට් සමුහ අධ්‍යක්ෂ නන්දන වික්‍රමගේ මහතා පැවැසීය. ශ්‍රී ලාංකිකයන් ලෙස සෑම අංශයකින්ම ඉදිරියට යෑමේ දායකත්වය තම ආයතනය ලබාදීමට සුදානම් බව වික්‍රමගේ මහතා පැවැසිය.පසුගිය වසරේදී මන්චි ජාතික වොලිබෝල් සුපර් ලීග් කාන්තා ශූරතාව ගුවන් හමුදාවට හා පිරිමි ශූරතාව නුවර යුද හමුදා පිලට හිමිවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>12</day>
    </date>
    <link>http://www.dinamina.lk/2013/08/12/_art.asp?fn=s1308122</link>
    <topic>පාසල් රගර් ක්‍රීඩාවේ අභිවෘද්ධියට ලීග් තරගාවලිය නව මුහුණුවරකින්</topic>
    <author>ෆවුස් මොහොමඩ්</author>
    <content>අවුරුදු 20න් පහළ පාසල් ලීග් රගර් තරගාවලිය ලබන වසරේ සිට නව මුහුණුවරකින් පැවැත්වීමට ශ්‍රී ලංකා පාසල් රගර් සංගමය ගෙන ඇති තීරණය රගර් ක්ෂේත්‍රයේ ප්‍රවීණයන්ගේ ප්‍රසාදයට ලක්වී ති‍බේ. නව ක්‍රමවේදය පාසල් රගර් ක්‍රීඩාවේ උන්නතියට ප්‍රබල සාධකයන් වනු ඇතැයි ඔවූහූ පවසති.නව මුහුණුවර අනුව පළමු කොටසේ දැනට තරග වදින කණ්ඩායම් 30ට අමතරව දෙවැනි කොටසේ පළමු කාණ්ඩයේ ශූරයන් හා අනුශූරයන් ඇතුළත් කොට කණ්ඩායම් 16බැගින් කොටස් දෙකකට බෙදා තරග පැවැත්වීමට නියමිතය. අදාල කොටස් 2ට ඇතුළත් කණ්ඩායම් නැවත 4බැගින් වෙන වෙනම කාණ්ඩ 4ක් යටතේ පළමු වටයේ දී තරග 3කට සහභාගි වෙති. අනතුරුව සෑම කාණ්ඩයකම ඉදිරියෙන් සිටින කණ්ඩායම් 8ක් තෝරා සුපිරි වටයට යොමු කෙරේ.සුපිරි වටයේ දී එක් කණ්ඩායමකට තරග 7ක් හිමිවෙයි. එමෙන්ම සෑම කාණ්ඩයකම දෙවැනි, තුන්වැනි හා සිවුවැනි තැන ලබන කණ්ඩායම් අතරත් සුපිරි වටයේ තරග පවත්වා පිළිවෙලින් පළඟ, බඳුන හා පළිහ ශූරතා සඳහා ශූරයන් හා අනුශූරයන් තෝරා ගැනේ.දැනට පවතින ක්‍රමය යටතේ පළමු, දෙවැනි හා තෙවැනි කොටසෙන් තරග වදින කණ්ඩායම් අතරින් අවසන් ස්ථානයට පත්වන කණ්ඩායම් ඊළඟ වස‍රේ දී පහළ ශ්‍රේණියට ඇද වැටෙයි. මේ ක්‍රමය අනුව තරගකාරී රගර් ක්‍රීඩාවේ නිරතවන බොහෝ පාසල් කණ්ඩායම්වල ක්‍රීඩකයන්ගේ මානසික මට්ටමට ද බලපෑමක් එල්ලවන බව රගර් ක්‍රීඩාවේ ප්‍රවීණයන් මීට පෙර ද පෙන්වා දී තිබිණි.යෝජිත නව මුහුණුවර අනුව සෑම කණ්ඩායමකටම යම්කිසි ශූරතාවක් දිනාගැනීමේ අවස්ථාව උදාවන උදාවේ. එමගින් එහි තරගකාරිත්වය මෙන්ම උද්යෝගය ද වැඩිවනු ඇත. මෙමගින් දැනට සිදුවන වයසින් වැඩි ක්‍රීඩකයන් යොදවා ගැනීම, නීතිවිරෝධි ලෙස ක්‍රීඩාවේ නිරතවීම වැනි කටයුතු අඩුවනු ඇතැයි ද පාසල් රගර් සංගමය විශ්වාසය පළකරයි.‍මේ වසරේ පැවැති ලීග් තරගාවලියේ දී ඉසිපතන විදුහල් පිල හා සාන්ත ජෝශප් විදුහල් පිල පළමු කාණ්ඩයේ පහළට ඇද වැටුණු අතර පැරැණි ක්‍රමය අනුව තරගාවලිය පැවත්වන්නේ නම් දෙපිලටම තරග වැදීමට සිදුවන්නේ දෙවැනි කාණ්ඩය යටතේය. එහෙත් පසුගිය වසරේ ලීග් ශූරයන් වූ ඉසිපතන විදුහල් පිලත්, ප්‍රබල ක්‍රීඩකයන්ගෙන් සමන්විත සාන්ත ජෝශප් විදුහල් පිලත් එසේ දෙවැනි කාණ්ඩයට තරග වැදීම පළමු කාණ්ඩයේ තරගකාරිත්වය අඩු කිරීමට බලපානු ඇතැයි රගර් ප්‍රවීණයන්ගේ මතය වී තිබේ.පසුගිය ලීග් තරගාවලියේ ශූරතාව දිනූ ධර්මරාජ විදුහල් පිල හා සාන්ත ජෝශප් විදුහල් පිල අතර පැවති තරගය ඉතා තියුණු මුහුණුවරක් ගත් අතර එහි දී දෙපිලම කරට කර සටනක නිරතවනු දක්නට ලැබිණි. එමෙන්ම ඉසිපතන විදුහල ද සිය ප්‍රතිවාදී කණ්ඩායම් හමුවේ තියුණු සටනක නිරතවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>12</day>
    </date>
    <link>http://www.dinamina.lk/2013/08/12/_art.asp?fn=s1308123</link>
    <topic>ඇමැති පිල ආදිවාසීන්ට පරදී</topic>
    <author/>
    <content>ආදිවාසී දිනය සමරමින් මහීපාල හේරත් ජන සහන පදනම, කෑගල්ල යෙලෝබර්ඩ් ක්‍රීඩා සමාජය එක්ව සංවිධාන කළ තුන්කොන් ක්‍රිකට් තරගාවලියේ ජය හිමිකර ගැනීමට ආදිවාසී කණ්ඩායම සමත්විය.කෑගල්ල නගර සභා පිටියේදී පැවැති අවසන් තරගයේ පළමුව පන්දුවට පහරදුන් ආදිවාසී පිල නියමිත ඕවර 6 තුළදී කඩුලු 3කට ලකුණු 52ක් රැස්කළ අතර පිළිතුරු ලෙසින් සබරගමු මහ ඇමැති කණ්ඩායමට සියල්ලන් දැවී ලබාගත හැකිවුයේ ලකුණු 50ක් පමණි. විශිෂ්ට පන්දු යැවීමක නිරතවු මහතුන් කැකුළා ඕවර 2කදී ලකුණු 6කට කඩුලු 5ක් දවාගත්තේය. තරගාවලිය ආරම්භ කරමින් මහ ඇමැති පිල හා ආදිවාසී කණ්ඩාම අතර පැවැති පළමු තරගය ලකුණු 41කින් ජයගැනීමට මහ ඇමැති පිල සමත්විය.දෙවැනි තරගය ආදිවාසී පිල සහ කෑගල්ල නගරාධිපති පිල අතර පැවැත්විණි. එහිදී ලකුණු 8ක ජයක් හිමිකර ගැනීමට ආදි වාසී පිලට හැකිවිය.ආදිවාසී පිල ඌරුවරිගේ හීන්බණඩා මෙහෙයවු අතර මහ ඇමැති කණ්ඩායම පාර්ලිමේන්තු මන්ත්‍රී කනක හේරත් මහතා ද, කෑගල්ල නගරාධිපති පිල ජී.කේ.සමරසිංහ මහතා ද නායකත්වය දැරීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>12</day>
    </date>
    <link>http://www.dinamina.lk/2013/08/12/_art.asp?fn=s1308124</link>
    <topic>නෙට්බෝල් අපල දුරු කිරීමට ආරක්ෂාවක්</topic>
    <author>ප්‍රින්ස් ගුණසේකර</author>
    <content>ශ්‍රී ලංකා නෙට්බෝල් සංගමය ක්‍රීඩාවේ සෑම ක්ෂේත්‍රයක්ම ආවරණය වන විශාල වැඩ පිළිවෙළකට අවධානය යොමු කරයි. නෙට්බෝල් ක්‍රීඩිකාවන්ගේ සංවර්ධනය, පුහුණුකාරියන් හා විනිසුරුවන් පුහුණු කිරීම ඇතුලු අංශ ගණනාවකට අදාළ වැඩ සටහන් රැසක් ඉදිරියේදී ක්‍රියාත්මක කිරීමට සැරසෙයි.කුඩා දරුවන් උදෙසා ළමා නෙට්බෝල් කඳවුරක් පැවැත්වීම හා අවුරුදු 18-23 අතර නවක නෙට්බෝල් පුහුණුකරිනියන් හා විනිශ්චයකාරියන් පුහුණු කිරීම මේ වැඩ සටහන් අතර විශේෂ තැනක් ගනී.නෙට්බෝල් සම්මේලනයේ ඉදිරි ගමන් මග පිළිබඳ ක්‍රීඩා අමාත්‍යංශ ශ්‍රවණාගාරයේ පැවැති මාධ්‍ය දැනුවත් කිරීමේ හමුවකදී ශ්‍රී ලංකා හා ආසියානු නෙට්බෝල් සම්මේලනයේ සභාපතිනි ලක්ෂ්මි වික්ටෝරියා මහත්මිය කරුණු ගණනාවක් හෙළි කළාය.නිමාවු බෲනායි ආසියානු කනිෂ්ඨ නෙට්බෝල් තරගාවලියේදී ශ්‍රී ලංකා ක්‍රීඩිකාවන්ට ශූරතාව අහිමිව ගියද ඉතා හොඳින් මැලේසියාවට හා සිංගප්පූරුවට එරෙහිව සටන් කළ බවත්, තිසාලා අල්ගම ආසියාවේ දක්ෂතම විදින්නියවු බවත් වික්ටෝරියා මහත්මිය අවධාරණය කළාය.මේ තරගාවලියට බෲනායි බලාගිය ශ්‍රී ලංකා කණ්ඩායම රැගෙන ගිය රුපියල් ලක්ෂ දහයෙන් ලක්ෂ දෙකහමාරක මුදලක් ඉතිරි කරගෙන පැමිණ තිබේ. එම මුදල් තරගාවලියට සහභාගීවු ක්‍රීඩිකාවන් හා නිලධාරීනියන් අතරේ බෙදා දෙන ලෙස ක්‍රීඩා ඇමැති මහින්දානන්ද අලුත්ගමගේ මහතා සම්මේලනයට දැනුම්දී ඇතැයි ප්‍රකාශ වුණි.විදේශගතවන ඇතැම් ක්‍රීඩා කණ්ඩායම් බොහෝ අවස්ථාවලදී සියලු මුදල් වියදම් කළ බවට බිල් ලබාදී අමතරව තවත් මුදල් ඉල්ලා සිටින නමුත් කනිෂ්ඨ නෙට්බෝල් කළමනාකාරීණී යමුනා සඳමාලී මහත්මිය ඉදිරිපත් කළ ගිණුම් වාර්තා අනුව මුදල් ඉතිරිවී තිබීම කාගේත් පැසසුමට හේතුවී තිබේ.නෙට්බෝල් විනිසුරුවන් ශ්‍රේණිගත කිරීමේ පරීක්ෂණයට අදාළ සම්මන්ත්‍රණයක් මේ 18 වැනිදා හා ලිඛිත විභාගය සැප්තැම්බර් 29දා පැවැත්වේ. ඔක්තෝබර් ලෝක ළමා දිනයදා කොළඹදී හා තවත් ස්ථාන 5කදී ළමා නෙට්බෝල් කඳවුරු පැවැත්වීමට කටයුතු යොදා තිබේ.අඩි 6ට ආසන්න උසක් ඇති ක්‍රීඩිකාවන් සොයා දක්ෂතා හඳුනා ගැනීමේ ජාතික වැඩසටහනක් මේ වසරේදී ක්‍රියාත්මක කෙරෙන අතර 2015 ආසියානු ශූරතාවලිය එහි ඉලක්කය වේ.සැප්තැම්බර් මස අගදී ඔස්ට්‍රේලියානු ජාතික නෙට්බෝල් විශේෂඥවරියකගේ සේවය ලබාගෙන විනිශ්චයකාරිනියන්ගේ සංචිතයක් නිර්මාණය කිරීමට කටයුතු ‍යෙදේ.මේ වසරේ අග භාගයේදී සිංගප්පූරුවේ නේෂන් කප් නෙට්බෝල් තරගාවලියට ජාතික කණ්ඩායම සුදානම් කරන අතරේ ලබන වසරේ ශ්‍රී ලංකාවේදී ආසියානු නෙට්බෝල් සංවර්ධන කණ්ඩායම් අතර තරගාවලියක් ද සංවිධානය කරන බව සම්මේලනය සඳහන් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>12</day>
    </date>
    <link>http://www.dinamina.lk/2013/08/12/_art.asp?fn=s1308125</link>
    <topic>කොදෙව්හි දී මුරලි වැඩ පෙන්වයි</topic>
    <author/>
    <content>බටහිර ඉන්දීය කොදවේහී මේ දිනවල පැවැත්වෙන කැරිබියන් ප්‍රිමියර් ලීග් විස්සයි-20 ක්‍රිකට් තරගාවලියට එක්ව සිටින මුත්තයියා මුරලිදරන් පන්දුවෙන් දස්කම් දක්වයි.මුත්තයියා මුරලිදරන් ක්‍රිස්ගේල්ගේ නායකත්වයෙන් තරග බිමට පිවිසෙන ජැමෙයිකානු පිල නියෝජනය කරන අතර එම කණ්ඩායම සහභාගිවු තරග හතරෙන් තුනකම ජය වාර්තා කර සිටී.මුරලි සහභාගීවු තරග හතරේදී කඩුලු 6ක් ලබාගැනීම ජැමෙයිකානු පිලට ශක්තියක් බව එහි කළමනාකරිත්වය පවසයි.ඇන්ටිගුවා පිල සමග පැවැති තරගයේදී මුරලි යැවු ඕවරයකදී මාලන් සැමුවෙල්ස් හා ඩෙවන් තෝමස් කඩුල්ල මුවා කිරීමේ වරදට හසුව දවාගැනීම විශ්මය ජනක බව විචාරකයෝ සඳහන් කළේය.කැරිබියන් ප්‍රිමියර් ලීග් තරගාවලියට ශ්‍රී ලංකාව නියෝජනය කරන එකම ක්‍රීඩකයා මුත්තයියා මුරලිදරන් පමණි. මුරලි සහභාගීවන තරග නැරඹීමට විශාල පිරිසක් උනන්දු බවද තරග සංවිධායක‍යෝ පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>12</day>
    </date>
    <link>http://www.dinamina.lk/2013/08/12/_art.asp?fn=s1308126</link>
    <topic>කඳුරට-බස්නාහිර ජය ලබති</topic>
    <author/>
    <content>ශ්‍රී ලංකා ක්‍රිකට් ආයතනය ප්‍රිමියර් ලීග් තරගාවලිය‍ අත්හිටුවීම වෙනුවෙන් සංවිධාන කළ අන්තර් පළාත් සුපිරි කණ්ඩායම් හ‍තරේ විස්සයි20 තරගාවලියේ පළමු දිනයේ පෙරමුණ ගැනීමට ඇන්ජෙලෝ මැතිව්ස්ගේ නායකත්වයෙන් යුත් බස්නාහිර ග්‍රීන්ස් හා ළහිරු තිරිමාන්නගේ නායකත්වයෙන් යුත් කඳුරට මෙරූන්ස් කණ්ඩායම් සමත්විය.ආර්.ප්‍රේමදාස ජාත්‍යන්තර ක්‍රිකට් ක්‍රීඩාංගණයේදී පෙරේදා ආරම්භ වූ මේ තරගාවලියේ දී ඇන්ජලෝ මැතිව්ස්ගේ නායකත්වයෙන් යුත් බස්නාහිර ග්‍රීන්ස් කණ්ඩායම දිනේෂ් චන්දිමාල් මෙහෙයවු උතුර යෙලෝස් කණ්ඩායමට එරෙහිව ලකුණු 14ක ජයක් වාර්තා කළේය.උතුරු කණ්ඩායමේ ආරාධනයෙන් පළමුව පන්දුවට පහරදුන් බස්නාහිර පිල නියමිත ඕවර 20 අවසානයේ කඩුලු 6ක් දැවී ලකුණු 139ක් රැස් කළේය. ජානක ගුණරත්න පන්දු 31කින් ලකුණු 40ක් වාර්තා කළ අතර කිත්රුවන් විතානගේ පන්දු 14කදී ලකුණු 22ක් ලබාගත්තේය.පිළිතුරු ලෙස උතුරු පිලට කඩුලු 9ක් දැවී ලබාගත හැකිවුයේ ලකුණු 125ක් පමණි. අශාන් ප්‍රියන්ජන ලකුණු 26ක්ද, දිනේෂ් චන්දිමාල් හා ජීවන් මෙන්ඩිස් ලකුණු 19 බැගින්ද රැස් කළේය. විශිෂ්ට පන්දු යැවීමක නිරතවු සුරංග ලක්මාල් ලකුණු 3ක් දවාගත් අතර ඉසුරු උදාන කඩුලු 2ක් බිඳ දැමුවේය.රුහුණු රෙඩ්ස් කණ්ඩායම සමග පැවැති තරග ලකුණු 13කින් ජයගැනීමට ලහිරු තිරිමාන්නගේ නායකත්වයෙන් යුත් කඳුරට මෙරූන්ස් කණ්ඩායම සමත්විය. තරගයේ කාසියේ වාසිය දිනාගනිමින් පළමුව පන්දුවට පහරදුන් කඳුරට පිළ කඩුලු 8කට ලකුණු 159ක් රැස්කළ අතර රුහුණු පිලට පිළිතුරු ලෙසින් ලබාගත හැකිවුයේ ලකුණු 146ක් පමණි. කුමාර් සංගක්කාරගේ හා ලහිරු තිරිමාන්නගේ වේගවත් පිතිහරඹයන් හේතුවෙන් ඕවර 20 තුළ ලකුණු 159ක් ලබාගැනීමට හැකිවිය.සංගක්කාර පන්දු 35කදී හතරේ පහර 5ක් හා හයේ පහරක් සමගින් ලකුණු 49ක් රැස්කළ අතර තිරිමාන්න ලකුණු 25ක් රැස්කළේ හතරේ පහර දෙකක් හා හයේ පහරක් සමගින් පන්දු 14කිනි. පන්දු 30කට මුහුණදුන් උපුල් තරංග ලකුණු 36ක් ලබාගත්තේය. ඩිල්රුවන් පෙරේරා කඩුලු 3ක් හා සීකුගේ ප්‍රසන්න කඩුලු 2ක් බිඳ දැමුවේය.රුහුණු ඉනිමේ වැඩිම ලකුණුලාභියා වු යශෝධ ලංකා ලකුණු 36ක් හා ඇන්ජලෝ පෙරේරා ලකුණු 25ක් දිල්රුවන් පෙරේරා ලකුණු 24ක් වාර්තා කළේය. ධම්මික ප්‍රසාද් ලකුණු 21කට කඩුලු 3ක් හා නුවන් කුලසේකර කඩුලු 2ක් දවාගනිමින් පන්දුවෙන් දස්කම් දැක්වුහ.අවසන් මහා තරගය මේ මස 17 වැනිදා ආර්.ප්‍රේමදාස පිටියේදී පැවැත්වීමට නියමිතය.තරගාවලිය ජයගන්නා කණ්ඩායමට ලබන මස ඉන්දියාවේ දී පැවැත්වෙන ශූරයන්ගේ කුසලාන තරගාවලියේදී ශ්‍රී ලංකාව නියෝජනය කිරීමේ අවස්ථාව උදාවේ. කඳුරට-බස්නාහිර තරගය සහ උතුර-රුහුණ තරගය හෙට ආර්.ප්‍රේමදාස පිටියේදී පැවැත්වෙන අතර 14 වැනිදා රුහුණු-බස්නාහිර, උතුර-කඳුරට තරග පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>12</day>
    </date>
    <link>http://www.dinamina.lk/2013/08/12/_art.asp?fn=s1308127</link>
    <topic>ශ්‍රී ලංකාව අද ‍මොස්කව් තරග බිමේ</topic>
    <author/>
    <content>රුසියාවේ මොස්කව් හී ලුස්නිකි ක්‍රීඩාංගණයේ දී ආරම්භ වූ 14වැනි ලෝක මලල ක්‍රීඩා ශූරතාවලියේ ශ්‍රී ලාංකිකයකු තරග වදින පළමු තරග ඉසව්ව වන මීටර් 400 කාන්තා කඩුලු පැනීමේ මූලික තරග ඉසව්ව අද (12) දහවල් 1.20ට පැවැත්වීමට නියමිතය. ශ්‍රී ලංකාව නියෝජනය කරමින් ක්‍රිස්ටීන් මෙරිල් මේ තරගයට සහභාගි වේ.මීට දෙවසරකට පෙර දකුණු කොරියාවේ ‍ඩේගු හී දී සිය පළමු ලෝක මලල ක්‍රීඩා ශූරතාවලියට සහභාගි වූ ක්‍රිස්ටීන් අද තරගයේ දී දස්කම් දක්වමින් අවසන් පූර්ව වටයට පිවිසීමට දැඩි උත්සාහක නිරත වනු ඇත.පසුගිය වසර දෙකක කාලයේ දී කැපවීමකින් යුතුව පුහුණුවීම්වල නිරතවු බවත්, සිය වේගය හා ශක්තිය වර්ධනය කරගත් බවත් ඇය කියා සිටියාය.මෙවර තරගවාරය ආරම්භයේ දීම තත්පර 56.45ක සිය හොඳම කාලය වාර්තා කළ 2011 වසරේ ආසියානු ශූරතාවලියේ ලෝකඩ පදක්කම් දිනූ ක්‍රිස්ටීන්ගේ අරමුණ වී ඇත්තේ එම වාර්තාව ඉක්මවා යමින් නව ශ්‍රී ලංකා වාර්තාවක් රුසියාවේ දී බිහි කිරීමය. මේ තරග ඉසව්වේ අවසන් පූර්ව තරග වටය හෙට පස්වරු ශ්‍රී ලංකා වේලාවෙන් 8.35ට පැවැත්වීමට නියමිතය. එහි අවසන් තරග ඉසව්ව පැවැත්වීමට නියමිතව ඇත්තේ ලබන 15වැනිදා ශ්‍රී ලංකා වේලාවෙන් රාත්‍රී 10.15ටය. ලෝක මලල ක්‍රීඩා ශූරතාවලියේ මීටර් 400 කාන්තා කඩුලු පැනීමේ තරග ඉසව්වේ ශූරිය වන්නේ අමෙරිකාවේ ලෂින්ඩා ඩේමස්ය. ඇය ඊට හිමිකම් කී‍වේ තත්පර 52.47ක කාලයක් වාර්තා කරමින්ය.මෙවර ශූරතාවලියේ වේගවත්ම කාන්තාව තීරණය කෙරෙන මීටර් 100 තරග ඉසව්ව පැවැත්වීමට නියමිතව ඇත්තේ ශ්‍රී ලංකා වේලාවෙන් අද රාත්‍රී 9.05ටය.පසුගිය වසරේ ශූරිය වන අමෙරිකාවේ කාමෙලිටා ජේටර් ඇතුළු අමෙරිකානු ක්‍රීඩිකාවන් සිවුදෙනකු මීටර් 100 තරග ඉසව්වේ මූලික තරග වටයට ඊයේ පිවිසි අතර ඔලිම්පික් ද්විත්ව රන් පදක්කම් දිනූ 2009 වස‍රේ බර්ලින් හී පැවැති ලෝක මලල ක්‍රීඩා ශූරතාවලියේ ශූරිය වූ ජැමෙයිකාවේ ෂෙලී ඈන් ෆ්‍රේසර් මෙවර තරගවාරයේ දී මීටර් 100 තරග ඉසව්ව තත්පර 10.77කින් නිමාකොට ඉදිරියෙන් පසුවන්නීය. එහෙත් මෙවර තරගාවලියට පෙර ඇය අවසන් වරට සහභාගිවූ තරගාවලියේ දී පරාජයට පත්වී තිබිණි. අද රාත්‍රියේ පැවැත්වීමට නියමිත අවසන් තරග ඉසව් වන්නේ පිරිමි රිටි පැනීම, කාන්තා යගුලිය දැමීම, පිරිමි මිටිය වීසිකිරීම, කාන්තා මීටර් 400 හා පිරිමි මීටර් 110 කඩුලු පැනීම තරග ඉසව්වන්ය.පිරිමි රිටි පැනීමේ තරග ඉසව්වේ දී ලෝක ශූරතාව 6වරක් ජයගත් රුසියාවේ සර්ජි බුඩ්කා ක්‍රීඩාවෙන් සමුගෙන සිටිය ද මෙවර තරග ඉසව්ව වැඩි දෙනකුගේ අවධානයට ලක්වී තිබේ. මෙවර තරගවාරයේ දි ප්‍රංශයේ රිනෝඩ් ලැවිලින් මීටර් 5.65ක දුරක් වාර්තා කර ඇති අතර වැඩි අවධානය ඔහු කෙරෙහි ‍යොමු වී ඇත. ඔහුගේ සොයුරා වන වැලන්ටයින් මීටර් 5.55ක දුරක් වාර්තා කරමින් අද තරගයට සුදුසුකම් ලබා සිටීම විශේෂත්වයකි.‍මේ අනුව වසර 30ක ලෝක ශූරතාවලි ඉතිහාසයේ රිටි පැනීමේ අවසන් ඉසව්වට එකම පවුලේ සොයුරන් දෙදෙනකු තරග වදින පළමු අවස්ථාව ලෙස අද රාත්‍රී තරග ඉසව්ව ඉතිහාසයට එක්වනු ඇත.රටවල් 206කින් ක්‍රීඩකයන් 1106ක් සහ ක්‍රීඩිකාවන් 868ක් මෙවර ශූරතාවලියට තරග වදිති. රුසියානු ජනාධිපති ව්ලැඩිමිර් පුටින්ගේ පිළිගැනීමේ කතාවෙන් මෙවර ලෝක මලල ක්‍රීඩා ශූරතාවලියේ සමාරම්භය වර්ණවත් විය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>12</day>
    </date>
    <link>http://www.dinamina.lk/2013/08/12/_art.asp?fn=s1308128</link>
    <topic>අතක් බි‍ඳෙයි තෑගි ගොඩයි</topic>
    <author/>
    <content>සුපිරි පාපන්දු ක්‍රීඩක ක්‍රිස්ටියානෝ රොනල්ඩෝ විසින් එල්ල කරනු ලැබූ පන්දු පහරක් වැදීමෙන් අතක් බිඳී ගිය 11 හැවිරිදි චාලි සිල්වර්වුඩ් නමැති කුඩා දරුවාට තරගයෙන් අනතුරුව දෙපිලෙන්ම තෑගි ලැබීමේ පුවතක් වාර්තා විය.සිය ගම් ප්‍රදේශයේ බෝනිමවුත් කණ්ඩායම හා රියල් මැඩ්රිඩ් කණ්ඩායම අතර පැවැති සුහද පාපන්දු තරගය නැරැඹීමට ගොස් සිටිය දී ඔහු මේ අවාසනාවන්ත සිදුවීමට මුහුණපා තිබිණි. චාලිගේ ගම් පළාතේ කණ්ඩායම වූ බෝනිමවුත් පිලෙන් ඔහුට පාපන්දුවක් තෑගි ලැබුණු අතර රියල් මැඩ්රිඩ් පිලේ රොනල්ඩෝ ඇතුළු සියලු ක්‍රීඩකයන් අස්සන් කල ජර්සියක් ද ඔහුට තෑගි ලෙස ලැබී තිබිණි.පන්දුව වැදීමෙන් පසුවත් තරගයේ ඉතිරි මිනිත්තු 84ක කාලය පුරා පිටියේ රැඳී සිටිමින් තරගය නැරැඹූ එම දරුවා පසුව රෝහල් ගත කර තිබිණි. රෝහලේ දි කළ එක්ස්රේ පරික්ෂණයකින් අනාවරණය වූයේ ඔහුගේ අතෙහි මැණික් කටුව අසළ අස්ථි බිඳීම් දෙකක්ම සිදුවී ඇති බවය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>12</day>
    </date>
    <link>http://www.dinamina.lk/2013/08/12/_art.asp?fn=f1308121</link>
    <topic>පළාත් සභාවල යක්කු නෑ</topic>
    <author>සාකච්ඡා කළේ</author>
    <content>පළාත් සභා ක්‍රමය පිළිබඳ මතුව ඇති සංවාද ගැන හා ජාතික සමගිය ඇති කිරීම සඳහා පත් කර ඇති පාර්ලිමේන්තු තේරීම් කාරක සභාව ගැනත්, එ.ජා.පය ඉදිරිපත් කරන නව ආණ්ඩු ක්‍රම ව්‍යවස්ථා   යෝජනාවලියේ දෙබිඩිභාවය ගැනත් ලංකා සමසමාජ පක්‍ෂයේ නායක, විද්‍යාත්මක කටයුතු පිළිබඳ ජ්‍යෙෂ්ඨ අමාත්‍ය, මහාචාර්ය තිස්ස විතාරණ දැක්වූ අදහස් මෙසේ ය.පළාත් සභා සතු බලතල කප්පාදු කිරීමකින් තොරව උතුරේ ඡන්දය පවත්වන්න එපා කියලා ආණ්ඩුවේ සමහර පක්‍ෂ කිව්වා. එවැනි විරෝධයක් තිබියදී ආණ්ඩුව ඡන්දයකට යොමු වූයේ ඇයි?මේ වර්ධනීය අවස්ථාව ගැන මම සතුටු වෙනවා. 13 වැනි ව්‍යවස්ථා සංශෝධනය පිළිබඳ මතුවූ විරෝධය පදනම් විරහිත විවේචනයක්. පළාත් සභා ක්‍රමයේ ප්‍රශ්න තිබෙනවා. අඩුපාඩු තිබෙනවා. ඒ වුණත් පළාත් සභා ක්‍රමයේ ප්‍රයෝජන අතිමහත්. අප උත්සාහ කළ යුත්තේ පළාත් සභා ක්‍රමයේ දුර්වලතාවලට බලපෑ හේතූන්ට පිළියම් යොදා බලය බෙදීමේ වැඩපිළිවෙළ තව තවත් ශක්තිමත් කිරීමයි.මේ විවේචනයේ පදනම, අන්තවාදී පක්‍ෂයක් උතුරේ ඡන්දයෙන් ජයග්‍රහණය කළහොත් එයින් බෙදී වෙන්වීමකට මාර්ගයක් විවර වන බවක් නේද?මේ බොරු බියක්. එවැනි මතයක් දරන්න කිසිම පදනමක් නැහැ. අප රට ඒකීය රාජ්‍යයක්. එවැනි රාජ්‍යයක මූලික වන්නේ මධ්‍යම ආණ්ඩුව සතු බලතලයි. පළාත්වලට ලබාදී තිබෙන්නේ ද්විතීයික මට්ටමේ බලතලයි.මධ්‍යම රජයකට ඕනෑම වේලාවක පවරා ඇති බලතළ වෙනස් කරන්න පුළුවන්. සංශෝධනය කිරීමේ හැකියාව තිබෙනවා.පළාත් සභාවක් බෙදුම්වාදී ක්‍රියාමාර්ගයකට යොමු වුවහොත් එය විසුරුවා හැරීමේ හැකියාව ජනාධිපතිවරයාට තිබෙනවා. ඒ නිසා බය වෙන්න කිසිම හේතුවක් නැහැ.ඉන්දියාවේ පංචායත් ක්‍රමය ඔවුන් ගේ ව්‍යවස්ථාවට සම්බන්ධ කර තිබෙනවා. මම පාර්ලිමේන්තු තේරීම් කාරක සභාවේ සභාපතිවරයා හැටියට එවැනි ක්‍රමයක් ශ්‍රී ලංකාව සඳහාත් යෝජනා කළා. එය පිළිගතහොත් ගම් මට්ටමට බලය ලැබෙනවා.පළාත් සභා ක්‍රමය පිළි නොගන්නා පක්‍ෂ පවා ග්‍රාමීය මට්ටමේ බලය බෙදීමක් පිළිගන්නවා. එයට හේතුව බිම් මට්ටමේ බලය බෙදීමකදී ඒකකයන්ට ‍ෙද්ශපාලන බලය වෙනුවට පරිපාලන බලය හිමිවීම ද?ඒක ඇත්ත. හැම දෙයක්ම කොළඹින් තීරණය කරනවා කියලා ජේ.වී.පියේ විවේචනයක් තිබෙනවා. “කොළඹට කිරි ගමට කැකිරි” කියලා ඔවුන් එය හැඳින්වුවා. කොළඹ බලය පළාත් මට්ටමට යොමු කර, එයින් ප්‍රාදේශීය මට්ටමටත්, ඉන් පසු ගම් සභා මට්ටමටත් යොමු කළ යුතුයි. ඒක නොකර එකවර ගම් මට්ටමින් බලය බෙදා හැරීමක් කළ නොහැකියි. පරිපාලන බලය පමණක් ගමට දීමෙන් වෙනසක් ඇති කළ නොහැකියි.පළාත් සභාවට ලබා දී තිබෙන බලතළ අවශ්‍යය විටෙක සංශෝධනය කළ හැකි බව ඔබ පවසතත් එයට විරුද්ධ වන්නන් කියන්නේ ඒ සඳහා පළාත් සභාවේ පූර්ව අනුමැතිය ලබාගත යුතු බවයි?නෑ, නෑ. ඒ කියන්නේ මේකයි. අද ව්‍යවස්ථාව අනුව මධ්‍යම ආණ්ඩුවේ හා පළාත් සභා සතු බලතළ ලැයිස්තු වෙන්කර දක්වා තිබෙනවා. ඊට අමතරව දෙගොල්ලොම කොටස්කරුවන් වන සමගාමී ලැයිස්තුවක් තිබෙනවා.පළාත් සභාවල අනුමැතිය ලබා ගත යුත්තේ ඔවුන් ලබා දී තිබෙන බලතළ ආපසු පවරා ගැනීම ගැනයි. එය ඔවුන්ගේ අයිතියක්. මේ වගන්තියේ මම කිසිම වරදක් දකින්නේ නැහැ. කොළඹ ඉන්නේ දෙවියන් හෝ පළාත් සභාවල ඉන්නේ යක්කු නෙවෙයි. ඔවුන් ලාංකේය සමාජයේ කොටස්.එසේ නම් ආණ්ඩුව පාර්ලිමේන්තු තේරීම් කාරක සභාවක් කැඳවා තිබෙන්නේ පළාත් සභා සතු බලතල කප්පාදු කිරීමේ යෝජනාව පුළුල් සංවාදයකට යොමු කිරීම සඳහා ද?නැහැ, නැහැ. ජාතික හෙළ උරුමය නියෝජනය කරන පාර්ලිමේන්තු මන්ත්‍රීවරයෙක් පළාත් සභා සතු බලතල අවම කිරීම සඳහා පෞද්ගලික යෝජනාවක් ඉදිරිපත් කර තිබෙනවා. ඒ යෝජනාව පාර්ලිමේන්තු කමිටුව පත් කිරීමට බලපා නැහැ.පාර්ලිමේන්තු තේරීම් කමිටුව පත් කිරීමේ අරමුණ ජාතික සමගිය ඇති කිරීම සඳහා යෝජනා ඉදිරිපත් කිරීමයි. මෙයට කලින් සර්ව පාක්‍ෂික නියෝජිත කොමිටියක් හරහා, අපි ජාතික ප්‍රශ්නය විසැඳීමට අදාළ ගැටලු 21ක් සම්බන්ධව යම් එකඟත්වයක් ඇති කළා.මේ වැඩපිළිවෙළ ඉදිරියට ගෙන යන බව මහින්ද චින්තන ඉදිරි දැක්මේ සඳහන් කර තිබෙනවා. ඒ පටන් ගත් කාර්ය සම්පූර්ණ වීමට නම් නව ව්‍යවස්්ථාවක් සම්පාදනය කරන කාර්ය දක්වා ගමන් කළ යුතුයි. නමුත් එය කෙරුණේ නැහැ. කාගෙත් සහයෝගය ලබාගෙන ජාතික ප්‍රශ්නය විසැඳීමේ ක්‍රියාවලිය ඉදිරියට ගෙන යායුතුය කියලා අප ආණ්ඩුවට යෝජනා කළා. ජනාධිපතිවරයා එය පිළිගත්තා. ඒ ගැන මම සන්තෝෂ වෙනවා. අපේ පක්‍ෂයේ නියෝජිතයෙක් පත් කළා නම් තේරීම් කාරක සභාව වඩා අර්ථවත් වෙනවා. ඒ වගේම මේ නිර්දේශ ඔස්සේ සාකච්ඡා ඉදිරියට ගෙන ගොස් මාස හය හතක දී එකඟතාවක් ඇති කර ගත හැකිව තිබුණා.තේරීම් කාරක සභාවට නියෝජිතයන් නම් කිරීමේ දී, ලංකා සම සමාජ පක්‍ෂයට නියෝජනයක් අහිමිවීම තුළ ඔබ පක්‍ෂය එයට සහභාගිවීමට අදහස් කරනවා ද?සර්ව පාක්‍ෂික නියෝජිත කමිටුවේ සභාපතිවරයා හැටියටත් ලංකා සම සමාජ පක්‍ෂයේ නායකයා හැටියටත්, මම තේරීම් කාරක සභාවට සහභාගී වෙනවා.සර්ව පාක්‍ෂික කමිටුවේ විසැඳුම් බොහොමයක් ලංකා සම සමාජ පක්‍ෂය පිළිගන්නවා. අපට අවශ්‍ය අපේ අදහස් පමණක් ඉදිරිපත් කිරීම නෙවෙයි. සම්මුතියක් ඇති කර ගැනීමට යි. ඒ සඳහා සර්ව පාක්‍ෂික කමිටුවේ විසැඳුම් වැදගත්. එයට, අදට ගැළපෙන ආකාරයට සංශෝධන මතු කළ හැකියි. ඒ සාකච්ඡාවට අපේ පක්‍ෂයේ මත ඉදිරිපත් කිරීමට බලාපොරොත්තු වෙනවා.විරුද්ධ පක්‍ෂය තේරීම් කාරක සභාවට සහභභාගී නොවීම එහි කටයුතුවලට බාධාවක් නොවේ ද?යූ.ඇන්.පිය හෝ ද්‍රවිඩ ජාතික සන්ධානය නොමැතිව විසැඳුමක් ඇති කර ගන්න බැහැ. ඔවුන්ගේ නියෝජනයක් ලබා ගැනීමට කටයුතු කළ යුතුයි.එ.ජා.පය තේරීම් කමිටුවට සහභාගී නොවුවත්, ජාතික ගැටලුවට විසැඳුමක් ලෙස මංගල මුණසිංහ කමිටුවේ නිර්දේ්ශ පිළිගන්නා බවක් කියා තිබෙනවා නේද?ඔවුන් මංගල මුණසිංහ කමිටු වාර්තා වගේම මා සභාපතීත්වය දැරූ තේරීම් කාරක සභාවේ යෝජනාත් සලකා බැලිය යුතු යැයි කියා තිබෙනවා. එය තේරීම් කාරක සභාවේ කාර්යයක්. ඔවුන් කටයුතු ඉදිරියට මෙහෙයවන ආකාරය ගැන අපි අවධානයෙන් සිටිනවා.එ.ජා.පය ඉදිරිපත් කර තිබෙන නව ආණ්ඩු ක්‍රම ව්‍යවස්ථාව ඔවුන් ගේ යෝජනාවක් ලෙස භාර ගෙන තේරීම් කමිටුවට නිර්දේශ ඉදිරිපත් කළ හැකි ද?යෝජනාවක් නෙමෙයි. යූ.ඇන්.පිය නව ආණ්ඩු ක්‍රම යෝජනා කිහිපයක්, හරියට කිව්වොත් යෝජනා තුනක් ඉදිරිපත් කර තිබෙනවා. වෙස්ට්මිනිස්ටර් ක්‍රමය ක්‍රියාත්මක කළ යුතුය එහෙම නැත්නම් විධායක ජනාධිපති ක්‍රමය අහෝසි කර ඒ වෙනුවට විධායක බලතල පාර්ශ්ව තුනක් අතර බෙදිය යුතුය කියලා දෙවැනි යෝජනාවක් ඉදිරිපත් කර තිබෙනවා. වර්තමාන ක්‍රමය අනුව රාජ්‍යනායකයා ජනාධිපතියි. නමුත් එ.ජා.පය යෝජනා කරන විස­ැඳුම තුළ රාජ්‍ය නායකයා කවුද කියලා ඔවුන් කියන්නේ නැහැ. රාජ්‍ය නායකයා ජනාධිපති නෙවෙයි කියලා ඔවුන් කියනවා. එහෙනම් කවුද කියලා ඔවුන් කියන්නේ නැහැ.විපක්‍ෂ නායක, අගමැති හා කථානායක අතර විධායක බලතල බෙදිය යුතුය කියලා එජාපය කියනවා. ඔවුන්ගේ තුන්වැනි යෝජනාවකුත් ඉදිරිපත් කර තිබෙනවා. පක්‍ෂයකට ස්ථාවරයක් තිබිය යුතුයි. නිකන් කතාවට අදහස් ඉදිරිපත් කිරීම තේරුමක් නැති වැඩක්.ස්ථාවරයක් නොදැරීම රනිල් වික්‍රමසිංහ මහතාගේ නායකත්වයෙන් යුත් එ.ජා.පයේ ස්ථාවරය වී තිබෙන බව මේ ආණ්ඩුක්‍රම ව්‍යවස්ථාවෙනුත් පෙනෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>12</day>
    </date>
    <link>http://www.dinamina.lk/2013/08/12/_art.asp?fn=f1308122</link>
    <topic/>
    <author>සාකච්ඡා කළේ</author>
    <content>උඩුනුවර ප්‍රාදේශීය සභාවේ මන්ත්‍රීවරයකු සහඋඩුනුවර, ප්‍රාදේශීය සභාවේ වසර 10ක් මුළුල්ලේ උප සභාපතිවරයා ලෙස කටයුතු කරන මේ තරුණයා මධුශංඛ කුරුප්පුආරච්චිය. ඔහු වසර 20කට වඩා වැඩි කාලයක් ශ්‍රී ලංකා නිදහස් පක්ෂයේ උඩුනුවර ආසන සංවිධායක වශයෙන් කටයුතු කළ විල්සන් කුරුප්පුආරච්චිගේ පුත්‍රයාය. ඔහු මෙවර පළාත් සභා මැතිවරණයේ එක්සත් ජනතා නිදහස් සන්ධාන අපේක්ෂකයෙකි. මේ එළැඹෙන පළාත් සභා මැතිවරණය පිළිබද ඔහු සමඟ කළ සාකච්ඡාවකි.අපට ලැබුණු තොරතුරුවල හැටියට ඔබතුමාව නිර්දේශ කරලා තියෙන්නේ අතිගරු ජනාධිපතිතුමා නේද?ගරු ජනාධිපතිතුමා නිර්දේශ කළේ මාව නෙවෙයි, තරුණ ශක්තියත්, ජවයත්, දෙකමයි. තමන් දේශපාලනයට පිවිසෙන විට වයස අවුරුදු 20ක පමණ තරුණ වියේ සිට පැමිණි බව අමතක නොකළ එතුමා එදා මෙදා තුර රටේ පළමු පුරවැසියා දක්වා ආ ගමන මල් ඇතිරූ මාවතක් නොවෙයි.කටු කොහොලින් යුතු මාවතකයි ආවේ. එදා එතුමන් ලද අත්දැකීම් වර්තමානයේ තරුණයන්ට ලබාදීමට එතුමා නිර්දේශ කළේ පළමුවර ජනාධිපතිවීමටත් කලින් අගමැතිව සිටියදීයි. ඒ නිසා මා කියන්නේ මා පමණක් නොවෙයි එතුමාගේ දසුනට හසුවන තරුණ නායකයන් විශාල පිරිසක් එතුමා නිර්දේශ කරලා තියෙනවා. මටත් ඒ වාසනාව ලැබුණා. එදා එතුමාට තිබුණු බාධක අද අපට නැහැ.අප දැනගන්න කැමතියි ඔබතුමාගේ දේශපාලන ප්‍රවේශය කොහොමද වුණේ කියලා?පාසලෙන් දේශපාලනයට. ඒ කියන්නේ මම අධ්‍යාපනය හමාර කරලා ඒ සැනින් දේශපාලනයටයි ආවේ. එතකොට මගේ වයස අවුරුදු 18 යි. මේ ගමන එන්න මට මග පෑදුණේ මගේ පියා නිසයි. මගේ දැන් වයස අවුරුදු 27 යි. මේ වනවිටත් මම උඩුනුවර ප්‍රාදේශීය සභාවේ උප සභාපති වශයෙන් ජනතා සේවයේ යෙදෙනවා.මධුසංඛ තම පියා ගැන පැවසු තොරතුරුත් අප එකතු කොටගෙන තිබූ තොරතුරුත් අනුව මධුසංඛගේ පියා එනම් විල්සන් කුරුප්පුආරච්චි මහතා දේශපාලනයට පිවිසෙන්නේ 1987 තිබූ භීෂණ සමයේදීය.නැසී ගිය හෙළයේ ජනප්‍රියම කලාකරුවෙකු වන විජය කුමාරතුංග මහතා පිහිට වූ ශ්‍රී ලංකා මහජන පක්ෂය එතුමාගේ පළමු දේශපාලන පක්ෂය විය. පසුව ශ්‍රී ලංකා නිදහස් පක්ෂයේ උඩුනුවර ආසන සංවිධායක ලෙස පත්වීම ලැබුණේ ද එතුමා තුළ තිබූ කැපවීමත් දේශපාලනමය ක්‍රියාකාරකම් ‍ෙහ්තුවෙන්ය. ඉන්පසු හේ උඩුනුවර මැතිවරණ කොට්ඨාසයේ පාර්ලිමේන්තු මන්ත්‍රීවරයා ලෙස පත් වූයේ ද භීෂණ සමයේදීමය.පාර්ලිමේන්තු මන්ත්‍රීවරයා ලෙස තේරී පත්වුණ විල්සන් කුරුප්පුආරච්චි මහතාද මානව හිතවාදියෙකි. ඔහුට පාර්ලිමේන්තු මන්ත්‍රීවරයකු ලෙස ලැබූ වැටුප තම බල ප්‍රදේශයේ දරුවන් වෙනුවෙන් ආරම්භ කළ ශිෂ්‍යත්ව අරමුදලකට මාසිකව පරිත්‍යාග කළේ එතුමන් සතුව තිබූ ප්‍රවාහන ව්‍යාපාරයෙන් තමාට යැපීමට ප්‍රමාණවත් මුදලක් ලැබෙන හෙයින් විය යුතුය. ඔහුටම අයත් පුද්ගලික බස් රථ 18ක් සමඟ වෙනත් වාහන 68ක් තිබිණි. එමඟින් ලබන ආදායම පවා සිය දේශපාලන කටයුතුවලට වැය කිරීමට තරම් හෙතෙම පරිත්‍යාගශීලි විය.ජනතාව වෙනුවෙන් සිදුකරන පොදු මෙහෙවරකට ලැබෙන ප්‍රතිපාදන ප්‍රමාණවත් නොවී එම ව්‍යාපෘතීන් නිම කිරීම කල්යන විට හෙතෙම ඒ මුදල් සොයා ගැනීමට සිය ව්‍යාපාරය සතු බස් රථ විකුණා දීමට තරම් ජනහිතකාමී විය. ඔහු අභාවප්‍රාප්ත වන විට ඉතිරිව තිබුණේ එක බස් රථයක් පමණි.ජාති භේදයක් නොමැතිව සිංහල දෙමළ මුස්ලිම් පාසල් දරුවන් සඳහා නවෝද්‍යා පාසැල් තුනක් ස්ථාපිත කිරීමට හෙතෙම සමත්විය. උඩුනුවර සමුපකාරය සඳහා තෙමහල් ගොඩනැගිල්ලක් ඉදිකළ එතුමා සමෘද්ධි බැංකු 9ක් උඩුනුවර පළාත වෙනුවෙන් ස්ථාපිත කළේය. මෙම පළාතේ ජනතාවගේ ආරක්ෂාව ගැන සොයා බැලූ එතුමා දවුලගල නගරයට ආසන්නව පොලිස් ස්ථානයක් පිහිටුවීමට මුල්විය.මධුසංඛ ප්‍රශ්න පත්තරයක් වූයේ පාසල් සමයේදී ය. පාසලෙන් අස්වී දේශපාලනයට ප්‍රවිෂ්ට වුවන් සමඟ හෙතෙම මුහුකුරා ගිය වැඩිහිටියකු බවට පත් විය.මධුසංඛ සමඟ සමීප වූ චරිතයක් වූයේ වත්මන් උසස් අධ්‍යාපන අමාත්‍ය එස්. බී. දිසානායක මහතාය. මධුසංඛ මේ වනවිට එතුමාගේ මහජන සම්බන්ධීකරණ නිලධාරියාය. මහින්දානන්ද අලුත්ගමගේ, ශ්‍රී ලංකා අග්‍රාමාත්‍ය දි. මු. ජයරත්න, කෙහෙළිය රඹුක්වැල්ල වැනි පියාගේ් සමීපතම දේශපාලන මිතුරන් මධුසංඛගේද සමීපතමයන් වූහ.මධ්‍යම පළාතේ ප්‍රධාන අමාත්‍ය සරත් ඒකනායක මධුසංඛට පියෙකු වැනි යැයි පැවසුවේ ගෞරවයෙන්ය. දිලුම් අමුණුගම, එරික් වීරවර්ධන, ලොහාන් රත්වත්ත වැනි සම වයසේ දේශපාලන හිතවතුන්ට තම සහෝදරයන්ට මෙන් ආදරය කරන බව මධුසංඛ අප හා පැවැසීය.ඔබේ පියා පාර්ලිමේන්තු දෙවනත් කළ තරමක අවේගශීලී චරිතයක්. ඔබත් ඒ අඩි පාරෙම යනවද?පියා අවේගශීලී වුනේ අයුක්තිය අසාධාරණය හමුවෙයි. පක්ෂය රැක ගැනීමට නිතර පෙරළි කළා තමයි. මමත් ඒ වගෙම කරයි, එවැනි අවස්ථාවලදී. එතේ සාමාන්‍ය වෙලාවට පුංචි ළමයෙක් වගෙයි. තරහ ගිය වෙලාවට නම් යකෙක් වගෙයි.හැබැයි මට තරහ හිය වෙලාවට යකෙක් වෙන්නේ නැහැ. තරහව නිවෙනකම් පහු බහිනවා. තාත්තගේ වුණත් නරක දෙයක් ගන්න මම කැමති නැහැ. තරහ ගිය වෙලාවට මම යන්නේ අම්මා ළඟට. අම්මා හරිම නිවුනු කෙනෙක්.මෙතෙක් ආ ගමන් මග ගැන කියන්න තියෙන්නේ මොනවාද?හෘද සාක්ෂියට එකඟව සතුටු විය හැකියි. උඩුනුවර ජනතාවට මගේ පියා කළ සේවයට වඩා යමක් කරන්න මට හැකිවුණා. හේතුව පියාගේ කාලේ රටේ තිබුණෙ කලබලකාරී වාතාවරණයක්. ප්‍රතිපාදන ලැබිලා තියෙන්නේ සීමා සහිතව.දැන් එහෙම නැහැ. ප්‍රාදේශීය සභා මන්ත්‍රීවරයකුට පාර්ලිමේන්තු මන්ත්‍රීවරයකුට වඩා යමක් කරන්න පුළුවන් අත දිග හැරලා.එහෙනම් ඔය ඇතැම් අය කියන්නේ ප්‍රාදේශීය සභාවල අය දූෂණ වංචා කරනවා කියලා.මොන බොරුද? ලංකාවේ තැන් තැන්වල සුළු පිරිසක් එහෙම කලා තමයි. හැමෝම එහෙම නැහැ. ජනතාවට කරල තියන සංවර්ධනයන් අපෙන් අහන්න එපා. ජනතාවගෙන් අහන්න.ජනතාව කියයි ඇත්ත මොකක්ද බොරුව මොකක්ද කියලා. ගම් ඇතුළට ගිහිල්ලා බලන්න ඕනේ මොන තරම් සංවර්ධනයක් ගම් ඇතුළට ඇවිල්ල ද කියලා.ඒ නිසාද පළාත් සභාවට යන්න හදන්නේ?අපෝ නැහැ. එහෙම පටු පරමාර්ථයකට නෙවෙයි. මම උඩුනුවර ජනතාවට ඒ ප්‍රාදේශීය සභාවේ හැම මන්ත්‍රී කෙනෙකුගෙම සහයෙන් විශාල වැඩ කරලා තියෙනවා. ඒක ජනතාව හොඳින් දන්නවා. ජනතාවත් මන්ත්‍රීවරුන්ගෙන් ආශිර්වාදයෙන් තමයි මේ ගමන යන්න හිතුවේ.ඒ පිළිබඳ තවත් පැහැදිලි කළොත්?දැන් මම සේවය කරන්නේ කුඩා ප්‍රාදේශීය සභාවකට. මට එයින් ටිකක් ඔබ්බට යන්න ඕනේ. ඒකට ජනාධිපතිතුමාගේ සිට කුඹුරේ හේනේ වැඩ කරන ගොවියන්, කම්කරුවන් මට ආශිර්වාද කරනවා. පළාත් සභාවට ගියාම ටිකක් ලොකු පරාසයකට ගිහින් සේවය කළ හැකියි. පළාතක් වශයෙන් මුළු මධ්‍යම පළාත ගැනම ප්‍රධාන අමාත්‍යතුමාට බලන්න වෙනවා. අනිත් අය එතුමාට සහය විය යුතුයි. අන්න ඒ තත්ත්වයට දායක වෙන්නයි මගේ උවමනාව.පළාත් සභාවේ ප්‍රධාන අමාත්‍යධුරය ලබා ගන්න සුදුසුකමක් ලැබුණොත් භාර ගන්නවාද?ඒ වගේ ධුරයක් ගන්න අත්දැකීම් ගොඩක් අවශ්‍යයි. අභ්‍යාසවෘද්ධ, වයෝවෘද්ධ යන දෙකම ඉහළ නායකත්වයකට අවශ්‍ය දෙයක්. දැන් බලන්න අපේ ජනාධිපතිතුමා මම වගේම පුංචියට පටන් ගත් කෙනෙක්. ඒත් පළාත් සභාවේ පළමු පස්දෙනා අතරට යන්න නම් මම තරගයක් දෙනවා.ඒක කරන්න පුළුවන් වෙයි කියලා විශ්වාස ද?අනිවාර්යයෙන්ම පුළුවන්. උඩුනුවර ජනතාව විතරක් නොවේ. යටිනුවරත් ඒ අවට තදාසන්න ප්‍රදේශවලට මම ශක්ති ප්‍රමාණයෙන් පොදු සේවා කරලා තියෙනවා.ඔබගේ ඉලක්කය පාර්ලිමේන්තුවට යන්න නේද?නැහැ කියන්නේ් නැහැ. ලංකාවේ වැඩ කරපු ජන නායකයන්ගෙන් වැඩි දෙනෙක් එහෙමයි. අපේ ජනාධිපතිතුමා, රණසිංහප්‍රේමදාස ජනාධිපතිතුමා, වගේ ගොඩක් අය පුංචියට පටන් අරගෙන අදියරෙන් අදියර ගිය අය. මටත් ඕනෙ අන්න ඒ වගේ අත්දැකීම් ලබාගෙන ජනතා සේවයේ යෙදෙන්න. ජනතාවගේ හදවතට දැනෙන හොඳ සේවයක් කළොත් අපි යන්න ඕනේ නැහැ. ජනතාව අපිව ඒ ගමන යවයි. ප්‍රධාන තීරණය ජනතා තීරණයි. ඒ බව අපි දැන ගත යුතුයි. .</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>13</day>
    </date>
    <link>http://www.dinamina.lk/2013/08/13/_art.asp?fn=n1308131</link>
    <topic>ගැමුණුට ඕනෑ විදිහටගාස්තු නංවන්න බෑ</topic>
    <author>රක්‍ෂණ ශ්‍රියන්ත සහ නිමල් රාජපක්‍ෂ</author>
    <content>හිතුවක්කාරී ලෙස බස් ගාස්තු ඉහළ නැංවීමට ගැමුණු විජේරත්නට නොහැකි බවත්, බස් ගාස්තු ඉහළ නැංවීමට රජය කිසිදු තීරණයක් ගෙන නොමැති බවත් පෞද්ගලික මගී ප්‍රවාහන අමාත්‍ය සී. බී. රත්නායක මහතා දිනමිණට පැවසීය.බස් කර්මාන්තය දඩමීමා කරගනිමින් පටු දේශපාලන අරමුණු මුදුන්පත් කරගැනීමට ලංකා පෞද්ගලික බස් හිමියන්ගේ සංගමය උත්සාහ ගන්නා බවද අමාත්‍යවරයා පෙන්වා දෙයි.පෞද්ගලික බස් හිමියන් සඳහා රජය සහන රැසක් ලබාදී ඇති බවත් එම සහන වැඩපිළිවෙළ ඉදිරියටත් ක්‍රියාත්මක කරන බවද අමාත්‍යවරයා කීය.ජනතාව අපහසුතාවයට පත්කිරීමට කිසිවෙකුට ඉඩනොතබන බවත් ගුණාත්මක ප්‍රවාහන සේවයක් ලබාදීම සඳහා ජනාධිපති මහින්ද රාජපක්‍ෂ මහතාගේ උපදෙස් පරිදි තම අමාත්‍යංශය ක්‍රියා කරන බවද අමාත්‍යවරයා පැවසීය.ගැමුණු විජේරත්න මහතාට අවශ්‍ය පරිදි බස් ගාස්තු වැඩි කිරීමට නොහැකි බව පෙන්වා දෙන අමාත්‍යවරයා බස් ගාස්තු සංශෝධනය කළ හැක්කේ ජාතික ප්‍රතිපත්තියට අනුව රජයට පමණක් බවද අවධාරණය කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>13</day>
    </date>
    <link>http://www.dinamina.lk/2013/08/13/_art.asp?fn=n1308132</link>
    <topic>බස් ගාස්තුව10%කින් නංවනවා</topic>
    <author>ශීලා උඩුවර</author>
    <content>බස් ගාස්තු සැප්තැම්බර් මස පළමුවැනිදා සිට සියයට 10කින් වැඩි කරන බව ලංකා පෞද්ගලික බස් හිමියන්ගේ සංගමයේ සභාපති ගැමුණු විජේරත්න මහතා කීය. අවම බස් ගාස්තුව රුපියල් 10ක් බවද ඒ මහතා කියා සිටී.විජේරත්න මහතා එම අදහස් පළ කළේ නාරාහේන්පිට කාන්තා පුහුණු කේන්ද්‍රයේදී ඊයේ (12) පැවැති පුවත්පත් සාකච්ඡාවකදීය. මේ යටතේ ගමන් වාර 305ක ගාස්තු වැඩි වෙයි.රුපියල් 9 අවම බස් ගාස්තුව රුපියල් 10 ක්ද, රුපියල් 12 රුපියලකින් ද, රුපියල් 16, 19, 23 රුපියල් 2 කින්ද, රුපියල් 27, 30, 32, 34 රුපියල් 3 කින්ද, රුපියල් 36, 38, 41, 43 රුපියල් 4 කින්ද, රුපියල් 45, 48, 49, 52, 53 රුපියල් 5 කින්ද, රුපියල් 55, 58 , 60, 62, 64 රුපියල් 6 කින්ද, රුපියල් 67, 69, 71, 73, රුපියල් 7 කින්ද, රුපියල් 75, 77, 79, 82, 83 රුපියල් 8 කින්ද, රපියල් 86, 88, 90, 92, 94 රුපියල් 9 කින්ද, රුපියල් 96, 99, 101, 103, 105, 107 රුපියල් 10 කින්ද වැඩිවේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>13</day>
    </date>
    <link>http://www.dinamina.lk/2013/08/13/_art.asp?fn=n13081311</link>
    <topic>රස පරීක්ෂක වාර්තාවෙන් වැරැදිකරු වුවහොත්රතුපස්වල කර්මාන්ත ශාලාව ‍වසා දමන්න</topic>
    <author>ධනුෂ්ක ගොඩකුඹුර සහ චමීර ඇල්ලදෙණිය</author>
    <content>වැලිවේරිය රතුපස්වල ප්‍රදේශයේ ජලය රජයේ රස පරීක්ෂක දෙපාර්තමේන්තුව විසින් පරීක්ෂා කර නිකුත් කෙරෙන වාර්තාවෙන් වැරැදිකරු වුවහොත් අදාළ කර්මාන්ත ශාලාව ‍වසා දමන ලෙස ජනාධිපති මහින්ද රාජපක්ෂ මහතා නිලධාරීන්ට උපදෙස් දුන්නේය.කර්මාන්ත ශාලාව නියමිත රෙගුලාසි අනුව කටයුතු කර ඇති බව වාර්තාවෙන් හෙළි වුවහොත් එය අයෝජන මණ්ඩල කලාපයේ ප්‍රතිෂ්ඨාපනය කිරීමට සාධාරණ කාලයක් ලබා දෙන ලෙසත් ජනාධිපතිවරයා නියෝග කළේය.රජයේ රස පරීක්ෂක දෙපාර්තමේන්තුවේ වාර්තාව අදාළ වාර්තාව නිකුත් කරනු ඇති බව පැවසූ ජනාධිපතිවරයා ජනතාවට ආරක්ෂා සහිත පානීය ජලය සම්පාදනය කිරීම අදාළ නිලධාරීන්ගේ ප්‍රමුඛතම වගකීම බව අවධාරණය කළේය. ජනාධිපතිවරයා මෙසේ ප්‍රකාශ කළේ වැලිවේරිය රතුපස්වල ජනතාවගේ ගැටලු සම්බන්ධයෙන් ජනාධිපති කාර්යාලයේ දී ඊයේ (12) පැවැති සාකච්ඡාවකට එක්වෙමිනි.රතුපස්වල ප්‍රදේශයේ පදිංචිකරුවන්, නිලධාරීන් සහ කම්හල් නියෝජිතයන්ගේ කරුණුවලට සාවධානව කන් දුන් ජනාධිපතිවරයා ප්‍රශ්නයට විසැඳුම් ලබා දුන්නේය.අදාළ ගැටලුව සම්බන්ධයෙන් දුන් නිශ්චිත උපදෙස්වලට අමතරව නැවත වරක් මෙවැනි ගැටලු ඇති නොවීම සඳහා අලුතින් ස්ථාපනය කෙරෙන ඕනෑම කර්මාන්තශාලාවක් අයෝජන මණ්ඩල කලාපයේ ඉදි කළ යුතු බව ජනාධිපතිවරයා උ‍පදෙස් දුන්නේය.රතුපස්වල කර්මාන්තශාලාවේ මෙහෙයුම් නතර කිරීමට පෙර නිෂ්පාදිත භාණ්ඩ ප්‍රයෝනයට ගැනීමට ඉඩ දීමටත් වාර්තාව ප්‍රසිද්ධ කරන තුරු ආයතනය පවත්වාගෙන යාමට ඉඩ දීමටත් ප්‍රදේශවාසීහු සහ කර්මාන්ත ශාලා නියෝජිතයෝ ජනාධිපතිතුමාගේ උපදෙස් මත එකඟතාව පළ කළහ. සාකච්ඡාවේ දී එළඹ ගත් විසැඳුම් පිළිබඳ සතුට පළ කළ ප්‍රදේශවාසීහූ ප්‍රශ්නය සමථයකට පත් කිරීම සඳහා නිලධාරීන් සමඟ එක්ව වැඩ කිරීමට කැමැත්ත පළ කළහ.අනාගතයේ දී ප්‍රශ්නයක් ඇති වූ විට නීතිය සියතට ගැනීමෙන් වළකින ලෙස ඉල්ලා සිටි ජනාධිපතිවරයා ගැටලු සාකච්ඡා මඟින් විසැඳීමට උපරිම උත්සාහය ගන්නා ලෙස සියලු පාර්ශ්වයන්ට දැනුම් දුන්නේය.ආර්ථික සංවර්ධන ඇමැති බැසිල් රාජපක්ෂ, ජල සම්පාදන හා ජලාපවහන ඇමැති දිනේෂ් ගුණවර්ධන, සමාජ සේවා ඇමැති ෆීලික්ස් පෙරේරා, ජනාධිපති ලේකම් ලලිත් වීරතුංග, ආරක්ෂක හා නාගරික සංවර්ධන අමාත්‍යාංශ ලේකම් ගෝඨාභය රාජපක්ෂ මහත්වරු සහ ගම්පහ දිස්ත්‍රික් පාර්ලිමේන්තු මන්ත්‍රීවරු, බස්නාහිර පළාත් මන්ත්‍රීවරු, ජ්‍යෙෂ්ඨ හමුදා නිලධාරීහු ඇතුළු පිරිසක් ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>13</day>
    </date>
    <link>http://www.dinamina.lk/2013/08/13/_art.asp?fn=n1308133</link>
    <topic>‘ආ‍ලෝකෝ උදපාදි’ මහා කප්රුක් පූජාව කතරගම දී 20 දා</topic>
    <author/>
    <content>රටටත් ජනතාවටත් සෙත්පතා අගෝස්තු 20 වැනිදා (නිකිණි පොහොයදා) පෙරවරු 8ට කතරගම කිරි වෙහෙර චෛත්‍යරාජයාණන් වහන්සේට පිදෙන 'ආලෝකෝ උදපාදි' මහා කප්රුක් පූජාව සහ අෂ්ඨපරිෂ්කාර පූජාව සඳහා ඔබටත් සහභාගී විය හැකිය.චෛත්‍යරාජයාණන් වහන්සේ වටා මහා පෙරහරකින් වඩමවනු ලබන සියක් අෂ්ඨපරිෂ්කාර පූජාවට කැමති පින්වතුන්ට අටපිරිකර සමඟ සහභාගී විය හැකිය.කතරගම කිරි වෙහෙර රජමහා විහාරාධිපති ආචාර්ය අලුත්වැව සෝරත නාහිමියන්ගේ අනුශාසකත්වයෙන් හා මීගහවෙල සුමනශාන්ත හිමියන්ගේ මෙහෙයවීමෙන් පවත්වනු ලබන මේ මහා පින්කම ලේක්හවුස් ආයතනයේ තවත් එක් ආගමික හා සංස්කෘතික සේවාවකි. වැඩි විස්තර සඳහා 011 2429245 අමතන්න..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>13</day>
    </date>
    <link>http://www.dinamina.lk/2013/08/13/_art.asp?fn=n1308134</link>
    <topic>රට රටවල කොටින්ට වැට බැඳුණේකදිරගාමර් මහතාගේ මැදිහත් වීම නිසයි</topic>
    <author>ධනුෂ්ක ගොඩකුඹුර</author>
    <content>ත්‍රස්තවාදීන් ලෙස නොව විමුක්තිකාමීන් ලෙස හඳුනාගෙන සිටි කොටි සංවිධානය ලෝකයේ රටවල් 34ක තහනම් කිරීමේහිලා ලක්ෂ්මන් කදිරගාමර් මහතා පුරෝගාමී මෙහෙවරක් ඉටු කළ බව විදේශ කටයුතු පිළිබඳ ඇමැති මහාචාර්ය ජී.එල්. පීරිස් මහතා පැවසීය.කොටි ත්‍රස්තවාදය ශ්‍රී ලංකාවට පමණක් නොව මුළු ලෝකයට බලපාන පොදු ගැටලුවක් යන්න ලෝකයට තහවුරු කිරීමට ක්‍රියා කළ කදිරගාමර් මහතා ත්‍රස්තවාදීන් විමුක්තිකාමීන් නොවන බවට පැහැදිලි පණිවිඩයක් ජාත්‍යන්තරය වෙත ගෙන ගිය බවත් ඇමැතිවරයා ප්‍රකාශ කළේය.මහාචාර්ය ජී.එල්. පීරිස් මහතා මෙසේ ප්‍රකාශ කළේ හිටපු විදේශ ඇමැති දිවංගත ලක්ෂ්මන් කදිරගාමර් මහතාගේ පිළිරුව නිරාවරණයට ජනාධිපති මහින්ද රාජපක්ෂ මහතාගේ ප්‍රධානත්වයෙන් කොළඹ, හෝර්ටන් පෙදෙසේ ලක්ෂ්මන් කදිරගාමර් ජාත්‍යන්තර සබඳතා සහ ක්‍රමෝපායන් අධ්‍යන මධ්‍යස්ථානයේදී ඊයේ (12) පැවැති උත්සව සභාවට එක්වෙමිනි.දෙස් විදෙස් පතළ කීර්තියක් සහිත විදේශ ඇමැතිවරයකු වූ ලක්ෂ්මන් කදිරගාමර් මහතා මීට වසර 8කට පෙර කොටි ත්‍රස්තවාදීන් විසින් ඝාතනය කළ අතර ඒ මහතාගේ අට වැනි ගුණ සමරුව නිමිත්තෙන් මේ පිළිරුව නිරාවරණය කෙරිණ.මෙරට බිහි වූ එකම දෙමළ ජාතික විදේශ ඇමැතිවරයා වූ කදිරගාමර් මහතා සෑම විටම විශ්වාස කළේ දෙමළ සමාජයත් මෙරට සමාජයේම කොටසක්ම මිස වෙනත් රටක සමාජයක කොටසක් නොවන බව යැයි ජී. එල්. පීරිස් මහතා ප්‍රකාශ කළේය.ඔක්ස්ෆර්ඩ්වලින් අයිසිං දැමුවත් කේක් ගෙඩිය නිෂ්පාදනය කළේ ශ්‍රී ලංකාවේදී බව කියමින් කදිරගාමර් මහතා තමා පිළිබඳ කළ ප්‍රකාශය උපුටා දක්වමින් ඇමැතිවරයා පැවසුවේ කදිරගාමර් මහතා ශ්‍රී ලංකාව පිළිබඳ තැබූ විශ්වාසය එමඟින් තහවුරු වන බවයි.ත්‍රස්තවාදීන් යුද්ධයට ළමා සොල්දාදුවන් යොදා ගන්නා බවට එක්සත් ජාතීන්ගේ සංවිධානය හමුවේ කළ හෙළිදරව් කිරීම් මෙන්ම වෙසක් පොහොය දිනය ජාත්‍යන්තර නිවාඩු දිනයක් බවට පත් කර ගැනීමට කළ මෙහෙවරද ඇමැතිවරයාගේ ඇගයීමට ලක් විය.කොටි සංවිධානය කිසිවිටෙක සාකච්ඡා මාර්ගයෙන් ප්‍රශ්න විසඳා ගැනීමට නොඑන බවත් ඔවුන්ගේ එකම විශ්වාසය සන්නද්ධ අරගලයක් පමණක් බවත් අවසන් කාලයේදී විශ්වාස කළ කදිරගාමර් මහතා සුනාමි සහන මණ්ඩලයට පවා විරුද්ධ වූයේ එම විශ්වාසය නිසා බව ඇමැතිවරයා වැඩිදුරටත් පැවසීය. බෙල්ලන්විල රජමහා විහාරාධිකාරී ශ්‍රී ජයවර්ධන පුර විශ්වවිද්‍යාලයේ කුලපති මහාචාර්ය බෙල්ලන්විල විමලරතන හිමි ප්‍රමුඛ මහා සංඝරත්නයත් ලක්ෂමන් කදිරගාමර් මහතාගේ භාර්යාව වන සුගන්ධිනී කදිරගාමර් මහත්මිය සහ ජ්‍යෙෂ්ඨ ඇමැතිවරුන් වන ඒ.එච්.එම්. ෆවුසි, මහාචාර්ය තිස්ස විතාරණ, ඇමැතිවරුන් වන දිනේෂ් ගුණවර්ධන, ඩබ්ලිව්.ඩී.ජේ සෙනෙවිරත්න, ලක්ෂ්මන් කදිරගාමර් ජාත්‍යන්තර සබඳතා හා ක්‍රමෝපාය අධ්‍යන මධ්‍යස්ථානයේ විධායක අධ්‍යක්ෂ අසංග අබේගුණසේකර මහත්වරු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>13</day>
    </date>
    <link>http://www.dinamina.lk/2013/08/13/_art.asp?fn=n1308135</link>
    <topic>ලොග් ෂීට් ගාස්තු හාපරිපාලන ගාස්තුව50%කින් අඩු කරනවා</topic>
    <author>නිමල් රාජපක්ෂ</author>
    <content>ලොග් ෂීට් ගාස්තු හා පරිපාලන ගාස්තුව සියයට පනහකින් අඩු කිරීමට ජාතික ගමනාගමන කොමිසන් සභාව තීරණය කර ඇත.මෙම සහන පෞද්ගලික බස්රථ හිමියනට ලබා දීමත් සමඟ ඉදිරියේදී බස්ගාස්තු වැඩි වීමක් නොව අඩුවීමක් සිදුවිය හැකි යැයි ජාතික ගමනා ගමන කොමිසන් සභාවේ සභාපති රොෂාන් ගුණවර්ධන මහතා පවසයි. සභාපතිවරයා මෙම අදහස් පළකළේ ජාතික ගමනාගමන කොමිෂන් සභාවේ ඊයේ (12) පැවැති මාධ්‍ය හමුවකදීය.මෙහිදී අදහස් දැක්වූ රොෂාන් ගුණවර්ධන මහතා, බස් රථය පෞද්ගලික වුවත් සේවාව රජයේයි. බස් හිමියනට ඕන ඕන ආකාරයට සේවාවන් සපයන්න ඉඩ දෙන්නේ නැහැ. ජනාධිපති මහින්ද රාජපක්ෂ මහතා ගුණාත්මක බස් සේවාවක් සැපයීම සඳහා පෞද්ගලික ප්‍රවාහන අමාත්‍යාංශයක් පිහිටුවූවා. ඒ සඳහා දක්ෂ ඇමැතිවරයෙක්ද පත්කොට තිබෙනවා. පෞද්ගලික බස්රථ සඳහා බලපත්‍ර නිකුත් කරන්නේ රජයේ අනුමැතිය ඇතිව ජාතික ගමනා ගමන කොමිසන් සභාවෙනුයි.බලපත්‍ර කොන්දේසි කඩකරන්නේ නම් බලපත්‍රය අහෝසි කරන බවද පැවැසීය.එක් එක් බස්රථ සමාගම් ගාස්තු වැඩි කරන බවට ප්‍රකාශ කර ජනතාව මුලා කරනවා. එවැනි ප්‍රකාශ කරන්නන් පිළිබඳ පරීක්ෂණ පවත්වන්න ජාතික ගමනාගමන කොමිසන් සභාවේ නීති අංශය කටයුතු කරගෙන යනවා.මා අභියෝග කරනවා පුලුවන්නම් බස් ගාස්තු වැඩිකරන්න බොරු ප්‍රකාශ සිදු කරමින් ජනතාව අපහසුතාවයට පත්කරන්න බස් සංගම් වලට බැහැ. ගාස්තු වැඩිකරන්න බලය තිබෙන්නේ රජයට හා අදාළ අමාත්‍යාංශයට බවද ගුණවර්ධන මහතා පැවැසීය.පෞද්ගලික බස්රථ හිමියන් මුහුණ දෙන ලොග් සීට් (පත්‍ර) ගාස්තුව මේ මස 15 දින සිටම 50% කින් අඩුකිරීම ක්‍රියාවට නංවනවා. බස් ටයර් සඳහා සහන ලබාදෙනවා. එක්කෝටි අසූ ලක්ෂයක් ජනගහනය සිටින ලංකාවේ මගීන් අසූදහසකට වැඩි පිරිසක් බස්රථවල ගමන් කරනවා. දුම්රිය ගාස්තුව හා සසඳනවිට බස්ගාස්තුවේ සියයට හතළිහක වෙනසක් තිබෙනවා. ගුණාත්මක සේවාවක් ලබා දී ජනතාව බස්රථවල ගමන් කිරීම ඉහළ දැමීම සඳහා ඉදිරියේදී පියවර ගන්නවා. බස් හිමියාට රජය මගින් ලබාදෙන සහන ලැබුනු පසු බස් ගාස්තුව කිසිසේත් වැඩි නොවනු ඇතැයිද ගුණවර්ධන මහතා පැවැසීය.ජාතික ගමනාගමන කොමිෂන් සභාවේ අධ්‍යක්ෂ සැලසුම් විපුල හේවාවලිමුණි මහතා ඇතුළු නිලධාරීන් පිරිසක් මෙම අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>13</day>
    </date>
    <link>http://www.dinamina.lk/2013/08/13/_art.asp?fn=n13081312</link>
    <topic>වේ ප්‍රෝටීන් අඩංගු ආහාරතාවකාලිකව අත්හිටුවයි</topic>
    <author>සන්ධ්‍යා කරුණාරත්න</author>
    <content>කිරිපිටි අඩංගු ආහාර ද්‍රව්‍යවල බොට්යුලිනම් නමැති බැක්ටීරියා පරීක්ෂාව වෛද්‍ය පර්යේෂණ ආයතනයෙන් සිදුකර අවසන් වනතුරු වේ ප්‍රෝටීන් අඩංගු ආහාර කිසිවක් වෙළෙඳ පොළේ අලෙවි කිරීම තාවකාලිකව අත්හිටුවා තිබේ. සෞඛ්‍ය සේවා අධ්‍යක්ෂ ජනරාල්වරයා විසින් මේ නියෝගය අදාළ බලධාරින්ට දැනුම් දී ඇත.ආනයනික කිරිපිටි ඇතුළු වේ ප්‍රෝටීන් අඩංගු ආහාර සාම්පල සියයකට අධික සංඛ්‍යාවක් පරීක්ෂා කිරීමේ කටයුතු මේ වන විට වෛද්‍ය පර්යේෂණා‍තනයේ සිදුකෙරේ.කිරිපිටි, බටර්, චොක්ලට්, කිංඩ ජෝයි, ශක්ති ජනක පාන වර්ග ඇතුළු වේ ප්‍රෝටීන් අඩංගු ආහාර සාම්පල රැසක් ඒ අනුව වෛද්‍ය පර්යේෂණායතයේ පරීක්ෂාව සඳහා යොමු කර ඇති බව සෞඛ්‍ය අමාත්‍යාංශය පවසයි.ඒ අනුව කිරිපිටිවල අඩංගු ඩයසයිනඩමයිඩ් පරීක්ෂාව කාර්මික තාක්ෂණ ආයතනයටත්, වේ ප්‍රෝටීන් අඩංගු කිරිපිටි ඇතුළු ආහාරවල බොට්යුලිනම් නමැති බැක්ටීරියා පරීක්ෂාව වෛද්‍ය පර්යේෂණායතනයටත් යොමු කර තිබේ.මතභේදයකට ලක්වූ ආනයනික කිරිපිටි තොගයක් කාණ්ඩ අංක හතරක් යටතේ ඉවත් කිරීමට සෞඛ්‍ය අමාත්‍යාංශය අදාළ සමාගම්වලට දැනුම් දී තිබේ.එසේ ඉවත් කළ කිරිපිටි තොග වෙනත් නිෂ්පාදනයන් ලෙස වෙළඳපොළට දැමීමට උත්සාහ කළොත් අදාළ සමාගම්වලට ‍එරෙහිව දැඩි ලෙස නීතිය ක්‍රියාත්මක කරන බව ද සෞඛ්‍ය සේවා අධ්‍යක්ෂ ජනරාල්වරයා ප්‍රකාශ කරයි.එම කිරිපිටිවලට මුද්‍රා තබන ලෙස ද සෞඛ්‍ය අමාත්‍යාංශය සමාගම්වලට දැනුම් දී තිබේ‍..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>13</day>
    </date>
    <link>http://www.dinamina.lk/2013/08/13/_art.asp?fn=n13081313</link>
    <topic>අබිමන්තොට නැරැඹීමඅදින් අවසන්</topic>
    <author>සුභාෂිණී සේනානායක</author>
    <content>අබිමන්තොට දකුණු කොළඹ වරාය නැරඹීමට ලබා දී තිබු අවස්ථාව අදින් (13) අවසන් වේ.පසුගිය 5 වනදා ජනාධිපති මහින්ද රාජපක්ෂ මහතා අතින් ජනතා අයිතියට පත් වූ වරාය නැරඹීමට ශ්‍රී ලාංකීය ජනතාවට 8 වනදා සිට අවස්ථාව ලබා දීමට ශ්‍රි ලංකා වරාය අධිකාරිය තීරණය කළේය.මෙම ජනතාවට අවශ්‍ය ප්‍රවාහන පහසුකම් සැපයීමට වරාය අධිකාරිය පියවර ගෙන තිබුණි.කිලෝමීටර් 6.8ක් දිගු දියකඩනය හා වරාය පර්යන්තය නැරඹීමට පැමිණි පෞද්ගලික වාහන හේතුවෙන් කොළඹ නගරයේ විශාල වාහන තදබදයක් ඇති වී තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>13</day>
    </date>
    <link>http://www.dinamina.lk/2013/08/13/_art.asp?fn=n13081314</link>
    <topic>හෝටල් ජනේලයේ ගෙල සිරකරගත්සුදු දරුවාගේ දිවි නූලෙන් බේරෙයි</topic>
    <author>එස්. කේ. සමරනායක</author>
    <content>මහනුවර රැජින හෝටලයේ පළමු මහලේ කාමරයක සදලුතලයේ යකඩ කූරු දෙකක් අතර ගෙල සිරකර ගත් තුන් හැවිරිදි එංගලන්ත ජාතික පිරිමි දරුවකුගේ ජීවිතය බේරා ගැනීමට හෝටල් කාර්ය මණ්ඩලයට හැකි විය.ඊයේ (12) ප.ව.5.30ට පමණ තම මවුපියන් සමඟ මහනුවර ඇසළ පෙරහර නැරැඹීමට පැමිණ සිටි දරුවාට නොසිතූ පරිදි මෙම අකරතැබ්බයට මුහුණදීමට සිදුවිය. මවුපියන් කාමරයේ සිටිය දී මෙම දරුවා සඳලුතලයට පැමිණ යකඩ කූරු අතරින් ගෙල මාර්ගය දෙසට දමා ඇත. පසුව ඔහු ගෙල ආපසු ගැනීමට නොහැකිව මිනිත්තු 20ක් පමණ ජීවිතය බේරා ගැනීමට මහත් පරිශ්‍රමයක් දැරීය.මෙහිදී වහා ක්‍රියාත්මක වූ රැජින හෝටලයේ කාර්ය මණ්ඩලය පොලිසියේ හා ගිනි නිවන හමුදාවේ සහාය ඇතිව යකඩ කූරු කපා දරුවාගේ ජීවිතය බේරා ගත්හ.දරුවාගේ ජීවිතය බේරාදීම ගැන ඔහුගේ මවුපියන් හෝටල් කාර්ය මණ්ඩලයට ස්තුතිය පළ කළ අතර පෙරහර නැරැඹීමට පැමිණි ජනතාවටද මෙම සිද්ධිය පුදුමය දනවන්නක් විය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>13</day>
    </date>
    <link>http://www.dinamina.lk/2013/08/13/_art.asp?fn=n13081315</link>
    <topic>නවසීලන්තයේ කිරිපිටි වර්ග කිහිපයක DCD ඇති බව යළි තහවුරු වෙයි</topic>
    <author/>
    <content>නවසීලන්තයේ නිෂ්පාදිත කිරිපිටි වර්ග කිහිපයක ඩී.සී.ඩී. රයායනිකය අඩංගු බවට එරට දී සිදු කළ පරීක්ෂණවලින් තහවුරු වූ බව නවසීලන්ත මහ කොමසාරිස් ජෑන් හෙන්ඩර්සන් මහත්මිය විසින් තාක්ෂණ, පර්යේෂණ හා පරමාණුක බලශක්ති ඇමැති පාඨලී චම්පික රණවක මහතාට දැනුම් දී ඇත. නවසීලන්ත රජය සහ පෞද්ගලික ආයතනවල කිසිදු ආකාරයක ගනුදෙනුවක් හෝ සම්බන්ධතාවක් නොමැකි බව ද මහ කොමසාරිස්වරිය අවධාරණය කළාය.නවසීලන්තයෙන් ආනයනය කරනු ලබන කිරිපිටි වර්ග කිහිපයක ඩී.සී.ඩී. රසායනිකය අන්තර්ගත බවට කාර්මික තාක්ෂණ ආයතනය පසුගියදා අනාවරණය කළේය. එම ආයතන සිදු කළ පරීක්ෂණ වාර්තාව පදනම් කරගෙන ඒ සම්බන්ධයෙන් සෞඛ්‍ය අමාත්‍යාංශය සහ ශ්‍රී ලංකා පාරිභෝගික අධිකාරිය දැනුවත් කිරීමට අමාත්‍යාංශය පියවර ගත්තේය.පවතින තත්ත්වය සම්බන්ධයෙන් විමසීම සඳහා නවසීලන්ත මහ කොමසාරිස් ජෑන් හෙන්ඩර්සන් මහත්මිය සහ ඇමැති චම්පික රණවක මහතා අතර හමුවක් පසුගිය දා සිදු විය. එම අවස්ථාවට අමාත්‍යාංශ ලේකම් ධාරා විජේතිලක, කාර්මික තාක්ෂණ ආයතනයේ සභාපති මහාචාර්ය විමලධර්ම අබේවික්‍රම, එහි අධ්‍යක්ෂ ආචාර්ය සිරිමල් ප්‍රේමකුමාර සහ පරමාණුක ශක්ති අධිකාරියේ සභාපති ආචාර්ය රංජිත් විජේවර්ධන මහත්වරු එක්වූහ.පසුගිය වසරේ ඔක්තෝබර්, නොවැම්බර් සහ දෙසැම්බර් කාලසීමාවේ දී නවසීලන්තයේ නිෂ්පාදිත කිරිපිටි වර්ග කිහිපයක ඩී.සී.ඩී. රසායනිකය අඩංගු වූ බවට එරට සිදු කළ පරීක්ෂණවල දී තහවුරු වූ බවත්, එය ෆොන්ටෙරා සමාගම ද පිළිගත් බවත් ජෑන් හෙන්ඩර්සන් මහත්මිය පෙන්වා දුන්නාය. එම පරීක්ෂා දිගටම සිදු කිරීමෙන් අනතුරුව 2013 ජුනි මාසයේ සිට නවසීලන්තයේ සියලුම කිරිපිටි සමාගම්වලට ඩී.සී.ඩී. පරීක්ෂාව අනිවාර්යය කිරීමට තම රජය කටයුතු කළ බව මහ කොමසාරිස්වරිය සඳහන් කළේය.මෙහිදී ඇමැති චම්පික රණවක මහතා පෙන්වා දුන්නේ කාර්මික තාක්ෂණ ආයතනය නිවැරැදි ජාත්‍යන්තර තත්ත්ව අනුගමනය කරමින් සිය පරීක්ෂණ සිදු කර ඇති බවයි. මෙලමයින් වැනි විෂ කාරක සඳහා භාවිත කරන ඩී.සී.ඩී. රසායනිකයේ ස්වභාවය හෝ හානිකරතාව පරීක්ෂා කර බැලීමට අපේ රටේ දරුවන් හෝ කිරිපිටි පාරිභෝගිකයන් භාවිත කිරීම කිසිසේත් අනුමත නොකරන බවත් ඒ සඳහා තමන් ඇතුළු තම නිලධාරීන් පෙනී සිටින බවත් ඇමැතිවරයා අවධාරණය කළේය.ඩී.සී.ඩී. ශරීරයට විස නොමැති බවටත් අයි.ටී.අයි. ආයතනයට එම පරීක්ෂණ සිදු කිරීම සඳහා පහසුකම් නොමැති බවටත්, රජයේ පිළිගත් ආයතනයක් ප්‍රකාශයට පත් කළ වාර්තාවක් පදනම් විරහිතව සාවද්‍ය බවට ප්‍රකාශ කිරීමට නවසීලන්ත සමාගමක් වන ෆොන්ටෙරා සමාගම කටයුතු කිරීම ඉතා කනගාටුදායක බව ඇමැති චම්පික රණවක මහතා මෙහි දී පෙන්වා දුනි. 1955දී ඩී.ඩී.ටී. නැමැති කෘමිනාශකය මිනිස් ශරීරයට විස නොමැති බවටත් අමෙරිකානු ජාතික රැචෙල් කානේගේ වාර්තා සහ සොයා ගැනීම් බොරු බවටත් තහවුරු කිරීමට පිරිස් උත්සාහ දැරුව ද 1962 වසරේ දී ඩී.ඩී.ටී. යන මිනිස් ශරීරයට විෂ කාරක රසායනිකයක් බව තහවුරු විය.එමෙන්ම ක්ලෝරෝ ෆ්ලෝරෝකාබන්, ඕසෝන් ස්ථරයට හානිකර බව පිළිගත්තේ එය ප්‍රකාශයට පත් කර වසර 30කට පසුව බවත් අමාත්‍යවරයා සඳහන් කළේය. ලෝකය හමුවේ මෙවන් තත්ත්ව පවතින විට ඩී.සී.ඩී. පරීක්ෂාවට ශ්‍රී ලංකාවේ දරුවන් බිලි නොදෙන බව ඇමැතිවරයා පැවැසීය.නවසීලන්ත රජය සහ පෞද්ගලික ආයතනවල කිසිදු ආකාරයක ගනුදෙනුවක් හෝ සම්බන්ධතාවක් නොමැති බව මහ කොමසාරිස්වරයා අවධාරණය කළාය. තමන්ගේ සහ තම රජයේ එකම අරමුණ තම රටේ කීර්ති නාමය රැකගැනීමත් සියලු රටවල් සමඟ සහයෝගයෙන් කටයුතු කිරීම බව ජෑන් හෙන්ඩර්සන් මහත්මිය පවසා සිටියාය. ඉදිරියේ දී නවසීලන්ත විද්‍යාඥයන් සහ ශ්‍රී ලාංකේය විද්‍යාඥයන් එක්ව මේ සම්බන්ධව අඛණ්ඩ පරීක්ෂණ සිදු කිරීමට තම රජය සූදානම් බව ද එතුමිය අවධාරණය කළාය. .</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>13</day>
    </date>
    <link>http://www.dinamina.lk/2013/08/13/_art.asp?fn=n13081316</link>
    <topic>ජනතාව මුලාකරනකටකතාවලටරැවටෙන්න එපා</topic>
    <author/>
    <content>විවිධ මාතෘකා මුල්කරගෙන නගරබද ජනතාව මුලාකර ඔවුන් කුලප්පු කරවීමේ උත්සාහයක එක්සත් ජාතික පක්ෂය නිරතවන බවට බුද්ධි අංශවලට වාර්තා ලැබී ඇත.ඒ සම්බන්ධයෙන් විමසිලිමත්ව හා කල්පනාකාරීව සිටින්නැයි බුද්ධි අංශ ජනතාවගෙන් ඉල්ලා සිටියි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>13</day>
    </date>
    <link>http://www.dinamina.lk/2013/08/13/_art.asp?fn=n1308136</link>
    <topic>පිල්ලේ නෝනාගේ ශ්‍රී ලංකා සංචාරයට කිසිම බාධාවක් නෑ</topic>
    <author>මහින්ද අලුත්ගෙදර</author>
    <content>එක්සත් ජාතීන්ගේ මානව හිමිකම් පිළිබඳ මහ කොමසාරිස් නවනීදන් පිල්ලේ මහත්මියගේ ශ්‍රී ලංකා සංචාරය සඳහා කිසිඳු බාධාවක් නැතැයි රජය අවධාරණය කරයි.ශ්‍රී ලංකාවේ සංචාරය කරන මහ කොමසාරිස්වරියට ඕනෑම ප්‍රදේශයක සංචාරය කිරීමට මෙන්ම ඕනෑම පාර්ශවයක් සමඟ සාකච්ඡා කිරීමටද අවස්ථාව ඇතැයි විදේශ කටයුතු නියෝජ්‍ය ඇමැති නියොමාල් පෙරේරා මහතා "දිනමිණ" ට පැවසීය.ශ්‍රී ලංකාවේ සාමකාමී සහ නිදහස් වාතාවරණය සියැසින් දැකබලා ගැනීම සඳහා සංචාරය කරන ලෙස රජය කළ ආරාධනයකට අනුව ශ්‍රී ලංකාවට පැමිණෙන එක්සත් ජාතීන්ගේ මහ කොමසාරිස්වරිය එළඹෙන 25 දා මෙරටට පැමිණීමට නියමිත අතර 31 දා දක්වා රැදී සිටින බවද විදේශ කටයුතු අමාත්‍යාංශය පවසයි.මෙරටට පැමිණෙන නවනීදන් පිල්ලේ මහත්මියට අභ්‍යන්තර වශයෙන් අවතැන්වූවන් යළි පදිංචි කිරීම, හිටපු එල්.ටී.ටී.ඊ සාමාජිකයන් පුනරුත්ථාපනය සහ සමාජගත කිරීම, සංහිඳියාව, යටිතල පහසුකම් සංවර්ධනය මෙන්ම උගත් පාඩම් හා ප්‍රතිසංධානය පිළිබඳ ජනාධීපති කොමිෂන් සභා වාර්තාවේ අන්තර්ගත නිර්දේශ ක්‍රියාත්මක කිරීම සඳහා රජය ගෙන තිබෙන ක්‍රියාමාර්ග ආදිය සම්බන්ධයෙන් දැකගැනීමට හැකිවන බවද නියෝජ්‍ය ඇමැතිවරයා පෙන්වා දුන්නේය.මේ අතර ඒ මහතා සදහන් කළේ විවිධ පුදගලයන්ගේ සහ පුද්ගල කණ්ඩායම්වල අදහස් මත ක්‍රියා නොකොට ශ්‍රී ලංකාවේ වත්මන් සැබෑ තත්ත්වය සියැසින් දැක ගැනීමට නවනීදන් පිල්ලේට මෙමඟින් අවස්ථාව සැලසෙන බවයි.පසුගිය මාර්තු මාසයේදී ජිනීවාහි ජගත් මාන හිමිකම් කවුන්සලයේදී ශ්‍රී ලංකාවට එරෙහිව යෝජනාවක් සම්මත කර ගැනීමෙන් අනතුරුව මේ සංචාරය සිදුවීමද විශේෂත්වයකි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>13</day>
    </date>
    <link>http://www.dinamina.lk/2013/08/13/_art.asp?fn=n1308137</link>
    <topic>බස්නාහිර පළාත් පෞද්ගලික බස්රථවලට පෙරගෙවුම් කාඩ්පත්</topic>
    <author>ශීලා උඩුවර සහ සුභාෂිණි සේනානායක</author>
    <content>පෞද්ගලික මගී ප්‍රවාහනයට පෙර ගෙවුම් කාඩ් පත් ක්‍රමයක් හදුන්වා දීමට බස්නාහිර පළාත් මගී ප්‍රවාහන අධිකාරිය පියවර ගනී.ඉදිරියේදී මෙරට පැවැත්වීමට නියමිත පොදු රාජ්‍ය මණ්ඩලීය සමුළුවට පෙර බස්නාහිර පළාත තුළ පෙර ගෙවුම් කාඩ් පත් ක්‍රමය හදුන්වා දීමට නියමිත බවත් එම සමුළුවට පැමිණෙන රාජ්‍ය නිලධාරින්ට බස්නාහිර පළාත තුළ ප්‍රවාහන පහසුකම් ලබා ගැනිම සඳහා මේ කාඩ් පත් පිරිනැමීමට නියමිත බවත් බස්නාහිර පළාත් මගී ප්‍රවාහන අධිකාරියේ සභාපති අමිල රන්මණ්ඩල මහතා දිනමිණට පැවැසීය.මේ රාජ්‍ය නිලධාරින් කටුනායක බණ්ඩාරණායක ජාත්‍යන්තර ගුවන්තොටුපොළට ප්‍රවිශ්ට වීමේදී රීලෝඩ් කළ පෙරගෙවුම් කාඩ්පත සහ බස්නාහිර පළාතේ මාර්ග සිතියම ලබා දීමට නියමිත බව කී සභාපතිවරයා මේ මාසය අවසන් වීම පෙර මාර්ග අංක 122 අවිස්සාවේල්ල-කොළඹ බස් මාර්ගයට මේ කාඩ්පත හඳුන්වා දෙන බවද කීවේය.මේ වන විට පරීක්ෂණ තත්ත්වයෙන් මත්තෙගොඩ බස් මාර්ගයේ පෙරගෙවුම් කාඩ්පත යොදා අත්හදාබැලිමක්ද කර ඇත.මෙමගින් මගියාගේ සුරක්ෂිතතා සැලසීම ප්‍රධාන අරමුණ බවත් රුපියල්200ක් ගෙවා ලබා ගන්නා කාඩ්පත ඕනෑම දුරකතන මධ්‍යස්ථානයක් මගින් රීලෝඩ් කර ගැනීමට අවශ්‍ය පහසුකම් සලසා ඇති බවත් පැවැසු සභාපතිවරයා බස් හිමියා මෙන්ම බස් මගියා ද මේ ක්‍රමය හඳුන්වා දීමෙන් සුරක්ෂිත වන බවද කීවේය.මේ කාඩ්පත ලබා ගන්න බස් මගියා බස් කොන්දොස්තරවරයා සතු යන්ත්‍රයට ඇතුළත් කොට ගමනාන්තය සලකුණු කිරිමෙන් අනතුරුව ගමනාන්තයට අදාළ මුදල සහ ඉතිරි මුදල සටහන් වනු ලැබේ.රාත්‍රි 10න් පසුව බස් හිමියාට තමන් සතු ආදායම එස්.එම්.එස්. පණිවුඩයක් මගින් අදාළ බැංකුව වෙත යොමු කළ හැකි වන අතර අවශ්‍ය නම් ඒ.ටී.එම්. යන්ත්‍රයක් මගින් එම මුදල් ආපසු ලබා ගැනිමටද හැකිවේ.ජනාධිපති මහින්ද රාජපක්ෂ මහතා ගෙන යන සංවර්ධන වැඩපිළිවෙළට සමගාමීව පෙරගෙවුම් කාඩ්පත් ක්‍රමය හඳුනාදීමට පියවර ගත් බවද සභාපති අමිල රන්මණ්ඩල මහතා වැඩිදුරටත් කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>13</day>
    </date>
    <link>http://www.dinamina.lk/2013/08/13/_art.asp?fn=n1308138</link>
    <topic>චීනයේ චෑන්ග්ඩී හා අනුරාධපුරනගර අතර සහයෝගිතා ගිවිසුමක්</topic>
    <author>කිත්සිරි වනසිංහ</author>
    <content>චීනයේ හුනාන් පළාතේ චෑන්ග්ඩී නගරය හා අනුරාධපුර මහ නගර සභාව අතර සහයෝගිතා ගිවිසුමකට පසුගියදා අත්සන් තැබිණ. චීනයේ නිල සංචාරයක නිරත වූ අනුරාධපුර මහ නගර සභාවේ නගරාධිපති එච්.පී. සෝමදාස මහතා සහ චෑන්ග්ඩී නගරයේ නගරාධිපති සාවුඩෙරුයි යන මහත්වරුන් අතර ඉකුත් 05වනදා චීනයේ සියාහේ අන්තර්ජාතික සම්මන්ත්‍රණ ශාලාවේදී මේ ගිවිසුමට අත්සන් තැබිණ.මේ අවස්ථාවට මහජන චීන සමූහාණ්ඩු සංගමයේ චෑන්ග්ඩී කමිටු ප්‍රධානී වොන් කුවාන් මහතා සහ නියෝජ්‍ය නගරාධිපතිනිය ද එක් වූහ. නගර‍ දෙකෙහි පවතින ආර්ථික, වෙළෙඳ, සංස්කෘතික, සෞඛ්‍ය, අධ්‍යාපනික, තාක්ෂණික, කෘෂිකාර්මික හා ක්‍රීඩා අංශයන්හි සංවර්ධනය හා විශේෂයෙන් ස්වභාව සෞන්දර්යය රැක ගනිමින් පුරවර කළමනාකරණය පිළිබඳ මෙහි විශේෂ අවධානය යොමු වී ඇත.මේ අතර චෑන්ග්ඩී නගරයේ පිහිටි යන්ත්‍රෝපකරණ ආයතනවල නිෂ්පාදිත යන්ත්‍රෝපකරණ අලෙවිය පිළිබඳ ද මේ සංචාරයේ දී අවධානය යොමු වූ බවත් අනුරාධපුර නාගරික ජනතාවගේ ප්‍රවාහන පහසුකම් වෙනුවෙන් එකී යන්ත්‍රෝපකරණ ආයතන මඟින් බස් රථ 02ක් ලබාදීමටත්, එහිදී ඔවුන් එකඟ වූ බව නගරාධිපති එච්.පී. සෝමදාස මහතා පැවසීය.ශ්‍රී ලංකා දූත පිරිස චීන ගුවන්තොටුපළේ දී මහත් හරසරින් පිළිගත් ඔවුන් අනුරාධපුර නගරාධිපතිවරයාගේ උපදෙස් මත නාගරික මන්ත්‍රී දුසන්ත රුවන් කුමාර මහතා ඉදිරිපත් කළ රුපියල් කෝටි 34ක් වූ ව්‍යාපෘති වාර්තාව කෙරෙහි ද සිය එකඟතාව පළ කර ඇත.අනුරාධපුර නගර මධ්‍යයේ පිහිටි කුම්බිච්චන්කුලම වැව සංවර්ධනය කර සංචාරක කර්මාන්තය නඟා සිටුවීම වෙනුවෙන් එය උපයෝගී කර ගැනීමටත් නගරයේ පිහිටි ස්වභාව සෞන්දර්යාත්මක ස්ථාන සංවර්ධනය කරමින් නගර අලංකරණය සඳහාත් ආධාර ලබාගැනීම මේ ව්‍යාපෘති වාර්තාවට ඇතුළත් වූ බව දුසාන්ත රුවන් කුමාර මන්ත්‍රීවරයා පැවසීය.මෙම සංචාරයේ දී අනුරාධපුර නගරයේ සංවර්ධන අවස්ථාවන් වෙනුවෙන් ආයෝජන අවස්ථා රැසක් උදා වූ බවත් චෑන්ග්ඩී නගරයේ නගරාධිපතිවරයා ඇතුළු දූත පිරිස මෙහි පැමිණි පසු දෙපාර්ශ්වය අතර වූ සහයෝගිතා ගිවිසුම ක්‍රියාත්මක කරමින් සංවර්ධන මාවතට පිවිසෙන බවද නගරාධිපතිවරයා ප්‍රකාශ කරයි.චීනයේ චෑන්ග්ඩී නගරයේ සංචාරයක නිරත වූ ශ්‍රී ලංකා දූත පිරිස එරට පෞරාණික ස්ථාන හා ආර්ථික මධ්‍යස්ථාන දැක බලා ගැනීමට එක්වූහ. අනුරාධපුර මහ නගර සභාවේ වැඩ අධිකාරී එරික් මදනායක මහතාද මෙම සංචාරයට සහභාගී විය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>13</day>
    </date>
    <link>http://www.dinamina.lk/2013/08/13/_art.asp?fn=n1308139</link>
    <topic>කොටින්ට ආයුධ ගෙනාප්‍රබලයකු අල්ලන්න සොයයි</topic>
    <author>සිරන්ජනි කුමාරි</author>
    <content>යුද සමයේ එල්.ටී.ටී.ඊ. සංවිධානයේ අවි ආයුධ භාරව සිටි තහනම් භාණ්ඩ උතුරු ප්‍රදේශයට සුක්ෂම ලෙස ප්‍රවාහනය කළ මෙතෙක් අත්අඩංගුවට නොගත් එල්.ටී.ටී.ඊ. සංවිධානයේ පොලිස් බළකායේ ඉහළ තනතුරු දැරු ප්‍රබලයකු අත්අඩංගුවට ගැනීම සදහා කොළඹ ත්‍රස්ත විමර්ශන අංශය පරික්ෂණ ආරම්භ කර ඇති බවට කොළඹ මහේස්ත්‍රාත් අධිකරණයෙන් කරුණු අනාවරණය විය.දැනටමත් යාපනය ප්‍රදේශයේ පදිංචි ව සිටින එල්.ටී.ටී.ඊ. පොලිස් බළකායේ ප්‍රබල කොටි නායකයකු වන මොහු කොටි සංවිධානයට අයත් අක්කර 53ක විශාල පොල් වගා ඉඩමක් නඩත්තු කරමින් සිටින බවට ත්‍රස්ත විමර්ශන ඒකකයට තොරතුරු හෙළි ව තිබේ.යුද සමයේ එල්.ටී.ටී.ඊ. සංවිධානයට වාහන සපයා ඇති මොහු කොටි සංවිධානයේ පොලිස් බළකායේ ඉහළ තනතුරක් දැරු අයෙකු බවට ද තොරතුරු අනාවරණය වී තිබේ.පොලිස් බළකායේ අවිආයුධ භාරව ක්‍රියා කර ඇති මෙම කොටි සමාජිකයා සම්බන්ධයෙන් තොරතුරු හෙළිදරව් කර ඇත්තේ 2008 වසරේ කුරුදුවත්ත හෝර්ටන් වටරවුම අසල බස් රථයක් තුළ බෝම්බයක් පුපුරුවා හැරිමේ සිද්ධිය සම්බන්ධයෙන් දැනටමත් රක්ෂිතබාරයේ සිටින සැකකාර කොටි සමාජිකයෙකු විසිනි.අච්චුවේලි , කිලිනොච්චි ඇතුළු උතුරේ ප්‍රදේශ රැසක ග්‍රාම නිලධාරි වශයෙන් ක්‍රියා කළ මොහු නාගලිංගම් මදනසේකර් නැමැත්තා හෙළි කළ තොරතුරුවලට අනුව ත්‍රස්ත විමර්ශන අංශය මේ ප්‍රබල නායකයා අත්අඩංගුවට ගැනිමට සිය විමර්ශන ආරම්භ කොට තිබේ.සැකකාර මදනසේගර් නැමැත්තා පැය 72 ක කාලයක් ත්‍රස්ත විමර්ශන අංශයේ රඳවා ප්‍රශ්න කිරිමට අධිකරණය අවසර මත ඔහු ත්‍රස්ත විමර්ශන අංශය වෙත ද ගෙන ගොස් තිබිණ.කොළඹ නගරය ඉලක්ක කර රජයේ පාලන ප්‍රදේශවල බස් බෝම්බ පුපුරුවා හැරිම සම්බන්ධ සැලසුම් සකස් කළ බුද්ධි අංශ ප්‍රබල කොටි නායක මුහුන්දන් නැමැත්තා ද හොර්ටන් වටරවුම බස් රථ බෝම්බ සිද්ධිය සම්බන්ධයෙන් අත්අඩංගුවට ගැනීමට ත්‍රස්ත විමර්ශන අංශය පරික්ෂණ ආරම්භ කොට තිබේ.මොහු විදේශගත වී එල් ටී ටී ඊ සංවිධානයේ ක්‍රියාකාරකම්වලට සහාය දක්වන බවට තොරතුරු අනාවරණය වී ඇති බව පැවසු ත්‍රස්ත විමර්ශන අංශය මොහු අත්අඩංගුවට ගැනිම සදහා දැනටමත් අධිකරණය රතු නිවේදන සහිත වරෙන්තුවක් නිකුත් කර ඇති බව පැවසීය.තවද මෙම වරෙන්තුව ක්‍රියා කිරිමට අපහසු බවට කරුණු දැක්වු ත්‍රස්ත විමර්ශන අංශය කොළඹ අතිරේක මහේස්ත්‍රාත් නිරෝෂා ප්‍රනාන්දු මහත්මිය හමුවේ පැවසුවේ ඉංග්‍රිසි මාධ්‍යයෙන් විවෘත වරෙන්තුවක් නිකුත් කරන ලෙසය.අදාළ කරුණු සලකා බැලු මහේස්ත්‍රාත්වරිය ජාත්‍යන්තර පොලිසිය හරහා කොටි බුද්ධි අංශ නායක මුහුන්දන් අත්අඩංගුවට ගැනිම සදහා ඉංග්‍රිසි මාධ්‍යයෙන් විවෘත වරෙන්තුවක් නිකුත් කොට බෝම්බ සිද්ධියේ අනෙක් සැකකරු තවදුරටත් මේ මස 21 වන දින දක්වා රක්ෂිතබන්ධනාගාරගත කිරිමට නියෝග කළාය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>13</day>
    </date>
    <link>http://www.dinamina.lk/2013/08/13/_art.asp?fn=n13081310</link>
    <topic>මාගම්පුර වරායේ බහාලුම්වලින්කෝටි 328ක ආදායමක්</topic>
    <author>සුභාෂීණී සේනානායක සහ එස්.පී. එඩ්වින් බෙලිඅත්ත සමුහ</author>
    <content>හම්බන්තොට මාගම්පුර මහින්ද රාජපක්ෂ වරාය වසරක් තුළ ලබා ඇති ආදායම රුපියල් කෝටි 328කි.විවෘත කිරිටමන් පසුව වරාය වෙත නැව් 95ක් පැමිණ තිබේ.වාහන 35317ක් මෙම වරායේ මෙහෙයුම් කටයුතු සිදු කර ඇති අතර අගොස්තු මාසයට පමණක් නැව් 17ක් හම්බන්තොට මාගම්පුර මහින්ද රාජපක්ෂ වරායට පැමිණ තිබේ.මේ වරාය ඉදිකිරිමේදී මෙහි ගලක් ඇති බවත් පිහිනුම් තටාකයක් බවත් ඇතැමුන් සිදු කළ ප්‍රකාශ පුස්සක් බවට පත් කරමින් ආර්ථිකය ශක්තිමත් කිරිමට විශාල දායකත්වයක් මේ වරායෙන් ලැබෙන බව වරාය හා මහාමාර්ග ව්‍යාපෘති ඇමැති රෝහිත අබේගුණවර්ධන මහතා ප්‍රකාශ කළේය.අද වන විට මෙහෙයුම් කටයුතු වලින් ඉතාමත් කාර්ය ඉහුල තත්ත්වයකට මේ වරාය පත්ව ඇති බව කී ඇමැතිවරයා ජනාධිපති මහින්ද රාජපක්ෂ මහතා නිදහස් කරගත් දේශය සමෘද්ධිය කරා ගෙන යාමේ තවත් පියවරක් ලෙස පසුගිය 05 වනදා අභිමන්තොට දකුණු කොළඹ වරාය පළමු අධියර විවෘත කිරිමට රජයට හැකි වු බවද පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>13</day>
    </date>
    <link>http://www.dinamina.lk/2013/08/13/_art.asp?fn=n13081317</link>
    <topic>මධ්‍යම පළාතේ එජාප 1000කට වැඩි පිරිසක් ශ්‍රීලනිපයේ සාමාජිකත්වය ලබාගෙන තිබෙනවා</topic>
    <author>නුවන් කොඩිකාර</author>
    <content>මධ්‍යම පළාතේ එක්සත් ජාතික පක්ෂ සාමාජිකයන් දහසකට අධික ප්‍රමාණයක් මේ වන විටත් ශ්‍රී ලංකා නිදහස් පක්ෂයේ සාමාජිකත්වය ලබාගෙන ඇති බව අගමැති, ආචාර්ය දි.මු ජයරත්න මහතා පැවසීය.එක්සත් ජාතික පක්ෂයේ බලය මේ වන විට අඩපණ වී ඇති හෙයින් ඔවුන් එම පක්ෂයෙන් ඉවත්වෙමින් යන බවද හෙතෙම කීවේය.මෙවර පළාත් සභා මැතිවරණය පිළිබඳව සාකච්ඡා කිරීමේ අරමුණින් මැති ඇමැතිවරුන්ගේ සහ පක්ෂ සමාජික සාමාජිකාවන් රැසකගේ සහභාගීත්වයෙන් ශ්‍රී ලංකා නිදහස් පක්ෂයේ ගම්පොළ ශාඛා කාර්යාලයේ පැවැති පක්ෂ බල මණ්ඩල හමුවට සහභාගීවෙමින් අගමැතිවරයා එසේ ප්‍රකාශ කළේය.කොට ඇද්ද අලියන් නිකරුණේ සිටියදී වැඩක් නොකරන අලියන් පෙරහැරේ යන මට්ටමක් අද එම පක්ෂයට උදාවී තිබෙන බවද ජයරත්න මහතා පැවසීය .එමෙන්ම එක්සත් ජාතික පක්ෂයේ අභ්‍යන්තර අර්බුද නිසාම ඔවුනට මැතිවරණවලදී ජයග්‍රහණයක් හිමිකර ගැනීමට අවස්ථාවක් නොලබෙන බවද ඒ මහතා කීවේය.ජනතාවද සිය ඡන්දය ලබා දෙන අපේක්ෂකයන්ගෙන් සේවයක් ලබා ගැනීමට ඉදිරිපත් විය යුතු බවත් දේශපාලනයේදී මෙන්ම සිය පෞද්ගලික ජීවිතයේදී තමන් කිසිවකුට ණය නොමැති බවත් හෙතෙම කිවේය.ආපදා කළමනාකරණ ඇමැති මහින්ද අමරවීර මහතා- මේ පළාත් සභා මැතිවරණයට අප පැමිණ සහයෝගය ලබා දුන්නත් නැතත් ඔබ මේ වන විට තීරණය කර තිබෙනවා, එක්සත් ජනතා නිදහස් සන්ධානයට සිය මනාපය ලබා දෙන බවට. ඔබගේ ගමට අපේක්ෂකයන් ආවත් නැතත් ඔබ අපට ඡන්දය ලබා දෙන බව අපට විශ්වාසයි.ඒ වෙන කිසිවක් නිසා නොව තිස් වසරක යුද්ධය නිමා කිරීම සඳහා අතිගරු ජනාධිපති මහින්ද රාජපක්ෂ මැතිතුමා ක්‍රියාකිරීම මෙන්ම ඒ යුද්ධය නිමා කොට කෙටි කාලයකදී අති විශාල සංවර්ධන ව්‍යාපෘති ප්‍රමාණයක් ආරම්භ කිරීමට අප රජය කටයුතු කළ නිසයි..ජනාධිපතිතුමා මෙන්ම අගමැතිතුමාද දේශපාලනය වෙනුවෙන් සිය ජීවිතය පවා පරිත්‍යාග කිරීමට සූදානම් වූ නායකයෙක්. අද අගමැතිධුරය දැරුවත් එතුමාට ලැබීමට තිබුණේ මීට බොහෝ කලකට පෙරයි. නමුත් ඒ පිළිබඳව කථා කිරීමට අවස්ථාව නොවෙයි මෙය. දේශපාලනයේදී එතුමා බොහෝ කම්කටොලු වින්දා. විශාල අසාධාරණවලට ලක්වුණා. එනමුත් කිසිම අවස්ථාවකදී සැලුණු හෝ කණස්සල්ලට පත්ව පක්ෂය අතහැර ගිය නායකයෙක් නොවෙයි.එතුමා නියෝජනය කරමින් එතුමාගේ පුතු දේශපාලනයට පැමිණීම දේශපාලන ක්ෂේත්‍රයට ලැබෙන විශාල ආශිර්වාදයක්. එතුමා වෙනත් දේශපාලඥයන්ගේ දරුවන් මෙන් නොවෙයි. අප්‍රකටව සිටි නිතීඥ අනුරාධ ලංකා ජයරත්න මහතාට මෙවර පළාත් සභා මැතිවරණයට ඉදිරිපත්ව එහි ඉදිරිපෙළ නියෝජනය කිරීමට අවස්ථාව හිමියි.එක්සත් ජාතික පක්ෂයේ සාමාජික සාමාජිකාවන් රැසක් මේ වන විට රජයේ වැඩපිළිවෙළට සහාය දැක්වීම සඳහා අප සමඟ එකතු වෙලා සිටිනවා. එක්සත් ජතික පක්ෂයේ ප්‍රබලයන් කිහිපදෙනෙකු රජයට එක්වීමට දැඩි අපේක්ෂාවෙන් සිටියත් ඒ සඳහා ජනාධිපතිතුමා ඉඩ දුන්නේ නැහැ. දැනටමත් එම පක්ෂයේ සිටි විශාල පිරිසක් රජය නියෝජනය කරමින් පාර්ලිමේන්තුවේ සිටිනවා.මේ විදියට ගියොත් අවසානයේදී එක්සත් ජතික පක්ෂයට ඉතිරිවන්නේ එහි නායකතුමා සහ මහ ලේකම්වරයා පමණයි. සියලු දෙනාම එම පක්ෂයෙන් ඉවත්ව රජයේ වැඩපිළිවෙළ ශක්තිමත් කිරීම සඳහා රජයට එක් වන බව දක්නට ලැබෙනවා. දි.මු.ජයරත්න මහතා මෙන්ම අප රජය හිමිකර ගත් නමක් වැඩපිළිවෙළක් මෙන්ම කිර්ති නාමයක් තිබෙනවා. එය රැක ගැනීම සඳහා අප දිවිහිමියෙන් කටයුතු කළ යුතුයි. ඒ සඳහා මෙවර පළාත් සභා මැතිවරණයට ඉදිරිපත්ව සිටින අගමැති පුත්, මධ්‍යම පළාත් සභා අපේක්ෂක නිතීඥ අනුරාධ ලංකා ජයරත්න මහතාට විශාල ශක්තියක් ලබා දීමට හැකි සෑම කාර්යයක්ම අප කරනවා.ජ්‍යෙෂ්ඨ ඇමැති පියසේන ගමගේ මහතා- මෙවර පළාත් සභා මැතිවරණයට අප රජය නියෝජනය කරමින් අපේක්ෂකයන් ඉදිරිපත් කරන්නේ මැතිවරණය පරදින්න නොව විශිෂ්ට ජයග්‍රහණයක් අත්කර ගැනීම සඳහායි. මේ රට නිදහස් රටක් බවට පත් කර ඒ විනාශවූ රට යළි සංවර්ධනය කොට අග්නි දිග ආසියාවේ ආශ්චර්යවත් රට බවට පත් කිරීමට ජනාධිපතිතුමා කටයුතු කර තිබෙනවා. එහි සංවර්ධන ක්‍රියාවලිය අපට අද දක්නට ලැබෙනවා. ඒ යෝධ සංවර්ධන ව්‍යාපෘතිවලට සම කිරීමට හැකි සංවර්ධන ක්‍රියාවලියක් අතීතයේ ක්‍රියාත්මක වී නැහැ.ගම්පොළ ආසනය ජයග්‍රහණය කිරීම අපට අභියෝගයක් නොවෙයි. මහනුවර දිස්ත්‍රිකයට අතිවිශ්ෂට ජයග්‍රහණයක් ලැබීමේදී ගම්පොළ ආසනය එහි සුවිශාල දායක්ත්වය ලබාදීමේ වගකීම අපට පැවරෙනවා.ජ්‍යෙෂ්ඨ ඇමැති අතාවුද සෙනෙවිරත්න මහතා- කුමන හෝ මැතිවරණයකදී ඔබ ඡන්දය ප්‍රකාශ කරන්නේ නම් පක්ෂය සහ අපේක්ෂකයා පිළිබඳව සැලකිල්ල දැක්විය යුතුයි. රටට වැඩ කළ රට බේරා ගත් සංඛාවෙන් කියා නිම කළ හොහැකි විශාල වැඩ කොටසක් කළ පක්ෂය වන්නේ ශ්‍රී ලංකා නිදහස් පක්ෂයයි. එය නඟා සිටුවීමට කටයුතු කළ එහි පැරණිතම සාමාජිකයෙක් වන අගමැතිතුමාගේ පුත්‍රයා ද මේ ප්‍රදේශය වෙනුවෙන් සුවිශාල කැපකිරීමක් කළ තරුණයෙක් බව පැවසිය යුතුයි.අද අණ්ඩුවේ ප්‍රතිපත්ති, ගමන පිළිබඳව සැලකිල්ල දක්වමින් බොහෝ දෙනෙක් අප පක්ෂයේ සාමාජිකත්වය ගෙන තිබෙනවා. එක්සත් ජාතික පක්ෂයේ අද නිසි නායකත්වයක් නැහැ. එම පක්ෂය අයාලේ යන බව දක්නට ලැබෙනවා. ආණ්ඩුව පක්ෂය ශක්තිමත් වී ඇති අතර ශ්‍රී ලංකා නිහදස් පක්ෂයේ මන්ත්‍රීවරු 128ක් පාර්ලිමේන්තුව නියෝජනය කිරීම අපට මහත් අභිමානයක්. අද රටට මහා වැඩ කොටසක් කළ පක්ෂයක් වශයෙන් ශ්‍රී ලංකා නිදහස් පක්ෂය සැලකිය හැකියි.අධ්‍යාපන සේවා ඇමැති දුමින්ද දිසානායක, පරිසර හා පුනර්ජනනීය බලශක්ති නියෝජ්‍ය ඇමැති අබ්දුල් කාදර්, අගමැති ආර්යා අනුලා යාපා ජයරත්න, මුලටියන ප්‍රාදේශීය සභාවේ සභාපති සුනිල් ඇල්ලදෙණිය, උඩපළාත ප්‍රදේශීය සභා සභාපති ඩී.ජී.ගුණසේන, මධ්‍යම පළාත් සභා අපේක්ෂක නීතිඥ අනුරාධ ලංකා ජයරත්න, නිශ්ශංක හේරත්, හම්ජාඩ් හාජ්ජියාර් යන මහත්ම මහත්මීහු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>13</day>
    </date>
    <link>http://www.dinamina.lk/2013/08/13/_art.asp?fn=n13081318</link>
    <topic>කොරියානු විභාගයට අයැදුම්පත් 4,000ක්</topic>
    <author>මහින්ද අලුත්ගෙදර</author>
    <content>කොරියානු භාෂා ප්‍රවීණ විභාගය සඳහා පළමු දිනයේදීම අයදුම්පත් 4,000 ක් නිකුත් කළ බව ශ්‍රී ලංකා විදේශ සේවා නියුක්ති කාර්යාංශය පවසයි.එම විභාගය සඳහා අයදුම්පත් නිකුත් කිරීම රටපුරා පිහිටි මධ්‍යස්ථාන 22 කදී සාර්ථකව ඊයේ (12) ආරම්භ කළ අතර දකුණු කොරියාවේ රැකියා සඳහා ශ්‍රී ලාංකික තරුණ තරුණියන්ට අවස්ථාව උදා කරන මේ විභාගය 11 වැනි වරට පවත්වන බව විදේශ රැකියා ප්‍රවර්ධණ හා‍ සුබ සාධන ඇමැති ඩිලාන් පෙරේරා මහතා පවසයි.ප්‍රවේශ පත්‍ර නිකුත් කිරීම එළඹෙන 15 දා දක්වා කොළඹ පිහිටි මධ්‍යස්ථාන 4 කදී හා රටපුරා පිහිටි මධ්‍යස්ථාන 18 කදී සිදුකෙරෙන අතර අතුරුගිරිය ජාතික වැවිලි කළමනාකරණ ආයතනය, දෙහිවල ශාන්ත මරියා විදුහල, ගොඩගම සුභාරතී මහා විදුහල, රත්මලාන ශ්‍රී ලංකා විදේශ සේවා නියුක්ති කාර්යාංශයේ පුහුණු මධ්‍යස්ථානය කොළඹ පිහිටි මධ්‍යස්ථාන වෙයි.කොරියානු රජයේ රැකියා හා කම්කරු අමාත්‍යාංශය සහ විදේශ රැකියා ප්‍රවර්ධන හා සුභසාධන අමාත්‍යාංශය අතර ඇති කරගත් අවබෝධතා ගිවිසුමකට අනුව කොරියානු භාෂා ප්‍රවීණතා විභාගය පැවැත්වෙන අතර මෙවර විභාගය එළඹෙන ඔක්තොම්බර් 19 හා 20 දිනයන්හිදී පැවැත්වීමට කටයුතු සංවිධානයකර තිබේ.මෙවර විභාගයේදී තෝරාගනු ලබන්නේ නිෂ්පාදන, ධීවර හා ඉදිකිරීම් ක්ෂේත්‍රයේ රැකියා සඳහා පමණක් වන අතර අනෙකුත් රැකියා සඳහා තෝරා නොගන්නා බවද මෙවර විභාගයේ ප්‍රතිඵල නොවැම්බර් 1 වෙනිදා www.slbfe.lk, www.eps.go.kr, www.hrdkorea.or.kr වෙබ් අඩවි මඟින් ප්‍රකාශයට පත්කෙරේ.විභාගයේදී ලකුණු 200න් අවම වශයෙන් ලකුණු 80ක් හෝ ඊට වැඩි ප්‍රමාණයක් ලබා ගත යුතු අතර, කඩඉම් ලකුණු ප්‍රමාණය කොරියානු මානව සම්පත් දෙපාර්තමේන්තුව මඟින් පසුව ප්‍රකාශයට පත් කෙරේ. අයදුම් පත්‍ර නිකුත් කිරීම හා ලියාපදිංචි කිරීම සිදුකිරීම සඳහා සියලුම පහසුකම් සලසා තිබෙන බැවින් කිසිඳූ බාධාවකින් තොරව ඒවා ලබා ගැනීමට හැකි බව පෙන්වා දෙන ඩිලාන් පෙරේරා මහතා කිසිඳූ අතරමැදියකුගේ සහාය මේ සඳහා ලබා නොගන්නා ලෙසද ඒ සඳහා වංචනිකව කටයුතු කරන්නන්ට හසු නොවන ලෙසද ඉල්ලා සිටී. .</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>13</day>
    </date>
    <link>http://www.dinamina.lk/2013/08/13/_art.asp?fn=n13081319</link>
    <topic>‘නාවක්කුලි ගම්මානයේ ආරක්ෂාව තහවුරු කරන්න’</topic>
    <author>උපාලි කරුණාරත්න සහ රක්ෂණ ශ්‍රියන්ත</author>
    <content>යාපනය නාවක්කුලි සිංහල ගම්මානයේ ආරක්ෂාව තහවුරු කරන ලෙසත් එහි පිහිටා ඇති බෞද්ධ විහාරස්ථානය ඉලක්ක කර ගනිමින් අත් බෝම්බ ප්‍රහාරයක් එල්ල කළේ කවර පුද්ගලයන්ද, කුමන කණ්ඩායමක්ද යන්න පිළිබඳව විධිමත් පරීක්ෂණයක් පවත්වන ලෙසත් ජාතික හෙළ උරුමය ඉල්ලා සිටී.ත්‍රස්තවාදය පරාජය කිරීමෙන් පසු උතුරේ පදිංචියට ගිය සිංහල ජනතාව යාපනය දුම්රිය පොළේ රැදී සිටියදී ඔවුන් පිළිබඳව වගකිවයුතු නිලධාරීන් බලධාරීන් කිසිවෙක් නිසි අවධානය යොමු නොකළ බව පවසන හෙළ උරුමය එම ජනතාවට විවිධාකාරයෙන් ශක්තිය ලබා දුන්නේ බෞද්ධ සංවිධාන යයි ද ප්‍රකාශ කරති.නාවක්කුලි සිංහල ගම්මානයේ ජනතාවට දෙමළ ජාතික සන්ධානය දිගින් දිගටම බාධාවන් කරන බවට චෝදනා කරන ජාතික හෙළ උරුමය එහි සුරේෂ් ප්‍රේමචන්ද්‍රන් මන්ත්‍රීවරයා ප්‍රසිද්ධියේ තර්ජනය කළ අවස්ථා ද බොහෝ බව පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>13</day>
    </date>
    <link>http://www.dinamina.lk/2013/08/13/_art.asp?fn=n13081320</link>
    <topic>එ.ජා. මානව හිමිකම් කොමසාරිස්ටසාධාරණව කරුණු දැක්වීමට සුදානම්</topic>
    <author/>
    <content>එක්සත් ජාතීන්ගේ මානව හිමිකම් පිළිබඳ කොමසාරිස් නවනිදන් පිල්ලේ මහත්මිය ලබන මාසයේ දී ශ්‍රී ලංකාවට පැමිණීමට නියමිත බවත් එහිදී ඇය මේ රටේ අධිකරණ ඇමැතිවරයා වශයෙන් තමන්ව ද හමුවනු ඇති බවත් එහිදී රට වෙනුවෙන් සාධාරණව කරුණු දක්වා වගකීම ඉටුකිරීමට සූදානම් බවත් ශ්‍රී ලංකා මුස්ලිම් කොංග්‍රස් නායක හා අධිකරණ ඇමැති රවුෆ් හකීම් මහතා සඳහන් කරයි.අැමැතිවරයා මේ අදහස් පළ කළේ මධ්‍යම පළාත් සභා මැතිවරණය වෙනුවෙන් ශ්‍රී ලංකා මුස්ලිම් කොංග්‍රසයෙන් ඉදිරිපත් වන අපේක්ෂකයන්ගේ ජය තහවුරු කිරීම සඳහා යටිනුවර දොළුව ප්‍රදේශයේ පැවති ජන හමුවකදීය.තවදුරටත් අදහස් දැක්වූ ඇමැතිවරයා මෙසේද පැවැසීය.මෙවර පළාත් සභා මැතිවරණයේදී ශ්‍රී ලංකා මුස්ලිම් කොංග්‍රසය වෙනම තරග කරනවා. නමුත් මේ රටේ අධිකරණ ඇමැතිවරයා වශයෙන් මට වගකීම් කිහිපයක් පැවරී තිබෙනවා අපේ අධිකරණ පද්ධතියේ ස්වාධීනත්වය පිළිබඳව නඩු පමාවීම සම්බන්ධව හා අනෙකුත් දේ පිළිබඳව නවනීදන්පිල්ලේ මගෙන් ප්‍රශ්න කරන්නත් පුළුවන්.එහිදී ඒ පිළිබඳව වගකීමෙන් අදහස් දක්වන්න මා කටයුතු කරනවා. රජයට සම්බන්ධ පක්ෂයක් වුවද මුස්ලිම් කොංග්‍රසය එළැඹෙන පළාත් සභා මැතිවරණය සඳහා තනිව තරග කිරීමට තීරණය කළේ පක්ෂයේ ස්වාධීනත්වය හා ආරක්ෂාව තහවුරු කිරීම සඳහායි. අපි තනිව තරග කිරීමට ගත් තීරණය පිළිබඳව ජනාධිපතිතුමාත් අවබෝධ කර ගනිවී යැයි මා අපේක්ෂා කරනවා.ජනාධිපතිතුමා විශාල සංවර්ධනයක් රට තුළ ගෙන යනවා නමුත් විවිධ ප්‍රශ්න ඇති වෙනවා ඒවා සාකච්ඡාවෙන් සහජීවනයෙන් අපි විසඳා ගත යුතුයි.උතුරු පළාත් සභා මැතිවරණයට ශ්‍රී ලංකා මුස්ලිම් කොංග්‍රසය තනිව තරග කරන්නේ දෙමළ ජාතික සන්ධානය ජයග්‍රහණය කරවීමට බව ඇතැම් පාර්ශ්ව පවසනවා.එක්සත් ජාතික පක්ෂය චෝදනා කරන්නේ අපේ පක්ෂය වයඹ හා මධ්‍යම පළාත් සභා සඳහා තනිව තරග කරන්නේ එක්සත් ජාතික පක්ෂය පරාජය කරන්න බවයි.මෙවැනි විවේචන මැද අපට මැතිවරණයට මුහුණ දෙන්න සිදුව තිබෙනවා. අපේ පක්ෂය තනිව තරග කරන්නේ ආත්ම විශ්වාසයකින් යුතුවයි. පසුව අපට ස්වාධීන තීරණයක් ගන්න පුළුවන් යැයි ද ඇමැතිවරයා සඳහන් කළේය.ශ්‍රී ලංකා මුස්ලිම් කොංග්‍රසයේ මධ්‍යම පළාත් සභා ප්‍රධාන ඇමැති අපේක්ෂක ආචාර්ය උවයිස් පළාත් සභා අපේක්ෂිකා පුෂ්පා කොඩිතුවක්කු, වෘත්තීය සමිති නියෝජිත මහිලාල් ද සිල්වා යන මහත්ම මහත්මීන් ද මෙහිදී අදහස් දැක්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>13</day>
    </date>
    <link>http://www.dinamina.lk/2013/08/13/_art.asp?fn=n13081321</link>
    <topic>ඩෙංගු රෝගය පිළිබඳ දැනුමැති ලොව විශිෂ්ටතම වෛද්‍යවරියක් පැමිණේ</topic>
    <author/>
    <content>ඩෙංගු රෝගය පිළිබඳව දැනට ලෝකයේ සිටින ඉහළ දැනුමක් ඇති විශිෂ්ටතම වෛද්‍යවරියක් වන මහාචාර්ය සුචිත්‍රා නිමනිත්‍යා මහත්මිය පෙරේදා (11) දිවයිනට පැමිණියාය.ලෝක සෞඛ්‍ය සංවිධානය විසින් සංවිධානය කරන ලද ඩෙංගු රෝගය පිළිබඳ විද්‍යාත්මක සැසියක් ඊයේ පස්වරුවේ කොළඹ සිනමන් ග්‍රෑන්ඩ් හෝටලයේ දී පැවැත්විණි.එම විද්‍යාත්මක සැසිවාරයට විශේෂ දේශනයක් පැවැත්වීම සඳහා ඇය පැමිණියාය. එහිදී මේ සැසිවාරයේ ප්‍රධාන ආරාධිතයා ලෙස සහභාගි වූ සෞඛ්‍ය ඇමැති මෛත්‍රීපාල සිරිසේන මහතා ඇයව මුණගැසිනි.ශ්‍රී ලංකාවේ ඩෙංගු රෝගය පාලනය කිරීම සඳහා ශ්‍රී ලංකා රජය ගෙන ඇති ක්‍රියාමාර්ග පිිළිබඳව මෙහිදී සෞඛ්‍ය ඇමැති මෛත්‍රීපාල සිරිසේන මහතා ඇයට පැහැදිලි කරනු ලැබීය. විශේෂයෙන්ම මේ වනවිට ශ්‍රී ලංකාවේ ඩෙංගු මරණ අනුපාතිකය සියයට 0 දශම 3 දක්වා අඩුවී ඇත.රෝහල්වල රෝගී සත්කාරක සේවාවන් පුළුල් කිරීමත්, වෛද්‍යවරුන් ඇතුළු කාර්ය මණ්ඩලවලට ඩෙංගු රෝගීන් කළමනාකරණය කිරීම පිළිබඳ විශේෂ පුහුණුවක් ලබාදීමටත් කටයුතු කරනු ලැබීය.එම නිසා ඩෙංගු මරණ ප්‍රමාණය අවමකර ගැනීමට හැකිවූ බවත්, 2016 වනවිට ඩෙංගු නිසා සිදුවන මරණ ප්‍රමාණය දශම 1 දක්වා අවම කිරීම අපේක්ෂාව බවත් ඇමැතිවරයා පැහැදිලි කරනු ලැබීය.මහාචාර්ය සුචිත්‍රා නිමනිත්‍යා මහත්මියගේ ශිෂ්‍යාවක් වන මහාචාර්ය සිරිපෙන් කල්යාන්රූප් මහත්මිය මඟින් ශ්‍රී ලංකාවේ වෛද්‍යවරුන්ට, සෞඛ්‍ය කාර්ය මණ්ඩලවලට ඩෙංගු රෝග කළමනාකරණය පිළිබඳව විශේෂ පුහුණුවක් ලබාදීම සම්බන්ධයෙන් අමාත්‍යවරයා ඇයට ස්තුතිය පළ කළාය. මෙහිදී අදහස් දැක්වු මහාචාර්ය සුචිත්‍රා නිමනිත්‍යා මහත්මිය කියා සිටියේ ශ්‍රී ලංකාවේ ඩෙංගු රෝගය පාලනය සඳහා ලබාදිය හැකි සියලු තාක්ෂණික සහය ලබාදීමට පියවර ගන්නා බවයි.ලෝක සෞඛ්‍ය සංවිධානය විසින් ඩෙංගු රෝගය සම්බන්ධයෙන් පවත්වන ලද විශේෂ තාක්ෂණික සැසිවාරය (12) පෙරවරුවේ කොළඹ දී ආරම්භ වූ අතර, එම අවස්ථාවට සෞඛ්‍ය ලේකම් වෛද්‍ය නිහාල් ජයතිලක මහතා, ලෝක සෞඛ්‍ය සංවිධානයේ ශ්‍රී ලංකා නියෝජිත වෛද්‍ය එස්. ආර්. මෙහෙතා මහතා ඇතුළු අග්නිදිග ආසියානු කලාපයට අයත් රටවල් 07ක නියෝජිතයෝ සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>13</day>
    </date>
    <link>http://www.dinamina.lk/2013/08/13/_art.asp?fn=n13081322</link>
    <topic>ලෝක වෙළෙඳ පොළේ කුරුඳු අස්වැන්නෙන් 90%ක් ශ්‍රී ලංකාවෙන්</topic>
    <author> නාගොඩ විශේෂ එන්. විජේරත්න</author>
    <content>ශ්‍රී ලංකාව තුළ හා ලෝකය තුළ අපනයන බෝගවලට හිමිව ඇති තත්ත්වය හා ඉදිරි සැලැසුම් පිළිබඳව සුළු අපනයන බෝග ප්‍රවර්ධන ඇමැති රෙජිනෝල්ඩ් කුරේ මහතා දිනමිණට මෙසේ අදහස් දැක්වීය.අමාත්‍යාංශය සුළු අපනයන බෝග වුණාට මට පැවරී ඇති කාර්යභාරය සුළු පටු නෑ.අපනයන බෝගවලට ඉදිරියෙන් සුළු යන විශේෂණ පදය යෙදුයේ කුමන අර්ථයෙන්ද යන්න මට වටහාගන්න බැහැ. අපනයන බෝගවල ඉතිහාසය ගත්තොත් තේ, රබර්, පොල්වලට වඩා දීර්ඝ ඉතිහාසයක් තියෙනවා. අතීත රජ දවස මහා භාණ්ඩාගාරය පිරී ඉතිරී ගියේ අද සුළු අපනයන බෝග ලෙස හඳුන්වන කුරුඳු, ගම්මිරිස්, සාදික්කා, වසාවාසීවලින්, අධිරාජ්‍ය වාදී ආක්‍රමණවලින් පසුව අපේ ෙඓතිහාසික උරුමයන් ඉතා සුළු කොට තැකූ බව ඇත්තකි. අධිරාජ්‍යවාදී රටවල් ඒ වෙනුවට භාණ්ඩාගාර පුරවාලීමට තේ, රබර්, පොල් හදුන්වා දුන්නා. ඔවුන්ට සුළු අපනයන බෝග වුවත් අපේ රටට මහා අපනයන බෝග වේ. සුළු කියන වචනය අහෝසි කිරීමට අනුගමනය කළ යුත්තේ සුළු එමෙන්ම සරල ක්‍රියාමාර්ගයන්ය. රටේ ආර්ථිකයට මහා ශක්තියක් ගෙන එන ආදායම් මාර්ග බවට පත්කිරීමේ ක්‍රියාවලියේ මා යෙදී සිටිනවා.වෙළෙඳ පොළේ මිලට සාපේක්‍ෂව කතා කරනවානම් ඉතාමත් සතුටුදායකයි. කුරුඳු ගම්මිරිස්, සාදික්කා වැනි සියලු අපනයන බෝගවලට ඉතා ඉහළ මිලක් ලැබෙනවා.ඊට හේතුව අපේ කුළුබඩු රසයෙන් හා ගුණයෙන් මෙන්ම සුවඳින් ද ඉතා ඉහළ මට්ටමක තිබීමයි. ලෝකයේ ඉල්ලුම සපුරාලීමට නොහැකි තත්ත්වයකයි අපි ඉන්නෙ. වගාවන් ව්‍යාප්ත කිරීමෙන් ලෝක වෙළෙඳ පොළේ වැඩි පංගුවක දායකත්වය ලබාදීමට අපිට පුළුවන්. දැනටමත් ලෝකයේ ස්වාභාවික කුරුඳු 90%ක් සපයන්නේ ශ්‍රී ලංකාවයි. ශරීර සෞඛ්‍යයට අහිතකර පිළිකා කාරකයක් ලෙස අපේ කුරුඳුවලට ආදේශකයක් ලෙස ලෝක වෙළෙඳ පළට සපයන කැෂියා කුරුඳු හඳුනාගෙන තිබෙනවා.ශ්‍රී ලංකාවේ ගම්මිරිස්වල තබෙන රසායනික සංයුතිය ඉතා ඉහළ අගයක් ගන්නවා. අපේ රටේ එනසාල්වලටත් ලෝකයේ ඉතා ඉහළ තත්ත්වයක් තිබෙනවා.උසස් වර්ගයේ වැඩි නිෂ්පාදන ප්‍රමාණයක් ලෝක වෙළෙඳපොළට සැපයීමටත් පියවර ගෙන තිබෙනවා.දැනට රුපියල් මිලියන 30,000ක් වන අපනයන ආදායම දෙගුණයක් කිරීමයි අපේ ඉලක්කය. ඒ සඳහා වගා කරන අක්කර ප්‍රමාණය වැඩි කිරීමටත්, අක්කරයකින් ලබන අස්වැන්න වැඩි කිරීමටත්, අමුද්‍රව්‍ය වෙනුවට නිමි ද්‍රව්‍ය අපනයනය කිරීමටත්, අගය එකතු කිරීම සඳහා වැඩි අවධානයක් යොමු කිරීමටත් අපි බලාපොරොත්තු වෙනවා. ඒ අනුව රජයේ සහනාධාර යටතේ වසරකට හෙක්ටයාර් 3500ක ප්‍රමාණයක් වගා කිරීමටත් පියවර ගෙන තිබෙනවා.ළඟදී බඳවා ගත් උපාධිධාරි අභ්‍යාසලාභීන් 316 දෙනෙක් පමණ අපනයන බෝග ව්‍යාප්ත කිරීම සඳහා ලබාදී තිබෙනවා.ඒ හැරුණු කොට ග්‍රාම නිලධාරී වසම් මට්ටමින් පත්කර ඇති සංවර්ධන සහකාරවරුන්ගේ සේවයද ලබාදී තිබෙනවා. ඒ නිසා අපනයන බෝග ක්‍ෂේත්‍රය තුළ ඉදිරි පිම්මක් පනින්න අවශ්‍ය දිරිය ආර්ථික සංවර්ධන ඇමැති බැසිල් රාජපක්‍ෂ මහතා විසින් ලබාදීම පිළිබඳව විශේෂ ස්තුතියක් පිරිනමනවා.කළුතර දිස්ත්‍රික්කයේ භූවිෂමතාවය, පස, දේශගුණය හා වර්ෂාපතනය අපනයන බෝග ව්‍යාප්ත කිරීම සඳහා අතිශයින්ම හිතකරයි. ඒ නිසා කුරුඳු, ගම්මිරිස්, සාදික්කා, පුවක්, ඉඟුරු හා කහ වගා කිරීමට කදිම දිස්ත්‍රික්කය ලෙස මේ කළුතර දිස්ත්‍රික්කය හඳුන්වන්න පුළුවන්.එමෙන්ම කළුතර දිස්ත්‍රික්කය තුළ සාදික්කා, ගොරකා, බුලත්, කුරුඳු ගම්මාන ඇති කිරීමට කටයුතු කරගෙන යනවා.මේ දිස්ත්‍රික්කය තුළ විශාල වශයෙන් පැතිරී ඇති රබර් වගාවන්හි යටි වගාවක් ලෙස කොකෝවා වගා කිරීමේ පර්යේෂණ ආරම්භ කර තිබෙනවා. මහා පරිමාණ හා කුඩා තේ වතුවල වගාකර ඇති ගිරිසීඩියා ගස්වලට ගම්මිරිස් වැල් යැවීමෙන් වගාව ව්‍යාප්ත කිරීමේ හා ප්‍රචලිත කිරීමටද පියවර ගෙන තිබෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>13</day>
    </date>
    <link>http://www.dinamina.lk/2013/08/13/_art.asp?fn=n13081323</link>
    <topic>නුවර පෙරහර බලන්න යන බැතිමතුන්ට සැප දුම්රිය 16 වැනි දා සිට</topic>
    <author> ශීලා උඩුවර</author>
    <content>මහනුවර වාර්ෂික ඇසළ පෙරහැර නැරඹීමට යන බැතිමතුන්ගේ ගමන් පහසුව සඳහා දුම්රිය දොපාර්තමේන්තුව මෙම 16 වැනි දා සිට 21 වැනි දා දක්වා වායු සමනය කළ මැදිරි සහිත විශේෂ දුම්රිය ධාවනය කෙරේ.කොළඹ කොටුව - මහනුවර, මහනුවර - කොළඹ කොටුව, මහනුවර නාවලපිටිය, මාතලේ අතර මෙම විශේෂ දුම්රිය යොදවන බව දුම්රිය වාණිජ අධිකාරි ජි. ඩබ්ලිව්. එස්. සිසිර කුමාර මහතා පැවසිය.16 වැනි දා සිට 20 වැනි දා දක්වා දිනයන්හි කොළඹ කොටුවෙන් පෙරවරු 9.50ට පිටත්ව මහනුවරට පස්වරු 1.05ට ද , මහනුවරින් පස්වරු 10.10ට පිටත්ව කොළඹ කොටුවට පෙරවරු 1.30ට ද පැමිණේ.16 වැනි දා සිට 20 වැනි දා දක්වා මහනුවරින් රාත්‍රී 11.55ට පිටත්ව නාවලපිටියට පෙරවරු 1.42 ට ද පැමිණේ.21 වැනි දා කොළඹ කොටුවෙන් පෙරවරු 7.10ට පිටත්වන විශේෂ දුම්රිය මහනුවරට පෙරවරු 10.16ට ළඟාවේ.මහනුවරින් 21 වැනි දින පස්වරු 6.30ට පිටත්ව කොළඹ කොටුවට රාත්‍රී 9.55ට ළඟාවේ. 16 වැනි දින සිට 20 දා දක්වා පස්වරු 1.05ට පිටත්ව මාතලේට පස්වරු 2.27 ද, මාතලෙන් පස්වරු 3.30 පිටත් ව මහනුවරට පස්වරු 4.47 ද, මාතලෙන් රාත්‍රී 8.45 ට පිටත් ව මහනුවරට රාත්‍රී 9.35 ද, මහනුවරින් රාත්‍රී 10.00ට පිටත්ව මාතලේ ට රාත්‍රී 11.09 ද ළඟාවේ.20 වැනි දින මහනුවරින් රාත්‍රී 11.45ට පිටත්ව මාතලේට පෙරවරු 1.03ට ද, මාතලෙන් රාත්‍රී 12.30ට පිටත්ව මහනුවරට පෙරවරු 1.50ට ද, 21 වැනි දින මහනුවරින් ප.ව 2.40ට පිටත්ව මාතලේට පස්වරු 4.03ට ද ළඟාවේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>13</day>
    </date>
    <link>http://www.dinamina.lk/2013/08/13/_art.asp?fn=r1308131</link>
    <topic>වාරික ගෙවීමේ පදනම මත වාහන ගෙනවිවිධ මිල ගණන්වලට අලෙවි කරලා</topic>
    <author>කඩුවෙල සමූහ - සමන්ති මිරියගල්ල</author>
    <content>කුලී පදනම මත ප්‍රවාහන සේවා සපයන ආයතනයක් මුවාවෙන්, කඩුවෙල, වෙලේ හන්දියේ පවත්වාගෙන යන ලද වාහන කුලියට සැපයීමේ ව්‍යාජ ආයතනයක් හා එහි හිමිකරු නවගමුව පොලිසියේ අපරාධ විමර්ශන අංශය මගින් පසුගියදා අත්අඩංගුවට ගෙන ඇත.අත්අඩංගුවට ගත් සැකකරු බියගම, ගලහිටියාව ප්‍රදේශයේ තාවකාලික පදිංචිකරුවෙකි. දිවයින පුරා විවිධ ප්‍රදේශවල පුද්ගලයන්ගෙන් වාරික ගෙවීමේ පදනම මත, මේ ආයතනයට අවශ්‍ය වාහන මිලට ගෙන ඇති අතර, අදාළ වාහන හිමිකරුවන් වෙත වාරික මුදල් ගෙවමින් එම වාහන ව්‍යාජ ලෙස වෙනත් පිරිස් වෙත අලෙවි කිරීම මේ ජාවාරමේ ස්වභාවයයි.රු. ලක්‍ෂය, පනස්දහස වැනි විවිධ මිල ගණන් වලට වාහන අලෙවි කර ඇති අතර, වාහනවල නියම හිමිකරුවන් සඳහා වාරික මුදල් ගෙවීම පැහැර හැරීමේ දී මේ වංචාව හෙළි වී ඇත.බියගම, කිරිඳීවැල, බණ්ඩාරගම, මල්වාන, තන්තිරිමලේ වැනි ප්‍රදේශවලින් මේ ආයතනය වෙත, වාරික ගෙවීමේ පදනම මත වාහන ලබාගෙන ඇත. ලොරි, වෑන්, කාර් මෙන්ම ඩිමෝ බට්ටා රථ විශාල ප්‍රමාණයක් ද මේ අතර වේ.මේ ව්‍යාජ ප්‍රවාහන සේවයේ හිමිකරු මීට පෙර නුගේගොඩ ප්‍රදේශයේ ද මෙවැනි ආයතනයක් පවත්වාගෙන ගොස් තිබේ. කඩුවෙල වෙලේ හන්දිය ප්‍රදේශයේ මේ ප්‍රවාහන සේවය අරඹා ඇත්තේ මීට මාස 3කට පමණ ඉහත දී වන අතර සැකකරු කඩුවෙල මහේස්ත්‍රාත් අධිකරණය වෙත ඉදිරිපත් කිරීමට නියමිතය.වැඩිදුර පරීක්‍ෂණ කටයුතු නවගමුව පොලිසිය විසින් මෙහෙයවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>13</day>
    </date>
    <link>http://www.dinamina.lk/2013/08/13/_art.asp?fn=r1308132</link>
    <topic>ඉවතලන දෑ මවයිනෙක විසිතුරු රටා</topic>
    <author>අම්පිටිය සමූහ - සිසිර ජයනාත් පීරිස්</author>
    <content>පොල් කොළය, තල් කොළය උපයෝගි කොට විවිධධ රටා මවනා ගැමි කාන්තාවක් මධ්‍යම පළාත් කුඩා සංවර්ධන දෙපාර්තමේන්තුව මහනුවර පවත්වනු ලැබූ කර්මාන්ත ප්‍රදර්ශනයේදී හමුවිය.ඇය කොත්මලේ මාවල පදිංචි ඉන්ද්‍රානි උදයරත්න මහත්මියයි. සිය නිර්මාණ වෙනුවෙන් එම අංශයේ ප්‍රථම ස්ථානය දිනාගත් ඇය මධ්‍යම පළාත් ආණ්ඩුකාර ටිකිරි කොබ්බෑකඩුව මහතා අතින් තිලිණ ලබාගත්තාය.සෞඛ්‍යයට හිතකර දිරායන පොළොවට පොහොර වන දේශීය අමුද්‍රව්‍ය මගින් නිර්මාණය කරන මේ නිර්මාණ විදේශිකයන්ගේ ඇගයුමට ලක් වූ බව ඉන්ද්‍රානි මහත්මිය පැවසුවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>13</day>
    </date>
    <link>http://www.dinamina.lk/2013/08/13/_art.asp?fn=r1308133</link>
    <topic>කැස්බෑව ගැබිනි මවුවරුන්ටපෝෂණ හා සෞඛ්‍ය වැඩසටහනක්</topic>
    <author>කැස්බෑව සංචාරක – ධර්මසිරි සුරවීර</author>
    <content>කැස්බෑව නගර සභාවේ වත්මන් (එ. ජ. නි. ස.) පාලනයේ දෙවර්ෂ පූර්ණය නිමිත්තෙන් එම නගර සභා බල ප්‍රදේශයේ ගැබිනි මව්වරුන්ගේ පෝෂණ හා සෞඛ්‍ය තත්ත්වය නඟාසිටුවීමේ වැඩසටහනක් පසුගියදා කැස්බෑව නගර සභා රංග ශාලාවේදී පැවැත්විණි.කැස්බෑව නගර සභාවේ සභාපති දේශබන්දු ලක්ෂ්මන් පෙරේරා මහතාගේ උපදෙස් පරිදි එහි නාගරික මන්ත්‍රීවරුන්, නගර සභා කාර්ය මණ්ඩලය හා එක්ව සංවිධානය කර තිබූ මේ වැඩසටහන උදාර ගර්භණී මාතා හරසර ප්‍රදාන යනුවෙන් නම් කර තිබුණි.කැස්බෑව නගර සභා බල ප්‍රදේශය තුළින් තෝරාගනු ලැබූ ගැබිනි මව්වරු 200 කට පෝෂණ ආහාර මලු හා තිළිණ ප්‍රදානය කිරීම කම්කරු හා කම්කරු සබඳතා ඇමැති ගාමිණී ලොකුගේ මහතාගේ ප්‍රධානත්වයෙන් සිදු විය.මෙහිදී අදහස් දැක්වූ ඇමැති ගාමිණී ලොකුගේ මහතා මෙසේ කීය.කැස්බෑව නගර සභාවේ එ. ජ. නි. සන්ධාන පාලනය සභාපති ලක්ෂ්මන් පෙරේරා මහතාගේ නායකත්වයෙන් ආරම්භ කර වසර දෙකක් සම්පූර්ණ වනවා. අද නගර සභාවේ පාලන පක්‍ෂයත්, විපක්‍ෂයත් එකතු වී ඉතාම හොඳ වැඩසටහනක් සංවිධානය කර තිබෙනවා. මේ ප්‍රදේශයේ ගැබිනි මව්වරුන්ට උපකාරයක් කිරීම ඉතාමත් වැදගත් කටයුත්තක්. මෙපමණක් නොව මේ කැස්බෑව ප්‍රදේශයේ ජීවත්වන ජනතාවට විවිධ අයුරින් සහනාධාර ලබාදීමට මේ නගර සභාව කටයුතු කරනවා.නගර සභාවක් කී පමණින් ජනතාව බොහෝ වේලාවට සිතන්නේ නගර සභාව තිබෙන්නේ පාරවල් හදන්න, කුණු කසළ අදින්න, කානු බඳින්න ආදී කටයුතු කිරීම සඳහා කියායි. නමුත් නගර සභාව සුබසාධන කටයුතු කරනවා කියා බොහෝ දෙනා දන්නේ නැහැ.කැස්බෑව නගර සභාවේ සභාපති දේශබන්දු ලක්ෂ්මන් පෙරේරා මහතා - අප ප්‍රදේශයේ අනාගත පුරවැසියන්ට මෙලොවට බිහිවන්නටත් පෙර යම්කිසි උපකාරයක් කිරීමේ අදහසින් මේ උදාර ගර්භනී මාතා හරසර ප්‍රදාන වැඩසටහන සංවිධානය කළා.කොළමුන්න ශ්‍රී බිම්බාරාම විහාරාධිපති කොළමුන්නේ සුමනවංශ හිමි පැමිණි සිටි පිරිස පංචශීලයෙහි පිහිටවූ අතර මාකන්දන සංකල්ප විහාරාධිපති උග්ගොඩ ධම්මින්ද හිමි අනුශාසනාව පැවැත්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>13</day>
    </date>
    <link>http://www.dinamina.lk/2013/08/13/_art.asp?fn=r1308134</link>
    <topic>සංවර්ධනයට රුපියල් කෝටි 14ක්</topic>
    <author>පානදුර සමූහ – කපිල සෝමරත්න</author>
    <content>ආර්ථික සංවර්ධන අමාත්‍යාංශයේ දායකත්වය යටතේ කළුතර දිසාවේ එක් ගමකට එක් වැඩක් වැඩසටහන යටතේ හොරණ කළුතර අගලවත්ත හා ඉංගිරිය යන මැතිවරණ කොට්ඨාසවල පෙර පාසල් ක්‍රීඩා පිටි කානු ජල සම්පාදන ගොඩනැගිලි සහ මාර්ග සංවර්ධනය කිරීම් ආරම්භ වී ඇත.මේ සඳහා රුපියල් 14 කෝටි විසි අට ලක්ෂයක් වැය කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>13</day>
    </date>
    <link>http://www.dinamina.lk/2013/08/13/_art.asp?fn=r1308135</link>
    <topic>වාරි යෝජනා 5808ක්සංවර්ධනයට</topic>
    <author>වයඹ පළාත් සංචාරක - සේන ඉදිරිසිංහ</author>
    <content>වී අතුරු භෝග ඇතුළු අනිකුත් කෘෂිකාර්මික කටයුතු සඳහා කුරුණෑගල දිස්ත්‍රික්කයේ වාරි යෝජනා ක්‍රම 5808 ක් සංවර්ධනය කර ඇති බැව් වාරිමාර්ග දෙපාර්තමේන්තුව හා ගොවිජන සේවා දෙපාර්තමේන්තුව පෙන්වා දෙයි.මහා වාරිමාර්ග 6 ක්, මධ්‍ය වාරිමාර්ග 11 ක්, සුළු වාරිමාර්ග 5189 ක් හා අමුණු 618 ක් මෙසේ සංවර්ධනය කැර ඇත.මේ වාරි ක්‍රමවලින් ලැබෙන මුළු ජල ධාරිතාව අක්කර අඩි 305294 කි.දැනට වගා කර ඇති බිම් ප්‍රමාණය අක්කර 152845 කි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>13</day>
    </date>
    <link>http://www.dinamina.lk/2013/08/13/_art.asp?fn=r1308136</link>
    <topic>කොට්ඨාස 34කටනිවාස 397ක්</topic>
    <author>පානදුර සමූහ – කපිල සෝමරත්න</author>
    <content>කළුතර දිස්ත්‍රික්කයේ ප්‍රාදේශීය ලේකම් කොට්ඨාස 34 ක නිවාස 397 ක් ඉදිකිරීම සඳහා 2012 වර්ෂයේදී රුපියල් 18187000 ක් වැය කර ඇත.මේ නිවාස ඉදිවෙමින් පවතී. ශ්‍රී ලංකා සමෘද්ධි අධිකාරිය, ආර්ථික කටයුතු අමාත්‍යාංශය සහ සමෘද්ධි මහා සංගම් සමාජ සංවර්ධන පදනම මේ මුදල් සැපයීම සඳහා දායක වී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>13</day>
    </date>
    <link>http://www.dinamina.lk/2013/08/13/_art.asp?fn=r1308137</link>
    <topic>කැප්පෙටිපොළ විභාග මධ්‍යස්ථානයේසම්බන්ධීකරණ භාර නිලධාරී දොට්ට</topic>
    <author>වැලිමඩ සමූහ - ආර්. රාජමන්ත්‍රී</author>
    <content>කැප්පෙටිපොළ මහා විද්‍යාලයේ විභාග මධ්‍යස්ථානයේ සම්බන්ධීකරණ භාර නිලධාරිවරයා රාත්‍රී කාලයේ බීමත්ව රාජකාරි වගකීම පැහැර හැරීම නිසා ඔහු වහාම එම තනතුරින් පහකර ජීවිතාන්තය දක්වා විභාග රාජකාරි කිරීම තහනම් කළ බව වැලිමඩ අධ්‍යාපන කලාප කාර්යාලයෙන් අසන්නට ලැබේ.පසුගිය 08 වැනි දින සවස අධික ලෙස මත්පැන් පානය කර ඇති මේ නිලධාරියා අශෝභන ලෙසින් හැසිරෙමින් එහි රාජකාරි කරමින් සිටි පොලිස් නිලධාරින් ඇතුළු සෙසු නිලධාරින් අපහසුතාවයට පත් කරමින් හැසිරී ඇත. මෙයට අමතරව මේ නිලධාරියා පොලිස් හදිසි ඇමතුම් 119 වෙතද දුරකථන මඟින් අසත්‍ය පණිවිඩයක්ද ලබාදී ඇතැයි පැවැසේ.මෙසේ පොලිස් හදිසි ඇමතුම් අංශයට ලබාදුන් දුරකථන පණිවිඩයට අනුව එහි ගොස් ඇති වැලිමඩ පොලිසියේ නිලධාරින් විසින් තමන්ට මේ බීමතින් හැසිරෙන නිලධාරියා පිළිබඳ දැනුම් දුන් බවත් ඒ අනුව 09 වැනි දින උදෑසනින්ම ඔහු සේවයෙන් ඉවත්කර ජීවිතාන්තය දක්වා විභාග රාජකාරිවල නියැලීම තහනම් කළ බවත්, වෙනත් නිලධාරිවරයකු දැනට කප්පෙටිපොළ විභාග මධ්‍යස්ථාන සම්බන්ධීකරණයට පත්කර ඇති බවත් වැලිමඩ අධ්‍යාපන කලාප අධ්‍යක්‍ෂ ආර්. ඇම්. ආරියදාස මහතා පැවැසීය.</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>13</day>
    </date>
    <link>http://www.dinamina.lk/2013/08/13/_art.asp?fn=r1308138</link>
    <topic>අහෝ! මිනිසුනිනුඹේ කුණුයි මේ අදින්නේ</topic>
    <author>ඡායාරූප සටහන අනුරාධපුර මධ්‍යම විශේෂ</author>
    <content>අනුරාධපුර වන්දනාවේ පැමිණෙන බැතිමතුන් විසින් අපවිත්‍ර කර තිබූ අනුරාධපුර තිසාවැව ශුද්ධ පවිත්‍ර කර අලංකාර ස්ථානයක් බවට පත්කිරීමට පොලිසිය සහ සිවිල් ආරක්ෂක බළකාය පසුගියදා ශ්‍රමදානයක් පැවැත්වූහ.අනුරාධපුර උඩමලුව පොලිසියේ ස්ථානාධිපතිවරයාගේ සංකල්පයක් මත අනුරාධපුර මූලස්ථාන පොලිසියේ දූෂණ මර්දන අංශය සිවිල් ආරක්ෂක බළකාය අනුරාධපුර මහ නගරසභාව හා වාරිමාර්ග දෙපාර්තමේන්තුව එක්ව මේ ශ්‍රමදානය පැවැත්වූ අතර තිසාවැවේ රක්‍ෂිත කොටස වැව් බැම්ම හා වාන් දොරටුව ආසන්නයේ දමා ගොස් තිබූ ඝන අපද්‍රව්‍ය ඉවත් කිරීම මෙහි දී සිදු කෙරිණි.අනුරාධපුර වන්දනාවේ පැමිණෙන බැතිමතුන් විශාල පිරිසක් මේ වැවෙහි ජලය පරිභෝජනයට ගන්නා අතර ඔවුන් ආහාරපාන ආදිය පරිභෝජනය කිරීමෙන් අනතුරුව දිරා නොයන පොලිතින් උර ප්ලාස්ටික් බෝතල් ඇතුළු ඝන අපද්‍රව්‍ය බොහෝමයක් එම ස්ථානවලම දමා යෑම නිසා පරිසරයටත් වැවටත් සිදුවන හානි අවම කර ගැනීම සඳහා පොලිසිය සහ සිවිල් ආරක්ෂක බළකාය මේ ශ්‍රමදානය පැවැත්වූහ.උඩමලුව පොලිසියේ ස්ථානාධිපති ප්‍රධාන පොලිස් පරීක්‍ෂක සමරසේන දූෂණ මර්දන අංශයේ ස්ථානාධිපති එස්. ඩී. සේනාධීර සැරයන්වරුන් වන 31158 ප්‍රේමලාල් විජේරත්න 26880 හේරත් පොලිස් කොස්තාපල්වරුන් වන 48183 තිලකරත්න 48242 උපාලි 47496 පි‍්‍රයන්ත යන නිලධාරින් හා සිවිල් ආරක්ෂක බළකායේ සෙබළුන් මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>13</day>
    </date>
    <link>http://www.dinamina.lk/2013/08/13/_art.asp?fn=r1308139</link>
    <topic>කොකු ගසා විදුලිය ඇද්දමදුරන්කුලිය ගොවිපොළක් වටලයි</topic>
    <author>පුත්තලම සමූහඩබ්ලිව්. සී. බී. ප්‍රනාන්දු</author>
    <content>ප්‍රධාන විදුලිය රැහැන් මඟට කොකු ගසා නීති විරෝධි ලෙස විදුලිය ලබාගෙන එම විදුලියෙන් වතුර මෝටර් ක්‍රියාත්මක කරමින් පවත්වාගෙන ගිය ගොවිපොළක් ලංකා විදුලිබල මණ්ඩලයේ වැටලීම් ඒකකයේ නිලධාරීන් සහ මුන්දලම පොලිසියේ නිලධරීන් එක්ව වැටලූ අතර එම නිලධාරීන් කඩාපනිද්දී ගොවිපොළේ වතුර දමමින් සිටි කීපදෙනෙක් පලාගොස් ඇතත් වතුර මෝටර් සහ විදුලි උපකරණ පොලිස් අත්අඩංගුවට ගෙන ඇත.කුත් 11 දා දහවල් මේ වැටලීම සිදුකරන ලද්දේ මදුරන්කුලිය ප්‍රදේශයේදීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>13</day>
    </date>
    <link>http://www.dinamina.lk/2013/08/13/_art.asp?fn=r13081310</link>
    <topic>බංකොලොත් ව්‍යාපාරිකයා කුකුළු හොරකමේ ගිහින්</topic>
    <author>අනුරාධපුර මධ්‍යම විශේෂ සහ මිහින්තලේ සමූහ</author>
    <content>මිහින්තලේ අඹතලාගම ප්‍රදේශයේ මහා පරිමාණයෙන් පවත්වාගෙන ගිය කුකුල් ගොවිපළක කුකුළන් දහසක් සොරාගත් බංකොලොත් වූ කුකුල් ව්‍යාපාරිකයෙකු හා සොරකමට ආධාර අනුබල දුන් පුද්ගලයන් තිදෙනකු මිහින්තලය පොලිසිය මගින් 11 වැනි දා අත්අඩංගුවට ගෙන ඇත.මිහින්තලය අඹතලාගම විදුලි මාවත ප්‍රදේශයේ කුකුළු ගොවිපළක් පවත්වාගෙන ගිය පුද්ගලයෙකු මිහින්තලය පොලිසියට පැමිණිල්ලක් කරමින් කියා ඇත්තේ තමන් මිහින්තලය ප්‍රදේශයේ පැවති පින්කමට සහභාගී වූ අවස්ථාවේ කිසියම් පුද්ගලයකු තම කුකුල් ගොවිපළට හොර රහසේ ඇතුළු වී එහි දොර කඩා මස් පිණිස ඇති කළ බ්‍රොයිලර් වර්ගයේ කුකුලන් දහසක් සොරාගෙන ගොස් ඇති බවයි. එහි වටිනාකම රුපියල් 5,17440ක් වන බව ද ඔහු පොලිසියට පැමිණිලි කර ඇත.ඒ සම්බන්ධයෙන් මිහින්තලය පොලිසියේ ස්ථානාධිපතිවරයා හා අපරාධ විමර්ශන අංශයේ ස්ථානාධිපතිවරයා පුළුල් විමර්ශනයක් සිදු කළ අතර ගලෙන් බිඳුණු වැව ප්‍රදේශයේ කුකුල් ගොවිපළක් පවත්වාගෙන ගොස් බංකොලොත් වූ ව්‍යාපාරිකයකු මේ සොරකම සිදුකර ඇති බව අනාවරණයවීමෙන් අනතුරුව ඔහු අත්අඩංගුවට ගෙන කළ ප්‍රශ්න කිරීම්වල දී මේ සොරකම සිදුකර කුකුලන් නොච්චියාගම ප්‍රදේශයට විකුණා ඇති බව අනාවරණය කර ගෙන තිබේ.ඒ අනුව කුකුළුන් මිල දී ගත් පුද්ගලයාත් එම කුකුළුන් ප්‍රවාහනය කළ පිරිසද අත්අඩංගුවට ගෙන ඇත. මරා නොදැමුනු කුකුලන් 96ක්, රුපියල් 297000ක්, රුපියල් ලක්ෂයක චෙක්පත් සහ කුකුළුන් ප්‍රවාහනය සඳහා යොදාගත් ලොරි රථයක් පොලිසිය සොයාගෙන තිබේ.සැකකරුවන් ඊයේ (12) අනුරාධපුර ප්‍රධාන මහේස්ත්‍රාත් අධිකරණයට ඉදිරිපත් කිරීමට නියමිතව තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>13</day>
    </date>
    <link>http://www.dinamina.lk/2013/08/13/_art.asp?fn=s1308131</link>
    <topic>බීච් වොලිබෝල් රන් කිරුළ බස්නාහිරට</topic>
    <author>ප්‍රින්ස් ගුණසේකර</author>
    <content>ජාතික මහා ක්‍රීඩා උළෙලේ බීච් වොලිබෝල් පිරිමි - කාන්තා රන් පදක්කම් දෙකම බස්නාහිර පළාතට හිමිවිය. බීච් වොලිබෝල් ජාතික කණ්ඩායම් නියෝජනය කරන අසංක ප්‍රදීප් හා පුබුදු ඒකනායක පිරිමි තරග අංශයේ රන් පදක්කම දිනාගත් අතර කාන්තා අංශයේ රන් පදක්කම ගීතිකා ලලනි හා තක්ෂිලා නෙරංජලී දිනා ගත්හ.ජාතික මහා ක්‍රීඩා උළෙලට මුල්ම වරට බීච් වොලිබෝල් ක්‍රීඩාව එක්වූ අතර අවසන් වටයේ තරග සියල්ල මුලතිවු පුදුකුඩිඉරිප්පු නගරයට ආසන්න වෙරළ තීරයේ පැවැත්විණි. අවසන් මහා තරග දෙක විදුලි ආලෝක ධාරා මැද පැවැත්වීමට සංවිධායකයෝ කටයුතු යොදා තිබිණි.පිරිමි අවසන් තරගය බස්නාහිර හා වයඹ පළාත් කණ්ඩායම් අතර පැවැත්විණි. එහිදී 21 – 15 හා 21 – 17ක් ලෙස තරග වට 2 – 0ක ජයක් බස්නාහිරට හිමිවිය. රිදී පදක්කම දිනාගත් වයඹ කණ්ඩායමට එස්.ආර්.සමරකෝන් හා එස්.ඩී.ප්‍රනාන්දු තරග කළහ.ලෝකඩ පදක්කම සඳහා පැවැති සබරගමුව – දකුණ අතර තරගයෙන් 21 – 19, 17 – 21 හා 15 – 21ක් ලෙස සබරගමුව පළාතට ජය හිමිවිය.කාන්තා අවසන් තරගය බස්නාහිර හා දකුණු පළාත් කණ්ඩායම් අතර පැවැත්විණි. එහි දී 21 – 13 හා 21 – 8ක් ලෙස තරග වට 2 – 0ක ජයක් බස්නාහිරට හිමිවිය. රිදී පදක්කම් දිනූ දකුණු පළාතට ආශා සිරිවර්ධන හා බී.ඒ. ප්‍රියදර්ශනී ක්‍රීඩා කළහ. කාන්තා අංශයේ ලෝකඩ පදක්කම වෙනුවෙන් වයඹ – සබරගමුව පළාත් තරග වැදුණු අතර එහි දී 21 – 5 හා 21 – 14ක් ලෙස වයඹට ජය හිමිවිණි.ජාතික මහා ක්‍රීඩා උළෙලේ බීච් වොලිබෝල් දක්ෂතම ක්‍රීඩකයා ලෙස බස්නාහිර පළාතේ පුබුදු ඒකනායක හා දක්ෂතම ක්‍රීඩිකාව ලෙස එම පළාතේම ගීතිකා ලලනී සම්මාන දිනූහ.තරගයේ ජය සංකේත ප්‍රදානය මුලතිවු ආඥාපති මේජර් ජෙනරාල් එල්.බී.ආර්.මාර්ක් මහතාගේ ප්‍රධානත්වයෙන් පැවැත්විණි.සමාරම්භක උළෙල පාර්ලිමේන්තු මන්ත්‍රී නාමල් රාජපක්ෂ මහතාගේ ප්‍රධානත්වයෙන් පැවැති අතර ආණ්ඩුකාර පී.ඒ.චන්ද්‍රසිරි හා ක්‍රීඩා අධ්‍යක්ෂ ජෙනරාල් රංජනී ජයකොඩි මහත්මීන් පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>13</day>
    </date>
    <link>http://www.dinamina.lk/2013/08/13/_art.asp?fn=s1308132</link>
    <topic>බෝල්ට් නැවතත් වේගවත්ම මිනිසා..</topic>
    <author/>
    <content>මොස්කව් හි ලුස්නිකි ක්‍රීඩාංගණයේ පැවැත්වෙන 14 වැනි ලෝක මලල ක්‍රීඩා ශූරතාවලියේ ශ්‍රී ලංකාවේ බලාපොරොත්තුව වූ මීටර් 400 කාන්තා කඩුලු පැන දිවීමේ ශූරිය වන ක්‍රිස්ටීන් මෙරිල්ට ඊ‍යේ පැවැති පළමු තරග වටයේ දී ම ඉවත්වීමට සිදුවිය. 26 හැවිරිදි ක්‍රිස්ටීන් අවසන් තරග ප්‍රතිඵල සටහන නිකුත් වනතුරුම ඒ බව ‍නොදැන සිටියාය. අවසන් ප්‍රතිඵල පරික්ෂා කිරීමේ දී පැහැදිලිවී ඇත්තේ ඇය තරගයෙන් ඉවත් කරනු ලැබුවේ තරග නීතිරීති උල්ලංඝනය කිරීම හේතුවෙනි.අංක 5 මංතීරුවේ තරග වැදුණු ක්‍රිස්ටීන් සාර්ථක ආරම්භයක් ලබා ගත් අතර තරගය නිමා කළේ ට්‍රිනිඩෑඩ් හා ටොබෑ‍ගෝ ක්‍රීඩිකාව අභිබවා යමිනි. එහෙත් ඇය තරගයෙන් ඉවත් කිරීමෙන් පසුව ට්‍රිනිඩෑඩ් ක්‍රීඩිකාවට 7වැනි තැන හිමිවිය.'අවසන් ප්‍රතිඵල සටහන දකිනතුරු මාව තරගයෙන් ඉවත් කර ඇති බව මම දැනගෙන සිටියේ නැහැ. වරද සිදුවූයේ කොතැනද කියා මගේ වීඩියෝ පට නරඹා දැනගත යුතුයි.' තරගයෙන් අනතුරුව ක්‍රිස්ටීන් මෙරිල් කියා සිටියාය.මේ අතර එතෙක් මෙතෙක් ලොව බිහිවූ වේගවත්ම මිනිසා ලෙස හඳුන්වනු ලබන ජැමෙයිකාවේ උසේන් බෝල්ට් පිරිමි මීටර් 100 තරග ඉසව්වේ රන් පදක්කම දිනා ගැනීමට සමත්විය. ක්‍රීඩකයෝ 8ක් තරග වැදුණු අවසන් තරගයට බෝල්ට් ඇතුළුව අවසන් පූර්ව වටයේ දි තත්පර 10ට අඩු කාලයක් වාර්තා කළ ක්‍රීඩකයෝ 7ක්ම එක්වී සිටියහ.එහෙත් තම සුපුරුදු සන්සුන් ක්‍රීඩ රටාව මැනවින් පෙන්නුම් කළ බෝල්ට් මීටර් 100 රන් පදක්කමට හිමිකම් කීවේ තත්පර 9.77ක කාලයක් වාර්තා කරමිනි.තරගයෙන් ජය ලැබූවද ‍මීට වසර 4කට පෙර බර්ලින් නුවර පැවැති ලෝක මලල ක්‍රීඩා ශූරතාවලියේ මීටර් 100 රන් පදක්කම අත්කරගනිමින් ඔහු වාර්තා කළ තත්පර 9.58ක කාලය අභිබවා යාමට බෝල්ට් ට නොහැකිවිය. අමෙරිකාවේ ජස්ටින් ගැට්ලින් තත්පර 9.85ක කාලයක් වාර්තා කරමින් රිදී පදක්කම දිනාගත් අතර ලෝකඩ පදක්කම දිනූ නෙස්ටා කාටර් වාර්තා කළ කාලය තත්පර 9.95කි.මොස්කව් හි ලුස්නිකි ක්‍රීඩාංගණයේ පැවැත්වෙන 14 වැනි ලෝක මලල ක්‍රීඩා ශූරතාවලියේ අද සිවුවැනනි දිනයේදී ඉසව් හයක් පැවැත්වෙනු ඇත.අද තීරණය කෙරෙන රන් පදක්කම් හයෙන් පළමුවැන්න කාන්තා කිලෝ මීටර 20 ඇවිදීමේ ඉසව්වයි. සවස් වරුවේ විදුලි ආලෝක මධ්‍යයේ පැවැත්වෙන අවසාන තරග වනුයේ පිරිමි කවපෙත්ත විසිකිරීම, කාන්තා රිටි පැනීම, පිරිමි මීටර 800, කාන්තා මීටර 3000 බාධක දිවීම හා පිරිමි මීටර 400 යි.ජැමෙයිකාවේ කෙටි දුර ධාවන ශූර උසේන් බෝල්ට් මෙවර තරග වාරයේ හොඳම කාලය වාර්තා කරමින් පිරිමි මීටර 100 රන් පදක්කම දිනා ගත් ඊයේ රාත්‍රියේ, ටිරුනෙෂ් ඩිබාබා ඇයගේ ලෝක මලල ක්‍රීඩා ශූරතාවලියේ කාන්තා මීටර 10,000 කිරුළ යළි අත්පත් කර ගැනීමට සමත් වූවාය. ඇය මේ කිරුළ හිමිකර ගත්තේ තරගයේ අවසන් වටය තත්පර 59.96කින් නිම කරමිනි. අවසන් වටයේ ඒ වේගය නිසා ඩිබාබාට ඇගේ අනෙකුත් සියළු ප්‍රතිවාදීන් අභිබවා මිනිත්තු 30 තත්පර 43.35කින් තෙවැනි වතාවටත් කිරුළ දිනා ගැනීමට හැකියාව ලැබිණි.ඊයේ රාත්‍රියේ මේ ජයග්‍රාහී දිවීමෙන් ඩිබාබාට මේ ඉසව්වේ ඇයගේ අපරාජිත වාර්තාව ඉදිරියටත් ගෙන යාමේ අවස්ථාව උදාවිය. මෙතෙක් සහභාගි වූ තරග 11 ම ජය ගැනීමට ඇය දැන් සමත්ව සිටින අතර 2008 සිට 2012 දක්වා ඔලිම්පික් ශූරතා දෙකක්ද මේ වාර්තාවට ඇතුළත්ව තිබේ.කාන්තා දුර පැනීම ඉසව්වේදී මීටර හතකට එහා ගිය එකම ක්‍රීඩිකාව වූයේ අමෙරිකාවේ බ්‍රිට්නි රීස් ය. ඇය මීටර 7.01ක් දුර පනිමින් පිට පිට තෙවැනි වතාවටත් ලෝක ශූරතාව හිමිකර ගත්තාය.මේ අතර සැන්ඩ්‍රා පර්කොවික් ඔලිම්පික්, යුරෝපීය හා ලෝක යන කවපෙත්ත විසිකිරීම ශූරතා ඇතුළත් ‘ග්‍රෑන්ඩ් ස්ලෑම්’ දක්ෂතාව සම්පූර් ණ කළ පළමු කාන්තාව ලෙසින් ඉතිහාසගත වූවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>13</day>
    </date>
    <link>http://www.dinamina.lk/2013/08/13/_art.asp?fn=s1308133</link>
    <topic>රුහුණට ලකුණු 21ක ජයක්</topic>
    <author/>
    <content>ඉෂාන් ජයරත්න ඇතුළු පන්දු යවන්නන්ගේ විශිෂ්ට දස්කම් හේතුවෙන් ඊයේ ආර්.ප්‍රේමදාස පිටියේ දී අන්තර් පළාත් විස්සයි20 'සුපර් ෆෝ' තරගාවලියේ උතුර යෙලෝස් කණ්ඩායම සමග පැවැති තරගයෙන් ලකුණු 21ක ජයක් වාර්තා කිරීමට රුහුණ ‍රෙඩ්ස් කණ්ඩායම සමත්විය.පළමුව පන්දුවට පහරදුන් රුහුණ රෙඩ්ස් පිල ඕවර 20 අවසානයේ කඩුලු 6කට ලකුණු 162ක් රැස් කළ අතර පිළිතුරු ඉනිම ක්‍රීඩා කළ උතුර යෙලෝස් පිලට ලබාගත හැකිවූයේ සියලු දෙනා දැවී ලකුණු 141ක් පමණි.රුහුණ – 162/ 6 (ඕවර 20) ජෙහාන් මුබාරක් නොදැවී 31, කුසල් ජනිත් 28, සීකුගේ ප්‍රසන්න 26 (තිසර පෙරේරා 36//2) උතුර – 141 (ඕවර 19.4) දිනේෂ් චන්දිමාල් 50, මහේල ජයවර්ධන 36, මහේල උඩවත්ත 34 (ඉෂාන් ජයරත්න 23/4, ෆර්වේස් මහරූෆ් 28/2, ලසිත් මාලිංග 30/2)කඳුරටට ජයමේ අතර බස්නාහිර ග්‍රීන් හා කඳුරට මෙරූන්ස් කණ්ඩායම් අතර පැවැති තරගය ලකුණු 2කින් ජය ගැනීමට කඳුරට මෙරූන්ස් පිල සමත්විය. පළමුව පන්දුවට පහරදුන් කඳුරට මෙරූන්ස් පිල ඕවර 20 අවසානයේ කඩුලු 8කට ලකුණු 124ක් ලැබූ අතර බස්නාහිර ග්‍රීන්ස් පිල ඕවර 20 අවසානයේ රැස් කළේ කඩුලු 8කට ලකුණු 122ක් පමණි.කඳුරට – 124/8 (ඕවර 20) උපුල් තරංග 27, ළහිරු තිරිමාන්න 22, මිලින්ද සිරිවර්ධන ‍නොදැවී 24 (කෝසල කුලසේකර 23/2, ඉසුරු උදාන 32/2)බස්නාහිර – 122/8 (ඕවර 20) කිත්රුවන් විතානගේ නොදැවී 37, ඉසුරු උදාන 24 ( ශෙහාන් ජයසූරිය 7/3, කෞෂාල් ලොකුආරච්චි 25/3).</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>13</day>
    </date>
    <link>http://www.dinamina.lk/2013/08/13/_art.asp?fn=s1308134</link>
    <topic>වෙළෙඳ සේවා රගර් කිරුළ මාස් කණ්ඩායමට</topic>
    <author>ෆවුස් මොහොමඩ්</author>
    <content>නේෂන් ලංකා කණ්ඩායමට එරෙහිව පැවැති අවසන් මහා තරගයෙන් ලකුණු 31 -17ක ජයක් වාර්තා කළ ෆසීල් මරිජාගේ නායකත්වයෙන් යුතු මාස් හෝල්ඩිංග්ස් 'ඒ' කණ්ඩායම 43වැනි වෙළෙඳ සේවා සත් සාමාජික රගර් තරගාවලියේ ශූරතාව අත්කර ගැනීමට සමත්විය.පසුගිය වසරේ ශූරයන් වූ නේෂන් ලංකා කණ්ඩායම සිය කිරුළ රැක ගැනීමේ අදිටනින් අවසන් තරගයට පිවිසි අතර තියුණු මුහුණුවරක් ගත් අවසන් තරගයේ පළමු භාගය නිමාවට පත්වූයේ ලකුණු 12 -10ක් ලෙස මාස් කණ්ඩායමට වැඩි ගෞරව අත්කර දෙමිනි. අනුශූරතාව දිනූ නේෂන් ලංකා කණ්ඩායම රෝහිත රාජපක්ෂ විසින් මෙහෙයවනු ලැබීය.කුසලාන තරග ඉසව්වේ අවසන් පූර්ව තරග වටයේ දී ලකුණු 17 – 12ක් ලෙස ඩයලොග් 'ඒ' කණ්ඩායම පරාජය කිරීමට නේෂන් ලංකා පිල සමත්වූ අතර ලකුණු 26 – 21ක් ලෙස ජෝන් කීල්ස් 'ඒ' පිල පරාජය කිරීමට මාස් 'ඒ' කණ්ඩායම සමත්විය. තුන්වැනි ස්ථානය සඳහා පැවැති තරග‍ය ජෝන් කීල්ස් 'ඒ' පිල ජයගනු ලැබුවේ ලකුණු 26 -0 කින්ය.අවසන් තරගයේ වීරයා ලෙස මාස් කණ්ඩායමේ නායක ෆසීල් මරිජා සම්මාන දිනූ අතර තරගාවලියේ වීරයා සම්මානය දිනාගනු ලැබුවේ ජෝන් කීල්ස් 'ඒ' පිලේ ශ්‍රීනාත් සූරියබණ්ඩාර විසිනි. කුසලාන තරග ඉසව්වේ තුන්වැනි තැන හිමිවූයේ ද ජෝන් කීල්ස් 'ඒ' පිලටය.වෙළෙඳ සේවා රගර් කණ්ඩායම් 34කගේ සහභාගිත්වයෙන් පසුගිය සති අන්තයේ සී.ආර්.පිටියේ පැවැති මේ තරගාවලියේ පළිහ ශූරතාව හිමිවූයේ බ්‍රැන්ඩික්ස් කණ්ඩායමටය. අනුශූරතාව අමානා තකාෆුල් පිලට හිමිවිය. පළිහ ශූරතා අවසන් තරගයේ දී අමානා තකාෆුල් පිලට එරෙහිව ලකුණු 24 -5ක ජයක් වාර්තා කිරීමට බ්‍රැන්ඩික්ස් පිල සමත් විය. පළිහ ශූරතා තරග ඉසව්වේ හොඳම ක්‍රීඩකයා ලෙස බ්‍රැන්ඩික්ස් ඉන්ටිමේට් කණ්ඩායමේ සුපුන් උදාර සම්මාන දිනා ගත්තේය.කොමර්ෂල් ක්‍රෙඩිට් කණ්ඩායම සමග පැවැති අවසන් තරගය ලකුණු 17 -12ක් ලෙස ජයගත් සිටිසන් ඩි‍වෙලොප්මන්ට් බිස්නස් කණ්ඩායම බඳුන ශූරතාව අත්කරගත්තේය. එම තරග ඉසව්වේ නැගී එන ක්‍රීඩකයා සම්මානය සිටිසන් ඩි‍වෙලොප්මන්ට් බිස්නස් කණ්ඩායමේ භානුක නානායක්කාරට හිමිවිය. ලකුණු 24 -20ක් ලෙස කොමර්ෂල් බැංකු පිල පරදවා පළඟ ශූරතාව දිනා ගැනීමට ජෝන් කීල්ස් 'බී' කණ්ඩායම සමත්විය. ජොන් කීල්ස් 'බී' කණ්ඩායමේ නලින් කුමාර එම තරග ඉසව්වේ වටිනාම ක්‍රීඩකයා ‍ලෙස සම්මාන දිනුවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>13</day>
    </date>
    <link>http://www.dinamina.lk/2013/08/13/_art.asp?fn=s1308135</link>
    <topic>ආනන්දයට 140ක ජයක්</topic>
    <author>උදුලා පීරිස්</author>
    <content>කොළඹ ආනන්ද විදුහල හා කෝට්ටේ ආනන්ද ශාස්ත්‍රාලය අතර ආනන්ද විදුහල් පිටියේ පැවැති 15න් පහළ ක්‍රිකට් තරගයෙන් ආනන්ද විදුහලට ලකුණු 140ක ජයක් හිමිවිය.ආනන්ද – 259/9යි.ශෙමාල් හිරුෂාන් 20, පුබුදිත ගිම්හාන් 43, නිපුන් චාමික 81, ෂම්මූ අෂාන් 26 (රනුල් දයාරත්න 37/2, නෙරංජන වන්නිආරච්චි 37/3, චෙලක යශෝධන 51/2)ආනන්ද ශාස්ත්‍රාලය – 119යි. (ඕවර 38.1) චමිර මල්ෂාන් 25(නිපුන් චාමික 16/2,අභිෂේක් වීරසිංහ 32/3, ෂම්මු අෂාන් 21/3)අවුරුදු 17න් පහළ පළමු පෙළ ක්‍රිකට් තරගාවලියේ රේවත මහා විදුහලට එරෙහිව කඩුලු 8ක ජයක් වාර්තා කිරීමට පානදුර ශ්‍රී සුමංගල විදුහල සමත්විය.පළමුව පන්දුවට පහරදුන් රේවත විදුහල ඕවර 36.5කදී ලකුණු 85කට දැවීගිය අතර පිළිතුරු ඉනිම ක්‍රීඩා කළ පානදුර ශ්‍රී සුමංගල විදුහල කඩුලු 2ක් පමණක් දැවී ජයග්‍රහණය සපුරා ගත්තේය.ජනසතු සේවා මලල ක්‍රීඩා සංගමය 43වැනි වරටත් මෙහෙයවනු ලබන ජනසතු සේවා මලල ක්‍රීඩා උළෙල ‍මේ මස 15, 16 දෙදින දියගම මහින්ද රාජපක්ෂ ජාත්‍යන්තර ක්‍රීඩාංගණයේ දී පැවැත්වේ.රාජ්‍ය ආයතන 33ක ක්‍රීඩක ක්‍රීඩිකාවෝ 800කට ආසන්න සංඛ්‍යාවක් තරග වදින මේ ක්‍රීඩා උළෙලට අවුරුදු 35 -55 දක්වා වයස් කාණ්ඩය යටතේ ක්‍රීඩා ඉසව් පැවැත්වෙන අතර ආධුනික හා ප්‍රවීන ක්‍රීඩක ක්‍රීඩිකාවෝ මේ සඳහා සහභාගි වෙති. ලංකා බැංකුවේ මහ කළමනාකාර ඩී.එම්.ගුණසේකර මහතාගේ ප්‍රධානත්වයෙන් ක්‍රීඩා උළෙල පැවැත්වේ.ඩී.එස්.අයි.සුපර් ස්පෝර්ට් වොලිබෝල් ගම්පහ දිස්ත්‍රික් පාසල් තරගාවලියේදී සීදුව දවිසමර සහ රදාවාන මහගම‍සේකර විදුහල් ද්විත්ව ශූරතා හිමිකර ගැනීමට සමත්විය.දවිසමර විදුහල් ක්‍රීඩාංගණයේදී පසුගියදා පැවැති තරගාවලියේ අවු.16න් හා 18න් පහළ බාලක ශූරතා දවිසමර විදුහල හිමිකරගත් අතර අවු.14න් හා 16න් පහළ බාලිකා ශූරතා මහගමසේකර විදුහල හිමිකර ගත්තේය.තරගාවලියේ අවු.14න් පහළ බාලක ශූරතාව වතුරුගම කූරුමුල්ල මහ විදුහලත්, 18න් පහළ බාලිකා ශූරතාව වේයන්ගොඩ මධ්‍ය මහා විදුහලත් දිනාගත්තේය.අන්තර් පාසල් අවුරුදු 15න් පහළ ක්‍රිකට් තරගාවලියේ තෙවැනි කොටසින් තරග කරන උඩුගම්පොල සාන්ත පීතර විදුහල් කණ්ඩායම පළමු වටයේ තරග 5කින් ජය ගැනීමට සමත්ව ඇත.මෙහිදී පීතර විදුහල හමුවේ මිනුවන්ගොඩ ජනාධිපති විදුහල, කරුණාරත්න මහ විදුහල, කැප්පෙටිපොල මහා විදුහල, මිනුවන්ගොඩ නාලන්දා විදුහල හා සෙනරත් පරණවිතාන විදුහල පරාජයට පත්විය.මිනුවන්ගොඩ ජනාධිපති විදුහල, කරුණාරත්න මහ විදුහල සමග තරග වලින් කඩුලු 5ක ජය හිමිකර පීතර විදුහල් කණ්ඩායම මිනුවන්ගොඩ නාලන්දා මහ විදුහල හා සෙනරත් පරණවිතාන විදුහල සමග පැවැති තරගවලින් කඩුලු 8ක ජයහිමිකර ගත්තේය.කැප්පෙටිපොල මහා විදුහල සමග පැවැති තරගයෙන් ලකුණු 102ක ජයක් පීතර විදුහලට හිමිවිය. .</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>13</day>
    </date>
    <link>http://www.dinamina.lk/2013/08/13/_art.asp?fn=f1308131</link>
    <topic>මම ටී.එන්.ඒ. එකටඅභියෝග කරනවා!</topic>
    <author>සාකච්ඡා කෙළේ උදිත ගුණවර්ධන</author>
    <content>වර්තමාන දේශපාලන සමාජ තත්ත්වය, පළාත් සභා මැතිවරණ සහ ධීවර කර්මාන්තයේ වර්තමාන තත්ත්වය පිළිබඳව නියෝජ්‍ය ඇමැති සරත් කුමාර ගුණරත්න මහතා සමඟ සිදුකළ සාකච්ඡාවකි මේ.මධ්‍යම, වයඹ හා උතුරු පළාත් සභා මැතිවරණ සටන මේ වන විට ආරම්භ වී තිබෙනවා. මේ මැතිවරණ පිළිබඳව ජ්‍යෙෂ්ඨ දේශපාලනඥයකු විදිහට ඔබේ තක්සේරුව පැහැදිලි කළ හැකිද?ඇත්තෙන්ම අපට මැතිවරණ පිළිබඳවත් ඒවාගේ ජයග්‍රහණත් පිළිබඳවත් කිසිදු ගැටලුවක් නැහැ. අප එතරම් විශ්වාසයෙන් මේ මැතිවරණ ගැන කතා කරන්නේ නිකම්ම නොවෙයි. මේ පළාත්වලට අතීතයේදී සිදු නොවූ තරමේ මහා කාර්යභාරයක් ඉෂ්ට කර තිබෙනවා. ඒ නිසා මධ්‍යම, වයඹ පළාත් දෙකේදී අපට පහසු ජයග්‍රහණයක් ලබා ගැනීමට පුළුවන්. දැනටමත් එක්සත් ජාතික පක්‍ෂයේ සිටි ප්‍රබලයකු වන දයාසිරි ජයසේකර මහතා අප සමඟ එක්ව තරග කරනවා.දයාසිරි එජාපයෙන් ඉවත්වීම එක්සත් ජාතික පක්‍ෂයට මහා කම්පනයක් පාක්‍ෂිකයන් තුළ උදාසීනත්වය හේතුවක් වෙලා තිබෙනවා. ඒ තත්ත්වය තුළ එක්සත් ජනතා නිදහස් සන්ධානයට විපක්‍ෂය කිසිදු අභියෝගයක්, ගැටලුවක් නැහැ. පසුගිය අවුරුදු හතේදී මේ ආණ්ඩුව කළ කාර්යභාරය විශාලයි. ඒ ගැන විශාල ඇගැයීමක් ජනතාව තුළ තිබෙනවා.ඒ ඇගැයීම තක්සේරුව ආණ්ඩු පක්‍ෂය විදිහට අපට විශාල ශක්තියක්. ජන බලය ජන ශක්තිය අපට තිබෙන නිසා ඉදිරි මැතිවරණ ගැන එහි ජයග්‍රහණය ගැන විශාල විශ්වාසයක් තිබෙනවා.ඉදිරි පළාත් සභා මැතිවරණයේ දී ඔබට උතුරු පළාත තුළ විශේෂ කාර්ය ප්‍රමාණයක් පැවරී තිබෙනවා. මේ ගැන පැහැදිලි කිරීමක් කළ හැකිද?මා වෙත පැවරී තිබෙන්නේ මන්නාරම් දිස්ත්‍රික්කයේ කටයුතු ආණ්ඩුව සමඟ සම්බන්ධිකරණය කිරීම. ඇත්තෙන්ම එය දේශපාලන කාර්යභාරයක් විදියට ලඝු කරන එක වැරැදි තක්සේරුවක්. මේ ප්‍රදේශවල ආගමික ප්‍රජාව පූජ්‍ය ප්‍රසාදින්වහන්සේලා තුළ සැකයක් තිබුණා මන්නාරම් ප්‍රදේශයේ කටයුතු රජය සමඟ නිසි සම්බන්ධිකරණයක් වෙන්නේ නැහැ කියලා. මා වෙත පැවරී තිබෙන්නේ ඒ අඩුපාඩු නිවැරැදි කිරීමයි.උතුරු පළාත් සභා මැතිවරණය හා දෙමළ ජාතික සන්ධානයේ ක්‍රියාකාරිත්වය ගැන ඔබේ අදහස කුමක්ද?උතුරු පළාත් මැතිවරණය පැවැත්වීම කියන්නෙම ජයග්‍රහණයක්නෙ. කවුද එදා සිතුවේ උතුරු පළාත තුළ මේ විදිහේ ප්‍රජාතන්ත්‍රවාදී ක්‍රියාදාමයක් මැතිවරණ ක්‍රියාවලියක් සිදුවෙයි කියලා. ඒත් අද පුළුවන් වෙලා තිබෙනවා දකුණේ ප්‍රදේශයක පවත්වනවා වගේ සාමාන්‍ය පරිදි මැතිවරණ පැවැත්වීමට. මේක පමණක් වුණත් අප රජයක් විදිහට ලැබූ ජයග්‍රහණයක් ගෞරවයක් විදිහට හඳුන්වන්න පුළුවන්.අප ආණ්ඩුවක් විදිහට ඉෂ්ට කළ සංවර්ධන කාර්ය ප්‍රමාණය අතිවිශාලයි. ඒ නිසා උතුරු පළාත තුළත් ආණ්ඩුව කෙරෙහි විශාල විශ්වාසයක් තිබෙනවා. ඒ විශ්වාසය බුලත් කොළයට වැටෙන ඡන්දයක් බවට පත්වීම තමයි සිදුවිය යුත්තේ.දෙමළ ජාතික සන්ධාන කෙතරම් හඬනැඟුවත් ඔවුන් දෙමළ ජනතාවගේ සැබෑ අවශ්‍යතා වෙනුවෙන් පෙනී සිටිනවා කියලා මා විශ්වාස කරන්නේ නැහැ. මම ඒකට උදාහරණයක් කියන්නම්, උතුරු මුහුදේ මාළු බහුල තැන්වලට ඉන්දීය ධීවරයෝ ඇවිත් බලහත්කාරයෙන් මාළු අස්වැන්න අරගෙන ගියා. අපට පුළුවන් වුණා ආණ්ඩුවක් විදිහට මැදිහත්වෙලා මේ තත්ත්වය පාලනය කිරීමට.ඒත් දෙමළ ජනතාවගේ ප්‍රශ්නයක් වූ උතුරු ධීවර ප්‍රශ්නයට එරෙහිව හඬක් නැඟීමට අඩුම තරමේ විරෝධතා ව්‍යාපාරයක් දියත් කිරීමට පුළුවන් කමක් තිබුණේ නැහැ. මම දෙමළ ජාතික සන්ධානයට අභියෝග කරනවා මේ ධීවර ගැටලුවලට එරෙහිව ඉන්දියාවට අභියෝගයක් වන විදිහට එක පිකටීන් එකක් කරන්න කියලා.මම දන්නවා දෙමළ ජනතාවගේ ඊනියා ගැලවුම්කාරයෙක් විදිහට පෙනී සිටින දෙමළ ජාතික සන්ධානයට ඉන්දියාවට විරුද්ධව එක වචනයක් කියන්න බැහැ කියලා. දෙමළ ජාතික සන්ධානය එවැනි නිවට නියාලු ප්‍රතිපත්තියකුයි අනුගමනය කරන්නේ.උතුරේ පුනරුත්ථාපනය වූ තරුණ තරුණියන්ගේ වත්මන් තත්ත්වය ගැන පැහැදිලි කිරීමක් කළ හැකිද?ඇතැම් පාර්ශව මේ ගැන විවිධාකාරයේ ප්‍රතිචාර දක්වනවා. ඒත් මේ ආණ්ඩුවට නොමග ගිය තරුණයන් පුනරුත්ථාපනය කර යහපත් පුරවැසියන් ලෙස සමාජ ගත කිරීමට පුළුවන් වෙලා තිබෙනවා. මෙතරම් ඉක්මනට යුද්ධයකින් පසු රටක් සාමාන්‍යකරණය කර නොමග ගිය අය යළිත් යහමඟට ගැනීමට පුළුවන් වීමම වැදගත්. මේ ටික ගත්තත් ඒක විශේෂ තත්ත්වයක් විදිහට හඳුන්වන්න පුළුවන්.රටවටා මහ මුහුද තිබුණත් මෙරට මාළු මිල තාමත් තිබෙන්නේ සැලකිය යුතු ඉහළ මට්ටමකයි. මේ මිල ගණන් ජනතාවට දැරිය හැකි මිලකට ලබාදීමට ධීවර අමාත්‍යංශයට වැඩපිළිවෙළක් නැද්ද?මාළු මිල තීරණය වන්නෙත් මුහුදේ ස්වභාවය අනුවයි. මුහුද රළුනම් මාළු අස්වැන්න අඩු වෙනවා. එහෙම වෙනකොට තමයි ඔබ කියූ මාළු මිල ගණන් විශාල ලෙස ඉහළ යන්නේ. එහෙමයි කියලා මාළු මිල ගණන් ඉහළ යාම පාලනය නොකර අපට අත් දෙක බැඳගෙන ඉන්න බැහැ. මාළු මිල ගණන් ස්ථාවර කිරීමට වැඩපිළිවෙළක් නිර්මාණය කළ යුතුයි. ඇමැතිතුමාගේ උපදෙස් පරිදි අප ඒ ගැන වැඩපිළිවෙළක් ඇති කරනවා.මේ විදිහේ මිල ස්ථාවරත්වයක් ඇති කිරීමට නම් මූලිකවම මාළු නිෂ්පාදනය ඉහළ දැමිය යුතු වෙනවා. “මාළු ඉම්” පිළිබඳව හෝඩුවාවල් දැන ගැනීමට නවීන තාක්‍ෂණය උපයෝගි කර ගැනීමට කටයුතු කර තිබෙනවා. මෙමඟින් අපට මාළු අස්වැන්න ඉහළ දමා ගැනීමට පුළුවන්.අද ක්‍රියාත්මක වෙන ක්‍රමය අනුව බහුදින යාත්‍රාවක් වුණත් මාළු අස්වැන්න නෙලා ගත් විට ගොඩබිමට පැමිණිය යුතු වෙනවා. එහෙත් බහුදින යාත්‍රාවලින් නෙළා ගන්නා මාළු මුහුදේදීම මිලදී ගන්නවා නම් ඒකේ යම් වෙනසක් තිබෙනවා. එවැනි වැඩපිළිවෙළක් අප සැලසුම් කර තිබෙනවා.මෙය වර්තමානයේදී දියුණු ධීවර ක්‍රමවේදයක් විදිහට හඳුන්වා දෙන්න පුළුවන්. මේ විදිහේ වැඩපිළිවෙළ සාර්ථක ලෙස කරගෙන යද්දී මාළු මිල ගණන් ස්ථාවර මට්ටමකට ගෙන ඒමට පුළුවන්. ඒත් මේ දේ ක්‍රමිකව සිදුකළ හැකි දෙයක් මිස ක්‍ෂණිකව ඇති කළ හැකි නොවෙයි.ඒ වගේම ධීවර අමාත්‍යාංශයේ අලෙවි ජාලය උපයෝගී කරගෙන අලෙවි කිරීම මඟිනුත් මාළු මිල ගණන් යම් පාලනය කිරීමකට ලක්කිරීමට අපට පුළුවන්කම තිබෙනවා. අද වුණත් ධීවර සංස්ථා අලෙවි සැලකින් බාහිර මාලු අලෙවිසලකට වඩා අඩු මිලකට මිලදී ගැනීමට පුළුවන්.යුද්ධය තිබූ කාලයේදී කල්පිටිය සිට යාපනය මුලතිව් හරහා පොතුවිල් දක්වා මුහුදු තීරය ප්‍රයෝජනයට ගැනීමට අපේ ධීවරයන්ට අපහසු වුණා. මේ තත්ත්වය වෙනස්වීමත් සමඟ ධීවර කර්මාන්තයේ දියුණුවක් නැද්ද?අනිවාර්යයෙන්ම ධීවර කර්මාන්තයේ විශාල වර්ධනයක් හා නැඟීමක් දක්නට තිබෙනවා. ඇත්තෙන්ම යුද්ධයෙන් පසු මේ ප්‍රදේශවල ධීවර කර්මාන්තයේ විශාල වර්ධනයක් දක්නට ලැබෙනවා. ඒ වගේම මේ ධීවර කර්මාන්තයේ දියුණුව ස්ථාවරත්වයට පත් කිරීමට ධීවර අමාත්‍යාංශය විශේෂ වැඩපිළිවෙළක් ක්‍රියාත්මක කර තිබෙනවා.අද මේ පළාත්වල ධීවර කර්මාන්තය සෙසු පළාත්වල තරමටම සාමාන්‍ය තත්ත්වයට පත්වෙලා තිබෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>14</day>
    </date>
    <link>http://www.dinamina.lk/2013/08/14/_art.asp?fn=n1308141</link>
    <topic>අපට වධ දුන් අයට දඬුවම් ලැබුණාඅණ දුන් පුද්ගලයා තවම නිදැල්ලේ</topic>
    <author>රක්ෂණ ශ්‍රියන්ත</author>
    <content>වසර දහතුනකටත් අධික කාලයක් ඇදෙමින් පැවැති රූකාන්ත - චන්ද්‍රලේඛා යුවළට අඩන්තේට්ටම් කිරීමේ නඩු විභාගයේ විනිශ්චය සම්බන්ධයෙන් එම යුවළ සතුටට පත් වන බවත්; මේ මඟින් තමන්ට යුක්තිය හා සාධාරණත්වය ඉටු වී ඇති බවත් ඔව්හු කියා සිටිති.එහෙත් මේ අපරාධය සඳහා අණදුන් පුද්ගලයා අද නිදහසේ අපූරු ජීවිතයක් ගත කරන බව හා ඔහුගේ අණ ක්‍රියාත්මක කළ පිරිස පමණක් දඬුවම් ලබා ඇති බව දැකීමෙන් තමන් බෙහෙවින් කනගාටුවට පත්වන්නේ යැයි කඳුළු පිරි දෑසින් යුතුව මේ ගායක යුවළ කියා සිටිති.අධිකරණ තීන්දුවට තමන් ගරුකරණ බවත් එයින් සිතට සතුකට වඩා සැනසීමක් ලැබුණබවද අධිකරණයෙන් දඩුවම් ලැබුණු පුද්ගලයන් හට තමන්ගේ හෘදයෙන් සමාව ලබාදෙන බවද ඔව්හු පවසති.ඔවුන් මේ බව පැවසූවේ ඊ‍යේ (13) කොළඹ ගලදාරි හෝටලයේ පැවති විශේෂ මාධ්‍ය හමුවට එක්වෙමිනි.මේ අවස්ථාව සදහා ගායක රූකාන්ත ගුණතිලක මහතා හා ඔහුගේ බිරිය ‍චන්ද්‍රලේඛා පෙරේරා මහත්මිය එක්වූහ.මෙහිදි වැඩිදුරටත් අදහස් දැක්වූ එම දෙපළ මෙසේද පැවසිය.මේ වැරදිකර සිරගතවූ පුද්ගලයන්ටත් දරුවන් බිරින්දෑවරුන් ඇති අපට ඒ අය ගැන දුකයි මේ වැරදි කළ අය ඒවා කළේ යම් අයගේ අණකිරීම් මතයි.අප වැරදිකළ අයට අපේ පවුලේ සියලු දෙනාම සමාව ලබාදී අවසන්.නමුත් අධිකරණය නීතිය අනුව ක්‍රියාකරමින් අපට සාධාරණය ඉටු කළා.අපට හිරිහැර කිරීමට අණදුන් පුද්ගලයන් තවමත් නිදැල්ලේ පසුවෙනවා.එදා සිදුවූ අමිහිරි අත්දැකීම් නැවත සිහිකිරීමට සිදුවීම පවා කනගාටු දායකයි.අප දෙදෙනාගේ කොණ්ඩය කපා අපේ දරුවන් භිතියට පත්කරමින් අපට බැන වදිමින් අපේ සිරුරු වලට තෙල් වත්කරමින් අපට කළ හිරිහැර වලට අප ඔවුන්ට සමාව දුන්නා.අප සමාව ලබාදුන්නේ ඒ අමිහිරි අත් දැකීම් සිහිකරමින් තව තව තැවෙනවාට වඩා ඒවා අමතක කර අප‍ගේ සිත් සැහැල්ලු කර ගැනීමට අවශ්‍ය නිසයි.වසර 13 ක් තරම් කාලයක් මෙය අධිකරණයේ විභාග වුවත් ඒ සිද්ධියට සම්බන්ධ පුද්ගලයන් දැන් ආබාධිත තත්ත්වයේ පවා සිටින බව පවා අපට දැනගන්නට ලැබුණා.නමුත් අවසානයේ අධිකරණය අපට ලොකු සාධාරණයක් ඉටු කළා යනුවෙන්ද රූකාන්ත චන්ද්‍රලේඛා යුවළ පැවසූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>14</day>
    </date>
    <link>http://www.dinamina.lk/2013/08/14/_art.asp?fn=n1308142</link>
    <topic>‘පිළිගත් ක්‍රමවේදයකින් පමණක් රැකියා සඳහා මැලේසියාවට එන්න’</topic>
    <author>මහින්ද අලුත්ගෙදර</author>
    <content>පිළිගත් ක්‍රමවේදයට පමණක් රැකියා සඳහා මැලේසියාට පැමිණෙන්නැයි එරට ශ්‍රී ලංකා මහ කොමසාරිස් කාර්යාලය ශ්‍රී ලාංකිකයන්ගෙන් ඉල්ලීමක් කරයි.ඒ අනුව නීත්‍යානුකූල ලෙස ශ්‍රී ලංකා විදේශ සේවා නියුක්ති කාර්යාංශයේ ලියාපදිංචි වී පැමිණිය යුතු අතර එසේ නොමැතිව නීති විරෝධී ලෙස පැමිණීමෙන් විවිධ ගැටළු රැසකට මුහුණ දීමට සිදුවන බව මැලේසියාවේ ශ්‍රී ලංකා මහ කොමසාරිස් ඉබ්‍රහිම් සහිබ් අන්සාර් මහතා "දිනමිණ" ට පැවසීය.විවිධ පුද්ගලයන්ගේ මඟ පෙන්වීම මත නීති විරෝධී ලෙස රැකියා සඳහා මැලේසියාවට පැමිණි විශාල පිරිසක් මේ වනවිට අතරමංව සිටින බවට තොරතුරු ලැ‍බී තිබෙන බව පෙන්වාදුන් ඒ මහතා මෙලෙස අතරමං වූ ශ්‍රී ලාංකිකයන් අවම වශයෙන් දිනකට දෙදෙනෙකු හෝ තිදෙනෙකු තම මහකොමසාරිස් කාර්යාලය වෙත පැමිණෙන බවද සදහන් කළේය.මැලේසියාවේ ආගමන හා විගමන නීති දැඩිව ක්‍රියාත්මක බව සදහන් කළ අන්සාර් මහතා මෙලෙස නීති විරෝධී ලෙස පැමිණෙන ඇතැම් ශ්‍රී ලාංකිකයන් එරට පොලීසිය මඟින් අත්අඩංගුවට ගෙන සිරගත කරන බවද වසරක් හෝ දෙකක් මෙලෙස සිර දඬුවම් විඳීමට සිදුවන බවද ප්‍රකාශ කළේය. මෙලෙස අතරමංව මහ කොමසාරිස් කාර්යාලය වෙත පැමිණෙන ශ්‍රී ලාංකිකයන්ට යළි ශ්‍රී ලංකාවට පැමිණීම සඳහා අවශ්‍ය සෑම සහයෝගයක්ම ලබා දෙන්නට කටයුතු කරන බවද හෙතෙම පැවසීය.එවැනි අවස්ථාවක ශ්‍රී ලංකා විදේශ කටයුතු අමාත්‍යාංශය වෙත දැනුම් දී ඔවුන්ව යළි ශ්‍රී ලංකාවට එවීම වෙනුවෙන් කටයුතු කරන බවද පෙන්වා දුන්නේය. මේ හේතුවෙන් නීති විරෝධී ලෙස විවිධ පුද්ගලයන්ගේ මඟ පෙන්වීමට හසු නොවී පිළිගත් ක්‍රමවේදයට පමණක් මැලේසියාවේ රැකියා සඳහා පැමි‍ණෙන ‍ලෙස ඒ මහතා අවධාරණය කරයි.මැලේසියාවේ නීති විරෝධී ලෙස රැදී සිටින ශ්‍රී ලාංකිකයන් පිරිසක් මේ ජාවාරමට සම්බන්ධ වී සිටින අතර ඔවුන් විසින් රැකියා අවස්ථා ලබාදෙන බව පවසා ශ්‍රී ලාංකික තරුණ තරුණියන් මැලේසියාවට රැගෙන ගොස් මුදල්ද ලබාගෙන අතරමං කරන බවට තොරතුරු අනාවරණය කරගෙන තිබේ.මේ අතර මැලේසියාවේ ප්‍රධාන සංඝනායක, බෞද්ධ මහා විහාරයේ විහාරාධිපති ශ්‍රී ධම්මරතන නාහිමියෝ පවසන්නේ රැකියා සඳහා පැමිණ අතරමංවූ ශ්‍රී ලාංකිකයන් 10 ක් 12 ක් තරම් පිරිසක් දිනකට තම විහාරස්ථානය වෙත පැමිණෙන බවත් එලෙස නීති විරෝධී ලෙස නොපැමිණ පිළිගත් ක්‍රමවේදයට පමණක් පැමිණිය යුතු බවත්ය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>14</day>
    </date>
    <link>http://www.dinamina.lk/2013/08/14/_art.asp?fn=n1308143</link>
    <topic>තැපැල් ගාස්තුවට වඩා ප්ලේන්ටියක මිල වැඩියි</topic>
    <author>උපාලි කරුණාරත්න</author>
    <content>ජනතාවට බර පටවන්නේ නැතිව තැපැල් ගාස්තු සංශෝධනයක් ඉදිරියේ දී කිරීමට බලාපොරොත්තු වන බව තැපැල් සේවා ඇමැති ජීවන් කුමාරතුංග මහතා පැවැසීය.දීර්ඝ කාලයකින් තැපැල් ගාස්තු සංශෝධනයක් සිදු වී නොමැති යයි ප්‍රකාශ කළ ඇමැතිවරයා සාමාන්‍ය තැපැල් ගාස්තුවට වඩා ප්ලේන්ටියක මිල වැඩි බව ද ප්‍රකාශ කළේය.තැපෑල වර්ෂයකට ලබන පාඩුව සහ තැපැල් දෙපාර්තමෙන්තුවෙන් ජනතාවට ලබාදෙන සේවාවන් දෙස බැලීමේ දී ගාස්තු සංශෝධනයක් අවශ්‍ය බව පෙනීයන බව ද ඒ සම්බන්ධයෙන් විවිධ සාකච්ඡා පවත්වන බව ද ඇමතිවරයා පැවැසීය.ඇමතිවරයා මෙම අදහස් පළ කළේ ඉදිරියේ දී සිදුවීමට නියමිත තැපැල් ගාස්තු සංශෝධනය පිළිබඳ 'දිනමිණ' කළ විමසීමක දී ය. .</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>14</day>
    </date>
    <link>http://www.dinamina.lk/2013/08/14/_art.asp?fn=n1308144</link>
    <topic>අබිමන්තොට නැරඹීමට අදත් හෙටත් අවස්ථාව</topic>
    <author>සුභාෂීණී සේනානායක</author>
    <content>අබිමන්තොට දකුණු කොළඹ වරාය නැරඹීමට ලබා දී තිබු කාලය දින දෙකකින් එනම් අද (14) සහ හෙට (15) දක්වා දීර්ඝ කෙරේ. ජනතාවට වරාය නැරඹීම ඉකුත් (8) වැනිදා ආරම්භ කළ අතර ඊයේ (13) අවසන් වීමට නියමිතව තිබිණි.පසුගිය 5 වනදා ජනාධිපති මහින්ද රාපක්ෂ මහතා අතින් ජනතා අයිතියට පත් වූ වරාය නැරඹීමට ශ්‍රී ලාංකීය ජනතාවට 8 වනදා සිට අවස්ථාව ලබා දීමට ශ්‍රී ලංකා වරාය අධිකාරිය තිරණය කළේය.කොළඹ වරාය පරිශ්‍රය පිහිටි ප්‍රදේශයට පැමිණි මහජන ගඟ ඊයේ (13) න විට මිලියන 5 ඉක්මවා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>14</day>
    </date>
    <link>http://www.dinamina.lk/2013/08/14/_art.asp?fn=n1308145</link>
    <topic>සත්‍යය ලොවට පෙන්වීමට පොදුරාජ්‍ය මණ්ඩලීය සමුළුව කදිම වේදිකාවක්</topic>
    <author>මහින්ද අලුත්ගෙදර</author>
    <content>ශ්‍රී ලංකාව සම්බන්ධයෙන් ජාත්‍යන්තරය තුළ වැරැදි අර්ථකථන දීමට ඇතැමුන් උත්සාහ ගන්නා අවස්ථාවක සැබෑ සත්‍යය ලොවට පෙන්වීමට පොදුරාජ්‍ය මණ්ඩලීය සමුළුව කඳිම වේදිකාවක් බව විදුලි සංදේශ නියාමන කොමිෂන් සභාවේ අධ්‍යක්ෂ ජනරාල් අනූෂ පැල්පිට මහතා අවධාරණය කරයි.නොබැඳි ජාතීන්ගේ රාජ්‍ය නායක සමුළුවෙන් අනතුරුව ශ්‍රී ලංකාවේදී පැවැත්වෙන විශාලතම ජාත්‍යන්තර සමුළුව මෙය බව පෙන්වාදෙන අධ්‍යක්ෂ ජනරාල්වරයා එයින් උපරිම ප්‍රයෝජන ගතයුතු බවද කිසිවිටෙකත් එය මඟහැරිය යුතු නැතැයිද ප්‍රකාශ කරයි.කොටි ත්‍රස්තවාදය යුදමය වශයෙන් ශ්‍රී ලංකාවේදී පරාජයට පත් කළද කොටි හිතවාදීන් ශ්‍රී ලංකාවට එරෙහිව ජාත්‍යන්තරය තුළ විවිධ කුමන්ත්‍රණයන් ක්‍රියාත්මක කරන බව පෙන්වාදුන් ඒ මහතා හුදෙක්ම එය ඔවුන්ගේ දේශපාලන අරමුණු වෙනුවෙන් බවද ඊට එරෙහිව ශ්‍රී ලංකාවේ සත්‍යය තත්ත්වය පැහැදිලි කළහැකි බවද කියාසිටී.රටවල් 54 ක රාජ්‍ය නායකයින්, විදේශ ඇමැතිවරුන් ඇතුළු නියෝජිතයන් විශාල පිරිසකගේ සහභාගිත්වයෙන් පැවැත්වෙන පොදුරාජ්‍ය මණ්ඩලීය සමුළුව සාර්ථකව නිම කිරීම වෙනුවෙන් සියලු දෙනාගේම සහයෝගය අවශ්‍ය වන බවද හෙතෙම සදහන් කරයි.මෙවර පොදුරාජ්‍ය මණ්ඩලීය සමුළුව එළඹෙන නොවැම්බර් මාසයේ 10 දා සිට 17 දා දක්වා ශ්‍රී ලංකාවේදී පැවැත්වීමට නියමිත අතර ඒ මඟින් ශ්‍රී ලංකාවට ඉමහත් කීර්තියක් අත්වන බවද ඒ මහතා පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>14</day>
    </date>
    <link>http://www.dinamina.lk/2013/08/14/_art.asp?fn=n1308146</link>
    <topic>මතභේදයට ලක්වූ රට කිරිපිටි වෙළඳ පොළෙන් ඉවත් කළා</topic>
    <author>සන්ධ්‍යා කරුණාරත්න</author>
    <content>මතභේදයට ලක්වූ ආනයනික කිරිපිටි සියල්ල ම මේ වන විට වෙළඳ පොළෙන් ඉවත් කර ඇති බවට ශ්‍රී ලංකා මහජන සෞඛ්‍ය පරීක්ෂකවරුන්ගේ සංගමය මහජනතාවට සහතික වෙයි.ඩයසයිනඩමයිඩ් නමැති රසායනිකය අඩංගු කිරිපිටි වර්ග තුනක කාණ්ඩ අංක හතරක් සහ වේ ප්‍රෝටීන් අඩංගු සියලුම කිරිපිටි ඇතුළු අමතර පෝෂණීය ආහාර ද්‍රව්‍ය වෙළඳ පොළෙන් ඉවත් කළ බව සංගමයේ ‍සභාපති උපුල් රෝහණ මහතා මහජනතාවට දැනුම් දෙයි.ගැටලුකාරී තත්ත්වයට ලක්වූ කිරිපිටි පැකැට් 164 ක් මුද්‍රා කළ බව ද ඒ මහතා පැවැසීය. ශ්‍රී ලංකා පදනම් ආයතනයේ පැවැති මාධ්‍ය හමුවක් අමතමින් ඒ මහතා ඊයේ (13) මේ බව ප්‍රකාශ කළේය.ආහාර සුරක්ෂිතතාව සම්බන්ධයෙන් ක්ෂේත්‍රයේ පරීක්ෂා කිරීම් සිදු කරන එකම කණ්ඩායම මහජන සෞඛ්‍ය පරීක්ෂකවරුන් වන අතර මතභේදයට ලක්වූ කිරිපිටි සියල්ල ම ඉවත් කළේ ද යන්න පිළිබඳ කළ සොයා බැලීම්වලින් ඒවා සියල්ලම වෙළඳ‍ පොළෙන් ඉවත් කර ඇති බවට තහවුරු වූ බව ද ඒ මහතා කීය.ආහාර සුරක්ෂිතතාව පිළිබඳ ඇතැම් පාර්ශ්ව එල්ල කරන චෝදනා තරයේ ප්‍රතික්ෂේප කරන බවත් රේගුවට පැමිණෙන සියලුම ආහාර වෙළඳ පොළට නිදහස් කිරීමට පෙර සාම්පල් පරීක්ෂා කිරීම සිදු කරන බවත් උපුල් රෝහණ මහතා ප්‍රකාශ කළේය.සෞඛ්‍ය ක්ෂේත්‍රයේ මහජන සෞඛ්‍ය පරීක්ෂකවරුන් 1860 දෙනකු රට පුරා සේවය කරන බවත් එක් නිලධාරියකු අවම වශයෙන් ආහාර සාම්පල් 4 ක් මාසයකට පරීක්ෂා කිරීම සිදු කරන බවත් ඒ මහතා පැවැසුවේය. මහජන ආහාර සුරක්ෂිතතාව සඳහා ප්‍රධාන ආහාර බලධාරියා වශයෙන් සෞඛ්‍ය සේවා අධ්‍යක්ෂ ජනරාල්වරයා ගෙන තිබෙන තීරණවලට එකඟව තම සංගමය සහාය ලබාදෙන බව ද ඒ මහතා අවධාරණය කළේය.මේ අවස්ථාවට ශ්‍රී ලංකා මහජන සෞඛ්‍ය පරීක්ෂකවරුන්ගේ සංගමයේ උපලේකම් සී.එස්. මුතුකුඩ, භාණ්ඩාගාරික ආර්.ආර්. මුදලිගේ, උප භාණ්ඩාගාරික කේ.එම්.අයි. කරුණානායක, සංස්කාරක ප්‍රදීප් අබේරත්න මහත්වරු සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>14</day>
    </date>
    <link>http://www.dinamina.lk/2013/08/14/_art.asp?fn=n1308147</link>
    <topic>කොටකෙතන මව හා දියණියඝාතන නඩුව කොළඹ මහාධිකරණයට</topic>
    <author>කුමුදු හෙට්ටිආරච්චි</author>
    <content>කහවත්ත කොටකෙතන මව හා දියණිය අමානුෂික ලෙස ඝාතනය කිරීම සම්බන්ධයෙන් රත්නපුර මහාධිකරණයේ පවරා ඇති නඩුව කොළඹ මහාධිකරණය වෙත මාරු කිරීමට නීතිපතිවරයා තීරණය කර ඇත.නීතිපතිවරයාට ඇති සුවිශේෂී බලතල මත මේ නඩුව කොළඹ මහාධිකරණයට මාරු කිරීමට තීරණය කර ඇත.අපරාධ නඩු විධාන සංග්‍රහය යටතේ නීතිපතිවරයාට පැවරී ඇති එම බලතල මත මේ නඩුවකොළඹ මහාධිකරණයට මාරු කිරීමට තීරණය කළ බව රත්නපුර මහාධිකරණයට හා කොළඹ මහාධිකරණය වෙත දන්වා යවා ඇත.ලඝු නොවන මූලික පරීක්ෂණයක් නොපවත්වා නීතිපතිවරයාට හිමි සුවිශේෂී බලතල මත විත්තිකාර අඹු සැමි යුවළට එරෙහිව නීතිපතිවරයා විසින් කෙලින්ම රත්නපුර මහාධිකරණය හමුවේ නඩු පවරන ලදී.ලොකුගම්හේවගේ දර්ශන හෙවත් රාජු සහ ඔහුගේ බිරිඳ වන අශෝකා චාන්දනී කුමාරි හෙවත් බට්ටි නැමති අඹු සැමි යුවළට එරෙහිව නීතිපතිවරයා විසින් මෙම නඩුවෙන් චෝදනා ගොනු කර ඇත.2012 ජනවාරි මස 31 වැනිදා හෝ ඊට ආසන්න දිනයක කහවත්ත කොටකෙතනදී නයනා නිල්මිණි (52) සහ කාවින්ද්‍යා චතුරංගි සෙල්ලහේවා (17) යන මව සහ දියණිය ඝාතනය කිරීම සම්බන්ධයෙන් විත්තිකාර අඹු සැමි යුවළට එරෙහිව අධි චෝදනා නඟා ඇත.දණ්ඩ නීති සංග්‍රහයේ 296 වගන්තිය යටතේ විත්තිකරුවන් වරදකරු කර ඇති බව සඳහන් කරමින් නීතිපතිවරයා විසින් විත්තිකරුවනට එරෙහිව නඩු පවරා ඇති අතර එම චෝදනාව විත්තිකරුවනට මරණීය දඬුවමෙන් දඬුවම් කළ හැකි වරදක් බව නීතිපතිවරයා විත්තිකරුවනට එරෙහි අධි චෝදනා පත්‍රයෙන් සඳහන් කර ඇත.විත්තිකරුවනට එරෙහි ‍චෝදනා ඔප්පු කිරීමට ලේඛන 15කට ආසන්න ප්‍රමාණයක් හා සාක්කිකරුවන් 40කට අධික සංඛ්‍යාවක් ඉදිරිපත් කිරීමට බලාපොරොත්තු වන බව නීතිපතිවරයා අධිකරණයට දන්වා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>14</day>
    </date>
    <link>http://www.dinamina.lk/2013/08/14/_art.asp?fn=n1308148</link>
    <topic>වැරැදීපන්තියේ ගිය මගීන් 1529කටලක්ෂ 23ක් දඩ</topic>
    <author>නිමල් රාජපක්ෂ</author>
    <content>ශීඝ්‍රගාමී හා කාර්යාල දුම්රිය වල ගතවු මාස හත ඇතුළත කළ ප්‍රවේශපත්‍ර පරීක්ෂාවකදී තුන්වන පන්තියේ ප්‍රවේශපත්‍ර ලබාගෙන දෙවන පන්තියේ ගමන්ගත් මගීන් 1529 දෙණෙකු අත්අඩංගුවට ගෙන රුපියල් විසිතුන් ලක්ෂ හතළිස් දහසක දඩමුදලක් රජයට ලබාදීමට දුම්රිය ආරක්ෂක සේවයේ නිලධාරීන් සමත්වී ඇත.මෙම වැටලීම් වලදී කොටුකරගත් මගීන් අතර කාන්තාවන් එකසිය පනස්අට දෙණෙකු සිටි බව දුම්රිය ආරක්ෂක සේවා අධිකාරි සේනක ජයසේන මහතා පවසයි.කොටුව දුම්රිය ස්ථානයෙන් ගමන් ආරම්භ කරන සාගරිකා, සමුද්‍රාදේවී, මහනුවර මාතර සීඝ්‍රගාමී දුමිරිය හා පොල්ගහවෙල, කුරුණෑගල, රඹුක්කන යන කාර්යාල දුම්රිය වල ප්‍රවේශපත්‍ර පරික්ෂාවට ලක්කොට ඇත.දුම්රිය දෙපාර්තුමේන්තුව මගීන්ගේ ගමන් පහසුව සදහා කාර්යාල හා සීඝ්‍රගාමී දුම්රිය වලට පළමු පන්තියේ හා දෙවන පංතියේ මැදිරි එක්කොට ඇතැත් එම මැදිරිවල ගමන් කිරිමට වැඩිමිලක් ‍ගෙවා ප්‍රවේශපත්‍ර ලබාගත් මගීන් වාඩිවීමට අසුන් නොමැතිව දැඩි අසිරුතාවයන්ට පත්වු අවස්ථා බොහෝයි‍.මේ හේතූන් නිසා මගීන්ගේ පැමිණිලි මත අදාළ දුම්රියයන් පරීක්ෂාවට ලක්කල බව කොටුව මෙහෙයුම් ඒකකයේ කාර්යභාර නිලධාරී ඩන්ස්ටන් සිබේර මහතා පැවසීය‍.තුන්වන පන්තියේ ප්‍රවේශපත්‍ර ලබාගත් මගීන් කණ්ඩායම් වශයෙන් සැදී ඉහළ පංතිවල ගමන් කිරීම නිසා දෙවන පන්තියේ ප්‍රවේශපත්‍ර ලබාගත් මගීන් දැඩි අපහසුතාවයන්ට පත්වන අවස්ථා ‍තිබෙනු ඇතැයිද සිබේරා මහතා පැවසීය. මේ හේතූන් සැලකිල්ලට ගෙන මගීන්ගේ ගමන් පහසුව සදහා සියලුම දුම්රියවල ප්‍රවේශපත්‍ර පරික්ෂාව දිගින් දිගටම සිදුකරන බවද දුම්රිය ආරක්ෂක සේවා නිලධාරීන් පැවසීය.දුම්රිය ආරක්ෂක සේවා අධිකාරී සේනක ජයසේන මහතාගේ උපදෙස් මත, කොටුව මෙහෙයුම් ඒකකයේ කාර්යභාර නිලධාරී ඩන්ස්ටන් සිබේරා, සැරයන් නානායක්කාර, ආරක්ෂක නිලධාරීන්වන, සමන් කීර්ති, පුෂ්පකුමාර, නවීන්ද්‍ර, නන්දන තිලක, ප්‍රියංකර, ගුණතිලක යන නිලධාරීහු, මාතර, ගාල්ල, අළුත්ගම, මරදාන හා මුලස්ථානයේ නිලධාරීන් මෙම වැටලීම් සිදු කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>14</day>
    </date>
    <link>http://www.dinamina.lk/2013/08/14/_art.asp?fn=n1308149</link>
    <topic>මෛත්‍රී ගුණරත්න දකුණු පළාත් සභාවේ ස්වාධීන වෙයි</topic>
    <author>ඉමදුව සමුහ ලංකින්ද නානායක්කාර</author>
    <content>ඊයේ 13 පැවැති දකුණු පළාත් සභා රැස්වීමේ දී දකුණු පළාත් සභාවේ එක්සත් ජාතික පක්ෂ මන්ත්‍රීවරයකු වන මෛත්‍රී ගුණරත්න මහතා විශේෂ ප්‍රකාශයක් කරමින් ස්වාධීන මන්ත්‍රීවරයෙක ලෙස කටයුතු කරන බව දැන්වීය.කෙසේ නමුත්, ආණ්ඩුවට එක්වීමට කිසිවිටෙකත් කටයුතු කරන්නේ නැ ති බවද තමාගේ ටයි පටිය, පෑන සහ වාහනය යන සියලු දේ සෑම දිනකම කොළ පාට බව ද ඒ මහතා සදහන් කළේය.දකුණු පළාත් සභා රැස්වීම අද සභාසභාපති සෝමවංශ කෝදාගොඩ මහතාගේ ප්‍රධානත්වයෙන් දකුණු පළාත් සභා ශ්‍රවනාගාරයේ දී පැවැත්විනි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>14</day>
    </date>
    <link>http://www.dinamina.lk/2013/08/14/_art.asp?fn=n13081410</link>
    <topic>නව පත්වීම් ලැබූ 35 වැඩි උපාධිධාරීන්ගේ සේවය ස්ථිරයි</topic>
    <author>ජයසිරි මුණසිංහ</author>
    <content>මේ වන විට රාජ්‍ය සේවයට ඇතුළත් කොට සිටින වයස අවුරුදු 35ට වැඩි උපාධිධාරී හා ජාතික උසස් තාක්ෂණික ඩිප්ලෝමාධාරීන් සියලු දෙනාගේම සේවය ස්ථිර කරලීමට අවශ්‍ය කටයුතු සම්පාදනය කර ඇතැයි රජය ප්‍රකාශ කරයි.ඒ අනුව මේ උපාධිධාරී පිරිසගේ සේවය ස්ථිර කරලීමට අදාළ ඇමැති මණ්ඩල අනුමැතිය ලබාගැනීමේ යෝජනාව මේ 15 වැනිදා කැබිනට් මණ්ඩලයට ඉදිරිපත් කරන බව විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා පැවැසීය.උපාධිධාරීන් 55,000ක් දෙනා එකවර ‍රාජ්‍ය සේවයට ඇතුළත් කර ගත් රජය ඔවුන්ගේ සේවය ස්ථිර කිරීමට කටයුතු යොදා ඇතැයි කී ඇමැතිවරයා මේ යටතේ ඉහත කී වයස සීමාවේ සිටින 5000ක් දෙනාගේ සේවය වහාම ස්ථිර කිරීමට ක්‍රියා කරන බවද කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>14</day>
    </date>
    <link>http://www.dinamina.lk/2013/08/14/_art.asp?fn=n13081411</link>
    <topic>ඕස්ට්‍රේලියා යන්න හැදූ 113ක්ගාලු මුහුදේදී අත්අඩංගුවට</topic>
    <author>අහංගම සමූහ ගාල්ල දිසා සමූහ</author>
    <content>නීති විරෝධී ලෙස බහුදින යාත්‍රාවකින් ඕස්ට්‍රේලියාව බලා ගමන් කරමින් සිටි එකසිය දහතුන් දෙනෙකුගෙන් යුත් කණ්ඩායමක් ගාලු වරායේ සිට මුහුදු සැතපුම් එකසිය තිස් අටක් ඈත මුහුදේදී අත්අඩංගුවට ගත් නාවික හමුදාව පෙරේදා (12) රාත්‍ර නවයට පමණ ගාලු වරාය වෙත ගෙන එනු ලැබීය.පසුගිය හත්වෙනි දින බේරුවල මුහුදේ සිට 'නුවන් පුතා' නැමති බහුදින යාත්‍රාවෙන් මෙම පිරිස ඕස්ට්‍රේලියාව බලා ගමන් කරමින් සිටින විට ඊට දින තුනකට පසුව මෙම පිරිස නාවික හමුදා අත්අඩංගුවට පත්ව ඇත.මෙම එකසිය දහතුන් දෙනාගෙන් හැත්තෑ හත් දෙනෙකු පිරිමින් වන අතර කාන්තාවෝ තිස් හය දෙනෙක්ද වෙති. වයස අවුරුදු පහට අඩු දරුවන් දහනව දෙනෙක්ද අවුරුදු දහ අටට අඩු විසි එක් දෙනෙක්ද මොවුන් අතර වෙති.මෙම පිරිසෙන් එකසිය දහ දෙනෙකු දෙමළ ජාතිකයින් වන අතර ඉතිරි තිදෙනා සිංහල ජාතිකයින්ය. කාන්තාවන් අතර කිරිදෙන මවක්ද සිටි අතර ඇයට මාස දෙකක් වයසැති කුඩා දරුවෙක්ද සිටි බව නාවික හමුදාව පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>14</day>
    </date>
    <link>http://www.dinamina.lk/2013/08/14/_art.asp?fn=n13081412</link>
    <topic>මයිකල් ජැක්සන්ගේසොහොයුරා ශ්‍රී ලංකා සංචාරයක</topic>
    <author>ඡායාරූපය - කුමාරසිරි ප්‍රසාද් ගුවන්තොටුපළ</author>
    <content>මන්ත්‍රී නාමල් රාජපක්ෂ මහතාගේ ආරාධනයෙන් පොප් ගායක මයිකල් ජැක්සන්ගේ සොහොයුරකු වන ජර්මේන් ජැක්සන් (Jermaine Jackson) හා ඔහුගේ බිරිය ඇතුළු නියෝජිත පිරිසක් ඊයේ (13) දිවයිනට පැමිණියහ.දින තුනක සංචාරයකට පැමිණි මේ පිරිස ප්‍රසාංගික හා ව්‍යාපාරික අවස්ථා පිළිබඳව රජයේ නියෝජිතයින් සමඟ සාකච්ඡා කිරීමට නියමිතයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>14</day>
    </date>
    <link>http://www.dinamina.lk/2013/08/14/_art.asp?fn=n13081413</link>
    <topic>කතරගම ඇසළ පෙරහරේ 8 වැනි දිනය අද</topic>
    <author>කතරගම විශේෂ ඊ.එච්. සෝමපාල</author>
    <content>රුහුණු කතරගම මහ දේවාලයේ වාර්ෂික ඇසළ මහ පෙරහරේ 8 වන දිනය අදයි (14). අද පෙරහරට විෂ්ණු මල් අස්න, සමනල නැටුම, දෙවොල් නැටුම, පත්තේරු ගජබා වන්නම වඩිගපටුන, භක්ති කාවාඩි සමඟ නැටුම් කණ්ඩායම් 30 පමණද, අලි ඇතුන් රැසක්ද සහභාගී වෙති.කතරගම මහ දේවාලයෙන් ඇරඹෙන දේව පෙරහර ගණ දේවාලය කිරි විහාරය ඉදිරිපිටින් අෂ්ඨ ඵල බෝධීන්වහන්සේ හා කතරගම මහා දේවාලය ප්‍රදක්ෂිණා කර මහා වාසල් දොරටුවෙන් පිටවීදියට පිවිසේ.එම වීදියේ කෞතුකාගාරය සතර මහා දේවාලය මුස්ලිම් දේවස්ථානය ඉදිරිපිටින් පෙරහර ගමන් කර වල්ලි අම්මා දේවාලයට පැමිණේ.එම දේවාලයට පැමිණෙන අවස්ථාවේ ඊශ්වර දේවාලයේ සාමිවරුන් විසින් පූජා උපහාර පවත්වති. වල්ලි අම්මා දේවාලයේදී පෞරාණික චාරිත්‍ර පුද සිරිත් ඉටු කිරීමෙන් පසුව පෙරහැර මහවීදියේ ගමන් කර මහ දේවාලයට ගෙවදිනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>14</day>
    </date>
    <link>http://www.dinamina.lk/2013/08/14/_art.asp?fn=n13081414</link>
    <topic>යාපනයේ දූපත් වැසියන්ටඉදිරි තෙමස ඇතුළත විදුලිය</topic>
    <author>චින්තා රණසිංහ</author>
    <content>යාපනය දිස්ත්‍රික්කයේ කයිට්ස් ඇතුළු සියලුම දූපත්වල වැසියන්ට අවශ්‍ය සම්පූර්ණ විදුලිය ඉදිරි තෙමස ඇතුළත කඩිනමින් ලබා දීම සඳහා රජය 'උතුරු වසන්තය' වැඩසටහන යටතේ මූල්‍ය ප්‍රතිපාදන විදුලි බල මණ්ඩලයට ලබා දී ඇත.‍‍‍එම වැඩසටහන යටතේ වෙට්ටිකුලම් ප්‍රදේශයට රුපියල් මිලියනයක මුදලක් ද නූර්යාවැව ප්‍රදේශයට රුපියල් මිලියන 3.8 ක මුදලක් ද වැය කරමින් ආරම්භ කළ නව විදුලි ව්‍යාපෘතිය පසුගිය දා ජනතා අයිතියට පත් කෙරිණ.ඉදිරියේ දී අනෙකුත් දූපත්වලට විදුලි බලය ලබා දීම සඳහා කඩිනමින් කටයුතු කරන ලෙස නිලධාරීන්ට උපදෙස් දී ඇති බවත් සාම්ප්‍රදායික කර්මාන්ත හා කුඩා ව්‍යවසාය සංවර්ධන ඇමැති ඩග්ලස් දේවානන්දා මහතා සඳහන් කරයි.රජයේ මේ වැඩපි‍ළිවෙළ ‍අවසන් වීමෙන් අනතුරුව උතුරු පළාතේ ජීවත්වන සියලුම පවුල්වලට විදුලි බලය ලැබෙනු ඇති බවත් එය ජනතාවගේ එදිනෙදා වැඩකටයුතු මෙන්ම අධ්‍යාපනය, සෞඛ්‍ය හා ව්‍යාපාරික අංශවල සංවර්ධනයට හේතු වනු ඇති බවත් ඇමැතිවරයා ප්‍රකාශ කරයි. එය දේශීය ආර්ථිකයට මහත් පිටිවහලක් වනු ඇති බවත් රජය එය අව‍බෝධ කරගෙන ඇති බවත් දේවානන්දා මහතා කියයි.එළඹෙන පළාත් සභා මැතිවරණයේ දී රජයට සහාය පළ කරන ලෙස ඉල්ලා සිටින හෙතෙම, එය රජය මඟින් උතුරු පළාතේ ආරම්භ කර ඇති සියලුම සංවර්ධන වැඩසටහන් අවසන් කිරීම සඳහා ලබා දෙන සහයෝගයක් බවත් ඇමැතිවරයා වැඩි දුරටත් පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>14</day>
    </date>
    <link>http://www.dinamina.lk/2013/08/14/_art.asp?fn=n13081415</link>
    <topic>පොදු රද මඬුලු සමුළුවට එන්නේ නැතැයි කිසිම රාජ්‍යයක් දන්වා නෑ</topic>
    <author>ඉන්දික පොල්කොටුව</author>
    <content>පොදු රාජ්‍ය මණ්ඩලීය රාජ්‍ය නායක සමුළුව සඳහා සහභාගී නොවන බවට එයට අයත් කිසිදු රාජ්‍යයක් මෙරටට දැනුම් දී නොමැති බවත් එනිසා එම සියලුම රාජ්‍යයන්ගේ පැමිණීම තහවුරු වනු ඇති බවත් ජනමාධ්‍ය හා ප්‍රවෘත්ති අමාත්‍ය කැබිනට් ප්‍රකාශක කෙහෙළිය රඹුක්වැල්ල මහතා පවසයි. එම සමුළුව ශ්‍රී ලංකාවේ පැවැත්වීම මෙරටට පමණක් නොව කලාපීය සියලු රටවලටම අතිශය වැදගත් යැයිද අමාත්‍යවරයා කීය.පොදු රාජ්‍ය මණ්ඩලීය රාජ්‍ය නායක සමුළුවට සමගාමීව පැවැත්වෙන ව්‍යාපාරික සමුළුව සඳහා ලොව පුරා ඉහළ පෙළේ ව්‍යාපාරිකයන් දහසක් පමණ සහභාගී වීමට සිටිතැයිද ඉන් ඇතැම් ව්‍යාපාරිකයන් පොදුරාජ්‍ය මණ්ඩලයට අයත් නොවන රාජ්‍යයන්හි ව්‍යාපාරිකයන් යැයිද ඒ මහතා කීය.එම ව්‍යාපාරික සමුළුව හරහා දැවැන්ත කාර්යභාරයක් ඉටු වන බවද ඉන් දිගු කාලීන වාසි රැසක් මෙරටට ලබාගැනීමට හැකිවනු ඇති බවද අමාත්‍යවරයා පැවසීය.ඇතැම් පිරිස් සමුළුවට වැය වන මුදල් පිළිබඳව පුහු විවේචන ගෙන එන බවත් විටින් විට විවිධ රටවලට අපේ ව්‍යාපාරික කණ්ඩායම් ගොස් ඉටු කිරීමට අපේක්ෂිත ඉලක්ක බොහොමයක් මෙම සමුළුව ඉටුවීම තුළින් විශාල මුදලක් ඉතිරි වන බවත් හෙතෙම කීය.එසේ මෙරට සංචාරක මණ්ඩල, ආයෝජන මණ්ඩල, වාණිජ මණ්ඩල ආදී වශයෙන් විවිධ කණ්ඩායම් ව්‍යාපාරික සමුළු සඳහා ගියද එකවර ඔවුනට ලොව පුරා මෙ‍තරම් විශාල ව්‍යාපාරික පිරිසක් හමුවිය නොහැකි බවද පවසන අමාත්‍යවරයා ව්‍යාපාරික පිරිස මෙරට පැමිණීම හරහා එකවර විශාල කාර්යභාරයකට ‍යාමට ඉඩ සැලසෙන බවද පැවසීය.පොදු රාජ්‍ය මණ්ඩලීය සමුළුව මෙම වකවානුවේ පැවැත්වීම අන් කවරදාටත් වඩා මෙරටට වැදගත් වන බවද අමාත්‍ය රඹුක්වැල්ල මහතා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>14</day>
    </date>
    <link>http://www.dinamina.lk/2013/08/14/_art.asp?fn=n13081416</link>
    <topic>සැලැස්මක් නැති පදිංචි කරවීම නිසාආනෙවිලන්දාන් ප්‍රදේශයේ ජල ගැලීම්</topic>
    <author> රක්ෂණ ශ්‍රියන්ත</author>
    <content>සැලැස්මක් නැති ජනතාවක් පදිංචි කරවීමක් නිසා ආනෙවිලන්දාන් ග්‍රාමය වැසිදිනවල ජලයෙන් යටවෙයි. 1983 දකුණේ ඇතිවූ කෝළහල හේතුවෙන් අවතැන් වූ දෙමළ ජන කොටසකට අක්කරායන් මහ විද්‍යාලයේ නවාතැන් සලසා දී තිබුණි.පසුව හදිසියේම කැලෑ එළි කර ආනෙවිලන්දාන් ග්‍රාමය පිහිටුවන ලදී. මෙම ග්‍රාමය පිහිටුවන අවස්ථාවේ එය පදිංචියට නුසුදුසු ප්‍රදේශයක් බවට තීරණය කර තිබුණත් ඒ ගැන නොසලකා ජනතාව පදිංචි කරවීම නිසා ඔවුහු විපතට පත්ව සිටිති.නිසි ලෙස කාණු පද්ධති ඉදි නොකිරීම නිසා මෙසේ ජල ගැලීමට ලක්වන බවට පුවතක් ඉකුත් 6 වෙනි දින උදයන් පුවත්පත පළ කර තිබුණි.කර්තෘ සටහනමේ ග්‍රාමය පිහිටා ඇත්තේ කිළිනොච්චි දිස්ත්‍රික්කයේය. මේ ග්‍රාමය සැලසුම් කර ජනතාව පදිංචි කරවීම සිදු කර ඇත්තේ එවකට පැවති එක්සත් ජාතික පක්ෂ පාලකයන් විසිනි.දැනට වසර තිහකට පමණ පෙර පිහිටු වූ ගම්මානයක අඩු පාඩු හා දෝෂාරෝපණයන් එම කාර්ය ඉටු කළ ආණ්ඩුවට හෝ දේශපාලනඥයින්ට ඉදිරිපත් නොකර එය වත්මන් ආණ්ඩුවේ ගිණුමට බැර කරමින් ආණ්ඩුව ජාතිවාදීන් ලෙස මේ ගමට නොසලකන බව හැඟෙන ආකාරයේ පුවතක් පළ කරමින් ජාතිවාදය ඇවිලවීමට උදයන් පුවත්පත උත්සාහ කර ඇති බව පෙනේ.අනෙක් අතට අක්කරායන් ප්‍රදේශයට අයත් පළාත් පාලන ආයතනය පාලනය කරන්නේ දෙමළ ජාතික සන්ධානය විසිනි. මේ ගම්මානයට කාණුවක්වත් සාදාගත නොහැකි දෙමළ ජාතික සන්ධානයේ නායකයන් පළාත් සභාවක් දිනා ජනතාවට කරන්න බලාපොරොත්තු වන්නේ කුමක්ද?..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>14</day>
    </date>
    <link>http://www.dinamina.lk/2013/08/14/_art.asp?fn=n13081417</link>
    <topic>‘නැදුන්ගමුවේ රාජා’ජලය ප්‍රතික්ෂේප කළේ නෑ’</topic>
    <author>අසේල කුරුළුවංශ</author>
    <content>රතුපස්වල ජලයේ විසක් ඇති බව මුලින්ම හැඳින නඳුන්ගමුවේ රාජා එම ජලය බීම ප්‍රතික්ෂේප කළ බවට මාධ්‍යවල පළවූ වාර්තා මුළුමනින්ම අසත්‍ය බව රාජා හස්තියාගේ ඇත්ගොව්වා ලෙස වසර 15 ක් කටයුතු කරන විල්සන් කොඩිතුවක්කු මහතා පැවැසීය.අදාළ සිද්ධිය වූ කාලවකවානුවේ ඇතා පෙරහරකට සහභාගිවීමට ප්‍රදේශයෙන් පිටත රැගෙන ගොස් සිටි බවද ඒ මහතා කීය. මෙම වතුර පානය කිරීම ප්‍රතික්ෂේප කිරීම නිසා ඇතාට පානීය ජල බෝතල් ගෙනත් දුන් බවට වාර්තා පළ වූ බවත් ඒවා පදනම් විරහිත බවත් හෙතෙම පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>14</day>
    </date>
    <link>http://www.dinamina.lk/2013/08/14/_art.asp?fn=n13081418</link>
    <topic>ඉන්දීය හමුදාවටශ්‍රී ලංකාවෙන් අවි ගත්තා</topic>
    <author>මහින්ද අලුත්ගෙදර</author>
    <content>ඉන්දීය හමුදාවේ ප්‍රයෝජනය සඳහා ශ්‍රී ලංකාව ඇතුළුව රටවල් කිහිපයකින් අවි ආයුධ මිලට ගත් බවට එරට ආරක්ෂක ඇමැති ඒ.කේ ඇන්තනී මහතා ලෝක් සභාව හමුවේ ප්‍රකාශ කර ඇත.ලෝක් සභාවේ දී විශේෂ ප්‍රකාශයක් කරමින් ඉන්දීය ආරක්ෂක ඇමැතිවරයා සදහන්කර ඇත්තේ ශ්‍රී ලංකාව ඇතුළුව රටවල් කිහිපයකින් ආයුධ මිලට ගත් බවත් රුසියාව, ඊශ්‍රායලය, අමෙරිකා එක්සත් ජනපදය, එක්සත් රාජධානිය, පෝලන්තය, ස්ලොවැකියාව, ෆින්ලන්තය රටවල් ද ඒ අතර වන බවය.ඒ අනුව පසුගිය වසර තුනක කාලයේ දී ඉන්දියාව රුපියල් බිලියන 23,500 ක අවි මිල දී ගෙන තිබෙන බව ඉන්දීය මාධ්‍ය වාර්තා සදහන් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>14</day>
    </date>
    <link>http://www.dinamina.lk/2013/08/14/_art.asp?fn=n13081419</link>
    <topic>මරණය සැක සහිත නිසාජිනරතන හිමියන්ගේ දේහය භූමදානය කරන්න නියෝග</topic>
    <author>කුරුණෑගල මධ්‍යම විශේෂ ආරියපාල වංශතිලක</author>
    <content>පසුගිය 09 දින දැලි පිහියෙන් ගෙල කපාගෙන පොකුණක් තුළ මියගොස් සිටියා යැයි කියනු ලබන වැල්ලව කලටුවාගම පුරාණ රජමහා විහාරාධිපති කුඹුක්ගැටේ ජිනරතන (69) හිමියන්ගේ මෘතදේහය සම්බන්ධයෙන් පශ්චාත් මරණ පරීක්‍ෂණයක් පැවැත්වූ කුරුණෑගල වැඩබලන මහේස්ත්‍රාත් සුදත් විජේවික්‍රම මහතා වැඩිදුර පරීක්‍ෂණ කටයුතු සඳහා දේහය ආදාහනය නොකර භූමදානය කරන ලෙසට වැල්ලව පොලිසියට නියෝග කරන ලදී.අපවත් වූ ජිනරතන හිමියන්ගේ බෙල්ලේ විශාල කැපුම් තුවාලයක් සහ නිදා සිටි ඇඳ මත පිහියක් තිබූ නිසා මෙම මරණය සැකකටයුතු බැව් මේ පිළිබඳව පරීක්‍ෂණයක් පැවැත්වූ කුරුණෑගල ශික්ෂණ රෝහලේ වෛද්‍ය අජිත් ජයසේකර මහතා කියා සිටියේය.මියගිය හිමියන්ගේ දේහය මකුල්පොත ඥානරතන හිමි සහ කිරිබමුණේ අනෝමදස්සි යන හිමිවරුන් විසින් හඳුනාගෙන ඇති අතර වැල්ලව පොලිස්ථානාධිපති අනුර ගුණවර්ධන මහතා ඇතුළු පොලිස් නිලධාරීන් කණ්ඩායමක් විසින් පරීක්‍ෂණ කටයුතු මෙහෙයවයි.වැඩිදුර විභාගය සඳහා සියලුම නඩු භාණ්ඩ 19 දිනට අධිකරණයට ඉදිරිපත් කරන ලෙසට වැල්ලව පොලිසියට නියෝග කරන ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>14</day>
    </date>
    <link>http://www.dinamina.lk/2013/08/14/_art.asp?fn=n13081420</link>
    <topic>මොහන් රාජ් අත්අඩංගුවට ගැනීමට ජාත්‍යන්තර පොලිස් ඒකාබද්ධව පරික්ෂණ</topic>
    <author>සිරන්ජනි කුමාරි</author>
    <content>ක්‍රිකට් තරඟාවලියක් අතරතුර දී එංගලන්තයේ කාඩිෆ් ක්‍රිඩාංගනයට ඊළාම් ධජයක් රැගෙන හදිසියේ කඩා වැදුණු කොටි සමාජික ලොගේෂ්වරන් මනිමාරන් හෙවත් මොහන් රාජ් අත්අඩංගුවට ගැනිමට ජාත්‍යන්තර පොලිස් මුලස්ථානය හා මැංචෙස්ටර් ජාත්‍යන්තර පොලිසිය ඒකාබද්ධව පරික්ෂණ ආරම්භ කර ඇති බවට රහස් පොලිසිය ඊයේ (13) කොළඹ අතිරේක මහේස්ත්‍රාත් නිශාන්ත පිරිස් මහතා හමුවේ කරුණු වාර්තා කළේය.මනිමාරන් නැමැත්තා අත්අඩංගුවට ගැනිම සදහා මේවන විටත් රතු නිවේදන සහිත විවෘත වරෙන්තුවක් අධිකරණය මගින් ජාත්‍යන්තර පොලිසිය වෙත නිකුත් කොට තිබේ.මෙම සිද්ධියේ දැනට රක්ෂිතබන්ධනාගාරගත ව සිටින දෙවන සැකකරු වන බාලසුබ්‍රමනියම් උදයන් නැමැති සැකකරු බ්‍රිතාන්‍ය පදිංචිකරුවෙකු බවට තොරතුරු අනාවරණය වි ඇතැයි රහස් පොලිසිය අධිකරණය හමුවේ පැවසීය.දෙවන සැකකරුට මෙරටේ පදිංචි ස්ථිර ලිපිනයක් නොමැති බව පැවසු පොලිසිය ඔහුට ඇප ලබා දුන්නහොත් අධිකරණය ද මඟ හැරීමට ඉඩ ඇති බවත් ඔහු නැවත අත්අඩංගුවට ගැනීම පවා අසීරු බව පැවසීය. එක්සත් එමීර් රාජ්‍යයේ කටාර් කොමර්ෂල් බැංකුව විසින් එව් එස් සුල්තාන් ජෙස්‍ටින් අල්හානි වෙත නිකුත් කොට තිබු විද්්‍යුත් කාඩ්පතේ දත්ත සොරාගෙන ඒ ටී එම් ස්වයංක්‍රිය යන්ත්‍ර මගින් අවස්ථා 22කදී ජා ඇල ,පිටකොටුව හා හෙට්ටිවිදිය යන ප්‍රදේශවලින් දාහත් ලක්ෂ හැටදහසක මුදලක් සොරාගෙන ඇති බවට අධිකරණයෙන් කරුණු අනාවරණය විය.ලො‍ගේෂ්වරන් මනිමාරන් නැමැත්තා ප්‍රභාකරන් රාජු සධසර මුර්ති ,යශෝධරන් සධසරමුර්ති ආදි නම් කිහිපයකින් විවිධ රටවල පෙනි සිටි අයෙකු බවත් ඔහු දත්ත සොරාගෙන අවස්ථා 70වක දී ලක්ෂ 56ක් ඒ ටි එම් යන්ත්‍ර හරහා සොරාගෙන ඇත.මෙම සිද්ධියට සම්බන්ධ අනෙක් සැකකරු වන ආනන්ද රුබන් කුලදීපන් නැමැත්තා අවස්ථා නවයකදි ලක්ෂ 72ක් ස්වයංක්‍රිය යන්ත්‍ර හරහා සොරා ගෙන ඇති බවට රහස් පොලිසිය වැඩිදුර වාර්තා මගින් අධිකරණයට දැනුම් දි තිබිණ.2012/05/20 වන දිනට අදාල මෙම සිද්ධියේ බැංකු ආවේක්ෂණ කැමරා දර්ශන උපයෝගි කර ගනිමින් ඉතිරි සැකකරුවන් හදුනා ගැනිමට විමර්ශන පවත්වන බවට රහස් පොලිසිය අධිකරණයට දැන්විය.අදාළ කරුණු සළකා බැලු මහේස්ත්‍රාත්වරයා සැකකරුවන් මේ මස 19 වන දින දක්වා රක්ෂීතබන්ධනාගාරගත කිරිමට නියම කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>14</day>
    </date>
    <link>http://www.dinamina.lk/2013/08/14/_art.asp?fn=r1308141</link>
    <topic>කැස්බෑව නගර සභාවට මාර්ග නඩත්තු ඒකකයක්</topic>
    <author>කැස්බෑව සංචාරක ධර්මසිරි සුරවීර</author>
    <content>පසුගිය නගර සභා පාලනය තුළින් කැස්බෑවට සිදු කළ සේවාවට වඩා සේවාවක් ඊට වඩා වේගවත්ව වත්මන් එක්සත් ජනතා නිදහස් සන්ධාන පාලනය තුළින් කැස්බෑවට සිදු කෙරෙන බව කැස්බෑව ශ්‍රීලනිප සංවිධායක කම්කරු හා කම්කරු සබඳතා ඇමැති ගාමිණී ලොකුගේ මහතා පැවසීය.ඇමැතිවරයා මේ බව සඳහන් කළේ කැස්බෑව නගර සභාවේ මාර්ග නඩත්තු (ප්‍රීමික්ස්) ඒකකය විවෘත කිරීම හා ඩෙංගු මර්දන රථය සේවයට යෙදවීමේ උත්සවයට සහභාගි වෙමිනි.මඩපාත සම්පත් මධ්‍යස්්ථාන භූමියේ දී පසුගියදා මෙම උත්සවය පැවැත්විණි.ඇමැති ගාමිණි ලොකුගේ මහතා මෙසේ ද පැවසීය.කැස්බෑව නගර සභාවට වසර දෙකක් පිරීම නිමිත්තෙන් වත්මන් සභාපති ලක්ෂ්මන් පෙරේරා මහතා මෙම බල ප්‍රදේශය තුළ ව්‍යාපෘතීන් රැසක් ක්‍රියාත්මක කිරීමට කටයුතු යොදා තිබෙනවා. අද දින විවෘත කෙරුණු මාර්ග නඩත්තු ඒකකය ඉන් එක ව්‍යාපෘතියක්. මෙයට අමතරව ඉදිරි දින කිහිපය තුළ දී තවත් වැඩ නිම කළ ව්‍යාපෘති කිහිපයක් විවෘත කිරීමටත් ඒවායේම ව්‍යාපෘති කිහිපයක් ආරම්භ කිරීමටත් ඒ මහතා කටයුතු යොදා තිබෙනවා.දේශපාලඥයන් යම් වැඩ සටහනක් ක්‍රියාත්මක කරන විටදී යම් යම් අඩුපාඩු තිබෙන්නට පුළුවන්. එම අඩුපාඩු පෙන්වා දීම ජනතාවගේ යුතුකමක්. එවිට ඒ පිළිබඳ විශේෂ දැනුමක් තිබෙන අය සමඟ සාකච්ඡා කර එම අඩුපාඩු අපට සම්පූර්ණ කරගත හැකියි. අප පළාතට සේවය කරන විටදී පළාතේ ජනතාවගේ සහයෝගය අපට අවශ්‍ය යි.මෙයට වසර 25-30 කට පෙර මේ කැස්බෑව ප්‍රදේශය පැවැති අයුරු අපට තාම මතකයි. නමුත් අද වන විට පානීය ජලය, මාර්ග, විදුලිය, දුරකතන පහසුකම් ආදී සියල්ල සම්පූර්ණ වී දියුණුවට පත්ව තිබෙනවා.කැස්බෑව නගර සභාවේ සභාපති දේශබන්දු ලක්‍ෂ්මන් පෙරේරා, නගර සභාවේ විපක්‍ෂ නායක ලෙනාඩ් කරුණාරත්න මහත්වරු ද, කහපොල නන්දරතන හිමියෝ ද උත්සවය ඇමතූහ.කැස්බෑව ප්‍රාදේශීය ලේකම් එල්. ඒ’ කලුකපුආරච්චි, නගර සභාවේ ෙල්කම් ඊ. එල්. කේ. එරබද්ද, ඇමැති මාධ්‍ය ලේකම් කපිල බමුණුආරච්චි යන මහත්ම මහත්මීහු ඇතුළු නාගරික මන්ත්‍රීවරුන්, නගර සභා නිලධාරීන් සහ ප්‍රදේශවාසීහු විශාල පිරිසක් මෙම අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>14</day>
    </date>
    <link>http://www.dinamina.lk/2013/08/14/_art.asp?fn=r1308142</link>
    <topic>බදුරලිය හැඩිගල්ල පොත්ගුල යළි ලබා දෙන්න</topic>
    <author>බදුරලිය සමූහ - රත්නසිරි ගමඇතිගේ</author>
    <content>හැඩිගල්ල පඤ්ඤාතිස්සගම උදාකළ ගම්මානයේ ප්‍රජා ශාලාව ආශ්‍රිතව පවත්වාගෙන ගිය පුස්තකාලය යළි විවෘත කිරීමට කටයුතු කරන්නැයි ප්‍රදේශවාසී ජනතාව පාලින්දනුවර ප්‍රාදේශීය සභාවෙන් ඉල්ලා සිටී.පුස්තකාලය වසා දමා මේ වනවිට වසර දහයක් පමණ ගතව ඇති අතර එයට ලබාදී තිබූ විදුලියද විසන්ධි කොට තිබේ. පාසල් දරුවන් ඇතුළු කියවීමට ඇලුම් කරන ගමේ බොහෝ දෙනකු පුස්තකාලය වසා දැමීම හේතුවෙන් පත්ව ඇත්තේ දැඩි අසීරුතාවකටයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>14</day>
    </date>
    <link>http://www.dinamina.lk/2013/08/14/_art.asp?fn=r1308143</link>
    <topic>මුංහේන ලක්දිනූගම නිවාසවලට විදුලිය</topic>
    <author>නාගොඩ විශේෂ – එන්. විජේරත්න</author>
    <content>ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතාගේ විශේෂ ඉල්ලීම මත විදුලිබල අමාත්‍යංශ ප්‍රතිපාදන රුපියල් 1,84,000 ක් යටතේ බේරුවල – මුංහේන ලක්දිනූගම නිවාස සඳහා විදුලිය ලබාදීමට පියවර ගෙන තිබේ.බේරුවල ප්‍රාදේශීය සභා මන්ත්‍රී (ආණ්ඩු පක්‍ෂ ප්‍රධාන සංවිධායක) නෙවිල් රංජිත් මහතා මේ සඳහා මූලිකත්වය ගෙන කටයුතු කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>14</day>
    </date>
    <link>http://www.dinamina.lk/2013/08/14/_art.asp?fn=r1308144</link>
    <topic>හිරණ පුස්තකාලයටදුරකථන පහසුකම්</topic>
    <author>වාද්දුව සමූහ – එස්. ආර්. පියදාස</author>
    <content>පානදුර ප්‍රාදේශීය සභාව මගින් පාලනය වන හිරණ පුස්තකාලයට දුරකථන පහසුකම් ලබාදෙන ලෙස එම ප්‍රාදේශීය සභාවට යෝජනාවක් ඉදිරිපත් වී තිබේ.එම යෝජනාව සභාවට ඉදිරිපත් කර ඇත්තේ පානදුර ප්‍රාදේශීය සභා සභාපති නීල් සුනේත්‍රලාල් ප්‍රනාන්දු මහතා විසිනි.සභාපතිවරයා ඉදිරිපත් කළ එම යෝජනාව එ.ජ.නි.ස මන්ත්‍රී ආරියපාල සිල්වා මහතා විසින් ස්්ථිර කරන ලදුව ඒකච්ඡන්දයෙන් සභා සම්මත වී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>14</day>
    </date>
    <link>http://www.dinamina.lk/2013/08/14/_art.asp?fn=r1308145</link>
    <topic>ලත්පඳුර ආදාහනාගාරයේඉතිරි වැඩ කඩිනමින්</topic>
    <author>බදුරලිය සමූහ – රත්නසිරි ගමඇතිගේ</author>
    <content>දිගු කලක් තිස්සේ අතරමග නතරව තිබූ ලත්පඳුර තුඹගල්ල ආදාහනාගාරයේ ඉතිරිව තිබෙන වැඩකටයුතු මෙම වසර නිමවීමට ප්‍රථම අවසන් කරන බව පාලින්දනුවර ප්‍රාදේශීය සභාවේ සභාපති ධම්මික රණසිංහ මහතා සඳහන් කරයි.මෙම ආදාහනාගාරයට මුල්ගල තබා ඉදිකිරීම් ආරම්භ කරන ලද්දේ 2007 වසරේ දීය. ඉතිරිව තිබෙන වැඩ කටයුතු සපුරාලීමට රුපියල් එක්කෝටි තිස් ලක්‍ෂයක මුදලක් මේ වන විට සභාවට ලැබී ඇතැයි ද රණසිංහ මහතා කියා සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>14</day>
    </date>
    <link>http://www.dinamina.lk/2013/08/14/_art.asp?fn=r1308146</link>
    <topic>කසිප්පු තිප්පොළ වටලද්දීපොලිසියට ප්‍රහාරයක්</topic>
    <author>සොරණාතොට සමූහ</author>
    <content>බණ්ඩාරවෙල කුඹල්වෙල ප්‍රදේශයේ නීති විරෝධී මත්පැන් තිප්පොළක් වැටලීමට ගිය පොලිස් නිලධාරීන් පිරිසකට එල්ල වූ ප්‍රහාරයකින් පොලිස් නිලධාරින් තිදෙනෙකු තුවාල ලබා බණ්ඩාරවෙල දිසා රෝහලට ඇතුළත් කරනු ලැබ සිටිති.මේ නිලධාරින් වැටලීමට ගොස් සිටියදී මෙසේ සැඟවී සිටි පිරිසක් ගල්මුල් පොලුවලින් පහරදී තිබේ.සිද්ධිය සම්බන්ධයෙන් සැකපිට හයදෙනකු අත්අඩංගුවට ගෙන ඇති බව සඳහන් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>14</day>
    </date>
    <link>http://www.dinamina.lk/2013/08/14/_art.asp?fn=r1308147</link>
    <topic>කතුන් නිරුවත් කර වීඩියෝ කළචීවරධාරියා බන්ධනාගාරයට</topic>
    <author>බලපිටිය සමූහ - දිලිප් නිශ්ශංක</author>
    <content>කාන්තාවන් තිදෙනකු යොදාගෙන නිල් චිත්‍රපටියක් නිෂ්පාදනය කළ බෙන්තර ප්‍රදේශයේ හිමිනමක් ඊයේ (12) බලපිටිය මහේස්ත්‍රාත් අසංග බෝදරගම මහතා වෙත ඉදිරිපත් කිරීමෙන් පසුව මේ මස (27) දා දක්වා රක්ෂිත බන්ධනාගාරගත කිරීමට නියෝග කළේ ය. මෙසේ රක්ෂිත බන්ධනාගාරගත කරන ලද්දේ නිල් චිත්‍රපටියේ අධ්‍යක්ෂ බෙන්තර කහගල්ල විහාරස්ථානවාසී පානදුරේ චන්දිම නමැති හිමිනමකි.මේ සැකකාර හිමියන් කාන්තාවන් තිදෙනෙක් යොදාගෙන නිල් වීඩියෝ පීස් එක සකස්කර ඇති අතර මේ කාන්තාවන් අතර එක් කාන්තාවක් අවුරුදු දාහතරේ සිටම මේ සඳහා සැකකාර හිමිනම යොදා ගෙන තිබෙන බව පැමිණිල්ල ඉදිරිපත් කළ පොලිස් නිලධාරියා අධිකරණයට කියා සිටියේ ය. සැකකාර හිමි නම තමන් වීඩියෝ කැමරා සූදානම් කර තබා මේ කාන්තාවන් සමග තිදෙනා ලිංගිකව හැසිරී ඇත.සැකකාර හිමි නම කාන්තාවන් තිදෙනා සමඟ හැසිරෙන වීඩියෝ පටිය නිෂ්පාදනය කර ඇති අතර එම වීඩියෝ පටිය ප්‍රදේශය පුරා ගොස් ඇති බව ද පොලිසිය අධිකරණයට දන්වා සිටියේ ය.මේ හිමිනම මීට පෙර ද මෙවැනි සිද්ධීන්වලට සම්බන්ධ බවට වාර්තා වී ඇත.මේ හිමිනමට මේ සම්බන්ධ වෙනත් නඩු ද තිබෙන බවත් මේ භික්ෂුව භික්ෂුවකට ගැලපෙන ආකාරයන් නොවන හැසිරීමක් නිසා ප්‍රදේශයේ මේ වන විටත් අඛණ්ඩ උපවාසයක් ඇති බැවින් මේ භික්ෂුව රක්ෂිත බන්ධනාගාර ගතකරන ලෙස පොලිසිය අධිකරණයෙන් ඉල්ලා සිටියේ ය.පොලිසිය කරන ලද ඉල්ලීම සලකා බලමින් නිල් පටියේ අධ්‍යක්ෂ සැකකාර හිමිනම රක්ෂිත බන්ධනාගාර ගත කිරීමට මහේස්ත්‍රාත්වරයා නියෝග කළේ ය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>14</day>
    </date>
    <link>http://www.dinamina.lk/2013/08/14/_art.asp?fn=r1308148</link>
    <topic>මීටියාගොඩ පොලිසියේ වැඩ ගැනබලපිටිය මහේස්ත්‍රාත්ගෙන් අප්‍රසාදය</topic>
    <author>බලපිටිය සමූහ - දිලිප් නිශ්ශංක</author>
    <content>මීටියාගොඩ පොලිස් වසමේ මලවැන්න ප්‍රදේශයේ පුද්ගලයකුට වෙඩි තැබූ අයකුට සපරාධි බිය ගැන්වීමේ පනතින් නඩු පැවරීම සම්බන්ධයෙන් බලපිටිය මහේස්ත්‍රාත් අසංග බෝදරගම මහතා මීටියාගොඩ පොලිසියට දැඩි අප්‍රසාදය පළ කළේ ය.ඉකුත්දා මීටියාගොඩ පොලිස් වසමේ මලවැන්න ප්‍රදේශයේ නිවෙසක පැවැති මංගල උත්සවයකදී වෙඩි තැබීමක් සිදුව ඇත.හිදී නාලක මෙන්ඩිස් නමැත්තකුට ශාමල් නමැති අයකු තුවක්කුවකින් වෙඩි තබා තිබේ. සිද්ධිය සම්බන්ධයෙන් පොලිසිය කරුණු වාර්තා කිරීමෙන් පසු සැකකරු අත්අඩංගුවට ගෙන අධිකරණයට ඉදිරිපත් කිරීමෙන් පසුව රක්ෂිත බන්ධනාගාර ගත කර ඇත.ඉකුත් බ්‍රහස්පතින්දා නඩුව කැඳවූ අවස්ථාවේ වෙඩි තැබීම සිදුකළ තුවක්කුව මෙතෙක් අධිකරණයට ඉදිරිපත් නොකිරීම පිළිබඳව මහේස්ත්‍රාත්වරයා පොලිසියෙන් විමසා සිටියේ ය. නඩුව පිළිබඳ තවදුරටත් විමර්ශනය සිදු කිරීමේදී මහේස්ත්‍රාත්වරයා විමසා සිටියේ වෙඩි තැබූ පුද්ගලයාට(300) වගන්තියෙන් නඩු පැවරීමට තිබියදී සාපරාධි බිය ගැන්වීමේ (486) නඩුපැවරීම සම්බන්ධවයි.මේ පිළිබඳව අදහස් දක්වමින් මහේස්ත්‍රාත්වරයා විවෘත අධිකරණයේදී කියා සිටියේ සියළුදෙනාට සමානව කටයුතු කරන ලෙසත් එක් එක් පුද්ගලයාට අවශ්‍ය ආකාරයට වගන්ති යොදා නොගන්නා ලෙසත් මහේස්ත්‍රාත්වරයා මීටියාගොඩ පොලිසිය වෙනුවෙන් අධිකරණයේ සිටි නිලධාරින්ට කියා සිටියේ ය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>14</day>
    </date>
    <link>http://www.dinamina.lk/2013/08/14/_art.asp?fn=r1308149</link>
    <topic>මවුපියන් ආදරේ නෑ කියා දැරිය ගෙදරින් පැන ගිහින්</topic>
    <author>සොරණාතොට සමූහ සී.ගමගේ</author>
    <content>බදුල්ල නගරයේ ප්‍රධාන බස්නැවතුම්පළේ මවුපිය භාරකාරත්වයෙන් තොරව අතරමංවී අසරණව හඬමින් සිටි 15 හැවිරිදි දැරියක බස් නැවැතුම්පළ පොලිස් මුරපලේ නිලධාරින්ගේ රැකවරණය යටතේ බදුල්ල පොලිසියට බාරදුන් අතර ඇය වෛද්‍ය පරීක්ෂණයක් සඳහා බදුල්ල මහ රෝහලට ඇතුළත් කළ බව පොලිසිය පවසයි.හල්පේ පියරපන්දෝව ප්‍රදේශයේ පදිංචි මේ දැරියට වැඩිමහල් සහෝදරියන් තිදෙනකු සිටින බවත්, මවුපියන් ඇයට ආදරය සෙනෙහස නොමැති හෙයින් මෙලෙස මවුපියන්ට හොර රහසේ බදුල්ල නගරයට පැමිණි බවත් ඇය පැවැසූ බව පොලිසිය සඳහන් කළේ ය.මේ දැරියට කිසියම් කරදරයක් සිදුව ඇතිදැයි සොයා බැලීමට මෙසේ වෛද්‍ය පරීක්ෂණයක් සඳහා ඇය රෝහල්ගතකළ බවද පොලිසිය කීය.දැරිය අතුරුදන්ව ඇති බවට ඇගේ මවුපියන් ඇල්ල පොලිසියටද පැමිණිලි කර තිබූ බවත්, දැරිය ඇගේ මවුපියන්ට බාර දීමට කටයුතු කරන බවත් පොලිසිය සඳහන් කරයි.ඌව පළාත භාර නියෝජ්‍ය පොලිස්පති රොෂාන් ප්‍රනාන්දු බදුල්ල පොලිස් අධිකාරි ග්‍රෙගරි කුරේ මහත්වරුන්ගේ උපදෙස් මත බදුල්ල මූලස්ථාන ප්‍රධාන පොලිස් පරීක්ෂක ඩී.බී.එම්.කළණසිරි ප්‍රධාන පොලිස් පරීක්ෂක එස්.පී.කේ. ගාල්ලගේ, කාන්තා උප පොලිස් පරීක්ෂක නදීකා පීරිස්, කාන්තා පොලිස් කොස්තාපල් (7376) තුෂාරි,කොස්තාපල්(54221) කුමාරසිරි,(47752) කාරියවසම් මහත්වරු පරීක්ෂණ පැවැත්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>14</day>
    </date>
    <link>http://www.dinamina.lk/2013/08/14/_art.asp?fn=r13081410</link>
    <topic>දින 07ක් ‘ඇසළ සල්පිලේ’ වැඩ කළාට</topic>
    <author>ජයසිරි පේදුරුආරච්චි ගන්දර සමූහ</author>
    <content>දෙවිනුවර ප්‍රාදේශීය සභාවේ සේවකයින් පනස් පස් දෙනකු (55) සතියක් තුළ රුපියල් දස ලක්‍ෂ හැටදහසක (1060000) අතිකාල දීමනා ලබාගෙන වාර්තාවක් තැබීමේ පුවතක් දෙවිනුවර ප්‍රාදේශීය සභාවේ විශේෂ සභා වාරයේදී ඉකුත් 10දා හෙළිදරව්විණි.දෙවිනුවර විෂ්ණු මහා දේවාලයේ වාර්ෂික ඇසළ පෙරහර මංගල්‍යයට සමහගාමීව මෙසේ ප්‍රාදේශීය සභාව විසින් දෙවිනුවර මහජන ක්‍රීඩංගණයේ පැවැත්වූ ඇසළ සල්පිලේ රාජකාරි කිරීම වෙනුවෙන් මේ අතිකාල දීමනාව ලබාගෙන ඇති අතර, ඉකුත් 22 දින සිට 29 දින දක්වා දින හතක් (07) සල්පිල පැවැත්විණි.මෙවර සල්පිලේ ආදායම රුපියල් එක්කෝටි පහළොස් ලක්‍ෂ හැත්තෑ නව දහස් අටසිය තිස් පහක් (11579835) පමණ වූ අතර, ඉන් රුපියල් තිස් ලක්‍ෂ විසි හතර දහස් හයසිය හතලිස් පහක් (3024645) ශ්‍රී විෂ්ණු මහා දේවාලයට ලබාදී ඇති අතර වියදම රුපියල් හතලිස් ලක්‍ෂ දහඅට දහස් දෙසිය විසි එකක් (4018221) ක් විය.ඒ අනුව සභාවට සියලු ගෙවීම්වලින් පසු සුද්ද ආදායම වශයෙන් රුපියල් හතලිස් පන් ලක්ෂ තිස්හය දහස් නවසිය හැට නවයක් (4536969) ඉතිරිව තිබුණි.සභාවේ වියදම් ලෙස හැඳින්වෙන මුදල් අතරින් රුපියල් දස ලක්‍ෂ හැට දහසක් (1060000) අතිකාල දීමනා ලෙස වියදම් වී ඇති බව ඉකුත් 10 දා සවස පැවැති විශේෂ සභාවේදී සභාපති සුජීව වෙදගේ මහතා ඉදිරිපත් කළ ආදායම් වියදම් වාර්තාව මඟින් අනාවරණය විය.ප්‍රාදේශීය සභා බල ප්‍රදේශයේ සංවර්ධනය සඳහා යෙදවීමට තිබූ මේ මුදල් ඉතා අසාධාරණ ලෙස අතිකාල දීමනා ලෙස ලබා ගැනීම විනාශකාරී තත්ත්වයක් බව පවසන ප්‍රදේශවාසීහු දකුණු පළාත් ප්‍රධාන ඇමැති ෂාන් විජේලාල් ද සිල්වා මහතාගෙන් ඉල්ලා සිටින්නේ දිගින් දිගටම වාර්ෂිකව සිදුකරන මේ මුදල් නාස්තිය සොයා බැලීම සඳහා විධිමත් පරීක්‍ෂණයක් පවත්වන ලෙසත් මේ අවිධිමත් ක්‍රියාව නතර කිරීමට ක්‍රියාකරන ලෙසත් ය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>14</day>
    </date>
    <link>http://www.dinamina.lk/2013/08/14/_art.asp?fn=r13081411</link>
    <topic>පාතාලයේ ‘ජන්තුවා’ අත්අඩංගුවට</topic>
    <author>සූරියවැව සමූහ</author>
    <content>අපරාධ රැසකට සම්බන්ධ සෙවණගල ප්‍රදේශයේ පාතාල කල්ලි සාමාජිකයෙකු වන කිතලගොඩගෙ නිමල් නොහොත් ‘ජන්තු’ ජීව අත්බෝම්බයක් සමග සෙවණගල පොලිසිය මඟින් අත්අඩංගුවට ගෙන තිබේ.ඉකුත්දා (10) රාත්‍රී 10.30ට පමණ උඩවලව තණමල්විල මාර්ගයේ 15 වැනි සැතපුම් කණුව අසළ දී මෙම සැකකරු පොලිස් අත්අඩංගුවට ගෙන ඇත.ඉකුත් 2 දා වැලිආර ප්‍රදේශයේදී සැකකරු ගමන් කරමින් සිටි යතුරු පැදිය සමඟ අත්අඩංගුවට ගන්නා ලද ගල්කටස් ගිනි අවි පිළිබඳව ප්‍රශ්න කිරීමේදී එම ගිනි අවි නිෂ්පාදනය කරන ලද කොස්වැටිය ප්‍රදේශයේ සැකකරුවෙක්ද සෙවණගල පොලිසිය මගින් අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>14</day>
    </date>
    <link>http://www.dinamina.lk/2013/08/14/_art.asp?fn=r13081412</link>
    <topic>කම්කරු කොංග්‍රසයේ සහාය කඳුරට ජනතා පෙරමුණට</topic>
    <author>නුවරඑළිය මධ්‍යම එරික් තිලකරත්න</author>
    <content>මවර මධ්‍යම පළාත් සභා මැතිවරණයේ දී, ශශ්‍රී ලංකා නිදහස් කම්කරු කොංග්‍රසයේ, නුවරඑළිය දිස්ත්‍රික්කයෙන් තරග කරන, කඳුරට ජනතා පෙරමුණට සහාය දැක්වීමට තීරණය කොට තිබේ.නුවරඑළිය – මස්කෙළිය මැතිවරණ කොට්ඨාසයේ, වතු කම්කරු සාමාජික සාමාජිකාවන් ගේ සහාය මේ සඳහා ලබාදීමට ඔවුන් තීරණය කර ඇත.මේ අනුව, මෙම පිරිසේ සහාය කඳුරට ජනතා පෙරමුණත්, නුවරඑළිය දිස්ත්‍රික්කයට තරග කරන අපේක්‍ෂක කණ්ඩායමේ ප්‍රධාන අපේක්‍ෂක, කඳුරට ජනතා පෙරමුණේ මහ ලේකම්, ඒ. ලෝරන්ස් මහතා වෙත ලබාදීමට ද පසුගියදා තීරණය කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>14</day>
    </date>
    <link>http://www.dinamina.lk/2013/08/14/_art.asp?fn=r13081413</link>
    <topic>නුවරඑළියේසිංහල අපේක්ෂකඡන්ද සටන දුර්වලයි</topic>
    <author>නුවරඑළිය මධ්‍යම එරික් තිලකරත්න</author>
    <content>මධ්‍යම පළාත් සභා මැතිවරණය සඳහා, නුවරඑළිය දිස්ත්‍රික්කයෙන් තරග කරන, එක්සත් ජනතා නිදහස් සන්ධානයේ සිංහල අපේක්‍ෂකයන් හා එක්සත් ජාතික පක්‍ෂයේ, සිංහල අපේක්‍ෂිකයන්ගේ මැතිවරණ ප්‍රචාරක කටයුතු ඉතාම මන්දගාමී තත්ත්වයකින් පවතින බව අනාවරණය කළ හැකිව තිබේ.මෙය දිස්ත්‍රික්කයේ සිංහල ඡන්දදායක ජනතාව උදාසීන කරන්නට ද සමත් වී ඇත.මධ්‍යම පළාත් සභා මැතිවරණය සඳහා මෙවර නුවරඑළිය දිස්ත්‍රික්කයෙන් තරග කරන ප්‍රධාන පක්‍ෂ දෙකේ සිංහල අපේක්‍ෂක – අපේක්‍ෂිකාවන්ගෙන් වැඩි දෙනෙක් පසුගිය පළාත් සභාව නියෝජනය කළ, දේ්ශපාලඥයන් පිරිසකි. ඔවුහු මෙම තත්ත්වයට පත්ව සිටිති.මෙවර මධ්‍යම පළාත් සභා මැතිවරණයට යොදා ගැනීමට නියමිත, 2012 වසරේ ඡන්ද හිමි නාම ලේ්ඛනයට අනුකූ®ලව, නුවරඑළිය දිස්ත්‍රික්කය සඳහා ලියා පදිංචි මුළු ඡන්දදායකයින්ගේ සංඛ්‍යාව 507693 කි. එහි සිංහල ඡන්දදායකයින්ගේ සංඛ්‍යාව දෙලක්‍ෂය ඉක්මවනු ලබයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>14</day>
    </date>
    <link>http://www.dinamina.lk/2013/08/14/_art.asp?fn=r13081414</link>
    <topic>වයඹ අලි 5000ක්බුලත් කොළය අතට ගනිති</topic>
    <author>කුරුණෑගල මධ්‍යම විශේෂ වයඹ පළාත් සංචාරක හාකුරුණෑගල දිසා සංචාරක</author>
    <content>මේ වන විට වයඹ පළාතේ එක්සත් ජාතික පාක්‍ෂකයන් 5000කට ආසන්න පිරිසක් පක්‍ෂය. අතහැර ශ්‍රී ලංකා නිදහස් පක්‍ෂයට එක් වී සමාජිකත්වය ලබාගෙන ඇති බැව් අනාවරණය වේ.වයඹ පළාත් සභා මැතිවරණ මෙහෙයුම් කටයුතු මැතිවරණ කොට්ඨාස මට්ටමින් සෞඛ්‍ය ඇමැති මෛත්‍රීපාල සිරිසේන මහතාගේ ප්‍රධානත්වයෙන් ක්‍රියාත්මක වේ.ඉදිරියේ දී ජනහමු 10ක් පැවැත්වීමට ද නියමිතය.එ. ජා. පක්‍ෂයේ සහ ජනතා විමුක්ති පෙරමුණේ සංවිධාන කටයුතු මෙන්ම ප්‍රජාතන්ත්‍රවාදී පෙරමුණේ සංවිධාන කටයුතු ද අඩපණ වී ඇති බැව් තතු දත්තෝ සදහන් කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>14</day>
    </date>
    <link>http://www.dinamina.lk/2013/08/14/_art.asp?fn=s1308141</link>
    <topic>ආසියානු යොවුන් ක්‍රීඩා උළෙලටශ්‍රී ලංකා කණ්ඩායම නැංජින් යයි</topic>
    <author>ප්‍රින්ස් ගුණසේකර</author>
    <content>චීනයේ නැංජින් හී පැවැත්වෙන 2 වැනි ආසියානු යොවුන් ක්‍රීඩා උළෙලට සහභාගීවන ශ්‍රී ලංකා කණ්ඩායම අද අලුයම පිටත් විය.වසර 2017දී හම්බන්තොට පැවැත්වෙන 3වැනි ආසියානු යොවුන් ක්‍රීඩා උළෙලේ සත්කාරකත්වය චීනයේදී ශ්‍රී ලංකාවට පිරිනැමෙන හෙයින් මෙවර ක්‍රීඩා උළෙලේ වැඩි අවධානයක් මෙරට ක්‍රීඩක ක්‍රීඩිකාවන් වෙත යොමුව පවතී.නැංජින් ආසියානු යොවුන් ක්‍රීඩා උළෙල‍ මේ මස 16වැනිදා සිට 24 වැනිදා දක්වා පැවැත්වෙන අතර සමාප්ති උත්සවයේදී ශ්‍රී ලංකාවට සත්කාරකත්වයේ නිල ධජය ප්‍රදානය කෙරේ.චීනයේ නැංජින් බලාගිය ශ්‍රී ලංකා කණ්ඩායමට ක්‍රීඩක ක්‍රීඩිකාවන් 37ක් හා නිලධාරී මහත්ම මහත්මීහු 15ක් එක්ව සිටිති.ශ්‍රී ලංකා කණ්ඩායමේ නායකත්වය ටෙනිස් ක්‍රීඩක ෂාමල් දිසානායකට හිමිව ඇති අතර ඔහු කොළඹ රාජකීය විදුහලේ දීප්තිමත් ක්‍රීඩකයෙකි. ලෝක කනිෂ්ඨ ටෙනිස් ක්‍රීඩක වර්ගීකරණයේ 223 වැනි ස්ථානයේ සිටින ෂාමල් ශ්‍රී ලංකාවේ 18න් පහළ කනිෂ්ඨ ටෙනිස් ශ්‍රේණිගත කිරීමේ අංක එකේ සිටින ක්‍රීඩකයා වේ.අවුරුදු 18න් පහල ක්‍රීඩක ක්‍රීඩිකාවන්ගේ දක්ෂතා උරගා බලන ආසියාවේ දැවැන්තම ක්‍රීඩා උළෙල වන මෙයට රටවල් 44ක සහභාගිත්වය ස්ථීර කොට ඇතැයි සංවිධාකයෝ පවසති. නැංජින් යොවුන් ක්‍රීඩා උළෙලට ක්‍රීඩා 16ක් ඇතුළත් වන අතර ක්‍රීඩක ක්‍රීඩිකාවෝ 2633ක් තරග බිමට පිවිසෙති.සත්කාරක චීනයෙන් ක්‍රීඩක ක්‍රීඩිකාවන් 255ක් එක්වන අතර තායිලන්තයෙන් 184ක්, කසකස්තානයෙන් 147කට වැඩි සහභාගිත්වයක් ඇත. අසල්වැසි ඉන්දීය කණ්ඩායමට ක්‍රීඩක ක්‍රීඩිකාවන් 58ක් ඇතුළත් වේ.ශ්‍රී ලංකා කණ්ඩායම ජයග්‍රහණ අපේක්ෂා කරන අතරම විනයවත් පිරිසක් ලෙස රටේ අභිමානය ආරක්ෂා කිරීමට අරමුණු කරගෙන ඇතැයි කණ්ඩායම් ප්‍රධානී ඔලිවියා ගමගේ මහත්මිය සඳහන් කළාය.යොවුන් ක්‍රීඩක ක්‍රීඩිකාවන්ගෙන් සමන්විත කණ්ඩායමක් බැවින් මෙවැනි දැවැන්ත තරගාවලියකදී බො‍හෝ අත්දැකීම් ඔවුන්ට ලැබෙනු ඇතැයි ගමගේ මහත්මිය පැවැසුවාය.මලල ක්‍රීඩා, පිහිනුම්, සත් සාමාජික රගර්, වෙඩි තැබීම, ස්කොෂ්, ටේබල් ටෙනිස්, ටෙනිස් හා බර ඉසිලීමේ ක්‍රීඩාවලට ශ්‍රී ලංකා ක්‍රීඩක ක්‍රීඩිකාවෝ සහභාගී‍ වෙති.මෙයට පෙර 2009 සිංගප්පූරුවේ පැවැති ක්‍රීඩා උළෙලේදී ශ්‍රී ලංකාවට මලල ක්‍රීඩාවෙන් රිදී පදක්කමක් හා ලෝකඩ පදක්කම් දෙකක් හිමිවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>14</day>
    </date>
    <link>http://www.dinamina.lk/2013/08/14/_art.asp?fn=s1308142</link>
    <topic>ම/ප ප්‍රවීණයන්ගේ මලල ක්‍රීඩා සංගමයේ මුල් පුටුව මනම්පේරීට</topic>
    <author>මහනාම ගලහිටියාව මහනුවර උතුර විශේෂ</author>
    <content>මධ්‍යම පළාත් ප්‍රවීණයන්ගේ මලල ක්‍රීඩා සංගමයේ සභාපති ලෙස විශ්‍රාමික ජ්‍යෙෂ්ඨ පොලිස් අධිකාරී එම්.එම්.අශෝක මනම්පේරී මහතා තේරී පත්විය.පසුගියදා පැවැති නිලවරණයේදී තේරී පත්වු නව නිලධාරී මණ්ඩලය මෙසේය.සභාපති-එම්.එම්.අශෝක මනම්පේරී, උප සභාපතිවරු-සුමනා ගුණවර්ධන, කර්නල් එම්.පී.චන්ද්‍රසේන, එන්.එල්.ඩබ්‍.නරසිංහ, එම්.අයි.එම්.හාසිම්, ප්‍රධාන ලේකම්-ඩබ්.සිරිල් පෙරේරා, උප ලේකම්-ආර්.එම්.චන්ද්‍රා විජේරත්න, භාණ්ඩාගාරික-ඩබ්.ඒ.යසරත්න විජේසිංහ, උප භාණ්ඩාගාරික-එම්.එච්.අමරදාස, පුහුණුකරු-ඩබ්.බී‍.බෝගහලන්ද, ස.පුහුණුකරු-නීල වික්‍රමආරච්චි, වෛද්‍ය උපදේශකවරු-ජේ.එන්.සල්වතුර ආරච්චි, අසේල රත්නායක, නීති උපදේශක-අසංග තිලකරත්න, ගණන් පරීක්ෂක.කේ.ඩී.එන්.පී.කරුණාතිලක, අනුශාසකවරු-නාගරික මන්ත්‍රී ඩබ්.ඒ.සරත් විජේසිංහ, ඩබ්.බී.බෝගහලන්ද, කේ.එම්.කරුණාරත්න, කාරක සභිකයන්-ඩබ්.ඒ.චන්ද්‍රානී විජේසිංහ, ඩී.ඩී.එම්.කේ.පී.පෙරේරා, ඩී.කේ.දැල්පිටිය, එම්.පී.අනුරුද්ධිකා විජේසිංහ, කේ.එම්.මනම්පේරී, එම්.බී.හේරත්, ජී.අයි.ඩී.කරුණාරත්න, එම්.එම්.පී.බී.මනම්පේරී, එම්.බී‍‍‍.ඩී.මිතිල බණ්ඩාර, එච්.මහේෂ් සේනාරත්න, ඩී.එස්.දේශප්‍රිය නවරත්න මහත්ම මහත්මීන් තේරී පත්වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>14</day>
    </date>
    <link>http://www.dinamina.lk/2013/08/14/_art.asp?fn=s1308143</link>
    <topic>රොෂාන්ට පදක්කම් ත්‍රිත්වයක්</topic>
    <author/>
    <content>දියගම මහින්ද රාජපක්ෂ ජාත්‍යන්තර ක්‍රීඩාංගණයේදී පසුගියදා නිමාවු ප්‍රවීණයන්ගේ මලල ක්‍රීඩා උළෙලේදී රන් පදක්කම් දෙකක් හා ලෝකඩ පදක්කමක් දිනාගැනීමට රොෂාන් චමින්ද සමත්විය.27වැනි වරට පැවැති මලල ක්‍රීඩා තරගාවලියේ අවු.35 වයස් කාණ්ඩය නියෝජනය කළ රොෂාන් මීටර් 3000 බාධක දිවීම හා කිලෝමීටර් 5 ඇවිදීමේ තරගය ජයග්‍රහණය කරමින් රන් පදක්කම් දිනාගත් අතර ලෝකඩ පදක්කම මීටර් 800 ධාවන ඉසව්ව සඳහා හිමිවිය.තම හැකියාවන් හඳුනාගනිමින් තමාට තරගාවලිය සඳහා එක්වීමට ලබාදුන් අනුග්‍රහය පිළිබඳව ග්ලෝබල් ලයිෆ් ස්ටයිල් ලංකා සමාගමට තම ස්තුතිය පිරිනමන පව රොෂාන් පවසයි. ඉන්දියව, නේපාලය, බංගාදේශය, ඉරානය, කටාර්, සිංගප්පූරුව නියෝජයන කරමින් ක්‍රීඩක ක්‍රීඩිකාවන් විශාල පිරිසක් මේ තරගාවලිය සඳහා එක්වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>14</day>
    </date>
    <link>http://www.dinamina.lk/2013/08/14/_art.asp?fn=s1308144</link>
    <topic>හඳපාන්ගොඩ ක්‍රිකට් 17-18</topic>
    <author/>
    <content>හඳපාන්ගොඩ සුමිතුරු සුහද හමුව සංවිධාන කරන සුමිතුරු අභියෝග ශූරතා කුසලාන සය සාමාජික සැහැල්ලු පන්දු ක්‍රිකට් තරගාවලිය මේ මස 17-18 දෙදින බෝපේ රාජසිංහ විද්‍යාලයීය ක්‍රීඩාංගණයේදී පැවැත්වේ.තරගාවලියේ ශූරතාව සඳහා රු.30000ක්, අනුශූරතාවට රු.20000ක් පිරිනැමෙන අතර හොඳම පිතිකරුවා, හොඳම පන්දු යවන්නාටද මුදලින් ත්‍යාග පිරිනැමෙන බව සංවිධායකයෝ පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>14</day>
    </date>
    <link>http://www.dinamina.lk/2013/08/14/_art.asp?fn=s1308145</link>
    <topic>වේගවත්ම ගැහැණියත් ජැමෙයිකාවෙන්</topic>
    <author/>
    <content>ජැමෙයිකාවේ ෂෙලී ඈන් ෆ්රේසර් ප්‍රයිස් ලෝක මලල ක්‍රීඩා ශූරතාවලියේ කාන්තා මීටර 100 කිරුළ දිනා ගැනීමට සමත් වූවාය.ඔලිම්පික් රන් පදක්කම් දෙකක් දිනා ගෙන සිටින ෂෙලී 2009 ලෝක ශූරියද වන්නීය. ඇය මෙවර කිරුළ හිමිකර ගත්තේ මේ තරග වාරයේ වේගවත්ම කාලය වන තත්පර 10.71කිනි.අයිවරි කෝස්ට් හි මුරියල් අහෝරි (10.93) රිදී පදක්කම දිනා ගත් අතර මේ ඉසව්වේ මෙතෙක් ශූරියව සිටි අමෙරිකාවේ කාමලිටා ජෙටර් (10.94) ලෝකඩ පදක්කම හිමිකර ගත්තාය.අමෙරිකාවේ ඩේවිඩ් ඔලිවර් මීටර 110 කඩුලු පැනීමේ කිරුළ හිමිකර ගත්තේය.ජේසන් රිචර්ඩ්සන් (හිටපු ශූරයා) හා ඇරියස් මෙරිට් (ඔලිම්පික් ශූර හා ලෝක වාර්තාලාභී) ඇතුළු ලෝක මට්ටමේ ක්‍රීඩකයන් අභිබවමින් ඔලිවර් තරගය ජය ගනිද්දී ඔහුගේ මව ක්‍රීඩා මණ්ඩපයේ සිට බලා සිටියේ ඉකි ගසමිනි.බ්‍රිතාන්‍යයේ ක්‍රිස්ටින් ඔහුරුඔගු ද සතුටු කඳුළු වැගුරුවාය. 2007 වසරේදී ඇය දිනා ගත් කාන්තා මීටර 400 කිරුළ යළි අත්පත් කර ගැනීමට ක්‍රිස්ටින් මෙවර සමත් වූවාය. මේ ඉසව්වේ කිරුළ හිමිකර ගෙන සිටි බොට්ස්වානා හි අමන්ට්ල් මොන්ට්ෂො මෙවර ක්‍රිස්ටින්ට පරාජය වූවාය.14 වැනි ලෝක මලල ක්‍රීඩා ශූරතාවලියේ පස්වැනි දිනය වන අද දිනා ගැනීමට තිබෙන එකම රන් පදක්කම වනුයේ පිරිමි කිලෝ මීටර 50 ඇවිදීමේ ඉසව්වේ අවසාන තරගයයි.තරගාවලි වැඩසටහනේ වැඩිම කල් ගතවන මේ ඉසව්වේ පදක්කමක් දිනා ගැනීමට සත්කාරක රුසියාව බලාපොරොත්තුවෙන් සිටී. පැය හතරකට ආසන්න කාලයක් මේ තරගය සඳහා ගතවනු ඇත.2007-08 ඔස්ට්‍රේලියාව හා ඉතාලියේ තරගකරුවන් හැරුනු විට රුසියාව මේ දක්වා මේ ඉසව්වේ සිය ආධිපත්‍යය පතුරුවා ගෙන සිටී.ආසියාව පැත්තෙන් බලන විට, චීනය හා ජපානයද කිලෝ මීටර 50 ඉසව්වේ ඉදිරියට පැමිණ සිටිති. පසුගිය වසරේ ලන්ඩන් තරගයේදී චීනයේ සයි ටියන්ෆෙන්ග් ලෝකඩ පදක්කම හිමිකර ගැනීමට සමත් විය.ජපානයේ ටකයුකි ටනි ලෝක ලැයිස්තුවේ සිවුවැනි ස්ථානයේ පසුවෙයි. මේ අතර, රුසියානු අගනුවරට මීට සතියකට පමණ පෙර පැමිණි අවස්ථාවේ පටන් ශ්‍රී ලංකා පිරිමි මීටර 400 සහය දිවීමේ කණ්ඩායම ඉතාමත් වෙහෙසකාරී පුහුණුවීම්වල නිරතව සිටී. පසුගිය වසර ගණනාවක් තිස්සේ ශ්‍රී ලංකාවට කීර්තියක් අත්කර දුන් මලල ක්‍රීඩකයන් බිහිකළ පළපුරුදු ශ්‍රී ලංකා පුහුණුකරු යෝගානන්ද විජේසුන්දර මහතාගේ අධීක්ෂණය යටතේ කණ්ඩායම පුහුණුවෙමින් සිටී.පසුගිය මාසයේ ඉන්දියාවේ පූනේ හි පැවැති ආසියානු ශූරතාවලියේදී ලෝකඩ පදක්කම දිනා ගත් ක්‍රීඩකයන් සිවුදෙනා මේ තරගයටද යොදා ගැනීමට ශ්‍රී ලංකාව බලාපොරොත්තුවෙන් සිටියද යෂ්ටිය හුවමාරු කර ගන්නා අනුපිළිවෙල තවමත් ස්ථිර කර ගෙන නැත.මොස්කව් හි ශ්‍රී ලංකාවේ බලාපොරොත්තු ප්‍රධාන වශයෙන් රැඳී තිබෙන්නේ කාන්තා හෙල්ල වීසි කිරීමේ ක්‍රීඩිකා නදීකා ලක්මාලි කෙරෙහිය.පසුගිය මාසයේ ඉන්දියාවේදී ආසියානු ශූරතා ලෝකඩ පදක්කම දිනා ගැනීමට පෙර ඇය ආසියානු ග්‍රොන් ප්‍රී තරගමාලාවේ ඉසව් තුනම ජයග්‍රහණය කළාය. “මම මේ තරගවාරයේ හොඳින් සූදානම් වෙමින් සිටිනවා. මගේ ශ්‍රී ලංකා වාර්තාව අභිබවමින් ඊට වඩා පෙරට යාමට මා සෑම උත්සාහයක්ම දරනවා” යනුවෙන් ලක්මාලි පුහුණුවීමකින් පසුව කියා සිටියාය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>14</day>
    </date>
    <link>http://www.dinamina.lk/2013/08/14/_art.asp?fn=s1308146</link>
    <topic>සිවිල් ආරක්ෂක ක්‍රීඩා ශූරතාව වැලිඔයට</topic>
    <author>බන්දුල සෙනවිරත්න වවුනියාව උතුර</author>
    <content>සිවිල් ආරක්ෂක දෙපාර්තමේන්තුව සංවිධාන කළ අන්තර් බළකා තෙවැනි මලල ක්‍රීඩා උළෙලේ සමස්ත ශූරතාව හිමිකර ගැනීමට වැලිඔය කලාපයට හිමිවිය.වැලිඔය කලාපය ලකුණු 253ක් ලබාගත් අතර ලකුණු 223ක් ලබාගත් පොළොන්නරුව කලාපයට අනුශූරතාව හිමිවිය.තෙවැනි ස්ථානය දිනාගත්තේ විල්පත්තුව කලාපය විසිනි. ක්‍රීඩා උළෙලේ ජයග්‍රාහකයන් දිරිගැන්වීමේ අරමුණින් මුදල් ත්‍යාග පිරිනමන බවත්, එය සංකේතවත් කරමින් මෙවර ජයග්‍රාහකයන්ට රුපියල් ලක්ෂයක ත්‍යාග මුදල් ලබාදෙන බවත් සිවිල් ආරක්ෂක අධ්‍යක්ෂ ජෙනරාල්වරයා පැවැසීය.වැලිඔය මහවැලි ක්‍රීඩාංගණයේදී පසුගියදා නිමාවට පත්වු තරගාවලියට සිවිල් ආරක්ෂක කලාප 20ක් නියෝජනය කරමින් ක්‍රීඩක ක්‍රීඩිකාවන් එක්වු අතර මෙවර තරගාවලියට කිලිනොච්චි හා මුලතිව් කලාප එක්වීම විශේෂත්වයකි. සිවිල් ආරක්ෂක දෙපාර්තමේන්තු අධ්‍යක්ෂ ජෙනරාල් රියර් අද්මිරාල් ආනන්ද පීරිස් මහතාගේ ප්‍රධානත්වයෙන් ක්‍රීඩා උළෙල අති‍රේක අධ්‍යක්ෂ ජෙනරාල් මේජර් ජනරල් මොහාන් සුමනසේන මහතා මුලිකත්වයෙන් සංවිධානය වුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>14</day>
    </date>
    <link>http://www.dinamina.lk/2013/08/14/_art.asp?fn=s1308147</link>
    <topic>සාෆ් රන් කුසලානය දිනුවොත්පාපන්දු ක්‍රීඩකයකුට යතුරු පැදියක්</topic>
    <author>ප්‍රින්ස් ගුණසේකර</author>
    <content>නේපාලයේ සිට දකුණු ආසියානු පාපන්දු රන් කුසලානය රැගෙන ඒමට සමත්වුවහොත් ශ්‍රී ලංකා ක්‍රීඩකයකුට යතුරු පැදිය බැගින් ලබාදෙන බව පාපන්දු සම්මේලනයේ සභාපති රංජිත් රුද්‍රිගූ මහතා පවසයි.ශ්‍රී ලංකා පාපන්දු ක්‍රීඩකයන්ට දිරි දීමක් ලෙස මේ ප්‍රදානය කිරීමට සැලසුම් කළ බවත්, ජයග්‍රහණයෙන් පසු ‍බොහෝ දෑ ඔවුන්ට හිමිවනු ඇතැයි පාපන්දු සභාපතිවරයා අවධාරණය කරයි.ශ්‍රී ලංකා පාපන්දු පිලට අලුතින් එක්වූ බ්‍රසීල ජාතික පුහුණුකරු ක්ලෝඩියෝ රොබොර්ටෝ ලබා දී ඇති පාපන්දු සංවර්ධන සැලසුම් අනුව ජයග්‍රහණ වැඩි ඈතක නොවන බව රුද්‍රිගූ මහතා සඳහන් කළේය.එම පාපන්දු සංවර්ධන වැඩ සටහනට දිගු කාලීන හා කෙටි කාලීන සැලසුම් ඇතුළත් හෙයින් ක්‍රමානුකූල දියුණුවක් ලබාගත හැකි බව පාපන්දු සභාපතිවරයාගේ විශ්වාසය වී තිබේ.දකුණු ආසියානු පාපන්දු ශූරතාවලියට සහභාගි වන ශ්‍රී ලංකා පිල පාපන්දු නිවහනේදී ආගමික වතාවත්වල යෙදුණු අතර අනතුරුව පැවැති මාධ්‍ය හමු‍වේදී රුද්‍රිගූ මහතා මේ බව පැවැසීය.මේ මස 31වැනිදා සිට සැප්තැම්බර් 11වැනිදා දක්වා නේපාලයේ පැවැත්වෙන දකුණු ආසියා පාපන්දු ශූරතාවලියට සහභාගිවන ශ්‍රී ලංකා කණ්ඩායම පෙරේදා තායිලන්තය බලා ගිය අතර එහි පැවැත්වෙන පුහුණු තරග කිහිපයකින් පසු මේ මස 27වැනිදා නේපාලයේ කත්මණ්ඩු නුවරට ළඟාවේ.ශ්‍රී ලංකා පාපන්දු පිලට ගම්පොල වික්‍රමබාහු මධ්‍ය මහා විද්‍යාලයෙන් බිහිවූ සුරන්ද බණ්ඩාර නායකත්වය ලබාදෙන අතර කණ්ඩායමේ මැද පෙළ ශක්තිමත් කරයි. මෙයට මාස කිහිපයකට පෙර ශ්‍රී ලංකාවට පැමිණි බ්‍රසීල ජාතික පුහුණුකරුගේ මුල්ම තරග සංචාරය වන මෙය ශ්‍රී ලංකාවට වඩාත් වාසිදායක වනු ඇතැයි නායක සුරන්ද බණ්ඩාර විශ්වාසය පළකරයි.  ජ්‍යෙෂ්ඨ ක්‍රීඩකයන් කිහිපදෙනකු සමග නැගී එන යොවුන් ක්‍රිඩකයන් ද සිටින තම කණ්ඩායම සමබර එකක් බව නායක සුරන්ද බණ්ඩාරගේ අදහස විය.ශ්‍රී ලංකා පාපන්දු සංචිතය මෙසේය.සුරන්ද බණ්ඩාර (නායක), චතුර ගුණරත්න (උප නායක), බණ්ඩාර වරකාගොඩ, නිපුණ බණ්ඩාර, මොහොමඩ් ඉසෙදීන්, රවුමි මොහිදීන්, සංඛ ධනුෂ්ක, සනෝජ් සමීර, බුද්ධික බණ්ඩාර, තරිඳු එරංග, චතුරංග සංජීව, ටී.ආර්.ටී.රිස්නි, පීටර් චාල්ස්, මොහොමඩ් ඉම්රාන්, දමිත කුමාර, මො‍හොමඩ් සමීර්, ළහිරු තාරක, සුදර්ශන ගුණසිංහ, දසුන් පරණවිතාන, ඩී.එම්.සිල්වා, මොහොමඩ් නෆීර්, මොහොමඩ් ෆසාල්.</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>14</day>
    </date>
    <link>http://www.dinamina.lk/2013/08/14/_art.asp?fn=s1308148</link>
    <topic>ගනර්ස් සුපර්ක්‍රොස් තරගාවලියේඅරවින්ද-සඳරුවන් ශූරතා දිනති</topic>
    <author/>
    <content>ශ්‍රී ලංකා කාලතුවක්කු රෙජිමේන්තුව හා ශ්‍රී ලංකා මෝටර් රථ ධාවකයන්ගේ සංගමය එක්ව මෙහෙයවනු ලැබූ ගනර්ස් සුපර්ක්‍රොස් මෝටර් රථ හා යතුරුපැදි ශූරතාවලියේ දක්ෂතම මෝටර් රථ ධාවකයා හා දක්ෂතම යතුරුපැදි ශූරයා සම්මාන අත්කර ගැනීමට අරවින්ද ප්‍රේමදාස හා ගයාන් සඳරුවන් සමත්වූහ.තමන්කඩුව යුද හමුදා කාලතුවක්කු මෝටර් රථ ධාවන පථයේ දී පසුගියදා පැවැති මේ ශූරතාවලියේ අශ්ව බල 3500 එස්.එල්.ජී.ටී. සුපිරි තරග ඉසව් දෙකම ජය ගැනීමට අරවින්ද සමත්වූ අතර එම්.එක්ස්. මෝටර් ක්‍රොස් අශ්ව බල 125 -250 කාණ්ඩයේ විශිෂ්ට දස්කම් දැක්වීමට සඳරුවන් සමත්විය.ඔහු එම කාණ්ඩයේ පළමු තරගයෙන් දෙවැනි තැන ලැබූ අතර දෙවැනි තරගයෙන් පළමු ස්ථානය අත්කර ගත්තේය. මෝටර් රථ තරග ඉසව් 13ක්, අ‍වුරුදු 13න් පහළ යතුරුපැදි තරග ඉසව්වක් හා යතුරු පැදි තරග ඉසව් 14කින් සමන්විත වූ ගනර්ස් සුපර්ක්‍රොස් තරගාවලියට මෙරට ප්‍රබලතම මෝටර් රථ ධාවන ශූරයන් වන පසිඳු පීරිස්, දිනේෂ් දෙහෙරගොඩ, ජනක ඩයස්, උපුල්වන් සේරසිංහ, අශාන් සිල්වා තරග වැදුණු අතරසියැට් - ස්ලාඩා වාර්ෂික ශූරතාවලියට ඇතුළත් වන ‍මේ තරගාවලියට මෙරට විශිෂ්ටතම යතුරුපැදි ධාවකයන් වන ෂෙහාන් අධිකාරී, ළහිරු ජීවන්ත, ෂනුක සඳරුවන්, උද්දික ශ්‍රීමාල්, ආනන්ද වෙඩිසිංහ, ඉෂාන් දසනායක ඇතුළු ක්‍රීඩකයන් රැසක් තරග කළහ. මෙවර තරගාවලියේ විශේෂත්වය වූයේ මේ වසරේ පැවැති සුපර්ක්‍රොස් තරගාවලි අතර සංවිධානයෙන් ඉහළ මට්ටමක පැවැතීමය.කාලය කලමනාකරණය කරමින් වඩාත් සාර්ථක ලෙස පැවැති ගනර්ස් සුපර්ක්‍රොස් තරගාවලිය මෙහෙයවීම භාරව මේජර් ජෙනරාල් ජේ.සී‍‍.රඹුක්පොත මහතාගේ අධික්ෂණය යටතේ කටයුතු කරනු ලැබුවේ යුද හමුදා මෝටර් රථ හා යතුරුපැදි ක්‍රීඩා සමාජයේ සභාපති බ්‍රිගේඩියර් දේවින්ද පෙරේරා මහතා විසිනි. 8වැනි වරට පැවැති ගනර්ස් සුපර්ක්‍රොස් තරගාවලියේ ප්‍රධාන ආරාධිතයා ලෙස නව යුදහමුදාපති ලුතිනන් ජෙනරාල් ආර්.එම්.දයා රත්නායක මහතා සහභාගි විය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>14</day>
    </date>
    <link>http://www.dinamina.lk/2013/08/14/_art.asp?fn=f1308141</link>
    <topic>වසර 35ක වැඩ අවුරුදු හතරෙන් කළා</topic>
    <author>සාකච්ඡා කළේ ඉරංගිකා රංගේ ඡායාරූප - සමන් ශ්‍රී වෙදගේ</author>
    <content>උතුරු පළාත සඳහා ඡන්දයක් කැඳවා ඇති පසුබිම තුළ යුද්ධය නිමවීමෙන් පසු එම පළාතේ සිවිල් පරිපාලනය ගොඩනැඟීමේ රජයේ උත්සාහය ගැන උතුරු පළාත් ආණ්ඩුකාර මේජර් ජනරාල් ජී. ඒ. චන්ද්‍රසිරි දැක් වූ අදහස් මෙසේය.* තිස් අවුරුදු යුද්ධය නිමවීමෙන් පසු, උතුරු පළාතේ සාමය උදාකිරීමේ රජයේ උත්සාහයට ඔබේ දායකත්වය කෙබඳුද?“සාමය” රන් බඳුනක දමා ලබාදුන් දෙයක් නොවේ. එය අති දුෂ්කර උත්සාහයන් ඔස්සේ ලබා ගත් දෙයක්. ත්‍රස්ත ගැටුම්වලින් පසුව උතුරේ සිවිල් පරිපාලනය ඇති කිරීමේ කාර්යභාරය පහසු කටයුත්තක් වූයේ නෑ. රටට ස්ථිර සාමය උදා කළ පසු අවුරුදු 4ක දී “මහින්ද චින්තන” වැඩසටහනෙන් රජය උතුර නැවත ගොඩනඟාගෙන යනවා.උතුරේ ජනතාව නැවත පදිංචි කිරීම ග්‍රාමීය ජනතාවගේ මූලික අවශ්‍යතාවලට ගැළපෙන ආකාරයෙන් යටිතල පහසුකම් වැඩිදියුණු කිරීමට ප්‍රධාන තැනක් ලබාදීමත්, සමාජ හා ආර්ථික සංවර්ධන අංශයෙන් භාරදූර කටයුත්තක්. මේ වනවිට ප්‍රදේශයේ 95% ක් වූ භූමි පරාසයක බිම් බෝම්බ ඉවත් කර තිබෙනවා. ඒ වගේ ම 400,000 ක් පමණ වන සිවිල් ජනතාව ඔවුන් ජීවත් වූ ප්‍රදේශවලම නැවත පදිංචි කළා.* උතුරේ තත්ත්වය ගැන කෙටියෙන් කතා කළොත්?මීට අවුරුදු හතරකට පෙර අප ත්‍රස්තවාදය පිටුදකින අවස්ථාව වනවිටත් උතුරේ තිබුණේ ව්‍යාකූල තත්ත්වයක්. දැවැන්ත විනාශයක් හමුවේ යළි ගොඩනැඟීම පහසු වුණේ නෑ. නිවැරදි ඉලක්ක යටතේ දැඩි අධිෂ්ඨානයකින් කටයුතු කිරීම නිසා ජන ජීවිතය ක්‍රමයෙන් සාමාන්‍ය තත්ත්වයට පත් කිරීමට හැකි වුණා. ඒ වගේම සාමය උදාකිරීමෙන් පමණක් නොව යටිතල පහසුකම් ලබාදීම මඟින් ප්‍රදේශයට නව මුහුණුවරක් ලබාදීමට හැකි වුණා. ත්‍රස්තවාදය හේතුවෙන් රුධිරයෙන් තෙත් වූ බිමක, දශක තුනකට පසු සාමය උදා කිරීමෙන් පමණක් සෑහීමකට පත්වුණේ නෑ.වරාය , ගුවන් තොටුපොළ, නිවාස, පාසල් හා ගොවිපොළ නැවත ඉදිකර එහි ප්‍රබෝධය වෙනුවෙන් නව තාක්ෂණයත් හඳුන්වා දුන්නා. ජනාධිපති මහින්ද රාජපක්‍ෂ මහතාගේ දූරදර්ශි ප්‍රතිපත්ති අනුව ලොව කිසිම රටකට දෙවැනි නොවන ආකාරයෙන් ඉතා කෙටි කාලයක් ඇතුළත විවිධ වැඩසටහන් ගණනාවක් ක්‍රියාත්මක කිරීමට හැකි වුණා.එහිදී එතුමා මූලිකත්වය ලබා දිය යුතු ක්‍ෂේත්‍ර හතරක් හඳුනාගෙන තිබුණා. බිම් බෝම්බ ඉවත්කිරීම, යළි පදිංචි කිරීම, යටිතල පහසුකම් සංවර්ධනය හා මූලික සංවර්ධන කටයුතු එහිදී ප්‍රධාන වුණා.මේවා පිළිගත හැකි අන්දමින් සාර්ථකව අවසන් කර තිබෙනවා. මේ සංවර්ධන ක්‍රියාවලිය අවසන් කිරීමට මත්තෙන් තවත් අරමුණු කීපයක් ඉතිරිවෙලා තිබෙනවා.එල්. ටී. ටී. ඊ. ය විසින් වළ දමා තිබූ පීඩන බිම් බෝම්බ, ක්ලේමෝ බෝම්බ හා පුපුරණ ද්‍රව්‍යය විවිධ ප්‍රදේශවලින් හමු වුණා. මේ හේතුවෙන් යළි පදංචි කිරීමේ කටයුතු සාර්ථක කර ගැනීමේදී බිම් බෝම්බ ඉවත්කිරීම ප්‍රධාන ම කටයුත්ත වුණා.බිම් බෝම්බ පිළිබඳ විෂය දැනුම ඇති අයගේ අදහස වූයේ, යුද්ධයෙන් පීඩාවට පත් වූ රටක් වශයෙන් මෙතෙක් කළ සංවර්ධනය සිදු කිරීමට අවම තරමින් වසර 35 ක්වත් ගත වන බවයි. බිම් බෝම්බ ඉවත්කිරීම සඳහා ඉතිරිව තිබෙන්නේ මුහමලේ හා තවත් කුඩා ප්‍රදේශ කිහිපයක් පමණයි.* යළි පදිංචි කිරීමේ වැඩසටහන්වල ප්‍රගතිය කෙබඳු මට්ටමක ද පවතින්නේ?බිම් බෝම්බ ඉවත් කිරීමෙන් පස්සේ ප්‍රමුඛත්වය යළි පදිංචි කිරීමේ කාර්යයට ලබා දුන්නා. මේ සඳහා වැඩසටහන් සකසන්න වැඩි කාලයක් අවශ්‍යයි. උතුරේ යළි පදිංචි කිරීම්, සංවර්ධනය හා ආරක්ෂාව සඳහා ආර්ථික සංවර්ධන ඇමැති බැසිල් රාජපක්‍ෂ මහතා යටතේ ජනාධිපති කර්ය සාධන බළකායක් පත් කිරීම මඟින් මේ ක්‍රියාවලිය ප්‍රාණවත් කිරීමට හැකි වුණා. මේ කාර්ය සාධක බළකායට කඩිනම්ව යළි පදිංචි කිරීම ක්‍රියාත්මක කිරීම හා උතුරු පළාත යළි ප්‍රාණවත් කිරීමට අවශ්‍ය උපාය මාර්ගික රාමුව සැකසීමේ කාර්යභාරය පැවරුණා. මෙය කොතරම් හදිසි අවශ්‍යතාවක් වුණත් වැඩසටහන් මනාව සැලසුම් කර ක්‍රියාත්මක කළා.යළි පදිංචි කිරීමේදී එම පුද්ගලයන් තමන්ගේ මූලික භූමිවල නැවත පදිංචි කිරීමේ ප්‍රතිපත්තිය මූලික වුණා. කෙසේ වෙතත් මේ සියල්ල සුරක්ෂිතව හා මානව හිතවාදීව ජාත්‍යන්තර නීති රාමුව තුළ සිදු විය යුතු දෙයක්. ජනාධිපති කාර්ය සාධක බළකාය, සහන සැලසීම, මානව හිතවාදී සහය හා යළි පදිංචි කිරීම යන ප්‍රවිෂ්ට මාර්ග තුනට පෙර මූලික පහසුකම් සැකසීමට අවධානය යොමු කළා. යටිතල පහසුකම් සංවර්ධනයට පෙර යළි ප්‍රකෘති තත්ත්වයට පත් කිරීමේ ක්‍රියාවලියට මුල පිරුවා. ඒ සඳහා රාජ්‍ය යාන්ත්‍රණය ආරක්ෂක හමුදා හා රාජ්‍ය නොවන සංවිධානවල නිරන්තර සහයෝගය ලැබුණා. සෞඛ්‍ය පහසුකම්, අධ්‍යාපනය හෝ ජීවත්වීමේ මාර්ගයක්වත් නැතිව කුසගින්නේ සිටි ජනතාව දැන් ඉන්නේ අප්‍රමාණ සතුටකින්.* උතුරේ යටිතල පහසුකම් සංවර්ධනය ගැන ඔබට යමක් කිව හැකිද?උතුරේ යටිතල පහසුකම් සංවර්ධනය සඳහා රජය දැවැන්ත ආයෝජන සිදුකර තිබෙනවා. පළාතේ යටිතල පහසුකම්වලට බරපතළ හානි සිදු වූ නිසා හැම දෙයක් ම මුල සිට ම ආරම්භ කරන්න සිදු වුණා. ජීවත් වීමට සුදුසු ලෙස පරිසරය සකසා යළි පදිංචි කිරීමත් ජීවනෝපාය සැකසීමටත් අරමුදල් යෙදවූවා. කෙටි කාලයක් ඇතුළත යළි පුනුරුත්ථාපනය කිරීමෙන් අප තැබූ වාර්තාව සම කිරීමට ලෝකයේ කිසි ම රටකට නොහැකියි.මාර්ග, දුම්රිය මාර්ග, විදුලිය සැපයීම, පානීය ජලය හා අනෙකුත් යටිතල පහසුකම් සපුරාලීමට විශාල ආයෝජන සිදු කළා. ග්‍රාමීය පළාත් හා ජාතික මට්ටමේ සියලුම මාර්ග යළි සැකසුවා.යුද්ධය අවසන් වුණායින් පස්සේ මේ ප්‍රදේශ­‍ෙයන් පැමිණි පුද්ගලයන්ට ඒ9 හා ඒ32 ප්‍රධාන මාර්ග දෙකට ත්‍රස්තවාදීන් කළ හානිය දැකගන්න හැකි වුණා. උතුර - දකුණ යා කරන මේ මාර්ග දෙක සංවර්ධනය කළා. දුම්රිය මාර්ගත් ශීඝ්‍රයෙන් සංවර්ධනය කළා. පළාතේ සියලු දිස්ත්‍රික්කවල විදුලි බලය 90%කින් යථා තත්ත්වයට පත් කළා.අර්ධද්වීපයේ තිබුණු දැවැන්ත ම ගැටලුව වුණේ යාපනයට බීමට සුදුසු ජලය ප්‍රමාණවත් විදියට නොතිබීම. මේ ගැටලුවට විසඳුම් සොයාගන්න රජයට ආසියානු සංවර්ධන බැංකුවෙන් ආධාර ලැබුණා. පළාතේ සියලු දිස්ත්‍රික්කවලට ජලය සැපයීමේ ව්‍යාපෘතිය උප ව්‍යාපෘති 09 කට වෙන් කර ක්‍රියාත්මක කළ පසු අවශ්‍ය ජලය හා සනීපාරක්ෂක පහසුකම් ලබා දෙමින් පවතිනවා.සියලුම ග්‍රාමීය හා ප්‍රධාන රෝහල්වලට අනෙකුත් ප්‍රදේශයන්ට වඩා සෞඛ්‍ය වාසි ලැබිලා තියෙන්නේ. අනෙකුත් පළාත්වල ඩෙංගු උවදුර උග්‍ර තර්ජනයක් වී තිබුණත් උතුරේ මේ තත්ත්වය පාලනය කරන්න බලධාරීන්ට හැකි වුණා. අධ්‍යාපනික අංශයෙන් ගත්තත් කැපී පෙනෙන දියුණුවක් දකින්න තියෙනවා. යාපනයේ හා වව්නියාවේ පාසල් 1106 ක් තිබුණත් ගැටුම් කාලය ඇතුළත ක්‍රියාත්මක වුණේ 97 ක් පමණයි. ඇතැම් පාසල් ගොඩනැගිලි විනාශ කර තිබුණා. තවත් සමහර පාසල්වල බරපතළ ගුරු හිඟයක් පැවතුණා.පාසල් පුනරුත්ථාපනය කිරීමේදී ජාත්‍යන්තර සහයෝගය ලැබුණා.වර්තමානයේ සියලු පාසල් ක්‍රියාත්මක වෙනවා. එහි ගුරුවරු හා සිසුන්ගේ පැමිණීමේ සංඛ්‍යා වාර්තා ධෛර්යමත් කරවන සුලුයි. මේ වෙනස උදා කිරීමේදී රජයේ මහින්දෝදය විද්‍යාගාර ව්‍යාපෘතියත්, ප්‍රාථමික හා ද්විතීය පාසල් සංවර්ධනය ව්‍යාපෘතිය හා පාසල් 1000 සංවර්ධන ව්‍යාපෘතියත් ඉවහල් වුණා.ජාතික මට්ටමේ විභාගවලින් පළාතේ සිසුන් 23 දෙනෙකු ගණිතයෙන් හොඳම ප්‍රතිඵල ලැබීමෙන් අපේ කැපවීම්වල ප්‍රතිඵල දකින්න පුළුවන්. ජීවනෝපාය සංවර්ධන වැඩසටහන්වලදී රාජ්‍ය හා රාජ්‍ය නොවන, අන්තර්ජාතික සංවිධානවල සහයෝගය ලැබුණා.ගම්වැසියන්ට ආධාර ලබාදීමට එම ආයතනය වැඩසටහන් ක්‍රියාත්මක කළා.ඒ හරහා මේ පළාතේ සමූපකාර ජාලය ශක්තිමත් වුණා. කෘෂිකර්මාන්තයත් ධීවර කටයුතුත් මේ වනවිට යථා තත්ත්වයට පත් වෙලා. ඒ නිසා ඉදිරි වසර 4 ඇතුළත යාපනයේ ගොවියන් දිවයිනේ අනෙක් ප්‍රදේශවල ගොවියන් හා සම තලයකට පත් වෙනවා.මේ ප්‍රදේශයේ ප්‍රධාන වැව් සියල්ලක් ම මේ වනවිට ප්‍රතිසංස්කරණය කර අවසන්. සුළු පරිමාණ වැව් 800 ක් පමණ සංවර්ධනය කරන්න ආසියානු සංවර්ධන බැංකුවෙන් අපට ආධාර ලබා දෙන්නත් සූදානම්. පසුගිය යල කන්නයේදී උතුරේ ගොවීන් කෘෂිකර්මාන්තයෙන් විශාල ආදායමක් ලබා ගත්තා. ඔවුන් ලබාගත් අස්වැන්න සමූපකාර සමිති මඟින් අනෙක් පළාත්වලට බෙදා දුන්නා. උතුරේ මිරිස්, ධාන්‍ය, ලූනු හා පලතුරු ඇතුළු එළවළු අස්වැන්න ඉතා ඉහළ මට්ටමක පවතිනවා.ධීවර කර්මාන්තයටත් ජනතාවගේ විශාල අවධානයක් ලැබී තිබෙනවා. මුල් කාලයේදී මාළු මෙට්‍රික් ටොන් 2ක් සැපයූ උතුරු පළාත අද මාළු මෙට්‍රික් ටොන් 232 ක් සපයනවා.* උතුරේ ජනතාවගේ අනාගතය පිළිබඳව ඔබට කියන්නට ඇත්තේ කුමක්ද?මහින්ද චින්තන වැඩසටහනට අනුව එක ම රටක් එක ම නීතියක් ඇති සමාජයක් වෙනුවෙන් උතුර යළි ගොඩනැෙඟනවා. එය උතුරේ සංවර්ධන ක්‍රියාවලියේ පදනමයි. මේ වනවිට රජය ගෙන යන සාර්ථක ක්‍රියාමාර්ග හේතුවෙන් දමිළ ප්‍රජාවගේ විශ්වාසය රජයට ලැබී තිබෙනවා. උතුරේ ජනතාව දැන් සිටින්නේ තෘප්තියෙන්.ඒ වගේ ම ඔවුන් දුක්ඛිත බවින් මුදාගත් ජනාධිපතිතුමා පිළිබඳව තිබෙන්නේ දැඩි විශ්වාසයක්. ඔවුන්ට සතුටින් හා ශක්තිමත්ව නැඟී සිටින්නට අවශ්‍ය අඩිතාලම රජය විසින් ලබා දී අවසන්.* යුද්ධයෙන් පසු උතුරේ සිදුකරන මහා පරිමාණ සංවර්ධන ක්‍රියාවලිය පිළිබඳව කෙටියෙන් පැහැදිලි කළොත්?උතුරු පළාත පුරා සංවර්ධන ව්‍යාපෘති රැසක් මේ වනවිට ක්‍රියාත්මක කර තිබෙනවා. අවශ්‍ය ප්‍රමාණයට ජලය සැපයීම යාපනය දිස්ත්‍රික්කයට තිබෙන ගැටලුවක්.ඊට විසඳුමක් ලෙස ඉරණමඩුව ජලාශය ප්‍රතිසංස්කරණය කළා. ඒ සඳහා ආසියානු සංවර්ධන බැංකුවේ ආධාර ලැබුණා. එහි සංවර්ධන කටයුතු ඉදිරියටත් සිදු වෙනවා. එමගින් ලැබෙන ජලය මුළු යාපනය දිස්ත්‍රික්කයටත් ඩෙල්ප් දූපත්වලටත් ප්‍රමාණවත්. ඒ වගේම උතුරු පළාතේ සෑම දිස්ත්‍රික්කයකම කර්මාන්තශාලාවක් ඉදිකරන්නත් මේ වනවිට අවධානය යොමුවෙලා තියෙනවා.එහිදී අච්චුවේලි නගරය කර්මාන්ත පුරයක් ලෙස ගොඩනඟන්න සැලසුම් සකස් කරනවා.ඒ සඳහා අවශ්‍ය භූමි ප්‍රදේශය දැන් හඳුනාගෙන අවසන්. කිලිනොච්චියේ ඇඟලුම් කර්මාන්තශාලා ඉදිකිරීමත් සමඟ තරුණ තරුණියන්ට රැකියා අවස්ථා රැසක් උදා කරගන්න පුළුවන්. එමඟින් නිෂ්පාදන ධාරිතාව ඉහළ මට්ටමකට ගෙන එන්න අපට හැකි වෙනවා.ආදායම් මාර්ගයක් විදියට ජලනළ හා පෙදරේරු වැඩ, විදුලි කාර්මික ශිල්පීන් වැනි වෘත්තීය පුහුණු පාඨමාලා රැසක් මේ වනවිට යාපනයට හඳුන්වා දී තිබෙනවා. ඒ වගේ ම උතුරට නිවාස 40,000 ක් ලබා දීමේ රජයේ වැඩසටහන ද ක්‍රියාත්මක වෙමින් පවතිනවා. මේ සියලු ම වැඩසටහන් උතුරේ පුනරුදයට විශාල රුකුලක් සපයනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>14</day>
    </date>
    <link>http://www.dinamina.lk/2013/08/14/_art.asp?fn=f1308142</link>
    <topic/>
    <author>සටහන ඉරෝෂිණී දීපිකා</author>
    <content>අමෙරිකාවේ වෙසෙමින් බටහිර ජාතීන් හට බෞද්ධ මනෝ විද්‍යා උපදේශනයේ යෙදෙන ඇත්කඳවක සද්ධාජීව හිමියන් විසින් රචිත ‘මගෙන් ඇසූ ප්‍රශ්න’ කෘතිය මේ මස 18 වැනිදා සවස 3.00ට නාවල වික්‍රමසිංහාරාමයේ දී දොරට වඩී. මේ කතාබහ ඒ නිමිත්තෙනි.* බෞද්ධ පොතපත මෙන් ම මනෝ විද්‍යාවට අදාළ පොත පත රචනයට ඔබ වහන්සේ ගේ ඇති සැබැඳියාව පිළිබඳ හැඳින්වීමක් කළොත්?‘මගෙන් ඇසූ ප්‍රශ්න’ නමැති, බෞද්ධ මනෝ විද්‍යා උපදේශනයට අදාළ කෘතිය මා රචනා කළ නවවැනි කෘතියයි. මෙය ඉංග්‍රීසි සහ සිංහල යන භාෂාද්වයෙන්ම රචනා කිරීමට මා අදහස් කළා. මේ වන විට එහි සිංහල කෘතිය මුද්‍රණය වී තිබෙනවා.බුදු දහමට අදාළ ප්‍රශ්නෝත්තර පොතක් මා මුලින්ම රචනා කළා. ඊට පසුව බුදු දහම හා සම්බන්ධ තවත් කෘති දෙකක් රචනා කළා. පසුව පර්යේෂණ කෘති තුනක් රචනා කෙරුණා. ‘ළමා පෞරුෂත්වය හා විදේශගත මව’ එක කෘතියක්.ඒ මගින් කතා කළේ මව විදේශගත වීම නිසා එය ළමා පෞරුෂත්වය කෙරෙහි බලපා තිබෙන්නෙ කුමන ආකාරයට ද කියන කාරණාවයි. මේ සම්බන්ධයෙන් ශ්‍රී ලංකාවේ කෙරුණු පළමුවැනි පර්යේෂණ කෘතිය වන්නේත් මේ කෘතියයි. ඉන් අනතුරුව ආතති කළමනාකරණය සම්බන්ධයෙන් මා කෘතියක් රචනා කළා. කාර්යබහුල සමාජ පරිසරයක වෙසෙන අය ජීවත්විය යුත්තේ කෙසේද? ආතතියෙන් මිදීමට ක්‍රියා කළ යුතුවන්නේ කොහොමද? කියන කාරණා මං මෙහිදී කතා කළා.ඒ වගේ ම පාසල හා ළමා විනය බිඳවැටීම පිළිබඳ පර්යේෂණ ග්‍රන්ථයක් 2011 දී ප්‍රකාශයට පත් කළා. ඒ මගින් කතා කළේ පාසල් තුළ සිදුවන විෂමාචාර ක්‍රියා පිළිබඳයි. සිසුන් අතර ගැටකපන්නන්, සමලිංගික සේවනයේ යෙදෙන්නන්, විවිධාකාර අපරාධවල යෙදෙන්නන්, මත්ද්‍රව්‍ය භාවිත කරන්නන් සිටින බව තහවුරු වුණා. 2600 වැනි සම්බුද්ධත්ව ජයන්ති උත්සවයේ සම්බන්ධීකාරක වශයෙන් කටයුතු කළ මා, Buddhism for 2600 Years and Beyond කෘතිය රචනා කළා.මීට අමතරව මා අමෙරිකාවේ වෙසෙන ශ්‍රී ලාංකිකයන් වෙනුවෙන් Lanka Post නමින් පුවත්පතක් ප්‍රකාශයට පත් කරනවා. එහි කතුවරයා වන්නේත් මමමයි. මෙය සිංහල සහ ඉංග්‍රීසි යන භාෂාද්වයෙන් ම පළවන පුවත්පතක්. මං බෞද්ධ යතිවරයකු ෙලස බුදු දහමට අදාළ පොත පත රචනා කරනවා වගේ ම, මනෝ විද්‍යාව හා සම්බන්ධ පොතපත රචනය කෙරෙහිත් දැඩි රුචියක් දක්වනවා.* ‘මගෙන් ඇසූ ප්‍රශ්න’ කෘතියේ අන්තර්ගතය පිළිබඳ කතා කළොත්?මේ කෘතිය රචනා වී තිබෙන්නේ, විවිධ අවස්ථාවලදී දෙස් විදෙස් ජනතාවට බෞද්ධ මනෝ විද්‍යාව පිළිබඳ මා කළ උපදේශන අතරතුරදී ඔවුන් නැඟූ ප්‍රශ්න ආශ්‍රය කරගෙනයි. ග්‍රන්ථයක් කිරීම සඳහා අවශ්‍ය වන්නේ මොන වගේ ප්‍රශ්න ද කියා තෝරා ගැනීමකින් අනතුරුව මා මේ කෘතිය රචනා කරනු ලැබුවා. උදාහරණ විදිහට එක තැනකදී මගෙන් අහනවා ඔබේ ආගම මොකක්ද කියා.එතැනදී මං කියනවා මට ආගමක් නෑ කියලා. මෙය විටෙක විමතියකට කරුණක්. බෞද්ධ හාමුදුරු නමක් තමන්ට ආගමක් නෑ කියන්නෙ කොහොමද? මං මෙතනදී පාඨකයාට ආගම ගැන විග්‍රහ කරනවා. බටහිරදී ආගමෙන් කතා කරන්නෙ God, fate, believe, rebirth කියන කාරණා හතරයි. එම ආගම්වලට මේ කාරණා හතරෙන් තොරව යැපෙන්න බෑ. එහෙමත් බුදුදහම මීට වඩා වෙනස්. මං ඒ දේ පැහැදිලි කරනවා. ඒ වගේම තමයි අපගේ චර්යාවන් වෙනස් කරගත යුත්තේ කොහොමද? මං මේ ගැන මෙහිදී කතා කරනවා.* ඔබ වහන්සේ අමෙරිකාව වැනි බටහිර රටක වැඩ වසනවා. මේ කෘතිය ඉංග්‍රීසියෙන් රචනා කර ඔවුන් අතට පත් කිරීමට බලාපොරොත්තු වෙනවා. මේ කෘතිය ආගමික බේදයකින් තොරව කියවිය හැකියයි ඔබ වහන්සේ සිතනවාද?අනිවාර්යයෙන් ම මේ කෘතිය ආගම්, ජාති බේදයකින් තොරව ඕනෑම කෙනෙකුට කියවා තම ජීවිත හැඩගස්වා ගැනීමට ප්‍රයෝජනයට ගත හැකියි. මේ කෘතියේ අන්තර්ගත ප්‍රශ්නවලින් සමහරක් එරට වෙසෙන්නන් අතරින් මතු වූ ප්‍රශ්න. මං උපදේශනය කරනකොට ඔවුන් ඇසූ ප්‍රශ්න. සතියකට වරක් අමෙරිකාවේ මං වෙසෙන ප්‍රදේශයේ පල්ලියේ මා භාවනා උගන්වනවා. එයට ආගම් බේදයකින් තොරව ජනතාව එක්කාසු වෙනවා. මේ කෘතිය මගින් කතා කරන්නෙ අප සැමටම පොදු කරුණු.* ශ්‍රී ලාංකේයයන් බෞද්ධ මනෝ විද්‍යාවෙන් දුරස් වෙන්නත්, බටහිර ජාතීන් මෙයට රුචියක් දක්වන්නත් හේතුව මොකක්ද?අපේ රටේ විතරක් නොවෙයි, බුරුමය, කාම්බෝජය වගේ බෞද්ධ රටවලත් මේ තත්ත්වය දකින්න පුළුවන්. ශ්‍රී ලංකාවේ වෙසෙන්නෙ උත්පත්තියෙන් බෞද්ධයෝ. එහෙම නැතිව බෞද්ධ මනෝවිද්‍යාව කියන්නෙ මොකක්ද කියලා හදාරලා තේරුම් ගත් අය නෙවෙයි. ඒත් අද වනවිට බටහිර රටවල් බෞද්ධ මනෝවිද්‍යාව දෙසට යොමුවී තිබෙනවා. ඔවුන් මේ දේ පිළිබඳ හැදැරීම් කරලා යථා තත්ත්වය තේරුම් අරන් තියෙන්නෙ.අද අප අත්විඳින බෝ නොවන රෝග පිළිබඳ, ඒවා වැලැදීමට හේතුව, ඉන් සමනය වීමට කළ යුතු දේ බුදුහාමුදුරුවො ගිරිමානන්ද සූත්‍රයේදී දක්වා තිබෙනවා. ශරීර අභ්‍යන්තර ඉන්ද්‍රිය පිළිබඳ පවා උන්වහන්සේ සඳහන් කර තිබෙනවා. අප බෞද්ධ වුණාට, බුදුහිමි දේශනා කළ මේ දේවල් දන්නෙ නෑ. ඒකට හේතුව අප සූත්‍ර, අභිධර්මය, විනය පිළිබඳ කියවා හදාරා තේරුම්ගෙන, නොමැති වීමයි. එහෙම බැලුවහම වෛද්‍ය විද්‍යාවේ පියා හිපොක්‍රටීස්වත්, මනෝ විද්‍යාවේ පියා සිග්මන් ‍‍ෙෆ්‍රායිඩ්වත් නොවෙයි. බුදුහිමියන් බව ඔබට වැටහේවි.* මේ කෘතිය පරිහරණය වත්මත් සමාජයට වැදගත් වන්නෙ කුමන ආකාරයට ද?අද සමාජයේ වෙසෙන බොහෝ දෙනා සරු දේ නිසරු විදිහටත්, නිසරු දේ සරු විදිහටත් පිළිගන්නවා. උදාහරණ විදිහට ගත්තොත් අප ආහාරය වරද්දගෙන තිබෙනවා. මේ නිසා ලෙඩ රෝග වැලදෙනවා. එදා දවස කොහොමහරි ගතකරලා, ගතමනාවක් හොයාගෙන, අඩු මුදලකට, අඩු ගුණයෙන් යුත්, රසකාරක දමා රසගැන්වූ ආහාර කෑමට පුරුදු වෙලා. අප හොඳාකාරවම මෙතනදී එකිනෙකාට රැවටී තිබෙනවා. මං මේ කෘතියෙන් පෙන්වා දෙන්නෙ ඔබ කවුද? මොනවද කරන්නෙ? කියන දේ තේරුම් ගැන්වීමටයි.* අද්‍යතන පාඨකයා වැඩිපුරම බටහිර මනෝ විද්‍යාවට ඇබ්බැහි වී තිබෙනවා. අපේ ගැටලුවලට බෞද්ධ මනෝ විද්‍යාවේ විසැඳුම් තිබියදී, අප බටහිර මනෝ විද්‍යාව දෙසට හැරී තාවකාලිකව මානසික පීඩනයෙන් ඈත්වීමට උපදෙස් ගන්නවා. මේ තත්ත්වය ඔබ වහන්සේ දකින්නෙ කොහොමද?මනෝ විද්‍යාව පොත්වල සාර්ථකත්වයක් තිබෙනවා. මා බුදුදහම දන්නවා. බටහිර මනෝ විද්‍යාව හදාරා තිබෙනවා. මේ නිසා මා මේ දෙකෙහි වෙනස හොඳින් අත්දකිනවා. බටහිර මනෝ විද්‍යාව මගින් මානසික පීඩනය අහවර කර ගන්න ලැබෙන විසැඳුම් තාවකාලිකයි. බටහිර මනෝ විද්‍යාව තාවකාලික විසැඳුම් මත තිබුණත්, බෞද්ධ මනෝ විද්‍යාව මගින් ගියොත් එහෙම වන්නෙ නැහැ. ඒත් අභාග්‍යයකට වගේ අපේ බෞද්ධයෝ බෞද්ධ මනෝ විද්‍යාවෙන් ඈත්වෙලා. එය කනගාටුවට කරුණක්..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>14</day>
    </date>
    <link>http://www.dinamina.lk/2013/08/14/_art.asp?fn=f1308143</link>
    <topic/>
    <author>සටහන - සුමේධා නවරත්න</author>
    <content>‘රජ විරිතින් සුරින්දු මහ විජයබා නිරින්දු’ මහාචාර්ය චන්ද්‍රසිරි පල්ලියගුරු මහතාගේ නවතම නවකතාවය. මිහිකතගෙ දරුවෝ, භක්තිවන්ත මිත්‍රයා සහ තවත් කතා, දූවිලි, ලේ සහ වැලි යනාදි පරිවර්තන කෘතිද, සමාරෝපණය, තොප වරදකින් කෙලසින් කිපෙම් 2, වරද ඇතත් යනාදි නවකතාද, අකීකරු කුමාරයා, ලෝබ කුණා සහ බයගුල්ලා, තවලමේ නායකයා සහ මං පහරන්නා යනාදි කෘතින්ද ඔහු රචනා කළ ග්‍රන්ථ රාශිය අතර වේ. සිනමාව හා සාහිත්‍ය රසාස්වාදය පිළිබඳ කෘති ගණනාවක් හෙතෙම රචනා කර තිබේ. මේ ඔහුගේ නවතම නිර්මාණය පිළිබඳ කළ සාකච්ඡාවකි.* පළමුවැනි විජයබාහු රජතුමා ප්‍රධාන චරිතය කරගනිමින් නවකතාවක් රචනය කිරීමට ඔබ පෙලඹුණේ ඇයි?ලංකා ඉතිහාසයේ මං කැමැති රජවරු කිහිපදෙනෙක් ඉන්නවා. ඒ අතර මගේ පළමු කැමැත්ත පළමුවැනි විජයබාහු රජතුමාට. එතුමා කුඩා අවදියේ පටන් සාමාන්‍ය අයෙකු ලෙස හැදී වැඩුණා. විවිධ කරදර, දුෂ්කරතාවලට මුහුණ දුන්නා. අවසානයේදී සිය හැකියාව ප්‍රකට කරමින්, තමා රජකමට සුදුස්සකු බව ඔප්පු කරමින් තමයි ඔහු කිරුළු දරන්නෙ. රජ පවුලකින් පැවැත එන්නකු වුවත් රජකම නිරායාසයෙන් ඔහු අතට පත්වුණේ නැහැ.මා ඔහුට කැමැත්තක් දැක්වීමට හේතු වූ පළමු සාධකය එයයි.වසර 80 කටත් වැඩි කාලයක් අනුරාධපුරය සොළී පාලනය යටතෙයි පැවතුණේ. සොළීන් පරාජය කරමින්, අනුරාධපුරය අත්පත් කරගනිමින් රට එක්සේසත් කිරීමේ ගෞරවය හිමිවන්නේත් එතුමාටයි.අනෙක තමයි එතුමාත්, මාත් එකම ගම්පළාතක වීම. මේ කියන කාරණා සියල්ල එතුමා මගේ නවකතාවේ ප්‍රධාන චරිතය වීමට හේතු වුණා.* නවකතාව වර්ගීකරණයකට ලක්කළ නොහැකි බව ඇතැමකු පැවසුවත්, සමහරු එය වර්ගීකරණයකට ලක්කරනවා. වර්ගීකරණයට අනුව බැලුවහොත් මේ කෘතිය ඓතිහාසික නවකතාවක්?පියදාස සිරිසේන, ඩබ්. ඒ. සිල්වා, මාර්ටින් වික්‍රමසිංහ, ජී. බී. සේනානායක, ඒ. වී. සුරවීර යනාදී ලේඛකයන් ඓතිහාසික නවකතාවට යොමු වී තිබෙනවා. ඒ නිසා ඓතිහාසික නවකතාව කියන්නෙ අපට අලුත් දෙයක් නොවේ.එහෙත් ඒ සඳහා අපට ඓතිහාසික ශිල්ප ක්‍රමයක් අනුගමනය කළ යුතු වෙනවා. එය පාඨකයාට ඉතිහාසය නැවත දර්ශනය කළ හැකි ශිල්ප ක්‍රමයක් විය යුතුයි. එහිදී ඉතිහාසය, පර්යේෂණය මෙන්ම, භාෂාව ඉතා වැදගත්.* මේ පර්යේෂණයේදී ඔබ හැදෑරූ මූලාශ්‍ර මොනවාද?චූල වංශයේ විජයබාහු රජතුමා ගැන විස්තර කෙරෙනවා. ඒ හැරුණාම පනාකඩුව තඹ සන්නස ඉතා වැදගත්. එය රජු විසින් තමා හදා වඩාගත් ප්‍රාදේශීය නායකයකු වූ බුදල්නාවන්ට දුන් සන්නසක්. මේ සන්නස කඹුරුපිටියේ වනරතන හිමියන්ගෙන් පරණවිතාන මහතා අතට පත්වීම නිසා විජයබාහු රජු ගැනත්, ඒ යුගය ගැනත් විස්තර දැනගැනීමට හැකි වුණා.වෙන රජවරුන් සම්බන්ධයෙන් ජනශ්‍රැතියේ විවිධ කතාන්දර දක්නට ලැබෙනවා. අවාසනාවකට විජයබාහු රජු ගැන එවැනි ජනකතා නැහැ. ඒ නිසා ඉහත කී ප්‍රධාන මූලාශ්‍ර ඇතුළු විවිධ ඉතිහාස ග්‍රන්ථ හැදෑරීමෙන් ගත් තොරතුරු හා පරිකල්පනය මත තමයි මේ කෘතිය රචනා වුණේ.* මේ කෘතිය පුරා රජුගේ ප්‍රේම වෘතාන්තයක් ගැන ලියැවෙනවා. එය ඔබේ මනෘකල්පිතයක්?හරියටම හරි. රජවරුන්ගේ විවාහ සිදුවුණේ දේශපාලනය මත පදනම් වෙලා. එහෙත් ඉන් බාහිරව ඔවුන්ට පෞද්ගලිකව ජීවිතයක් තිබුණා. විශේෂයෙන්ම විජයබාහු රජු සාමාන්‍ය ජනයා අතර හිඳිමින් රජකමට පත් වූ අයෙක්. ඒ නිසා රජකු වගේම ඔහු සාමාන්‍ය කෙනකුගේ ලක්‍ෂණවලින් යුතු අයෙක් බවත් හිතන්න පුළුවන්.මේ කෘතිය පරිකල්පනයෙන් තොරව සිදුවූවා නම් ඓතිහාසික චරිත කතාවක් මිස නවකතාවක් වෙන්නෙ නැහැ. මට අවශ්‍ය වුණේ ඉතිහාසය විකෘති නොකර, සිත්ගන්නා සුලු නවකතාවක් ලිවීමටයි.* එහෙත් මේ ප්‍රේම වෘතාන්තය රජුගේ පෞරුෂය හීන කර ඇති බව ඇතැම් විචාරක මතයක්?රජු වුවත් ඔහු මිනිසෙක්ය යන කරුණ බොහෝ අය අමතක කරනවා. ඔටුන්න පැළඳ රාජ සභාවේ සිටින විට ඔහු ගරු ගාම්භීර රජු. අනෙක් වෙලාවට ඔහු හොඳ පියෙක්, සැමියෙක්, සාහිත්‍ය රසවිඳින්නෙක් යනාදී වූ චරිතවල ජීවත්වෙන මනුෂ්‍යයෙක්. මම මේ කතාවේදී රජු මනුෂ්‍යයෙක් යන කරුණ අමතක කළේ නැහැ. එහෙත් මං ඒ චරිත විකෘති කළෙත් නැහැ.* අතීත අවධියක් පුනරුත්ථාපනය කර, ඒ ආශ්‍රයෙන් කතා වස්තුවක් ගෙන හැර දක්වන කෘතියකින් පාඨකයා බොහෝ සෙයින් බලාපොරොත්තු වන්නේ ගැඹුරු චරිත නිර්මාණයක් හෝ චිත්ත චෛතසික විභාගයක් නොව, ඇදහිය හැකි ප්‍රවෘත්තියක් හා එයම ඒත්තු ගැනීමට ඉවහල් වන පසුබිම් විස්තරයක් යනුවෙන් ඓතිහාසික නවකතාව ගැන එදිරිවීර සරච්චන්ද්‍ර මහතා අර්ථගැන්වීමක් කර තිබෙනවා. මේ අදහස අනුවද මේ කෘතිය ගොඩනැඟුණේ?නැහැ. මේ කෘතියේ චරිත ගැඹුරු ලෙසයි මා නිරූපණය කළේ. රජුගේ චරිතය, වෙහෙරතැන්න ගමේ හැදෙන කොල්ලාගේ පටන් තරුණ, වැඩිහිටි කියන අවධි තුනම නිරූපණය වන ලෙස ගොඩනඟා තිබෙනවා. මං හිතන්නේ ඓතිහාසික නවකතා කිසිවක මෙවැනි සම්පූර්ණ චරිත නිරූපණයක් සිදුවෙලා නැහැ.* චරිත නිරූපණය හා නවකතාවේ පරිසමාප්තිය ගැන සතුටුවිය නොහැකි බව විචාරක මතයක්.මේ නවකතාවේ දුර්වලකම් තිබෙන්න පුළුවන්. එහෙත් චරිතයක පටන්ගැන්මේ සිට, එනම් කුඩා අවදියේ සිට ක්‍රමයෙන් පරිණත වෙන රජු ගැනත්. සෙසු චරිත ගැනත් මා අවධානය යොමු කර තිබෙනවා. නවකතාවට අනුරූපීව තමයි මං එය කළ යුත්තෙ. කෙසේ නමුත් මෙහි චරිත නිරූපණය හා පරිසමාප්තිය ගැන මං තෘප්තිමත්.* විජයබාහු රජුගේ සටන් ක්‍රම එල්. ටී. ටී. ඊ. ත්‍රස්තවාදය පරාජය කිරීමේදී යොදාගත් අවස්ථා තිබෙන වග කෘතිය කියැවීමේදී හැඟී යනවා.ඒක ඇත්ත. කුඩා කණ්ඩායම් යොදා ගැනීම, පැති කීපයකින් සතුරා කොටු කිරීම යනාදී ක්‍රම අවිඥානිකව හෝ හමුදා නායකයන් අනුගමනය කර තිබෙනවා. ලෝකයේ ගරිල්ලා සටන් ක්‍රම යොදාගත් පළමුවැනි නායකයා පළමුවැනි විජයබාහු රජතුමායි.* ඓතිහාසික නවකතාවක් ගොඩනැඟීමේදී උපයුක්ත භාෂාව අතිශයින්ම වැදගත්.ඓතිහාසික නවකතාවක් ගොඩනැඟීමේදී රූපණය අතිශය වැදගත්. පාඨකයාට මේ චරිත රඟපානවා සේ දැනෙන්න ඕනෙ. එතැනදී භාෂාව ඉතා වැදගත්. ඓතිහාසික නවකතාවකදී ඊට ගැළපෙන භාෂාවට අනුගත විය යුතුයි. ඒකට මරදාන භාෂාව ගැළපෙන්නෙ නැහැ.* පොත් ප්‍රකාශයට පත්වෙනවා වගේ ම, ඒ පොත් ගැන විචාර පළවෙනවා. මේ ගැන ඔබ මොකද හිතන්නේ?ඉස්සර වගේ නොවෙයි. දැන් පොත් ප්‍රකාශයට පත් කරන එක ලේසියි. ප්‍රකාශකයො ඕනෑ තරම් ඉන්නවා. ඒත් ප්‍රමිතියකට අනුව ප්‍රකාශයට පත්වෙන්නෙ පොත් ස්වල්පයයි. විචාරවලටත් ප්‍රමිතියක් නැහැ. ඉස්සර පොත් විචාරය කළේ සිරි ගුණසිංහ, එදිරිවීර සරච්චන්ද්‍ර, ආරිය රාජකරුණා වැනි විද්වතුන්. ඒ අයට දේශීය සාහිත්‍ය ගැන වගේම විශ්ව සාහිත්‍ය ගැනත් අවබෝධයක් තිබුණා. අද බොහෝ විචාරකයන්ට ඒ අවබෝධය නැහැ. විචාරයක් කළ යුත්තේ ලේඛකයා ගොඩනැගීමට මිස විනාශ කිරීමට නොවෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>14</day>
    </date>
    <link>http://www.dinamina.lk/2013/08/14/_art.asp?fn=f1308144</link>
    <topic>නවකතා නමින් එන බහුභූත!</topic>
    <author>රන්ජන් අමරරත්න</author>
    <content>නවකතාව යනු බටහිර සාහිත්‍යාංගයෙකි. ඊට පදනම වැටුණේ කථාන්දරයෙන් ය. ඉපැරැණි දේව කතා, මිථ්‍යා කතා, උපමා කතා ආදියෙහි ක්‍රම – විකාශය හෙවත් පරිණාමය නවකතාව හා කෙටිකතාව යැයි කිව හැකි ය. මේ සාහිත්‍යාංග දෙක ම “නව ප්‍රබන්ධ” යනුවෙන් හැදින්වේ. නව ප්‍රබන්ධ සඳහා වූ නිශ්චිත නිර්වචනයක් නැතත්; එය හඳුනාගත හැකි මූලික ලක්ෂණ ගණනාවක් මෙසේ ය.ඉන් කිහිපයක් මෙසේය.i. සූක්ෂ්ම චරිත නිරූපණය, ii. කථා වින්‍යාසය හෙවත් ප්‍රබල සිදුවීම් ගැළපීම. iii. දෘෂ්ටි කෝණය iv. භාෂාව හා ශෛලිය v. තේමාව හා අන්තර්ගතය vi. උත්ප්‍රාසය හා සංකේත භාවිතයලෝකයේ විශිෂ්ටම නවකතා සැලැකිල්ලෙන් කියවන කල; දැනෙන - හැඟෙන ප්‍රධාන සාධකය වන්නේ නවකතාවක ප්‍රධාන ශක්තිය රැඳී ඇත්තේ චරිත නිරූපණයෙහි බවය. සංකීර්ණ – ගැඹුරු - සූක්ෂ්ම චරිත නිරූපණයෙන් තොර ව සාර්ථක නවකතාවක් බිහිවන්නේ නැත. කථාන්දරය හා නවකතාව අතර ඇති ප්‍රධාන වෙනස තීන්දු වන්නේ ද චරිත නිරූපණයෙන් ය.අප ඉහත පූර්විකාව ලියා තබන්නේ චරිත නිරූපණයක් නැති නවකතාවක් කියවන්නට ලැබුණු බැවින් ය. එය ‘රැළ සහ බැමි’ නමින් හැඳින් වේ. කර්තෘවරයා උපාලි ජේ. ඩයස් ය. “රැළි සහ බැමි” (මෙහි රැළි යන වචනය සදොස් ය.) කෙටි නවකතාවක ප්‍රමාණයෙන් යුක්ත වුව; එහි කිසිදු නවකතා ලක්ෂණයක් නැත. නවකතාකරුවාට නව ප්‍රබන්ධ විධි පිළිබඳ කිසිදු දැනීමක් නැති බව පොත කියවාගෙන යන විට හැඟේ. එක අතෙකින් ඔහු කථාන්දරයක් කියයි. තව අතෙකින් ඔහු පුවත්පත් ලිපි වගයක් සම්පාදනය කරයි. මේ නවකතාවේ ඉන් එහා දෙයක් දකින්නට නැත.කතුවරයාගේ අරමුණ වන්නේ රන්මිණිතැන්න නම් ග්‍රාමයේ සමාජ - ආර්ථික පරිවර්තනය නිරූපණය කිරීම ය. කාලය වශයෙන් 19 සියවස අගභාගය හා විසිවන සියවස කතාවට විෂය වේ. පරම්පරා කිහිපයක අත්දැකීම් ඔස්සේ ඔහු එම පරිවර්තනය මවාපෑමට උත්සාහ කරයි. ගම වැඩවසම් ක්‍රමයෙන් ධනවාදය කරා ගමන් කිරීම හුවා දක්වමින් විශාල ප්‍රබන්ධ ප්‍රමාණයක් ලියැවී ඇත. කලකට ‍ෙපර එය මෝස්තරයක් ලෙස ද පැවැතිණි. එහෙත් අද වන විට එය කල් ඉකුත් වූ තේමාවකි.සංස්කෘතික විභේදනය, සමාජ පරිවර්තනය, නාගරීකරණය, වැඩවසම් ක්‍රමයෙන් ධනවාදයට, වැනි පොදු තේමා මුල්කොට නවකතා රචනා වුව ඒවායින් මතු වන්නේ කිසියම් සමාජ කණ්ඩායමකට හෝ චරිත කිහිපයකට හෝ එම වෙනස්වීම් බලපාන ආකාරය යි. පොදුවේ ගත් කළ සාර්ථක නවකතාවලින් සිදු වන්නේ ජීවිතය පිළිබඳ අලුත් කියැවීමක් ඇති කිරීමය. ඒ මඟින් පාඨකයාගේ ජීවන අවකාශ පුළුල් වන්නට පුළුවන. ජීවිත පරිඥානය ප්‍රසාරණය වන්නට පුළුවන. ඒ සඳහා ද චරිත හා සිද්ධි මනාව ගළපා ගත යුතුය. සාර්ථක නිරූපණයක යෙදිය යුතු ය.උපාලි ජේ. ඩයස් මහතා කොටස් දහයකින් යුක්ත කතාවක් කියයි. අසිරිමත් වූ ගම, සමගිය හා සතුට, උදේනිස්ගේ කපුකම, නව පරපුරක ඇරැඹුම, ඉස්කෝලෙ හාමිනේගේ පැතුම, ජයතිස්සගේ දෛවය, රැල්ලට පෙම් බැඳි ධනෝරිස්, අනාදරයෙන් ආදරය දිනූ උදාර, ජීවිතය ජයගත් ගුණපාල, විරසක වූ සැබැඳියාව ලෙසින් එම කතා කොටස් දහය හඳුනාගත හැකි ය. එකිනෙක කතාවලින් එකකට – එකක් පරස්පර සිදුවීම් ගෙනහැර දක්වයි. නවකතාවකට අවශ්‍ය කථා වින්‍යාසයක් ගළපාගැනීමට කතුවරයා දන්නේ නැත.ඇතැම් බටහිර නවකතාකරුවන්ගේ අදහස නම්; ප්‍රබල කථා - වින්‍යාසයක් ගොඩනඟා ගැනීම දුෂ්කරම කාර්යය බව ය. ඇතැම් නවකතාකරුවෝ ඒ සඳහා දීර්ඝ කාලයක් ගත කරති. ප්‍රබල කථා - වින්‍යාසයක් ගොඩනඟා ගැනීමෙන් පසු නවකතා රචනයෙන් අඩක් ම අවසන් යැයි කියන කතාකරුවෝ ද සිටිති.උපාලි ජේ. ඩයස්ගේ ප්‍රථම නවකතාව මෙය විය හැකි ය. ඔහුගේ ආධුනික බව මේ කතාවෙන් මොනවට පැහැදිලි වේ. “රැළි සහ බැමි” කථාන්දරය නවකතාවක් ලෙස හැඳින්වීම පවා වැරැදි ය. ඇතැම් කතුවරු තම ප්‍රථම නවකතාවට ම සම්මාන පවා ලබති. ඒ කතා කලාව පිිළිබඳ හැදෑරීමක් ඇති රචකයෝ ය. තවත් අය සිය ප්‍රථම ප්‍රබන්ධයෙන් කතා කලාවේ හැකියාව පෙන්නුම් කරති. මේ පොතෙන් පෙනී යන්නේ කතුවරයාට යම් ලේඛන හැකියාවක් ඇතත්; නවකතා කලාව ගැන කිසිවක් ම නොදන්නා බව ය.“කුඩා කඳු පන්තියකට මැදිව බිහි වූ ගමකි. එය රන්මිණිතැන්න නම් විය. මෙම කඳු පන්තිය පාමුල ඇති කුඹුරු යාය ගමේ සශශ්‍රීක බවට නිදසුනකි. කඳු පන්තියෙන් ඇරඹෙන සිසිල් දිය දහරාවන් ඇළ මාර්ගයට එක් වී කුඹුරු ඉඩම් තෙත බරිත කිරීමට සමත් වී තිබිණි. එබැවින් යල හා මහ කන්න දෙක ම වගා කිරිමට තරම් වාසනාවක් එම ගමේ ගොවීනට උදා වී තිබිණි”.(රැළි සහ බැමි)නවකතාව ආරම්භ වන්නේ් එලෙසින් ය. මේ කතාව පුරාවට ම මෙබඳු විස්තර දකින්නට ලැබේ. කිසිදු චරිතයක් ඉස්මතු වන්නේ නැත. පරිච්ඡේද පහක් පමණ ම ගමේ විස්තර කියයි. ඒවා පුනර්කථනය වෙයි. මේ දීර්ඝ විස්තරවලින් කකතුවරයා කීමට අපේක්ෂා කරනුයේ පුරාණ ගම සරල ක්‍රම – විධි සහිත ස්වයංපෝෂිත හා සාරධර්ම සහිත ජනාවාසයක් වූ බව ය. එහි පැවැති අල්පේච්ඡතාව හා සාමුහිකත්වය කතුවරයාගේ ඇගැයීමට ලක් වේ. විසිවන සියවසේ ධනවාදය ගමට කඩා වැදීමත් සමඟ ගමේ සාරධර්ම පිරිහී එය විනාශ මුඛයට යන බව ඊළඟට ඔහු කියයි.උපාලි ඩයස් කියන කතාව ඇත්ත ය. එහෙත් ඒ අය සියලු දෙනා ම දකින මතුපිට සත්‍යය යි. මේ සිදුවීම් එකිනෙක චරිතවලට දැනෙන්නේ විවිධාකාර ලෙස ය. ඇතැම් කෙනෙක් එය ඛේදවාචකයක් ලෙස දකිති. තවත් කෙනෙක් එය දියුණුවක් ලෙස දකිති. කුමක් වුව නවකතාකරුවාට වැදගත් වන්නේ උක්ත පසුබිම තුළ චරිත හැසිරෙන ආකාරය යි. එබන්ඳක් මේ කතාවේ නැත. අවම ලෙස හොඳ දෙබසක් මුළු කතාව පුරා ම නැත. නොබෙල් ත්‍යාගලාභී අර්නස්ට් හෙමිංවේගේ නවකතාවල කෙතරම් ආකර්ෂණීය සංවාද තිබේද? එම සංවාද ජීවිතය පිළිබඳ අලුත් පාඩම් බඳු ය. වික්‍රමසිංහ මහතාගේ “ගම්පෙරළිය” නවකතාවේ සංවාදවලින් කෙතරම් ගැඹුරු අර්ථ නිරූපණය වන්නේ ද?ජීවමාන චරිත නිරූපණයේ දී අපූරු සංවාද හා නිර්මාණාත්මක ආඛ්‍යාන පැවැතිය යුතු ය. ඇතැම් රචකයෝ පළමුව සංවාද ලියා තබා පසුවත් ඒ අනුව සිද්ධි නිරූපණය කරති. තවත් රචකයෝ නිර්මාණාත්මක හා ධ්වනිපුර්ණ සංවාද සඳහා නැවත - නැවත සංස්කරණයෙහි යෙදෙති. අභ්‍යාස කරති. මේ කතුවරයා තුළ කිසිදු අභ්‍යාසයක් දකින්නට නැත. ඔහු තමාගේ සිතට නැඟුණු කතාවක් ඉතා වේගයෙන් කියාගෙන යයි. සංයමයක්, නිරූපණයක්, ශෛලියක්, දෘෂ්ටියක් යන කිසිවක් ම නැත. අඩු ම ගණනේ හොඳ නවකතා පොත් දහයක් - දොළහක් කියවා තිබුණේ නම් මේ අභග්ගය සිදු වන්නේ නැත.ගම චිත්‍රණය කිරීමේ දී කතුවරයා ගත් උපාය මාර්ගවල හා ශෛලියෙහි ද යම් ගැටලුවක් ඇති බව පෙනෙයි. ඔහුගේ ගම ද එක අතෙකින් හිතළුවකි. කතුවරයා තමා සිහිනෙන් දකින ගමක් පොතට ඇතුළත් කර ඇත්තා සේ ය. කඳු යායවල්, වැව් , කුඹුරු සමඟ පොල් මෝල් ද ඇති ගමක් සොයා ගත හැකි ද? සාමාන්‍යයෙන් වැව් ඇත්තේ වියළි කලාපයේ ගම්වලය. වයඹ, රජරට, මන්නාරම, ත්‍රිකුණාමලය, වැනි ප්‍රදේශවලට ද නැවත හම්බන්තොට වැනි ශුෂ්ක ප්‍රදේශවලට ද ඒවා සීමා වේ. වැව් සමඟ පොල් ද, පොල් සමඟ කඳු ද, කඳු සමඟ තෙල් මෝල් ද ඇත්තේ උපාලි ඩයස්ගේ සිහින ගම්වලය.මේ පොත කියවාගෙන යන විට තවත් පොත් කිහිපයක් මා සිහියට නැෙඟ්; ඉනිදු ප්‍රධාන වන්නේ ඩේවිඩ් බ්‍රොන්ස්ටයින්ගේ” හව් ටූ චේන්ජ් ද වර්ල්ඩ්” කෘතිය හා පී. ජී. පුංචිහේවාගේ “ගම සහ විපරිණ­ාමය” කෘතියය.” හව් ටු වේන්ජ් ද චර්ල්ඩ්” කෘතියෙන් විග්‍රහ කෙරෙනුයේ ලෝකය යහපත් තැනක් කිරීම සඳහා සාමාන්‍ය මිනිසුන් ගෙන යන අරගලය යි. කර්තෘවරයා එය අගය කර තිබේ. “ගම සහ විපරිණාමය” කෘතියෙන් විග්‍රහ කෙරෙනුයේ ගම යනු කුමක් ද? එහි සංවර්ධනයට ගත යුතු ක්‍රියාමාර්ග කුමක් ද යන්න ය.මේ පොත් දෙක ම බරපතළ හැදෑරීම්වලින් පසුව ලියා තිබේ. බ්‍රොන්ස්ටයින් සිය කෘතිය රචනා කිරීම සඳහා රාජ්‍යයන් ගණනාවක කරක් ගසා තිබේ. ඔහුට හමු වූ මිනිසුන්ගේ සජීවී අවස්ථා රූප ගත කළ ඡායාරූප ද පොතෙහි අඩංගුය. පී. ජී. පුංචිහේවාගේ කෘතිය මුළුමනින් ම පාහේ පර්යේෂණයක ප්‍රතිඵලයෙකි. ඔහු මේ කෘතිය සම්පාදනය කිරීම සඳහා මාර්ග ආයතනයේ අනුග්‍රහය ලබාගෙන ඇති අතර, කුරුණෑගල දිස්ත්‍රික්කයේ ගම්මාන කිහිපයක සජීවී ඇත්දැකීම් ලබාගෙන ඇත.ශ්‍රී ලංකාවේ ගම්වල ස්වභාවය හා එම ගම්වල මිනිසුන්ගේ හැසිරීමේ ස්වභාවය ද පළාතෙන් පළාතට වෙනස් වේ. ගම ගැන ලියන කෙනකු එම තත්ත්වයන් සූක්ෂ්ම ලෙස අධ්‍යයනය කළ යුතුය. එබඳු අධ්‍යයනයක් – හැදෑරීමක් උපාලි ඩයස්ගේ කෘතියෙන් මතු නොවේ. අප මුලින් කී ලෙස ගම මූලික කොට ප්‍රබන්ද කථා ලිවීම එක්තරා මෝස්තරයෙකි. එහෙත් එය පරණ මෝස්තරයෙකි. උපාලි ඩයස් එය අල්ලාගෙන ඇත්තේ නූතන කතා කලාව ගැන පමණක් නො ව, නූතන දේශපාලනය ගැන ද හරි හැටි නො දන්නා බැවින් ය.මේ කාලය වන විට සිංහල නවකතාව අනෙකුත් සාහිත්‍යාංග පරයා ඉදිරියට පැමිණ ඇත. ඒ නිසා ම නවකතාව ගැන කිසිවක් ම නො දන්නා අය පවා නවකතා නමින් බහුභූත ලියති. මෙය එක්තරා රැල්ලක් බවට පත්වෙමින් තිබේ. මේ රැල්ල වහා මැඩපැවැත්විය යුත්තේ සිංහල නවකතාවේ බිඳවැටීම අතළඟ බැවින් ය. උපාලි ඩයස් වැනි අය නවකතා ලියන්නට මහන්සි නො වි තමන් දන්නා දෙයක් කරගෙන සිටීම සිංහල සාහිත්‍යයට කරන ලොකුම සේවය ලෙස අපට පෙනී යයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>15</day>
    </date>
    <link>http://www.dinamina.lk/2013/08/15/_art.asp?fn=n1308151</link>
    <topic>ශක්තිජනක ආහාරපාන දරුවන්ට දීම භයානකයි</topic>
    <author>සිතාරා සේනානි,</author>
    <content>ශක්තිජනක පෝෂණ ද්‍රව්‍ය පාසල් දරුවන්ට ලබා දීම ඉතා භයානක බවත් අතිරේක පෝෂණ ද්‍රව්‍ය ගැනීමෙන් කිසිදු ක්‍රීඩකයකුට ක්‍රීඩාවේදී ජයග්‍රහණ අත්කැර ගැනීමට කිසිසේත් නොහැකි බවත්, ඒ සඳහා අවශ්‍ය වන්නේ පුද්ගල ජාන පමණක් බවත්, ක්‍රීඩා වෛද්‍ය ආයතනයේ අධ්‍යක්ෂ ජනරාල් මහාචාර්ය අර්ජුන ද සිල්වා මහතා අවධාරණය කරයි.සුසන්තිකා ජයසිංහ ක්‍රීඩිකාව ඔලිම්පික් රිදී පදක්කමක් දිනා ගත්තේ ඇයගේ ජාන නිසා මිස කිසිදු ශක්ති ජනක පානයක් හෝ ආහාරයක් ෙහා් ගැනීමෙන් නොවන බව ක්‍රීඩකයන් ඇතුළු සියලු දෙනා තරයේ සිහි තබා ගත යුතුව ඇතැයිද ඒ මහතා කීය.තමන් ළදරු වියේදී වසර පහක් මව්කිරි බිව් බවත්, ගමේ කොස් පොළොස් පමණක් ආහාරයට ගත් බව ඇය ප්‍රකාශ කැර ඇතැයිද හෙතෙම මෙහිදී සිහිපත් කළේය. මහාචාර්ය අර්ජුන ද සිල්වා මහතා ‍මේ බව පැවැසුවේ ක්‍රීඩකයන් සඳහා ලබා දෙනු ලබන, ආනයනික කිරිපිටි වර්ග අතරට ගැනෙන අතිරේක පෝෂණ ද්‍රව්‍ය සම්බන්ධයෙන් අදහස් දැක්වීම සඳහා ක්‍රීඩා වෛද්‍ය ආයතනයේ ඊයේ (14) පැවැති මාධ්‍ය හමුවේදී ය.ඔලිම්පික් කෙටි දුර ධාවන ශූර ජැමෙයිකාවේ උසේන් බෝල්ට් කායවර්ධනය සඳහා කිසිදු ශක්තිජනක පානයක් හෝ ආහාරයක් නොගන්නා බවත්, ඔහුගේ ජයග්‍රහණයේ රහස වන්නේ ජැමෙයිකානුවන්ට විශේෂිත ජාන වර්ගයක් බවත් පෙන්වා දුන් මහාචාර්යවරයා, අතිරේක පෝෂණ ද්‍රව්‍යවලින් නෑවද බෝල්ට් පැරැදවීමට මෙතෙක් කිසිවකුට නොහැකිව ඇත්තේ ඒ නිසා බවත් කීය.කාය වර්ධන ක්ෂේත්‍රයේදී අතිරේක පෝෂණ ද්‍රව්‍ය පාවිච්චි කිරීමට බොහෝ ක්‍රීඩකයන් පෙළඹී සිටියද එයින් ක්‍රීඩාවට කිසිදු පිටිවහලක් නොලැබෙන බවත්, එයින් සිදුවන එකම දෙය තහනම් උත්තේජක වර්ග ශරීරගතවීම පමණක් බවත් පෙන්වා දුන් මහාචාර්යවරයා මෙවැනි පානවර්ග නිසා දැනටමත් අපගේ ක්‍රීඩකයන් දෙදෙනකු තහනම් උත්තේජක චෝදනාවට ගොදුරුව සිටින බවත් පෙන්වා දුන්නේය.විශේෂයෙන් ම කිරිපිටි අඩංගු මෙවැනි ආනයනික ආහාරද්‍රව්‍ය සම්බන්ධයෙන් වන වෙළෙඳ දැන්වීම්වලට පෙනී සිටීමට පෙර වගකීමෙන් යුතුව කටයුතු කරන ලෙස තමා මෙරට සියලු ක්‍රීඩකයන්ගෙන් ඉතා ඕනෑකමින් ඉල්ලා සිටින බවද මහාචාර්ය අර්ජුන ද සිල්වා මහතා මෙහිදී සඳහන් කළේය.ඒ මහතා මෙසේද පැවැසීය.මෙරට එක්තරා රජයේ පාසලක් රගර් ක්‍රීඩාව සඳහා රුපියල් මිලියන 16ක් වසරකට වැය කරනවා. මෙයින් මිලියන 3ක් වැය කරන්නේ ක්‍රීඩකයන්ට ලබා දෙන අතිරේක පෝෂණ ද්‍රව්‍ය සඳහායි. මේ මුදල් සියල්ල ලබා දෙන්නේ දරුවන්ගේ මවුපියන්. මෙවැනි පෝෂණ ද්‍රව්‍ය පාසල් දරුවන් පාවිච්චි කිරීම ඉතා භයානකයි.මේ තත්ත්වය නැවැත්වීමට පියවර ගත යුතුයි. මේවාට එරෙහිව අප දිගු කලක පටන් සටනක් කරනවා. මෙවැනි ද්‍රව්‍ය රටට පැමිණීමට පෙර ඒවා විලවුන් උපකරණ හා ජාතික ඖෂධ අධිකාරියේ පරීක්ෂාවට ලක් කරවීමටත්, ලියාපදිංචි කරවීමටත් අප උත්සාහ කළා.ඕනෑම ආහාරයකින් ශරීරය වර්ධනය කරගන්න පුළුවන්. ඒත් පරම්පරාවක් නැතිකර දමා මේ දේවල් කරන්න අවශ්‍ය නෑ. මව්කිරි කියන්නේ දරුවන්ට අත්‍යවශ්‍ය ආහාරයක්. ඒක් කිරිපිටි කියන්නේ අත්‍යවශ්‍ය ආහාරයක් නොවෙයි. මිනිසා හැර කිසිම ක්ෂීරපායි සත්වයකු වැඩිහිටි වූ පසු කිරි බොන්නේ නෑ. කිරි කියන්නේ හොඳ ආහාරයක්. එත් එය අත්‍යවශ්‍ය ආහාරයක් නොවේ. කිරි බොනවා නම් බොන්න ඕනෑ පිටි කිරි ‍නොව දියර කිරියි‍.ශක්තිජනක කිරිවර්ගවල ඩී.සී.ඩී. අන්තර්ගත වීමත්, ඒවායෙහි බොටලිනම් බැක්ටීරියාව තිබීම නිසාත් ක්‍රීඩකයන් රෝගී වෙනවා. බොටලිනම් රෝගාබාධය වැළැඳීම නිසා ස්නායු පද්ධතියට හානි සිදු වෙනවා. රුපියල් පන්දහසක් දස දහසක් වැය කර මෙවැනි ලෙඩ රෝග සාදා ගන්නේ ඇයි දැයි අපේ ක්‍රීඩකයන් සිතා බැලිය යුතුයි.ශ්‍රී ලංකා වෛද්‍ය සංගමයේ සභාපති වෛද්‍ය බී.ජේ.සී. පෙරේරා මහතා- කායික වර්ධනය හා මාංශ පේෂි වර්ධනය සඳහා තිබෙන්නේ එකම ක්‍රමයක් පමණයි. ක්‍රීඩා පුහුණුව හා ව්‍යායාමයි. අතිරේක පෝෂණ වර්ග ලබා ගෙන මාංශ පේෂි වර්ධනය කළත් එයින් ප්‍රතිඵලයක් ලැබෙන බව සනාථ වී නෑ. වයස යනවිට අස්ථි දුර්වල වන නිසා එක්තරා කිරි වර්ගයක් පානය කළ යුතු බවට මතයක් සමාජයේ ගොඩනඟා තිබෙනවා. විද්‍යාත්මක වශයෙන් කිව හැක්කේ අස්ථි ශක්තිමත් කර ගත හැකි එකම ක්‍රමය වන්නේ ව්‍යායාම පමණක් බවයි. ක්‍රීඩකයකුට අවශ්‍ය වන්නේ පොෂණ ගුණයෙන් යුත් මිශ්‍ර ආහාර වේලක් පමණයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>15</day>
    </date>
    <link>http://www.dinamina.lk/2013/08/15/_art.asp?fn=n13081511</link>
    <topic>එංගලන්තයේ ඊලාම් සමුළුවටසරසවි ඇදුරන් 4ක් ගිහින්</topic>
    <author>නුවන් කොඩිකාර</author>
    <content>දෙමළ ඊලාම් අන්තර් රාජ්‍ය සමුළුවට සහභාගිවීම සඳහා මෙරට විශ්වවිද්‍යාල ආචාර්ය මහාචාර්යවරුන් සිවු දෙනකු එංගලන්තයට ගොස් ඇති බවට බුද්ධි අංශවලට වාර්තා වී ඇති බව ආරක්ෂක මාණ්ඩලික ප්‍රධානී ජෙනරාල් ජගත් ජයසූරිය මහතා පැවැසීය. මෙලෙස ගොස් ඇත්තේ පේරාදෙණිය, ඌව වෙල්ලස්ස හා යාපනය විශ්වවිද්‍යාලයන්හි සේවයේ නියතු ආචාර්ය මහාචාර්යවරුන් බවට තොරතුරු ලැබී ඇති බව ද ජයසූරිය මහතා කීවේය. මාධ්‍ය ආයතන ප්‍රධානීන් සමඟ ආරක්ෂක මාණ්ඩලික ප්‍රධානී කාර්යාලයේ ඊයේ (14) පැවැති සාකච්ඡාවේ දී ජෙනරාල් ජගත් ජයසූරිය මහතා එසේ ප්‍රකාශ කළේය.ඊයේ (14) පැවැති ආරක්ෂක මණ්ලයේ දී බුද්ධි අංශ මගින් මේ පිළිබඳ වාර්තාවක් ඉදිරිපත් කළ බවත් ඒ පිළිබඳ පරික්ෂා කිරීමේ දී ඔවුන් මෙරටින් පිටව ගොස් ඇති බවත් ආරක්ෂක මාණ්ඩලික ප්‍රධානීවරයා අනාවරණය කළේය. මහාචාර්ය ඒ ෂන්මුගනාදන් මහතා වැඩ සටහන් කමිටු සභාපතිවරයා ලෙස මෙය මෙහෙය වන අතර පේරාදේණිය විශ්වවිද්‍යාලයේ ආචාර්ය ජී මනෝහරන්, ත්‍රිකුණාමලය අධ්‍යාපන කාර්යාලයේ අධ්‍යාපන නිලධාරී සිවලිංගම් ෂිවනේතරම්, ජ්‍යෙෂ්ඨ කථිකාචාර්ය ආර්.ඩී ප්‍රැන්සිස් මහත්වරුන් මේ වන විටත් එංගලන්තය ගොස් ඇත.යාපනය විශ්වවිද්‍යාලයේ ආචාර්ය ශීධරන්, ඌව වෙල්ලස්ස විශ්වවිද්‍යාලයේ මාක් රූබබානන් මහත්ම මහත්මීහූ ද මීට එක්වීම සඳහා ගොස් ඇති බව ද බුද්ධි අංශ වාර්තා කරයි.සිය පර්යේෂණ කටයුතු සඳහා එංගලන්තයට යන බවට දන්වා ඉකුත් 12 වැනිදා සිට 20 වැනිදා දක්වා රාජකාරී නිවාඩු අනුමත කරගෙන තිබේ. එල්ටීටීඊ සිහින රාජ්‍යයේ නායකයා බවට පවසන රුද්‍රකුමාරන් ඇතුළු දෙමළ ඩයස්පොරාවේ මූලිකත්වයෙන් මෙම සමුළුව පැවැත්වෙන අතර මේ මඟින් ශ්‍රී ලංකාව අපකීර්තියට පත්කිරීමට මෙරට විද්වතුන් සහභාගි කරගැනීම මෙහි මූලික අරමුණවී තිබේ.එංගලන්තයේ පිහිටි ශ්‍රී ලංකා මහ කොමසාරිස් කාර්යාලය මඟින් ද මේ බව දන්වා තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>15</day>
    </date>
    <link>http://www.dinamina.lk/2013/08/15/_art.asp?fn=n13081512</link>
    <topic>‘ගෝඨාභයගේ යුද්ධය’ 19දා එළිදකී</topic>
    <author>මහින්ද අලුත්ගෙදර</author>
    <content>ලොවම මවිතයට පත් කරමින් සතුරු බල බිඳ මාතෘ භූමියට විජයග්‍රහණය ගෙන ආ මානුෂීය සංග්‍රාමයේ වික්‍රමාන්විත සලකුණු සනිටුහන් කරමින් සම්පාදනය කළ ‘ගෝඨාභයගේ යුද්ධය’ කෘතිය එළිදැක්වෙයි. එම කෘතිය එළිදැක්වීම කතානායක චමල් රාජපක්ෂ මහතාගේ ප්‍රධානත්වයෙන් මේ මස19දා (සඳුදා) බත්තරමුල්ල වෝටර්ස් එජ් හෝටලයේ දී පැවැත්වීමට කටයුතු සංවිධානය කර තිබේ.සී.ඒ චන්ද්‍රප්‍රේම මහතා විසින් මේ කෘතිය සම්පාදනය කර තිබෙන අතර එය එළිදැක්වීමේ අවස්ථාවට රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතා ඇතුළු මැති ඇමැතිවරු, පාර්ලිමේන්තු මන්ත්‍රීවරුන්, අමාත්‍යාංශ ලේකම්වරුන් සහ විදෙස් රාජ්‍යතාන්ත්‍රිකයන් ඇතුළු විශාල පිරිසක් සහභාගි වීමට නියමිතයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>15</day>
    </date>
    <link>http://www.dinamina.lk/2013/08/15/_art.asp?fn=n1308152</link>
    <topic>යුද සමයේ අතුරුදන්වූවන් ගැන සෙවීමට ත්‍රි පුද්ගල කොමිසමක්</topic>
    <author>ධනුෂ්ක ගොඩකුඹුර, මහින්ද අලුත්ගෙදර</author>
    <content>යුදමය වාතාවරණයක් පැවති කාල සමයේ දී අතුරුදන් වූ පුද්ගලයන් සම්බන්ධයෙන් පරීක්ෂණ භාර කොමිසම සඳහා ජනාධිපති මහින්ද රාජපක්ෂ මහතා විසින් සාමාජිකයන් පත් කරයි. ඒ අනුව අදාළ කොමිසම මඟින් උතුරු හා නැඟෙනහිර පළාත්වල පුද්ගලයන් අතුරුදන්වීම් සම්බන්ධයෙන් පරීක්‍ෂණ සිදුකෙරෙන අතර මැක්ස්වෙල් පරාක්‍ර්‍රම පරණගම මහතාගේ සභාපතිත්වයෙන් යුතු කොමිසම සඳහා පුද්ගලයන් තිදෙනකු නම්කර ඇතැයි ජනාධිපති මාධ්‍ය අංශය සදහන් කරයි.දිමිංගු බඩතුරුගේ ප්‍රියන්ති සුරංජනා විද්‍යාරත්න සහ මනෝ රාමනාදන් මහත්මීහූ ද ඊට අයත් වෙති. අවශ්‍ය විභාග කිරීම් හා විමර්ශන සිදුකිරීමේ බලය කොමිසමට පවරා ඇති අතර එහි වාර්තාව සය මසක් ඇතුළත ජනාධිපති මහින්ද රාජපක්ෂ මහතාට භාර දියයුතු වෙයි.පැහැර ගැනීම් හෝ අතුරුදන්වීම් සම්බන්ධයෙන් වගකිව යුතු පුද්ගලයන් හඳුනා ගැනීමේ සහ ඔවුනට එරෙහිව නීතිමය පියවර ගැනීමෙහි අවශ්‍යතාව කොමිසමේ සාමාජිකයන් නම් කරමින් ජනාධිපතිවරයා විසින් අවධාරණය කර ඇත. විමර්ශන සිදුකරනුයේ මහජන ආරක්‍ෂාව සහ යහපත වෙනුවෙන් බව ද මෙවන් සිදුවීම් අනාගතයේ දී නැවත ඇතිවීම වැළැක්වීම සඳහා ගතයුතු ක‍්‍රියාමාර්ග තීරණය කිරීම පිණිස බව ද මහින්ද රාජපක්ෂ මහතා කියා සිටී.කොමිසමේ කාර්යයන් සාර්ථකව කරගෙන යාමට අවශ්‍ය පූර්ණ සහයෝගය ලබා දෙන ලෙස ජනාධිපති මහින්ද රාජපක්ෂ මහතා රාජ්‍ය නිලධාරීන්ට සහ සෙසු අදාළ පුද්ගලයන්ට දැනුම් දී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>15</day>
    </date>
    <link>http://www.dinamina.lk/2013/08/15/_art.asp?fn=n1308153</link>
    <topic>ඇමැති ජනක බණ්ඩාරට හදිසි හෘදයාබාධයක්</topic>
    <author>දඹුල්ල සමූහ ආනන්ද දසනායක</author>
    <content>ඉඩම් හා ඉඩම් සංවර්ධන ඇමැති ජනක බණ්ඩාර තෙන්නකෝන් මහතා දඹුල්ල යාපාගම නිවසේ සිටියදී හදිසියේ හෘදයාබාධයක් ඇතිවී දඹුල්ල රෝහලට ඇතුළත් කොට ප්‍රතිකාර ලබමින් සිටියදී වැඩිදුර ප්‍රතිකාර සඳහා ගුවන් මගින් කොළඹ නවලෝක රෝහල කරා ගෙන යන ලදී. ඇමැතිවරයා කොළඹ ගෙන යන අවස්ථාව බැලීමට විශාල පිරිසක් දඹුල්ල දඩුගම ක්‍රීඩාපිටියට එක්වූ අයුරු දක්නට ලැබිණ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>15</day>
    </date>
    <link>http://www.dinamina.lk/2013/08/15/_art.asp?fn=n1308154</link>
    <topic>වාස්ගේ පුතුට රැකවරණය දුන් ශ්‍රීමාල්හබරාදූවේ මිනීමැරුම් 2ක සැකකරුවෙක්</topic>
    <author>සිරන්ජනී කුමාරි</author>
    <content>බම්බලපිටිය කෝටිපති ව්‍යාපාරික මොහොමඩ් සියාම් ඝාතනයේ සැකකරුවෙකු වන හිටපු නියෝජ්‍ය පොලිස්පති වාස් ගුණවර්ධන මහතාගේ පුතු රවිඳු ගුණවර්ධනට පොලිසියෙන් වසන්වීමට රැකවරණය ලබාදී ඇත්තේ ඉකුත් අප්‍රේල් මස හබරාදූව ප්‍රදේශයේදී පුද්ගලයින් දෙදෙනෙකු අමානුෂික ලෙස කඩුවලින් කපා ඝාතනය කිරීමේ සිද්ධියේ ප්‍රධාන සැකකරු බවට රහස් පොලිසිය ඊයේ (14) කොළඹ අතිරේක මහේස්ත්‍රාත් මොහොමඩ් සහබ්දීන් මහතාට දැනුම් දුන්නේය.මේ ඝාතන සිද්ධිය සම්බන්ධයෙන් නීතියේ රැහැනට කොටු කර ගත නොහැකි වූ දිමුතු ශ්‍රීමාල් හෙට්ටිආරච්චි නැමැති සැකකරු විසින් නුගේවත්ත හිරුමල්ගොඩ හබරාදූ‍ව පදිංචි ලොකුගම්හේවගේ ජානක කුමාර, හා බඩකුරේවත්ත හිරුමල්ගොඩ හබරාදූව පදිංචි ගල්බොක්ක හේවගේ ඉන්දික නැමැති අය කඩුවලින් කපා කොටා ඝාතනයට ලක් කොට තිබේ.මේ ඝාතන සිද්ධිය සම්බන්ධයෙන් සැකකරු ගාල්ල මහේස්ත්‍රාත් අධිකරණය වෙත 2013 / 08/ 21 වන දින හඳුනාගැනීමේ පෙරට්ටුව සඳහා යොමු කරන ලෙසට රහස් පොලිසිය අධිකරණයෙන් ඉල්ලීමක් කළේය.සිද්ධිය යළි ඊයේ (14) කැඳවූ අවස්ථාවේදී වැඩිදුර වාර්තාවක් අධිකරණයට ඉදිරිපත් කළ රහස් පොලිසියේ සහකාර පොලිස් අධිකාරී ශානි අබේසේකර මහතා පවසා සිටියේ මේ සිද්ධියේ තෙවන සැකකරු වන වාස් ගුණවර්ධන මහතා සන්තකයේ තිබී සොයා ගත් අයි පැඩ් එක විශ්ලේෂණ වාර්තා සඳහා උප පොලිස් පරීක්ෂක තරංග ජයසේකර මහතා හමුවේ කොළඹ විශ්වවිද්‍යාලය වෙත යොමු කළ බව කීය.තවද මහර අධිකරණයේ B 4483 / 13 දරන නඩුවට අදාළව සැකකාර උප පොලිස් පරීක්ෂක ලක්මිණි බමුණුසිංහ, ගාමිණි සනත්චන්ද්‍ර හා ප්‍රියන්ත සංජීව යන අයගෙන් ප්‍රකාශ බන්ධනාගාරය තුළදී ලබාගත් බවට රහස් පොලිසිය අධිකරණයට දැන්වීය.මේ විමර්ශනයට අදාළව පුද්ගලයින් 9 දෙනෙකුගේ ප්‍රකාශ ගත් බව පැවසූ ශානි අබේසේකර මහතා 2013 / 7 / 9 අධිකරණයට ඉදිරිපත් කළ වැඩිදුර වාර්තාවට අනුව හිටපු නියෝජ්‍ය පොලිස්පති රහස් පොලිස් අත්අඩංගුවට පත්වීමට ප්‍රථම ඉකුත් මැයි 22 වන දින ඔහු යටතේ සේවය කළ පොලිස් නිලධාරීන් වන පොලිස් කොස්තාපල් (61816) කැලුම් රංගන, උප පොලිස් පරීක්ෂක බමුණුසිංහ, පොලිස් කොස්තාපල් (67686) ප්‍රියන්ත සංජීව දඩයක්කාරලාගේ ක්‍රිෂාන්ත යන අයවලුන්ගේ හා වාස් ගුණවර්ධනගේ බිරිඳගේ ඔහුගේ පුතු වන රවිඳු ගුණවර්ධනගේ ජංගම දුරකථන තොරතුරු වාර්තා දුරකථන සමාගම් මඟින් ඔහුගේ අතටම ලබාගත් බවට රහස් පොලිසිය අධිකරණයට කරුණු දක්වමින් පැවසීය.මෙම වාර්තා මාර්තු 31 දින ඔහු ලබාගෙන ඇත්තේ කිරිබත්ගොඩ ප්‍රදේශයේ දැඩිගම ජුවලර්ස් කොල්ලකෑමක් සම්බන්ධයෙන් බවට ව්‍යාජ තොරතුරු අධිකරණයට ඉදිරිපත් කළ බව පැවසූ රහස් පොලිසිය මෙම කොල්ලකෑම සම්බන්ධයෙන් දුරකථන වාර්තා කැඳවීමට අවශ්‍ය බවට කරුණු මහර අධිකරණයට දක්වා වාර්තා ලබාගෙන ඇති බවට ‍උප පොලිස් පරීක්ෂකවරයෙකු පොලිසියට ප්‍රකාශ කර ඇති බවටද රහස් පොලිසිය අධිකරණයට දැන්වීය.මහර අධිකරණයේ 1642 / B දරන‍ නඩුව සම්බන්ධයෙන් තෙවන සැකකරු වන වාස් ගුණවර්ධන මහතාගේ ඉල්ලීම මත ඔහු ලබාගත් දුරකථන වාර්තා සම්බන්ධ පරීක්ෂණ පැවැත්වූ බව පැවසීය.මෙහිදී දුරකථන අංක 3ක් සම්බන්ධයෙන් විමර්ශන පැවැත්වූ බවත් එහි පළමු අංකය අංක 852 / 15 පළඟතුරේ කොච්චිකඩේ පදිංචි ඒ.එස්.පී. අප්පුහාමිට අයත් බවත් කොච්චිකඩේ පොලිසියෙන් කළ විමසීම්වලදී එවැනි පුද්ගලයෙකු හෝ ලිපිනයක් ද නොමැති බවට වාර්තා කර ඇතැයි රහස් පොලිසිය අධිකරණයට දැන්වීය.මේ දුරකථන අංකය භාවිතා කොට ඇත්තේ ගාල්ල නියෝජ්‍ය පොලිස්පති කාර්යාලයේ කම්කරුවෙකු වන තරංග සංජීව (26) නැමැති අයට බවටද ‍රහස් පොලිසිය තොරතුරු අනාවරණය කොට ගෙන තිබේ.මොහු මේ සිම්පත අහුලාගත් එකක් බවට පොලිසියට ප්‍රකාශ ලබා දුන්නද එය පිළිගත නොහැකි බව පැවසූ රහස් පොලිසිය එම සිම්පත පිළිබඳ වැඩිදුර විමර්ශන පවත්වන බව පැවසීය.දෙවන දුරකථන අංකයට අයත් සිම්පත ලියාපදිංචිව ඇත්තේ 68 / 6 තලපත්පිටිය, උඩහමුල්ල විදානපතිරණ වන අතර එය භාවිතා කර ඇත්තේ ශිරාණි ජයසිංහ ආරච්චි නැමැත්තියක් බවට පොලිසිය අධිකරණය හමුවේ පැවසීය.ඇය තෙවන සැකකරු වන හිටපු නියෝජ්‍ය පොලිස්පති වාස් ගුණවර්ධන හා ඔහුගේ බිරිඳ‍ගේ සමීපතම යෙහෙළියක් බවටද තොරතුරු අනාවරණය වී ඇත.තෙවන දුරකථන අංකය ලියාපදිංචිව ඇත්තේ අංක 215 / 1 පාක් පාර, කොළඹ 5 දරන ලිපිනයේ ටී.එස්. ගඟනආරච්චි නමට නිකුත් කර ඇතැයි පැවසූ රහස් පොලිසිය මේ දුරකථන අංක සම්බන්ධ වාර්තා B 1642 / 13 දරන නඩුවට කිසිදු සබඳතාවක් නොමැති බව පැවසීය.මෙම දුරකථන අංකයන් අදාළව දුරකථන වාර්තා ලබාගැනීම සම්බන්ධව වාස් ගුණවර්ධන මහතාගෙන් ප්‍රකාශ ලබා ගැනීමට අවශ්‍ය බවද පොලිසිය අධිකරණයට දැන්වීය.අධිකරණය මඟින් වරෙන්තු නිකුත් ව සිටි රවිඳු වාස් ගුණවර්ධනට රැකවරණය ලබාදුන් ශ්‍රීමාල් හෙට්ටිආරච්චි අද දින ආවරණය කොට අධිකරණයට ඉදිරිපත් කළ බව පැවසූ රහස් පොලිසිය 1999 / 5 / 21 බෝම්බ දෙකක් පුපුරුවා හැර මනුෂ්‍ය ඝාතනයක් සිදු කිරීමේ සිද්ධියේ දෙවන සැකකරු බවත් 3098 / 08 දරන නඩුව ගාල්ල මහාධිකරණ හමුවේ 2013 / 7 / 11 වන දින කැඳවූ බව පැවසුවේය.එදින අධිකරණයට ඉදිරිපත් නොවූ මොහු නීතිඥයෙකු මාර්ගයෙන් අසනීප බවට වෛද්‍ය වාර්තාවක් ඉදිරිපත් කර ඇති බව පැවසූ රහස් පොලිසිය මෙම සැකකරු ගාල්ල මහේස්ත්‍රාත් අධිකරණයේ 7838 / 12 නඩුවේ චූදිතව සිට නිවාස බිඳ දේපළ සොරා ගැනීමේ චෝදනාවට 2012 / 7 / 1 වසර දෙකකට අත්හිටවූ සිරදඬුවමක් හා 1500ක දඩ මුදලක් නියම වූ අයෙක් බවද පැවසීය.2013 / 4 / 17 හබරාදූව පොලිස් වසමේ පුද්ගලයින් දෙදෙනෙකු කඩුවලින් කපා ඝාතනය කිරීමේ සිද්ධියට අවශ්‍ය සැකකරුවෙකු වන මොහු 2013/ 8 /21 වන දින ගාල්ල මහේස්ත්‍රාත් අධිකරණය වෙත හඳුනාගැනීමේ පෙරට්ටුව සඳහා ඉදිරිපත් කිරීමට අවසර ලබාදෙන ලෙසට ඉල්ලීම් කළේය.තවද රවිඳු ගුණවර්ධන නවාතැන්ගෙන සිටි නිවසේ හිමිකරු වන නීමල් ගීගනේ වාස් ගුණවර්ධන මහතාගේ සහෝදරයෙකුගේ එක පන්තියේ ඉගෙනුම ලැබූ අයෙකු බවටත් ශ්‍රීමාල් නැමැති 8 වන සැකකරු ද ඔහුගේ සමීප ඥාතියෙකු බවටත් කරුණු රහස් පොලිසිය අනාවරණය කොටගෙන ඇත.මෙසේ මනුෂ්‍ය ඝාතන දෙකකට හා අත්හිටවූ සිරදඬුවම් ද නියම වූ පුද්ගලයෙකු රවිඳු වාස් නැමැත්තාට රැකවරණය ලබාදීම සම්බන්ධයෙන් වැඩිදුර විමර්ශන පවත්වන බවට පොලිසිය වැඩිදුරටත් අධිකරණය හමුවේ පැවසීය.නව වන සැකකරු වෙනුවෙන් පෙනී සිටි නීතිඥ නාමල් රාජපක්ෂ මහතා පැවසුවේ රැකවරණය ඇප ලබාදීමට හැකි වරදක් බවත් අනෙක් නඩු සම්බන්ධයෙන් තමාට උපදෙස් ලැබී නැති බවය.රජයේ අධිනීතිඥ වසන්ත පෙරේරා මොහු අපරාධ රැසකට අවශ්‍ය ‍අයෙක්. දැනටමත් මනුෂ්‍ය ඝාතන දෙකක් සිදු කර තිබෙනවා. ඊට අමතරව මහාධිකරණයේ මිනීමැරුම් නඩුවක් විභාග වෙනවා. මොහුට ඇප ලබාදීමට බරපතළ ලෙස විරුද්ධ වෙනවා.අගතියට පත් පාර්ශ්වය වෙනුවෙන් නඩු භාණ්ඩයක් වූ මරණකරුගේ කාර් රථය WPKU 3639 පරිණත අවසන් නම් අයිතිකරුට මුදා හරින ලෙසට ඉල්ලීමක් කළේය.අදාළ කරුණු සලකා බැලූ මහේස්ත්‍රාත්වරයා 9 වන සැකකරු ගාල්ල මහේස්ත්‍රාත් අධිකරණයේ හඳුනා ගැනීමේ පෙරට්ටුව වෙත ඉදිරිපත් කිරීමට නියම කරමින් ඔහුගේ ඇප ඉල්ලීම ප්‍රතික්ෂේප කළ මහේස්ත්‍රාත්වරයා ලක්ෂ 40ක බැදුම්කරයක් මත වාහනය ලියාපදිංචි අයිතිකරු වූ අබ්දුල් හදිම් ෆාතිමා ෂායිස් අයගේ සහෝදරයෙකුට මුදා හැරීමට නියම කළේය.එතෙක් සැකකරුවන් 9 දෙනා මේ මස 27 වන දින දක්වා තවදුරටත් රක්ෂිත බන්ධනාගාරගත කරන ලෙස මහේස්ත්‍රාත්වරයා වැඩිදුරටත් මෙහිදී නියම කළේය.මෙම සිද්ධිය සම්බන්ධයෙන් දඩයක්කාරලාගේ ක්‍රිෂාන්ත, මොහොමඩ් මවුෆඩීන්, වාස් ගුණවර්ධන, ලක්මිණ බමුණසිංහ, ගාමිණ සනත්චන්ද්‍ර, කැලුම් රංගන, රවිඳු ගුණවර්ධන, ශ්‍රිමාල් හෙට්ටිආරච්චි හා ප්‍රියන්ත සංජීව නැමැත්තාත් මෙසේ තවදුරටත් රක්ෂිත බන්ධනාගාරගත විණ.නීතිඥ නාමල් රාජපක්ෂ, නීතිඥ සී. ආර්. ද සිල්වා, සහ රසික වීරතුංග, චින්තක අමරසිංහ, ජනාධිපති නීතිඥ හේමන් වර්ණකුලසූරිය, නීතිඥ අනුර සෙනෙවිරත්න, රසික සමරවික්‍රම, රවීන්ද්‍ර සිල්වා, සුනන්ද දේශප්‍රිය, නලින් ඉන්ද්‍රතිස්ස සැකකරුවන් වෙනුවෙන් පෙනී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>15</day>
    </date>
    <link>http://www.dinamina.lk/2013/08/15/_art.asp?fn=n1308155</link>
    <topic>විපක්ෂයේ අපේක්ෂකයෝසන්ධාන වේදිකාවට</topic>
    <author>නුවන් කොඩිකාර සහ චමීර ඇල්ලදෙණිය</author>
    <content>පළාත් සභා මැතිවරණයට විපක්ෂයෙන් ඉදිරිපත් වී සිටින අපේක්ෂකයන් කිහිප දෙනෙක් ඉදිරි දිනයන්හිදි එක්සත් ජනතා නිදහස් සන්ධාන වේදිකාවට ගොඩවනු ඇතැයි ක්‍රීඩා ඇමැති මහින්දානන්ද අලුත්ගමගේ මහතා පැවසීය.පාර්ලිමේන්තු මන්ත්‍රීවරුන්, පළාත් සභා හා පළාත් පාලන මන්ත්‍රීවරුන් රැසක් මේ වන විට සන්ධාන රජය සමඟ එක්වු බවත් ඒ මඟ යමින් විරුද්ධ පක්ෂයේ අපේක්ෂකයෝද සන්ධානය සමඟ එක්වීමට සූදානමින් සිටින බව කීවේය.යෝජිත පළාත් මැතිවරණය සහ වර්තමාන දේශපාලන තත්ත්වය පිළිබඳව ශ්‍රී ලංකා නිදහස් පක්ෂයේ ස්ථාවරය පැහැදිලි කිරීම වෙනුවෙන් ශ්‍රී ලංකා නිදහස් පක්ෂ මූලස්ථානයේ ඊයේ (14) පැවැති මාධ්‍ය හමුවේදි ඇමැතිවරයා එසේ ප්‍රකාශ කළේය.පළාත් සභා මැතිවරණයට මුහුණ දීමට නොහැකිව එක්සත් ජාතික පක්ෂය ප්‍රමුඛ විරුද්ධ පක්ෂයේ පක්ෂ දවසින් දවස ඡන්ද ව්‍යාපාරයෙන් ඉවත්වී සිටින බවත් ඊට නොදැවෙනි විරුද්ධ පක්ෂ පාක්ෂිකයෝ රජයට එක්වෙමින් සිටින බවත් අලුත්ගමගේ මහතා පැවසීය.එජාප මැතිවරණ ඉතිහාසයේ දරුණුම පරාජය මෙවර පළාත් සභා මැතිවරණයේදි අත්වන බව පවසන ඒ මහතා ජනතා විමුක්ති පෙරමුණ දේශපාලන වශයෙන් නන්නත්තාර වන බව ක්‍රීඩා ඇමැතිවරයා කීවේය.වයඹ හා මධ්‍යම පළාත් සභා මැතිවරණයේදි ඉන් එක් පළාත් සභාවකට එජාපයට නියෝජිතයෝ 5 දෙනෙකුට එහා පත් කරගැනීමටත්, ජවිපෙට එක් අයකුවත් හෝ පත්කර ගැනීමටත් නොහැකි බවත් මහින්දානන්නද අලුත්ගමගේ මහතා ප්‍රකාශ කළේය.මේ අවස්ථාවට ඇමැතිවරුන් වන මෛත්‍රීපාල සිරිසේන, සුසිල් ප්‍රේමජයන්ත මහත්වරුන්ද එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>15</day>
    </date>
    <link>http://www.dinamina.lk/2013/08/15/_art.asp?fn=n13081513</link>
    <topic>යුද සමයේ අතුරුදන්වූවන් ගැනසෙවීමට ත්‍රි පුද්ගල කොමිසමක්</topic>
    <author>ධනුෂ්ක ගොඩකුඹුර, මහින්ද අලුත්ගෙදර</author>
    <content>යුදමය වාතාවරණයක් පැවති කාල සමයේ දී අතුරුදන් වූ පුද්ගලයන් සම්බන්ධයෙන් පරීක්ෂණ භාර කොමිසම සඳහා ජනාධිපති මහින්ද රාජපක්ෂ මහතා විසින් සාමාජිකයන් පත් කරයි. ඒ අනුව අදාළ කොමිසම මඟින් උතුරු හා නැඟෙනහිර පළාත්වල පුද්ගලයන් අතුරුදන්වීම් සම්බන්ධයෙන් පරීක්‍ෂණ සිදුකෙරෙන අතර මැක්ස්වෙල් පරාක්‍ර්‍රම පරණගම මහතාගේ සභාපතිත්වයෙන් යුතු කොමිසම සඳහා පුද්ගලයන් තිදෙනකු නම්කර ඇතැයි ජනාධිපති මාධ්‍ය අංශය සදහන් කරයි.දිමිංගු බඩතුරුගේ ප්‍රියන්ති සුරංජනා විද්‍යාරත්න සහ මනෝ රාමනාදන් මහත්මීහූ ද ඊට අයත් වෙති. අවශ්‍ය විභාග කිරීම් හා විමර්ශන සිදුකිරීමේ බලය කොමිසමට පවරා ඇති අතර එහි වාර්තාව සය මසක් ඇතුළත ජනාධිපති මහින්ද රාජපක්ෂ මහතාට භාර දියයුතු වෙයි.පැහැර ගැනීම් හෝ අතුරුදන්වීම් සම්බන්ධයෙන් වගකිව යුතු පුද්ගලයන් හඳුනා ගැනීමේ සහ ඔවුනට එරෙහිව නීතිමය පියවර ගැනීමෙහි අවශ්‍යතාව කොමිසමේ සාමාජිකයන් නම් කරමින් ජනාධිපතිවරයා විසින් අවධාරණය කර ඇත. විමර්ශන සිදුකරනුයේ මහජන ආරක්‍ෂාව සහ යහපත වෙනුවෙන් බව ද මෙවන් සිදුවීම් අනාගතයේ දී නැවත ඇතිවීම වැළැක්වීම සඳහා ගතයුතු ක‍්‍රියාමාර්ග තීරණය කිරීම පිණිස බව ද මහින්ද රාජපක්ෂ මහතා කියා සිටී.කොමිසමේ කාර්යයන් සාර්ථකව කරගෙන යාමට අවශ්‍ය පූර්ණ සහයෝගය ලබා දෙන ලෙස ජනාධිපති මහින්ද රාජපක්ෂ මහතා රාජ්‍ය නිලධාරීන්ට සහ සෙසු අදාළ පුද්ගලයන්ට දැනුම් දී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>15</day>
    </date>
    <link>http://www.dinamina.lk/2013/08/15/_art.asp?fn=n1308156</link>
    <topic>බෙල්ලන්විල ඇසළ පෙරහර අද ඇරැඹේ</topic>
    <author>සුභාෂීණී සේනානායක</author>
    <content>බෙල්ලන්විල රජමහා විහාරය 62 වන වරටත් පවත්වනු ලබන ඇසළ මහා පෙරහැර පුණ්‍යෝත්සවය අද (15) ආරම්භ කෙරේ. සැප්තැම්බර් පළමු වනදා දක්වා පෙරහැර පැවැත්වීමට නියමිතය. බෙල්ලන්විල රජමහා විහාරස්ථානයේ හිටපු විහාරාධිපති අපවත්වී වදාළ බෙල්ලන්විල ශ්‍රී සෝමරතන නාහිමි ගුණාන්ස්මරණ ධර්ම දේශනා අද (15) සහ හෙට (16) පැවැත්වීමට නියමිතය.අනිද්දා (18) සතිපිරිත් දේශණාවද අගෝස්තු 24 වනදා දේවදුත පෙරහැර සහ කුඹල් පෙරහැරද පැවැත්වේ. අගොස්තු 25 සිට 28 වනදා දක්වා මල් පෙරහැර පැවැත්වෙන අතර 29 වනදා පාවාඩ පෙරහැර පැවැත්වේ.අගෝස්තු 30 වනදා රන්සිවිලි පෙරහැර සහ 31 වනදා රන්දෝලි පෙරහැර පැවැත්වීමට නියමිතය. සැප්තැම්බර් පළමු වනදා දිය කපන පෙරහැර සහ දේවදානය පැවැත්වීමෙන් අනතුරුව පෙරහැර සමාප්ත වේ.මහනුවර දළදා මාළිගාවේ පෙරහැරට පමණක් දෙවැනි වන බෙල්ලන්විල රජමහා විහාරයේ ඇසළ මහා පෙරහැර පුණෝත්සවය රටට සහ සමස්ත ජනතාවට සෙත් පතා වාර්ෂිකව පැවැත්වෙන පිංකමක් බව ශ්‍රී ජයවර්ධනපුර විශ්වවිද්‍යාලයේ කුලපති මහාචාර්ය බෙල්ලන්විල විමලරතන නාහිමියෝ පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>15</day>
    </date>
    <link>http://www.dinamina.lk/2013/08/15/_art.asp?fn=n13081521</link>
    <topic>අපට හිරිහැර කළ අයට සමාව දෙන්න</topic>
    <author>උපාලි කරුණාරත්න, මහින්ද අලුත්ගෙදර</author>
    <content>ප්‍රවීණ ගායන ශිල්පීන් වන රූකාන්ත සහ චන්ද්‍රලේඛා යුවළට හිරිහැර කිරීමේ සිද්ධිය සම්බන්ධයෙන් බන්ධනාගාර ගතව සිටින පුද්ගලයන්ට සමාව දෙන ලෙස එම ගායක යුවළ ජනාධිපති මහින්ද රාජපක්ෂ මහතාගෙන් ලිඛිතව ඉල්ලීමක් කරයි.රූකාන්ත ගුණතිලක මහතාගේ සහ චන්ද්‍රලේඛා පෙරේරා මහත්මියගේ අත්සනින් යුතු එම ලිපිය අරලියගහ මන්දිරයේ දී ඊයේ (14) පස්වරුවේ ජනාධිපති මහින්ද රාජපක්ෂ මහතා වෙත බාර දුන්නේය.අදාළ සිද්ධිය සම්බන්ධයෙන් බන්ධනාගාරගතව සිටින පුද්ගලයන්ගේ පවුල් සහ ඔවුන්ගේ ඥාතීන් පිළිබඳ සානුකම්පිතව සිතා රූකාන්ත සහ චන්ද්‍රලේඛා යුවළ මෙවැනි තීරණයකට පැමිණ තිබේ.දේශපාලන වේදිකාවක දී ගීත ගායනා කිරීම හේතුවෙන් පසුගිය 2000 වසරේ ජනවාරි මස 26 දා ඔවුන් වෙත මැර ප්‍රහාරයක් එල්ල කිරීම, නිවෙසේ තිබූ රන් ආභරණ සහ ජීප් රථය කොල්ල කෑම ආදිය සම්බන්ධයෙන් අධි චෝදනා ලැබ සිටි ජනාධිපති ආරක්ෂක අංශයේ සාමාජිකයන් 10 ට පානදුර පළාත්බඳ මහාධිකරණය මඟින් බරපතල වැඩ සහිතව සිර දඬුවම් නියම කෙරිණි. අධිකරණ තීන්දුවට ගරුකරන අතර එයින් සිතට සතුටකට වඩා සැනසීමක් ලැබුණ බව ද අධිකරණයෙන් දඩුවම් ලැබුණු පුද්ගලයන් හට තමන්ගේ හදවතින්ම සමාව ලබාදෙන බවද මේ ගායන යුවළ කොළඹ දී පැවැති මාධ්‍ය හමුවක දී ප්‍රකාශ කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>15</day>
    </date>
    <link>http://www.dinamina.lk/2013/08/15/_art.asp?fn=n1308157</link>
    <topic>කතරගම ඇසළ උළෙලේ 9 වන දිනය අද</topic>
    <author>කතරගම විශේෂඊ.එච්. සෝමපාල</author>
    <content>රුහුණු කතරගම මහා දේවාලයේ වාර්ෂික ඇසළ මහා පෙරහරේ 9 වන දිනය අදයි (15) අද පෙරහරට හේවිසි කණ්ඩායම් විෂ්ණු මල් අස්න, වඩිගපටුන, හංස නැටුම, ලීකෙළි දෙවොල් නැටුම, මොනර නැටුම, උඩැක්කි, පන්තේරු උඩරට වෙස් නැටුම, භක්ති කාවඩි කණ්ඩායම් ඇතුළු නර්තන කණ්ඩායම් 30 පමණද අලි ඇතුන් 20ක් පමණද ගමන් කරති.කතරගම මහා දේවාලයෙන් ඇරඹෙන දේව පෙරහර අෂ්ඨ ඵල බෝධීන් වහන්සේ ප්‍රදක්ෂිණා කර පත්තිනි දැඩිමුණ්ඩ සමන් සූනියන් යන සතර දේවාල ඉදිරිපිටින් ගමන් කර මහ ‍වාසල් දොරටුවෙන් පිටවීදියට පිවිසේ.එම අවස්ථාවේ ප්‍රධාන වාසල් දොරටුව අභියසදී ආදිවාසීන් විසින් දුනු හීතල මානාගෙන පෙරහැර නවත්වයි. එම අවස්ථාවේදී පෙරහරේ අදිකාරම් මහතා විසින් ආදිවාසීන්ට රතු රෙද්දකට තුටු පඬුරු පිළිගැන්වීම සිදු කෙරේ. අනතුරුව ආදිවාසීන් දුනුහීතල හකුලාගෙන ඔවුන්ද පෙරහරේ ගමන් කරති. පෙරහර පිටවීදියේ ගමන්කර වල්ලි අම්මා දේවාලයට පැමිණේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>15</day>
    </date>
    <link>http://www.dinamina.lk/2013/08/15/_art.asp?fn=n1308158</link>
    <topic>සිසුන් 8කගේපන්ති තහනම්</topic>
    <author>අනුරාධපුර මධ්‍යම විශේෂ</author>
    <content>මිහින්තලේ රජරට විශ්වවිද්‍යාලයේ ශිෂ්‍ය සංගම් කිහිපයක නායකත්වය දැරූ සිසුන් 08 දෙනෙකුගේ පන්ති මාස 06කට තහනම් කිරීම සඳහා විශ්වවිද්‍යාල පාලන අධිකාරිය තීරණය කර ඇත. පසුගිය ජුනි 20 වැනිදා මිහින්තලය රජරට විශ්වවිද්‍යාලයේ විශ්වවිද්‍යාල ප්‍රතිපාදන කොමිෂන් සභාව හා උසස් අධ්‍යාපන අමාත්‍යාංශය මඟින් පැවැත්වූ ‘ගමයි සරසවියයි’ සංස්කාතික උළෙල සඳහා ශිෂ්‍ය ශිෂ්‍යාවන් සහභාගී නොකිරීමට මේ සිසුන් කටයුතු කර ඇති බව කියමින් සිසුන් 08 දෙනාගේ පන්ති තහනම් කර ඇත.මිහින්තලා රජරට විශ්වවිද්‍යාලයේ මහා ශිෂ්‍ය සංගමයේ සභාපති සහ ලේකම්වරයාගේ සමාජ විද්‍යා හා මානව ශාස්ත්‍ර පීඨයේ ශිෂය සංගමයේ සභාපති සහ ලේකම්වරයාගේ කළමනාකරණ අධ්‍යයන පීඨයේ සභාපති සහ ලේකම්වරයාගේ හා ව්‍යවහාරික විද්‍යා පීඨයේ සභාපති සහ ලේකම්වරයාගේ පන්ති මෙසේ තහනමට ලක් කර ඇත.මිහින්තලා රජරට විශ්වවිද්‍යාලයේ උප කුලපති මහාචාර්ය රංජිත් විජේවර්ධන මහතාගේ උපදෙස් මත විශ්වවිද්‍යාල විනය කමිටුව මඟින් පරීක්ෂණ පවත්වා අගෝස්තු මස 02 ‍වනදා සිට සිසුන් 08 දෙනාගේ පන්ති තහනම් කිරිමට තීරණය කර ඇත. ඒ අනුව මාස 06 ක කාලයක් පන්ති තහනම් කර ඇති අතර ශිෂ්‍යයන්ට 02 වනදා සිට නේවාසිකාගාරවලින් ඉවත් වන ලෙස දන්වා ලිපි යොමු කර ඇති බවද විශ්වවිද්‍යාල ආරංචි මාර්ග සඳහන් කරයි. විශ්වවිද්‍යාල ශිෂ්‍යන්ගේ පන්ති තහනම සම්බන්ධයෙන් මාපියන්ටද ලිඛිතව දන්වා ඇති බව අනාවරණය විය.මේ සම්බන්ධයෙන් අදහස් දැක්වූ මිහින්තලයේ රජරට විශ්වවිද්‍යාලයේ සිසුවෙකු කියා සිටියේ තම ශිෂ්‍ය නායකයන් කිසිදු අවස්ථාවක විශ්වවිද්‍යාල පාලන අධිකාරියේ නියෝගවලට පරිබාහිරව ක්‍රියා නොකළ බවයි. මේ පන්ති තහනම අත්තනෝමතික ක්‍රියාවක් බවද ඔවුහු පෙන්වා දුන්හ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>15</day>
    </date>
    <link>http://www.dinamina.lk/2013/08/15/_art.asp?fn=n1308159</link>
    <topic>ත්‍රිරෝද රථ මාරකයක් ගැන කොටි හෙළිදරව්වනීතිපතිවරයා පළමුවරට මහාධිකරණයට දන්වයි</topic>
    <author>කුමුදු හෙට්ටිආරච්චි</author>
    <content>ඉන්දියාවේ යතුරුපැදි හා ත්‍රි‍රෝද රථ නිෂ්පාදනය කරන කර්මාන්ත ශාලා තුළදී එම රථවලට බෝම්බ සවිකැර ශ්‍රී ලංකාවට ගෙන්වා ප්‍රභූන් ඝාතනය කිරීමට එල්.ටී.ටී.ඊ. ය සැලසුම් කළ බව අත්අඩංගුවේ පසුවන කොටි සාමාජිකයෙක් හෙළිදරව් කර ඇති බව නීතිපතිවරයා කොළඹ මහාධිකරණය වෙත දැනුම් දී ඇත.2007 වසරේ වූ සටන් විරාම කාලය තුළදී එල්.ටී.ටී.ඊ. නායකයන් අදාළ සැලසුම් දියත් කළ බවද එම වකවානුවේ සී - 4 වර්ගයේ පුපුරණ ද්‍රව්‍ය කිලෝ 1500ක් ද ඩෙටනේටර් 50,000කට අධික ප්‍රමාණයක්ද ලංකාවට ගෙන්වා ගත් බවද අත්අඩංගුවේ පසුවන කොටි සාමාජිකයා හෙළිදරව් කර ඇති බව නීතිපතිවරයා වැඩිදුරටත් අධිකරණයට දැනුම් දී ඇත.සටන් විරාමයෙන් පසුව ඇති වූ යුදමය වාතාවරණය නිසා එල්.ටී.ටී.ඊ. නායකයන්ට මෙම සැලසුම් ඉදිරියට දියත් කිරීමට නොහැකි වූ බවද එම කොටි සාමාජිකයා හෙළිදරව් කර තිබුණි. සටන් විරාම කාලය තුළදී කොටි සංවිධානය වෙනුවෙන් බුද්ධිමය තොරතුරු රැස් කිරීම සම්බන්ධයෙන් අත්අඩංගුවට ගත් ප්‍රනාන්දු චමිල්දාස් හෙවත් හුන්කුයිල් නමැත්තා මෙම තොරතුරු හෙළිදරව් කර ඇති බව නීතිපතිවරයා විසින් එම කොටි සාමාජිකයාට එරෙහිව පවරන ලද නඩුවෙන් අධිකරණයට දැනුම් දී තිබුණි.2001 දෙසැම්බර් මස 01 වැනිදා හා 2003 ජනවාරි මස 01 වැනිදාත් අතර සටන් විරාම කාලය තුළදී රට තුළ සාහසික ක්‍රියා ඇති කිරීම සඳහා පාර්ලිමේන්තුව හා කොළඹ වරාය පිළිබඳ බුද්ධි තොරතුරු රැස් කළ බවට ත්‍රස්තවාදය වැළැක්වීමේ පනත යටතේ විත්තිකාර කොටි සාමාජිකයාට එරෙහිව නීතිපතිවරයා විසින් මෙම නඩුව පවරා ඇත.කොටි නායක ප්‍රභාකරන්ගේ පිටත ආරක්ෂක වළල්ලේ රාජකාරිය කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>15</day>
    </date>
    <link>http://www.dinamina.lk/2013/08/15/_art.asp?fn=n13081510</link>
    <topic>පොදුරද මඬුළු සමුළුවරටවල් අතර සුහදතාවවර්ධනයට හොඳ රුකුලක්</topic>
    <author>රක්ෂණ ශ්‍රියන්ත</author>
    <content>පොදු රාජ්‍ය මණ්ඩල රාජ්‍ය නායක සමුළුව අප රටේ පැවැත්වීම තුළින් රටවල් අතර සුහදතාව හා දේශපාලන සංස්කෘතික කටයුතුවලට දොරටු විවර කිරීමක් සිදුවන බව කලාසූරී සතිස්චන්ද්‍ර එදිරිසිංහ මහතා පවසයි.පොදු රාජ්‍ය මණ්ඩලීය රටවල විවිධ නායකයින් මෙරටට පැමිණෙන නිසා ශ්‍රී ලංකාව පිළිබඳ ඔවුන්ට නිවැරදි අවබෝධයක් ලබාගැනීමට හැකිවෙනු ඇතැයිද ඒ මහතා පෙන්වා දෙයි.අපේ රට පිළිබඳ ලෝකයේ පැතිරී ඇති සමහර දුර්මත නිවැරැදි කිරීම සඳහා රාජ්‍ය නායකයන්ට ඒ පිළිබඳ කරුණු පැහැදිලි කිරීමටද මේ හොඳම අවස්ථාව බවද සතිස්චන්ද්‍ර එදිරිසිංහ මහතා පවසයි.අපේ රටේ ශ්‍රී විභූතිය, සාහිත්‍ය, ආගමික පරිසරය ආදිය පිළිබඳ ජාත්‍යන්තරය දැනුවත් කිරීමටද පොදුරාජ්‍ය මණ්ඩලීය නායක සමුළුව තුළින් හැකිවන බවද එදිරිසිංහ මහතා පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>15</day>
    </date>
    <link>http://www.dinamina.lk/2013/08/15/_art.asp?fn=n13081514</link>
    <topic>ගම්පහ දිසාවේ කර්මාන්තශාලාසියල්ල ක්ෂේත්‍ර පරීක්ෂණයකට</topic>
    <author>සුදත් පුබුදුකීර්ති - දෙල්ගොඩ සමූහ</author>
    <content>ගම්පහ දිස්ත්‍රික්කයේ සියලූම කර්මාන්ත ශාලා පිළිබඳව ක්ෂේත්‍ර පරීක්ෂණයක් ග්‍රාම නිලධාරි වසම් මට්ටමින් සිදුකිරීමට ආර්ථික සංවර්ධන කටයුතු අමාත්‍යාංශය මධ්‍යම පරිසර අධිකාරිය හා ගම්පහ දිස්ත්‍රික් ලේකම් කාර්යාලය ඒකාබද්ධව කටයුතු සුදානම් කර ඇත.දිස්ත්‍රික්කයේ මැතිවරණ කොට්ඨාස 13 ග්‍රාම නිලධාරි වසම් 1077ක් ආවරණය වන පරිදි එක් වසමකට තිදෙනකුගෙන් සමන්විත කමිටුවක් පත්කර එමගින් අදාළ කර්මාන්ත ආයතන පිළිබඳ තොරතුරු එක්රැස් කිරීම සිදුවේ.මේ පිළිබඳ බියගම ප්‍රාදේශීය ලේකම් කොට්ඨාසයේ ග්‍රාම නිලධාරින් හා අභ්‍යාසලාභී උපාධිධාරීන් දැනුවත් කිරීමේ වැඩමුළුවක් ආපදා කටයුතු පිළිබඳ නියෝජ්‍ය ඇමැති ඩුලිප් විජේසේකර මහතාගේ ප්‍රධානත්වයෙන් ඊයේ 14දා බියගම ප්‍රා.ලේ. කාර්යාලයේ දී පැවැති අතර මධ්‍යම පරිසර අධිකාරියේ ජ්‍යෙෂ්ඨ පරිසර නිලධාරි ස්වර්ණා රාජපක්ෂ මහත්මිය විසින් මෙම වැඩමුළුව මෙහෙයවන ලදී.අදාළ කමිටුව මඟින් කර්මාන්ත ශාලා වෙත ගොස් නිසි බලධාරින් හමුවී ඔවුන් වෙත ප්‍රශ්නාවලියක් යොමුකර අදාළ තොරතුරු එම කර්මාන්ත ශාලා භූමිය තුළදීම පිරවිය යුතු අතර කර්මාන්තයේ ස්වභාවය අනුව අප දියර, වායු විමෝචනය, ශබ්දය හා කම්පනය ඝන අපද්‍රව්‍ය, දූවිලි හා දුඟද කරුණුද පරිසර දූෂණය ඝන අපද්‍රව්‍ය, අපජලය වෙනුවෙන් යොදා ඇති ක්‍රමෝපාය මොනවාද යන්න පිළිබඳවත් ඒවා පාලනය කිරීම සඳහා යොදා ඇති ක්‍රමෝපාය කවරේද යන්න පිළිබඳවත් මෙහිදී සැලකිලිමත් වේ.කර්මාන්තයක් පවත්වාගෙන යාමට අවශ්‍ය පරිසර ආරක්ෂණ බලපත්‍රය, ගොඩනැගිලි අනුකූලතා සහතිකය, වෙළෙඳ බලපත්‍රය ආයෝජන මණ්ඩල අනුමැතිය යටතේ පවත්වාගෙන යනවාද යන්න පිළිබඳවත් මෙහිදී සොයා බැලේ.මෙම වැඩමුළුවේදී අදහස් දැක්වූ ආපදා කටයුතු පිළිබඳ නියෝජ්‍ය ඇමැති ඩුලිප් විජේසේකර මහතා මෙසේ කීවේය. රතුපස්වල අදාළ කර්මාන්තායතනයෙන් බැහැරකරන අපද්‍රව්‍ය පිළිබඳ එහි පාලනාධිකාරිය අවධානයෙන් සිටියානම් මෙවැනි ඛේදවාචකයක් සිදුනොවනු ඇති බව පැවැසීය. ආයතනයේ අපද්‍රව්‍ය කොන්ත්‍රාත්කරුවකු මගින් බැහැර කළත් එම ක්‍රියාවලිය ගැන කර්මාන්ත ආයතනයේ පාලනාධිකාරිය නිසි අවධානයක් යොමු නොකළ බව එම අයද පිළිගෙන තිබෙනවා.ඉදිරියේදී මෙවැනි ආයතන ආයෝජන මණ්ඩල සීමාවේ පිහිටවිය යුතු බව ජනාධිපතිතුමා අවධාරණය කර තිබෙනවා. පරිසරයට මහජනතාවට පීඩානොවන ලෙස කර්මාන්ත පවත්වාගෙන යා යුතුයි. අවිස්සාවේල්ල සිට මෝදරින් කැලණි ගඟ මුහුදට වැටෙන තුරු ගඟ දෙපස වැඩි කර්මාන්තශාලා ප්‍රමාණයක් තිබෙනවා. කැලණි ගඟේ ජලය පූගොඩ, පට්ටිවිල, අඹතලේ ජල පොම්පාගාර තුළින් කොළඹ, ගම්පහ, වැඩි පිරිසකට පානීය ජලය ලබා දෙනවා. එනිසා පරිසරය නිසි කළමනාකරණයෙන් තබාගත යුතුයි.ඊට විසඳුම් ලෙස ආර්ථික සංවර්ධන කටයුතු ඇමැති බැසිල් රාජපක්ෂ මහතා කැලණි ගඟ එගොඩ සහ මෙගොඩ ගඟ යටින් නළ දෙකක් මුහුද මැදට සම්බන්ධ වන පරිදි ස්ථාපනය කිරීමට යෝජනා කර තිබෙනවා. එමගින් කර්මාන්තශාලාවල නැවත පිරිපහදු කළ ජලය එම නළ මඟින් ඉවත් කිරීමට කටයුතු කෙරෙනවා. මේ සියල්ලෙන් රජය අනාගත පරපුරට පරිසර හිතකාමී දේශයක් ගොඩ නැගීමට දායක වනවා යැයිද පැවැසීය.බියගම ප්‍රාදේශීය සභාවේ සභාපති ආනන්ද ගනේපොල, බියගම ප්‍රාදේශීය ලේකම් පුෂ්පමාලා පෙරේරා මහත්ම මහත්මීන්ද අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>15</day>
    </date>
    <link>http://www.dinamina.lk/2013/08/15/_art.asp?fn=n13081515</link>
    <topic>තැපැල් සේවා අමාත්‍යාංශයේ ගේට්ටුව අවහිර කරමින් පුද්ගලයෙක් විරෝධතාවක</topic>
    <author>උපාලි කරුණාරත්න</author>
    <content>කොළඔ ඩී.ආර් විජයවර්ධන මාවතේ පිහිටි තැපැල් සේවා අමාත්‍යාංශය සහ තැපැල් දෙපාර්තමේන්තුවට ඇතුලුවන ගේට්ටුව අවහිර කරමින් පුද්ගලයෙකු ඊයේ (14) පෙරවරුවේ විරෝධතාවක යෙදී ඇත.මොහු ගේට්ටුවට ඉබි යතුරු දමා වසා දමමින් තමන්ට කලට වේලාවට මුද්දර නොලැබෙන බව, බෞද්ධ මුද්දර යම් ප්‍රමාණයක් මුද්‍රණය නොකළ බව,නිකුත් කරනු ලබන මුද්දර කලට වේලාවට තැපැල් කාර්යාල වලට නොලැබෙන බව පවසමින් විරෝධතාවය දක්වා තිබේ.මේ අවස්ථාවේ දී නිලධාරීන් පිරිසක් සහ විරෝධතාවයේ යෙදී සිටි පුද්ගලයා අතර උණුසුම් වචන හුවමාරුවක් ද සිදු වී ඇත.පසුව පොලීසියේ මැදිහත්වීමෙන් මොහුව ඉවත් කර තිබේ .මේ පිළිබඳව කළ විමසිමකදී තැපැල් සේවා ඇමැති ජීවන් කුමාරතුංග මහතා ප්‍රකාශ කළේ, දෙපාර්තමෙන්තුවේ ක්‍රියාකාරීකාරීත්වය සම්බන්ධයෙන් අඩුපාඩු පවතිනවා නම් පළමුව විරෝධතාවන්ට නොගොස් තමන්ව දැනුවත් කරන ලෙස ඉල්ලා සිටින බවයි.තැපැල් දෙපාර්තමේන්තුව මුද්දර නිකුත් කරනුයේ යම් ප්‍රතිපත්තියක සිට බවද ඇමතිවරයා පැවසීය.තැපැල්පති රෝහණ අභයරත්න මහතා මේවිරෝධතාව පිළිබඳව පැවසූයේ තැපැල් දෙපාර්තමේන්තුවේ ගැටලු විසඳමින් යන මේ මොහොතේ දෙපාර්තමේන්තුවෙන් සේවාවන් නිසි පරිදී ඉටු නොවනවා නම් පළමුවෙන් අදාළ බලධාරීන් දැනුවත් කළ යුතු බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>15</day>
    </date>
    <link>http://www.dinamina.lk/2013/08/15/_art.asp?fn=n13081516</link>
    <topic>ප්‍රජාතන්ත්‍රවාදී පක්ෂයේ කුහක දේශපාලනප්‍රතිපත්තිය ජනතාව තවත් පිළිගන්නේ නෑ</topic>
    <author>ජස්ටින් කොඩිකාර මාතර දිසා විශේෂ</author>
    <content>අනෝමා ෆොන්සේකා මහත්මිය ඉදිරිපත් කර හෝ ඉදරි පළාත් සභා මැතිවරණය ජයග්‍රහණයක් හිමිකර පෙන්වන්නැයි තමන් ප්‍රජාතන්ත්‍රවාදී පක්ෂයට අභියෝග කරන බව එම පක්ෂයේ හිටපු ජ්‍යෙෂ්ඨ උප සභාපති ආචාර්ය මහේෂ් අතපත්තු මහතා පැවසීය.එම පක්ෂයේ නායකයා මේ වන විට කුහක දේශපාලනයක යෙදෙන බවත් එවැනි දේ ජනතාව කිසි දිනක අනුමත නොකරන බවත් හෙතෙම කීවේය. තමන් ජීවිත කාලයේ කළ ලොකුම මෝඩකම ප්‍රජාතන්ත්‍රවාදී පක්ෂය සමඟ එක්වීම බව පවසන ඒ මහතා මින් ඉදිරියට කිසි දිනක එවැනි වරදක් තම අතින් සිදුනොවන බව ප්‍රකාශ කළේය.මෙවර වයඹ පළාත් සභා මැතිවරණයේ දී එක්සත් ජනතා නිදහස් සන්ධානය පසුගිය වරටත් වඩා අති විශිෂ්ට ජයග්‍රහණයක් හිමිකර ගන්නා බවත් දයාසිරි ජයසේකර මහතා ඉතිහාසයේ වාර්තාගත ජයග්‍රහණයක් ඒකාන්තයෙන්ම හිමි කර ගන්නා බවත් අතපත්තු මහතා පැවසීය.ආචාර්ය මහේෂ් අතපත්තු මහතා මෙසේද කීවේය.දයාසිරි ජයසේකර මහතා එක්සත් ජාතික පක්ෂයෙන් ඉවත්ව එක්සත් ජනතා නිදහස් සන්ධානයට එක්වීමෙන් ම එජාපයේ පරාජය සනිටුහන්වෙලා ඉවරයි. දයාසිරි ජයසේකර මහතා එජාපයේ සිටි ජනප්‍රිය හා බුද්ධිමත් නායකයෙක්. එවැනි පුද්ගලයෙක් පක්ෂය හැර යෑම පක්ෂයේ කඩාවැටීම හොඳින් තේරුම් ගත හැකියි.ඔහුගේ හැරයෑම පාක්ෂිකයන් පවා අනුමත කරනවා. කුරිරු යුද්ධය අවසන් කරේ සේනාධිනායක ජනාධිපති මහින්ද රාජපක්ෂ හා ආරක්ෂක ලේකම් ගොඨාභය රාජපක්ෂ මහත්වරුන්ගේ කැපකිරීම් මතයි. අද එය වෙනත් අය ඔවුන් වෙත පවරා ගන්න උත්සහ කරනවා. නමුත් ජනතාව සත්‍ය දන්නවා. එම නිසා දවසින් දවස වත්මන් රජය සමඟ එක්වෙමින් සිටිනවා.මේ යන ක්‍රමය අනුව මෙරට ඉතිරි වෙන්නේ එක්සත් ජනතා නිදහස් සන්ධානය විතරයි. එය වළක්වන්න කිසිවෙකුට බැහැ. එම නිසා විරුද්ධ පක්ෂ පාක්ෂියන්ගෙන් මා ඉල්ලා සිටින්නේ ගිලෙන නැව්වලට නගින්නේ නැතුව වත්මන් රජයට සහාය දෙන්න කියළායි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>15</day>
    </date>
    <link>http://www.dinamina.lk/2013/08/15/_art.asp?fn=n13081517</link>
    <topic>අපේක්ෂකයන්ගේ අනවසර පෝස්ටර්ඉවත් කරන්න ලක්ෂ 90ක් වැය වෙනවා</topic>
    <author>අසේල කුරුළුවංශ</author>
    <content>මැතිවරණ නීති උල්ලංඝනය කැරමින් අපේක්ෂකයින් ප්‍රදර්ශනය කරනු ලබන පෝස්ටර් හා කටවුට් ඉවත් කිරීමට රුපියල් ලක්ෂ 90ක් වැයවන බව ජ්‍යෙෂ්ඨ නියෝජ්‍ය පොලිස්පති (මැතිවරණ) ගාමිණි නවරත්න මහතා පවසයි.වයඹ, මධ්‍යම හා උතුරු පළාත්වල සියලු පොලිස්ථානවල සම්බන්ධීකරණයෙන් කුලී පදනම මත කම්කරුවන් ලබාගෙන මෙම පෝස්ටර්, කටවුව් ඉවත් කරන බව ඒ මහතා කීය.එක් පොලිස් ස්ථානයකට මේ සඳහා කම්කරුවන් උපරිම වශයෙන් හතර දෙනෙකුගේ සේවය ලබාදීමට පොලිස් දෙපාර්තමේන්තුව අවසර ලබාදී ඇත.මැතිවරණයට අදාළව ගැටුම් අවම මට්ටමක පැවතියත් ප්‍රචාරණ කටයුතුවලදී සෑම පක්ෂයකටම අයත් අපේක්ෂකයින් මැතිවරණ නීති උල්ලංඝනය කරන බව නවරත්න මහතා කීය.මේ වනවිට මැතිවරණයට අදාළව පැමිණිලි 13ක් ලැබී තිබෙන බවත් ඒ යටතේ පුද්ගලයින් පස්දෙනකු අත්අඩංගුවට ගෙන අධිකරණයට ඉදිරිපත් කැර තිබෙන බවත් ඒ මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>15</day>
    </date>
    <link>http://www.dinamina.lk/2013/08/15/_art.asp?fn=n13081518</link>
    <topic>බස්නාහිර පළාත් සභාවටනව යෝජනාවක්</topic>
    <author>මැදකොළඹ සමූහ – වයිමන් හෙට්ටිආරච්චි</author>
    <content>ඉදිරියේදී පැවැත්වෙන සියලු මැතිවරණ නව පළාත් පාලන මැතිවරණය මෙන් පළාත් සභා කොට්ඨාස මට්ටමින්ද පාර්ලිමේන්තු මැතිවරණය ආසන මට්ටමින්ද පැවැත්වීමට කටයුතු කළ යුතුය යනුවෙන් වන යෝජනාවක් බස්නාහිර පළාත් සභාවේ මීළඟ රැස්වීමේ න්‍යාය පත්‍රයට ඇතුළත්ව ඇත.යෝජනාව ඉදිරිපත් කර ඇත්තේ ලලිත් එල්ලාවල මහතා (එජනිස).වර්තමානයේ පවතින පළාත් සභා හා පාර්ලිමේන්තු අනුපාත මැතිවරණ ක්‍රමය යටතේ ඉදිරිපත් වන අපේක්ෂකයන්ට මෙන්ම ඡන්ද දායකයන්ටද ඉතා අපහසු ගැටලුකාරී මැතිවරණ ක්‍රමයක් බවද යෝජනාවෙහි සඳහන් වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>15</day>
    </date>
    <link>http://www.dinamina.lk/2013/08/15/_art.asp?fn=n13081519</link>
    <topic>කොරියානු විභාගයට අයදුම්පත්නිකුත් කිරීම අදින් අවසන්</topic>
    <author>මහින්ද අලුත්ගෙදර</author>
    <content>"කොරියානු භාෂා ප්‍රවීණතා විභාගය - 2013" සඳහා අයදුම්පත් නිකුත් කිරීම අදින් (15) අවසන් වෙයි.මේ විභාගය සඳහා ඉදිරිපත් වීමට අපේක්ෂා කරන්නේ නම් අද සවස 4.00 ට ප්‍රථම අයදුම්පත් ලබාගත යුතු බවද එයින් අනතුරුව කිසිඳූ හේතුවක් මත අයදුම්පත්‍ර නිකුත් කිරීම සිදුනොකරන බවද ශ්‍රී ලංකා විදේශ සේවා නියුක්ති කාර්යාංශය පවසයි..එළඹෙන ඔක්තෝබර් මාසයේ 19 හා 20 දිනයන්හිදී පැවැත්වෙන මේ විභාගය වෙනුවෙන් අයදුම්පත් නිකුත් කිරීම සහ ලියාපදිංචි කිරීම පසුගිය (12) දා ආරම්භ කෙරුණු අතර මේ දක්වා අයදුම් පත් ලබා නොගත් අය වේ නම් හැකි ඉක්මණින් අයදුම්පත් ලබා ගන්නැයි ශ්‍රී ලංකා විදේශ සේවා නියුක්ති කාර්යාංශයේ කොරියානු රැකියා බඳවා ගැනීම් හා පුහුණු අංශයේ නියෝජ්‍ය සාමාන්‍යාධිකාරී ඒ.කේ.යූ රෝහණ මහතා සඳහන් කරයි.11 වැනි වරට පැවැත්වෙන කොරියානු භාෂා ප්‍රවීණතා විභාගය කොරියානු රැකියා සහ කම්කරු අමාත්‍යාංශයේ අධීක්ෂණය මත කොරියානු මානව සම්පත් සංවර්ධන සේවා ආයතනය මඟින් සංවිධානය කෙරෙන අතර විදේශ රැකියා ප්‍රවර්ධන හා සුබසාධන අමාත්‍යාංශය සහ ශ්‍රී ලංකා විදේශ සේවා නියුක්ති කාර්යාංශය සහයෝගය ලබාදෙයි.මේ විභාගය සඳහා කොළඹ පිහිටි මධ්‍යස්ථාන 4 කදී සහ අනෙකුත් දිස්ත්‍රික්කයන්හි පිහිටි මධ්‍යස්ථාන 18 කදී අයදුම්පත් නිකුත් කිරීමට පියවර ගෙන තිබෙන අතර එම අයදුම්පත් නිකුත් කිරීම සාර්ථකව සිදුකළ බවද එම කාර්යාංශය කියයි.විභාගය සඳහා අයදුම්පත් ලබා ගැනීම සහ ලියාපදිංචිය වෙනුවෙන් තම වලංගු විදේශ ගමන් බලපත්‍රය ඉදිරිපත් කිරීම අනිවාර්ය වන අතර මේ විදේශ ගමන් බලපත්‍රය ලියාපදිංචි කරන දින සිට ඉදිරියට වසර දෙකක් වලංගු ගමන් බලපත්‍රයක් වීම අනිවාර්ය බවද විදේශ සේවා නියුක්ති කාර්යාංශය කියා සිටී. අයදුම්පත් ලබා ගැනීම සඳහා ගමන් බලපත්‍රය හැර වෙනත් කිසිදු හැඳුනුම්පතක් වලංගු නොවේ.මෙවර පැවැත්වෙන විභාගයෙන් දකුණු කොරියාවේ නිෂ්පාදන, ධීවර හා ඉදිකිරීම් ක්ෂේත්‍ර වෙනුවෙන් තෝරා ගැනීමට නියමිතයි.දකුණු කොරියාවේ රැකියාවක් ලබා ගැනීම සඳහා මේ භාෂා පරීක්ෂණය සමත්වීම අනිවාර්ය වන අතර විභාගය සම්බන්ධ සියලු තොරතුරු www.slbfe.lk වෙබ් අඩවියෙන් ලබාගත හැකි බවද විදේශ සේවා නියුක්ති කාර්යාංශය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>15</day>
    </date>
    <link>http://www.dinamina.lk/2013/08/15/_art.asp?fn=n13081520</link>
    <topic>එජාප තරුණ මන්ත්‍රීවරයෙක් පිටකොටුවේහෝටල්වලට කිරිපැකට් විකුණලා</topic>
    <author>විජයානි එදිරිසිංහ</author>
    <content>එක්සත් ජාතික පක්ෂයේ තරුණ මන්ත්‍රීවරයෙක් ඊයේ (14) රාත්‍රියේ කොටුව පිටකොටුව අවට හෝටල්වලට බනිස් සහ කිරි පැකට් විකිණීමේ උත්සාහයක යෙදී සිටි බව දක්නට ලැබිණි.මේ මන්ත්‍රීවරයා මෙසේ විකිණීමට කටයුතු කළේ ඊයේ පස්වරුවේ සිට අද (15) උදෑසන දක්වා කොටුවේදී පැවැත්වීමට නියමිතව තිබූ උද්ඝෝෂණ ව්‍යාපාරයට ගෙන එන ලද රුපියල් ලක්ෂ දෙකහමාරක බනිස් සහ කිරිපැකට් බව එම පක්ෂයේ සාමාජිකයෝ පැවසූහ.අද උදෑසන දක්වා මෙසේ පැවැත්වීමට තිබූ උද්ඝෝෂණ ව්‍යාපාරය ඊයේ රාත්‍රී 7.00 පමණ වනවිට අවසන් වූ අතර අද උදෑසන දක්වා එය පැවැත්වීමට තරම් සාමාජික සහභාගිත්වයක් නොතිබූ නිසා එය අවලංගු කරන ලෙස පක්ෂ නායකත්වය විසින් සංවිධායක මන්ත්‍රීවරුන්ට දැනුම් දී තිබිණි.මේ සඳහා ඇණවුම් කර තිබූ කිරි පැකට් සහ බනිස් ඒ වනවිටත් එම ස්ථානයට ගෙන එමින් තිබූ අතර ඒවාට කරන්නේ කුමක්දැයි තරුණ මන්ත්‍රීවරයා පක්ෂ නායකත්වයෙන් විමසා තිබූ අතර ඔහුට උපදෙස් ලැබී තිබුණේ ඒවා පාඩුවට හෝ හෝටල්වලට හැකි තරම් අලෙවි කරන ලෙසයි.ඒ අනුව මේ මන්ත්‍රීවරයා ඇතුළු පිරිස පක්ෂ නායකයන්ට බැන වදිමින් කොටුව පිටකොටුව හෝටල් වෙත යමින් බනිස් සහ කිරි පැකට් වෙළෙඳාමේ යෙදී සිටිනු දක්නට ලැබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>15</day>
    </date>
    <link>http://www.dinamina.lk/2013/08/15/_art.asp?fn=n13081522</link>
    <topic>පිටිකිරි වෙනුවට එළ කිරි පරිභෝජනයට ලාංකිකයන් ඉතා ඉක්මනින් හුරුවිය යුතුයි</topic>
    <author>සිතාරා සේනානි,</author>
    <content>පිටිකිරි වෙනුවට දේශීය දියර කිරි පරිභෝජනයට ශ්‍රී ලංකාව ඉතා ඉක්මනින් හුරුවිය යුතු බව ළමා රෝග විශේෂඥ වෛද්‍ය සනත් ළමාබදුසූරිය මහතා අවධාරණය කරයි.ලෝකයේ අංක එකේ කිරි නිෂ්පාදකයා වන ඉන්දියාව දියර කිරි පමණක් පරිභෝජනය කරන බව පෙන්වා දුන් ඒ මහතා එම තැනට ශ්‍රී ලංකාව කඩිනමින් ගමන් කළ යුතු බවද කීය. ආනයනික කිරිපිටි මඟින් ඩී.සී.ඩී. වැනි අහිතකර රසායනික ශරීරගතවීම වළක්වා ගත හැකි එකම ක්‍රමය එය බවත් ඒ මහතා පෙන්වා දුන්නේය.මහාචාර්යවරයා මේ බව පැවැසුවේ ආනයනික අතිරේක පෝෂණ ද්‍රව්‍ය හා කිරිපිටි සම්බන්ධයෙන් මතුව ඇති ගැටලු සම්බන්ධයෙන් කරුණු දැක්වීම සඳහා ක්‍රීඩා වෛද්‍ය ආයතනයේ ඊයේ (14) පැවැති මාධ්‍ය හමුවේදී අදහස් දක්වමිනි.ඒ මහතා මෙසේද පැවැසීය.අලුත උපන් දරුවකුට මුල් මාස හය මවුකිරි පමණක් ලබා දෙන ලෙස අපි මවුවරුන් දැනුම්වත් කරනවා. මව රැකියාවට යනවිට උදෑසන දරුවාට වව්කිරි ලබාදී හැකිනම් ඉතිරිය දොවා තබා යාමටත්, නැවත පැමිණ කිරි දීමටත් හැකියාව තිබෙනවා. මාස හයෙන් පසු දරුවාට අතිරේක ආහාර ලබා දිය හැකියි.කිරිපිටිවලින් කැල්සියම් හා ප්‍රෝටීන් ලැබෙනවා. එම නිසා දරුවකුට දෙවරක් එළ කිරි දුන්නාට වරදක් නෑ. අවුරුදු දෙක පසුවූ පසු එළකිරි දරුවන්ට දිය හැකියි. ඇතැම් මවුවරු මගෙන් අහනවා දරුවන්ට දෙන්න පුළුවන් හොඳම කිරි පිටි වර්ගය කුමක්ද කියා. සෙම අඩු කිරි වර්ගය කුමක්ද කියලත් අහනවා. එළකිරිවල සෙම තිබෙනවා කියා සමහරුන් කියනවා.ඒත් කිරිපිටි හදන්නේත් එළකිරිවලින් බව මේ අය වටහා ගත යුතුයි. අප රටට අවශ්‍ය කිරි දෙනුන් ප්‍රමාණය ආනයනය කරන්නේ නම් අපට අවශ්‍ය දියර කිරි ප්‍රමාණය නිෂ්පාදනය කළ හැකි බව මිල්කෝ සභාපතිතුමා ප්‍රකාශ කර තිබෙනවා මා දුටුවා. ඇත්තටම අපි දැන් යා යුත්තේ එතැනට බවයි මගේත් අදහස වන්නේ.ක්‍රීඩා වෛද්‍ය ආයතනයේ අධ්‍යක්ෂ මහාචාර්ය අර්ජුන ද සිල්වා මහතා-අප වැනි රටවලට කිරිපිටි අපනයනය කරන ඕස්ට්‍රේලියාව, නවසිලන්තය වැනි රටවල් ඒ රටවල ජනතාව කිරිපිටි පානය කරන්නේ නෑ. ඔවුන් පානය කරන්නේ දියර කිරි පමණයි.ශ්‍රී ලංකාවට කිරිපිටි වර්ග ආනයනය කිරීම සඳහා දිනකට රුපියල් මිලියන 100ක් පමණ වැය වෙනවා. ඖෂධ සඳහා එතරම් මුදලක් වැය වෙන්නේ නෑ. ඉන්දියාව තමන් නිෂ්පාදනය කරන කිරි පිටරට යවන්නේ නෑ. ඔවුන්ට එම ප්‍රමාණය ප්‍රමාණවත්. එතරම් විශාල රටකට වසර ගණනාවක පටන් තමන්ගේ කිරි අවශ්‍යතාව සපුරා ගන්න‍ට පුළුවන් නම් ඇයි අප වැනි කුඩා රටකට එය කරන්න බැරි කියලා අහන්න කැමතියි.ලෝක සෞඛ්‍ය සංවිධානයේ ශ්‍රී ලංකා නියෝජිත වෛද්‍ය අනෝමා ජයතිලක මහත්මිය-ශක්තිමත් බව හා බුද්ධිමත් බව දරුවකුට ලබා දෙන්න අවශ්‍ය නම් ඔවුන්ට මවුකිරි ලබා දිය යුතුයි. මවුකිරි දීමේදී දරුවාට ලැබෙන මානසික සමබරතාව ක්‍රීඩාවටත්, බුද්ධි වර්ධනයටත් පසුකලෙක හේතු වෙනවා. මවුකිරිවලින් දරුවකුගේ බුද්ධි ඵලය සියයට 10කින් වැඩි කරනවා.එය වෙනත් කිසිම කිරිපිටි වර්ගයකින් ලබා දිය නොහැකියි. දරුවකුගේ මොළය වර්ධනය වන්නේ මුල් වසර පහ ඇතුළතයි. ඉන් පසුව මොළයේ වර්ධනයට අවශ්‍ය වන්නේ උත්තේජනයයි. සතකුගේ කිරි බී මොළයේ වර්ධනයක් සිදු කළ හැකියැයි කියා කිසිසේත් කියන්න බෑ.යුනිසෙෆ් ආයතනයේ ශ්‍රී ලංකා නියෝජිත වෛද්‍ය රේණුකා ජයතිස්ස මහත්මිය-මවුකිරි බොන දරුවකුගේ ජීවත් වීමේ සම්භාවිතාව එසේ නොවන දරුවකුට වඩා 14 ගුණයකින් වැඩියි. එසේම මවුකිරි දීමෙන් ළදරු මරණ සියයට 45කින් අඩු කරගත හැකියි.වවුකිරිවල අඩංගු පෝෂණ සංඝටක විශාලයි. ඒවා තවමත් සම්පූර්ණයෙන් සො‍යා ගෙන නෑ. සොයා ගන්නා දේවල් තමයි පිටිකිරිවලට පිටින් මිශ්‍ර කරන්නේ. මුදවපු කිරි ලංකාවේ තිබෙන හොඳම කිරි නිෂ්පාදනයක්. ඒවාත් දරුවන්ට ලබා දිය හැකියි.කායික රෝග විශේෂඥ වෛද්‍ය ප්‍රියංකර ජයවර්ධන මහතා-දියවැඩියාව වැනි බෝ නොවන රෝගයක් වැළඳුණු අයකු වෛද්‍යවරයකු වෙත පැමිණි පසු අසන්නේ ආහාර පාලනය කර ඇති නිසා බීමට හොඳ කිරිපිටි වර්ගය කුමක්ද කියන එකයි. මුළු ජාතියක මොළය මෙවැනි මතයක් ඇති වීමට තරම් ශුද්ධ කළේ කොහොමද, මුළු ජාතියක් මේ විදියට ගොනාට ඇන්දවුණේ කොහොමද කියා අපි සිතා බැලිය යුතුයි.සාමාන්‍ය පුද්ගලයකුට දිනකට අවශ්‍ය වන්නේ කිරි මිලි ලීටර් 100යි. පිටි නම් හැඳි දෙකයි. මෙහිදී වඩාත් සුදුසු වන්නේ දියර කිරියි.එහෙත් එය අත්‍යාවශ්‍ය දෙයක් නොවෙයි. කැල්සියම් අප පානය කරන ළිං ජලයේත් තිබෙනවා. අධි කැල්සියම් කිරිපිටි වර්ග වැඩිහිටියන් පානය කිරීමෙන් ඔවුන් රෝගාබාධවලට පවා ලක් විය හැකියි. කැල්සියම් වැඩිවුණාම යකට අවශෝෂණය අඩුවූ ඇනීමියා වැනි රෝග තත්ත්වවලට පුද්ගලයා ගොදුරු විය හැකියි.රජයේ වෛද්‍ය නිලධාරීන්ගේ සංගමයේ සභාපති විශේෂඥ වෛද්‍ය අනුරුද්ධ පාදෙණිය මහතා-කිරිපිටි සම්බන්ධයෙන් අපි මේ මැදිහත්වීම කළ යුතුව තිබුණේ මෙයට වසර විස්සකට පමණ පෙරයි. කිරිපිටි ගෙන්වීමට අපේ රටට වසරකට රුපියල් බිලියන 40ක් පමණ වැය වෙනවා. සාමාන්‍යයෙන් ගෙදරක කිරිපිටි දෙවැනි වන්නේ පාන්වලට පමණයි.අපේ රටේ මෙයට වසර 30කට පමණ පෙර බිව්වේ දියර කිරියි. මේ නිසා අපි වසර 20ක් 30ක් ආපස්සට ගමන් කළ යුතුව තිබෙනවා. ලංකාවේ දියර කිරි වර්ධනයට රජය කටයුතු කරනවා නම් ඒ සඳහා ඇති හොඳම අවස්ථාව මෙයයි. මහින්ද චින්තනයේත් දියර කිරි ප්‍රවර්ධනය ගැන සඳහන්ව තිබෙනවා. ඒ නිසා නීතිමය වශයෙන් එයට බාධාවක් නෑ. ශ්‍රී ලංකා වෛද්‍ය සංගමයේ සභාපති වෛද්‍ය බී.ජේ.සී. පෙරේරා, අයි.ටී.අයි. ආයතනයේ සභාපති මහාචාර්ය විමලධර්ම අබේවික්‍රම මහත්වරු ද මෙහිදී අදහස් දැක්වූහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>15</day>
    </date>
    <link>http://www.dinamina.lk/2013/08/15/_art.asp?fn=n13081523</link>
    <topic>ශ්‍රී ලංකාව දැනුමේ කේන්ද්‍රස්ථානයක් කිරීමටදකුණු කොරියාවේ උපරිම සහයෝගය</topic>
    <author>මහින්ද අලුත්ගෙදර</author>
    <content>මහින්ද චින්තන ප්‍රතිපත්තියේ සඳහන් පරිදි ශ්‍රී ලංකාව දැනුමේ කේන්ද්‍රස්ථානයක් බවට පත්කිරීමේ වැඩපිළිවෙල සාක්ෂාත්කර ගැනීම සඳහා සම්පූර්ණ සහයෝගය ලබාදීමට දකුණු කොරියානු ජනරජය කැමැත්ත පළකරයි.ශ්‍රී ලංකාවේ සිසුන්ට සහ රජයේ නිලධාරීන්ට අධ්‍යාපනය ලැබීම සඳහා සහ තාක්ෂණික නිපුණතා ගොඩනඟා ගැනීම පිණිස වැඩි වශයෙන් අවස්ථාව ලබාදීමද මෙහි අරමුණ වී තිබෙන බව දකුණු කොරියාවේ විදේශ කටයුතු පිළිබඳ පළමුවැනි උපඇමැති කිම් ක්යූ හයුම් මහතා පවසයි.ද්වි පාර්ශවික සහයෝඟීතාවයේ මෑතකාලීන වර්ධනයන් ගැන සතුට පළ කරන ශ්‍රී ලංකාව සහ කොරියානු ජනරජය ආර්ථික හවුල්කාරිත්වය තවදුරටත් වර්ධනය කරගැනීම සම්බන්ධයෙන්ද සතුට පළකරති.කොරියාවේ සංචාරයක නිරත වූ විදේශ කටයුතු අමාත්‍යාංශයේ ලේකම් කරුණාතිලක අමුණුගම මහතා සහ එරට විදේශ කටයුතු පිළිබඳ පළමු වැනි උප ඇමැතිවරයා අතර පැවැති විශේෂ සාකච්ඡාවකදී මේ කරුණු අනාවරණය විය.පසුගිය 2012 වසරේදී ජනාධිපති මහින්ද රාජපක්ෂ මහතා කොරියාවේ කළ සංචාරයේ ප්‍රගතියද මෙහිදී දෙපාර්ශවයේ නියෝජිතයෙන්ගේ අවධානයට ලක්වූහ.කොරියානු අගමැති චුංග් හොං වොන් මහතා මේ මස 28 දා සිට 30 දක්වා ශ්‍රී ලංකාවේ සංචාරයක නිරතවීමට නියමිත අතර එය දෙරටේ නායකයින් අතර දේශපාලන සුහදත්වය තව දුරටත් ශක්තිමත් කිරීමට හේතුවෙක් වන බව විදේශ කටයුතු අමාත්‍යාංශය පෙන්වා දෙයි.දෙරටට සමාන අන්දමින් ආර්ථික ප්‍රතිලාභ අත්වන අයුරින් වෙළඳ සබඳතා වැඩිදියුණු කර ගැනීමේ අවශ්‍යතාව පෙන්වාදුන් විදේශ කටයුතු අමාත්‍යාංශයේ ලේකම් කරුණාතිලක අමුණුගම මහතා දකුණු කොරියානු වෙළඳපලට ශ්‍රි ලංකා අපනයන වැඩි වැඩියෙන් යැවීමට ඇති හැකියාව සම්බන්ධයෙන්ද පෙන්වා දුන්නේය. ශ්‍රී ලාංකිකයින්ට ලැබෙන කොරියානු රැකියා සංඛ්‍යාව වැඩිකරන ලෙසද ඉල්ලා සිටි අමුණුගම මහතා ශ්‍රී ලාංකික සේවකයින් නිසා දෙරටේම ආර්ථික ශක්තිය වර්ධනය මඟින් දෙරටටම ප්‍රතිලාභ අත්වන බවද කීවේය. කොරියාවේ වැඩකිරීමේ ක්‍රමයට ඉතා ඉක්මනින් අනුගත වීමට ශ්‍රී ලාංකික ශ්‍රමිකයින්ට ඇති හැකියාව පිළිබඳවද කොරියානු බලධාරීහු සතුට පළ කළහ.කොරියානු ආයෝජකයින්ට මෙරට ඇති අවස්ථා පෙන්වා දුන් විදේශ ලේකම්වරයා පොදුරාජ්‍ය මණ්ඩලීය රාජ්‍ය නායක සමුළුවට සමඟාමීව පැවැත්වෙන ව්‍යාපාරික සමුළුවට සහභාගී වන ලෙස ඇරයුම් කළේය. කොරියානු ජාතික සංවර්ධන ඇකඩමියේ සභාපති සමඟද ඒ මහතා සාකච්ඡා කළේය. එරට සංවර්ධන ක්‍රියාවලියේදී මානව සම්පත් දියුණුකිරීම සහ තානාපතිවරුන් සහ විශේෂඥයින් පුහුණු කිරීම, පර්යේෂණ, අධ්‍යයන හුවමාරු සහ ප්‍රතිපත්ති ආධාර සේවා ලබාදීම එම ආයනයේ ප්‍රධාන කාර්යයන් වෙයි.පර්යේෂණ, අධ්‍යයන අංශවලින් දෙරටටම ප්‍රතිලාභ ඇතිවන පරිදි මෙම ආයතනය සහ ලක්ෂ්මන් කදිර්ගාමර් ආයතනය අතර සම්බන්ධයක් ඇති කිරීමේ හැකියාව සොයා බැලීමටද කරුණාතිලක අමුණුගම මහතා යෝජනා කළේය.ත්‍රස්තවාදය නිමකිරීමෙන් පසුව ශ්‍රි ලංකාවේ ආර්ථික වර්ධනය සහ ජාතික සංහිඳියාව උදෙසා රජය දරණ උත්සාහය සම්බන්ධයෙන්ද ඒ මහතා දකුණු කොරියානු බලධාරීන්ට විස්තර කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>15</day>
    </date>
    <link>http://www.dinamina.lk/2013/08/15/_art.asp?fn=n13081524</link>
    <topic>විස අඩංගු ආනයනික කිරිපිටි තහනම් කළ ඇමැතිට හා වෛද්‍ය නිලධාරීන්ට අමද්‍යප මහාසභාවේ ප්‍රණාමය</topic>
    <author/>
    <content>විදෙස් රටවලින් ආනයනය කරන විස රසායන අඩංගු කිරිපිටි අලෙවිය තහනම් කිරීමට පියවර ගත් සෞඛය්‍ය ඇමැති මෛත්‍රිපාල සිරිසේන මහතාට සහ ඒ සඳහා දැඩි ලෙස මැදිහත් වූ රජයේ වෛද්‍ය නිලධාරීන්ගේ සංගමයට සිය ප්‍රණාමය පිරිනමන බව ශ්‍රී ලංකා අමද්‍යප මහසභාව නිවේදනයක් නිකුත් කරමින් පවසයි.එම සෘජු තීරණය ජාතික වශයෙන් ඉතා වැදගත් තීරණයක් බවත් මේ කිරිපිටි සමාගම් සම්බන්ධයෙන් ගනු ලබන නීතිමය ක්‍රියාමාර්ගවලදී නිර්භයව කටයුතු කිරීමද වැදගත් බව එම මහසභාව පෙන්වා දෙයි. විදේශ රටවලින් ආනයනය කරන කිරිපිටි වර්ගවල විස රසායන අඩංගු නිසා අළෙවිය තහනම් කිරීමට සෞඛ්‍ය අමාත්‍යාංශය පියවරගත් බව පසුගිය දිනවල පුවත්පත් මෙන්ම අනෙකුත් ඇතැම් මාධ්‍ය තුළින්ද ප්‍රචාරය වීම බලවත් සතුටකි.කුඩා දරුවන්ට මෙන්ම වැඩිහිටි පිරිසටද බලපාන විවිධ රෝගාබාධ රැසකට හේතු වන මේ විස රසායන පිළිබඳව මුලින්ම අනාවරණය කරගෙන ඇත්තේ විද්‍යා හා තාක්ෂණ කටයුතු පිළිබඳ අමාත්‍යාංශයේ රසායනාගාර පරීක්ෂණවලදී බවද හෙළිවිය.මේ පරීක්ෂණ සිදුකිරීම සඳහා සිය කාර්යමණ්ඩලවලට උපදෙස් ලබාදුන් විද්‍යා හා තාක්ෂණ අමැති පාඨලී චම්පික රණවක මහතාටත් අදාළ නියෝග ක්‍රියාත්මක කිරීම සඳහා සෞඛ්‍ය අමාත්‍යාංශයේ බලධාරීන්ට නියෝග කළ සෞඛ්‍ය ඇමැති මෛත්‍රීපාල සිරිසේන මහතාටත් අපගේ විශේෂ ස්තුතිය මෙයින් පළ කරමු.තවද විද්‍යා හා තාක්ෂණ අමාත්‍යාංශයේ රසායනාගාර පරීක්ෂණ වාර්තාව පිළිබඳව දිගින් දිගටම සෞඛ්‍ය ඇමතිතුමා දැනුවත් කරමින්. අදාළ බලධාරීන් ක්‍රියාත්මක කරවීමට දැඩි අවධානයකින් කටයුතු කළ රජයේ වෛද්‍ය නිලධාරීන්ගේ සංගමයටද අපගේ ප්‍රණාමය මේ සමඟ පළ කරමු. විවිධ දේශපාලනඥයන්ගේ අත්තනෝමතික කටයුතු නිසා රජයද අපහසුවට පත්ව ඇති මෙවැනි වකවානුවක යථොක්ත ඇමැතිතුමන්ලා නිර්භයව ගත් මේ සෘජු තීරණ ජාතික වශයෙන් ඉතා වැදගත් බව විශේෂයෙන් සඳහන් කරන අතර එය රජයේ ගෞරවයටද හේතු වේ.මද්‍යසාරයට හා දුම්වැටිවලට එරෙහිව ජාතියේ අනාගත පරපුර රැකගැනීම සඳහා බහුජාතික සමාගම් බලපෑම්වලට යටනොවී නීතිමය ක්‍රියාමාර්ගවලදීද, නොසැළී එඩිතරව මුහුණ දෙන සෞඛ්‍ය ඇමතිතුමාට කිරිපිටි සඳහාද ගන්නා මේ නීතිමය ක්‍රියාමාර්ගවලදී නිර්භයව දිගින් දිගටම ක්‍රියාත්මක වීමට ශක්තිය, ධෛර්යය ලැබේවායි ආශිංසනය කරමු.තවද, ශ්‍රී ලංකාව දේශීය කිරි නිෂ්පාදනය අතින් ස්වයංපෝෂිත මට්ටමකට ගෙන ඒම සඳහා දීර්ඝකාලීන වැඩපිළිවෙළකට අවතීර්ණ වීමට සුදුසු කාලය එළඹ ඇති බැවින්, ඒ සඳහා ක්‍රියාත්මක වීමට සියලුම ප්‍රජා සංවිධානවලටද ආරාධනා කරමු..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>15</day>
    </date>
    <link>http://www.dinamina.lk/2013/08/15/_art.asp?fn=n13081525</link>
    <topic>ශිල්ප 2013 ජාතික හස්ත කර්මාන්ත උළෙල අද සිට</topic>
    <author/>
    <content>මෙරට හස්ත කර්මාන්ත ක්ෂේත්‍රය හා ශිල්පීන් ඇගයීමට ලක් කෙරෙන සංචාරක කර්මාන්තයට අවශ්‍ය නව නිර්මාණ එළිදැක්වෙන ශිල්ප 2013 ජාතික හස්ත කර්මාන්ත උළෙල කොළඹ සිරිමාවෝ බණ්ඩාරනායක අනුස්මරණ ප්‍රදර්ශන මධ්‍යස්ථානයේදී ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් අද (15) ප.ව. 4.00ට විවෘත වේ. සාම්ප්‍රදායික කර්මාන්ත හා කුඩා ව්‍යවසාය සංවර්ධන අමාත්‍යාංශයේ අනුග්‍රහයෙන් ජාතික ශිල්ප සභාව මඟින් මේ උළෙල සංවිධාන කරනු ලබයි.අද සිට අගෝස්තු 18 දක්වා දිනපතා පෙ.ව. 10.00 සිට ප.ව. 9.00 තෙක් විවෘතව පවතින මේ උළෙලට සමගාමීව ශිල්ප හස්ත කර්මාන්ත තරගය හා ප්‍රදර්ශනයට අමතරව මෙවර තවත් විශේෂාංග රැසක් එක් කර ඇත.ඒ අතර සම්මානලාභී ශිල්පීන්ගේ නිර්මාණ ඇතුළත් 'විසිත්රූ' නව නිර්මාණ ප්‍රදර්ශනයද, සංචාරක කර්මාන්තයට අවශ්‍ය ත්‍යාග හා සිහිවටන සහිත 'රන්මා' ප්‍රදර්ශනය ද ජාතික මෝස්තර මධ්‍යස්ථානයේ 'යුගයට නිමවුම්' ප්‍රදර්ශනයද ස්වාධීන නිර්මාණකරුවන්ගේ නව මෝස්තර ප්‍රදර්ශනයද, තල් සංවර්ධන මණ්ඩලය හා ජාතික කිතුල් සංවර්ධන ව්‍යාපෘතිය මඟින් ඉදිරිපත් කරන නිර්මාණ ද පාසල් චිත්‍ර තරගය ද මේ ප්‍රදර්ශනයේ අගය හා අර්ථය ඉහළ නැංවීමට සමත් වන බව ජාතික ශිල්ප සභාවේ සභාපති බුද්ධි කීර්තිසේන මහතා පවසයි.එමෙන්ම රාජ්‍ය නර්තන හා සංගීත කණ්ඩායමේ සහ පාසල් සිසුන්ගේ සංස්කෘතිකාංගත්, ටවර් හෝල් ගී ප්‍රසංගයත්, පුත්තලමේ කපිරිඤ්ඤා කණ්ඩායම ඇතුළු තවත් මේ සඳහා එක්වන සංස්කෘතිකාංගත්, ප්‍රදර්ශනයේ අලංකාරය තීව්‍ර කිරීමට සමත් වනු ඇති බවද ඒ මහතා වැඩිදුරටත් පවසයි.මෙවර 2013 ජාතික හස්ත කර්මාන්ත උළෙලට පැමිණ නැවුම් අත්දැකීම් විඳ ගැනීමටත්, ගුණාත්මක උසස් අත්කම් භාණ්ඩ නිෂ්පාදකයන් වෙතින්ම ඉතාම පහසු මිලට ලබා ගැනීමටත් තම දේශයේ නිර්මාණකරුවන්ගේ විශිෂ්ට කුසලතාවයන් පිළිබඳ අභිමානයක් ඇති කර ගැනීමටත් මෙරට සියලු දෙනාට ජාතික ශිල්ප සභාව ආරාධනා කර සිටියි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>15</day>
    </date>
    <link>http://www.dinamina.lk/2013/08/15/_art.asp?fn=n13081526</link>
    <topic>එකම වෙලාව‍‍ට දුම්රිය කිහිපයක් ධාවනය කිරීම නිසාකොටුව දුම්රිය ස්ථානයේ පස්වරුවේ හුට පටයක්</topic>
    <author>නිමල් රාජපක්ෂ</author>
    <content>දුම්රිය බලධාරීන් දුම්රිය ධාවනය සදහා කාලසටහන් සකස්ක‍ර ඇතැත් එම වෙලාවන් වලට දුම්රිය ධාවනයට වර්ණ සංඥ නොදීම නිසා ‍කොටුව දුම්රිය ස්ථානයෙන් සවස 4.40 ට පොල්ගහවෙල බලා ධාවනය වන ශීඝ්‍රගාමී කාර්යාල දුම්රිය දිනපතාම ප්‍රමාද කර ධාවනය කෙරෙනු ඇත.මේහේතුව නිසා එම දුම්රියේ ගමන්ගන්නා මගීන් දිනපතාම ප්‍රමාදවී දුම්රිය තුළ කල්මරමින් ගමන් කිරීමට සිදුවී තිබේ.පොල්ගහවෙල බලා ධාවනය වන දුම්රිය කොටුව දුම්රිය ස්ථානයට සවස 4.30 පමණ පැමිණියත් එම දුම්රිය ධාවනයට නියමිත වේලාවට වර්ණ සංඥ ලබා නොදී සවස 4‍.45 ට හලාවත බලා ධාවනය වන දුම්රියටත් , 4.50 ට රඹුක්කන බලා ධාවනය වන දුම්රියටත් වර්ණ සංඥා (සිග්නල්) ලබාදීමෙන් පසු ව පොල්ගහවෙල බලා ධාවනය වන ශීඝ්‍රගාමී දුම්රියට වර්ණ සංඥා ලබාදීම පුරුද්දක් වශයෙන් කරගෙන යයි.එසේ නොවුන හොත් පොල්ගහවෙල දුම්රිය කොටුව දුම්රිය ස්ථානයෙන් ධාවනය කොට දෙමටගොඩ දුම්රිය ස්ථානයේ සිට තුන්වන දුම්රිය මාර්ගයේ රාගම දුම්රිය ස්ථානය තෙක් ධාවනය කෙරේ‍‍. ඒවනවිට ඊට පසුව ධාවනය වන දුම්රියයන් ප්‍රධාන මාර්ගයේ ගමන් කරනු ඇත. මේහේතුව නිසා පොල්ගහවෙල දුම්රියේ ගමන් ගන්නා මගීන් දිනපතාම නියමිතවේලාවට වඩා පැයභාගයක් ප්‍රමාද වී දුම්රිය ස්ථානවලින් බැස යාමට සිදුවී තිබේ.අදළ දුම්රිය පිලිබදව දුම්රිය ගමනා ගමන අධිකාරී එල්.ඒ.ආර් රත්නායක මහතාට දැණුන්දුන්විට දිනදෙකක් පමණ නියමිත වෙලාවට දුම්රිය ධාවනය කෙරේ.අදාළ දුම්රිය පිලිබදව දුම්රිය පාලක මැදිරියෙන් විමසු විට එකම වෙලාව‍‍ට දුම්රිය කිහිපයක් ධාවනය කිරීම නිසා පොල්ගහවෙල දුම්රියට පෙර අනික් ශීඝ්‍රග්‍රාමී දුම්රිය වලට වර්ණ සංඥා ලබා දෙන බව පවසයි.කොටුව දුම්රිය ස්ථානයෙන් සවස 5.00 ට රාගම දුම්රිය ස්ථානය බලා ධාවනය වන මන්දගාමී දුම්රියද බොහෝ දිනවල ධාවනය නොවේ.එසේත් නැතිනම් එම දුම්රිය මරදාන දුම්රිය ස්ථානයෙන් ධාවනයට එක්කෙරේ.මරදාන දුම්රිය ස්ථානයෙන් ධාවනය කෙරෙන බව කොටුව දුම්රිය ස්ථානයෙන් අවසන් මොහොතේ නිවේදනය කිරිම නිසා මගීන් දැඩි අපහසු තාවයට පත්වනු ඇත.රාගම බලා ධාවනය වන දුම්රිය ධාවනය කිරීමට අපහසුතාවයක් ඇත්නම් පස්වරු 4.55ට මීගමුව බලා ධාවනය වන දුම්රියට තව බලවෙග කට්ටල මැදිරි කිහිපයක් එක්කොට රාගම දක්වා මන්දගාමීව ධාවනය කරන්නැයි මගීන් මැසිවිලි නගති.ප්‍රවාහන ඇමති කුමාර වෙල්ගම මහතා මගීන්ගේ ගමන් පහසුව සදහා ප්‍රවාහන පහසුකම් ලබාදී තිබියදීත් දුම්රිය දෙපාර්තුමේන්තුව හාරජය අපහසු තාවයට පත්කරමින් මෙවැනි ක්‍රියාවන් සිදුකරන නිලධාරින් පිළිබදව බලධාරීන් ගේ අවධානය යොමුවන්නේ නම් ඉතා අගයකොට සළකමු..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>15</day>
    </date>
    <link>http://www.dinamina.lk/2013/08/15/_art.asp?fn=n13081527</link>
    <topic>මෙරට යළි ගැටුම් ඇති කරලීමට අමෙරිකා තානාපති කාර්යාලය උඩගෙඩි දෙනවා</topic>
    <author/>
    <content>යුද්ධයෙන් පසු යළි මේ රට ගැටුම් බහුල අස්ථාවර එකක් බවට පත් කිරීමේ සූක්‍ෂ්ම සැලැස්මක් ක්‍රියාත්මක වන බවත් මෙරට අමෙරිකා එක්සත් ජනපද තානාපති කාර්යාලය ද එම සැලැස්මෙහි හවුල්කරුවකු බවත් ජාතික නිදහස් පෙරමුණේ නායක, ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතා පැවැසීය.මධ්‍යම පළාත් සභාවට මාතලේ දිස්ත්‍රික්කයෙන් එක්සත් ජනතා නිදහස් සන්ධානය යටතේ තරග වදින ජාතික නිදහස් පෙරමුණු අපේක්‍ෂක සරත් විජේසිංහ මහතාගේ ජයග්‍රහණය තහවුරු කිරීම පිණිස ඊයේ (12) මාතලේ සංචාරක හෝටල් ශ්‍රවණාගාරයේ දී පැවැති ‘දෑහිතකාමි ජන සමුළුව ‘ අමතමින් විමල් වීරවංශ මහතා මෙසේ පැවැසීය.එහිදී අදහස් දැක්වූ විමල් වීරවංශ මහතා මෙසේ ද පැවැසීය.“යුද්ධය පැවතුණු කාලයේ සතියකට හමාරකට සැරයක් බෝම්බ පිපිරීමක් සිදු වෙනවා. ඒක පිළිබඳ මාධ්‍ය වාර්තා පළ වෙනවා. “ ශ්‍රී ලංකාව අස්ථාවර රටක්, ගැටුම් බහුල රටක්’ යන මතය ලෝකය පුරාම ප්‍රචාරය කරනවා. ඒකම ප්‍රමාණවත් වුණා, මේ රටේ ආර්ථිකය බිඳ වට්ටවන්න, මෙවැනි මතයක් ලොව පුරා රැගෙන යාමෙන් වාසිය අත්වන්නේ රටට සතුරු බලවේගවලට, ඉන්දියාව සහ බටහිර රටවල් ශ්‍රී ලංකාව අසරණ වුණු ඒ යුදමය සමයේ ඒකෙන් වාසි අරගෙන තමන්ට ඕන විදියට තුරුම්පු අදින්න පටන් ගත්තා.මේ රටේ සම්පත් ටික, සාරය උරා ගන්න පුළුවන් මාර්ගය ඔවුන් හදා ගත්තේ ඒ ගැටුමෙන් වාසි අරගෙන, ‘දැන් යුද්ධය අවසන් වෙලා වසර 04ක්, යළි මේ රටට සතුරු බලවේග රිංගන්න සූක්‍ෂ්මව උත්සාහ කරනවා.බලන්න යම් ගැටුමක් සිදුවෙනවා. ඊට පසුව ඇමෙරිකා එක්සත් ජනපද තානාපති කාර්යාලය නිවේදන නිකුත් කරනවා. ග්‍රෑන්ඩ්පාස් ප්‍රදේශයේ යම් ආගමික නොසන්සුන්තාවක් ඇති වුණා. පසුදාම අමෙරිකා එක්සත් ජනපද තානාපති කාර්යාලය නිවේදනයක් නිකුත් කරමින් කියනවා. ‘ආගම ඇදහීමට ජනතාවට ඇති අයිතිය සුරක්‍ෂිත කරන්න’ කියලා. රතුපස්වල ඒ අවාසනාවන්ත සිදුවීමට පස්සේ අමෙරිකා එක්සත් ජනපද තානාපති කාර්යාලය නිවේදනයක් නිකුත් කරමින් කියනවා. ‘සාමකාමී ජනතා උද්ඝෝෂණවලට වෙඩි තැබීම හෙළා දකිනවා’ කියලා. ඒ සිදුවීම අපි කවුරුත් අනුමත කරන්නේ නැහැ. එවැනි ගැටුමකින් තොරව එය විසඳා ගැනීමට නොහැකි වීම ගැන හමුදාව පවා අද කනගාටු වෙනවා.අමෙරිකා එක්සත් ජනපද තානාපති කාර්යාලය මේ රටේ විපක්‍ෂයේ කාර්යභාරය අතට අරගෙන මේ විදියට හැසිරෙන්නේ ඇයි? අපි දන්නවා ළඟදීම එක්සත් ජාතීන්ගේ මානව හිමිකම් කවුන්සිලයේ මහ කොමසාරිස් නවනීදන් පිල්ලේ මහත්මිය ශ්‍රී ලංකාවට එනවා කියලා. ‘හොස්ස ළඟින් මැස්සා යන්න බැහැ’ අමෙරිකා එක්සත් ජනපද තානාපති කාර්යාලය නිවේදන නිකුත් කරනවා. ඒ අතරතුර ආගම් අතර ගැටුමක් අවුලවන්න විවිධ පාර්ශව කටයුතු කරමින් ඉන්නවා.මේ විදියට දේශපාලන අස්ථාවරභාවය හදන්න බොහොම ලේසියෙන් පුළුවන්. ඒක තමයි මේ සතුරු බලවේගවල සැලැස්ම, මේ විදියට ඉස්සරහට බෞද්ධ – කිතුණු ගැටුමකුත් හදන්න පුළුවන්. එහෙම කරලා කිතුණු ජනතාව රකින්න මේ ආණ්ඩුව මැදිහත් වුණේ් නැහැ කියලා මතය හදන්න පුළුවන්. මේ විදියට ආගමික ගැටුම් අවුලුවලා එම ආගම් අදහන ජනතාව මේ ආණ්ඩුවට විරුද්ධව ඡන්දය දෙන තැනට තල්ලු කරන එක තමයි මේ අයගේ සූක්‍ෂ්ම සැලැස්ම. ආගම් තුනට අයත් ජනතාව ආණ්ඩුවට එරෙහිව අවි අමෝරා ගන්න තත්ත්වයකට පත් කරලා ඒකේ ආනුභාවයෙන් එක්සත් ජාතික පක්‍ෂ ආණ්ඩුවක් ඊළඟ මැතිවරණයෙන් අටවා ගැනීම තමයි මේ අධිරාජ්‍යවාදී බලවේගවල උවමනාව.මේ ආණ්ඩුව අද වන විට බහුජාතික නවසීලන්ත කිරිපිටි සමාගම්වල ඩී. සී. ඩී. නැමැති විෂ රසායනික අඩංගු බවට තහවුරු වූ කිරිපිටි වෙළඳපොළෙන් ඉවත් කිරීමට කටයුතු කළා. එක්සත් ජාතික පක්‍ෂ පාලනයක් තිබුණා නම් ඔවුන් මේ දෙය කිසි දිනක ඉටු නොකරන බව ඉර හඳ වගේ විශ්වාසයි. තිබෙන්නේ එක්සත් ජාතික පක්‍ෂ පාලනයක් නම් ඒ බහුජාතික සමාගම් ඉදිරියේ දණ ගහන එක සිකුරුයි.සිගරට් බිව්වාම වන ආදීනව සිගරට් පෙට්ටියේ සලකුණු කරන්න මේ ආණ්ඩුව ජනතාවගේ පැත්තෙන් හිතලා පියවර ගත්තා. මේ ආණ්ඩුව දුම්කොළ සමාගමට ඕන විදියට කටයුතු කළේ නැහැ. තමන් බහුජාතික සමාගම්වල පදයට නටන ආණ්ඩුවක් නොවන බව, මේ ආණ්ඩුව ජනතාවට ඔප්පු කර තිබෙනවා. මේ ආණ්ඩුව ජනතාවට තිබුණු ලොකුම අසහනය ඉවත් කළා. ඒ තමයි දශක තුනක් තිස්සේ ඇදී ගිය යුද්ධය. ඒ ලොකුම අසහනය ඉවත් කළාට පස්සේ මේ අධිරාජ්‍යවාදී බලවේග බලනවා. යළි ටික ටික අසහනය හදලා, මේ රටේ බල පෙරළියක් සිදු කරන්න, අවශ්‍ය වාතාවරණය හදන්න.ඒ නිසා ඔබ සැමට මේ මධ්‍යම පළාත් සභා මැතිවණයේ දී ලොකු වගකීමක් පැවරෙනවා. මේ ආණ්ඩුවේ දෑහිතකාමී ප්‍රගතිශීලී ගමන වඩ වඩා නිවැරැදි කිරීම පිණිස කැපවිය හැකි ප්‍රගතිශීලි, ජාතිකවාදී නායකයන්ගෙන් මේ මධ්‍යම පළාත් සභාව පුරවාලීම ඒ වගකීමයි. ඒ වගේම ‘ආණ්ඩුවේ යම් යම් අඩුපාඩු දඩමීමා කරගෙන මේ රට ආපස්සට ඇදගෙන යන්න දඟලන පවිටු බලවේගවලට අපි ඉඩ තියන්නේ් නැහැ’ කියන පණිවිඩය තමුන්නාන්සේලා මේ පළාත් සභා මැතිවරණයේ දී ලබා දිය යුතුයි. .</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>15</day>
    </date>
    <link>http://www.dinamina.lk/2013/08/15/_art.asp?fn=n13081528</link>
    <topic>ඩීසීඩී වාර්තාව අද සෞඛ්‍ය අමාත්‍යාංශයට</topic>
    <author>සන්ධ්‍යා කරුණාරත්න</author>
    <content>ආනයනික කිරිපිටි සම්බන්ධයෙන් ඩයසයිනඩමයිඩ් (ඩීසීඩී) රසායනිකය පිළිබඳ කාර්මික තාක්ෂණ ආයතනය සිදු කළ පර්යේෂණ වාර්තාව අද (14) සෞඛ්‍ය අමාත්‍යාංශයට බාරදෙයි.එම වාර්තාව බාරදීම අද සිදු කරන බව සෞඛ්‍ය සේවා අධ්‍යක්ෂ ජනරාල්වරයා වෙත කාර්මික තාක්ෂණ ආයතනය දැනුම් දී ඇති අතර ඒ පිළිබඳ සෞඛ්‍ය ඇමැතිවරයා ද දැනුවත් කර ඇති බව සෞඛ්‍ය අමාත්‍යාංශය පවසයි.කිරිපිටිවල ඩයසයිනඩමයිඩ් රසායනිකය පවතී ද යන්න පිළිබඳ කාර්මික තාක්ෂණ ආයතනය සිදු කළ පර්යේෂණයේ වාර්තාව පමණක් සෞඛ්‍ය ‍අමාත්‍යාංශය පිළිගන්නා බව ද සෞඛ්‍ය සේවා අධ්‍යක්ෂ ජනරාල් වෛද්‍ය පාලිත මහීපාල මහතා පවසයි. රජයේ ආයතනයක පර්යේෂණ වාර්තාව වෙනත් කිසිදු රටක පර්යේෂණ වාර්තාවට වඩා විශ්වාසදායක බව ද ඒ මහතා ප්‍රකාශ කරයි.ආනයනික කිරිපිටි සාම්පල් 177 ක් විදේශයට යැවීමට සිදු වූයේ ගැටලුව මතු වූ අවස්ථාවේ කාර්මික තාක්ෂණ ආයතනය සතුව ඩීසීඩී පරීක්ෂණය සඳහා වූ තාක්ෂණය නොතිබූ නිසා බවත් මේ වන විට එම ආයතනයේ අදාළ තාක්ෂණය පවතින බවත් හෙතෙම කීය.මින්පසුව සිදුකරන සියලුම ඩීසීඩී පරීක්ෂණ කාර්මික තාක්ෂණ ආයතනයෙන් පමණක් සිදු කරන බව ද ඔහු අවධාරණය කළේය.කිරිපිටි සාම්පල් පරීක්ෂාවෙන් පසුව ලැබෙන ප්‍රතිඵල වහාම මහජනතාවට දැනුම් දීමට පියවර ගන්නා බව ද සෞඛ්‍ය අමාත්‍යාංශය පවසයි.වෙළඳ පොළෙන් කිරිපිටි මිල දී ගන්නා විට යම් සැකයක් පවතින්නේ නම් ප්‍රදේශයේ සෞඛ්‍ය වෛද්‍ය නිලධාරිවරයාට හෝ මහජන සෞඛ්‍ය පරීක්ෂකවරයාට දැනුම් දී උපදෙස් ලබාගන්නා ලෙස ද සෞඛ්‍ය අමාත්‍යාංශය මහජනතාවට දැනුම්දෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>15</day>
    </date>
    <link>http://www.dinamina.lk/2013/08/15/_art.asp?fn=n13081529</link>
    <topic>වාර්ෂිකව රුපියල් කෝටි 2000කහොර දුම්වැටි මෙරටට ගෙන්වනවා</topic>
    <author>සන්ධ්‍යා කරුණාරත්න</author>
    <content>වාර්ෂිකව රුපියල් කෝටි 2000 ක හොර දුම්වැටි මෙරටට ගෙන්වන බව විශ්ව විද්‍යාල විද්වතුන් කළ සමීක්ෂණයකින් හෙළි වී ඇත.එක් දුම්වැටියකින් රුපියල් 15 ක ලාබයක් දුම්කොළ සමාගම්වලට ලැබෙන බව ද මේ ජාවාරමෙන් බහුජාතික දුම්කොළ සමාගම් විශාල ලාබයක් ලබන බව ද සමීක්ෂණයෙන් පෙන්වාදී තිබේ.සෞඛ්‍ය ඇමැති මෛත්‍රීපාල සිරිසේන මහතා හමුවෙමින් එම විද්වත් පිරිස මේ බව පෙරේදා (13) දැනුම් දී ඇත. විවිධ පුද්ගලයන් හා පාර්ශ්වයන් ‍යොදා ගනිමින් හොර රහසේ දුම්වැටි මෙරටට ගෙන්වීමට එම සමාගම් කටයුතු කරයි.දුම්වැටි භාවිතය අවම කිරීම සඳහා සෞඛ්‍ය ඇමැතිවරයා කිසිදු බියකින් තොරව ගන්නා තීරණ අගය කරන බව ද එම විද්වත් පිරිස ප්‍රකාශ කර තිබේ. මාෆියාවක් ලෙස ක්‍රියාත්මක කරන මේ ජාවාරම මෙරට පමණක් නොව ලෝකය පුරා ක්‍රියාත්මක වන්නේ යැයි ඔවුහු අවධාරණය කළහ. දුම්වැටි භාවිතය හේතුවෙන් ඇති වන ‍ලෙඩරෝගවලට පුද්ගලයින් ගොදුරු වනවාට වඩා බරපතල වන්නේ ගම්වැසියන් දිළිඳුභාවයට පත්වීම බව සෞඛ්‍ය ඇමැති මෛත්‍රීපාල සිරිසේන මහතා පවසයි. මහජනතාවගේ සුබසිද්ධිය උදෙසා සෞඛ්‍ය ඇමැතිවරයා ගනු ලබන තීරණ සමඟ මෙරට සියලුම ජනතාව පෙළගැසී සිටින බව ද ඔවුහු අවධාරණය කළහ.දුම්වැටි අසුරනවල සියයට 80 ක ප්‍රදේශයක් ආවරණය වන පරිදි සෞඛ්‍ය අනතුරු අඟවන පිංතූර ඇතුළත් කරන ලෙස නීතියක් ගෙන ඒමට ‍ඇමැතිවරයා දරණ උත්සාහය මෙරට මහජනතාව අගය කරන්නේ යැයි ද ඔවුහු පැවැසූහ.දුම්කොළ කර්මාන්තකරුවන් ක්‍රියාත්මක කරන මාෆියාව මඟින් මුළු ලෝකයම ගිලගෙන ඇති බවත් එම සමාගම් සමඟ කටයුතු කිරීමේදී ප්‍රවේශම් සහගතව කටයුතු කරන ලෙසටත් ඔවුහු ඇමැතිවරයාගෙන් ඉල්ලීමක් කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>15</day>
    </date>
    <link>http://www.dinamina.lk/2013/08/15/_art.asp?fn=r1308151</link>
    <topic>ජනතාවට තෘප්තිමත් සේවාවක් ලබා දෙන්න රජය අපහසුතාවට ලක් කරන්න එපා</topic>
    <author>මැදකොළඹ සමූහ - වයිමන් හෙට්ටිආරච්චි</author>
    <content>පළාත් රාජ්‍ය සේවයට බඳවා ගත් තුන්වෙනි ශ්‍රේණියේ පුස්තකාලයාධිපතියන් පළාත් පාලන ආයතන වෙත රාජකාරි භාර ගැනීමට පෙර බස්නාහිර පළාත් ප්‍රධාන ඇමැති ප්‍රසන්න රණතුංග මහතා හමුවීමට පසුගියදා ප්‍රධාන අමාත්‍යංශ ශ්‍රවණාගාරයේදී සිදු විය.එහිදී බස්නාහිර පළාත් ප්‍රධාන ඇමැති ප්‍රසන්න රණතුංග මහතා මෙසේ කීවේය.රාජ්‍ය සේවයට බඳවා ගැනීම මුලුමනින්ම නවත්වා තිබූ යුගයක් තිබුණා.එහෙත් වත්මන් රාජ්‍ය නායක මහින්ද රාජපක්‍ෂ මහතා බලයට පත්වීමෙන් පසු රාජ්‍ය හා පළාත් රාජ්‍ය සේවයට බඳවා ගත් සේවක සේවිකාවන් ද ඇතුළුව දාහතර ලක්‍ෂයක් දැන් සිටිනවා.අපේ බස්නාහිර පළාත් රාජ්‍ය සේවය සඳහා ද සැලකිය යුතු පිරිසක් බඳවා ගන්නට හැකි වුණා.පවතින පුරප්පාඩු ක්‍රමයෙන් පිරවීමට පියවර ගන්නවා. එසේ පත්වීම් ලබන අය තම වගකීම හරිහැටි ඉටු කළ යුතුයි.වැසී තිබූ ආයතන යළි විවෘත කළා. අපේ පළාතට ද ඉන් විශාල අනුග්‍රහයක් ලැබුණා.තරඟ විභාගයෙන් වැඩි ලකුණු ලබා ගත් අන්දමට ඔබට මෙම පත්වීම් ලැබුණ බව ඔබ දන්නවා. ඒ අනුව ජනතාවට තෘප්තිමත් සේවාවක් ලබා දෙන්න.කාටත් ගෙදර ප්‍රශ්න තිබෙන්නට පුළුවන්. ඒවා රැකියාව සඳහා එන විට කාර්යාලයට ගෙන එන්න එපා.තනතුරේ ගෞරවය රැකෙන අයුරිනුත් රජය අපහසුතාවට පත් නොවන අයුරිනුත් ක්‍රියා කරන්න.පළාත් අධ්‍යාපන ලේකම් එස්. ටී. කොඩිකාර, සහකාර ලේකම් එස්. ජී. පරණවිතාන මහත්වරුද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>15</day>
    </date>
    <link>http://www.dinamina.lk/2013/08/15/_art.asp?fn=r1308152</link>
    <topic>පිනට දහමට හිතැති දායකවරුන්ට උපහාර පිදේ</topic>
    <author>කැස්බෑව සංචාරක ධර්මසිරි සුරවීර</author>
    <content>කහතුඩුව ශ්‍රී නන්දනාරාම විහරස්ථානයේ ප්‍රගතිය උදෙසා උරදුන් ප්‍රධාන දායකවරුන්ට උපහාර ගෞරව දැක්වීමේ උත්සවයක් එම විහාරස්ථානයේ දී පසුගියදා සිදුවිය.කහතුඩුව ශ්‍රී නන්දනාරාම විහාරස්ථානයේ විහාරාධිපති කහතුඩුවේ විමලතිස්ස හිමියන්ගේ අනුශාසනා පරිදි විහාරස්ථ දායක සභාව මේ උපහාර උත්සවය සංවිධානය කර තිබුණි.උපහාර ලැබීමට එක්වූවන් විහාරස්ථානයේ ප්‍රධාන පිවිසුම් දොරටුව අබියස සිට උත්සව ශාලාව වෙත කැඳවා බුලත් හුරුලු දී පිළිගැනීම සිදු කෙරිණි.බුදුසරණ පුවත්පතේ හිටපු කර්තෘ විහරස්ථ දායක සභාවේ අනුශාසක පේ‍්‍රමසිරි අබේසිංහ ශාස්ත්‍රාචාර්ය මීවින් ප්‍රනාන්දු සහ රුවන් වල්පොළ යන මහත්වරු උත්සව සභාව ඇමතූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>15</day>
    </date>
    <link>http://www.dinamina.lk/2013/08/15/_art.asp?fn=r1308153</link>
    <topic>කළුතරට කජු අලෙවි සලක්</topic>
    <author>කළුතර මධ්‍යම විශේෂ එච්.එල්.සුනිල් ශාන්ත</author>
    <content>ශ්‍රී ලංකා කජු සංස්ථාවේ 4 වැනි ප්‍රාදේශීය කජු අලෙවි සල දකුණු කළුතර සාරානන්ද මාවතේ ද පසුගියදා සුුළු අපනයන භෝග ප්‍රර්ධන ඇමැති රෙජිනෝල්ඩ් කුරේ මහතා අතින් විවෘත කෙරිණි.එහිදී අදහස් දැක්වූ ඇමැති රෙජිනෝල්ඩ් කුරේ මහතා පසුගිය කාලයේදී ආයතන 17ක් පාඩු ලබන දූෂිත ආයතන වශයෙන්, විකුණා දැමිය යුතු තත්ත්වයේ තිබුණත් මෙරට ලාභ ලබමින් ඉදිරියටම යන ආයතනවලින් 5 වෙනි තැනට කජු සංස්ථාව පැමිණ තිබෙනවා.මෙරට සෑම වසරකම අලුතින් හෙක්ටයාර් 6000ක් කජු වගා කරනවා. බ්‍රසීලයේ මෙන් ශ්‍රී ලංකාවේද කජු ලෙල්ලෙන් හා කජු මදයෙන් විවිධ ආහාර පාන,ඖෂධ ද්‍රව්‍ය, සුවඳ විලවුන් මෙන්ම වයින් නිෂ්පාදනය කිරීමටත් ඉදිරියේදී පියවර ගැනීමට බලාපොරොත්තු වනවා.ශ්‍රී ලංකා කජු සංස්ථාවේ නියෝජ්‍ය සභාපති ගුණපාල සුදුවැල්ල, සංස්ථාවේ අධ්‍යක්ෂ හර්ෂ ගුණවර්ධන, සභාපති සනත් වීරකෝන් හා ජයලත් අන්ද්‍රාදි යන මහත්වරුද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>15</day>
    </date>
    <link>http://www.dinamina.lk/2013/08/15/_art.asp?fn=r1308154</link>
    <topic>මිසිලින් නෝනාගේ දෑතින් නිමැ‍ෙවන රටා පැදුරු-මලු ඉස්තරම්</topic>
    <author>හල්තොට සමූහ විනීතා මානෙල් ගමගේ</author>
    <content>අපේ දේශීය හස්ත කර්මාන්තයන වන පන් කර්මාන්තය නොනැසී ආරක්ෂා කරගැනීමට උත්සාහ කරන කාන්තාවන් ඉද හිට හෝ මුණ ගැසීමට ලැබීම සතුටට කරුණකි. තුන්හිරියා පන් වලින් පැදුරු වියා අත මිට සරුකර ගත් කාන්තාවකි එල්. ඩී. මිසිලින් නෝනා.ඇය මිල්ලනිය කැටගොඩ ගම්මානයේ පදිංචිව සිටි. පැදුරු වියමින් තම ආර්ථිකය ශක්තිමත් කරගැනීමට මිසිලින් නෝනා ගන්නා උත්සාහය අනෙකුත් කාන්තාවන්ට ආදර්ශයකි. පැදුරු රටා මවන අයුරු ඇය මෙසේ කීවාය.මම එදා ඉදලම ගෙදර ඉඳගෙන මලු පැදුරු වියනවා. ඉස්සරනම් මේ ගමේ හැම ගෙදරකම වගේ මේ කර්මාන්තය භාරගෙන ගියා. පනාපේ වෙල් යායේ තුන්හිරිය පන් තියෙනවා.ඒ කාලේ පිරිමි කට්ටිය පන් ගලවා විකුණනවා. අපි සල්ලිවලටත් පන් අරගෙන පැදුරු මලු, ඇතුල්පත්, හැදි අලු, මාගල් වියනවා. වෙළෙන්දෝ ගමට ඇවිත් අපේ මලු, පැදුරු එකතු කර ගෙන යනවා.අද මේ ගමේ පැදුරු වියන කට්ටිය ඉන්නේ කීප දෙනයි. අපෙන් පස්සේ මේ කර්මාන්තෙ ඉදිරියට නොයන එක ගැන නං හරි දුකයි. මම මගේ සෑම දේකටම මුදල් හොයාගත්තේ මේ රැකියාවෙන්.පන් පැදුරක තියෙන සනීපෙ ප්ලාස්ටික් පැදුරුවල ඇත්තේ නෑ. මාගලක් අද රුපියල් 1500ක් විතර වෙනවා. හොඳ ඉල්ලුමක් තියෙන කර්මාන්තයක් තමයි මේ විදියට නැතිවෙලා යන්නේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>15</day>
    </date>
    <link>http://www.dinamina.lk/2013/08/15/_art.asp?fn=r1308155</link>
    <topic>පාසල් 15කට ලක්ෂ 5 බැඟින් මුදල්</topic>
    <author>කඩුගන්නාව සමූහ</author>
    <content>ප්‍රාථමික පාසල් 5000ක් ප්‍රතිපෝෂණය කිරීමේ වැඩසටහන යටතේ යටිනුවර ප්‍රාථමික පාසල් 15කට ලක්ෂ 5 බැඟින් වූ මුදලක් ආර්ථික සංවර්ධන අමාත්‍යාංශයෙන් ලබාදී ඇත.ප්‍රතිසංස්කරණ වැඩ වැටකඩොළු සුරක්ෂිත කරගැනීම වහල පිළිසකර කිරීම ආදී කටයුතු සිදු කරගැනීමට මේ මුදල් වැයකිරීමට නියමිතය.දැනටමත් පාසල් 15න් 13ක ප්‍රතිසංස්කරණ වැඩකටයුතු අවසන් කොට තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>15</day>
    </date>
    <link>http://www.dinamina.lk/2013/08/15/_art.asp?fn=r1308156</link>
    <topic>ඩෙංගු රෝගය මඩින්න වැඩසටහන්</topic>
    <author>කැලණිය සමූහ – එඩ්වඩ් වීරසිංහ</author>
    <content>පෑලියගොඩ නගරයේ ඩෙංගු රෝගය මැඩලීමේ වැඩසටහනක් කැලණිය සෞඛ්‍ය වෛද්‍ය නිලධාරි කාර්යාලය පෑලියගොඩ නගර සභාව සමඟ එක්ව ආරම්භ කර ඇත.මේ යටතේ ප්‍රදේශයේ සියලුම පාසල් ගෙවතු පිරිසුදු කිරීම, රාජ්‍ය ආයතන හා පෞද්ගලික ආයතන පිරිසුදු කිරීම හා ජනතාව දැනුවත් කිරීම සිදුකෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>15</day>
    </date>
    <link>http://www.dinamina.lk/2013/08/15/_art.asp?fn=r1308157</link>
    <topic>මාවරල පර්යන්ත රෝහලේ හෙද කාර්ය මණ්ඩලය ප්‍රමාණවත් නැහැ</topic>
    <author>බන්ධුල ගුණසේකර මාකඳුරේ ධර්මසිංහ</author>
    <content>මාවරල පර්යන්ත රෝහලේ සේවය සඳහා යොදවා සිටින හෙද කාර්ය මණ්ඩලය ප්‍රමාණවත් නොවීම නිසා රෝගීහු දුෂ්කරතා රැසකට මුහුණ දී සිටිති.මාවරල කොට්ඨාසයේ ග්‍රාම නිලධාරී වසම් දහ අටක (18) පවුල් හාර දහසකට (4000) ආසන්න සංඛ්‍යාවකට සෙත සැලසෙන මේ රෝහලෙහි සේවය සඳහා යොදවා ඇති හෙද නිලධාරීන්ගේ සංඛ්‍යාව පස්දෙනකුට (5) සීමාවීම නිසා එම සේවිකාවන් විවිධ වූ අවශ්‍යතාවයන් සඳහා නිවාඩු ලබා ගැනීමේ දී, රෝහලේ නේවාසිකව සිටින රෝගීන් මෙන්ම බාහිර ප්‍රතිකාර සඳහා පැමිණෙන රෝගීන්ට බලවත් අපහසුතාවට මුහුණ පෑමට සිදුව ඇත.ප්‍රදේශයේ පොදු ජනතා, සේවා සංවිධාන රෝහලෙහි පවතින අඩුපාඩු පිළිබඳව දිගින් දිගටම අදාළ බලධාරින් දැනුම්වත් කළද මේ දක්වා ඔවුන්ගේ අවධානය මේ කෙරේ යොමුවී නොමැති බව ප්‍රදේශවාසීහු පෙන්වා දෙති.රෝහලෙහි පවතින්නාවූ අඩුපාඩු මත විටින් විට මේ රෝහලට රෝගීන් බාර ගැනීමේ කටයුතු අත්හිටුවීමට සිදුවී ඇති බවද රෝහල් ආරංචි මාර්ග කියති.කෙසේ වුවද ප්‍රදේශවාසීන් සඳහන් කරන්නේ දකුණු පළාතේ රජයේ රෝහල් සංවර්ධනය කිරීමේ කටයුතු වසර මුළුල්ලේ සිදුුකෙරෙද්දී මාවරල රෝහලට කුඩම්මාගේ සැළකිල්ල යොමු වීම විමතියට කරුණක් බවය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>15</day>
    </date>
    <link>http://www.dinamina.lk/2013/08/15/_art.asp?fn=r1308158</link>
    <topic>පොළොන්නරුව දිස්ත්‍රික්කයේ සියලුම ගම්මාන අඳුරින් එළියට</topic>
    <author>අනුරාධපුර අතිරේක දිස්ත්‍රික් සමූහ නිමල් විජේසිංහ</author>
    <content>මේ වසරේ ඔක්තෝම්බර් අග වනවිට උතුරු මැද පොළොන්නරුව දිස්ත්‍රික්කයට අයත් පොළොන්නරුව, මින්නේරිය සහ මැදිරිගිරිය මැතිවරණ කොට්ඨාස තුළින් දිස්ත්‍රික්කයේ සෑම ගම්මානයක්ම විදුලි එළියෙන් ඒකාලෝක වනු ඇතැයි ලංකා විදුලිබල මණ්ඩලය පවසයි.එමෙන්ම 2014 දෙසැම්බර් වනවිට සමස්ත උතුරු මැද පළාතේ ගම් නියම්ගම් සියල්ලට ස්ථිර වශයෙන් විදුලිබල පහසුකම් සැළසෙනු ඇතැයි ලංකා විදුලිබල මණ්ඩලයේ උතුරු මැද නියෝජ්‍ය සාමාන්‍යාධිකාරි ග්‍රේෂන් මුතුකුඩආරච්චි මහතා පැවැසීය.දිදුලන ශ්‍රී ලංකා වැඩසටහන යටතේ උතුරු මැද පළාත තුළ සෑම නිවසකටම විදුලිය සපයාදීම සඳහා රජය රුපියල් මිලියන 8000ක සුවිසාල මුදලක් වෙන්කර දී තිබෙනවා. මෙයට නෝර්වේ සහ ස්වීඩන් ණය ආධාරද ඇතුළත්.පොළොන්නරුව දිස්ත්‍රික්කයේ අපේ ඉලක්ක සපුරා ගනිද්දී එයට සමගාමීව අනුරාධපුර දිස්ත්‍රික්කයේ අනුරාධපුර බටහිර අනුරාධපුර (නැෙඟනහිර) හොරොව්පතාන සහ මැදවච්චිය මැතිවරණ කොට්ඨාස තුළ සෑම ගම්මානයකටම මුළුමනින්ම විදුලි බලය සපයාදීම සම්පූර්ණ කිරීමට ඉදිරි දෙමස තුළ කටයුතු කරනු ලබනවායි මුතුකුඩ ආරච්චි මහතා සඳහන් කළේය.ට්‍රාන්ස්ෆෝමර් යන්ත්‍ර 500ක් මේ යටතේ ස්ථාපිත කෙරෙන බවද අනාවරණය කළේය. මේ වනවිට එයින් 171ක් ස්ථාපිත කර අවසන් බවද පැවැසීය.2012 වසරේ වංචනිකව විදුලිය ලබාගත් අයගෙන් මණ්ඩලයට රුපියල් ලක්ෂ 60ක ආදායමක් ලබා ගැනීමට හැකිවිය.2013 ජූනි මස තුළ විදුලිය සොරා ගැනීමට වරදකරුවන් වූ පුද්ගලයන්ට විරුද්ධව නීතිය ක්‍රියාත්මක කිරීමෙන් රුපියල් ලක්ෂ 5 1/2ක ආදායමක් ලබාගෙන ඇතැයි ද මුතුකුඩ ආරච්චි මහතා අනාවරණය කළේය.උතුරු මැද වසන්තය යටතේ යාපනය, මුලතිව්, කිලිනොච්චි වවුනියාව සහ මන්නාරම දිස්ත්‍රික්කයන්හි ග්‍රාමීය විදුලිබල ව්‍යාපෘති 400ක් ආරම්භ ඛ්ලම හා අදාළ ඉදිකිරීම් කටයුතු දැනට සාර්ථකව සිදුකෙරෙන බවද වාර්තා වෙයි.ලංකා විදුලි බල මණ්ඩලය මේ ව්‍යාපෘතිය සඳහා රුපියල් මිලියන 6000ක් වැය කරනවා. මේ වනවිට අලුතින් සවිකෙරෙන විදුලි ට්‍රාන්ස්ෆෝමර් යන්ත්‍ර 400 අතරින් 218ක් ස්ථාපිත කර අවසන්.උතුරේ මේ විදුලිබල සංවර්ධන වැඩසටහන 2014 අවසානයට පෙර සම්පූර්ණයෙන් නිම කිරීමට ඉලක්කරගෙන සිටිනවා. උතුරු මැද ල.ං.වි.ම නියෝජ්‍ය සාමාන්‍යාධිකාරි ග්‍රේෂන් මුතුකුඩආරච්චි මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>15</day>
    </date>
    <link>http://www.dinamina.lk/2013/08/15/_art.asp?fn=r1308159</link>
    <topic>රත්තොට රෝහල වසර 20කින් වර්ණාලේප කර නැහැ</topic>
    <author>රත්තොට විශේෂ ඒ.ලියනගේ</author>
    <content>රත්තොට දිසා රෝහලේ වාට්ටුවල වසර 20කින් පමණ වර්ණාලේප නොකිරීම නිසා දුර්වර්ණ වී අශෝභන වී ඇති අයුරු දක්නට ඇත.මෙය රෝහලේ දර්ශනයට ඉතාමත් අශෝභන දෙයක් වී පවතී.රත්තොට දිසා රෝහලේ වාට්ටු කීපයක්ම ඇතත් ඒවාට වර්ණාලේප කිරීමට මධ්‍යම පළාත් සෞඛ්‍ය අමාත්‍යාංශය මඟින් ප්‍රතිපාදන වෙන්කර අවශ්‍ය කටයුතු සිදුකර නොමැත.රත්තොට හා අඹන්ගඟ කෝරළයේ ග්‍රාම නිලධාරී වසම් 60ක පමණ අතිවිශාල ජන සමූහයක් රත්තොට දිසා රෝහලින් නේවාසිකව හා බාහිර ප්‍රතිකාර ලබති.මාතලේ නගරයෙන් මෙපිට කිලෝමීටර් 10ක් පමණ වෙනත් කිසිදු රෝහලක් නොමැත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>15</day>
    </date>
    <link>http://www.dinamina.lk/2013/08/15/_art.asp?fn=r13081510</link>
    <topic>අනවසර ඉඩම්වලට නීත්‍යානුකූල අයිතිය</topic>
    <author>බන්ධුල ගුණසේකර</author>
    <content>මාතර දිස්ත්‍රික්කයේ රජයේ රක්ෂිත බිම් වල මිනුම් කටයුතු සිදුකර මායිම් සලකුණු කිරීමට දිසා වන අඩවි කාර්යාලය සහ මිනින්දෝරු දෙපාර්තමේන්තුව ඒකාබද්ධව පියවර ගෙන ඇත.දීර්ඝ කාලයක් තිස්සේ අනවසරයෙන් රජයේ ඉඩම් අල්ලා ගෙන පදිංචිව සිටින පවුල් සඳහා එම බිම් කොටස් වල නීත්‍යානුකූල හිමිකම ලබාදීම ද මේ යටතේ සිදු කෙරෙන බව කාර්යභාර උසස් නිලධාරී පැවැසීය.මේ යටතේ දිස්ත්‍රික්කය තුළ පිහිටි මුලටියන රක්ෂිතයේ හෙක්ටයාර් තුන්දහස් දෙසියක (හෙක්: 3200) ද, බෙරලිය රක්ෂිතයේ හෙක්ටයාර් එක්දහස් පන්සිය හැටක (හෙක්: 1560) ද, දෙදියගල රක්ෂිතයේ හෙක්ටයාර් තුන් දහස් හත්සිය දොළහක (හෙක්: 3712) මිනුම් කටයුතු මූලිකව සිදු කිරීමට පියවර ගෙන තිබේ.මේ වසර අවසන් වීමට ප්‍රථම මේ සැලසුම් ගත කටයුතු විධිමත් පරිදි නිමකිරීමට තීරණය කර ඇති බව ද ඒ පිළිබඳව අදාළ නිලධාරීන් දැනුවත් කර ඇති බවද කාර්යභාර නිලධාරි වැඩි දුරටත් පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>15</day>
    </date>
    <link>http://www.dinamina.lk/2013/08/15/_art.asp?fn=r13081511</link>
    <topic>රෝහලට ශල්‍ය වෛද්‍යවරයකු නෑ</topic>
    <author>දෙහිඅත්තකණ්ඩිය සමූහ</author>
    <content>දෙහිඅත්තකණ්ඩිය මූලික රෝහලට ශල්‍ය වෛද්‍ය විශේෂඥ වරයෙකු නොමැති වීමෙන් රෝගීන් මෙන්ම රෝහලේ සේවය කරන වෛද්‍යවරුද අපසුතාවයට පත්ව ඇත.මහවැලි සී. කලාපයේ ලක්ෂ 1 1/2 පමණ වන ජනතාවගේ සුවසෙත සැලැසීමට තිබෙන එකම රෝහල දෙහිඅත්තකණ්ඩිය මූලික රෝහලයි.ශල්‍ය වෛද්‍ය විශේෂඥවරයකුගේ සේවය ලබා ගැනීමට කි.මී 100 - 150 දුර ගෙවාගෙන මහනුවර හෝ පොළොන්නරුව රෝහල්වලට යෑමට සිදුවී තිබේ.ශල්‍ය වෛද්‍යවරයෙක් නොමැති වී ඇත්තේ ඇයි දැයි අම්පාර ‍ෙසෟඛ්‍ය සේවා අධ්‍යක්ෂ වෛද්‍ය සේනක තලගල මහතා දෙහිඅත්තකණ්ඩිය රෝහලට අනුයුක්ත කර ඇති ශල්‍ය වෛද්‍ය විශේෂඥවරයා මාස තුනක් ගතවී ඇතත් සේවයට වාර්ථා කර නොමැති බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>15</day>
    </date>
    <link>http://www.dinamina.lk/2013/08/15/_art.asp?fn=r13081512</link>
    <topic>පාරිභෝගික නීති උල්ලංඝනය කර 6ක් අධිකරණයට</topic>
    <author>කරල්ලියද්ද සමූහ ආර්.ජී. විජේසිරි</author>
    <content>පාරිභෝගික නීති රීති උල්ලංඝනය කරමින් භාණ්ඩ අලෙවි කළ තෙල්දෙණිය හා කෙන්ගල්ල නගරවල වෙළෙඳුන් හය දෙනකුට තෙල්දෙණිය දිසා විනිසුරු රොහාන් ජයවර්ධන මහතා රුපියල් දස දහස බැගින් රුපියල් හැට දහසක දඩයක් නියම කෙළේය.ප්‍රදේශයේ ජනතාව කරන ලද පැමිණිලි අනුව තෙල්දෙණිය හා කෙන්ගල්ල නගරවලදී කරන ලද වැටලීමකදී මේ වෙළෙඳුන් හය දෙනා අත්අඩංගුවට ගනු ලැබීය.වැඩිමිලට භාණ්ඩ අලෙවි කිරීම, මිල ප්‍රදර්ශනය නොකිරීම, කල් ඉකුත් වූ භාණ්ඩ අලෙවි කිරීම හා තවත් වැරදි පිළිබඳව මොවුන්ට චෝදනා ගොනු කර තිබුණි.මහනුවර දිස්ත්‍රික් පාරිභෝගික වැටලීම් අංශය විසින් මේ වැටලීම සිදු කර තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>15</day>
    </date>
    <link>http://www.dinamina.lk/2013/08/15/_art.asp?fn=s1308151</link>
    <topic>චීන ආසියානු යොවුන් ක්‍රීඩා උළෙලේ දීශ්‍රී ලංකා අනන්‍යතාව ප්‍රදර්ශනයට වැඩි ඉඩක්</topic>
    <author>ප්‍රින්ස් ගුණසේකර</author>
    <content>චීනයේ නැංජින්හී පැවැත්වෙන ආසියානු යොවුන් ක්‍රීඩා උළෙලේ සමාප්ති උත්සවයේදී ශ්‍රී ලංකා අනන්‍යතාව විදහා දැක්වෙන සාම්ප්‍රදායික නර්තනාංගයකට අවස්ථාවක් දීමට චීන රජය තීරණය කොට ඇත. දේශීය උඩරට පහතරට නැටුම් සමග බෙර, දවුල් හා තම්මැට්ටම් වැනි සංගීත භාණ්ඩ උපයෝගී කරගෙන පැවැත්වෙන ශ්‍රී ලංකා නර්තනයට සමාප්ති උත්සවයේ විනාඩි 8ක කාලයක් වෙන් කොට ඇත.වසර 2017දී ආසියානු යොවුන් ක්‍රීඩා උළෙල හම්බන්තොටදී පැවැත්වීමට තීරණය කර ඇති හෙයින් හෙට ආරම්භ වන නැංජින් ක්‍රීඩා උළෙලේ සමාරම්භක උත්සවයේදී ශ්‍රී ලංකාවේ අනන්‍යතාව විදහා දැක්වෙන විශාල ප්‍රමාණයේ ඡායාරූප ප්‍රදර්ශනයක්ද සිදු කෙරේ. මහනුවර දළදා මාලිගාව, ශ්‍රී දළදා පෙරහැර, සීගිරිය හා අවුකන බුදු පිළිමය පිළිඹිඹුවන ඡායාරූප සමාරම්භක උළෙලට යොදා ගැනේ.ශ්‍රී ලංකාවේ සාම්ප්‍රදායික නර්තන ඇතුළත් විශේෂාංග ඉදිරිපත් කිරීමට යුද, නාවික, ගුවන් යන ත්‍රිවිධ හමුදාව හා ශ්‍රී ලංකා පොලිසිය නියෝජනය කරන මුල් පෙළේ නර්තන ශිල්පීන් නැංජින් බලා පිටත්වීමට නියමිතය. එම නර්තනය නිර්මාණය හා අධ්‍යක්ෂණය නාවික හමුදා සංගීත අධ්‍යක්ෂ කොමදෝරු ජූඩ් පීරිස් මහතාගෙනි.ඔලිම්පික් පහනක්‍රීඩා උළෙලේ ඔලිම්පික් පහන හදවතට හදවතක් යන තේමාව ඔස්සේ චීනය පුරා ගොස් හෙට නැංජින් ඔලිම්පික් ක්‍රීඩාංගණය වෙත පැමිණේ. චීනයේ විදේශීය භාෂා මධ්‍යස්ථානවලදී මෙයට සමගාමීව මිත්‍රත්වය ගොඩනැගීමේ විශේෂ වැඩසටහන්ද සංවිධානය කොට ඇතැයි ක්‍රීඩා උළෙලේ නිල වෙබ් අඩවිය සඳහන් කරයි.ඔලිම්පික් පහන ගමන් ගන්නා සෑම මාර්ගයකදීම චීන ආබාධිත දරු දැරියන්ට විශේෂ අවස්ථාවක් හිමිකිරීමට සංවිධායකයෝ පියවර ගෙන ඇත. විවිධ හේතුමත ආබාධිත වුවද ඔවුන් සමාජයේ සාමාන්‍ය පුරවැසියන් යන ආකල්පය ගොඩනැගී‍ම මෙහි අරමුණ වී තිබේ.මෙවර පැවැත්වෙන ආසියානු යොවුන් ක්‍රීඩා උළෙලට ක්‍රීඩාංගණ 19ක් සුදානම් කර ඇති අතර තවත් ක්‍රීඩාංගණ 8ක් පුහුණුවීම් සඳහා සකසා ඇත.ක්‍රීඩක ක්‍රීඩිකාවෝ 2633ක් තරග බිමට පිවිසෙන හෙයින් තහනම් උත්තේජක පරික්ෂාවට විශාල මුදලක් වෙන්කිරීමට පියවර ගෙන ති‍බේ. තහනම් උත්තේජක පරික්ෂාවට නවීන තාක්ණය යොදා ගන්නා බවත් රන්, රිදී හා ලෝකඩ පදක්කම් දිනාගන්නා ක්‍රීඩකයන්ට අමතරව අහඹු ලෙස වෙනත් ක්‍රීඩක ක්‍රීඩකාවන්ද මේ පරික්ෂණයට ලක් කරන බවට අනතුරු හගවා ති‍බේ. යොවුන් වයසේ පසුවන ක්‍රීඩක ක්‍රීඩිකාවන් තහනම් උත්තේජන භාවිතා කර අසුවුවහොත් දැඩි දඩුවම් ලබාදිය යුතු බවට ආසියානු ඔලිම්පික් විධායක කමිටුව තීරණය කොට ඇතැයිද වාර්තා වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>15</day>
    </date>
    <link>http://www.dinamina.lk/2013/08/15/_art.asp?fn=s1308152</link>
    <topic>ජාතික පාපැදි ශූරතාවලිය 17–18 අනුරාධපුරයේ දී</topic>
    <author>වර්නන් ගුණසේකර</author>
    <content>2013 ජාතික පාපැදි ශූරතාවලිය ලබන 17 හා 18 දිනයන්හි අනුරාධපුරයේදී පැවැත්වේ.බුලංකුලම ඇලයාපත්තුව මාර්ගයේ ඉලන්දගහ වැවදී 17 වැනි දින පෙරවරුවේ කේවල කාලය මැනීමේ තරග පැවැත්වෙන අතර එදින පස්වරු 6.00ට වලිසිංහ හරිස්චන්ද්‍ර උද්‍යානයේදී සමාරම්භක උළෙල පැවැත්වීමට නියමිතය.18 වැනි ඉරුදින පෙරවරු 8.00 සිට පස්වරු 3.00 දක්වා මාර්ග ධාවන තරග පැවැත්වෙන අතර මේ තරග ආරම්භ වන්නේ වලිසිංහ හරිස්චන්ද්‍ර උද්‍යානය අභියසිනි. කේවල කාලය මැනීමේ තරග කනිෂ්ඨ පිරිමි හා කාන්තා, සුපිරි පිරිමි හා කාන්තා සහ අවුරුදු 23න් පහළ පිරිමි වශයෙන් පැවැත්වෙනු ඇත.මාර්ග ධාවන තරග සංඛ්‍යාව හතකි. සුපිරි හා 23න් පහළ පිරිමි, සුපිරි කාන්තා, ප්‍රවීන වයස අවුරුදු 45 සිට 55, ප්‍රවීන වයස 55ට වැඩි, කනිෂ්ඨ පිරිමි හා කාන්තා සහ ආබාධිත ක්‍රීඩකයින් ලෙසින් මේ තරග පැවැත්වේ.උතුරු මැද පළාත් සභාව සහ අනුරාධපුර මහ නගර සභාවේ පූර්ණ සහයෝගයෙන් අනුරාධපුර දිස්ත්‍රික් පාපැදි සංගමය හා ශ්‍රී ලංකා පාපැදි අතුරු කමිටුවේ මෙහෙයවීමෙන් 2013 ජාතික පාපැදි ශූරතාවලිය සංවිධානය කෙරේ.උතුරු මැද පළාත් ප්‍රධාන අමාත්‍ය එස්.එම්.රංජිත් සමරකෝන් හා අනුරාධපුර මහ නගර සභාවේ නගරාධිපති එච්.පී. සෝමදාස යන මහත්වරුන්ගේ ප්‍රධානත්වයෙන් තරග පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>15</day>
    </date>
    <link>http://www.dinamina.lk/2013/08/15/_art.asp?fn=s1308153</link>
    <topic>මීටර 400 සහාය දිවීමේ පිල අද මොස්කව් තරග බිමේ</topic>
    <author/>
    <content>14 වැනි ලෝක මලල ක්‍රීඩා ශූරතාවලියේ පිරිමි මීටර 400 සහාය දිවීමේ මූලික වටයේ තරගයට ශ්‍රී ලංකා කණ්ඩායම අද රාත්‍රියේ පිවිසෙනු ඇත.කසුන් සෙනවිරත්න, අන්ජන ගුණරත්න, ඩිල්හාන් ආලෝක හා දුලාන් ප්‍රියශාන්ත යන පූනෙහි ලෝකඩ පදක්කම දිනා ගත් කණ්ඩායමේ එක් වෙනසක් අද තරගය සඳහා ශ්‍රී ලංකාව විසින් සිදුකොට තිබේ. ආසියානු ශූරතාවලියට පසුව ශ්‍රී ලංකාවේ පැවැති සුදුසුකම් ලබා ගැනීමේ තරගයේදී පස්වැනි ස්ථානයට පත්වූ ගුණරත්න වෙනුවට මහින්ද ජයසේකර කණ්ඩායමට ඇතුළත් කර තිබේ. කණ්ඩායමේ අනෙක් අතිරේක ක්‍රීඩකයා වනුයේ චානක ජයසේකර යි.කණ්ඩායම හොඳ තත්ත්වයේ සිටින බව පවසන ශ්‍රී ලංකා කණ්ඩායමේ පුහුණුකරු කර්නල් සුදත් මඩුගල්ල, සැලකිය යුතු මට්ටමේ දක්ෂතාවකින් තරගය අවසන් කිරීමට ක්‍රීඩකයන් සෑම උත්සාහයක්ම ගනු ඇතැයි පවසයි. “ඔවුන් මනා ශරීර සෞඛ්‍යයකින් හා තරගය සඳහා හරියාකාර මානසික තත්ත්වයකින් සිටිනවා. පළපුරුදු පුහුණුකරු යෝගානන්ද බැටන් හුවමාරුව හොඳින් ප්‍රගුණ කර දී තියෙනවා. අපි කණ්ඩායමෙන් හොඳ තරගයක් බලාපොරොත්තු වෙනවා” මඩුගල්ල මහතා ප්‍රකාශ කළේය.යෙලේනා රනින් බැබලේලෝක මලල ක්‍රීඩා ශූරතා ඉතිහාසයේ කාන්තා රිටි පැනීම රන් පදක්කම තෙවැනි වතාවටත් දිනා ගැනීමට රුසියාවේ යෙලේනා ඉසින්බේවා සමත් වූවාය.මීට දෙවරකට ඉහත ඩේගුහිදී පැවැති පසුගිය ලෝක මලල ක්‍රීඩා ශූරතාවලියේදී අසාර්ථක වූ 31 හැවිරිදි යෙලේනා ඇයගේ පදක්කම් එකතුවට තෙවැනි රන් පදක්කමක් මෙවර එක් කර ගත්තේ ඇය සහභාගි වූ හයවැනි ලෝක ශූරතාවලියේදීය.ආරම්භක උත්සාහයේදී යෙලේනා අසාර්ථක වූවාය. එහෙත් ඉන් නොසැලුනු ඇය දෙවැනි උත්සාහයේදී මීටර 4.65ක උසක් ජය ගත්තාය. අනතුරුව මීටර 4.75 උස පළමු උත්සාහයේදීම සම්පූර්ණ කළාය.කෙසේ වෙතත්, ඔලිම්පික් ශූරී ජෙන් සුර් හා ජර්මනියේ සිල්කි ස්පීගල්බර්ග් ද එම උස සම්පූර්ණ කර සිටි බැවින් යෙලේනා ඒ වන විට තරගයේ පෙරමුණ ලැබී තිබුනේ නැත. කියුබාවේ යාරිස්ලි සිල්වා ද ඇගේ දෙවැනි උත්සාහයේදී මීටර 4.75 උස ජය ගෙන සිටියාය.මේ අනුව ක්‍රීඩිකාවන් සිවු දෙනෙකුම මීටර 4.75 උස සම්පූර්ණ කර තිබිණි. මේ කිසිවෙක් පළමු උත්සාහයේදී ඔවුන්ගේ ඊළඟ අභියෝගය වූ මීටර 4.82 උස සම්පූර්ණ කිරීමට අසමත් වූහ. යෙලේනා ඇගේ දෙවැනි උත්සාහයේදි එම ඉලක්කය ජය ගත් අතර සුර් ද එසේම කිරීමට සමත් වූවාය. සිල්වා ඇගේ තෙවැනි උත්සාහයේදී එම උස සම්පූර්ණ කළ අතර ස්පීගල්බර්ග් පරාජය වූවාය.අවසානයේ පදක්කම් තීරණය වූයේ මීටර 4.89දීය. යෙලේනා ඉසින්බේවා පළමුව එම උස ජය ගැනීමත් සමග සත්කාරක රුසියාවට තවත් රන් පදක්කමක් හිමි විණි. සිල්වා (ලෝකඩ) තරගයෙන් ඉවතට ගියාය. යෙලේනා මීටර 5.07ක් උසක් සම්පූර්ණ කිරීමටද උත්සාහ කළද උත්සාහ තුනේදීම ඇය අසාර්ථක වූවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>15</day>
    </date>
    <link>http://www.dinamina.lk/2013/08/15/_art.asp?fn=s1308154</link>
    <topic>මීගමුව සා.පීතර විදුහල අර්ධ අවසන් පූර්ව වටයට</topic>
    <author/>
    <content>නිශාන් පීරිස්ගේ සුපිරි පන්දු යැවීමත්, නායක උදිත් ප්‍රනාන්දුගේ විශිෂ්ට පිතිහරඹයත් හේතුවෙන් කුරුණෑගල වයඹ රාජකීය විදුහල සමග පැවැති අවුරුදු 17න් පහළ අන්තර් පාසල් ක්‍රිකට් තරගාවලියේ දෙවැනි වටයේ තරගයෙන් කඩුලු 6ක ජයක් වාර්තා කරමින් අර්ධ අවසන් පූර්ව වටයට සුදුසුකම් ලැබීමට මීගමුව සාන්ත පීතර විදුහල් පිල සමත්විය.‍කිරිඳිවැල නගර සභා පිටියේ පැවැති මේ තරගයේ පළමුව පන්දුවට පහරදුන් වයඹ රාජකීය විදුහල ඕවර 36.1කදී ලකුණු 113කට දැවීගිය අතර මීගමුව සාන්ත පීතර විදුහල් පිල ඕවර 16.2කදී කඩුලු 4ක් පමණක් දැවී ජයග්‍රහණය සපුරා ගත්තේය.වයඹ රාජකීය ඉනිමේ දී සුපිරි පන්දු යැවීමක නිරත වූ නිශාන් පීරිස් ලකුණු 21කට කඩුලු 5ක් දවාලමින් දස්කම් දැක්වූ අතර සාන්ත පීතර ඉනිමේ නායක උදිත් පන්දු 40කදී නොදැවී ලකුණු 66ක් රැස් කළේය. ඔහුගේ ඉනිම හයේ පහර 4කින් හා හතරේ පහර 8කින් වර්ණවත් විය.වයඹ රාජකීය – 113 (ඕවර 36.1) ලක්ෂාන් ජයවර්ධන 45 (නිශාන් පීරිස් 21/5)සාන්ත පීතර – 114/4 (ඕවර 16.2) උදිත් ප්‍රනාන්දු නොදැවී 66, චාමර දිල්ෂාන් 28, නිපුන රුක්ෂාන් නොදැවී 13යි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>15</day>
    </date>
    <link>http://www.dinamina.lk/2013/08/15/_art.asp?fn=s1308155</link>
    <topic>'ජැෆ්නා ස්පීඩ්' මෝටර් රථ තරගාවලිය සැප්තැම්බර් 14–15</topic>
    <author/>
    <content>මෙරට මෝටර් රථ තරග ක්‍රීඩා ක්ෂේත්‍රයේ නව පිටුවක් පෙරලමින් යාපනය නගරය කේන්ද්‍ර කරමින් 'ජැෆ්නා ස්පීඩ්' මෝටර් රථ ධාවන තරගාවලිය ලබන සැප්තැම්බර් මස 14 හා 15 දෙදින පැවැත්වීමට නියමිතය.කාල්ටන් මෝටර් රථ ක්‍රීඩා සමාජය, මෝටර් රේසිං සංගමය හා ආසියානු මෝටර් රේසිං සංගමය එක්ව සංවිධානය කරන මේ තරගාවලිය මෙරට මෝටර් රථ ක්‍රීඩා මවු සංගමය වන ස්ලාස් සංගමයේ වාර්ෂික තරග කාල සටහනට එක්වෙයි.යාපනය නගරයෙන් ආරම්භ කෙරෙන මේ තරගාවලිය කිලෝමීටර් 200ක දුරක් ආවරණය කරමින් අදියර කිහිපයක් යටතේ පැවැත්වේ.යුද්ධයෙන් පසුව ඇතිවූ කලාපීය සංවර්ධනය නිරූපණය කරමින් නවක ක්‍රීඩකයන්ට මෝටර් රථ ධාවන ක්ෂේත්‍රයේ උනන්දුවක් ඇතිකරවන මේ තරගාවලිය ආර්ථික හා සංචාරක ක්ෂේත්‍රයේ සංවර්ධනයට ද ඉවහල් වනු ඇත. මේ තරගාවලියට සමගාමීව මැරතන් තරගයක් හා කිලිනොච්චිය දක්වා පාපැදි තරගයක් ද පැවැත්වීමට කටයුතු යොදා තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>15</day>
    </date>
    <link>http://www.dinamina.lk/2013/08/15/_art.asp?fn=s1308156</link>
    <topic>කඳුරට-බස්නාහිර ‘සුපිරි 4’ අවසන් සටනට</topic>
    <author/>
    <content>ශ්‍රී ලංකා ක්‍රිකට් ආයතනය සංවිධාන කළ සුපිරි කණ්ඩායම් 4 ක්‍රිකට් තරගාවලියේ අවසන් තරගය සඳහා සුදුසුකම් ලබාගැනීමට ලහිරු තිරිමාන්නගේ නායකත්වයෙන් යුත් කඳුරට මෙරූන්ස් හා ඇන්ජලෝ මැතිව්ස් මෙහෙයවු බස්නාහිර ග්‍රීන්ස් කණ්ඩායම් සමත්විය.ආර්.ප්‍රේමදාස ජාත්‍යන්තර ක්‍රිකට් ක්‍රීඩාංගණයේදී ඊ‍යේ පැවැති පළමු වටයේ අවසන් තරගවලින් ජයග්‍රහණ වාර්තා කිරීමට බස්නාහිර ග්‍රීන්ස් හා උතුර යෙලෝස් කණ්ඩායම්වලට හැකිවිය.කඳුරට කණ්ඩායම මුල් තරග 2 ජයගනිමින් අවසන් තරගය සඳහා සුදුසුකම් ලබා සිටියේය.කෝසල කුලසේකර පිත්තෙන් හා පන්දුවෙන් දැක්වු විශිෂ්ට දස්කම් මත රුහුණු රෙඩ්ස් කණ්ඩායමට එරෙහිව ලකුණු 9ක ජයක් වාර්තා කිරීමට බස්නාහිර ග්‍රීන්ස් පිල සමත්විය. නොදැවී ලකුණු 28ක් ලබාගනිමින් බස්නාහිර ඉනිම ශක්තිමත් කළ කුලසේකර පන්දු යැවීමේදී ලකුණු 4කට කඩුලු 3ක් දවාගනිමින් දක්ෂතා දැක්විය.ඕවර 17කට සීමාවු තරගයේ රුහුණු පිලේ ආරාධනයෙන් පළමුව පන්දුවට පහරදුන් බස්නාහිර පිල සියල්ලන් දැවී ලකුණු 120ක් රැස්කළ අතර පිළිතුරු ලෙස රුහුණු පිලට ලබාගත හැකිවුයේ කඩුලු 9ක් දැවී ලකුණු 111ක් පමණි.ලකුණු 121ක ඉලක්කය හඹායෑමට පිටියට පිවිසි රුහුණු පිලේ පළමු කඩුල්ල ලකුණු 6දී බිඳ වැටණි. මුළු ලකුණු 52 දී අටවැනි ඕවර ක්‍රියාත්මක කළ කෝසල කුලසේකර 2වැනි හා 5වැනි පන්දුවලින් කඩුලු 2ක් දවාගනිමින් බස්නාහිර පිලේ ජයග්‍රහණයේ මාවත විවර කළේය.සීකුගේ ප්‍රසන්න පන්දු 9කදී හතරේ පහර 3ක් හා හයේ පහරක් සමගින් ලකුණු 20ක් රැස් කළේය. කෞෂල්‍ය වීරරත්න ලකුණු 21කට දැවී ගියේය. විශිෂ්ට පන්දු යැවීමක නිරතවු කෝසල කුලසේකර ඕවර 2කදී ලකුණු 4කට කඩුලු 3ක් දවාගත් අතර ඇන්ජලෝ මැතිව්ස් හා සචිත්‍ර සේනානායක කඩුලු 2 බැගින් දවාලීය.බස්නාහිර ඉනිමේදී ගිහාන් රූපසිංහ පන්දු 25කට මුහුණ දෙමින් හයේ පහර 3ක් හා හතරේ පහරක් සමගින් ලකුණු 32ක් හා කෝසල කුලසේකර පන්දු 31කින් නොදැවී ලකුණු 28ක් ලබාගැනීමට සමත්විය. ලසිත් මාලිංග හා තිලකරත්න ඩිල්ෂාන් කඩුලු 2 බැගින් බිඳ හෙලීය.බස්නාහිර ග්‍රීන්ස්-120 (ඕවර 17) ගිහාන් රූපසිංහ 32, කෝසල කුලසේකර නොදැවී 28 (තිලකරත්න ඩිල්ෂාන් 20/2, ලසිත් මාලිංග 21/2)රුහුණු රෙඩ්ස්-111/9 (ඕවර 17) දිල්රුවන් පෙරේරා 24, කෞෂල්‍ය වීරරත්න 21, සීකුගේ ප්‍රසන්න 20 (කෝසල කුලසේකර 4/3, ඇන්ජලෝ මැතිව්ස් 10/2, ‍සචිත්‍ර සේනානායක 20/2)උතුරට ජයඋතුර යෙලෝස් හා කඳුරට මෙරූන්ස් අතර පැවැති තරයේ ලකුණු 6කින් ජයහිමිකර ගැනීමට උතුරු කණ්ඩායම සමත්විය.දිනේෂ් චන්දිමාල්ගේ නායකත්වයේ ඉනිමත් සමගින් පළමුව පන්දුවට පහරදුන් උතුර පිල ඕවර 20 අවසානයේ ලකුණු 158ක් රැස් කළේය. චන්දිමාල් රැස්කළ ලකුණු 93 සඳහා පන්දු 57කදී හතරේ පහර 9ක් හා හයේ පහර 3ක් ඇතුළත් විය. පිළිතුරු ලෙස උතුරු කණ්ඩායමට ලබාගත හැකිවුයේ ලකුණු 152ක් පමණි. තිලිණ කණ්ඩම්බි පන්දු 54කදී හතරේ පහර 10ක් හා හයේ පහර 3ක් සමගින් ලකුණු 90ක් රැස්කළද එය ජයග්‍රහණය සඳහා ප්‍රමාණවත් නොවීය.අවසන් මහා තරගය මේ මස 17 වැනිදා ආර්.ප්‍රේමදාස පිටියේදී පැවැත්වීමට නියමිතය.උතුර යෙලෝස්-158/5 (ඕවර 20) දිනේෂ් චන්දිමාල් නොදැවී 93, ජීවන් මෙන්ඩිස් 21 (ධම්මික ප්‍රසාද් 26/2, අජන්ත මෙන්ඩිස් 34/2)කඳුරට මෙරූන්ස්-152/7 (ඕවර 20) තිළිණ කණ්ඩම්බි 90, පබසර වඩුගේ 19 (රමිත රඹුක්වැල්ල 14/2).</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>15</day>
    </date>
    <link>http://www.dinamina.lk/2013/08/15/_art.asp?fn=s1308157</link>
    <topic>දකුණ-වයඹ ක්‍රිකට් ගාල්ලේ දී</topic>
    <author>සේන ඉදිරිසිංහවයඹ පළාත් සංචාරක</author>
    <content>දකුණු පළාත් සභා සහ වයඹ පළාත් සභා කණ්ඩායම් අතර පැවැත්වෙන ක්‍රිකට් තරගාවලිය මේ මස 27 වැනිදා ගාල්ල ජාත්‍යන්තර ක්‍රිකට් ක්‍රීඩාංගණයේදී පැවැත්වේ.දකුණු පළාත් ප්‍රධාන ඇමැති ශාන් විජයලාල්ද සිල්වා අභියෝගතා කුසලානය සඳහා තරගවාලිය පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>15</day>
    </date>
    <link>http://www.dinamina.lk/2013/08/15/_art.asp?fn=s1308158</link>
    <topic>පොල්ගහවෙල ක්‍රිකට් වසන්තය</topic>
    <author/>
    <content>පොල්ගහවෙල සික්ස් ස්ටාර්ස් ක්‍රීඩා සමාජය 16 වැනි වරටත් සංවිධාන කරන දීප ව්‍යාප්ත සහ සාමාජික සැහැල්ලු පන්දු ක්‍රිකට් තරගාවලිය ‍මේ මස 18 සහ 25 දිනවල පොල්ගහවෙල මහජන ක්‍රීඩාංගණයේදී පැවැත්වේ.ජයග්‍රාහකයන් සඳහා රවී එක්ස්පෝර්ට්ස් කුසලානය සමගින් රු.20000ක්ද, අනුශූරතාවට සී.ඩී.බී සිටිසන්ස් ඩිවලෝප්මන්ට් කුසලානය සමගින් රු 10000ක් පිරිනැමෙන බව සංවිධායකයෝ දන්වා සිටී.වැඩි විස්තර 715249112 / 0723110253 හෝ 0775983457 (මනෝජ් චන්දිමාල්) මගින් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>15</day>
    </date>
    <link>http://www.dinamina.lk/2013/08/15/_art.asp?fn=f1308151</link>
    <topic>පිටි කිරි බොන්නේ අපේ රට විතරයි</topic>
    <author>සාකච්ඡා කළේ උදිත ගුණවර්ධන</author>
    <content>දේශීය කිරි කර්මාන්තය නැංවීමට ආණ්ඩුව ගෙන ඇති පියවර, එම කර්මාන්තය සඳහා ආණ්ඩුව විසින් ලබා දෙන සහයෝගය හා තවත් දේශපාලන හා සමාජ කරුණු පිළිබඳව නියෝජ්‍ය ඇමැති එච්. ආර්. මිත්‍රපාල මහතා සමඟ සිදු කළ සාකච්ඡාවකි මේ.මේ දිනවල ආනයනික කිරි ආශ්‍රිත නිෂ්පාදන පිළිබඳ විවාද සම්පන්න තත්ත්වයක් ඇතිවෙලා තියෙනවා. මේ තත්ත්වය තුළ දේශීය කිරි කර්මාන්තය ශක්තිමත් කිරීමට ආණ්ඩුවට තිබෙන්නේ මොන විදියේ වැඩපිළිවෙළක්ද?මේ ආණ්ඩුව තමයි මූලිකවම දේශීය කිරි ගොවියා ගැන කල්පනා කර දේශීය කිරි ගොවියා ශක්තිමත් කිරීමට කටයුතු කළේ. අද දේශීය කිරි ලීටරයකට අප ඉහළම මිලක් ගෙවනවා. මේ තුළ දේශීය කිරි ගොවියාගේ ආර්ථිකය ශක්තිමත් කිරීමටත් කිරි කර්මාන්තය ශක්තිමත් කිරීමටත් අප කටයුතු කර තිබෙනවා. මේ තත්ත්වය තුළ දේශීය කිරි කර්මාන්තයට විශාල පිටිවහලක් ඇතිවී තිබෙනවා. මේ වනවිට මෙරට කිරි කර්මාන්තයේ දේශීය පංගුව විශාල ලෙස ඉහළ යමින් තිබෙනවා.මේ වනවිට අප කිරි ලීටර් හැට ලක්‍ෂයක් නැතිනම් මෙට්‍රික් ටොන් හැත්තෑ අටදහසක් ආනයනය කරනවා. මෙමගින් මෙරට විනිමය විශාල ප්‍රමාණයක් විදේශයන් වෙත ගලා යනවා. මේක එතරම් යහපත් දෙයක් නොවෙයි.අපට පුළුවන්කම තිබෙන්න ඕනෑ මෙරට විනිමය ආරක්ෂා කර ගැනීමට දේශීය කිරි කර්මාන්තය ශක්තිමත් කිරීම ස්ථාවර කිරීම මඟින් මෙසේ නිස්කාරණේ වියදම් වන විනිමය මෙරට තුළ රඳවා ගැනීමට පුළුවන්කම ලැබෙනවා. අපි විතරයි පිටි කිරි බොන්නේ. අනෙක් සියලු රටවල් පරිභෝජනය කරන්නේ දියර කිරි.මේ වනවිට මෙරට දේශීය කිරි පංගුව කොපමණද?මෙරට කිරි අවශ්‍යතාවයෙන් 1/3 ප්‍රමාණයක් නිෂ්පාදනය කිරීමට පුළුවන් වෙලා තිබෙනවා. මේක මෙරට කිරි නිෂ්පාදන ක්‍ෂේත්‍රයේ වර්ධනයක් විදියට පෙන්වාදීමට පුළුවන්. ඉදිරි කාලයේදී මේ තත්ත්වය තවදුරටත් වර්ධනය වෙනු ඇතැයි අපට විශාල බලාපොරොත්තුවක් තිබෙනවා.දේශීය කිරි කර්මාන්තය නැංවීමට අමාත්‍යංශ මට්ටමින් ගෙන ඇති පියවර හා ආණ්ඩුවේ මැදිහත්වීම පිළිබඳව පැහැදිලි කිරීමක් කළ හැකිද?ඉහළ මට්ටමේ එළදෙනුන් ආනයනය කිරිමට කටයුතු කර තිබෙනවා. ඒ වගේම තවත් දෙනුන් ආනයනය කිරීමට සැලැසුම් කර තිබෙනවා. ඒ වගේම කිරි ලීටරයකට ලබා දෙන මිල ගණන් සතුටුදායක ලෙස ඉහළ දමා තිබෙනවා. මේ හැමදේකින්ම දේශීය කිරි ගොවියා වගේම කිරි කර්මාන්තයත් ශක්තිමත් කිරීමට පුළුවන්කම ලැබී තිබෙනවා. මේ සියලු වැඩපිළිවෙළ සාර්ථක ලෙස ඉටු කිරීමට පුළුවන්නම් කිරි ගොවියාගේ ආදායමත් මෙරට කිරි නිෂ්පාදනය කරන ප්‍රමාණයත් දෙගුණ කර ගැනීමට පුළුවන්කම ලැබෙනවා.ඒවගේම මේ කර්මාන්තය තවදුරටත් ඉදිරියට රැගෙන යාමට ඕනෑ නම් ආකල්පමය වෙනස්කම් සමාජය තුළ ඇතිවිය යුතුයි.දියර කිරි හා පිටි කිරි නිෂ්පාදනයේදී රාජ්‍ය අංශයටත් විශාල කාර්ය භාරයක් ඉෂ්ට කිරීමට පුළුවන්. මේ තත්ත්වයේදී මිල්ක්‍රෝ වැනි ආයතනවල දායකත්වය කෙතරම් දුරට යොදා ගැනීමට පුළුවන්ද?රාජ්‍ය අංශයේ ආයතනයක් විදියට මිල්ක්‍රෝ වැනි ආයනවලටත් විශාල කාර්යයක් ඉට කිරීමට පුළුවන්. දැනටමත් මිල්ක්‍රෝ නිෂ්පාදනයට වෙළෙඳ පොළේ ලොකු ඉල්ලුමක් තිබෙනවා. එමඟින් වුණත් පෙනෙනවා මේ ආයතනවල සාර්ථකත්වය කෙතරම්ද කියලා.බොහෝ රටවල පශු සම්පත් නිෂ්පාදන තිබෙන්නේ පුද්ගලික අංශය සතුවයි. එමඟින් විශාල කාර්ය ප්‍රමාණයක් ඉටු කිරීමට පුළුවන්. එනිසා මෙරට පුද්ගලික ව්‍යවසායකයන්ටත් පුළුවන් මේ ක්‍ෂේත්‍රයට ඇතුළුවීමට. දැනටමත් සීමිත ව්‍යවසායකයන් ප්‍රමාණයක් පශු සම්පත් ක්‍ෂේත්‍රයට අතගසා තිබෙනවා. මේවාත් ඉදිරියේදී සාර්ථක ව්‍යාපාර බවට පත්වීමට අවශ්‍ය පසුබිම නිර්මාණය වෙලා තිබෙනවා.ඇත්තෙන්ම අපේ රටේ දේශගුණ තත්ත්වය කාලගුණ තත්ත්වය අනුව පශු සම්පත් ක්‍ෂේත්‍රයට විශාල අවස්ථාවක් තිබෙනවා. වතු ක්‍ෂේත්‍රය තුළ වුණත් පශු පාලනය සිදු කරන්න පුළුවන්.ඒවගේම එමඟින් මේ ක්‍ෂේත්‍රයට විශාල දායකත්වයක් ලබාදීමට පුළුවන්. පශු සම්පත් ක්‍ෂේත්‍රය අදට වඩා දියුණු කිරීමට පුළුවන්නම් අනාගතයේදී කිරිවලින්ද මෙරට ස්වයංපෝෂිත කිරීමට පුළුවන්කම ලැබෙනවා. ආණ්ඩුව ඒ සඳහා වූ වැඩපිළිවෙළයි ක්‍රියාත්මක කරන්නේ. ඇත්තෙන්ම මේ ක්‍ෂේත්‍රය දියුණු කිරීම් මඟින් අප අලුත් රැකියා අවස්ථා විශාල ප්‍රමාණයක් ඇති කිරීමට පුළුවන්.ඔබ නියෝජනය කරන නූරිය ප්‍රදේශය ආශ්‍රිතව පසුගිය දිනවල ගැටුම්කාරී තත්ත්වයක් ඇති වුණා. මේ තත්ත්වයේදී දේශපාලනඥයන්ගේ නම්ගම් ද ඈඳුණා. මේ තත්ත්වය පිළිබඳව ඔබේ විග්‍රහය පැහැදිලි කළ හැකිද?මෙතැනදී දේශපාලනඥයන් වෙතම ඉලක්ක කර චෝදනා එල්ල කරන එකේ එතරම් සාධාරණත්වයක් ඇතැයි මා සිතන්නේ නැහැ. අද තිබෙන වාතාවරණය අනුව සමාජයේ තිබෙන්නේ අමුතුම තත්ත්වයක් බොහෝ අවස්ථාවල දේශපාලනඥයන් ළඟට ළංවීමට ඔවුන් සමඟ කටයුතු කිරීමට උත්සාහ කරන්නේ සමාජයේ විවිධ අකටයුතුකම් වැරැදිවලට සම්බන්ධ වූ පිරිස්. මේ අයට අවශ්‍ය වෙන්නේ දේශපාලනඥයා සමඟ තමන් සම්බන්ධ බව පෙන්වා තමන්-ගේ කටයුතු කර ගැනීමටයි.අය රටට පෙන්වන්නේ “මම අහවල් මන්ත්‍රීගේ නැතිනම් ඇමැතිගේ ළඟම හිතවතා කියලා. ඒත් සමහරවිට දේශපාලනඥයා මේ පුද්ගලයා ගැන හරි ඇඳුනුම්කමක් නැතිව ඉන්නවා වෙන්න පුළුවන්. ඒත් මේ පුද්ගලයා වරදක් කළොත් රටට යන්නේ මොහු අහවල් ඇමැතිගේ මිත්‍රයෙක් නැතිනම් ආධාරකරුවෙක්ය යන අදහසයි. අද සමාජ වාතාවරණය ඇති වෙලා තිබෙන්නේ මේ විදිහටයි.නූරියේ සිදුවීම ගැන කතා කරද්දී මේ තත්ත්වය ගැන මා පැමිණිලි කිහිපයක් යොමු කළා. ඒත් නිසි ප්‍රතිචාරයක් ලැබුණේ නැහැ. අනෙක දේශපාලනඥයන්ට පමණක් යම් කරුණක් ගැන කතා කිරීම නොවෙයි සිදුවිය යුත්තේ සමාජයේ සියලු අංශවල වගකීම හඳුනා ගැනීමයි.වයඹ, මධ්‍යම හා උතුරු පළාත් මැතිවරණ නුදුරේදීම පැවැත්වීමට නියමිතයි. මේ මැතිවරණවලට මුහුණ දීමට ආණ්ඩුවේ සැලැසුම් හා වැඩපිළිවෙළ තිබෙනවාද?අපි ආණ්ඩුවක් විදිහට පුළුල් වැඩපිළිවෙළක් සංවර්ධන ක්‍රියාදාමයක් ආරම්භ කර තිබෙනවා. අවුරුදු හතකදී විශාල කාර්යභාරයක් අපට ඉෂ්ට කිරීමට පුළුවන් වුණා. වෙනත් විදිහකට කියනවා නම් ජනාධිපතිතුමා හා රජය තවත් අවුරුදු තිහකට ඇතිවෙන්න මහා සංවර්ධනයක් ඉෂ්ට කර තිබෙනවා. මෙතරම් විශාල සංවර්ධන කාර්යභාරයක් ඉතිහාසය පුරා කිසිදු ආණ්ඩුවකින් ඉෂ්ට කර නැහැ. එක් අංශයක් නොවෙයි. හැම අංශයකටම මේ සංවර්ධන කාර්යභාරය ඉෂ්ට කර තිබෙනවා.මේ ආණ්ඩුව රටට හිතකර රටට හිතවත් ගමනක් යනවා. ඒ තත්ත්වය තුළ ජනතාව තුළ විශාල විශ්වාසයක් ඇතිවෙලා තිබෙනවා. ඒ ජනතා විශ්වාසය දිනෙන් දින ඉහළ යාමක් මිසක් පහළ යාමක් සිදුවී නැහැ. ඒ නිසා ඉදිරි පළාත් සභා මැතිවරණවලදීත් එක්සත් ජනතා නිදහස් සන්ධානයට විශිෂ්ට ජයග්‍රහණයක් ලබා ගැනීමට පුළුවන්. ආර්ථිකය ස්ථාවර වීමත් වර්ධනය වීමත් පසුගිය කාලයේදී දක්නට ලැබෙනවා. අධ්‍යාපන ක්‍ෂේත්‍රයටත් ප්‍රබල දායකත්වයක් ලබාදීමට පුළුවන්කම ලැබී තිබෙනවා.මහින්දෝදය තාක්‍ෂණ විද්‍යාගාර ලබාදීම ඇතුළු විවිධ අංශවලින් මේ ආණ්ඩුව ප්‍රබල දායකත්වයක් ලබා දී තිබෙනවා. මේ හැම දේකම සංවර්ධන ප්‍රතිඵල අනාගතයේදී මෙරටට විශාල ලෙස ලැබෙනවා. මේ තත්ත්වය තුළ ජනතාව මේ වැඩපිළිවෙළ පිළිබඳව විශාල පැහැදීමකින් සිටින්නේ.මෙතන උතුරු, මධ්‍යම, වයඹ කියා වෙනසක් නැහැ. මේ සංවර්ධනයේ ප්‍රතිලාභ මෙරට සියලු පාර්ශ්ව වෙත ලැබී තිබෙනවා. කලක් මෙරට සංවර්ධනයේ ප්‍රතිලාභ ලැබුණේ බස්නාහිර පළාත මූලික කරගෙනයි. නැතිනම් නගරය මූලික කරගෙනයි. අද එහෙම නොවේ මුළු රටේම අස්සක් මුල්ලක් නැතිව මේ සංවර්ධනයේ ප්‍රතිලාභ පැතිරගොස් තිබෙනවා. ඒ නිසා ජනතාව හොඳ අවබෝධයක් සහිතවයි කටයුතු කරන්නේ.රාජ්‍ය සම්පත් හා රාජ්‍ය බලය මැතිවරණ ක්‍රියාදාමයට යොදා ගන්නා බවට චෝදනා එල්ල වෙනවා. මේ ගැන ඔබේ මතය පැහැදිලි කළ හැකිද?මේ චෝදනාවට පදනමක් ඇතැයි මා හිතෙන්නේ නැහැ. මොකද මේ විදිහේ චෝදනා කවුරු එල්ල කළත් ඒ චෝදනාවලට කිසි පදනමක් නැහැ. ඇතැමුන් ඒක පාර්ශ­්වීයවත් ද්වේශ සහගතවත් චෝදනා එල්ල කරනවා. ඒත් මේ කිසි දේකට පදනමක් නැහැ. කිසිවකු මේ වැරැදි සිදු කරනවා නම් මැතිවරණ කොමසාරිස්තුමාගේ අවධානය යොමු කර නිසි පියවර ගැනීමට පුළුවන්කම තිබෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>15</day>
    </date>
    <link>http://www.dinamina.lk/2013/08/15/_art.asp?fn=f1308152</link>
    <topic>බෙල්ලන්විල ඇසළ පෙරහර</topic>
    <author>සුභාෂිනි සේනානායක</author>
    <content>ශ්‍රී ලාංකීය බෞද්ධයන්ගේ ගෞරවාදරයට පත් බෙල්ලන්විල රජමහා විහාරයේ ඇසළ පුණ්‍යොත්සවය හා පෙරහර මංගල්‍යය අද (15) ආරම්භ වීම නිමිත්තෙන් මෙම ලිපිය පළවේ.ආසියාවේ රත්නදීපය නමින් හැඳින්වෙන ශ්‍රී ලාංකේය ඉතිහාසය වර්ණවත් කරමින් පැවැත්වෙන බෙල්ලන්විල රජමහා විහාරයේ ඇසළ පෙරහර දෙවෙනි වන්නේ මහනුවර ශ්‍රී දළදා මාලිගාවේ ඇසළ පෙරහරට පමණි.බෙල්ලන්විල රජ මහා විහාරාධිපති ලෙස අපවත් වී වදාළ බෙල්ලන්විල ශ්‍රී සෝමරතන නාහිමියන් විසින් ආරම්භ කළ අනේක විධ සේවාවන් අතර ඇසළ පෙරහර ප්‍රමුඛස්ථානයක් ගනී.එදා බෙල්ලන්විල ශ්‍රී සෝමරතන නාහිමියෝ බෙල්ලන්විල රජ මහා විහාරස්ථානය දියුණු කරමින් ගොඩනැඟු ශ්‍රී විභූතිය අද වන විට ජාත්‍යන්තරය දක්වා ප්‍රචලිත වී තිබේ. මේ හේතුවෙන් බෙල්ලන්විල ඇසළ පෙරහර මංගල්‍යය වෙනුවෙන්ම ශ්‍රී ලංකාවට පැමිණෙන විදේශිකයන් ප්‍රමාණය අති බහුතරයකි. මේ වෙනුවෙන් ශ්‍රී ලන්කන් ගුවන් සේවය ඇතුළු ගුවන් සේවා විශේෂ ගාස්තු ක්‍රමයක් ද හඳුන්වා දී ඇත.බෙල්ලන්විල ශ්‍රී සෝමරතන නා හිමියන් දුර දක්නා නුවණින් තම කාර්යභාරය ඉදිරියට ගෙන යන්නට ස්වාමින්වහන්සේ දෙනමක් සසුන්ගත කළහ. ශ්‍රී ලංකාවේ මෙන්ම ජාත්‍යන්තරයේ ද නමක් රැන්දු සිංගප්පූරුවේ ප්‍රධාන සංඝනායක ආචාර්ය බෙල්ලන්විල ධම්මරතන නාහිමියෝ හා ජයවර්ධනපුර විශ්වවිද්‍යාලයේ කුලපති, කෝට්ටේ ශ්‍රී කල්‍යාණි සාමග්‍රී ධර්ම මහා සංඝ සභාවේ අනුනායක මහාචාර්ය බෙල්ලන්විල විමලරතන නාහිමි ගෝල ස්වාමින් වහන්සේ ලෙස තමන් ගෙන ගිය කාර්යභාරය ඉදිරියට ගෙන යාමට භාර දුන් සෝමරතන නාහිමියන් අද සතුටට පත්විය හැකි තරම් බොහෝ දේ සිදුව ඇත. බෙල්ලන්විල රජමහා විහාරස්ථානය දෙස් විදෙස් කීර්තියට පත්කිරීමට මෙම ස්වාමින් වහන්සේලා හැකි උපරිමයෙන් කටයුතු කර ඇත.ගමේ නමත් විහාරස්ථානයේ නමත් එක් නමකින් භාවිතා වන බෙල්ලන්විල රජමහා විහාරස්ථානය ඓතිහාසික වශයෙන් අනුරාධපුර යුගය දක්වා අතීතයට දිගු වේ. ශ්‍රී ලංකාවට ශ්‍රී මහා බෝධීන් වහන්සේ වැඩමවීමෙන් පසු ඉන් බෙදී ගිය දෙතිස් ඵලරුහ බෝ්ධින් වහන්සේලා ගෙන් එක් බෝධින් වහන්සේ නමක් බෙල්ලන්විල රජමහා විහාරස්්ථානයේ වැඩ සිටින බව සියල්ලෝම දනිති.බෙල්ලන්විල ශ්‍රී සෝමරතන නාහිමියන් බොහෝ සේ විශ්වාස කළ දෙයක් වන්නේ බෙල්ලන්විල රජමහා විහාරස්්ථානයේ වැඩ විසූ බෝධින් වහන්සේ ගේ පිහිට නිරතුරුව ලැබුණු බවය. අදටත් වැල නොකැඩී මෙම රජමහා විහාරස්්ථානයට පැමිණෙන බෞද්ධ බැතිමතුන් මෙම බෝධින් වහන්සේ වැඳ පුදා ආශිර්වාද ලබා ගනිති.මෙයට වසර 50 කට 60 කට පෙර රජ මහා විහාරස්ථානයක් ලෙස හැඳීන් වුවද ශක්තිමත් ගොඩනැඟිල්ලක් හෝ තිබුණේ නැත. අත්තිඩියේ පුරාණ රජමහා විහාරස්ථානයේ සිට 1948 වසරේ දී බෙල්ලන්විල රජ මහා විහාරයට වැඩම වු බෙල්ලන්විල ශ්‍රී සෝමරතන නාහිමියන් අද පවතින තත්ත්වයට රජමහා විහාරය පත් කරවීම ප්‍රශංසනීය ය.ඓතිහාසික බෙල්ලන්විල ඇසළ මහා පෙරහර ආරම්භ වීමට සුවිශේෂී හේතුවක් ඇත. එනම් බෙල්ලන්විල විහාරස්්ථානය අවට ගම්මානයන් හි වසංගත හා බෝවන රෝග පැතිරී යාම නිසා ජනතාව මහත් දුෂ්කරතාවට මුහුණ දුන්හ. එසේ ජනතාව පෙළූ රෝග පීඩාදිය දැක සංවේගයට පත් බෙල්ලන්විල ශ්‍රී සෝමරතන නාහිමියන් රෝබිය මඟ හරවා ගැනීමටත් එම ප්‍රදේශයේ ජනතාව තුණුරුවන් කෙරෙහි පහදවා ගැනීමේත් අරමුණින් සති පිරිතක් සහ පෙරහරක් ආරම්භ කිරීමට පියවර ගත්හ.තුණුරුවන් ගේ ආරක්‍ෂාව හා දෙවියන්ගේ ආශීර්වාදය ලැබ රටට ජනතාවට සෙත සැලසීමේ අරමුණින් 1950 වසරේ දී බෙල්ලන්විල ඇසළ පෙරහර ආරම්භ කළහ.වසර කිහිපයක් තුළ ඉමහත් දියුණු තත්ත්වයට පත් වූ ප්‍රධානතම සංස්කෘතික උත්සවයක් වශයෙන් අද්විතීය ස්්ථානයක් හිමිකර ගැණිනි. මහනුවර සිරි දළදා පෙරහර නියමයන්ට අනුකූලව පැවැත්වෙන බෙල්ලන්විල පෙරහරේ සුවිශේෂත්වය වන්නේ නින්දගම් රාජකාරි ක්‍රම පිළිවෙතකට අනුව සිදු නොවීම ය. පෙරහර සංවිධානය වන්නේ ප්‍රදේශයේ පොදු මහජනතාවගේ සාමුහික ප්‍රතිඵලයක ප්‍රයත්නයක් ලෙසිනි.පෞරාණික චාරිත්‍ර අනුව යමින් ඒ සඳහා ප්‍රමුඛත්වයක් දෙමින් පැවැත්වෙන ඇසළ පෙරහර උඩරට පහතරට දක්‍ෂ නැටුම් ශිල්පීන්ගෙන් ද රබන් හා ලී කෙළි ආදී ජන නැටුම් වලින් ද සමන්විත වේ. විචිත්‍ර මල් පෙරහර ඇතුළු සුවිශේෂි අංගයන් රැසකින් පෙරහර අලංකාර කර ඇත.මෙවර ඇසළ පෙරහරට සුවිශේ්ෂී අමුත්තෙක් එකතු වීම ද තවත් සුවිශේෂත්වයකි. මියන්මාරයේ සිට බෙල්ලන්විල රජමහා විහාරස්ථානයට ත්‍යාග කළ මියන්කුමාර ඇත් පැටවා පළමු වරට පෙරහරේ ගමන් ගැනීම අතිශය සුවිශේෂී සිද්ධියකි. මියන්කුමාර ඇත් පැටවා නොබෝ දිනකින් පෙරහරේ සධාතුක කරඬුව වැඩමවීමේ මහා කාර්යභාරයට උරදෙනු ඇත.මෙම වසරේ ද බෙල්ලන්විල ඇසළ පුණ්‍යොත්සවය ආරම්භ වන්නේ අගෝස්තු 15 දා සිට 17 වැනිදා දක්වා පැවැත්වෙන ධර්ම දේශනා මාලාවකිනි. සති පිරිත් දේශනය අගෝස්තු 18 වැනිදා ආරම්භ වන අතර දොරකඩ අස්න, දේවදූත පෙරහර සහ කුඹල් පෙරහර අගෝස්තු මස 24 වැනිදාත්, මල් පෙරහර 25 සිට 28 වැනිදා දක්වාත් පාවාඩ පෙරහර 29 වැනිදාත්, රන්සිවිලි පෙරහර 30 වැනිදාත්, රන්දෝලි මහා පෙරහර 31 වැනිදාත්, පවත්වා පෞරාණික චාරිත්‍රානුකූලව දිය කැපීමේ මංගල්‍යය සැප්තැම්බර් පළමුවැනිදා උදේවරුවේ බොරලැස්ගමුව තොටුපලේ දී සිදුකර, බොරලැස්ගමුව පරාර්ථසාධක සමිතියේ දායකත්වයෙන් දෙවියන්ගේ දානය පිරිනමා දිය කැපීමේ පෙරහර විහාරස්ථානයට ගෙවදීමෙන් පසු විහාරස්ථානයේ දී ද දෙවියන්ගේ දානය පිරිනමා ඇසළ පුණ්‍යොත්සවය වැඩ කටයුතු නිමාවට පත් කෙරේ.එදා පටන් නන්දෙසින් විහාරස්ථානයට පැමිණෙන බැතිමතුන් බෝ සමිඳුන්ට බෝධි පූජා පැවැත්වීමෙන් සිය අභිමතාර්ථයන් ඉටුකර ගනිති. කිරිකැටි දරුවන් පවා බෙල්ලන්විල බෝ සමිඳු අභියස වැලි මළුවේ තබා සෙත් පතන්නේ මෙම බෝ සමිඳුන්ගේ ආශීර්වාදය ලබාගැනීමේ පරම පවිත්‍ර චේතනාවෙනි.වර්තමාන විහාරාධිපති සිංගප්පූරුවේ ප්‍රධාන සංඝනායක සිංගප්පූරුවේ බෞද්ධ පුස්තකාලයේ නිර්මාතෘ සහ ප්‍රධාන අනුශාසක ආචාර්ය බෙල්ලන්විල ධම්මරතන නායක ස්වාමීන් වහන්සේගේ අවවාද අනුශාසනා පරිදි විහාරස්ථානයේ සේවාවන් නොපිරිහෙලා පවත්වාගෙන යාමට අප්‍රතිහත ධෛර්යයෙන් කටයුතු කරන විහාරාධිකාරී මහාචාර්ය බෙල්ලන්විල විමලරතන ස්වාමීන් වහන්සේ ආගමික සේවාවන්ට අමතරව ප්‍රජා සේවාවන් රැසක් ද ක්‍රියාත්මක කරනු ලබයි.සිසුන් 2500ට අධික සංඛ්‍යාවක් ඉගෙනුම ලබන විහාරස්ථ ශ්‍රී බොධිරාජ දහම් පාසලත්, පාසල් හැර ගිය සිසුන්ට වෘත්තිය පුහුණුවත් ලබාදී රැකියාවන් සඳහා යොමු කරන ප්‍රජා සංවර්ධන පදනමත් වැඩිහිටියන් සඳහා වූ දිවා සුරැකුම් මධ්‍යස්ථානයත් මසකට වරක් පැවැත්වෙන වෛද්‍ය සායනය, ලේ දන්දීමේ කඳවුර, තෙමසකට වරක් පැවැත්වෙන විශේෂඥ වෛද්‍ය සායනය, නොමිලේ ඇස් පරීක්‍ෂා කර ප්‍රතිකාර සහ ඇස් කණ්ණාඩි ලබාදීමත්, හෘද සැත්කම් ආදිය සඳහා වෛද්‍යාධාර ලබාදීමත් මෙහිලා විශේෂයෙන් සඳහන් කළ හැකිය.61 වසරක අත්දැකීම් සහ මහනුවර ඇසල පෙරහරේ ලක්ෂණ ගුරුකොට පැවැත්වෙන බෙල්ලන්විල ඇසළ පෙරහර මංගල්‍යය මහනුවර ඇසළ පෙරහරට දෙවන වන අතර, අගනුවර තදාසන්න පෙරහර අතුරෙන් අග්‍රස්ථානයක් හිමිකරගන්නේ ඉන් පිළිඹිබු වන සාම්ප්‍රදායික සංස්කෘතික අංග නිසා බව සඳහන් කළ හැකිය.විහාරාධිකාරි මහාචාර්ය බෙල්ලන්විල විමලරතන අනුනාහිමියන්ගේ මඟපෙන්වීම යටතේ 2012 වසරේ සිට බෙල්ලන්විල ඇසළ පුණ්‍යොත්සවයේ සියලු කටයුතු සංවිධානය කරන්නේ විහාරස්ථ ඇසළ පෙරහර කොමිටිය මගිනි. ඒ සඳහා විහාරස්ථ දායක සභාව, තරුණ බෞද්ධ සංවිධානය, තරුණ සංසදය, ශ්‍රී බෝධිරාජ කුලඟන සමිතිය ඇතුළු විහාරස්ථානයට සම්බන්ධ සියලු සංවිධානවල සහ ප්‍රදේ්ශවාසීන්ගේ පූර්ණ අනුග්‍රහය ලැබෙන අතර පෙරහර කටයුතු මැනවින් සංවිධානය කිරීම සඳහා රාජ්‍ය ආයතන හා ප්‍රදේශයේ මහජන නියෝජිතයන්ගෙන් ලැබෙන සහයෝගය මෙහිලා විශේෂයෙන් සඳහන් කළ යුතුය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>15</day>
    </date>
    <link>http://www.dinamina.lk/2013/08/15/_art.asp?fn=f1308157</link>
    <topic>“මම ගමේ කොල්ලෙක්”</topic>
    <author>සාකච්ඡා කළේ තිලානි ශානිකා විතානච්චි ඡායාරූප ශාන් රඹුක්වැල්ල</author>
    <content>ආචාර්ය සෝමරත්න දිසානායකගේ ‘සිරි පැරකුම්’ චිත්‍රපටය මේ දිනවල සාර්ථක ලෙස තිරගතවේ. එහි පරාක්‍රමබාහු රජුගේ ළමා කාලයේ එක් අවධියක් සඳහා රංගනයෙන් දායක වන්නේ ප්‍රමුදිත උදය කුමාරගේ නම් වන පුංචි දඟකාරයා ය. නිදහසේ රංගන චලන විහිදුවමින් සිය රංගන හැකියාව හා කතාබහ මඟින් රසික හද බැඳ ගත් පුංචි ප්‍රමුදිත රස මංජරිය සමඟ ද සංවාදයකට එක්විය.ප්‍රමුදිත පුතාට පැසල් නිවාඩුවත් ලැබුණා. මේ දවස්වල මොකද කරන්නේ?“සෙල්ලම් කරනවා.”සෙල්ලම් විතරමද කරන්නේ?“නෑ, පොතුත් බලනවා.”ඔයා ඉගෙන ගන්න විෂයයන් අතර කැමතිම විෂයය මොකක්ද?‘චිත්‍ර’ළඟදී ලස්සනටම ඇන්ද චිත්‍ර මොනවාද? ‘මම කරන හොඳ වැඩ, වැඩ කරන මිනිස්සු, ඉරට්ටෙන් පාට ගාලා අඳින ගෙවල්. මේ වගේ චිත්‍ර ගොඩක් මම අඳිනවා, එච්චරයි.”ඔයා යන පාසල මොකක්ද? කීයේ පන්තියේද ඉගෙන ගන්නේ?නාරම්මල මයුරපාද කනිෂ්ඨ විද්‍යාලයේ 2/ඒ පන්තියේ. අපේ පන්තිය භාරව ඉන්නේ ශිරෝමි රූපසිංහ ටීචර්.ශිරෝමි ටීචර් පුතාට ගොඩක් උදව් කරනවද?‘ඔව්. ටීචර් මට පහුවුණු පාඩම් ගොඩක් කියලා දුන්නා. ඒක නිසා මම මේ සැරේත් පංතියේ පළවෙනියා.’ඔයාගේ හොඳම යාළුවෝ කවුද?‘මෙනුර, වෙනුර, ලෝචන මගේ යාළුවෝ.’යාළුවෝ මොකද පුතාගේ රඟපෑම ගැන කියන්නේ?‘සමහර අය චිත්‍රපටිය බලලා. සමහරු බලලා නෑ. ඒ අය මම ගොඩක් හොඳට රඟපාලා කියලයි කියන්නේ. සමහර වෙලාවට ඒ අය පුංචි පරාක්‍රමබාහු කුමාරයා කියලත් මට කතා කරනවා.පුතා පාසලේදී රඟපාලා තියෙනවද?නෑ. අපේ ඉස්කෝලේ එක වසරේ ළමයි පිළිගන්න කතාවක් කරලා.චිත්‍රපටය නිසා ලැබෙන ප්‍රතිචාර එහෙම කොහොමද?‘හැමෝම මාත් එක්ක කතා කරනවා. පාරේ යනකොටත් බේරිල්ලක් නෑ.’ඔයාව පරාක්‍රම බාහු කුමාරයාගේ චරිතයට තෝර ගත්තේ කොහොමද?‘දවසක් සෝමරත්න මාමා ඉස්කෝලෙට ඇවිත් ළමයෙක් හෙව්වා. ඊට පස්සේ ළමයි ගොඩක් ලියුම් යවලා තිබ්බා. ඒකෙන් හොඳම ළමයා තෝරන්න පරීක්‍ෂණයක් තිබ්බා. ඒකට මට එන්න කිව්වා. මම තාත්තත් එක්ක ගියා. ගියාට පස්සේ හොඳම ළමයා තේරුවා. මාමා කියන විදියට මම රඟපෑවා.’මුලින්ම කැමරාවට මුහුණ දෙන අවස්ථාවේදී මෙකක්ද හිතුණේ?‘මුලින්ම කැමරාවට බය හිතුණා. පාලිත මාමා කිව්වා හරියට රඟපාන්න කියලා. ටික වෙලාවක් යනකොට කැමරාව හුරුවුණා. දිගටම රඟපාන කොට කැමරාවට හුරුවෙලා චරිතය කරන විදිය තේරුම් ගත්තා. ඊට පස්සේ බයක් හිතුනේ නෑ.’‘සිරි පැරකුම්’ චිත්‍රපටය රූගත කරන තැනදී දඟ වැඩ කළා නේද?‘තරියොයි, සෙනංගායි මමයි අපි තුන්දෙනා දඟවැඩ කොච්චර නම් කළාද? ගඟේ නැටුවා. පිනුම් ගැහුවා, සිප්පි ඇල්ලුවා, කැලෑවේ දැඟලුවා, ඇඟ කහනකොට හොඳටම ඇඬුවා.’ප්‍රමුදිතද - පුංචි පරාක්‍රමබාහු කුමාරය ද වැඩියෙන්ම දඟ?‘මම ගස් නඟින්නේ ෆිල්ම් එකට යන්නත් කලින් ඉඳලා. කිරිඅම්මාලගේ ගෙදර ගියාම මං නඟින්නේ නැත්තේ ගම්මිරිස් වැලට විතරයි. පීනන්න නම් ඉගෙන ගත්තේ චිත්‍රපටයට ගියාට පස්සේ. ඒ අඹන් ගඟෙන්. මම දැන් හොඳ පිහිනුම් ශූරයෙක්. අඹන් ගඟේ පීන පීන ඉන්නකොට එක පාරටම වතුර වැඩිවුණානේ. ඒ වෙලාවේ මට පීනන්නත් හිතුණා. බයට මට ටිකක් ඇඬුණා. තාත්තා මාව වඩාගෙන ගොඩට ගෙනාවා.ගමට යන වෙලාවේ ගලේ නඟිද්දි චාන්දනී නැන්දා පරාක්‍රමබාහු කුමාරයට කෑ ගහනවා. ඉස්කෝලෙ යන වෙලාවට පාරේ යන්නෙ නැතිව කාණුවේ යද්දි අම්මාත් කෑ ගහනවා. මං හිතන්නේ මමයි පරාක්‍රමබාහු කුමාරයයි දෙන්නම චුට්ටක් විතර දඟයි.ඔයා නැවතත් රඟපානවාද?‘රඟපාන්නත් කැමැතියි. ඒත් ඉතිං රඟපාන්න ඕන නෑ වගේ. මේ වෙනකොටත් මට තව නිර්මාණ දෙක, තුනකම රඟපාන්න කතා කළා. තාත්තා, යැව්වොතින් රඟපානවා.ඔයාගේ රඟපෑම් කටයුතුවලට ගොඩක් උදව් කළේ කවුද?අම්මා වගේම තාත්තාත් උදව් කළා. සෝමරත්න මාමා ඇතුළු චිත්‍රපටයේ හිටිය හැමෝම උදව් කළා. ඒ අය හැමෝම මට ආදරෙයි. මම හොඳට රඟපෑවා කියලා හැමෝම කිව්වා.ඔයා ඉගෙන ගෙන කවුරු වෙන්නද කැමති.?‘මං ඉගෙන ගෙන ලොකු වුණාම ඉංජිනේරුවෙක් වෙනවා. එහෙම තමයි හිතාගෙන ඉන්නේ.’ලොකු වුණාට පස්සේ රඟපෑම අතහරිනවාද?‘නෑ. රඟපාන්න මම කැමැතියි.’ගෙදර විස්තරත් කියමුද?‘අපේ තාත්ත නාරම්මල මධ්‍ය මහා විද්‍යාලයේ උප විදුහල්පතිතුමා අම්මත් ඒ ඉස්කෝලෙම උගන්වනවා. මල්ලියා යෙෂිත උදය කුමාර එයා මං වගේම දඟයෙක්. තවම මල්ලි පොඩියි. මාව තනියම කොහෙවත් යවන්න අම්මයි, තාත්තයි කැමැති නැහැ. මම පරාක්‍රමබාහු කුමාරයට රඟපාද්දි මල්ලියා ඉපදෙන්න ළඟයි.ඒ හින්ද මං අම්මා නැතිවයි දඹුල්ලේ නතර වෙලා හිටියේ. එක දවසක් අම්මා රෑ හොඳටම අඬලා. ඒ මාව මතක් වෙලා. තාත්තා ඒ වෙලාවෙම අම්මාවත් එක්කරගෙන දඹුල්ලට ආවා. මමත් ඒ දෙන්නට ගොඩක් ආදරෙයි.’ඔයාට ආදරය කරන ලියුම් එවන්න කැමැති රසිකයන්ට ඔයාාගේ ලිපිනය කියමුද?  .</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>15</day>
    </date>
    <link>http://www.dinamina.lk/2013/08/15/_art.asp?fn=f1308153</link>
    <topic>මා තුළ නාඩගම්කාරයෙක් සිටියා</topic>
    <author>සටහන සමදරා දුලානි ජයසිංහ</author>
    <content>“ලොවින් එකෙක් එක් දෙයකට වෙයි සමත” කියා කීවත් අද අප කතාබහ කරන ඔහු පිළිබඳව, නම් අපට එසේ සිතීමට නොහැකියි. ඒ මන්දයත් ඔහු හිටපු නියෝජ්‍ය සිවිල් ගුවන් සේවා අධ්‍යක්‍ෂවරයෙකු ලෙසත්, රාජ්‍ය සම්මානලාභී කලාකරුවකු ලෙසත් සමබර ලෙස තම දිවි මඟ ජයගත් නිසාය. ඔහු නමින් ආනන්ද සේනාරත්නය.සිය කලා දිවියේ සුවිශේෂී අවස්ථාවකට එළඹ සිටින ඔහු මේ මස 16 වැනිදා සිකුරාදා සවස 3 ට සිය කුළුඳුල් ගීත ඇල්බමය “වැස්ස දොරට වැඩුමේ සංගීතමය සොඳුරු හෝරාව බව ඔබත් සමඟ අත්විඳීමට සූදානම් වේ. මේ ඒ පිළිබඳ ආනන්ද සේනාරත්න අප සමඟ පැවැසූ අදහස් ය.කලා ලොවට ප්‍රවිෂ්ට වීමට පෙර ඔබේ අතීත විත්ති බිඳක් පවසමුද?මම ඉපදුනේ කුරුණෑගල දිස්ත්‍රික්කයේ. විද්‍යා විෂය ධාරාවෙන් අධ්‍යාපනය ලබා විද්‍යාවේදී උපාධිධාරීන් අතරින් පළවෙනියා බවට පත්වෙමින් 1986 දී සිවිල් ගුවන් සේවා දෙපාර්තමේන්තුවේ ගුවන් ගමන් සේවා විෂය භාර සහකාර අධ්‍යක්‍ෂ තනතුරට පත් වුණා. ගුවන් ගමන් සේවා, ගුවන් මෙහෙයුම් හා ගගන නාවික ඉංජිනේරු විද්‍යාව ආදී විෂයයන් සම්බන්ධව එංගලන්තය හා සිංගප්පූරුව යන රටවලින් වැඩිදුර අධ්‍යාපනය ලැබුවා.විද්‍යා හා ඉංජිනේරු විද්‍යා පසුබිමක අධ්‍යාපනය ලැබූ ඔබ කලාවට පිවිසුණේ කොහොමද?ඉංජිනේරු විද්‍යාව වැනි විෂයයන් සමඟ සිටි මම 2007 වසරේදී නාඩගමක් රචනා කොට නිෂ්පාදනය කළා. එය නිෂ්පාදනය කිරීමට හේතු වූයේ අධ්‍යාපනයකින් ලද ශික්ෂණය නිසාවත්, පාරම්පරික උරුමයෙන් හෝ පාරිසරික ආභාෂයෙන් ලද දෙයක් නොවෙයි. මා තුළම සැඟවී ජීවත්වූ කලාකරුවෙකු නිසා බව මට අවබෝධ වුණා.එම කලාකරුවා මතු වූයේත් මා ශශ්‍රී ජයවර්ධනපුර විශ්වවිද්‍යාලයේ ලේඛකත්ව හා ජනසන්නිවේදන පශ්චාද් උපාධිය හැදෑරීමෙන් අනතුරුව. ඒ 2006 වසරේ. එම පාඨමාලාවේ විශිෂ්ටතම ශිෂ්‍යයා වූ මා ඉදිරිපත් කළ නිබන්ධනය වූයේ ස්වතන්ත්‍ර ගීත රචනා හා තනු සහිත ගී පොතක් හා මා විසින්ම ගායනය කළ ගීත ඇතුළත් සංයුක්ත තැටියක්. ඉන්පසු මම ඉපැරණි නාඩගම් පිළිබඳ පර්යේෂණය කිරීමට වෙහෙසුණා.එහි දී පැරණි නාඩගම් කලාව පිරිහීමට හේතු සොයා ගැනීමට හැකි වුණා. එම කලාව යළි නඟාසිටුවීමට හැකි මාර්ගයක් ලෙස පංචාලි නාඩගම නිෂ්පාදනය කළා. මගේ භාග්‍යයට මා කළ පළමු නාට්‍ය නිර්මාණයට රාජ්‍ය සම්මාන 4 ක් හිමිවුණා. එය මගේ නිර්මාණ කාර්යය ඉදිරියට ගෙන යන්න විශාල ශක්තියක් දිරිමත් කිරීමක් වූ බවට මම විශ්වාස කරනවා.ඔබ කලාවේ විවිධ ඉසව් නියෝජනය කරනවා. මේවායින් වඩාත් දක්‍ෂ කුමකටද?මම හිතන්නේ මම වඩාත් දක්‍ෂ ගායනයට හා රංගනයට. රංගනයට මෙතෙක් අවස්ථාවක් ලැබුණේ නැහැ. එහෙත් ගායනයෙන් මා දැවැන්ත පියවරක් මේ අවස්ථාවේ තබනවා. එදා පංචාලි නාඩගම නිපදවා රාජ්‍ය සම්මාන ලැබීම කලා ලොවේ මා තැබූ පළමු පියවරයි. මේ තබන්නේ දෙවන පියවර. එනම් වැස්ස ගීත ඇල්බමය එළිදැක්වීම. සම්භාවනීය කලාකරුවන්, වියතුන් ඇතුළු පිරිසක් සහභාගි වන මෙම අවස්ථාව මේ 16 වැනිදා සිකුරාදා සවස 3 ට මහජන පුස්තකාල ශ්‍රවණාගාරයේදී පැවැත්වෙනවා.මෙහි මා සමඟ අමිලා නදිශානි, ප්‍රියානි ජයසිංහ හා සංගීත් නිපුන් චාන්දනී වරුසකෝන් ගී ගයනවා. ඉන්ද්‍රසිරි සුරවීර තමයි මෙම සංගීතමය සොඳුරු සන්ධ්‍යාව ඉදිරිපත් කරන්නේ. මෙරට සියලුම රසික රසිකාවියන්ට මම ආරාධනා කරනවා මේ අවස්ථා රසවිඳින්න එන ලෙසට.“වැස්ස” සංයුක්ත තැටියේ ගීත කීයක් ඇතුළත්ද?මෙහි ගීත 12 ක් අඩංගුයි. මෙහි සියලුම ගීතවල පද රචනය, සංගීත නිර්මාණය මා විසින්මයි කළේ. ගායනය මා සමඟ නීලා වික්‍රමසිංහ, අමිලා නදීශානි, ප්‍රියානි ජයසිංහ, ගයා සේනාරත්න, චාන්දනී වරුසකෝන් එක්වෙනවා. නවරත්න ගමගේ මහතාගේ එක් තනුවක් සහිත විශේෂ ගීතයකුත් මෙහි තිබෙනවා.ඒ වගේම මෙහි ආන්දෝලනාත්මක ගීතයක් අමිලා නදීශානි ගයා තිබෙනවා. එහි මුල් පද දෙක වන්නේ “හන්තානට පායන සඳ ලස්සනයිද කියන්න - සීතල හඳ සිවු වසරක් බැස යනතුරු සිටින්න” යන්නයි.හන්තානට පායන සද ගීතය ඉතා ජනප්‍රිය ගීතයක්. එයට පිළිතුරු ගීතයක් මෙලෙස නිර්මාණය කිරීමට සිතුවේ ඇයි?මම වැඩියෙන්ම ආදරය කළ ගීතයක් තමයි අමරසිරි පීරිස් මහතා ගායනා කරන හන්තානට පායන සඳ කියන ගීතය. ඒ ගීතය තුළින් මට හැඟුණේ එහි කියවෙන තරුණයා අසරණ පෙම්වතකු බවට පත්වෙනවා කියන එක. එහි තරුණිය චපල පෙම්වතියක් බවට පත්වෙනවා. මට අවශ්‍ය වුණා එය එසේ නොවන බව ‍ෙපන්වන්න. ඒ නිසා තරුණිය වෙනුවෙන් පිළිතුරු ගීතයක් රචනා කළේ. පරාර්ථකාමී පූජනීය ප්‍රේමයක් එසේ අසරණ විය යුතු නැහැ. පිළිතුරු ගීතයෙන් තරුණියගේ අවංක ප්‍රේමය ගැන ලොවට හෙළි වෙනවා.ඔබේ ගීතවල විශේෂ ශෛලියක් තිබෙනවා නේද?මම බොහෝ දුරට නාඩගම් ශෛලිය ගීතවලට යොදා ගත්තා. මද්දලයේ හඬ සංගීතයට යොදා ගත්තා. ඒ වගේම ජන ගී සම්ප්‍රදායට නෑකම් කියන දේශීය සංගීතයත් මේ ගීතවලට කැටිකර තිබෙනවා. අභාවයට යන අපේ ජන සංගීතය, නාඩගම් සම්ප්‍රදාය නැවත ගෙන මතක් කිරීමක් ඒ හරහා සිදුවෙනවා. වර්තමානය වනවිට අපට වැඩිපුර ඇසෙන්නේ කකුල් දෙකට කියන සිංදු. ඒ නිසා මම අපේ ජන ගී නාඩගම්, නූර්ති වැනි දේශීය සංගීතය මගේ ගීත එකතුවට යොදා ගත්තේ. මම පැරැණි දේට ආදරෙයි. පැරැණි උරුමයන් අමතක කරලා අලුත් දෙයක් ගොඩනඟන්න බැහැ.“වැස්ස” ප්‍රසංගයත් සමඟ එළි දකින ඔබේ ස්වතන්ත්‍ර කෘති පිළිබඳ යමක් සඳහන් කළහොත් ?පළමුව මා රචනා කළේ් බුද්ධාගම මිථ්‍යාව සහ නිවන කියන ග්‍රන්ථය. එහිදී බෞද්ධ දර්ශනය තුළ ගැබ් වී නැති එහෙත් සමාජය විසින් ව්‍යාප්ත කරගත් මිථ්‍යාව මට අවබෝධ වූ හා මා දුටු නිසා ඒ තොරතුරු ඇතුළත් කෘතියක් ලෙස එය රචනා කළේ. ඉන් පසු කවි මල් තුªහිනය, දෙවන මහත්තයා වැනි කෘති රචනා කළා. මේ හැම එකක්ම ප්‍රසිද්ධියට පත් වුණා. “කඩවස්සා” තමයි මම පළමු වරට රචනා කළ කෙටි කතා සංග්‍රහය. ඒ අනුව කඩවස්සා කෙටි කතා සංග්‍රහය ඇතුළු මගේ ස්වත්‍රන්ත්‍ර පොත් 5ක් එදිනම එළි දක්වනු ලබනවා. .</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>15</day>
    </date>
    <link>http://www.dinamina.lk/2013/08/15/_art.asp?fn=f1308154</link>
    <topic>නර්තනයට පෙම් බඳින අයේෂා</topic>
    <author/>
    <content>මන බඳිනා රූපයත් එයටම සරිලන කලා හැකියාවත් දෝතින් ගෙන පැමිණි ඇය නමින් අයේෂා මධුෂානි දයාරත්න. ඓතිහාසික කුරුණෑගල පුරවරයේ දොඩම්ගස්ලන්ද ග්‍රාමයේ කුඩා වන මලක් සේ පිපුණු ඇය අද වන විට රටටම සුවඳ විහිදුවාලන සුපිපුණු කුසුමකි.සුවිශේෂී වූ නර්තන හැකියාවකින් පරිපූර්ණ වූ අයේෂා කුරුණෑගල සර් ජෝන් කොතලාවල මධ්‍ය මහ විද්‍යාලයෙන් උසස් පෙළ දක්වා සිප් සතර හදාරා ඇති ඇය දැනට සෞන්දර්ය කලා විශ්වවිද්‍යාලයේ විවෘත හා දුරස්ථ අධ්‍යාපන මධ්‍යස්ථානයේ දෙවැනි වසරේ උපාධි අපේක්‍ෂිකාවකි.කුඩා කල සිට නර්තන විෂය හැදෑරූ ඇය මුදියන්සේ දිසානායක, චන්දන වික්‍රමසිංහ යන ප්‍රවීණ නර්තන ආචාර්යවරුන් යටතේ නර්තනය ප්‍රගුණ කොට 'ලස්සන ඩාන්ස් ඇකඩමි' නමින් කලායතනයක් ආරම්භ කර තිබේ.ශ්‍රී ලංකාවේ සාම්ප්‍රදායික නර්තන කලාව රැකගනිමින් එම ගමන් මඟේ ඉදිරියට යෑමේ අරමුණින් සිටින අයේෂා වසර අටක් පුරාවට උඩරට, පහතරට, භරත, කතක්, කතකලී යන නර්තන කලාවේ විවිධ අංශයන් වැඩිදුරටත් හදාරමින් සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>15</day>
    </date>
    <link>http://www.dinamina.lk/2013/08/15/_art.asp?fn=f1308155</link>
    <topic>ජපනුන් ලොව ජයගත් මග</topic>
    <author/>
    <content>1945 අගෝස්තු මස 6 වැනිදා ලෝක ඉතිහාසය වෙනස් කළ ඉතා දරුණුතම ව්‍යසනයට ජපානයට මුහුණ දීමට සිදු විය. දස දහස් සංඛ්‍යාත ජපන් ජීවිත පරමාණුවේ කළු දුමාරයෙන් වැසී ගියේ සියලු ජපන් වැසියන් ලොවෙන් සදහටම නිහඬ කිරීමේ අටියෙනි. එහෙත් ඉරණම හාත්පසින්ම වෙනස් විය.යුද ගිනි අළු ගසා දමා ජපානය ක්‍රමයෙන් සංවර්ධනය කරා පියමන් කළේ ය. ජපානය හපන්නු බවට පත්වූයේ අහම්බයකින් නොව, ඒ රටක් ලෙස නැඟීසිටීමට ඔවුන් තුළ තිබූ කැපවීම, අධිෂ්ඨානය හා මනා කළමනාකරණය නිසාවෙනි.එය සැකසීමට උපකාරී වූයේ S5 යන සංකල්පයයි. ජපන් වචන 5 ඉංග්‍රීසි අකුරින් ලියූවිට මුලට ඉ අකුර එන බැවින් එම නාමය භාවිතා විය. සෙයිරි, සෙයිතොන්, සෙයිසෝ, සෙයිකෙන්සු හා ෂිත්සුකෙ එම සංකල්ප වෙයි. එදා ඔවුන් හඳුන්වා දුන් මෙම සංකල්පය බුදු දහම හා සමීපවන ආකාරය විමසා බලමු.1. සෙයිරිඑනම් පළමුව අවශ්‍ය දේ හා අනවශ්‍ය දේ වෙන්කර, අනවශ්‍ය දේ බැහැර කිරීමයි. ගෙදර දොර, පාසල හෝ රැකියා ස්ථානය ප්‍රියමනාප ස්ථානයක් බවට පත්කිරීම තුළින් තම කටයුතු කාර්යක්‍ෂමව හා පහසුවෙන් කරගැනීමට ඉවහල් වේ. මේ සඳහා අනුගමනය කළ යුතු ප්‍රථම පිළිවෙත වන්නේ අනවශ්‍ය දේවල් බැහැර කිරීමයි. තමනට අවශ්‍ය දේ හා අනවශ්‍ය දේ හොඳින් තෝරා ගැනීමට ද බුද්ධියක් තිබිය යුතුය.බුදු දහමේ ඉගැන්වීම අනුව අනවශ්‍ය දේ බැහැර කිරීම යනුවෙන් අදහස් කෙරෙන්නේ සිත, කය හා වචනය යන තුන් දොරහි හටගන්නා වූ කිළිටි අදහස් එනම් සමාජයේ යහපැවැත්මට බාධා පමුණුවන අකුසල් සිත් ඉවත් කැර ගැනීමයි. බුදු රජාණන්වහන්සේ ඉසිපතනයේදී පස්වග තවුසන්ට දේශනා කළ සිය ප්‍රථම ධර්ම දේශනාව වන දම්සක් පැවතුම් සූත්‍රයෙහි මෙසේ වදාරා ඇත.‘ද්වේ මෙ භික්ඛවේ අන්තා පබ්බජිතේන න සේවිතබ්බායේවායං කාමසුඛල්ලිකානුයෝගී හීතෝ ගම්මෝපෝථුජ්ජනිකො අනරියො අනන්ථ සංගීතෝ යොචායංඅත්තකිලමථානුයෝගෝ දුක්ඛෝ අනරියෝ අනත්තසංහිතෝ”මෙහිදී උන්වහන්සේ පෙන්වා දෙනු ලැබුවේ, පැවිදි ජීවිතයට අදාළ නොවන අනවශ්‍ය දේ කුමක්දැ යි අවබෝධකර ගෙන ඒවා බැහැර කොට ඉදරියට ගමන්කළ යුතු ආකාරය යි.‘මෙහිදී පමණක් නොව වෙනත් බොහෝ අවස්ථාවලදී බුදුරජාණන් වහන්සේ සමාජයට හිතකර වූ දේවල් ක්‍රියාත්මක කිරීම පිළිබඳව වැඩිදුරටත් පෙන්වා දුන්හ. සාර්ථක ජන ජීවිතයක් උදෙසා සිගාලෝවාද සූත්‍රයෙහි සදහන් වන කරුණු 14 තුළින් ඉස්මතු වන්නේ ගිහි ජීවිතයේදී දියුණුවට බාධා ඇතිකරන අනවශ්‍ය දේවල් බැහැර කිරීමයි. එම කරුණු 14 නම් සතර අගති, සතර කර්මක්ලේශ හා භෝග අපාය මුඛ හයයි. ඒවා ඉවත් කර ගැනීමෙන් පසුව අනුගමනය කළ යුත්තා වූ කරුණු ද 14 ක් හඳුන්වා දී තිබේ.2. සෙයිතොන්අවශ්‍ය දේ පහසුවෙන් පරිහරණය කළ හැකි අයුරින් නිසි පිළිවෙළකට තබා ගැනීම මෙයින් කියවේ. තමන් පරිහරණය කරන ඇඳුම්, උපකරණ, ලිපි ද්‍රව්‍ය වැනි දෑ පිළිවෙළකට අස්කර තබා ගැනීම, ඒවා පරිහරණය කොට නිසි අයුරින් තබා ගැනීම හා පිළිවෙළකට වැඩ කිරීම තම ජීවිතයට අත්‍යාවශ්‍ය කරුණකි. එය බුදු දහමේ ඉතා වැදගත් හා ප්‍රමුඛතම ඉගැන්වීමයි.“අනුපුබ්බ සික්ඛා, අනුපුබ්බ කිරියා, අනුපුබ්බ පටිපදා” ලෙස දැක්වෙන්නේ එම කරුණයි. ක්‍රමානුකූල ව අනුපිළිවෙළකට සීල ප්‍රතිපත්තිය අනුගමනය කළ යුතුය. එක වරකට රාශියක් ප්‍රතිපත්ති අනුගමනය කළ නොහැකි ය. පළමුවන සීලමය ප්‍රතිපත්තිය අනුගමනය කිරීමෙන් දෙවන, තුන්වන ප්‍රතිපත්තිවලට යා හැකි ය. ඒ අනුව චූල සීල, මජ්ඣිම සීල හා මහා සීල අනුපිළිවෙළින් අනුගමනය කළ යුතු වේ.කරන ක්‍රියාව ද අනුපිළිවෙළට කළ යුතු ය.“අනුපුබ්බේන මේධාවීථෝක ථෝකං ඛණේ ඛණේ”යනුවෙන් ඥානවන්තයා අනුපිළිවෙළින් ක්‍රමක්‍රමයෙන් ඒ ඒ අවස්ථාවල දී තම කෙළෙස් මළ දුරුවන පරිද්දෙන් යහපත් ක්‍රියාවල යෙදෙන්නේ ය. රන්කරුවා, රන් ආභරණයක් හිමින් සීරුවේ ක්‍රමානුකූල ව අලංකාර වන ලෙසත් දීප්තිමත් වන ලෙසත් භාණ්ඩයක් සාදන්නාක් මෙන් ඔහු ශ්‍රේෂ්ඨ ගුණසම්පන්න පුද්ගලයකු වන බව එම ධම්මපද ගාථාවෙන් දැක්වේ. අනුපූර්ව ප්‍රතිපදාව ද බුදු දහමෙහි අවධාරණය කරන්නකි. ආර්ය අෂ්ඨාංගික මාර්ගය අනුපිළිවෙළින් අනුගමනය කළ යුත්තකි. මුල් අංග නොපිළිපැද ඉහළට ගමන් කළ නොහැක.විනය පිටකයේ වත්ථ බන්ධකයේ නිවසක හෝ ආයතනයක හෝ බඩුමුට්ටු ආදිය පිළිවෙළකට තැබීම යන කරුණ ඉතා පැහැදිලි ලෙස පෙන්වා දී තිබේ. අවහිර නොවන පරිදි ශරීරයේ නොහැපෙන පරිදි බඩුමුට්ටු තැන්පත් කළ යුතු යැයි උගන්වා තිබේ. එසේම අතුපතුගෑමට පෙර පිළිවෙළකට පුටු, මේස ආදියත් බුමුතුරුණු, පාපිස්නා ආදියත් අස්කළ යුතු බව ද පවිත්‍ර කිරීමෙන් පසු ද එසේ ම අනුපිළිවෙළින් තැන්පත් කළ යුතු බව ද පෙන්වා දී තිබේ.3 සෙයිසෝපවිත්‍රව තබා ගැනීම සෙයිසෝ නම් වේ. කිසිදු දූවිල්ලක් නැති පරිද්දෙන් පිරිසුදු කිරීම මෙතුළින් ගම්‍ය වේ. එය ඉතා පහසු කටයුත්තක් ලෙස නොහැඟෙන මුත් දිනපතාම පිරිසිදු කිරීමට සුළු කාලයක් වැය කිරීමෙන් මෙය පහසුවෙන්ම කර ගත හැකිය. මුලින්ම සිත පිරිසුදු කරගැනීම සියලු දේ පිරිසිදු වීමට හේතුවේ. බුදු දහම පවිත්‍රතාවයට ප්‍රමුඛත්වය දෙයි. මෙහිදී මූලික වශයෙන් පුද්ගලයාගේ තිදොර පිරිසුදු කරගැනීමට දස කුසල් උගන්වා ඇත.“මනසා චෙ පසන්නේන - භාසති වා කරෝති වා”යනුවෙන් පෙන්වා දෙන්නේ ප්‍රසන්න වූ පිරිසිදු වූ මනසින් කතා කිරීමත් ක්‍රියා කිරීමත් සැප ලබා ගැනීමට පාදක වන බවය. පාසල්, රෝහල්, ආයතන, කර්මාන්තශාලා ආදී සෑම ස්ථානයකම පිරිසුදු බව ආරක්‍ෂා කිරීම ඉතා වැදගත් ය. පිරිසුදු ලෙස පවතිද්දී ප්‍රසන්න හැඟීමක් ඇතිවේ. පිළිවෙළකට වැඩකිරීමට ද සිත් වේ. පාරිශුද්ධත්වය පිළිබඳ කතාකිරීමේදී බුදු දහමේ එන සප්ත විසුද්ධිය ගැන ද සඳහන් කළ යුතු ය. සත් ආකාරයකින් පුද්ගලයකුගේ පිරිසුදු බව ඇතිකර ගැනීම ඉන් කියැවේ.4 සෙයිකෙත්සුඑනම් ඉහත සඳහන් කළ සෙයිරි, සෙයිතොන් හා සෙයිසෝ නොකඩවා කරගෙන යෑමයි. නිවසක, පාසලක, ආයතනයක හෝ කර්මාන්තශාලාවක ඉහත සංකල්ප තුන අනුගමනය කළේ නම්, එය නොකඩවා පවත්වාගෙන යා යුතු බව මෙයින් පෙන්වා දෙයි.කෙතරම් යහපත් වැඩක් ආරම්භ කළත් එකදිගට පවත්වාගෙන නොයන්නේ නම් ඉන් පලක් නැත. බුදු දහමේ වඩාත් අවධාරණය කරන ප්‍රතිපත්තියක් ලෙස නොකඩවා නොනවත්වා අධිෂ්ඨානශීලී ව අභිමතාර්ථ ඉෂ්ට වන තෙක් ක්‍රියාකිරීම පෙන්වාදිය හැකිය. බුදුරජාණන් වහන්සේ සිව්වනක් පිරිසට නිතර දෙසූ කරුණක් ලෙස මෙය සඳහන් කළ හැක.“ආරභථ නික්ඛමථ යුඤ්ජථ බුද්ධ සාසනේ” “පටන් ගන්න, ක්‍රියාත්මක වෙන්න, බුද්ධ දේශනා අනුව වැඩෙහි යෙදෙන්න” යන්න මෙහි අදහසයි. යහපත් කටයුතුවල යෙදෙන අතර ඒවා නොනවත්වා ඉදිරියටම කරගෙන යෑම අවශ්‍යය. කසී බාරද්වාජ සූත්‍රයට අනුව බුදුරජාණන් වහන්සේ යහපත් ප්‍රතිපදා නොනවත්වා කරගෙන ගිය බව පැහැදිලි වේ.“ගච්ඡති අනිවත්තං තංයත්ථ ගන්ත්වා න සෝචති”යම් තැනකට යාමෙන් ශෝක නොවී සදා සැනසීම ලබා ගත්තේ ද එතෙක් නොනැවතී ඉදිරියටම ගමන් කළ බව ඉන් කියවේ. අධිෂ්ඨානයෙන් යුක්තව වැඩ කිරීම බුදු දහමෙන් ඇගයේ. එය වඩා යහපත් ප්‍රතිඵල ලබාගැනීමට නම් කවර බාධාවක් පැමිණියත් වීර්යයෙන් යුතුව ඉදිරියටම යා යුතුය.5. ෂිත්සුකෙඉ5 ක්‍රමය අකුරටම පිළිපැදීම හා පුරුද්දක් ලෙස කරගෙන යෑම ෂිත්සුකෙ නම් වේ. අන්‍යයන් දැනුවත් කිරීම තුළින් එය වඩාත් කාර්යක්‍ෂමව කරගත හැක.බුදු දහම ද විවෘත ව අවබෝධය ලබා දීමේ ප්‍රතිපත්තිය අනුගමනය කරයි. සප්ත ආර්ය ධන ලෙස බෞද්ධයකු සතු කරගත යුතු ධන හතක් තිබේ. ඉන් එකක් ලෙස “සුත ධනය” දැක්විය හැකිය. ඉන් අදහස් වන්නේ ශිල්ප ශාස්ත්‍ර හා ධර්මය දැන ගැනීමය. තවත් එක් ධනයක් වන “පඤ්ඤා ධනය” යන්නෙන් අදහස් වන්නේ ලෝකය පිළිබඳ යථාර්ථාවබෝධයයි.අවබෝ්ධයට, බුද්ධියට ප්‍රමුඛත්වය දෙන දහමකි. බුද්ධ යනු අවබෝධයයි. බුදුරජාණන් වහන්සේගේ ශ්‍රාවකයෝ බෞද්ධයෝය. ඒ නිසා දැනුවත් වීම හා දැනුවත් කිරීම ප්‍රමුඛකොට බෞද්ධ ප්‍රතිපදා පවතී. සෑම විටම අවබෝධයෙන් යුතුව පිළිගැනීම, කතා කිරීම හා වැඩ කිරීම කළ යුතුවෙයි. අවබෝධයෙන් තොර පැහැදීම අන්ධ භක්තිය ලෙස සලකා බුදු දහම එය බැහැර කරයි. හරි අවබෝධයෙන් යුක්ත පැහැදීම ශ්‍රද්ධාව ලෙස අගය කරනු ලබයි.මුල් කාලයේ සිට සිව්වනක් පිරිස දැනුවත් බවින් යුක්තව සිටියහ. නිතර ධර්ම දේ්ශනා, ධර්ම සාකච්ඡා සිදු කෙරිණි. එසේම භික්‍ෂූන් හා භික්‍ෂුණීන් ධර්ම චාරිකාවේ යෙදීමට සිදුවිය. සති දෙකකට වරක් භික්‍ෂුන් හා භික්‍ෂුණීන් වහන්සේලා පොහොය කිරීමට සිමාමාලකයට එකතු වූහ. උගත් වැඩිහිටි භික්‍ෂුවක් උපදේශ අනුශාසනාව කළහ. ශික්‍ෂා අඩංගු ප්‍රාතිමෝක්‍ෂය දේශනා කළහ. මේ නිසා සන්නිවේදනය ඉතා ඉහළ මට්ටමින් සිව්වනක් පිරිස අතර සිදුවිය.එබැවින් දැනුවත් කිරීමේ කාර්ය හොඳින් පැවති බව පෙනේ. ඈත අතීතයේ ඥානවන්ත මහා යතිවරයාණන් වහන්සේලා බොදුණු අපේ වාසනාවට පහළ විය. වර්තමානයේ ද එවැනි යතිවරයාණන් වහන්සේලා නැතුවා නොව. නමුත් වර්තමානයෙහි බුදු රජාණන් වහන්සේ දේශනා කළ උත්තරීතර යම් සූත්‍ර ධර්ම අමු අමුවේ පුද්ගලයන්ගේ අදහස් එකතු කොට ආදි බුදු දහමේ උත්තරීතරභාවය මැකී යන සිදුවීම් බහුලව දැකීමට ඇත.එදා යතිවරයාණන් වහන්සේලා ආදි බුදු දහම සුරැකීමට නොබියව වරද වටහා දී ඇත. එය ලෝකය නමැති ග්‍රන්ථයෙන් උපුටා ඉදිරිපත් කරමි. එදා කතුවරයන්ගේ වැරදි මත මෙසේ ය. භාග්‍යවතුන් වහන්සේ නාම රූප ධර්මයන් ගේ ඉපදීමහා නිරුද්ධ වීම හැර සත්ත්වයකුගේ ඉපදීම හා නිරුද්ධ වීමක් නොදැක්වූවෙකු ලෙසය. පුනර්භවය යනුවෙන් ඔහු හඳුන්වන්නේ සත්ත්වයෙක් නැති නාම රූප ධර්ම පරපුරකි. මේ අදහස භාග්‍යවතුන් වහන්සේ ප්‍රකාශ කළ තැනක් හැටියට මේ කතුවරයා උපුටා දක්වන්නේ මැදුම්සඟියෙහි වූ අග්ගිවච්ඡ ගොත්ත සූත්‍රයේ කොටසකි. ඒ මෙසේය.“ගෞතමයන් වහන්ස, මෙසේ බිඳුනා වූ සිත් ඇති භික්‍ෂුතෙම වනාහි කොයි උපදීද?”වච්ඡගොත්ත අනතුරුව විචාළේ ය.“වච්ඡය උපදී යනු නොයෙදෙයි.එසේ වී නම් නූපදීද?නූපදී යනු ද නොයෙදෙයි.අනතුරුව භික්‍ෂුව ඇසූ ප්‍රශ්නවලට පිලිතුරු දෙන බුදුන් වහන්සේ උපදීද, නූපදීද, යන ප්‍රශ්න ද සදොස්‍ය නූපදී, නූපදින්නේත් නොවේ. යන ප්‍රශ්න ද සදොස් යැයි කීහ. බිඳුණු සිත් ඇති භික්‍ෂුවකට කොහි උපදීදැයු ඇසීම ද වැරදියැයි කීහ.ගින්නක් ඇවිල ගත්තේ ය. ඒ ගින්න තෘණ, දැව, දර නිසා ඇවිලේ. ඒ ගින්න නිවෙයි. නිවුනු ඒ ගින්න නැගෙනහිරට බස්නාහිරට උතුරට දකුණට ගියේදැයි ඇසීම නුසුදුසුය. ඒ ගින්න තෘණ, දර ආදිය කෙළවර වීමෙන් දැවීමට අන් දෙයක් නැති හෙයින් නිවුණේ ය.අග්ගිවච්ඡගොත්ත සූත්‍රයෙන් නාම රූප ධර්මයන්ගේ ඉපදීම හා නිරුද්ධ සම හැර සත්ත්වයෙකුගේ ඉපදීමක් හා නිරුද්ධ වීමක් නොවන බව හෙළිවේ. අග්ගිවච්ඡගොත්ත හා භාග්‍යවතුන් වහන්සේ අතර මේ කියන සාකච්ඡාව ඇතිවූයේ පුද්ගලයෙකුගේ පුනර්භවය ගැන නොව රහතන් වහන්සේ මරණයෙන් පසු උපදී ද යන ප්‍රශ්නය ගැනය. කරුණු සඟවනු සඳහා “විමුත්ත චිත්තෝ” යන වචනය “බිඳුණු සිත් ඇති” යැයි සිතා මතා වෙනස් කර ඇත. සූත්‍රයෙහි එන පාලි පාඨය මෙසේ ය.“ඒවං විමුත්තචිත්තෝ පන භො ගෞතම භික්ඛු කුහිං උපපජ්ජති? උපපජ්ජතීති ඛො වච්ඡ න උපෙති. තෙන හි භො ගොත ම න උපපජ්ජති? න උප්පජ්ජති ඛො වච්ඡ න උපෙති. තෙන හි භො ගොතම උපපජ්ජති ච න ව ඛො වච්ඡ න උපෙති. තෙන හි භො ගොතම නෙව උපපජ්ජති, නූප්පජ්ජන්ති? නෙව උපපජ්ජතීති න නූපපජ්ජතීත ඛො වචජඡ න උපෙති.”භගවත් ගෞතමයන් වහන්ස, මෙපරිද්දෙන් කෙලෙසුන් කෙරෙන් මිදුනු සිත් ඇති භික්‍ෂුතෙම කොහි උපදී ද? වචඡය, උපදී යනු නොගැළපෙයි. භවත් ගෞතමයන් වහන්ස, එසේ නම් නොඋපදීද? වච්ඡය, නොඋපදී යනු ද නොයෙදෙයි. භවත් ගෞතමයන් වහන්ස, එසේ නම් උපදින්නේ ද නොවේ,නොඋපදින්නේ ද නොවේ, එසේ ද? වච්ඡය උපදින්නේ ද නොවේ, නොඋපදින්නේ ද නොවේ, යනු ද නොයෙදෙයි. මෙතරම් පැහැදිලි ලෙස රහතන් වහන්සේ ගැන ඇසූ පුනර්භව ප්‍රතිසංධිය පිළිබඳ ප්‍රශ්නය “බිඳුණු සිත් ඇති භික්‍ෂුව“ යැයි තම අදහස ගැළපෙන පරිදි වැරදි ලෙස පරිහරණය කිරීම කෙතරම් වැරදි ක්‍රියාවක්ද? වර්තමාන ජන සමාජයේ ඉහත සඳහන් කළ සන්නිවේදනය ඉතා ඉහළ මට්ටමින් සිව්වනක් අතර නොතිබීමට හේතු වී ඇත. වහාම එය නිවැරදි කර ගනිමු.කළමනාකරණය සම්බන්ධ පංච ක්‍රමය ම බුදු දහම ප්‍රමුඛ ලෙස භාවිතා කළා වූ ද බෞද්ධ සිව්වනක් පිරිසට පුරුදු පුහුණු කළා වූ ද ඒවා වේ. අද භාවිතය ලිහිල් වීම මිස අනුගමනය නොකෙරෙන පිළිවෙත් නොවේ. ජපන් ජනතාව වඩා කාර්යක්ෂම වීමට වැඩි පලදායීතාවක් ලබාගැනීමට උපයෝගීකරගත් එම ඉ5 ක්‍රමය යහපත් බෞද්ධ පිළිවෙතක් වන්නේ ය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>15</day>
    </date>
    <link>http://www.dinamina.lk/2013/08/15/_art.asp?fn=f1308156</link>
    <topic>යළි පිබිදෙන හිගුරානසීනි කර්මාන්ත ශාලාව</topic>
    <author>අම්පාර දිසා විශේෂ එල්. දෙහිගොල්ල</author>
    <content>ශ්‍රී ලංකා ඉතිහාසයේ ප්‍රථම බහු කාර්ය යෝජනා ක්‍රමය වූ ගල්ඔය ගොවි ජනපද ව්‍යාපාරයේ අතුරු ඵලයක් ලෙස බිහි වූ හිඟුරාන සීනි කම්හල එදා අග්නිදිග ආසියාවේ වූ විශාලතම සීනි කර්මාන්තය වේ.සීනි, හකුරු, මත්පැන්, සුවඳ විලවුන් නිෂ්පාදන මූලික කොටගෙන 1960 ජූලි මාසයේ දී එවකට ශ්‍රී ලංකා අග්‍රාමාත්‍යවරිය වූ සිරිමාවෝ බණ්ඩාරනායක මහත්මිය විසින් ආරම්භ කරන ලද ගල්ඔය හදවත වන් වූ මෙම මහා කර්මාන්තයේ ප්‍රධාන අරමුණ වූයේ ලාබ ඉපයීම නොව ප්‍රදේශයේ තරුණ තරුණියන් හට රැකියා අවස්ථා ලබාදීම ප්‍රදේශයේ පාසල් වෙහෙර විහාර ඇතිකිරීමට හා වැඩිදියුණු කිරීම වැනි සුබසාධන කටයුතු සිදු කිරීමයි.මෙකී අරමුණ ඉටුකරමින් වරින්වර ලාබ ලබමින් පාඩු විඳිමින් ද දශක තුනකට අධික කාලයක් නිරුපද්‍රිතව වැජඹුණි. එදා ස්ථිර සේවකයින් 1500 ක් පමණ ද අනියම් සේවකයින් 600 ක් පමණ ද උක් ඉඩම් කට්ටිකරුවන් 4500 ක් ද ඊට අමතරව වක්‍ර ආදායම් මාර්ග සකසා දෙමින් පවුල් 1500 ක් පමණද ජීවත්කර වූ මෙම මහා කර්මාන්තයට කණකොකා හඬන ලද්දේ 1996 න් පසුවය.1993 එවකට එජාප ප්‍රේමදාස රජයේ ජනතාකරණ ප්‍රෝඩාව යටතේ මේ කම්හල පුද්ගලීකරණය කරන ලදී. ඒ තුළ මේ ආයතනය යම් යම් පරිපාලන දුර්වලතා මධ්‍යයේ වුවද සේවක සුබසාධනය යම්තාක් දුරට සලසමින් නිෂ්පාදන කටයුතු කරගෙන යන ලදී.1994 මැතිවරණයේ දී අම්පාරේ පොදු පෙරමුණ වේදිකාවේ ප්‍රබලම මැතිවරණ පොරොන්දුව වූයේ කුණු කොල්ලයට විකුණන හිඟුරාන සීනි කම්හල ආපසු රජයට පවරා ගන්නා බවය.එහෙත් 1994 පොදු පෙරමුණ බලයට පැමිණියත් වසර දෙකක් පමණ දුන් පොරොන්දු ඉටුවූයේ නැත. 1993 දී හිඟුරාණ සීනි කම්හල ඉතාමත් සුළු මුදලකට තම හිතවතකුට විකුණා දැම්මේ එ. ජා. ප. රජයේ බලධාරීන් බව පොදු පෙරමුණු පාක්ෂිකයෝ චෝදනා කරති.එහෙත් එ. ජා. ප. ය චෝදනා කරන්නේ පොදු පෙරමුණු රජයටය. 2000 මහා මැතිවරණයේ දී සැටලයිට් හරහා දිගාමඩුල්ල ප්‍රදේශවාසීන්ට ජනාධිපතිනි චන්ද්‍රිකා බණ්ඩාරනායක කුමාරතුංග මහත්මිය පොරොන්දු වූයේ බලයට පත් වූ වහාම සීනි කම්හල යළි විවෘත කර නිෂ්පාදන කටයුතු අරඹන බවය. එදා විපක්‍ෂ නායකවරයාව සිටි රනිල් වික්‍රමසිංහ මහතා ද අම්පාර නගරයේ පැවති ප්‍රචාරක රැලියේ දී එම පොරොන්දුවම දුන්නේය.නමුත් එම මැතිවරණයේදී ද බලයට පත් පොදු පෙරමුණ රජය පොරොන්දුව ඉටු කළේ නැත. නැවත 2001 මැතිවරණ වේදිකාවේදී ද හිඟුරාණ සීනි කම්හල යළි කරළියේ රඟ දැක්වීය. අම්පාරට පැමිණි සියලුම පක්‍ෂ නායකයෝ හිඟුරාණ සීනි කම්හල යළි ස්ථාපිත කරන්නට පොරොන්දු දුන්හ. 2001 දී එ. ජා. ප. ආණ්ඩුවක් පත්විය. පොරොන්දුව අමතක විය. එසේ වුවත් අම්පාර පාර්ලිමේන්තු මන්ත්‍රී හිටපු සෞඛ්‍ය ඇමති පී. දයාරත්න මහතාට මෙය කෙරෙහි යම් උනන්දුවක් තිබුණි. ඒ නිසා ඔහු අවස්ථා කිහිපයකදීම විදේශීය හා දේශීය ආයෝජකයින් කිහිප දෙනෙකු හිඟුරානට කැඳවාගෙන ආවත් පලක් නොවීය.අවසානයේ පැලවත්ත සීනි සමාගමට අනුබද්ධිතව හිඟුරාන ගොවීන්ගේ ඉඩම්වල උක් වගා කිරීමට ක්‍රමවේදයක් සකස් කරන ලදී. එම ව්‍යාපෘතියෙන් හිඟුරානයේ ඉඩම් අක්කර 3000 ක් වගා කරන ලදී. එහෙත් අවසානයේ එම උක් මිලදී ගැනීමට නොහැකි තත්ත්වයක් උදා වූයේ එම ව්‍යාපෘතිය ද අතරමඟ නතර වීම නිසාය. 2005 දී දුන් මැතිවරණ පොරොන්දුව 2007 වැනි කෙටි කාලයක් තුළ ගල්ඔය වැවිලි සමාගම නමින් ආරම්භ කරන්නට හැකිවීම දිගාමඩුලු ජනතාව ලැබූ ජයග්‍රහණයකි.සීනි කම්හල ආරම්භ කිරීමට රාජ්‍ය නිලධාරීන්ට හා පෞද්ගලික ආයතනවලට තිබූ ලොකුම ගැටලුව වූයේ උක් වගා කිරීමට මිනිසුන් සොයා ගැනීමයි. වසර ගණනාවක් උක් වගා කිරීමට ගොස් කබලෙන් ලිපට වැටුණු ගොවීන් උක් වගා කිරීම තරයේ ප්‍රතික්‍ෂේප කිරීම නිසා උක් කර්මාන්ත ශාලාව ආරම්භ කිරීමට පැමිණි පිරිස් දැඩි අපහසුතාවයකට පත් විය. ජනාධිපතිතුමාගේ නොසැලෙන නායකත්වය නිසා ඉදිරියට ගත් පියවරක් ආපස්සට ගැනීම නොකළ යුතු බව උක් වගාකිරීමට පැමිණි නිලධාරීන්ට උපදෙස් දීම නිසා දැඩි ආත්ම විශ්වාසයක් ඔවුන් තුළ ඇති විය.ගල්ඔය වැවිලි සමාගමේ විධායක අධ්‍යක්‍ෂක ලලිත් ගමගේ මහතා, විධායක නිලධාරි ගාමිණි රත්නායක මහතා, හිටපු පාර්ලිමේන්තු මන්ත්‍රී තිස්ස තෙවරප්පෙරුම මහතා, ජ්‍යෙෂ්ඨ අමාත්‍ය පී. දයාරත්න මහතා ඇතුළු පිරිස් දිගින් දිගටම ගම්බිම්වලට ගොස් ගොවීන් තුළ මේ කර්මාන්තශාලාව පිළිබඳ විශ්වාසය තහවුරු කළේය. ඉඩම් අක්කර 12,000 ක් ඇති හිඟුරාන උක් ඉඩම්වලින් පළමුවෙන්ම ගොවීන් 15 දෙනෙක් කැමති කරවා උක් වගාව ආරම්භ කළේය. ඒ ආකාරයෙන් අක්කර කීපයකින් ආරම්භ කළ උක් වගාව මේ වන විට ඉඩම් අක්කර 5000 ක පමණ උක් වගාකර තිබේ.එම අත්හදා බැලීමේ ඇඹරුමෙන් උක් ටොන් හැටදාහක් අඹරා සීනි ටොන් තුන්දහස් හයසීයක් අඹරා වෙළඳපොළට නිකුත් කිරීමට බලධාරීන්ට හැකි විය. මෙම කර්මාන්තශාලාව නැවත වරක් වැසී නොයන බව ගොවීන්ට සනාථ වීම නිසා මේ වන විට බැලූ තෙක් මානය උක් වගාවලින් ප්‍රදේශය නිල් පැහැ ගැන්වී තිබේ. වී වගාවට සකස් වී තිබූ ඉඩම් උක් වගාවට සරිලන ආකාරයට පරිවර්තනය කිරීමට හිඟුරාන සීනි කර්මාන්තයේ නිලධාරීන් දිවා රාත්‍රී නොතකා මේ වන විට වැඩ සටහන් සැලසුම් කර තිබේ.ඇළ වේලි සකස් කරමින් වගාබිම්වලට අවශ්‍ය ජලය සැපයීමට කටයුතු කර තිබේ. මේ වන විට උක් අක්කර 5000 ක් පමණ වගා කර ඇති අතර මේ වසර අවසන් වන විට තවත් උක් අක්කර 3500 ක් වගා කිරීමට බිම් සකස් කර තිබේ. හිඟුරාන සතු ඉඩම් සියල්ලගේම පාහේ උක් වගා කිරීමට සියල්ල සැලසුම් කර තිබේ.මේ වර්ෂයේ ඇඹරුම් කාලය තුළ උක් ටොන් එක්ලක්‍ෂ හැටදාහක් ඇඹරීමට බලාපොරොත්තු වන අතර සීනි ටොන් පහළොස්දාහක් ලබාගැනීමට අපේක්‍ෂිතය. සාමාන්‍යයෙන් දිනකට උක් ටොන් දෙදහක් ඇඹරීමේ ධාරිතාවය කර්මාන්තශාලාවට ඇති අතර මේ වන විට දිනකට උක් ටොන් 1900 ක් ඇඹරීම සිදු කරයි. හිඟුරාන නගරය නොනිදන නගරයක් බවට පරිවර්තනය වෙමින් පවතී. වසර ගණනාවක් වසා දමා තිබූ මෙම මහා කම්හල ජාතියේ පිනට පහළ වූ ජනාධිපති මහින්ද රාජපක්‍ෂ මහතාගේ රජය විසින් 51% රජය යටතේ තබාගෙන 47% ක් වශයෙන් ගල්ඔය වැවිලි සමාගමට පවරා එය යළි නඟාසිටුවීමට දිරිදෙන ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>16</day>
    </date>
    <link>http://www.dinamina.lk/2013/08/16/_art.asp?fn=n1308161</link>
    <topic>වී අලෙවි මණ්ඩලයට කෝටි 9ක පාඩුවක්</topic>
    <author>විජයානි එදිරිසිංහ</author>
    <content>වී අලෙවි මණ්ඩලය පෞද්ගලික මෝල් හිමියන්ට සහල් කරදීමට ලබා දුන් වී තොගවලින් සහල් ඇටයක්වත් ආපසු නොදීම නිසා රුපියල් කෝටි 9කට වැඩි සහල් තොගයක් අහිමි වී තිබේ.දිස්ත්‍රික්ක පහක සහල් මෝල් 19කට මේ වී තොග ලබාදී තිබේ. එසේ ලබාදී ඇති වී ප්‍රමාණය කිලෝග්‍රෑම් 1,603,330 බව අනාවරණය වෙයි.රජය සතු වී සංචිත වැඩිවෙන විට ඒවා සහල් කර ලබාදීමට පෞද්ගලික සහල් මෝල්වලට මේ වී තොග බාරදීමේ කාර්ය සම්පූර්ණයෙන්ම බාරගෙන ක්‍රියාකර ඇත්තේ වී අලෙවි මණ්ඩලයේ සාමාන්‍යාධිකාරීවරයායි. විෂයබාර අමාත්‍යවරයාගේ සහ වී අලෙවි මණ්ඩලයේ සභාපතිවරයාගේ උපදෙස් ලබා නොගෙන එම මණ්ඩලයේ ගිණුම් අංශය වෙත ඒ හා සම්බන්ධ කිසිදු කටයුත්තක් පවරා නොදී ඔහුට අවශ්‍ය පරිදි එම කාර්ය සිදු කර තිබේ.මෙම දැවැන්ත මූල්‍ය පාඩුව පිළිබඳව පරීක්ෂණ පවත්වන රාජ්‍ය විගණනය පෙන්වා දෙන්නේ මෙම ගනුදෙනුවේදී බරපතළ විෂමාචාරී ක්‍රියා සහ රාජ්‍ය මුදල් අව භාවිතයක් සිදුවන ලෙස කටයුතු කර ඇති බවයි.1971 අංක 14 දරන වී අලෙවි මණ්ඩල පනතේ 10.2 වගන්තිය අනුව මණ්ඩලය වී කෙටීමට අවශ්‍ය සුදුසුකම් ඇති මෝල් හිමියන්ටත් බලපත්‍රයක් ඇති මෝල් හිමියන් තෝරාගත යුතු වුවත් එම ‍තෝරා ගැනීම අවිධිමත්ව සිදු කර තිබේ.වී අලෙවි මණ්ඩලයේ ලියාපදිංචි නොවූ මෝල් හිමියන්ටද වී සහල් කිරීම බාරදී තිබේ.තවද ඇමැති මණ්ඩල නිර්දේශ ගැසට් නිවේදනවලට පටහැනිව වී මෝල් හිමියන් සමඟ මේ ගනුදෙනුව සඳහා ගසා ඇති ගිවිසුම් හාල් ලබාදීම පැහැර හැරි මෝල් හිමියන්ට එරෙහිව කිසිදු ආකාරයක නීතිමය පියවරක් ගත නොහැකි බවද හෙළිවී තිබේ.මෙවැනි ගනුදෙනුවක දී අදාළ මෝල්හිමියාගෙන් දින 90කට වලංගු බැංකු ඇපකර වැනි වටිනා ලියකියවිල්ලක් ලබාගත යුතු වුවද එවැන්නක් සිදු කර නොමැත.වී තොග ලබා ගෙන දින 14කින් සහල් සකසා ලබා දියයුතු වුවද මාස 12 - 28 දක්වා කාලයක් ගත වී ඇතත් එම සහල් තොග ලැබී නැත.මෝල් හිමියන්ගෙන් සහල් තොග ලබාගැනීමට එසේත් නොමැති නම් එහි වටිනාකමට සරිලන මුදල් අය කර ගැනීමට හෝ නීතිමය පියවර ගන්නා ලෙස ඇමැති ජොන්ස්ටන් ප්‍රනාන්දු මහතා අදාළ නිලධාරීන්ට උපදෙස් දී ඇතත් ඒ සඳහා එම නිලධාරීන් සැලකිය යුතු ක්‍රියාමාර්ගයක් ගෙන නොමැත.ඔවුන් දිනයක්, වටිනාකමක් නොමැති චෙක්පත් පමණක් ලබාගෙන තිබේ. සහල් අපනයනය කිරීමේ දී ද මණ්ඩලයට රුපියල් මිලියන 654 පාඩුවක් සිදු වී ඇත. එවැනි පාඩුවක් සිදුවූයේ කෙසේද යන්න සොයා බැලීමට විධිමත් පරීක්ෂණයක් සිදු කරන ලෙස මුදල් අමාත්‍යාංශය දැනුම් දී ඇත.රාජ්‍ය විගණනය පෙන්වා දෙන්නේ වී සහල් කිරීමේ දී වී තොගවලින් ඉතිරිවෙන සුණු සහල් පිළිබඳවද පැහැදිලි විස්තරයක් පෙන්නුම් නොකරන බවයි. එක්සත් ජාතික පක්ෂය ඈවර කිරීමට තීරණය කර තිබූ වී අලෙවි මණ්ඩලය ආධාර උපකාර කර යළි ගොඩනගනු ලැබුවේ මහින්ද චින්තන වැඩපිළිවෙළ යටතේයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>16</day>
    </date>
    <link>http://www.dinamina.lk/2013/08/16/_art.asp?fn=n1308162</link>
    <topic>ශ්‍රී ලංකාව ගැන ඇතැමුන් ගෙනයන ප්‍රචාර වැරැදියි</topic>
    <author>බන්දුල සෙනෙවිරත්න වවුනියාව උතුර</author>
    <content>ශ්‍රී ලංකාව සම්බන්ධයෙන් ඇතැම් පිරිස් ගෙන යන අදහස් පදනම් විරහිත බවත් ශ්‍රී ලංකාවේ උතුරු පළාතේ සැබෑ තත්ත්වය ඊට වඩා වෙනස් හා යහපත් බවත් යුරෝපා පාර්ලිමේන්තු සාමාජික පිනිල් බැනියන් මහතා පවසයි. උතුරේ වේගවත් සංවර්ධනයක් සිදුවන බව සිය සංචාරයේදී දැක ගැනීමට හැකි වූ බව පැවසූ ඒ මහතා වසර 30ක යුද්ධයෙන් විනාශ වූ ප්‍රදේශ යළි සංවර්ධනයට හා ජනතා අවශ්‍යතා ඉටුකිරීමට රජය ගෙන ඇති ක්‍රියාමාර්ග අගය කළ හැකි බවද කීය.උතුරු පළාතේ සංචාරයකට එක් වූ පිනිල් බැනියන් මහතා ඇතුළු පිරිස පෙරේදා (14) උතුරු පළාත් ආණ්ඩුකාර මේජර් ජනරාල් ජී.ඒ. චන්ද්‍රසිරි මහතා හමුවී සාකච්ඡා පැවැත්වූ අවස්ථාවේ මේ බව පැවසීය.ලක්ෂ 03ක අවතැන් ජනතාව යළි පදිංචි කිරීම, බිම් බෝම්බ ඉවත් කිරීම හා යටිතල පහසුකම් සංවර්ධනය සඳහා රජය ක්‍රියාත්මක කළ විද්වත් වැඩපිළිවෙළ ආණ්ඩුකාරවරයා විදෙස් නියෝජිතයන්ට පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>16</day>
    </date>
    <link>http://www.dinamina.lk/2013/08/16/_art.asp?fn=n1308163</link>
    <topic>අවුරුදු 35- 45 අතර උපාධිධාරීන් 3,797කගේ රැකියා ස්ථිර කෙරේ</topic>
    <author>මහින්ද අලුත්ගෙදර</author>
    <content>උපාධිධාරී සංවර්ධන සේවා ව්‍යවස්ථාවෙන් ඔබ්බට ගොස් වයස අවුරුදු 35ත්- 45ත් අතර උපාධිධාරීන් 3,797ක් රාජ්‍ය සේවයේ ස්ථිර කිරීමට රජය තීරණය කරයි. මේ සඳහා අමාත්‍ය මණ්ඩල අනුමැතිය හිමිව තිබෙන අතර එම උපාධිධාරීන් රාජ්‍ය සේවයේ ස්ථිර කිරීම වෙනුවෙන් ජනාධිපති මහින්ද රාජපක්ෂ මහතා ප්‍රමුඛ රජය ගත් තීරණය සම්බන්ධයෙන් ප්‍රණාමය පිරිනමන බව ශ්‍රී ලංකා නිදහස් උපාධිධාරී සංගමයේ ජ්‍යෙෂ්ඨ උප සභාපති සහ විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා කියයි.මේ දක්වා සේවා ව්‍යවස්ථාවට අනුව වයස අවුරුදු 35ට අඩු උපාධිධාරීන් සඳහා රාජ්‍ය සේවයේ ස්ථිර පත්වීම් ලබා දීමට තීරණය කර තිබුණ ද එම වයස් සීමාවට වැඩි මේ පිරිස ස්ථිර කිරීමට තීරණය කිරීම රටේ තරුණ ප්‍රජාව ලැබූ විශාල ජයග්‍රහණයක් බවද ඒ මහතා පෙන්වාදෙයි. ඇමැතිවරයා මේ බව සදහන් කළේ විදුලි සංදේශ හා තොරතුරු තාක්ෂණ අමාත්‍යාංශ ශ්‍රවණාගාරයේ දී ඊයේ (15) පැවැති මාධ්‍ය හමුවකට සහභාගි වෙමිනි. එහි දී වැඩි දුරටත් අදහස් දක්වමින් රංජිත් සියඹලාපිටිය මහතා පැවසූවේ මේ වනවිට උපාධිධාරීන් 51,000ක් පුහුණුව සඳහා බඳවාගෙන ඇති අතර එයින් 31,000ට අධික ප්‍රමාණයක් රාජ්‍ය සේවායේ ස්ථිරකර තිබෙන බවත් සෙසු පිරිස ඒ ඒ දිස්ත්‍රික්කයන්හි පුරප්පාඩු පවතින ආකාරයට කඩිනමින් ස්ථිර කිරීමට පියවර ගන්නා බවත්ය. දිස්ත්‍රික්ක මට්ටමින් පවතින පුරප්පාඩු සම්පූර්ණ කිරීමෙන් අනතුරුව අතිරික්ත පිරිස රාජ්‍ය පරිපාලන හා ස්වදේශ කටයුතු අමාත්‍යාංශය හරහා අවශ්‍යතාවය අනුව රැකියා වෙත අනුයුක්ත කරන බවද ඒ මහතා පැවසීය. පුහුණුව සඳහා බඳවා ගන්නා උපාධිධාරීන්ට වසරක පුහුණු කාලයක් හිමිවන අතර යම් යම් ප්‍රමාදවීම් හේතුවෙන් එම වසර අවසන් වූ විගස රැකියාවක් ලබා දීමට නොහැකි වන්නේ නම් පසු දිනෙක රැකියාවේ ස්ථිර කළද පුහුණුව අවසන් කරන දිනයේ සිට ක්‍රියාත්මක වන ලෙස ස්ථිර කිරීම, හිඟ වැටුප් ලබාදීම ආදිය සිදුකරන බව පැවසූ ඇමැතිවරයා ඒ අනුව ඔවුන්ට කිසිඳු ගැටලුවක් ඇති නොවන බවද කීවේය.පසුගිය 2005 වසරේ දී උපාධිධාරීන් 50,000ක් පමණ රාජ්‍ය අංශයට බඳවාගත් බව සිහිපත් කළ රංජිත් සියඹලාපිටිය මහතා එවකට පැවැති සේවා ව්‍යවස්ථාවට අනුව විවිධ ගැටලු තිබූ බවත් නව සේවා ව්‍යවස්ථාවට අනුව උසස්වීම් පටිපාටිය, වැටුප් තලය ඇතුළු සෑම කරුණක් සම්බන්ධයෙන්ම කිසිඳු ගැටලුවකින් තොරව කටයුතු කිරීමේ හැකියාව පවතින බවත්ය.ඊට අමතරව උසස් ගණකාධිකරණ ඩිප්ලෝමාධාරීන් ද සේවා ව්‍යවස්ථාවට අනුව රාජ්‍ය සේවයේ ස්ථිර කිරීමට පියවර ගන්නා බවද එය ඉදිරි ඇමැති මණ්ඩල සැසිවාරයේ දී සාර්ථක වනු ඇතැයිද හෙතෙම විශාවාසය පළ කළේය. මේ අවස්ථාවට සහභාගි වූ ශ්‍රී ලංකා නිදහස් උපාධිධාරී සංගමයේ ප්‍රධාන ලේකම් මනුල චමල් පෙරේරා මහතා සදහන් කළේ වයස අවුරුදු 35ට වැඩි උපාධිධාරීන් ස්ථිර කිරීම වෙනුවෙන් රජය මානුෂීයව කටයුතුකර තිබෙන බවත් ජනතාවාදී ආණ්ඩුවක් ලෙස මේ තීරණය ගැනීම සම්බන්ධයෙන් ප්‍රණාමය පිරිනමන බවත්ය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>16</day>
    </date>
    <link>http://www.dinamina.lk/2013/08/16/_art.asp?fn=n1308164</link>
    <topic>ලේක්හවුස් මෙහෙයුම් අධ්‍යක්ෂ උපුල් දිසානායකට මෙට්‍රපොලිටන් සරසවියෙන් එම්.බී.ඒ. උපාධියක්</topic>
    <author/>
    <content>එක්සත් ප්‍රවෘත්ති පත්‍ර සමාගමේ මෙහෙයුම් අධ්‍යක්ෂ උපුල් දිසානායක මහතා එක්සත් රාජධානියේ කාඩිෆ් මෙට්‍රපොලිටන් විශ්වවිද්‍යාලයේ එම්.බී.ඒ. උපාධියෙන් පිදුම් ලබා ඇත. කොළඹ නාලන්ද විද්‍යාලයේ ආදි ශිෂ්‍යයෙක් වන දිසානායක මහතා ජනාධිපතිතුමාගේ සම්බන්ධීකරණ අධ්‍යක්ෂ වශයෙන්ද කටයුතු කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>16</day>
    </date>
    <link>http://www.dinamina.lk/2013/08/16/_art.asp?fn=n1308165</link>
    <topic>උසස්පෙළ බොරු තොරතුරු ගැන අධිකරණයට වාර්තාවක්</topic>
    <author>සුභාෂීණී සේනානායක</author>
    <content>අධ්‍යයන පොදු සහතික පත්‍ර උසස්පෙළ විභාගය සම්බන්ධයෙන් ලැබුණු තොරතුරු විමර්ශනය කර අධිකරණයට කරුණු වාර්තා කිරීමට හෝමාගම පොලීසිය පියවර ගෙන ඇත.කිසියම් පිරිසක් විභාගය කඩාකප්පල්කිරීමේ චේතනාවෙන් දුරකතන අමතුම් , වෙබ් අඩවි සහ ඉන්ටනේට් ජාල මගින් ප්‍රචාර සිදු කර ඇති බවට විභාග කොමසාරිස් ජනරාල් ඩබ්ලිව්. එම්. එන්. ජේ. පුෂ්පකුමාර මහතා පසුගිය දා අපරාධ පරීක්ෂණ දෙපාර්තමේන්තුවට සහ පොලිස්පතිවරයාට පැමිණිලි කළේය.මේ අනුව අධ්‍යයන පොදු සහතික පත්‍ර උසස් පෙළ විභාගයේ හෝමාගම කලාපයේ විභාග ශාලාවක බෙදා දුන් ගණිතය විභාග ප්‍රශ්න පත්‍රය සමග බෞද්ධ ශිෂ්ටාචාරය ප්‍රශ්න පත්‍ර මිශ්‍ර වී තිබුණැයි හෝමාගම ප්‍රදේශයේ පාසලක විභාග ශාලාවක සිටි ගුරුවරයකු එම විදුහලේ විදුහල්පතිනියට දුරකතනයෙන් දැනුම් දීම සම්බන්ධයෙන් අදාළ සාක්කි විමසීමට එම ගුරුවරයාට ලබන 19 දා හෝමාගම අධිකරණය හමුවේ පෙනීසිටින ලෙස මහේස්ත්‍රාත්වරයා නියෝග කර ඇත.අදාළ ගුරුවරයා ලබා දුන් දුරකතන ඇමතුම සම්බන්ධයෙන් එම පැමිණිල්ල කර තිබේ. අසත්‍ය තොරතුරු ප්‍රචාරය කිරීම සම්බන්ධයෙන් ලංකා දණ්ඩනීති සංග්‍රහයේ අංක 180වැනි වගන්තියට අනුව නීති පතිවරයාගෙන් උපදෙස් ලබා ගැනීමට ද නියමිතය. මෙයට අමතරව රට පුරා ලබා දුන් දුරකතන ඇමතුම් සම්බන්ධයෙන් ද පුළුල් පරීක්ෂණයක් මේ වන විට ආරම්භ කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>16</day>
    </date>
    <link>http://www.dinamina.lk/2013/08/16/_art.asp?fn=n1308166</link>
    <topic>වේ ප්‍රෝ‍ටීන් පරීක්ෂණ වාර්තාව ඇමැති අතට</topic>
    <author>සන්ධ්‍යා කරුණාරත්න</author>
    <content>වේ ප්‍රෝ‍ටීන් අඩංගු ආහාරවල බොට්යුලිනම් බැක්ටීරියාව පවතීද යන්න සොයා බැලීමට වෛද්‍ය පර්යේෂණායතනයෙන් කළ පරීක්ෂණයේ වාර්තාව සෞඛ්‍ය අමාත්‍යාංශයට අද (16) බාරදීම සිදුකෙරේ.වේ ප්‍රෝටීන් අඩංගු ආහාර වර්ග සිය ගණනක් වෙළෙඳපොළේ පවතින අතර ආහාර වර්ග සාම්පල් 100කට අධික සංඛ්‍යාවක් බොට්යුලිනම් බැක්ටීරියා පරීක්ෂාව සඳහා වෛද්‍ය පර්යේෂණ ආයතනයට යවා ඇත.බැක්ටීරියාව පවතින බවට අඳාළ සාම්පල් මඟින් තහවුරු වුවහොත් භාවිතයට නුසුදුසු ආහාර වර්ග තහනම් කිරීමට සෞඛ්‍ය අමාත්‍යාංශය තීරණය කරයි.කිරිපිටි වර්ග, චීස්, බටර්, චොක්ලට්, කිංඩ ජෝයි, බිස්කට් වර්ග ඇතුළුවේ ප්‍රෝටීන් අඩංගු ආහාර සාම්පල් මේ බැක්ටීරියා පරීක්ෂාව සඳහා වෛද්‍ය පර්යේෂණායතනයට යවා තිබේ. එම ආයතනයේ බැක්ටීරියා පිළිබඳ පර්යේෂණ ඒකකය අඳාළ පරීක්ෂාව සිදු කරයි. බොට්යුලිනම් බැක්ටීරියාව ශරීර ගත වීමෙන් සිරුර අඩපණ වීම වැනි භයානක රෝග තත්ත්වයන්ට මුහුණ දීමට සිදු වන බව වෛද්‍යවරු පවසති.මහජන සුරක්ෂිතතාව උදෙසා මේ සියලු තීරණ ගෙන ක්‍රියාත්මක කිරීමට අමාත්‍යාංශය පසුබට නොවන බව ද අමාත්‍යාංශය දැනුම් දෙයි.</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>16</day>
    </date>
    <link>http://www.dinamina.lk/2013/08/16/_art.asp?fn=n1308167</link>
    <topic>‘ආලෝකෝ උදපාදි’ කප්රුක් පූජාව කතරගම දී 20දා</topic>
    <author/>
    <content>රටටත් ජනතාවටත් සෙත්පතා අගෝස්තු 20වැනි දා (නිකිණි පොහොය දා) පෙ. 8ට කතරගම කිරි වෙහෙර චෛත්‍යරාජයාණන් වහන්සේට පිදෙන 'ආලෝකෝ උදපාදි' මහා කප්රුක් පූජාව සහ අෂ්ඨපරිෂ්කාර පූජාව සඳහා ඔබටත් සහභාගී විය හැකිය. චෛත්‍යරාජයාණන් වහන්සේ වටා මහා පෙරහරකින් වඩමවනු ලබන සියක් අෂ්ඨපරිෂ්කාර පූජාවට කැමති පින්වතුන්ට අටපිරිකර සමඟ සහභාගී විය හැකිය.කතරගම කිරිවෙහෙර රජමහා විහාරාධිපති ආචාර්ය අලුත්වැව සෝරත නාහිමියන්ගේ අනුශාසකත්වයෙන් හා මීගහවෙල සුමනශාන්ත හිමියන්ගේ මෙහෙයවීමෙන් පවත්වන මේ මහා පින්කම ලේක්හවුස් ආයතනයේ තවත් එක් ආගමික හා සංස්කෘතික සේවාවකි. වැඩි විස්තර 011 2429245 අමතන්න..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>16</day>
    </date>
    <link>http://www.dinamina.lk/2013/08/16/_art.asp?fn=n1308168</link>
    <topic>රටේ ප්‍රතිරූපය ගොඩනැඟීමට පොදුරද සමුළුව මහත් රුකුලක්</topic>
    <author>උපාලි කරුණාරත්න</author>
    <content>පොදු රාජ්‍ය මණ්ඩලීය සමුළුවෙන් රටේ නිවැරැදි ප්‍රතිරූපය ප්‍රබල ලෙස ගොඩනංවා ගත හැකි බව කොළඹ විශ්වවිද්‍යාලයේ ‍භෞතික විද්‍යා අංශයේ මහාචාර්ය චන්දන ජයරත්න මහතා පැවසීය.රටක කීර්තිනාමය ගොඩනැඟීමට දීර්ඝ කාලයක් ගත වෙනවා.නමුත් එසේ ගොඩනඟාගත් කීර්තිනාමය විනාඩි ගණනකින් නැතිවෙන අවස්ථා තිබෙනවා. අපේ රටේ අවුරුදු 30ක යුද්ධයක් පැවතියා. එය අවසන් වුණත් සමහරු අප දිහා තවමත් බලන්නේ වැරැදි ආකාරයටයි. එය නිවැරැදි කිරීමට හොඳම අවස්ථාවක් මේ සමුළුව. මෙරටට පැමිණෙන රාජ්‍ය නායකයන්ට, විදෙස් මාධ්‍ය වේදීන්ට රටේ ජනතාවගේ සිනහමුසු මුහුණු, ජනතාව අන්‍යයන්ට උදව් කරන ආකාරය, කරුණාව , ආචාරශීලී බව පෙන්වීමට මෙය හොඳම අවස්ථාවක් යැයි ද මහාචාර්යවරයා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>16</day>
    </date>
    <link>http://www.dinamina.lk/2013/08/16/_art.asp?fn=n1308169</link>
    <topic>අනුරාධපුරය නව සංචාරක කලාපයක් කර පොදු පහසුකම් ප්‍රවර්ධනයට පියවර අරන්</topic>
    <author>අමිල ප්‍රභාත් වනසිංහ</author>
    <content>දේශීය හා විදේශීය සංචාරකයින්ට පෞරාණික හා ආදර්ශනීය ස්ථාන රැසක් දැක බලා ගත හැකි අනුරාධපුරය “නව සංචාරක කලාපයක් බවට පත් කරමින්” සංචාරකයින් මෙහි රඳවා ගැනීමට අවශ්‍ය අනෙකුත් පහසුකම් ප්‍රවර්ධනය කිරීමට පියවර ගෙන ඇතැයි උතුරු මැද පළාත් සමුපකාර ග්‍රාම සංවර්ධන හා සංචාරක කටයුතු පිළිබඳ ඇමති කේ. එච්. නන්දසේන මහතා සඳහන් කළේය.උතුරු මැද පළාතේ පොළොන්නරුව දිස්ත්‍රික්කයේ හබරණ ඇතුළු අනුරාධපුරය නැරඹීම සඳහා දේශීය හා විදේශීය සංචාරකයන් විශාල වශයෙන් වර්තමානය වන විට පැමිණෙන අතර ඔවුන්ට අවශ්‍ය පහසුකම් නැංවීමේ වැඩපිළිවෙළක් පළාතට ගැලපෙන ලෙස සකස් කිරීමට මේ වන විට පියවර ගෙන තිබෙන බවද හෙතම පැවසීය.ඇමැති කේ. එච්. නන්දසේන මහතා මේ බව සඳහන් කර සිටියේ පෙරේදා (14) පැවති මාධ්‍ය හමුවක දීය.අනුරාධපුරයේ ස්ථාන රැසක් සංචාරකයන්ට නැරඹීමට හැකි වුවත් ඔවුන් ගෙන් වැඩි පිරිසක් මෙහි රැදි නොසිටින තත්ත්වයක් වර්තමානය වනවිට උදාවි ඇත. මෙයට පිළියමක් ලෙස අනුරාධපුරය කේන්ද්‍ර කර ගෙන ඇති හෝටල්වල පහසුකම් වැඩිදියුණු කිරීමට පියවර ගෙන ඇත.එසේම විශේෂයෙන් විදේශීය සංචාරකයින් විනෝද වීමට හැකි පරිසරයක් නිර්මාණය කරලීමටත් මේ අනුව අලිපිට යාම, සංස්කෘතික අංග නැරඹීමට සැලැස්වීම ඇතුළු කාලීන වැදගත් පියවර රැසක් සිදු කිරීමට පළාත් සංචාරක කටයුතු අමාත්‍යාංශය අවධානය යොමු කර ඇත.විශේෂයෙන් විදේශීය සංචාරකයන්ට අවශ්‍ය බීම වර්ග හෝටල්වල පැවතිය යුතුªබව ද කේ. එච්. නන්දසේන මහතා කියා සිටී.තවද සංචාචාරකයන්ගේ ආරක්‍ෂාව සහ මග පෙන්වීමේ කටයුතු සඳහා “සංචාරක ප්‍රවර්ධන කාර්යාංශයක් ඉදිකිරීමට” ද පියවර ගෙන තිබේ. එසේම විදේශීය සංචාරකයින් හට මග පෙන්වන්නන් ලෙස කටයුතු කරන පුද්ගලයන් දිරිගැන්වීම උදෙසා ද අමාත්‍යාංශය විශේෂ අවධානයක් යොමුව තිබේ.උතුරු මැද පළාත් ප්‍රධාන ඇමති එස්. එම්. රංජිත් මහතාගේ සහ ආර්ථික සංවර්ධන නියෝජ්‍ය ඇමති එස්. එම්. චන්ද්‍රසේන මහතාගේ මූලිකත්වය අනුව සංචාරක ක්‍ෂෙත්‍රයේ ප්‍රවර්ධනය සඳහා මෙම වැඩපිළිවෙළ ක්‍රියාවට නංවන බව ද හෙතම කීය.මේ තුළින් ප්‍රදේශයේ තරුණ තරුණියන්ට නව රැකියා අවස්ථා උදාකරලීමටත් දේශීය නිෂ්පාදන කරුවන්ට සිය නිෂ්පාදනයන් අලෙවි කර ගැනීම සඳහා නව වෙළඳ පොළක් සකස් කර ගත හැකිව තිබේ. මේ හරහා විදේශ විනිමය පළාතට ගෙන ඒම අපේක්ෂාවයි.මෙම අවස්ථාවට අමාත්‍යාංශ ලේකම් කේ. බී. හෙට්ටිආරච්චි, කර්මාන්ත සංවර්ධන අධිකාරියේ සභාපති පී. එම්. ඒ. ආරියතිලක, සංචාරක කාර්යාංශයේ සභාපති පී. බී. දිසානායක, නීතිඥ ජයන්ත කුලතුංග යන මහත්වරු ඇතුළු නිලධාරීන් රැසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>16</day>
    </date>
    <link>http://www.dinamina.lk/2013/08/16/_art.asp?fn=n13081610</link>
    <topic>කිරිපිටිවල විස රසායන අඩංගු බව සනාථ වූවොත් ගෙන්වීම තහනම් කරනවා</topic>
    <author>සිතාරා සේනානි සහ නුවන් කොඩිකාර</author>
    <content>ඩී.සී.ඩී. රසායනිකය හා වේ ප්‍රෝටීන් අඩංගු කිරිපිටි සම්බන්ධයෙන් පුළුල් අන්දමින් කරුණු සොයා බැලීමට රජය විසින් පත් කරන ලද කැබිනට් අනුකාරක සභාව ඒවායේ අදාළ රසායනික ඇති බව සනාථ කළ හොත් එම කිරිපිටි වර්ග මෙරටට ගෙන්වීම සම්පුර්ණයෙන්ම තහනම් කිරීමට රජය කටයුතු කරන බව කැබිනට් ප්‍රකාශක, ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා පවසයි.මෙම ගැටලුව අතිශය සංකීර්ණ කරුණක් වන නිසා‍ රජය ඒ පිළිබඳ දැඩි අවධානයක් යොමු කරමින් පුළුල් පරීක්ෂණයක් සිදුකරන බවත් ඇමැතිවරයා මෙහි දී අවධාරණය කළේය. එසේම මේ සම්බන්ධයෙන් ගත යුතු ක්‍රියාමාර්ග කඩිනමින් ගන්නා බවත් පැවැසීය.ඇමැති මණ්ඩල තීරණ දැනුම්දීම සඳහා ජනමාධ්‍ය හා ප්‍රවෘත්ති අමාත්‍යාංශ ශ්‍රවණාගාරයේ ඊයේ (15) පැවැති මාධ්‍ය හමුවේ දී මේ සම්බන්ධයෙන් මාධ්‍යවේදීන් මතු කරන ලද ප්‍රශ්නවලට පිළිතුරු දෙමින් ඇමැතිවරයා මේ බව පැවැසීය. මේ වන විට වෙළඳ පොළේ නැවුම් කිරි ලීටර් දෙලක්ෂ හැත්තෑ දහසක් පවතින බව ද කී ඇමැතිවරයා, දියර කිරි ප්‍රවර්ධනය සඳහා රජය ප්‍රතිපත්තිමය තීන්දුවක් ගෙන තිබෙන බවත් වැඩිදුරටත් සඳහන් කළේය. කිරිපිටිවලට අදාළ දැන්වීම් ප්‍රචාරණයේ දී අනුගමනය කළ යුතු මාර්ගෝපදේශන සකස් කිරීම සඳහා දැන්වීම් ආයතන සමඟ ජනමාධ්‍ය හා ප්‍රවෘත්ති අමාත්‍යාංශ උපදේශක කාරක සභාවේ දී පෙරේදා සාකච්ඡා කැරුණු බව කී ඇමැතිවරයා එහිදී එම ආයතන මූලිකව ස්වයං වාරණයක් ඇති කර ගැනීම වඩාත් සුදුසු බව අමාත්‍යාංශයේ ස්ථාවරය වූ බවත් කීවේය.මෙහිදී දැන්වීම් ආයතනවල මතය වූයේ මාර්ගෝපදේශන මාලාවක් සකස් කරන්නේ නම්, විශාල වියදමක් දරා සකසා අවසන් කළ දැන්වීම් පසුව ප්‍රතික්ෂේප වීමෙන් සිදුවන අලාභය වළක්වා ගත හැකි බව යැයි ද ඇමැතිවරයා කීවේය. මෙවැනි වෙළෙඳ දැන්වීම් සම්බන්ධයෙන් ඉන්දියාව ඉතා සාර්ථක අන්දමින් මාර්ගෝපදේශන මාලාවක් අනුගමනය කරන බව කී ඒ මහතා ඒ සම්බන්ධයෙන් එරට නියෝජිතයන් ගෙන්වා අදාළ සම්බන්ධීකරණ කටයුතු සිදු කිරීමට ජනමාධ්‍ය හා ප්‍රවෘත්ති අමාත්‍යාංශයේ අතිරේක ලේකම්වරයකු පත් කිරීමට පියවර ගෙන තිබෙන බවත් පැවැසීය.පාර්ලිමේන්තු මන්ත්‍රී මනුෂ නානායක්කාර, රජයේ ප්‍රවෘත්ති අධ්‍යක්ෂ ජනරාල් මහාචාර්ය ආරියරත්න ඇතුගල මහත්වරු ද මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>16</day>
    </date>
    <link>http://www.dinamina.lk/2013/08/16/_art.asp?fn=n13081611</link>
    <topic>මිලියන සියයක් ඉල්ලා ගැමුණු විජේරත්නට නඩු</topic>
    <author>ශිරෝමි අබයසිංහ</author>
    <content>ලංකා පෞද්ගලික බස් ‍හිමියන්ගේ සංගමයේ සභාපති ගැමුණු විජේරත්න මහතා මෙරට පුවත් පත්වලට අසත්‍ය සහ අපහාසාත්මක ප්‍රකාශ කරමින් තමන්ගේ කීර්ති නාමයට හානි කිරීම සම්බන්ධයෙන් ඔහුගෙන් රුපියල් මිලියන සියයක වන්දි මුදලක් ලබා ගැනීමට නියෝගයක් නිකුත් කරන මෙන් ඉල්ලමින් ජාතික ගමනා ගමන කොමිෂන් සභාවේ සභාපති රොෂාන් ගුණවර්ධන මහතා නුගේ‍ගොඩ දිසා අධිකරණය හමුවේ නඩු පැවරීය.ජාතික ගමනා ගමන කොමිෂන් සභාවේ සභාපතිවරයා ලෙස තමා දරන වගකීම් සහ බැඳීම් සම්බන්ධයෙන් විත්තිකාර විජේරත්න මහතා මෙරට පුවත් පත්වලට විවිධ අපහාසාත්මක ප්‍රකාශයන් කරමින් තමාගේ කීර්ති නාමය පලුදු වනආකාරයට සිදු කර ඇති ප්‍රකාශයන් 2012-07-06 දා සිට 2013-03-15 දා දක්වා කාලය තුළ පුවත් පත්වල පළ වී ඇතැයි පැමිණිලිකරු සඳහන් කරයි.මෙම ප්‍රකාශයන් මඟින් විත්තිකරු අසත්‍ය සහ සාවද්‍ය චෝදනා ද්වේශසහගත ලෙස තමාට එල්ල කර ඇති බවත් එසේ සිදු කර ඇත්තේ තමා අපකීර්තියට පත් කිරීමේ අරමුණින් බවත් පැමිණිල්ල පවසයි.මෙම ප්‍රකාශයන් මගින් තමාට මානසික පීඩාවක් සහ කීර්ති නාමයට ප්‍රබල හානියක් සිදු වී ඇති බැවින් තමාට සිදු වූ හානිය වෙනුවෙන් රුපියල් මිලියන සියයක් වන්දි වශයෙන් විත්තිකරුගෙන් ඉල්ලා එන්තරවාසියක් යැවූ අතර එම මුදල ගෙවීමට විත්තිකරු අපොහොසත් වී ඇති බව ද සඳහන් කරයි. අදාළ පුවත් පත් ප්‍රකාශ මගින් විත්තිකරු පැමිණිලිකරු අපකීර්තියට සහ අපහාසයට පත් කර ඇති බවට සහ රුපියල් මිලියන සියයක් විත්තිකරු පැමිණිලිකරුට ගෙවිය යුතු බවට තීන්දු ප්‍රකාශයක් නිකුත් කරන ලෙස පැමිණිලිකරු අධිකරණයෙන් ඉල්ලා සිටියි.නඩුව ඔක්තෝම්බර් 21 දා කැඳවීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>16</day>
    </date>
    <link>http://www.dinamina.lk/2013/08/16/_art.asp?fn=n13081612</link>
    <topic>චීන සංචාරකයන්ගේ පැමිණීම 72.3%කින් ඉහළ ගිහින්</topic>
    <author>මහින්ද අලුත්ගෙදර</author>
    <content>ශ්‍රී ලංකාවට චීන සංචාරකයන්ගේ පැමිණීම 72.3% කින් ඉහළ ගොස් තිබේ. පසුගිය වසරේ මුල් මාස හයක කාලයට සාපේක්ෂව මේ වසරේ මුල් මාස හයක කාලයේ දී එම අගය වාර්තාවන බව ශ්‍රී ලංකා සංචාරක ප්‍රවර්ධන අධිකාරිය පෙන්වා දෙයි. ඒ අනුව පසුගිය 2012 වසරේ මුල් මාස හයක කාලයේ දී චීන සංචාරකයන් 9,622 දෙනකු ශ්‍රී ලංකාවට පැමි‍ණ තිබෙන අතර ඊට සාපේක්ෂව මේ වසරේ එම කාලයේ දී 16,582 දෙනකු පැමිණ තිබෙන බව ද එම අදිකාරියේ නවතම වාර්තා සදහන් කරයි.මෑත කාලයේ දී ලෝකයේ සෑම රටකින්ම සංචාරකයන් වැඩි වැඩියෙන් ශ්‍රී ලංකාවට පැමිණෙමින් සිටින අතර ඉන්දුනීසියාව සහ පිලිපීනයෙන් සියයට 50 ට වැඩි ප්‍රතිශතයකින් සංචාරකයන් පැමිණ තිබෙන බව ද වාර්තා වෙයි.සංචාරක ආකර්ශනය ඉහළ යෑමත් සමඟ චීනය සහ ශී‍්‍ර ලංකාව අතර ඍජු ගුවන් සේවා ආරම්භ කිරීමට සැලසුම් කර ඇති අතර ශී‍්‍ර ලංකන් ගුවන් සේවය තායිලන්තයේ බැංකොක් හරහා චීනය දක්වා ගුවන් ගමන් සිදුකරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>16</day>
    </date>
    <link>http://www.dinamina.lk/2013/08/16/_art.asp?fn=n13081613</link>
    <topic>මහනුවර මහ රෝහලේ කාමර අර්බුදය අවසන්</topic>
    <author>අසේල කුරුළුවංශ හා සමන්ති වීරසේකර</author>
    <content>මහනුවර මහ රෝහලේ ප්‍රධාන ශල්‍යාගාරයට යාබද කාමරයක් සම්බන්ධයෙන් වෛද්‍යවරු හා හෙදියන් අතර ඇතිවූ මත ගැටුම හේතුවෙන් රෝහලේ ඇතිව තිබූ අර්බුදකාරී තත්ත්වය පිළිබඳ සෞඛ්‍ය ඇමැති මෛත්‍රීපාල සිරිසේන මහතා හා රජයේ වෛද්‍ය නිලධාරීන්ගේ සංගමය අතර ඊයේ (15) පැවති සාකච්ඡාව සාර්ථකව නිමවී තිබේ.මෙම සාකච්ඡාවල ප්‍රතිඵලයක් ලෙස ඉකුත් 24 දා සිට දින 25 ක් පුරා පැවති වෛද්‍ය වර්ජනය අද (16) දින සිට නිමාවට පත්වනු ඇත.රජයේ වෛද්‍ය නිලධාරීන්ගේ සංගමයේ ලේකම් වෛද්‍ය අනුරුද්ධ පාදෙණිය මහතා ඇතුළු වෛද්‍යවරු කණ්ඩායමක් මෙම සාකච්ඡාවට සහභාගි වී තිබේ.මහනුවර මහ රෝහලේ ප්‍රධාන ශල්‍යාගාරයේ ප්‍රධාන හෙද පාලිකාව හා හෙද සොයුරිය වෙනත් ස්ථානයකට මාරු කරන ලෙස තමන් කළ ඉල්ලීමට ඇමැතිවරයා එකඟතාව පළකළ බව රජයේ වෛද්‍ය නිලධාරීන්ගේ සංගමයේ උප සභාපති, මහනුවර රෝහල් ශාඛාවේ සභාපති වෛද්‍ය සමන් කරුණාතිලක මහතා කීය.නිර්වින්දන වෛද්‍යවරයකු ප්‍රධාන ශල්‍යාගාරයේ කාමරයක සිරකර තබා ගත් බව කියන සිද්ධියක් මුල්කර ගනිමින් වෛද්‍යවරු ඉකුත් 24 දා සිට ශල්‍යකර්ම සිදුකිරීමෙන් වැළකී සිටි අතර එම කාලය තුළ ශල්‍යකර්ම 2000 ක් පමණ දින නියමයක් නොමැතිව කල්දමන ලදී.හෘද රෝග ඒකකයේ රෝගීන් කොළඹ ජාතික රෝහලට මාරු කැර යැවූ අතර රෝහලේ සායන කටයුතු ද මුළුමනින් ඇනහිට තිබිණි.රජයේ වෛද්‍ය නිලධාරීන්ගේ සංගමයේ මහනුවර ශාඛාවේ වෛද්‍යවරු ඊයේ (15) පෙරවරුවේ ප්‍රවෘත්ති සාකච්ඡාවක් පවත්වමින් කියා සිටියේ සෞඛ්‍ය අමාත්‍යාංශය අදාළ සිද්ධිය සම්බන්ධයෙන් ශල්‍යාගාරයේ හෙද නිලධාරීන්ට එරෙහිව විනය ක්‍රියාමාර්ග නොගතහොත් වර්ජනය මධ්‍යම පළාතටම ව්‍යාප්ත කරන බවයි.අදාළ හෙද සොහොයුරියන් දෙදෙනා සම්බන්ධයෙන් ගන්නා ක්‍රියාමාර්ග පොරොන්දු වූ පරිදි ඉටුකරන්නේ නම් අද (16) වර්ජනය අත්හිටුවන බවත්, වෛද්‍ය සමන් කරුණාතිලක මහතා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>16</day>
    </date>
    <link>http://www.dinamina.lk/2013/08/16/_art.asp?fn=n13081614</link>
    <topic>පහ වසර ශිෂ්‍යත්වය 25දා</topic>
    <author>සුභාෂිණී සේනානායක</author>
    <content>පහ වසර ශිෂ්‍යත්ව විභාගය මේ මස 25 වනදා පැවැත්වේ.මෙම විභාගය සඳහා සිංහල මාධ්‍ය විභාග අපේක්ෂකයෝ 249396 දෙනෙක් ද දෙමළ මාධ්‍ය සිසුහු 80329ක් ද පෙනී සිටිති.විභාග මධ්‍යස්ථාන ගණන 2896 ක් වන අතර විභාග සම්බන්ධීකරණ මධ්‍යස්ථාන ගණන 496කි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>16</day>
    </date>
    <link>http://www.dinamina.lk/2013/08/16/_art.asp?fn=n13081615</link>
    <topic>රජයේ මැතිවරණ ක්‍රියාවලිය ශක්තිමත් කිරීමට එජාපයේ පිරිස් අද සන්ධානය වටා රොක්වෙනවා</topic>
    <author>නුවන් කොඩිකාර</author>
    <content>රජයේ මැතිවරණ ක්‍රියාවලිය ශක්තිමත් කිරීම සදහා එක්සත් ජාතික පක්ෂයේ සාමාජික සාමාජිකාවන් දිගින් දිගටම එක්සත් ජනතා නිදහස් සන්ධානය සමඟ එක්වෙමින් සිටින බව අගමැති ආචාර්ය දි.මු.ජයරත්න මහතා පැවසීය.ගතවූ මාසයක පමණ කාලයේදී තමන් ඉදිරියේම දෙදහසකට ආසන්න පිරිසක් නව සමාජිකත්වය ලබා ගත් බවද හෙතෙම කීවේය.එක්සත් ජාතික පක්ෂයේ බිම් මට්ටමේ ප්‍රබල සාමාජිකයකු වන හල්ඔය, වටගොඩ එක්සත් ජාතික පක්ෂ ශාඛා සංගම් සභාපති එච්.ජී.හීන්බණ්ඩා මහතා ඇතුළු එම ගම්මානයේ පවුල් විස්සක් පමණ එහිදී එක්සත් ජනතා නිදහස් සන්ධාන මැතිවරණ ක්‍රියාවලිය ශක්තිමත් කිරීම සඳහා රජය සමග එකතු විය. නව සාමාජික සමාජිකාවන් එක්සත් ජනතා නිදහස් සන්ධානය සමඟ එක්වීම නිමිත්තෙන් ගම්පොළ, වටගොඩ ග්‍රාමයේ පැවැති ජනහමුවකට සහභාගීවෙමින් අගමැතිවරයා එසේ ප්‍රකාශ කළේය.අගමැතිවරයා එහිදී මෙසේද පැවසීය.රට ගොඩ නැංවීමට එක්සත් ජාතික පක්ෂය එදා විශාල කැපකිරීමක් කළා. ඒ නිසා රටට යෝධ සංවර්ධන ව්‍යාපෘති හිමිවූ බවද ගෞරවයෙන් සිහිපත් කළ යුතුයි. මම ශ්‍රී ලංකා නිදහස් පක්ෂයේ පැරණිතම හා ප්‍රබල සාමාජිකයෙකු වුවත් මගේ පියා ප්‍රබල එක්සත් ජාතික පක්ෂ සාමාජිකයෙක්. මම ශ්‍රී ලංකා නිදහස් පක්ෂයට බැදෙනවාට පියා අකමැතිවු නිසා මම මහනුවර සිට දේශපාලන කාර්යයෙහි නිරතවුණා.ගම්සභාවේ සභාපතිධූරයට පත්ව දේශපාලන ක්‍රියාවේ නිරතවූ මම මේ දක්වා දිගු ගමනක් පැමිණියේ මෙරට ජනතාව පරම්පරා කිහිපයකදී මට ලබා දුන් ජනවරම නිසයි.ශ්‍රී ලංකා නිදහස් පක්ෂයෙන් මම මෙතරම් දුරක් පැමිණියක් අද එක්සත් ජාතික පක්ෂ ක්‍රියාකාරීන්ට මේ දක්වා දුරක් සාර්ථකව ගමන් කිරීමට හැකියාව ලැබෙන්නේ නැහැ.ඔවුන් ඡන්දය දහස් ගණනින් ලබා පාර්ලිමේන්තුවට ගියද සිය පාක්ෂිකයන් වෙනුවෙන් විශාල සේවයක් කිරීමට තරම් ශක්තියක් ඔවුනට ලැබෙන්නේ නැහැ. ඒ නිසයි එක්සත් ජාතික පක්ෂයේ පාර්ලිමේන්තු මන්ත්‍රීවරු රැසක් රජයේ අසුන් නියෝජනය කරමින් රජයේ පාර්ශ්වයට පැමිණියේ.මේ නිසා පාර්ලිමේන්තුවේ බහුතර බලයක් අද රජයට හිමිව තිබෙනවා. එක්සත් ජාතික පක්ෂයේ උන්නතියට කැපවීමෙන් සේවය කරන ප්‍රබල සාමාජික සාමාජිකාවන්ට අද සාධාරණ තැනක් හිමිවී නැහැ. එය පක්ෂයේ බිම් මට්ටමේ සාමාජිකයන්ගේ වරද නොවෙයි. නමුත් සියල්ලන්ටම සාධාරණයක් ඉටු කිරීමට පක්ෂ බලධාරීන් ඉදිරිපත් විය යුතුයි.ජනාධිපති මහින්ද රාජපක්ෂ මැතිතුමාගේ නායකත්වයෙන් යුතු අප රජය කිසිදු අවස්ථාවකදී කිසිවෙකුටත් අසාධාරණයක් සිදු කරන්නේ නැහැ. සියල්ලන්ටම සාධාරණව සම තැන ලබා දීම අප රජයේ ප්‍රතිපත්තියයි.මේ නිසා පක්ෂ, පාට, ආගම් භේදයෙන් තොරව සියල්ලන්ටම සාමයෙන්, සහජීවනයෙන් යුතුව ජීවත්විමට හැකියාව ලැබෙනවා. වෛරය සහ ක්‍රෝධයෙන් යුතුව කිසිදු අවස්ථාවක සාමකාමී සමාජයක් ගොඩ නැගීමට හැකියාවක් ලැබෙන්නේ නැහැ. තමන් අදහන ආගමට අනුව ජීවත්වීම මගින් නිසි ධාර්මික සමාජයක් ගොඩ නැගීමට අපට අවස්ථාව හිමිවෙනවා. සාමකාමී වාතාවරණයක් අපේක්ෂා කරන නිසා අප රටේ සාමය සහ යහපැවැත්මට එල්ල වන ඕනෑම අභියෝගයක් පරාජය කිරීමට සූදානම්.රට බෙදා වෙන් කළ යුතු බවට මේ වන විට විවිධ පාර්ශ්වයන්ගෙන් යෝජනා ඉදිරිපත්ව තිබෙනවා. ඒ ඉඩම් සහ පොලිස් බලතල පළාත් සභාවට ලබා දිය යුතුය යන උපදේශය ද ඒ ඔස්සේ ක්‍රියාත්මක වෙන්නක්.පළාත් සභා සියල්ලම පරාජයට පත්කළ, ඉඩම් සහ පොලිස් බලතල පිළිබද පනත කිසිදු හේතුවක් නිසාවත් උතුරේ ක්‍රියාත්මක කිරීමට කිසිදු අවස්ථාවක ඉඩ ලබාදෙන්නේ නැහැ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>16</day>
    </date>
    <link>http://www.dinamina.lk/2013/08/16/_art.asp?fn=n13081616</link>
    <topic>මන්නාරමටත් කර්මාන්ත පුරයක්</topic>
    <author>චමීර ඇල්ලදෙණිය</author>
    <content>කර්මාන්ත හා වාණිජ කටයුතු අමාත්‍යාංශයේ කර්මාන්තපුර ඉදි කිරීම් ව්‍යාපෘතිය යටතේ ඉදි කෙරෙන 26 වන කර්මාන්තපුරය මන්නාරම් දිස්ත්‍රික්කයේ රුපියල් මිලියන 240ක වියදමින් මේ වන විට ඉදි වෙමින් පවතී. අක්කර 25 ක වපසරියකින් යුත් භූමි භාගයක ඉදි කෙරෙන මෙම නව කර්මාන්තපුරයේ ඉදි කිරීම් මේ වන විට බොහෝ දුරට අවසන් බව කර්මාන්ත හා වාණිජ කටයුතු ඇමැති රිෂාඩ් බදියුදීන් මහතා පවසයි. මන්නාරම් දිස්ත්‍රික්කයේ ඇති ස්වභාවික සම්පත් තුළින් උපරිම ප්‍රයෝජන ගැනීමේ අභිලාෂයෙන් මෙම කර්මාන්තපුරය තුළ මත්ස්‍ය සම්පත ආශ්‍රිත කර්මාන්ත, ධීවර ආම්පන්න නිෂ්පාදන කර්මාන්ත, ලුණු ආශ්‍රිත කර්මාන්ත මෙන්ම ඇඟලුම් කර්මාන්ත ද ආරම්භ කිරීමට කර්මාන්ත හා වාණිජ කටයුතු අමාත්‍යාංශය බලාපොරොත්තු වේ.මේ වන විට ඇඟලුම් කර්මාන්ත ශාලා දෙකක් මෙම කර්මාන්තපුරයේ ඉදිකෙරෙමින් පවතින අතර ඉතා ඉක්මනින් මෙම කර්මාන්තශාලාවල වාණිජ නිෂ්පාදන කටයුතු ආරම්භ කිරීමට අපේක්ෂා කෙරේ.කර්මාන්තපුරය සදහා අවශ්‍ය විදුලිය,ජලය වැනි යටිතල පහසුකම් රැසක් මේ වන විට සපයා ඇති අතර දේශීය විදේශීය ආයෝජකයන් සදහා ආයෝජන අවස්ථා ඇත.මෙම ව්‍යාපෘතිය මගින් සෘජු රැකියා අවස්ථා 2000 ක් ද වක්‍ර රැකියා අවස්ථා විශාල ප්‍රමාණයක්ද මන්නාරම් දිස්ත්‍රික්කයේ ජනතාවට ලබා දීමට කර්මාන්ත හා වාණිජ කටයුතු අමාත්‍යාංශය බලාපොරොත්තු වේ. මෙම මන්නාරම් කර්මාන්තපුර ව්‍යාපෘතිය 2013 වර්ෂයේ අග භාගය වන විට නිම කිරීමට අපේක්ෂිතයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>16</day>
    </date>
    <link>http://www.dinamina.lk/2013/08/16/_art.asp?fn=n13081617</link>
    <topic>සුළු ව්‍යාපාරයක් ඇරැඹීමට අවශ්‍ය දැනුම හා තාක්ෂණය ලබාදීමේ වැඩපිළිවෙළක් එයි</topic>
    <author>සමන්මලී ප්‍රියශාන්ති</author>
    <content>සුළු ව්‍යාපාරයක් ආරම්භ කිරීමට කැමැති ජනතාවට ඒ සඳහා අවශ්‍ය දැනුම හා තාක්ෂණය ලබා දීමේ වැඩපිළිවෙළක් විශ්වවිද්‍යාල මට්ටමින් ආරම්භ කිරීමට කටයුතු යොදා තිබේ.සුළු ව්‍යාපාරයක් ආරම්භ කිරීමට කැමැති උපාධිධාරීන්ට කිසියම් ණය මුදලක් ලබා දීමේ වැඩපිළිවෙළක් මේ යටතේ ආරම්භ කිරීමට පියවර ගන්නා බව විශ්වවිද්‍යාල ප්‍රතිපාදන කොමිසන් සභාවේ සභාපති මහාචාර්ය ක්ෂණිකා හිරිඹුරේගම මහත්මිය පැවසුවාය.මේ ණය මුදල ව්‍යාපාරය ආරම්භ කර වසරකින් පසු සුළු පොලීයක් සහිතව මාසික වාරික වශයෙන් අය කර ගැනීමේ ක්‍රමවේදයක් යටතේ ලබා දීමට අදහස් කරන බවද ඇය සදහන් කළාය.ඌව වෙල්ලස්ස, නැඟෙනහිර, වයඹ, රජරට, සබරගමුව ඇතුළු සියලු විශ්වවිද්‍යාල අවට වෙසෙන ජනතාවට ද සුළු ව්‍යාපාරයක් ආරම්භ කිරීමට අවශ්‍ය නම් ඒ සඳහා වු දැනුම හා තාක්ෂණය විශ්වවිද්‍යාල හරහා නොමිලේ ලබා දීමටද වැඩපිළිවෙළක් සකස් කරන බවත් ඒ මහත්මිය කීවාය.ඒ සඳහා විශ්වවිද්‍යාල ආචාර්ය මහාචාර්යවරුන්ගේ සහාය ලබා ගන්නා බවත් ‍ඇය ප්‍රකාශ කළාය.මී‍ට අමතරව විශ්වවිද්‍යාලවල අධ්‍යාපනය ලබන විවිධ ජාතීන්ට අයත් සිසු සිසුවියන් අතර සමගිතාව ඇති කිරීමේ ඒකක ආරම්භ කිරීමට ද කටයුතු යොදා ඇති බව හිරි‍ඹුරේගම මහත්මිය කීවාය.එම ඒකකයක් නුදුරේදීම පළමුවෙන් විශ්වවිද්‍යාල ප්‍රතිපාදන කොමිසන් සභාවේ පිහිටුවීමට පියවර ගන්නා බවත් පැවසුවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>16</day>
    </date>
    <link>http://www.dinamina.lk/2013/08/16/_art.asp?fn=n13081618</link>
    <topic>ගෙවුණු වසර හතරට උතුරේ සංවර්ධනයට කෝටි 40,000ක්</topic>
    <author>ජයසිරි මුණසිංහ</author>
    <content>2009 - 2012 වසර හතර ඇතුළත රුපියල් කෝටි හතළිස් දහසක (අමෙරිකානු ඩොලර් බිලියන 03) මුදලක් උතුරු පළාතේ සංවර්ධනයට රජය වැය කොට තිබේ.උතුරු පළාතේ සාමාන්‍ය ජන ජීවිතය යථා තත්ත්වයට පත් කිරීම ප්‍රධානව එහි සංවර්ධනය උදෙසා, රජය කොපමණ මුදලක් වැය කොට ඇත්දැයි “දිනමිණ” කළ විමසුමකට පිළිතුරු ලබා දෙමින් ශ්‍රී ලංකා මහ බැංකුවේ අධිපති අජිත් නිවාඩ් කබ්රාල් මහතා මේ කරුණු අනාවරණය කෙළේ ය.උතුරු පළාතේ අධ්‍යාපන, සෞඛ්‍ය, නිවාස මෙන්ම මාර්ග, පාලම්,බෝක්කු, පොදු ප්‍රවාහන සේවා, වරාය , සන්නිවේදන, ක්‍රීඩා ඇතුළු සියලු මහජනතාවගේ පොදු පහසුකම් නංවාලීමට මේ මුදල් ආයෝජනය කොට තිබේ.උතුරේ ජනතාවගේ මූලික අවශ්‍යතා සියල්ල කඩිනමින් ගොඩනඟන්නට ජනාධිපති මහින්ද රාජපක්ෂ මහතා විශේෂ උනන්දුවක් දක්වා තිබේ. ඒ අනුව ආර්ථික සංවර්ධන ඇමැති බැසිල් රාජපක්ෂ මහතාගේ සභාපතිත්වයෙන් යුතුව උතුරු වසන්තය වැඩපිළිවෙළ රජය ක්‍රියාත්මක කෙළේ ය. ඊට එහි දේශපාලන නායකත්වයේ, ආණ්ඩුකාරවරයා ප්‍රධාන රාජ්‍ය නිලධාරි සමූහයේ සහාය ලැබී තිබේ. මේ නිසා ගත වූ වසර හතර ඇතුළත රුපියල් කෝටි 40,000ක මුදලක් රජය වැය කොට ජනජීවිතය ඉහළට ඔසවාලීමට කටයුතු කැරැ ඇතැයි අධිපතිවරයා පැහැදිලි කෙළේ ය.මහා පරිමාණ සංවර්ධන ව්‍යාපෘතියේ පටන් සුළු හා ක්‍ෂුද්‍ර මුල්‍ය පහසුකම් අවශ්‍ය ජනතාව වෙත පවා ප්‍රතිලාභ ඇදී යන ලෙස මේ මුදල් වියදම් කොට ඇතැයිද අජිත් නිවාඩ් කබ්රාල් මහතා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>16</day>
    </date>
    <link>http://www.dinamina.lk/2013/08/16/_art.asp?fn=n13081619</link>
    <topic>සුජාත දියණියගෙන් මෙරට  අඩු ආදායම්ලාභි පවුල්වල දරුවන්ට විශේෂ ශිෂ්‍යත්ව අරමුදලක්</topic>
    <author>සුභාෂීණී සේනානායක</author>
    <content>අතිශය ජනප්‍රිය කොරියානු ටෙලිනාට්‍යයක් වු සුජාත දියණි ටෙලි නාට්‍යයේ ප්‍රධාන නිළි ලී යන්ග් ඒ මහත්මිය මෙරට තාක්ෂණ විෂය හදාරන අඩු ආදායම් ලාභි පවුල්වල දරුවන් වෙනුවෙන් විශේෂ ශිෂ්‍යත්ව අරමුදලක් ආරම්භ කිරිමට තීරණය කර ඇත.යෝජිත ශිෂ්‍යත්ව අරමුදල සඳහා වැය කරන මුදල අමෙරිකානු ඩොලර් ලක්ෂයකි. මෙරට මුදලින් රුපියල් මිලියන 12.5ක් මෙම අරමුදල සඳහා පරිත්‍යාග කෙරෙන අතර අරමුදල පිහිටුවීම අගෝස්තු මස 31 වැනි දා අධ්‍යාපන අමාත්‍යාංශයේදී සිදු කෙරේ.උසස් පෙළ තාක්ෂණ විෂය ධාරාව හදාරන සිසු දරුවන් වෙනුවෙන් ජනාධිපති මහින්ද රාජපක්ෂ මැතිතුමාගේ උපදෙස් ප්‍රකාරව ආරම්භ කර ඇති මහින්දෝදය ශිෂ්‍යත්ව අරමුදලට සමගාමීව තාක්ෂණ විෂය හදාරන සිසු දැරියන් වෙනුවෙන් ‘සුජාත දියණි පදනම ‘ මඟින් මෙම ශිෂ්‍යත්වය ප්‍රදානය කිරීමට අපේක්ෂිතය.කොරියානු ජනරජයේ පරිත්‍යාගයක් ලෙස ශ්‍රී ලංකා රූපවාහිනී සංස්ථාව මඟින් විකාශනය කරන ලද අතිශය ජනප්‍රියත්වයට පත් වූ ටෙලි නාට්‍යයක් වන ‘සුජාත දියණි‘ කථාංගයේ ප්‍රධාන නිළිය ලෙස රඟපෑ ලී යන්ග් ඒ මහත්මිය (Lee Young Ae) විසින් ශ්‍රී ලංකාවේ පාසල් යන ග්‍රාමීය පාසල්වල, තාක්ෂණික විද්‍යා ධාරාව යටතේ උසස් පෙළ හදාරන අඩු ආදායම්ලාභී පවුල්වල සිසු දැරියන් වෙනුවෙන් විශේෂ ශිෂ්‍යත්ව අරමුදලක් ස්ථාපනය කිරීමට ඇති වු එකඟත්වය මත අධ්‍යාපන ඇමැති බන්දුල ගුණවර්ධන මහතා සහ කොරියානු ජනරජයේ මෙරට තානාපති චෝයී ජොන්ග්මූන් මහතා (He.Choi Jongmoon) අතර සාකච්ඡාවක් පසුගියදා (12) අධ්‍යාපන අමාත්‍යාංශයේදී පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>16</day>
    </date>
    <link>http://www.dinamina.lk/2013/08/16/_art.asp?fn=n13081620</link>
    <topic>මණ්ඩලයට වැඩි මිලට විදුලිය දෙන පෞද්ගලික සමාගම් ගිවිසුම් සංශෝධනයට විශේෂ කමිටුවක්</topic>
    <author>චමීර ඇල්ලදෙණිය</author>
    <content>ලංකා විදුලිබල මණ්ඩලයට වැඩි මිලට විදුලිය සපයන පෞද්ගලික සමාගම් සමග ඇතිකර ගෙන තිබෙන ගිවිසුම් සංශෝධනය කිරීම සඳහා විශේෂ කමිටුවක් පත්කර ඇත.එම කමිටුවේ ප‍්‍රධානියා ලෙස මහ බැංකුවේ නියෝජ්‍ය අධිපති නන්දලාල් වීරසිංහ මහතා කටයුතු කරන අතර විදුලිබල හා බලශක්ති අමාත්‍යාංශයේ ලේකම් එච්.එම්.සී. ප‍්‍රදිනාන්දු මහතා විසින් මෙම කමිටුව පත්කර ඇත.විදුලිබල අමාත්‍යාංශයේ විදුලිබල මණ්ඩලය හා මහා භාණ්ඩාගාරයේද නියෝජිතයන් එම කමිටුවට පත්කර ඇතැයි විදුලිබල මණ්ඩලයේ සභාපති ඩබ්ලිව්. බී. ගනේගල මහතා පවසයි.විදුලිබල මණ්ඩලය පෞද්ගලික සමාගම්වලින් වැඩි මිලට විදුලිය මිලදී ගන්නා බැවින් එම මිල ගණන් අඩුකර ගැනීම සඳහා අදාළ සමාගම් සමග සාකච්ඡා කිරීමට මෙම කමිටුව පත්කර ඇතැයි සභාපතිවරයා කීය.විදුලිබල මණ්ඩලය පෞද්ගලික සමාගම් 11 කින් විදුලිය මිලදී ගත් බව කී ගනේගල මහතා එම සමාගම්වලින් තුනක ගිවිසුම් කාලය අවසන් වී ඇති බැවින් විශ‍්‍රාම ගන්වා ඇති බව කීවේය. ඒ අනුව දැනට සමාගම් 8 කින් විදුලිය මිලදී ගන්නා බවත් මේ දිනවල ජල විදුලිය නිෂ්පාදනය වැඩිවී ඇති නිසා පෞද්ගලික සමාගම්වලින් විදුලිය මිලදී ගැනීම අඩුකර ඇති බවත් හෙතෙම සඳහන් කළේය.විදුලිය ඒකකයක් රුපියල් 25ත් 30ත් අතර මිලකට එම සමාගම්වලින් මිලදී ගැනෙන බව කී ගනේගල මහතා දැනට ඇති කරගෙන තිබෙන ගිවිසුම් කොන්දේසි අනුව ඔවුන්ගෙන් විදුලිය මිලදී ගත්තත් නොගත්තත් වෙනම ගාස්තුවක් ඒ වෙනුවෙන් ගෙවන්නට සිදුව තිබෙන බව කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>16</day>
    </date>
    <link>http://www.dinamina.lk/2013/08/16/_art.asp?fn=n13081621</link>
    <topic>තායිලන්ත අයෝධ්‍යා නගරය හා මහනුවර අතර  ඇතිකරගත් අවබෝධතා ගිවිසුම දෙරටට වැදගත්</topic>
    <author>ඉද්‍රාණි තෝරදෙනිය</author>
    <content>තායිලන්තයේ අයෝධ්‍යා නගරය සහ ශ්‍රී ලංකාවේ මහනුවර නගරය අතර ඇතිකරගන තිබෙන අවබෝධතා ගිවිසුම මගින් දෙරට අතර ආර්ථික සමාජීය සහ සංස්කෘතික බැඳීමක් ඇතිවීම දෙරටටම ඉතා වැදගත් යැයි සංස්කෘතික හා කලා කටයුතු ඇමැති ටී. බී. ඒකනායක මහතා පැවසීය.පෙරේදා (14) පෙරවරුවේ පල්ලේකැලේ ජාත්‍යන්තර බෞද්ධ මධ්‍යස්ථානයේ් පැවති ශ්‍යාමෝපාලි මහානිකායට වසර 260ක් පිරීම නිමිත්තෙන් තායිලන්තයේ අයෝධ්‍යා ප්‍රාන්තය සහ ශ්‍රී ලංකාවේ මහනුවර නගරය ඒකාබද්ධව පැවති තායි-ශශ්‍රී ලංකා සංස්කෘතික ප්‍රදර්ශනයට සහභාගි ;වමින්. ඒ මහතා මෙසේද කීය. අපේ රට සහ තායිලන්තය අතර පවතින්නේ දැඩි මිත්‍රත්වයක් මෙන්ම සහයෝගීතාවයක්. අද තායිලන්ත අයෝධ්‍යා ප්‍රාන්තයේ ආණ්ඩුකාර විතයා පියුපෙං මහතා සමඟ දූත පිරිසක් ශ්‍රී ලංකාවට පැමිණ සිටිනවා.නිර්මල බුදු දහම පිළිබඳ දැඩි ලෙන්ගතු කමින් කටයුතු කරන මේ යුගයේදී මෙවැනි වැඩසටහන් කිරීම ඉතාම වැදගත් වෙනවා. සියම් දේශයේ සිට මෙරටට උපසම්පදාව ගෙනවිත් මෙරටට අමරණීය මෙහෙයක් ඉටුකළ උපාලි හිමියන් පිළිබඳ අප කතුළත් ඇත්තේ අපරිමිත ගෞරවයක්. අද දැවෙන් නිම කරන ලද ඉතා වටිනා පිළිරුවක් තායිලන්ත ආණ්ඩුකාර වරයාට පිරිනැමීමට අපි කටයුතු කරනවා. සංස්කෘතික කටයුතු අමාත්‍යාංශයේ අතිරේක ලේකම් පියතිලක, මහනුවර නියෝජ්‍ය පුරපති සේන දිසානායක යන මහත්වරුන් ඇතුළු විශාල පිරිසක් මෙම අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>16</day>
    </date>
    <link>http://www.dinamina.lk/2013/08/16/_art.asp?fn=n13081622</link>
    <topic>ඇසළ පෙරහැරට නුවරට ලංගම බස් 320ක්</topic>
    <author>කටුගස්තොට සමූහ ගාමිණි චන්ද්‍රසේන</author>
    <content>මෙවර මහනුවර දළදා පෙරහැර මංගල්‍ය නැරඹීමට යන ජනතාවගේ ප්‍රවාහන පහසුකම් සඳහා ලංකා ගමනා ගමන මණ්ඩලයේ බස් රථ 320ක් දිවා රාත්‍රි සේවයට යොදවා ඇතැයි මහනුවර ප්‍රාදේශීය කළමණාකරු මහින්ද බස්නායක මහතා පවසයි. මේ අතර ලංගම දෛනික ආදායම රුපියල් ලක්‍ෂ පහකින් පමණ වැඩිවී ඇතැයිද දළදා පෙරහැරේ බස් සේවයක් යොදවා ඇතැයිද හෙතෙම පවසයි.දළදා මාලිගාවේ සහ අතර දේවාලවල ඉල්ලිම් පරිදි යොදවා ඇති මේ විශේෂ සේවය ආදායම ගැන නොසිතා පෙරහැර සේවයක් ලෙස සළකන බවද බස්නායක මහතා පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>16</day>
    </date>
    <link>http://www.dinamina.lk/2013/08/16/_art.asp?fn=r1308161</link>
    <topic>ගල් හා පස් ගොඩවල් ගෙනැවිත් දැමීමෙන් ගංගොඩවිල නගර සභා ක්‍රීඩාංගණය වැනසිලා</topic>
    <author>කෝට්ටේ මධ්‍යම සමූහ නන්ද ඒකනායක</author>
    <content>ගංගොඩවිල උද්‍යාන මාවතේ පිහිටි නගර සභා ක්‍රීඩාංගණයට අවට ප්‍රදේශවලින් ගෙනෙන කුණු හා ගල් පස් දැමීම නිසා ක්‍රීඩාංගණයේ පැත්තක් දැනට වැසී යමින් පවතී.මේ වනවිට ක්‍රීඩාංගණයේ ක්‍රිකට් ක්‍රීඩාව සඳහා වෙන්කර ඇති සීමා මායිම් ළඟටම කුණු ගොඩ ගසා ඇත.ක්‍රීඩාංගණය අසල පදිංචි ජනතාව නොමැති නිසා, රාත්‍රි කාලයේ අවට ප්‍රදේ්ශවලින් වාහනවල පුරවා ගෙන එන කුණු, පස් ගල් වර්ග පිට්ටනියට හලා යන බව, නුදුරු පදිංචිකරුවෙක් දිනමිණ ට පැවසීය.මෙම ක්‍රීඩාංගණයේ අත්පන්දු ක්‍රීඩාංගණයක් ද වේ.බස්නාහිර පළාත් සභාව මගින් මෙම ක්‍රීඩාංගණය සඳහා ක්‍රීඩා නැරඹුම් ගොඩනැගිල්ලක් ද ඉදිකරගෙන යමින් පවතී.ක්‍රීඩාංගණයට ඇතුළු වන ප්‍රධාන දොරටුව නිතරම විවෘතව තැබීම නිසාත්, එය බලාගැනීම සඳහා මුරකරුවකු නොමැති නිසාත් මෙවැනි තත්ත්වයක් උදාවෙමින් පවතින බව ප්‍රදේශවාසීහු පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>16</day>
    </date>
    <link>http://www.dinamina.lk/2013/08/16/_art.asp?fn=r1308162</link>
    <topic>මතුගම පාසල් තිස්අටක් සංවර්ධනයට</topic>
    <author>වාද්දුව සමුහ එස්. ආර්. පියදාස</author>
    <content>ළමා මිතුරු පාසල් වැඩසටහන යටතේ ප්‍රාථමික පාසල් 5000ක් සංවර්ධනය කිරීමේ ව්‍යාපෘතියට වැඩිම පාසල් සංඛ්‍යාවක් මතුගම අධ්‍යාපන කලාපයට අනුමත වී තිබේ.මතුගම අධ්‍යාපන කලාපය පාසල් 38ක් අනුමත වී ඇති අතර එම පාසල් අයත් වන්නේ මතුගම 15, පාලින්දනුවර 10, වලල්ලාවිට 7 ක් සහ අගලවත්ත 6 යන ප්‍රාදේශීය ලේකම් කොට්ඨාසවලටය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>16</day>
    </date>
    <link>http://www.dinamina.lk/2013/08/16/_art.asp?fn=r1308163</link>
    <topic>රාජ්‍ය සේවයෙන් විශ්‍රාම යන නිලධාරීන් වෙනුවෙන් උපහාර පිදේ...</topic>
    <author>වතුරුගම සමූහ කේ. කේ. එස්. ආරියදාස</author>
    <content>රාජ්‍ය සේවයෙන් විශ්‍රාම යන නිලධාරීන් වෙනුවෙන් උපහාර උළෙලක් පසුගිය දින බස්නාහිර පළාත් කර්මාන්ත දෙපාර්තමේන්තුවේ කිරිඳීවැල ලූහු ඉංජිනේරු හා කර්මාන්ත පුහුණු මධ්‍යස්ථානයේ දී පැවැත්විණි.දීර්ඝ කාලයක් රාජ්‍ය සේවයේ නිරතව සිටි බස්නාහිර පළාත් කර්මාන්ත දෙපාර්තමේන්තුවේ සේවය කර විශ්‍රාම ලබා ගිය රාජ්‍ය නිලධාරීන්, පේෂක්ර්ම නිලධාරීන් විසි දෙනෙකු වෙනුවෙන් එම දෙපාර්තමේන්තුව ගම්පහ දිස්ත්‍රික් නිලධාරීන්ගේ සුබසාධක සංගමය මගින් උපහාර උළෙල සංවිධානය කර තිබුණි.මෙහිදී කථා කළ බස්නාහිර පළාත් කර්මාන්ත දෙපාර්තමේන්තුව හා පේෂකර්ම දෙපාර්තමේන්තු අධ්‍යක්ෂිකා නයනා සේනාරත්න මහත්මිය මෙසේ පැවසුවාය.සමහර නිලධාරීන් වසර තිහ, හතළිහක් සේවය කරල විශ්‍රාම දිනයක් හරියට වැඩ කරල යනවා. කිසිම උත්සවයක් උපහාරයක් නැහැ.සමහරු තේ පැන් සංග්‍රහයක් පවත්වලා කථා බහ කරල යනවා. එහෙම අවස්ථාවක් තමයි දකින්න ලැබෙන්නේ.නමුත්, බස්නාහිර පළාත් කර්මාන්ත දෙපාර්තමේන්තුව ගම්පහ දිස්ත්‍රික් නිලධාරීන්ගේ සුබ සාධක සමිතිය තුන්වැනි වරටත් පවත්වන මේ උපහාර උළෙල අනෙක් රාජ්‍ය ආයතනවලටත් ආදර්ශයක්.බස්නාහිර පළාත් කර්මාන්ත දෙපාර්තමේන්තුවේ ප්‍රධාන ගණකාධිකාරී ලසන්ත ගමගේ මහතා.මෙවැනි ආදර්ශමත් විටිනා රාජ්‍ය විශ්‍රාමික උපහාර උළෙලක් කිසි දිනෙක දැක නැහැ. මෙය ඉතාම වැදගත් උපහාර උළෙලක්.නීතියක් නැතත් ප්‍රතිපාදන නැතත් අනෙක් රාජ්‍ය ආයතනවලටත් මෙවැනි උපහාර උත්සව තැබිය හැකියි.බස්නාහිර පළාත් කර්මාන්ත දෙපාර්තමේන්තුවේ ගම්පහ දිස්ත්‍රික් නිලධාරීන්ගේ සංගමයේ ලේකම් කුසුම් ජයමාන්න පේෂකර්ම, දෙපාර්තමේන්තුවේ නිෂ්පාදන අංශයේ රමණි හෙට්ටිආරච්චි, කිරිඳීවැල බස්නාහිර පළාත් කර්මාන්ත දෙපාර්තමේන්තු ලුහු ඉංජිනේරු හා කර්මාන්ත පුහුණු මධ්‍යස්ථානය අධ්‍යක්ෂ ඩී. ජේ පත්මලාල් මහත්ම මහත්මීහුද මේ අවස්ථාවට සහභාගි වූහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>16</day>
    </date>
    <link>http://www.dinamina.lk/2013/08/16/_art.asp?fn=r1308164</link>
    <topic>බෙර වාදනයට හපන් පුංචි හසරුට සම්මාන</topic>
    <author>හල්තොට සමූහ විනීතා මානෙල් ගමගේ</author>
    <content>රයිගම් පුරයෙන් බිහි වූ පුංචි බෙර වාදන ශිල්පියකු ලෙස හසරු සංකලන රණවීර දරුවා හඳුන්වා දීමට පුළුවන. උපතින්ම උරුම කරගත් ඔහුගේ දක්‍ෂතා තවත් ඔප මට්ටම් වූයේ ඔහුගේ සීයා වන විමලසේන ඇල්පිටිය මහතා නිසා යයි සඳහන් කිරීම නිවැරදිය. ඒ ඔහුගේ කලායතනයට පැමිණෙන සිසුන්ට උගන්වන අයුරු බලා සිටීමට හසරුට ඉඩ ලැබෙන නිසාය.සීයා හා අනෙකුත් සිසුන් බේර, හක්ගෙඩිය, තාලම්පට ආදිය වාදනය කරන අයුරු බලා සිටීමෙන්ම ඉගෙන ගත් මේ කුඩා දරුවා තවමත් පෙර පාසල් වියේ පසුවෙයි.ඔහු බණ්ඩාරගම ජාත්‍යන්තර පෙර පාසලේ ඉගෙනුම ලබන අතර පෙර පාසල් උත්සවයෙන් ඇරඹි ඔහුගේ වාදන හැකියාව කළුතර දිස්ත්‍රික්කයේ ජාත්‍යන්තර පෙර පාසල් අතර පැවැති දේශීය භාණ්ඩ වාදන තරගාවලියෙන් ප්‍රථම ස්ථානය දිනා ගැනීමට සමත් විය.ගැටබෙර, පහතරට බෙර, තම්මැට්ටම, තාලම්පට, හක්ගෙඩිය, රබාන, විමලසේන මහතාගේ නව නිර්මාණයක් වන තරංග බෙරේ ආදි භාණ්ඩ රාශියක් මේ වන විට වාදනය කිරීමට පුංචි හසරු දක්‍ෂය.මීට අමතරව ඉගෙනීමේ කටයුතුවලට ද මුල් තැන දෙන මෙම පුංචි ශිල්පියා ලබා ඇති සම්මාන හා සහතික ප්‍රමාණය ඔහුගේ හැකියාව මොනවට විදහා පාන බව නොරහසකි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>16</day>
    </date>
    <link>http://www.dinamina.lk/2013/08/16/_art.asp?fn=r1308165</link>
    <topic>හල්දොළ පොදු ළිඳ ජරාවාස වෙලා</topic>
    <author>බදුරලිය සමුහ – රත්නසිරි ගමඇතිගේ</author>
    <content>පාලින්දනුවර ප්‍රාදේශීය සභාවට අයත් බෙල්ලන හල්දොළ පොදු නාන ළිඳ යළි භාවිතයට ගත හැකි පරිදි පිළිසකර කර දෙන මෙන් ප්‍රදේශවාසී ජනතාව ප්‍රාදේශීය සභාවෙන් ඉල්ලා සිටිති.මීට පෙරද මේ පිළිබඳව අවස්ථා කීපයකදීම ප්‍රාදේශීය සභාවේ අවධානයට ලක් කළද ඔවුන් දැක්වු ප්‍රතිචාර යහපත් නොවු බව ප්‍රදේශවාසීහු පවසති.දැඩි නියං කාලවලදී පවා ජලය නොසිෙඳන මෙම ළිඳ අද වනවිට මුළුමනින්ම ජරාවාස වී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>16</day>
    </date>
    <link>http://www.dinamina.lk/2013/08/16/_art.asp?fn=r1308166</link>
    <topic>පදිකවේදිකාවල මඟීන්ට ඉඩක් නෑ</topic>
    <author>අලුත්නුවර සමුහ – ඒ. ඇම්. ටිකිරිබණ්ඩාර</author>
    <content>මාවනැල්ල නගරයේ ප්‍රධාන වීදි දෙපස පදික වේදිකාව අවහිර වන සේ ව්‍යාපාරිකයන් වෙළෙඳ භාණ්ඩ අසුරා තිබීම නිසා මගීහු දැඩි අසීරුවට පත්ව සිටිති.මාවනැල්ල නගරයේ කොළඹ මහනුවර ප්‍රධාන මාර්ගයේ ගඩොල් පාලම ළඟ සිට ප්‍රාදේශීය සභා කාර්යාලය දක්වා ප්‍රධාන මාර්ගය දෙපස රියැදුරන් හිතු මතේට වාහන නැවැත්වීම සිදුකරන නිසා නිතරම මාර්ග අවහිරතා ඇතිවී තිබේ.ඇතැම් වෙළෙඳසල් අසල පදික වේදිකාවේ ආරක්ෂක වැටවල් පවා ගලවා ඇත. මාවනැල්ල ප්‍රධාන වීදිය, රඹුක්කන පාර, උසාවිය පාර, හෙම්මාතගම පාර, හසන් පාර නිතරම අවහිර වන මාර්ගයන්ය. ලංගම බස් නැවතුම්පොළ වටා අනවසර ඉදිකිරීම් මගීී වේදිකා වෙළෙඳුන්ගේ ග්‍රහණයට පත්ව ඇත.හෙම්මාතගම බස් නැවතුම්පළ ඉදිරියේ කඩල, වඩේ කරත්ත වේදිකාව වැසී යන අයුරින් නවතා තිබේ. මෙය මගී ජනතාවට මහත් හිරිහැරයකි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>16</day>
    </date>
    <link>http://www.dinamina.lk/2013/08/16/_art.asp?fn=r1308167</link>
    <topic>අන්ධ ජනතාව සඳහාවූ බෞද්ධ සංගමයට බ්‍රේල් පිටපත් යන්ත්‍රයක්</topic>
    <author>මහරගම විශේෂ වේහැල්ලේ පියතිලක</author>
    <content>දශ්‍යාබාධි සහිත අයට ඔවුන්ට අදාළ මාධ්‍යයෙන්, අධ්‍යාපනය ලබාදීම යනු ඔවුන්ට ඇස්, ලබාදීම හා සමානය. ආබාධිතයන් අනාබාධිතයන් කළ හැක්කේ අනාබාධිතයන්ටයි. අබාධිතයන් අනාබාධිතයන් කිරීමට සහයවීම අනාබාධිත ප්‍රජාවගේ ජාතික යුතුකමකි.ශ්‍රී ලංකා අන්ධ ජනතාව සඳහා වූ බෞද්ධ සංගමයේ අනුශාසක පරකන්දෙනියේ ධීරානන්ද හිමි ඉහත ප්‍රකාශය කළේ ශ්‍රී ලංකා අන්ධ ජනතාව සඳහා වූ බෞද්ධ සංගමයට අඩුපාඩුවක්ව තිබුණු බ්‍රේල් මාධ්‍යයෙන් බෞද්ධ කුඩා පොත් පිටපත් කිරීමේ යන්ත්‍රයක් බෞද්ධ සංගමයට පරිත්‍යාග කළ අවස්ථාවේ දීය.ප්‍රංශයේ ජීවත්වන ශ්‍රී ලාංකික ලසන්ත ගුණවර්ධන මහතා එම යන්ත්‍රය බෞද්ධ සංගමයේ සභාපති බිසෝ මැණිකේ මාරසිංහ මහත්මියට ඉඹුල්ගොඩ සංගම් කාර්යාලයේ දී පිරිනමනු ලැබිය.දශ්‍යාබාධිත ප්‍රජාවට එම යන්ත්‍රය මඟින් බෞද්ධ පොත් බ්‍රේල් මාධ්‍යයට හරවා බෙදා හැරීමට බෞද්ධ සංගමය අපේක්ෂා කරයි. මේ අවස්ථාවට පළාත් සභා මන්ත්‍රී පියල් නිශාන්ත, ගම්පහ ප්‍රාදේශීය සභාවේ උප සභාපති ජයන්ත මුදන්නායක, සංගමයේ සම්බන්ධීකරණ ලේකම් පී. ඒ. ගුණවර්ධන යන මහත්වරුද සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>16</day>
    </date>
    <link>http://www.dinamina.lk/2013/08/16/_art.asp?fn=r1308168</link>
    <topic>නිදන් හොරු තිදෙනා බඩුත් එක්ක මාට්ටු</topic>
    <author>ඉඟිනියාගල සමූහජේ. ඩී. ලයනල් ප්‍රේමසිරි</author>
    <content>නාමල්තලාව 5 බී 4 ඇළ ආසන්නයේ ඝන කැලෑවක් තුළ පිහිටි ගල්තලාවක නිධානයක් ගැනීම සඳහා කැණිම් කටයුතු කරමින් සිටිය දී 119 පොලිස් හදිසි ඇමතුම් අංකයට ලද තොරතුරක් මත පුද්ගලයින් තිදෙනකු ඉඟිනියාගල පොලිසියේ අපරාධ විමර්ශන අංශයේ නිලධාරීන් පෙරේදා (13) අත්අඩංගුවට ගෙන ඇත.අත්අඩංගුවට ගත් අය කුරුණෑගල, මීගමුව සහ නාමල්තලාව ප්‍රදේශවල පදිංචිකරුවෝ බව පොලිසිය කියයි.විද්‍යුත් ගල් විදින යන්ත්‍රයක් යොදා ගනිමින් අඩි 7ක් පමණ ගැඹුරට ලොකු කැණීමක් සිදුකර ඇති අතර, මේ සඳහා සති 3ක පමණ කාලයක් ගත කර ඇතැයි පොලිසිය පවසයි.සිහිනෙන් දුටු තොරතුරු අනුව කැණීම් සිදුකළ බවත්, තව අඩි 3 1/2ක් හෑරූ පසු මැණික් සහ පිළිම හමුවන බවත් ඔවුන් පොලිසියට පවසා ඇත.මෙහි තිබී අලවංගු, කුලුගෙඩි, නෙළුම් මල් සහිත තට්ටුවක්, කහ දියර බෝතල 2 ක්, පොල්, දෙහි ආදී නිදන් හෑරීමට ගන්නා ද්‍රව්‍ය පොලිසියට හමුව ඇත.ස්්ථානය පිළිබඳ පුරාවිද්‍යා වාර්තාවක් ලබා ගැනීමට පොලිසිය කටයුතු කරයි.සැකකරුවන් අම්පාර මහේස්ත්‍රාත් අධිකරණයට ඉදිරිපත් කිරීමට නියමිතය.ඉඟිනියාගල පොලිසියේ ස්ථානාධිපති පොලිස් පරීක්ෂක පී. එස්. බී. මාගෙදරගම මහතාගේ මෙහෙයවීමෙන් අපරාධ විමර්ශන අංශයේ ස්ථානාධිපති පොලිස් පරීක්ෂක දුලිප ආරියරත්න, පො.සැ. (8384) සුරවීර, පො.කො. (60139) සමරකෝන්, පො. කො. (60194) වන්නිආරච්චි නිලධාරීහු මේ වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>16</day>
    </date>
    <link>http://www.dinamina.lk/2013/08/16/_art.asp?fn=r1308169</link>
    <topic>රන් බඩු වෙන්දේසිය අත්හිටුවයි</topic>
    <author>ගාල්ල දිසා සමූහ</author>
    <content>දකුණු පළාතේ ඇති සමුපකාර ග්‍රාමීය බැංකුවලින් උකස් ගෙන දැනට සින්න වී ඇති රන් භාණ්ඩ වෙන්දේසි කිරීම් වහා ක්‍රියාත්මක වන පරිදි අත්හිටුවන්නැයි දකුණු පළාත් සමුපකාර ඇමැති රෝහණ ප්‍රිය උපුල් මහතා සියලුම සමුපකාර ග්‍රාමීය බැංකුවලට උපදෙස් දී ඇත.මේ බැංකු පද්ධතිය තුළ විශාල රන්භාණ්ඩ තොගයක් උගස් කිරීම යටතේ ඇති බවත් දැනට රටේ පවතින රන්මිල පහළයෑම තුළ බොහෝ බැංකුවලට උගස්කරුවන් මේ ණය වාරික හා පොලී පවා නොගෙවා භාණ්ඩ සින්නවීමට ඉඩහැර ඇතැයිද පෙන්වා දෙයි.අඩුම මිල දර්ශකයක් ඇති මේ කාලපරාසය තුළ කිසිදු රන් වෙන්දේසියක් නොකළ යුතු යැයි උපදෙස් දෙන ඇමැතිවරයා ඉහළ නිලධාරින්ගේ අවසර ලබාගෙන මේවා බැංකුවේ තබා ගන්නැයි දන්වා සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>16</day>
    </date>
    <link>http://www.dinamina.lk/2013/08/16/_art.asp?fn=r13081610</link>
    <topic>වාර්තාගත ලුණු අස්වැන්නක්</topic>
    <author>බන්ධුල ගුණසේකර සහ මාකඳුරේ ධර්මසිංහ</author>
    <content>හම්බන්තොට ලුණු ලේවායෙන් මේ කන්නයේ මෙට්‍රික් ටොන් හත්දහස් පන්සිය (7500) ඉක්මවූ ලුණු අස්වැන්නක් ලබාගැනීමට සමත් වී ඇත.ලංකා ලුණු සමාගම මගින් නිෂ්පාදන කටයුතු සඳහා නව තාක්ෂණික ක්‍රමෝපායන් උපයෝගී කරගැනීම නිෂ්පාදන ධාරිතාව මෙසේ ඉහළ යෑමට හේතුවූ බව සමාගමේ කාර්යය භාර නිලධාරීවරයෙක් පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>16</day>
    </date>
    <link>http://www.dinamina.lk/2013/08/16/_art.asp?fn=r13081611</link>
    <topic>උතුරු මැද ජල මූලාශ්‍රවල ජලය පවිත්‍ර කිරීමට යන්ත්‍රයක්</topic>
    <author>අනුරාධපුර අතිරේක දිස්ත්‍රික් සමූහ නිමල් විජේසිංහ</author>
    <content>උතුරු මැද පළාතේ ක්‍රියාත්මක 3000කට අධික ප්‍රජා මූල ජල යෝජනා ක්‍රම අතරින් වැඩි සංඛ්‍යාවක් මඟින් ජනතාවට බීමට බෙදා හරිනු ලබන භූගත ජලය හොඳ මට්ටමක නැති බව ජල සාම්පල් පරීක්ෂණ වලදී පෙනී ගොස් තිබේ.අනුරාධපුර සහ පොළොන්නරුව දිස්ත්‍රික්කයන්හි කැබිතිගොල්ලෑව, පදවිය, මැදවච්චිය, හොරොව්පතාන, රඹෑව, මැදිරිගිරිය සහ දිඹුලාගල ප්‍රදේශයන්හි ආශ්‍රිත වකුගඩු රෝග පැතිරීයාමට ප්‍රධානතම හේතුවක් ලෙස එම ප්‍රදේශවල ආසනික් විෂ මිශ්‍ර භූගත ජලය පානයට ගැනීම බව ලෝක සෞඛ්‍ය සංවිධානය මෑතකදී අනතුරු අඟවා තිබේ.ඉන් පසු උතුරු මැද පළාත තුළ පිහිටි ප්‍රජා මූල ජල යෝජනා ක්‍රම මඟින් දැනට බෙදා හැරෙන ජලය පානයට අතිශයින් සුදුසු අයුරින් පිරිපහදු කර බෙදාහැරීමේ නව යන්ත්‍රයක් හඳුන්වා දීමට පියවර ගනී. දැනට මූලික වැඩ ආරම්භකර ඇති අනුරාධපුර උතුරු ජල යෝජනා ක්‍රමය මඟින් ආවරණය වන කලාපයේ දැනට ප්‍රජා මූල ජල සැපයුම් මධ්‍යස්ථාන 50ක් ක්‍රියාත්මක වේ. මේ අතරින් 47ක ජලය ගුණාත්මක බවින් ඉතා පහළ තලයක පවතින බව අනාවරණය වී තිබේ.‘ජයිකා’ ආයතනය රුපියල් දසලක්ෂ 22,800ක් වැයකර මෙගා ජල යෝජනා ක්‍රමය මහකනදරාව සහ වාහල්කඩ ජලාශ ආශ්‍රිතව ඉදිකරයි. මේ සම්බන්ධයෙන් කරුණු පැහැදිලි කළ උතුරු මැද ජල සම්පාදන හා ජලපවහන මණ්ඩල නියෝජ්‍ය සාමාන්‍යාධිකාරී එස්. බී. ඒකනායක මහතා අදියර කිපයක් යටතේ මේ ප්‍රජා මූල ග්‍රාමීය ජල යෝජනා ක්‍රම සඳහා ‘රිවර්ස් ඔස්මෝසිස්’ අති නවීන ජල පිරිපහදු යන්ත්‍ර සවිකර පිරිපහදු කටයුතු ඉහළ නංවාලීමට අවශ්‍ය පියවර ගනු ලබනවා. එක්සත් ජනපදය ඇතුළු රටවල් කීපයකින් මේ ජල පිරිපහදු ඒකක මිලදී ගන්නා අතර එක් යන්ත්‍රයක් දසලක්ෂ දෙකක පමණ වටිනාකමකින් යුක්තයි.මේ ජල සම්පත් පිරිපහදු කර අදාළ ප්‍රදේශයන්හි ජනතාවට පානය සඳහා පිරිසිදු ජලය ලබාදීම පිණිස අැති දිනේෂ් ගුණවර්ධන මහතාගේ උපදෙස් මත මුල් අදියර සඳහා රුපියල් දසලක්ෂ 100ක් වෙන්කර දී තිබේ. .</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>16</day>
    </date>
    <link>http://www.dinamina.lk/2013/08/16/_art.asp?fn=r13081612</link>
    <topic>පිරිපුන් පෝෂණයකට දේශීය ආහාරවල වැදගත්කම පෙන්වූ</topic>
    <author>සකුන්තලා ජයසිංහ</author>
    <content>පිරිපුන් පෝෂණයක් සඳහා දේශීය ආහාරවල වැදගත්කම පිළිබඳව කලාකරුවන් සහ දේශීය ආයුර්වේද වෛද්‍යවරුන් දැනුම්වත් කැරේ.ජනතාවගෙන් ඈත්ව යන දේශීය ආහාර රටාවේ ඇති වටිනාකම පිළිබඳව පණිවුඩය පෙරළා ග්‍රාමීය ජනතාව අතරට ගෙන යාමේ අරමුණින් සංවිධානය කළ මේ සාරගර්භ වැඩසටහන අඹන්පොල ශ්‍රී බෝධි රුක්ඛාරාම විහාරස්ථානයේදී පැවැත්විණි. අඹන්පොල ප්‍රාදේශීය මහ ලේකම් ඩබ්ලිව්. එස්. සේනාතිස්ස මහතාගේ මගපෙන්වීම යටතේ සංස්කෘතික කටයුතු දෙපාර්තමේන්තුවේ අඹන්පොල ප්‍රාදේශීය ලේකම් කාර්යාලයේ සංස්කෘතික අංශයේ මෙහෙයවීමෙන් වැඩසටහන පැවැත්විණි.මෙරට ජනතාවගේ පෝෂණය පිළිබඳව සහ හඳුනාගත් සෞඛ්‍ය ගැටලුවලට අනුව සිදු කැර ඇති සමීක්‍ෂණවලින් මන්දපෝෂණයට අමතරව අද ලංකාවේ අධිපෝෂණයද සෞඛ්‍ය ගැටලුවක් දක්වා වර්ධනය වී තිබෙන බවද මුලින් අධික ස්ථුලතාව නගරයට පමණක් තිබුණද අද වනවිට ගමද ඊට නතුවී තිබෙන බව මේ වැඩසටහනේදී අනාවරණය වී ඇත. වැරැදි ආහාර රටාව දේශීය ආහාර සංස්කෘතියේ පවතින යහගුණය පිළිබඳව වැඩසටහන පුරා අවධාරණය කැරිණි.මෙහි ප්‍රධාන දේශනය පැවැත්වූ ප්‍රජා වෛද්‍ය නිලධාරි පී ආර්. ධර්මරත්න මහතා තමා ජීවත්වන පරිසරයේ හැදෙන එළවළු වෙනුවට ආගන්තුක දේශගුණික පරිසරයන්ගේ වගාකරන දේ ආහාරයට ගැනීමෙන් පසුකාලීන සෞඛ්‍ය ගැටලු ඇති වන බවත් මාධ්‍ය ඔස්සේ හඳුන්වාදෙන ක්‍ෂණික ආහාර වත්මන ශ්‍රී ලංකාවේ පෝෂණ හා සෞඛ්‍යය ප්‍රශ්න ගණනාවක් නිර්මාණය කර ඇති බවත් පෙන්වා දුන්නේය.තවද පැරැණි ජනසමාජයේ ආහාර රටාවේ පැවති විවිධත්වය ආහාර රුචිය වර්ධනය කළ බවත් අද පුද්ගලයෙක් ජීවිත කාලය පුරාම ගනු ලබන ආහාර වට්ටෝරුවට ඇතුළත් වන්නේ එළවළු වර්ග පහළොවක් පමණ බවත් පැවසූ වෛද්‍යවරයා අද හඳුනාගෙන ඇති බහුල රෝගවලට ප්‍රමුඛතම හේතුව ආහාර සංස්කෘතියේ ඇතිවී තිබෙන විකෘතිතාව බවත් පැවැසීය.මේ සඳහා මහව ප්‍රාදේශීය සභාවේ උප සභාපති නිමල් වික්‍රමසිංහ, අඹන්පොල ප්‍රාදේශීය ලේකම් ඩබ්. එස්. සේනාතිස්ස යන මහත්වරුද ආයුර්වේද සංරක්‍ෂණ මණ්ඩලය සහ සංස්කෘතික බලමණ්ඩලයේ නිලධාරින්, ප්‍රදේශයේ කලාකරුවන් සහ වෛද්‍යවරුන් ඇතුළු විශාල පිරිසක්ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>16</day>
    </date>
    <link>http://www.dinamina.lk/2013/08/16/_art.asp?fn=s1308161</link>
    <topic>ආසියානු යෞවනයේ උන්මාදය තේමා කොටගත්</topic>
    <author>ප්‍රින්ස් ගුණසේකර</author>
    <content>වසර 4කට වරක් පැවැත්වෙන ආසියාතික ක්‍රීඩක ක්‍රීඩිකාවන්ගේ දෙවැනි ක්‍රීඩා මහෝත්සවය චීනයේ නැංජින් හිදී අද ආරම්භ වේ. ලොව දැවැන්තම ක්‍රීඩා තරගාවලි ලෙස සැලකෙන ඔලිම්පික් පොදුරාජ්‍ය මණ්ඩල හා ආසියානු ක්‍රීඩා උළෙල කිහිපයම සංවිධානය කොට හසල අත්දැකීම් ඇති චීනය අද ආරම්භවන ආසියානු යොවුන් ක්‍රීඩා උළෙල තවත් නැවුම් අත්දැකීමක් බවට පත් කිරීමේ අභිලාෂයෙන් පසුවේ. “ආසියානු යෞවනයේ උන්මාදය” යන තේමාව යටතේ සංවිධානයවු මේ ක්‍රීඩා උළෙලට ආසියාවේ ර‍ටවල් 44ක ක්‍රීඩක ක්‍රීඩිකාවෝ 2641ක් සහභාගී වෙති. ක්‍රීඩා 16ක් පැවැත්වෙන අතර ඊට අදාළ ඉසව් ගණන 118ක් වේ.විචිත්‍රවත් සමාරම්භක උළෙල නැංජින් ඔලිම්පික් ක්‍රීඩා සංකීර්ණයේදී පැවැත්වීමට විධිවිධාන යොදා ඇති අතර චීන සාම්ප්‍රදායක නර්තනාංග රැසක් ඇතුළත් කොට ඇතැයි පවසති. වසර 2017දී මේ ක්‍රීඩා උළෙල මීලගට පැවැත්වෙන්නේ හම්බන්තොට බැවින් සමාරම්භක ආචාර පෙළපාලියේදී ශ්‍රී ලංකාවේ අසිරිය විදහා දැක්වෙන විශාල ප්‍රමාණයේ ඡායාරූප කිහිපයක් ප්‍රදර්ශනය කිරීමටද සැලසුම් කොට ඇත.ශ්‍රී ලංකා කණ්ඩායම ටෙනිස් ක්‍රීඩක ෂාමල් දිසානායකගේ නායකත්වයෙන් සමාරම්භක උළෙලට එක්වෙයි. ශ්‍රී ලංකා ක්‍රීඩක ක්‍රීඩිකාවෝ මලල ක්‍රීඩා, පිහිනුම්, සත් සාමාජික රගර්, වෙඩි තැබීම, ස්කොෂ්, ටේබල් ටෙනිස්, ටෙනිස් හා බර ඉසිලීම යන ක්‍රීඩාවලට එක්වන අතර 37ක ගෙන් යුත් පිරිසක් නැංජින් ක්‍රීඩා ගම්මානයේ සිටිති.අසල්වැසි ඉන්දියාවට ජාත්‍යන්තර ඔලිම්පික් කමිටුවේ තහනමක් පැනවී ඇති හෙයින් ඉන්දීය ධජය ක්‍රීඩාංගණයේ එසවීමේ අවස්ථාවද අහිමි වී ඇත. ඉන්දීය ක්‍රීඩා කණ්ඩායමට පනස් අට දෙනෙකු ඇතුළත්වන අතර ඔවුහු නැංජින් ක්‍රීඩා උළෙලට එක්වනුයේ ඔලිම්පික් ධජය යටතේ වීම විශේෂත්වයකි.ආසියානු යොවුන් ක්‍රීඩා උළෙල පැවැත්වෙන නැංජින් ක්‍රීඩා සංකීර්ණයේදීම ලබන වසරේ යොවුන් ඔලිම්පික් ක්‍රීඩා උළෙල පැවැත්වෙන හෙයින් මෙය හොඳ පෙරහුරුවක් බව චීන ක්‍රීඩා බලධාරීහු පවසති.ශ්‍රී ලංකා ක්‍රීඩක ක්‍රීඩිකාවන් ඉතා හොඳ මානසික මට්ටමකින් පසුවන අතර ඉදිරි දිනවලදී තරගවලට හොඳින් පිවිසෙනු ඇතැයි කණ්ඩායම භාර ප්‍රධානී ඔලිවියා ගමගේ මහත්මිය පැවැසුවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>16</day>
    </date>
    <link>http://www.dinamina.lk/2013/08/16/_art.asp?fn=s1308162</link>
    <topic>මහේල කැරිබියන් ප්‍රිමියර් ලීග් තරගාවලියට</topic>
    <author/>
    <content>ශ්‍රී ලංකා පිතිකරු මහේල ජයවර්ධන මේ දිනවල පැවැත්වෙන කැරිබියන් ප්‍රිමියර් ලීග් තරගාවලියේ ට්‍රිනිඩෑඩ් ඇන්ඩ් ටොබැගෝ රෙඩ් ස්ටීල් කණ්ඩායමට එක්වනු ඇත.ජයවර්ධන ඊයේ සවස කැරිබියන් බලා පිටත්ව යාමට නියමිතව තිබිණි. ඔහු, හෙට කිංග්ස්ටන්හිදී සාන්ත ලුසියා සොක්ස් කණ්ඩායම සමග පැවැත්වෙන තරගයේදී ට්‍රිනිඩෑඩ් කණ්ඩායමට එක්වනු ඇතැයි අපේක්ෂා කෙරේ.කැරිබියන් ප්‍රිමියර් ලීග් තරගාවලියට සම්බන්ධ වන දෙවැනි ශ්‍රී ලාංකික ක්‍රීඩකයා ජයවර්ධන වනු ඇත. පළමුවැන්නා වූ මුත්තයියා මුරලිදරන් ජැමෙයිකා ටලාවාස් කණ්ඩායමට ක්‍රීඩා කරමින් සිටී. ට්‍රිනිඩෑඩ් ඇන්ඩ් ටොබැගෝ රෙඩ් ස්ටීල් කණ්ඩායමට ක්‍රීඩා කරන රොස් ටේලර්, කෙවින් ඕබ්‍රයන් හා ඩේවි ජේකබ්ස් සමග සිවුවැනි විදෙස් ක්‍රීඩකයා ලෙස ජයවර්ධන එක්වනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>16</day>
    </date>
    <link>http://www.dinamina.lk/2013/08/16/_art.asp?fn=s1308163</link>
    <topic>ශ්‍රී ලංකාව ප්‍රථම වතාවට දිවා-රාත්‍රී ටෙස්ට් තරගයක?</topic>
    <author/>
    <content>ශ්‍රී ලංකාව හා පාකිස්තානය අතර දිවා රාත්‍රී ටෙස්ට් ක්‍රිකට් තරගයක් ක්‍රීඩා කිරීමේ යෝජනාවක් පාකිස්තාන ක්‍රිකට් මණ්ඩලය විසින් ශ්‍රී ලංකා ක්‍රිකට් ආයතනයට ඉදිරිපත් කර තිබේ.ලබන දෙසැම්බර්-ජනවාරි වකවානුවේ ශ්‍රී ලංකා ක්‍රිකට් කණ්ඩායමේ එක්සත් අරාබි එමීර් රාජ්‍ය සංචාරයට ඇතුළත් ටෙස්ට් තරග තුනෙන් දෙකක් පැවැත්වීමට නියමිතව තිබෙන ඩුබායි හා අබුඩාබි ක්‍රීඩාංගණ දිවා රාත්‍රි ටෙස්ට් තරගයක් පැවැත්වීමට සුදුසු තත්ත්වයේ තිබෙන බව පාකිස්තාන ක්‍රිකට් මණ්ඩලයේ අදහස වී තිබේ.“විදුලි ආලෝක මධ්‍යයේ ටෙස්ට් තරගයක් පවත්වමු යැයි අපි යෝජනා කර තිබෙනවා” පාකිස්තාන ක්‍රිකට් මණ්ඩලයේ ප්‍රකාශක නදීම් සර්වාර් පවසයි. “දිවා රාත්‍රි ටෙස්ට් තරගයක් අත්හදා බලන්න අපි උනන්දුවෙන් සිටිනවා. ක්‍රීඩාංගණ මේ සඳහා සුදුසුයි. ඊටත් දෙසැම්බර් ජනවාරි කාලයේ පින්නේ සාධකයත් නැහැ.”දිවා රාත්‍රි පළමු පෙල හෝ ටෙස්ට් ක්‍රිකට් තරගයක් ශ්‍රී ලංකාව තවමත් අත්හදා බලා නැත. මේ කාරණය පිළිබඳව ශ්‍රී ලංකා ක්‍රිකට් ආයතනය තවමත් දීර්ඝ වශයෙන් සාකච්ඡා කර නැති බව පවසන ශ්‍රී ලංකා ක්‍රිකට් සභාපති ජයන්ත ධර්මදාස මහතා, මේ සාකච්ඡාවලදී ලොකු බාධක මතු නොවුනහොත් විදුලි ආලෝක මධ්‍යයේ තරගය පැවැත්වීමට ශ්‍රී ලංකාව එකඟ වනු ඇති බවට අඟවයි.“මෙය අපට ගැළපෙන්නේ නැති බව එකම හේතුව නම් අපි ‘බැහැ’ කියා නොකිව යුතුයි” ධර්මදාස මහතා කියයි. “අතීතයේදී ක්‍රිකට් ක්‍රීඩාවට ඕවර පනහේ තරග එකතු වුනා. ඊට පස්සේ විස්සයි20. අනාගතයේදී එය දිවා රාත්‍රි ටෙස්ට් තරග වේවි. පළමු දිවා රාත්‍රි ටෙස්ට් තරගයක කොටස්කරුවන් වන්න ලැබුනොත් එය අපට හොඳ දෙයක් වේවි. ජනතාව ඒ ගැන අවධානයෙන් සිටීවි. මේ ගැන මා ක්‍රිකට් කමිටුව, තේරීම් නිළධාරීන් හා ක්‍රීඩකයන් සමග කතා කළ යුතුව තිබෙනවා. ඒ නිසා ඒ සාකච්ඡාවල ප්‍රතිඵල කුමක් වේවිදැයි අපි බලා සිටිමු”..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>16</day>
    </date>
    <link>http://www.dinamina.lk/2013/08/16/_art.asp?fn=s1308164</link>
    <topic>ශ්‍රීමත් ඉයන් බොතම්ගේ පළමු අන්තර්ජාතික පාගමන</topic>
    <author>ෆවුස් මොහොමඩ්</author>
    <content>විවිධ සුබසාධන කටයුතු වෙනුවෙන් එංගලන්තයේ නොයෙකුත් පළාත්වල පා ගම‍නේ නිරතවූවත් පළමු වරට එංගලන්තයෙන් පිට පා ගමනක නිරතවීමට ලැබීම සතුටට කරුණක් බව එංගලන්ත ක්‍රිකට් පිලේ හිටපු ශ්‍රේෂ්ඨ ක්‍රීඩක ශ්‍රීමත් ඉයන් බොතම් මහතා ප්‍රකාශ කළේය.සුබසාධන කටයුතු මෙහෙයවීමට ඔහු විසින්ම මීට දශක ගණනාවකට පෙර ආරම්භ කළ ලෝරියස් පදනම මගින් තාරුණ්‍යයට හෙටක් සංවිධානය හා ශ්‍රී ලංකා යූත් සමග එක්ව සංවිධානය කර ඇති බොතම් ගේ ‘බීෆීස් බිග් වෝක් - 2013’ පා ගමන සම්බන්ධව ඊයේ පස්වරු කොළඹ කිංග්ස්බරි හෝටලයේ පැවැති මාධ්‍ය හමුවේදි ඔහු මේ බව සඳහන් කළේය. මෙවර ඔහු‍ගේ පා ගමන එංගලන්තයෙන් පිටත දී පැවැත්වෙන බැවින් ඊට අන්තර්ජාතික මට්ටමෙන් විශාල අවධානයක් යොමුවනු ඇතැයි ද ඒ මහතා කීවේය.මේ සුවිශේෂී පා ගමන ශ්‍රී ලංකාවේ දුෂ්කර‍ පළාත්වල වෙසෙන ක්‍රීඩා දස්කම්වලින් පිරිපුන් දරුවන්ගේ ක්‍රීඩා කුසලතා ඔප් නැංවීමට අරමුදල් රැස් කිරීමේ අරමුණින් සිදු කෙරෙන්නකි. මේ පාගමනෙන් රැස්වන සියලු මුදල් ඒ සදහා යොදවන බව ශ්‍රීමත් ඉයන් බොතම් මහතා කීවේය.මේ පා ගමනට ලෝ ප්‍රකට ක්‍රිකට් ක්‍රීඩකයන් මෙන්ම වෙනත් ක්‍රීඩාවන් හී නිරතවන ක්‍රීඩක ක්‍රීඩිකාවන් රැසක් ද එක්වීමට නියමිතය. බ්‍රයන් ලාරා, කපිල් ‍දේව්, සවුරවු ගැංගුලි, කුමාර් සංගක්කාර, මහේල ජයවර්ධන ද මීට එක්වීමට නියමිතය. මීට අමතරව පාර්ලිමේන්තු මන්ත්‍රී නාමල් රාජපක්ෂ මහතා ඇතුළු තරුණ දේශපාලඥයන් රැසක් ද මීට එක්වනු ඇත.ලබන නොවැම්බර් මස 1වැනිදා යාපනය දිස්ත්‍රික්කයේ මාන්කුලම් නගරයෙන් ආරම්භ කෙරෙන ‘බී‍ෆිස් බිග් වෝක් ‘ පා ගමන කිලිනොච්චිය, වවුනියාව, මහනුවර, කොළඹ හරහා හම්බන්තොට නගරය දක්වා පැවැත්වේ.දින 8ක කාලයක් පුරා පැවැත්වෙන බොතම්ගේ පා ගමන නොවැම්බර් මාසයේ 8වැනිදා හම්බන්තොටින් නිමාවට පත්වේ. නොවැම්බර් මාසයේ 10වැනිදා ශ්‍රී ලංකාවේ පැවැත්වීමට නියමිත පොදුරාජ්‍ය මණ්ඩලයීය රටවල නායකයන්ගේ සමුළුවට සමගාමීව පැවැත්වෙන මේ පාගමනේ නිමාව සනිටුහන් වන්නේ සමුළුව පැවැත්වෙන හම්බන්තොට හම්බන්තොට ජාත්‍යන්තර සම්මේලන මධ්‍යස්ථානය අසළින්ය.2004 වසරේ සුනාමි ව්‍යවසනයෙන් පසු ශ්‍රී ලංකාවට පැමිණ ඉන් විපතට පත්වූවන්ගේ දුක සැප සොයා බැලීමට දකුණු පළාතේ කළ සංචාරය තමාට කිසිදිනෙක අමතක නොවන්නක් බව කී ඒ මහතා විපතට පත්වූවන්ගේ දරුවන් වෙනුවෙන් විවිධ සුබසාධන කටයුතුවල නිරතවීමට ලැබීම ඉතා සංවේදීජනක සිදුවීමක් වූ බව ද කීවේය.සිය පළමු අන්තර්ජාතික පා ගමන ශ්‍රී ලංකාවේ පැවැත්වීමට ලැබීම ඒ සංවේදිජනක සිදුවීම යළි සිහිපත් කිරීමකැයි ද ඒ මහතා පැවැසීය. සිය පා ගමනට එක්වීමට ඔහු ක්‍රීඩාවට ලැදි ජනතාවට විවෘත ආරාධනාවක් කළේය.තාරුණ්‍යයට හෙටක් සංවිධානයේ සභාපති පාර්ලි‍මේන්තු මන්ත්‍රී නාමල් රාජපක්ෂ මහතාගේ මැදිහත්වීම නොවන්නට මෙවැනි ‍ඓතිහාසික පා ගමනක් ශ්‍රී ලංකාවේ සංවිධානය කිරීමට අවස්ථාව නොලැබෙන බව කී බොතම් මහතා, ඒ සම්බන්ධව ඔහුට ස්තූතිය පළ කිරීමට අමතක නොකළේය.  .</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>16</day>
    </date>
    <link>http://www.dinamina.lk/2013/08/16/_art.asp?fn=s1308165</link>
    <topic>හෙල්ල විසි කිරීමේ ක්‍රීඩිකා ලක්මාලි අද මොස්කව් පිටියේ</topic>
    <author/>
    <content>රටවල් 206ක සහභාගිත්වයෙන් පැවැත්වෙන 14 වැනි ලෝක මලල ක්‍රීඩා ශූරතාවලියේ ශ්‍රී ලංකාවේ පදක්කම් බලාපොරොත්තුව වන හෙල්ල විසි කිරීමේ ක්‍රීඩිකා නදීකා ලක්මාලි අද මොස්කව් තරග බිමට පිවිසෙයි.ලබන ඉරිදා පැවැත්වීමට නියමිත කාන්තා හෙල්ල විසි කිරීමේ ඉසව්වේ අවසාන තරගයට හොඳම ක්‍රීඩිකාවන් දොළොස් දෙනෙකු තෝරා ගැනීම සඳහා පැවැත්වෙන සුදුසුකම් ලබා ගැනීමේ තරග වට අද ශ්‍රී ලංකා වේලාවෙන් පෙරවරු 11 සිට පැවැත්වේ.ලක්මාලි මේ තරග වාරයේ කැපී පෙනෙන දස්කම් දක්වා තිබේ. 2013 ආසියානු ග්‍රොන් ප්‍රී තරගමාලාවේ පිට පිට රන් පදක්කම් 3ක් දිනා ගත් ඇය ලෝක මලල ක්‍රීඩා ශූරතාවලියේ සුදුසුකම් මට්ටමට පිවිසියාය. පූනේ හි පැවැති ආසියානු මලල ක්‍රීඩා ශූරතාවලියේදී ලෝකඩ පදක්කමක් ලබා ගැනීමට ලක්මාලි සමත් වූවාය.“මම මේ අවුරුද්දේදී හොඳින් තරග කරමින් ආසියානු ග්‍රොන් ප්‍රී තරග තුනක අපරාජිතව සිටියා. ආසියානු ශූරතාවලියේ මා දිනා ගත් ලෝකඩ පදක්කම ගැන මා සෑහීමට පත්ව සිටිනවා.ඒ දක්ෂතාව නිසා ලෝක ශූරතාවලියේ තරග කරන්න ස්ථානයක් මට ලැබුනා. නමුත් මේ තරගය අසීරු එකක්. කොහොම වෙතත්, ඉදිරියට යන්න මම මගේ උපරිම උත්සාහය දරනවා’ යැයි ලක්මාලි කියා සිටියාය. නදීකා ලක්මාලිගේ මූලික ඉලක්කය වනු ඇත්තේ ඇගේ ශ්‍රී ලංකා දක්ෂතාව අභිබවා යාමය.“මට ලැබුනු සෑම අවස්ථාවකදීම මා දියුණු වී සිටිනවා. මට වුවමනා වී තිබෙන්නේ මගේ ශ්‍රී ලංකා වාර්තාව දියුණු කරගෙන ඉදිරියට යන්නයි.”එහෙත් ඇයට කාන්තා හෙල්ල විසි කිරීමේ ඉසව්වේදී ප්‍රබල අභියෝගයකට මුහුණ දීමට සිදුවනු ඇත. ජර්මනියේ ක්‍රිස්ටිනා ඔබර්ග්ෆොල් ට මේ ඉසව්වේ රන් පදක්කමක් දිනා ගැනීමට මේ තරගාවලිය තරම් තවත් අවස්ථාවක් නොලැබෙනු ඇත. මේ ඉසව්වේ ඔලිම්පික් ශූරිය හා ලෝක වාර්තාව උසුලන චෙකොස්ලොවේකියාවේ බාබොරා ස්පොටකොවා ‘ප්‍රසූත නිවාඩුවක’ යෙදී සිටින බැවින් 31 හැවිරිදි ඔබර්ග්ෆොල් ට රන් දිනා ගැනීමේ මහඟු අවස්ථාවක් උදා වී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>16</day>
    </date>
    <link>http://www.dinamina.lk/2013/08/16/_art.asp?fn=s1308166</link>
    <topic>තරග පාවා දුන් බව අසිෆ් පිළිගනී</topic>
    <author/>
    <content>2010 වසරේ ලෝඩ්ස් ටෙස්ට් තරගය පාවාදුන් බවට පාකිස්තාන හිටපු වේග පන්දු යවන ක්‍රීඩක මොහමඩ් අසිෆ් ප්‍රසිද්ධියේ පිළිගෙන තිබේ.හත් වසරක තරග තහනමකට ලක්වී අවුරුදු තුනකට ආසන්න කාලයකට පසුව අසිෆ් කරච්චි මාධ්‍ය සමාජයේදී ප්‍රකාශයක් කරමින් සමාව ඉල්ලා සිටියේ කිසිම කොන්දේසියක් ඉදිරිපත් නොකරමිණි.“2011දී ජගත් ක්‍රිකට් කවුන්සලය විසින් ලබා දුන් දඬුවම මා පිළිගන්නවා” අසිෆ් මාධ්‍ය සාකච්ඡාවකදී කියා සිටියේය. “මගේ ක්‍රියාවෙන් මගේ ආදරණීය රටටත්, පාකිස්තානයේ හා ලෝකයේ සිටින ක්‍රීඩා ලෝලීන්ටත් සිදුවූ අවනම්බුව ගැන මා සමාව අයැද සිටිනවා. මගේ ක්‍රීඩා දිවියේ අවස්ථා ගැන ආපසු හැරී බලන විට මට හරි දුකක් ඇති වෙනවා”.“මගේ තහනම අවසන් වූ වහාම උත්සාහ කරන බවට මගේ රටේ නිදහස් දිනයේදී (පෙරේදා) මා පොරොන්දු වෙනවා. මේ සිද්ධිය නිසා මගේ පවුලත් පීඩා වින්දා. ඒ නිසා, ක්‍රීඩාවේ සියළුම ලෝලීන් නැවත මා පිළිගනු ඇතැයි යන බලාපොරොත්තුවෙන් අලුත් ජීවිතයක් අරඹන්න මට ඕන.”“මගේ තහනම අවසන් වන විට මගේ රට නියෝජනය කිරීමට සුදුසු තත්ත්වයේ සිටීම සඳහා මට පළමු පෙල ක්‍රිකට් ක්‍රීඩාවේ යෙදෙන්න අවසර දෙන මෙන් මා ජගත් ක්‍රිකට් කවුන්සලයෙන් ඉල්ලා සිටිනවා” යනුවෙන් මොහමඩ් අසිෆ් වැඩි දුරටත් ප්‍රකාශ කර සිටියේය.ලෝඩ්ස් තරගයේදී හිතාමතාම ‘නෝ බෝල්’ පන්දුවක් යැවූ බවට ඔප්පු වූ අසිෆ්ගේ තරග තහනමේ අවම වසර පහ අවසන් වන විට ඔහුගේ වයස අවුරුදු 33ක් වනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>16</day>
    </date>
    <link>http://www.dinamina.lk/2013/08/16/_art.asp?fn=s1308167</link>
    <topic>කතරගම ප්‍රාදේශිය සභා ක්‍රිකට් කණ්ඩායමට ජය</topic>
    <author>ඌව වෙල්ලස්ස විශේෂ</author>
    <content>මොනරාගල දිස්ත්‍රික් ප්‍රාදේශිය සභා මන්ත්‍රී සංසදය දෙවැනි වරටත් සංවිධාන කළ ප්‍රාදේශිය සභා හා අමාත්‍ය කාර්යාල මණ්ඩල අතර සැහැල්ලු පන්දු ක්‍රිකට් තරගාවලියේ ජය හිමිකර ගැනීමට කතරගම ප්‍රාදේශිය සභා කණ්ඩායම සමත්විය.මොනරාගල නාගරික ක්‍රීඩාංගණයේදී පසුගියදා පැවැති තරගයේ අනුශූරතාව මඩුල්ල ප්‍රාදේශිය සභා ක්‍රිකට් කණ්ඩායමට හිමිවිය. .</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>16</day>
    </date>
    <link>http://www.dinamina.lk/2013/08/16/_art.asp?fn=f1308161</link>
    <topic>“කැලෑ පොජ්ජේ මං ගච්චනකොට උගුල් පොජ්ජ හමුවෙනවා...”</topic>
    <author>අන්දොස් සොයන්නේ</author>
    <content>ජනාධිපති මහින්ද රාජපක්‍ෂ මහතා පසුගිය සිකුරාදා හෙලිකොප්ටර් යානයකින් දෙහිඅත්තකණ්ඩියේ සඳුන්පුරට පැමිණීයේ හේනානිගල පැවැති ආදිවාසී දිනය සැමරීම සඳහාය. ඉතා සතුටු සිනහවකින් මුව සරසාගෙන සිටි ජනාධිපතිතුමා වෛද්‍ය සරත් වීරසේකර මහතා සමඟ මෝටර් රථයෙන් හේනානිගලට ළඟා විය. ජනාධිපතිවරයා වන්නිල ඇත්තෝ පිළිගත්තේ ඉතා උනුසුම්වය.“මේ තියෙන්නේ සත්තු පොච්චට අටවන උගුල් පොච්ච”වන්නිල ඇත්තෝ ජනාධිපතිතුමාට කීය.“කැළෑ පොච්චට මං ගච්චන කොට උගුල් පොච්චා හමු වෙනවා...” යැයිද වන්නිල ඇත්තෝ කීය. ජනාධිපතිවරයා ඉතා උනන්දුවෙන් වන සත්ව උගුල් දෙස බලා සිටි අතර වන්නිල ඇත්තෝ ජනාධිපතිවරයා ප්‍රධාන පීඨිකාව වෙත කැඳවාගෙන ගියේ ඉන් අනතුරුවය.ප්‍රධාන පීඨිකාවේ පී. බී. ඒකනායක, ලක්ෂ්මන්, ශ්‍රියාණි, සරත් ඇතුළු පිරිසක් අසුන් ගෙන සිටි අතර ජනාධිපති පැමිණීමත් සමඟ ඔවුන් සියලු දෙනා නැගී සිටියහ. වැදි නායකයා සමඟ පිළිසඳරේ යෙදුණු ජනාධිපතිතුමා පෙර දින පැවැති මන්ත්‍රීවරුන්ගේ හා ආදි වාසීන්ගේ ක්‍රිකට් තරගය පිළිබඳ අදහස් දැක්වීය.වැදි ජනයාට ‘ආදිවාසීන්’ කියා අමතනවාට කැමැති නෑ‘සරම ඇඳගෙන හිටියත් ආදිවාසීන් හොඳට ක්‍රිකට් ගැහුවා. කළු බණ්ඩාගේ දක්‍ෂතා හොඳින් පෙන්නුම් කළා. කළු බණ්ඩා දක්‍ෂ ක්‍රීඩකයෙක් ජනාධිපතිතුමා ප්‍රසංශනීය අයුරින් කළුබණ්ඩා ගැන කීය.රතුගල, දඹාන, හේනානිගල,වාකරේ, ප්‍රදේශවල ඉන්නේ වැදි ජනතාවයි. ආදිවාසීන් කියා මන්ත්‍රණය කරනවාට මේ අය කැමැති නැහැ. මේ අය වැදි ජනතාව, ඒ අයට අපි ගෞරවය ලබා දිය යුතුයි. ජනාධිපතිවරයා කීවේය.එදා රට එක්සේසත් කළ දුටු ගැමුණු රජුගේ සේනාව රැස් කර තිබුණේ මෙම ස්ථානයේයි. සේනාව රැස්කර තිබූ නිසා සේනාව - හේනානිගල ලෙස ප්‍රසිද්ධ වුණා. එදා දුටුගැමුණු රජු රට එක්සේසත් කළ ස්ථානයට මෙදා රට එක්සේසත් කළ ජනාධිපතිතුමාගේ පැමිණීම දෛවෝපගත සිදුවීමක් බව වෛද්‍ය සරත් වීරසේකර මහතා කීය. දිවා ආහාරයෙන් පසු උත්සවය නිමා විය. සරත් වීීරසේකර කැටුව හසලක බලා යන අතර මගදී හමු වූ පාසල් දරුවන් හා කතා කිරීමටද ජනාධිපතිතුමා අමතක නොකළේය.ජනාධිපති රුව ඇඳී චිත්‍රයක් පාසල් දරුවෙක් ජනාධිපතිතුමාට පිළිගැන්වීය. දරුවාගේ හිස පිරිමදිමින් චිත්‍රය සුරතට ගත් ජනාධිපතිවරයා එය සුරතේ තද කර ගත්තේය. “දරුවො හරි අහිංසකයි. ඒ දරුවට පොත්පත් ටිකක් පාට කූරු ටිකක් යවන්න” ජනාධිපතිතුමා ආරක්ෂක නිලධාරියාට කීය.ගාමිණී රටට ආඩම්බරයක්හසලක ගාමිණීගේ පිළිරුවට පුෂ්පෝපහාර දැක්වූ ජනාධිපතිතුමා ගාමිණීගේ මෑණියන් හා පවුලේ අය හමුවීමට ඔහුගේ නිවසටද ගියේය.මවගේ් සුවදුක් විමසූ ජනාධිපතිවරයා ගාමිණී රටටම ආඩම්බරයක් ඇති කළ දරුවෙක් බව කීය.දයාසිරි යනකොට රනිල් සිංදු කියයිපසුගිය බදාදා ශ්‍රී ලංකා නිදහස් පක්‍ෂ ප්‍රධාන කාර්යාල පුවත්පත් සාකච්ඡාවක් පැවැතිණි. මෛත්‍රීපාල සිරිසේන, සුසිල් ප්‍රේම ජයන්ත, මහත්වරු ඊට එක් වූහ.“පළාත් පාලන ආයතනවල විපක්‍ෂ මන්ත්‍රීවරු රජයට එන්න පොර කනවා. රජයට මේ තත්ත්වය බේරා ගන්න අමාරුයි. දැන් වයඹ මධ්‍යම පළාත් සභා අපේක්‍ෂකයන් එන්න අහනවා. මෙහෙම ගියොත් විපක්‍ෂයකුත් නැති වෙනවා. දයාසිරි පාර්ලිමේන්තුවේ විශේෂ ප්‍රකාශයක් කරමින් රජයට එක් වුණා. රනිල් ඒ වෙලාවෙ මේසයට තට්ටු කරමින් සින්දු කිව්වා. හොඳ කථිකයො යන එකට රනිල් සතුටුයි.” මහින්දානන්ද අළුත්ගමගේ කීය.ශෂේන්ද්‍රගේ ජීප් රථය ජලකඳකට හසුවේශෂේන්ද්‍ර රාජපක්‍ෂ මහතා යාල සිට කුමන වනෝද්‍යානය දක්වා ගමන් කළේ කතරගම ඇසළ මංගල්‍යයට පැමිණි හින්දු බැතිමතුන්ගේ පහසුකම් පිළිබඳ ;සායා බැලීමටය. කුඹුකන් ඔයේ ජල මට්ටම ඉහළ ගොස් ඇති බැවින් ඒ හරහා ගමන් කිරීම අනතුරුදායක බව ආරක්ෂක නිලධාරීන් මහ ඇමැතිවරයාට උපදෙස් දුන්නේ ය.“බයේ වෙව්ලනවානේ මැරෙන්න ඔය තරම් බය වෙන්න එපා” යැයි කී මහ ඇමැතිවරයා ජීප් රථය ඉදිරියට ගෙන යන ලෙස රියදුරට අණ කළේය. ජීප් රථය කුඹුකන් ඔයේ ජලකඳට හසුවීමට ගත වූයේ නිමේෂයකි. ජීප් රථය දියේ ගිලෙද්දී ක්‍ෂණිකව ක්‍රියාත්මක වූ මහ ඇමැතිවරයා සුක්කානම සියතට ගෙන කුඹුකන් ඔයේ ජල කඳ දෙබෑකරගෙන නිරුපද්‍රිතව ගොඩබිමට පැමිණියේය. තෙත බරිතව සිටි මහ ඇමැති දුටු ජනතාව සැනසුම් සුසුම් හෙලූහ.පාඨලීගේ දුරකතනයට තර්ජන ගර්ජනකාර්මික තාක්‍ෂණ ආයතනය විසින් කිරිපිටිවල ඩී. සී. ඩී. අඩංගු බවට තහවුරු කළ වාර්තාවක් පසුගිය සතියේ ප්‍රකාශයට පත් කළේ ය. කුඩා දරුවාගේ සිට මහල්ලා දක්වා දිනපතා පානය කරන කිරිපිටිවලින් බහුතරය ආනයනික කිරිපිටි වීමෙන් ඒ පිළිබඳ දැඩි කතා බහට ලක් විය.වාර්තාව එළිදැක්වීමත් සමඟ වහාම ක්‍රියාත්මක වූ සෞඛ්‍ය බලධාරීන් ඩී. සී. ඩී නැමැති විෂ රසායනික ද්‍රව්‍ය අඩංගු කිරිපිටි අලෙවිය තහනම් කෙළේ ය. ඉන් අනතුරුව පාඨලී චම්පිකගේ අමාත්‍යාංශයට දුරකථන ඇමතුම්වලින් නම් කිසිඳු අඩුවක් නොවීය.නොනවත්වා නාදය වූ දුරකථනවලින් ලැබුණේ තර්ජනය හා ගර්ජනය. තත්ත්වය එසේ තිබියදී පසුගිය සඳුදා නවසීලන්ත තානාපතිනිය ඉන්දියාවේ සිට ශ්‍රී ලංකාවට පැමිණියේ කිරිපිටි ප්‍රශ්නය පිළිබඳ පාඨලී සමඟ කථා කිරීමට ය. පැයක් පමණ සාකච්ඡා කළද එම සාකච්ඡාව එතරම් සාර්ථක එකක් නොවී ය.ජාතික හෙළ උරුමයේ නායකත්ව මණ්ඩලය නායක ඕමල්පේ සෝභිත හිමියන්ගේ ප්‍රධානත්වයෙන් පක්‍ෂ මූලස්ථානයේ දී පසුගියදා රැස් විය. චම්පික රණවක, උදය ගම්මන්පිල, පූජ්‍ය අතුරලියේ රතන, නිශාන්ත ශ්‍රී වර්ණසිංහ, යන මහත්වරු ඊට එක් වූහ. කිරිපිටි අර්බුදය පිළිබඳ මෙහිදී ඕමල්පේ සෝභිත හිමියන් ගේ අවධානය යොමු විය. අපි බීලා තියෙන්නේ කිරි පිටි ද? නැතිනම් වසද? අපේ රට අද විදේශ රටවල කිරිපිටිවලට ඇබ්බැහි වෙලා.පුංචි කාලේ අපි බිව්වෙ එළකිරි, එළකිරි සෙම කියලා අපේ ගම්වල අම්මල ඒකට ඉඟුරු කෑල්ලක් දානවා. මොනවද මේ ඩී. සී. ඩී විෂ රසායනය හා වේ ප්‍රෝටීන් කියන්නේ යැයි ඕමල්පේ හිමියෝ පාඨලීගෙන් ප්‍රශ්න කෙළේ ය.පාඨලී ඒ පිළිබඳ දීර්ඝ විස්තරයක් කෙළේ ය. කිරිපිටි වල ඩී. සී. ඩී තිබේ නම් ඒවා වෙළෙඳ පොළෙන් ඉවත් කිරීමේ වගකීම තියෙන්නේ සෞඛ්‍ය අමාත්‍යාංශයට යි. ප්‍රශ්න ආවරණය කරන්නේ ආහාර පනතෙනුයි. කාටවත් බෝලෙ එහාට මෙහාට දාන්න බැහැ. පාරිභෝගික අධිකාරියට වගකීම පැවරී තිබෙනවා යැයි නිශාන්ත ශ්‍රී වර්ණසිංහ මහතා කීය.දේශීය කිරි පිටි හා එළකිරි නඟා සිටුවීමට මෙය හොඳ අවස්ථාවක් යැයි අතුරලියේ හිමි කීහ.රටේ ජනතාවගේ ආකල්පවල වෙනසක් කළොත් රටේ ඉන්න කිරි ගවයන්ගෙන් රටේ කිරි අවශ්‍යතාව සපුරා ගන්න පුළුවන් බව ගම්මන්පිල කීය.ජනාධිපතිතුමාගේ කරුණා මහිමයදඹුල්ල නිවසේ දී බිරිය හා දරුවන් සමඟ සතුටු සාමීචියේ යෙදී සිටි ජනක බණ්ඩාර තෙන්නකෝන් මහතා පසුගිය බදාදා හදිසියේ රෝගාතුරු විය. ලය ප්‍රදේශයේ ඇතිවූ වේදනාවක් හේතුවෙන් ඒ මහතා කඩිනමින් දඹුල්ල රෝහලට ගෙන යාමට පවුලේ අය ක්‍රියා කළහ. අනතුරුව තෙන්නකෝන් මහතා දඹුල්ලෙන් නුවර මහ රෝහලට ගෙන යෑමට තීරණය කර තිබියදී සිද්්ධිය දැනගත් මහින්ද රාජපක්‍ෂ ජනාධිපතිතුමා එසැනින් ක්‍රියාත්මක වී කොළඹ සිට හෙලිකොප්ටර් යානයක් කඩිනමින් දඹුල්ලට එවීමට ක්‍රියා කළේ ය.දඹුල්ලේ සිට කොළඹ පෞද්ගලික රෝහලට හෙලිකොප්ටර් යානයෙන් පැමිණෙන අතර තෙන්නකෝන් මහතා සිය පුතුට කියා සිටියේ ජනාධිපතිතුමාගේ කරුණා මහිමය කිසිවකටත් සමකළ නොහැකි බවය.ජය පරාජ නැති ග්‍රෑන්ඩ්පාස්ග්‍රෑන්ඩ්පාස් ප්‍රදේශයේ දී පසුගිය සිකුරාදා සවස දෙපිරිසක් අතර ඉතා නොසන්සුන් තත්ත්වයක් ඇති විය. මෙම තත්ත්වය පාලනය කිරීමට පොලිසියට පොලිස් ඇදිරිනීතිය දැමීමට සිදු විය. මෙම සිද්ධිය සම්බන්ධයෙන් බුද්ධ ශාසන අමාත්‍යාශය සියලු පාර්ශවයන් සමග සාකච්ඡාවක් පැවැත් විය. සාකච්ඡාවෙන් අනතුරුව පාඨලි චම්පික කියා සිටියේ “පැරණි දේවස්ථානයේ යළි ආගමික වතාවත් කිරීමට අවශ්‍ය පහසුකම් සපයන ලෙස ජනාධිපතිවරයා උපදෙස් දී තිබෙනවා.”ඊට සැවොම එකඟ වුණා. පැරණි දේවස්ථානයේ ඇති බෝ ගහ ඉවත් කරන්න එකඟ වුණා. නාගරික සංවර්ධන අධිකාරියට පවරාගෙන තිබූ දේවස්ථාන ඉඩම යළි ලබා දීමට ජනාධිපතිතුමා උපදෙස් දුන්නා. මේ සියලු දේ සියලු දෙනාට සහයෝගයෙන් ජීවත් වීමට ගත් තීරණයක්. මෙමගින් කවුරුත් ජය ගත්තේ හෝ පරාජය වුණේ නැහැ. පාඨලී කීය.බුද්ධික ඉදිරියේ රනිල් දණ ගසයිවයඹ, මධ්‍යම හා උතුරු පළාත් නාම යෝජනා මණ්ඩලවලින් සජිත් – කරු කපා හැර තිබුණ ද මැතිවරණ මෙහෙයුම් කමිටු සඳහා ඔවුන් කැඳවා තිබුණේ රනිල්ගේ උපදෙස් මතය.සජිත් ට හා කරුට ආසන දෙකක සංවිධායක කටයුතු භාර කර තිබුණ ද ඔවුන් ඒ ගැන එතරම් සතුටු නොවීය. අපිට අවශ්‍ය රැස්වීමට යන්න බැරි නම් අපිව එක තැනකට කොටු කරලා නම් මැතිවරණ මෙහෙයුම් කමිටුවෙන් මම ඉල්ලා අස්වෙනවා. සජිත් රංජිත් ට කීය. අපි බලමු ලොක්ක මොකද කරන්නේ කියා රංජිත් ඊට පිළිතුරු දෙමින් කීවේය.සජිත් හා කරු සතිපතා කිරුළපන හා පොල්හේන්ගොඩ බෝධි රණසිංහ පදනමේ පැවැත්වූ මාධ්‍ය සාකච්ඡා නතර කරන ලෙස රනිල් උපදෙස් දී තිබුණේ ද පසුගිය අගහරුවාදා ය. රාජගිරියේ වතු කම්කරු මධ්‍යස්ථානයේ පමණක් මාධ්‍ය හමු පවත්වන ලෙසට ඔවුන්ට පක්‍ෂ නායකයා විසින් තහංචි දැමීය. විනය පරීක්‍ෂණ නිමාවීමෙන් පසු බුද්ධික පතිරණ හා රනිල් ප්‍රථම වරට පසුගියදා සිරිකොතේ දී හමු විය. එහිදී බුද්ධික ඉදිරියේ රනිල් කියා සිටියේ පරණ දේවල් අමතක කොට පක්‍ෂය වෙනුවෙන් කටයුතු කරන ලෙස ය.අකුරැස්ස එජාප සංවිධායක ධුරය ඇතුළු බුද්ධික පතිරණ දැරූ තනතුරු තුනක් නැවත ලබා දීමට රනිල් එහිදී එකඟ විය.ජාතික යොවුන් පෙරමුණේ පංච පුද්ගල කමිටුවට බුද්ධික පත් කිරීමට එකඟ වූ රනිල් කියා සිටියේ අලුත් ව්‍යවස්ථා ප්‍රශ්න මග හරවා කෘත්‍යාධිකාරී මණ්ඩලයට එක්කර ගන්නා බව ය. කිසිවක් ප්‍රශ්න කර ගන්නේ නැතුව එකට වැඩ කරමු යැයි ද රනිල් වැඩි දුරටත් කීවේය.මෛත්‍රීගේ උපන් දිනය මලික්ගේ නිවසේලක්‍ෂ්මන් කිරිඇල්ල සංවිධානය කළ මහනුවර සෙංකඩගල බල මණ්ඩලය පසුගිය සෙනසුරාදා රනිල් වික්‍රමසිංහ මහතාගේ ප්‍රධානත්වයෙන් ආරම්භ විය. මෛත්‍රි, ගයන්ත, තිස්ස ඇතුළු පිරිසක් ඊට එක් වූහ. සියලු දෙනා කැපවීමෙන් වැඩ කර මහනුවර දිස්ත්‍රික්කය ජයග්‍රහණය කරා ගෙන යා යුතු බව රනිල් කීය. බල මණ්ඩලය නිමා විමෙන් පසු රනිල් මෛත්‍රි මලික් සමරවික්‍රමගේ නුවර පිහිටි නිවසට ගියේ රාත්‍රී ආහාර ගැනීමට ය. රාත්‍රි මලික්ගේ නිවසේ සිටි රනිල් පසුදිනට යෙදී තිබුන මෛත්‍රිගේ උපන් දිනය ඉතා චාම් අයුරින් මලික්ගේ නිවසේ දී සැමරුවේ ය.පසුදින දොම්පේ බල මණ්ඩල හර්ෂණ රාජකරුණා විසින් සංවිධානය කර තිබූ අතර ඊට රනිල්, රුවන්, ජෝන්, තිස්ස සහභාගී වූහ. මැතිවරණ කොට්ඨාස 40 කට සංවිධායකවරු අනුයුක්ත කරලා.මෙවර පළාත් සභා මැතිවරණයේ දී හොඳ සැලසුමකට කටයුතු කිරීමට එජාපය සූදානම් බව රනිල් කීය. බල මණ්ඩලය රාත්‍රි නිමා වූ අතර රාත්‍රි ආහාරය මිල්ලතේ වලව්වේ දී ලබා දීමට කටයුතු යොදා තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>16</day>
    </date>
    <link>http://www.dinamina.lk/2013/08/16/_art.asp?fn=f1308162</link>
    <topic>පොදු රාජ්‍ය මණ්ඩල සමුළුවෙන් පසු ශ්‍රී ලංකාවට තවත් ස්වර්ණමය යුගයක්</topic>
    <author/>
    <content>පොදු රාජ්‍ය මණ්ඩල සමුළුවක් මෙයට පෙර ආසියාවේ අවසන් වරට පැවැත්වූයේ 1989 මැලේසියාවේදීය. මැලේසියා පොදු රාජ්‍ය මණ්ඩල සමුළුවෙන් පසු එරට විශාල පිබිදීමක් ඇතිවිය. එරටට විදේශ ව්‍යාපාරිකයෝ ඇදී ‍ආහ. සංචාරක කර්මාන්තයේ විශාල පිබිදීමක් ඇති විය. මැලේසියා රජය 1989 පොදු රාජ්‍ය මණ්ඩල සමුළුවට සමගාමීව රටේ යටිතල පහසුකම් දියුණු කළේය. මෙය ආයෝජනයට එරටට පැමිණි විදේශිකයන් මෙන්ම දේශීය ව්‍යාපාරිකයන්ට මහඟු පිටිවහලක් විය.මෙවර 2013 වසරේ 23 වැනි පොදු රාජ්‍ය මණ්ඩල සමුළුව සංවිධානය කිරීමට අවස්ථාව ලැබී ඇත්තේ ආසියාවේ ශ්‍රී ලංකාවටයි. මේ අවස්ථාව ආසියාවට ලැබී ඇත්තේ වසර 24කට පසුවයි.මේ සමුළුවට සමගාමීව ශ්‍රී ලංකා ආණ්ඩුව රටේ යටිතල පහසුකම් රැසක් දියුණු කරමින් පවතී. නගර අලංකරණය, අධිවේගී මාර්ග, හම්බන්තොට අන්තර්ජාතික සම්මන්ත්‍රණ ශාලාව ඉදිකිරීම ඇතුළු රටට නවාංග රැසක් එක් කරමින් පවතී.මේ වසරේ නොවැම්බර් 10 - 17 දිනයන්හි පැවැත්වීමට නියමිත සමුළුවට පෙර මෙවැනි ප්‍රමුඛතම ලෝකයේම රාජ්‍ය නායකයන් පැමිණි අන්තර්ජාතික සමුළුවක් ශ්‍රී ලංකාවේ පවත්වා ඇත්තේ 1976 වසරේඅගෝස්තු16සිට20 දක්වා පැවැති 5 වැනි නොබැඳි ජාතීන්ගේ සමුළුවයි. මේ සමුළුවට රටවල් 86 රාජ්‍ය නායකයෝ මේ රටට පැමිණියහ.රටවල් 10 රාජ්‍ය නායකයෝ නිරීක්ෂණ මට්ටමින් සහභාගී වූහ. මේ සමුළුවට සමගාමීව එකල පැවැති සමගි පෙරමුණු රජයේ අගමැතිනි සිරිමා බණ්ඩාරනායක මැතිනිය රටේ යටිතල පහසුකම් දියුණු කළේය. ඒ අතර චීන රජයේ ආධාර යටතේ ඉදි කළ බණ්ඩාරනායක අන්තර්ජාතික සම්මන්ත්‍රණ ශාලාව ප්‍රමුඛස්ථානයක් ගනී.එමෙන්ම පාදුක්කේ චන්ද්‍රිකා තොරතුරු හුවමාරු මධ්‍යස්ථානය ශ්‍රී ලංකාවේ සන්නිවේදන ක්ෂේත්‍රයේවිශාල පෙරළියක් ඇති කළේය.රැපවාහිනිය පළමු වරට මේරටට හදුන්වා දුනි. විශේෂයෙන් රාජ්‍ය නායකයන්ගේ නවාතැන් සඳහා ඉදිකළ සුපිරි නිවාස අද මැති ඇමැතින්ගේ හා උසස් රාජ්‍ය නිලධාරීන්ගේ නිල නිවාස බවට පත්වී ඇත. සමුළුවට ගෙනා පෝජෝ මෝටර් රථ අප රටේ ඉතිරිව ඇතමේ සමුළුවෙන් ලැබුණු ප්‍රතිලාභ අතර ශ්‍රී ලංකා ශ්‍රමිකයන්ට විදෙස් සේවයේ නිරතවීමට මඟ පෑදුණි. විශේෂයෙන් මැද පෙරදිග රටවල් අතර ඇතිවූ සමීප සබඳතාවය නිසා ශ්‍රී ලාංකික ශ්‍රමිකයන්ට එරටයන්හි සේවය කිරීමට අවස්ථාව උදා විය. අද ශ්‍රී ලංකාවට ලැබෙන ප්‍රධාන ආදායමක් වූ විදේශ විනිමය මෙරටට ගෙන එන විදේශ සේවා නියුක්තියට දොරටු විවර වීමට වරම් ලද මේ නොබෙඳි සමුළුවෙන් ශ්‍රී ලංකාව කිසිම බල කඳවුරකට පක්ෂ නැති නොබැඳි ස්වාධීන රාජ්‍යයක් බව ලොවට කියා පෑවේය.මෙවර 23 වැනි පොදු රාජ්‍ය මණ්ඩලීය සමුළුව ශ්‍රී ලංකාවේ පවත්වන්නේ ජනාධිපති මහින්ද රාජපක්ෂ මහතා තිස් අවුරුදු රුදුරු ත්‍රස්තවාදී ප්‍රශ්නය නිරාකරණය කිරීමෙන් පසුවයි. මෙය අප රටට එරෙහිව ලෝකයා හමුවේ විවිධ දුර්මත පතුරුවන්නන්ට පිළිතුරු දීමට ඇති හොඳම අවස්ථාවයි.බ්‍රිතාන්‍ය ඇතුළු රටවල් 54 රාජ්‍ය නායකයන් සමඟ මේ රටට පැමිණෙන මහද්වීප පහ නියෝජනය කරන මාධ්‍යවේදීන් විදෙස් රාජ්‍ය නිලධාරීන්, ව්‍යාපාරිකයන් තරුණ නියෝජිතයන්, හරහා රටේ සැබෑ තත්ත්වය ලොව හමුවට ගෙන යා හැක.මේ මඟින් දෙමළ ඩයස්පෝරාවේ හා විපක්ෂයේ ඇතමුන්ගේ අවලාද වලට නිසි පිළිතුරු ලැබේ. ශ්‍රී ලංකාවට නඟන මානව හිමිකම් චෝදනා මෙන්ම මෙරට සාමය තහවුරු වී නොමැතිබවට නඟන වෛරී චෝදනා වලට එම රටවල නායකයින්ට නියෝජිතයන්ට මේ රටට පැමිණ පරීක්ෂා කර බැලීමට අවස්ථාව ලැබේ.මෙයට වසර 23 පෙර මැලේසියාවේ 1989 පැවති පොදු රාජ්‍ය මණ්ඩල සමුළුවෙන් පසු එරට විශාල පිබිදීමක් ඇති විය. එසේම මෙවර පොදු රාජ්‍ය මණ්ඩල සමුළුව ශ්‍රී ලංකාවේ පැවැත්වීමෙන් රටේ සංවර්ධනයේ විශාල පිබිදීමක් ඇතිවනවා ඇත. මෙවර සමුළුවට රැජින වෙනුවට මෙරටට පැමිණෙන්නේ ඔටුන්න හිමි චාල්ස් කුමාරයාය.පොදූ රාජ්‍ය මණ්ඩලය යනු බ්‍රිතාන්‍යයේ පුරෝගාමිත්වයෙන් බිහිවී ඇති සෙසු ජාත්‍යන්තර සංවිධාන වලට වඩා වෙනස් වූ සුවිශේෂ ගණයේ ජාත්‍යන්තර සමාගමයක් නැතහොත් සංවිධානයකි.මේ සංගමය සමන්විත වන්නේ බ්‍රිතාන්‍ය අධිරාජ්‍යයට යටත්ව පැවති ඩොමීනියන් රටවලින් සහ නිදහස දිනාගත් යටත්විජිත වශයෙන් පැවති රටවලිනි.පොදු රාජ්‍ය මණ්ඩලය ආරම්භ කළේ රටවල් 5කිනි.(බ්‍රිතාන්‍ය,කැනඩාව,ඕස්ට්‍රේලියාව,නවසීලන්තය, දකුණු අප්‍රිකාව) එදා මේ සංවිධානය හැඳින්වූයේ“,සුදු මිනිසාගේ සංගමය” (White Man's Club) යනුවෙනි.1948දී සමූහාණ්ඩුවක් බවට පත්වූ ඉන්දියාවට පොදු රාජ්‍ය මණ්ඩලීය සාමාජිකත්වය ලබාදීමත් සමඟ ඒතාක් සුදු මිනිසාගේ සංගමය බවට පත්ව තිබූ පොදු රාජ්‍ය මණ්ඩලය 1949න් පසුව “විවෘත පොදු රාජ්‍ය මණ්ඩලය “(Open Commonwealth) බවට පත්විය.පොදු රාජ්‍ය මණ්ඩලයේ සාමාජිකත්වය වඩාත් වේගයෙන් වර්ධනය වන්ට පත්වූයේ දෙවන ලෝක යුද්ධයෙන් පසුව බ්‍රිතාන්‍ය අධිරාජ්‍යයෙන් නිදහස් වූ රටවල් සංඛ්‍යාව ක්‍රමයෙන් අධික වීමත් සමඟමය.1947ට පෙර රාජ්‍යයන් 5කින් සමන්විත වූ බ්‍රිතාන්‍ය පොදු රාජ්‍ය මණ්ඩලීය සාමාජිකත්වය 1950 දශකය තුළදී 12 දක්වාත් 1960 දශකය අගදී 31 දක්වාත් 1970 දශකය අගභාගයේදී 44 දක්වාත් 1980 දශකය අග වනවිට 49 දක්වාත් 1990 දශකය අවසන් වනවිට සාමාජික සංඛ්‍යාව 54 දක්වා වර්ධනය වී ඇත.පොදු රාජ්‍ය මණ්ඩලීය සාමාජිකත්වය වර්ධනය1867-1948 දක්වා බ්‍රිතාන්‍ය, කැනඩාව, (1867), ඕස්ට්‍රේලියාව(1900), නවසීලන්තය (1907), දකුණු අප්‍රිකාව (1910).1948-1950 දක්වා ඉන්දියාව(1947),පකිස්තානය(1947), ශ්‍රී ලංකාව(1948).1950-1960 දක්වා මැලේසියාව(1957), ඝානාව(1957).1960-1970 දක්වා නයිජීරියාව(1960), ටැංසානියාව(1961),සයිප්‍රස්(1961), සියරාලියෝන්(1962),ජැමෙයිකා(1962),ට්‍රිනිඩෑඩ් හා ටොබැගෝ(1962), කෙන්යා(1963),මෝල්ටා(1964), මලාවි(1964), සැම්බියා(1964), ගැම්බියා(1965),ලෙසෝතෝ(1966), ගුයානා(1966), බොට්ස්වානා(1966), බාර්බඩෝස්(1966),ස්වාසිලන්තය(1968), නාවුරු(1968), මොරිෂස්(1968).1970-1980 දක්වා ටොංගෝ(1970), සැමෝවා(1970), බංග්ලාදේශය(1972),බහබාස්(1973),ග්‍රැනඩා(1974),පැපුවා නිව්ගිනි(1975), සී චෙල්ස්(1976), තුවලු(1978),සොලමන්දූපත්(1978),ඩොමිනිකා(1978), ශාන්ත ලුයිසා(1979), ශාන්ත වින්සන්ට්(1979), කිරිබති(1979).1980-1990 දක්වා සිම්බාබ්වේ(1980), වනුටු(1980), බෙලිස්(1981),ඇන්ටිගුවා සහ බැර්බුඩා(1981),මාලදිවයින(1982), ශාන්ත කිට්ස් හා නෙවියා(1983), බෲනායි(1984),පකිස්තානය(1989),(පකිස්තානය 1962 දී ඉවත් වී නැවත 1989 දී සම්බන්ධ විය.1990-2000 දක්වා නැම්බියා(1990), දකුණු අප්‍රිකාව(1994)(1961 දී ඉවත් වී යළි 1994 දී සම්බන්ධ විය), මොසැම්බික්(1995), කැමරූන්(1995), පීජී(1997).පොදු රාජ්‍ය මණ්ඩලයේ සුවිශේෂී ලක්‍ෂණ* එම සංවිධානය සතුව ව්‍යවස්ථාවක් හෝ ප්‍රඥප්තියක් නොමැති වීම.* එහි කිසිම සාමාජිකයෙකුට සුවිශේෂී වගකීම් හෝ යුතුකම් පවරා නොතිබීම. (එහෙත් එහි සෑම සාමාජික රටක්ම 1971 පොදු රාජ්‍ය මණ්ඩලීය මූලධර්ම ප්‍රකාශනයෙන් පිළිගත් මූලධර්ම අනුව කටයුතු කිරීමට ස්වේච්ඡාවෙන් වග බලා ගැනීම සාමාජික රටවල් විසින් අපේක්‍ෂා කෙරේ.)* පොදු රාජ්‍ය මණ්ඩලීය සාමාජික රාජ්‍යයන්ගේ නිදහස් බව හා බැඳීම් විරහිත බව. (මේ සංවිධානයෙන් ඉවත්ව යාම මෙන්ම යළි සාමාජිකත්වය ලැබීමට ද එම රටවලට නිදහස ඇත.)උදා: 1972 දී පොදු රාජ්‍ය මණ්ඩලයෙන් ඉවත්ව ගිය පකිස්තානය 1989 දී යළිත් වරක් පොදු රාජ්‍ය මණ්ඩලයට සම්බන්ධ වීම.1961 දී ඉවත්ව ගිය දකුණු අප්‍රිකාව 1994 දී යළි සාමාජිකත්වය ලැබීම.* ලෝක ජනගහනයෙන් 1/4 කටත් වඩා වැඩි ප්‍රමාණයක් පොදු රාජ්‍ය මණඩලීය රටවල් තුළ ජීවත් වන අතර මේ ජනගහන සංයුතියේ ප්‍රකට ලක්‍ෂණයක් වන්නේ ඒවායින් බහුතරය බහුවාර්ගික,බහු ආගමික, බහු භාෂාමය, බහු සංස්කෘතික ජන සමාජයන් වීමයි.* සමස්තයක් වශයෙන් ගත් කල පොදු රාජ්‍ය මණ්ඩලීය රටවල් ලෝක දේශපාලනයේ දක්නට ලැබෙන විවිධ බලවතුන් ගෙන් යුක්ත රාජ්‍යයන් ගෙන් සමන්විතය.උදා: මහ බලවතුන් - බ්‍රිතාන්‍යය, ඉන්දියාවමධ්‍යම බලවතුන්- ඕස්ට්‍රේලියාව,නවසීලන්තය, කැනඩාව, පකිස්තානය18කිකුඩා රාජ්‍යයන් -තුවලු, කිරිබති,ඩොමිනිකා, මාලදිවයින 35 කි* සංවර්ධනයේ විවිධ අවස්ථාවල පසුවන රටවල් පැවතීම.උදා:සංවර්ධිත රටවල් - බ්‍රිතාන්‍යය,ඕස්ට්‍රේලියාව, නවසීලන්තය,කැනඩාවසංවර්ධනය වෙමින් පවතින රටවල් -ශ්‍රී ලංකාව, ඉන්දියාව,පකිස්තානය, සිංගප්පූරුවඌන සංවර්ධිත රටවල් -බංග්ලාදේශය, බොට්ස්වානා, උගන්ඩාවිවිධ දේශපාලන ක්‍රම අනුගමනය කරනු ලබන රටවලින් සමන්විතය.උදා: ජනරජ - රටවල් 33 කිඑංගලන්තයේ රජවූ පුද්ගලයා තම රටේරජ ලෙස සලකයි- රටවල්16 කිවෙනම රජෙක් පත්කරගනී රටවල් 5 කිමේ රටවල් අතර,විධායක ජනාධිපති ක්‍රමය සහිත ජනරජඋදා: ශ්‍රීලංකාව, මාලදිවයින,මැලේසියාව, බංග්ලාදේශයවෙස්මින්ස්ට’ ක්‍රමය සහිත ජනරජඋදා: ඉන්දියාව, සිම්බාබ්වේ,ඩොමිනිකා, සිංගප්පූරුවතනි දේශපාලන පක්‍ෂ ක්‍රමයක් ඇති රටවල්උදා: සිංගප්පූරුවදේශපාලන පක්‍ෂ කිසිවක් නොමැති රටවල්උදා: ලෙසෝතෝ, ටොංගෝබ්‍රිතාන්‍යයේ රජ වූ පුදුගලයාම තම රජ ලෙස පිළිගත් රටවල්උදා: ඕස්ට්‍රේලියාව, නවසීලන්තය,කැනඩාව, ඇන්ටිගුවාදේශීය රජුන් රාජ්‍ය නායකයා ලෙස පිළිගත් රටවල්උදා: ලෙසෝතෝ, බෲනායි,බ්‍රිතාන්‍යය* පොදු රාජ්‍ය මණ්ඩලීය රටවල් අතර සබඳතාව සහයෝගීතාව යන මූලධර්මය මත රඳා පවතී.වසර 2 කට වරක් පවත්වන රාජ්‍ය නායක සමුළුවාර තවත් සුවිශේෂීත්වයකි.සමුළුව පවත්වන රටේ රාජ්‍ය නායකයාට ඉදිරි වසර දෙක සඳහා පොදුරාජ්‍ය මණ්ඩලීය රටවල සභාපතීත්වය හොබවන්න අවස්ථාව ලැබේ. ඒ අනුව වසර 2015 දක්වා ජනපති මහින්ද රාජපක්ෂ මහතාට එම අවස්ථාව ලැබේ.(පොදු රාජ්‍ය මණ්ඩලීය රාජ්‍ය නායක සමුළු වූකලී පොදු රාජ්‍ය මණ්ඩලීය රටවල පොදු ප්‍රශ්න විවෘතව සාකච්ඡා කළ සාකච්ඡා මණ්ඩපයක් මෙන්ම ජාත්‍යන්තර ප්‍රශ්න පිළිබඳ විවෘතව අදහස් පළ කළ පොදු රාජ්‍ය මණ්ඩලීය වේදිකාවක් ද විය.)පොදු රාජ්‍ය මණ්ඩලීය මහ ලේකම් කාර්යාලයපොදු රාජ්‍ය මණ්ඩලය සුවිශේෂී ජාත්‍යන්තර සමාගමයක් වූ හෙයින් එහි කේන්ද්‍රගත පාලනයක් හෝ ලිඛිත ව්‍යවස්ථාවක් නොවීය. 1965 දී පොදු රාජ්‍ය මණ්ඩලීය මහ ලේකම් කාර්යාලය පිහිටුවනු ලබන තෙක් එහි සාමාජික රටවල් අතර සම්බන්ධීකරණය පවත්වා ගනු ලැබුවේ බ්‍රිතාන්‍ය විසිනි.මහ ලේකම්වරයෙකු පත් කිරීම හා කාර්යාලයක් පිහිටුවීම පිළිබඳව 1965 දී ගත් තීරණය පොදු රාජ්‍ය මණ්ඩලීය ඉතිහාසයේ බෙහෙවින් වැදගත්ය. මන්ද යත් එහි සංස්ථා පත්‍රයට අනුව එතැන් පටන් පොදු රාජ්‍ය මණ්ඩලීය සියලුම රටවල් “තත්ත්වය අතින් බ්‍රිතාන්‍ය හා සමාන වීමත්” එහි කළමණාකරණය හා මූල්‍ය කටයුතු සියලුම සාමාජික රටවල් විසින් පොදු අරමුණු සාක්‍ෂාත් කර ගැනීම සඳහාත් පවත්වා ගෙන යෑමේ පදනම ඉන් වැටුණු හෙයිනි. ඒ අනුව මහ ලේකම් කාර්යාලය (ලන්ඩන්හි මාල්බරෝ හවුස් නම් ස්ථානයේ ) පිහිට වූ තැන් පටන් පොදු රාජ්‍ය මණ්ඩලීය කටයුතු සංවිධාන ව්‍යුහයේ ප්‍රධාන ආයතනය වූයේ එයයි. ආශ්‍රිත ග්‍රන්ථ මහාචාර්යඩබ්ලිව්. එම්. කරුණාදාස මහතාගේ” පොදු රාජ්‍ය මණ්ඩලය” නැමති කෘතිය ඇසුරිනි.නන්දික බැද්දේගම   .</content>
  </post></root>