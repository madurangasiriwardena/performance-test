<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=av11051519</link>
    <topic>ම්‍රිනාල් සෙන් ගේ මැද පන්තික සමාජ විවරණය</topic>
    <author/>
    <content>ම්‍රිනාල් සෙන් ගේ මැද පන්තික සමාජ විවරණයමම ම්‍රිනාල් සෙන් ගැන මගේ පළමු ලිපිය ලිව්වේ පේ‍්‍රම් දිසානායක සංස්කරණය කරපු ‘රසඳුන’ සිනමා පත්තරේට. ඒ 1985 දී. ‘ඉලස්ට්‍රේටඩ් වීක්ලි ඔෆ් ඉන්ඩියා’ සඟරාවට සෙන් දුන් සම්මුඛ සාකච්ඡාවක් තමයි එදා මම මට පුළුවන් විදියට පරිවර්තනය කරල පළ කළේ. ඒ වෙනකොට මම සෙන් ගේ එකම චිත්‍රපටයක්වත් දැකල තිබුණේ නැහැ.නමුත් අද ම්‍රිනාල් සෙන් ගේ චිත්‍රපටවල ඩී. වී. ඩී. පිටපත් අපේ රටෙත් තිබෙනවා. පසුගිය දිනවල මට ඔහුගේ චිත්‍රපට දෙකක් දකින්න ලැබුණා. එකක් ‘ඒක් දීන් ප්‍රතිදීන්’ - අනික ‘පදතික්’.‘ඒක් දීන් ප්‍රතිදීන්’ චිත්‍රපටයට පාදක වුණේ කල්කටා නගරයේ ගරා වැටුණු තට්ටු නිවාසයක වෙසෙන පහළ මැද පන්තික පවුලක එක්තරා ජීවන අත්දැකීමක්. චිත්‍රපටය උදේ පටන් අරගෙන එදින මැදියම් රැයෙන් හමාර වෙනවා.එක්තරා පවුලක තරුණියක් තම සේවා කාලය නිම වී ආපසු ගෙදර එන්න පරක්කු වෙනවා. මේ සිද්ධියෙන් පවුලේ අය නොසන්සුන් වෙනවා. ඊට වඩාත්ම බලපාන්නේ පවුලේ එකම යැපුම් මාර්ගය වන්නේ ඇය වන නිසයි. ඔවුන් ඇය සොයා පොලිසියට, රෝහලට පමණක් නෙමෙයි මෝචරියට පවා යනවා. අහල පහළ උදවියත් තරුණියගේ මේ ප්‍රමාදය ගැන අවධානය යොමු කරනවා. ඔවුන් ඇගේ චරිතය ඝාතනය කරන්න මෙය අවස්ථාවක් කර ගන්නවා. අවසානයේදී තරුණිය නිරුපද්‍රිතව ගෙදර එනවා. ඇගේ ප්‍රමාදයට හේතු චිත්‍රපටයේ දැක්වෙන්නේ නැහැ. කතාවට අනුව එය ඒතරම්ම වැදගත් නැහැ. වැදගත් වන්නේ ඇගේ ප්‍රමාදය නිසා පවුලේ අයත්, පිටස්තර අයත් ඊට දක්වන ප්‍රතික්‍රියා.මේ චිත්‍රපට කතාවෙන් කිසියම් සමාජ විග්‍රහයක් කරන්න ම්‍රිනාල් සෙන් සමත් වෙනවා. ඔහු ප්‍රකාශ කර ඇති යමක් සඳහන් කිරීම මෙහිදී වැදගත් යැයි මා සිතනවා.“මා අවට සිදුවන දේ මට තදින්ම දැනෙනවා. මම කරන්නේ ඒ නිරීක්ෂණ මගේ මාධ්‍යයෙන් ප්‍රබලව නිරූපණය කිරීමයි.”‘මනමෙ මතක් වී’ යන නමින් විචාරාත්මක පොතක් ලියන ආචාර්ය සරත් අමුණුගම එහි එක් තැනෙක එච්. එම්. ගුණසේකර ගැන සඳහන් කරමින් ඔහු ලංකා ගුවන්විදුලියෙන් බිහිවූ විශිෂ්ටතම නිවේදකයා ලෙස හඳුන්වා සිටිනවා.ආචාර්ය අමුණුගමගේ ඒ ප්‍රකාශයත් එක්ක මා සපුරා එකඟ වෙනවා.මට එච්. එම්. මතක් වුණේ පසුගිය 11 වැනි දිනට ඔහු මියගොස් 9 වසරක් පිරුණු නිසයි. ඔහු වැනි ජ්‍යෙෂ්ඨ ගුවන්විදුලි මාධ්‍යවේදියකු දැන හඳුනාගන්ට ලැබීම මගේ ජීවිතයේ මා ලැබූ පරම භාග්‍යයක් ලෙසයි මා සලකන්නේ. එච්. එම්., ගාමිණි විජේතුංග හමුවන්ට ‘දෙසතිය’ සඟරා කාර්යාලයටත් තිලකරත්න කුරුවිට බණ්ඩාර හමුවන්ට ‘සරසවිය’ කර්තෘ මණ්ඩලයටත් ආ හැම අවස්ථාවකදී වගේම මාත් එක්කත් ටික වේලාවක් කතා කරනවා. ඒ දැන හැඳුනුම්කම මත ඔහු කොහේ හම්බ වුණත් මා හා සුහදව කතාබහ කළා.එච්. එම්. ගේ කටහඬ පොඩි කාලේ ඉඳන්ම වගෙ මගේ මතකයේ රැඳි තිබුණා. ඒ ගුවන්විදුලිය ඔස්සේ පමණක් නෙමෙයි; ප්‍රවෘත්ති චිත්‍රපට (නිව්ස් රීල්) හරහා. එකල වෘත්තාන්ත චිත්‍රපට පෙන්වන්න කලින් රජයේ චිත්‍රපට අංශයේ ප්‍රවෘත්ති චිත්‍රපට පෙන්වීමේ සම්ප්‍රදායයක් සිනමාහල්වල තිබුණා. ඒ ප්‍රවෘත්ති චිත්‍රපට බොහෝමයකම කථකයා වුණේ එච්. එම්.මම තේවිස් ගුරුගේ, චිත්‍රානන්ද අබේසේකර වැනි ජ්‍යෙෂ්ඨ ගුවන්විදුලි මාධ්‍යවේදීන් එක්ක පුවත්පත් සම්මුඛ සාකච්ඡා පවත්වා තිබෙනවා. එහෙත් මගෙ අවාසනාවකට මට ඒ දේ එච්. එම්. එක්ක කරගන්න බැරිවුණා.මේ කෙටි සටහන ලියන මේ මොහොතේත් මට එච්. එම්. ගේ කටහඬ නිකම් ඇහෙනවා, ඇහෙනවා වගේ. අද පොදුවේ ගුවන්විදුලි මාධ්‍යවල ඇහෙන බෙලෙක් කටහඬවල් එක්ක ගනිද්දි එච්. එම්. ගේ හඬ මොනතරම් සුගම ද කියලා මට හිතෙනවා.අද සංගීත කලා රුචිකත්වය අන්තයටම පිරිහී ඇති බව අමුතුවෙන්ම කිව යුතු දෙයක් නෙමෙයි. ඒ සඳහා වගකිවයුතු වන්නේ ගුවන්විදුලි හා රූපවාහිනි මාධ්‍ය බවයි බොහෝ දෙනාගේ මතය. අපේ රසිකයන්ගේ රසඥතාව දියුණු කිරීමේ ශාස්ත්‍රීය සංගීත වැඩසටහන් අද අපිට ඉහත මාධ්‍යයන්ගෙන් නො ඇසෙන තරම්.එබඳු පසුබිමක එක්තරා සංගීතවේදියෙක් මේ කාර්යභාරය ඉටුකිරීම සඳහා හුදෙකලා ව්‍යායාමයක නිරත වෙනවා. ඔහු ජයන්ත අරවින්ද. ඔහු සංගීත ප්‍රසංගයක් නොමිලේ පවත්වා රසිකයන්ගේ සංගීත රසාස්වාදය පුළුල් කිරීමේ උත්සාහයක යෙදී සිටිනවා. ඔහු මේ ප්‍රසංග නම් කරල තිබෙන්නේ ‘චමත්කාර’ යනුවෙන්. ජයන්ත මීට ඉහත ‘රත්නාවලි’ නාටකයේ ආ ගීතත් ජෝන් ද සිල්වාගේ නූර්ති නාටකවල ආ ගීතත් ‘චමත්කාර’ ප්‍රසංගය ඔස්සේ ඉදිරිපත් කළා. මෙයින් ‘රත්නාවලි’ නාටකයේ සංගීතය ඔහුගේමයි. මෙවර ඔහුගේ අපේක්ෂාව මහාචාර්ය එදිරිවීර සරච්චන්ද්‍රයන්ගේ ‘පේමතෝ ජයති සෝකෝ’ නාටකයේ එන ගීත ඇතුළත් කරලා ප්‍රසංගයක් සංවිධානය කිරීමයි. ‘පේමතෝ නාටකයේ සංගීතයත් ඔහුගේමයි.ජයන්ත මේ හැම දෙයක්ම කරන්නේ ඔහුගේ විශ්‍රාම වැටුප් මුදලින්. වාදකයන්ටත් ගායක ගායිකාවන්ටත් අතින් සල්ලි වියදම් කරගෙන ඔහු නොමිලේ මේ ප්‍රසංග පවත්වන්නේ සංගීත රසිකත්වය දියුණු කිරීමේ උතුම් චේතනාවෙන්.ඇත්තටම ජයන්ත අරවින්ද වගේ අය අපිට ඉන්නේ කීයෙන් කී දෙනා ද?අද මරදාන එල්පින්ස්ටන් රඟහලට අනුබද්ධව පිහිටා ඇති සරසවිපායේ එක් මැදිරියක් නම් කරලා තියෙන්නේ ලයනල් එදිරිසිංහ රංග ශිල්ප කේන්ද්‍රය යනුවෙන්. එතැන කලින් තිබුණේ ප්‍රවීණ සංගීතඥ ආර්. ඒ. චන්ද්‍රසේනගේ නිවෙස හා චන්ද්‍රසේනයන් පවත්වා ගෙන ගිය සංගීතායතනය.ඒ නිවෙස හා සංගීතායතය කඩලා තමයි ඔය සරසවිපාය ඉදිකළේ. චන්ද්‍රසේන මාස්ටර්ගේ නිවෙසත් සංගීතායතනයත් මම දැකලා තියෙනවා. (ඒත් චන්ද්‍රසේන මාස්ටර්ව නම් මම දැකල නැහැ)මෙහිදී උත්ප්‍රාසයට තුඩු දෙන කාරණය වන්නේ එක් සංගීතඥයකුගේ නිවෙසක් කඩලා එතැන වෙනත් සංගීතඥයකුගේ නමින් රංග ශිල්ප කේන්ද්‍රයක් පිහිටුවීම. මේක කළේ යූ. එන්. පී. ආණ්ඩුව. ඒකට හේතුව චන්ද්‍රසේන මාස්ටර් උග්‍ර ශ්‍රී ලංකා නිදහස් පාක්ෂිකයකු වීම නිසා යැයි ඇතැමුන් කියනවා. ඔහු ශ්‍රී ලංකා නිදහස් පක්ෂයේ මරදාන ශාඛාවේ භාණ්ඩාගාරික වශයෙන් දිගු කාලයක් කටයුතු කළා.චන්ද්‍රසේන මාස්ටර්ගේ බිරිය ශි‍්‍රයානි චන්ද්‍රසේන මහත්මිය සඳහන් කර ඇති ආකාරයට මේ නිවෙස කැඩීමේදී ආණ්ඩුව තක්සේරු කරලා තියෙන්නේ ඒ අසල තිබු සයිවර් කඩවලට ලැබුණටත් වඩා අඩු වන්දි මුදලකින්.කොහොම වුණත් සරසවිපායේ එක් මැදිරියක් ආර්. ඒ. චන්ද්‍රසේන නමින් නම් කරන ලෙස ඉල්ලා සිටියත් එවක සිටි ජනාධිපතිවරයා (ආර්. පේ‍්‍රමදාස) එය ප්‍රතික්ෂේප කර තියෙනවා. (කලාවට සේවය කළා යැයි කියන ජනාධිපතිවරයෙක් කරලා තියෙන දේ තමයි ඒ) පසුව චන්ද්‍රසේන පවුලේ අයට නිවෙසක් තනා ගැනීම සඳහා ගල්කිස්ස කලාපුරයෙන් ඉඩම් කැබැල්ලක් ලබා දුන්නේ පොදු පෙරමුණ ආණ්ඩුව. ඊට මැදිහත් වුණේ ප්‍රවීණ ලේඛකයකු වූ මලල්ගොඩ බන්දුතිලක මහතා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=av11051520</link>
    <topic>එෆ්. එම්. චැනල් යනු මෝඩයන්ගේ මාෆියාව ද?</topic>
    <author/>
    <content>එෆ්. එම්. චැනල් යනු මෝඩයන්ගේ මාෆියාව ද?මතුගම රුවනි ජයසිංහප්‍රශ්නය - ජනපි‍්‍රය නිළි පූජා උමාශංකර්ගේ ලිපිනය සොයා දෙන්න?පිළිතුර - බ්ලොක් L, 10, පළමු මහල, බම්බලපිටිය තට්ටු නිවාස, කොළඹ 04.වටරැක අනුරුද්ධිකා පෙරේරාප්‍රශ්නය - ටෙලිනාට්‍ය 38 ක් අධ්‍යක්ෂණය කළ සනත් අබේසේකරගේ ලිපිනය ‘ටෙලි නිර්මාණවේදී වත’ ලිපින නාමාවලියේ නැත්තේ ඇයි? ඒ වෙනුවට ටෙලි නාට්‍ය කීපයක් අධ්‍යක්ෂණය කළ අයගේත් ලිපින එහි තිබෙනවා. මෙයට හේතුව කුමක් ද?පිළිතුර - ඒක ටෙලි නිර්මාණවේදීන්ගේ සංසදයෙන් අසා විමසා බලන්න. මෙන්න ලිපිනය සභාපති ආනන්ද අබේනායක, 1, කෙකටිය මාවත, රත්මලාන.නත්තරම්පොත චාමර පද්මපෙරුමප්‍රශ්නය - එම්. එස්. ප්‍රනාන්දු ගයන ‘දිලි දිලි දිලිසෙන එළියක් - එළියෙන් දෙන කලඑළියක් - කළුගල් අතරට මැණිකක් පහළ වෙලා ඇත්තේ’ නම් වූ ගීතය ඇතුළත් වන්නේ කුමන චිත්‍රපට ද? ඒ ගීතය ලියා ඇත්තේ කවුද?පිළිතුර - චිත්‍රපටය ‘සිකුරුලියා’. ගීතය ලියා ඇත්තේ සිරිල් ඒ. සීලවිමල.කඩවත නලින්ද, වත්තල කමල් පද්මලාල්ප්‍රශ්නය - ෂෙල්ටන් පෙරේරා ගයන ‘බුදුනේ’ ගීතය ‘අහිංසා’ චිත්‍රපටයේ යැයි ඔබ සඳහන් කර තිබුණා. එහෙත් එය ඇතුළත් වුණේ ‘සසර චේතනා’ චිත්‍රපටයට නේද?පිළිතුර - ඔව්. දෙකම මාලිනි ෆොන්සේකාගේ චිත්‍රපට නිසා මට පැටළුණා. ඒ වරද පෙන්වාදීම ගැන ඔබට ස්තුතියි.කොටුගොඩ යාගොඩමුල්ලේ සුනිල් චන්ද්‍රසේකරප්‍රශ්නය - ශන්කර් ජායිකිෂන් එක් අයෙක් ද? දෙදෙනෙක් ද? හැඳින්වීමක් කරන්න?පිළිතුර - දෙන්නෙක්. එක් කෙනෙක් ශන්කර් සිංහ් රගුවන්ෂි. ඔහු 1987 දී මියගියා. අනිත් කෙනා ජායිකිෂන් දයාබායි පන්චාල්. ඔහු ඊට කලින් (1971 දී) මියගියා. ඔවුන් දෙදෙනා ‘බර්සාත්’, ‘ආවාරා’, ‘ශ්‍රී 420’, ‘අනාරි’, ‘ලව් ඉන් ටෝකියෝ’, ‘සසුරාල්’, ‘දිල් අප්නා ඕර් පී‍්‍රත් පරායේ’, ‘අර්සු’, ‘ගබන්’, අම්රපාලි’, ‘සංගම්’, හම්රාහි’ වැනි චිත්‍රපට රැසකට සංගීතය සැපයුවා.කිරිමැටියාගාරේ සුජිත් ගල්හේනප්‍රශ්නය - F. M. චැනල් යනුවෙන් අදහස් කරන්නේ (FOOLS MAFIA - මෝඩයන්ගේ මාෆියාව ද?පිළිතුර - සමහරු ඒ විදියට කියන්නේ සෝපහාසයෙන්. නමුත් එහි තේරුම FREQUENCY MODULATION යන්නයි.කලපළුවාවේ තරංග පෙරේරාප්‍රශ්නය - ගුණදාස කපුගේ සංගීතය සැපයු සුගතපාල ද සිල්වාගේ නාට්‍ය මොනවා ද?පිළිතුර - ‘තුරඟ සන්නිය’, ‘නන්දි විසාලා’, ‘සත සහ සත’හලාවත අනුර ශාන්ත පීරිස්ප්‍රශ්නය - ‘සිකුරු ලියා’ චිත්‍රපටයේ නිෂ්පාදකවරයා කවුද?පිළිතුර - මෙහි නිෂ්පාදකවරුන් හතර දෙනකු ඉන්නවා. වසිරුල් අන්සාරි, ටියුඩර් පෙරේරා, ඇන්ටනි ප්‍රනාන්දු, මිල්ටන් රණසිංහආනමඩුවේ පද්මලතා ගමගේප්‍රශ්නය - වික්ටර් රත්නායක ගේ ‘ස’ ප්‍රසංගයටත් නන්දා මාලිනිගේ ‘ශ්වේත රාත්‍රි’ ප්‍රසංගයටත් ‘සිරස’ ආයතනය අනුග්‍රහ දැක්වීම නිසා දැන් වික්ටර් හා නන්දාට ‘සිරස’ ගුවන්විදුලිය හෝ රූපවාහිනිය විවේචනය කරන්න බැහැ නේද?පිළිතුර - එහෙම විවේචනය කිරීම ගුණමකුකමක් විදියට හිතාගෙන ඔවුන් එසේ නොකර ඉඳිවී.නාරම්මල චිත්‍රානන්ද සමරතුංගප්‍රශ්නය - සුනිල් විමලවීර, සරත් විමලවීරගේ ඥාතිවරයෙක් ද?පිළිතුර - සහෝදරයෙක්.මේ සතියේ පහත නම් සඳහන් අයත් ප්‍රශ්න එවා තිබුණා. කළුතර දොඩංගොඩ එන්. ඩී. ඉසෙඩ් සිරිවර්ධන, මාකොළ උතුරේ නිපුනි පෙරේරා, මහනුවර යමුනා දිනරත්න, බෙලිගල මනහර මහින්ද වෑකඩ, හලාවත අනුර ශාන්ත පීරිස්.ඔබේ ප්‍රශ්න පහත ලිපිනයට යොමු කරන්න.‘සු.මිගෙන් අහන්න’රසඳුන - සිළුමිණ ලේක්හවුස් කොළඹ 10කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=av11051521</link>
    <topic>බිපාෂාටත් කට කතාවක්?</topic>
    <author>සුජීව තේවහෙට්ටිගේ</author>
    <content>බිපාෂාටත් කට කතාවක්?මේ ළඟකදී පරිසරයේ වෙනසක් වෙලා ලොකු ප්‍රශ්නයකට මුහුණ දෙන්න වුණා නේද?”මේ ප්‍රශ්නය ඇසුවේ ඉන්දියාවේ සිනමා ලේඛකයෙක්. ඔහු ගේ ප්‍රශ්නය යොමු වුණේ බොලිවුඩ්පුරයේ අතිශය ජනප්‍රිය සිනමා තරුවකට. ඇය වෙන කවුරුවත් නොවෙයි. බිපාෂා බාසු. ඉන්දීය විද්්‍යුත් මාධ්‍යයක් වෙනුවෙන් පැවැත්වුණු කෙටි සම්මුඛ සාකච්ඡාවකදී මතු වූ මේ ප්‍රශ්නයෙන් බිපාෂා ගේ මුහුණෙහි ස්වභාවය වෙනස් වුණා. ‘පරිසරයේ වෙනසක්? එයා එහෙම ඇහුවෙ වෙන දෙයක් ගැනද?’ නිසැකයෙන් ම බිපාෂාගේ සිතට එවැනි අදහසක් එන්නට ඇති.“පරිසරයේ වෙනසක් කිව්වෙ?” බිපාෂා පෙරළා මාධ්‍යවේදියාගෙන් විමසුවා. “මම ඇහුවෙ ඔර්චා ප්‍රදේශයේ ඉඳන් හදිසියේ ම මර්චන්ස්ක් වලට ආවෙ රස්නය වැඩි නිසා නේද?” මාධ්‍යවේදියා ප්‍රශ්නය විස්තර කළාම බිපාෂා ආයෙමත් ප්‍රකෘති තත්ත්වයට පත් වුණා. “.... ආ... ඒකද? එදා හරි වැඩේ තමයි සිද්ධ වුණේ. ‘සින්ගියුලරිටි’ චිත්‍රපටයේ දර්ශන වගයක් මධ්‍ය ප්‍රදේශ්වල ඔර්චා කියන ප්‍රදේශයේ රූපගත කරමිනුයි අපි හිටියේ.ඒ වෙන කොට ඒ පළාතෙ හරිම රස්නයක් තිබුණා. ඒක එන්න එන්නම වැඩිවුණා. අපිට දැනගන්න ලැබුණු හැටියට නම් සෙල්සියස් අංශක 40 ක් තරම් ඉහළ උෂ්ණත්වයක්ලු තිබුණේ. මට නම් ඒක උහුලන්න බැරි වුණා. අපිට චිත්‍රපටයේ රූපගත කිරීම් නවත්වන්න වුණා.ඒ ගමන මම මර්මන්ස්ක් වලට ගියා. එහේ උෂ්ණත්වය ඊට වඩා අඩුයි. මම ඒ පළාතට ගියේ නිකම්ම නෙමෙයි. අබ්බාස් මස්තාන්ගෙ ප්ලේයර්ස්’ චිත්‍රපටයේ රූපගත කිරීම් වලටයි.” බිපාෂා තම සිතෙහි හටගත් සැකය වසන් කරගෙන උත්තර දුන්නා.ඇය මධ්‍ය ප්‍රදේශයේ දී රඟපාමින් සිටියේ ‘සින්ගියුලරිටි’ නම් වූ හොලිවුඩ් චිත්‍රපටයේයි. මෙය අධ්‍යක්ෂණය කරන්නේ ඔස්කා සම්මානයට ද නාම යෝජනා වී සිටි ප්‍රවීණ අධ්‍යක්ෂවරයෙකු වන රෝලන්ඩ් ජොෆේ. ප්‍රධාන චරිත රඟන්නේ හොලිවුඩ් තිරයේ ජනප්‍රිය නළු ජෝශ් ගානට් සහ බිපාෂා බාසුයි. (ජනප්‍රියත්වයට පත්වූ ‘පර්ල් හාබර්’ චිත්‍රපටයේ ද ජෝශප් රඟපෑවා) බිපාෂා හැරුණු විට ‘සින්ගියුලරිටි’ චිත්‍රපටයේ අබේ ඩියොල් ද රඟපානවා.ඇමෙරිකානු ඩොලර් මිලියන 35 ක් වැය කරමින් නිෂ්පාදනය කෙරෙන මේ චිත්‍රපටය අතීතයේ එක්තරා යුගයක් නිරූපණය කරන නිර්මාණයක්. බිපාෂා මෙහි රඟන්නේ රාජකීය ආරක්ෂක නිලධාරිනියකගේ චරිතයක්. චරිතයේ ස්වභාවය අනුව ඇයට සටන් දර්ශන රැසක් ම නිරූපණය කරන්නටත් සිදුවුණා. එම දර්ශනවලටත් වඩා කාගේත් කතාබහට ලක්වී ඇත්තේ බිපාෂා සහ ජෝය් නිරූපණය කළ උණුසුම් ප්‍රේම ජවනිකා කිහිපයක්. විශේෂයෙන් ම දෙදෙනා හාදු දෙන දර්ශනයක් වැඩි දෙනෙකුගේ අවධානයට ලක් වෙලා.චිත්‍රපටය රූපගත කිරීමෙන් පසුව මේ අවධානය දුර දිග ගොස් බිපාෂාට කතන්දරයකුත් හැදුණා ය කියලයි ඇයට හිතවත් සමහරු කියා සිටින්නේ. අන්න ඒ නිසයි, ඉන්දීය මාධ්‍යවේදියා සමඟ කෙරුණු පුංචි කතා බහේ දි නැගුණු ප්‍රශ්නයේදී බිපාෂාගේ ස්වරූපය වෙනස් වුණේ. ඇත්තටම බිපාෂාට කට කතාවක් ආයෙමත් නිර්මාණය වෙලාද? එහෙමත් නැත්නම් ඒ කතාව ඇත්තක් ද? මේ කතාවේ ඇත්ත නැත්ත ළඟදීම හෙළිවේවි.කොහොම වෙතත් ඒ කතාවෙන් පැවසෙන්නේ බිපාෂා සහ හොලිවුඩ් නළු ජෝශ් හානට් අතර ප්‍රේම සම්බන්ධයක් ඇතිවී තිබෙන බවයි. මීට සති කිහිපයකට කලින් දැනගන්නට ලැබුණේ. බිපාෂා සහ තෙලිගු සිනමා නළු රානා ඩාන්ගුබට් අතර හාද කමකට මුල පිරී ඇති බවයි. ඒ සමඟම ආරංචි පැතිරී ගියේ බිපාෂා සහ ජෝන් ඒබ්‍රහම් අතර පැවතුණු දීර්ඝකාලීන ප්‍රේමය නිමාවට පත්වී ඇති බවයි. මේ පිළිබඳව ජෝශ් මෙතෙක් කිසිවක් පවසා නැහැ.බිපාෂා සහ ජෝශ් අතර ඇතිවී තිබෙන අලුත්ම සබඳකම, ප්‍රේමයක් හැටියට පිළිගන්නට බිපාෂා කැමැති නැහැ ‘සින්ගියුලරිටි’ රූපගත කිරීමෙන් පසුව මාධ්‍යවේදීයකු සමඟ පැවති සම්මුඛ සාකච්ඡාවකදී ඇය පැවසුවේ ලෝකයා කුමක් කීවද කටකතා නිසා තමන්ගේ වැඩකටයුතු අතපසු කර නොගන්නා බවයි.නමුත් ඇය ජෝශ් හැඳින්වූයේ දක්ෂ පුද්ගලයෙකු හැටියටයි. ජෝශ් ද මෑතකදී බිපාෂා ගේ ගුණ වර්ණනා කර තිබුණා. “බිපාෂා හරිම මිත්‍රශීලී කෙනෙක්.” ඔහු එලෙස පැවසුවේ ප්‍රබෝධමත් හඬකින්. පසුගිය සති කිහිපය තුළ ඔහු ඉන්දියාවේ රැඳී සිටිද්දී බිපාෂා සමඟ ගමන් බිමන් යාමටත් අමතක කළේ නැහැ.පසුගියදා පැවති ලෝක කුසලාන ක්‍රිකට් තරගාවලියේ දී ඉන්දීය පිල ජයග්‍රහණය කිරීම නිමිත්තෙන් බිපාෂා සහ ජෝශ් හිතවතුන් හිතවතියන් රැසක් සමඟ සාදයක් පැවැත්වූ බවටත් මේ වනවිට ආරංචි පැතිරී ගොස් තිබෙනවා. මේ සාදය පවත්වා ඇත්තේ මධ්‍ය ප්‍රදේශයේ පිහිටි සුප්‍රකට ඔර්චා මාලිගයේදී බවයි පැවසෙන්නේ. සන්ධ්‍යාවකදී ආරම්භ වූ සාදය නිමාවට පත්වී ඇත්තේ පාන්දර යාමයේ දී බවත් දැන ගන්නට ලැබී තිබෙනවා.මේ සාදයේදී ගන්නා ලද ඡායාරූප කිහිපයක් බිපාෂා ගේ උවමනාවට අන්තර් ජාලයටත් එක්කර තිබෙන බවත් පැවසෙනවා. කාගේත් අවධානයට ලක්ව තිබෙන මේ ඡායාරූපවල බිපාෂා සහ ජෝශ් සමීපව සිටින අයුරු මතුවී පෙනෙන බවයි පැවසෙන්නේ. බිපාෂා මේ ඡායාරූප අන්තර් ජාලයට එක් කළේ කුමන අරමුණකින්දැයි දැන් බොහෝ දෙනෙකුට ප්‍රශ්නයක් වෙලා. “මේ ගැන අනවශ්‍ය ප්‍රශ්න ඇති කරගන්න එපා. ජෝශ් ගෙයි මගෙයි සම්බන්ධය අපේ වෘත්තියේ කොටසක්” බිපාෂා කාට කාටත් උත්තර දුන්නා.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=am1105151</link>
    <topic>පාසලට ඇතුළත් කිරීමට පෙර දරුවාගේ ඇස් පරීක්ෂාවක් කරවන්න</topic>
    <author>ගාමිණී සුසන්ත</author>
    <content>පාසලට ඇතුළත් කිරීමට පෙර දරුවාගේ ඇස් පරීක්ෂාවක් කරවන්නසීදූව විජය කුමාරතුංග රෝහලේඅක්ෂි ශල්‍ය විශේෂඥ වෛද්‍යෂමින්ත අමරතුංගඑසේ නැතිනම් ආබාධය දැනෙන්නේ අවුරුදු දහය දොළහේදී. එතකොට ඇස් පෙනීම හොඳටම අඩු වෙලාසමහර අක්ෂි ආබාධ උපතේදීම ඇතිවිය හැකිය. සුපරීක්ෂාකාරීව නිරීක්ෂණය කිරීමෙන් එම ආබාධ පහසුවෙන් හඳුනාගත හැකිය. බිලිදකු මෙලොවට බිහිවී සති 6 ක් පමණ ගත වන විට එම බිලිදා තම මව දෙස බැලිය යුතුය. මවගේ ඇස සහ බිලිඳාගේ ඇස එකිනෙක ගැටිය යුතුය. එසේ නොවුණහොත් එය ගැටලුවකි. උපතේදීම කිසියම් දරුවකුට අක්ෂි ආබාධයක් ඇතිදැයි දැනගැනීමට ඉහත නිරීක්ෂණය කදිම පරීක්ෂණයකි.එසේම කවරකු හෝ විසින් පෙන්වන සෙල්ලම් බඩු ආදිය පිළිබඳව කිසිඳු අවධානයක් යොමු නොකිරීම, ඇස එක ඉරියව්වක රඳවාගෙන යමක් දෙස අවධානයෙන් යුතුව නොබැලීම වැනි කරුණු මඟින් ද කිසියම් දරුවකුට උපතේදීම අක්ෂි ආබාධයක් ඇති බව හඳුනා ගත හැකිය.ඇතැම් අක්ෂි ආබාධ දරුවාට මාස 7 ක් හෝ 8 ක් පමණ වන විට පෙන්නුම් කළ හැකිය. ඇතැම් විටෙක දරුවාගේ දෑස් හොඳින් පිහිටා තිබුණ ද දරුවාට කිසියම් අක්ෂි ආබාධයක් තිබුණ ද එය හඳුනා ගැනීමට මවුපියන්ට නොහැකි වීමට ඉඩ ඇත. දරුවා වෙතින් වරින්වර පෙන්නුම් කෙරෙන වපර ආදියෙන් එවැනි අක්ෂි ආබාධයක් ඇතිදැයි අනුමාන කළ හැකිය.දරුවා පරිසරයේ ඇති වස්තූන් හොඳින් හඳුනාගත්ත ද දරුවාට වපරයක් ඇත්නම් එය ගැටලුවකි. එක් ඇසක පිහිටන වපරයක් නිසා දරුවාගේ දෑෙ සහිම පෙනීම අඩු වීමට ඉඩ ඇත. එසේ නැතහොත් වපරය ඇති ඇසේ පමණක් වුවද පෙනීම අඩු විය හැකිය. ඇතැමුන් දරුවන්ගේ වපරය පින් වපරය ලෙස හැඳින්වුවද වපරය ඇසක ඇතිවන රෝගී තත්ත්වයකි. කුඩා අවදියේදීම ඒ සඳහා ප්‍රතිකාර ගත යුතුය.කුඩා දරුවන් තුළ ඇති ඇතැම් අක්ෂි රෝග මවුපියන් හට හඳුනා ගැනීමේ හැකියාව නැත. ඒවා හඳුනාගැනීමේ හැකියාව ඇත්තේ අක්ෂි වෛද්‍යවරයකුට පමණි. එබැවින් දරුවකු ඉපදී වයස අවුරුදු 4 ක් හෝ 5 ක් වන විට අක්ෂි වෛද්‍යවරයකු වෙත දරුවා යොමු කළ යුතුය. එහිදී දරුවාට කිසියම් අක්ෂි ආබාධයක් ඇතැයි හැඟී ගියහොත් වහා ප්‍රතිකාර ආරම්භ කරනු ඇත. උපතේදී ඇතිවන ඇතැම් අක්ෂි ආබාධ මෙම වයසේදී හඳුනාගෙන ප්‍රතිකාර කිරීමෙන් සාර්ථක ප්‍රතිඵල ලබාගත හැකිය.සමහර අක්ෂි ආබාධවලට කන්නාඩි පැලඳීමට සිදුවේ. දරුවකුගේ අක්ෂි ආබාධ කුඩා කාලයේදීම හඳුනා ගත් විට ඒ සඳහා අවශ්‍ය ප්‍රතිකාරය කන්නාඩි පැලඳීම නම් එසේ කිරීමෙන් බොහෝ අක්ෂි ආබාධ සුවපත් කර ගැනීමේ හැකියාව ඇත. එසේම ඇතැම් අක්ෂි ආබාධ දරුණු අතට පත්වීම වළක්වා ගැනීමේ හැකියාව ඇත.බොහෝ දෙනෙක් තම දරුවාට කිසියම් අක්ෂි ආබාධයක් ඇතැයි හඳුනා ගන්නේ දරුවාට වයස අවුරුදු 10, 12 පමණ වූ විටය. උපතේ සිට තිබූ දරුවාගේ ඇසේ ආබාධයකට නිසි ප්‍රතිකාර ලැබූ නැතිනම් දරුවාට වයස අවුරුදු 10 ක් 12 ක් පමණ වන විට දරුවාගේ පෙනීම හොඳටම අඩු වනු ඇත; දරුවාගේ දෑස් ‘කම්මැළි’ වනු ඇත. Ambiyopia ලෙස හඳුන්වන්නේ එම රෝග තත්ත්වයයි. එම රෝගය එකවර හඳුනාගත නොහැකිය. සරලව පිටතින් නිරීක්ෂණය කළ විට එසේ ‘කම්මැළි’ වූ ඇස පෙනෙන්නේ නිරෝගී ඇසක් ලෙසය. එහෙත් නිවැරැදි රෝග පරීක්ෂාවකින් හඳුනාගත හැකිය.ඇස කම්මැළි වීමට හේතු වන්නේ ඇසට පතිත වන ආලෝක කිරණ නිවැරැදි ලෙස නාභිගත නොවීමය. එහිදී ප්‍රතිභිම්බය නිවැරැදි ලෙස ඇසට නොවැටහුණු විට ඇස තුළ උත්තේජනයක් ඇති නොවේ. ඇසත් මොළයත් අතර පවතින සම්බන්ධතාව මත ඇසක් උත්තේජනය වන්නේ උපතේ සිට ඇසට ලැබෙන ආලෝකයෙනි.උපතේ සිට වයස අවුරුදු 7 පමණ වන තෙක් සිදුවන මෙම ක්‍රියාවලිය නිසා ඇසේ පෙනීමේ වර්ධනයක් සිදු වේ. කිසියම් හේතුවක් නිසා ඇසේ උත්තේජනය අත්හිටවුණු විට ඇසේ පෙනීම දුර්වල වේ.මේ තත්ත්වයේදී ඇස හොඳින් පවතින අතර මොළයෙන් එන සංඥා ද නිවැරැදිය. එහෙත් මොළයත් ඇසත් අතර සම්බන්ධතාව නිවැරැදි ලෙස ගොඩ නොනැඟුණු නිසා එම ඇස “කම්මැළි” ඇසක් ලෙස ජීවිත කාලය පුරාම පවතී. දරුවකුට වයස අවුරුදු 3 ක් 4 ක් පමණ වන විට අක්ෂි වෛද්‍යවරයකු ලවා දරුවකුගේ ඇස් පරීක්ෂා කරගත යුතු වන්නේ එහෙයිනි.උපතේදීම ඇතිවන ඇතැම් අක්ෂි ආබාධවලට වයස අවුරුදු 4, 5 වීමට පෙර ප්‍රතිකාර ලබාගත යුතුය. ඒ කල්ගත වී කරනු ලබන ප්‍රතිකාර මඟින් දරුවකුගේ පෙනීම හොඳ අතට ගැනීම අපහසු කටයුත්තක් වන හෙයිනි.කෙසේ හෝ දරුවා පාසලට ඇතුළත් කිරීමට පෙර අක්ෂි වෛද්‍යවරයකු හමු වී ඇස් පරීක්ෂා කර ගැනීම සුදුසුය. එසේ නොවුණහොත් එය දරුවාගේ පාසල් අධ්‍යාපනයට බෙහෙවින් බලපාන කරුණක් වනු ඇත.දරුවකු පංති කාමරයේ සිටින විට පංති කාමරයේ කෙරෙන කටයුතු පිළිබඳව සහ ගුරුවරයා පිළිබඳව අවධානයක් යොමු නො කිරීම, ගුරුවරයා විසින් කළු ලෑල්ලේ සටහන් කරන දෑ නොපෙනෙන නිසා අසල සිටින දරුවාගේ පොතට නිතර නිතර එබී බැලීම, එසේම දරුවා කළු ලෑල්ලේ තිබෙන සටහන් කියවීමට සිටි තැනින් නැගිට ඉදිරියට ඒමට උත්සාහ දැරීම ආදිය මඟින් දරුවකුගේ පෙනීමේ දුර්වලතා ඇති බව පංති භාර ගුරුවරයාට පහසුවෙන් හඳුනාගත හැකිය.එසේම පංති කාමරයේ කළු ලෑල්ලේ තිබෙන දෑ තමාට නොපෙනෙන බව දරුවා නිවසේදී මව්පියන්ට කීමට ද ඉඩ ඇත. කිසියම් දරුවකු පංති කාමරයේදී ගුරුවරයා සහ කළු ලෑල්ල දෙස වැඩිපුර නොබලමින් වටපිට බලමින් සිටීනම් එයට හේතුව එම දරුවාගේ පෙනීමේ දුර්වලතාවක් වීමට බොහෝ දුරට ඉඩ ඇත.දරුවකුගේ කිසියම් අක්ෂි ආබාධයක් නිසා උපැස් යුවලක් පැලඳීමට සිදුවුවහොත් එය මවුපියන්ගේ සිත්වලට විශාල වේදනාවක් ගෙන දීමට හේතු වේ. එය කිසිසේත්ම එසේ නොවිය යුතුය.කිසියම් දරුවකුට කන්නාඩියක් පැලඳීමට සිදුවන්නේ රෝගයක් නිසාම නොවේ. ඇසේ පවතින යම් යම් තත්ත්වයන් සඳහා කන්නාඩියක් පැලඳීම මඟින් එම දරුවාගේ ඇස්වලට ඇතිවන රෝගාබාධ ගණනාවකින් මිදීමේ හැකියාව ලැබෙනු ඇත.ඇතැම් දරුවන්ගේ ඇස පිටතින් බැලූ විට ඉතා ලස්සනට තිබුණ ද, අන් අයගේ ඇස්වල මෙන් ආලෝකය නිවැරැදිව නාභිගත නොවන නිසා ඇස් පෙනීමේ කිසියම් දුර්වලතාවක් ඇතිවිය හැකිය.කන්නාඩියක් පැලඳීමෙන් එම දුර්වලතාවය පහසුවෙන් මඟහරවා ගත හැකිය. තම දරුවකුට කන්නාඩියක් පැලඳීමට සිදුවීම එතරම් ගැටලුවක් නොවන්නේ එහෙයිනි.වඩාත් වැදගත් වන්නේ දෙමාපියන් විසින් දරුවන්ගේ මෙවැනි දුර්වලතා නිවැරැදි ලෙස තේරුම් ගෙන දරුවාගේ අධ්‍යාපනික සහ ක්‍රීඩා කටයුතු පහසුවෙන් කරගෙන යාමට හැකි වන සේ කන්නාඩියක් පැලඳීමට අවස්ථාව සලසා දීමය.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=am1105152</link>
    <topic>සමහර වෙළෙඳ දැන්වීම්වලටත් අප මෝහනය කරන්න පුළුවන්</topic>
    <author/>
    <content>සමහර වෙළෙඳ දැන්වීම්වලටත් අප මෝහනය කරන්න පුළුවන්මහනුවර මහ රෝහලේහදිසි ප්‍රතිකාර ඒකකයේසායනික මෝහන වෛද්‍යඑච්. දමිත් හෙට්ටිආරච්චිමෝහනය යන වචනය ඇසු විට විවිධ පුද්ගලයන් තුළ ඇතිවන අදහස් විවිධාකාරය. ඇතැමුන් එය යහපත් දෙයක් ලෙස දුටුව ද තවත් අය එමඟින් අතුරු ආබාධ ඇතිවෙතැයි සිතා බිය වෙති. තවත් අය මෙය සම්පූර්ණ අසත්‍යයක් යැයි සිතා ප්‍රතික්ෂේප කරති.බොහෝ දෙනකුට මේ පිළිබඳව නිවැරැදි කරුණු දැනගැනීමට අවශ්‍ය වුවත් ඒ සඳහා ක්‍රමවේදයක් නැති බව පෙනේ. මෝහනය වෛද්‍ය ප්‍රතිකාර ක්‍රමයක් ලෙස ඉතා සාර්ථකව යොදාගත හැකි බව බොහෝ දෙනෙක් නොදනිති. ඒ නිසාම එමඟින් ලබාගත හැකි මහඟු ප්‍රයෝජන බොහෝ දෙනකුට මඟහැරී යයි. මේ ලිපිය සකස් කිරීමේ අරමුණ එම තොරතුරු පැහැදිලි කිරීමයි.සැබවින්ම මෝහන අවස්ථාව යනු කුමක් ද? එය අපගේ සාමාන්‍ය සිහියේම එක්තරා විශේෂ අවස්ථාවකි. එය නින්දකට සමාන බැවින් මෝහන නිද්‍රාව යන වචනය ද භාවිත කරයි. නමුත් එය නින්දක් ද නොවේ.අප සාමාන්‍ය ජීවිතයේ අවදියෙන් සිටින විට ද, නින්දේ සිටින විට ද, සිහින දකින විට ද, ගැඹුරු භාවනාවල නිරත වන විට ද අපගේ සිහියේ විවිධ අවස්ථා ක්‍රියාත්මක වෙයි. මෝහනය ද එවැනිම ස්වභාවික අවස්ථාවකි. අප නින්දට යාමේදීත්, අවදි වීමේදීත් එක්තරා මෝහන අවස්ථාවක් පසුකර යයි. එබැවින් එය බොහෝ දෙනකු විසින් අත්දැක ඇති දෙයකි. මෝහන අවස්ථාවේදී අපගේ මොළයේ ඇල්ෆා නමැති තරංග වර්ගය ක්‍රියාත්මක වෙයි. එය නින්ද සහ අවදියෙන් සිටීම යන දෙක අතරමැද අවස්ථාවක් ලෙස හැඳින්විය හැකිය.මෝහනය සිදුවන්නේ කෙසේ ද යන්න පිළිබඳ සිත්ගන්නාසුලු විග්‍රහයක් සිත ඇසුරෙන් ඉදිරිපත් කළ හැකිය.මිනිස් සිත, එය ක්‍රියාත්මක වන ආකාර අනුව උඩු සිත සහ යටි සිත යනුවෙන් බෙදා දක්වා තිබේ. උඩු සිත ප්‍රබලව ක්‍රියාත්මක වන්නේ අප අවදියෙන් සිටින විටය. එදිනෙදා ජීවිතයේදී අප විසින් සිතා මතා සිදුකරනු ලබන සියලු කටයුතු පාලනය කිරීම උඩු සිත මඟින් සිදු කරයි. මීට අමතරව එය මඟින් සංඛ්‍යා, දත්ත විග්‍රහ කිරීම, තර්ක විතර්ක සිදු කිරීම, බුද්ධිමය කටයුතු සහ කෙටිකාලීන මතකය ද ක්‍රියාත්මක කරයි.යටි සිත මීට වඩා හාත්පසින්ම වෙනස්ය. එය ප්‍රබලව ක්‍රියාත්මක වන්නේ අප නින්දේ සිටින විට, සිහින දකින විට, ගැඹුරු භාවනාවල නිරත වන විට සහ මෝහනයට පත්වූ අවස්ථාවලදීය. අප විසින් සිතා මතා සිදු නොකරන ශාරීරික ක්‍රියාකාරකම් හැසිරවීම සහ අපගේ හැඟීම්, ආවේග, පුරුදු හා විවිධ හැකියාවන් පාලනය කිරීම යටි සිත මඟින් සිදු කරයි. මීට අමතරව යටි සිතෙහි අපගේ වර්තමාන ජීවිතය හා අතීත භවයන් පිළිබඳව ඉතා දිගුකාලීන මතක ගබඩාවක් තැන්පත් වී ඇත.උඩු සිත හා යටි සිත සංසන්ධනය කිරීමේදී උඩු සිත ඉතා කුඩා බව පෙනී යයි. එය සම්පූර්ණ ප්‍රමාණයෙන් සියයට 10 - 12 පමණ බවට අනුමාන කර ඇත. අප සාමාන්‍ය ජීවිතයේදී භාවිතයට ගන්නේ එම සුළු කොටස පමණකි. නමුත් ඉතා විශාල කොටසක් භාවිතයෙන් තොරව සැඟවී පවතියි. මිනිස් මොළය සම්බන්ධව ද ඇත්තේ එවැනිම තත්ත්වයකි. මිනිස් මොළය සතු හැකියාවෙන් අප ප්‍රයෝජනයට ගන්නේ ඉතා සුළු ප්‍රමාණයක් බව ඔබ දන්නේ ද?ඉහත සඳහන් කරුණ උදාහරණයකින් මෙසේ දැක්විය හැකිය.අපගේ සිත ජලයේ පාවෙන අයිස් කන්දකට සමාන කළ හැකිය.අයිස් කන්දක් ජලයේ පාවෙන විට ජලය මතුපිටින් අපට පෙනෙනුයේ ඉතා සුළු කොටසකි. එය උඩු සිත වැනිය. නමුත් ජලයට යටින් ඉතා විශාල ප්‍රමාණයක් පවතියි. එය යටි සිත වැනිය. යටි සිත ඉතා විශාල සහ ප්‍රබල බැවින් යටි සිතෙහි සිදුකරන වෙනස්කම් සැබෑ ජීවිතය තුළ ද ඉස්මතු වෙයි.දැන් ඔබට එක් කරුණක් පැහැදිලිය. එනම්, කෙනෙකුගේ හැඟීම්, පුරුදු ආවේග වැනි දේ වෙනස් කිරිමට නම් ඔහුගේ යටි සිත වෙනස් කළ යුතුය. යටි සිත කුඩා ළමයෙකු බඳුය.එය ඉතා පහසුවෙන් වෙනස්කම්වලට භාජනය කළ හැකිය. එසේ නම් එය සිදු කරන්නේ කෙසේ ද?සැබවින්ම කෙනෙකුගේ යටි සිතට පිවිසීම එතරම් පහසු කාර්යයක් නොවේ. එයට හේතුව ඔහු අවදියෙන් සිටින විට ඔහුගේ උඩු සිත ප්‍රබලව ක්‍රියාත්මක වෙමින් යටි සිත සම්පූර්ණයෙන්ම වසාගෙන සිටින බැවිනි. වෙනත් ආකාරයකින් පැවසුවහොත් උඩු සිත පෙරණයක් මෙන් ක්‍රියා කරමින් යටි සිතට අදහස් ගමන් කිරීම සීමා කරයි. උඩු සිත මඟින් එයට ලැබෙන තොරතුරු විග්‍රහ කර, තර්ක විතර්ක සිදුකර බැහැර කරයි. උඩු සිත වෙනස්වීමට කැමති නැත.පුද්ගලයකුට කොතරම් අවවාද කර කරුණු පැහැදිලි කළ ද ඔහු ඒවා නොපිළිගන්නේ ඒ නිසාය.මෙහිදී ඉතා වැදගත් ප්‍රශ්නයක් මතුවෙයි.කෙනෙකුගේ උඩු සිත මඟ හරිමින් යටි සිතට පිවිසෙන්නේ කෙසේ ද?ඒ සඳහා ඉතාම සාර්ථක ක්‍රමය මෝහනයයි. මෝහනය මඟින් කෙනෙකුගේ උඩු සිත නිද්‍රාවකට පත්කර, එය මඟ හරිමින් සෘජුවම යටි සිත හා සම්බන්ධ විය හැකිය. මෝහනයට පත්කළ අයෙකුගේ ජීවිතය යහපත් ලෙස වෙනස් කළ හැකි වන්නේ ද, රෝග සුව කළ හැකි වන්නේ ද මේ නිසාය.මෝහනයේ ද විවිධ මට්ටම් තිබේ. වෙළෙඳ ප්‍රචාරකයන්, දේශපාලනඥයන්, කලාකරුවන් වැනි ජනතා ආකර්ෂණය අවශ්‍ය පුද්ගලයන් ද ඔබව එක්තරා දුරකට මෝහනය කරන බව ඔබ දන්නේ ද?ඉතා සිත්ගන්නාසුලු වෙළෙඳ දැන්වීමක් හෝ කලා නිර්මාණයක් නැරඹු විට එය උපක්‍රමික ලෙස උඩු සිත මඟ හරිමින් යටි සිතේ තැන්පත් වෙයි. ඉතා ආවේගශිලී දේශපාලන කතාවක් අසන විට ද තත්ත්වය එසේය. ඔබ මෝහනයට පත්වී ඒවා නිවැරැදි බව පිළිගනියි.මෙය සරල උදාහරණයකින් දැක්විය හැකිය.ඔබට ලිපියක් තැපැල් කිරීමට අවශ්‍ය වූ විටෙක ඔබ යම්කිසි අයෙකු අමතා “මේ ලිපිය තැපැල් කරන්න” යැයි කීම සාමාන්‍ය ක්‍රමයයි. එවිට ඔහු එය කිරීමට හෝ නොකිරීමට ද ඉඩ තිබේ. නමුත් ඔබ වඩා උපක්‍රමශීලීව ඔහු අමතා “ඔබ අද එළියට යන විට කරුණාකරලා මේ ලිපිය තැපැල් කරන්න පුළුවන් ද?” යැයි පැවසුවහොත් ඔහු එයට නොවැරදීම එකඟ වෙයි. මෙය ද එක්තරා මෝහනයකි.මෙවැනි උපක්‍රම සමාජයේ බහුල ලෙස භාවිත වෙයි.මෝහනය පිළිබඳව බොහෝ දෙනකු නිතර අසන ප්‍රශ්න කීපයක් ඇත.(1) කෙනෙකු මෝහනයට පත් කරන්නේ කෙසේ ද?මේ සඳහා ක්‍රම රාශියක් ඇතත් එක් එක් පුද්ගලයාට වඩා සුදුසු ක්‍රම පවතියි. ඇතැම් අය තත්පර කීපයක් තුළ ගැඹුරු මෝහනයට පත් කළ හැකි නමුත් තවත් අයට ඒ සඳහා වැඩි කාලයක් ගතකළ යුතුය.කෙසේ වුවද මෝහනය වීම සඳහා සිතේ යම් එකඟතාවයක් තිබිය යුතුය. එබැවින් සෑම පුද්ගලයකුම ගැඹුරින් මෝහනය කළ නොහැකිය. මෙහිදී සිදුකරනු ලබන්නේ තමාගේ සිත සහ ශරීරය සැහැල්ලු කරගන්නා ලෙසට උපදෙස් දෙමින් ක්‍රමයෙන් මෝහනය වන පුද්ගලයාගේ උඩු සිත යටපත් කරමින් යටි සිත මතුකර ගැනීමය.(2) මෝහනය වූවාට පසු ආපසු ආවේ නැතිනම්?ඒ බොහෝ දෙනෙක් අසන ප්‍රශ්නයකි. මා ඔවුන්ගෙන් පෙරළා අසන ප්‍රශ්නය නම් “ඔබ එවැන්නෙකු පිළිබඳව අසා තිබේ ද?” යන්නයි. මෝහන අවස්ථාව එක්තරා නිද්‍රාවක් බඳු යැයි මා ප්‍රකාශ කළෙමි. ඒ නිසා මෝහනයට පත්වූ පුද්ගලයකුට අවදි වීමට කිසිවක් නොකියා සිටියහොත් ඔහු සාමාන්‍ය නින්දකට වැටී සිට අවදි වනු ඇත.(3) මෝහනය මඟින් අතුරු ආබාධ ඇතිවිය හැකි ද?මෙය සම්පූර්ණ අසත්‍යයකි. නිවැරැදිව සිදුකරනු ලබන මෝහනය මඟින් කිසිදු අතුරු ප්‍රතිඵලයක් ඇති නොවේ. අප බොහෝ දෙනෙකු ශරීරයේ වේදනාවල් සඳහා භාවිත කරන පැරසිටමෝල් නමැති ඖෂධයෙන් පවා විවිධ ආබාධ ඇතිවිය හැකිය. නමුත් මෝහනය ඊටත් වඩා ආරක්ෂාකාරී ක්‍රමයකි. එය සිතටත් - ගතටත් සුවදායක ක්‍රමයක් ලෙස මා හැඳින්වූයේ ඒ නිසාය.(4) මෝහනය වුණාට පස්සේ මම මොනවා කියයි ද? මගේ රහස් එළිවෙයි ද?මෙය ඉතා ජනපි‍්‍රය ප්‍රශ්නයකි. සැබවින්ම මෝහනයට පත්වූ අයකු තමා දන්නා සියලුම දේ දෙඩවීමට පටන්ගන්නේ නැත. එය නිද්‍රාවකට සමාන බැවින් ඔහු සමඟ සම්බන්ධවීම තරමක ආයාසයකින් සිදුකළ යුත්තකි.වෛද්‍යවරයා විසින් සිදුකරනු ලබන්නේ ප්‍රතිකාර කිරීම මිස අනුන්ගේ රහස් සෙවීම නොවේ. වෛද්‍ය ආචාරධර්මවලට පටහැනිය.මෝහනය වූ අයෙකුට තමා කළ කී දෙය අමතක වන්නේ ගැඹුරු මෝහන අවස්ථාවේදීය. නමුත් වෛද්‍ය ප්‍රතිකාර සඳහා එතරම් ගැඹුරු මෝහන අවස්ථාවක් අත්‍යවශ්‍ය නොවේ. එබැවින් රෝගීන් තමාට සිහිය නැතිවෙතැයි සිතා බිය විය යුතු නොවේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=ay1105151</link>
    <topic>කැසට් යන්ත්‍රයෙන් පාඩම් අහලා යතුරු ලියනයෙන් උත්තර දුන්නා</topic>
    <author>සාගරිකා දිසානායක ජයසිංහ</author>
    <content>මෙවර අපේ කතා නායකයා පේරාදෙණිය විශ්වවිද්‍යාලයේ සම්භාව්‍ය භාෂා අධ්‍යයන අංශයේ මහාචාර්යවරයා ලෙස කටයුතු කළ මහාචාර්ය ඩී.පී.එම්.වීරක්කොඩි මහතාය.දීර්ඝකාලීන විශ්වවිද්‍යාලයීය සේවයෙන් පසුගියදා විශ්‍රාම ලත් මහාචාර්ය වීරක්කොඩි අද පේරාදෙණිය විශ්වවිද්‍යාලයයේ විශේෂිත අවශ්‍යතා සහිත ශිෂ්‍යයන් සඳහා වූ සම්පත් මධ්‍යස්ථානයෙහි සම්බන්ධීකාරකවරයා ලෙස කටයුතු කරයි.බටහිර මෙන්ම පෙරදිග සංගීතය පිළිබඳ උසස් රසඥතාවකින් ද ප්‍රාමාණික ඥාන සම්භාරයකින් ද පොහොසත් මහාචාර්ය වීරක්කොඩි පියානෝව, එකෝඩියනය, ඕගනය වැනි බටහිර වාද්‍ය භාණ්ඩ මෙන්ම සර්පිනාව, බටනළාව වැනි පෙරදිග වාද්‍ය භාණ්ඩ වාදනයෙහි, අතිශය සමත්කම් දක්වන සංගීතවේදියෙකි.ඉන්දියාවේ ලක්නව් විශ්වවිද්‍යාලයෙන් බටනළා වාදනය පිළිබඳ වාද්‍ය විශාරද උපාධිය ලබා සිටින මහාචාර්ය වීරක්කොඩි ග්‍රීක, රෝම හා ලතින් භාෂාවලින් සෘජුවම සිංහල භාෂාවට පරිවර්තනය කරන ලද විශිෂ්ට සම්භාව්‍ය ග්‍රන්ථ රාශියක කතුවරයා ද වෙයි.විශේෂ අවශ්‍යතා සහිත පුද්ගලයන් සඳහා වන ඩේසි ලංකා පදනමෙහි වර්තමාන උප සභාපතිවරයා ලෙස කටයුතු කරන මහාචාර්යවරයා බ්‍රේල් ක්‍රමය මඟින් ස්වර ප්‍රස්ථාර සටහන් තැබීම හා ඒවා භාවිතය පිළිබඳ මෙන්ම දෘෂ්‍යාබාධ සහිත පුද්ගලයනට පරිගණක භාවිතය පිළිබඳ විශේෂ පුහුණු පාඨමාලා ද පවත්වයි.දොන් පැටි‍්‍රක් මර්වින් වීරක්කොඩි”. ඒ ඔහුට මවුපියන් උප්පැන්නෙට දුන් නම. 1945 මාර්තු මාසෙ විසිවැනිදා ඔහු උපන්නේ පමුණුගම බෝපිටියේ දී. ඔහුගේ මවුපියෝ වෘත්තියෙන් ගුරුවරු.තාත්තා දොන් ජොහැන්නස් වීරක්කොඩි. විශ්‍රාම ලැබුවේ බෝපිටිය පමුණුගම විදුහලේ විදුහල්පතිවරයා ලෙස. අම්මා මැගිලින් මාග්‍රට් පෙරේරා.වීරක්කොඩි යුවළට දාව උපන් සිවුවැනි දරුවා පැටි‍්‍රක්. ඔහුට වැඩිමල් අක්කයි, අයියලා දෙන්නයි බාල නංගී. පවුලේ දරුවො පස් දෙනයි. උප්පැන්නේට දීපු නම පැට්‍රික් වුණාට අම්මා තාත්තා ඇතුළු ඥාතීන් හැමෝම ආදරේටත් පහසුවටත් ඔහු ඇමතුවේ විමල් කියලයි. විමල් වැඩියම කැමැති වීරක්කොඩි නමට. ඒ වුණත් බොහෝ දෙනෙක් ඔහු දන්නෙ විමල් කීවාම.ඉපැදෙන විට විමලුත් පවුලේ අනෙක් දරු දැරියන් වගේම හොඳ නිරෝගී සුන්දර දරුවෙක්. ඒත් බොහොම ටික කාලෙකින්ම පවුලේ අනෙක් දරුවන්ට තරම් ඉක්මනට තනියම යමක් කරගන්නට විමල්ට ශක්තිය නැති බව වැඩිහිටියන්ට වගේම ඔහුටත් වැටහුණා. ඒ ඔහුගේ ඇස් පෙනීමේ කිසියම් අඩුවක් සිදුවෙමින් පැවැති නිසා.ඔහුගේ දෘෂ්ටි ස්නායුවෙහි පැවැති අඩුපාඩුවක් හේතුවෙන් විමල්ගේ දෑස්වල පෙනීම ක්‍රමයෙන් අඩුවුණා. ඒක හරිම දුක්ඛිත තත්ත්වයක් බව අමුතුවෙන් කිවයුතු නෑනෙ. විමල්ගේ අම්මා තාත්තා ඔහුට සුවය ලබාදෙන්න දන්න කියන හැම දොස්තර කෙනකු ළඟටමත්, හැම වෙද මහත්තයකු ළඟටත් ඔහු එක්ක ගියා.උපතින්ම කතෝලික ලබ්ධිකයන් වූ ඔවුන් අදහන හැම පල්ලියක් ගානේම අම්මා පුංචි විමල් වඩාගෙන ගිහින් දෙවියන්ට කන්නලව් කළා. තමන්ගේ වැඩ තනියම කරගන්න අපහසු වුණාම ඇතිවන දුකත් වේදනාවත් පරයාගෙන විමල්ට වේදනාවක් ගෙනදුන්නේ එක එක වෙද මහත්තුරුන්ගෙන් අහගෙන එන බෙහෙත් වර්ග ඇස්වලට දාපුවාම දැනෙන දැවිල්ලයි. ඒ වේදනාවෙන් හැම වෙලාවෙම හැඬූ කඳුළෙන් පසුවූ විමල් දැක්කම ඇතැමුන් හිතුවෙ දඟකාරකම් කරලා ඒවාට දඬුවම් විඳලා මහ හඩින් ඔහු කෑමොර දෙනවා කියලයි.කොහොම වුණත් දෑස් පෙනෙන ලෝකය දකින සාමාන්‍ය දරුවකුට උරුම සුන්දර ළමා වියක් වෙනුවට විමල්ට උරුම වුණේ තරමක් වේදනාකාරී ළමා කාලයක්. ඒත් ඔහුගේ උගත් මවුපියන්ට පින් සිද්ධ වෙන්න අන්ධ වූ පමණින් ම ඔහු ගේ මුල්ලක කොටු කරගෙන හංගාගෙන නොසිටි නිසා ඔහු අද දෑස් පෙනෙන ඔබ අප වන් බොහෝ දෙනකුට ළඟා විය නොහැකි තරම් උසස් ඉමකට ළඟා වෙලා. දෑස් හොඳින් පෙනෙන ඔබ අප බොහෝ දෙනකුට හිතාගන්නවත් බැරි තරම් අපූරු හැකියාවන් රාශියකට උරුමකම් කියනවාවිමල්ටත් පවුලෙ අනෙක් සහෝදර සහෝදරියන්ට වගේම අධ්‍යාපනයක් ලබා දෙන්න ඔහුගේ අම්මා තාත්තාට වුවමනා වුණා. පුංචිම කාලේ ඒ තරම් හොඳට දෑස් නොපෙනුණත් ඔවුන් අනෙක් දරුවන්ට පාඩම් කියාදෙන විදිහටම විමල්ටත් අකුරු පොත පත කියා දුන්නා. අම්මා තාත්තා ගුරුවරුන් වූ නිසා ගෙදර පරිසරය සම්පූර්ණයෙන්ම ඉගෙනුමට යොමු වී තිබුණා. අයියලාත් අක්කාත් පාසල ඇරිලා ගෙදර ඇවිත් පාඩම් කරන විට විමලුත් ඊට සහභාගි කරගත්තා. ඔවුන් පාසලේ උගත් කවි කතා තේරවිලි හැමදේම විමල්ට කියාදුන්නා. කතෝලික ආගමේ වුණත් අම්මා බෞද්ධ ජාතක කතා හොඳට දැනගෙන හිටියා. විමල්ට මේ කතන්දර කියලා දුන්නා.වෙන දෙයක් ගැන වැඩි අවධානයක් නැති නිසාම මේව එක වරක් ඇහුවාම විමල්ට කටපාඩම්. පල්ලියේ ගීතිකා වගේම පුරාණ දේව කතාත් ඔහුට කටපාඩම්. විමල්ගේ අන්ධකාර ලෝකයට විශේෂ ආලෝකයක් ගෙන දුන්නේ ඔහුගේ මාමා. අම්මාගේ මල්ලි කෙනක් වූ මාමා සංගීතය, භාෂා සාහිත්‍යය වගේම කෘෂිකාර්මික ඥානයෙනුත් පිරිපුන් දක්ෂ ගුරුවරයෙක්. විමල්ලාගේ ගෙදරම විසූ මාමා පුංචි විමල්ට හැම වෙලේම හොඳ මිතුරෙකු වගේම ගුරුවරයෙකුත් වුණා.ඉතාම දක්ෂ වයලීන වාදකයකු වූ මාමා සුනිල් ශාන්තයන් ගේ සමකාලීන මිතුරෙක්. සුනිල් ශාන්තයන් ගේ ගීත ගායනා කරමින් අපූරුවට වයලීනය වැයූ මාමා විමල්ටත් වයලීන වාදනය වගේම රාගධාරී සංගීතයේ මුල් පාඩම් හඳුන්වා දුන්නා. අක්කලා අයියලා ගෙන් පාඩම් අහගැනීමෙන් සෑහීමට පත් නොවූ විමල් අම්මා තාත්තාට කීවේ දෘෂ්‍යාබාධිතයින් සඳහා වූ පාසලකට, තමා ඇතුළු කරන්නයි.ඒත් මුලින් ඔහු ඇතුළු කළේ තුඩැල්ල පිරිමි පාසලට. සහෝදර සහෝදරියන් සමඟ ඒ පාසලට ගිය විමල්ට දෘෂ්‍යාබාධය නිසා ඉගෙනීමට බාධා වන බව තේරුණා. ඒ හේතුවෙන් ඔහු 1954 ද පාසලෙන් අස්වෙලා රාගම දෘෂ්‍යාබාධිතයින් සඳහා වූ විශේෂ පාසලට ඇතුළු වුණා. ඒ වන විට ඔහුගේ වයස අවුරුදු නවයයි.බෙල්ජියමෙන් පැමිණි සදාසරණ නිකායේ කන්‍යා සහෝදරියන් විසින් පවත්වාගෙන ගිය ඒ පාසලට ඇතුළුවීම දෙනෙත්වලින් වැසී තිබූ විශ්වයේ කවුළු පියන්පත් විමල්ට ඇරදුන්නා. ඉතාම කාරුණික වූ බෙල්ජිම් කන්‍යා සොහොයුරියන් වෙතින් ඔහුට බ්‍රේල් ක්‍රමයට සිංහල ඉංග්‍රීසි වගේම යතුරු ලියනයත් ඉගෙනගන්න ලැබුණා. බටහිර සංගීතය ක්‍රමානුකූලව හදාරන්න ඔහුට අවස්ථාව ලැබුණා. එකෝඩියනය පියානෝව වගේම වයලීනය වයන්නත් පුහුණු වුණා.ඒ පමණක් නොවෙයි බෝල ගහන්න මිතුරු මිතුරියන් සමඟ දුවන්න පනින්නත් විමල්ට අවස්ථාව ලැබුණා. උපතේදී තරමක් පෙනීම තිබුණත් විමල් ඉතා ඉක්මනින්ම නොපෙනී යන තත්ත්වයට පත් වූ නිසා ඔහු ඉතා දක්ෂ ලෙස බ්‍රේල් ක්‍රමයට හැඩගැහුණා.බ්‍රේල් ක්‍රමයෙන් කියවිය හැකි සිංහල පොත් අඩුයි. ඒ ලොව පිළිගත් අක්ෂර ක්‍රමයක් නිසා. ඉංග්‍රීසියෙන් ලියැවුණු පොත පත වැඩියි. පුංචි කාලෙ පටන්ම විමල් ඉංග්‍රීසි ඉගෙන ගන්න ලොකු උනන්දුවක් දැක්වූවා. බෙල්ජියම් සහෝදරියන්ගේ උදව්වෙන් ඔහුට ඉතා ඉක්මනින් බ්‍රේල් ක්‍රමයට ඉංග්‍රීසි පත පොත කියවීමටත් යතුරු ලියනය මඟින් ලියන්නටත් හැකියාව ලැබුණා.ඉංග්‍රීසි වගේම සිංහල සින්දු ගීතිකා ගයන්න පියානෝව, වයලීනය වගේම එකෝඩියනය වයන්නත් පුරුදු වුණා. ඔවුන් බෝල ගැහුවෙ බෝලය ඇතුළට සවිකළ සීනුවෙන් නිකුත්වෙන නාදයට ඇහුම්ක් දෙමින්. ඔට්ටු කිව්වෙ හඬ එන දිසාවට දෙසවන් යොමු කරමින්. හයවැනි ශ්‍රේණියේදී ආයෙත් විමල් තුඩැල්ලේ ක්‍රිස්තුරාජ විද්‍යාලෙට ඇතුළු කළා. ඒ පාසලේදි ආයෙත් පෙනීම සහිත ළමයින් සමඟ හරි හරියට ඉගෙන ගන්න විමල්ට සිද්ධවුණා. කළු ලෑල්ලෙ ලියන පාඩම ඔහු අහගත්තේ යහළුවෙකුගෙන්. පොතේ තියන පාඩම් අහගත්තේ ගෙදර ඇවිත් අක්කලාගෙන්. ප්‍රශ්නවලට පිළිතුරු ලිව්වෙ යතුරුලියනයෙන්. කොයිතරම් අපහසු වුණත් විමල් පාසල් වැඩ කළේ හරිම කැමැත්තෙන්. සාමාන්‍ය දරුවකුට වඩා ලොකු උනන්දුවක් කැපවීමක් වගේම දක්ෂකමකුත් ඔහු තුළ වූ නිසා විමල්ට ගුරුවරුන් ආදරය කළා.හත අට ශ්‍රේණිවල උගන්වාපු බෙනඩික්ට් සර්, සාමාන්‍ය පෙළ පන්තියේ ගණිතය උගන්වාපු හැරල්ඩ් පෙරේරා ගුරුතුමා ඔහුට බොහෝම දිරි දුන්නු ගුරුවරුන් අතරින් මතකයට නැඟෙන කිහිප දෙනෙක්. දෑස් නොපෙනුණාට විමල්ට දෑස් පෙනෙන සිසුන් සියල්ලෝම අභිබවා පංතියේ පළවැනියා වෙන්න ඒ හැටි කාලයක් ගතවුණේ නෑ. ඔහු සාමාන්‍ය පෙළ විභාගය සමත් වුණේ ගණිතයට සහ ඉතිහාස විෂයන්ට විශිෂ්ට සම්මාන ඇතුළු විෂයයන් පහකට සම්මාන ලබමින්.සමාන්‍ය පෙළ පන්තියේ දී පාලි භාෂාව ඉගෙනගන්නට ලැබීමත් ඔහු ලැබූ විශාල භාග්‍යයක්. පාලි උගන්නවාපු මැන්දිස් ගුරුතුමා කොතරම් දක්ෂද කීවොත් ක්‍රිස්තුරාජේ කතෝලික පාසලක් වුණාට ඒ කාලෙ පිරිවෙන්වලිනුත් පාළි ඉගෙනගන්න ශිෂ්‍යයො ක්‍රිස්තුරාජෙට ආවා. උසස් පෙළ සඳහා විමල් තෝරා ගත්තේ කලා විෂයධාරාව.1966 වසරේ උසස් පෙළ විභාගෙන් ලංකාවෙන්ම හොඳම ප්‍රතිඵල ලබන්නට තරම් විමල් භාග්‍යවත් වුණා. ඉතිහාසයට විශිෂ්ට සම්මානයක් සහ ඉතිරි විෂයයන් තුනට සම්මාන සහිතව උසස් පෙළ සමත් වූ විමල් 1967 ඔක්තෝබර් මාසෙ පේරාදෙණිය විශ්වවිද්‍යාලෙට ඇතුළත් වුණා. එවකට ජාතික උසස් අධ්‍යාපන කොමසාරිස්වරයා ලෙස කටයුතු කළ ආචාර්ය ගුණපාල මලලසේකර මහත්තයා විශ්වවිද්‍යාලෙට ඇවිත් විශේෂයෙන්ම ඔහු හමුවෙලා ප්‍රශංසා කළා. අවශ්‍ය මොනවාදැයි ඇසුවා. හැකිනම් තමාට පටිගතකිරීමේ යන්ත්‍රයක් ලබාදෙන මෙන් විමල් කළ ඉල්ලීම ඉටු වුණා.එවකට හිටපු අග්‍රවිනිශ්චයකාර එච්.එන්.ජී.ප්‍රනාන්දු මහත්තයා විමල්ට පටිගත කිරීමේ යන්ත්‍රයක් පරිත්‍යාග කළා. ඔහු පහසුවෙන්ම දේශන පටිගත කරගෙන ප්‍රශ්නවලට පිළිතුරු යතුරුලියනය කර දෙමින් සාර්ථක ලෙස අධ්‍යාපන කටයුතු කරගෙන ගියා. සිංහල බටහිර දර්ශනය ප්‍රථම වසරෙන් විශේෂවේදී අවසාන වසරේදී බටහිර සම්භාව්‍ය සංස්කෘතිය ප්‍රධාන ලෙසත් අනු විෂය ලෙස ප්‍රංශ භාෂාවත් හැදෑරුවා. ඊට අමතරව ග්‍රීක හා ලතින් භාෂා ඉගෙන ගත්තා. 1971 දී විමල් ප්‍රථම පන්තියේ ගෞරව සාමාර්ථයක් සහිතව උපාධිය ලබා ගත්තා. 1972 ජනවාරි මාසෙ පටන්ම බටහිර සම්භාව්‍ය අධ්‍යයන අංශයේ කථිකාචාර්යවරයකු ලෙස සේවයට එක්වුණා.1974 දී එංගලන්තයේ හල් විශ්වවිද්‍යාලයෙන් ශිෂ්‍යත්වයක් ලැබූ විමල් පුරාණ ලංකාව පිළිබඳ ලියැවුණු ග්‍රීක හා රෝම වාර්තා පිළිබඳ ගැඹුරු පර්යේෂණයක යෙදී සකස් කළ නිබන්ධය උදෙසා ඔහුට හල් විශ්වවිද්‍යාලයෙන් ආචාර්ය උපාධිය පිරිනමනු ලැබුවා. උක්ත ශාස්ත්‍රීය පර්යේෂණය ඇසුරින් පසු කලෙක ඉංග්‍රීසි බසින් ප්‍රකාශිත තැප්‍රොබේන් කෘතිය මෙතෙක් පුරාණ ලංකාව හා බටහිර රටවල් අතර පැවැති සම්බන්ධතා අළලා මෙතක් පළවුණු විශිෂ්ටතම ග්‍රන්ථය ලෙස සලකනු ලබනවා.1978 දී කැලණිය විශ්වවිද්‍යාලයීය ආචාර්ය මණ්ඩලයට එක්වූ විමල් 1981 දී යළිත් පේරාදෙණිය විශ්වවිද්‍යාලයේ සම්භාව්‍ය භාෂා අධ්‍යයන අංශයේ ජ්‍යෙෂ්ඨ කථිකාචාර්යවරයකු ලෙස සේවයට එක්වුණා. පේරාදෙණිය විශ්වවිද්‍යාලයේ සේවය කරන අතරතුර ඔහු බටහිර සම්භාව්‍ය සංස්කෘතියේ විශිෂ්ට ග්‍රන්ථ කිහිපයක්ම ග්‍රීක සහ ලතින් යන මුල් භාෂාවලින් සෘජුවම සිංහලට සහ ඉංග්‍රීසි භාෂාවන්ට පරිවර්තය කළා. ප්ලේටෝ ගේ සුප්‍රකට ග්‍රන්ථයක් වන ‘ෆීඩෝ හෙවත් ආත්මය පිළිබඳ සංවාදය’ ප්ලෝටෝ ගේ ‘ජනරජය’ හීසියස් ගේ ‘වැඩපළ හා දින නිමිති’ ප්‍රකට ලතින් ලේඛකයන් දෙදෙනක් වන සැලස්කි සහ සිසරෝගේ කෘති දෙකක් ඇසුරින් පරිවර්තිත ‘කැතිලිනාගේ කුමන්‍ත්‍රණය’ සහ ”Origin evolution and Circulation of foreign coins in the Indian Ocean” යන කෘති ඒ අතර ප්‍රධාන වේ.එංගලන්තයේ හල් විශ්වවිද්‍යාලයේදී පරිගණක තාක්ෂණය පිළිබඳ සුවිශේෂී පුහුණුවක් ලද විමල් මෙරට පැමිණ දෘෂ්‍යාබාධිත පුද්ගලයන් සඳහා පරිගණක භාවිතය පිළිබඳ විශේෂ පුහුණු පාඨමාලා සහ වැඩමුළු පවත්වයි.සංගීත විශාරද අනිල් මිහිරිපැන්න ගුරුතුමා යටතේ පෙරදිග සංගීතය ද බටනලා වාදනය ද ඉගෙනගත් විමල් ඉන්දියාවේ භාත්ඛණ්ඩේ සංගීත විශ්වවිද්‍යා පීඨයෙන් වාද්‍ය විශාරද උපාධිය ලබා ගත්තා.බ්‍රේල් ක්‍රමයට සංගීත ස්වර සටහන් තැබීමේ පහසු ක්‍රමයක් තමා විසින්ම හඳුනාගත් ඔහු වර්තමානයේ දෘෂ්‍යාබාධිත සංගීත ගුරුවරුනට බ්‍රේල් ක්‍රමයෙන් සංගීතය ඉගැන්වීම පිළිබඳ ගුරුවරුන් පුහුණු කරවනවා.2001 දී ඉන්දියාවේ ජවහර්ලාල් නේරු විශ්වවිද්‍යාලයෙන් පර්යේෂණ සඳහා අධිශිෂ්‍යත්වයක් ලැබුවා. දෘෂ්‍යාබාධ සහිත පුද්ගලයන් සඳහා කථන ප්‍රස්ථාර සකස් කිරීම පිළිබඳ තායිලන්තයේ පුහුණුව ලත් මහාචාර්යතුමා දැනුම මෙරට දෘෂ්‍යාබාධිතයන්ගේ යහපත උදෙසා කැප කළා. පේරාදෙණිය විශ්වවිද්‍යාලයේ බටහිර සම්භාව්‍ය අධ්‍යයන අංශයේ අංශාධිපතිවරයා මෙන්ම සහාය මහාචාර්ය වරයා ලෙස ද කටයුතු කළ වීරක්කොඩි මහතා එම අංශයේ මහාචාර්ය තනතුර පුරප්පාඩු වූ පසුව ඒ සඳහා අයැදුම් කොට මහාචාර්ය ධූරයට පත්වුණා.විද්‍යාර්තීන්ට දැනුම ලබා දෙන අතරේ විශ්වවිද්‍යාලයීය ගාන්ධර්ව සභාවේ කටයුතුවලට බෞද්ධ හින්දු හා කතෝලික ආගමික වැඩසටහන් සියල්ලටම එතුමා ශක්ති ප්‍රමාණයෙන් දායකවුණා. වෙසක්, පොසොන්, නත්තල් භක්ති ගීත වැඩසටහන් සඳහා සංගීත තනු නිර්මාණයෙන් සහ සංගීත අධ්‍යක්ෂණයෙන් දායක වන මහාචාර්යතුමා විශ්වවිද්‍යාල විද්‍යාර්ථීන් ගේ ගීත සඳහා තනු නිර්මාණයෙන් ද දායක වී තිබෙනවා.පේරාදෙණිය විශ්වවිද්‍යාලයේ විශේෂ අවශ්‍යතා සහිත ශිෂ්‍යයන් සඳහා වූ සම්පත් මධ්‍යස්ථානයේ සම්බන්ධීකාරකවරයා ලෙස තවමත් කටයුතුª කරන මහාචාර්ය තුමා රජයේ සේවයෙන් 2010 වසරේ අගදී විශ්‍රාම ලැබූවත් බොහෝම කාර්ය බහුලයි.මහාචාර්යතුමා කොළඹ විශ්වවිද්‍යාලයේ පරිගණක අධ්‍යයන ඒකකය හා සම්බන්ධ වී දෘෂ්‍යාබාධිත පුද්ගලයන් සඳහා පරිගණක භාවිතය පිළිබඳ දැනුම ලබාදෙනවා. සුප්‍රකට ග්‍රීක නාට්‍යකරුවකු වූ ඊස්කිලස්ගේ ප්‍රකට නාට්‍ය ත්‍රිත්වයක් වන ‘අගමෙම්නොන්’, ‘ඛොයිෆොරි’ සහ ‘යුමේනිඩ්ස්’ යන නාට්‍ය තුන ග්‍රීක බසින් සිංහලට පරිවර්තනය කොට ඊට හැඳින්වීම ලියන්නට මහාචාර්යතුමා මේ දිනවල වෙහෙසෙනවා. ලබන අගෝස්තු මාසයේදී එම කෘතිය එළිදැක්වීමටයි එතුමාගේ බලාපොරොත්තුව.සාගරිකා දිසානායක ජයසිංහඡායාරූප – විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=ay1105152</link>
    <topic>තදබදයට හොරෙන් රිංගා යා හැකි කඩවත උමං මඟ</topic>
    <author>තාරක වික්‍රමසේකර</author>
    <content>රටක සංවර්ධනය මනින එක් මිනුම් දණ්ඩක් ලෙස එරට මාර්ග පද්ධතිය හඳුන්වා දිය හැකිය. මාර්ග තදබදය උග්‍ර වූ විට මඟී ජනතාවගේ වටිනා කාලය නැති නාස්ති වී යන්නේ නොපෙනෙන ලෙසින් රටේ සංවර්ධනය ද අඩාළ කරමිනි. තවත් පැත්තකින් ඉන්ධන අපතේ යාම විශාල ලෙසින් සිදුවේ.ඉන්ධන ආනයනය කරනු ලබන ශ්‍රී ලංකාව වැනි රටකට මාර්ග තදබදය විශාල ගැටලුවකි. රටේ සියලුම කාර්යයන් මේ නිසා අඩපණ වේ.ඒ තත්ත්වය මැනවින් තේරුම්ගෙන මෙරට අධිවේඟී මාර්ග පද්ධතියක් ඉදිකිරීමට සැලසුම් කෙරිණි. ඒවා ඉදිවෙමින් පවතී. එහෙත් රටේ සියලු නගර ආවරණය කර අධිවේඟී මං ඉදිකළ නොහැකිය.ඒ සඳහා විකල්ප මාර්ග ඉඳිකිරීම හෝ පවත්නා මාර්ග පුළුල් කිරීම හෝ කළ යුතුය. මාවනැල්ල නගරයේ තදබදය ඉවත් කෙරුණේ නගරය මඟ හැර යාමට විකල්ප මාර්ගයක් ඉඳි කිරීමෙනි. කෑගල්ල නගරය ද මඟ හැර යාමට විකල්ප මඟක් ඉදි කිරීමට යෝජිතය.මීට අමතරව උමං මාර්ග, ගුවන් පාලම් මෙන්ම මංසන්ධි පුළුල් කිරීමට ද මහාමාර්ග අමාත්‍යාංශය පියවර ගෙන ඇත. වැඩිදියුණු කළ මාර්ග සංඥා පද්ධති ස්ථාපනය කිරීම ද මෙහි එක් පියවරකි. විශේෂයෙන්ම ජනාකීර්ණ නගරයන්හි වාහන තදබදය අවම කිරීම කඩිනමින් කළ යුතුය.එසේම අන්තරාකාරී මාර්ග, ආරක්ෂාකාරී මාර්ග බවට පත් කිරීම ද මෙහිලා කළ යුතු වූ කාර්යයකි.දශක ගණනාවක් තිස්සෙ ඉතා දුෂ්කර මාර්ගයක් වූ මහනුවර - මහියංගණ දහඅට වංගුව පාර එවැනි දුෂ්කර මාර්ගයකි. අද එම මාර්ගය ඉතා ආරක්ෂාකාරී කඩිනමින් ගමන් කළ හැකි මාර්ගයක් බවට පත් කර ඇත. ගම්පොළ - නුවරඑළිය මාර්ගය, ආරක්ෂාකාරී හා කඩිනම් ගමන් මාර්ගයක් මෙන්ම දුරින් අඩු මාර්ගයක් බවට පත් කිරීමට රම්බොඩ උමඟ නිසා හැකි විය.මෙරට පළමු උමං මාර්ගය එසේ විවෘත වූයේ රම්බොඩයි. ඒ වාහන ගමනාගමනයටය.එසේම වාහන ගමනාගමනය පහසු කරවීමත් පදික අනතුරු අවම කිරීමත් උදෙසා පදික උමං මාර්ග ද ඇති කෙරිණි. එහි පළමුවැන්න මහනුවර නගරයේ ඉදිකරන ලදි. දෙවැන්න කුරුණෑගල නගරයෙ ඔරලෝසු කණුව අසල ඉදිකරන ලදි. බොරැල්ල මංසන්ධියෙත්, වැල්ලවත්ත හින්දු කෝවිල අසලත් පදික උමං මාර්ග ඉදි කළේ ඉන් පසුවය. කුරුණෑගල ශික්ෂණ රෝහල අසල ද පදික උමං මාර්ගයක් ඉදි කර තිබේ.මේ සියල්ල මඟී පහසුව මෙන්ම මෙරට සංවර්ධනයේ දියුණු මංපෙත් බව අප සිහි තබා ගත යුතුය.ශාල වාහන තදබදයක් පවතින නගරයක් ලෙස කඩවත නගරය හැඳින්විය හැකිය. කඩවත නගරයේ තදබදය නිසා සවස් කාලයට කිරිබත්ගොඩ හා දළුගම දක්වා අධික වාහන තදබදයක් පවතී. මේ නිසා කඩවත නගරය මඟ හැර යාම පිණිස උමං මාර්ගයක් ඉදිකිරීම අරඹන ලදි. ඒ හිටපු අමාත්‍ය ජෙයරාජ් ප්‍රනාන්දුපුල්ලේ මහතා මහාමාර්ග අමාත්‍යවරයාව සිටි කාලයේදීය.ඇමැතිවරයාගේ අභාවයෙන් පසු එම උමං මාර්ගයේ වැඩ කටයුතු ඉබි ගමනේ සිදුවිය. එහෙත් මහාමාර්ග අමාත්‍යාංශය ජනාධිපතිතුමා බාර ගැනීමෙන් පසුව එහි නියෝජ්‍ය අමාත්‍ය ධුරය බාරගත් නිර්මල කොතලාවල ඇමැතිවරයාත් බැසිල් රාජපක්ෂ ආර්ථික සංවර්ධන කටයුතු ඇමැතිවරයාත් කඩවත උමං මාර්ගයේ වැඩ කටයුතු කඩිනම් කළහ.මේ වන විට උමං මාර්ගයේ වැඩ කටයුතුවලින් 95% ක් අවසන් වී ඇත.කඩවත නගරයේ රාගම මංසන්ධියට පෙර කඩවත - රාගම මාර්ගයට යටින් උමං මාර්ගයක් ලෙසින් මංතීරු දෙකකින් යුක්තව ඉදිකර ඇති මාර්ගයේ දිග මීටර් 340 කි. උමං මාර්ගයේ උමඟ සහිත මාර්ග කොටසේ පළල මීටර් 7 කි. උමඟ සහිත මාර්ග කොටස දිග මීටර් 14 කි.මේ උමඟ සෑදීමේදී විශාල ගල් පර්වත රැසක් කඩා ඉවත් කිරීමට සිදු විය. නාගරික ප්‍රදේශයක එසේ ගල් පර්වත කඩා ඉවත් කිරීම ඉතා දුෂ්කර කටයුත්තක් වූ අතර රාගම කඩවත මහාමාර්ගය උමං කොටසින් වසා දමා විකල්ප මාර්ගයක් ඉදිකිරීමට සිදු විය. උමඟ දෙපස මීටරයක් බැගින් වූ පදික ගමන් මාර්ගයක් ද ඇත.උමඟ ඉදිකිරීමට පමණක් රුපියල් මිලියන 200 ක මුදලක් වැය කර ඇත.කඩවත - රාගම මාර්ගයට යටින් යන උමං මාර්ගය ගණේමුල්ල - කඩවත මාර්ගය හරහා යන අතර එතැන මංසන්ධිය පුළුල් කර ඇත. කඩවත නගරය මඟ හැර ගොස් පැරැණි බස් ඩිපෝව අසලින් මාර්ගය යළි මහනුවර මාර්ගයට පිවිසෙයි.උමඟේ උස මීටර් 4 1/2 ක් වන අතර උමඟ වංගුවක් ද සහිත බැවින් ආරම්භයේදී සැහැල්ලු වාහන පමණක් මෙම මාර්ගයෙන් ධාවනයට පියවර ගන්නා බව මහාමාර්ග අමාත්‍යාංශය පවසයි.කොළඹ මහනුවර මාර්ගයෙන් රාගම මාර්ගයට පිවිසීමට තනි අතට මාර්ගයක් උමං මඟට එක් පසෙකිනුත් රාගම කඩවත මාර්ගයෙන් කොළඹ - මහනුවර මාර්ගයට පිවිසීමට මඟක් උමං මඟට අනෙක් පසිනුත් ඉඳිකර ඇත.එසේම කඩවත නගරය මඟහැර මහනුවර මාර්ගයට පිවිසීමට තවත් මාර්ග දෙකක් ගණේමුල්ල මාර්ගය හරහා යාමට සහ ඒමට ඉදිකර ඇත.මේ උමං මාර්ගය ඉඳිකිරීමට සමගාමීව රාගම - කඩවත මාර්ගය කාපට් අතුරා සංවර්ධනය කිරීමට පියවර ගෙන ඇති අතර උමං මාර්ගයට දෙපසින් ඇති තනි අතට ගමන් ගන්නා මාර්ගවල ආරක්ෂාවට ආරක්ෂිත වැටවල් ද ඉදි කර ඇත.එමෙන්ම කඩවත නගර මධ්‍යයේ රාගම මඟට පිවිසීමට ඇති මාර්ගය ඇතුළුවීම් හා පිටවීම් මාර්ග 4 ක් ලෙසින් ඉදිකර ඇති අතර මංකඩ පාරට පිවිසෙන හන්දිය ද පුළුල් කර ඇත. ඉදිරියේදී වර්ණ සංඥා පද්ධතියක් ඉඳි කළහොත් එම මාර්ග පද්ධතියේ දියුණුව තවත් වැඩි වනු ඇත.නාගරිකව අගනගරයට ආසන්නව ඉඳිවන ප්‍රථම උමං මාර්ගය වන කඩවත උමං මාර්ගය මෙරට මාර්ග සංවර්ධනයේම තවත් පියවරක් පමණක් නොවන අතර එය ;මරට සමස්ත සංවර්ධනයේම මුල් තැනක් ගනු ඇත.තාරක වික්‍රමසේකරඡායාරූප - දුෂ්මන්ත මායාදුන්නෙ  උමං මාර්ගය ඈතට දිස්වන අයුරුරාගම කඩවත මාර්ගය ද සංවර්ධනය කෙරේඋමං මාර්ගය කොන්ක්‍රීට් කර ඇති අයුරුඅතුරු මාර්ග සඳහා ආරක්ෂා වැටකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=ay1105153</link>
    <topic>සංවර්ධන දිනපොත</topic>
    <author>- සුභද්‍රා දේශපි‍්‍රය</author>
    <content>කප්රුක පුරවර වැඩසටහන පල්ලම දීකප්රුක පුරවර වැඩසටහන යටතේ පල්ලම ප්‍රදේශයේ ප්‍රාදේශීය කොට්ඨාසය තුළ පොල් වගාව ප්‍රචලිත කිරීමේ වැඩසටහන පොල් සංවර්ධන සහ ජනතා වතු කළමනාකරණ ඇමැති ජගත් පුෂ්පකුමාර මහතාගේ ප්‍රධානත්වයෙන් සිදු කෙරේ.කඩුවෙල 250 කට නිවාස ණයකඩුවෙල මැතිවරණ කොට්ඨාසයේ අඩු ආදායම්ලාභී පවුල් 250කට නිවාස ණය ප්‍රදානය කිරීම ඉංජිනේරු සේවා නිවාස හා පොදු පහසුකම් ඇමැති විමල් වීරවංශ මහතාගේ ප්‍රධානත්වයෙන් පසුගිය 9 වැනිදා සිදු කෙරිණි.කාක දූපත ඇළ පිළිසකර වේවසර 30 කට පසු කාක දූපත ඇළ මාර්ගය නෙදර්ලන්ත රජයේ ආධාර යටතේ පසුගිය 07 ප්‍රතිසංස්කරණය කෙරිණි.සහල් පිටි ආහාර ආපනශාලාව පැලවත්තේසහල් පිටි ආහාර නිෂ්පාදන සමඟ දේශීය ආහාර ප්‍රචලිත කිරීමේ අරමුණින් ඉදිකළ පළමු ආපන ශාලාව ඊට් රයිට් බත්තරමුල්ල පැලවත්ත ජනාවාස පුහුණු හා සංවර්ධන මධ්‍යස්ථාන භූමියේදී පසුගිය 10 වැනිදා විවෘත කෙරිණි.තරුණ සේවා අම්පාර කාර්යාලය ඇරේකල්මුනේ සයින්දමරදු ප්‍රදේශයේ ඉදිකරන ලද ජාතික තරුණ සේවා සභාවේ අම්පාර දිස්ත්‍රික් කාර්යාලය සහ ජාතික වෘත්තිය පුහුණු මධ්‍යස්ථානය පසුගියදා යෞවන කටයුතු සහ නිපුණතා සංවර්ධන ඇමැති ඩලස් අලහප්පෙරුම මහතා අතින් විවෘත කෙරිණි. මේ සඳහා වැය කරන මුදල රුපියල් ලක්ෂ 250 යි.ධීවර ජනතාවට ආම්පන්නබේරුවල, කළුතර, වාද්දුව ධීවර ජනතාව සඳහා රුපියල් ලක්ෂ හතළිස් හයක පමණ ධීවර ආම්පන්න බෙදා දීම පසුගිය දා සිදු කෙරිණි. ධීවර සහ ජලජ සම්පත් ඇමැති වෛද්‍ය රාජිත සේනාරත්න මහතාගේ ප්‍රධානත්වයෙන් සිදු ;කරිණි.අඩකඳවිල ධීවර තොටුපළ සංවර්ධනය වේහලාවත අඩකඳවිල ධීවර ජනතාවගේ ප්‍රයෝජනය පිණිස ධීවර හා ජලජ සම්පත් සංවර්ධන අමාත්‍යාංශය විසින් අඩකඳවිල ධීවර තොටුපළ සංවර්ධනය කර ඇත. මූල්‍ය ප්‍රතිපාදන කැනේඩියානු රජය විසිනි.- සුභද්‍රා දේශපි‍්‍රයකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=ay1105154</link>
    <topic>මීටර 5000 රන් පදක්කම සමන්මලීට</topic>
    <author/>
    <content>තායිලන්තයේ පසුගියදා පැවැති තායිලන්ත විවෘත මලල ක්‍රීඩා තරග උලෙළේදී රන්පදක්කම් 4 ක් සහ රිදී පදක්කම් 3 ක් දිනා ගැනීමට ශ්‍රී ලංකා ක්‍රීඩක ක්‍රීඩිකාවෝ සමත් වූහ.රටවල් දහ හතරක ක්‍රීඩක ක්‍රීඩිකාවන් සහභාගි වූ මේ ක්‍රීඩා උලෙළේදී ශානිකා සමන්මලී ක්‍රීඩිකාව මීටර් 5000 ඉසව්ව සඳහා රන් පදක්කමක් ද මීටර් 800, 1500 සඳහා රිදී පදක්කම් දෙකක් ද දිනා ගනිමින් ක්‍රීඩා උලෙළේ කැපී පෙනෙන ක්‍රීඩිකාව වූයේ මීටර් 1500 ඉසව්ව වෙනුවෙන් නව ශ්‍රී ලංකා වාර්තාවක් ද පිහිටුවමිනි. ශ්‍රී ලංකා මලල ක්‍රීඩා ක්ෂේත්‍රයේ දුර දිවීමේ තරගවලින් මෑතක සිට කැපී පෙනෙන ක්‍රීඩිකාවක් වන ශානිකා මාවතගම ජාතික පාසලේ ආදි ශිෂ්‍යාවක් වන අතර ශ්‍රී ලංකා ගුවන් හමුදාවේ සේවය කරයි.දුර දිවීමේ ඉසව් වන මීටර් 800, 1500, 5000 මෙන් ම ජාතික රට හරහා දිවීමේ තරගවලදී ජයග්‍රහණ ලබමින් ජාතික රට හරහා දිව්වේ ශූරියක් ලෙස ද ශානිකා සමන්මලී අද මලල ක්‍රීඩා පිටියේ නම් දරා සිටින යොවුන් ක්‍රීඩිකාවකි. වසර 2005 දී මුලින් ම මාතලේ පැවැති ජාතික මහා ක්‍රීඩා උලෙළට ඉදිරිපත් වූ සමන්මලී තම මුල් ම තරගයේදී මීටර්. 1500 ඉසව්වේ දෙවැනි ස්ථානය ලබමින් ජාතික ක්‍රීඩා තලයට අවතීර්ණ වූවා ය.මෙයට කලින් ද විදේශ තරගාවලි කීපයකටම සහභාගි වී දස්කම් දක්වා ඇති සමන්මලී ඉන්දියාවේ දී පැවැත්වූ ලෝක මිලිටරි ක්‍රීඩා උලෙළට සහභාගි වී ලෝක ශූ®ර ශූරියන් හමුවේ ප්‍රබල අත්දැකීමක් ලබා ගත්තේ මීටර් 1500 ඉසව්ව විනාඩි 4 තත්පර 24 කින් නිම කරමිනි.ඉන් අනතුරුව වසර 2008 දී ඉන්දියාවේ කොචින් නුවර පැවැති ආසියාතික ශූ®රතා තරගාවලියේදී මීටර් 1500 ඉසව්වේ ලෝකඩ පදක්කම දිනා ඇති අතර ක්‍රීඩා අමාත්‍යාංශය පැවැත්වූ පසුගිය ජාතික රට හරහා දිවීමේ තරග පහක දී ජය ලබමින් ජාතික රට හරහා දිවීමේ ශූරිය ලෙස කුසලාන දිනා ගත් දක්ෂ ක්‍රීඩාකාවකි.මෙවර තායි විවෘත මලල ක්‍රීඩා උලෙළේ දී ජපානය චීනය තායිලන්තය රටවල ක්‍රීඩිකාවන් හමුවේ තම දස්කම් දැක්වූ මේ ලාංකික ක්‍රීඩා තරුව පවසන අයුරින් මීටර් 5000 ඉසව්වට ලෙහෙසියෙන් ම රන් පදක්කම දිනා ගත්ත ද මීටර් 1500 සහ 800 ඉසව්වලින් චීන ක්‍රිඩිකාවන් වෙතින් ප්‍රබල අභියෝගයක් එල්ල වූ බවය. ඉතින් ඒ ඉසව් දෙකින් ම මට හිමි වූයේ රිදීපදක්කම් ඒත් මීටර් 1500 තරගයේදී චීන ක්‍රීඩිකාව සමඟ පැවැති තියුණු තරගයේදී මම දෙවැනි ස්ථානයට පත්වෙද්දී මගේ එම වේගය 1500 ඉසව්වේ ශ්‍රී ලංකා වාර්තාවද අභිමුව යාමට සමත් වී තිබෙනවා. කලක් මා සතුව තිබූ එම වාර්තාව පසුගිය දිනවල ඩී.ඒ. දිල්රුක්ෂිට හිමි වී තිබුණා.ඇගේ ශ්‍රී ලංකා වාර්තාව වී තිබුණේ විනාඩි 4 තත්පර 22.06 ක්. මට තායිලන්තයේ තමාසාත් විශ්ව විද්‍යාල ක්‍රීඩාංගණයේදී ඒ දුර නිම කිරීමට ගත වූයේ විනාඩි 4 තත්ත්පර 22.04 ක්. මේ තමයි එම ඉසව්වට මෙතෙක් ශ්‍රී ලංකා ක්‍රීඩිකාවන් ලබාගත් හොඳ කාලය. මම සතුටුවෙනවා විදේශ රටකදී යොවුන් ශූරියන් හමුවේ එවැනි වාර්තාවක පිවිසීමට පාදකවීම ගැන. ශානිකා සමන්මලී ඇගේ නව ශ්‍රී ලංකා වාර්තාව ගැන සඳහන් කර සිටියේ ඒ අයුරිනි.මගේ අම්මා, තාත්ත ගොවිතැනින් තමයි ජීවත් වෙන්නේ. වැඩිමල් සහෝදරියත් ඉන්නව. මගේ පුහුණුකරු සජිත් ජයලාල් මහතා තමයි මේ තරග සංචාරයේ පුහුණුකරු වශයෙන් සහභාගි වුණේ. එතුමාගේ පැමිණීම මට ලොකු ශක්තියක් වූ නිසා පදක්කම් දිනාගත්තා. ශ්‍රී ලංකා වාර්තාව පිහිටුවන්න හැකි වුණා. ඒ වගේම මා සේවය කරන ගුවන් හමුදාවෙන් මට ලොකු සහයෝගයක් ලැබෙනවා.මම දැන් ජාතික පුහුණු සංචිතයේ සිටිනව. මේ අවුරුද්දේ තිබෙන ආසියාතික ශූරතාවයට සහභාගිවෙලා දස්කම් දැක්වීම තමයි මගේ මීළඟ බලාපොරොත්තුව.” ධාවන ශූරි ශානිකා සමන්මලි ඇගේ බලාපොරොත්තු ගැන සඳහන් කළේ ඒ අයුරිනි.දකුණු ආසියාතික රටවල් අතර පළමු වරට පැවැත්වීමට කටයුතු සංවිධානය කෙරෙන වෙරළ ක්‍රීඩා උලෙළ ලබන ඔක්තෝබර් මාසයේ ශ්‍රී ලංකාවේ පැවැත්වීමට නියමිත අතර ඒ සඳහා සූදානම් වීමේ කටයුතු ආරම්භ කර ඇති බව දකුණු ආසියානු වෙරළ ක්‍රීඩා සංවිධායක කමිටුව සඳහන් කරයි.මේ පළමු ක්‍රීඩා උලෙළට දකුණු ආසියාතික කලාපයට අයත් රටවල් අටම සහභාගි වෙන අතර දැනට ක්‍රීඩා දහයක් පැවැත්වීම සඳහා කටයුතු සංවිධානය කරමින් පවතියි. මේ වෙරළ ක්‍රීඩා උලෙළට පැසිපන්දු, පාපන්දු, අත්පන්දු, කබඩි, නෙට්බෝල්, වොලිබෝල්, කායවර්ධන තුරග තරග, රුවල් ඔරු සහ පිහිනුම් යන ක්‍රීඩා ඇතුළත් කර තිබේ. මේ අතුරින් පැසිපන්දු කබඩි නෙට්බෝල් සහ වොලිබෝල් ක්‍රීඩා සඳහා කාන්තා අංශයෙන් ද තරග පැවැත්වීමට නියමිත ය.ක්‍රීඩා උලෙළ හම්බන්තොට දිස්ත්‍රික්කය තේමා කොටගෙන වෙරළ ක්‍රීඩාංගණ තුනකදී පැවැත්වීමට යෝජිත ය. මේ ක්‍රීඩා උලෙළට සහභාගි වන ක්‍රීඩා ඇතුළත් සම්මේලනවලට එම පුහුණුවීම් කටයුතු ආරම්භ කරන ලෙස ක්‍රීඩා අමාත්‍යාංශය දන්වා ඇති අතර ඒ සඳහා එම සෑම ක්‍රීඩා සංගමයකටම මුදල් ආධාර බෙදාදීම පසුගියදා සිදු කෙරිණ. වසර 2018 දී ශ්‍රී ලංකාවේ පැවැත්වීමට බලාපොරොත්තු වන පොදු රාජ්‍ය මණ්ඩලීය රටවල ක්‍රීඩා උලෙළට සමගාමීව මේ වෙරළ ක්‍රීඩා උලෙළ පැවැත්වීමට නියමිත ය.ශ්‍රී ලංකාවේ පැවැත්වෙන ප්‍රථම දකුණු ආසියාතික වෙරළ ක්‍රීඩා තරගය වෙනුවෙන් තෝරාගෙන ඇති ක්‍රීඩා 10 ක පුහුණු කටයුතු ආරම්භ කිරීම සඳහා රුපියල් ලක්ෂ 50 ක චෙක්පත් ප්‍රදානය කිරීම ක්‍රීඩා අමාත්‍ය මහින්දානන්ද අලුත්ගමගේ මහතාගේ ප්‍රධානත්වයෙන් ක්‍රීඩා අමාත්‍යාංශයේ දී සිදු විය. ක්‍රීඩා අමාත්‍යවරයා අතින් ක්‍රීඩක ක්‍රීඩා සංගම් නියෝජිතයින් අදාළ චෙක්පත් ලබා ගන්නා අයුරු.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=ay1105155</link>
    <topic>එංගලන්තයෙන් පටන් ගනිමු</topic>
    <author>සුනිල් අභයවර්ධන</author>
    <content>ලෝක කුසලාන ක්‍රිකට් තරගාවලියෙන් පසු ශ්‍රී ලංකා කණ්ඩායම සහභාගිවෙන පළමුවැනි අන්තර්ජාතික ක්‍රිකට් තරගාවලිය මේ 26 වැනි දින සිට එංගලන්තයේදී ආරම්භ වෙයි.ටෙස්ට් තරග තුනක්, පන්දුවාර 20 යි 20 තරගයක් සහ එක්දින තරග පහක් ඇතුළත් එම තරගාවලියට සහභාගිවෙන ශ්‍රී ලංකා කණ්ඩායමේ ක්‍රීඩකයෝ පිරිසක් මේ වන විට එංගලන්තයට ගොස් සිටිති.ශ්‍රී ලංකා කණ්ඩායම මේ තරග සංචාරයට එක්වෙන්නේ වෙනස්වීම් කීපයක් සමඟිනි. තිලකරත්න ඩිල්ෂාන්ගේ නව නායකත්වය සමඟින් කණ්ඩායමේ සිටි ප්‍රවීණ පන්දු යවන්නා මුත්තයියා මුරලිදරන් නැතිව මෙවර ශ්‍රී ලංකා කණ්ඩායම තරගාවලියට සහභාගි වෙයි.තරගාවලිය නිල වශයෙන් 26 වැනි දින සිට ආරම්භ වුවද පුහුණු තරග දෙකක් ඊට පෙර පැවැත්වෙන අතර ජුලි 9 වැනි දින ශ්‍රී ලංකා එංගලන්ත ක්‍රිකට් තරග සංචාරය නිමාවට පත්වුවද අයර්ලන්තය සහ ස්කොට්ලන්තය සමඟ එක්දින තරග දෙකක් සහ එම රටවල් තුන අතර තුන්කොන් එක්දින ක්‍රිකට් තරගාවලියක් ද පැවැත්වීමට නියමිතය.තරග සංචාරයේ මුලින්ම පැවැත්වෙන්නේ ටෙස්ට් තරගාවලිය වන අතර ශ්‍රී ලංකාව මෙතෙක් එංගලන්තයේදී ටෙස්ට් තරගාවලියක් ජයගෙන නැති බව ක්‍රිකට් ඉතිහාසය අනාවරණය කර සිටී.කෙසේ වුවද ඩිල්ෂාන් ප්‍රමුඛ ශ්‍රී ලංකා ක්‍රිකට් බළඇණියට මෙවර ප්‍රබල ශක්තියක් වී තිබෙන්නේ ලෝක කුසලාන අවසන් පූර්ව තරගවලදී එංගලන්තයට එරෙහිව කඩුලු දහයක විශිෂ්ට ජයක් ලබා ගැනීමත් මෙවර ලෝක කුසලානයේ අනු ශූරතාව හිමිකරගෙන සිටීමත්ය.මේ දිනවල ඉන්දියාවේ පැවැත්වෙන පන්දුවාර 20 යි 20 අයි. පී. එල්. ක්‍රිකට් තරගාවලියට ශ්‍රී ලංකා කණ්ඩායමේ කීප දෙනෙක් සහභාගිවෙන නිසා ශ්‍රී ලංකා කණ්ඩායමට නම්කර සිටින සියලුම ක්‍රීඩකයින්ට එකවරම එංගලන්තයට ළඟාවීමට නොහැකි තත්ත්වයක් උදා වී තිබේ.ක්‍රීඩකයින් දහදෙනෙක් ඉකුත් 10 වැනි දින පිටත්ව ගිය අතර ශ්‍රී ලංකා නව නායක තිලකරත්න ඩිල්ෂාන් ඉකුත් 12 වැනි දින ශ්‍රී ලංකාවට පැමිණ නැවත 13 වැනි දින එංගලන්තය බලා පිටත්ව යාමට නියමිතව සිටියේය. දෙරට අතර පළමු පුහුණු තරගය 14 වැනි දින සිට ආරම්භ වීමට නියමිතව තිබු අතර ඩිල්ෂාන් එම තරගයට සහභාගිවීමේ බලාපොරොත්තුවෙන් 13 වැනි දින පිටත්ව යාමට නියමිතව සිටියේය.මේ අතර දැනට අයි. පී. එල්. තරගාවලියට එක්ව සිටින කුමාර සංගක්කාර සහ මහේල ජයවර්ධන ඇතුළු ටෙස්ට් කණ්ඩායමට නම් කර සිටින අනෙකුත් ක්‍රීඩකයින් දෙවැනි පුහුණු තරගය නියමිත 19 වැනි දිනට පෙර එංගලන්තයට පැමිණෙන බව කණ්ඩායමේ කළමනාකරු කියයි.උප නායකයකු නැතිව මේ තරගාවලියට ශ්‍රී ලංකා කණ්ඩායම සහභාගිවීම තවත් විශේෂත්වයක් වී තිබේ.මෙවර එංගලන්ත සංචාරයට නම්කර සිටින කණ්ඩායම මෙසේ ය.තිලකරත්න ඩිල්ෂාන් (නායක), තරංග පරණවිතාන, ලහිරු තිරිමාන්න, කුමාර් සංගක්කාර, මහේල ජයවර්ධන, තිලාන් සමරවීර, දිනේෂ් චන්දිමාල්, ප්‍රසන්න ජයවර්ධන, තිසර පෙරේරා, සුරාජ් රන්දිව්, අජන්ත මෙන්ඩිස්, රංගන හේරත්, දිල්හාර ප්‍රනාන්දු, චානක වෙලගෙදර, සුරංග ලක්මාල්, නුවන් ප්‍රදීප්, කෞශල්‍ය සිල්වා, පර්විස් මහරුප්.සුනිල් අභයවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=ay1105156</link>
    <topic>ලංකෙම් නේෂන් ලංකා වැඩි කොටස් අලෙවියක්</topic>
    <author>තාරක වික්‍රමසේකර</author>
    <content>කොටස් වෙළෙඳ පොළ ගනුදෙනු සඳුදා දින අවසානයේදී ඉහළ ගිය ද අඟහරුවාදා යළි පහළ ගියේය.සඳුදා දින වැඩිම අගයකින් අලෙවි වූයේ කලම්බු ෆාමසි සමාගමේ කොටස්ය. රුපියල් 3107 ක් දක්වා එම සමාගමේ කොටසක මිල ඉහළ ගියේය.මිල ඉහළ යාම් අතුරින් ඉහළින්ම සිටියේ ඊ බී ක්‍රෙසි සමාගමයි. එම සමාගමේ කොටසක මිල රුපියල් 2632 සිට රුපියල් 2999.90 ක් දක්වා ඉහළ ගියේය. එසේම දිනය නිමා වන විට එහි මිල රුපියල් 2989.00 ක් විය. ඒ පෙර දිනට සාපේක්ෂව රුපියල් 357 ක මිල ඉහළ යාමකි.නුවරඑළිය හොටෙල් සමාගමේ රුපියල් 1316.20 ක් වූ සමාගමේ කොටසක මිල රුපියල් 1601 ක් දක්වා ඉහළ ගියේය. දිනය නිමා වන විට එහි අගය රුපියල් 1599.20 ක් දක්වා ඉහළ ගොස් තිබුණි. දිනයේ මිල ඉහළ යාමේ වෙනස රුපියල් 243 කි. එදින කොටස් මිල ඉහළ ගිය සමාගම් අතර ඉහළින්ම සිටියේ සෙසු සමාගම් අතර කළම්බු ෆාමසි, පැරගන්, සතොස මෝටර්ස් විය.මිල පහළ යාම් අතුරින් කැපී පෙනුණේ කොන්ෆිෆි හොටෙල්, බේරුවල වෝක් ඉන් සින්ග් ලංකා යන සමාගම්ය. අඟහරුවාදා මේ තත්ත්වය වෙනස් වූ අතර එදින කැපී පෙනුණ සිදුවීම වූයේ ලංකා අශෝක් ලේලන්ඩ් සමාගමේ කොටසක මිල රුපියල් 6000 සිට රුපියල් 5000 ක් දක්වා පහළ යාමය. එසේම හරිස්චන්ද්‍ර සමාගමේ ද රුපියල් 2800 ක් වූ කොටසක මිල රුපියල් 2000 ක් දක්වා අඩු විය.කොටස් මිල ඉහළ යාම් වාර්තා වූයේ සමාගම් කිහිපයකින් පමණි. ඒ අතරින් කැපී පෙනුණේ සින්ග් ලංකා සමාගම වන අතර එම සමාගමේ කොටසක මිල රුපියල් 1304.00 සිට රුපියල් 1650.00 ක් දක්වා ඉහළ ගියේය. දිනය නිමා වන විට එය දැක්වුණේ රුපියල් 1458.80 ක් ලෙසිනි. ඒ පෙර දිනට සාපේක්ෂව රුපියල් 154.80 ක ඉහළ යාමකි. මිල ඉහළ යාම් අතුරින් කැපී පෙනුණු අනෙක් සමාගම වූයේ කළම්බු ෆාමසි සමාගමයි. එම සමාගමේ කොටසක මිල රුපියල් 3107.70 සිට රුපියල් 3239.00 ක් දක්වා ඉහළ ගියේය. දිනය නිමා වන විට එම අගය රුපියල් 3196.80 ක් ලෙස දැක්වුණි. ඒ පෙර දිනට සාපේක්ෂව රුපියල් 89.10 ක මිල ඉහළ යාමකි. කෝල්ඩ් ස්ටොර්ස් ද මිල ඉහළ යාම් අතුරින් කැපී පෙනුණි.මිල පහළ යාම් අතුරින් ඩිමෝ, නුවර එළිය, මිරමාර් සමාගම් ද කැපී පෙනුණි.පසුගිය 6 වැනිදා සිකුරාදා මිලංකා මිල දර්ශකය පැවැතියේ ඒකක 6736.88 ක් ලෙසිනි. එය සඳුදා (09) දින දැක්වුණේ ඒකක 6760.41 ක් ලෙසය. අඟහරුවාදා එය දැක්වුණේ ඒකක 6740.82 ක් ලෙසිනි. සමස්ත කොටස් මිල දර්ශකය එම සිකුරාදා දින දැක්වූයේ ඒකක 7319.15 ක් ලෙසිනි. එය 9 වැනිදා සඳුදා ඒකක 7377.86 ක් ලෙස දැක්වුණු අතර අඟහරුවාදා ඒකක 7339.65 ක් ලෙස දැක්වුණි. 6 වැනිදා සිකුරාදා දින ගනුදෙනු 19435 ක් වූ අතර සඳුදා දින ගනුදෙනු 20081 ක් වාර්තා විය. අඟහරුවාදා වාර්තා වූ ගනුදෙනු සංඛ්‍යාව 18271 කි.පෙගාසස් හොටෙල් පළමු හා අවසාන ලාභාංශ ලෙසින් කොටසකට ශත 30 ක් ගෙවනු ලබන බව නිවේදනය කර තිබුණි. මර්චන්ට් බෑන්ක් පීඑල්සී අවසාන ලාභාංශ වශයෙන් කොටසකට රුපියල් 1.25 ක් ගෙවනු ලබන බවට නිවේදනය කර තිබුණි. එසේම ලයන් බෲවරි සමාගම ප්‍රථම කාර්තුවේ ලාභාංශ ලෙස කොටසකට රුපියල් 4.00 ක් ගෙවනු ලබන බව ද නිවේදනය කර තිබුණි.මන්දගාමී ස්වභාවයන් හිටිවනම ඉහළ යාමත් මේ දිනවල කොටස් වෙළෙඳ පොළේ දක්නට ලැබෙන ප්‍රධාන ලක්ෂණය වී ඇත. කෙසේ වුවත් ලන්කෙම් (අඪඨඩබඵ) කොටස් 11588900 ක් අලෙවි වීම සඳුදා දින සිදුවූ කැපී පෙනෙන ගනුදෙනුව වූ අතර අඟහරුවාදා නේෂන් ලංකා කොටස් 10376400 ක් අලෙවි වීමත් සතිය ආරම්භයේදී කැපී පෙනුණු ගනුදෙනු අතර විය.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=aj1105151</link>
    <topic>ජගත් වෙළෙඳපළට යවන අපේ තේ සඳහා</topic>
    <author/>
    <content>ජගත් වෙළෙඳපළට යවන අපේ තේ සඳහාශ්‍රී ලංකා තේ මණ්ඩලය, ඩොලර් බිලියන 1.5 වන ශ්‍රී ලංකා තේ වෙළෙඳාමෙහි උන්නතිය උදෙසා කටයුතු කරන ප්‍රමුඛතම රාජ්‍ය ආයතනය වේ. ශ්‍රී ලංකා තේ මණ්ඩලය, ජාත්‍යන්තර තේ වෙළෙඳපොළට අපනයනය කරන අගය එකතු කළ තේ නිෂ්පාදන සඳහා වන නවතම ඕසොන් හිතකාමී ලංකා තේ ලාංඡනය පසුගියදා නිල වශයෙන් හඳුන්වා දුන්නේය. ඊට සමගාමීව භූගෝලීය දර්ශකයන් යටතේ සහතික ලකුණු ලෙස ලියාපදිංචි කරන ලද ලංකා තේ නාමය සහ ලංකාවේ තේ වගා කරන විවිධ කෘෂි දේශගුණික කලාපයන්හි නාමයන් / ලාංඡන ද හඳුන්වා දීම සිදු කරන ලදි.ලංකා තේ වලටම ආවේණිකව රසය, වර්ණය සහ අනෙකුත් සුවිශේෂි ගුණාංග හේතුකොට ගෙන ලංකා තේ සඳහා ඉහළ මිලක් ලෝක තේ වෙළෙඳපොළ තුළ හිමි වී තිබේ. සුවිශේෂි ගුණාංග නිසා ලොව අන් කිසිදු රටක නිෂ්පාදනය කරන තේ වර්ගයක් ලංකා තේ සඳහා ආදේශකයක් ලෙස යොදා ගැනීමට ද නොහැකිය. ලෝක තේ වෙළෙඳපොළෙහි ලංකා තේ සඳහා ඇති ඉල්ලුම සහ ජනපි‍්‍රයත්වය නිසාම ලංකා තේ විශ්ව වෙළෙඳ නාමයක් බවට පත් වී තිබේ.ශ්‍රී ලංකා තේ මණ්ඩලයේ ප්‍රචාරක අධ්‍යක්ෂ හසිත ද අල්විස් මහතා සඳහන් කරන පරිදි මෙම වැඩසටහන මඟින් ලංකා තේ සහ ශ්‍රී ලංකාවේ විවිධ කෘෂි දේශගුණික කලාපවල නිෂ්පාදනය කරන තේ සඳහා වූ වෙළෙඳපොළ වටිනාකම ඉහළ යන බවය. ජාත්‍යන්තර වෙළෙඳපොළ තුළ ලංකා තේ සඳහා වූ වෙළෙඳපොළ ස්ථාවරත්වය තවදුරටත් ශක්තිමත් කිරීම සඳහා මේ වැඩපිළිවෙළ විපුල ලෙස ප්‍රයෝජනයට ගත හැකි බව ද ඒ මහතා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=aj1105152</link>
    <topic>උසස් අධ්‍යාපන අමාත්‍යාංශය</topic>
    <author/>
    <content>උසස් අධ්‍යාපන අමාත්‍යාංශයඋසස් අධ්‍යාපන අමාත්‍යාංශය ශ්‍රී ලංකා මොබිටෙල් ආයතනය සමඟ එක්ව ජාතික මට්ටමේ උසස් අධ්‍යාපන ක්‍රමවේදයක් ලෙස මොබිටෙල් mLearning ක්‍රමවේදය ආරම්භ කිරීමට පියවර ගෙන ඇත.සන්නිවේදන ක්ෂේත්‍රයේ දියුණුව සාම්ප්‍රදායික අධ්‍යාපන ක්‍රමවේද සමඟ මුසුකර ගනිමින් අධ්‍යාපන ක්‍රියාවලියට සහයෝගය ලබාදීමේ අරමුණින් ආරම්භ කර ඇති මේ වැඩසටහන උසස් අධ්‍යාපන කටයුතු ප්‍රාදේශීය වශයෙන් කර ගෙන යාමේදී පැනනඟින ගැටලුවලට විසඳුමක් ලෙස ආරම්භ කර ඇත.”සැමට දැනුම සමසේ” යන තේමාව යටතේ ආරම්භ කර ඇති එමඟින් කොළඹ සිට පවත්වනු ලබන දේශනවලට අන්තර්ජාල පහසුකම් සහිත පරිගණකයක් හරහා දිවයිනේ ඕනෑම ප්‍රදේශයක සිට සජීවී ලෙස සම්බන්ධ විය හැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=aj1105153</link>
    <topic>කොමර්ෂල් ෆැක්ටර්ස් සේවා පුළුල් කරයි</topic>
    <author/>
    <content>කොමර්ෂල් ෆැක්ටර්ස් සේවා පුළුල් කරයිකොමර්ෂල් ෆැක්ටර්ස් සිය දීප ව්‍යාප්ත ශාඛා ජාලය තවදුරටත් ව්‍යාප්ත කිරීමට තීරණය කර ඇත. ඒ අනුව තම සේවා ලීසිං ක්ෂේත්‍රයේ විශිෂ්ට වර්ධනයක් අත්කරගත් සීමාසහිත කොමර්ෂල් ලීසිං සමාගමේ ශාඛා ජාලය හරහා දිවයිනේ දුරබැහැර ප්‍රදේශවල සිටින සුළු හා මධ්‍ය පරිමාණ ව්‍යාපාරිකයන්ට ලබාදීමට කටයුතු සලසා ඇත.2009 වසරේදී ෆැක්ටරීන් ක්‍ෂේත්‍රයේ ප්‍රථම ශාඛාව කොමාර්ෂල් ෆැක්ටර්ස් සමාගම පිටකොටුවේ දී විවෘත කළේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=aj1105154</link>
    <topic>පාරිභෝගික පහසුවට CDB සහ</topic>
    <author/>
    <content>පාරිභෝගික පහසුවට CDB සහගිවිසුම අස්සන් කිරීමේ අවස්ථාවට එක්වූ ඛ්ච්ඕ නියෝජ්‍ය සාමාන්‍යාධිකාරි (වෙළෙඳ) ඉලංගෝවන් කාර්ගික්, නියෝජ්‍ය සාමාන්‍යාධිකාරි (තොරතුරු තාක්ෂණ) ඉම්ඩාඩ් නාගියුබ්, අධ්‍යක්ෂ - ප්‍රධාන මෙහෙයුම් නිලධාරි රෝෂන් අබේගුණවර්ධන, කොමර්ෂල් බැංකුවේ නියෝජ්‍ය සාමාන්‍යාධිකාරි මෙහෙයුම් සනත් බණ්ඩාරවත්ත, නියෝජ්‍ය සාමාන්‍යාධිකාරි සැලසුම් ක්‍රියාත්මක කිරීම රිචාඩ් රොද්‍රිගෝ, කාඩ්පත් ප්‍රධානී ලක්ෂ්මන් පෙරේරා, කාඩ්පත් ප්‍රධාන කළමනාකරු තුසිත සුරවීර.සිටිසන්ස් ඩිවලොප්මන්ට් බිස්නස් ෆිනෑන්ස් (CDB) සහ කොමර්ෂල් බැංකුව තෝරාගත් CDB ශාඛාවල කොමර්ෂල් ටෙලර් ස්ථානගත කිරීමට නොබෝදා ගිවිසුම් අත්සන් කෙරිණි. එයින් ඛ්ච්ඕ ගනුදෙනුකරුවන්ට කොමර්ෂල් බැංකුවේ ටේලර් යන්ත්‍ර භාවිතා කිරීමට අවස්ථාව ලැබීම ඔවුන්ට විශාල පහසුවකි.ලංකාවේ සියලුම ස්ථාන ආවරණය වන ලෙස කොමර්ෂල් බැංකුව ටේලර් යන්ත්‍ර 400 ක් රටපුරා ස්ථානගත කර ඇත. කොමර්ෂල් බැංකුව සහ CDB පාරිභෝගිකයන්ට මුදල් ලබාගැනීම සඳහා ටේලර් යන්ත්‍ර ජාලය යොදා ගැනීමට පහසුකම් සලසා ඇතිවා මෙන් ම කොමර්ෂල් බැංකු පාරිභෝගිකයන්ට මේ නිසා රටපුරා මුදල් ලබාගැනීමට විශාල පහසුවක් උදා වී තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=aj1105155</link>
    <topic>ලින්ක් සමහන් කැනඩාවට</topic>
    <author/>
    <content>ලින්ක් සමහන් කැනඩාවටකැනඩාවේ සෞඛ්‍ය සේවා අධිකාරිය විසින් ලින්ක් සමහන් එරටට ආනයනය කිරීමට අවසරය ලබා දී ඇත.ඉන්දියාව, මැලේසියාව, සිංගප්පූරුව, ජපානය, ඇමෙරිකාව, ලැට්වියාව, යුක්රේනය ඇතුළු රටවල් 30කට අපනයනය කරන ලින්ක් සමහන් ඉතා කෙටි කලක් තුළ විස්මිත ජයග්‍රහණයක් ලබා ඇතැයි ලින්ක් නැචුරල් ප්‍රොඩක්ට්ස් සමාගම කියයි.ලින්ක් සමහන් සතු සුරක්ෂිත භාවය, එහි ප්‍රත්‍යක්ෂ භාවය සහ ඉහළම ප්‍රමිතිය සහතික කිරීම පිණිස අඛණ්ඩව ඇප කැපවී සිටීම එකී ජයග්‍රහණයට ප්‍රධාන හේතු සාධක වේ.ලින්ක් සමහන් සතු සුරක්ෂිත භාවය සහ ප්‍රත්‍යක්ෂ භාවය සහතික කැරෙන්නේ එහි අඩංගුවන ඖෂධීය ශාක වර්ග 14ම සියවස් ගණනාවක් පුරා සාර්ථක ලෙස පාවිච්චි වී ඇති බැවින් පමණක් නොව, නූතන දශක කිහිපය තුළ එම ශාක ඖෂධ සම්බන්ධයෙන් කෙරී ඇති ස්වාධීන හා නවීන විද්‍යාත්මක පර්යේෂණ රැසක ප්‍රතිඵල මඟින්ය.එම ශාක ඖෂධ 14 අඩංගු ලින්ක් සමහන් නිෂ්පාදනයේ වට්ටෝරුව හා සංයුතිය සකසනු ලැබ ඇත්තේ ප්‍රවීණ ආයුර්වේද වෛද්‍යවරුන්, විද්‍යාඥයින් සහ තාක්ෂණවේදීන්ගෙන් සමන්විත වූ විද්වත් කණ්ඩායමක සුපරීක්ෂාව යටතේ බව සමාගම කියයි.ලින්ක් නැචුරල් ප්‍රොඩක්ට්ස් පුද්ගලික සමාගම අනාදිමත් කාලයක සිට වැඩුණු සාම්ප්‍රදායික ආයුර්වේදයේ විද්‍යාත්මක දැනුම හා අත්දැකීම් සම්භාරය වෙත දක්වන පූර්ණ කැපවීම ලින්ක් සමහන් සතු සඵලතාවට එක්වූ තවත් වැදගත් කාරණාවකි. සාම්ප්‍රදායික ආයුර්වේදය සතු මේ දැනුම් සම්භාරය, ලින්ක් සමහන් නිෂ්පාදනයේ දී ප්‍රයෝජනයට ගෙන ඇතැයි සමාගම අවධාරණය කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=aj1105156</link>
    <topic>වජිර හවුස් වෙතින් බැංකු ණය</topic>
    <author/>
    <content>වජිර හවුස් වෙතින් බැංකු ණයනිවසක් තනාගැනීමේදී මුලින් ම කරනු ලබන්නේ නිවාස සැලසුමක් ඇඳ ගැනීමයි. නමුත් ප්‍රධාන කාර්යය වන්නේ එය නොවේ. ප්‍රධාන කාරණය වන්නේ ඔබගේ ආදායමට හා වියදමට අනුව බැංකු ණයක් ලබාගෙන එම වාරිකය තමන්ට ගෙවීමට හැකිද කියා බැලීමයි. මේ සඳහා වජිර විශේෂඥ දැනුම ඔබට නොමිලේ ලබාගත හැකි ය.වසර 97 ක ඉතිහාසයක් ඇති වජිර ආයතනය තම විශේෂඥ දැනුම උපයෝගි කරගනිමින් වාස්තු විද්‍යානුකූලව ඔබගේ ආදායමට හා වියදමට ගැළපෙන පරිදි ඔබගේ හා ඔබගේ පවුලේ අයගේ අදහස්වලට ගැළපෙන පරිදි නිවාස සැලසුම් ;නාමිලේ ඇඳදෙනු ලබන අතර එය ඇස්තමේන්තුකර වාරික වශයෙන් ගෙවීමට හැකිවන පරිදි ඔබට බැංකු ණය මඟින් නිවස සාදා ගැනීම සඳහා මුදල් ලබාදීමට ද වජිර ආයතනයේ ගෘහ නිර්මාණ ශිල්පීන් ඉංජිනේරුවරුන් හා බැංකු ණය නිලධාරීන් කටයුතු කරනු ඇත.ඉතා වර්ණවත් හා ඉතා අලංකාර ලෙස නිවස සෑදූවිට ඔබගේ නිවස තැනීමට පෙර එහි නිමාව සැබැවින් ම ඔබට පෙනෙන ආකාරයට නිවසේ පැතිකඩ 4 කින් ම ඔබට ලබාදීමට ත්‍රිමාණ නිර්මාණ ශිල්පීන් විසින් නිර්මාණය කරන ත්‍රිමාණ නිවාස සැලසුම නොමිලේ ලබා දෙන්න.ඔබගේ ආදායමට හා වියදමට නොගැලපෙන ඉතා විශාල නිවාස සැලසුමක් අන්දවා අතේ ඇති මුදලින් නිවසේ අත්තිවාරම දමා අඩක් බිත්ති බැද නතර කර ඉන්පසු ඉතිරි වැඩකටයුතු කර ගැනීම සඳහා බැංකු ණයක් ලබාගැනීමට ගියවිට ඔබට සිදුවන්නේ ඔබගේ ආදායමට අනුව නිවසේ ඇස්තමේන්තුවට ප්‍රමාණවත් ණය මුදලක් ලබාගැනීමට නොහැකිවීම ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=aj1105157</link>
    <topic>‘විෂබීජවලින් තොර නිරෝගිමත් ශ්‍රී ලංකාවක්’</topic>
    <author/>
    <content>‘විෂබීජවලින් තොර නිරෝගිමත් ශ්‍රී ලංකාවක්’ඩෙටොල් නව වැඩසටහන ගැන මාධ්‍යයට කරුණු දැක්වීමට එක්වූ රෙකිට් බෙන්සකීර් විකුණුම් අධ්‍යක්ෂ සින්ක්ලෙයාර් කෲස්, වෛද්‍ය වසන්ත හෙට්ටිආරච්චි, සෞඛ්‍ය නියෝජ්‍ය ඇමැති ලලිත් දිසානායක කළමනාකාර අධ්‍යක්ෂ රාහුල් මුරුගයි මහත්වරු.රෙකිට් බෙන්කීසර් සමාගමේ ප්‍රමුඛතම වෙළෙඳ නාම වන ඩෙටෝල්, ‘විෂබීජවලින් තොර නිරෝගිමත් ශ්‍රී ලංකාවක්’ නමින් දීපව්‍යාප්ත වැඩසටහනක් පසුගියදා ආරම්භ කළේ ය.ඩෙටෝල්, වසර ගණනාවක් පුරා සෞඛ්‍ය අමාත්‍යාංශය සමඟ එක්ව විවිධ ව්‍යාපෘති රැසක් දියත් කරමින් ශ්‍රී ලංකාව තුළ දීපව්‍යාප්තව ශ්‍රී ලාංකිකයන්ගේ සෞඛ්‍ය ආරක්ෂාව හා නිරෝගී බව ඉහළ නැංවීමට අඛණ්ඩ වෑයමක යෙදුණේ ය.මේ වැඩසටහනේ අරමුණවන්නේ, නිරෝගී හා විෂබීජවලින් තොර ශ්‍රී ලංකාවක් නිර්මාණය කිරීමට අවශ්‍ය දැනුම, අවබෝධය හා සහයෝගයෙන් ශ්‍රී ලාංකිකයන් බලගන්වා එය මඟින් තමා හා තම පවුලේ සාමාජිකයන් වෙනුවෙන් එම අරමුණ ඉෂ්ට කර ගැනුමට වගකීමෙන් යුතුව ක්‍රියාකිරීමට මෙහෙයවීමයි. රෙකිට් බෙන්කීසර් ශ්‍රී ලංකා සමාගමේ කළමනාකාර අධ්‍යක්ෂ, රහුල් මුරුගයි මහතා පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=aj1105158</link>
    <topic>කොමර්ෂල් මුල් කාර්තුවේ</topic>
    <author/>
    <content>කොමර්ෂල් මුල් කාර්තුවේසාපේක්ෂ වශයෙන් බදු අයකිරීම පහළ වැටුණු වසරේ මුල් කාර්තුවේදී සිය සක්‍රීය ණය ප්‍රදානය මෙන්ම අනෙකුත් ප්‍රධාන බැංකු කටයතු හා අදාළව පෙන්නුම් කරන ලද කැපී පෙනෙන වර්ධනය නිසා කොමර්ෂල් බැංකුව සිය වර්ධන වේගය මැනවින් පවත්වාගෙන යමින් 2011 පළමු මාස 03 හි විශිෂ්ට මෙහෙයුම් ක්‍රියාකාරීත්වයේ වාර්තා කිරීමට සමත්ව තිබේ.2011 මාර්තු 31 වන විට රුපියල් බිලියන 2.959 ක පෙරබදු ලාභයක් හෙවත් 56.45% ක වර්ධනයක් අත්පත් කොටගෙන ඇත. කොළඹ කොටස් වෙළෙඳපළට දත්ත නිකුත් කරමින් බැංකුව පැවසුවේ සිය පසු බදු ලාභය රුපියල් බිලියන 2.060 ක් දක්වා එනම් 87.08% කින් ඉහළ ගොස් ඇති බවයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=aj1105159</link>
    <topic>ACCA ආයතනයෙන් ගණකාධිකරණ පාඨමාලාවක්</topic>
    <author/>
    <content>ACCA ආයතනයෙන් ගණකාධිකරණ පාඨමාලාවක්වෘත්තීය ගණකාධිකාරීවරයකු වීමට සිහින මවන යෞවනයින්ට ඒ සඳහා වන පදනම් පාඨමාලාවක් ACCA විසින් පසුගිය දා හඳුන්වා දෙනු ලැබීය. ලොවම පිළිගත් ගණකාධිකාරී වෘත්තිකයෙකු වීමට අවශ්‍ය මූලික සුදුසුකම් ලබා ගැනීම සඳහා සැකසුණු මෙම පාඨමාලාව, Foundations in Accountancy නමින් හැඳින්වෙන අතර මෙම පාඨමාලාවට අදාළ පළමු විභාග පරීක්ෂණය දෙසැම්බර් මාසයේ දී පැවැත්වීමට නියමිතය.පාඨමාලාව සකස් කොට ඇත්තේ වත්මන් ව්‍යාපාරික ලෝකයට අවශ්‍ය කෙරෙන න්‍යායාත්මක මෙන්ම ප්‍රායෝගික දැනුමේ ද සංකලනයක් ලෙසිනි. එසේම මෙම පාඨමාලාව සකස් කිරීම සඳහා වෘත්තීය ගණකාධිකරණ හා සම්බන්ධ පාර්ශ්වයන් වන සේවා, අධ්‍යාපන සේවා ලබාදෙන ආයතන, ගණකාධිකරණ හා අනෙකුත් නියාමන ආයතනවල සාමාජිකයින් ආදින්ගෙන් අදහස් විමසා තිබීම විශේෂත්වයකි. එසේම මෙම පාඨමාලාව හැදෑරීමෙන් සිසුන්ට තමන්ගේ දැනුම් මට්ටම් පිළිබඳ නිවැරැදි තක්සේරුවක් ලබා ගැනීමට ද හැකි වනු ඇත.පාඨමාලාවට අන්තර්ගත ප්‍රායෝගික පුහුණුව, සෘජුව සේවා ස්ථානයක් තුළ දී ලබා ගැනීමට හැකි වනු අතර සේවා යෝජකයන්ගේ අනාගත රැකියා අවස්ථාවන් සඳහා එය කදිම තහවුරුවකි. මූල්‍ය හා කළමනාකරණ ගිණුම්කරණයේ මූලිකාංග පිළිබඳව සෑම අදියරයකින්ම මෙමඟින් ආවරණය කෙරෙනු ඇත. එසේම ගණකාධිකරණයට අත්‍යවශ්‍ය නෛතික, ආර්ථික හා නියාමන සංදර්භයන් පිළිබඳ පුළුල් අවබෝධයක් ඩිප්ලෝමා අදියරයේ දී ලබා ගැනීමට හැකි වනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=aj11051510</link>
    <topic>සම්බුද්ධත්ව ජයන්තියට සෙලාන් බැංකුවේ පිංකම්</topic>
    <author/>
    <content>සම්බුද්ධත්ව ජයන්තියට සෙලාන් බැංකුවේ පිංකම්සම්බුද්ධත්ව ජයන්තියට සමගාමීව සෙලාන් බැංකුව වැඩ සටහන් මාලාවක් සංවිධානය කරයි. සෙලාන් බැංකුවේ සභාපති ඊස්ට්මන් නාරංගොඩ මහතාගේ මඟ පෙන්වීම යටතේ සෙලාන් බැංකුවේ සේවක සේවිකාවෝ එම වැඩ සටහන් සංවිධානය කරති.16 වෙනි දින සවස 6.15 සිට සෙලාන් බැංකු ප්‍රධාන කාර්යාල පරිශ්‍රයේ දී සෙලාන් බැංකුවේ කාර්ය මණ්ඩලය ඉදිරිපත් කරන වෙසක් බැති ගී ප්‍රසංගයෙන් වැඩ සටහන් මාලාව ආරම්භ වේ.17 සහ 18 දිනයන් හිදී සෙලාන් බැංකුවේ ශාඛා හා දෙපාර්තමේන්තු අතර පැවැත්වෙන වෙසක් පහන් කූඩු තරගයක් සහ ප්‍රදර්ශනයක් ප්‍රධාන කාර්යාල රථ ගාලේ දී පැවැත්වේ.සර්ව රාත්‍රික පරිත්‍රාණ ධර්ම දේශනාවක් සෙලාන් බැංකු ප්‍රධාන කාර්යාල පරිශ්‍රයේ දී 20 වන දින රාත්‍රිය පුරා පැවැත්වෙන අතර පසු දින (21) සංඝගත දක්ෂිණාවකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=aj11051511</link>
    <topic>එළිෆන්ට් හවුස් අයිස් ක්‍රීම් රස</topic>
    <author/>
    <content>එළිෆන්ට් හවුස් අයිස් ක්‍රීම් රසඑලිෆන්ට් හවුස් රස පෙළගැස්ම ප්‍රවර්ධනය සඳහා කරන නවතම එකතු කර ගැනීමක් ලෙස ඇන්ජලෝ මැතිව්ස් සමඟ අත්වැල් බැඳගනී. ඇන්ජලෝ මැතිව්ස් තම ක්‍රිකට් දිවියේ ස්ථිරසාර අනාගතයක් පිළිබඳ සලකුණු පෙන්නුම් කරන්නෙකි. ඔහු මනා ප්‍රතිරූපයක් සහිත ක්‍රීඩකයෙකු වන අතර ස්ථාවර, විශ්වාසනීය, වගකීමක් දැරිය හැකි පුද්ගලයෙකි. පිටිය තුළ මෙන්ම පිටියෙන් පිටදීත් ඔහු කටයුතු කරන ආකාරය එළිෆන්ට් හවුස් හි මූලධර්ම හා වටිනාකම් තවත් ශක්තිමත් කරයි.”විශ්වාසනීය වෙළෙඳ නාමයක් ලෙස වර්ධනය වී ඇති එළිෆන්ට් හවුස් සඳහා නව මුහුණුවරක් එක් කිරීමට ඇන්ජලෝ මැතිව්ස් ගේ පෞද්ගලික විශ්වාසනීයත්වයත්, ක්‍රීඩකයෙකු ලෙස කණ්ඩායම් හැඟීමෙන් යුතුව කටයුතු කිරීමත්, පරිණත ක්‍රිකට් ක්‍රීඩකයෙකු ලෙස පෙන්වන දක්ෂතාත් ඉවහල් වනු ඇත. එසේම කාලීන වෙළෙඳ නාමයක් ලෙස එළිෆන්ට් හවුස් නිරන්තරයෙන්, නූතන යෞවනයටත්, යෞවනය අගය කරන සැමටත් වඩාත් හොඳින් සම්බන්ධ වන පරිදි සිදු කරන නව වෙනස්කම් වලට ඇන්ජලෝ ගේ එක්වීම සාධනීය වනු ඇත.” ජෝන් කීල්ස් හෝල්ඩිංස් හි පාරිභෝගික ආහාර අංශයේ සභාපති ජිත් ගුණරත්න මහතා එසේ කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=aj11051512</link>
    <topic>පියාජියෝ ත්‍රී රෝද රථ ප්‍රදර්ශනාගාරයක් අවිස්සාවේල්ලේ</topic>
    <author/>
    <content>පියාජියෝ ත්‍රී රෝද රථ ප්‍රදර්ශනාගාරයක් අවිස්සාවේල්ලේඇසෝසියේටඩ් මෝටර් වේස් පෞද්ගලික සමාගමේ රට පුරා විහිදී ඇති පියාජියෝ ත්‍රී රෝද රථ ප්‍රදර්ශනාගාර ජාලයට තවත් නව ප්‍රදර්ශනාගාරයක් පසුගියදා එක්විය. ඒ අවිස්සාවේල- කොළඹ පාරේ විවෘත කළ අවිස්සාවේල්ල ප්‍රදර්ශනාගාරයයි.අවිස්සාවේල්ල නව ප්‍රදර්ශනාගාරයෙන් පියාජියෝ ත්‍රී වීල් පවුලට අයත් නවතම මාදිලිය වන “පියාජියෝ අපේ සිටි” ත්‍රී රෝද රථය ඇතුළු මඟී සහ භාණ්ඩ ප්‍රවාහන ත්‍රී රෝද රථ පරීක්ෂා කර බලා වගකීමක් ඇතිව මිලදී ගත හැකිය.අවශ්‍ය පාරිභෝගිකයන්ට ලීසිං පහසුකම් යටතේ මිලදී ගැනීමට අවස්ථාව සලසා ඇත. අවිස්සාවේල්ල නව ප්‍රදර්ශනාගාරය විවෘත කිරීමෙන් පසුව ත්‍රී රෝද රථ මිලදී ගත් පාරිභෝගිකයන්ට ත්‍රී රෝද රථ ලබාදුන්නේ ඇසෝසියේටඩ් මෝටර්වේස් සමාගමේ සාමාන්‍යාධිකාරී (පියාජියෝ සහ අයිෂර්) සුනෙත් සුදසිංහ මහතාය.මෙම අවස්ථාවට අලෙවි කළමනාකරු අමිත ගමගේ මහතා සහ ප්‍රාදේශීය අලෙවි කළමනාකරු ජනක එරන්ද මහතා ඇතුළු විශාල පිරිසක් සහභාගි වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=aj11051513</link>
    <topic>එටිසලාට් 3.75ට් ජාලය හඳුන්වා දෙයි</topic>
    <author/>
    <content>එටිසලාට් 3.75ට් ජාලය හඳුන්වා දෙයිඑටිසලාට් ප්‍රධාන තාක්ෂණික නිලධාරි සනත් පිලපිටිය, ප්‍රධාන මුදල් නිලධාරි රියාස් රෂීඩ් ප්‍රධාන පරිපාලන නිලධාරි දුමින්ද රත්නායක, ප්‍රධාන අලෙවි නිලධාරි සංජීව සමරසිංහ මහත්වරුන් මාධ්‍ය හමුවට එක්වී.එටිසලාට් සමාගම විසින් මෙරට ජංගම දුරකථන ක්ෂේත්‍රයේ නව යුගයක උදාව සනිටුහන් කරමින් 3.75ට් ජාලය ආරම්භ කරනු ලැබීය.ක්ෂේත්‍රයේ අවිවාදිත ප්‍රමුඛයා බවට පත්වීම ඉලක්ක කරගත් අති සාර්ථක ගමනක නිරත වන එටිසලාට් සමාගම මෙම 3.75ට් ජාලය නවීනතම තාක්ෂණය සමඟින් අඛණ්ඩව පුළුල් කිරීමට අපේක්ෂා කරන අතර මේ ඔස්සේ ශ්‍රී ලාංකික එටිසලාට් පාරිභෝගිකයන්ට වේගවත් අන්තර්ජාල පහසුකම් ලබාගැනීමට අවස්ථාව උදාවනු ඇත.ඒ අනුව ජංගම රූපවාහිනී මෘදුකාංග, වැඩි දියුණු කළ බ්‍රෝඩ්බෑන්ඩ් පහසුව, වීඩියෝ ස්ට්‍රීමින් හා වීඩියෝ දුරකථන ඇමතුම් පහසුව ආදී සුවිශේෂී සේවා හා පහසුකම් රැසක් එටිසලාට් වෙතින් ලබාගැනීමට පාරිභෝගිකයන්ට හැකි වනවා පමණක් නොව එටිසලාට් වටිනාකම් එක් කළ සේවාවන් බිල්පත් ගෙවීම් හා සියලුම තොරතුරු තාක්ෂණ හා සන්නිවේදන කාර්යයන්ට ද මෙම ආවරණ ව්‍යාප්තිය උපකාරී වනු ඇත.හොඳම ආවරණයක් සහිත හොඳම සේවා සම්පාදකයා බවට පත්වීම ඉලක්ක කරගත් එටිසලාට් සමාගමේ මෙම 3.75ට් ජාලය උතුරු හා වන්නි දිස්ත්‍රික්ක ඇතුළු සියලු ප්‍රදේශවල ව්‍යාප්ත කර ඇත. අන්තර්ජාලයේ පහසුව සැමටම ලබාදීමේ අරමුණින් ආරම්භ කෙරුණු 3.75ට් ජාලය ඔස්සේ හොඳම අන්තර්ජාල ආරක්ෂාව, අන්තර්ජාල පහසුකම් හා උපාංග, විශිෂ්ට පාරිභෝගික සහයෝගය වැනි පහසුකම් රැසක් පාරිභෝගිකයන්ට හිමි වනු ඇත. දරුදැරියන්ගේ අන්තර්ජාල භාවිතාවේ සුරක්ෂිත බව පිළිබඳව සැලකිල්ලෙන් පසුවන දෙමාපියන් හට Net Nanny වැනි ළමා සුරැකුම් මෘදුකාංග එටිසලාට් වෙතින් ලබාගැනීමට ඉඩකඩ සලසා ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>15</day>
    </date>
    <link>http://www.silumina.lk/2011/05/15/_art.asp?fn=aw1105151</link>
    <topic>දෙවියන් අමනුස්සයන් රැවටීම එතරම් හොඳ දෙයක් නෙවෙයි</topic>
    <author/>
    <content>මිනිසා මෙලොව දී දැඩි සේ තදින් අල්ලාගෙන සිටි මති මතාන්තර ඔහු ගේ මරණින් පසු උපත ලබන ප්‍රාණකාරයින් තුළ ද ක්‍රියාත්මක වේ. ඒ අනුව මරණයෙන් පසු උපදින අමනුස්ස ලෝකවල ද බෞද්ධ අදහස් දැරුවෝ ද ක්‍රිස්තියානි අදහස් දරුවෝ ද, කතෝලික අදහස් දැරුවෝ ද, හින්දු මත දරුවෝ ද ආගම් වශයෙන් ඒ ඒ කණ්ඩායම් ලෙස සැරිසරති. දේශපාලන මත දැරුවෝ ද ඒ ඒ මතවලට අනුව කණ්ඩායම් ලෙස සැරිසරයි. මේ සියල්ලට හේතුව වන්නේ උපාදානයයි. සමහරු මිනිස් ලොව ඉපැදුණ ද පෙර භවයන්හි ගති පුරුදු ඔවුන් තුළින් දැකිය හැකි ය. මේ අතර හොඳ අය ද නරක අය ද සිටිති.යකුන් අතර ද එසේම ය.ධනපාල මුදලාලි කුරුණෑගල ප්‍රදේශයේ පදිංචිකරුවෙකි. ඔහුගේ නමට ම සිරිලක ධනවතෙකි. කඩ සාප්පු, වී මෝල්, ලොරි, බස්, ඉඩ කඩම්වලින් ඔහුට අඩුවක් නැත. ඔහුටත් බිරිඳටත් සිටියේ ද එක ම දරුවෙකි.හිටි හැටියේ මුදලාලි අසනීප වෙන්නට පටන් ගත්තේ ය. ව්‍යාපාර කටයුතු ද අඩපණ වූයේ ය. කඩ සාප්පු වැසී යන තත්ත්වයට පත් වූයේ ය. මුදලාලි ගේ සිහි විකල් ගතියක් ද සමහර විට මතුවිය. මානසික වෛද්‍යවරුන්ට පෙන් වූව ද ප්‍රතිකාර කළ ද සුවයක් නොවීය. තොවිල් පවිල් ශාන්තිකර්ම ද කළ නමුත් යහපතක් වූයේ නැත. යන්ත්‍ර මන්ත්‍ර කටයුතුවලට ඉතා සුප්‍රසිද්ධ හාමුදුරු නමක් මීගමුව ප්‍රදේශයේ පන්සලක විසූහ. මුදලාලි ඒ හාමුදුරුවන් ළඟට ගියේ ය. එහිදී උන් වහන්සේ ඔහුට ප්‍රතිකාර කිරීම ප්‍රතික්ෂේප කොට පන්නා ගත්තේ ය. අවසානයේ ගුප්ත ගවේෂණ මධ්‍යස්ථානයකට පැමිණියේ ය.එහිදී මුදලාලි ප්‍රලය වූයේ ය. ඔහුගෙන් ප්‍රශ්න කරන්නට පටන් ගත්තේය.“කවුද මේ මුදලාලිගේ ඇඟට රිංගලා ඉන්නේ?”“මම ද?”“ඔව්, ඔව් කවුද මේ?”“මම බලගතු යක්ෂයෙක්”“මුදලාලිගේ ඥාතියෙක්ද?”“නෑ නෑ මහත්තයෝ, මේක අහක යන නයි රෙද්ද අස්සෙ දාගන්නා වගේ වැඩක්. හඞ... හඞ... හඞ....”“මොකක්ද ඒ කතාවෙ තේරුම”“අනුන්ට කළ දේ තමන්ට පල දේ”“අපට තේරෙන්නේ නෑ. පැහැදිලිව කියන්න”“මූ මහා ඉරිසියාකාරයා. කොයි තරම් ධන සම්පත් තිබුණත් අනුන්ට ඉරිසියාව යි. මුගේ ඉඩමට අල්ලපු ඉඩමේ බොහෝ ම වැදගත් කිසි කෙනෙකුට වරදක් පාඩුවක් නොකරන ධාර්මික පවුලක් ජීවත් වෙනවා. මූට වඩා ලස්ස වාරයක් ගුණ යහපත්. ඒ මිනිස්සු වැදගත් විදිහට ජීවත් වෙනවට ඉරිසියාවෙ ඒ මිනිස්සුන් ගෙදරින් පන්නලා ඒ ඉඩමත් අයිති කර ගන්න මේ තණ්හාධිකයාට හිතුණා. මූ මීගමුවෙ පන්සලක ගුරුකම් කරන හාමුදුරු කෙනෙක් මුණ ගැහිලා අරමිනිස්සුන්ට හූනියමක් කළා. මම මීගමුවෙ සොහොනක හිටපු යක්ෂයෙක්. මට තමයි බාරදුන්නේ අර මිනිස්සුන්ගෙ පවුල විනාශ කරන්න.“ඉතින්... ඉතින්... ඒ පවුල විනාශ කළා ද?”“නැහැ මහත්තයා. අපටත් හිතුවක්කාර වැරදි වැඩ කරන්න බැහැ. ඔය මළ පෙරේතයෝ වගේ මම වැරදි කරන්න කැමැති නැහැ. ඒ වගේ ම අපෙත් ප්‍රධානීන් ඉන්නවා. අපිත් බොහොම නම්බුකාර කොටසක්. අපේ යක්ෂ සේනාධිපතියන්ගේ අවසර වරම් නැතුව අපි වැඩ කරන්නේ නෑ. මම බැලුවා කවුද මේ හූනියමට ලක් කරපු මිනිස්සු කියලා බොහෝම සද්ධා සම්පන්නව තෙරුවන් සරණ ගිය පවුලක්. ඒ වගේ ඒ මිනිසුන්ට පෙර පිනුත් තියෙනවා. දැනුත් පින් දහම් කරනවා. මූටත් පෙර පින් තියෙනවා. ඒකනෙ ඔය යාන වාහන වස්තු සම්පත් තිබුණේ.“ඉතින් දැන් මේ මුදලාලිගෙ ව්‍යාපාර පිරිහිලා ය කියන්නෙ?”“නැතැයි මූ කරන්න හදපු විනාශය තමයි ඒකට හේතුව. අර නිවැරදි, අහිංසක, ධාර්මික අයට හූනියම් කළා කියන්නේ මහා බරපතළ අකුසලයක්. ඒ අකුසල ශක්තියේ බලයට අර පූරුවෙ පුණ්‍ය ශක්තිවල පලදීම යට ගියා. දැන් මූ ලෙඩා. මම මූව මරණවා.”“ඇයි එහෙම කරන්නේ, ඇයි අර හූනියමට අනුව ඒ අයට හානි නොකළේ?”“මම කීවනෙ අපිත් වැදගත් අය කියලා. මේ අහක හිටපු මාව අල්ල ගෙන වැරදි වැඩ කරවන්නයි හැදුවේ. ඒව කොහෙද මා එක්ක. මම බැලුවා ඒ මිනිස්සු කොයි වගේ අය ද කියලා. හොඳට දන් පින් කරන අය. මූ ලෝභය.... මේක කළෙත් දරුණු හිතකින්. ඊර්ෂ්‍යාවෙ, තණ්හාවෙ. මම මූව නම් ලෙඩ කළා. අර මිනිස්සුන්ට ලෙඩ දුක් කරන්න මට බාර දුන්නත් මම ආපහු මූ ළඟට ආවා. මූගේ ගෑනිටයි දරුවටයි දෙන්නටත් උපද්‍රව කරනවා.”“ඇයි ඒ දෙන්නට ලෙඩ කරන්න තවම බැරි වුණේ?”“තවම මට වරම් ලැබුණේ නෑ”“මොකක්ද වරම් කියන්නෙ?”“වරම් කියන්නෙ අවසරේ”“කවුද වරම් දෙන්නේ?”“මට අවසර වරම් දෙන්නේ කාලි දේවතාවුන් වහන්සේ”“වරම් ලැබුණා ම මොකද කරන්නේ?”“හඞ... හඞ... හා... එදාට මූගේ බොටුව කඩලා මරලා අරගෙන යනවා.”“බිරියටයි ළමයටයි මොකද කරන්නේ?”“ඒ අයගෙ වෙලාව හොඳයි. පව් පල දෙන කාලෙට තමයි වරම් ලැබෙන්නෙත්. ඒවා කෙරෙන්නෙත් සාධාරණ ක්‍රමයකට.”“තමුන් අද මෙතනට ආවෙ කොහොමද?”“ඇයි මහත්තයා මට අඬ ගැහුව්වේ, මහත්තයා අධිෂ්ඨාන කළා. මට දැනුණා. මම ඒත් ආවෙ අවසර අරගෙන. අපි සාධාරණවයි වැඩ කරන්නේ. මහත්තයත් අසාධාරණ වැඩ කරන්න එපා.”“මෙතැනට එන අනිත් අය ගැන තමුන්ට මොනවද කියන්න තියෙන්නේ?”“මෙතැනට නොවෙයි මහත්තයා කොතැනට ගියත් අපේ රටේ හුඟ දෙනෙක් එන්නේ තමුන්ගෙ වැඩේ කරගෙන පනින්නයි. ඊට පස්සෙ දෙය්යන් බුදුනුත් අමතක කරනවා.”“ඒ කතාව මට පැහැදිලි මදි.”“මහත්තයා මෙතැනදි බෝධි පූජා නියම කළාට ඒ අය සමහරු උනන්දුවෙන් ඒවා කරන්නේ නෑ. සමහරු පිරිත් කියන්නෙ නෑ. ගාථා කියන්නේ නෑ. එකෙක් කියන කොට දෙන්නෙක් කියන්නේ නෑ. බාර හාර වුණාට ලෙඩේ සනීප වුණාම ඒවා හරියට ඔප්පු කරන්නේ නෑ.“ඒ වගෙ අයට මොනවද වෙන්නේ?”“දෙවියන්, අමනුස්සයන් රැවටිල්ල ඒ තරම් හොඳ දෙයක් නොවෙයි. මහත්තයගෙ කීමට, බෝධි පූජා දහ හතර - විසි එක කියනවැයි කීවට ඒ අමනුෂ්‍යයෝ ටිකක් ඉවසලා බලා ඉන්නවා. ඊළඟට පොරොන්දු ඉෂ්ට නොකළා ම ආයෙ ලෙඩ කරනවා. පළි ගැනීම දෙගුණ කරනවා. ලෙඩ කරලා නතර කරන්නේ නෑ මරා ගෙන ම අරගෙන යනවා.”“ඇයි ඒ තරම් දරුණු වෙන්නේ?”“මහත්තයා, ඔය වැඩි දෙනෙකුට ලෙඩ කරන්නෙ තමන්ගෙ ම පවුලෙ දරුණු අය අමනුස්සයෝ වෙලා. ඒ අය අකමැති දේවල් කරන කොට තරහෙන් බලාගෙන ඉන්නවා. වෙලාව ආපු හැටියෙ අරගෙන යනවා. එදාට ඒක නවත්තන්න මහත්තයාටත් බැරිවේවි. මුන් කරන වැරදි වැඩ අමනුස්සයො බලා ගෙන ඉන්නේ. උන් රවටන්න බැහැ.”“ඉතින්... ඉතින්”“මම දැන් යන්නම් මහත්තයා”“හා... හා... එපා... තව ටිකක් ඉන්න. දැන් මේ මුදලාලිට මොකද කරන්නේ?”“මූව පොරොන්දු කරවන්න”“මොනවද පොරොන්දු කරන්නේ”“මූටත් කියන්න බොහොම හොඳට බෝධි පූජා තියල එන්න කියලා. දන් පින් කරන්න කියන්න. මේ කුම්මැහියා ළඟ පැටලිලා ඉඳලා දැන් මටත් එපා වෙලා.”මුදලාලිට බෝධි පූජා විසි එකක් පවත්වා, ඒ අතර නැති බැරි අයට, අසල් වාසීනට, මෛත්‍රි කරුණා වෙන් දන් පින් කොට දෙවියන්ට පින් අනුමෝදන් කර නැවත එන ලෙස දැනුම් දෙනු ලැබුණි. ඒ අනුව ඔහු නැවත ආවේ ය. එදා ද යක්ෂ දිෂ්ටිය මතු වී ආවේ ය.“ආ... මහත්තයා... හඞ... හඞ... හඞ...”“ආ... තෙරුවන් සරණයි. ඉතින් කොහොමද?”“මහත්තයාටත් තෙරුවන් සරණයි.”“කොහොමද මුදලාලි බෝධි පූජා තිබ්බද?”“තිබ්බා... තිබ්බා... මමත් ගියා මෙයා එක්ක බෝධි පූජාවට. මූ හරියට ගාථාවක්වත් කියා ගන්න බැහැ. ගෑනියි දරුවයි තමයි හරියට ගාථා කීවෙත්. පිරිත් කීමෙන් බලන්න මහත්තයා කොයි තරම් වස්තු සම්පත් තිබුණත් වැඩක් නැහැනේ. තමුන්ගේ ආගම දහමේ ගාථාවක් කියා ගන්න බැරි නම්, කරණීයමෙත්ත සූත්‍රය කියා ගන්න බැරි නම්”“ඉතින් බෝධි පූජාවට ගිහින් තමුන්ට මොකද වුණේ?”“මටත් හරි සතුටක් සැනසුමක් දැනුණා. මගෙත් හොඳ වෙලාව වෙන්නැති. දැක සතුටු වෙන්න, පුළුවන් වුණ එකත්. දැන් නම් මෙයා ගෙන් පළිගන්න එකත් පව් කියලා හිතෙනවා.”“දැන් අපි වෙන මොනවද කරන්න ඕනෑ.”“මූට කියන්න බාර හාර වෙච්ච දේවල් හරියට ඉෂ්ට කරන්න කියලා. ඒවා හරියට ඉෂ්ට නොකළොත් අපට දැනෙනවා. එහෙම වුණොත් මම ආයෙත් එනවා.”“ආයෙත් එනවා කියන්නේ අද යන්න යනවාද?”“ඔව් මහත්තයා මම එදත් කීවනෙ... මේ කුම්මැහියා ළඟ පැටළිලා ඉඳලා මටත් එපා වෙලයි ඉන්නේ කියලා. මම අද මුන්නේශ්වරමට යනවා. මට මහත්මයා පින් අනුමෝදන් කළානෙ. මම හිටපු තත්ත්වෙන් උසස් වුණා.”“මොකක්ද මේ උසස් වුණා කියන්නේ?”“මේ ඔක්කොම සිතේ ශාන්තියනෙ මහත්තයා. සිත ප්‍රසන්න වෙන කොට කිළිටි ඉවත් වෙන කොට උසස් වෙනවා. එහෙනම් මම යනවා යන්න!මතුගමමහින්ද විජේතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=aa110522_1</link>
    <topic>නෝර්වේ රාජ්‍යය එල්.ටී.ටී.ඊ. ය තහනම් කළ යුතුයි</topic>
    <author>දයා ඩී. ෆොන්සේකා</author>
    <content>නෙදියවන් අත්අඩංගුවට ගත්තා සේම...නෝර්වේ ආරක්ෂක කමිටු සභාපති කියයිදයා ඩී. ෆොන්සේකානෝර්වේ රාජ්‍යය විසින් එල්.ටී.ටී.ඊ. ය තහනම් කළ යුතු යැයි එරට පාර්ලිමේන්තුවේ විපක්ෂ කන්සර්වේටිව් පක්ෂයේ ආරක්ෂක කමිටු සභාපති පීටර් ගිටිමැක් අවධාරණය කරයි. යුරෝපා සංගමය මෙන් ම නෝර්වේ රාජ්‍යය ද එල්.ටී.ටී.ඊ. ය සම්බන්ධ යෙන් තද ස්ථාවරයක් ගත යුතු යැයි හෙතෙම තවදුරටත් පවසයි.ඔහු එම ප්‍රකාශය කෙළේ පසුගියදා නෙදර්ලන්ත පොලිසිය මඟින් ඔස්ලෝහිදී අත්අඩංගුවට ගත් එල්.ටී.ටී.ඊ. වත්මන් නායකයා යැයි කියාගන්නා නෙදියවන් පිළිබඳ ප්‍රශ්නය සම්බන්ධයෙනි. අත්අඩංගුවට ගත් නෙදියවන් ශ්‍රී ලංකාවේ පැවැති යුද සමයේ ප්‍රධාන එල්.ටී.ටී.ඊ. ක්‍රියාකාරිකයකු බවත් ඔහු නෝර්වේ සිට එල්.ටී.ටී.ඊ. යට මුදල් එකතු කළ බව සනාථ වී ඇති බවත් පවසන නෝරිවේජියානු පාර්ලිමේන්තු මන්ත්‍රීවරයා ඔහු පිළිබඳව නෝරිවේ රජය වහා ක්‍රියාකාරී විය යුතු බව ද පවසයි.නෙදර්ලන්ත පොලිසිය විසින් 2010 වර්ෂයේ දී මෙසේ එල්.ටී.ටී.ඊ. ක්‍රියාකාරීන් කිහිප දෙනෙක් නෝර්වේ රටේ දී අත්අඩංගුවට ගත් අතර නෝර්වේ මධ්‍යස්ථානය කැරගෙන බොහෝ එල්.ටී.ටී.ඊ. ක්‍රියාකාරීන් කටයුතු කරති. එසේ අත්අඩංගුවට ගත් අය අතර අන්තර්ජාතිකව එල්.ටී.ටී.ඊ ජාලය මෙහෙයවන ක්‍රියාකාරීන් ද සිටින බව සඳහන් කළ නෝරිවේ විපක්ෂ මන්ත්‍රීවරයා එල්.ටී.ටී.ඊ. ය නෝර්වේ හි තහනම් කළ යුතු බව ද අවධාරණය කරයි.මේ අතර නෙදියවන් හෙවත් පෙරිම්පනායගම් සිවපරන් අත්අඩංගුවට ගැනීම පිළිබඳව ප්‍රකාශයක් කරන ඔස්ලෝහි ශ්‍රී ලංකා තානාපති රොඩ්නි පෙරේරා මේ සම්බන්ධයෙන් ශ්‍රී ලංකාව ඕලන්ද හා නෝර්වේජියානු අධිකාරීන්ට සහාය වන බව පැවැසී යැයි ‘නිව්ස්’ නම් වෙබ් අඩවිය සඳහන් කරයි. නෙදියවන් අත්අඩංගුවට ගැනීම පිළිබඳව නිරීක්ෂණය කරමින් සිටින බව පැවසූ නෝර්වේහි ශ්‍රී ලංකා තානාපතිවරයා පැවැත්වෙන පරීක්ෂණ වලදී නෝර්වේජියානු හා නෙදර්ලන්ත අධිකාරීන් හා සම්බන්ධවීමට ද බලාපොරොත්තු වන බව ද පවසා ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=aa1105221</link>
    <topic>පලතුරු ඉදවීමට වස විස දැම්මොත් වැඩ වරදී</topic>
    <author>සුනිල් දයා අල්විස්</author>
    <content>කාබයිට් සහ එතරිල්වලින් පිළිකා වැළඳිය හැකියිසුනිල් දයා අල්විස්පලතුරු ඉදවීම සඳහා පමණ ඉක්මවා රසායනික ද්‍රව්‍ය භාවිත කරන පුද්ගලයන් හා එම ස්ථාන වැටලීමට සෞඛ්‍ය අමාත්‍යාංශය කඩිනම් වැඩ පිළිවෙළක් ක්‍රියාත්මක කොට තිබේ.කාබයිට් හා එතරිල් යන රසායන ද්‍රව්‍ය අනවශ්‍ය ලෙස යොදා ගනිමින් පලතුරු ඉදවීමට ගන්නා උත්සාහය සම්පූර්ණයෙන් වැළැක්වීම හා පරිභෝජනයට හිතකර පලතුරු පමණක් වෙළෙඳ පළට ගෙන ඒමට ඉඩදීම මේ වැඩපිළිවෙළේ මූලික අරමුණ වී තිබේ. වෙළෙඳපොළේ විකිණීමට තිබෙන පලතුරුවලට පමණ ඉක්මවා කාබයිට් හා එතරිල් වැනි රසායනික ද්‍රව්‍ය යෙදීම නිසා එම පලතුරු පරිභෝජනය කරන පුද්ගලයන්ට බරපතළ සෞඛ්‍ය ගැටලු මතුවිය හැකි යැයි සෞඛ්‍ය බලධාරීහු අනතුරු හඟවති. අන්නාසි - ගස් ලබු, කෙසෙල්, අඹ, අලිගැටපේර, දිවුල්, මැංගුස්, ලයිම් වැනි පලතුරුවලට සීමාව ඉක්මවා ඉහත සඳහන් කළ රසායන ද්‍රව්‍ය යෙදීම නිසා පිළිකා වැනි භයානක රෝග තත්ත්වයන් මතුවිය හැකි හෙයින් මේ රසායනික ද්‍රව්‍ය පරිහරණය සීමා කළ යුතු බවත් වෛද්‍ය විශේෂඥයෝ පෙන්වා දෙති.මේ සඳහා පිළියමක් වශයෙන් සෞඛ්‍ය අමාත්‍යාංශය විසින් ඉකුත් දා විශේෂ චක්‍රලේඛයක් නිකුත් කළ අතර එහි සඳහන් වන්නේ පලතුරුවලට මේ රසායන ද්‍රව්‍ය යෙදීම පරීක්ෂා කිරීමට පළාත් සෞඛ්‍ය ආයතන, ප්‍රාදේශීය සෞඛ්‍ය සේවා ආයතන, සෞඛ්‍ය සේවා අධ්‍යක්ෂවරුන් සහ මහජන සෞඛ්‍ය පරීක්ෂකවරුන්ට උපදෙස් දී ඇති බවයි.පලතුරු ඉදවීම සඳහා එතරිල් රසායනිකය යොදා ගත යුතුව තිබෙන්නේ ඒවා හොඳින් මේරුණු තත්ත්වයක තිබියදී පමණි. එය යොදා ගත යුත්තේ ද සෝඩියම් හයිඩ්‍රොක්සයිඩ් සහ කැල්සියම් හයිඩ්‍රොක්සයිඩ් මිලි ලීටර එකකට ජලය ලීටරයක් එකතු කිරීමෙනි.එහෙත් පිළිගත් සෞඛ්‍යාරක්ෂක ක්‍රියාමාර්ගයන් නොතකා පලතුරු ඉදවීම සඳහා ඇතැමුන් අනවශ්‍ය ලෙස රසායන ද්‍රව්‍ය යෙදීම වැළැක්වීමට එම ස්ථාන වටලා පරීක්ෂා කිරීමට නිරන්තරයෙන් ක්‍රියා කරන ලෙස ද සෞඛ්‍ය අමාත්‍යාංශය උපදෙස් නිකුත් කර තිබේ. මෙහි සඳහන් වන එක් ක්‍රමවේදයක් වන්නේ පලතුරු ඉදවීමට භාවිතා කරන භූමිය සියයට 20ක් නිදහස්ව තිබිය යුතු අතර ඉදවීම සඳහා යොදා ගන්නා පලතුරු පැය 24ක් ඇතුළත පිටතට ගැනීමය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=aa1105223</link>
    <topic>විජයග්‍රහණයේ දෙවැනි සමරුව 27 දා</topic>
    <author/>
    <content>ත්‍රස්තවාදයෙන් රට මුදාගෙන ලබාගත් විජයග්‍රහණයේ දෙවැනි සැමරුම ගාලු මුවදොර පිටියේදී මේ 27 වැනිදා පෙරවරු 8 ටත්, දිවි පිදූ රණවිරුවන්ට ජාතියේ උත්තමාචාරය පිරිනැමීම එදින සවස 4.30 ට ශ්‍රී ජයවර්ධන පුර පාර්ලිමේන්තුව අබියස පිහිටි රණවිරු ස්මාරක භූමියේදීත් පැවැත්වේ. මහින්ද රාජපක්ෂ ජනාධිපතිතුමාගේ ප්‍රධානත්වයෙන් පැවැත්වෙන එම උත්සව සඳහා අග්‍රාමාත්‍ය දි.මු. ජයරත්න, කතානායක චමල් රාජපක්ෂ මහත්වරුන් ඇතුළු රජයේ මැති ඇමැතිවරු ඇරැයුම් ලබා සිටිති.රණවිරු පවුල්වල සාමජිකයන් ද රට වෙනුවෙන් දිවි පිදූ තම පවුලේ ඥාතීන්ට උපහාර පිදීමට එම අවස්ථාවට එක්වනු ඇත.විජයග්‍රහණයේ දෙවැනි වර්ෂ පූර්ණ උත්සවය යෙදී තිබුණේ පසුගිය 19 දාය. එදින සිට පුරා මාසයක් රණවිරු මාසය ලෙස නම් කොට විවිධ වැඩසටහන් ක්‍රියාත්මක කිරීමට රජය පියවර ගෙන ඇත. රණවිරුවන් සැමරීමට දිනයක් සතියක් මාසයක් නොව වසර පුරාමද නිරන්තරයෙන්ම ක්‍රියා කිරීම රජයේ අරමුණ යයි ජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්ෂ ජනරාල් ලක්‍ෂමන් හුළුගල්ලේ මහතා කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=aa1105222</link>
    <topic>‘ශ්‍රී ලංකාව ත්‍රස්තවාදය පරාජය කළ හැටි’ අන්තර්ජාතික සමුළුව මැයි 31දා</topic>
    <author>අරුණි මුතුමලී</author>
    <content>අරුණි මුතුමලී’ත්‍රස්තවාදය පරාජය කිරීම පිළිබඳ ශ්‍රී ලංකාවේ අත්දැකීම්’ අන්තර්ජාතික සම්මන්ත්‍රණය ලබන 31දා සිට ජූනි මස 02 දා දක්වා පැවැත්වීමට කටයුතු සූදානම් කොට ඇතැයි ශ්‍රී ලංකා යුද හමුදා ආරංචි මාර්ග සඳහන් කරයි. මේ සමුළුව පැවැත්වෙන්නේ කොළඹ ගලදාරී හොටලයේ වන අතර ඒ සඳහා රටවල් 55කින් නියෝජිතයෝ සහභාගී වනු ඇතැයි පැවසෙයි.වසර 30ක් පුරා ශ්‍රී ලංකාවේ පැවැති කුරිරු ත්‍රස්තවාදය පරාජය කළ ආකාරය පිළිබඳව අන්තර්ජාතික ප්‍රජාව දැනුම්වත් කිරීමේ අරමුණින් පැවැත්වෙන මේ සම්මන්ත්‍රණය ලෝකයේ බොහෝ රටවල දැඩි අවධානයට ලක්වන අවස්ථාවක් බවත් සඳහන් වෙයි.ආරක්ෂක ලේකම් ගෝඨාභය රාජපක්ෂ මහතා ගේ උපදෙස් මත පැවැත්වෙන මේ අන්තර්ජාතික සමුළුවේදී ත්‍රස්තවාදය පරාජය කිරීමේදී ශ්‍රී ලංකාව ලබා ගත් ජයග්‍රහණ සහ අත්දැකීම් පිළිබඳව වැදගත් තොරතුරු රැසක් ප්‍රකාශයට පත්වීමට ද නියමිතයකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=aa1105226</link>
    <topic>කොටින්ගේ නව ‘නායකයා’ හිරේ! කෝටිපතියකු පැහැරගෙන කප්පම් ගන්න හදලා</topic>
    <author>දයා ඩී. ෆොන්සේකා</author>
    <content>දයා ඩී. ෆොන්සේකාකොටි සංවිධානයේ මීළඟ නායකයා ලෙස පෙනී සිටින නෙදියවන් නැමැත්තා පසුගිය සතියේ නෝර්වීජියානු පොලිසිය විසින් අත්අඩංගුවට ගත් බව එරට මාධ්‍ය උපුටා දක්වමින් ලංකා පුවත් වෙබ් අඩවිය සඳහන් කරයි.ඔහු අත්අඩංගුවට ගැනීමෙන් පසු නෝර්වේ රටට පැමිණි ඕලන්ද විනිසුරුවරයෙකු හා නීතිඥ මඩුල්ලක් ඉදිරියේ දින දෙකක් පුරා රහස් ප්‍රකාශයක් කිරීමට නෙදියවන්ට සිදුවිය.මෙහිදී හෙළි වූ කරුණු අනුව නෙදියවන් ඕස්ට්‍රේලියානු කෝටිපතියකු පැහැරගෙන කප්පම් ලබාගැනීම සඳහා නෝර්වේ සිට ඕස්ට්‍රේලියාවට කොටි හිතවාදී කණ්ඩායමක් යවා ඇත. ඔවුන්ගේ ප්‍රයත්නය අසාර්ථක වී තිබේ.52 හැවිරිදි නෙදියවන්ගේ නියම නම පෙරිම්පනායගම් සිවපරන් ය. නෙදියවන් (උස මිනිහා) යනු ඔහුගේ අන්වර්ථ නාමයයි.වරක් ලන්ඩනයේ දී හින්දු කෝවිලක් සම්බන්ධව ඇතිවූ ගැටුමකදී ලන්ඩන් පොලිසිය විසින් ඔහු අත්අඩංගුවට ගෙන ඇත. නෝර්වේ හි ඔස්ලෝ නගර සීමාවේ දෙමළ ජාතිකයන් වාසය කරන ප්‍රදේශයක ජීවත්වන ඔහු අත්අඩංගුවට ගෙන ඇත්තේ එහි තට්ටු නිවසකදී ය.නෝර්වේ හි දෙමළ සම්බන්ධීකරණ කාර්යාලයක් පවත්වා ගෙන යන ඔහු එහි ප්‍රධානියා වන අතර නෝරිවේ හි දෙමළ ජාතිකයන් විසින් උපයනු ලබන මේ සල්ලි හා ඔවුන්ගේ වැටුප් මුදලින් කප්පම් ගන්නා නෙදියවන් විශාල වශයෙන් කළු සල්ලි පරිහරණය කරන්නෙකි. මේ වනවිට ඇමෙරිකාව ඕස්ට්‍රේලියාව හා යුරෝපා සංගමයේ එල්ටීටීඊ ය තහනම් සංවිධානයක් වන අතර නෝර්වේ රට මෙතෙක් එය තහනම් සංවිධානයක් ලෙස නම් කොට නැත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=aa1105224</link>
    <topic>ජානකී කුරුප්පුට ලෝක බැංකුවේ තනතුරක්</topic>
    <author/>
    <content>ප්‍රාදේශීය සංවර්ධන බැංකුවේ සභාපතිනි සහ ජනාධිපති කාර්යාලයේ ආහාර සුරක්ෂිතා කමිටුවේ උපදේශිකා ජානකී කුරුප්පු මහත්මිය ලෝක බැංකුවේ කෘෂිකාර්මික ණය සඳහා වන ගෝලීය කාර්ය සාධක බළකා කමිටුවේ සාමාජිකාවක වශයෙන් පත්කොට ඇත.මේ කමිටුව අට දෙනකුගෙන් සමන්විත වන අතර මෙහි දීර්ඝකාලීන ඉලක්කය වනුයේ මූල්‍ය ප්‍රතිපාදන සහ කෘෂිකාර්මික ආර්ථිකය පිළිබඳව පැහැදිලි කරමින් දුෂ්කර පළාත්වල ගොවීන් හා කුඩා ප්‍රමාණයේ ව්‍යාපාරවල ශක්තිමත් භාවය නඟා සිටුවීම සඳහා මූල්‍යමය සහාය ලබා දීම ය.ඇය ප්‍රාදේශීය සංවර්ධන බැංකුවේ සභාපතිනිය ලෙසද ආහාර සුරක්ෂිතතා කමිටුව හා මදර් ශ්‍රී ලංකා භාරයේ සභාපතිනිය ද වශයෙන් ද තවදුරටත් කටයුතු කරනු ඇත.ව්‍යවහාර සංඛ්‍යයනය පිළිබඳ පශ්චාත් උපාධිධාරිනියක් වන ඇය ඇමෙරිකාවේ මිසුසිරි විශ්වවිද්‍යාලයේ හා කොළඹ විශ්ව විද්‍යාලයේ ගණිත උපාධිධාරිනියකි.ඇය 2010 දී විශිෂ්ට ශ්‍රී ලාංකික සම්මානයෙන්ද පිදුම් ලබා තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=aa1105227</link>
    <topic>මුලතිව්-කිළිනොච්චි-මන්නාරම හා වවුනියාවට එළිය දෙන්න රුපියල් කෝටි 800ක්</topic>
    <author>නිහාල් පී.අබේසිංහ</author>
    <content>නිහාල් පී.අබේසිංහඋතුරු පළාත ත්‍රස්තවාදී ග්‍රහණයෙන් මුදා ගැනීමෙන් පසු එම පළාතේ සියලු දිස්ත්‍රික්ක සඳහා පසුගිය වසර දෙක ඇතුළත රුපියල් කෝටි 800ක වියදමින් නව විදුලිබල ව්‍යාපෘති හා ග්‍රිඩ් උපපොළ ඉදිකිරීම් ව්‍යාපෘති 150ක් පමණ උතුරු වසන්තය යටතේ අරඹා තිබේ. මේ මඟින් පුද්ගලයන් ලක්ෂ 3කට අධික ගණනකට සෙත සැලසී ඇති බවත් ඉන් නව කර්මාන්ත හා රැකියා අවස්ථා බිහිවෙමින් පවතින බවත් විදුලිබල හා බලශක්ති අමාත්‍යාංශය පවසයි.උතුරු වසන්තය යටතේ මහින්ද රාජපක්ෂ ජනාධිපතිතුමාගේ උපදෙස් මත ආර්ථික සංවර්ධන ඇමැති බැසිල් රාජපක්ෂ මහතාගේ අධීක්ෂණය මත විදුලිබල ඇමැති පාඨලී චම්පික රණවක මහතාගේ මෙහෙයවීමෙන් මේ වැඩ සටහන් ක්‍රියාත්මක කෙරේ. මේ යටතේ උතුරේ ඉදිවෙන ප්‍රධානම ව්‍යාපෘති දෙක වන්නේ කිළිනොච්චි – චුන්නාකම් සම්ප්‍රේෂණ ව්‍යාපෘතිය හා වවුනියා - කිලිනොච්චි සම්ප්‍රේෂණ ව්‍යාපෘතියයි. මින් කිලිනොච්චි – චුන්නාකම් සම්ප්‍රේෂණ ව්‍යාපෘතිය සඳහා වියදම රුපියල් කෝටි 356කි.ඉන් චුන්නාකම් නව ග්‍රිඩ් උප පොළ (132/33) පිහිටුවා වොට් 132000 අධිසැර විදුලි රැහැන් කිලෝමීටර් 68ක් දුරට එළීම සිදුකරනු ලැබේ. වවුනියා - කිලිනොච්චි සම්ප්‍රේෂණ ව්‍යාපෘතියේ සම්පූර්ණ වියදම රුපියල් කෝටි 320කි. එයින් ප්‍රධාන ලෙස කෙරෙන්නේ නව කිලිනොච්චි ග්‍රිඩ් උප පොළ (132/33) පිහිටුවීමයි. ඊට අමතරව වවුනියා සිට කිලිනොච්චිය දක්වා කිලෝ මීටර් 73ක් දුරට වොට් 132000 අධිසැර විදුලි රැහැන් එළීම ද මේ ව්‍යාපෘතිය යටතේ සිදුකෙරේ. මේ ව්‍යාපෘති දෙකේ වැඩ කටයුතු 2010 මැයි 27 දින ආර්ථික සංවර්ධන ඇමැති බැසිල් රාජපක්ෂ මහතා අතින් ආරම්භ විය.මීට අමතරව උතුරු පළාතේ නව විදුලි ව්‍යාපෘති 96ක් අවසන් කර තිබේ. විදුලි උප පොළ 48ක් ද අලුතින් පිහිටුවා ඇත. උතුරු පළාතේ මේ යටතේ අධිසැර විදුලි රැහැන් කිලෝ මීටර් 176ක් එළීම සිදුකර තිබේ. අඩු සැර විදුලි රැහැන් කිලෝ මීටර් 258ක් අලුතින් එළා තිබේ.උතුරේ වැඩිම විදුලි ව්‍යාපෘති සංඛ්‍යාවක් ක්‍රියාත්මක කර ඇත්තේ කොටි ත්‍රස්තවාදය දරුණුවම පැවැති මුලතිව් දිස්ත්‍රික්කයේය. ඒ ව්‍යාපෘති ගණන 34කි. ඊට අමතරව මුලතිව් දිස්ත්‍රික්කයේ නව විදුලි උප පොළ 11ක් පිහිටුවා ඇත. එම දිස්ත්‍රික්ක පුරා නව අධි සැර විදුලි රැහැන් කිලෝමීටර් 100ක් ද අඩු සැර විදුලි රැහැන් කිලෝ මීටර් 92.5ක් එළීම සිදුකර තිබේ. ඒ සමඟම නැදුන්කර්නි විදුලි ව්‍යාපෘතිය ද ආර්ථික සංවර්ධන ඇමැති බැසිල් රාජපක්ෂ මහතා අතින් පසුගියදා විවෘත කෙරිණ. වවුනියා දිස්ත්‍රිත්කයේ නව විදුලි බල ව්‍යාපෘති 29ක් පසුගිය වසර 2 ඇතුළත අලුතින් අරඹා තිබේ. විදුලි උප පොළ 16ක් ද පිහිටුවා ඇත. අධිසැර විදුලි රැහැන් කිලෝමීටර් 26ක් ද අඩු සැර විදුලි මාර්ග කිලෝ මීටර් 83ක් ද එළීම සිදු කර තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=aa1105225</link>
    <topic>දූෂිතයන් රකින නිලධාරිවාදයට ඉඩ දෙනු එපා</topic>
    <author>බුද්ධිකා බ්‍රාහ්මණගේ</author>
    <content>ලංවිම සභාපතිබුද්ධිකා බ්‍රාහ්මණගේවිදුලි බල මණ්ඩලයේ නිලධාරිවාදයක් පවත්වාගෙන යන වෘත්තීය සමිති කීපයක් දූෂිත නිලධාරීන් ආරක්ෂා කිරීමේ උත්සාහයක නිරත වන බව විදුලිබල මණ්ඩල සභාපති විද්‍යා අමරපාල මහතා පවසයි.විදුලි බල හා බලශක්ති අමාත්‍යාංශයට අනුබද්ධ විදුලිබල පෞද්ගලික (ලෙකෝ) සමාගමේ සිදුවූ මිලියන 620ක මූල්‍ය වංචාවක් සම්බන්ධයෙන් වැඩ තහනමකට ලක්ව සිටින සාමාන්‍යාධිකාරීවරයෙකු විදුලිබල මණ්ඩලයේ නැවත සේවයේ පිහිටුවීම සම්බන්ධයෙන් මෙම ගැටලුව උද්ගතවී ඇත. මෙම නිලධාරියා විදුලිබල මණ්ඩලයේ නැවත සේවයේ පිහිටුවා ඇත්තේ අධ්‍යක්ෂ මණ්ඩලයේ කිසිදු අනුමැතියකින් තොරව බව පවසන සභාපතිවරයා එම ක්‍රියාව ලංවිම සාමාන්‍යාධිකාරිවරියගේ අත්තනෝමතික ක්‍රියාවක් බව ද සඳහන් කරයි.අධ්‍යක්ෂ මණ්ඩලයේ අනුමැතිය ඇතිව ලෙකෝ සමාගමේ සේවයට අනුයුක්ත කළ පුද්ගලයකු නැවතත් සේවයේ පිහිටුවිය යුත්තේ අධ්‍යක්ෂ මණ්ඩලයේ අනුමැතිය ඇතිව වුවද සාමාන්‍යාධිකාරිවරිය ඒ පිළිබඳව නොසලකා ඇති බවද සභාපතිවරයා මාධ්‍ය දැනුවත් කරමින් පැවැසීය.මේ පිළිබඳව ලිපියක් මඟින් සාමාන්‍යාධිකාරීවරියගෙන් නිදහසට කරුණු විමසීම අරමුණු කොටගෙන වෘත්තීය සමාගම් සිය විරෝධය පළ කරන බවද සභාපතිවරයා වැඩිදුරටත් පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=aa1105228</link>
    <topic>ජාතික විශ්වවිද්‍යාල පද්ධතිය එකවිට ක්‍රියාත්මක කෙරේ</topic>
    <author>සුභාෂිණී ජයරත්න</author>
    <content>නායකත්ව පුහුණුවත් සමඟ:සුභාෂිණී ජයරත්නමෑත ඉතිහාසයේ ප්‍රථම වරට මෙවර සමස්ත සරසවි පද්ධතියේම අධ්‍යයන කටයුතු එකවිට ආරම්භ කිරීමට සූදානම් යැයි විශ්වවිද්‍යාල ප්‍රතිපාදන කොමිසමේ අතිරේක ලේකම් ආචාර්ය ප්‍රියන්ත ප්‍රේමකුමාර මහතා පවසයි.මීට පෙර එක් එක් විශ්වවිද්‍යාලවල අධ්‍යයන කටයුතු ආරම්භ වූයේ විවිධ කාලයන්වල වුවත් මේ වසරේ සිට  සියලුම විශ්වවිද්‍යාලවල අධ්‍යයන කටයුතු ලබන ඔක්තෝබර් මස දී ආරම්භ කෙරේ. නායකත්ව පුහුණුව මේ මස 23 දා ආරම්භ කෙරෙන අතර සති 3 බැගින් කණ්ඩායම් දෙකකට පුහුණුව ලබා දෙයි. ඉන් අනතුරුව තෝරාගත් සියලුම සිසුන්ට තොරතුරු තාක්ෂණය හා ඉංග්‍රීසි භාෂා පුහුණුව ලබා දීමට ද නියමිතය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=aa1105229</link>
    <topic>‘අඩු මිලට දුන් පමණින් වැඩිපුර පොහොර යොදන්න එපා’</topic>
    <author>රූපාන්ති බුලත්සිංහල</author>
    <content>රූපාන්ති බුලත්සිංහලසහනාධාරයක් ලෙස දුන් පමණින් පොහොර අනවශ්‍ය ආකාරයට නොයෙදීමට ගොවින් වගබලා ගතයුතු බව තේ පර්යේෂණ ආයතනයේ සභාපති ආචාර්ය ජෙරී ජයවර්ධන මහතා පවසයි.පොහොර සහනාධාරය වෙනුවෙන් රජය වැය කළ මුදල රුපියල් බිලියන 50 කි. මේ මඟින් තේ රබර් සඳහා වෙන් කළ මුදල රුපියල් බිලියන 7 ක් වෙයි. නව ක්‍රමවේදය යටතේ වගාකරුවන්ට සහන පොහොර ලබාගැනීම සඳහා ඉල්ලුම්පත් පිරවීමට හෝ කූපන් ලබා ගැනීමට අවශ්‍ය නොවන බවද ඒ මහතා පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=aa110522_2</link>
    <topic>අලුත් විශ්‍රාම වැටුප කලත්‍රයාටත්</topic>
    <author>සුනිල් දයා අල්විස්</author>
    <content>සුනිල් දයා අල්විස්පෞද්ගලික අංශයේ විශ්‍රාම වැටුප් ක්‍රමය ක්‍රියාත්මක කිරීමේදී කලත්‍රයාට ද එය ලැබෙන ක්‍රමයක් සකසනු ඇත.මෙම පනත සංශෝධන කිහිපයක් සහිතව ලබන මස මුලදී පාර්ලිමේන්තුව වෙත ඉදිරිපත් කරන්නට පියවර ගෙන තිබෙන බවත් අර්ථ සාධක අරමුදල, සේවා නියුක්තිකයන්ගේ භාර අරමුදල හෝ පාරිතෝෂිත දීමනාවෙන් කිසිදු මුදලක් ඒ සඳහා කපා නොගන්නා බවද කම්කරු ඇමැති ගාමිණි ලොකුගේ මහතා කීය.”දැනට මේ සම්බන්ධයෙන් මතුවී ඇත්තේ සුළු සුළු කාරණාය. විවිධ අදහස් හා උදහස් මේ සම්බන්ධයෙන් ලොකුවට මතු කර පෙන්වා දෙන්නට ඇතැම්හු උත්සහා කරනවා.රජයේ වෘත්තීය සමිති ගණනාවක් සමඟ අප මේ සම්බන්ධයෙන් පසුගිය දිනවල කරුණු සාකච්ඡා කළා. ඔවුන් මේ සම්බන්ධයෙන් ඉදිරිපත් කරන ලද කරුණු කෙරෙහිද අපේ සැලකිල්ල යොමු කළා.”කම්කරු ජනතාවගේ සුබ සාධනයට හේතුවන මේ විශ්‍රාම වැටුප් පනත පිළිබඳව බොරුවට මවා පා තිබෙන බිය සැක දුරලන්න ක්‍රියා කරන බවද ඇමැතිවරයා වැඩිදුරටත් පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=aa11052210</link>
    <topic>ධීවරයන්ට සැටලයිට්!</topic>
    <author>සුභද්‍රා දේශප්‍රිය</author>
    <content>සුභද්‍රා දේශප්‍රියධීවර කර්මාන්තය නවීකරණය කිරීමේ අරමුණින් චන්ද්‍රිකා තාක්ෂණය කඩිනමින් ධීවරයන්ට ලබාදීමට කටයුතු කරන බව ධීවර සහ ජලජ සම්පත් සංවර්ධන ඇමැති දොස්තර රාජිත සේනාරත්න මහතා පවසයි. ධීවර ජනතාව වෙනුවෙන් විවිධ ප්‍රතිලාභ සහිත රක්ෂණ ක්‍රමයක් දැනටමත් ආරම්භ කැර ඇති බවත් වසර හැට සම්පූර්ණ වූ ධීවරයන් වෙනුවෙන් විශ්‍රාම වැටුප් ද ධීවරයන්ගේ දරුවන් වෙනුවෙන් ශිෂ්‍යත්ව ක්‍රමයක් ද ඉදිරියේ දී ක්‍රියාත්මක කිරීමට නියමිත බවද පැවසූ ඇමැතිවරයා මේ සමඟම ස්වයං රැකියා පුහුණු කිරීමේ වැඩපිළිවෙළක් ආරම්භ කිරීමටත් බලාපොරොත්තු වන බවද කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=aa11052211</link>
    <topic>මඩු දේවස්ථානය අවට වන සංහාරකයන්ට නඩු</topic>
    <author>නිහාල් පී.අබේසිංහ</author>
    <content>වනජීවී ඇමැතිගෙන් මඩු අභය භූමිය සුරකින්න උපදෙස්නිහාල් පී.අබේසිංහමඩු දේවස්ථානය අවට වන ජීවී සංරක්ෂණ ප්‍රදේශයේ සිදුවන වන සංහාරය මැඬීමට වනජීවී හා ගොවිජන සේවා ඇමැති එස්.එම්.චන්ද්‍රසේන මහතාගේ උපදෙස් පරිදි වනජීවී සංරක්ෂණ දෙපාර්තමේන්තුව මඟින් පසුගිය සතියේ අවශ්‍ය නීතිමය පියවර ගත් බව වනජීවී අධ්‍යක්ෂ ජනරාල් ආචාර්ය චන්ද්‍රවංශ පතිරාජ මහතා පවසයි.දැනට සති දෙකකට පමණ පෙර අනුරාධපුරයේ දී ඇමැති එස්.එම්.චන්ද්‍රසේන මහතාට හා තමාට මේ බව දැනගන්නට ලැබුණු බවත් ඒ අනුව ඇමැතිවරයා එවේලේම දුන් උපදෙස් අනුව වයඹ වනජීවී කලාප කාර්යාලයේ (අනුරාධපුරයේ) නිලධාරීන්ට එම වන සංහාරකයන් අත්අඩංගුවට ගැනීමට නියම කළ බවද වනජීවී අධ්‍යක්ෂ ජනරාල්වරයා කීය. එහි ප්‍රතිඵලයක් ලෙස දැනට මෙම වන සංහාරකයන් කිහිප දෙනකු අල්ලා නඩු පැවරීම සිදුකර ඇති බවත් ජනරාල්වරයා කීය.මේ පිළිබඳව අපි වනජීවී සංරක්ෂණ හා ගොවිජන සේවා ඇමැති එස්.එම්.චන්ද්‍රසේන මහතා පැවසුවේ මේ වන සංහාරය පිළිබඳව ඒවා කරන අයට විරුද්ධව තරාතිරම නොබලා කටයුතු කරන ලෙස දැනට දින 14කට පමණ පෙර තමා වනජීවී සංරක්ෂණ දෙපාර්තමේන්තුවේ උසස් නිලධාරීන්ට උපදෙස් දුන් බවයි.ඒ අයට විරුද්ධව නඩු පවරන ලෙසත් අවශ්‍ය උපරිම දඬුවම් දෙන ලෙසත් තමා නියම කළ බවත් ඇමැතිවරයා පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=aa11052212</link>
    <topic>රැකව ගුණසිරි නා හිමි ආදාහනෝත්සවය අද</topic>
    <author/>
    <content>පාණදුර කළුදෑවල ධර්මාරාම විහාරාධිපති අමරපුර සිරි සද්ධම්ම යුත්තික (මාතර) නිකායේ මහනායක ශ්‍රී ප්‍රඥානන්ද ධර්මකීර්ති ශ්‍රී ශාස්ත්‍රාචාර්ය රාජකීය පණ්ඩිත රැකව ගුණසිරි මහ නාහිමිපාණන් වහන්සේ අපවත් වී වදාළහ. කළුතර ධර්මවිජය, පාණදුර පිංවත්ත සද්ධර්මාකර, සරික්කමුල්ල සිරිනන්දන හා මාලිගාකන්ද විද්‍යෝදය යන පරිවේනස්ථානවල අධ්‍යාපනය ලැබූ උන්වහන්සේ විහාරාධිපතිත්වයට පත් කළුදෑවල ධර්මාරාමය සියලු විහාරාංගයන්ගෙන් සමන්විත විහාරස්ථානයක් බවට පත් කළේ ඉමහත් කැපවීමෙනි. ග්‍රන්ථ කතුවරයකු ද වන ගුණසිරි නාහිමියෝ සද්ධර්ම මාර්ගය, සීල භාවනා, බණ කතා සෙත් මඟ සහ පැදිහර ආදි පද්‍ය ග්‍රන්ථ කිහිපයක් ද රචනා කළහ. උන් වහන්සේ කාව්‍යකරණයේ දැක්වූයේ නිසඟ දක්ෂතාවකි.1956 වසරේ සිට නිකායේ සහාය ලේඛකාධිකාරි ධූරය වසර කිහිපයක් ඉසිලූ උන්වහන්සේ කර්මාචාර්ය, අධිකරණ සංඝනායක ආදී තනතුරු කිහිපයක් ම දැරූහ. උන්වහන්සේ ඉහත නිකායේ මහානායක ධූරයට පත්වූයේ 2003 අගෝස්තු 23 වැනිදා ය.ප්‍රදේශයේ ආගමික හා ශාසනික කටයුතු වලට මූලිකත්වය දෙමින් ශාසන ප්‍රබෝධය පිණිස කටයුතු කළ උන්වහන්සේ අපවත් වන විට 91 වැනි වියේ පසුවූහ. උන්වහන්සේ ගේ ශ්‍රී දේහය මහජන ගෞරවය පිණිස කළුදෑවල ධර්මාරාම විහාරස්ථානයේ තැන්පත් කැර ඇති අතර ශ්‍රී දේහය පිළිබඳ ආදාහනෝත්සවය අද (22) පස්වරු 2 ට පාණදුර නගර සභා ක්‍රීඩාංගණයේදී පැවැත්වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=aa11052213</link>
    <topic>සිබිල් වෙත්තසිංහ ගේ ග්‍රන්ථ දෙකක් එළි දකී</topic>
    <author/>
    <content>සිබිල් වෙත්තසිංහ මහත්මිය ගේ විශිෂ්ට ම ළමා කෘතියක් වන වැනියං කළු වැනීයං ජපන් බසට පරිවර්තනය වීම හා සමගාමීව එහි වර්ණ චිත්‍ර සහිත නව මුද්‍රණයක් එළිදැක්වීම මැයි 23 දින ප.ව. 4.30 ට ශ්‍රී ලංකා පදනම් ආයතනයේ ශ්‍රවණාගාරයේ දී සිදු කිරීමට කටයුතු යොදා ඇත. මේ අවස්ථාවේ දී වැනියං කළු වැනීයං කෘතියේ ජපන් පරිවර්තිකා වන ටෝකියෝ ළමා පුස්තකාලයේ අධ්‍යක්ෂිකා කියොකො මත්සුඔකා මහත්මිය’Ingredients of Happy Childhood’(පී‍්‍රතිමත් ළමා වියක අංගෝපාංග) මැයින් දේශනයක් පවත්වනු ඇත.ආචාර්ය ගුණදාස අමරසේකර මහතා මුලසුන හොබවන මේ උත්සවයට අධ්‍යාපන අමාත්‍ය බන්දුල ගුණවර්ධන මහතා ප්‍රධාන ආරාධිත අමුත්තා වශයෙන් සහභාගි වනු ඇත.මෙහි දී වර්ණ චිත්‍ර සහිත ව එළි දකින පුළුන් බබා බල්ලන් හා මිනිසුන් එකට වාසය කිරීම නො ඉවසූ ‘ලොකු සර්’ ගේ හද දිනා ගන්නා බලු සුරතලයකු පිළිබඳ රසවත් කතා පුවතකි.සිය ළමා පොත් සඳහා සිබිල් වෙත්තසිංහ මහත්මිය ඇඳි චිත්‍ර ප්‍රදර්ශනයක් ද මේ අවස්ථාවේ දී පැවැත්වෙන අතර වැනියං කළු වැනීයං (වර්ණ), පුළුන් බබා, කෝච්චි පුංචා හා සූත්තර පුංචා ඇතුළු ඇය ගේ සියලු ම අලුත් පොත් ද මෙහි දී ලබා ගත හැකි වනු ඇත. වැනියං කළු වැනීයං නව වර්ණ මුද්‍රණය හා පුළුන් බබා නුගේගොඩ, කියවන නුවණ පොත්හලේ විසිදුනු ප්‍රකාශන වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=aa11052214</link>
    <topic>අලුත් අලි රැඳවුම් මධ්‍යස්ථාන තුනක් අලින්ට බේත්කරන වෛද්‍යවරු 25ක්</topic>
    <author>නිහාල් පී.අබේසිංහ</author>
    <content>නිහාල් පී.අබේසිංහඅක්කර 3000 බැගින් වූ විශාලත්වයක් ඇති අලුත් අලි රැඳවුම් මධ්‍යස්ථාන තුනක් හා අලි ඇතුන් නැරඹුම් මධ්‍යස්ථාන 3ක් රටේ පළාත් තුනක ඉදිකරන බව වනජීවී හා ගොවිජන සේවා ඇමැති එස්.එම්.චන්ද්‍රසේන මහතා පවසයි. ඇත් අතුරු සෙවණටත් අලි අනාථාගාරයටත් වෙනස් අයුරින් මේ රැඳවුම් මධ්‍යස්ථාන වනජීවී විශේෂඥයන්ගේ උපදෙස් පරිදි ඉදිකෙරේ.ඒ සමඟම අලුතින් අලි ඇතුන්ට ප්‍රතිකාර කරන පශු වෛද්‍යවරු විසිපස් දෙනෙක් ඉතිහාසයේ ප්‍රථම වරට වනජීවී සංරක්ෂණ දෙපාර්තමේන්තුවට බඳවා ගන්නා බවත් ඇමැතිවරයා පවසයි.අලි මිනිස් ගැටුම අවම කිරීමත් මිනිසුන්ගෙන් වන දරුණු වද හිංසාවලින් අලි ඇතුන් බේරා ගනිමින් සුවපත් කිරීමත් මෙහි අරමුණ බව ද ඇමැතිවරයා පවසයි.හොරොව්පතාන, පොලොන්නරුවේ මාදුරුඔය හා දකුණේ වෙහෙරගල යන ප්‍රදේශවල අක්කර 3000 බැගින් වූ වනජීවී කලාපවල නව අලි රැඳවුම් මධ්‍යස්ථාන ස්ථාපිත කෙරේ.ඒ මධ්‍යස්ථාන වටා එහි දමන අලින්ට අවට ගම් ආක්‍රමණය කිරීමට නොහැකිවන අයුරින් ඉතා ශක්තිමත් වැටක් ඉදි කෙරේ. මෙම වැඩසටහන යටතේ දළ ඇතුන්, තුවාල වූ අලි ඇතුන් හා අලි පැටවුන් මෙම රැඳවුම් මධ්‍යස්ථානවලට යොමු කෙරේ. මේ නව ඇත් අතුරු සෙවණ අවට ගොවීන්ට ප්‍රදේශයේ ඉඩම් අක්කර 1000ක් බැගින් ද අලි ඇතුන්ට යෝග්‍ය ආහාර බෝග වගා කිරීමට ලබාදීමට ද යෝජිතය. සෑම මධ්‍යස්ථානයක් වටාම අලි ඇතුන් නැරැඹීමේ මධ්‍යස්ථාන ද ඉදිකෙරේ.මෙතෙක් කල් වනජීවී දෙපාර්තමේන්තුවේ සිටියේ පශු වෛද්‍යවරු හය දෙනෙක් පමණක් බවත් රටේම සිදුවන අලි මිනිස් ගැටුම්වලින් තුවාල වන අලි ඇතුන්ට ප්‍රතිකාර කිරීමට මේ සිටින වෛද්‍යවරුන්ට අපහසු බැවින් මේ අනුව අලුත් පශු වෛද්‍යවරු 25 දෙනෙක් වනජීවී සංරක්ෂණ දෙපාර්තමේන්තුවට බඳවා ගන්නා බවත් ඇමැතිවරයා සිළුමිණට කීය.මේ අතර විශ්වවිද්‍යාලවල සේවය කරන සත්ව විද්‍යාවට සම්බන්ධ ආචාර්යවරු පනස් දෙනෙක් දැනට ස්වේච්ඡා පදනම මත රටේ විවිධ ප්‍රදේශවල අලින්ට සිදුවන තුවාල සුවකිරීමට කටයුතු කරන බවත් ඒ ක්‍රියාව ඉතා අගය කරන බවත් ඇමැතිවරයා පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=ab1105224</link>
    <topic>ජයලලිතා ගේ සාරිපොට දෙස බැලීම</topic>
    <author/>
    <content>වෙසක් උදාවිය. මේ සම්බුද්ධත්ව ජයන්තිය ස්මරණය කළ වෙසක් උත්සවයයි. වෙන වසරවලට වඩා උනන්දුව වැඩිය. ශීල ව්‍යාපාර වැඩිය. ආමිස පූජාවද ප්‍රතිපත්ති පූජාව ද මහත් ගෞරවයෙන් යුක්තව සංවිධානය වූයේය. උත්කර්ෂවත් ලෙසින් පැවතුණේය.රාජ්‍ය ආයතන මෙන්ම පෞද්ගලික ආයතන ද වෙසක් උත්සවය උත්කර්ෂවත් කරන්නට මහත් උනන්දුවෙන් පෙරට ආවේය. සෑම ගෙදරකම පාහේ බෞද්ධ කොඩියක් එසැවුණේය. වෙසක් පහනක් දැල්වුණේය. සෑම පන්සලක් ම සිල් සමාදන් වූ උපාසක උපාසිකාවන්ගෙන් පිරී ගියේය. මල් අසුන් මල්වලින් පිරී ගියේය. හේවිසි ඝණ්ටා හඬින් ගම් නියම්ගම් වා තලය සෞම්‍ය ලෙස කම්පනය වීය. බොදු බැති ගී හඬ වෙනදාට වඩා ඇසෙන්නට වීය.ජනාධිපති මහින්ද ද සිල් ගත්තේය. බණ ඇසුවේය. විනාඩි හත අටක් නොව බිම වාඩි වී පැයක් පුරා බණ ඇසුවේය.එක් ඉරියව්වකින් බිම වාඩිගෙන පැයක් පුරා බණ අසන්නට හැකි ඒ ශ්‍රවණය කිරීම පුරුදු පුහුණු කළ අයට පමණි. හිටපු ගමන් කාටවත් පෙනෙන්නට එහෙම බිම ඉඳගෙන පැයක් තබා පැය භාගයක් වත් එක් ඉරියව්වක සිටින්නට හැකිවන්නේ නැත.මහින්ද අගමැති වූ දවසේ පටන් ම සෑම පුන් පොහෝ දිනකම අරලියගහ මන්දිරය පන්සල් බිමේ වැලි තලාවක් බවට පත්විය.සම්බුද්ධත්ව ජයන්ති ස්මරණ වෙසක් පොහෝ දාද එය එසේ ම විය.මහින්ද සිල්ගත්තේය. බණ ඇසුවේය. බිම වාඩිවී පුරා පැයක් තිස්සේ බණ ඇසවේය. පන්සල් ගියේය. පන්සලේ උත්සවවලට සහභාගි වීය. දන්සල් දුන්නේය. දන්සලට ගොස් පිඟාන අතට ගෙන කෑම බෙදුවේය. ජනතාව සමග වීදි පුරා ඇවිද්දේය. සුහදව කතාබස් කෙළේය. ජනතාව සමඟ වෙසක් සැරසිලි නැරඹුවේය.එසේ ජනතාවට සමීප වන ජනතාවගේ ලෞකික සිතුම් පැතුම් සමඟ පමණක් නොව ලෝකෝත්තර ව්‍යායාමයන් සමඟ ද සමගාමී වුණ රාජ්‍ය නායකයෙකු මින් පෙර අපට සිටියේ නැත.අරලිය ගහ මන්දිරය වනාහි මැස්සෙකුටවත් යා නොහැකි මහා බළ කොටුවක් සේ සැලකූ යුගය නිමාකොට කාට කාටත් එකසේ පැමිණිය හැකි බණ කියන පන්සල් බිමක්, දන් බෙදන දන්සල් බිමක් බවට පත් කෙළේ මහින්ද රාජපක්‍ෂ නායකයා ය.මහින්ද ගේ අඩු පාඩුවක් ම සොයන ඇතැම් මාධ්‍යකාරයන් ට මේ දේවල් විෂ කටු මෙන් වීය. විෂ කටු ඇස්වල ඇනෙන්නාක් මෙන් වීය.මහින්දගේ ජයග්‍රහණයක් මිස පරාජයක් සොයා ගන්නට නොහැකි වූ නිසා මේ මාධ්‍ය කාරයෝ පිස්සු බල්ලන් මෙන් හතර අතේ හපා කමින් දිව ගියහ. රනිල් හෝ සජිත් වෙනුවෙන් කිසිම දෙයක් කරන්නට හැකියාවක් නොතිබු මේ මාධ්‍යකාරයෝ කැති මන්නා ගත් සැහැසි මැර රැළක් සේ මහින්ද වටා කැරෙකන්නට පටන් ගත්හ.එහෙත් මහින්ද ගේ පෞරුෂය ඉදිරියේ ඔවුනට කෙළින් සිටගන්නටවත් හැකිවූයේ නැත.ඒ නිසාම ඔවුහු ලිබියාවේ ගඩාෆි දෙසට ඇඟිල්ල දිගු කරමින් මහින්දට සමාන කරන්නට උත්සාහ කළහ. ගඩාෆිත් මහින්දත් අහසට පොළොව මෙනි. ගඩාෆි රටේ ඡන්ද පවත්වා ප්‍රජාත්‍රන්තවාදීව ජනතා තීන්දුවට ඉඩදුන් පාලකයෙක් නොවේ. එහෙත් මහින්ද ඡන්ද පිට ඡන්ද පැවැත්විය. විපක්‍ෂයේ අය ඉල්ලා සිටියේ “ඡන්ද පවත්වන්න කියා නොව ඡන්ද පවත්වන්න එපා” කියාය. හැම ඡන්දයකින්ම මහින්ද ජය ගත්තේය. හැම ඡන්දයකදීම එකින් එක පරදවන ප්‍රතිඵලයක් ලබා ගත්තේය. තම ආසන්න ප්‍රතිවාදියා දාහත් වතාවක් පරාජය කෙළේය. අදටත් හෙටටත් ඒ ප්‍රතිඵලය එසේමය.රටේ ජනතාවගෙන් තුනෙන් දෙකක් නොව ඊටත් වැඩි ප්‍රතිශතයක් සිටින්නේ මහින්ද සමඟය. ඡන්ද පැවැත්වූයේ මැතිවරණ නිලධාරීන් ඉදිරියේ පමණක් නොවේ. අන්තර් ජාතික නිරීක්‍ෂකයන් ද ඉදිරියේ තබාගෙනය.කාටවත් කට උත්තර නැත. කොම්පියුටර් ජිල්මාට් කතාව නිකං පුස්සකි. ඒවා කියන්නට දෙයක් නැතිව කට වාචාලකමට දෙසාබාන කෙප්ප සහ කෙබර බව ඔවුහුම දනිති.ඒ නිසා මහින්ද ගේ අඩුවක් සොයන මාධ්‍යවේදීන්ට කිසිවක් සොයාගත නොහැකිව අන්දමන්දව සිටින්නට සිදුව ඇත.එහෙත් ඔවුන් එසේ අන්දමන්දව නිකං බලාගෙන හෝ බකං නිලාගෙන නිකං සිටින්නේ නැත. එහෙම සිටියොත් අන්තර්ජාතික සහ දේශීය ගතමනාව ලැබෙන්නේ නැත.ඩොලර් මෙන්ම රුපියල් ලැබෙන්නේ ද නැත. ඒ නිසා මහින්ද පතුරු ගසන්නට මොනවා හෝ ලියන්නට කියන්නට කැහිපොට ගසති.එහෙත් එහාට මෙහාට පනිමින් දඟලන වාරයක් පාසා කැහිපොට ගැටය බුරුල් වන බවක් ඔවුහු නොදනිති. ඩොලර් සිහිය මිසක වෙනත් සිහියක් නැති බැවිනි.ගඩාෆි ගේ මාලිගාවට බෝම්බ වැටෙන විට මේ මාධ්‍යකාරයන් මහින්ද දෙසටත් ඇඟිල්ල දිගු කෙළේ එබැවිනි. බින් ලාඩන් ඝාතනය වූ විට මහින්ද දෙසටත් පොදුවේ ශ්‍රී ලංකාව දෙසටත් ඇඟිල්ල දිගු කෙළේ එබැවිනි.අන්තර් ජාතික මාධ්‍යකරයන් පමණක් නොව අපේම ඔස්තාද්ලාත් එසේ උඩ බලාගෙන කෙළ තලි තලි ගසන්නට පටන් ගත්හ.එහෙත් ඒ කෙළ තලි ඔවුන්ගේ ම මුහුණ මත යළි පතිත වූවා විනා මහින්දට සිදුවූ දෙයක් නම් නැත. මහින්ද කොටු කරන්නට දරන සෑම උත්සාහයක් නිසාම සිදුවූයේ මහින්ද ජනතාව දෙසට තල්ලු වී යාමත් ජනතාව මහින්ද වටා එක්රැස් වීමත් පමණි.බින් ලාඩන්ගෙන් සහ ගඩාෆිගෙන් වැඩක් නොවූ නිසා දැන් මේ මාධ්‍ය ඔස්තාද්ලා අල්ලාගෙන සිටින්නේ තමිල් නාඩුවේ ජය ලලිතාය.”ඔන්න රනිල් සූදානම්, ඔන්න සජිත් සූදානම්, ඔන්න කරු සූදානම්, ඔන්න රෝසි සූදානම්, ඔන්න රංජන් රාමනායක සූදානම්, ඔන්න තිස්ස සූදානම්.”කියා කියන්නට මේ මාධ්‍ය ඔස්තාද්ලාට ඉඩක් ලැබෙන්නේ නැත. මන්ද ඔවුන් කිසිවෙක් සූදානම් නැති බැවිනි. ඔවුන් එකිනෙකාගේ අමුඩ ගැට ලිහාගන්නට පොර කනවා විනා රට වෙනුවෙන් තබා පක්‍ෂය වෙනුවෙන්වත් කරන සාධනීය කාර්ය භාරයක් නැත.මහින්ද පතුරු ගසන්නට පමණක් බලා සිටින සර්ව අසුබවාදී මාධ්‍ය ඔස්තාද්ලාට තමන්ගේ කල්ලියේ නායකයන්ගේ ඔළුව මත තිබෙන වැලිගෝනි පෙනෙන්නේ නැත. ඔවුහු මහින්දගේ හිස කෙස් අතර ඇතැයි සිතන වැලිකැට සොයා පත්තර පිටු ගණන් වැය කරති.ලිබියාවට පසුව ශ්‍රී ලංකාවට බෝම්බ වැටෙතියි මේ අසුබවාදී ‘ගෝත්‍රිකයෝ’ බලා සිටියහ. බලාසිටියා නොව ප්‍රාර්ථනා කළහ. එහෙත් කිසි දෙයක් සිදුවූයේ නැත. ජනාධිපතිවරණ කාලයේදී මහින්දගේ පරාජය අතේ ඇති නෙල්ලි ගෙඩියක් සේ දුටහ. එහෙත් නෙල්ලි පොත්තක්වත් නැත. රනිල් ගේ පොතු ගියා මිසක සිදුවූ දෙයක් නැත.බින්ලාඩන් ඝාතනයෙන් පසු අපේ සේනාධිනායකයා ඇතුළු රණවිරුවන් ඝාතනය කරන දිනය එනතෙක් ඇඟිලි ගැන්නාහ. එහෙත් සිදුවූ දෙයක් නැත. මහින්ද දිනුවා පමණි. රනිල් තවත් වතාවක් පසෙකට විසිවී ගියේය.දැන් ජයලලිතා පැමිණ නැවත වතාවක් උතුරට පරිප්පු දමන තෙක් මේ අවාසනාවන්තයෝ බලා සිටිති.රජීව් ගාන්ධි මරා දැම්මේ තමිල්නාඩුවේදීය. ජයලලිතාගේ කාලයේදීය. ඒ නිසා ඡන්දයට පෙර මොනවා කිව්වත් කොටින් වෙනුවෙන් කඩේ යන්නට ජයලලිතාට ඉඩක් ලැබෙන්නේ නැත. ශ්‍රී ලංකාවේ දේශපාලනය හැසිරෙන ආකාරය ගැනවත් බිංදු මාත්‍රයක අවබෝධයක් නැති මේ මාධ්‍ය අවාසනාවන්තයින්ට ඉන්දියාවේ දේශපාලනය සීරුමාරු වෙන ආකාරය ගැන කියන්නට හැකිවේද? මුග්ධ ප්‍රකාශ හැරෙන්නට අර්ථවත් යමක් ඔවුන්ගෙන් පිටවෙන්නේ නැත.රවි කරුණානායක ජාතික සංවිධායක තනතුරට පත්වීම ගැන ඔවුන්ට කියන්නට දෙයක් නැත. ඒ ඔස්සේ සජිත් තුට්ටු දෙකට නොව තුට්ටුවට වැටුණු ආකාරය ගැන යළිත් සිතා බලන්නට තරම් දේශපාලන දැනුමක් නැත.සජිත්, රවිට කිව්වේ “මගේ මිත්‍රයා” කියා නොවේය. දැන් පක්‍ෂයේ ජාතික සංවිධායක ඒ සජිත් කිව්ව ජාතියේ කෙනෙකි. සජිත් නියෝජ්‍ය නායකකම නැමැති පිටලෑලි බංකුවේ වාඩිවී සිටින්නේ එහෙම ජාතික සංවිධායක කෙනෙකු සිටින පක්‍ෂයකය. යු.ඇන්.පී. ය හැරෙන්නට වෙනත් ලෝකයක් නැති, එහෙම නැත්නම් සතියේ කුලියට ලියන මාධ්‍ය අවාසනාවන්තයින්ට මේ දේවල් ගැන කිසිදු අවධානයක් නැත. ඔවුන්ගේ එකම අවධානය මහින්දගේ පළුද්දක් සොයා ගන්නටය.තමන්ගේ පැත්තේ බිල්ඩින්වල වහල නොව බිත්ති පිටින් කඩා වැටෙද්දී, ආණ්ඩුවේ වහලය මතට වැටෙන පොල් කොළයක් ගැන ඕනෑවටත් වඩා කතා කරති.මේ උන්නැහේලාගෙන් ආණ්ඩුවට කිසිදු අභියෝගයක් නැත. මේ උන්නැහේලාගෙන් යු.ඇන්.පියට ද තුට්ටු දෙකකවත් වැඩක් නැත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=ab1105225</link>
    <topic>තමිල්නාඩු නායකයන් කුමක් කිව්වත් උතුරට විසඳුම සොයාගත යුත්තේ අපයි</topic>
    <author>සංවාද සටහන සරත් පෙරේරා</author>
    <content>සාම්ප්‍රදායික කර්මාන්ත හා කුඩා ව්‍යවසාය සංවර්ධන ඇමැතිඩග්ලස් දේවානන්ද* ජයලලිතා නැවත තමිල්නාඩු ප්‍රාන්ත මහ ඇමැතිවරිය ලෙස පත්වීම ලංකාවට යම් ආකාරයක බලපෑමක් කළ හැකි බවට ඇතැමුන් මත පළ කරනවා. ඇය ප්‍රාන්ත මැතිවරණ සමයේ හා ඉන් පසුව ද ලංකාව සම්බන්ධයෙන් බරපතළ ප්‍රකාශ කළ බව නොරහසක්. ඇගේ නැවත පත්වීම උතුරේ දමිළ ජාතික නායකයකු ලෙස ඔබ දකින්නේ කොහොම ද?කෙළින්ම කියනවානම් ජයලලිතාගේ නැවත පත්වීම ඉන්දියාවට බලපෑමක් කරනවා මිස අපේ රටට බලපෑමක් නොවන බවයි මා කල්පනා කරන්නේ. ඉන්දියාව වෙනම රටක් ලෙස එහෙ දේශපාලනයේදී විශේෂයෙන් තමිල්නාඩුවේ ලංකාවේ දෙමළ ජනතාවගේ ප්‍රශ්න ගැන කතා කරනවා. එහෙ එක එක පක්ෂ කණ්ඩායම් මේ ප්‍රශ්නය ගැන කතා කරල වාසි ගන්න හදනවා. නමුත් අපි වෙනම රටක් ලෙස අපේ ප්‍රශ්න අපිම සාකච්ඡා කර විසඳුමක් හොයා ගන්න සිදු වෙනවා.* ලංකාවේ දෙමළ ජනතාවගේ ප්‍රශ්නය විසඳීම සඳහා එකම විසඳුම ඔවුන් සඳහා දෙමළ ඊළමක් ලබාදීම බවක් ජයලලිතා මේ ප්‍රාන්ත මැතිවරණ ව්‍යාපාරයේදී කියාගෙන ගියා නේද?තමිල්නාඩුවේ දෙමළ ජනතාව දිනා ගැනීම සඳහා ජයලලිතා වගේ ම හිටපු මහ ඇමැති කරුණානිධිත් විවිධ දේ කිව්වා. ඔවුන් කාලෙන් කාලෙට තම වාසිය තකා එක එක කතා කියනවා. මේ ප්‍රාන්ත දේශපාලනඥයන් කියන දේ අපට වැදගත් නැහැ. මේ තමිල්නාඩු දේශපාලනඥයන් කතා කරන දෙයින් අපට බලපෑමක් වෙන්නෙත් නැහැ. අපට වැදගත් වෙන්නේ ඉන්දීය මහ ආණ්ඩුව කියන දේයි.* ඔබ තමිල්නාඩු නව මහ ඇමැතිනියට ලියුමක් යැව්වා නේද?ඔව්. මම එතුමියගේ පත්වීම ගැන සුබ පතල ලංකාවේ දෙමළ ජනතාවගේ ජීවිත නැංවීම සඳහා රජය ගෙනයන සියලු උත්සාහයන්ට එතුමියගේ සහාය බලාපොරොත්තු වන බව සඳහන් කළා. දැන් අතීතය ගැන කතා කරල වැඩක් නැති ය දැන් තියන සාමකාමී වාතාවරණය වර්ධනය කරන්න අත දෙන්න කියලත් ඉල්ලුවා. මේ සාමකාමී සහනදායක වාතාවරණය ජනතාවට ලබා දුන්නේ මහින්ද රාජපක්ෂ ජනාධිපතිතුමා බවත් එම ලිපියෙන් කිව්වා.එතුමියගේ පක්ෂ නායකව සිටි එම්. ජී. රාමචන්ද්‍රන් මහතාගේ කාලයේ සිට ම එම නායකයන් ශ්‍රී ලංකාවට ශ්‍රී ලංකා දෙමළ ජනතාවට ගොඩක් උදව් කළ බවත් ශ්‍රී ලංකාවේ සිටි දේශපාලන නායකයන් එම උදව් නියම ලෙස ප්‍රයෝජනයට නොගත් බවත් එම උදව් හරිහැටියට ප්‍රයෝජනයට ගත්තේනම් මේ තරම් විනාශයක් නොවෙන්න ඉඩ තිබුණ බවත් එම ලිපියෙන් කිව්වා. ජයලලිතා දිගටම කොටින්ට විරුද්ධව කටයුතු කළ බවත් අමතක කරන්න බැහැ.* උතුරේ දෙමළ ජනතාවගේ ප්‍රශ්න විසඳීම සඳහා රජය ගෙනයන වැඩ පිළිවෙළ ගැන ඔබ කියන්නේ කුමක් ද?ආණ්ඩුව එක පැත්තකින් දෙමළ පක්ෂ සමග වට දෙකක සාකච්ඡා පවත්වා තියෙනවා. අපේ පක්ෂයේ අදහස මූලික පියවර ලෙස ආණ්ඩුක්‍රම ව්‍යවස්ථාවේ 13 වැනි සංශෝධනය ක්‍රියාත්මක කරන්න කියන එකයි. 13 වැනි සංශෝධනය තුළ සියලු බලතල පළාත් සභාවලට දෙන්න ඕන. ඊට පස්සේ ප්‍රායෝගිකව පැන නඟින ගැටලු ගැන සාකච්ඡා කරලා විසඳුමක් ඇතිකර ගත හැකියි. ජනාධිපතිතුමාත් කියන්නේ 13 ට වැඩි ‘තර්ටීන් ප්ලස්’ බලය දිය යුතු ය කියන එකනේ. 13 වැනි සංශෝධනය යටතේ සමගාමී ලැයිස්තුවේ තිබෙන බලතලත් සුදුසු පරිදි පළාත් සභාවලට ලබාදීමෙන් විසඳුමක් කරා යන්න පුළුවන් වේවි.* ඔබත් ක්‍රියාකාරිව සම්බන්ධ වන උතුරේ සංවර්ධන වැඩපිළිවෙළ ගැන කුමක් ද කියන්නේ?ආණ්ඩුව මහ පරිමාණ සංවර්ධන වැඩපිළිවෙළක් උතුරෙත් ක්‍රියාත්මක කරනවා. උතුරේ ජනතාවට පානීය ජලය ලබා දෙන්න රුපියල් මිලියන 800 ක වියදමින් ඉරණමඩු ජල යෝජනා ක්‍රමය ක්‍රියාත්මක වෙනවා. උතුරට විදුලිය දෙන්න සියලු කටයුතු කරගෙන යනවා. හැම ප්‍රාදේශීය ලේකම් කොට්ඨාසයකම මාසයකට වරක් ප්‍රාදේශීය ලේකම් ප්‍රධාන රජයේ නිලධාරීන් මහජන ප්‍රශ්නවලට අදාළ සියලු දෙනා ගෙන්වල ප්‍රශ්නවලට විසඳුම් ලබා දෙන්න මා සාකච්ඡා කරනවා. මේ රැස්වීම්වලට කොන්ත්‍රාත්කරුවන් ඇතුළුව පක්ෂ විපක්ෂ මන්ත්‍රීවරුත් සහභාගි වෙනවා.* මහජන මුදල් ගසාකෑමකට ඉඩක් ලැබෙන්නේ නැහැ...?අපේ උත්සාහය වැය කරන මුදලින් මහජනතාව සඳහා උපරීම ප්‍රයෝජනය ලබාදීමයි.ලෝක බැංකු ආධාර යටතේ ක්‍රියාත්මක වන නෙල්සික් ව්‍යාපෘතියෙන් අත්‍යවශ්‍ය ව්‍යාපෘති 42 ක් ක්‍රියාත්මක වෙනවා. මෙය රුපියල් මිලියන 3686 ක වියදමින් මාර්ග, විදුලිය, පානීය ජලය, රෝහල් පහසුකම් වැනි අත්‍යවශ්‍ය පහසුකම් කඩිනමින් වැඩි දියුණුවට යෙදවෙනවා. ශ්‍රී ලංකාවේ අනෙකුත් පළාත්වලට සාපේක්ෂව උතුරේත් යටිතල පහසුකම් ඒ හා සමාන මට්ටමකට ගෙනඒම සඳහා අවුරුදු දෙකක් තුළ මේ වැඩපිළිවෙළ ක්‍රියාත්මක වෙනවා.උතුරු වසන්තය සමඟ දිවි නැඟුම, මග නැඟුම අනෙකුත් දිස්ත්‍රික්කවල වගේ ම ක්‍රියාත්මක වෙනවා. යාපනය නගරයේ අවම කිලෝ මීටර් 86 ක් පේදුරුතුඩුව, පලාලි පාර වැඩිදියුණු කෙරෙනවා. කරෙයිනගර්, කන්කසන්තුරේ, කයිට්ස් මාර්ගවලට කාපට් අතුරනවා. ඒ - 9 මාර්ගය වවුනියාව දක්වා මංතීරු 4 ක් ලෙස සකසනවා.යාපනේ මාර්ග තදබදය විසඳන්න පියවර ගන්නවා. මගීන්ට හොඳ ප්‍රවාහන සේවයක් ලබා දෙන්න ලංගම පෞද්ගලික බස් සේවා එක් කරගෙන කටයුතු කරනවා. උතුරේ අධ්‍යාපනයේ පිබිදීමක් දැනටම ඇතිවී තිබෙනවා. ත්‍රස්තවාදී ක්‍රියා නිසා වසා දමා තිබු පාසල් නැවත විවෘත කරගෙන යනවා. එවැනි පාසල් සියයට 90 ක් දැනටම ආරම්භ කර තිබෙනවා. ගුරු හිඟය විසඳාගෙන යනවා.පලාලි, වාසවිලාන් ඇතුළුව බෝම්බ ඉවත් කළ අධි ආරක්ෂිත කලාපවල යළි පදිංචි කිරීම් කරනවා. බැසිල් රාජපක්ෂ ඇමැතිතුමාගේ ද සහභාගිත්වය ඇතිව වඩමාරච්චි, මරදන්කර්නි ප්‍රදේශවල පවුල් 3000 කට වඩා නැවත පදිංචි කළා. කවදාවත් නැවත පදිංචි කිරීම් කරාවි කියල නොසිතූ තැන්වල අධි ආරක්ෂිත කලාපවල බිම් බෝම්බ ඉවත් කිරීමෙන් පසු නැවත පදිංචි කිරීම් කර තිබෙනවා. ජනාධිපතිතුමා කියූ ලෙස අහිමි වූ ජීවිත හැර අනෙකුත් සියලුම දේ එම ජනතාවට ලබා දෙමින් තිබෙනවා.* ත්‍රස්තවාදී ක්‍රියා නිසා අඩපණ වූ කෘෂිකර්මය හා කර්මාන්ත සංවර්ධනයත් උතුර සංවර්ධනයට එකසේ වැදගත් වෙනවා...?මණ්ඩතිව් වේලනි දූපත්වල වැව් 13 ක් ප්‍රතිසංස්කරණය කරනවා. කෘෂිකර්මය නැංවීමට සියලු පහසුකම් බීජ පැළ පොහොර ගොවීන්ට ලබා දෙනවා. අච්චුවේලි හි අක්කර 64 ක කර්මාන්ත පුරය නැවත පණ ගන්වනවා. දැනටමත් ව්‍යාපාරිකයන් 25 කගෙන් ඉල්ලුම්පත් ලැබී තිබෙනවා. එහි යටිතල පහසුකම් මාස 2 - 3 ක් තුළ යථා තත්ත්වයට පත් කරනවා. සාම්ප්‍රදායික කර්මාන්ත තල් ආශි‍්‍රත නිෂ්පාදන, පිත්තල භාණ්ඩ නිෂ්පාදනය යළි පණ ගන්වනවා.චෙන්නායි නුවර වගේ සාරි නිෂ්පාදන ගම්මානයක් උතුරේ කෝපායි මැතිවරණ කොට්ඨාසයේ ආරම්භ කරනවා. ඉන්දියන් සී කුවින් සාරි නිෂ්පාදනය සඳහා උතුරේ 200 කට පුහුණුව ලබාදීමේ වැඩපිළිවෙළක් ක්‍රියාත්මක වෙනවා. උතුරේ කෘෂි නිෂ්පාදන, ධීවර නිෂ්පාදන වැඩි වැඩියෙන් දකුණට ඒම දෙපැත්තටම වාසිදායක තත්ත්වයක් උදා කරනවා.සංවාද සටහන සරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=ab1105221</link>
    <topic>2600 සම්බුද්ධත්ව ජයන්තිය මහා බෞද්ධ ප්‍රබෝධයක් ඇතිකළා</topic>
    <author>සාකච්ඡා කෙළේ සුභාෂිණී ජයරත්න අරුණි මුතුමලී</author>
    <content>2600 වැනි ශ්‍රී සම්බුද්ධත්ව ජයන්තිය සැමරීමට හැකි වූ මේ වසර අපේ යුගයේ ඉතාමත් වාසනාවන්ත වසරක් බව අමුතුවෙන් කිව යුතු නොවේ. ඒ සඳහා සහභාගිවීමට වරම් ලද ශ්‍රී ලංකාවාසීහු භාග්‍යවන්තයෝ වෙති. එවන් උතුම් මංගල්‍යයක් අති උත්කර්ෂවත් ලෙස සැමරීමත් සමඟ රටක දේශපාලන සමාජ සංස්කෘතික හා අන්තර්ජාතික වශයෙන් ඇතිවන බලපෑම කෙබඳුද? කඩුල්ල විමසන්නේ ඒ ගැනයි.ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධනඅපේ රටේ සංස්කෘතිය ආගමත් සමඟ බැඳී පවතින්නක්. බුදු දහම ලංකාවට පැමිණීමෙන් පසු අපේ ජනතාවගේ සිතුම් පැතුම්, සිරිත් විරිත්, ගති පැවතුම් සියල්ල වෙනස් වුණා. පව් කරන්න බය සමාජයක්, යහපත් සමාජයීය සහ පවුල් ජීවිතයක් ගතකරන ජනතාවක්, මේ ජීවිතයෙන් පසු උත්පත්තියක් පවතින බව ඒ වෙනුවෙන් පින් පව් තෝරා බේරාගෙන කටයුතු කිරීමේ බලාපොරොත්තුවක් අපේ රටේ පුද්ගලයාගේ සිට පවුල සමාජය හා රාජ්‍ය නායකත්වය දක්වා විහිදුණා. ඒ නිසාම අපේ ජීවන රටාව බෞද්ධ සංස්කෘතියට අනුව ඒ හා බැඳුණු එකක් බවට පත්වුණා.නමුත් ත්‍රස්තවාදයත් සමඟ අපේ ජනතාවට දකින්නට ලැබුණු මිනීමැරුම්, ලේ, බෝම්බ පිපිරීම් ආදිය සමඟ ඒ සියල්ල වෙනස් තත්ත්වයකට පත් වූවා. එයට අපේ රටේ ඇතැම් පාලකයන් පවා වගකිව යුතුයි. අනෙක බටහිර ලෝකයේ දක්නට ලැබෙන භෞතික දියුණුව සමඟ අපත් එතැනට ගෙන යාමේ අරමුණ පමණක් ඉලක්ක කෙරුණු නිසා මේ රටේ සංස්කෘතිය පිරිහීමට පත්වුණු බව රහසක් නොවේ. යුද පීඩනය, ආර්ථිකය වැටීම ආදිය නිසා පසුබැස තිබූ ලෞකික හා අධ්‍යාත්මික සමාජයකට රට ඇදවැටුණා.ත්‍රස්තවාදය පරාජය කර සාමය උදාවීමත් සමඟ අපේ රටේ විශාල පිබිදීමක් ඇතිවුණා. විශේෂයෙන් රාජ්‍ය නායකයා සිරිත් විරිත්වලට, ආගම දහමට ගරු කරන කෙනකු වීම නිසා මේ පිබිදීම ඉතා උද්යෝගිමත් වුණා. උදාහරණයක් හැටියට සෑම පෝයටම තම නිල නිවසේ ආගමික වතාවත් පැවැත්වීම වෙනදා වුණේ හදිසියකට විතරයි. නමුත් අද එය පුරුද්දක් ලෙස ජනපති මැදුරේ කෙරෙනවා. එය රටටම ආදර්ශයක්. අද සෑම අතින්ම රට පුරා ග්‍රාමීය හා නාගරික වශයෙන් ආගමික හැඟීමක්, පිබිදීමක්, පිළිවෙත් පිරීමක් සිදු වෙනවා.අපි ලෝකයට පණිවුඩයක් දෙනවා මේ මඟින්. අපේ අනාගතය හැඩගස්වාගන්න පුළුවන් වෙනවා වගේම ආර්ථික වශයෙන් දියුණු අනිත් රටවලින් ගත යුතු ගත හැකි ආදර්ශයක් ලබාගැනීමට හොඳ නරක තෝරා බේරාගෙන කටයුතු කළ හැකි ජාතියක් බවට පත්ව තිබෙනවා.මේ හැම දෙයකදීම ශ්‍රී සම්බුද්ධත්ව ජයන්තිය වැදගත්. මොකද විශ්වවිද්‍යාල ශිෂ්‍යයෝ, පාසල් ශිෂ්‍යයෝ, වැඩිහිටියන් භේදයකින් තොරව මේ වෙසක් මංගල්‍යයේදී පිළිවෙතින් පෙළ ගැසුණා. ඒ මඟින් යළිත් වරක් මීට වසර පහනකට පෙර තිබූ සමාජ සිරිත් විරිත් යහ ගුණදම් කෙරෙහි අපේ සමාජය නැඹුරු කරන්න අපට හැකියාවක් ලැබෙන්න පුළුවන්.තව දෙයක්. සමහරු කියනවා බෞද්ධ දර්ශනය අනිත්‍ය ධර්මතාවක් නිසා එය දියුණුවට බාධාවක්ය කියා. එය සම්පූර්ණ වැරැදි අදහසක්. පවුල් ජීවිතය, ව්‍යාපාර, ආර්ථිකය, දියුණු කරගන්නා ක්‍රමය ඉතා නිවැරැදිව නිරවුල් ව කියා තිබෙන ආගම බුද්ධාගමයි. භාවනාවෙන් පවා කෙරෙන්නේ අධ්‍යාත්මික දියුණුව ලැබීම පමණක් නොවේ. ලෞකික දියුණුවටත් එය වටිනවා.ලෝකය අද විනාශ මුඛයට ඇද වැටී තිබෙන්නේ දියුණුව හරියට තේරුම් නොගෙන භෞතික දියුණුව පමණක් ලබාගත් නිසයි. නමුත් පරිසරය, සෞඛ්‍යය, අධ්‍යාපනය ආදී සියලු ක්‍ෂේත්‍රයන් ගත්තත් ඒවා නිසි අයුරින් කළ යුත්තේ කෙසේද යන්න පිළිබඳව ඉතා හොඳින් බුදු දහමේ කියැවෙනවා.දියුණුවන රටකට තම ගමන යායුත්තේ කෙසේද යන්න පිළිබඳව ඉතා හොඳින් අවබෝධ කරගන්න නියම මඟ යන්න බුදු දහමෙන් ලැබෙන ආදර්ශය ඉතා වැදගත්. 2600 වැනි ශ්‍රී සම්බුද්ධත්ව ජයන්තිය සැමරීමත් සමඟ ඒ සියලු යහපත් දෑ, සුබවාදී ආකල්ප ලෝකයට ලබා දෙන ආදර්ශවත් රටක් බවට අපට පත්වන්න පුළුවන් වේවි.සංස්කෘතික හා කලා කටයුතු ඇමති ටී.බී.ඒකනායකබුදුරජාණන් වහන්සේ සම්බුද්ධත්වයට පත්වීමෙන් වසර 2600ක් ගත වුණු සම්බුද්ධත්ව ජයන්තිය රට පුරා ඉතා ඉහළින් සැමරීමට අපට හැකි වුණා. එහිදී වෙනදාට වඩා බුද්ධාලම්භන ප්‍රීතියක් හැමතැනම අපට දකින්න ලැබුණා. මේ ලෝකයේම අපි තරම් දන්සල් දෙන රටක් නැහැ කියලා කියන්න පුළුවන්.බටහිර සමාජයේ පස් දෙනකු කෑමට ගියොත් පස් විදිහකට බිල ගෙවන කාලෙක මේ වගේ දන්සල්, දන් පින් එකට එක්වෙලා කරන රටක් තවත් තියෙනවද කියලා හිතා බලන්න. බෞද්ධ කොඩි, වෙසක් කූඩු, තොරණ ආදිය තනමින් රටම එක කණ්ඩායමක් ලෙස පිළිවෙතින් පෙළ ගැසී සිටියා. මෙය බෞද්ධ රටවලට වගේම අනෙක් රටවලටත් ආදර්ශයක්.සමහරු හිතනවා ආගම ධර්මය සංවර්ධනයට බාධාවක් කියලා. නමුත් අප රටේ එය සංවර්ධනයට කිසිම බාධාවක් නොවී ආදර්ශයක් සපයන ආකාරය ඉතා පැහැදිලිව ලබා දෙනවා. සංවර්ධනයේ වුණත් හොඳ නරක බෙදාගෙන කටයුතුª කරන්නේ කොහොමද කියලා බුදු දහමින් අපට කියා දෙනවා.මේ සම්බුද්ධත්ව ජයන්තිය වෙනුවෙන් නැඟුණු ප්‍රබෝධය රට එක්සේසත් වූ බවට තවත් අවස්ථාවක පෙන්නුම් කළා. ත්‍රස්තවාදය පරාජය කොට රටම එකාවන්ව නැඟී සිට ඒ විජයග්‍රහණය භුක්ති විඳින අවස්ථාවේ අප තවත් ශක්තිමත් ප්‍රවේශයක් ලබාගත් බව ඉතා පැහැදිලි වුණා. අපේ රටේ ජනතාව ඉතා යහ ගුණ ධර්මවලින් පිරි වගකීම් ඉටු කරන ජාතියක් බවට ප්‍රායෝගිකව පෙන්වා තිබෙනවා.ජීවිතය තණ අග පිනි බිඳු වගේ කියන අනිත්‍ය දහම අපට ඉතා හොඳින් අවබෝධ කළේ සුනාමිය. නමුත් එයින් නැඟී සිටින්නන් අපේ ජනතාවගේ එකමුතුකම බලපෑවා. ඒ වගේම කුසල් කිරීමට අපේ ජනතාවගේ ඇති කැමැත්ත ඉන් පැහැදිලි වුණා.නමුත් ත්‍රස්තවාදය විසින් සහ විවිධ සමාජ බලවේග නිසා ගම්දනව්වල පවා වැඩිහිටියන්ට, ගුරු දෙගුරුන්ට සැලකීම ගරු කිරීම වැනි අපේ සිරිත් විරිත් පිරිහී යමින් තිබුණේ. ඒ යුගය අවසන් කරමින් ජනතාව, විශේෂයෙන් තරුණ පිරිස් නව ප්‍රවේශයක් ලබාගෙන තිබෙන බව පේනවා. මොකද අපි බලාපොරොත්තු වුණාටත් වඩා මේ රටේ ජනතාව ඉතා ඉහළින් සැමරුවා. තරුණ පිරිස් දහස් ගණනින් සිල් සමාදන් වුණා. ආමිස ප්‍රතිපත්ති පූජා පැවැත්වූවා.බුදු හාමුදුරුවෝ තමයි ලෝකයාට නිවැරැදිව ජීවත්වන ක්‍රමය ඒ වගේම අය වැය සමබර පවත්වා ගන්නා ක්‍රමය කියා දුන්නේ. මානව විද්‍යාඥයෙක්, පරිසර විද්‍යාඥයෙක් ලෙස මේ සමාජය හා ලෝකය දෙස බලා ඒ සියල්ල කෙරෙහි නිවැරැදිව කටයුතු කළ යුතු ආකාරය පිළිබඳව දේශනා කළා. බෝධීන් වහන්සේට අනිමිස ලෝචන පූජා පවත්වා පරිසරයට ගරු කරන්න ඉගැන්නුවා. අන්‍යාගම්වලට ගරු කරන්න, සියලු සතුන්ට මෛත්‍රිය කරන්න අපට කියාදුන්නා.දැන් බටහිර ජාතීන් පවා අපේ භාවනා ක්‍රම පිළිබඳව හදාරනවා, ලෙඩ සුව වීමට මේ භාවනා ක්‍රම කෙතරම් වැදගත් ද යන බව දැන් දියුණු විද්‍යාත්මක ක්‍රම හා සමානවම පර්යේෂණයට භාජනය කරනවා.මේ හැම දෙයකින්ම අපට අවබෝධ වන්නේ අපේ බෞද්ධ සංස්කෘතියේ තියෙන වටිනාකම ලෝකය හඳුනාගෙන ඇති බවයි. එය අපේ රටේ කීර්ති නාමයට වගේම සංවර්ධන ඉලක්කවලටත් වැදගත්. 2600 වැනි සම්බුද්ධත්ව ජයන්තිය සමඟ අපේ රටේ ඒ වටිනාකම වඩාත් තහවුරු වෙනවා. එමඟින් ලෝකයේ රටවලට ආගම දහම සංවර්ධනය සඳහා දායක කරගත හැක්කේ කෙසේද යන්න පෙන්නුම් කළ හැකි ආදර්ශවත් රටක් ලෙස ඉදිරියට යන්නට අපට හැකි වෙනවා.එක්සත් ජාතික පක්ෂයේ මහලේකම්පාර්ලිමේන්තු මන්ත්‍රී තිස්ස අත්තනායක2600 සම්බුද්ධත්ව ජයන්තිය ලෝකවාසී බෞද්ධ ජනතාවට වගේ ම ශ්‍රී ලංකාවාසී බෞද්ධ ජනතාවටත් ඉතා වැදගත්. හැම වෙසක් පෝයකටම වඩා මෙවර වෙසක් පෝය අපට ශ්‍රේෂ්ඨයි. බුදුරජාණන් වහන්සේගේ නිර්මල බුදුදහම අනුගමනය කරන බහුතර ජනතාවක් තවමත් ඉන්නේ අපේ රටේ. ඊටත් වඩා බුදුරජාණන් වහන්සේ අපිට කියා දුන් පිළිවෙත් ආරක්ෂා කරන බෞද්ධ ජනතාවකුයි අපේ රටේ සිටින්නේ.බෞද්ධයෙක් වුණාට මදි. බුදුදහම වැලඳගත්තාට මදි. වැදගත්ම දේ වන්නේ බුදුදහමට අනුව අපේ ජනජීවිතය හැඩගස්වා ගැනීමයි. අපි බුදුදහමට අනුව අපේ ජීවිතය ගොඩනඟා ගන්නවානම් අපේ ගැටලු බොහෝමයක් නිරාකරණය කර ගන්නට අපිට හැකියාව තියෙනවා.බුදුදහමෙන් ඉතා පැහැදිලිව කියලා දෙනවා රටක් පාලනය කරන හැටි, පාලකයන්ගේ යුතුකම් වගකීම් මොනවාද ජනතාවගේ අයිතීන් සුරකින්නේ කොහොමද කියලා පැහැදිලිව නිර්වචනය කර තියෙනවා. පාලකයන් ධාර්මිෂ්ට වන තරමටම රටටත් ජනතාවටත් එමඟින් සහනයක් සැලැසෙන බව බුදුරජාණන් වහන්සේගේ දේශනාවේ සඳහන් වෙනවා. මේ නිසා අපිට තියෙන වටිනාම අවස්ථාව තමයි බුදුදහමට අනුව රට පාලනය කිරීම. පාලකයෙක් බුදුදහමට අනුකූලව රටක් පාලනය කිරීමෙන් ඊට අනුකූලව ජීවත්වන යහපත් ජන කොට්ඨාසයක් රටක නිර්මාණය වෙනවා.ඒ මඟිනුත් රටක ප්‍රධාන ගැටලු බොහෝදුරට නිරාකරණය කර ගත හැකියි.මේ වන විට වෙන කවදාකටත් වඩා බුදුදහම කෙරෙහි නැඹුරු වුණ ජන සමාජයක් අපේ රටේ සිටිනවා. 2600 සම්බුද්ධත්ව ජයන්තිය සමරන මේ අවස්ථාවේ එය ඉතා පැහැදිලියි. මෙවර වෙසක් පෝයේදී ලොකු කුඩා භේදයකින් තොරව ජනතා පෙළ ගැස්ම ඉතා හොඳයි. මේ ප්‍රවණතාවය දිගටම අවශ්‍යයි.අපිට පසුගිය කාලය පුරාම අහන්නට දකින්නට ලැබුණේ වාර්ගික ගැටුම්, එකිනෙකා භේදභින්න වීම්, මිනීමරා ගැනීම්, සොරකම්, කොල්ල කෑම්, කාන්තා අතවර, බාලාපරාධ වගේ දේ දිනපතා ඇසුවෙත් දැක්කෙත් ඒ දේවල්. මේ දේවල් අහන දකින අපිට අපේ ජන සමාජය ඉබේම තල්ලු වී ඇති තැන කොතැන ද කියා නිරාකරණය කරගත හැකියි.මේ තත්ත්වයෙන් මිදීමට නම් අපි බුදුදහමට අනුව රටේ පාලනය ගෙන යා යුතු වෙනවා.අපි අවංකවම සතුටු වෙනවා, වාර්ගික බෙදීම් නිසා වෙන්වීමට ඉඩ තිබු සිංහල දෙමළ සහෝදරත්වය යළි ගොඩනඟමින් තිබීම ගැන. එම නිසා 2600 සම්බුද්ධත්ව ජයන්තියට සමගාමීව පෙළ ගැසිය යුතු ප්‍රධානතම කරුණ වන්නේ රටේ විනය හා නීතිය ආරක්ෂා කිරීමයි.දැහැමි දිවි පෙවෙත සමාජයේ ඕනෑම ප්‍රශ්නයකට පිළිතුරක් ගෙන දෙන ක්‍රමවේදයක්.අපිට නැත්තෙත් ඒක. අවශ්‍යත් එයමයි. 2600 සම්බුද්ධත්ව ජයන්තිය නිමිත්තෙන් රටේ පෙළ ගැස්ම ඉතා හොඳයි. ආගමික ප්‍රබෝධයක් ඇති කරගන්නා ආකාරයට ප්‍රශංසනීය ක්‍රියාමාර්ගයක් මේ වෙනුවෙන් රජය ගෙන තියෙනවා. එය ඉතා හොඳයි.මේ බෞද්ධ පෙළගැස්ම මේ සතියට පමණක් සීමා නොවිය යුතුයි. හැමදාටම තිබිය යුතුයි. හැම අංශයකින්ම බෞද්ධ පෙළගැස්ම හැමදාටම දැකීමට හැකිවිය යුතුයි.එජාප රත්නපුර දිස්ත්‍රික් පාර්ලිමේන්තු මන්ත්‍රිනීතලතා අතුකෝරාල2600 සම්බුද්ධත්ව ජයන්තිය සමරන මේ මොහොතේ අපි පිළිවෙතින් පෙළ ගැසෙමු පාඨයට විශේෂ තැනක් දීලා තියෙනවා. සම්බුද්ධත්ව ජයන්තිය සමරන මොහොතේ පමණක් පිළිවෙතින් පෙළ ගැසීමෙන් පමණක් සෑහීමකට පත්වෙන්න බැහැ.අපි බෞද්ධයන් ලෙස පස්පව්වලින් වැළැකි ධර්මානුකූලව ජීවත්විය යුතුයි. ථෙරවාදී නිර්මල බුදුදහමට අනුව අටලෝ දහමින් කම්පා නොවී ජීවිතය හැඩගස්වා ගත යුතුයි.බුදු රදුන් පිරිනිවන් පා වසර 2600 ක් ඉක්මවා යන මොහොතක රටක් ලෙස අපි අද සිටින තැන ගැන අපිට සතුටු වන්නට විදියක් නැහැ.බෞද්ධයන් ලෙස අපි අපේ ධර්මය උසස් ලෙස දකිනවා. සම්බුද්ධත්ව ජයන්තිය 2600 වර්ෂය සමරන අවස්ථාවේ පිළිවෙතින් පෙළ ගැස්ම අවශ්‍ය යැයි අපේ රටේ පාලකයෝ සිතනවා. මෙවර සම්බුද්ධත්ව ජයන්තියේදී පිළිවෙතින් පෙළ ගැසීමට විශේෂ තැනක් දීලා තියෙන්නේ ඒ නිසයි. අපේ රට පාලනය කරන උදවිය ඒ දෙයට සුදුසු තැන දී තිබේ ද යන්න ඔවුන්ම ප්‍රශ්න කළ යුතු යි. අද රටේ නීතිය ආරක්ෂාව, සදාචාරය, අයිතිවාසිකම් ආදි ක්ෂේත්‍රවල අර්බුදයක් තියෙනවා. අපරාධ මට්ටම ඉහළ යාම ගැන අපිට සතුටු වෙන්න බැහැ. ඇතැම් වැඩිහිටියන්ගේ චර්යාවන් ගැන කල්පනා කරන කොට රටේ හැදියාවට සිදුවෙලා තිබෙන විපත ගැන සිතට ලොකු දුකක් ඇති වෙනවා.මත්පැන් භාවිතය ඉහළ ගිහින්. මතට තිත ගැන කතා කළාට මත්පැන් නිසා සිදුවන අපරාධ අද බහුල වෙලා.පන්සල් විහාර ගොඩනැඟුවට බෞද්ධ ධර්මය ගෙනයාමට ප්‍රමාණවත් සංඝයා වහන්සේලා මදි. සංඝ පරම්පරාවේ ප්‍රමාණාත්මක අඩුපාඩු තියෙනවා. ගිය වසරට වඩා විශාල වශයෙන් සිවුරු රෙදිවල මිල ගණන් ඉහළ ගිහින්. මේ නිසා වෙළෙඳපොළේ සිවුරු අලෙවිය පවා අඩුවෙලා. අද ස්වාමින් වහන්සේලාගේ අවශ්‍යතා ඉටුකරන්න මේ රජය අපොහොසත් වෙලා. සම්බුද්ධත්ව ජයන්තියට පිළිවෙතින් පෙළගැසීමේදී ස්වාමින් වහන්සේලාගේ අවශ්‍යතා ඉටුකළ යුතුයි. විහාරස්ථාන නඩත්තුව සඳහා රජයේ සහන ලබාදිය යුතුයි. සම්බුද්ධත්ව ජයන්තියෙන් පසුව හෝ පන්සල්වල අඩුපාඩු නැති කරන වැඩපිළිවෙළක් රජයට තිබිය යුතුයි. බෞද්ධ පරිසරයක් ඇතිකළ යුතුයි.සම්බුද්ධත්ව ජයන්තිය මේ වෙසක් මාසයට පමණක් සීමා නොකළ යුතුයි. පිළිවෙතින් පෙළගැසීම මුළු රටපුරාම ඇතිකරන්න සෑම දෙනාටම වගකීමක් තියෙනවා.සාකච්ඡා කෙළේ සුභාෂිණී ජයරත්න අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=ab1105222</link>
    <topic>සජිත්ගේ දස දහස ආපසු දුන්නොත් දන්සලට මගෙන් ලක්ෂයක්</topic>
    <author>චන්දන බණ්ඩාර</author>
    <content>එජාපයෙන්ම ලංසුවක්පසුගිය 14 වැනිදා සෙනසුරාදා දිනයේදී දෙදහස් හයසිය වැනි ශ්‍රී සම්බුද්ධත්ව ජයන්ති වර්ෂය ජනාධිපති මහින්ද රාජපක්ෂ මහතා විසින් ප්‍රකාශයට පත් කරන ලදී. ඒ අනුරාධපුර ශ්‍රී මහා බෝධිය අබියසදීය. ඒ වෙනුවෙන් විශේෂ උත්සවයක් ශ්‍රී මහා බෝධි විහාරස්ථ සන්තිපාත ශාලාවේදී පැවැත්විණි.ඒ අනුව වෙසක් පෝය දිනයේ සිට වසරක කාලයක් අධ්‍යාත්මික දියුණුවට මුල් තැන දෙමින් සම්බුද්ධත්ව ජයන්ති වසර සැමැරීමට නියමිතය. එම උත්සවයට සමගාමීව ජනාධිපතිතුමා අතින් අනුරාධපුර ජයන්ති මාවත සම්බුද්ධත්ව ජයන්ති මාවත නමින් නම් කිරීම ද සිදුවිය. ඒ සම¼ඟම සම්බුද්ධත්ව ජයන්ති සිහිවටනය ද ජනාධිපතිතුමා අතින් විවෘත විය.එම උත්සවයේදී සම්බුද්ධත්ව ජයන්ති තේමා ගීතය ප්‍රථම වරට ගායනා කෙරිණි. ලුම්බිණිය, බුද්ධ ගයාව, කුසිනාරාව, ඉසිපතනාරාමය ඇතුළත් මුද්දර හතරක් එළිදැක්වීම ද ජනාධිපතිතුමා අතින් සිදු විය.මේ අතර ගිය සතියේදී ජනාධිපතිතුමා අතින් කොළඹ තුම්මුල්ල ප්‍රදේශයේ ඉදිකෙරුණු සම්බුද්ධත්ව ජයන්ති මන්දිරය විවෘත කෙරිණි. “කිසිම කෙනකුට වෛර නොකරන්න වගේම අනෙක් අයගේ නිදහස අගය කරන්ඩ අපට බුදු දහමින් උගන්වලා තියෙනවා. ඒ වගේම අපේ ආණ්ඩුව සියලුම සමාජ කණ්ඩායම්වල නිදහස අගය කරමින් කටයුතු කරගෙන යනවා. අපේ අපේක්ෂාව තමයි මානව දයාව මානව අයිතිවාසිකම් තිබෙන ජාතියක් හැටියට සියලුම දෙනා සමඟ සමඟියෙන් ජීවත් වෙන්ඩ පුළුවන් යුගයක් උදාකිරීම.” සම්බුද්ධත්ව ජයන්ති මන්දිරය විවෘත කිරීමේ උත්සවයේදී ජනාධිපතිතුමා කියා සිටියේය.”2600 සම්බුද්ධත්ව ජයන්තිය නිමිත්තෙන් මෙවැනි ස්ථානයක් විවෘත කිරීමට ලැබීම එක්තරා ආකාරයකට භාග්‍යයක්. ඒ වගේම එය ශ්‍රී ලංකාවාසී ජනතාවට පමණක් නෙමෙයි ලෝකවාසී බෞද්ධ ජනතාවටම අතිශය වැදගත් වෙනවා.” ජනාධිපතිතුමා සම්බුද්ධත්ව ජයන්ති මන්දිරය විවෘත කරමින් කියා සිිටියේය.”ඒ වගේම තමයි බෞද්ධයන් වැඩි වශයෙන් වාසය කරන මේ රටේ ඕනෑම ආගමක් ඇදහීමට නිදහස සහ අවස්ථාව තිබෙනවා. එය අපේ ඉතිහාසය දෙස බලද්දී පවා අපට දැකගන්නට ලැබෙනවා. ජනාධිපතිතුමා වැඩිදුරටත් කියා සිටියේය.මේ අවස්ථාවට ශ්‍රී රෝහණ පාර්ශ්වයේ මහා නායක අත්තුඩාවේ රාහුල හිමි, සම්බුද්ධත්ව මන්දිරයේ අධ්‍යක්ෂ කිරම විමලජෝති හිමි, කථානායක චමල් රාජපක්ෂ ඇමැති බන්දුල ගුණවර්ධන ඛනිජ සම්පත් සංවර්ධන ඇමැති සුසිල් ප්‍රේමජයන්ත, ජනාධිපති ලේකම් ලලිත් වීරතුංග සහ ආරක්ෂක ලේකම් ගෝඨාභය රාජපක්ෂ ඇතුළු පිරිසක් සහභාගි වූහ.ජනාධිපතිතුමා ගිය සතිය පුරා සහභාගී වී සිටියේ බෞද්ධාගමික වැඩසටහන් වලටයි. මේ අතරතුර ගිය සඳුදා දිනයේ කලගෙඩිහේන අලුත්ගම බෝගමුව බෝධියන්දෙණිය ශ්‍රී පූර්වාරාම විහාරස්ථානයේ අභිනව ශිලාමය බෝධි ප්‍රාකාරය හා ආරක්ෂිත රන්වැට ජනාධිපතිතුමා අතින් විවෘත විය.එම අවස්ථාවේදී ඇමැති පණ්ඩු බණ්ඩාරනායක ජනාධිපතිතුමාට විශේෂ තිළිණයක් පිළිගැන්වීය. ඇමැතිවරුන් වන බැසිල් රාජපක්ෂ, මර්වින් සිල්වා සහ නියෝජ්‍ය ඇමැතිවරුන් වන ලසන්ත අලගියවන්න, සරණ ගුණවර්ධන සහ බුද්ධ ශාසන නියෝජ්‍ය ඇමැති එම්.කේ.ඩී.එස්. ගුණවර්ධන ඇතුළු පිරිසක් සහභාගී වී සිටියහ.දෙදහස් හයසිය වැනි සම්බුද්ධත්ව ජයන්තිය සමරමින් පිළිවෙතින් පෙළ ගැසුණු ජනාධිපතිතුමා ජනාධිපති මන්දිරයේ පිහිටා ඇති බෞද්ධ මන්දිරයේදී අටසිල් සමාදන් වීය. අමරපුර මහා සංඝ සභාවේ සභාපති අග්ගමහා පණ්ඩිත කොටුගොඩ ධම්මාවාස නායක හිමියෝ එහිදී ජනාධිපතිතුමා ඇතුළු පිරිස අෂ්ටශීලයේ පිහිටවනු ලැබීය.අනතුරුව මහා සංඝරත්නය උදෙසා දානය පිරිනැමීමට ද ජනාධිපතිතුමා කටයුතු කළේය. බුදු දහමේ සිසිලස සැමට බෙදා දීමේ උතුම් අරමුණින් සෑම පොහෝ දිනකම පැවැත්වෙන අමාදම් සිසිලස ධර්ම දේශනා මාලාවේ 86 වෙනි වැඩසටහනට ඉන් අනතුරුව ජනාධිපතිතුමා ඇතුළු පිරිස සහභාගී වූහ. පැපිලියාන සුනේත්‍රාදේවී පිරිවෙනාධිපති මැදගොඩ අභයතිස්ස හිමියෝ එම ධර්ම දේශනාව මෙහෙය වූහ. එම ධර්ම දේශනා පිංකමට ජනාධිපති ආර්යා ශිරන්ති රාජපක්ෂ, අධ්‍යාපන ඇමැති බන්දුල ගුණවර්ධන සහ තාක්ෂණ හා පර්යේෂණ ඇමැති පවිත්‍රා වන්නිආරච්චි සහ යෝෂිත රාජපක්ෂ ඇතුළු පිරිසක් එක්ව සිටියහ.වෙසක් දිනයේ කෝට්ටේ සිරිකොත එජාප මූලස්ථානය ඉදිරිපිට දන්සලක් සංවිධානය කැර තිබිණි. එය සංවිධානය කැර තිබුණේ කෝට්ටේ එජාප ආසනයේ එජාප යොවුන් පෙරමුණේ සාමාජිකයන් පිරිසකි. මේ දන්සල සඳහා එක් එක් දේශපාලනඥයන්ගෙන් රුපියල් 10,000 බැගින් එකතු කිරීමට තරුණ පිරිස කටයුතු කැර තිබිණි.ඒ අනුව එජාප නියෝජ්‍ය නායක සජිත් පේ‍්‍රමදාස මුලින්ම රුපියල් 10,000 ක් එජාප යොවුන් පෙරමුණේ සංවිධායකයන්ට ලබා දුන්නේය. ඉන් අනතුරුව එජාප කෝට්ටේ සංවිධායක ශිරාල් ලක්තිලක ඇතුළු කොළඹ දිසාවේ එජාප මන්ත්‍රීවරු රුපියල් දසදහස බැගින් ලබා දුන්හ. මේ අතරතුර එජාපයේ හිටපු කෝට්ටේ සංවිධායකවරයකු වෙත ද එජාප යොවුන් පෙරමුණේ සංවිධායකයෝ ආධාර එකතු කිරීමට ගියහ.“සජිත් ලබා දුන් රුපියල් දසදහස ආපසු රිටන් කරනවානම් මගේ ගානේ දන්සලට රුපියල් ලක්ෂයක් දෙනවා එජාප හිටපු සංවිධායකවරයා කියා සිටියේය.එහෙත් එජාප යොවුන් පෙරමුණේ සාමාජිකයෝ ඊට එකඟ නොවූහ. අවසානයේ හිටපු එජාප සංවිධායකයා එජාප ඉදිරිපිට දන්සලට කිසිදු මුදලක් ලබා දුන්නේ නැත. ඒ එජාප යොවුන් පෙරමුණේ තරුණ කැල එජාප නියෝජ්‍ය නායක සජිත් පේ‍්‍රමදාසගේ රුපියල් දසදහස ප්‍රතික්ෂේප නොකිරීම නිසාය.එක්තරා පෞද්ගලික මාධ්‍ය ආයතනයක් කොළඹ සංවිධානය කළ වෙසක් කලාපයක් වෙසක් දිනයේදී ආරක්ෂක ලේකම් ගෝඨාභය රාජපක්ෂ මහතා සහ දෙහිවල ශ්‍රීලනිප සංවිධායක ධනසිරි අමරතුංග අතින් විවෘත කෙරිණි.වෙසක් කලාපය ආරම්භක ස්ථානයේ ඉදිකැර තිබු බුදු මැදුරට මල් පූජා කිරීමෙන් අනතුරුව ගෝඨාභය රාජපක්ෂ ආරක්ෂක ලේකම්තුමා වෙසක් කලාපය විවෘත කළේය. ඉන් අනතුරුව එම මාධ්‍ය ආයතනයේ ප්‍රධානියෙක් වෙසක් කලාපයේ වෙසක් කූඩු සහ තොරණ පිළිබඳව ආරක්ෂක ලේකම්තුමාට පැහැදිලි කළේය.වෙසක් කලාපය විවෘත කිරීමේ උත්සවයේදී බානගල උපතිස්ස සහ තිනියාවල පාලිත යන හිමිවරු විශේෂ අනුශාසනා පැවැත්වූහ.“අද කවුරුත් නිදහසේ වෙසක් සිරි නරඹන්නේ ජනාධිපතිතුමා ගෝඨාභය රාජපක්ෂ මැතිතුමා සහ යුද හමුදාවේ වීරත්වය නිසායි.එදා ගෝඨාභය මහත්තයාට කොටින්ගෙන් අනතුරක් වුණා නම් සමහරවිට කොටි නායක ප්‍රභාකරන්ගෙන් තවමත් කොළඹට තර්ජන තිබෙන්න ඉඩ තිබුණා. ඒ නිසා මේ වෙසක් උත්සවයේ ජනතාවට තිබෙන නිදහසේ නියම උරුමකරුවන් ජනාධිපතිතුමා, ගෝඨාභය රාජපක්ෂ මැතිතුමා සහ ත්‍රිවිධ හමුදාවයි” බානගල උපතිස්ස හිමියෝ අවධාරණය කළහ.එම වෙසක් කලාපයේ කටයුතු නිම වීමෙන් අනතුරුව ගෝඨාභය රාජපක්ෂ මහතා දෙහිවල ශ්‍රීලනිප සංවිධායක ධනසිරි අමරතුංගගෙන් විමසූයේ ධනසිරි කොහේද යන්නේ කියාය. “අද බෞද්ධාලෝක මාවතේ මගේ ගෙදර ඉස්සරහා බත් දන්සලක් තිබෙනවා. ඒක විවෘත කරන්නේ ජනාධිපතිතුමා. එතැනට යමු” ගෝඨාභය රාජපක්ෂ මහතා ධනසිරි අමරතුංගට කීවේය.ඉන් පසුව එදින සවස් වරුවේ බත් දන්සල ජනාධිපතිතුමා අතින් විවෘත විය. ජනාධිපතිතුමා ද පැමිණ සිටි පිරිස්වලට බත් බෙදා දීමට ඉදිරිපත් විය. ඉන් අනතුරුව ජනාධිපතිතුමා දන්සලෙන් රාත්‍රී ආහාරය ගත්තේය.වෙසක් ආසන්නයේ වුවද බැසිල් රාජපක්ෂ ඇමැතිවරයාට තමන්ගේ පළාත් මාර්ග සංවර්ධන වැඩසටහන පවත්වාගෙන යාමට අවශ්‍ය විය. සිකුරාදා කුරුණෑගල එම වැඩ කටයුතු ආරම්භ කළ ඔහු ඉරිදා බදුල්ලට ගොස් එම කටයුතුවලට සහභාගි විය.ජනාධිපතිතුමාගේ උපදෙස් මත බැසිල් රාජපක්ෂ ඇමැතිවරයා ආරම්භ කළ එම වැඩසටහන පළාත් මහ ඇමැතිවරුන්ගේත් පළාත් සභා මන්ත්‍රීවරුන්ගේත් පාර්ලිමේන්තු මන්ත්‍රීවරුන්ගේත් අතිශය ප්‍රසාදයට ලක්ව තිබිණි.මඟ නැ¼ඟුම සහ ගම නැඟුම යටතේ ප්‍රධාන මාර්ග සංවර්ධනය කෙරේ. පළාත් සභාවලට අයත් මාර්ග සංවර්ධනය වීම නිසි ආකාරයෙන් මීට පෙර සිදු නොවිණි.එම මාර්ගවල තත්ත්වය දිනෙන් දිනම පහත වැටීම පිළිබඳව මහජන පැමිණිලි රාශියක් ලැබෙයි. බැසිල් ඇමැතිවරයා සෑම ප්‍රාදේශීය ලේකම් කොට්ඨාසයකම පළාත් සභා මාර්ග කිලෝ මීටර් 25ක් අමාත්‍යාංශ අරමුදලින් සංවර්ධනය කිරීමට කැබිනට් අනුමැතිය ලබාගෙන තිබිණි.එපමණක් නොව ඒවා කාපට් කිරීමට ද ඔහු කටයුතු කෙළේය. තව මාස කිහිපයකින් රට පුරා පළාත් සභා මාර්ග කිලෝ මීටර් 3740ක් කාපට් කිරීම අවසන් වනු ඇත. ලංකා ඉතිහාසයේ මෙපමණ මාර්ග ප්‍රමාණයක් කාපට් කිරීම සහ සංවර්ධනය කිරීම සිදුවන්නේ ප්‍රථම වතාවටය.වෙසක් උත්සවය වෙනුවෙන් ගම්පහ දිස්ත්‍රිත්කයේ විශේෂ වැඩසටහන් රැසක් සංවිධානය කර තිබිණි. බැසිල් ඇමැතිවරයා වෙසක් දිනයේ මේ සෑම උත්සවයකටම සිය බිරිය නීතිඥ පුෂ්පා රාජපක්ෂ මහත්මිය සමඟ සහභාගි විය.දිවුලපිටිය, මිනුවන්ගොඩ, මහර සහ කිරිබත්ගොඩ යන වෙසක් කලාපවල සංචාරය කළ ඇමැතිවරයා සම්බුද්ධත්ව ජයන්තිය නිමිති කරගෙන සිදුව ඇති ප්‍රබෝධය පිළිබඳව අතිශය සතුටට පත්ව සිටියේය.සෑම ස්ථානයක්ම මහජනතාවගෙන් පිරී ඉතිරී පැවතිණි. ලසන්ත අලගියවන්න ඇමැතිවරයා සමඟ මහර වෙසක් කලාපය විවෘත කර එය නරඹමින් සිටින අතරතුර කඩල වෙළෙන්දෙකුගෙන් කඩල මිලදී ගත් බැසිල් ඇමැතිවරයා ඒවා සපමින් අලගියවන්න ඇමැතිවරයාට ප්‍රකාශ කළේ තැඹිලි කරත්තයට ද බෝම්බ සවි කර එවන යුගයක් පැවැති බවත් අද ඕනෑම අයකුට නිදහසේ ජීවිකාව කරගෙන යාමට හැකිව ඇති බවත්ය. ඇමැතිවරුන් පැමිණෙන විට කඩල වෙළෙඳුන් ඉවත් කිරීම සිදු නොවන බවත්, වෙසක් සිරි නැරඹීමට පැමිණෙන දහස් සංඛ්‍යාත ජනතාවගෙන් ඒ නිදහසේ වැදගත්කම පිළිබිඹු වන බවත් ඇමැතිවරයා ප්‍රකාශ කළේය.ගුරු ගෙදර අධ්‍යාපන සමූපකාර සමිතියේ කටයුතු අත්හිටුවා ඇති බැවින් පසුගියදා සමූපකාර කොමසාරිස්වරයා අතුරු පාලක කමිටුවක් පත් කෙළේය. සමූපකාර කොමසාරිස් විසින් පත් කළ එම කමිටු නියෝජිතයෝ පසුගියදා වෙළෙඳ ඇමැති ජොන්ස්ටන් ප්‍රනාන්දු හමුවීමට පැමිණියහ.”පරිපාලනය දූෂිත නිසා පැරැණි අධ්‍යක්ෂ මණ්ඩලයට යන්ඩ වුණේ. ඒ නිසා ඔබතුමාලා දූෂණය නැති වෙන විදියට වැඩ කරන්න. තවත් දූෂිත පාලනයක් අපට වැඩක් නැහැ. ගුරු වෘත්තිය කියන්නේ උතුම් වෘත්තියක්. ඒ නිසා මේ සමූපකාරය කලින් පරිපාලනය වගේ දේශපාලනීකරණය වෙන්ඩ බැහැ. පක්ෂ පාට භේද නැතිව අධ්‍යාපන සමිතියේ සාමාජිකයන්ට ප්‍රතිලාභ ලබා දෙන්ඩ ඕනේ” ඇමැති ජොන්ස්ටන් කියා සිටියේය.”අනෙක තමයි දේශපාලනය මෙතැනට ගෙනත් නාඩගම් නටන්ඩ එපා. ගුරු ගෙදර දේශපාලනයෙන් බේරාගෙන ගුරු වෘත්තිකයන්ට සහන දෙන්ඩ කටයුතු කළ යුතුයි.” ඇමැති ජොන්ස්ටන් අවධාරණය කළේය.නිව්යෝර්ක්හි පිහිටි එක්සත් ජාතීන්ගේ මූලස්ථානය පසුගිය 16 වැනිදා ඇරැඹි සම්බුද්ධත්ව ජයන්ති බෞද්ධාගමික සමුළුව හේතුවෙන් කාගෙත් අවධානයට ලක්ව තිබිණි.එම බෞද්ධාගමික සමුළුව සංවිධානය කරනු ලැබුවේ එක්සත් ජාතීන්ගේ සාමාජිකත්වය දරන බෞද්ධ රටවල තානාපති අංශවල සහයෝගයෙනි. ඒ සඳහා ශ්‍රී ලංකාව ඇතුළු බෞද්ධ රටවල් 18ක් කැපවී කටයුතු කළේය.16 වැනිදා සිට 22 වැනිදා තෙක් පැවැති එම සමුළුව සඳහා එක්සත් ජාතීන්ගේ මූලස්ථානයෙහි මහා සම්මේලනය පැවැත්වෙන ශාලාව ලබාගැනීමට උත්සව සංවිධායකයන් සමත් වී තිබිණි. මේ සංවිධාන කටයුතු සඳහා ශ්‍රී ලංකාව නියෝජනය කළ නියෝජිත පිරිසෙහි ප්‍රධානී එක්සත් ජාතීන්ගේ සංවිධානයේ ශ්‍රී ලංකා නිත්‍ය නියෝජිත පාලිත කොහොන, උප නිත්‍ය නියෝජිත මේජර් ජෙනරාල් ශවේන්ද්‍ර සිල්වා හා ඇමෙරිකාවේ ශ්‍රී ලංකා තානාපති ජාලිය වික්‍රමසූරිය කැප වී කටයුතු කළහ.ජාතික නිදහස් පෙරමුණේ නායක, ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍ය විමල් වීරවංශ ද මේ බෞද්ධ සමුළුවට සහභාගි වූයේය. විමල් වීරවංශ අමාත්‍යවරයාට ඒ සඳහා ඇරැයුම් කළේ ඇත්කඳවක සද්ධාජීව නාහිමියන් විසිනි.මේ සමුළුව 16 වැනිදා උදේ 9.00 පමණ ඇරැඹී අතර විශේෂ ආරාධිතයකු ලෙස එක්සත් ජාතීන්ගේ සංවිධානයේ මහ ලේකම් බෑන් කී මූන් සහභාගි වී සිටිනු දක්නට ලැබිණි. ඔහු අවධානයෙන් සභාව දෙස බලනු බොහෝ දෙනකුට දැක ගත හැකි විය. ශ්‍රී ලංකා නියෝජිත පිරිස අතර සිටි විමල් වීරවංශ පැමිණ සිටීදැයි එසේ විපරම් කරන්නට ඇති බව බොහෝ දෙනකු පවසනු විමල්ට ද ඇසිණි.බොහෝ දෙනෙක් මෙහිදී විමල් හා බෑන් කී මූන් අතර කුමන අයුරක හෝ කතාබහක්, ආචාර සමාචාර කර ගැනීමක් සිදුවේදැයි විමසිල්ලෙන් බලා සිටියහ. එහෙත් බෑන් කී මූන් තම කටයුතු නිමවා පිටත් වන විට ද එවැනි කිසිදු ආකාරයේ ගනුදෙනුවක් සිදු නොවීය.මේ සමුළුවෙහි සභාපතිත්වය ශ්‍රී ලංකාවට ලැබී, තිබුණු අතර විමල් වීරවංශ අමාත්‍යවරයාට දේශනයක් සඳහා ඇරැයුම් ලැබිණි.”එක්සත් ජාතීන්ගේ සංවිධානය වැනි ලෝක සංවිධාන පවා තම කුඩා සාමාජික රටවල අයිතිවාසිකම් ආරක්ෂා කිරීමේ වගකීම අතහැර දමා ඇති බවක් දක්නට ලැබෙනවා. බෞද්ධ දර්ශනය අනුව මේ සියල්ලට හේතුව බල තණ්හාවයි.” එසේ විමල් දැක්වූ නිර්ව්‍යාජ, සෘජු අදහස් සමුළු සාමාජිකත්වයේ විශේෂ අවධානයට ලක් විය.ඉනර් සිටි ප්‍රෙස් වෙබ් අඩවිය නිව්යෝර්ක් නුවර සිට ක්‍රියාත්මක කරන්නකි. එහි මාධ්‍යවේදී මැතිව් රසල් ලී නැමැත්තා ප්‍රකටව ඇත්තේ කොටි හිතවාදියකු ලෙසය. ඔහු විමල් නිව්යෝර්ක් පැමිණි මොහොතේ සිටම විමල්ගෙන් ප්‍රශ්න කිරීමට සූදානම්ව සිටියේය.”ශ්‍රී ලංකාවේ එක්සත් ජාතීන්ගේ කාර්යාලය ඉදිරිපිට මාරාන්තිත උපවාසයක් කළ ඔබ අද මෙසේ එක්සත් ජාතින්ගේ නිව්යෝර්ක් මූලස්ථානයට පැමිණ සිටින්නේ මන්ද?” මැතිව් රසල්ගේ ප්‍රධානතම පැනය වූයේ එයයි.”මම මාරාන්තික උපවාසයක් ඇරැඹුවේ එක්සත් ජාතීන්ගේ මහලේකම්වරයා ශ්‍රී ලංකාවට එරෙහිව එල්ල කළ අභූත චෝදනා පිළිබඳවත් ඔහුගේ එම අභූත චෝදනා තහවුරු කිරීමට අදාළ උපදේශක කමිටුවක් පත්කිරීමටත් එරෙහිවයි. මගේ එකී විරෝධය අදටත් එහෙමම තිබෙනවා.නමුත් අද මා මෙහි පැමිණ සිටින්නේ බෞද්ධ උරුමය සහිත රටක පුරවැසියකු ලෙස සම්බුද්ධත්ව ජයන්තිය වෙනුවෙන් පැවැත්වෙන සමුළුවකට සහභාගිවීමටයි.” විමල් එසේ ලබාදුන් පිළිතුරෙන් මැතිව් රසල් සෑහීමකට පත් වූ ආකාරයක් දක්නට ලැබිණි.ඔහු තම වෙබ් අඩවියේ විශාල ඉඩක් ලබා දී විමල් පිළිබඳ තම පුවත පළ කර තිබිණි.එසේම ඔහු විමල් වීරවංශ නිව්යෝර්ක් ආගමනය පිළිබඳව බෑන් කී මූන්ගේ මාධ්‍ය ප්‍රකාශක “මාටින් නෙසිර්කි”ගෙන් අදහසක් ලබා ගැනීමට දිගින් දිගටම උත්සාහ කර තිබුණත් ඔහුගේ උත්සාහය සාර්ථක වී තිබුණේ නැත.එ.ජා.ප. යේ ලක් වනිතා සංවිධානයේ කාර්යාලය ගිය සතියේ විවෘත කෙරිණි. එම උත්සවය සංවිධානය කරනු ලැබ තිබුණේ එ.ජා.ප. ලක්වනිතා පෙරමුණේ නව සභාපතිනී ශාන්තිනී කෝන්ගහගේ විසිනි. ලක්වනිතා කාර්යාලය විවෘත කෙරුණේ කොළඹ මාර්කස් ප්‍රනාන්දු මාවතේ පිහිටි විපක්ෂ නායක කාර්යාලයේදීය.මේ අතරතුර එදිනම සවස එ.ජා.ප. නායකයා විපක්ෂ නායක කාර්යාලයේ විශේෂ සාකච්ඡාවක් කැඳවා තිබිණි.එ.ජා.ප. මහ ලේකම් තිස්ස අත්තනායක, ගාමිණී ජයවික්‍රම පෙරේරා, ජෝන් අමරතුංග එම සාකච්ඡාවට එක්ව සිටියහ. “දැන් මේ වෙලාවේ රටේ ජනතාව දැනුම්වත් කළ යුතු කාරණා කීපයක් තිබෙනවා. ඒ ගැන රටට වෙසක් නිමාවීමෙන් පසුව කළ යුතුයි.” එ.ජා.ප. නායකයා එහිදී කියා සිටියේය.ගිය සිකුරාදා පිළියන්දල දම්පෙ විලේජ් හෝටලයේ දී යොවුන් පෙරමුණේ පැරැණි ක්‍රියාකාරීන්ගේ හමුවක් පැවැත්විණි. ඒ එ.ජා.ප. යොවුන් පෙරමුණේ සභාපති රුවන් විජයවර්ධනගේ සංවිධායකත්වයෙනි. එම අවස්ථාවට තිස්ස අත්තනායක, අකිල විරාජ් කාරියවසම් සහ මයන්ත දිසානායක ඇතුළු පිරිසක් එක්ක සිටියහ.මේ අතරතුර ගිය සතියේ ජනාධිපතිතුමා අතින් කැලණිය රජ මහා විහාරයේ ශෛලමය පියගැටපෙළ විවෘත කෙරිණි’ එම අවස්ථාවට කැලණිය රජ මහා විහාරයේ දායක සභාවේ සභාපති එ.ජා.ප. නායක රනිල් වික්‍රමසිංහ ද එක්ව සිටියේය.එ.ජා.ප. මහ ලේකම් තිස්ස අත්තනායකගේ උපන් දිනය පසුගිය 17 වැනිදාට යෙදී තිබිණි. එදින ඇමැති දි.මු.ජයරත්න මහතා තිස්ස අත්තනායක වෙත උපන් දිනය වෙනුවෙන් සුබපැතුම් එක් කළේය. “මහලේකම් තුමා ඔබතුමාගේ වයසින් භාගයක්ම පාර්ලිමේන්තුවේ ගත කරලා තියෙන්නේ. ඒක උඩරට කෙනෙක් විදියට අපටත් ආඩම්බරයක්” අගමැති දි.මු. ජයරත්න කියා සිටියේය.මේ අතර ගිය සතියේ දී පැපිලියාන මන්සන්ධියේ ඉදිකෙරුණ වෙසක් තොරණ විවෘත කිරීමට එ.ජා.ප. නායකයා ගියේය. ඒ සඳහා මූල්‍ය දායකත්වය ලබා දී තිබුණේ පාර්ලිමේන්තු මන්ත්‍රීනී අනෝමා ගමගේ සහ නැඟෙනහිර පළාත් සභා මන්ත්‍රී දයා ගමගේ විසිනි.සබරගමුව මහ ඇමැති මහීපාල හේරත් සෑම වසරකම මැයි 13 සහ 14 යන දෙදින මහනුවර ශ්‍රී දළදා මාලිගාවේ විශේෂ පූජාවක් පවත්වයි. මෙවර ශ්‍රී සම්බුද්ධත්ව ජයන්ති මංගල්‍යය සහ වෙසක් දිනට ආසන්නම දිනෙක එකී පිංකම යෙදී තිබුණි.සබරගමු මහ ඇමැතිවරයා සිරිත් පරිදි මල්වතු හා අස්ගිරි දෙපාර්ශ්වයේ භික්ෂූන් වහන්සේ උදෙසා මහ දනක් ද සංවිධානය කෙළේය. අස්ගිරි මහා නායක උඩුගම ශ්‍රී රතනපාල නාහිමි ද දනට වැඩම කර සිටියහ.සියල්ලට මත්තෙන් උන්වහන්සේට කිසියම් පොතක් පිළිගන්වමින් මහ ඇමැති වරයා සඳහන් කළේ ආණ්ඩුකාර වි.ජ.මු. ලොකු බණ්ඩාරගේ අනුශාසනා පරිදි 2600 ශ්‍රී සම්බුද්ධත්ව ජයන්තිය සැමරීමට සබරගමුව පළාත් සභාව දැවැන්ත වැඩ පිළිවෙළකට මුල පුරා ඇති බවය. නා හිමි ඇතුළු සෙසු හිමිවරුන්ට පිළිගැන්වූ බෞද්ධ ඇදහිල්ල නැමැති එම දහම් පඬුර පිටපත් හාර ලක්ෂයක් මුද්‍රණය කර එය සබරගමුව පළාතේ සියලු පාසල් දූදරුවන්ට නොමිලේ බෙදාදීමට පියවර ගෙන ඇතැයි මහ ඇමැතිවරයා කීය.සබරගමුවේ රජයේ සේවකයන්ගේ දහම් දැනුම ඔවුන්ට වැටුප් වර්ධක ලබා දීමේදී සාධකයක් කර ගත යුතුª යැයි ආණ්ඩුකාර තුමා යෝජනා කර තිබෙනවා. පසළොස්වක පෝ දාට සබරගමුවේ රාජ්‍ය සේවක දායකයින් තම තම පන්සල්වලට පැමිණෙන්නේ දැයි සොයා බලන්නැයි අපි අපේ පළාතේ විහාරාධිපති හිමිවරුන්ගෙන් ඉල්ලීමක් කර තිබෙනවා.ආණ්ඩුකාරතුමා යෝජනා කළේ පන්සල්වලට රජයේ සේවකයන් පෝ දා පැමිණි විට අත්සන් කිරීමට පොතක් තැබිය යුතු බවයි.අපි දැනටමත් ඉරිදා දිනවල සබරගමුව පළාතේ උපකාරක පන්ති තහනම් කර තිබෙනවා. ඒ දහම් පාසල්වලට දරුවන් කැඳවීමේ අටියෙන්.ඒ වගේම දහම් පාසල් සඳහා ඕනෑම පාසල් ගොඩනැඟිල්ලක් භාවිත කරන්නත් අප අවසර දුන්නා. දහම් පාසල් සඳහා ගුරුවරුන් මදි පාඩු නම් අපේ පාසල් ගුරුවරුන් ඒ සඳහා යෙදවීමටත් ඒ වෙනුවට ඔවුන්ට හිලවු නිවාඩු ලබාදීමටත් අප යෝජනා කර තිබෙනවා.පාසල්වල උදේ පන්සිල් දීමට ගමේ පන්සලෙන් සුදුසු හිමිනමක් දිනපතා වැඩම කළ යුතු යැයි අප විදුහල්පතිවරුන්ට දුන් තවත් උපදේශයක්. ඒ වගේම දහම් පාසලේ විභාග ලකුණු පන්තියේ විභාග ලකුණුවලට එකතු කිරීමටත් අප ක්‍රමවේදයක් සකසා තිබනෙවා.”සබරගමුව පළාතේ මෙම සම්බුද්ධත්ව ජයන්ති වැඩපිළිවෙළ ගැන පසු ගිය දිනෙක ජනාධිපතිතුමා බොහොම ප්‍රසාදයෙන් කතා කරලා තියෙනවා හාමුදුරුවනේ” මහ ඇමැතිවරයා වේඬරුවේ උපාලි හිමි දෙස හැරෙමින් පැවැසීය.මේ පිළිසඳර අතරතුර අස්ගිරි මහ නාහිමි බෞද්ධ ඇදහිල්ල කුඩා පොත් පිංච මහත් රුචියෙන් කියවනු දක්නට ලැබිණි.”මේ හැම දේම කරන්න වි.ජ.මු.ලොකු බණ්ඩාර ආණ්ඩුකාර තුමාගෙන් මටත් පළාත් සභාවටත් ලැබෙන්නේ ලොකු හයියක්.එවැනි පරිණත දැන උගත් ආණ්ඩුකාරවරයෙක් ලැබීම සබරගමුවේ අපේ වාසනාවක්” මහ ඇමැතිවරයා සඳහන් කෙළේය.පසුගිය වෙසක් පුන් පෝ දා බොහෝ ආගමික ශාසනික සාමාජයීය වැඩ කටයුතුª මැද මහීපාල හේරත් රඹුක්කන සිය මහ ගෙදරට ගොඩ වූයේ පෙහෙවස් සමාදන්ව සිටි සිය මෑණියන් බැහැදැකීමටය.මහ ඇමැතිවරයා එහි යන විටත් හේරත් මාතාව කුඩා අකුරෙන් යුත් සතිපට්ඨාන සූත්‍රය සහිත දහම් පුස්තකයක් කියවමින් සිටියාය.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=ab1105223</link>
    <topic>ප්‍රශ්න 5</topic>
    <author>සංවාද සටහන සුමේධා නවරත්න</author>
    <content>එ.ජා.ප හිටපු උප සභාපති ඉම්තියාස් බාකීර් මාකාර්* සරසවි ශිෂ්‍යයන්ට ලබාදීමට යන නායකත්ව පුහුණුව ගැන හිටපු ශිෂ්‍ය නායකයකු ලෙස ඔබ මොකද හිතන්නෙ?මම මේ ගැන වැඩි විස්තරයක් දන්නෙ නැහැ. නායකත්ව පුහුණුව යන වචනවල වැරැද්දක් නැහැ. ඒත් ගැටලුව තියෙන්නෙ ආණ්ඩුවෙ චේතනාව ගැනයි.මම නම් හිතන්නෙ මේ පුහුණුව හදිසියේ ක්‍රියාත්මක කිරීමට උත්සාහ දැරීමම තමයි ගැටලුව වෙලා තියෙන්නෙ. මෙවැනි කටයුත්තක් ඉවසීමෙන් හා සාකච්ඡා මාර්ගයෙන් කළ යුත්තක්.* නායකත්ව පුහුණු වැඩමුළුවක් ගැන අමාත්‍යාංශයට තනි තීරණයක් ගන්න බැරි බව ද ඔබ කියන්නෙ?මෙතැනදී කාරණා කීපයක් ගැන පැහැදිලිව කිව යුතුයි. ප්‍රධානම දේ තමයි රටේ පවතින වාතාවරණය. අධිපතිවාදී, මර්දනකාරී දැඩි පාලනයක් රටේ ඇති වෙමින් පවතිනවා යැයි යන සැකය, චෝදනාව ආණ්ඩුවට එල්ල වෙමින් තිබෙනවා.අනෙක් පැත්තෙන් ශිෂ්‍ය ප්‍රජාව හා ආචාර්ය මණ්ඩලය සමඟ උසස් අධ්‍යාපන අමාත්‍යාංශයේ ගැටලු ඇති වී තිබෙන මොහොතක්. මෙවැනි පසුබිමක නායකත්ව පුහුණුවක් හදිසියේ ගෙන ඒමෙන් සැකයක් මතුවෙන්න පුළුවන්. විරෝධයක් නැඟෙන්නෙ ඒ නිසයි. මීට හොඳම විසඳුම සාකච්ඡාව.ඔය ශිෂ්‍ය ප්‍රජාවගේ හා ඔවුන් මවුපියන් නියෝජනය කරන දේශපාලන පක්ෂ, ආචාර්ය සංගම්, ශිෂ්‍ය සංගම් හා අධ්‍යාපන කාරක සභාව වැනි අංශ සමඟ අමාත්‍යාංශය මේ ගැන සාකච්ඡා කළ යුතුව තිබුණා.එවැනි සාකච්ඡාවකින් පසුව මෙවැන්නක් ගෙනාවා නම් තමයි වඩා හොඳ.* දෛනික කාලසටහනකට අනුව වැඩ කිරීම, මනෝ විද්‍යාව, ලිංගික ගැටලු, ඉතිහාසය වැනි විෂයන් ගැන අවබෝධයක් දීම මේ පුහුණුවෙ පරමාර්ථය බවයි අමාත්‍යාංශය පවසන්නෙ. එවැන්නක් දෙස සැක සහිතව බැලිය යුතු ද?මෙතන ගැටලුව තියෙන්නෙ ආණ්ඩුවේ සැබෑ පරමාර්ථය හා පවතින පසුබිමයි. මේ ශිෂ්‍යයන් අතරෙ තියෙන්නෙ විවිධත්වයක්. වාර්ගික, ආගමික දේශපාලනික, සමාජීය වශයෙන් විවිධයි. ඔවුන් මෙවැනි තැනකට ඒකරාශි කිරීමට පෙර ඔවුන්ගෙ සංස්කෘතික වුවමනාවන් සංවිධානය කර තිබෙනවාද යන්න සොයා බැලිය යුතු යි. මොකද වාර්ගික පදනම අනුව ආහාර ගැනීමේ රටාව පවා වෙනස්. විවිධ සංස්කෘතින් හමුවේ හැදී වැඩුණු ශිෂ්‍යයන් හා ශිෂ්‍යයාවන් මේ තත්ත්වයට ඔරොත්තු දෙන විදියෙ සංවිධානයක් තිබිය යුතුයි. හමුදා කඳවුරුවල ඒ තත්ත්වය ඇතැයි සිතන්න බැහැ.* ශිෂ්‍යයන් මේ තත්ත්වය හමුවේ අධිකරණයට යාමට තීන්දු කිරීම ගැන ඔබ මොකද හිතන්නෙ?මේ වගේ තත්වයන් ඇතිවීම අවාසනාවන්තයි. උසස් අධ්‍යාපන ඇමැතිතුමා ටිකක් ඉවසීමෙන් නම්‍යශීලීව ක්‍රියා කළ යුතුයැයි මා සිතනවා.* මෙවැනි නව වැඩසටහන් වලට විරුද්ධ වන්නේ කුහක කණ්ඩායම් බවයි එතුමාගේ චෝදනාව?එවැනි කථා නම් හිට්ලර්වාදී කතා. මොකද විරුද්ධ වන අය කුහකයො කියන්න ප්‍රජාතන්ත්‍රවාදී සමාජයක බැහැ. මම ඒකයි කිව්වෙ එතුමා ඉවසීමෙන් කටයුතු කළ යුතුයි කියලා. එතුමාට තමන්ගෙ කාර්ය කරන්න පුළුවන්. ඊට අවශ්‍ය ඉවසීම ලබාදී එතුමා රැකගන්න කියලා මම දෙවියන්ට කියනවා.උසස් අධ්‍යාපන ඇමැති එස්.බී.දිසානායක* මොකක්ද මේ සරසවි සිසුන්ගෙ නායකත්ව පුහුණුව?අපි මේ ළමයින්ට තමන්ගෙ ජීවිතය දෛනික කාලසටහනකට අනුව පවත්වා ගෙන යාමට උගන්වන්නයි යන්නෙ. මානසික ප්‍රශ්න බුද්ධිමත්ව විසඳාගන්නා ආකාරය, ඒ කියන්නෙ මානසික ඒකාග්‍රතාවය හා ශාරීරික යෝග්‍යතාවය මඟින් ගැඹුරු ලෙස අධ්‍යාපනය හැදෑරීමට හැකිවෙන අයුරු අපි දරුවන්ට උගන්වනවා.සරසවියට යන ශිෂ්‍යයන් කඩෙන් කැන්ටිමෙන් කන්නෙ. එවිට දරුවන්ගේ පෝෂණය හීන වෙනවා.ඒ නිසා හාල් මැස්සො ටිකක් බැදලා බෝතලයක දාගන්න, බිත්තරයක් තම්බාගෙන කන්න, මුරුංගා කොළ ටිකක් උණු වතුරේ දාලා බොන්න අපි ළමයින්ට කියාදෙනවා. සල්ලි වැය නොකර පෝෂණය ආරක්ෂා කරගන්න විදියයි උගන්වන්නෙ. ඒවා කියාදෙන්නෙ මම නොවේ විශේෂඥ වෛද්‍යවරු.ඒ වගේම වෙලාවට නැඟිටින්න, වෙලාවට පුස්තකාලයට යන්න, දේශනවලට යන්න අපි ළමයින්ට කියාදෙනවා.අනෙක් පැත්තෙන් මේ ළමයින් සියලු දෙනා මේ රටේ ජනතාවට ණයයි. එක ළමයකුට වසරකට ලක්ෂ දෙකහමාරක් පමණ වැය කරනවා.ඒ ණය ඔවුන් ගෙවිය යුතුයි. එහිදී ඔවුන්ගේ ජාතික වගකීම මොකක්ද කියලා තමයි අපි අවබෝධ කර දෙන්නෙ.* ඔබ කියන පරමාර්ථ දිහා බැලුවම පෙනෙන්නෙ වසර දහතුනක පාසල් අධ්‍යාපනය පල රහිත බවයි?පාසල් අධ්‍යාපනය වැඩක් නැති බවක් මා කියන්නෙ නැහැ. ඒත් උසස් පෙළ වසර දෙක කියන්නෙ දරුවො විශාල පීඩනයකට හසුවෙන කාලයක්. විභාග තරගය නිසා පාන්දර හතරට ටියුෂන් යන ළමයා එය අවසන් කරන්නෙ රෑ දහයට. ඉතින් ළමයින්ට මේ දේවල් අමතක වෙලා. ඒ නිසයි නැවත මතක් කරන්නෙ.* ඔබ ඔය කියන තරගය නම් පටන් ගන්නෙ පළමු වසරේ පටන්. වසර 13ක විභාග තරග පීඩනය සති තුනෙන් සමනය කරන්න පුළුවන්ද?මෙතැනට එන්නෙ පෙරාගත් බුද්ධිය. දවස් දෙක තුනකින් ඔවුන් ඒවා අල්ලගන්නවා.* ඔය කියන මනෝ විද්‍යාව, ලිංගික ගැටලු, විසඳා ගැනීම, සෞඛ්‍ය ඉතිහාසය වැනි විෂයයන් හමුදා කඳවුරුවල හමුදා නිලධාරීන් ලවා උගන්වන්න පුළුවන්ද?ඕක වැරැදි මතයක්. කොතලාවල ආරක්ෂක පීඨයේ මනෝ විද්‍යාව, සමාජ විද්‍යාව, වෛද්‍ය විද්‍යාව, ඉංජිනේරු විද්‍යාව වැනි විෂයයන් උගන්වන තැනක්. එහි දේශන තියන්නෙ ආචාර්ය මහාචාර්යවරු.කොහොම වුණත් අපි ශාරීරික ව්‍යායාම් වැනි කොටස් තමයි හමුදාව මඟින් ලබා දෙන්නෙ. ඉතිරි දේශන කරන්නෙ අධ්‍යාපන ආචාර්ය මහාචාර්යවරු.* මේ පුහුණුව ව්‍යවස්ථාව විරෝධී බව පවසමින් ශිෂ්‍ය ප්‍රජාව අධිකරණයට යාම ගැන ඔබේ අදහස?විශ්වවිද්‍යාලය කියන්නෙ දරුවන්ට කෙතරම් විෂයයන් උගන්වන තැනක්ද? ඒ ගැනත් ව්‍යවස්ථාවෙ තියෙනවද? මේ යෝජනාව ගෙනාවෙ ජනාධිපතිතුමා. අපි ඒක ගෝඨාභය රාජපක්ෂ මහතා මඟින් ක්‍රියාවට නඟන්න කටයුතු කළා.මේ වගේ අලුත් දේවල් මේ මෝඩ කුහකයන්ට තේරුම් ගන්න බැහැ. අනාගතයක් හිතන්න බැරි අං සහ කුර තියෙන අය තමයි මේ විරුද්ධ වෙන්නෙ.සංවාද සටහන සුමේධා නවරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=ab1105227</link>
    <topic>උන් එදා කී දේ!</topic>
    <author>සුභාෂිණි ජයරත්න</author>
    <content>කන්නට වුවමනා වූ විට කබරගොයා ද තලගොයකු බවට පත්කර ගැනීමේ න්‍යාය ඉතා හොඳින් බටහිර අධිරාජ්‍යවාදින් ක්‍රියාවේ නංවන්නට සමත්ව ඇති බව බැන් කී මූන් මහලේකම්වරයාගේ ප්‍රමුඛත්වයෙන් මර්සුකි දරුස්මාන් ගේ සභාපතිත්වයෙන්, යස්මින් සූකා හා ස්ටීවන් රැට්නර් ගේ සහභාගිත්වයෙන් යුත් ත්‍රි පුද්ගල කමිටුව දිහා බලන විට පසක් වේ.ස්වෛරීභාවයකොටි ත්‍රස්තවාදී ග්‍රහණයෙන් ශ්‍රී ලංකා ද්වීපයේ ස්වෛරීභාවය ආරක්‍ෂා කර ගනිමින් ශ්‍රී ලංකාවේ උතුරු නැඟෙනහිර ජනයාට යළිත් නිදහසේ ජීවත් වීමේ අවස්ථාව සැලසීම මේ බටහිර රටවල් ප්‍රමුඛ ත්‍රී පුද්ගල කමිටුව දකින්නේ මානව අයිතීන් උල්ලංඝනය කිරීමක් ලෙසය.ශ්‍රී ලංකාවට ශාපයක්ව පැවති කොටි ත්‍රස්තවාදය පරාජය කරන්නටත් කොටි ත්‍රස්තවාදින්ගෙන් අහිංසක සිවිල් ජනයා මුදා ගන්නටත් ශ්‍රී ලංකා රජය මැදිහත් වීම මානව හිමිකම් උල්ලංඝනය කිරීමක් හැටියට අර්ථ දැක්විය හැකිද? මුලින් සඳහන් කළාක් සේ කන්නට වුවමනා වූ විට ඔවුන් කබරගොයාද තලගොයකු බවට පත්කරගත් හැටි සමස්ත ලෝකයාටම පසක් වී ඇතුවාට සැකයක් නැත.දරුස්මාන්ලාගේ මේ වාර්තාවට අනුව ‘පශ්චාත් යුද සමයේ රජය බරපතල ලෙස මානව හිමිකම් උල්ලංඝනය කර ඇත. සුළු ජාතිහු භයෙන් වෙවුලා වෙවුලා සිටිති. ආරක්ෂක හමුදාව රැඳවියන්ට අසීමිතව වදහිංසා පමුණුවති. රජය විවේචනය කරන මාධ්‍යවලට හිරිහැර කරති. එන්.ජී.ඕ මෙන්ම විදෙස් මාධ්‍යවලට උතුරට යන්නට ඉඩ නොදෙති.’ ඔවුන් දැන් මේ හුවා දක්වන්නේ වන්නියේ සිදුවූ දෑ යැයි කියති. නමුත් මේ දරුස්මාන්ලා කිසි දිනක වන්නියට ගොස් තිබුණේ ද වන්නිය දැක තිබුණේ ද නැත. ඔවුන් මේ වාර්තාව සකස් කළේ ඇමෙරිකාවේ සිටය. මේ ඒක පාර්ශ්වීය වාර්තාවට සාවද්‍ය තොරතුරු සපයා දී ඇත්තේ අළු ගසා දමා නැඟිටීමට වෙර දරන කොටි ඝාතක සමාගමේ ආධාර කරුවන් ය.නිල අයිතියදරුස්මාන් ලාගේ මේ සාවද්‍ය වාර්තාව හරහා ඉටුකර ගැනීමට අවශ්‍යව ඇත්තේ ශ්‍රී ලංකාවේ අභ්‍යන්තර කටයුතු වලට ඇඟිලි ගැසීමේ නිල අයිතිය ලබා ගැනීමට ය. අඬු විදහාගත් බූවල්ලකු බඳු බටහිර අධිරාජ්‍යවාදීන් තමන්ට අවනත නොවන ස්වාධීන රාජ්‍යයන්ගේ නැගී සිටීම කිසිසේත් ඉවසන්නේ නැත. දැවැන්ත ලෝක සිතියමේ පුංචි තිතක් බදු ශ්‍රී ලංකාවේ ස්වෛරී බව, එක්සේසත් බව ඔවුන් ඉවසන්නේ නැත. කොටින්ම ශ්‍රී ලංකාවේ කොටි ත්‍රස්තවාදය සහමුලින්ම විනාශ වනවා දැකීම ඔවුන් කිසි විටෙකත් අපේක්‍ෂා නොකළ දෙයකි. එසේ වුවහොත් වන්නේ තමන්ට ශ්‍රී ලංකාවේ අභ්‍යන්තර කටයුතු වලට ඇඟිලි ගැසීම් නිතැතින්ම වැළකෙන බැවිනි.සතුරා ඕනෑම මොහොතක හඳුනාගත හැකිය. එය එතරම් අමාරු දෙයක් නොවේ. නමුත් මිතුරු වෙසින් එන ව්‍යාජ මිතුරන් හඳුනා ගැනීම හිතන තරම් ලෙහෙසි පහසු දෙයක් නොවේ. ඔහු ඉතා පහසුවෙන් හඳුනාගත හැක්කේ තමන්ට වරදින හෝ වැරදුණ තැනකදී පමණි. ශ්‍රී ලංකාවේ කොටි ත්‍රස්තවාදය පැවැති වකවානුවේ අපේ සහයට කියා ඔවුන් පැමිණ ආ ගිය වාර අනන්තය. ශ්‍රී ලංකාවේ පැවති කොටි ත්‍රස්තවාදය සහමුලින් ම විනාශ කළ යුතු යැයි ප්‍රසිද්ධියේ ලොවට ඇසෙන්නට ඔවුන් හඬනඟා කී වාර අනන්තය. කොටි ත්‍රස්තවාදින් සිවිල් වැසියන්ට කරන හිරිහැර අණ පනත් සහමුලින්ම නැතිකළ යුතු යැයි කොටින්ට සිය හඬවල් නිකුත් කළ වාර අනන්තය. ඒවා අද ඉතිහාසයට එක්වුවද ඔවුන් එදා කියූ කෙරූ දෑ අපට අමතක නැත. ඒවා ඔප්පු කර පෙන්වන්නට සාක්‍ෂි ද ඇත. ඔවුන්ට අමතක වුණත් ලෝකයාට අමතක නොවූ, අපට ද අමතක නොවූ දේ නැවතත් සාක්ෂි පිටම ඔප්පු කර දෙන්නට අපි ගිය සතියේ මෙවන් ලිපියක් ඔබ හමුවේ තැබීමු.’LTTE Terrorists and Civilian hostages’ Letter to Chair of the Senate foreign relations Committee. (The Island 2009.2.13)ක්‍රියා කලාපයඑල්.ටී.ටී.ඊ. ත්‍රස්තවාදින්ගේ සැබෑ ක්‍රියා කලාපය මෙන්ම ඔවුන් යටතේ ප්‍රාණ ඇපකරුවන්ව සිටින සිවිල් පුරවැසියන් ගේ සැබෑ තත්වය විස්තර කරමින් සෙනෙට් සභික වික් ගන්කන්ධ (කැලිෆෝනියා, ඇමෙරිකා එක්සත් ජනපදය) විසින් විදේශීය සබඳතා පිළිබඳ සෙනෙට් මණ්ඩලයේ සභාපති ජෝන් කෙරී මහතාට යවන ලද ලිපියේ විග්‍රහයකි. ශ්‍රී ලංකාවේ නියම තතු පෙන්වන මේ ලිපියේ පිටපත් ඇමෙරිකානු ජනාධිපති බැරැක් ඔබාමාටත්, ඇමෙරිකානු රාජ්‍ය ලේකම් හිලරි ක්ලින්ටන් හා විදේශීය සබඳතා කමිටුවේ සෙනෙට් සභික රිචර්ඩ් ලුගා ටද යවා ඇත.’The entire world knows that the LTTE Terrorists are responsible for the mass murder of Civilians by Suicide bombings, ethnic cleansing of non – Tamils, using innocent civilians as human shields, recruiting children as soldiers, narcotics trade, assassination of political leaders, extrotion, sea piracy, credit card fraud, money laundering, indentification fraud, arms trafficking, counterfeit trade, attempting to bribe U.S. state Department officials and the system.දරුස්මාන්ලා, මූන්ලා අපේ හමුදාව අතින් සිදුවී යැයි කියන සකල දුෂ්චරිත එදා එල්.ටී.ටී.ඊ. ය අතින් සිදුවී යැයි කියන ප්‍රකාශයකි මේ.එල්.ටී.ටී.ඊ. ම්ලේච්ඡ ත්‍රස්තවාදන් මරාගෙන මැරෙන බෝම්බකරුවන් යොදාගෙන සමූල ඝාතන කළ ආකාරය මුළු ලොවම දන්නා කරුණක් බව මේ සෙනෙට් සභික ගන්කන්ධ පවසයි. ද්‍රවිඩ නොවන පිරිස් ජාතිවාදි වශයෙන් සුන්නද්දූලි කිරීම, අහිංසක සිවිල් ජනතාව මිනිස් පලිහක් ලෙස යොදා ගැනීම, දරුවන් ළමා සොල්දාදුවන් ලෙස බඳවා ගැනීම, මත්ද්‍රව්‍ය වෙළෙඳාම, දේශපාලන නායකයන් ඝාතනය කිරීම, මුහුදු කොල්ලකෑම්, ක්‍රෙඩිට් කාඩ් වංචා, මුදල් විසුද්ධකරණය, අවි වෙළෙඳාම, ඇමෙරිකානු රාජ්‍ය නිලධාරින්ට වංචා කිරීම ආදී කී නොකී අපරාධ රැසක් කර ඇති බව ප්‍රසිද්ධියේ පවසා ඇත. රජීව් ගාන්ධිගේ සිට රණසිංහ ප්‍රේමදාස මහත්වරු දක්වාත්, හිටපු විදේශ ඇමති කදිර්ගාමර් මහතා පවා බිහිසුණු ලෙස ඝාතනය කළ එල්.ටී.ටී.ඊ. ය අද එක්සත් ජාතින්ට ඉතා විනයගරුක සංවිධානයක් වී ඇත.එදා ඇමෙරිකානු සහකාර රාජ්‍ය ලේකම් රොබට් බ්ලේක් පවා මේ සංවිධානයේ කිසිවකුට විරුද්ධව විද්වත් මණ්ඩල පත්කළේ නැත. බොහෝ දෙනා මේ අකටයුතුකම් ප්‍රසිද්ධියේ කීවද එක්සත් ජාතින් ඇහැ කන පියාගෙන මුනිවත රැක්කේ කරන්නට කිසිම දෙයක් නැති නිසා නම් නොවේ. එසේ සිටීම තමන්ට වාසි නිසාය.වික් ගන්කන්ධ ගේ ලිපියේ තවදුරටත් කොටි සැහැසිකම් මෙසේ විස්තර කර ඇත.’...... The Tamil Tiger Terrorists are holding a small group of Tamil Civilians as hostage to slow down the advance of the brave and efficient Sri Lankan armed forces trying to liberate the last of the terror – held areas. This is a gross violation of human rights by the Tamil Tigers against their own ........’නිරවද්‍ය තොරතුරුඅපේ රණවිරුවන් අවසාන පුද්ගලයා දක්වා බේරා ගැනීමේ නිර්භීත හා කාර්යක්‍ෂම ප්‍රයත්නයක යෙදී සිටිද්දී ඒ සාර්ථක ප්‍රයත්නය අඩපණ කරන්නට කොටි ත්‍රස්තවාදීන් දෙමළ සිවිල් වැසියන් ඉතා අමානුෂික ලෙස ප්‍රාණ ඇපයේ තබා ගැනීමට ගත් වෑයම පිළිබඳ නිරවද්‍ය තොරතුරු මේ ලිපියේ සවිස්තරාත්මකව සපයා ඇත.කොටින්ගේ මේ කි‍්‍රයා කලාපය දැඩි ලෙස මානව අයිතීන් උල්ලංඝනය කරන්නෙකි. ශ්‍රී ලංකා රජය විසින් මේ අයට ආරක්‍ෂිත කලාපයක් ප්‍රකාශයට පත්කර ප්‍රාණකරුවන් මේ ප්‍රදේශයට යවන ලෙස එල්.ටී.ටී.ඊ. යෙන් ඉල්ලීමක් කළත් එල්.ටී.ටී.ඊ. ය එයින් සුළුපිරිසක් මුදා හැර වැඩි පිරිසක් සිටින කලාපයට ෂෙල් වෙඩි ප්‍රහාර එල්ල කර ඇත. තමන් ඇමෙරිකානු පුරවැසියකු ලෙසට තමා මේ ත්‍රස්තවාදි ක්‍රියා හෙළා දකින බවත් මේ තත්ත්වය නැති කිරීමට සියලු ක්‍රියා මාර්ග ගත යුතු බවත් ගන්කන්ධ පවසයි.දරුස්මාන්ලා එදා මේ දේවල් නොඇසුවා නම් එය මුලාවකි. අද ඔවුන් පවසන්නේ ඊට හාත්පසින් වෙනස් දෙයකි.තමන්ගේ ඇහේ පොල් පරාල තියාගෙන අනිත් අයගේ ඇහේ තියෙන රොඩ්ඩ ගැන හොයන ඇමරිකාව බින් ලාඩන් සොයා ඇෆ්ගනිස්තානයට කළ විනාශය කොතරම් ද? ශ්‍රී ලංකාවට යුධ අපරාධ චෝදනා එල්ල කරන මේ දරුස්මාන් වාර්තාව ප්‍රකාශයට පත් වීමට පැය 48 කට පෙර ඇමෙරිකානුනේටෝ බලකාය මෙහෙයවූ නියමුවන් රහිත ඩ්‍රොන් යානා මඟින් එල්ල කළ ප්‍රහාර වලින් පකිස්තාන් සිවිල්වැසියන් විශාල වශයෙන් මරුමුවට පත්වූහ. මේ ඔවුන්ගේ ද දාමරික ක්‍රියාවලින් බිඳකි. ගන්කන්ධගේ ලිපියේ සඳහන් වන තවත් තොරතුරක් දරුස්මාන්ගේ චෝදනාවලට ප්‍රතිප්‍රහාර එල්ල කෙරෙයි. ගන්කන්ධ එදා පැවසූ පරිදි එල්. ටී. ටී. ඊ. ය මාධ්‍යයට බොරු ප්‍රචාර සැපයූආකාරය විස්තර කර ඇත. යුද්ධයේ සැබෑ තත්ත්වය, යථාර්ථය මාධ්‍යයට වසන් කළේ ද එල්. ටී. ටී. ඊ. ය බව ඔහු පෙන්වා දෙයි. ඒ පිළිබඳව තමා මවිත වූ බව සඳහන් කරයි.එල්. ටී. ටී. ඊ. ය සෑම වසරකම ඩොලර් බිලියන ගණනින් මුදල් ඉපැයු ආකාරය පැහැදිලිව සඳහන් කරයි. ඔහු පවසන ආකාරයට මෙම මුදල් එල්. ටී. ටී. ඊ. යට ලැබෙන්නේ බටහිරිනි. ආයුධ ලැබෙන්නේ පිටරටින් බව ද සඳහන් කරයි.දරුස්මාන් වාර්තාවෙන් සුද්ධ කරන එල්. ටී. ටී. ඊ. ම්ලේච්ඡයන්ගේ දරුණු ත්‍රස්ත ක්‍රියා රැසක් ගන්කන්ධ සිය ලිපියෙන් විග්‍රහ කරයි.“..... During their campaign of murder, over 10,000 sinhalese were killed by the Tamil Tiger terrrorists. Tamils live and work in pease in all parts of Sri Lanka .......... All other ethnic groups live in fear of death or were systematically murdered by LTTE Terrorists whose interests are respresented by Tamil sangams in U.S. .....”ම්ලේච්ඡ ක්‍රියාඑල්. ටී. ටී. ඊ. ය සිය මිනීමරුම් ක්‍රියාවලියේදී සිංහලයන් 10,000 ක් පමණ ඝාතනය කළ බවත්, සියලුම ජාතීන්ට එදා උතුරු නැඟෙනහිර ඉන්නට සිදුවී ඇත්තේ මරණ භයෙන් බවත් ඔහු සඳහන් කරයි. ගන්කන්ධ සිය ලිපියෙන් එල්. ටී. ටී. ඊ. යේ වධ හිංසා හඳුන්වන්නේ නාසිවාදී වධ හිංසා ලෙසය.අපමණ වෙහෙසක් දරා ලොව දරුණුතම ත්‍රස්තවාදී කණ්ඩායම පරාජයට පත්කළ ශ්‍රී ලංකාව එම මානුෂීය මෙහෙයුමේදී ලක්ෂ ගණනක සිවිල් වැසියන් මුදාගන්නා ආකාරය මාධ්‍ය මඟින් ලොවම දැනගත්තේය. සිවිල් වැසියන් බේරා ගන්නා අවස්ථාවේදී අපේ හමුදාව වෙත දිව ආ ජනතාවට දිගට හරහට කොටි වෙඩි තබනවා ලොවම දිටිය. ලෙයින් නැහැවුණු කුඩා දරුවන්ගේ සිරුරු අතින් ගත් සෙබළු සිය දිවි දෙවැනි කොට සිරුරු පවා රකින හැටි ලොවම දිටීය. එහෙත් මේ සියල්ලම දුටු මූන් ලා දරුස්මාන්ලා දැන් අපිට මානව හිමිකම් කියා දෙන්නට සූදානම්ය.ජාත්‍යන්තරය ශ්‍රී ලංකාව සම්බන්ධයෙන් වඩ වඩාත් ඇවිස්සී ඇත්තේ ලෝක බලවතුන්ට පවා නිමකළ නොහැකි වූ ත්‍රස්තවාදය මෙරටින් තුරන් කිරීමට හැකි වූ නිසාය. ඒ පිළිබඳව වඩ වඩාත් ඊර්ෂ්‍යාවට පත්වන්නේ බටහිර ජාතින් මිස වෙන කවරෙකුවත් නොවේ.ඒ පිළිබඳව ඉතා හොඳින් මේ පුවත්පත් වාර්තාවෙන් පෙන්වා දෙයි.“එල්. ටී. ටී. ඊ. ය ලෝකයේ වඩාත්ම සාහසික ත්‍රස්ත සංවිධානය බවත්, එය ශ්‍රී ලංකාවෙන් අතුගෑවී යෑමට ආසන්න බවත්, ඇමෙරිකානු රාජ්‍ය ලේකම් හිලරි ක්ලින්ටන් හා යුරෝපා සාම ක්‍රියාකාරීන් යැයි හඳුන්වා ගත් පිරිසක් මෙම ජයග්‍රහණය අතපසු කිරීමේ උත්සාහයක නිරත වී ඇතැයි ඇමෙරිකාවේ වොෂින්ටන් ටයිම්ස් පුවත්පත කියයි...”ජයග්‍රහණයශ්‍රී ලංකා ආරක්ෂක හමුදා වන්නියේ සටන් ජයග්‍රාහී ලෙස අවසන් කර අවසානයට පා තබන මොහොතේ බටහිර බලවතුන් ඒ ජයග්‍රහණය වළකාලන්ට දැරු උත්සහය වොෂින්ටන් ටයිම්ස් පුවත්පත පවා සාක්ෂි දරයි. ත්‍රස්තවාදී ගැටලුව නිරාකරණය කරගන්නට ජාත්‍යන්තරයට ඉඩදීම වෙනුවට සිදු කළේ ඊට අකුල් හෙලීම ය. යුද්ධයේ අවසාන අදියරේදී මේ අයගේ සැබෑ ඊර්ෂ්‍යාව, මිත්‍රත්ත්ව වෙසින් එන ව්‍යාජ මිතුරු වේෂය හැමෝටම අවබෝධ කරගන්නට හැකි විය. හිලරි ක්ලින්ටන් පදනම් විරහිත වාර්තා මත යැපෙමින් ශ්‍රී ලංකා රජය දෝෂදර්ශනයට ලක්කරමින් ත්‍රස්තවාදී කටයුතු සඳහා පිළිකුල් සහගත ලෙස පෙනී සිටින ආකාරය එම පුවත්පත පෙන්වා දෙයි.‘ත්‍රස්තවාදයට එරෙහි යුද්ධයේදී ලබාගෙන ඇති ප්‍රගතිය සම්බන්ධයෙන් අන්තර්ජාතික ප්‍රජාව දක්වන ප්‍රතිචාරය පිළිබඳව ශ්‍රී ලංකා රජය යුක්ති සහගත ලෙස අමනාපයටත්, ව්‍යාකූලත්වයටත් පත්ව ඇතැයි එම පුවත්පත සඳහන් කරයි...’පුරසාරම්කොටි සංවිධානය අපේ රටේ ක්‍රියාත්මක වන අවස්ථාවේ විදේශීය එන්. ජී. ඕ. සංවිධාන අතිශයින්ම බලවත් වූ ආකාරය හැමෝම දන්නා කරුණකි. රොබට් බ්ලේක් වරෙක පැවසූයේ කොටි සංවිධානය සමඟ යුද්ධ නොකරන ලෙසයි. කොටි පැරදවීමට නොහැකි යැයි කියා ලෝකයා හමුවේ පුරසාරම් දෙඩවූයේ ද මේ අසහාය පුරුෂයාය. අද ඔවුන්ගේ කියුම් කෙරුම් සමච්චලයට ද ලක්ව ඇත.‘යුද පලිහක් ලෙස ජනතාව තබාගැනීම මානුෂික නීතිය උල්ලංඝනය කිරීමක්. වන්නියේ වැසියන්ට කැමැති තැනකට පිටවී යන්නට එල්. ටී. ටී. ඊ. ය ඉඩ දිය යුතුයි.මානුෂිය කටයුතු පිළිබඳ එ. ජා. නියෝජ්‍ය මහලේකම් කියයි.(2009.2.20 - ලංකාදීප)නියෝජ්‍ය මහලේකම් ජෝන් හෝල්ම්ස් ලංකාවට පැමිණි අවස්ථාවේ ශ්‍රී ලංකාවේ තත්ත්වය සියැසින් දැක ප්‍රකාශ කර සිටියේ එල්. ටී. ටී. ඊ. සංවිධානය අන්තර්ජාතික මානුෂිය නීතියට අනුකූලව කටයුතු නොකරන බවත් දැඩි ලෙස එම නීතිය උල්ලංඝනය කරන බවත් ය.මානුෂීය නීතිදරුස්මාන්ලා, මූන් ලා අද අන්තර්ජාතික මානුෂිය නීතීන් උල්ලංඝනය කළා යැයි ඇගිල්ල දිගු කරන්නේ අපටය. එදා ඔවුනගේ පිරිස් ප්‍රසිද්ධියේ ප්‍රකාශ කර සිටියේ ජාත්‍යන්තර මානුෂිය නීතීන් උල්ලංඝනය කරන්නේ කොටි ත්‍රස්තයන් බවයි. ඔවුන් කියූ බොරු සියල්ල අද ඔවුන්ටම අමතකව ගොස් ඇති ආකාරය හාස්‍යජනකය.‘....එල්. ටී. ටී. ඊ. ය සාමාන්‍ය වැසියන් විශාල පිරිසක් ඔවුන්ගේ ග්‍රහණයේ රඳවාගෙන සිටිනවා. මේ තත්ත්වයට හොඳින් මුහුණදීමට රජයට හැකි වී තිබෙනවා. රජය අවශ්‍ය සහන සේවා කටයුතු දිගින් දිගටම සැපයීම එ. ජා. සංවිධානය අගය කරනවා.’“...මෙහෙයුම් හේතුවෙන් අවතැන් වූ උතුරේ වැසියන් සඳහා අවශ්‍ය ආහාර, පානීය ජලය, කූඩාරම් ඇතුළු සනීපාරක්ෂක පහසුකම් සැලසීමට රජය කටයුතු කිරීම වැදගත්...”උතුරේ මානුෂීය මෙහෙයුම්වලදී සිවිල් වැසියන්ගේ ජීවිත ආරක්ෂා කිරීමට ශ්‍රී ලංකා රජය වගකීමෙන් කටයුතු කරන බව මේ අය එදා පිළිගෙන ඇත.“No one denies that there is a terrorist problem in Lanka - Miliband’ (Daily mirror - 2009.2.27) “He also noted that no one denies that there is a terrorist problem in Sri Lanka and that the terrorist problem poses a mortal threat to Sri Lankans in all Communities....”බ්‍රිතාන්‍ය විදේශ කටයුතු හා පොදු රාජ්‍ය මණ්ඩලීය කටයුතු පිළිබඳ බ්‍රිතාන්‍ය ලේකම් ඩේවිඩ් මිලිබෑන්ඩ් පවාඑදා ප්‍රසිද්ධියේ පිළිගත්තේ ශ්‍රී ලංකාවේ ත්‍රස්තවාදී ප්‍රශ්නයක් ඇති බවත් එය වහා ඉවත් කර ගත යුතු බවත්ය. ඔහු බ්‍රිතාන්‍ය පාර්ලිමේන්තුවේදී පවා ශ්‍රී ලංකාවේ උද්ගත වී ඇති තත්ත්වය ප්‍රසිද්ධියේ කියා පෑවේය. සියලු ලාංකිකයන් ගොදුරු වී ඇති මේ ව්‍යාකූල තර්ජනයෙන් වහා මුදවා ගැනීමට සියල්ලන්ම එක්ව යුතු යැයි ඔහු හඬ නගා කීවේය.බේගල් වාර්තාවමේ බේගල් වාර්තාවෙන් ඔවුන් එදා කියූ කෙරූ දෑ සියල්ල අද වන විට කණපිට හරවා ඇත. ‘නඩුත් හාමුදුරුවන්ගේ බඩුත් හාමුදුරුවන්ගේ’ කියා අපේ ජනවහරේ එන පළියටම ඔවුන්ගේ පදේට නටන්නට අපි සූදානම් නැත. මූන් ලාගේ දෙබිඩි පිළිවෙත් නිසා ශ්‍රී ලාංකීය ජාතියේ අනන්‍යතාව අපි අහිමි කරගත යුතු නැත. පුරසාරම් දොඩවන සමහර රටවලට වඩා අපේ රටේ මානව හිමිකම් කොතෙක් දුරට සුරැකෙනවා ද යන්න දන්නේ අපිමය.ශ්‍රී ලංකාවේ පශ්චාත් යුද සමය පිළිබඳ තොරතුරු රැස්කර ගැනීමට එක්සත් ජාතීන් දක්වන උනන්දුව ඇමෙරිකාවේ බින් ලාඩන් ගේ මරණයත් සමඟ ඒ දෙසට ඇඟිල්ල දිගු කරන්නේ නැත. බින් ලාඩන් සොයා යන මෙහෙයුමේදී කළ මහා මිනිස් ඝාතන අද ඇමෙරිකාව ප්‍රමුඛ බටහිර ලෝකයාම දනියි. එසේම අද ලිබියාවේ ඇවිලෙන ගින්නට පිදුරු දමන්නේ කවුරුහු ද? හැමෝම දන්නා කරුණකි.කියූ කෙරූ දෑ අමතක කරන තමන්ගේ අඩුපාඩු තබාගෙන අනුන්ගේ දේවල් සොයන දරුස්මාන්ලාගේ කූට උපක්‍රම අද පුස්සක් බවට පත්වෙමින් තිබේ. ශ්‍රී ලංකාව යුද අපරාධ කළා යැයි අපට චෝදනා නගන ඔවුන්, එදා කොටි ත්‍රස්තවාදීන් යුද අපරාධ කළා යැයි අපිට පමණක් නොව ජාත්‍යන්තරයට පවා ඇසෙන්නට කියූ කෙරූ දෑ හි ලිඛිත සාක්ෂි අපිට ඉතිරිව ඇත. දරුස්මාන්ලාට මූන්ලාට කට වසා ගන්නට උත්තර සපයන්නට ඒ සාක්ෂි අපිට හොඳටම ප්‍රමාණවත් ය.සුභාෂිණි ජයරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=af1105221</link>
    <topic>රණවිරු විජයග්‍රහණයට වසර දෙකයි මනුස්සකම නොඉක්ම වූ එඩිතරකම</topic>
    <author>දයා ඩී. ෆොන්සේකා</author>
    <content>මෙයට වසර දෙකකට පෙර 2009 මැයි මස 12 දින අප නන්දිකඩාල් කලපුව දෙසට යනවිට එය එකම යුද බිමක්ව තිබිණ. ප්‍රභාකරන්ගේ කොටි හමුදාව බර අවි, පැඩල් ගන්, යොදාගෙන අපේ හමුදාවන්ට පහර දෙද්දී අපේ 53, 58 හා 59 වන සේනාංක සටනට පිවිසුණේ සිය අටේ කණ්ඩායම් මාරුවෙන් මාරුවට ඉදිරියට යවමිනි. නන්දිකඩාල් කළපුවේ දිය පාර කුඩාවට තිබූ එක් දෙසකින් ද මුලතිව් හි වඩ්ඩුවනාල් පාලම දෙසින් ද සිය ජීවිත පරදුවට තබමින් කලපු දිගේ කරවටක් වතුරේ බැස සිය දරු මල්ලන් හා තමන් සතු සියලු සේසතම හිස මත තබාගෙන දෙමළ ජනතාව යුද හමුදා පාලන ප්‍රදේශයට පැන ආ අයුරු අපට තවමත් මතකය.දරුස්මාන් වාර්තාවේ යුද හමුදාව සිවිල් වැසියන්ට වෙඩි තැබුවේ යැයි කියා ඇති චෝදනාව අල්ලේ පැළවෙන බොරුවක් බව අපට කිව හැක්කේ මේ සියල්ලට අපේ දෑස් සාක්ෂි දෙන නිසා ය.එදා එසේ යුද හමුදාවේ අටේ කණ්ඩායම් සිය ජීවිත පරදුවට තබමින් කොටි හමුදා ඉදිරියට අවි අමෝරා යද්දී කොටින්ගේ වෙඩි උණ්ඩ යටින් බේරී පලා ආ දෙමළ ජනතාව අද සිය ජීවිතයේ නිදහස භුක්ති විඳින අයුරු ඔවුන්ගේ ගම් බිම් දෙසට ගිය කාට වුවත් පෙනෙන සුලබ දසුනකි.කොටින්ගේ වෙඩි පහරවලින් එදා සකළ සියලු ද්‍රවිඩ ජනතාව පමණක් නොව ඔවුන් ඇති දැඩි කළ සුරතල් බල්ලෝ පවා නිදහස ලැබූහ.මේ අද අප විඳින්නේ එදා අපේ ජයග්‍රාහී හමුදා අපට ලබාදුන් ඒ නිදහසේ මල් සුවඳයි. ප්‍රභාකරන් නම් වූ ඒ අංක එකේ ත්‍රස්තවාදී මිනීමරුවා බල්ලෙකු සේ වෙඩි වැදී නන්දිකඩාල් කලපුව අසල වන රොදක වැටී සිටියදී යුද්ධයේ අවසාන ජවනිකාව හරි අපූරු දර්ශනයක් විය.සෙබලුන් විසින් කොටි ග්‍රහණයෙන් මුදාගත් මහලු මවක්.ඒ වනවිට සියලු කොටි සගයෝ බොහෝ දෙනෙක් ප්‍රභාකරන් හැර දමා සිය අවි ආයුධ සයිනයිඩ් කරල් හා කොටි හැඳුනුම්පත් මග දිගට වීසිකොට රජයේ හමුදාවන්ට බාර වී සිටියහ.එසේ එදා රජයේ හමුදාවන් කරා සිවිල් වැසියන් වෙසින් ආ කොටින්ට ද ශ්‍රී ලංකා යුද හමුදාව සැලකුවේ බොහෝ කලකින් නොදුටු සිය නෑයින්ට සලකන විලසිනි.අපේ සෙබළු ඇවිදින්නට නොහැකි මහලු කතුන් වඩාගෙන ආයේ සිය මවුවරුන් සේ සලකාය. දෙමව්පියන් අහිමිව කුසගින්නේ හඬා වැටුණු දරුවන් වඩාගෙන ආ යුද හමුදා සෙබළියෝ සිය බත් පත ඔවුන්ට කන්නට දී ඔවුන් සනසාලූහ. එදා අප දුටු ඒ දසුන අපට මතක් කළේ දිගු කලක් වෙන්ව සිටි නෑදෑයන් නැවත එකට එකතු වූ අයුරකි.සේනාධිනායක මහින්ද රාජපක්ෂ ජනාධිපති තුමා හා ආරක්ෂක ලේකම් ගෝඨාභය රාජපක්ෂ මහතා සිය සෙන්පතියන් මෙහෙයවූයේ කිසියම් ජන කොටසකට වෛරයකින් නොවේ. ඔවුන් ත්‍රස්තවාදී ග්‍රහණයෙන් මුදා ගන්නෙමු යයි සිත පෙරදැරි කොටගෙන ය.බස් රථය තුළ උපන් බිලිඳියට සෙබළියගේ ආදරය.2006 ජූලි මස කොටි සංවිධානය මාවිල්ආරු සොරොව්ව හරස් කළේ සිය වර්ගයා ගේ මානව හිමිකම් උල්ලංඝණය කරමිනි. අක්කර 50000 ක් පමණ වූ කෙත් වතු අස්වැද්දවීමට එයින් බාධා විය. ත්‍රිවිධ හමුදාව මානුෂික මෙහෙයුමට යොමු වූයේ මේ ජනතාවට සිය ගොවිකම් හිමිකම් නැවත ලබාදීමට ය. එය අතිසාර්ථක ලෙස ඉදිරියට යමින් 2007 ජූලි මාසය වනවිට අවුරුද්දකටත් අඩු කාලයකින් නැගෙනහිර කොටි බළකොටුව වන තොප්පිගල වසර 13 කට පසු යළිත් අත්පත් කරගන්නා ශ්‍රී ලංකා ත්‍රිවිධ හමුදාව කොටි නැගෙනහිරින් පළවා හරින ලදී.ඉන්පසු නැඟෙනහිර ඇරඹුණේ වගා සංග්‍රාමයයි. සංවර්ධන සංග්‍රාමයයි. අද මේ වනවිට නැගෙනහිර මහාමාර්ග තැනී එහි ධීවර කර්මාන්තය සංචාරක කර්මාන්තය දියුණු වී ජනතාව සුඛිත මුදිත වී සිය ගම්බිම්වල පෙරසේ සතුටින් කල් ගෙවති. ශ්‍රී ලංකා රජය මානුෂීය මෙහෙයුමෙන් ඉටු කළේ කොටින් විසින් අහිමි කළ ජීවත්වීමේ මානව හිමිකම් යළි ලබා දීමයි.ඉන්පසු කොටින් විසින් අත්පත් කරගෙන තිබූ වන්නි ප්‍රදේශයේ ජනතාවට සිය මානව හිමිකම් ලබාදීමට ශ්‍රී ලංකා සේනාධි නායකයා ඊළඟ මානුෂීය මෙහෙයුම ඇරඹීමට ත්‍රිවිධ හමුදාවට නියෝග කළේ ය.කොටින්ගෙන් මිදී ආ ජනතාවට හමුදාවෙන් ආහාර.ඒ අනුව සේනාංක තුනක් සිය මෙහෙයුම් ඇරඹූහ. මෙහෙයුම ඇරඹුණේ මේජර් ජනරාල් ශවීන්ද්‍ර සිල්වා ගේ නායකත්වයෙන් 58 වන සේනාංකය වයඹ වෙරළේ කොටි මර්මස්ථානයවූ සිලාවතුර යටත් කර ගැනීමෙනි. 2008 මේජර් ජනරාල් ජගත් ඩයස් ගේ නායකත්වයෙන් 57 සේනාංකය ක්‍රිස්තු භක්තිකයන්ගේ ආගම් ඇදහීමේ මානව හිමිකම ලබාදෙමින් මඩු දේවස්ථානය මුදා ගත්හ. 2008 ජූනි මස මන්නාරම් සහල් බඳුන ලෙස ප්‍රසිද්ධ අති සශ්‍රීක ප්‍රදේශශය හා යෝධ වැව ආශ්‍රිත ප්‍රදේශය කොටි ග්‍රහණයෙන් මුදාගත්තේ ද 58 වැනි සේනාංකයයි.එහි ගොවි ජනතාවගේ මානව හිමිකම් උල්ලංඝණය කළ කොටි ඔවුන්ගේ ගොවි බිම් යුද බිම් බවට හරවා කෙත්වතු මැද කොටි බංකර හා කාලතුවක්කු අටවාගෙන සිටියේ ගොවි ජනතාව සිය ගොවිබිම් වලින් පලවා හැර දමා ය. ඉතින් වන්නි ගොවීන් ගේ මානව හිමිකම් යළිත් ලබාදුන්නේ කවුරුන් දැයි අද දරුස්මාන් හා ඔවුන්ගේ කොටි හිතවාදී ගැත්තන්ට මතක් කර දිය යුතුව ඇත.2008 නොවැම්බරයේ පුනරින් ඒ 32 මාර්ගය මුදාගත් 58 වැනි සේනාංකය 2009 ජනවාරි වනවිට ඒ 9 මාර්ගයේ තැනින් තැන අල්ලා ගත් අතර 2009 ජනවාරි වනවිට 57 වැනි සේනාංකය හා 58 වැනි සේනාංකය ඒ 9 මාර්ගයට උතුරින් හා දකුණින් පිවිස වසර 10 කට පසුව කොටින්ගේ අග නගරය හා පාලන මූලස්ථානය ව තිබූ කිලිනොච්චිය මුදාගත්හ. කොටින්ගේ පරාජයේ කඩඉම මෙය විය.තුවාල ලැබූ සිවිල් වැසියන් ගුවන් මගින් කැඳවා ගෙන එයි.අනතුරුව 59 සේනාංකය ද 2009 ජනවාරි මාසයේ දී ම කොටින්ගේ තවත් බළකොටුවක්ව තිබූ මුලතිව් නගරය මුළුමනින් ම මුදාගත්තේ ය. ඉන්පසු 2009 පෙබරවාරියේ විශ්වමඩු ප්‍රදේශය ද මුදාගත්තේ 57 හා 58 වන සේනාංක එකතුව ය. මේ වනවිට මේ ප්‍රදේශවල දෙමළ ජනතාවගේ සියලුම ජීවන මාර්ග විනාශ වී මුළු ප්‍රදේශ පුරාම යුද බංකර් වලින් පිරී පැවතුණු අතර ඒවායේ ජීවත්වූ ජනතාව මිනිස් පළිහක් ලෙස සිය ග්‍රහණයට ගත් කොටි සංවිධානය ලක්ෂ තුනකට වැඩි ජනකායක් ඔවුන් සමඟම ගෙන ගොස් තිබිණි.මේ නිසා මේ අහිංසක සිවිල් ජනතාවගේ මානව හිමිකම් රැක ඔවුන් මුදා ගැනීමේ අදිටනින් රජය 2009 පෙබරවාරි 12 දින යුද මුක්ත කලාපයක් ප්‍රකාශයට පත් කළේ ය. ඒ මුලතිව් නගරයට උතුරින් වූ වෙරළ තීරයයි.2009 මාර්තු අපි‍්‍රයෙල් වනවිට කොටි ග්‍රහණයේ සිටි දෙමළ සිවිල් ජනතාව යුද මුක්ත කලාපය හරහා රජයේ පාලන ප්‍රදේශ කරා පලා එන්නට පටන්ගත්තේ කොටින්ගේ තර්ජන ගර්ජන හා වෙඩි පහරවල් ද නොතකා තම ජීවිතය පරදුවට තබමිනි. එසේ රජයේ පාලන ප්‍රදේශවලට පලා එන සිවිල් ජනතාව ආදරයෙන් පිළිගැනීමට ශ්‍රී ලංකා හමුදාවෙන් කටයුතු යොදා තිබිණි. ඔවුන් එකිනෙකා පරීක්‍ෂාකොට වෙනමම කඳවුරුවල රඳවා ඔවුන්ට අවශ්‍ය ආහාර, බේත් හේත් ආදි සියලු පහසුකම් ලබාදීමට ශ්‍රී ලංකා රජය කටයුතු කළේ සිය මානුෂීය මෙහෙයුමට උත්තරීතර අර්ථයක් ලබා දෙමිනි.2009 අපි‍්‍රයෙල් වනවිට කොටින්ගේ මාධ්‍ය සම්බන්ධීකාරක දයා මාස්ටර් හා භාෂා පරිවර්තක ජෝර්ජ් මාස්ටර් ද සිවිල් වැසියන් ලෙස පැමිණ යුද හමුදාවට බාර වූහ. මේ වනවිට 57, 58, 59 හා අලුත පිහිටවූ 53 හා 55 සේනාංකෙත් 2, 3, 4 වැනි කාර්ය සාධක හමුදාවෝත් පුදුකුඩු ඉරිප්පු ප්‍රදේශයේ කොටින්ව වටකොට පහරදී ඔවුන්ගේ යුද ක්‍රියා කාරකයින් හයසිය ගණනක් මරා දමා ඒ ප්‍රදේශය යටත් කර ගනිද්දි ප්‍රභාකරන් ප්‍රමුඛ කොටි නායකයන්ට සිදුවූයේ පුදුමාතලන් හා වෙල්ලමුල්ලිවයික්කාල් ප්‍රදේශවලට පලා යාමටයි. ඔවුහු එහි තුන්ලක්‍ෂයක පමණ සිවිල් වැසියන් මිනිස් පලිහක් ලෙස රඳවා ගෙන සිටියහ. මේ නිසා ඒ ප්‍රදේශ යුදමුක්ත කලාප ලෙස ප්‍රකාශයට පත්කිරීමට රජයට සිදුවිය.මෙහිදී වර්ග කිලෝමීටර 10 ක පමණ ප්‍රදේශයක කොටු වී සිටි කොටි ජනතාව මිනිස් පලිහක් කොටගෙන යුද හමුදාවට පහර දුන්හ.එහෙත් සිවිල් ජනයා කොටින්ගේ වෙඩි නොතකා හමුදාව වෙත පලා ආහ. යුද හමුදාව සිය අටේ කණ්ඩායම් යොදවා කොටින්ට පහර දෙද්දි නාවික හමුදාව මුහුදෙන් කොටි නායකයා ඇතුළු පිරිස පලායාම වළක්වමින් මුහුද රැකවල් කළහ.2009 මැයි මස 19 දා උදෑසන නන්දිකඩාල් කලපුවේ දී කොටි නායක ප්‍රභාකරන්ගේ මළ සිරුර හමුවීමෙන් අනතුරුව 30 වසරක් පුරා උතුරේ සිවිල් ජනතාවගේ පමණක් නොව දකුණේ ජනතාවගේ ද ජීවත්වීමේ මානව අයිතීන් උදුරාගෙන සිටි කොටි ත්‍රස්තවාදය අවසන් විය. මෙහිදී අහසින් කොටි මර්මස්ථාන වලට හා කොටි කාලතුවක්කු වලට බෝම්බ හෙලමින් තමිල් සෙල්වම් වැනි කොටි නායකයන් මරා දමා කොටි ශක්තිය අඩපණ කළ ගුවන් හමුදාවටත් කොටින් ගේ පාවෙන අවි ගබඩා ලෙස භාවිතා කළ මහා පරිමාණයේ අවි නැව් ගණනාවක් ඈත මහමුහුදේදි විනාශකොට මුහුදේ කොටි ශක්තිය මුළුමනින්ම පැරදවූ නාවික හමුදාවටත් අප ණයගැතිය.මේ මීට වසර දෙකකට පෙර ශ්‍රී ලංකා සේනාධිනායකයාි ප්‍රමුඛ ත්‍රිවිධ හමුදාව ලත් විජයග්‍රහණයේ කතාවයි.මෙහිදී ත්‍රිවිධ හමුදාව කොටින්ට එරෙහිව යුද වදිද්දි දකුණේ සිවිල් ජනතාවට ආරක්‍ෂාව සැපයූ ශ්‍රී ලංකා පොලීසිය සිවිල් ආරක්‍ෂක හමුදාව මෙන්ම පොලිස් විශේෂ කාර්ය බළකායද අමතක නොකළ යුතුය. මේ සියල්ල සිදුවී දැන් වසර දෙකක් ඉක්ම ගොස් තිබේ. දරුස්මාන්ලාට මානව හිමිකම් පිළිබඳව මතක් වී ඇත්තේ දැන්ය.වසර 30 ක් පුරා කොටි ත්‍රස්තවාදි ප්‍රභාකරන්ගේ පයට පෑගෙමින් සියලු මානව හිමිකම් අහිමිව සිටි ජනතාවක් සංවර්ධනයේ අරුණලු දැක පිබිදෙන්නේ දැන්ය.ජාති ආගම් කුල මල භේදවලින් තොරව උතුරත් දකුණත් එක්වී සංවර්ධනයේ මඟට පිවිසෙන්නේ දැන්ය. නැගෙනහිර උදානය උතුරු වසන්තය යටතේ නැඟෙනහිරට උතුරට සංවර්ධන අරුණලු උදා වූයේය. යුද්ධය නිසා අවතැන් වූ පිරිසෙන් සියයට 90 කට වඩා තම ගම්බිම්වලම නැවත පදිංචි කර ඇත.මෙසේ පිබිදෙන ශ්‍රී ලංකාවට එරෙහිව දෙමළ ඩයස්පෝරාවේ හා එන්ජීඕ කාරයින්ගේ මුදලට කෑදර වූ සමහර පිරිස් දැන් මානව හිමිකම් කඩකිරීම් චෝදනා නගති.එහෙත් කුඩා කාලයේදීම තම ඉගෙනීමේ මූලික අයිතිවාසිකම් කඩකරමින් පාසලේ සිටියදි පාසල් යමින් සිටියදි මවගේ ඇකයේ සිටියදි වයස 12, 13, 14 වයසේ දරු දැරියන් සිය ම්ලේච්ඡ හමුදාවට බඳවා ගත්තේ කවුද?වසර ගණනාවකට පසුව ඒ දරු දැරියන් නිදහස් කොටගෙන ඔවුන්ට විශ්වවිද්‍යාල අධ්‍යාපනය ලැබීමට, ක්‍රීඩා කිරීමට හා සිය ළමා වයසේ අයිතිවාසිකම් භුක්ති විඳීමට සලසා දුන්නේ කවුද?මේ වෙනස යුද්ධය අවසන්ව වසර දෙකක් ගතවන මොහොතේදි අපි අවබෝධ කරගෙන සිටිමු. මානුෂීය මෙහෙයුමේ නියම අර්ථය මල්ඵල ගැන්වීගෙන එන්නේ දැන්ය. ඒ මල් ඵල සරු අස්වැන්නක් කරා අනාගතයේදී යොමුවනු ඇත.ත්‍රස්තවාදයට එරෙහිව ශ්‍රී ලංකා රජය ගෙනගිය මානුෂීය මෙහෙයුම අවසානයේ බින්ලාඩන්ටත් මරාගෙන මැරෙන ප්‍රහාර ඉගැන්වූ ප්‍රභාකරන් මරා දමා ත්‍රස්තවාදීන්ට තේරෙන භාෂාවෙන් ඔවුන්ට පාඩම් ඉගැන්වීමට ශ්‍රී ලංකාව සමත් විය.වෙඩිහඬින් නිහඬ වූ ගිනිඅවි මූණතෙහි සුදුමල් පිපුණේය. වෙඩි බෙහෙත් දුගඳ අකාමකා දමා සාමයේ සොඳුරු මල් සුවඳ ශ්‍රී ලංකා දෙරණ පුරා හමා ගියේය. මේ දෙවසර පුරා ශ්‍රී ලංකා ජනාධිපතිතුමාගේ මෙහෙයවීම ඔස්සේ ශ්‍රී ලංකාව ලද ජයග්‍රහණය එයයි.අපි මානව හිමිකම් කඩ නොකළෙමු. අපි මානව හිමිකම් ආරක්‍ෂා කළෙමු. සුණුවිසුණු වී ගිය මානව හිමිකම් යළි ලබා දුන්නෙමු.කොටි ත්‍රස්තවාදය රටින් මුලුනුපුටා දමා රටට සාමය හා සංවර්ධනය උදාකර රට සමෘද්ධිමත් කිරීමට පියවර ගත් රජය රටේ සියලුදෙනාගේම මානව අයිතිවාසිකම් පසුගිය අවුරුදු දෙක ඇතුළත රැක්කේ සෑම ජාතින්ටම ගැටලුවක් නොවන පරිදිය. එය දරුස්මාන්ලාට පෙනෙන්නේ නැති වුණත් අපේ රටේ මිලියන 20 ක් පමණ වූ ජනතාවට පෙනේ.වසර දෙකක දි අප ලැබූ විජයග්‍රහණය එයයි.දයා ඩී. ෆොන්සේකාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=af1105226</link>
    <topic>කොළඹ නගරය අසිරි ගැන්වුණි වෙසක් සිරිසර මෙසේ දිස්වුණි</topic>
    <author>ඡායාරූප – රංජිත් අසංක ඉසවි</author>
    <content>වෙනදා හැන්දෑවේ හයෙන් හතෙන් පසුව පාළුවට යන කොළඹ මාර්ග පසුගිය දින කිහිපයේ බෙහෙවින් ජනාකීර්ණ විය. පාට පාට දහස් ගණන් විදුලි බුබුළුවලින් ආලෝකවත් වූ නගරයේ වීදි බලන්න අපූරුය. වෙසක් සිරි නරඹන්නට එන අයගේ සිත්වල ඇත්තේ අමුතු ප්‍රබෝධයකි. තැනෙක පෝලිම් ගැසුන ජනතාවය. ඒ බත් දන්සැලක් හෝ වෙනත් ආහාර දන්සලක් ඉදිරිපිටය. තවත් තැනෙක පාරේ ගමන් කරන මහජනතාව නවතා බීම වර්ග, ඔසුපැන් වර්ග ආදිය පිරිනමන පිරිස්ය.රාත්‍රී පරිසරයේ ඇත්තේ අමුතු ප්‍රබෝධයකි. ඈත ගම්වලින් පැමිණෙන ජනයාගෙන් කොළඹ නගරයේ තෝරාගත් ස්ථාන කිහිපයක මාර්ග පිරී ගොසිනි. බැලූ බැල්මට එය සැණකෙළි පුරයක සිරි ගත්තේය. එහෙත් මේ සැණකෙළි පුරයේ ලෞකික ජීවිතයේ නැටුම් ගැයුම් ආදිය නැත. ඇත්තේ බෞද්ධ පිළිවෙත් මාර්ගය ඔස්සේ සකස් වුණ දැහැමි දර්ශනයන්ය.පරිසරයේ ඇයි මෙවන් ප්‍රබෝධයක්, චමත්කාරයක්?එක්දහස් නවසිය පනස් හයේදි අපි සම්බුද්ධ ජයන්තිය මහ ඉහළින් සැමරුවෙමු. සම්බුද්ධත්වයෙන් වසර 2600 ක් පිරෙන මේ උතුම් වෙසක් පොහෝදා අපි සම්බුද්ධත්ව ජයන්තිය මහ ඉහළින් සමරන්නෙමු.ඉකුත් දාහතර වනදා මහින්ද රාජපක්‍ෂ ජනාධිපතිතුමා මේ වෙසක් පොහෝ දින සිට 2012 වෙසක් පොහෝ දින දක්වා කාලය ශ්‍රී සම්බුද්ධÀව ජයන්ති වසර ලෙස නම් කළේය.අපි බොහෝ අභියෝගයන්ට මුහුණ දුන් රටක පුරවැසියෝ වෙමු. කලක් අපි රුදුරු ත්‍රස්තවාදයෙන් කෲර ලෙස බැට කෑවෙමු. එකල ගමනක් බිමනක් යාමට මහ මඟට බැස්සේ ගැහෙන හදවතිනි. තිස් වසරක යුද්ධය නිමාවී මේ ගෙවී යන්නේ දෙවන වසරයි. යුද්ධය පැවැති කාලයේ ද, අපි වෙසක් උත්සවය සැමරුවෙමු. දාන, ශීල, භාවනා ආදි ප්‍රතිපත්ති පූජාවන්ට මෙන්ම ‘ආමිස’ පූජාවන්ට ද මුල්තැන දුන්නෙමු. එහෙත් මෙවර අපි උතුම් වූ සම්බුද්ධÀව ජයන්තිය සමරනු ලබන්නේ නිදහස් නිවහල් රටක පුරවැසියන් ලෙසය.වෙසක් කලාපවෙසක් උත්සවය සැමරීම නිමිත්තෙන් කොළඹ නගරයේ වෙසක් කලාප කිහිපයක්ම සංවිධානය කර තිබිණි. ලේක්හවුස් වටරවුම ඇතුලු ඩී.ආර්. විජේවර්ධන මාවත හැඳින්වූයේ අමාදහර වෙසක් කලාපය ලෙසිනි. එහි විශේෂÀවය වූයේ පත්තර මහගෙදර වන ලේක්හවුස් ආයතනයේ දිනමිණ, බුදුසරණ පුවත්පත් සංවිධානය කළ වෙසක් පහන් කූඩු ප්‍රදර්ශනය හා තරගයයි. මෙහිදී වෙසක් බැති ගී සරණියක්ද තෙදිනක් පුරා පැවැත්විණි.ලේක් හවුස් බැති ගීගංගාරාමය අවට බුද්ධ රශ්මි වෙසක් කලාපය සඳහා ද, බෞද්ධාලෝක මාවත බෞද්ධාලෝක වෙසක් කලාපය ලෙස හැඩවී තිබිණි. කොළඹ කොටුව, ගාලුමුවදොර පිටිය, අරලියගහ මන්දිරය පිහිටි පෙදෙස උතුම් වූ ශ්‍රී සම්බුද්ධÀවය වෙනුවෙන්ම හැඩවැඩ කෙරිණි.කොළඹ නගරය හැරුණු විට සෙසු නගරවල ද තොරණ පහන් කූඩු ආදිය ප්‍රදර්ශනය කෙරිණි. ඒ අතරිනුත් වසර ගණනක් යුද කලාපයක්ව පැවැති යාපනය පෙදෙස මෙවර සත්දිනක වෙසක් කලාපයක් බවට පත්විණි.අතීත මතකයසුන්දර රාත්‍රියේ කොළඹ නගරයේ වෙසක් සිරි නරඹමින් යන අපට අතීතය සිහිවෙයි. කුඩා වියේදි ලොරිබාග වල නැඟිී වෙසක් බලන්නට ගමේ උදවිය කොළඹ ආ හැටි සුන්දරය.ලේක්හවුස් වටරවුමපසුගිය කාලයේදි මෙය එතරම්ම දක්නට නොලැබිණි. එහෙත් මෙවර ඩොලැක්කි හඬවමින් ලොරි බාගවල, ටිපර් රථවල නැඟ කොළඹට පැමිණි ගැමියෝ බොහෝ වූහ. ඔවුහු කොළඹ වටා සැරි සැරූහ. ඇය අපට හමුවුණේ අමාදහර වෙසක් කලාපයේදි. ආර්.කේ. පෙරේරා මහත්මිය වෙසක් සැරසිලි බලන්නට පැමිණ සිටියේ තම දූ දරුවන්ද සමඟය.පහුගිය කාලේ කොළඹ එන්න බය තිබුණේ කොටි තර්ජන නිසයි. දැන් උදාවී තිබෙන සාමකාමී වාතාවරණය නිසාත් මේ පාර සම්බුද්ධÀව ජයන්තියත් ඉහළින්ම සමරන නිසා හිතේ සැකයකින් තොරව කොළඹ පාරවල්වල ඇවිදින්නත් හැකි නිසාත් අපි පවුලේ හැමෝම කොළඹ ආවා.”හිතේ බියක් නෑගංගාරාම බුද්ධ රශ්මි වෙසක් කලාපය බොහෝ පහන් කූඩු නිර්මාණයන්ගෙන් පිරී තිබිණි. කොළඹ අවට පාසල් ඉදිරිපත් කළ වෙසක් පහන් කූඩු මෙන්ම ත්‍රිවිධ හමුදාව, පොලිසිය, සිවිල් ආරක්‍ෂක බළකාය, ජනාධිපති ආරක්‍ෂක අංශය ඉදිරිපත් කළ පහන් කූඩු නිර්මාණ ඇතුලුව වෙසක් පහන් කූඩු පන්සීයට වැඩි ප්‍රමාණයක් ගංගාරාම පාරේ බේරේ වැව රවුමේ ප්‍රදර්ශනය කෙරිණි. අඹගස්පිටියේ විජිතානන්ද හිමිඅපි පදිංචි වෙලා ඉන්නේ කොම්පඤ්ඤවීදියේ. වෙසක් කාලෙට අපි අනිවාර්යයෙන් ම කොළඹ වෙසක් සිරි බලනවා. පසුගිය අවුරුදුවලට වඩා මේ අවුරුද්දේ විශාල සෙනඟක් ඉන්නවා. ඒ වගේම ගංගාරාමයේ ගලබඩ ඥානිස්සර හාමුදුරුවෝ ඉතාම හොඳට මේ උත්සව සංවිධානය කරනවා. උන්වහන්සේ අපේ ගමට ආඩම්බරයක්.සම්බුද්ධ ජයන්ති උත්සවය නිසා මෙදාපාර සැරසිලි වැඩියි. මිනිස්සු නිදහසේ ඇවිදිනවා. කාගෙත් හිතට බයක් නැහැ.අපේ රණවිරු පුතාලට, ජනාධිපතිතුමාට පිං සිද්ධවෙන්න අපි ඉතාම නිදහසේ ඉන්නවා. මේ තමයි සාමය. මේ තමයි සමගිය. මේ ඇවිත් ඉන්න සෙනඟ අතර සිංහල බෞද්ධ අය පමණක් නොවෙයි හින්දු මුස්ලිම් ක්‍රිස්තියානි අයත් ඉන්නවා. ප්‍රේමා රණසිංහ හා ලෝරන්ස් ඒබ්‍රහම් යුවළ අප සමඟ පැවැසුවේ හදපිරි සතුටිනි.මොරටුව, හලාවත ආදි ප්‍රදේශවලින් කතෝලික ජනතාව ද කිසිදු භේදයක් නැතිව වෙසක් බලන්නට කොළඹ නගරයට පැමිණියහ.වෙසක් පහන් කූඩුවලට අමතරව වසර ගණනාවක් පුරා ඉදිකැරෙන තොරණ ද වෙනදාටත් වඩා හැඩට වැඩට ඉදිකර තිබිණි. ඒ අතර කොටුව තොටළඟ, පෑලියගොඩ, නවලෝක, රාජගිරිය, බොරැල්ල, දෙමටගොඩ, පැපිලියාන, පිළියන්දල, කොට්ටාව යනාදි ප්‍රදේශවල තොරණ ඉදිවී තිබිණි.ප්‍රේමවතිවෙසක් කලාපවල සැරිසරා ඇතිවන වෙහෙස නිවා ගැනීමට තැන තැන ඇති බංකු මත පඩිපේලි මත වාඩි වී සැදැහැවතුන් ගිමන් හරිති. මේ මව සහ දියණිය අපට හමුවූයේ ද එසේ ගිමන් හරිමින් සිටි මොහොතකදිය.”මම චාමිකා. මේ අපේ අම්මා. අපේ ගම ගලෙන්බිඳුණු වැව. වෙසක් බලන්න කොළඹට ඇවිත් දවස් තුනක් වෙනවා. වෙසක් පෝය දවසේ කැළණි විහාරයේ සිල් ගත්තා. තාත්තාත් අපි එක්ක ආවා. අදත් කොළඹ ඇවිදලා වෙසක් සිරි සර නරඹලා රෑ බස් එකේ ගමට යන්න පිටත් වෙනවා. ඉස්සර නම් අපි මෙහෙම කොළඹ එන්න බයයි.” චමිලාගේ කතාවට ඇගේ මව ප්‍රේමවති ද එක්වූවාය.”දරුවෝ පොඩි කාලේ අපි කොළඹ වෙසක් බලන්න ආවේ නැහැ. දැන් අපේ දරුවෝ ලොකුයි. බයක් සැකක් නැතිව නගරයේ යන්න එන්න පුළුවන්.”විවිධ ප්‍රදේශවලින් පැමිණි ජනතාව අතරට මහා සංඝරත්නයද එක්ව සිටියහ. කුඩා සාමණේර හිමිවරුන්ට සම්බුද්ධÀව ජයන්ති මංගල්‍යයේ අසිරිය පෙන්වීමට පැමිණි ගමන පිළිබඳව අපට පැවසුවේ යක්කල හැවනිවල විවේකාරාම වාසී අඹගස්පිටියේ විජිතානන්ද ස්වාමින් වහන්සේය.චම්පිකාඅපේ විහාරස්ථානයේ වැඩ වාසය කරන කුඩා හිමිවරු දොළොස් නමක් මා සමඟ පැමිණියා. මිනිසුන් තුළ හොඳ උද්යෝගයක් තියෙන බව පේනවා. යුද්ධය නිමා වූ නිසා තමයි අද අපිට මෙසේ සම්බුද්ධව ජයන්තිය නිදහසේ සමරන්න අවස්ථාව ලැබුණේ. අපිට මේ රටේ නිදහසේ ඉන්නට අවස්ථාව උදාකර දීම ගැන ජනාධිපතිතුමාට ස්තුතිවන්ත විය යුතුයි.පෙහෙවස් සමාදන්වබෞද්ධයන් කා තුළත් ඇත්තේ උද්යෝගයකි. ඔවුහු සම්බුද්ධÀව ජයන්තිය සැමරීමට පෙළ ගැසුණහ. වෙසක් සැරසිලි නිර්මාණවලට මුල්තැනක් හිමිවීම විශේෂත්වයකි. එමෙන්ම වෙසක් පෝදා ගම්බද විහාරස්ථානවලද විශාල වශයෙන් ජනතාව පෙහෙවස් සමාදන් වූහ. ජනතාව පිළිවෙතින් පෙළ ගැසෙන්නට සූදානම් වූ අතර ඔවුහු සිත සනසා ගැනීමට ද රටේ සංස්කෘතියට මුල්තැන දෙමින් බෞද්ධ නිර්මාණ කලාවන් ඇගැයීමට ද පෙරටම පැමිණියහ.ප්‍රේමා රණසිංහ ලෝරන්ස් ඒබ්‍රහම් යුවලබෞද්ධාලෝක වෙසක් කලාපයේදි අපට හමුවූ අහමඩ් නම් කඩල වෙළෙන්දා පැවැසුවේ, එක්දහස් නවසිය අනූව අවුරුද්දේ සිට තමා වෙසක් උත්සවයට කඩල වෙළෙඳාම් කරන බවයි. යුද්ධෙ කාලෙ මිනිස්සු බයෙන් බයෙන් ආවා ගියා. දැන් එහෙම නෙමෙයි. මිනිස්සු ඇවිල්ලා වෙසක් සිරි බලමින් හුඟ වෙලාවක් රැඳිලා ඉන්නවා. මේ දවස්වල පුදුම මාර්ග තදබදයක් තිබුණේ.නිවහල් සිතිවිලිවසර 30 ක් පැවැති යුද්ධය නිමාවී දැන් අපි නිවහල් රටක නිවහල් වැසියෝය. උතුම් වූ සද්ධර්මය ලෝකයේ සුරක්ෂිතව පවතින එකම රට ශ්‍රී ලංකාවය. අපිට යුතුකමක් හා වගකීමක් ඇත.ඒ බුදුන් වහන්සේගේ ධර්මය ආරක්ෂා කිරීමය. සම්බුද්ධත්වයෙන් දෙදහස් හයසිය වසරක් පිරෙන වකවානුවේ අප කළ යුත්තේ නිර්මල බුදු දහම ආරක්ෂා වන අයුරින් අපේ ජීවිත හැඩගස්වා ගැනීම නොවේද? විද්‍යාව සමඟ ඉදිරියට ගිය ද මිනිසා සිතුම් පැතුම් ගුණ ධර්මවලින් යහපත් විය යුතුය.ජීවිතයේ සැනසිල්ල, තැන්පත් බව ඇත්තේ එවිටය. බුදුන් වහන්සේ පෙන්වා දුන් නිවැරැදි මාර්ගයේ ගමන් කිරීමත් අඩුම වශයෙන් පංච ශීලය හෝ ආරක්‍ෂා කරන්නේ නම් අපි උතුම් සම්බුද්ධÀව ජයන්තියට පිළිවෙතින් පෙළගැසුණා වන්නෙමු.ඡායාරූප – රංජිත් අසංක ඉසවිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=af1105225</link>
    <topic>මැදි විදුහලකින් බිහි වූ මෙරට ප්‍රථම අගවිනිසුරුවරිය</topic>
    <author>කේ.සී.ජේ. රත්නායක</author>
    <content>ආචාර්ය ශිරාණි බණ්ඩාරනායක; ශ්‍රී ලංකාවේ පළමුවැනි අගවිනිසුරුවරිය ලෙස ඉකුත් මැයි 18 දා දිවුරුම් දුන්නාය. ඒ සමඟ ම ඇය දකුණු ආසියාවේ ප්‍රථම අගවිනිසුරුවරිය වශයෙන් ද ඉතිහාසගත වන්නීය. ඉන්දියාව, බංග්ලාදේශය යන රටවල ශ්‍රේෂ්ඨාධිකරණයේ විනිසුරුවරියන් සිටිනමුත් අපේ කලාපයේ එකම රටකින්වත් මෙතෙක් අගවිනිසුරුවරියක් බිහි වී නැත. ඇතැම් විට ආචාර්ය ශිරාණි බණ්ඩාරනායක; සමස්ත ආසියාවේම ප්‍රථම අගවිනිසුරුවරිය ලෙස වාර්තා වීමට ද ඉඩ තිබේ.කෙසේ වෙතත් මෙහි එකම විශේෂත්වය; අගවිනිසුරු පදවියට කාන්තාවක පත්වීම පමණක් නොවේ. කොළඹින් බැහැර ග්‍රාමීය ප්‍රදේශයක මධ්‍ය මහා විද්‍යාලයකින් විශ්ව විද්‍යාල ප්‍රවේශය ලබා පසුව ශ්‍රී ලංකාවේ අගවිනිසුරු පදවියට පත් වූ මුල් ම පුද්ගලයා ලෙස ද ආචාර්ය ශිරාණි බණ්ඩාරනායක ඉතිහාසයට එක් වන්නීය. ඇය ප්‍රාථමික හා ද්වීතිය අධ්‍යාපනය ලබා ඇත්තේ ග්‍රාමීය පාසල්වලිනි. ඒ ද එක පාසලකින් නොව පාසල් කිහිපයකිනි.අගවිනිසුරුවරිය ගේ පියා; විල්සන් බණ්ඩාරනායක - විදුහල්පතිවරයෙකි. පසුව ඔහු පළාත් අධ්‍යාපන අධ්‍යක්ෂවරයකු ලෙස ද ක්‍රියා කෙළේය. ඇගේ මවගේ නම ෆ්ලෝරා බණ්ඩාරනායකය. වෘත්තියෙන් පුහුණු ඉංගී‍්‍රසි ගුරුවරියක වූ ඇය සංගීත විෂය සම්බන්ධයෙන් ද දස්කම් පෑවාය. මවු-පිය දෙදෙනා ම ගුරුවරුන් වීම ඇයට විශාල වාසනාවක් වන්නට ඇත. එහෙත් ඇතැම් විටෙක එය ගැටලුවක් වූවා වන්නට ද බැරි නැත. පියාට කාලයෙන් කාලයට ස්ථාන මාරු ලැබෙයි. ඒ සෑම විටෙකම කුඩා ශිරාණි ශිෂ්‍යාව ද පියා සමඟ පාසලෙන් පාසලට මාරු වූවාය. 1962 - 65 දක්වා ඇය ප්‍රාථමික අධ්‍යාපනය ලබා ඇත්තේ ගිනිගත්හේන ප්‍රාථමික විදුහලෙනි.අනතුරුව කෑගල්ල බාලිකා විද්‍යාලය, තෝලංගමුව ප්‍රාථමික විද්‍යාලය, සහ අනුරාධපුර මධ්‍ය මහා විද්‍යාලය ඇතුළු පාසල් ගණනාවකින් අධ්‍යාපනය ලැබීමට ඇයට සිදු වූවා ය. ඇගේ උපන් ගම කුරුණෑගලය. කුරුණෑගල මලියදේව පිරිමි විද්‍යාලයෙන් බිහි වූ ප්‍රථම උපාධිධාරියා වන්නේ ද විල්සන් බණ්ඩාරනායක මහතාය. 1958 වසරේ බක්මහ මංගල්‍යය මැද උපදින ‘උපතිස්ස අතපත්තු බණ්ඩාරනායක වාසල මුදියන්සේ රාළහාමිලා ගේ ශිරාණි අන්ශුමාලා බණ්ඩාරනායක’ දැරිය ද සිය පියා මෙන් හා ඇත්තෙන් ම පියාටත් වඩා අධ්‍යාපන ක්ෂේත්‍රයේ වාර්තා පිට වාර්තා තබන්නට සමත් වන්නීය.අනුරපුරෙන් නීති පීඨයට1976 වසරේදී අනුරාධපුර මධ්‍ය මහා විද්‍යාලයෙන් අ.පො.ස. උසස් ;පළ විභාගයට පෙනී සිටි ඈ ඊළඟට ඇතුළු වන්නේ කොළඹ විශ්ව විද්‍යාලයේ නීති පීඨයටය. ඇය 1980 දී නීති උපාධිය දිනා ගනු ලබන්නේ දෙවන පන්තියේ ඉහළ පෙළ ගෞරව සමාර්ථයක් සහිතවය. ඉන් පසුව ඇය ආචාර්ය උපාධිය ලබා ගන්නේ ද ඉතිහාසයට එක් වෙමිනි. ඒ නීතිය පිළිබඳව විදේශීය විශ්ව විද්‍යාලයකින් ආචාර්ය උපාධියක් ලබා ගත් පළමුවැනි ශ්‍රී ලාංකේය කාන්තාව බවට පත් වෙමිනි. ඇය මේ උපාධිය දිනා ගත්තේ ලන්ඩන් විශ්ව විද්‍යාලයෙනි. ඒ 1996 දීය.ඊට පෙර 1983 දී කොළඹ විශ්ව විද්‍යාලයෙන් දර්ශනපති උපාධිය ද ලබා ගත් ඇය ශ්‍රේෂ්ඨාධිකරණයේ නීතිඥවරියක ලෙස දිවුරුම් දුන්නා ය. එහෙත් ඇය වෘත්තීය මට්ටමින් නීති ක්ෂේත්‍රය සමඟ සම්බන්ධ වන්නේ 1981 වසරේ සිටමය. ආරාධිත කථිකාචාර්යවරියක ලෙස කොළඹ විශ්ව විද්‍යාලයේ නීති පීඨයට සම්බන්ධ වන ඇය පියවරෙන් පියවර තම කුසලතා හා වෘත්තීය සුදුසුකම් ඉහළ නංවා ගනිමින් සිටින අතරතුර 1987 දී නීති දෙපාර්තමේන්තුවේ ප්‍රධානියා ලෙසට ද අනතුරුව පීඨාධිපතිනිය ලෙස ද අවස්ථා කිහිපයකදී ක්‍රියා කළා ය.මේ අතරතුර කාලයේදී ජාතික හා අන්තර්ජාතික ශිෂ්‍යත්ව ගණනාවක් දිනා ගැනීමට සමත් වූ ඇය කෙමෙන් කෙමෙන් නීති ක්ෂේත්‍රයේ අද්වීතිය විශාරදවරියක ලෙස තවදුරටත් ඉහළ නඟිමින් වුන්නාය. මේ අධ්‍යයනමය පියගැට පෙළෙහි තවත් සුවිශේෂ අවස්ථාවක් වන්නේ ආචාර්ය ශිරාණි බණ්ඩාරනායක කොළඹ විශ්ව විද්‍යාලයේ නීති පීඨයේ පීඨාධිපතිනිය ලෙස පත් වීමය. එය සිදු වන්නේ 1992 වසරේදීය. මෙයින් අනතුරුව කොළඹ විශ්ව විද්‍යාලයේ වැඩ බලන උපකුලපතිවරිය ලෙස ද ඈ අවස්ථා ගණනාවක ක්‍රියා කළාය.ඈ කිසි විටෙක තනතුරු පසුපස හඹා නොගිය මුත් පුදුමයට හා වාසනාවට උසස් තනතුරු හා වරප්‍රසාද ගණනාවක් එක විට ඇය වෙත ළඟා විය. ශ්‍රී ලංකා මානව හිමිකම් කොමිෂන් සභාව, වෙනත් විශ්ව විද්‍යාල ඇතුළු ආයතන ගණනාවක විවිධාකාර තනතුරු හා වෘත්තීයමය වගකීම් රැසකට උර දුන් ඈ ඒ සෑම තැනෙකදීම පළ කළේ කෙනෙකු මවිත කරවනසුලු ඉවසීමෙන් යුත් විචක්ෂණශීලීභාවයකි. කොළඹ විශ්ව විද්‍යාලයේ නීති පීඨයේ සේවයට එක් වී වසර 16 ක් ගත වී තිබියදී ඇගේ පෞද්ගලික ජීවිතයේ මෙන්ම ශ්‍රී ලාංකේය නීති ක්ෂේත්‍රයේ ද මහත් පෙරළියකට මුල පුරමින් 1996 ඔක්තෝබර් මාසයේදී ඇය උපරිමාධිකරණයේ විනිසුරුවරියක ලෙස පත්වීම් ලැබුවා ය.“නෙවිල් සමරකෝන් මහතා අගවිනිසුරු ධූරයට පත් කළාට පසුව එවැනි දෙයක් දකින්නට ලැබුණේ ශිරාණි බණ්ඩාරනායක මැතිනිය උපරිමාධිකරණයේ විනිසුරුවරියක ලෙස පත් කිරීමයි. එවැනි සම්ප්‍රදායයන් ලෝකයේ බොහෝ තැන්වල දකින්න ලැබෙනවා. අධ්‍යාපනමය පදනමක් මතයි එම පත්වීම කෙරුණේ. එතුමිය ශ්‍රී ලංකාවේ නීති ඉතිහාසයේ සුවිශේෂ වාර්තා රාශියකට උරුමකම් කියන ඉහළම පෙළේ නීති විශාරදවරියක්. අනික් පැත්තෙන් අතිශයින් ම ඍජු හා ස්වාධීන ක්‍රියා පටිපාටියක් අනුගමනය කළ එතුමිය එක් අවස්ථාවකදී අධිකරණ සේවා කොමිෂන් සභාවෙන් පවා ඉල්ලා අස්වුණේ ඒ ස්වාධීන ඍජු භාවය අගය කිරීමේ ප්‍රතිඵලයක් හැටියටයි.ජීවත්වීමේ අයිතිය ශ්‍රී ලංකා ආණ්ඩුක්‍රම ව්‍යවස්ථාවෙන් පිළිඅරගෙන නැති නමුත් විවිධ අවස්ථාවලදී නීතිය විවරණය කිරීමේ දී එතුමිය ශ්‍රේෂ්ඨ කාර්ය භාරයක් ඉටු කළා. ශ්‍රේෂ්ඨාධිකරණයේ මූලිකම කටයුත්ත වන්නේ නීතිය විවරණය කිරීමයි. එහිදී අධ්‍යාපනමය පැත්තෙන් නීති විශාරදවරියක එක්ව සිටීම ඉතා සාධනීය ලකුණක්. අද ආචාර්ය ශිරාණි බණ්ඩාරනායක මැතිනිය ශ්‍රී ලංකාවේ පළමුවැනි අගවිනිසුරුවරිය හැටියට පත්වීම ඓතිහාසික අවස්ථාවක් හැටියටයි මම දකින්නේ...” කොළඹ විශ්වවිද්‍යාලයේ නීති පීඨයේ ජ්‍යෙෂ්ඨ කථිකාචාර්ය ආචාර්ය ප්‍රතිභා මහානාම මේ සිද්ධිය දකින්නේ ඒ ආකාරයෙනි.ප්‍රථම ශ්‍රේෂ්ඨාධිකරණ විනිසුරුවරියකෙසේ වෙතත් ආචාර්ය ශිරාණි බණ්ඩාරනායක 1996 දී ශ්‍රේෂ්ඨාධිකරණයේ විනිසුරුවරියක ලෙස පත් වන්නේ තවත් වාර්තාවන් කිහිපයක් ඉතිහාසයට එක් කරවමිනි. ලාබාල වයස හා ආචාර්ය උපාධියක් ලත් ප්‍රථම ශ්‍රේෂ්ඨාධිකරණ විනිසුරුවරිය වන්නේ ඇයයි. ඒ වනවිට ඇගේ වයස අවුරුදු 38 කි. මීටත් අමතරව ආචාර්ය එච්.ඩී. තම්බයියා, ආචාර්ය සී.ජී. වීරමන්ත්‍රී ආචාර්ය ඒ.ආර්.බී. අමරසිංහ යන ශ්‍රේෂ්ඨාධිකරණ විනිසුරුවන් ගෙන් පසුව ආචාර්ය උපාධියක් සහිත සිව් වැනි ශ්‍රේෂ්ඨාධිකරණ විනිසුරු ධූරය දරා ඇත්තේ ද ආචාර්ය ශිරාණි බණ්ඩාරනායකය. එහෙත් වයස අතින් ඇය ඒ සියල්ලන්ටම වඩා ලා බාල වන්නීය. පුරා වසර 15 ක් ශ්‍රේෂ්ඨාධිකරණයේ විනිසුරුවරියක ලෙස ක්‍රියා කරමින් සිටි ඈ මේ වනවිට උපරිමාධිකරණයේ සිටින ජ්‍යෙෂ්ඨතම විනිසුරුවරිය බවට ද පත්ව සිටින්නී ය.මෙවරත් සිදුවූයේ තනතුර ඈ සොයා ඇගේ ළඟටම පැමිණීම ය. අසඩක් නම් විකාරරූපී විනිසුරුගේ චරිතය හමුවන හුණුවටයේ කතාව නාට්‍යයේ එන පරිදි“දෙයක් වේ නම් යම් සුදුස්සාටමඅයිති විය යුතු” යන සුප්‍රකට වැකිය මෙහිදී මොනවට කාර්ය සිද්ධ වී තිබේ. මෙරට නීති ක්ෂේත්‍රයේ ජ්‍යෙෂ්ඨතම හා නමක් දිනූ වෘත්තිකයන් බොහෝ දෙනෙකු එක හෙළා පිළිගනු ලබන එක් දෙයක් නම්; ආචාර්ය ශිරාණි බණ්ඩාරනායක ශ්‍රේෂ්ඨාධිකරණයේ ක්‍රියා කිරීමේදී එහි ස්වාධීනත්වය, ගරුත්වය සහ තම වෘත්තිය විශාරද නිපුණතාව අවියෝජනීය ලෙස පිළිඹිබු කළ බවයි. එය ද එක්තරා අතකින් ගත් කළ එය මහත් භාග්‍යයක් වන්නේ ය.ඇතැමුන් නීතිය ද බලය ද යුක්තිය ද තමන් ම වන්නේ ය යන උද්ධච්ඡ මානයෙන් පෙළී කළ ක්‍රියාවන් හේතුවෙන් තමන් දැරූ ධූරය මෙන් ම තමා ද පිරිහුනේ ය. එහෙත් ආචාර්ය ශිරාණි බණ්ඩාරනායක මෙරට හා දකුණු ආසියාවේ ප්‍රථම අග විනිසුරුවරිය ලෙස පත් වන්නේ කිසිවකුට කිසිවක් කිව නොහැකි අනන්‍ය සාධාරණ පසුබිමක ය.ඇය මීට පෙර අවස්ථා එකොළහක දී වැඩ බලන අග විනිසුරු ධූරයේ ක්‍රියා කළා ය. එහි උච්ඡතම අවස්ථාව වන්නේ මහින්ද රාජපක්ෂ ජනාධිපතිතුමා විසින් ඇය මෙරට පළමුවැනි අගවිනිසුරුවරිය ලෙස පත් කරනු ලැබීමයි. 1960 දී ලෝකයේ පළමු අගමැතිවරිය ශ්‍රී ලංකාවෙන් බිහිවූ පසු ඒ හා සමාන දෙවැනි සිද්ධිය ලෙස ඉතිහාස ගත වන්නේ ද ආචාර්ය ශිරාණි බණ්ඩාරනායක මෙරට ප්‍රථම අග විනිසුරුවරිය බවට පත් වීම ය.“ඇය ගෞරවණීයයි. ඒ වගේ ම නිහතමානී ගුණයෙන් අනූන කාන්තාවකි. ඉවසීම හා වෘත්තීය කුසලතාව, නිපුණතාව අතින් එතුමිය අතිවිශිෂ්ට චරිතයකි. එතුමිය මේ අති උසස් ධූරය දක්වා ආ ගමන සුව පහසු එකක් නොවන බවත් අපි දන්නවා...” කොළඹ නීති පීඨයේ ජ්‍යෙෂ්ඨයෝ සහ මෙරට නීති ක්ෂේත්‍රයේ ප්‍රවීණයෝ එසේ මත පළ කරති.ඓතිහාසික පත් කිරීමක්කෙනෙකු අමනාප නොවිය යුතු එහෙත් පිළිගත යුතු එක් කරුණක් ද සඳහන් කළ යුතුවේ. මෙරට ඇතැම් තැන්වල ඉහළ තානාන්තරවලට පත් කිරීමේ දී ඔහු ගේ හෝ ඇයගේ පවුලේ අනුහස, උගත් පාසල - දේශපාලනය හා වෙනත් පරිබාහිර කාරණා මුල් කොට ගැනීමේ ක්‍රමයක් තිබිණි. එහෙත් අද පවුලේ අනුහස, පාසලේ තේජස, දේශපාලනය යනාදී කිසිවක් ම නොතකා මෙරට ඕනෑම උසස් තානාන්තරයකට ඕනෑම පුරවැසියකුට ගමන් කිරීම සඳහා ඇති ඉඩ හා ප්‍රස්ථාව පවතින බව මේ කීර්තිමත් හා ඓතිහාසික පත් කිරීමෙන් නැවත වරක් ලොව හමුවේ සනාථ වන්නේ ය.යුක්තිය පසිඳලන තැන උච්ඡස්ථානයෙහි අසුන් ගන්නා ආචාර්ය ශිරාණි බණ්ඩාරනායක අගවිනිසුරුතුමිය; නිවසේ දී කරුණාබර මාතාවකි. සෙනෙහබර බිරිඳකි. ක්‍රිකට් ක්‍රීඩකයකු හා මෙරට ව්‍යාපාර කළමනාකරණ ක්ෂේත්‍රයේ නමක් දිනූ ප්‍රදීප් කාරියවසම් මහතා ඇගේ සැමියා ය. ඔහු මේ වනවිට ජාතික ඉතිරි කිරීමේ බැංකුවේ සභාපතිවරයා ය. මේ දෙපළ ගේ එකම පුත්‍රයා ශවීන් බණ්ඩාරනායක කාරියවසම් ය. ඔහු පරිගණක විශේෂඥයකි. ආචාර්ය ශිරාණි බණ්ඩාරනායකගේ එකම සොහොයුරිය වන රේණුකා බණ්ඩාරනායක ද ඉංජිනේරුවරියකි.නීතියේ ලාංඡනය රෙදි කඩකින් දෑස් වසාගත් කාන්තාවකි. ඇගේ එක් අතක සමබර තරාදියකි. අනිත් අතෙහි කඩුවකි. අයුක්තිය මැඬ යුක්තිය පසිඳලීම එහි අර්ථය වන්නේ ය. දැන් ශ්‍රී ලංකාවේ අධිකරණ ක්ෂේත්‍රයේ අග්‍රස්ථානයෙහි කටයුතු කරනුයේ කාන්තාවකි. එය මෙරට අධිකරණ ක්ෂේත්‍රයේ පෙරටුගාමී කඩඉම් ලක්ෂයක් වනු ඇතැයි බොහෝ දෙනා විශ්වාස කරති.අධිකරණය අත්‍යන්තයෙන් ම ගෞරවණීය වන්නේ ය. එහෙත් ගෞරවණීය යන්න හා පුහු මහන්තත්වය අතර කිසිම සමානකමක් නැත. අධිකරණය අත්‍යන්තයෙන්ම ස්වාධීන වන්නේ ය. එමෙන් ම යුක්තිය පසිඳලන ඇත්තෝ ද ඒ නීතියට යටත් වෙති. අධිකරණය යුක්තිය දානය කරන්නේ ය.එය පොදු ජනතාවට ගොරවන පුප්පන සහ ඔවුන් රස්තියාදු කරවන තැනක් නොවන්නේ ය. පරමාදර්ශී අර්ථයෙන් බොහෝ දෙනා කල්පනා කරනුයේ එසේ ය. ආචාර්ය ශිරාණි බණ්ඩාරනායක අගවිනිසුරුවරිය ගේ යුගයේ මෙරට අධිකරණ ක්ෂේත්‍රය කුමන නව මං ගනු ඇත්ද යනු අන් කවරදාටත් වඩා බොහෝ දෙනා බලා සිටිති.කේ.සී.ජේ. රත්නායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=af1105223</link>
    <topic>යෝජිත විශ්‍රාම වැටුපෙන් කිසිදු සේවක අයිතිවාසිකමකට හානියක් නෑ</topic>
    <author>සංවාද සටහන චන්දන බණ්ඩාර ඡායාරූප - සුදම් ගුණසිංහ</author>
    <content>ජ්‍යෙෂ්ඨ අමාත්‍ය ලේකම් මහින්ද මඩිහහේවා* පෞද්ගලික අංශයේ සේවකයන් සඳහා යෝජනා කර තිබෙන විශ්‍රාම වැටුප් ක්‍රමය කඩිමුඩියේ ඉදිරිපත් කර තිබෙන්නේ ඇයි?මේ විශ්‍රාම වැටුප් ක්‍රමය ගැන නොදන්නා අයයි එහෙම කියන්නේ. මේ ගැන මුලින් ම සාකච්ඡා වී තිබුණේ 1980 දශකයේ. ලංකාවේ මේ වෙනවිට ශ්‍රම බලකාය ලක්ෂ 85 යි. රාජ්‍ය සේවකයෝ ලක්ෂ 12 යි. පෞද්ගලික අංශයේ සේවකයෝ ලක්ෂ 55 යි. ඔවුන් විශ්‍රාම වයසට ගිය පසු ඔවුන්ට ලැබෙන්නේ සේවක අර්ථ සාධක අරමුදල සහ සේවක භාර අරමුදල පමණයි. ඒ හැර ඔවුන්ට දීර්ඝකාලීන ආදායම් මාර්ග නැහැ. ඒ වගේ ම ඔවුන්ට මාස් පතා ජීවත් වීමේ ක්‍රමයක් නැහැ. 1994 දී පොදුජන එක්සත් පෙරමුණ රජයේත් අරමුණක් තිබුණා පෞද්ගලික අංශයට විශ්‍රාම වැටුපක් ලබාදෙන්න. 1994 සිට 1997 දක්වා වත්මන් ජනාධිපතිතුමා කම්කරු ඇමැතිව සිටියදී ජාතික කම්කරු උපදේශන සභාවට මෙවැනි යෝජනාවක් කර තිබුණා. නමුත් ජනාධිපතිතුමා මෙවර මැයි දිනයේ දී මෙය ක්‍රියාත්මක කරන්න හැදුවේ. එතුමා කළේ මෙය කඩිනම් කිරීමක් පමණයි. නැතිව මෙය කඩිමුඩියේ ඉදිරිපත් කළ විශ්‍රාම වැටුප් යෝජනාවක් නෙමෙයි.* ඔබේ දැනීමේ හැටියට මේ නව විශ්‍රාම වැටුප් යෝජනාවලිය සැකසීමේදී වෙනත් රටවල පෞද්ගලික අංශ සේවක විශ්‍රාම වැටුප් ක්‍රම ගැන අධ්‍යයනය කර තිබෙනවාද?පැහැදිලිව ම මා දන්නවා ජාතික කම්කරු උපදේශන සභාව තුළ දැනට වසරකට පමණ සිට ඒ ගැන අධ්‍යයනය කර තිබුණා. අපේ කලාපයේ රටවල විශ්‍රාම වැටුප් ක්‍රම සහ වෙනත් රටවල විශ්‍රාම වැටුප් ක්‍රම ගැන අධ්‍යයනය කර තිබෙනවා. ජාතික කම්කරු උපදේශන සභාවට මෙරට ප්‍රධාන පෙළේ වෘත්තිය සමිති, සේව්‍ය ආයතන සහ රාජ්‍ය ආයතන නියෝජනය වෙනවා. එම උපදේශන සභාව මාසයකට වරක් කම්කරු ඇමැතිවරයා හමුවී සාකච්ඡා පවත්වනවා.කෙසේ වෙතත් ඇතැම් වෘත්තිය සමිති චෝදනා කරනවා පෞද්ගලික විශ්‍රාම වැටුප් ක්‍රමය දැනට වසර ගණනාවකට පෙර ක්‍රියාත්මක කළ යුතුව තිබූ බවට?1975 අංක 05 දරණ පනත නිසා පෞද්ගලික අංශයට විශ්‍රාම වැටුප් ලබා දීමට බාධාවක් තිබුණා. නමුත් 2009 දී එම පනත සංශෝධනය කර තිබෙනවා. එම නිසා පෞද්ගලික අංශයට විශ්‍රාම වැටුපක් දීමට තිබූ බාධාව ඉවත් වුණා. ඒ වගේ ම මෙවර 2011 අය වැයෙන් සේවකයන්ට විශේෂ සහනයක් දී තිබෙනවා. එනම් විශ්‍රාම යාමේදී ලැබෙන අරමුදල් සඳහා බදු සම්පූර්ණයෙන් ම ඉවත් කර තිබෙනවා.* කෙසේ වෙතත් නින්දෙන් ඇහැරිලා වගේ ආණ්ඩුව විශ්‍රාම වැටුප් ක්‍රමය ක්‍රියාත්මක කිරීමට සැරසෙන්නේ ප්‍රෝඩාකාරී ලෙස කියලා චෝදනා නැඟෙනවා?මා වසර ගණනාවක් කම්කරු කොමසාරිස් ලෙසත් කම්කරු අමාත්‍යාංශයේ ලේකම් ලෙසත් සේවය කළා. ඒ නිසා මා දන්නවා රටේ වියපත් ප්‍රජාව ගැන නිතර සමීක්ෂණ සිදු වෙනවා. මේ වනවිට රජය අනුමාන කරනවා. සමීක්ෂණ වාර්තා පදනම් කර ගනිමින් ඉදිරියේදී වයස අවුරුදු 60 වැඩි ජනගහනය ශීඝ්‍රයෙන් ඉහළ යන බවට. ඒ නිසා දැනට සිටින ජනගහනයෙන් සියයට 20 කට පමණයි විශ්‍රාම වැටුපක් තිබෙන්නේ. ඒ නිසා පෞද්ගලික අංශයේ විශ්‍රාම වැටුපේ අවශ්‍යතාව තවත් වැඩි වුණා. 2010 වෙන විට මෙරට ජීවිත අපේක්ෂා කාලය වසර 75 සහ 80 අතර තිාබෙන්නේ. එය 2050 වෙන විට වසර 81 ක් පමණ වෙනවා. ඊළඟට වෙනත් රටවලත් විරැකියා ප්‍රතිලාභ ක්‍රම තිබෙනවා. “ඩෝල්” කියන නාමයෙනුත් ඒවා ක්‍රියාත්මක වෙනවා. ඒ නිසා එවැනි ස්ථිර ආදායම් මාර්ග වැඩිහිටි ප්‍රජාවට ලැබෙන විට රජයට තිබෙන වැය බර අඩු වේවි.* 2011 මෙවර අයවැයෙන් යෝජනා කර ඇති විශ්‍රාම වැටුප් යෝජනා ක්‍රම වල සුවිශේෂිතාවය කුමක්ද?එවැනි විශ්‍රාම වැටුප් ක්‍රම තුනක් ගැන 2011 අය වැයේ සඳහන් වෙනවා. එනම් මුලින් ම සේවා නියුක්තිකයන්ගේ විශ්‍රාම වැටුප් අරමුදල දෙවැන්න විදේශ සේවා නියුක්තිකයන්ගේ විශ්‍රාම වැටුප් අරමුදල. තෙවැන්න තමයි ස්වයං රැකියා නියුක්තිකයන්ගේ විශ්‍රාම වැටුප් අරමුදල.* පෞද්ගලික අංශයේ විශ්‍රාම වැටුප් ක්‍රමය සඳහා අරමුදල් සපයා ගැනීම පිළිබඳව රජයට චෝදනා නැඟෙනවා?මේ විශ්‍රාම වැටුප් ක්‍රමය පරිපාලනය කරන්නේ කම්කරු කොමසාරිස්වරයා. මූල්‍ය පරිපාලනය කරන්නේ ශ්‍රී ලංකා මහ බැංකුවයි. ඒ වගේ ම විශ්‍රාම වැටුප් අරමුදල සම්පූර්ණයෙන් ම විගණනයට ලක් කෙරෙනවා. වයස අවුරුදු 60 ලැබීමට පෙර වසර 10 ක් අඛණ්ඩව සේවය කරන, සේවක අර්ථසාධක අරමුදලට හිමිකම් කියන සියලුම පෞද්ගලික අංශ සේවකයින් මේ විශ්‍රාම වැටුප් ක්‍රමයට අයත් වෙනවා. මෙය දායක විශ්‍රාම වැටුප් ක්‍රමයක්. එහිදී සේවකයාගේ වැටුපෙන් සියයට 2 ක් සහ සේව්‍යයාගෙන් සියයට 2 ක් ගෙවිය යුතු වෙනවා. ඒ වගේ ම සේවකයාගේ පාරිතෝෂිතයෙන් සියයට 10 ක් විශ්‍රාම වැටුප් අරමුදලට බැර කළ යුතු වෙනවා. නමුත් දැන් සමහරුන්ගේ මිත්‍යා මතයක් තිබෙනවා සේවක අර්ථසාධක අරමුදල, සේවක භාරකාර අරමුදල සහ පාරිතෝෂිකය අහිමි වී යනවා කියලා. එහෙම වෙන්නේ නැහැ.* සේවකයකුගේ පාරිතෝෂික මුදලින් සියයට දහයක් කියන්නේ විශාල මුදලක් නේද?පාරිතෝෂිකය කියන්නේ අවසාන වැටුපෙන් සියයට 50 යි. එය සේවා වර්ෂයෙන් වැඩි කරලා ගෙවන්නේ. ඒ පාරිතෝෂිකයෙන් සියයට 10 යි විශ්‍රාම වැටුප් අරමුදලේ තමන්ගේ ගිණුමට යන්නේ. එය මාසිකව තමන්ට ලැබෙනවා.ඒ වගේ ම තමයි සේවක අර්ථසාධක අරමුදල අවසානයට ගෙවන විට එම මුදලින් සියයට දෙකක් විශ්‍රාම වැටුප් අරමුදලට බැර කළ යුතු වෙනවා. ඒ වගේ ම රජය විශ්‍රාම වැටුප් අරමුදල ආරම්භ කිරීමට බිලියන 1000 ක් ලබා දෙනවා.* සේවක අර්ථසාධක අරමුදලින් සියයට දෙකක් අය කර ගැනීමත් විශ්‍රාම වයසට යන සේවකයකුට ගැටලුවක් නේද?මෙහෙමයි. සේවක අර්ථ සාධක අරමුදලින් සියයට දෙකක් අය කර ගත්තාට ඒක වෙන කෙනෙකුට ලැබෙන්නේ නැහැ. එය ඔහුගේ හෝ ඇයගේ විශ්‍රාම වැටුප් අරමුදලට බැර වෙන්නේ. එම මුදල වෙනත් කෙනකුගේ ගිණුමට නෙමෙයි බැර වෙන්නේ අදාළ පුද්ගලයාගේ ගිණුමට පමණමයි. දැනට සේවක අර්ථසාධක අරමුදලේ අඛණ්ඩව ගෙවන මිලියන 2.5 ක ගිණුම් තිබෙනවා. ඒ මුදල්හි එක් එක් අයගේ ගිණුම වෙන වෙනම තිබෙනවා.ඒ නිසා පෞද්ගලික අංශ සේවකයන් තමන්ගේ අර්ථ සාධක අරමුදල නැති වෙනවා කියන අනවශ්‍ය බියක් ඇති කරගත යුතු නැහැ. සමහර පාර්ශ්වයන් මේ මොහොතේ මේ විශ්‍රාම වැටුප් ක්‍රමය නැති කර දැමීමට කුමන්ත්‍රණ කරනවා. එය කවුරුත් වටහා ගත යුතුයි.* පෞද්ගලික අංශයට ඉදිරිපත් කළ විශ්‍රාම වැටුප් ක්‍රමයේ සේවකයන්ට අවාසි සහගත කොන්දේසි තිබෙන බවට චෝදනා නැගෙනවා.මෙහෙමයි. මේ විශ්‍රාම වැටුප් යෝජනාවේ අඩුපාඩු තිබෙන බවට මේ වනවිට වෘත්තිය සමිති චෝදනා කරනවා. විශේෂයෙන් ම විශ්‍රාම වැටුප් හිමි සේවකයා මිය ගිය හොත් යැපෙන්නන්ට ඔහුගේ ගිණුමේ ඇති මුදලින් සියයට 60 යි ලැබෙන්නේ කියා තිබෙනවා. මෙවැනි කාරණා පිළිබඳව රජයට වෘත්තිය සමිති යෝජනා ඉදිරිපත් කර තිබෙනවා. මා හිතන්නේ ඉදිරියේ දී රජය සේවකයාට වාසි සහගත ලෙස සංශෝධන සහිතව මේ විශ්‍රාම වැටුප් ක්‍රමය ඉදිරිපත් කරාවි. අවසාන තීරණයක් ගෙන නොමැති නිසා මට වැඩි යමක් කිව නොහැකියි.* රාජ්‍ය සේවක විශ්‍රාම වැටුප සහ මේ යෝජිත විශ්‍රාම වැටුප අතර පවතින වෙනස්කම් මොනවාද?රාජ්‍ය සේවකයන්ට විශ්‍රාම වැටුප ලෙස ඔහුගේ හෝ ඇයගේ අවසාන වැටුපෙන් සියයට 85 ක් පමණ ලැබෙනවා. නමුත් මේ යෝජිත විශ්‍රාම වැටුපෙන් ලබාදෙන්නේ අවසාන වැටුපෙන් සියයට 25 - 35 අතර ප්‍රමාණයක්. එය ආරම්භයේ දී පමණයි. එය ක්‍රම ක්‍රමයෙන් එම ප්‍රතිශතය වැඩි වේවි. රාජ්‍ය සේවකයන්ට වැඩි ප්‍රතිශතයක් ලැබීමට හේතුව රාජ්‍ය සේවකයන් ලක්ෂ 12 යි සිටින්නේ. නමුත් පෞද්ගලික අංශ සේවකයන් ලක්ෂ 55 ක් සිටිනවා.* නව විශ්‍රාම වැටුප් ක්‍රමය සමඟම සේවකයන්ගේ පාරිතෝෂිකය අහිමි විය හැකි බවට මත පළ වෙනවා.නැහැ. එය අසත්‍යයක්. සේවකයකුට පාරිතෝෂික මුදල් හිමි වෙන්නේ සේවකයන් 15 කට වැඩි ආයතනයක වසර 5 ක් සේවය කළ අයකුට සේවා පාරිතෝෂිතය ලැබෙනවා. සේවකයකු විශ්‍රාම යනවිට ඔහුගේ වැටුපෙන් සියයට 50 ක් සේවා වර්ෂයෙන් වැඩි කර ලැබෙන මුදලින් සියයට දහයක් පමණයි විශ්‍රාම වැටුප් අරමුදලට බැර වෙන්නේ. ඒ හැර පාරිතෝෂිකය අහිමි වෙන්නේ නැහැ.* පාරිතෝෂිකය සේව්‍ය පක්ෂයට අහිමි කළ හැකි ද?වෙනත් පනතක තිබෙන නීතියක් නව පනතක් මගින් අහිමි වෙන්නේ නෑ. පනතේ ප්‍රතිපාදන අනුව සේවකයන්ට හිමි අයිතිවාසිකම නැති වෙන්නේ නැහැ. මේ නව විශ්‍රාමික වැටුප් ක්‍රමය ක්‍රියාත්මක වෙන විට ඊට උපදේශන සභාවක් පත් කෙරෙනවා. ඊට සේවකයන්, සේව්‍යයන් සහ රජය ඇතුළත් වෙනවා.* පෞද්ගලික අංශ විශ්‍රාම වැටුප් ක්‍රමයේ වැදගත්කම කුමක්ද?ඇත්ත වශයෙන් ම මේ වනවිට සේවකයකු විශ්‍රාම වයසට ගිය පසු ඔවුන් තමන්ගේ ඊ.ටී.එෆ් සහ ඊ.පී.එෆ්. මුදල් රැගෙන කරන්නේ දරුවන් දීගදීම, දරුවන්ට ඉඩකඩම් අරන් දීම වැනි කටයුතුයි. අවසානයේ විශ්‍රාම වයසේ සිටින සේවකයාගේ අතේ සතේ නැති වෙනවා. නමුත් ඔහුට හෝ ඇයට මාසිකව මුදලක් අතට ලැබෙනවා නම් ඔවුන් සුරක්ෂිතයි.* පෞද්ගලික අංශ සේවකයාගෙන් රජය එකතු කර ගන්නා මුදල් වල සුරක්ෂිතාව ගැන සහතික විය හැකි ද?පැහැදිලිවම රජය සහතික වෙනවා. අදාළ අරමුදල් බැංකු සහ සංචාරක ක්ෂේත්‍රයේ ආයෝජනය කරනවා. මහ බැංකුවේ මූල්‍ය මණ්ඩලය හොඳින් විමර්ශනය කළ පසුවයි කඩා නොවැටෙන ආයතනවල මේ මුදල් ආයෝජනය කරන්නේ. මේ විශ්‍රාම වැටුප් ක්‍රමය ඉදිරියට පවත්වාගෙන යාමට නම් මේ අරමුදලට වාර්ෂිකව ලාභාංශ ලැබී විශ්‍රාම වැටුප් අරමුදල තර විය යුතුයි. එම ලාභාංශ කොටස් සේවකයන්ගේ ගිණුමට බැර වෙනවා. ඒ නිසා ගැටලුවක් නැහැ.සංවාද සටහන චන්දන බණ්ඩාර ඡායාරූප - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=af1105228</link>
    <topic>භාවනා කරන අය සුපිරි පුද්ගලයන් වෙනවා</topic>
    <author/>
    <content>විසි එක් වැනි සියවසේ විද්‍යාඥයින් ප්‍රධාන වශයෙන් ගැටලු 10 ක් විසඳා ගැනීමට තීරණය කර තිබේ. විඥාණයේ ජීව විද්‍යාත්මක පසුබිම කුමක්දැයි සොයා බැලීම ඉන් එකකි. මේ ශත වර්ෂය නම් කොට ඇත්තේ ද මනස පිළිබඳ ශතවර්ෂය යනුවෙනි.භෞතික විද්‍යාව ඇතුළු බටහිර විද්‍යාවන්හි, මෙතෙක් කලක් මනස පිළිබඳ අවධානය යොමු වූයේ නැත. ශරීරයත්, ඊට අදාළ වූ මොළයත් පදනම් කරගෙන සිතුවිලි ඇති වීම, එක් එක් ක්‍රියාකාරකම්වලට ඇබ්බැහි වීම, හොඳ නරක තීරණය කිරීම ආදිය ජාන මඟින් සිදුවන ක්‍රියාවලියක් බව තීරණය කොට තිබුණි.තවමත් බටහිර විද්‍යාවේ විද්‍යාත්මක ක්‍රමය පදනම් වී තිබෙන්නේ කල්පිත නිගමන ක්‍රමයක් මතය. එනම් උපකරණ භාවිත කොට, අතට අසුවෙන, ඇසට පෙනෙන, ඉන්ද්‍රිය පහට ගෝචර වන දෙයින් සත්‍ය සෙවීම ය. විද්‍යාව(Science) යන්නෙහි තේරුම ද ගී‍්‍රක බසින් සත්‍ය සෙවීම යන්න ය.හේතුඵල න්‍යායඑහෙත්, සත්‍ය සෙවීම සඳහා මීට වඩා වෙනස් වූ ක්‍රමයක් වසර 2600 ට පෙර ලොව පහළ වූ බුදුරජාණන් වහන්සේ ඉදිරිපත් කළහ. ඒ හේතුඵල න්‍යාය ඉදිරිපත් කිරීමෙනි. එනම් ඕනෑම දෙයකට කිසියම් හේතුවක් තිබෙනවා යන්නය.විඥානය, හෙවත් ‘මනස’ භෞතික දේවලින් පරිබාහිර දෙයක් වශයෙන් පිළිගැනීමට අද විද්‍යාඥයින්ට සිදුව තිබේ. මනස ශරීරයෙන් පරිබාහිරව තිබෙන්නක් බවට මුලින් ම කරුණු ඉදිරිපත් කෙළේ ප්‍රංස ජාතික රේනේ ඩෙකාටස් (1556 – 1650) නැමැති වෛද්‍යවරයෙකි. අප හමුවට එන ප්‍රශ්නවලදී මනස පිළිබඳවත් අවධානය යොමු කළ යුතු බව එතෙක් බටහිර විද්‍යාව පිළිගෙන තිබුණේ නැත.එහෙත් තථාගතයන් වහන්සේ මනසට මුල්තැන දුන්නේ මීට අවුරුදු 2600 ට පෙර දී ය. ධම්ම පදයේ සඳහන් වන අන්දමට”මනො පුබ්බංගමා ධම්මාමනො සෙට්ඨා මනොමයා....”ආදී වශයෙන් සිතේ ඇතිවන කුසලා දී ධර්මයන්ට හෙවත් චෛතසිකයන්ට සිත අධිපති කොට ඇති බව උන්වහන්සේ පෙන්වා දුන්හ. බොහෝ කලකට පෙර, බුදු ඇසින් දුටු මේ සත්‍යතාව, විදු ඇසින් ග්‍රහණය කොට ඇත්තේ වර්තමානයේදීය. එහෙත්, මනස පිළිබඳ වූ තොරතුරු විමසීමේදී තවමත් අප සිටින්නේ සියයට අනූපහක් තරම අඳුරේ බව විද්‍යාඥයින් ගේ අදහසය.බටහිර, බුදු දහම පැතිරීම ආරම්භ වූයේ 1860 වසරේ දී ගුස්ටාප් පෙස්නර් නැමැත්තා විසින් ‘එලිමන්ට්ස් ඔෆ් සයිකොපිසික්ස්’ නම් ග්‍රන්ථය පළ කිරීමත් සමඟ ය. බාහිරින් යම් භෞතික සන්නිවේදනයක් ලබා දුන් පසු එය අපිට හැඟෙන්නේ කෙසේ ද, අත් දකින්නේ කෙසේද යන්න පිළිබඳ විග්‍රහයක් එහි දී සිදු කෙරිණි. සාමාන්‍යයෙන් බටහිර ජනතාව යමක් කී පමණින් පිළිගන්නා ස්වභාවයක් නැත. වත්මන්හි පෙරදිගද මේ තත්ත්වයට පත්වෙමින් තිබේ. මේ නිසා ඕනෑම කෙනකුට යම් දෙයක් අවබෝධ කරවීමට ‘විද්‍යාව‘ නම් වූ භාෂාව භාවිත කිරීමට සිදුව තිබේ.ආචාර්ය ආතර් සී. ක්ලාක් අනාගතය පිළිබඳ කළ ප්‍රකාශයකට අනුව 21 වැනි සියවස අවසානය වන විට විද්‍යාවෙන් කඩා දැමීමට නොහැකිව ඉතිරිවන එකම ආගම බුදු දහම බව සඳහන් වේ. අනාගතය ගැන ඔහු කළ බොහෝ ප්‍රකාශ නිවැරැදිය. සඳතරණය ඉන් එකකි. 21 වැනි ශත වර්ෂය අවසාන වන විට විද්‍යාත්මක දියුණුව හෝ ජානනික වෙනස් කිරීමක් හේතුකොට ගෙන ලොව දුරකථන ක්‍රමය නැති වී යන බව ඔහු ගේ තවත් ප්‍රකාශයකි.ඒ වෙනුවට සිතින් පණිවුඩ හුවමාරු කර ගැනීමේ ක්‍රමයක් සඳහන් කර තිබේ. මේ බුදු සමයේ සඳහන් වන පරචිත්ත විජානන ඥානය පිළිබඳ ඉඟියකි. මෙයින් කියැවෙන්නේ මේ ශත වර්ෂය අවසානයේදී විද්‍යාවේ දියුණුව මඟින් හෝ භාවනාව වැඩි දුරටත් භාවිත කිරීම මඟින් මිනිසාට පඤ්ච අභිඥා වෙත ළඟා වීමට හැකියාව ඇතිවන බවය. මේ අනාවැකිය සම්බන්ධව හොඳ ප්‍රවණතාවක් අද අපිට දකින්නට ලැබේ.EEG උපකරණය හා භාවනාවවිද්‍යාත්මක ක්‍රමයට අනුව උපකරණයකට හසුවූයේ නැතිනම් යමක් පිළිගන්නේ නැත. 1924 වර්ෂයේ දී හෑන්ස් බර්ගර් නම් ජර්මන් මනෝ වෛද්‍යවරයා ’EEG’ නම් උපකරණයක් සොයා ගත්තේ ය. ඒ මොළය ක්‍රියාත්මක වන විට ඇතිවන විදුලි සංඥා මැනීමේ උපකරණයකි. එහෙත් මේ සංඥා නිසි ලෙස සටහන් කිරීමේ ක්‍රමවේදයක් එකල තිබුණේ නැත. ‘ට්‍රපස්කොප්’ නම් වූ එම උපකරණය සොයා ගැනුණේ 1949 දී ය.ඉන්පසු මොළයේ තැන් තැන්වලින් එන සංඥා පරිගණක තිරයක දකිනවා සේ තිරයක් මත සටහන් වන ආකාරය නිරීක්‍ෂණය කිරීමට හැකි විය. ඉන්පසු ලොව පුරා ආරෝග්‍යශාලා බොහොමයක මොළයේ ඇතිවන ගෙඩි ආදිය සෙවීමට, ස්නායු ප්‍රශ්න පිළිබඳ සෙවීමට මෙම උපකරණය භාවිත කෙරුණි. මෙය හඳුන්වා දීමත් සමඟ සමහර වෛද්‍යවරු වෛද්‍ය විද්‍යාත්මක ගැටලුවලින් ඔබ්බට ගොස් මනස පිළිබඳ වැඩිදුර අධ්‍යයනය කිරීමට මේ උපකරණය යොදා ගත්හ. විශේෂයෙන්ම 90 දශකයෙන් පසු මේ පිළිබඳ වැඩි අවධානයක් යොමු කෙරිණි.’රිචඩ් ඩේවිඩ්සන්’ නම් ඇමෙරිකා විද්‍යාඥයා තායිලන්තයේ භාවනානුයෝගීව සිටි ටිබෙටයේ ලාමවරුන් ඇමෙරිකාවට වැඩමවා භාවනා කිරීමට සැලැස්විය. භාවනා කරන අතර ’EEG’ උපකරණය මොළයට සම්බන්ධ කොට විවිධ පර්යේෂණ කළේය. භාවනාව මඟින් මොළයේ සෛල වර්ධනය කළ හැකි බව මේ පර්යේෂණවලින් හෙළි විය. මෙතෙක් සිතා සිටියේ මොළයේ සෛල වර්ධනය කළ නොහැකි බවය.එමෙන් ම බොහෝ කලක් භාවනානුයෝගීව සිටි භික්‍ෂුන් වහන්සේ ගේ මොළයේ වම් කොටසේ ඉදිරිපස වර්ධනයක් සිදුවන බවද සොයා ගැනුණි. යමක් පිළිබඳ සුබවාදීව දැකීමට උපකාරී වන්නේ මොළයේ වම් පස ඉදිරි කොටසය. අඩු සම්පත් භාවිත කළත් භාවනානුයෝගීව සිටි භික්‍ෂුන් වහන්සේ අන් අයට වඩා සතුටින් සිටින බව මෙහිදී පැහැදිලි විය. භාවනා කරන අය ළඟ ඍණ සිතුවිලි නැති බව පැහැදිලි විය.එහෙත්, බොහෝ දෙනා වැරැදි අයුරින් සිතා සිටින්නේ භාවනාව නිසා මානසික කලකිරීම වැඩිවන බවය. අද පවා අප සමාජයේ පවුලක ස්වාමියා හෝ බිරිය හෝ භාවනා කරන්නේ නම් ඒ පිළිබඳ පවුලේ සාමාජිකයන් බියක්, අකැමැත්තක් දක්වන්නේ මේ මිත්‍යා මත නිසා ය. බුදු දහමේ හරය වන්නාවූ භාවනාවෙන් සත්‍ය අවබෝධ කර ගැනීමට මෙය විශාල බාධාවකි. එහෙත් මේ විද්‍යාත්මක පර්යේෂණත් සමඟ මේ මිථ්‍යා මත අද සමාජයෙන් බැහැර වන බව දැක ගත හැකි ය.මේ පර්යේෂණයෙන් නොනැවතී ඇමෙරිකාවේ ශිෂ්‍ය කණ්ඩායමක් තෝරා එක් එක් කාණ්ඩවලට බෙදා භාවනා කිරීමට ද සැලැස්වීය. පිරිසක් දිනකට විනාඩි 40 බැගින් ද, පිරිසක් ඉඳහිට ද, තවත් පිරිසක් භාවනා නොවැඩීමෙන් ද කල් ගෙවූ හ.මෙහිදී හෙළි වූයේ අවම වශයෙන් මාස තුනක් පමණවත් භාවනාවක නිරත වූයේ නම් මොළයේ වම් කොටසේ ඉදිරිපස වර්ධනය වී ඔවුන් ලෝකය දෙස සුබවාදීව බලන්නට පුරුදු වන බව ය.විවිධ පරාජය වීම් හමුවේ ජීවිතය නැති කර ගැනීමට සිතන්නේ, කුඩා සිදුවීමකදී පවා ක්ෂණිකව කෝපවන්නේ මොළයේ ඉදිරිපස දකුණු කොටසේ ක්‍රියාකාරීත්වය වැඩි වූ අය ගේ බව විද්‍යාත්මකව සොයා ගෙන ඇත. මේ අනුව භාවනාවෙන් සමාජය දෙස, ජීවිතය දෙස සුබවාදීව බැලීමේ හැකියාව වර්ධනය කරගත හැකි බව පැහැදිලි ය. එවැනි පුද්ගලයා තමන්ට මෙන් ම පවුලට ද, සමාජයට ද, අනර්ථකාරී නොවන්නේ ය.බුදුදහමේ ව්‍යාප්තියට රුකුලක්බෞද්ධ භාවනා ක්‍රමවලට විද්‍යාව සම්බන්ධ වීම බුදු දහමේ ව්‍යාප්තියට විශාල පිටිවහලක් විය. සර්වඥයන් වහන්සේ තමන් වහන්සේ ගේ අවබෝධයෙන් සොයාගත් ධර්මය විද්‍යාවෙන් බලන්නේ කුමක් නිසා දැයි කෙනකුට ගැටලුවක් වීමට පුළුවන. එහෙත් විද්‍යාත්මකව පහදා දීමෙන් ජනතාව අතර මෙම ධර්ම කරුණු අවබෝධ කරවීම පහසු ය. අද වනවිට ඇමෙරිකාවේ මිලියන 18 ක් පමණ ජනතාව බෞද්ධ භාවනා ක්‍රමවලට යොමු වී තිබේ. අන්‍යාගමිකයන් බෞද්ධ දර්ශනය වෙත නැඹුරු වි භාවනා කිරීමට පටන් ගෙන තිබේ.වයස අවුරුදු 16 - 17 අතර සමහර දරුවන් ඉතා හිතුවක්කාරී බව ක්‍රියාකාරිත්වය වැඩි බව වැඩි දෙනාගේ අදහස ය. හොඳ නරක තේරුම් නොගැනීම, අවධානම පිළිබඳ නොතැකීම ඔවුන්ගේ ස්වභාවය ය. උදාහරණ ලෙස ඉතා වේගයෙන් වාහන හැසිරවීම, ජලයේ ගැඹුර හා අවධානම නොතකා පිහිනීමට යාම වැනි දේ දැක්විය හැකි ය. මේ පිළිබඳව ද විද්‍යාත්මක පර්යේෂණ සිදු කර තිබේ.ඇමෙරිකාවේ එක් පර්යේෂණයක දී යොවුන් වියේ දරුවන්ට භාවනාව උගන්වා තිබේ. ඔවුන් ඉබේම හික්මීමට පත් වී ඇති ආකාරය එයින් හෙළි වී තිබේ.අන්තර් පුද්ගල සම්බන්ධතාඅද බොහෝ රටවල භාවනාව විෂයයක් වශයෙන් ඉගැන්වීම ආරම්භ කර ඇත්තේ මේ පර්යේෂණවලින් ලද සාර්ථක ප්‍රතිඵල නිසා ය. එහෙත් බෞද්ධයින් වැඩි වශයෙන් සිටින අප ගේ සමාජයේ තවමත් භාවනාවට නිසි අවධානයක් යොමු නොවීම කනගාටුවට කරුණකි. අනියත බිය සහ වැරැදි විශ්වාසය ජනතාව නොමඟට යවා තිබේ.ජීවිතය පිළිබඳ, අවධානම් පිළිබඳ අඩු අවධානය නිසා දරුවන් විපතක් සිදු කර ගනිතියි, අතපය කඩා ගනිතියි අද බොහෝ මවුපියන් පසුවන්නේ බියෙනි. එහෙත් ඊට විසඳුම අප ළඟම තිබේ.දරුවා දහම් පාසලට යොමු කරනවා සේ නිවැරැදි භාවනා ක්‍රමයකට හුරු කරවීම එහි දී වැදගත් ය. විද්‍යාඥයින් බොහෝ කලක් යනතුරු පැවසුවේ බුද්ධි මට්ටම උපතින් ම රැගෙන එන බවත් එය වර්ධනය කළ නොහැකි බවත් ය. එහෙත් ඇමෙරිකාවේ හය වසරෙන් ඉහළ දරුවන් යොදා ගනිමින් කළ පර්යේෂණයක දී භාවනාව නිසා දරුවාගේ බුද්ධිමට්ටම වෙනස් කළ හැකි බව ඔප්පු කොට ඇත. මේ වැඩි වීමට හේතුවත් ඔවුන් සොයා ගෙන තිබුණි. භාවනාවේ දී මොළයේ වම් කොටසත්, දකුණු කොටසත් සම සමව ක්‍රියා කරන බව එහිදී අනාවරණය වුණි.මොළයේ වම් කොටස වැඩියෙන් ක්‍රියාත්මක අය වඩාත් දක්ෂ ගණිතය, තර්කය, නීතිය වැනි විෂයයන් පිළිබඳව ය. මොළයේ දකුණු පස හොඳින් ක්‍රියාත්මක අය දක්ෂ කලාවට ය.20 වැනි සියවසේ සිටි ‘අයින්ස්ටයින්’ ශ්‍රේෂ්ඨ විද්වතකු බව අපි දනිමු. එහෙත් ඔහු හොඳ සංගීතඥයෙකු ද වන බව දන්නේ කිහිපදෙනෙකි. ඔහු සුපිරි මිනිසෙකි. සුපිරි මිනිසා ගේ මොළයේ වම් පසත් දකුණු පසත් සමව ක්‍රියාත්මක වේ. භාවනාවේ දී මොළයේ දෙපැත්තම සමතුලිත වී කෙනෙක් පරිපූර්ණ මිනිසෙක් වන බව මෙහිදී අප අවධාරණය කරගත යුතු ය. භාවනාවේ අර්ථ සම්පන්න බව දකින්නට දකින්නට මෙලොව පුරා බෞද්ධ ජනතාව භාවනාවට යොමුවන ස්වභාවයක් පෙනෙන්නට තිබේ. විශේෂයෙන් ටිබෙටයේ දලයි ලාමා තුමා භාවනාව සම්බන්ධව කරන පර්යේෂණවලට විශාල දායකත්වයක් ලබා දේ. එය බුදු දහමේ වර්ධනයට හේතුවක් වී තිබේ. එය ආගම පැතිර වීමකට වඩා කෙනකු ගේ මෙලොව පරලොව දියුණුව පිණිස කරන්නා වූ උපකාරයකි.භාවනාව මගින් අන්තර් පුද්ගල සම්බන්ධතා වර්ධනය වන බව ද කරන ලද පර්යේෂණවල දී සොයා ගෙන තිබේ. භාවනාව නිසා සමාජයට අනුගත නොවීම, ජීවිතය පිළිබඳ කළ කිරීම වැඩිවීම, පවුලේ ඥාතීන් අතර සම්බන්ධතා දුරස්වීම සිදුවේ ය යන මිථ්‍යාවන්ට ද මේ හරහා වැට බැඳී තිබේ. කෙනෙකු ගේ කටහඬ පාලනය කිරීමට ද භාවනාවට සුවිශේෂී හැකියාවක් ඇති බව සොයාගෙන ඇත.තමන් සමාජයට උදව් කළත්, දරුවන්ට නිසි සැලකිලි දැක්වූවත් ලැබෙන්නේ ම ගැරහිලි බවට සමහර අය චෝදනා නඟති. මීට හේතුවක් ලෙස සොයාගෙන ඇත්තේ කට හෙ¼ඩ් තිව්‍රරතාවේ වෙනසකි. කොපමණ උදව් කළත් කතා කරන ස්වභාවය සැර පරුෂ නම්, විධාන ශීලි නම්, ඒ පුද්ගලයා ඇසුරු කරන අයට රුචි වන්නේ නැත.කටහඬ මෙසේ තිව්‍රර වන්නේ මොළයේ අදාළ ස්ථානයන්හි යම් දුර්වලතාවක් නිසා ය. සන්නිවේදනයේ දී වචනයේ තේරුම බලපාන්නේ 7% ක් බවත්, කටහඬේ තිව්‍රර බව 38% ක් බවත් අංගචලනය 55% ක් තරම් වැඩි ප්‍රමාණයක් බවත් සොයා ගෙන තිබේ.ධනාත්මක චින්තනයතරුණ දරුවන් භාවිත කොට කළ පර්යේෂණයකින් භාවනා කරන අය අතර අන්තර් පුද්ගල සම්බන්ධතා වර්ධනය වීම, කරුණාව, මෛත්‍රි සහගත සිතිවිලි ඇති වන බව ද සොයා ගෙන තිබේ. මේ අනුව පැහැදිලි වන්නේ භාවනාවට හුරු වූ පුද්ගලයා මොළයේ වම් පසත්, දකුණු පසත් හොඳින් ක්‍රියාත්මක වූ සුපිරි මිනිසෙක් බවට පත් වූ, බුද්ධි මට්ටම වැඩි වූ, ලෝකය දෙස සුබවාදීව බලන තැනැත්තෙක් වන බව ය.ධනාත්මක චින්තනය නම් වූ අදහසක් අද සමාජයට ඉදිරිපත් කොට අද මිනිසුන් ගේ මනස අවුල් කර තිබෙන්නේ මේ සමාජය දෙස සුබවාදීව බැලීම යන්න වැරැදි ලෙස අර්ථකථනය කිරීමෙනි. ධනාත්මක යැයි කියා මුදල් පසුපස හඹා යාමෙන් සිදුවන්නේ විනාශයකි. කෙනකු ගේ අවශ්‍යතාවල සීමාවක් නැත.එහෙත් සුබවාදීව සිතන කෙනා තමන්ට ලැබුණු දේ, ඇති දේ සුබවාදීව දකී. සතුටින් ජීවත් වේ. මේ ලොව ජීවත්වන මිනිසුන් ගේ මෙලොව වශයෙන් වන ප්‍රධාන අරමුණක් වන්නේ සතුටින් ජීවත් වීම ය. සෑම දෙයක් පසුපසම හඹා ගොස් දුකට පත්වීම නොවේ.මෙතෙක් කරන ලද පර්යේෂණවලට අනුව භාවනාව මඟින් පුද්ගලයා කෙරෙහි ඇතිවන ගුණාත්මක වර්ධනය කෙටි ලිපියකින් විස්තර කිරීම අපහසු කරුණකි.බුදුරජාණන් වහන්සේ මෙත්තානිසංස සූත්‍රයේ දී භාවනාවේ අනුසස් වශයෙන් කරුණු 11 ක් දේශනා කොට වදාළහ. ඒ අනුව භාවනාවට යොමු වූ පුද්ගලයා සුවසේ නිදන්නේ ය. සුවසේ පිබිදෙන්නේ ය. මනුෂ්‍යයන්ට ප්‍රිය ය. දෙවියන් විසින් ආරක්ෂා කරනු ලබන්නේ ය. ගිනි හෝ වස විෂ හෝ ඔහු ගේ ශරීර ගත නොවන්නේ ය. සිත සමාධිගත වන්නේ ය.මුහුණේ පැහැපත් බව ඇති වන්නේ ය. නොමුලාව කලුරිය කරන්නේ ය. රහත් භාවයට නොපැමිණියේ නම් බඹලොවට පැමිණෙන්නේ ය.මේ කරුණු 11 න් පරලොව පිණිස පෙන්වා දී ඇත්තේ එක් කරුණක් පමණි. ඉතිරි සියල්ල පුද්ගලයා ගේ මෙලොව ජීවිතයට අදාළ වන දේ ය. මේ සියල්ල අද මනෝ විද්‍යාත්මක පර්යේෂණවල දී ඔප්පු කොට ඇත. බුදුරජාණන් වහන්සේ මීට අවුරුදු 2600 ක තරම් කාලයේ දී විද්‍යාත්මක උපකරණ නොමැතිව, බුදු නෙතින්, සර්වඥතා ඥානයෙන් දුටු දේ, අද ළදරු අවදියේ පවතින මනෝවිද්‍යාත්මක ක්‍රමවේද මගින් 21 වැනි ශත වර්ෂයේ දී යන්තමින් විමසා බැලීමට හැකිවී තිබේ.උදාහරණ ලෙස සාමාන්‍ය පුද්ගලයෙකු නින්දට යාමේදී සමහර අවස්ථාවලදී විනාඩි 80 ක පමණ කාලයක් නින්ද යන්නේ නැත. එහෙත් දිනකට විනාඩි 20 ක් වත් භාවනාවක නිරත වන පුද්ගලයා වෙත ඉක්මනින් නින්ද ළඟාවේ. මේ බුදුරජාණන් වහන්සේ පෙන්වා දුන් පළමු කරුණ ය.භාවනාවේ ආධ්‍යාත්මික සුවයභාවනාව නිසා සම මතුපිට රුධිර සැපයුම ක්‍රමවත් වී සම පැහැපත් වන බව සොයාගෙන තිබේ. අද ඕස්ට්‍රේලියාවේ ක්‍රියාත්මක වන බොහෝ රූපලාවන්‍ය මධ්‍යස්ථානවල මෛත්‍රී භාවනාව උගන්වන ආකාරය පෙනෙන්නට තිබේ.දිනකට විනාඩි 40 ක තරම් කාලයක් ටික දිනක් හෝ භාවනා කෙළේ නම් මොළයේ මාංශ පේශී සවි වීම හේතු කොට ගෙන වයසට යන විට සිහි මුලාවීමක්, නොවන බව සොයාගෙන ඇත.මෙවැනි සොයා ගැනීම් නිසා ‘බුදු දහම’ පිළිබඳ ලෝකය පුරා අවධානයක් යොමු වන ආකාරය පෙනෙන්නට තිබේ.සාමාන්‍ය පුද්ගලයා භාවනාවෙන් අපේක්ෂා කරන්නේ සිරුර පැහැපත් කර ගැනීම, බුද්ධි මට්ටම වැඩි කර ගැනීම, ආතතිය අඩු කිරීම වීමට පුළුවන. එහෙත් කලක් භාවනා කිරීමේ දී ඔහු නොදැනීම මොළයේ ඇතිවන ඉන්ද්‍රිය වෙනස්කම් නිසා ක්‍රමානුකූ®ලව හික්මුණු පුද්ගලයෙක් බවට පත් වේ.එමඟින් ඔහු බුදු දහමේ යථාර්ථය අවබෝධ කරගන්නට පටන් ගනී. මෙහි ඇති ඓශ්චර්යය එයයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=af1105224</link>
    <topic>ලෝක යුද්ධ කාලයේදී මැලේසියාවේ රජුටත් දන්සල් බත් දුන් ශ්‍රී ලංකා සොල්දාදුවෝ</topic>
    <author>සුමේධා නවරත්න</author>
    <content>දෙවන ලෝක මහා යුද්ධයේදී අපේ ශ්‍රීී ලාංකික සෙබළු ද යුද්ධය සඳහා නැව් නැඟුණෝය. ඉන් පිරිසක් මැලේසියාවට ද ගොඩ බටහ. ඔවුන් එහි සිටින සමයේ වෙසක් මස එළැඹුණි. සොල්දාදුවන් වෙසක් දිනේ දන්සලකට ලක ලැහැස්ති වුණේ යුද්ධය ගැන කටයුතු පසෙකලමිනි.එදින වෙසක් දන්සල ඔවුන් සිටි නගරයේ වැසියන්ට විවෘත විය. එහි දන් වැළඳුවෝ මැලේසියාවේ සාමාන්‍ය ජනයා පමණක් නොවූහ. දන්සල අසලින් ගමන් ගත්තේ එරට රජුගේ රථයයි. ලංකාවේ සොල්දාදුවෝ වහා ඒ රථය ද නතර කළහ. රජුට දනට ආරාධනා ලැබිණි. රජු දන පිළිගත්තේ මහත් සතුටිනි.දෙවන ලෝක යුද සමයේ මැලේසියාවේදී ලංකාවේ සොල්දාදුවන් දුන් මේ දන්සල ගැන කතාව අපට පැවසුවේ මහාචාර්ය චන්ද්‍රසිරි පල්ලියගුරු මහතාය. යුදට ගිය ද දානමාන ගැන මෙරට වැසියන්ගේ ඇති කැමැත්ත කෙතරම් දැයි දැන ගැනීමට මේ කතාව කදිම සාක්ෂියකි.මෙරට වැසියන් දුන් දාන ගැන පුළුල් අවබෝධයක් ලබා ගත හැකි කදිම සාක්ෂයකි සීහලවත්ථුප්‍රකරණය. (ඉතා පැරැණි සිංහල බණ කතා - අනුවාදය : අග්ගමහා පණ්ඩිත පොල්වත්තෙ බුද්ධදත්ත මහානායක හිමි) එහි එන බොහෝ බණකතා දානය ප්‍රධාන කොටගත් කතා වස්තූන්ය.එහි එන මුල්ම කතාව වන “තිස්ස සන්නාලියාගේ කතාව“ ද දානමාන ගැන සන්නාලියකු දැක්වූ කැමැත්ත ගැන කියවෙන්නකි. පෘථග්ජනයකුගේ ප්‍රධාන ආශාවක් වන විවාහය පවා ඔහු පසෙකලන්නේ දානමානයට ඉන් බාධා ඇති වෙතියි හැඟීමෙනි. විවාහය සම්බන්ධයෙන් ඔහුගේ දෙමවුපියන් ඔහුට යෝජනා ගෙනෙන කල්හි ඔහු එය ප්‍රතික්ෂේප කරන්නේ මෙබඳු වදනිනි.”මෑලා ධාර්මිකව ජීවත්වන්නකුට අන්තරාය කරන්නියෝය. මගේ සිත දන් දීමෙහි හා සිල් රැකීමෙහි ඇලුණි. මට පවුල්වීමෙන් වැඩක් නැත”තිස්ස සන්නාලියා උපයන දේ දෙකොසකට බෙදේ. ඒ මෙසේය. ඉර උදාවේ සිට මධ්‍යහනය දක්වා ඔහු උපයන දේ වෙන් වන්නේ භික්ෂූන්ගේ දානය පිණිසය. එතැන් සිට ඉර බැස යන තෙක් උපයන දේ දෙමවුපියන්ටය.තිස්ස සන්නාලියා විවාහය ද ප්‍රතික්ෂේප කරන්නේ කාන්තාවන් ධාර්මිකව ජීවත්වන්නන්ට අගති කරන බව පවසමිනි. ඔහුගේ දානමානයට කාන්තාවගෙන් බාධා ඇති වන බව පවසමිනි. එනමුදු මේ කෘතියේ එන බොහෝ බණ කතාවලින් කාන්තාවන් දනට පිනට කෙතරම් ඇලුම් කළේද යන්න ගැනත් පැහැදිළි විවරණ සපයා ඇත. රජ බිසවගේ සිට ඉතා දුගී කාන්තාව ද, මෙහෙකාරිය ද, සිඟන්නිය ද යනාදී වශයෙන් සමාජයේ පහළම ස්ථරයන් නියෝජන කරන්නියෝ ද දනට මහත් සේ ඇලුම් කළහ.ඉහත කෘතියේ එන දෙවන කතාව වන හරිතාල තිස්සගේ කතා වස්තුවේ හරිතාලතිස්ස වෙහෙස වී වැඩකරන්නට පටන් ගන්නේ සිය යොවුන් බිරිඳගේ දන්දීමෙහි ඇලුනු සිත සුවපත් කිරීම සඳහාය. විවාහයෙන් පසු මේ දෙපළ වෙනම වාසය කරන්නට පටන් ගත්හ. එහිදී ඔහුගේ භාර්යාව වූ සුමනා නැමැත්තිය හඬන්නට වෙයි. ඊට හේතුව භික්ෂූන්ට දන් දෙන්නට යමක් ඇයට නැතිවීමය. මෙය දැනගන්නා දහසය වියේ සිටි හරිතාලතිස්ස බොහෝ වෙහෙසව වැඩ කරන්නට පටන් ගනී. භද්‍ර යෞවනයේ සිටි සුමනාවගේ දන් දීමෙහි කැමැත්තත් ඒ කැමැත්තට ඉඩ දුන් හරිතාලතිස්සත් යන දෙදෙනාගේම චරිතවලින් නිරූපණය වන්නේ කුඩා අවදියේ සිටම දානමය ආදර්ශය ඔවුන් ලබා ඇති බවය.විවාහයෙන් වසර දෙක තුනකට පසු හෙතෙම දහස් නමකට වුණත් දන් දෙන්නට සමත් වන්නේ දනට ඇති ඒ කැමැත්ත නිසාමය.අනෙක් අතට පවුලේ බාලයා වූ තිස්ස විවාහය තෙක් මහන්සි වී වැඩ නොකළේය. ඒ ගැන ඔහුගේ සහෝදරයන් මවට පැමිණිලි ද කළහ. සෙල්ලමෙහි සිත ඇලුනකු වූ ඔහු දානමාන සඳහා පොළඹවනු ලැබුවේ ඔහුගේ භාර්යාව විසිනි. සුමනාව දන් දුන්නේ සිය සැමියාගේ මාර්ගයෙනි. තම දානමය කැමැත්තට සරණවීමට සැමියකු හෝ නොලද්දී ඒ වෙනුවෙන් බොහෝ කැප කිරීම් කළාය. ”හිස මත්තේ තබා දන් උයා දුන් කතාව“ ඊට එක් නිදසුනකි.එක් දුර්භික්ෂ යුගයකදී එක්තරා කුල දුවක් සහල් නැළියක් ගෙන කඳුකරයට පිවිසෙයි. ඉන් හතරෙන් තුනකින් වරින් වර කුසගිනි නිවාගන්නී ඉතිරිය අව්වේ දමා වේලමින් ප්‍රවේශම් කරගන්නේ දන් කටයුතු සඳහාය. එසේ කරමින් කුසගිනි නිවා ගැනීමට ඇය කැලෑ අල වර්ග බුදින්නීය.මේ අතර භික්ෂුවක් දකින ඇය ඉතිරි කරගත් සහල් පිසින්නේ දන් දීම වෙනුවෙනි. එවිට හදිසියේම ඒ ගමට කඩා වදින සොරු පිරිසක් ඒ ගමෙහි වැසියන් ද රැගෙන යන්නාහ. භික්ෂුව ද, සොරුන් සමඟ ගිය ද කෙසේ හෝ සිය දානය දීමට තරුණිය අදිටන් කර ගනී. එබැවින් ඇය දුෂ්කර ක්‍රියා කොට හිස මත්තෙහි තබා දානය පිසින්නේ. ඒ බව සටහන් වන්නේ මෙලෙසිනි.”ඒ තරුණිය ද හිසෙහි ආධාරකයක් තබා එය මත්තේ ලිපක්, බත් හැළියක් තබාගෙන මඟදීම බත් පිසීම බලාපොරොත්තු වෙමින් ඒ භික්ෂුනම ගිය දෙසටම ගියාය. ඕ නැවත ඒ භික්ෂුනම දැක ඒ බත හිස මත්තේ තබාගෙන පිසූ බව දන්වා පිළිගැන්වීය.එකල කාන්තාව දන්දීමෙහි කෙතරම් ඇලුම් කළා ද යන්න ගැන කදිම නිදර්ශන සපයන තවත් කතාවකි “හිසකෙස් කපා දන් දුන් සුමනාවගේ කතාව“ ඇය කිසිදු වත්කමකට හිමිකම් නොකියන්නී සිඟන්නියකි. ඇය සිය මවත් සමඟ සිඟාකමින් ජීවිතය ගැට ගසා ගත්තාය.දිනක් ඇය විසූ ගමට පිඬු සිඟා වැඩි භික්ෂූන්ට කිසිවකුගෙන් යමක් නොලැබිණි. මෙයින් මහත් සංවේගයට පත්වන්නී තමාට හිමි දිගු වරලස කපා එය කහවණු අටකට විකුණා දැමුවාය. ඒ මුදලෙන් ගත් සහලින් භික්ෂූන්ට දානය පිළිගැන්වූවාය.තමාට හිමි දිගු වරලස පමණක් නොව කිළිටිව ඉරී ගිය එකම වස්ත්‍රය වෙනුවට ලැබෙන අලුත්ම එකම වස්ත්‍රය පවා දන්දීමට එකල කාන්තාවෝ පසුබට නොවූහ. එමෙන්ම තමා හැඳ සිටි වස්ත්‍රයෙන් අඩක් කඩා දීමට පවා මැළි නොවූ ස්ත්‍රීහු සිටියහ. වරක් එක් භික්ෂුවකගේ පාත්‍ර සිවුරු ආදී සියල්ලක්ම සොරකු විසින් පැහැර ගනු ලැබිණි. ඉන්පසු උන්වහන්සේගේ වස්ත්‍රය වූයේ කොළ අතුය. ඒ දුටු ගැහැනියක සිය වස්ත්‍රයෙන් අඩක් උන්වහන්සේට පූජා කළේ දානමය සිතිනි.එකල රජවරු මෙන්ම රජ බිසව්වරු ද දන්දීමෙහි සිතැත්තියෝ වූහ. නිරායාසයෙන් හිමි වස්තුවෙන් දන් දුන්නද එයින් පිරුණු සිත් නැති වූවෝ වෙහෙස මහන්සි වී වැඩ කරමින් දන් දෙන්නට කටයුතු කළහ. රාජ්‍ය අන්‍යයන්ට බාර කරමින් වෙස්වළාගෙන මෙහෙකාර සේවයේ යෙදුණේ සැබෑ දානයකට සිත් ඇතිවය. රජ හා බිසව එලෙස වෙස්වලාගෙන වස්තුව ඉපැයූ සැටි කියැවෙන කතාවකි. සැට නමක් භික්ෂූන්ගේ කතාව.”හෙළදිව රජ ද රාජ දේවිය ද එක් දිනක් මධ්‍යම රාත්‍රි කාලයෙහි මෙසේ සිතූහ.”රාජ්‍යයෙහි පිහිටි අප විසින් දන්දීම අපහසු කරුණක් නොවේ. අපි අප්‍රකට වේශයෙන් ගොස් බැලමෙහෙ කොට දනක් දෙන්නෙමු නම් යෙහෙකැ”යි.මෙසේ සිතූ රජු බිසව වෙනත් ගමකට ගොස් ගෘහපතියකු හමුවී ඔහුගේ නිවසෙහි නතරව ඔහුට අයත් කුඹුරුවල සේවයේ යෙදුණහ. රජු කුඹුර සී සෑ අතර බිසව වී කෙටුවාය. මෙසේ මසක් පමණ සේවයේ යෙදී එහි කුලිය ගෙනවිත් ඉන් හැට නමක් වූ භික්ෂූන්ට දානය පිළිගැන්වීමට ඔව්හු කටයුතු කළහ.මේ කතාව සටහන් කරන අතරේ මගේ සිහියට එන්නේ මෙකල දාන දීම සඳහා ඇතමතු කරන පරිත්‍යාග නොහොත් කැපකිරීම් ගැනය. මෑතකදී මා ගමන් ගත් බස් රථයකට එක්තරා පුද්ගලයකු අතරමඟදී ගොඩවිණි. එම බස් රථයේ කලක් යනතුරු දිනපතාම ගමන් ගත් බැවින් ඔහු ද දිනපතා මේ බස් රථයට ගොඩවනු මම දුටිමි. මසක් දෙකක් ගත වෙන තෙක් ම අතරමඟදී බසයට ගොඩ වූ ඔහු නැඟූ යාදින්නක් විය. එනම් බරපතළ රෝගයකින් සුව වූ සිය දියණිය වෙනුවෙන් වූ බාරයක් ගැනය. ඔහු දෙවියන්ට පොරොන්දු වී තිබුණේ සිඟා කෑමෙන් ලබන ආදායමෙන් එම බාරය ඔප්පු කරන බවය.ඔහුගේ මේ රැවටිලි බසට කන්දුන්නෝ සැබෑ දානමය සිතින් සිය රුපියල් සත ඔහුට දුන්නේ තමනුත් නිවනට යන මඟ සිහිකරමින් විය යුතුය. දානමානයට සිංහල සමාජයේ ඇති කැමැත්ත නිසාම වංචාකාරී පුද්ගලයන්ට මෙවැනි ව්‍යාපාරවලින් සාර්ථක ප්‍රතිඵල ලබා ගැනීමට අසීරු වන්නේ නැත.මේ අතුරු කතාව හැරුණු විට ඉහත කී කරුණුවලින් පැහැදිලි වන්නේ එකල ජනතාව, ස්ත්‍රී පුරුෂ, වත් පොහොසත්කම්, කුලමළ ආදී භේදවලින් තොරව දානමය කටයුතුවල නිරතවීමට දැක්වූ අප්‍රමාණ කැමැත්තය.එකල රජවරු බොහෝ සෙයින් දන් දුන් බවට වංශකතා සාක්ෂි දරයි. මහාවංශය ප්‍රධාන කොට ගනිමින් මහාචාර්ය විල්හෙල්ම් ගයිගර් විසින් රචනා කරනු ලැබූ මධ්‍යකාලීන ලංකා සංස්කෘතියෙහි රජවරුන්ගේ දානමය කටයුතු ගැන තොරතුරු බොහොමයක් වෙයි.ඔව්හු භික්ෂූන්ට මෙන්ම දුගී මඟී යාචකයන්ට ද බොහෝ සේ දන් දී තිබේ. එහි එන මේ සටහන ඊට කදිම නිදසුනකි.”භික්ෂූන්ට හා යාචකයන්ට දන් බෙදාදීම සඳහා නගරයෙහි දානශාලා තනන ලදී. රජවරු, තමන් නොකඩවා භික්ෂු සංඝයාට දුන් පිරිකර මෙහි තැන්පත් කොට තැබූහ. .... හතරවැනි මහින්ද රජ දාන ශාලාවක් අනුරාධපුරයෙහි තැනුවේය. පුලත්ථි නගරයෙහි සතර දිස්ත්‍රික්කයෙහි දාන ශාලා සතරක් 1 වැනි පරාක්‍රමබාහු රජු විසින් සාදවන ලදී.”මහාවංශයෙහි නිතර සඳහන් වෙන දේවානම්පියතිස්ස රජු තැනූ මහාපාලි දාන ශාලාව ගැන ගයිගර් තබා ඇති සටහන මෙවැන්නකි.”මෙය දළදා මාළිගයට ඉතා කිට්ටුවෙන් නගරය තුළ පිහිටා තිබුණි. 1933 දී මෙය හාරා මතු කරන ලදී. (ඇස්.පරණවිතාන ර්ඥථ. ඒපජඩ. ඉභපම. ඛ්ඥරතධද, ධ්ධ්ධ්, 24 සිට) මේ හාරා මතු කරන ලද ගොඩනැඟිල්ල ඇත්ත වශයෙන්ම මහාපාලි දාන ශාලාව වූ බව සෙල්ලිපි වලින් තහවුරු වේ.”දේවානම්පියතිස්ස රජු විසින් තනනු ලැබූ මේ මහාපාලි දාන ශාලාව එතැන් සිට දහවන සියවස දක්වා බොහෝ රජවරුන් විසින් පවත්වාගෙන ආ බව කියැවේ. ඇතැමෙක් මෙය විශාල කළ අතර තවත් අයෙක් අලංකාර කළහ. ප්‍රතිසංස්කරණය කළහ.ක්‍රි.ව. හාරසියයේ දී පමණ උපතිස්ස රජු මෙහිදී භික්ෂූන්ට දානය සඳහා රාජකීය භෝජන ලබා දුන් බව කියැවේ. පසුකාලීන රජවරුන් ද ඉතා විශාල වශයෙන් මෙන් ම ඉතා ප්‍රණීත ලෙස ද මෙහි දානය දීමට කටයුතු සලස්වා තිබේ. ඇතැම් රජකු රජ කුලය හා භික්ෂූන් සමාන බව හැඟවූයේ ඔහු ද මහාපාලියෙහි දන් සඳහා ඇති දේ අහරට ගනිමිනි. මහාපාලියෙහි භික්ෂූන්ට දුන් දානයෙහි බත් දැමීම සඳහා සුවිසල් ගල්ඔරු භාවිතා වූ බව ද කියැවේ. දිගින් අඩි විසිහතකට වැඩි වූ මේ ගල්ඔරුවල පළල අඩි හයක් පමණය. මේ ගල්ඔරු කැඳඔරු නමින් ද හඳුන්වා තිබේ.ඉතිහාසයේ බොහෝ රජවරු දානමය කටයුතු සඳහා නිර්ලෝභී වූහ. රාජ්‍ය පැහැරගත්තවුන් හා මිථ්‍යාදෘෂ්ටිකයන් හැරුණු විට සෙසු රජවරු ශාසනය වෙනුවෙන් බොහෝ සෙයින් දන් දුන් බව පොත පතෙහි සඳහන්ය. ඔවුන් භික්ෂූන්ට බොහෝ සෙයින් ආහාර, ඖෂධ හා චීවර දන් දුන් බව කියැවේ.රජකුගේ උසස්ම ගුණාංගය ලෙස “ත්‍යාගවන්තභාවය” සැලකූ බව ගයිගර් සිය මධ්‍යකාලීන ලංකා සංස්කෘතියෙහි සඳහන් කර ඇත. එහිදී දානමය කටයුතු ඉස්මතු වී පෙනේ. භික්ෂූන්ට මෙන්ම මහලු වයසින්, ලෙඩ දුකින් හෝ වෙනත් අයුරකින් කරදරයට පත් අයට රජවරුන්ගෙන් ලැබුණ පරිත්‍යාග සමාජයේ ප්‍රශංසාවට ලක්වූ කරුණුය.කෙටියෙන් කියතොත් එකල රජකු මහත් ගෞරවයට පාත්‍ර වූයේ දස රාජ ධර්මයෙන් රාජ්‍ය කරන කල්හිය. මේ දස රාජ ධර්මයෙහි මුලින්ම ඇත්තේ “දාන” පිළිබඳවය. එනම් දානමය කටයුතු ගැන එකල සමාජයෙහි තිබූ පිළිගැන්ම කෙබඳු ද යන්න සිතාගැනීම අසීරු නැත.දසරාජ ධර්මයෙන් රට පාලනය කරනු ලබන රජකුගේ පළමු වගකීම දානමය කටයුතු වූවා සේම බෞද්ධයන්ගේ ප්‍රධානතම යුතුකම වූයේ ද දන්දීම බව ගයිගර් සිය කෘතියෙහි පවසයි. එය මෙසේය.”බෞද්ධ ගිහියාගේ ප්‍රධානතම යුතුකම වූයේ දන් දීමයි. දන් දීම ඉමහත් කුසල ක්‍රියාවක් වූ හෙයින් මෙය ඉෂ්ට කරන විට ඔහු ක්‍රියා කරන්නේ තමාගේම යහපත සඳහා විය. ඒකාන්තයෙන්ම පොහොසත් අය අද ද තවමත් කරනු ලබන්නා සේ භික්ෂු සංඝයා විෂයෙහි බොහෝ දාන මාන පූජා කළෝය. ගයිගර් පොහොසතුන් ගැන මෙසේ කීව ද සීහලවත්ථුවේ තිබූ පරිදි ම එකල සිට මෙකල ද සිඟන්නාගේ පටන් සියල්ලෝ දන් දීමෙහි ඇලුනුු සිත් ඇත්තෝ වෙති.බලු කපුටු දානයේ සිට දුගී මඟී යාචකයන්ට භික්ෂූන් වහන්සේ දක්වා දෙන දානය ගැන ගැමියෝ බොහෝ සැලකිලිමත් වූහ.ඒ අතරින් විශේෂයෙන් භික්ෂූන් වහන්සේට දෙනු ලැබූ දානය ගැන ඔව්හු වඩාත් උනන්දු වූහ.මේ බව කියැවෙන එක් තැනක් මාර්ටින් වික්‍රමසිංහයන්ගේ ගම්පෙරළිය නවකථාවෙහි වෙයි. කරෝලිස් විසින් එවනු ලබන ලිපියකින් ජිනදාස මළ බව සිතන මහ ගෙදර ඇත්තෝ මේ මරණය වෙනුවෙන් සාංඝික දානයක් දෙති. ගම දී දුන් සාංඝික දානය ගැන වික්‍රමසිංහයන් තබන සටහන මෙබඳුය.”ගමේ කෙතරම් දළිඳු පවුලක වුවද මිනිසුන් සාංඝික දානයක් දෙන්නේ සුළු මඟුලකට කරන වියදමකිනි. සාංඝික දානය සඳහා නෑයන් ද අසල ගෙදරවල ගැහැනුන් ද කැඳවීම ගමේ ලොකු කුඩා කා අතරත් පවතින සිරිතය.දන් දුන් දේ ගැනත් දන් දීමේ විවිධ අවස්ථා ගැනත් ලියා තැබීමට ලබන සතියේ නොමැකෙන පියසටහන් තීරය වෙන් වේ.සුමේධා නවරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=af1105227</link>
    <topic>සරත් මුත්තෙට්ටුවේගම මිය ගියේ නිකම්ම නොවේ</topic>
    <author/>
    <content>පාර්ලිමේන්තු මන්ත්‍රීවරයකු වූ සරත් මුත්තෙට්ටුවගම මහතා අභාවප්‍රාප්ත වී මැයි 18 වැනිදාට වසර 25 ක් සපිරේ.මේ ඔහුට උපහාර පිණිසය.බොරුව සැබෑව ලෙස හුවා දක්වමින්... බොරුකාරයන් වටා රොක් වෙමින්... උදර පෝෂණය හා ආත්මලාභය වෙනුවෙන් ලොව පවතින සියලු මානව සාරධර්මයන් කීතු කිතු කැර දමන ම්ලේච්ඡ මිනිසුන් සිටින සමාජයක සරත් සහෝදරයාට මෙතරම් ගෞරව බහුමානයක් ලැබේ යැයි මම මොහොතකටවත් නොසිතුවෙමි.එහෙත් ඔහුගේ මෘත දේහය දැක ගන්නට කුරුවිට නිවෙසට ගිය ගමනින් පසු මගේ පූර්ව නිගමනයන් පිළිබඳ කිසියම් සැකයක් මා තුළම ඇති විණි. සරත් සහෝදරයාට ලැබුණු ගෞරව සම්මාන මෑත කාලයකදී කිසිදු දේශපාලකයකුට හෝ වෙනත් පුද්ගලයකුට ලැබුණේ යැයි මට නම් සිහිපත් නොවේ.එය එසේ වූයේ ඇයි?සරත් සහෝදරයාගේ මෘත දේහයට ගෞරව කරමින් ඒ දින කිහිපය තිස්සේ ම නොනැවතුණු ජන ගඟක් ගැලුවේය. පොඩි වී ගිය චීත්තයෙන් සහ හැට්ටයෙන් සැරසී ගත් මහලු ගැමි කාන්තාවන් මෙන් ම ජින්ස් හෝ බෙල්බොටම් වලින් සැරසුණු නගරයේ තරුණියන් ද, පෙළ ගැසෙනු පෙණින. උඩුකය තුවායකින් වසා ගත් ගැමියන් මෙන්ම සෆාරි ඇඳුමින් සැරසුණු උසස් පැළැන්තියේ මහත්වරුන් ද දේශපාලන ලෝකයේ ඔහු පසුපස නොගිය උදවිය පවා සරත්ගේ මෘත දේහය දැකබලාගන්නට දහස් ගණනින් පැමිණියහ.සියල්ලෝම සරත් සහෝදරයාගේ මෘත දේහය දැක බලා ගන්නට ඉවසිල්ලෙන් පියෙන් පිය ඉදිරියට ගියහ. ඇතැම්හු ඔහුට සරත් අප්පෝයැ යි ඇමතූහ. ඇතැම්හු සරත් සහෝදරයා යැයි ඇමතූහ.එහෙත් “අප්පෝ” සහ “සහෝදරයා” යන ඇමතුම් අතර අක්ෂර ප්‍රශ්නයක් විනා එම ඇමතුම හා බැඳුණු සෙනෙහසෙහි නම් වෙනසක් නොවීය. සරත් සහෝදරයාගේ නිවස පිහිටා ඇති කඳුගැටයේ බෑවුම මත තැනින් තැන බැනර සවි කොට තිබිණි. “අපේ සරත් අප්පොට නිවන් සැප ලැබේවා”යි ගැමියන් විසින් ප්‍රාර්ථනා කොට තිබිණි.“මිය ගියේ ඔබ නොව අපය” යන්න රතු පැහැති බැනරයකින් කියැවිණි. ඔහුගේ මෘත දේහය දැක බලා ගන්නට රජයේ මැති ඇමැතිවරු මෙන් ම ෂපක්ෂයේ මන්ත්‍රීවරු ද රාශියක් කොටින්ම කිසිදු භේදයකින් තොරව සමස්ත ශ්‍රී ලංකාවම සරත් මුත්තෙට්ටුවේගමගේ මරණය පිළිබඳ කම්පාවට පත්වුවා සේය.එය එසේ වූයේ ඇයි?ඔහු හොඳ මිනිසකු නිසාය. සත්‍යවාදී පුද්ගලයකු වූ නිසාය. ද්වේශය හෝ වෛරය කිසි විටෙකත් තම ආත්මය තුළට කාන්දුවීමට ඉඩ නොදුන් නිසාය. දේශපාලන වශයෙන් දූෂණය නොවූ නිසාය. දේශපාලනයේ මුවාවෙන් උදර පෝෂණයෙහි නොයෙදුණු නිසාය. දේශපාලන බලය පටු ලෙස යොදවා ගත් මන්ද බුද්ධිකයකු නොවූ නිසාය. වංචාකාරයකු නොවූ නිසාය. බොරුකාරයකු නොවූ නිසාය. කුහකයකු නොවූ නිසාය. දේශපාලනය, දේශපාලනය ලෙසින් කළ නිසාය.මා දන්නා පුංචි කඩයක ලෑල්ලක් මත සරත් සහෝදරයාගේ මරණය පිළිබඳ පෝස්ටරයක් අලවා තිබුණි. එම කඩය අයත් වුණේ කිසිම දවසක වාමාංශික නොවූ ද එසේ ම තරමක මැරවරයකු වූ ද පුද්ගලයකුටය. ඔහුගේ කඩයෙහි කොමියුනිස්ට්කාරයකුගේ පිංතූරයක් ඇලවේ යැයි මම නම් කිසි දවසක නොසිතුවෙමි. මම ඒ පෝස්ටරය දෙස බලා සිටියෙමි.“මහත්තයා ඇයි බැලුවේ? හොඳ මහත්තයෙක් ඒකයි ඇලෙව්වේ...”ඔහු ඒ දෙස මිනිත්තු කීපයක් බලා සිටියේ ය.“මොනවා වුණත් පාර්ලිමේන්තුවේ ඉන්ඩ ඕනෑ කෙනෙක්” ඔහු කීය. ඔහු පමණක් නොව මුළු ලංකාවම කීවේ එයයි. එවැනි පොදු හැඟීමක් ඇති වූයේ ඇයි? සරත් සහෝදරයාගේ මරණයත් සමඟම මතුවන වැදගත්ම ප්‍රශ්නය එයයි.අපේ මිනිස්සු මුදල් පසුපස කෑදර ලෙස දිව ගියත් මුදල් පසුපස නොගොස් සිය ප්‍රතිපත්ති මතම රැඳී සිටින සරත් වැනි අයට පි‍්‍රය කරති. දූෂණයට වහල් නොවී සත්‍යවාදීව සිටින අය ඔහුට ගරු කරති.පටු පරමාර්ථ නිසා, බොරු කාරයන් වටා එක්රොක් වූවත් අවංක වූත් පුද්ගලයන්ට ඔහු ආචාර කරයි. අසත්‍යයේ කඳවුරු මත පෙළ ගැසී සිටියත් සත්‍යවාදීන්ට සම්මානය පූජා කරති. කොටින් ම මේ සමාජය අද වන විට කොතරම් දූෂිතව තිබුණ ද එයට එරෙහිව නැඟෙන බලවේගය ඒ තුළම පත්ලෙහි කැටි ගැසී පවතී.මානව සාරධර්ම විනාශ කරමින් බංකොලොත් ගමනක යෙදුණත් මානව හිතවාදී ගුණය ඒ කොතැනක හෝ සැඟවී පවතී.සරත් සහෝදරයාගේ මරණයත් සමඟම දිවයිනේ සිව් කොණින් ගලා ආවේ එසේ සැඟවී පවතින ඒ සත්‍යයයි. කිසියම් හෝ මායාවකට මේ සැබෑ මානව ගති ලක්ෂණ තාවකාලිකව වසා තිබිය හැකිය. එහෙත් සදාකාලිකව සඟවා තැබිය නොහැකිය.ඉඩක් ලැබුණු විටෙක මේ මායාවේ මිරිඟුව ඉරා දමමින් එය ගඟක් සේ ගලා හැලෙන්නට පටන් ගනී. “සරත් අප්පෝ ඔන්න මම වැන්දා...” එක් මහලු ගැමියෙක් සරත් ගේ මෘත දේහය ඉදිරියේ වැඳ වැටුණේය. ඔහු නැගී සිටියේ ය. නැවතත් ඔහු බලා සිටියේ ය.“සරත් අප්පෝ මට එය මදියි...”ඔහු තව වරක් වැඳ වැටුණේ ය. ඒ මහලු පුද්ගලයා වැඳ වැටුණේ සරත් මුත්තෙට්ටුවේගම නම් වූ...අද මුදලට බලයට නමස්කාර කරන සමාජය මෙසේ සැබෑ මනුෂ්‍යත්වය ගරු කරන දවස කිසියම් හෝ දිනෙක උදාවනු ඇත. සල්ලිකාරයන් පසුපස බලවන්තයින් පසුපස නිවටයන් සේ දිවයන මිනිසුන් එදිනට සැබෑ මිනිසුන් පිටුපස සාඩම්බරයෙන් ගමන් යනු නියතය.සරත් සහෝදරයා අවසන් ගමන් ගියේ නිකම් නොවේ. දුෂ්ඨකමින් ඉහවහා ගිය සමාජයක් වුව ද තැනින් තැන තවමත් මිනිසත් බව සැඟවී ඇතැයි යන පණිවුඩය අප වෙත ගෙන එමිනි.රත්නපුරයට එදා හතර දිග්භාගයෙන් ම ගලා ආවේ සැඟවී තිබුණු ඒ මිනිසත් බවයි. සරත් සහෝදරයා අවසන් ගමන් යන විට පිටුපසින් ලක්ෂ සංඛ්‍යාත ජනකායක් ගමන් ගත්තේ ඔහු ජීවත්ව සිටි කාලයේ ලබාගත් පෞද්ගලික ලාභ ප්‍රයෝජනයකට හෝ උදව්වකට වන්දි ගෙවන්නට නොවේ.අවමඟුලට සහභාගි වී නම ලකුණු කර ගැනීමේ පටු පරමාර්ථයෙන් ද නොවේ. සරත් වෙනුවෙන් හදවත කොණක උපන් සැබෑ කඳුළක් ඔහුට පුද කරන්නට ය. අර පුංචි කඩකාරයාගේ ප්‍රකාශයෙන් මේ සටහන නිමා කරමි.“හොඳ මහත්තයෙක්”කරුණාදාස සූරියආරච්චිසරත් මුත්තෙට්ටුවගම මහතා මිය ගිය දිනවලලේඛකයා වටරවුමට සැපයූ සටහනකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=af1105229</link>
    <topic>පුහුණු පාඨමාලා පැවැත්වීම අතින් ජාතික තරුණ සේවා සභාව පෙරමුණේ</topic>
    <author/>
    <content>ජාතික තරුණ සේවා සභාවේ සභාපති හා අධ්‍යක්ෂ ජෙනරාල් නීතිඥ ලලිත් පියුම් පෙරේරාශ්‍රී ලාංකේය වෘත්තිය පුහුණු ක්ෂේත්‍රය සඳහා ඉදිරිපත්ව ඇති රාජ්‍ය මෙන් ම පෞද්ගලික ආයතන සංඛ්‍යාව මෙතෙකැයි කියා නිම කළ නොහැකි තරම් ය. අනේක විධ මේ පුහුණු පාඨමාලා සඳහා ඒ ඒ ආයතන විසින් පළ කරනු ලබන වෛවර්ණ දැන්වීම් වලින් සති අන්ත පුවත්පත් පිටු පිරි පැවතීම සුලබ දසුනකි.එහෙත් මේ පාඨමාලා කීයෙන් කීයක් නිවැරැදිවම ශ්‍රම වෙළඳපොළේ අවශ්‍යතා හා තරුණ අභිලාෂයන් තේරුම් ගනිමින් වැඩ ලොවට ගැළපෙන අයුරින් සකස් වී ඇත්දැයි යන්න තවමත් නොවිසඳී ඇති ප්‍රශ්නයකි.මෙහිදී ශ්‍රී ලංකාවේ තරුණ කටයුතු වෙනුවෙන් විවර වූ මුල් ම මෙන් ම එකම රාජ්‍ය ආයතනය වන ජාතික තරුණ සේවා සභාවට මෙම පුහුණු ක්ෂේත්‍රය පිළිබඳව ඇත්තේ දශක 03 ක පමණ දිගු අතීතයකි. ආයතනයේ වත්මන් පුහුණු පාඨමාලා පිළිබඳව එහි සභාපති/ අධ්‍යක්ෂ ජෙනරාල් නීතිඥ ලලිත් පියුම් පෙරේරා මහතා දැක්වූ අදහස් මෙසේ ය.“ජාතික තරුණ සේවා සභාවේ දිවයින පුරා පිහිටි තරුණ පුහුණු මධ්‍යස්ථාන 45 ට අමතරව, මහරගම පිහිටි තරුණ මධ්‍යස්ථාන පුහුණු අංශයෙන් පමණක් පූර්ණ කාලීන හා අර්ධ කාලීන පාඨමාලා 26 ක් අප විසින් පවත්වාගෙන යනු ලබනවා. අප විසින් පුහුණු කරන ලද තරුණ තරුණියන් රජයේ මෙන් ම පෞද්ගලික අංශයේ විවිධ රැකියා ක්ෂේත්‍රයන්හි ඉහළ මට්ටමේ සිටීම පිළිබඳව අප ආඩම්බර විය යුතුයි. එමෙන් ම තවත් තරුණ පිරිසක් දිවයිනේ ඒ ඒ ප්‍රදේශවල තමන්ගේ ම ස්වයං රැකියා ආයතන ආරම්භ තරමින් ඉතාමත් හොඳ ආර්ථික මට්ටමක පසුවීම පිළිබඳව ද ජාතික තරුණ සේවා සභාවේ අපට ඇත්තේ විශාල සතුටකි.වෙනත් තරගකාරී පාඨමාලා ආයතන වලට වඩා අප ආයතනය මගින් තරුණ තරුණියන් වෙත වරප්‍රසාද රැසක් ලබාදීමට කටයුතු යොදා තිබෙනවා. මෙහිදී වෘත්තිය මාර්ගෝපදේශනය, නායකත්ව කුසලතා වර්ධනය කර ගැනීමට අවස්ථාව ලබාදීම මෙන් ම රජයේ පූර්ණ අනුග්‍රහය ලබන ආයතනයක් ලෙසින් ජාතික හා අන්තර්ජාතික මට්ටමේ පිළිගැනීමක් ඇති සහතිකයක් ලබාදීම ට ද අප කටයුතු ;කාට තිබීම සුවිශේෂී වෙනවා.අපගේ පුහුණු උපදේශක මණ්ඩලයේ පූර්ණ අධීක්ෂණය යටතේ ඒ ඒ ක්ෂේත්‍රයන්ගෙන් රැකියා සුදුසුකම් වර්ධනය කර ගැනීමේ පන්ති කාමරය තුළින් ලබන දැනුමට වඩා වැඩි දැනුමක් ප්‍රායෝගික අභ්‍යාස තුළින් ලබාදෙනු ලැබීම ද අපගේ විශේෂත්වයක්.එමෙන් ම අපගේ පාඨමාලා හදාරන ශිෂ්‍යයන්ගේ විනය පිළිබඳව ද අප දැඩි ලෙස සැලකිලිමත් වෙනවා. අප එසේ කරනු ලබන්නේ වැඩ ලොවට සරිලන තරුණයකු , තරුණියක බිහි කිරීමේදී ඔහුගේ හෝ ඇයගේ විනය ද ශ්‍රම ඵලදායිතාවය කෙරෙහි දැඩි ලෙස බලපානු ලබන නිසයි.තවද අප ආයතනයේ පුහුණුව ලබන තරුණ තරුණියන් අපගේ පුහුණුවෙන් පසු රාජ්‍ය හා පෞද්ගලික අංශයේ වැඩිපුර පුහුණු කටයුතු සඳහා යොමු කරනු ලබන අතර, එම තරුණ තරුණියන්ගේ දක්ෂතාව මත ඔවුන් එම ආයතනවල රැකියා අවස්ථා ලබා ගැනීම ද අපගේ පාඨමාලාවල සුවිශේෂී ලක්ෂණයක් ලෙසින් පෙන්වා දිය හැකි ය.අප ආයතනයේ ඉංග්‍රීසි, ජපන්, කොරියානු, ප්‍රංස, දෙමළ යන භාෂා පුහුණු පාඨමාලා සඳහා ද දැන් ඇත්තේ සුවිශාල ඉල්ලුමකි. දැනට විවිධ රැකියාවල නිරත වන තරුණ තරුණියන් ගෙන් වැඩි පිරිසක් අපගේ දෙමළ භාෂා පාඨමාලාව හැදෑරීම ද වැදගත් වෙනවා.එමෙන් ම අප ආයතනය මගින් ක්‍රියාත්මක කරනු ලබන පාඨමාලා හදාරා තිබීම විශේෂ සුදුසුකමක් ලෙස රජයේ සමහර ආයතනවල චක්‍රලේඛ වලින් පවා විශේෂයක් කොට තිබීමෙන් එම පාඨමාලාව අප ආයතනයේ හැදෑරීමේ වැදගත්කම කෙතෙක් දැයි පසක් වෙනවා.නිපුණතා පාදක පුහුණු ක්‍රමය යටතේ දැනට අප විසින් මෙම ආයතනයේ පුහුණු පාඨමාලා 10 ක් පවත්වාගෙන යනු ලබනවා. එනම් පරිගණක යෙදවුම් සහායක, තොරතුරු තාක්ෂණ හා සන්නිවේදන ජාතික සහතික පත්‍ර, පරිගණක දෘඩාංග තාක්ෂණ ශිල්පී, බේකරි ශිල්පි, රූපලාවණ්‍ය ශිල්පි, කොණ්ඩා මෝස්තර ශිල්පි, විදුලි කාර්මික ශිල්පි, මෝටර් රථ කාර්මික ශිල්පි, ශීතකරණ හා වායු සමීකරණ කාර්මික, රූපවාහිනි හා ගුවන් විදුලි ආශ්‍රිත උපකරණ අලුත්වැඩියා ශිල්පි යන පාඨමාලාවේ. මේ පුහුණු පාඨමාලා අවසානයේදී රජය මගින් පිළිගත් ජාතික හා අන්තර්ජාතික පිළිගැනීමක් සහිත ව්ඍQ සහතිකයක් පිරිනැමීමට ද අප කටයුතු යොදා ඇති බව කිව යුතුයි.එමෙන් ම අනෙකුත් තරගකාරී ආයතනවලට කිසිදු තරගයක් දිය නොහැකි මට්ටමේ ඉහළම ප්‍රමිතියකින් යුත් රැකියා අභිමුඛ පාඨමාලා තව තවත් ආරම්භ කරමින් මීට වඩා වැඩි තරුණ පිරිසකට රැකියා අවස්ථා ලබා දීමටත්, අන්තර්ජාතික ශ්‍රම වෙළෙඳපළට සරිලන නව පාඨමාලා ආරම්භ කිරීමටත් අප ඉදිරියේදී කටයුතු යොදා ඇති බව ද අවසන් වශයෙන් කිව යුතුයි.”කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=af11052210</link>
    <topic>කලකම් පල දෙයි</topic>
    <author>රූපාන්ති බුලත්සිංහල</author>
    <content>දියණියක් අසනීප වුණහම අම්මා කෙනෙක් කොහොම බලාගෙන ඉන්න ද? කොහොම හරි දුව සනීප කරගන්න තමයි උත්සාහය. මේ හින්ද ම නොයෙක් තැන්වලට බාරහාර වුණා. පූජා තිබ්බා. එක එක තැන ගිහිල්ලා වෙද හෙදකම් කළා. අන්තිමේදී වෙච්ච දෙයක් නැහැ. නටපු නැටුමකුත් නැහැ, බෙරේ පලුවකුත් නැහැ. හති වැටිලා හති වැටිලා එපා වුණා. අන්තිමට කරපු දේකුත් නැහැ. නොකරපු දේකුත් නැහැ. ඉතුරු වුණ දේකුත් නැහැ. නොගිය දේවාලයක් නැති තරම්. ඒත් මේ කිසිම දෙයක් පලක් වුණේ නැහැ. මුදල් හදල් විතරක් නෙවෙයි. ශ්‍රමයත් නිකරුණේ වැයවුණා.තව ඉතින් මොනවා කරන්න ද? අම්මා දහඅතේ කල්පනා කළා. මොනවා හරි කරලා දුව සනීප කරගන්න ඕනෙ. මොනව වුණත් අන්තිමට කියන්න ඉතුරු වෙන්නෙ දෙවියො විතරයි. මිනිස්සුන්ට අපිව කරදරයක් වෙන්න ඒ හැටි වෙලාවක් නැහැ. ඒත් ඉතින් දෙයියන්ට එහෙම වෙන්නෙ නැති හින්ද වෙන්න ඇති මේ අම්මත් දෙවියන්ගෙන් උදව් ඉල්ලුවෙ.මේ අම්මටත් තිබුණේ පුදුම දේව විශ්වාසයක්. ඒ නිසාමයි අතේ තිබුණ සේරම සල්ලි එකතු කරලා දෙවියන්ට ලොකු පඬුරක් පුදන්න තීරණය කෙළේ. පඬුරු පූජාවට අවශ්‍ය මුදල් ටිකෙන් ටික එකතු කළා. නිතර දෙවේලේ දෙවියන් යැද්දා. අම්මාගේ ඉල්ලීම ඉටු කරමින් දියණිය නොබෝ දිනකින් සනීප වුණා. අම්මාගේ සතුටට ඉහවහා ගියා. අම්මාට එකපාරටම මතක් වුණේ පූජාව, අම්මා පොරොන්දු වුණ විදිහට එකතු කළ මුදලින් මරණයට කැපවුණ එළදෙනෙක් නිදහස් කළා.ඒත් ඉතින් එළදෙන නඩත්තු කරන්න අම්මාට වත්කමක් නැහැ. දැන් ඉතින් මොනවා කරන්න ද? මේවා ඉතින් සෙල්ලම් වැඩ නෙවෙයිනෙ. දෙවියොත් එක්ක කොහොමටත් විහිළු බෑනෙ. අම්මා දහඅතේ කල්පනා කළා. දැන් ඉතින් මොනවා කරන්න ද? මෙන්න ඉතින් එකපාරටම ගණදෙවි නුවණක් පහළ වුණා. හැබෑවටම එළදෙන වෙන කෙනකුට හදාගන්න දෙන්න පුළුවන්නෙ. එහෙම හිතලා ගිවිසුමකට අනුව අම්මා එළදෙන වෙන කෙනකුට පැවැරුවා. නිකං දුන්නහම කොයි දේකත් අගයක් නැහැ. මේ පුද්ගලයාට එළදෙන ගැන එහෙව් වටිනාකමක් දැනුණේ නැහැ. කරගන්න ඕනෙ වැඩ ටික කොහොම කොහොම හරි කරගත්තා. ආරක්ෂාවට තිබුණ දේ ඈඬියාවට යන්න ඒ තරම් කාලයක් ගත වුණේ නැහැ. මේ අලාභය කොහොම මඟ හරින්න ද? ආයිත් දෙපාරක් හිතන්න කාලය ගත්තෙ නැහැ. එළදෙනගෙ බාරකාරයා එළදෙන මසට විකුණන්න තීරණය කෙළේ රහසේමයි.එළදෙන මසට විකුණුවා.අම්මාට එළදෙන අමතක වුණේ නැහැ. සතා ගැන ඇයට විපරමක් දාන්න හිතුණා. මොනවා වුණත් දෙවියන්ට පිදුව පඬුර ගැන සොයා බලන්න එපැයි.ඒත් ඉතින් සාරධර්ම ගිලිහී යන්න ඒ හැටි වෙලාවක් ගියේ නැහැ. ගිවිසුම කඩ වුණ පොරොන්දුවක් වුණා.දෙවියනේ අහිංසක සතා. ආයිත් පාරක් මරණයට කැපවුණා. ඇගේ හිත පිච්චිලා ගියා. මේ මිනිහට දෙවියන්ගේ හාල් කැවිලාවත් ද? අම්මා එහෙම හිතලා දුවලා ගියේ පොලීසියට, අවනඩුවේ සුලමුල ඇහුව්වහම පොලීසියටත් හිතුණේ ඇත්ත කොච්චර තිත්ත ද කියන එක විතරයි.දෙවියන්ට ඔප්පු වෙච්චාවේ, දේව දඬුවමට කලින් රාජ දඬුවම ඉස්සර වුණා. මිනිහාගේ ඉහමොළ රත්වුණා. ගිවිසුම කඩකර අසරණ සතා මසට විකිණීම නිසා රු 41,000 ක් ගෙවන්න සිදු වුණා, අලාභය මෙහෙම ගෙව්වට පින්පව් පොතේ පව්වල බර නම් කිරලා බලන්න අමාරුයි. ජීවිතේ හැටි ඔහොම තමයි. කලකම් කවදහරි පල දෙනවා.රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=as1105228</link>
    <topic>බ්‍රාහ්මණ කුලයේ කෙනෙක් අපේ ගෙදර ඉපදිලා අම්මා එදා කීවේ එහෙමයි</topic>
    <author>උපාලි සමරසිංහ</author>
    <content>බ්‍රාහ්මණ කුලයේ කෙනෙක් අපේ ගෙදර ඉපදිලා අම්මා එදා කීවේ එහෙමයි- මහාචාර්ය සෝමරත්න බාලසූරියමහාචාර්ය සෝමරත්න බාලසූරිය අපේ කාලයේ මට හමුවූ බෙහෙවින් ම ‘රැඩිකල්’ මිනිසෙකි. ඔහුගේ රැඩිකල්කම කලා හා සංස්කෘතික ක්ෂේත්‍රයට විපුල ප්‍රයෝජන අත්කැර දුන්නද ඒ නිසා ම ඔහුට අනන්ත අප්‍රමාණ කරදරවලට ද මුහුණ දීමට සිදුව තිබේ.මා නම් එතුමාගේ මේ සම්ප්‍රදාය ඉක්මවා සිතන අලුත් නිදහසේ රැඩිකල් බව දකින්නේ චිත්‍රපට සංස්ථා සභාපතිකමේ සිටියදී හෝ රැඟුම් පාලක මණ්ඩල සභාපතිත්වයේ සිටියදී පමණක් නොව ඔහු විසින් ලියන ලද ‘කරත්තය’ කෙටිකතාව හා ‘වප් මඟුල’ නවකතාව අතරදී ය.එතුමා මේ තරම් නිදහස්ව සිතන්නේ කොහොමද? මම කලින් සිතුවෙමි. ඔහුගේ මෑණියන් පිළිබඳ පුවත් විමසීමේ දී මගේ එම කුහල පහවිය. ළමා කාලයේ පූර්ණ නිදහස ඔහුට තාත්තාගෙන් මෙන් ම අම්මාගෙන් ද නොඅඩුවම ලැබිණ. සියල්ල දරා ගැනීමේ ශක්තිය, ඉවසීම, අරමුණක් සොයා ජීවිතය මෙහෙයුම ඔහුට ලැබුණේ ඒ දයාබර අම්මාගෙනි.මේ රටේ සුවහසක් දූ දරුවනට සිප් කිරි පෙවූ, දහසක් නිර්මාණකරුවනට නිර්මාණ තිඹිරිගෙය සැකැසූ මේ ගුරු පියා එතුමාගේ මෑණියන් පිළිබඳ මෙසේ වචන පෙළ ගස්වයි.කොළඹින් ඈත ඉතා දුෂ්කර ඒ තරමට ම සුන්දර ගමක මා ඉපැදුණේ. ඒ අම්මගේ ගමේ. ඒ වගේ ම ඒක තාත්තගෙත් ගම. කුරුණෑගල දිසාවේ කුලියාපිටියට කිට්ටුව එළතලව ඒ ගමයි. මේ ගම වටේට වැව් 12 ක් තිබුණා. ඇළ, දොළ, වේලි, කුඹුරුවලින් සාර වූ මේ ගමේ සැලකිය යුතු ජනගහණයක් හිටියා. මේ හැමෝටම වවා ගත් බත බුලත බෙදා හදාගෙන කෑ සාමයෙන් හා සහජීවනයෙන් පිරි ජීවිත ගත කෙළේ.උලුපැලියාව ලේකම්ලාගේ පුංචිහාමි මගේ අම්මා. අද අවුරුදු 102 යි. තවමත් එළතලව ගමේ ජීවත්වෙනවා. තාත්තා බාලසූරිය මුදියන්සේලාගේ මුදලිහාමි. අපට අයත් ගොඩ මඩ ඉඩම් වතුපිටි බොහොමයක් තිබුණා. මේවා බලා හදාගෙන ජීවත්වීමයි පියා කෙළේ. මුලාදෑනි බණ්ඩාර කියන්නෙ අපේ සීයා. අපේ පවුලෙ තාත්තයි අම්මයි හැරුණම ගැහැනු 4 ක් හා පිරිමි දෙන්නෙක්.ගම අයිනෙන් ගලා යන ඔය අපේ ළමා ජීවිත හැඩ කළා. ඒකෙ තිත්ත පැටවු, දණ්ඩි, කොරළි අල්ලන්න, අවට තිබුණු මාදං, හිඹුටු, ඇඹුල් පේර, ළඳු කැලෑවල රිංගන්න අපිත් හරිම ආසයි. මේ ගම වඩාත් ම අලංකාර වුණේ ගම අයිනේ තිබූ ගන කැලෑව නිසයි. ඒක රජයේ රක්ෂිත වනාන්තරයක්. ;ම් ගමේ බොහෝ දෙනාට ඉඩම් තිබුණා. ගොවිතැන් බත් කරන කුඹුරු තිබුණා.අපේ ගමේ කුලීකාරයො හිටියෙ නෑ. හිටියෙ අත්උදව් කාරයො විතරයි. මේ අය ගමේ වැඩ බෙදාගෙන කළා. කුඹුරු අස්වනු කැපීමේදීත් එහෙමයි. මේ කිරිවැදුණු ගොයම් කපන කාලෙට ගමටම ජය මඟුල්. දැන් වගේ ට්‍රැක්ටර් හා වෙනත් නවීන තාක්ෂණික උපකරණ තිබුණේ නැති නිසා මිනිස්සු අම්බරුවන් යොදාගෙන සී සෑම පවා කළේ. මඩ පෑගීමේ ඉඳන් ගොයම් කැපීම දක්වාම සම්පත් වුණේ ශ්‍රමිකයාගේ දහදිය.මගේ අම්මා හරිම දිරියවන්ත කාන්තාවක්. සති ගණන් කෙරෙන මේ කටයුතුවලින් ඇය උදේ හවා කෑම බීම පිළියෙල කළේ හරිම සතුටකින්. තේ වතුර ටික හදන වෙලාවට වුණත් රසකැවිලි දෙක තුනක් පිරිනමනවා. ඇඹුල අරගෙන මිනිස්සු වැඩ කරන තැනට එනවා. හොඳට මහන්සි වෙලා වැඩ කරන හින්දා අපේ අම්මලට ලෙඩක් නෑ. වී වේලන එක, කුරහන් ගලේ කුරහන් අඹරන එක, හාල් කෙටීම වගේ දේවල් අම්මා කරන කොට අපට කීවේ “පුතේ පුළුවන් තරම් වැඩ කරන්න. වැඩ කිරීමෙන් තමයි අපට ජීවිතය ජයගන්න පුළුවන්.”මේ වගේ අම්මගෙ කතා අපේ හිතේ ඊයම් බරු වගේ කිඳා බැස්සා. හවසට පත් කොළ ටිකක් අරගෙන වට්ටියක් හෝ පැදුරක් වියන ගමන් අම්මා අපට ලස්සන අලංකාර කතා කීවා. ඒ වගේ සුරංගනාවියෝ, යෝධයෝ, වීරයො පිරිලා හිටියා. ඇය ඒවා කීවේ කිසියම් විදියක නාට්‍යානුසාරී විදියට. ඇය ධර්මය පිළිබඳ පොත් ගොඩාක් කියවපු මවක්. ඒ නිසා රා පෙවූ නාලාගිරියා බුදුන් මඩින්නට එන ගමන බුත්සරණ කතුවරයා ලියනවා වගේ ම ඇයත් සාත්විකාභිනයන් මතුකොට ආංගික, වාචික අභින සියල්ල තුමා අපව පිල උඩ වැඩි කරවාගෙන මේ කතා කියනවා.සාහිත්‍යය, කලාව, සංස්කෘතිය පිළිබඳ මුල් අත්පොත ඒ විදියට මගේ අම්මා මම කියෙව්වා කියලා හිතෙනවා. නිවාඩු කාලෙට හෝ පාසල් ගමනින් පසු අපි කොහේ යනවාද? කාත් එක්ක යනවාද? මොනවා කරනවාද? කියලා ඇය කලබල වෙලා හෙව්වෙ නෑ. ඒකට හේතුව අම්මා දරුවන් කෙරෙහි තැබූ විශ්වාසය. ඒක හරිම ප්‍රායෝගිකයි. කවරදාවත් මාපියන්ට අවනම්බු වන දෙයක් කරන්ඩ ළමයින්ට ඒ නිසා හිතෙන්නෙත් නෑ. අම්මා නීති රීති දැම්මේ නෑ. යුතුකම වගකීම කියලා දුන්නා විතරයි. ඒ නිසා අප නිදහස ලබනවා වගේ ම එයින් වැරැදි ප්‍රයෝජන ගත්තෙත් නෑ.අපේ ගමේ තිබුණු සුන්දරම වැවට කීව නම දියමලංකාව. මේ වැව වටේ තිබුණු කුඹුක් ගස්වලට නැඟලා උස අත්තක ඉඳන් දියට පනින එක හරිම වින්දනයක්. එහෙම පැනලා දිය බුං ගහලා පැය දෙක තුනක් පීනලා නාලා ගොඩ ආවාම ගෙදර දුවන් එන්නේ අම්මගෙ රස බත් පත හොයාගෙන. අල වර්ග, මැල්ලුම්, මේ හැම දෙයක් ම අම්මා අපේ බතට එක්කාසු කළේ ;ද්ශීයත්වය ගරු කරමින්. දරුවන්ගේ පෞරුෂත්වය වඩන්න අවශ්‍ය කෑම බීම පවා අම්මා දැන හිටියා.මේ දියමලංකාව වැව මැද්දෙ තිබුණා පුංචි දූපතක්. ඕනෑ නම් අද වහර අනුව පර්චස් 8 - 10 ක් ඇති. මේ වැවට කොල්ලො යාවි කියන බයට අපේ ගමේ වැඩිහිටියො නිතර කීවෙ “ඕකෙ භයානක සර්පයින් ඉන්නවා. අනෙක එතැන ට ගියාම මිනිස්සු එරෙනවා” වගේ කතා. ඒත් අපේ අම්මා නම් මේවා වැඩිපුර කීවෙ නෑ. දරුවන් ගැන සෙනෙහස අපිරිමිත වුණාට ඒවාට අනුබල නොදුන්නාට කුතුහලය සෙවීම බැලීම දරුවන් කළ යුතු බව ඇය අදහන්න ඇති. මේ වැවේ නාන්න ගිය හැම මොහොතකම මට අර දූපත පෙනෙන විට හිතුණේ ඕක සොයා බලන්ඩමයි.දවසක් මං යාළුවො දෙතුන් දෙනෙක් එක්ක මේ දූපතට පීනුවා. වික්‍රමසිංහයන්ගෙ “මඩොල්දූව“ මගේ සිත් නැඟුණා. පීනන්ඩ ඉතා දුරක් තිබුණත් ආසාව නිසා ඒක තේරුණේ නෑ. ගිහින් බැලුවාම ඒකෙ මඩ තට්ටුව වැඩියි. සමහර තැන් එරෙනවා. ඒත් සර්පයන් නම් දැක්කෙ නෑ. වේවැල්, හිඹුටු ගාල් ගණන් තිබුණා. අපි හිඹුටු කාලා නැවතත් ගොඩ පීනුවා. මේක අම්මටත් පසුව ආරංචි වෙන්න ඇති. ඒත් මගේ අම්මා නිය පිටින් මට පහරක් ගහලා නෑ. පුතේ, කුතුහලය හොඳයි. සොයා බැලීම හොඳයි. ඒත් අවදානමට පෙර සූදානම හොඳයි කියලත් තියෙනවනෙ. ඇයත් යනවා නම් වැඩිහිටියෙක් එක්ක යන්ඩ කීවා. මගේ සොයා බැලීමේ නිදහස්ව සිතීමේ නිර්මාණාත්මක චින්තනය අම්මා මරා දැම්මෙ නෑ. ඒක රැකවල් කරලා මාත් රැකවල් කළේ ඒ විදියටයි.මම සාමාන්‍යයෙන් දඟ වැඩ කරන්නෙත් නෑ. උපන්දා සිට කුඩා දවසේ දීත් මං මාළු කෑවේ නෑ. අම්මලාත් වැඩියෙන් ම ප්‍රිය කළේ නිර්මාංශ ආහාර. කරවල කෑල්ලක් තමයි ගෙදර හැදුණේ. පුංචි කාලේ ඉඳම්ම මං මාංශ ආහාර ප්‍රතික්ෂේප කලා. එළවුළු පමණක්මයි ගත්තේ. මේක මගේ සංසාරගත පුරුද්දක් වෙන්ඩ ඇති.මේක තේරුම් ගත් අම්මා මට උදව් කළා. ඇය වෙන ම හැන්දකින් මගේ එළවුළු බෙදුවෙ. වෙන ම පිඟානක් මා වෙනුවෙන් තියාගත්තා. හැන්ද, කෝප්පෙ පවා වෙනම තිබුණා. එක දවසක් වැරැදීමකින් මගේ පිඟානෙ වෙන කෙනෙක් කරවලත් එක්ක බත් කාලා මං බත් කෑම ප්‍රතික්ෂේප කළා. අම්මා මට කරුණු පහදලා පිඟාන කොච්චර හෝදලා දුන්නත් මට පිළිකුල් වුණා.මං එදා හිට සතියක් විතර බත් කෑවෙ කෙහෙල් කොළයක. ශෝකාකූ®ලව එකලාව පැත්තක හිඳ බත් කන මා දිහා අම්මා දයාබරව බලා ඉන්නවා මට පෙනුණා. සාමාන්‍යයෙන් අපේ ගෙදර පොළේ යන්නෙ තාත්තා. ඉඳහිට අම්මත් තාත්තත් එක්කම පොළේ ගියා. පහුවෙනිදා එහෙම දවසක්. අම්මා පොළේ ගිය දවසට අපි අම්මා එනතුරු නොඉවසිල්ලෙන් බලා ඉන්නවා. ඒ ;නායෙක් විසිතුරු රස කැවිලි පොදියක්. ඇය නොවරදවා ම ගෙන එන හින්දයි. ඒ ගෙනාවම ඉතින්! අපිත් ඇගෙ ළඟින් හෙල්ලෙන්නෙ නෑ. අම්මා එදා මගේ ඔළුව අත ගාලා රස කැවිල්ලකුත් දීලා මෙහෙම කීවා. මෙන්න මං පුතාට බෙලෙක් පිඟානක් ගෙනාවා කියලා. ඒ පිඟානෙ අනෙක් අය කන්ඩ අකමැති නිසාත් මට අල්පේච්ඡතාව හුරු නිසාත් එහෙම කළා කියලා අම්මා මට පසුව කීවා.අම්මා එළතලව පන්සලට සිල් ගන්න ගියේ අපත් කැටුවමයි. නොවැරැදීම අලුත් සහලින් පන්සලටත්, ගමේ දේවාලයටත් කොටසක් වෙන් කරන එක අපෙ අම්මගෙ පුරුද්ද. ඇය බෝගොඩ දේවාලයට ගිහින් පත්තිනි මෑණියන් ඇදහුවා. කිරි අම්මා දානය දුන්නා. ඒ සඳහා වත්තෙ පොල් ගස් වෙන් කරලා ගෙඩි නොකඩා තියාගත්තා.මේ අතර ඇය ඉතා ම සියුම්ව දානය ගැන අපට කියා දුන්නා. කුඹුරු ඉඩම් නැති දුප්පත් අය ආවාම වී හාල් ඔවුන්ට ලබාදුන්නෙ බණ කතාවක් ද අපට කියමින්. සීවලී හාමුදුරුවන්ගෙ කතාව උන්වහන්සේගෙ අනුහස් ගැන අම්මා දන්නවා.වසරකට වරක් දඹුලු විහාරයට යන්ඩ, අනුරාධපුරයට යන්ඩ අම්මා ගම පුරා සම්මාදමේ යනවා. පයින් දුරු කතර ගෙවාගෙන ඇවිදලා වැඩි පිරිසක් පිනට දහමට නැඹුරු කරගෙන පින්කම් සිදු කිරීම වටිනවා කියන විශ්වාසයයි ඇයට තිබුණෙ. ඇය එළතලව ඉඳන් මේ විදියට යන කොට මාත් එක්ක යනවා. ආ ගිය කතා අසමින්, බුලත් විට කමින්, ගෙන් ගෙට ගිහින් කරන මේ සම්මාදම එක්තරා විදියක සමාජ විද්‍යාත්මක චාරිකාවක්.මං මුලින් ම ගියේ එළතලව විද්‍යාලයයට. ඊළඟට ඉගෙනුමට දක්ෂ බව තේරුම් ගත් අම්මා මාව කුලියාපිටිය මධ්‍ය විද්‍යාලයට ඇතුළත් කළා. මේ සිද්ධිය වෙනකොට මට අවුරුදු 12 ක් විතර ඇති. අර විදියේ සම්මාදම් චාරිකාවේ යනවිට එක්තරා නෑ ගෙයකින් දවල් බතට ඉන්නැයි අපට ආරාධනා කළා. මං ඉදිරිපස බූරු ඇඳ උඩ ඉන්න කොට දැක්කා ගෙදර ස්වාමි පුරුෂයා ලේ පෙරෙන මස් ගාතයක් අරන් කුස්සියට රිංගනවා. මං අම්මටත් නොකියා තනියම ගෙදර ආවා. අම්මාත් ගෙදර හැමෝමත් මාව අකුල්වල ළිං පතුල්වල පවා හොයලා. පස්සෙ අම්මා තේරුම් අරන් තියෙනවා. දවල් බතට මස් තියෙන හින්දා පැන ආවාය කියලා.කුලියාපිටිය මධ්‍ය මහා විද්‍යාලයට අපේ ගමේ ඉඳන් හැතැප්ම 5ක් තියෙනවා. අපේ ගෙවල් ළඟ ඉඳන් හැතැප්ම 1/2ක් විර ගියාම බස් පාර තියෙන්නෙ. එතැනට යන්ඩ අම්මා මට බයිසිකලයක් අරන් දුන්නා. බයිසිකලය එහි කඩයක් ළඟ නවත්වලා ඉතිරි දුර බසයෙන් යන්ඩ කියලයි අම්මගෙ නියමය. ඒත් සමහර දාට බයිසිකලයෙන්ම මං කුලියාපිටියටත් යනවා. ගමේ තියාගෙන අම්මා මේ තරම් මා ගැන දුක්වන්නේ මගේ පිළිවෙළ වෙනස් නිසයි. කෑම බීම ගැනීමේ දී පවා. ඒත් ශිෂ්‍යත්වය සමත් වුණාම විද්‍යාලයයේ නේවාසිකාගාර පහසුකම් මට ලැබුණා. මං අම්මගෙ ඇහේ කවරදාවත් කඳුළක් දැකලා නෑ. ඒත් ඇගෙ පපුවෙ තිබුණු කඳුළ මුහුණෙ ශෝකාකූල බවින් පළවුණේ මේ ආරංචිය ලබපු ගමන්. ඒ ඇයි? මං කොහොමද හොස්ටල් එකේ කෑම කන්නෙ. මස් මාළු එහි තිබෙන්න පුළුවන්. හැඳි, කෝප්ප පටලැවෙනවා. මේ වගේ දේවල්.මං අම්මට කීවා, අම්මා කරදර වෙන්න එපා. මං මේවට දැන් පුරුදු වෙන්ඩ ඕනෑ කියලා. එහෙම කියලා මං හොස්ටල් එකට ගියා. අලුත් පරිසරයට පුරුදු වුණා. ඒත් මාංශ කෑවේ නෑ. අම්මා ගමේ හිටියට මගේ කෑම ගැන වෙහෙසෙන නිසා ඇය බොහෝ සති අන්තවල හොස්ටල් එකට ආවා. ඒ එන විට ඇය එන්නෙ වැලිතලප, අළුවා, ඉදුණු කෙසෙල් ආදිය ලොකු පෙට්ටියක් බැඳගෙන මටත් යාළුවන්ටත් හැමෝටම එක්ක. මේ නිසා යාළුවන්ටත් මගේ අම්මා දකින දර්ශනය සුබ දසුනක් වෙනවා. අම්මයි පෙට්ටියයි දැක්ක ගමන් ඒ අය කෑගහනවා “සෝමෙගෙ අම්මා එනෝ” කියලා.අපේ ඉඩම තරමක් ඉඩකඩ තිබුණු හන්දා ග්‍රාම සංවර්ධන සමිති ගොඩනැඟිල්ල, ප්‍රජා මණ්ඩල ශාලාව වගේ දේවල් හැදිලා තිබුණේ අම්මා වෙන්කැර දුන් කොටස්වල. කුලඟන සමිති ආදියත් මෙහි පැවැත්වුණා. මේ රැස්වීම් අවසානයේ ඔක්කොම එන්නෙ අපේ ගෙදරට. ඇය බත් බුලත් පුදලා සත්කාර කරලා අපටත් ඒ දේවල්වල අගය පෙන්නුවා.අවුරුද්දකට වතාවක් අපේ ගමේ නාඩගමක් නැටුවා. ඒ නාඩගම නැටුවෙත් අපේ වත්තෙ. අලුත් සහල් පන්සලට දේවාලයට පිදුවාට පස්සේ පවත්වපු මේ මංගල්‍යයේ තිබුණු සංස්කෘතිකාංග, නාට්‍යානුසාරී අත්දැකීම අපේ ඥානපථය පුළුල් කළා. පියා මේවායේ රඟපෑවා. අම්මා කළේ සත්කාර සංග්‍රහ විතරයි. වෙස්සන්තර, සඳ කිඳුරු නාඩගම මේ විදියට කළ අතිශය ජනප්‍රිය නාඩගම්. අම්මා මොනිටර් විභාගය සමත් වෙලා ගුරු වෘත්තියට යන්ඩ පුළුවන් තරමේ අධ්‍යාපනයක් ලැබූ තැනැත්තියක්. ඒ නිසා ඇය ජාතක පොතේ කතා හොඳට දන්නවා. කලවැදි සවුදම, තලමලේ කවි ඇය මිහිරිව කීවා. ගමට නමක් හැදුණු හැටි අපට රස කැර කැර කියාදුන්නා. ඕලුපැලියාව හැදුණු හැටි කියූ ආකාරය මතකයි.එක්තරා දවසක රාජසිංහ රජ්ජුරුවෝ වෙස්වලාගෙන තල් අත්තක් අරන් ගමේ යනකොට නාන තොටක් ළඟ තරුණයන් රංචුවක් හිටියා. මේ තරුණයන් කෙළිදෙලෙන් ඉන්නකොට රජ්ජුරුවො තල්අත්තේ එතෙක් සඟවා සිටි කඩුව එළියට ඇදලා එක් තරුණයෙක් දෙසට වීසි කළා. හරඹයක් පෙන්වාපන් කියලා. ඒ තරුණයා ක්ෂණිකව කඩුව අරගෙන වැවේ තිබුණු ඕලු හතක් කපලා එක්වරම උඩ දාලා ඒ හතම කැපී යන්නට කඩුපහරක් එල්ල කළා. එතැන් පටන් ඒ වැව පිහිටි ගම ඕලුපැලියාව වූ බව ජනශ්‍රැතියේ සඳහන් බව අම්මා අපට කීවා. මේ වගේ නිර්මාණාත්මක, ප්‍රබන්ධාත්මක දේ අපේ සාහිත්‍ය චින්තනයට බලපෑ හැකි බව අම්මා දැන හිටියා වගේ මේවා අපට කීවා.අපේ වත්තේ තිබුණු ප්‍රජා මණ්ඩලයේ හොඳ පුස්තකාලයක් ද තිබුණා. පිසදාස සිරිසේනගේ, මාර්ටින් වික්‍රමසිංහගේ, ඩබ්ලිව්.ඒ. සිල්වාගේ කතා පොත් ගමේ මිනිසුන් වගේම මාත් පොරකකා කියෙව්වෙ අම්මා කී මේ මඟපෙන්වීම් ඔස්සේයි. එහි රේඩියෝ එකකුත් තිබුණා. එහි යන ගුවන්විදුලි නාට්‍ය වගේ දේවල් ඇසුරු කළේ ඒ අනුවයි.ඒ කාලේ දිනමිණ පත්‍රයේ යම්කිසි ගමක පාසලක් අරන් ඒ පාසලේ හොඳම සිසුවා පිළිබඳ විස්තරයක් යනවා. ඒ ළමයා තෝරන්නේ කලින් දැනුම්දීලා නොවෙයි. අපේ පාසලේ ඉංගිරිසි ගුරුවරයා සමරතුංග මහතා තමයි කුලියාපිටිය මධ්‍ය විදුහලේ සිසුවා තෝරා තිබෙන්නෙ. ඒකට තේරුණෙ මමයි. මේක දැක්කාම අම්මාට පුදුමාකාර සතුටක්. අපේ අම්මා නැකැත් කේන්දර පිළිගන්නේ නෑ. ඒ නිසා අපත් ඒවා පිළිගන්නේ නෑ. අපෙ අම්මා කීවෙ හොඳට ජීවත්වුණොත් හොඳ ප්‍රතිඵලයක් කියන එක විතරයි.අලුත් අවුරුද්දට අම්මා වැඩ පටන් ගත්තෙ මාසයකටත් පෙර ඉඳලයි. ලිප්බොක්කෙ මැටි ගා ගොම ගාලා ගේ බඩු මුට්ටු අස්කරලා පිරිසුදු කරලා අවුරුද්දට වී කොටන්න පටන්ගන්නවා. පුළුවන් තරම් මිනිසුන්ට කෑම දෙන්න අම්මා කැමැතියි. බත් තමයි තුන්වේලටම. අපෙ අම්මා රබන් පද ගහන්නත් දක්ෂයි. රබන් සුරල් ගහනවා කියන්නේ අත්ල නොතබා ඇඟිලිවලින් කරන වාදනයක්. ඒකටත් අම්මා දක්ෂයි. මං පශ්චාත් උපාධි සඳහා ඉගෙනගන්ඩ ප්‍රංශයට ‘සෝබෝන්’ විශ්වවිද්‍යාලයට යන්ඩ ගිය දවසෙ අම්මා එයාර්පෝට් ආවා.එයාට එදා තිබුණු ප්‍රශ්නෙත් පොඩි දවසෙ ප්‍රශ්නයමයි. මගේ පුතා මස් මාළු පිරි කෑම මේසයේ කොහොමද එළවළු කෑම කන්නේ! එළවළු එයාට හැමදාම ලැබේවිද? බඩගින්නෙ ඉඳීවිද? එහෙම කියලා එයා එදත් කම්පා වුණා. මං අම්මට කීවා මං එන හැටියට මුහුණ දෙනවා අම්මෙ කියලා. ඒ රටේදි මුල් මාස දෙක මා උත්සාහ කළා එළවුළු සොයාගෙන කන්ඩ. බැරිවුණා. මං මාළු කෑල්ලක් කන්ඩ පටන් ගත්තා. මේක ලියලා එව්වම අම්මා මුකුත්ම නොකියා ලිපිය පපුවට තියාගෙන මොහොතක් ඉඳලා තියෙනවා.1989 තරුණ කැරැල්ලක් මේ රටේ ආවා. එතකොට මං විශ්වවිද්‍යාල කථිකාචාර්යවරයෙක්. ‘වප්මඟුල’ නවකතාව ලියුවෙත් මේ කාලෙමයි. ශිෂ්‍ය ව්‍යාපාරෙ ශිෂ්‍යයන් අතරත් මා ජනප්‍රියයි. මං දවසක් රාත්‍රියේ නවයට විතර ගෙදර ආවා. ඇවිත් කමිසය ගලවලා රේඩියෝවෙ යන එක්තරා සුන්දර වයලීන වාදනයක් අහගෙන හිටියා. වාදනය අමරදේවයන්ගේ. මං අමරදේවයන්ට හැමදාම කියූ දෙයක් ඔබ ප්‍රශස්ත ගායකයෙක් විතරක් නොවේ. හොඳම වාදකයෙක්. ඇයි! මේවා රේඩියෝවෙ නොයන්නෙ යන ප්‍රශ්නය. ඉතින් මේ කර්ණරසාකර වාදනය මා සිත් ගත්තා. අපේ ගෙවල් වටේටම හමුදාව වටකරලා.එස්.එස්.පී. කෙනෙක් පොලිස් හමුදාවක් එක්ක ගෙට ආවා. මං ගේ ළඟට හැරෙන පාර අයිනෙ හමුදා ට්‍රක් රථ කීපයක් තිබුණත් මා ඒවා එදා ගණන් ගත්තේ නෑ. පොලිස් ජීප් රථය තිබිලා තියෙන්නෙ ඒ ට්‍රක් රථවලට මැදි කරලා සඟවලායි. ඒ අයට තිබුණු ප්‍රශ්න 3ක් ප්‍රධානයි. එක ශිෂ්‍ය ව්‍යාපාරයේ කට්ටිය මා ජනප්‍රිය ගුරුවරයා ලෙස සලකන්නෙ ඔවුනට සහය දෙන නිසාද? දෙක ‘වප්මඟුල’ නවකතාව ලියුවේ ඇයි? තුන පුංචි ආණ්ඩුවේ සහ මහ ආණ්ඩුවේ ඇඳිරි නීති අතර මා යන ගමන් නොවළකින එක. ඒ අය ගෙදර සෝදිසි කරන්න ඕනෑ කීවා. මා අවසර දුන්නා. සිවිලින් උඩ අල්මාරි අස්සෙ මේ අය පෙරළුවා.එස්.එස්.පී. කෙළින්ම ඇවිත් මේසයක් උඩ තිබුණු පොටෝ ඇල්බමයක් අතට ගත්තා. නිතර මෙහි ආගිය අයගේ ඇඳුම් පැළඳුම් තිබුණා. ඒවා බැලුවෙත් නෑ. අර ඇල්බමයේ තිබුණේ පාර පුරා තිබුණු මළසිරුරු, ගස් බැඳපු මිනිසුන්ගේ, ටයර් සෑයවල පිච්චෙන මිනිසුන්ගේ ඡායාරූප. මේවා දැක්ක ගමන් ජ්‍යෙෂ්ඨ පොලිස් අධිකාරි කීවා දැන් නම් මට ඔබව අත්අඩංගුවට ගන්ඩ වෙනවා කියලා.මාව ඒ අය ජීප් රථයට නංවා ගත්තා. එක් නිලධරයෙක් මට සිගරට්ටුවක් දිගු කළා. ඒ කාලෙ සිගරට් බීවත් මා එය පිළිගත්තේ නෑ. මාව ගෙන ගියේ හතරවැනි තට්ටුවට. දවස් 12ක් මාව තියාගත්තා. මට ඇසුණා මතකයි එක්තරා නිලධාරියෙක් කී කතාව. “වෙනදා නම් හාල්මැස්සො. අද නම් මෝරෙක් ගෙනෙල්ලා” කියලා. ඒත් මා කලබල වුණේ නෑ. ඒ අම්මාගේ කලබල නොවීමේ පුරුද්ද. පිටු 200ක් පුරා මගෙන් පළමු කී ප්‍රශ්න ගැන උත්තර ගත්තා. මට ගෙදරට කිවෙ නිලමේ කියලා. විදුලි පුවතක් වගේ ගමට ආරංචිය ගියා. අම්මා කියලා තියෙනවා මගෙ නිලමේ වැරැදි කරන්නෙ නෑ එයා බේරිලා එයි කියලා.ඒත් අම්මා කබල්ලෑවෙ දේවාලයට ගිහින් පුද පඬුරු ගැටගැහුවා හැම අම්මා කෙනෙක් වගේම හදවතේ දෝරේ ගලන සෙනෙහස වෙනුවෙන්. ඒ වෙලාවෙ මායම් වෙච්චි කපු මහත්තයා කියලා තියෙනවා දැන් මේ මොහොතේ ඔහු නිදහස් කරලා තියෙන්ඩ ඕනෑ කියලා. ඇත්තම කතාවත් ඒ වෙලාවේ දවස් 12කට පස්සෙ මා නිදහස් කිරීමයි. මහාචාර්ය සරච්චන්ද්‍ර මාව බලන්ඩ ආවා රට බීම බෝතලයකුත් අරන්. ඇවිත් කීවා හිත නිවාගන්න සැහැල්ලුවට මේක ගන්ඩ කියලා. මගෙ මාමාව අම්මා එවලා තිබුණා. එතුමා ප්‍රින්සිපල් කෙනෙක්. මං කරුණු කීවාම මගේ නිදහස හා සිදුවීම් තලය ගැන විඳ දරා ගැනීමේ ශක්තිය අම්මාට තිබුණු බව මාමා මට කීවා.මගේ අම්මා දවසක් කීවා අපේ ගෙදරට බ්‍රාහ්මණ කුලයේ කෙනෙක් ඉපදිලා. මේකා කවරදා හෝ මහණවේද දන්නේ නෑ කියලා. ඒ පුතා මේ වගේ කරදරයක පැටලුණේ ඒක නිස්කාරණේ වූවක් බව ඈ පිළිගත්තා.පුංචිම පුංචි දේකට වුණත් මා සංවේදී බව අම්මා දන්නවා. ශිෂ්‍ය අරගල තවත් වැඩිවන වෙලාවෙ අම්මාගේ කරදර නිසා මා රටින් පැනගියා. සුනිල්, නන්දා වැනි පිරිසත් එක්කම. දවසක් ගේ පහළ “පතහ” නමින් හැඳින්වෙන ලොකු පොකුණක් වතුර පිරිලා මහ වැස්සට. ඒකෙ සිටින ලූල්ලු තුන්දෙනෙක් පතහේ මෙහා දඟලමින් ඉන්නවා. වතුර පිටාර ගලලා ඒත් එක්කම ඇවිත්. මා උන්ව ගෙනැත් මිදුලේ දැම්මා. අම්මා ඇහුවා කවුද ගෙනාවේ කියලා. මට අවශ්‍ය වුණේ උන්ගේ හැසිරීම නිරීක්ෂණය කරන්නයි කියලා මා කීවා. අම්මා කීවා පුතේ, උඹ මස් මාළු නොකන කෙනා ගිහින් පතහට දාන්න කියලා.අහිංසාවාදය පිළිබඳ පාඩම මා සසරින් ගෙනාවත් අම්මා තමයි ඒක තවත් එකලු කළේ. අපේ ගව පට්ටියක් හිටියා. ඒකෙ හණ ගහලා මට වැස්සියක් දුන්නා බලාගන්ඩ. දවසක් මෙයා ගෙදර ආවෙ නෑ. රාත්‍රියෙ මා කෑම නොකා අඬනකොට අම්මා හුළු අත්තක් අරන් මාත් එක්ක ඌව හොයන්න “පාළුගංගොඩ” කියන කැලෑ මණ්ඩියට පවා ආවා. අනේ! ඌ එහි හිටියා. අම්මා පැදුරක් මාගලක් රටා වියන ගමන් කී කතාවල සංවේදීකම මා තුළ තහවුරු වූ බව ඒ සිද්ධිවලින් දැනගත්තා.අම්මා මා වෙනුවෙන් ඉතාම රසවත් කෑම හැදුවා. මා එදා සම්පූර්ණ නිර්මාංශකයෙක් නිසා හබරල දළු ඇඹුල අම්මා හැදූ රසවත්ම මාළුව. තැල්කොළ, කජු මාළු, කුරහන් පිට්ටු, මුංඇට, කිරිඅල මොන තරම් රසවත්ව අපේ අම්මලා හදනවද? සමහර අල තියෙනවා වැලේ උඩ හැදෙන්නේ අලය. ඒ අල ඉතම රසවත්ව අම්මා හදනවා. නැති නාස්ති කරන්න එපා කියන එක අපෙ අම්මාගේ පාඨය. දෙන දෙයක් පිරිසුදු සිතින් දෙන්න කියන එකත් අම්මාගෙම වචනයක්. අවුරුද්දකට සැරයක් එක්තරා කුලයක කට්ටියක් අපේ ගමට එනවා. ඒ අය තමයි ගමට අවශ්‍ය වී කුරුණි, වට්ටි, පෙට්ටි හදන්නේ. ඒ විතරක් නොවේ ගව පට්ටි කප්පාදු කිරීම් (වඳ සැත්කම්) ආදිය කරන්නේ. මේ අය ආවාම අම්මා සාදරයෙන් මේ අය පිළිගන්නවා. වී හාල් දීලා පිටත් කරනවා.රෙදි නැන්දා වුණත් ගමට ආවාම අපේ අම්මා කැමැත්තෙන් මේ අය ගෙන්වාගෙන ඒ කතා අහන්න ආසයි. ඇය එහෙම පිටින්ම කතාපෙට්ටියක්. ඒ ඇරෙන්න කාටවත් අපහාස කරන්න නම් යන්නේ නෑ.අද අවුරුදු 102ක් වුණත් අම්මා තවමත් හුස්ම ගන්නේ අප වෙනුවෙන්.අදත් ගමට ගිහින් අම්මා හමුවෙලා එන විරාමය තරම් සිතට සතුට කැඳවන තවත් දෙයක් මට නෑ.උපාලි සමරසිංහඡායා - ලලිත් සී.ගමගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=as1105221</link>
    <topic>කත්මණ්ඩු හරහා</topic>
    <author>සේයාරූ</author>
    <content>කත්මණ්ඩු හරහාබුදු දහමේ ආරම්භයට තිඹිරි ගෙය වූයේ නේපාලයයි. තවමත් ඒ රටේ බුදු දහම ප්‍රධාන ආගමක් ලෙස පැවතීම ඉතා සතුටුදායක කරුණකි.ශ්‍රී සම්බුද්ධත්ව ජයන්තිය සමරන මේ වකවානුවේ බුදුරජාණන් වහන්සේ උප්පත්තිය ලැබු නේපාලයේ හා ලුම්බිණියේ වත්මන් තත්ත්වය කෙසේදැයි සොයා බැලීම වටී.නේපාලය ආසියාවේ පාරිසරික පුරා විද්‍යාත්මක ආගමික වශයෙන් ඉතා වැදගත් රටකි. මෙය සාර්ක් කලාපයේ ජෛව විවිධත්වය ඉහළම රටක් ලෙස හැඳින්විය හැකිය. නේපාලයේ පාරම්පරික ඖෂධ පැළැටි විශේෂ 600 ක් හැදේ. ලෝකයේ ජීවත්වන කුරුල්ලන්ගෙන් සියයට 8 ක් මෙහි සිටිති.ඒ ගණන කුරුලු විශේෂ 848 කි. සමනළ විශේෂ 500 ක් මෙහි සිටින බව අලුත්ම අධ්‍යයනවලින් අනාවරණය වී තිබේ.පසුගිය දා අප නේපාලයේ කළ දින කීපයක සංචාරයකදී අපට පසක් වූයේ අපේ කලාපයේ ඇති පාරිසරික සුන්දරත්වය සංස්කෘතික වටිනාකම අතින් නේපාලයට සුවිශේෂ තැනක් හිමි වන බවය.වර්ග කිලෝමීටර් 147181 ක විශාලත්වයෙන් යුත් නේපාලයේ ජනගහනය දස ලක්ෂ 29 කි. ජන වර්ගයන් 101 ක් ජීවත්වෙන නේපාලයේ භාෂා 92 ක් කතා කරන ජනතාවක් වෙසෙති.බුද්ධාගම හා හින්දු ආගම මෙහි ප්‍රධාන ආගම වන අතර මුස්ලිම් ආගම අදහන අය සුළු පිරිසක් ද මෙහි ජීවත් වෙති.දිගින් කිලෝමීටර් 880 ක් වන පළලින් කිලෝමීටර් 149 සිට 240 දක්වා ප්‍රමාණයකින් යුත් නේපාලය කලාප 14 ක් හා දිස්ත්‍රික්ක 75 කින් සමන්විතය.කන්දක උඩ ඇති කත්මණ්ඩු නගරය නේපාලයේ අගනුවරයි. ලොව ඉහළම ස්ථානයක පිහිටි අන්තර්ජාතික ගුවන් තොටුපළක් ලෙස හැඳින්විය හැකි කත්මණ්ඩු අන්තර්ජාතික ගුවන් තොටුපළේ සිට බස් රථයකින් විනාඩි 20 කින් පමණ අප නවාතැන් ගන්නා තමාල් නාගරික පෙදෙසේ පිහිටි සුවිශාල හෝටලය වෙත පැමිණියෙමු. ඊළඟ දිනයේ අපේ අරමුණ වූයේ නේපාලයේ බෞද්ධ සිද්ධස්ථාන නැරැඹීමයි.නේපාලයේ ප්‍රධාන භාෂාව නේපාලිය. ඊට අමතරව නේවාරි භාෂාව ඇතුළු තවත් භාෂා 90 ක් පමණ ඔව්හු කථා කරති. කෙසේ වුවත් අප නැවති සිටි හෝටලයේ බොහෝ සේවකයන්ට ඉංගි‍්‍රසි භාෂාව මනාව කතා කිරීමේ හැකියාව තිබිණි.නේපාලය ලොව ඉහළම කඳු ශිඛරය හිමි රටයි. ඒ හිමාලයේ එවරස්ට් කන්දයි. එහි උස මීටර් 8846 යි.නේපාලයේ ලොව ඉහළම ඇති තවත් කඳු ශිඛර 14 ක් ද සුන්දර ජාතික උද්‍යාන 9 ක් වන සංරක්ෂණ කලාප 4 ක්, වන ජීවි සංරක්ෂිත කලාප 3 ක් ද තිබේ.කඳු තරණයට සුන්දර ස්ථාන නැරැඹීමට ලොව සෑම දෙසින්ම නේපාලයට සංචාරකයෝ එති. නේපාලයේ 1/6 ක කොටසක් ඝන වනාන්තරවලින් යුක්තය. එමෙන්ම ගංගානම් නදියේ අතු ගංගා වන කෝචි, කර්නාලි, අරුණ, බාගමති ආදි ගංගාවලින් නේපාලයේ කෙත්වතු පෝෂණය කරනු ලැබේ. නේපාලයේ ජනතාවගේ ප්‍රධාන වෘත්තිය කෘෂිකර්මයයි. ප්‍රධාන බෝගය වන්නේ වී වගාවයි.නේපාලයේ ප්‍රධාන ලෝක උරුම හතරකි. ඉන් දෙකක් සංස්කෘතික ක්ෂේත්‍රයට අයත් ලෝක උරුමයි. අනෙක් දෙක ස්වාභාවික පාරිසරික උද්‍යාන දෙකක් වෙයි.සංස්කෘතික අංශයට අයත් ප්‍රධාන ලෝක උරුමය අප බුදුරජාණන් වහන්සේ උප්පත්තිය ලැබු ලුම්බිණියයි. දෙවැන්න කත්මණ්ඩු නගරයේ පිහිටි බෞද්ධ හා හින්දු පූජනීය ස්ථාන රැසක් එක්කර හැදු සංස්කෘතික කේන්ද්‍රස්ථානයකි. මෙම සංස්කෘතික කේන්ද්‍රස්ථානයට ප්‍රධාන ලෙස බෞද්ධ චෛත්‍ය දෙකක් හා හින්දු කෝවිල් දෙකක් අයත් වේ.බෞද්ධ චෛත්‍ය බුද්ධනාත් හා ස්වයම්භූනාත් Buddahanath හාSwayambunath යනුවෙන් හැඳින්වේ. ලෝක උරුමයට ඇතුළු වන හින්දු කෝවිල් හඳුන්වන්නේ පාස්පටිනාත් හා චන්ද්‍ර නාරයන්(Pashapatinath - Chandra Narayan) යන නම්වලිනි.නේපාලයේ පිහිටි ලෝක උරුම ස්වාභාවික පාරිසරික ස්ථාන දෙක වනුයේ චිතවාන් ජාතික උද්‍යානය හා සඟමාතා ජාතික උද්‍යානයයි. නේපාලයේ ප්‍රධාන ආගම් 3 කි. ඒ බුදු දහම, හින්දු හා මුස්ලිම්ය. ඉන් බුද්ධාගම අදහන බෞද්ධ ජනතාව අප එහි ගිය සංචාරයේදී බොහෝ අවස්ථාවල අප පිළිගත්තේ ‘නමස්තේ’ යනුවෙන් දෑත් එක්කර ගනිමින්ය.සම්බුද්ධත්ව ජයන්තිය සමරන මේ වකවානුවේදී අපි බුදුරජාණන් වහන්සේ උප්පත්තිය ලැබු ලුම්බිණියේ වත්මන් තත්ත්වය පිළිබඳව අවධානයට ලක් කළෙමු.කත්මණ්ඩු නුවර සිට කිලෝමීටර් 875 ක් පමණ දුරින් ලුම්බිණි විහාරස්ථානය පිහිටා ඇත.කත්මණ්ඩු සිට ලුම්බිණි නගරයට දුම්රියෙන් හා නේපාලයේ අභ්‍යන්තරික ගුවන් සේවා මඟින් ගමන් කළ හැකිය. දුම්රියෙන් යනවානම් පැය 5 ක කාලයක් ගත වේ. වියදම ඉන්දියානු රුපියල් 420 කි. අභ්‍යන්තර ගුවන් ගමනේ යනවානම් යාමට ඒමට වියදම රුපියල් 25000 ක් පමණ වේ. විනාඩි 30 - 40 ක් ඒ සඳහා ගත වේ.ලුම්බිණි විහාරස්ථානය අසල ඇති අසෝක ස්තම්භය වටා විශාල සල් උයනක් තවමත් තිබේ. වසර 200 - 250 ක් පමණ පැරැණි සල් ගස් ද (අපේ රටේ නිතර ඇති සල් ගස් නොවේ) මෙහි ඇති බව එහි සේවය කරන නිලධාරියෙක් අප සමඟ කීය.මීට අමතරව 2009 වසරේදී මහින්ද රාජපක්ෂ ජනාධිපතිතුමා විවෘත කළ ලුම්බිණියේ ශ්‍රී ලංකා විහාරය ද ඒ අසල දක්නට ලැබේ. එහි ශ්‍රී ලාංකික වන්දනාකරුවන්ට නවාතැන් ලබාගැනීමට ද පුළුවන. ශ්‍රී ලාංකික භික්ෂුන් වහන්සේලා මෙහි වැඩ වසති. ඊට අමතරව ලුම්බිණි මහා විහාරයේ ද ශ්‍රී ලාංකික මෙන්ම නේපාල බෞද්ධ හිමිවරු ද වැඩ වෙසෙති.‘රූම්මින්දෙයි’ ලෙස ඉංගිරිසියෙන් හඳුන්වන ලුම්බිණි ප්‍රජා පෙදෙසේ බුදුරජාණන් වහන්සේ උපන් ස්ථානය අපට පැහැදිලිව හඳුනාගත හැක්කේ එහි ඇති අශෝක ස්තම්භය හා ශිලා ලේඛනය නිසාය.ක්‍රිස්තු පූර්ව තුන්වැනි සියවසේදී පමණ අශෝක ස්තම්භය පිහිටුවා ඇතැයි පුරා විද්‍යාඥයෝ දැන් පැහැදිලිව සොයා ගෙන තිබේ. ඊට අමතරව එහි සෙල් ලිපියක් ද තිබේ. මේ සෙල්ලිපියත් ස්තම්භයත් පිහිටුවන ලැබ ඇත්තේ දඹදිව රජ කළ ධර්මාශෝක රජතුමා බව 1898 දී පුරා විද්‍යාඥයන් හඳුනා ගෙන තිබේ.ලුම්බිණිය යනු කපිලවස්තු සහ දෙවිදහ යන නගර අතර පිහිටි මනරම් පරිසරයක පිහිටි සල් උයනකි.එකල වසර 2600 කටත් පෙර සල්ගස් දස දහස් ගණනක සුවඳවත් පුෂ්ප සුවඳ හමන වෙසක් පසළොස්වක දිනක අප සිද්ධාර්ථ කුමරුන් උපත ලැබුවේ මේ ලුම්බිණියේ බව අපට ස්ථිරවම දැනගන්නට ලැබෙන්නේ මේ ශිලා ස්තම්භය නිසාය.එමෙන්ම ඒ ගෞරවය ධර්මාශෝක අධිරාජ්‍යයාට මෙන්ම කලක් කැලයෙන් වැසි තිබු පසුව මේ ස්ථානය සොයා ගත් පුරා විද්‍යාඥයන්ට ද හිමි විය යුතුය.පාහියන් හිමියන්ගේ වාර්තා අනුව උන්වහන්සේ ක්‍රි. ව. 406 දී පමණ ලුම්බිණි සල් උයන වැඳගෙන ඇත. නමුත් පසුව ඒ ස්ථානය කැලෑවෙන් වැසී තිබේ.ක්‍රිස්තු වර්ෂ 1896 දී පමණ නේපාලයේ කත්මණ්ඩු අගනුවර සිට සැතපුම් 700 ක් පමණ නිරිත දිගින් වූ ප්‍රදේශයේ පුරා විද්‍යා කැණීම් කිරීම ආරම්භ කර තිබේ. මෙම පුරා විද්‍යා කටයුතුවල නායකත්වය දරා ඇත්තේ ප්‍රකට පුරා විද්‍යාඥයකු වූ ජර්මන් ජාතික ඇලෝසිස් ඇන්ටන් පියපුගර් මහතාය.ඔවුන්ට භයිරවා (Bhairahawa) නගරයෙන් සැතපුම් 12 ක් පමණ දුරින් පිහිටි රූමමින්දෙයි නම් වූ ගමෙහි වැලි ගලින් නිම කරන ලද අඩි 21 පමණ උස් වූ ශිලා ටැඹක් මේ පුරා විද්‍යාඥයන්ට හමු විය. වටකුරු වූ ඒ ශිලා ස්තම්භය තවත් පරීක්ෂා කළ විට එහි මුදුණ කැඩි තිබෙනු දක්නට ලැබී ඇත.පසුව තවත් එය පරීක්ෂා කරන විට එහි අක්ෂර කොටා ඇති බව සොයාගෙන තිබේ. තවත් දුර පරීක්ෂා කිරීමේදී පෙනී ගියේ මේ ස්තම්භයේ ශිලා ලේඛන ටැම් ලිපියක් ඇති බවයි. අලුතින් සොයා ගත් ඒ ටැම් ලිපිය 1898 වර්ෂයේදී කියවන ලද්දේ ආචාර්ය ජේ. ජී. ඔසවුලර් නම් ප්‍රකට පුරා විද්‍යාඥයෙකු විසිනි.ඒ අනුව සිද්ධාර්ථ කුමාරයා උපත ලැබු ස්ථාන වසර දශක ගණනාවකට පසු ලෝකයට ස්ථිරවම දැනගන්නට ලැබුණේ 1898 සිටය. එසේ නොවුණා නම් ලුම්බිණි සල් උයන පිහිටි ස්ථානය පිළිබඳව විවිධ මත පළ වන්නට තිබිණි.මේ අනුව ලොව ශාස්තෘවරුන් උපන් ස්ථාන අතරින් පුරා විද්‍යාත්මක ලෙස, සංස්කෘතික ලෙස හා ඓතිහාසික සාධකය ඇතිව පැහැදිලිව ඔප්පු කළ හැකි එකම ස්ථිර ස්ථානය සිද්ධාර්ථ කුමාරයා උපන් ලුම්බිණි සල් උයන බව අපට සාක්ෂ්‍ය සහිතව පැවසීමට පුළුවන.දැන් නේපාල රජය ද එය පිළිගෙන එම ස්ථානය බුදුරජාණන් වහන්සේ උප්පත්තිය ලැබුණු ස්ථානය ලෙස නම් කර තිබේ.මේ අනුව 2600 ශ්‍රී සම්බුද්ධත්ව ජයන්තිය සමරන මේ වකවානුවේ දී ලුම්බිණිය තවත් දියුණු කිරීමට සුරකීමට වැඩ පිළිවෙළ ක්‍රියාත්මක කිරීම ඉතා වැදගත්ය.මීට අමතරව නේපාලයේ කත්මණ්ඩු නුවර අසල පිහිටි බුද්ධනාත් චෛත්‍යය ද ලොව විශාලතම චෛත්‍යවලින් එකකි. මෙහි උස මීටර් 36 කි.ඊට අමතරව ස්වායම්භූනාත් චෛත්‍යය ද විහාර සංකීර්ණය ද ඇතුළු බෞද්ධ විහාරයන් ද රැසක් නේපාලයේ කත්මණ්ඩු හා ඒ ආශි‍්‍රත ප්‍රදේශයේ පිහිටා ඇත. නේපාලයේ ජනගහනයෙන් සියයම 40 ක් බෞද්ධයන් බව ද ගණන් බලා තිබේ.හින්දු හා මුස්ලිම් ආගම් අදහන අය ද මෙහි බහුලය. මේ අනුව බහු ආගමික, බහු භාෂා, බහු වාර්ගික රටක් වන නේපාලය, බෞද්ධ රටක් වන ශ්‍රී ලංකාව සමඟ සහයෝගයෙන් කටයුතු කිරීම රටවල් දෙකටම ද්විපාර්ශ්විකව හා ආගමික සංස්කෘතික ක්ෂේත්‍ර පිළිබඳව ද ඉතා වැදගත් කරුණකි.  නේපාලයේ සංචාරයකින් පසුනිහාල් පී. අබේසිංහසේයාරූපි‍්‍රයදර්ශන සමන් කුමාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=as1105222</link>
    <topic>මට මෙහේ ඉන්න බෑ මං පැනලා යනවා</topic>
    <author>ටෙක්ලා පද්මිණි කාරියවසම්</author>
    <content>මට මෙහේ ඉන්න බෑ මං පැනලා යනවාජීවත්වීමට මිනිසුන්ට ආහාරපාන නිවාස ඇඳුම් පැලඳුම් ආදී සියල්ලටම වඩා අවශ්‍ය වන්නේ ආදරයයි. සියලු භෞතික වස්තු හිමි වුවද ආදරය අහිමි වූ විට මිනිසා ඉක්මනින් මරණය ප්‍රාර්ථනා කරයි. ආදරය අහිමි වූ කල මිනිස්සු මුළාවට පත් වෙති. දරුවෝ ද එසේමය. ආදරය අහිමි වූ කල පීඩාවට පත්ව මුළා වෙති.“මට මෙහේ කවුරුත් ආදරේ නැහැ. මට පැනලා යන්න ඕන වෙලා තියෙන්නේ මම පැනලා යනවා.”බාලිකා රැඳවුම් නිවාසයෙන් නික්ම ආපසු එන්නට සූදානම් වෙද්දී දැරියක් කීවාය. මම තුෂ්නිම්භූත වුණෙමි. මෙතැනින් පලා ගිය විට දැරිය පත්වන අසරණ තත්ත්වය මෙනෙහි කළෙමි. මාපියෙක් භාරකරුවෙක් වසන්නට නිවසක් නැති මවකගේ පියෙකුගේ ආච්චියෙකුගේ සහෝදරයකුගේ ආදරයක් නොලද්දී ඈ රැඳවුමේ සිට ආදරය සොයා පලා යන්නට තනයි.රැඳවුම් නිවහනින් පලා ගිය විට ඇයට මුහුණදීමට සිදුවන විපත්තිකර අවස්ථා පිළිබඳව ද, ඇයට මතක් කර දීමට මට සිදුවිය. ඒත් ආදරය ඉල්ලා හඬන අවුරුදු දා හතරක කෙල්ලෙක් ගේ දුක ඔබ දන්නේ කෙසේ ද? ඈ කෙසේ වළකාලන්න ද?ඇයට ආදරය අහිමි කළේ කව්ද? යන ප්‍රශ්නයට දිය යුතු පිළිතුර වන්නේ ‘අම්මා’ යන්නයි. ඇය තම පියාට දී ඇති ගෞරව නාමය පුවත්පතක සටහන් කිරීමට නොහැක.මා මීට පෙර ඈ ගැන ලීව ද එය පුවත්පතෙහි පළ කළ නොහැකි විය. ඇගේ දුක ලියා මම හිත හදා ගතිමි. ඒත් ඒ දුක යළි අලුත් වී මගේ සිතට වධ දෙයි. ඈ ගැන කිසිවක් ම ලිවීමට නොහැකි නිසා මම මේ මහා සමාජයෙන් ඉල්ලීමක් කිරීමට කැමැත්තෙමි. මගේ ඉල්ලීම මෙයයි.“ඔබ කුමන සමාජ මට්ටමක කාන්තාවක් වූවත් පුරුෂයෙක් වුවත් දරුවන් දෙස බලද්දී ඔවුන් දරුවන් බව මතකයේ තබා ගන්න. මවක් පියෙක් වන ඔබ ඔබේ දරුවාට රැකවරණය සැලැසීමට නීතියෙන්ම බැඳී සිටින බව මතක තබා ගන්න.”අහිංසක පුංචි කෙල්ල ආදරය ඉල්ලා රැඳවුම් නිවසේ හිඳ හඬා වැටෙද්දී ඇගේ මව ද පියා ද මහා සමාජයේ සියලු අයිතිවාසිකම් භුක්ති විඳිමින් සුවසේ විසීම කෙතරම් ඛේදජනක ද? ඒ ඈ වෙනුවෙනි.මේ තවත් ඈ වන් ළදැරියක් වෙනුවෙනි. මේ දරුවන් දෙදෙනා ආදරය අර්ථකථනය කරන්නේ දෙයාකාරයකටය. ඒ අර්ථකථන දෙක දැක්වීම පුවත්පතකට ඔබින්නේ නැත. එහෙත් ළාබාල වියේදී ලිංගික අත්දැකීම් ලැබු දරුවකු හා යොවුන් වියේදී ම ආදරය භුක්ති විඳීමට පෙළඹුණු දරුවකු අතර ඇත්තේ අසීමිත වෙනසකි. මේ දරුවන් දෙදෙනාම එකම රැඳවුම් නිවහනක එක හැළියේ බත් කමින් එකම වහළක් යට වෙසෙති. මෙවන් දරුවන් සමූහයක් එක්ව බෙදා හදාගන්නා ජීවන අත්දැකීම් කෙබඳු ද යන්න අපි සිතා බැලිය යුතු වෙමු.පාලිකා රැඳවුම් නිවහනට පැමිණියේ ලොකු අම්මාගේ ළඟ සිටය. ඇය හා ඇගේ පොඩි අක්කා ලොකු අම්මාගේ දරුවන් හා එක්ව විසීමට ගියේ බිලිඳු වියේදීමය. ඈ ලොකු අම්මා ළඟ තබා ඇගේ අම්මා විදෙස් සේවයට යන විට ඈ අවුරුදු තුනක ළදැරියකි. ඇයට ලොකු අම්මා ගේ පවුලෙන් අසීමිතව ආදරය ද දයාව ද රැකවරණය ද ලැබිණි.ඇයට ලොකු අම්මා ගාවට ඒමට සිදුවූයේ ඇගේ පවුල සීසීකඩ ගිය බැවිනි. ඇගේ ලොකු අක්කා නැන්දා ළඟය. අනෙක් අක්කා පුංචි අම්මා ළඟය. අම්මා විදෙස් ගතවූයේ මේ දරුවන්ගේ ඉගෙනීම අනාගත අභිවෘද්ධිය වෙනුවෙනි.පාලිකාට පියා අහිමි වූයේ ඈ මෙලොව එළිය දකින්නටත් දෙමසකට පෙරය. ඇයට පියාගේ ආදරය ද රැකවරණය ද සුවඳ ද කිසිදා දැනුණේ නැත. ඇයට පියා අහිමි වූයේ කෙසේ ද? ඒ තාත්තත් දරුවො ටික අම්මා ගාව දාලා යන්න ඇති.නැත. ඇගේ පියා මිය පරලොව ගොස්ය. කුලී වැඩක් ගොවිතැනක් කරගෙන ජීවත්වූ මේ පවුලට කණකොකා හැඬුවේ ඉන් පසුවය.අප මේ මහ පොළොව මත උපදින්නේ මිය යන්නටය. මිය යද්දී අප මහ පොළොව ද රැගෙන යන්නේ නැත. අපේ කය ද මහ පොළොවට අතැර යන්නෙමු. ඒත් පාලිකාගේ පියා මිය පරලොව යවා ඇත්තේ මිහිපිට ඉපිද සදාකාලිකව වසන්න සිතා ගත් මිනිසුන් විසිනි. පාලිකා ඒ කතාව දන්නේ තම ඥාතින් ගේ හඬින් අසාගෙනය.ඈ මෙසේ කීවාය.“අපිට වත්තක් තිබිලා තියෙනවා. ඒක තාත්තට සීයගෙන් අයිති වෙලා තියෙන්නේ. තාත්තයි අම්මයි ඒකෙ ඉන්නවට තාත්තගේ සහෝදරයෝ කැමති වෙලා නැහැ. ඒ අහල පහල ඉඩම්වල තමයි එයාලා පදිංචි වෙලා තියෙන්නේ. එක බාප්පා කෙනෙක්ගේ ගෙදරට යන්න පාරක් ඉල්ලා අපේ තාත්තා එක්ක රණ්ඩු වෙලා. ඒ බාප්පා බැඳලා ඉන්නේ ‘ටීචර්’ කෙනෙක්. එයාලාගේ මල්ලිලා කඩු පිහි අරගෙන ඇවිත් තාත්තා එක්ක රණ්ඩු වෙලා. පස්සෙ ඒ ආව අය තුවාල වෙලා ගිහින්.ඊට පහුවෙනිදා තාත්තා ළිඳක් බඳින්න යනකොට සිවිල්පිට ආව පොලිස් රාලහාමිලා තාත්තව ත්‍රිවිල් එකක දාගෙන ගිහින්. වෑකන්දෙදි මරලා දාලා. ඒ පොලිස් රාලහාමිලා නෙමෙයි. බොරුවක්. ඊට පස්සේ අම්මාට ආරංචි වෙලා තාත්තව ඉස්පිරිතාලෙට ගෙනිහිල්ල එතකොට තාත්තා මැරිලා. මම තාත්තව දැකලා නැහැ. එතකොට මම ඉපදිලා නැහැලු. ඊට පස්සේ තාත්තාගේ දානේ දුන්නහම ඒ නැන්දලා ඇවිත් ආයේ අම්මා එක්ක රණ්ඩු කරලා අම්මගෙ බඩුමුට්ටු එළියට ඇදලා දාලා ගෙදරින් එළවලා. ඒ වෙනකොට මම ඉපදිලා අම්මා මාවත් අරගෙන ලොකු අම්මගේ ගෙදර ඇවිත් තියෙන්නේ. එදා ඉඳලා මම ලොකු අම්මා ළඟ හිටියා. ඉස්කෝලෙ නවය වසරට වෙනකල් ගියා.”ඈ හැඟීමකින් තොරව කියවාගෙන ගියාය. ඇයට තම මව ගැන හෝ පියා ගැන කිසිදු හැඟීමක් තිබුණු බවක් ඇගේ වදන්හි නොවීය. ඒත් ඈ ලොකු අම්මාට, ලොකු අම්මාගේ දුවට, සහ ලොකු අම්මාගේ පුතුට අසීමිතව ආදරය කරමින් සිටින බව පෙනිණි. ඒත් ඈ මෙතනට පැමිණියේ ලොකු අම්මා තම භාරකාරිත්වයෙන් ඈ මුදාහළ බැවිනි.ඇයි මෙහේ ආවේ?මගේ පැනයෙන් ඇගේ සිත ප්‍රබෝධවත් විය. ඒ බව ඒ සොඳුරු උවන ප්‍රකට කළේය. කොපුල් රත් පැහැ ගැන් වී දෑස් දිදුළන්නට විය.‘අයියා කෙනෙක්ට ආදරේ කළා’ ඒකයි.ඉතිං?ලොකු අම්මා එපා කීවා. ඉස්කෝලෙ යන්න කීවා. මමත් ඉතිං මුරණ්ඩු වුණා. ඒත් ඒ අයියට කතා කරන එක නැවැත්තුවා. ඒත් පස්සේ දවසක මම ඒ අයියා එක්ක යන්න කියලා ලෑස්ති වුණා.ගියා ද?යන්න බැරිවුණා. අම්මත් නැතිව මාව පරිස්සම් කරගන්න බැහැ කියලා නැන්දා මෙහෙට දැම්මා.ඉස්කෝලෙ යනව ද?නමයට ගියා. දැන් යන්නෙ නැහැ.ජීවිතය ජීවත් කරන ආදරේ’ පාලිකාගේ ජීවිතේ ම අඳුරු කළා. අධ්‍යාපනය කඩාකප්පල් කළා. පවුලේ ආදරය රැකවරණය ඈට අහිමි කළා. ඇයට කව්රුත් කියලා දෙන්න නැතුව ඇති අධ්‍යාපනයට මුල්තැන දීලා ජීවිතේ ආලෝකවත් කරගන්න ඕන කියලා. යොවුන් ආදරේ මිහිර විඳින්න ගිහින් තම ජීවිතය නැති නාස්ති කරගන්නේ නැතිව අධ්‍යාපන කටයුතු සාර්ථකව කරගන්න යොවුන් වියේ දරුවන් හිතනවනම් හුඟක් හොඳයි.වැඩිහිටියොත් තම දරුවන් ගැන මීට වඩා අවධානය යොමු කරනවනම් හුඟක් හොඳයි. මොකද නැන්ද ළඟ හිටිය පාලිකාගේ අක්කා විවාහ වෙලා තියෙන්නෙත් ළාබාල වියේදි. පාලිකාගේ අක්කගේ නියම වයස අවුරුදු (21) විසි එකක් වෙනකොට ඈට ඉස්කෝලෙ යන පුතෙකුයි පෙර පාසල් යන දුවෙකුයි ඉන්නවලු පාලිකත් හිතන්න ඇති ඉස්කෝලෙ යන එක නවත්තලා ළමයි ඉස්කෝලෙ එක්ක යන එක හොඳයි කියලා. ඒක එයා හිතන හැටියට හරි.දරුවො ලංකාවේ නීති පද්ධතිය පිළිබඳ සාමාන්‍ය අවබෝධයක්වත් නැති පිරිසක්. ඒත් උසාවියට ඉදිරිපත් කළාට පස්සෙ එයාලා නඩුකාර හාමුදුරුවන්ටත් වඩා හොඳට නීතිය ඉගෙන ගන්නවා. මට හිතෙන්නේ උසාවියට එන්න කලින් ළමා අයිතිවාසිකම් කියා දෙද්දිම පාසලෙදි දරුවන්ට විවාහය හා ඒ හා බැඳුණු නීති රීති මාලාව පිළිබඳව හා සාමාන්‍ය නීතිය පිළිබඳවත් යම් අවබෝධයක් ලබා දිය යුතුයි. ඒක මහ ලොකු වැඩක් නෙවෙයි. පාසලෙ විනය භාර ගුරුවරයාට ඒක ඉතාම සුළු කාලයකදී කළ හැකියි. මේ ගැන බලධාරීන් අවධානය යොමු කළොත් බාල වයස්කාරයන් රැඳවුම් නිවාස ගතවීම යම් පමණකින් හෝ අඩු කරගන්න හැකි වේවි.ටෙක්ලා පද්මිණි කාරියවසම්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=as1105223</link>
    <topic>නෙළුම් විල</topic>
    <author/>
    <content>නෙළුම් විලලොවක් ගිගුම් දුන් ජය ගොස තුෂ්නිම් භූත කළෙද රටක් වටිනා කිත් යසස් රන් කිරට පලඳනාගඟට කැපූ’ නිවීද තහනම් තුරෙහි ඔසු පානය කෙළේ කිමද? නො එසේ නම් මගේ සිතැඟි තවම ඔබ හැර අන් කා ගැනවෙදඅසංක නිරෝෂාන් ගුරුගේමම ගම්පහ ශ්‍රී ලංකා ටෙලිකොම් ආයතනයේ සේවයේ නියුතුව සිටිමි. එදින ධාරානිපාත වැසි දිනයක් විය. අප ආයතනය වෙත පැමිණි මිනිසෙක් විය. අවුල් වූ හිසකෙස් ඇතිව, සාමාන්‍ය කමිසයකින් හා කලිසමකින් සැරසී බාටා යුගලක් පයලා සිටි ඔහු මුළු රටම හඳුනනා කලාකරුවෙකි. සුන්දර සිනහවකින් මුව සරසාගෙන මා වෙත පැමිණ,”මිස්, මම වැරදිලා දුරකථන නාමාවලි දෙකක් අරගෙන ගිහිල්ලා...” යැයි කීවේය. මට පුදුම සිතුණි.”ඉතිං සර්, මේ වැස්සෙම ආවෙ ඕක දෙන්න ද?”මම ඇසීමි. ඔහු අහිංසක ලෙස මා හා සිනාසුණි. ඒ අවස්ථාවේ ඒ ඇස්වල දෝර ගැලුවේ අවංකභාවයේ ආලෝකය යැයි මට සිතිණි.ජීවිතයේ සැඳෑ සමයේ පසුවන ඒ මිනිසාගේ සිත අද පිරී ඇත්තේ ආනන්දයෙන් ද එසේත් නැත්නම් වේදනාවකින් දැයි මම නොදනිමි. එහෙත් කඩදාසි කොළයට පවා අවංක වූ ඒ සිත සැබවින්ම උතුම් සිතක් බව පමණක් මම දනිමි. අපගේ සිත් සතුටු කරන්නට ඒ මිනිසා කොතරම් දාඩිය කඳුළු වගුරන්නට ඇත්ද? කලාකරුවන් එසේය. සැබෑ මිනිසුන් එසේය.මිනිසාට කොතරම් සුන්දර සත්ත්වයෙකු වීමට පුළුවන්දැයි මට හැඟුණේ ඒ මිනිසා දුටු විටය. කලාකරුවෙකුගේ සිත පුදුමාකාරය. මේ විශ්වයේ නිදන්ගත මනුෂ්‍ය සංවේදනාවන් ඉසියුම් ලෙස ගැලපීමට ඒ සිත සුසර කොට ඇත. අවංකභාවය, ආදරය, මනුෂ්‍යත්වය දෝර ගලනා ඔහු වෙනුවෙන් යව්වන උයනේ සමරුවක් තබන්නට මගේ සිත කීවේ ඒ නිසාය. මේ වදන් පෙළ ඒ මනුෂ්‍යත්වය වෙනුවෙනි.(ඉලේකා රුවන් පතිරණ)ගම්පහගොම්මං රැයේ මාවතෙහි පියමං කළෙමි මම; මඳක් හිසොසවා බැලීමි අහස් කුසකොතරම් සොඳුරුද...? දුටිමි මදින් මද පෙරමුණ බලා ඇදෙන තරු පෙළක්.නැත..... නැත..... ඒ, කනාමැදිරි රෑනකි!පී.එච්. සමිත් මධුරංග කරුණාරත්නදියපිටගල්ලෙන,නවදගල.කවියකට කවි වැල් ගොතාගෙන සුසුමකට උණුහුමද අරගෙන සරතැසට සුළඟින් තුරුළුකොට එන්න හිටියා ළඟදි දවසක...අනන්තය තෙක් දෙනෙත රඳවා වසන්තය ගැන ඇඟිලි ගැනලා දසන්තය නුඹ නමට ලියලා හිනා වෙන්නෙමි තනිව දවසෙම...බිඳෙන් බිඳ දුර බොඳව යනදා අතීතය සිහිනයක් වෙනදා ජීවිතේ දුක හිතට කියලා මියැදුණාසේ හිඳිමි ඉවසා...ජීවිතේට ආලෝකයක්, ජීවිතයක් ලෝබකමක් නැතිවම පුදා දුර දිලෙන ලෙංගතු සිතට මම කරදරකාර සඳසඳරාණි පි‍්‍රයලංකා සුදුසිංහපේරාදෙණිය විශ්වවිද්‍යාලයමං ඔයාට කරදරයක්ද?’නැහැ’’ඔයා චිත්‍ර අඳින්නෙ පොඩි කාලේ ඉඳලමද?’’ඔව්’චිත්‍ර ඇඳිල්ල පුරුද්දක් වුණු මං එදා මැයි ගහ යට නැවතුණේ තනියම ඉන්න හිතාගෙන. ඒත් එදා මැයිගහ යට ඇස් හතරක් නතර වුණා. “දසුන්”. මැයි ගහ යට මුල්ම දා ආගන්තුකයෝ වුණ අපි දෙවනි දා යාළුවො වුණා. මාසයක් ගෙවුණා. මැයි ගහ හෙවණෙ අපි දවසින් දවස එකිනෙට ළංවුණා. අපි ආදරේ කළා. ඇත්තට ම ගොඩක් ආදරේ කළා.’මනු...’’ම්ම්...’’ඔයාට අඳින්න පුළුවන් ස්වභාවික පරිසරේ විතරද?’ඔයාගෙ ප්‍රශ්නෙට මට හිනා ගියා. ඔයාටත් හිනාගියේ ඉබේටමයි.’නෑ... එහෙම නෑ..’’ඒත් ඔයා සීමාවකට හිර වෙලා’’ඇයි එහෙම කිව්වේ?’’ඔයා වැඩිපුරම අඳින්නේ ගසුයි, ගංගාවලුයි, කඳුයි. ඒකයි.’’ඉතිං... ඇයි එපා ද?’’ම්හ්...’මං දකින්න ආසම නොදරුවෙකුගෙ තරම් අහිංසක හිනාව ඔය මූණෙ ඇඳුණා.’අපි හැමදාම නතර වෙන මේ මැයි ගහ යට මට ඇඳලා දෙන්න’’මැයි ගහ?’හිනාව වෙනුවට මගෙ මූණේ ප්‍රශ්නාර්ථයක් ඇඳෙද්දි ඔයා මාව විනිවිද දකින තරම් මගෙ ඇස් දිහා එක එල්ලෙ බැලුවා.’ඔව්..’’ඒත් දසුන් ඇයි?’’මල් පිපෙන කාලෙට ඇන්දොත් මල් නැති කාලෙට චිත්‍රෙ බලලාවත් සතුටු වුණහැකි. අනික මැයි ගහ හැමදාම තියෙන්නෑනේ. ඒත් චිත්‍රෙ හැමදාම මගෙ ඇස්මානෙ තියෙයි.’එහෙම කිව්ව ඔයා ගැඹුරු හුස්මක් හෙළුවා. මහා ගැඹුරු දෙයක් ඔයා මට සැහැල්ලුවෙන් කිව්වා දසුන්. ඒක මට දැනුණා.’ඇත්තට ම එහෙම වෙයිද?’’ඔව් මනූ. අපි මැයි ගහට ආදරේ කළාට අපිට මැයි ගහ අයිති කරගන්න බෑනේ.’’අනේ දසුන්...’’ඒක ලෝකේ හැටි මනූ...’ගැඹුරු ධර්මතාවක් ඔයා ඒ තරම් සරලව මට කියා දුන්නා. ඔයා හරි දසුන්. ආදරේ කරන කෙනා අයිතිකරගන්න බැරි වුණත් ආදරේ නවත්තන්න පුළුවන්ද? ආදරේ ආදරේමයි දසුන්... මැයි ගහයට අතීතෙ විතරයි අද අපට ඉතුරු. ඒ අතීතේ වළනොදමා ඉබේ වැලලෙන්න ඉඩදීලා අපි වර්තමානෙට මූණ දෙනවා අද. එකම මාවතක එකට යන්න පෙරුම්පිරුව අපි අද මාවත් දෙකක. මම මැයි ගහේවත් ඔයාගෙවත් දසුනක්වත් නොදකින ඉසව්වක. ඔයාට මැයි ගහේ චිත්‍රයක්වත් තියෙනවා. ඒත් මට.....? ඔයා කිව්වා හරි.”අපි අපිට ආදරේ කළාට අපිට අපිව අයිති කරගන්න බෑනේ”ඒක ලෝකේ හැටි වෙන්නැති...”ශෂිකා මන්දාකිණි කීර්තිරත්න(නිට්ටඹුව)පන්හිඳ හඬ හඬා මගේ දුක ලියද්දී පත් ඉරු නිදි වරා ඒ දුක අහද්දී ගලනා සඳ රැසින් පිණි බිඳු වැටෙද්දී කඩුපුල් හිනැහුණා කඳුළැලි මියෙද්දීඑස්.පී. මනෝජි අමරසිංහකඩුවෙලමහ පන්සල ළඟ බිම එළිපත්තේ වඳින පුදන දන නෙත් හමුවේ බුදුවරු දෙවිවරු කතා නැතී බුදු අම්මේ ඔබ අතපානාබුදු ගුණ දෙව් ගුණ ගයමින්නේ තෙල් මල් පඬුරුද පුද දෙන්නේ තෙරුවන් වඳිමින් සරණ සොයන්නේ මවුනි ඔබේ රුව ගුණ නොදකින්නේදහස් දනෝ පිළිරූ නමදින්නේ පිළිරූ නැත දොඩමළුවන්නේ නෙත් දහසක් ගැටුනත් නොදකින්නේ අම්මේ ඔබ මෙත් බුදුන් දකින්නේමීගස්ආරේ ගුණපාල වික්‍රමආරච්චිසබීතා පෙරේරාළමා කාලය වගේම තරුණ කාලය කාටත් අමතක වෙන්නේ නැති කාලයක්. මං පුංචි කාලේ ගියේ විශාඛා විද්‍යාලයට. ඊට පස්සේ තාත්තාගේ ගමට යන්න වුණා. තාත්තාගේ ගම වෙන්නප්පුව. මං වෙන්නප්පුවේ ශුද්ධ වූ පවුලේ කන්‍යාරාමයට තමයි ගියේ. මං බෞද්ධ කෙනෙක් වුණාට ඒ පරිසරයට හුරුවෙන්න මට හැකියාව ලැබුණා. කතෝලික ආගම ඉගෙන ගන්නත් අවස්ථාව ලැබුණා.මට මතකයි. අපිට තිබුණේ ඉඩකඩ තියෙන ලොකු වත්තක්. පේර, වෙරළු, ජම්බු, අඹ, පලතුරු ගස් පිරිලා තිබුණා. ඕනෙ හැටියට දුවලා පැනලා සෙල්ලම් කරන්නත් පුළුවන්. ඉස්කෝලෙ ගිහිල්ලා ආවහම අපි හිතේ හැටියට සෙල්ලම් කරනවා.වත්ත පහළ තිබුණා කොහු බත් හදන ලොකු වලේ වැහි කාලෙට වතුර පිරිලා උතුරලා යනවා. මමයි, අක්කයි, නංගියි ඒකෙ සෙල්ලම් කරන්න යනවා. වතුර වළ ළඟට එන ගෙම්බෝ අපි අල්ලනවා. ආයිත් අත අරිනවා. හැබැයි උන්ට හිරිහැර කරන්නෙ නැහැ. මං හිතනවා අපි ඒකාලෙ හොඳට අත්වින්දා කියලා.තාත්තාගේ අක්කාගේ ළමයිනුත් හිටියේ අපේ ගෙවල් ළඟ. ඒගොල්ලොත් අපිත් එක්ක සෙල්ලමට එකතු වෙනවා. මට මතකයි අපේ වත්ත පහළ තිබුණ ලොකු අඹගහ. අඹ කාලෙට අඹ පිරිලා.අපි කට්ටිය උදේ ඉස්කෝලෙ යන කොට අඹ අහුලලා ගොඩවල්වලට හදලා තියලා යනවා. ආයිත් ඉස්කෝලෙ ඇරිලා ආවහම, අඹ ගොඩවල් අරගෙන කනවා. සමහර වෙලාවට අඹ කාලා කාලා ලෙඩ වෙලයි නතර වෙන්නෙ. ඒත් ඉතින් අපිට ඒවා ගාණක් නැහැ. අපි හිතුවේ ඒ සතුට ගැන විමෝදය ගැන විතරයි.මේ කිසිම දෙයක් හින්දා අපේ අධ්‍යාපනය කඩා කප්පල් කරගත්තේ නැහැ. හැබැයි පොතට පතට හිරවෙලා කාලය ගත කළෙත් නැහැ. ජීවිතය ඇති වෙනකම් වින්දා. වසන්තය ජීවිතයට ලැබෙන්නෙ එකපාරයි.තව කතාවක් තියෙනවා. අපේ අත්තම්මා ගැන කියන්න. එයා මගේ ජීවිතේදි මට අමතක වෙන්නෙ නැහැ. ලස්සන නිල්පාට ඇස්දෙක හරි කාන්තිමත්. සුදුයි ලස්සනයි. අපිව ආදරෙන් බලාගත්තෙ එයා තමයි. එයා හදන කෑම කන්න අපි හරිම ආසයි. අම්මා කියනවා අත්තම්මාගේ වගේ ඇස් දෙකක්ලු මට තියෙන්නේ. ඒත් මම එහෙම හිතන්නෙ නැහැ. මොකද ඒ ඇස් දෙක ඒ තරමටම කාන්තිමත්.අත්තම්මාට තිබුණ ලොකු පෙට්ටගමක්. ඒක හරියට වේදිකාවක් වගෙයි. මං සමහරදාට ඒක උඩ නැඟලා නාට්‍ය රඟපාලා පෙන්වනවා. හැබැයි අත්තම්මා බනින්නෙ නැහැ. අන්තිමට හැමෝම අප්පුඩි ගහලා හිනාවෙනවා. අත්තම්මාගේ පෙට්ටගම පුංචි වේදිකාවක් වගේ.මගේ ළමා කාලය වගේ තරුණ කාලෙත් හරිම සුන්දරයි. අද තාක්‍ෂණය අතින් දියුණු වුණත් ළමයෙකුට අත්විඳින්න ළමා කාලයක්වත් තරුණ කාලයක්වත් නැහැ. මං හිතන්නෙ දරුවෙක් පූර්ණත්වයට පත්කරන්නේ ළමා කාලයේදී හා තරුණ කාලයේදි ලබන අත්දැකීම්. තාක්‍ෂණයට බැහැ දරුවෙක් නිර්මාණය කරන්න. සොඳුරු බව රැඳෙන්න ජීවිතය විඳින්න ඕනෙ.සිතුවිලි පෙළ ගැස්මරූපාන්ති බුලත්සිංහලලස්සන තටු දුන්නෙ ඔයා ඉගිලෙන්න සිතෙනවා මට අහස පුරා සත්තයි....ඔයා ඉන්න කොළඹ රටටත් පියඹන් එන්න සිතෙනවා ඒත්.... ඒත්.... මං ඔයා ගිය පාර දන්නෑ....ඒත් ඔයා ගිය පාරෙ සුවඳ ඔයා ළඟට යන්න පාර කියනවා ඉන්න.... මං ඔය සුවඳ දිගේ පියඹන් ඔයා ළඟට එන්නම්....අෂිකා ශ්‍යාමලී නෙළුම්දෙණියරාගමඔයා මට දුන්න හීනත් අරගෙන වෙනදා වගේම මම එදත් ඉස්කෝලෙ ගියා. මමත් පොඩි කාලෙ ඉඳන්ම විඳපු දේ එක්ක, ඔයා කිව්වා වගේම හොඳට ඉගෙගෙන, සමාජයට වැදගත් කෙනෙක් වෙන්න ඕන කියලා හිතට අරගෙන ඒ වෙනුවෙන් මහන්සි වෙන්න හිතුවා.ඒත් එදා මම පාසල් ඇරිලා නිවසට එන පාරේ සුදු පාටින් සරසලා. ජීවිතේ කිසිම දවසක අත් නොවිඳපු අසරණ, දුක්බර බවින් මගේ ඇස්වලින් කඳුළු වැටුණා. මං වැඩියෙන්ම ආදරය කරපු මගේ අයියා ආයේ කවදාවත්ම නොඑන්න යයි කියලා මම හිතුවෙ නැහැ.මගේ අයියා යුද හමුදාවේ සේවය කළේ, එයා ඉස්සර උතුරෙ යුද්ධයට මුහුණ දුන්නු දවස්වල, මං ගන්න හැම හුස්මක් ගානෙම එයාට පිං ලැබෙන්න කියලා ප්‍රාර්ථනා කළා. ඒ මම 2 වසරේ ඉගනගන්න දවස්වලදි තාත්තා නැතිවුණාට පස්සේ, මගෙ තාත්තා වගේ මාව බලාගත්ත නිසා. යුද්ධය අවසන් වුණ දවසෙමත් එයා ගෙදරට කෝල් කළා. සත්තයි! රට බේරගන්න කැපවුණ මගෙ අයියා ගැන මම හදවතින් ආඩම්බර වුණා. යුද්ධයෙන් එයාට කරදරයක් නොවුණ එක ගැන, අපි හැමෝම සතුටු වුණා.ඒත් ඔයා, අද... කවදාවත්ම නොඑන්න යන්න ගිහින්, මං ඔයා වෙනුවෙන් දැකපු හීන ගොඩක් තිබුණා. හොඳට ඉගෙනගන ඔයා මට උදව් කළා වගේම ඔයාට උපරිමයෙන්ම උදව් කරන්න මං බලාගෙන හිටියා. ඒත් ඒ හීන දැන් බොඳවෙලා ගිහින්. ඔයා රට බේරගන්න රට වෙනුවෙන් කැපවුණා. ගෙදර අම්මයි, නංගිලායි වෙනුවෙන් මහන්සි වුණා. ඒත් ඔයා වෙනුවෙන් හීන තුරුළු කරගෙන කවදාවත් නොඑන්න ඈතටම ගියා. මම කොහොම හරි, හොඳට ඉගනගන උසස් රැකියාවක් කරනවා. මට පුළුවන් හැම දවසකම ඔයාට පිං දෙනවා. මේ සංසාරෙදි දුකක් නොවී යහපතක්ම වෙන්න. ඒ ඔයාගේ නංගිගේ ජීවිතේ එකම, බලාපොරොත්තුව හීනය.නෙත කඳුළු හද සුසුම් මතු බවෙක නොවේවා! උපනුපන් බවේ නුඹෙ, සිතු සතුට රැඳේවා සොඳුරු සෙනෙහෙන් නුඹේ හද මඬල පිරේවා උපනුපන් බවේ මතු දිගාසිරි ලැබේවා!මීට,පොඩි නංගි.සැන්දෑ අහස අඳුරු පැහැව මහ වැස්සකට අර අදියි. තත්පර කිහිපයකට වැහි බිඳු කිහිපයක් පොළොව සිඹ අර අඳුර කොහේ දෝ ඈතකට පාව යයි. ඇසිල්ලකින් නැවත අහස අඳුරුව මහ වැස්සකට අර අඳියි. මේ අහසද නුඹේ ආදරය විනැයි මට හැෙඟ්. විටෙක මම නුඹේ ලෝකයේ හිමිකාරිය වෙමි. තවත් විටක ඒ ලෝකයේම කඳුළු කුමාරිය වෙමි.මම නුඹට පෙම් කෙළේ කවදා කොතැනක මේ දවසේ යැයි මතකයේ නොවේ. එය කෙලෙසින් වූවාද යැයි පහදා කියන්නටත් හැකියාවක් නොවේ. මේ ජීවිතයේ මට හමුවූ මා ළං කර නොගත් කිසිදු පිරිමියෙකුට වඩා මට නුඹව සුවිශේෂී වුණි. නුඹෙන් මා දැකි සංසුන්කම, නිහඬ බව, ගැහැණු විෂයේ වූ අකමැත්තට, නපුරුකමට, රළු බවට මං බොහෝ පෙම් බැන්දා කියා පමණක්ම සිහිවේ. නමුදු මං බෙහෙවින්ම පෙම් කළ ගතිගුණද අද බොහෝ වර මා රිදවයි.”මට එයාට දැනුණ වගේ ආදරේ කියන හැඟීම ඔයාට දැනෙන්නෙ නෑ.” නුඹ මං නොසිතූ මොහොතක කියා දැමීය. එය නුඹේ විවෘත බවද එසේත් නොමැති නම් නපුරුකමද යැයි වටහා ගන්නට මම බොහෝසෙයින් වෙහෙසෙමි. වටහා ගනු මැන නුඹේ මේ හැම වදනක්ම ඇඟේ හැම ලේ අංශුවක් පුරාම දිව යනු මට දැනෙයි. කෙසේ පහදන්නද? අන් අයෙකුට නොවේ මටම මා පහදා ගන්නට අවශ්‍ය වේ.මට නුඹ ජීවිතයේ යෙහෙළියද පෙම්වතියද බිරිඳ ද නොවන කල්හි නුඹ මට දෙන්නේ කුමන නමක්ද? බොහෝ වර කම්මුල් රූටා කඩා හැලෙන කඳුළු නුඹට නොදැනෙන්නට මම පිසදා ගනිමි. හුස්ම ගන්නා මොහොතක් පාසා මම නුඹට බොහෝ සෙයින් පෙම් කරමි. මේ ප්‍රේමය නුඹට පහදා කිව හැකි නොවේ. එහෙත් මේ විඳවුම වචන වලට අකුරු වලට පෙරළන්නට ද මට හැකියාවක් නොවේ. අංශුමාත්‍රයකුදු ප්‍රේමයක් නොමැතිව ප්‍රේමයක් උපදවා ගන්නටත් නොහැකිව නුඹේ හිත් මානයේ රැඳී හිඳීම දුකකි. එහෙත් නුඹ අතැර තනිව ජීවත් වන්නට යාමද මා දැරූ නිෂ්ඵල ප්‍රයත්නයකි.”ආදරේ නැති හිතකින් මොන තරම් ආදරේ ඉල්ලුවත් වැඩක් නෑ.” මං මගේ කාර්යාලයේ යෙහෙළියට දුක කියමි. හමුවී පුංචි කාලයක් වුවද ඇය මා බොහෝ සෙයින් තේරුම් ගත්තාය. මොන තරම් දුක කීවද නුඹේ ප්‍රේමයේ හිස්තැන් නුඹේ නපුරුකම් ඇයට කියන්නට බැරිය. ඒ ඇය හෝ කවුරුන් හෝ නුඹට දොස් කියනු මට රිසි නොවන හෙයිනි.”මං කවදාවත් ඔයාගෙන් ඇහුවෙ නෑනෙ.” ඉකුත් දිනකදි නුඹ හිතක් පපුවක් නැත්තෙකු සේ කීවේය. අදහනු මැන. හිත සත්කඩකට නොපිපිරී නොගියා පුදුමය. මොහොතකට හුස්ම ගන්නද අමතක වුණා. පසුගිය කාලය තුළ බොහෝ පිරිමි ළමුන් මගේ ප්‍රේමය යැදුවේය. ඒ හැම යෝජනාවක්ම කුරිරු ලෙස ප්‍රතික්‍ෂේප කිරීමේ පව සමහර විට මේ මා විඳිනවා වන්නට ඇත. දුරකථනය කන තබාගෙන මම ඔහේ බලා ඉඳීවි. මේ දරා ගැනීමේ අවසන් මොහොතදෝයි මට සිතෙයි.”අර අයියා ගැන හිතන්න දිලූ..’ මා හූල්ලනවා බලා හිඳිනු බැරිම වූ තැන මගේ යෙහෙළිය කෑගැසුවාය. රජයේ කාර්යාලයක සේවයට ගොස් නොබෝ දිනකදීම අයෙක් මගේ ප්‍රේමය යැදුවේය. බොහෝ කඩවසම්, තැන්පත් අයෙකු වූ ඔහුට මම අනුකම්පා විරහිතව බැන වැදීමි. දුක් ඇසින් ඔහු මදෙස බලා හිඳියා හැරෙන්නට වචනයකුදු දෙඩුවේ නොවේ. විශ්වාස කළ මැන, නපුරු වනවා නොවේ. නුඹේ ප්‍රේමයෙන් පිට නුඹේ උණුසුමින් එපිට වෙනම ලෝකයක් පැතුවේ නොවේ. නුඹේ උණුසුමට සංසුන් බවට මා බෙහෙවින් ලොබ බැඳීමි. නුඹට සැනසීම දී මම දහස්වර දුක් විඳීමි.”මට යෝජනාවක් ආවා ඥාති කෙනෙක්ගෙන්.” නුඹ දිනක් සිනාසෙමින් කීවේය. අනේ අදහනු මැන. තව අවු. 5 කටවත් විවාහ විය නොහැකි බව කී නුඹ එම යෝජනා සිනහ මුවින් පිළිගත්තේය. මා රැවටෙනවා නොවේද? නොසිතුනා නොවේ. නොදැනුනා නොවේ. මුනිවත නොරැකි වූ මම දුකින් කෑගසමි. “මං කොළඹ කෙල්ලෙක් බඳින්න කැමති නෑ.” අවසන නුඹ කියා දැමුවේය. වෛරයක් නොදැනුණි. විශ්වාස කළ මැන, මට මා ගැන අනන්තයට ගිය කළකිරීමක්ම පමණක්ම දැනුණි.”මං මොනවද ඔයා වෙනුවෙන් නොකළෙ.” විටෙක මට අසන්නට සිතෙයි පලක් වන්නේ නොවේ. මේ දෙබස කෙළවර වන්නේ ද මගේ කඳුළු වලින් මිසක සිනහවකින් නොවේ. ඉඳින් නුඹෙන් තවත් කඳුළු ඉල්ලගන්නවාට වඩා නිහඬව හිඳීම සැනසුමක් වන්නේය.ආදරණීය මගේ අයියේ, සිදුවිය යුත්තේ මා නුඹේ හිත් මානයෙන් පිටමං වීමය. හිත් මානයේ රැඳෙන්නටත් නොහැකිව පිටමං වන්නටත් නොහැකිව මා විඳවන තරම දන්නේ මා පමණි. මහා ලොකු දේවල් මා නුඹෙන් ඉල්ලුවා නොවේ. ඉල්ලුවේ ආදරය හා විශ්වාසය පමණි. මට වැරදුනේ එතැන දැයි අද මම සිතමි. හෙට අනිද්දා දවසක මා නුඹ හැර දමා යමි. නුඹ දමා යන්නට හිත හදාගත හැකි නොවුණහොත් සදහටම ජීවිතය හෝ හැර දමා යමි. යුවතියකට මීට වඩා පිරිමියෙකු වෙනුවෙන් ආදරය දිය හැකි යැයි මම විශ්වාස නොකරමි. සමහරවිට නුඹ සෑහීමකට පත් වන්නට නැත.සිතන්න යාමෙන් පලක් නොවේ. නමුදු එකම වූ එක පැතුමක් නුඹ වෙනුවෙන් පතමි. ඒ නුඹ පතන ලෝකය ඉක්මනින්ම නුඹට හමුවේවා යන්නයි. සමුගමි.දිල්රුක්‍ෂි ද සිල්වා හෝමාගමකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=as1105224</link>
    <topic>නෙළුම් විල</topic>
    <author/>
    <content>නෙළුම් විලබෙල්ලන්විල වෙහෙර වැඳ පඬුරක් පුදා එළියට එන විට සුදු වතක් හැඳි මැදිවියේ කතක් මවෙත ආවාය.’අනේ නෝනා, මට බත් එකක් ගන්ඩ කීයක් හරි දෙන්ඩ! පිංසිද්ධ වෙනව නෝනට’ ඈ ආයාචනා කළාය.එවේලේ මා අත මුදල් නොවීය. පසුම්බිය වූයේ රියෙහිය. රිය තිබුණේ රිය ගාලේ ය.’මං ඔයාට කෑම එකක් ගන්ඩ කීයක් හරි දෙන්නං. හැබැයි මාත් එක්ක පාක් එකට යන්ඩ වෙනව‘ මම කීමි.’හා යමු නෝනා’ ඇය ද මා සමඟ ආවාය.යන ගමන් මම ඇගේ විස්තර විමසීමි. ඇය ද නොපැකිළ හෙළි කළාය.’නෝන මං පුංචි ළදරු පාසලක ලොකු නෝනට උදවු කරගෙන, අතු පතු ගාගෙන, දරු පැටවු බලාගෙන ඉන්න කෙනෙක්. අපි පදිංචිවෙලා ඉන්නෙත් ඒ කිට්ටුවමයි.’’එතකොට ඔයාගෙ මහත්තය?’’එයාගෙ ඉනෙන් පහළ පණ නැතුව ගිහිං දැං අවුරුදු පහකටත් වැඩියි’’ඒ මොකද?’’වැඩපළේදි ඇක්සිඩන්ට් එකක් වෙලා’’එතකොට දරුවො එහෙම?’’අපිට දරුවො නෑ නෝන. අපි ජීවත්වෙන්නෙ මට ළදරු පාසලෙන් හම්බ වෙන දේකින් තමයි. හැබැයි මහත්තයත් නිකං ඉන්නෙ නෑ. ඔහේ පැත්ත වැටිල ඉඳගෙන හරි පාන්තිර අඹරනව‘ඇය අව්‍යාජ බව මට හැඟිණි.’ඉතිං ඇයි අද මෙහෙ ආවෙ?’’අනේ නෝන, මට හරි වැඩේනෙ උනේ! මං පොඩි දරුවෙකුට හෙමිං පාරක් ගැහුව. ගැහුවෙ ඒ දරුව ජනේලයක් උඩ නැග්ග හින්ද. වැටෙයි කියල මට බය හිතුණ. ඒ ප්‍රශ්නෙ දුරදිග ගිහිං ලොකු නෝන සුමාන දෙකකට මගෙ වැඩ තහනං කෙරුව.හැබැයි ඒ සුමාන දෙකෙං පස්සේ මට වැඩට යන්ඩ පුළුවං. ඒ දවස් ටික ගෙවා ගන්ඩත් සල්ලි එපායැ නෝන. කාගෙං හරි කීයක් හරි ඉල්ල ගන්ඩ බලන්ඩ තමයි මේ ආවෙ. තැන් තැන්වල සල්ලි ඉල්ලන්ඩ බෑ නෝන. පිරිමි වැරදි විදිහට හිතනව. ඒකයි පන්සල ළඟට ආවෙ‘’මං ඔයාට සල්ලි දෙන්නං. කෑම එකක් ගන්ඩකො’’හොඳයි නෝන, මං කෑම එක අරං ගිහිං එයත් එක්ක කන්නං. මට තවත් නෝන කෙනෙක් රුපියල් සීයක් දුන්න. ඒකෙන් හෙට අනිද්දට උයන පිහින දෙයක් ගන්ඩ පුළුවං’මම ඇයට රුපියල් දෙසිය පනහක් දුනිමි.එකෙණෙහිම මගෙ ඇස් ගියේ රිය ගාලේ නවතා තිබූ වෙනත් රියක් වෙතය. එහි පිටුපස දොර හැර තිබිණ. දෙදෙනෙක් බේසමක තිබූ අහර චීන කෑම අසුරන කෘත්‍රිම පෙට්ටිවලට බෙදමින් සිටියහ. ඒවා පින්තකා බෙදන අහර යැයි මට සිතිණ.’ආං අතන කෑම බෙදනව. ඔයත් ගිහිං කෑම දෙකක් ඉල්ල ගන්ඩකො. එතකොට ඔය සල්ලි ටික ඔයාට රස්සාව ලැබෙනකං වියදමට තියාගන්ඩ පුළුවන්නේ’ මම ඇය පෙළඹුවෙමි.ඇය ද වහ වහා රිය වෙත ගියා ය. එහෙත් ගිය සැණින් ම ආපසු ආවා ය.’ඇයි මොකද?’’ඒව බල්ලන්ට දෙන්ඩ ගෙනාපු කෑමලු නෝන!’’ආ එහෙමද? එහෙනං බලු-කපුටු දානයක් වෙන්ඩ ඇති. ඔක්කොම ජාති එකට දාල උයල ඇති. ඒව ඉතිං මිනිස්සුන්ට කන්ඩ බෑනේ නේද?’’නෑ නෝන. බත්, පරිප්පු, මස්, සෝය මීට් වෙන වෙනම භාජනවල තිබුණෙ’ ඇගේ මුහුණේ වූයේ අතට ආ දෙයක් නොලැබ ගියාක් බඳු හැඟීමකි.මම පුදුමයෙන් යුතුව ඒ වාහනය දෙස නැවත හැරී බැලුවෙමි. ඒ දුටු දෙයින් මම තවත් පුදුමයට පත්වීමි. වෑන් රිය අසල සිටි යාචක පිරිසකට බැණ වැදී එළවා දැමූ දන්දෙන්නෝ අහර බඳුන් රැගෙන ගොස් බල්ලන් සිටින තැන්වල තබන්නට වූහ.ගෝනපළ, හොරණ පාරේ, වාසනා පෙරේරා මහත්මිය විසින් යොමු කරන ලද ලිපියක් ඇසුරිනි.අ පි ‘උඩරට මැණිකේ’ දුම්රියෙන් ගමන් කරමින් සිටියෙමු. මා සමඟ මගේ මාමණ්ඩිය ද සිටියේය.හිටිහැටියේ ම දුම්රිය හපුතලේට කිට්ටු කැලෑ පෙදෙසක නතර විය.අපි විමසිලිමත් වීමු.ඉදිරියට නොයන ලෙස දුම්රිය මාර්ග පරීක්ෂකවරයකු උපදෙස් දී ඇතැ’යි දැනගන්නට ලැබිණ.හේතුව කුමක්දැයි අපි විමසීමු.පාලමට ඔබ්බෙන් ඇති සුවිශාල ෆයිනස් ගසක් දුම්රියේ කම්පනයෙන් ඇද වැටීමේ අනතුරක් ඇතැ’යි ඔහු කියා ඇත.මාතෘකාවට බඳුන් වූ ගස දෙස දුම්රිය මගීන්ගේ ඇස දිවීය. එය දුම්රිය මඟට නැමී තිබුණේ නැත.මේ තීරණය දුම්රිය මඟීන් වූ අපේ බලවත් නොරිස්සීමටත්, හාස්‍යයටත් හේතුªවිය. බදුල්ලේ සිට කොළඹ බලා ගමන් කරන ශීඝ්‍රගාමී දුම්රියක් අතර මඟ නවත්වා ගසක් වැටෙන තුරු බලා සිටීම ලෝකයේ ඇති හොඳම විහිළුව නොවේදැයි අපි උ’නුන්ගෙන් ඇසීමු.ඔය ගහ වැටෙන්නෙ නෑ. වැටෙනව නං මෙලහකට වැටෙන්න එපායැ. අපි යමු!’ පමාව ඉවසිය නොහුණු මඟීහු හඬක් නැඟූහ.’එපා! යන්ඩ එපා! ගහ වැටෙනව. යන්ඩ එපා!’මාර්ග පරීක්ෂකවරයා තරයේ උපදෙස් දුන්නේ ය.අපි පැය කාලක් පමණ බලා සිටියෙමු.’යමු. මේක තේරුමක් නැති වැඩක්. යමු!’ මඟී විරෝධය යළි යළිත් නැඟිණ.’එපා! යන්ඩ එපා! ගහ වැටෙනව. යන්ඩ එපා!’මාර්ග පරීක්ෂකවරයා තරයේ අවධාරණය කළේය.දුම්රියේ විදේශිකයෝ ද වූහ. ඔවුන් බිමට බැස කැමරා සූදානම් කර ගනු පෙනිණ. පැය භාගයක් ගෙවී ගිය - නොගිය ගාණ ය.අප මවිතයට පත්කරමින් සුවිශාල ෆයිනස් ගස දුම්රිය පාර හරහා ඇද වැටුණේ ය. වැටුණේ දුම්රියට ඉදිරියෙනි.අපි තුෂ්නීම්භූතව බලා සිටියෙමු.ගස වැටෙන්නට පෙර, ඒ ගැන අනතුරු ඇඟවූ මාර්ග පරීක්ෂකවරයාට උසුළු - විසුළු කළ මිනිස්සු ලජ්ජාවෙනුත්, ඔහු කෙරෙහි හටගත් ගෞරවයකිනුත් ගල්ගැසී ගත්හ.යම් හෙයකින්, මාර්ග පරීක්ෂකවරයා ගේ උපදෙසට පිටුපා දුම්රිය ඉදිරියට ඇදුණේ නම් එහි කම්පනයට ෆයිනස් ගස දුම්රියටම ඇද වැටෙන්නට ඉඩ තිබූ බව අපි තේරුම් ගතිමු. එසේ වූවා නම් දුම්රිය මැදිරි ගැලවී පහත වූ හෙළට ඇද වැටිය හැකිව ද තිබිණි.කෙසේ වුවද ඒ වටිනා මිනිසා ගේ විචක්ෂණ දෘෂ්ටිය නිසා අපේ ජීවිත බේරිණි.ඒ වටිනා මිනිසා ද ඔහුගේ උපදෙස් පිළිගත් රියුදරු, නියාමක මහත්වරුන් ද ඇගැයීමට ලක්වීදැයි මම නොදනිමි.එදින දුම්රියේ ගමන් ගත් දහසකට අධික ජනයා මෙවර ද අලුත් අවුරුදු සැමරුවේ ඒ උතුම් මිනිසුනට පින් සිදුවන්නට ය. එසේ වන්නේ, මේ සිද්ධිය වූයේ එක්තරා අලුත් අවුරුද්දක් ආසන්නව තිබියදී වීම ය.උතුම් මිනිසුනි, අද ඔබ කොතැන රාජකාරි කරනු ඇද්දැයි මම නොදනිමි. කොතැන සිටිය ද ඔබගේ විචක්ෂණ ඥානය හා පරමසංවේදී භාවයත් , දේපළ හා ජීවිත බේරාගැනීමේ අතිඋතුම් සේවාවත් සදා අගයමි. ඔබට යහපත සැලසේවා!  නුගේගොඩ, ප්‍රදීප් සමරසිංහ මහතා විසින් යොමු කරන ලද ලිපියක් ඇසුරිනි.ස් වාමීන් වහන්සේ වෙළෙඳසලට පිය නැඟුවේ බුලත් විටක් මිල දී ගැනීමට ය.වෙළෙඳසල් හිමියා සෙස්සනට පෙර උන්වහන්සේ ගේ අවශ්‍යතාව ඉටු කළේ ය. බුලත්විට ද, ඉතිරි මුදල ද ලැබිණ.පිටතට ආ උන්වහන්සේට වෙනසක් දැනිණ. ඉතිරි මුදල බර වැඩි ය. උන්වහන්සේ ආපසු හැරී නැවත එහි ගියේ එබැවිනි.‘මුදලාලි මට කීයක ඉතුරු දුන්නෙ?’වෙළෙඳසල් හිමියා තරමක චකිතයකට පත් වූයේ ය.‘ඔබ වහන්සෙ මට දුන්නෙ රුපියල් පන්සීයක් නේද?’ස්වාමීන් වහන්සේගේ මුව‘ග මන්දස්මිතයක් නැඟිණ.‘මං දුන්නෙ රුපියල් විස්සෙ අලුත් නෝට්ටුවක්’‘අනේ, අපේ හාමුදුරුවනේ, මට මේ අලුත් රුපියල් පන්සීයයි, රුපියල් විස්සයි පැටළිලා! මේ දෙකම එක වාගෙනෙ.’වැරදී යන්නට ගිය මුදල නොවැරදී තමන් වෙත දිගු වනු දුටු වෙළෙඳසල් හිමියා ගේ මුහුණ ලොකු සැනසීමකින් හැඩ වූයේ ය.‘අනේ ඔබ වහන්සේට බොහොම පිං!’උන්වහන්සේ නැවත මහ මගට පිළිපන්නේ යහපතක් ඉටු කිරීමෙන් ලද සතුටිනි.පුදුමයකට මෙන් ඊට පෙරදා ද තමන් වහන්සේ මෙබඳු අත්දැකීමකට මුහුණ දුන් වග එවේලේ උන්වහන්සේට සිහිපත් විය.ඒ වන විට ස්වාමින් වහන්සේ දුර ගමනක් ගොස් ආපසු එමින් සිටියහ. බස් ගාස්තුව ගෙවීමට මාරු සල්ලි නොවූයෙන් දෙන්නට සිදුවූයේ රුපියල් පන්සියයේ නෝට්ටුවකි.‘හාමුදුරුවනේ, මාරු සල්ලි නෑ. බහිනකොට ඉතුරු සල්ලි දෙන්නං’ කොන්දොස්තර කීවේ ය.බසයෙන් බහින විට ඉතුරු සල්ලි ඉල්ලා ගත යුතු යැයි හිතා ගත්ත ද ඊළඟ මොහොතේ ඒ හිතුවිල්ල හිතේ ම සැඟව ගොස් තිබිණ. ඒ අමතක වීමෙන් යුතුව ම උන්වහන්සේ බසයෙන් බැස මඳ දුරක් ගියහ.තමන් පසුපස කිසිවකු වේගයෙන් දිව එන හඬක් ඇසුණෙන් උන්වහන්සේ ආපහු හැරුණේ කුහුලිනි.දුව එමින් සිටියේ බසයේ හුන් කොන්දොස්තර ය. බසය පසෙක නවතා තිබෙනු ද පෙනිණ.‘හාමුදුරුවනේ, මට ඔබ වහන්සෙගෙ රුපියල් පන්සීයෙ ඉතුරු සල්ලි දෙන්ඩ බැරි වුණානෙ. මේං සල්ලි. සමාවෙන්ඩ හාමුදුරුවනේ වෙච්ච වැරැද්දට!’ඉතිරි මුදල පිරිනැමු කොන්දොස්තර මහතා හදිසියේ පහත් වී වැන්දේ ය.‘සමාවෙන්ඩ දෙයක් නෑ මහත්තයො. මටත් ඕක අමතක වෙලානෙ බැහැල තියෙන්නෙ. අනික, වෙන කෙනෙක් නං මෙහෙම පස්සෙං ඇවිත් දෙන එකකුත් නෑ. සුවපත් වේවා!’කොන්දොස්තර ආපහු දුවගොස් බසයෙහි එල්ලුණේ ය.මේ සිදුවීම් දෙකට මුහුණ දුන්නේ අප කලාප අධ්‍යාපන කාර්යාලයේ ස්වාමීන් වහන්සේ ය.‘මේ සිදුවීම් දෙකේම ගත යුත්තක් තියනවා. ඒකයි මම ඔබතුමියට කිව්වෙ‘ උන්වහන්සේ කීහ.කැලණියේ, ධර්මාලෝක මාවතේ, නයනා දීප්ති ගුණරත්න මෙණෙවිය විසින් යොමු කරන ලද ලිපියක් ඇසුරිනි.මේ ලියන්නේ මිතුරියන් දෙදෙනකු ගැන ය. දෙදෙනා ම මට උදවු කළ අය ය.එක් අයකු මට හමුවූයේ ප්‍රාථමික අධ්‍යාපනය ලබමින් සිටි අවදියේ ය. ඇය අප විදුහලේ ඉගැන් වූ ගුරු මාතාවක ගේ දියණියකි.ප්‍රාථමික අධ්‍යාපනය ලබන අවදියේ දී මට රෝගයක් වැළඳිණි. ඒ නිසා මගේ හිස ප්‍රදේශය තරමක් විශාල ව වැඩිණ. ඒ නිසා ම මා සෙස්සන් ගේ හාස්‍යයට බඳුන් විය. ඒ මදිවාට ඇවිද යෑමේ අපහසුව ද දැනිණ. මට ජීවිතය ද එපා වී තිබිණි.කෙසේ වුව ද, මම සියල්ල විඳ දරා ගෙන අධ්‍යාපනයට හිත යෙදවීමි. ප්‍රාථමික අධ්‍යාපනය නිම විය. ද්විතීය අධ්‍යාපනය ලබන පිණිස වෙනත් විදුහලකට ඇතුළු වීමි.මා සාමාන්‍ය පෙළට මුහුණ දිය යුතු කාලය එළඹියේ ය.‘පුතේ, ආදර්ශ ප්‍රශ්න පත්තරේකට උත්තර ලියන්න ඔයා එවන්න කියල අර ටීචර් කිව්ව. ඔයා යන්න. ගිහිං උත්තර ලියන්න.’ මගේ මව දිනක් අලුත් අදහසක් ඉදිරිපත් කළා ය. යෝජනාව ගෙනැවිත් තිබුණේ මගේ යෙහෙළිය ගේ ගුරු මව ය.මම මිතුරකු සමඟ එහි ගියෙමි. ගමන ඉන් නොනැවතිණ.පාඩම් වැඩ කරමින් සිටි දිනෙක ලද විවේකයේ දී මිතුරිය මා හා කතා කළා ය.‘ඉතින් කොහොමද නිසල්? ඉස්කෝලෙ අලුත් යාළුවො ඔයාට උදවු කරනව ද?’අලුත් මිතුරන් යැයි කී විට මගේ හිතට ආවේ වේදනාවකි. ඔවුන් බෙහෙවින් කළේ මට උසුළු - විසුළු කිරීම ය.මා ඒවා දරා ගත්තේ ද වෑයමිනි. මම සියල්ල ඇයට හෙළි කළෙමි.මා කී කතාව ඇය අසා සිටියේ දුකිනි. ඇගේ දෑස තෙමී කඳුළු ගලා ආවේ ය.‘නිසල්, ඔයා ඕව ගණන් ගන්නෙ නැතුව හොඳට ඉගෙන ගෙන කවදහරි උපාධිය ගන්න. එදාට ඔය ඔක්කොම කරදර ඉවරයි’ ඇය මගේ හිස පිරිමැද්දා ය.මම කඳුළු පිස ගතිමි. හිතට තව තවත් දිරි ගතිමි.අද මගේ මිතුරිය රජරට විශ්ව විද්‍යාලයයේ වෛද්‍ය පීඨයේ අධ්‍යාපනය හදාරන්නී ය.උසස් පෙළට මුහුණ දුන් මම ද කැලණි සරසවියට ඇතුළු වීමි.මා පෙර කී දෙවන මිතුරිය හමුවූයේ එහි දී ය.දිනක් මම දේශනයකට සහභාගි වනු පිණිස පුස්තකාල පරිශ්‍රයෙන් නික්මෙන්නට හදද්දීම වැස්සක් වැටිණි. මගේ රෝගය නිසා වේගයෙන් යා නොහැකි ය. හෙමිහිට ගියොත් හොඳටම තෙමෙයි. එනිසා මම වැස්ස පායනතුරු බලා සිටියෙමි.යුවතියෝ තිදෙනෙක් පුස්තකාල පරිශ්‍රයට ඇතුළු වූහ. ඉන් කෙනෙක් මදෙස බැලුවාය.‘මොකද මෙතන හිටගෙන? ලයිබ්‍රරියට යන්න ද?’ ඇගේ හඬ කරුණාබර විය.‘නෑ අක්කෙ, වැස්සෙ මට ලෙක්චර් එකට යන්න විදිහක් නැතුවයි ඉන්නෙ.’ මම මගේ තත්ත්වය ඇයට හෙළි කළෙමි.‘මට අක්ක කියන්න එපා! මාත් ෆස්ට් ඉයර්නෙ. එන්න මං ගිහිං ඔයාව ඇරලන්නං.’ ඇය කුඩය ඉහළා ගත්තා ය.මම අදිමදි කළෙමි. ඇය බලෙන් ම මා දේශන ශාලාවට ඇරලුවා ය.‘කවුරුවත් නැත්තං වැස්සෙ තෙමි තෙමි එන්න එපා. මට කතා කරන්න. මං එන්නං.’ ඇය සිය ජංගම දුරකථන අංකය ද මට දුන්නා ය.ඇය අද උපාධිධාරිනියක ලෙස ජාත්‍යන්තර පාසලක උගන්වන්නී ය. විවාහ දිවියට ද එළඹ සිටින්නී ය.මම ද අද පුරා විද්‍යාව පිළිබඳ ශාස්ත්‍රපති උපාධිය හැදෑරීමට සූදානම් ව සිටිමි. අද ද මට ඇවිදීමේ අපහසුතාව තිබේ.මගේ මිතුරියන් දෙදෙනා ගැන මා නෙළුම්විලට ලීවේ ඔවුන් සමස්ත තරුණ පරපුරට ම ආදර්ශයක් වන හෙයිනි.මිතුරියනි ඔබලාට යහපත සැලසේවා!රත්නපුර, හංගමුව, රත්න, මැදවත්තේ නිසල් පණ්ඩුක මහතා විසින් යොමු කරන ලද ලිපියක් ඇසුරිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=as1105225</link>
    <topic>අට ලෝ දහමින් කම්පා නොවීම ජීවිතයේ</topic>
    <author>සාකච්ඡා කෙළේ - රමණී සුබසිංහ</author>
    <content>අට ලෝ දහමින් කම්පා නොවීම ජීවිතයේපසුබිම් කතාවරජගහ නුවර, සැප සම්පතින් පිරුණු සිටු කුලයක එක් සිටු දියණියක් විසී ය. සොළොස් වයස් ඉක්ම වූ ඇය ඉතා රූමත් ය. පසිඳුරන් පිනවීමේ ම ඇළුණේ විය. එහෙත් නැණ නුවණින් නම් නොවැඩුණා ය. දිනක් සත් මහල් ප්‍රාසාදයේ උඩු මහලේ සිටින ඇය සිය මැඳුර අසලින් දඬුවමට ගෙන යන සොරකු දකින්නී ය. රාජපුරුෂයන් විසින් කස පහර දෙමින් ගෙන යන මේ සොර දෙටුවා දුටු ඇය ඔහු කෙරෙහි පෙම් බඳින්නී ය. ඔහු ම පතමින්, ශෝකයෙන් සිය දිවි නැසුමට තැත් කරන්නී ය.මවුපියන් විසින් කොතරම් කරුණු පහදා දෙනු ලැබුව ද ඒ කිසිවකට සවන් දීමට ඇය උත්සාහ නොකළා ය. කුලයට හා ඉසුරට සරිලන රුවැති කුමරකු සරණ පාවා දෙන බව කියා සිටිය දී ද ඇය සොර දෙටුවා ම පැතුවා ය.තම දියණිය හඬමින්, වැළපෙමින් සිය දිවි නසා ගන්නට යත්න දැරූවත් ඇය කෙරෙහි වූ දැඩි සෙනෙහස නිසා ම, මවුපියන් විසින් මසු දහසක අත්ලසක් දී සොරා වදයෙන් මුදවා ගන්නට කටයුතු කරනු ලැබී ය.සිටු දියණිය පාවා ගත් සොර දෙටුවා මදකලක් ඇය සමඟ යුග දිවි ගෙවන්නේ, ඇය වෙත වූ රන්, රිදී, මුතු, මැණික් ආදියෙහි ලොබ බඳින්නේ ය. ඒ මහා ධනය සොරාගෙන පැන යාමට උපායක් සිතන්නේ “සොඳුර මා වදයට ගෙන යන දවසේ සොර පවුවේ දෙවියන්ට බාරයක් වී ඇත. අප දෙදෙනා ම ගොස් ඒ බාරයෙන් නිදහස් ව සෙත ලබාගතිමු” යි සිටු දුවට කියන්නේ ය. සොරපවුව නම් සොරුන් හෙළා මරණ ගල් කන්ද ය.සැමියා ගේ කීම් අසා, සුබ ගමනක් හෙයින් අගනා අබරණින් ද සැරසී, සිටු දුව ගමනට සැරසුණා ය. ගල් කන්දට පැමිණි කල තම සැමියා තමන් මරණයට පත් කොට අබරණ ගැනීමට සැරසෙන බව සිටු දුවට හැගුණා ය.“අනේ! හිමියනි; මා නොමරා අබරණ ගන්න”යි සොවින් වැළපුණා ය. මෙසේ වැළපෙන අතර තැනට නැති නුවණ පලහා (පුලුස්සා) කෑමට දැයි සිතා උපායක් සිතන්නී, සිය සැමියාට මෙසේ කීවා ය.“හිමියනි, මාත්, මා ගේ ධනයත්, මේ අබරණත් ඔබ සතු නම් මා මරන්නේ කුමට ද?එවිට සොර දෙටුවා, “සොඳුර ඔබ නො නසා අබරණ ගෙන යාම මට විපතකි” යි කියන්නේ ය.“එසේ නම් හිමියනි, මෙතැන් සිට මා ඔබ දැක්මෙක් නැත. එහෙයින් මට සිඹ ගැනුමට අවසර දුන මැනවයි” සිටු දුව ඉල්ලා සිටියාය. ඊට අවසර ලැබ සිඹින අයුරු දක්වා තදින් අල්වා සොර දෙටුවා ගල් පවුවෙන් පහළට හෙළී ය. ගලින් පහළට වැටී ඔහු මරුමුවට පත් විය.තම විවාහයෙන් සිදුවූ විපත ගැන කල්පනා කොට, පෙරළා මවුපියන් වෙත නො ගිය සිටු දුව පිරිවැජි ගැහැනුන් වෙසෙන අරමකට පැමිණ පිරිවැජි වෙස් ගත්තා ය. දහසක් වාද ඉගෙන වාද කිරීමට තැන් සොයා ජම්බු අත්තක් අතින් ගෙන ඇවිදින්නී ය.ජම්බු පරිබ්බාජික, යි හැඳීන් වූ ඇය වාදයෙහි රුසි වූවා ය. වාද කරමින් තැන් තැන් හි ඇවිද දිනක් සැවැත් නුවරට ද පැමිණියා ය. දම් සෙනෙවි සැරියුත් මහ තෙරුන් වහන්සේ හමුව වාද කොට පැරදෙන්නී, ධර්මයෙහි පැහැදී පැවිදිව කුණ්ඩලකේසී නමින් ප්‍රසිද්ධ වූවා ය.රහත් භාවයට ද පත් වූවා ය. කුණ්ඩලකේසී තෙරණිය බොහෝ බණ නො අසා රහත්වීම පිළිබඳ දම් සභාවේ කතා බහ ඇති විය. එහිදී බුදුරජාණන් වහන්සේ යමකු යුද්ධයක දී මිනිසුන් ලක්ෂයක් පරදවා දිනුවත් තමා ගේ එකම ආත්මය දිනා ගැනීම එයට වඩා උතුම් බව දේශනා කොට වදාළහ.තමන් ගේ ආත්ම භාවය දිනුවා යැයි කියන්නේ ජීවිතය සංසාරික වශයෙන් කෙටි කර ගැනීම ය. විමුක්තිය සලසා ගැනීම ය. එදිනෙදා ජීවිතයේ දී අප ලබන්නා වූ දිනීම් බොහෝ ය. ජයග්‍රහණ බොහෝය. ඒ සියල්ල හමුවේ අපි සතුටට පත්වෙමු. පී‍්‍රති වෙමු. එහෙත් ඒ දිනීම් තාවකාලික ය. ඒ පසුපසම පරාජය ද අප හමුවට පැමිණේ. එවිට අපි දුකට පත්වෙමු. ශෝකී වෙමු. එහෙත්, තථාගතයන් වහන්සේ ලෝකයේ වෙනස් නොවන දිනීමක්, සදාකාලික ජයග්‍රහණයක් හඳුන්වා දුන්හ.ඒ නිර්වාණ සම්පත්තිය යි. සිය ආත්මය දිනුවා වන්නේ නිවන් සාක්ෂාත් කර ගත් පුද්ගලයා ය.ඒ උතුම් වූ විමුක්තිය කරා ළඟා වන්නේ කෙසේ ද? පුද්ගලයා සාංසරික වශයෙන් ඉදිරියට ඇදගෙන යන කෙලෙස් නැති කිරීමෙනි. ඒ සඳහා බුදුරජාණන් වහන්සේ ඉගැන්වූ ක්‍රමය භාවනාවයි. සත්ත්වයා ගේ විශුද්ධිය පිණිස ඇති එක ම මඟ භාවනාව බව උන්වහන්සේ දේශනා කොට වදාළහ. එහෙත්, ඒ සදාකාලික දිනීම සඳහා අද මිනිසුන් ගන්නා උත්සාහය අවම ය.අප ගේ සිත නිරන්තරයෙන් ම චලනය වේ. වික්‍ෂිප්ත භාවයට පත් වේ. දියෙන් ගොඩගත් මාළුවකුට සමාන වේ. මොහොතක් පාසා එහෙ මෙහෙ දුවන සිත, විසිරෙන සිත පාලනය කර ගැනීමට, තැන්පත් කර ගැනීමට අප උත්සාහ කළ යුතු ය. සසර දිගු කරන කෙලෙස් නැති කළ හැකි වන්නේ එවිට ය. ‘සමථ භාවනාව‘ ප්‍රගුණ කරන පුද්ගලයාට සිත සන්සුන් කර ගත හැකි ය. නුවණ දියුණු කිරීම පහසු වන්නේ සන්සුන් මනසක් ඇති තැනැත්තාට ය. විසිරී ගිය සිතුවිලි ඇති පුද්ගලයාට නුවණ දියුණු කිරීම අපහසු ය. භාවනාවට යොමුවන සමහර අය අද මේ බව වටහාගෙන නැත. ඔවුහු සමථ භාවනා වඩා සිත පාලනය කර ගන්නවා වෙනුවට, විදර්ශනා භාවනා වඩා නුවණ දියුණු කර ගැනීමේ අසාර්ථක උත්සාහයක නිරත වී සිටිති. මේ සංසාර ගමනේ මං මුලාවී සිටිති.භාවනා පන්ති හෙවත් භාවනා කඩ පවත්වාගෙන යන සහතික ලාභීන් යැයි කියන ඇතැම් පිරිස් තමන් සෝවාන් වී ඇතැයි තුමූ ම ප්‍රකාශ කර සිටී. ආත්මය දිනුවා වන්නේ සමථ භාවනා ප්‍රගුණ කර, සිත සන්සුන් කොට, විදර්ශනා භාවනාවෙන් ඥානය වඩා, ජීවිතය පිළිබඳ, ලෝකය පිළිබඳ සත්‍ය තේරුම් ගත් පුද්ගලයා ය. එවැනි පුද්ගලයා නැවත ඉපදෙන්නේ නැත. කෙලෙස් සතුරන් නැති කළ පුද්ගලයා නැවත ඉපදෙන්නේ නැත. ඔහු බර බහා තැබු (‘ඕහිත බාර’) පුද්ගලයෙකි.සතහට සෙත සැලසූ බුදුරජාණන් වහන්සේ දේශනා කෛාට වදාළේ ලාබ, අලාබ, යස, අයස, නින්දා ප්‍රශංසා, දුක සැප යන අටලෝ දහම හමුවේ කම්පා නොවන ලෙසටය. සිත සන්සුන් කරගත් පුද්ගලයාට ඒ මධ්‍යම ප්‍රතිපදා මාර්ගයේ ගමන් කිරීම පහසුය.අටලෝ දහමින් කම්පා නොවී සිටිය යුතු බවට බුදුරජාණන් වහන්සේ අපට මඟ පෙන්වු ව ද, කීර්ති ප්‍රශංසා හමුවේ උද්ධාමයට පත්වන බොහෝ පිරිස් නින්දා අපහාස, අලාබ හමුවේ දුකට පත්වෙති.ජීවිතයේ විවිධාකාර ප්‍රශ්න අප හමුවට පැමිණේ. මේ ප්‍රශ්න දෙස මධ්‍යස්ථව බැලිය යුතු බව බුදු දහම අපට උගන්වයි. බෞද්ධ ධර්මය නිවන අරමුණු කොට ගෙනම දේශිත දහමක් නොවේ. මිනිසාට සිනාමුසු මුහුණින් ජීවිතයට මුහුණ දෙන ආකාරය එහි උගන්වා තිබේ.ජීවිතයට සිනාමුසුව මුහුණ දිය හැකි වන්නේ කෙසේද? සෑම ප්‍රශ්නයක් දෙස ම මධ්‍යස්ථව බැලීමෙනි. ලැබෙන විට සිනා සීමත්, නොලැබෙන කල හඬා වැටීමත්, ශෝක කිරීමත් බුදු දහමේ අනුමත කෙරෙන්නේ නැත. පුද්ගලයාට තම ජීවිතය සතුටින් ගෙන යා හැකි හොඳම ක්‍රමය අටලෝ දහමින් කම්පා නොවී සිටීමයි. එවැනි පුද්ගලයා ‘උදග්ගු දග්ග චිත්ත’ ඔද වැඩී ගිය පුද්ගලයෙකි. ඔහු සමාජයේ සියලු සිදුවීම් දෙස උපේක්ෂා සහගතව බලයි. ඔහුගේ ජීවිතය ඛේදවාචකයක්, ශෝකාලාපයක් නොවේ. ජීවිතයේ ගැඹුර සරලව තේරුම් ගෙන, ඒ අවබෝධය තුළින් ඔහු සිය ජීවිතය මෙහෙයවයි. සිහි නුවණින්, කල්පනාවෙන් ඉදිරියට යයි.බුදුරජාණන් වහන්සේ දේශනා කොට වදාළ වසල සූත්‍රය, පරාභව සූත්‍රය, මහා මංගල සූත්‍රය, මෙත්තානිශංස සූත්‍රය ආදී මේ සෑම තැනකදීම පෙන්වා දී තිබෙන්නේ පුද්ගලයාට සතුටින්, ලස්සනට ජීවත්වන ආකාරයයි. එය විචාරය හා අවබෝධය තුළින් යන ගමනකි.ජීවිතය ඒකාකාරී නොවන බවත්, දෝලනය වන බවත් අප තේරුම් ගත යුතු ය. තාවකාලික සැපයට කැමැති අය මෙන් ම ඒ අයට උපදෙස් දෙන අය ද මේ සමාජයේ බහුල ය. දිව්‍ය ලෝකයට, බ්‍රහ්ම ලෝකයට මඟ පෙන්වන අය ද ඒ අතර වෙති.බුදුරජාණන් වහන්සේ දේශනා කොට වදාළේ අසුරු සණක් පමණවත් සසර නොපතන ලෙසට ය. ‘තින්ණො සො භගවා තරණය ධම්මං දේසේතී’ දුක් සහිත වූ සංසාරයෙන් එතෙර වූ බුදු හාමුදුරුවෝ අපවත් සසරින් එතෙර කරවීමට මාර්ගය පෙන්වා දුන්හ. එහෙත් අද බොහෝ දෙනා ගේ උත්සාහය සසර තරණයට නොව සසර සරණයට ය. කෙනෙක් අකුසල් ම රැස් කරමින් මේ සංසාරයේ දුකට පැමිණෙති. තමන්ටත් අනුන්ටත් ප්‍රයෝජනයක් නොවන එවැනි පුද්ගලයෝ සමස්ථ සමාජයට ම අනර්ථකාරී ය.එහෙත් ජීවිතය අවබෝධයෙන් තේරුම් ගත් තැනැත්තා සිය ලෞකික, ලෝකෝත්තර ජීවිතයේ අර්ථය සපුරා ගනී. හේ සමාජයට ද අර්ථකාරී ය. සිය ආත්ම භාවය දිනීම අරමුණු කොට ගන්නා ඔහු දස දහස් ගණනින් වූ කෙලෙස් සතුරන් ක්‍රම ක්‍රමයෙන් පැරදවීමට උත්සාහ කරයි. නොපසුබට වෙයි.සාකච්ඡා කෙළේ - රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=as1105226</link>
    <topic>ගුරු සේවයේ රස කතා</topic>
    <author/>
    <content>ගුරු සේවයේ රස කතානිර්මාණශීලී විදුහල්පතිවරයකු නිතර නිතර අලුත් වැඩසටහන් පාසලට ඉදිරිපත් කරයි. මේ කියන විදුහල්පති ද එවන් අයෙකි. අවංකකම ඉතා ඉහළින් අගය කරන ඔහු ද අවංක පුද්ගලයෙකි. අලුත් අදහසක් ඔලුවට ආවේ අවංකකම පුරුදු පුහුණු කිරීමට ය. මොනම දෙයක් කළත් ඔහුට නැතුවම බැරි කම්කරු සේවකයා ය.මේ විදුහල්පතිට සේවකයා වරෙක කම්කරුවෙකි. වරෙක ලිපිකරුවෙකි. වරෙක මුරකරුවෙකි. තවත් වරෙක පණිවුඩකරු ය. තවත් වරෙක පයිප්ප විදුලි පද්ධති අලුත්වැඩියා කරන්නෙකි. තවත් වරෙක ඔලු පලා ගෙන තුවාල කර ගෙන එන ළමයින්ගේ බෙහෙත් දමන්නා ය.විදුහල්පතිතුමා සේවකයාට කථා කළේය. හිස් ඇදිහැස විස්කෝතු පෙට්ටියක් ගෙන හතර වටේටම ඩිමයි කඩදාසි දවටා කට විවෘත කර ගෙන එන ලෙස උපදෙස් දුන්නේය. ලොකු අකුරෙන් හතර පැත්තේ ම ‘අවංක පෙට්ටිය’ යනුවෙන් ලියා ඇත.පසුදා උදේ රැස්වීමට පෙට්ටියද රැගෙන ගි ය. විදුහල්පතිතුමා දරුවන්ට මෙසේ කීය.’දරුවනේ මීට පස්සෙ මේ පාසල් වත්තේ දී තමන්ට අයිති නැති දෙයක් ඇහුලුවොත් වෙනදා වගේ මං ළඟට ගේන්න එපා. මේ පෙට්ටිය කාර්යාලය ඉදිරියේ තියෙනවා ඒකට දමන්න.’ සතියක් දෙකක් යන විට පෙට්ටිය අඩිරූල්, පෑන්, පැන්සල්වලින් පිරී ඇත. විදුහල්පතිතුමා ඊළඟට මෙහෙම කියන්නට විය.’තමන්ගේ පෑන්, පැන්සල, අඩිරූල, මකන කෑල්ල නැති වුණා නම් මේ අවංක පෙට්ටියේ බලන්න. ඒකට තමන්ට අයත් නම් කාටවත් කියන්න උවමනා නෑ අරගෙන යන්න.’එහෙම කරලත් පෙට්ටියේ අයිති කාරයෙක් නැති පෑන්, පැන්සල් ආදිය ඇත. විදුහල්පති තුමා උදය රැස්වීම ඇමතී ය.’පන්ති කාමරයේ දී ළමයකුට පැන්සලක්, පෑනක්, අඩිරූලක් ගේන්න බැරි වුණා නම් ඕනෑම දරුවකුට මේ පෙට්ටියෙන් ගන්න පුළුවන්, හැබැයි වැඩේ ඉවර වුණාට පස්සේ ආපසු දාන්න ඕනේ, ඒක තමයි ‘අවංක කම’.එදා තුනේ පන්තියේ දැරිවියකට පැන්සල අමතක වී ඇත.’දූ ගිහින් අවංක පෙට්ටියෙන් පැන්සලක් අරන් එන්න’ ගුරුතුමිය කීවා ය.දැරිය දුව ගොස් පෙට්ටියට අත දැමූ විට ලොකු පත්තෑයකු දෂ්ට කළේය. දැරිය මහ හයියෙන් මෙසේ කියමින් කෑ ගාන්නට වූවා ය.’ඌ.. යි... යා අවංක පෙට්ටිය අත කෑවෝ, අවංක පෙට්ටිය අත කෑවෝ’විදුහල්පති තුමා බලන විට පෙට්ටියේ විශාල පත්තෑයෙක්. පත්තෑයට දඬුවම් කිරීම සේවකයාට බාර දී දැරිය වඩා ගෙන තම මෝටර් රථයෙන් සර්ප වෙද මහතකුගේ නිවසට ගියේ පන්ති බාර ගුරුතුමිය සමඟ ය.කැස්බෑවේ විශ්‍රාමලත් විදුහල්පති ඩී.සී.ද. සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=as1105227</link>
    <topic>මිනිත්තුවක කතා</topic>
    <author>ගන්නොරුවේ – පරාක්‍රම</author>
    <content>මිනිත්තුවක කතාජෝර්ජ් බර්නාඩ් ෂෝ සහ ජී.ඇස්. චෙස්ටසන් දිනක් පිටරට සවාරියක් යමින් සිටියෝය.ෂෝ ඉතාමත් හීන්දෑරි අයෙකි. චෙස්ටසන් ඉතාමත් පුෂ්ටිමත් අයෙකි. දෙදෙනා ම උපහාස වදන් බිනීමෙහි සමත්තු වූහ.”ඔබත් එක්කලා යනකොට මිනිස්සු හිතාවි අපේ රටේ කෑම හිඟයක් තියෙනවා කියලා.” ෂෝ දෙස බලමින් චෙස්ටසන් සිනාවක් පාමින් පැවසුවේය.”ඔව් ඉතින් ඔබ දිහා බැලුවා ම, මිනිස්සු ඒකට හේතුවත් දැනගනීවි.” ෂෝ ඇඟට පතට නොදැනී පැවසුවේය.  ඩබ්ලිව්.ඒ. සිල්වා පාසලේ පහළ ශ්‍රේණියක ඉගෙනුම ලබද්දී; පංතියේ ගුරුතුමා ළමයින්ට රචනාවක් ලියන ලෙසට ‘පොල් ගස’ යන මාතෘකාව ලබා දුන්නේය. සිල්වා සිය රචනය පටන්ගෙන තිබුණේ මෙසේ ය,”පොල් ගස අරුමපුදුම ගසකි. එයින් තවත් ගසක් සාදනු ලැබේ. එය නම් මෝල් ගසයි...”රචනාව කියවා බැලූ ගුරුතුමා එදා අපූරු අනාවැකියක් පළ කළේය,”මේ ළමයා අනාගතයේ දී හෙළයේ මහා කතාකරුවෙක් වෙනවා...”අනාවැකිය නිවැරැදි විය.  මිනිසකු අවාහයක් කර ගත යුතු ද, එසේත් නැතිනම් තනිකඩව සිටීම වඩාත් හොඳද යනුවෙන් වරක් මිනිසෙක් සොක්‍රටීස්ගෙන් පැනයක් ඇසුවේය.”ඔහුට කැමැති දෙයක් කර ගත්තාවේ; ඔහු කසාදයක් බැඳ ගත්තත්, තනිකඩව හිටියත්, කොහොම හිටියත් ඔහුට ඒ දෙකෙන් ම පසුතැවෙන්නට සිදුවෙනවා.” සොක්‍රටීස් කීවේය.ගන්නොරුවේ – පරාක්‍රමඇස්. විජේවධ¢නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=as1105229</link>
    <topic>මං රංගනාතා කසාද බඳිනවා</topic>
    <author/>
    <content>මං රංගනාතා කසාද බඳිනවාඅප මෙසේ කතබහ කරමින් සිටින අතර මංජේශ්වරී තේ කෝප්ප තුනක් ද රැගෙන අප වෙත පැමිණියාය. අපට තේ පිළිගැන්වූ ඈ තම කෝප්පය ද අතට ගෙන ගල් බංකුවේ මා අසලින්ම ඉඳ ගත්තාය.”අද කන්නවත් දෙයක් නෑ””දැන් නැතුවට කමක් නෑ. දවාලට අපි දෙන්නටත් එක්ක කෑම හදන්නකො”ඒ කීවේ විජේන්ද්‍ර ය.මංජේශ්වරීට නවාතැනක් සෙවීමේ කාර්යය අපේ කතා බහේ මුල්තැනක් ගත්තේය.”ඔය කිව්වට පුංචි අම්මල අක්කව තියා ගනීවි. දිගටම හිටිය එකනෙ””ඒ වුණාට අකමැත්තෙන් ඉන්න මං කැමැති නෑ. ඊට හොඳයි චින්තලගෙ දිහාවෙ ඉන්නව“”බයවෙන්න එපා කොහොමහරි මං තැනක් හොයා ගන්නම්කො”මම ප්‍රශ්නයට නැවතීමේ තිතක් තැබුවෙමි.ඉන්පසු මංජේශ්වරී තමන් නිවාස අඩස්සියේ උන් කාලය ගැන යම් යම් තොරතුරු පැවසුවාය. මංජේශ්වරී සොයන්නට උත්සාහගත් කිහිප දෙනා ගැන මා කියන්නට කටගත්තා පමණි. බයිසිකල් රික්ෂෝවක් පැමිණ ගේ ඉදිරිපිට නවත්වනු පෙනිණ.”පුංචි අම්මලට නම් එන්න වේලාවක් නෑ. කවුද මේ හදිස්සියෙ”මංජේශ්වරී උන් තැනින් නැඟිට පාර දෙසට එබිකම් කළාය. ගේට්ටුව ඇරුණේ ඉතා සෙමෙනි. රික්ෂෝව පියාඹා යනු ඇසිණ.”දෙවියන්ටම ඔප්පු වෙච්චාවේ. මේ මොකද? ඇයි මට මේ වෙලාවෙවත් පාඩුවෙ ඉන්න දෙන්නෙ නැත්තෙ. මේ පාර එන්නෙ මොන ජවුසමක් නටන්නද දන්නෙ නෑ. අනේ චාමික රණ්ඩුවට නම් යන්න එපා” මංජේශ්වරී එසේ පවසද්දී මම ද අසුනින් නැඟිට ගත්තෙමි. මංජේශ්වරී ආරක්ෂාව පතමින්දෝ මගේ අතින් අල්ලා ගත්තාය.අප කිසිවෙකු බලාපොරොත්තු නොවූ පරිදි ක්‍රිෂ්ණදේව වත්තට ඇතුළු වූයේ සිනාමුසු මුහුණිනි.”චාමික මේ මිනිහට යන්න කියන්න. පිංසිද්ධ වේවි ක්‍රිෂ්ණදේව ආපහු යන්න. මට තවත් ඔයත් එක්ක ගනුදෙනුවක් නෑ. මම දැන් බැඳපු ගෑනියෙක්. කරුණාකරල යන්න.”මංජේශ්වරී මගේ අත අතහැර පරල වූවාක් මෙන් කෑගසන්නට වූවාය. ක්‍රිෂ්ණදේව වෙනස් වී ඇති බව දන්නේ මා පමණි. තමා නිවාස අඩස්සියේ උන් දිනවල ක්‍රිෂ්ණදේව මට හමුවී පව් සමාකරගත් බව මංජේශ්වරී නොදනී. ඔහු දැන් හොඳ මිනිහෙකි. ඒ බව මංජේශ්වරී සමඟ පැවසීමට ද වේලාවක් නැත.”මංජු...”අඩියක් දෙකක් ඉදිරියට තැබූ මංජේශ්වරී නැවැත්වීමට යළිත් මම ඇගේ අතින් අල්ලා ගතිමි.”ක්‍රිෂ්ණදේව ආපයින්ම යනවද නැද්ද?”මංජේශ්වරීගේ හඬට බිය නොවූවද ක්‍රිෂ්ණදේව තවත් ඉදිරියට නොපැමිණ නැවතුණේය.”මං දන්නව ඔයා බැඳපු බව“”එහෙනම් ආවෙ“”ඔයා නිවාස අඩස්සියෙ හිටිය බවත් මම දන්නවා. චාමික දන්නව මං ඔයා හොයන්නත් උත්සාහ ගත්ත බව. මං ආයෙ ඔයාට කරදර කරන්නෙ නෑ. ඔයාලගෙ පවුලට මං උදව්වක් කරන්නත් හිතාගෙනයි ඉන්නෙ.””එපා. උදව් නැතිවට කමක් නෑ”මංජේශ්වරී මගේ අත ගසා දැම්මාය.”ඇත්තද චාමික මේ මිනිහ කියන්නෙ”මංජේශ්වරී මා දෙසට හැරෙමින් ඇසුවාය.”ඔව්. දැන් ක්‍රිෂ්ණදේව වෙනස්වෙලා””මං හිතන්නෙ නෑ””ඇත්ත””කොහොමද දන්නෙ””විස්තර පස්සෙ කියන්නම්. දැන් ගෙදරට ආපු මිනිහ එළවන්නෙ නැතිව තව තේ කෝප්පයක් හදන් එන්නකො”මට අවනත වූ මංජේශ්වරී නිහඬ බව රකිමින් ගෙතුළට රිංගා ගත්තාය.”කොහොමද හම්බවුණේ?”ක්‍රිෂ්ණදේවගේ ප්‍රශ්නයට පිළිතුරු දුන්නේ මා නොව විජේන්ද්‍රය.”අපේ ගෙදරනෙ හිටියෙ””දෙවියන්ටම ඔප්පු වෙච්චාවෙ“ඉන්පසු ක්‍රිෂ්ණදේව හා අප අතර ඇතිවූයේ සුහද කතාබහකි. ඒ අතර මංජේශ්වරී තව තේ කෝප්පයක් රැගෙන පැමිණියාය. ඇගේ මුහුණේ වූ කෝපාවේගය සිඳී ගොස් තිබුණි. ඈ ක්‍රිෂ්ණදේවට තේ කෝප්පය පිළිගැන්වුවද ඔහු සමඟ කතාබහකට නැවතුණේ නැත.”මම යන්නම් මොනව හරි උයන්න””අපි තුන්දෙනෙක් ඉන්නවා”ක්‍රිෂ්ණදේව පැවසුවේ විහිළුවක ස්වරූපයෙනි. ඒ ඇසුණද මංජේශ්වරී ඒ නෑසුණාක් මෙන් ගෙතුළට ගියාය. ඈ ගෙතුළට ගිය පසු ක්‍රිෂ්ණදේව කතාකළේ බරපතළ ප්‍රශ්නයකි. ඒ ප්‍රශ්නය හමුවේ නවාතැන් ප්‍රශ්නය යටපත් විය.”ඇත්තටම මං අද ආව මංජේශ්වරීගෙ පුංචි අම්මගෙනුයි බාප්පගෙනුයි වැදගත් ප්‍රශ්නයක් අහන්න. මංජේශ්වරී ආපු බවක් දන්නෙ නෑනෙ. මහ දෙන්න ගෙදර නැති බව දන්නෙත් නැහැනෙ”ඔහු මඳ වේලාවක් කල්පනාවේ නිමග්නව සිටියේය. විජේන්ද්‍ර උන් තැනින් නැඟිට මිදුලේ සක්මන් කරන්නට විය. මේ ප්‍රශ්නය අප සමඟ පවසනවාද නැද්ද යන දෙගිඩියාව ඔහු තුළ විය.”ඒත් දැන් චාමික මංජේශ්වරීගෙ නීත්‍යානුකූල ස්වාමිපුරුෂයානේ. මේ ප්‍රශ්නය ඔබත් සමඟ පවසන එකේ වැරැද්දක් නෑ කියල මට හිතෙනව.”ක්‍රිෂ්ණදේවගේ හඬ හරිම තැන්පත්ය. ප්‍රශ්නයේ බරපතළකම කෙසේ වුවද ඔහු සිටියේ කිසියම් නොඉවසිල්ලකිනි.”මං මංජේශ්වරීලගෙ ගෙදර ගියා.” ඔහු පටන් ගත්තේය.”අපිත් ගියානෙ. රංගනාතා තමයි අපිට මංජේශ්වරී ඉන්න තැන හොයා ගන්න පාර කිව්වෙ“”මමත් ගියේ ඔය කාරණයටම තමයි. හොඳ වෙලාවට මහ දෙන්න හිටියෙ නෑ. ඒ මිනිස්සු හේනක් කොටනවද කොහෙද? නංගිල දෙන්න ඉස්කෝලෙ ගිහින්. රංගනාතා විතරයි ගෙදර හිටියෙ.”ඔහු මොහොතකට තම කතාවට නැවතීමේ ලකුණක් තැබුවේය.”මේ කතාව මංජේශ්වරී ඉදිරියෙ කිව්වොත් නේද හොඳ?”මම ඇසුවෙමි.”එපා පරලවෙලා බනීවි””රංගනාතා හරි අහිංසකයි. මංජේශ්වරීටත් වැඩිය ලස්සනයි. ඒත් ඒ ලස්සනෙන් වැඩක් නෑ. දෑවැදි ප්‍රශ්නයක් උඩ කසාදෙ කැඩිල ගෙදර ඇවිත් දැන් වැන්දඹුවක්. ආගමට අනුව ආයෙ බඳින්න බෑ”ක්‍රිෂ්ණදේව මේ කියන්නට යන්නේ ඈ ගැන අනුකම්පාකර කිසියම් මුදලක් හොයා ඇගේ දෑවැදි ප්‍රශ්නය විසඳීමට වත් දැයි මට සිතිණ. චිත්‍රපට නළුවකු නිසා ඔහු ළඟ යහමින් මුදල් තිබෙනවා විය යුතුය. එහෙත් ඒ ගැන විමසීමට මා තුළ කැමැත්තක් නොවීය. දහවලට කෑම නොකා යා යුතු යැයි මට සිතුණේ මේ පවුල් ප්‍රශ්න කොහෙන් කෙළවර වේදැයි නොදත් බැවිනි. කතාව වෙනතකට හැරවිය යුතු යැයි සිතූ මම ඔහුගේ චිත්‍රපටය ගැන ඇසුවෙමි.”රූගත කරන තැන් දැන් සේරම හරි. සුබ්‍රමනියම් හරි හොඳ මනුස්සය. ඒ මනුස්සය තමයි මට හරි මඟ පෙන්නල දුන්නෙ. නැත්නම් මං තවමත් ඉන්නෙ මංජේශ්වරීගෙන් පළිගන්න චේතනාවෙන්”අපේ රටේ චිත්‍රපට නිෂ්පාදකවරුන් ගැන මෙසේ විවෘතව කතාකළ හැකිදැයි මට සිතිණ.”තවම ප්‍රධාන නිළියගෙ ප්‍රශ්නයක් තියෙනවා. අපි කලින් තෝරාගෙන හිටියේ ප්‍රසිද්ධ නිළියක්නෙ. එයා එක්ක වැඩ කරන්න අමාරුයි. සුබ්‍රමනියම් වත් අධ්‍යක්ෂක චන්ද්‍රබෝස්වත් කැමැති නැහැ සුඛායාට යටත් වෙන්න””දැන් කවුද හොයාගන්නෙ””ඒකටත් විසඳුමක් මං ළඟ තියෙනවා””ඔව් ඉතින් ඕනම ප්‍රශ්නයකට විසඳුමක් තියෙන්න එපායැ.”මා කීවේ මංජේශ්වරී හැමවිටම මා සමඟ පැවසූ අදහසය.”මට මතකයි මංජේශ්වරීත් ඉස්සර ඔය අදහසම කියනවා”එසේ කියමින් ඔහු හිනැහුණේය. නොදැනුවත්වම මම ද ක්‍රිෂ්ණදේව සම¼ඟ ඇවිදින්නට වීමි. ඔහු තවමත් ප්‍රශ්නයවත් විසඳුමවත් ප්‍රකාශයට පත්කළේ නැත. අප දෙදෙනා වත්තේ ඈත කෙළවරටම පැමිණ සිටියෙමු. පිච්ච වැලක සුවඳ දසත හමායයි. ක්‍රිෂ්ණදේව ගැහැනු ළමයෙක් මෙන් පිච්ච මලක් කඩා නහයට තබා සුවඳ බැලුවේය.”චාමික පුදුම වේවි. මං රංගනාතාව බඳින්න තීරණය කළා.”මා උඩගොස් බිම වැටුණාක් මෙනි.”මොනව?”මංජේශ්වරීගේ කටහඬ අප පිටුපසින් ඇසිණ.* * * *සකුන්තලා දේවී හා රාමචන්ද්‍රන් ආපසු තම නිවසට පැමිණියේ තමන් හා සම්බන්ධ ප්‍රශ්නයට විසදුම් සොයාගෙන බව පසුදා මංජේශ්වරී මා හමුවූ මොහොතේ පැවසුවාය. රාමචන්ද්‍රන්ගේ නිවසට නොගිය මම මංජේශ්වරී හමුවූයේ චින්තාගේ නිවසේදීය. චින්තා ඕනෑම වේලාවක අපට රැකවරණය දීමට සූදානමින් සිටියාය.”මං මෙහේ ඉන්නවට අපේ අම්මලගෙ අකමැත්තක් නැතිලු”සකුන්තලා දේවී පැවසූ වදන් මංජේශ්වරී ඒ අයුරින්ම මා සමඟ පැවසුවාය.”ඒ අය අපේ අක්කවත් මෙහේ ගේන්න ලෑස්තියි””ඒ මොකටද?”මෙය දින දෙකකට පෙර ක්‍රිෂ්ණදේව පැවසූ වදන්වල ප්‍රතිඵලයක් විය යුතු යැයි සිතමින් මම ඇසුවෙමි. එහෙත් එයට මංජේශ්වරීගෙන් පිළිතුරක් නොවීය. එය මා සමඟ පවසන්නට තරම් වැදගත් කරුණක් නොවේ යැයි පසුව ඈ සිතන්නට ඇත.”දැන් මගේ ඉදිරි වැඩ කටයුතු සිද්ධවෙන්නෙ කොහොමද කියලත් පුංචි අම්ම අහනව“”ඉදිරි වැඩ කටයුතු. ඒ මොනවද?””මං කිව්ව ඉස්සරහට අමුතු දෙයක් සිද්ධ වෙන්නෙ නෑ කියල. දැන් සේරම දේවල් සිද්ධවෙලා ඉවරයිනෙ.””ඔව් නේන්නම්. හොරෙන් බැන්දා. පොලිසියෙන් අල්ලන් ගියා. පැහැරගෙන ගියා. ඉතින් තවත් මොනවද?”මම ද ආවාට ගියාට මෙන් පැවසුවෙමි.”කසාදෙ ආයෙත් අලුතෙන් කරන්න ඕනලු”ඒ මොකටද?””ඔය පල්ලියෙ විවාහ අපට වලංගු නැතිලු. ආයෙ කෝවිලට ගිහින් බඳින්න ඕනිලු””මෝඩ තර්ක””මං කිව්ව ලංකාවට ගිහින්ම ආයෙ බඳිනව. තුන් සැරයක් බඳින්නෙ මොකටද කියල?”මංජේශ්වරී එසේ කියමින් හිනැහෙද්දී මට ද හිනාගියේය.”යං ගෙදර. පුංචි අම්මල ගෙනාපු කැවිලි වගයකුත් ඇති. තේ එකක් හෙම බීලම යන්න බැරියැ””මට බෑ කියල හිතෙනව“”ඒ මොකද? මට මගේ ස්වාමිපුරුෂය මං ඉන්න තැනට ගෙනියන්න බැරිද?””තේ විතරක් දීල හරියන්නෙ නෑ. දවාලට කෑමත් දීලම යවන්න”චින්තා අපේ කතාව මැදට පනිමින් කීවාය.මා රාමචන්ද්‍රන්ගේ නිවසට ඇතුළු වූයේ දැඩි අකමැත්තකිනි. එසේම නිවසේ හුරු පුරුදු බව පවා මට නොදැනිණ.”ඔන්න අපි මංජේශ්වරී ආපහු එක්කන් ආව“රාමචන්ද්‍රන් ආලින්දයට පිවිසියේ එසේ කියමිනි. විජේන්ද්‍ර ඔවුන් පැමිණි පසු ආපසු ගොස් තිබිණ. මට රාමචන්ද්‍රන් හා වාද කිරීමට අවශ්‍ය නොවීය. මංජේශ්වරීගේ ආපසු පැමිණීම දැන් ප්‍රශ්නයක් කරගත යුතු නොවේ. කෙසේ වුවද රාමචන්ද්‍රන්ලා හොඳ මිනිසුන්ය.තේ පානයෙන් පසු මංජේශ්වරී ගමනක් යෑමට ලැහැස්තිවෙනු පෙනිණ. අලුත් ඇඳුමක් ඇඳ හිස පීරමින් ආලින්දයට පැමිණියාය.”කොහෙ යන්නද හදන්නෙ”රාමචන්ද්‍රන් ඇසුවේය.”විශ්වවිද්‍යාලෙට ගිහින් බලන්න ඕනි”සකුන්තලා දේවී ද ආලින්දයට එමින් මොනවාදෝ කීවාය. මංජේශ්වරී ඈ දෙස බැලුවේවත් නැත.”යමු”ඈ මගේ අතින් අල්ලා ගත්තාය. මට පුදුම හිතිණ. එක්වරම මංජේශ්වරී මහා හිතුවක්කාර එකියක වී ඇත.”මොකෝ මේ?”මම පාරට පිවිසෙමින් ඇසුවෙමි.”ඇයි?””එකපාරටම නපුරුවෙලා””මට කරපු දේවල්වල හැටියට නපුරු නොවී කොහොමද? ඇත්තටම මං නපුරුකම් කරන්නෙ හිතල නොවෙයි”මංජේශ්වරීගේ හඬ පැහැදිලිය. ඈ කතා කරන්නේ අසාධාරණයට විරුද්ධවය.”මං ආවෙ විශ්වවිද්‍යාලෙට යන්න නෙවෙයි””එහෙනම්””ඔයත් එක්ක තනිවෙලා ටිකක් ඇවිදින්න හිතාගෙන””ඉතින් කොහේද යන්නෙ?””විශ්වවිද්‍යාලෙ පහළ මූදු වෙරළට යමු. ඒ ගමන් විශ්වවිද්‍යාලෙටත් ගිහින් එන්න බැරුවයැ.”ඈ සමඟ තනිවන්නට මටත් අවශ්‍යව තිබුණි. මධුසමය ගතකළ විවාහක යුවළක් වුවද අපි තවමත් පෙම්වතුන් මෙනි. වියෝවත් සමඟ ආදරය ලියලා වැඩෙයි.”විජේන්ද්‍ර හොඳ කොල්ල. මිනිහ හිටියෙ නැත්නම් මං තවමත් නිවාස අඩස්සියෙ””හොඳ අත්දැකීම නේද?””මොන හොඳක්ද? කනවා බොනවා. ඉන්නව කල්පනා කරනවා. එච්චරයි”තාප්පෙන් පැනගන්න හිතුවෙ නැද්ද?”හිතුව ඒත් කොහෙ පනින්නද?”බස්රියෙන් බැසගත් අපි මුහුදු වෙරළට සමීපව සිටියෙමු.”මට දිගටම පුංචි අම්මලගෙ ගෙදර ඉන්න බෑ චාමික””ඇයි ඒ මිනිස්සු මංජේශ්වරී ඉන්නවට අකමැති නෑනෙ.””අකමැත්තක් නම් නෑ තමයි. ඒත් මට දැන් ඒ දෙන්න පේන්නෙ හතුරෝ වගේ””එහෙම හිතන්න එපා මංජු. අපිත් වැරදි කරලා තියෙනවා. ඒ දෙන්න විතරක් වැරදි කළා කියල හිතන්නෙ කොහොමද? දැන් ඒ හැමෝම අපට සමාව දුන්නනෙ. අපිත් සමාව දෙමු.””අපි සමාව ඉල්ලන්න තරම් වරදක් කළෙත් නෑ. ඒගොල්ල කරපු දේවල්වලට සමාව දෙන්න ඕනිත් නෑ””ඒත් ඔයාගෙ දෙමාපියො ඔයා ගැන කොයිතරම් බලාපොරොත්තු තියන් ඉන්න ඇද්ද. තාල් පළන්දල කෝවිලේ හොඳ මඟුලක් ගන්න. අනික පුංචි අම්මයි බාප්පයි කියල වෙනසක් නෑනෙ. දෙමාපියො වගේනෙ.””පිස්සු. මගෙ මඟුලක් ගැන මොන බලාපොරොත්තු ද චාමික. දෑවැද්ද නිසා එක්කො මට සිද්ධ වෙන්නෙ ගෙදරට නාකි වෙන්න. එහෙම නැත්නම් හිඟන්නෙක් එක්ක යන්න””එතකොට මම හිඟන්නෙක්?”මංජේශ්වරී එක්වරම තිගැස්සුණාය. මගේ දෑතම අල්ලාගෙන මට තුරුලු වූවාය.”අනේ මං එහෙම හිතල කියපු දෙයක් නෙවෙයි චාමික. ඔයා මට දෙවියෙක්”අපි වෙරළ තීරයේ ගල් අතරට පැමිණ සිටියෙමු. වැහි අඳුරක් නිසාදෝ ඉර මුවාවෙමින් එහා මෙහා ගියේය. රළ හඬ පමණක් ගීතවත්ව ඇසිණ.බලන්න අපි ආපු හින්දද කොහෙද ඉරත් හැංගිල. අව්වක් ඇත්තෙම නෑ. මා නෑවිත් හිටිය කාලයට මුහුදත් අලුත් වෙලා වගෙයි”මංජේශ්වරී ගලක් මත වාඩිවූයේ මට තුරුලු වෙමිනි. අපට කතා කරන්නට බොහෝ දේ තිබිණ.  මතු සම්බන්ධයිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=as11052210</link>
    <topic>හිමේ ගොසින්</topic>
    <author/>
    <content>හිමේ ගොසින්හිමේ ගොසින් මල් යහනක නිදනවදකොමළ අනගි සිරිපා දෙක රිදෙනවදදන්න නො දන්න කාලයක පටන් මම යශෝධරාවතට ගෞරවාන්විත ස්නේහයක් දැක්වූයෙමි. ඒ හඬ ඇසූ සැණින් මා සලිත වී යයි. පිරිත් ශ්‍රවණය කළ විට දැනෙන ශාන්තියට දෙවෙනිව මා සුවපත් කළ හැක්කේ යශෝධරාවතට පමණි.එහි අරුත්, විරිත් කවදා කෙළෙසක මට ඇසෙන්නට පටන් ගත්තාදැයි නිනව්වක් සොයාගත නොහැකි වුවත් අතීතයේ ඈත ඉසව්වක, මතකයෙන් බැහැර ගිය අඳුරු අනන්තයක සිට යශෝධරාවත මට ඇසෙන්නට සැලැස්සුවේ කවුරුන් ද?මට කවදාවකවත් කොමළ අනඟි දෙපතුල් හිමිව තිබුණේ නැත. මගේ රළු දෙපා කාෂ්ට පොළොවේ නො රිදෙන බව දනිතත් හිමේ ගොසින් එන්නට කිසිවෙකුත් මට ඇරයුම් නො කළේය. කුඩා කල භූගෝල විද්‍යා විෂයේ ද මා පි‍්‍රය කළ ම පාඩම වූයේ කඳුවැටි පිළිබඳ තොරතුරු ඇතුළත් කියවීමයි. රොකී, අන්දීස්, හිමාලයා කිව් සැණින් මට “හිමේ ගොසින් එන්න” සිතේ. හිමාලයාව තරණය කිරීම සහ “හිමේ ගොසින් ඒම” යනු සංකල්ප දෙකකි. හිමාලයා තරණය වනාහී භෞතික සංචාරයකි. හිමේ ගොසින් ඒම යනු අධ්‍යාත්ම සංචාරයක ස්මරණයකි. එහෙයින් මම වීසා රහිතව යශෝධරාවත යානයේ නැගී නිරතුරුව ම හිමේ ගොසින් ඒම පුරුද්දක් කර ගෙන තිබුණෙමි.මගේ හිම අත්දැකීමට එතරම් ඈත ඉතිහාසයක් නැත. කුඩා කල බණ්ඩාරවෙලදී ඉඳහිට ඇතිවෙන අයිස් වැස්සේ තෙමෙන්නට මම ආසා කළෙමි. මා පළමු වරට හිම අත්දැකීමක් ලබා ගත්තේ දකුණු ඉතාලියේ රොක්කරාසෝ ඉසව්වේදී ය. බූඩී කීර්තිසේනගේ “මිල්ලෙ සොයා” චිත්‍රපටයේ රූ ගැන්වීම සඳහා අපි සිනමා කරුවන් රැසක් ම ඉතාලියට ගොස් සිටියෙමු. නිත්‍යනුකූල නො වන මාර්ගවලින් වීසා බලපත්‍ර රහිතව ඉතාලියට පනින ශ්‍රී ලාංකීය තරුණයන් පිරිසක් අළලා මේ කථාව ගෙතී ඇත. මා චරිත නිරූපණය කරන්නේ ඉතාලියේ වෙසෙන පළපුරුදු ලාංකේය තරුණයකු ලෙසයි.එදා මට රූ ගැන්වීම් නැත. එහෙත් පළමු වරට හිම දකින ශ්‍රී ලාංකීය තරුණයින්ගේ දර්ශනයක් රූපගත කිරීම සඳහා හිම සහිත රෙකකරාසෝ කඳුකරය එදා චිත්‍රපටයේ දර්ශන තලයයි. රූ ගැන්වීම නැතත් මම ද ගමනට එකතු වූයේ පළමු හිම කිරම දැක ගැනීමේ ආශාව ද පොදි බැඳ ගෙනය.රොකකරාසෝ වනාහී නේපල්ස් නගරයේ සිට උතුරු සහ නැගෙනහිර දිසාවට ඇති කඳුකර මාවතේ ගොස් හමුවන ඉහළ විච්චින්න සානුවකි. මෙය ඉතාලියට හිම කාලය නො වුණත් රොක්කරාසෝ මිටියාවත වසරේ ඕනෑම කාලයක හිම දැකිය හැකි උස් භූමි භාගයකි. එහෙත් එහි ගොඩබසින 1988 මාර්තුව රොක්කරාසෝ හිම වරා තිබුණි. බූඩී කීර්තිසේනගේ මුහුණ ද හිම රහිත රොක්කරාසෝ මිටියාවත සේ වියළී ඇද වී ගියේය. මිටියාවත වියළි තිබුණ ද ඉහළ කඳු මුදුන්වල සුදු හිම පෙනෙන්නට තිබෙයි.පසු දා කඳු මුදුන්වලට පයින් ම ගොස් හෝ හිම දර්ශන රූපගත කරන්නට තීරණය කරගත් කණ්ඩායම එදා රාත්‍රිය මේ මිටියාවතේ සුන්දර නවාතැනක නිදා ගත්තෝ ය.පුදුමයකි! රාත්‍රියේ හිම පතනය සිදුවිය. නිල්වන් රාත්‍රියක දේවදාර ගස් අතරින් පහළට පාවී එන හිම පුළුන් දෙස ජනෙල් කවුළුවෙන් බලාගත් වන ම නින්දට ගිය මට අලුයමින් දැකගත හැකි වූයේ කවර දාකවත් මගේ ස්මෘති චිත්තයෙන් මැකී නොයන සුන්දර ස්වාභාව දර්ශනයකි. වහා ම හිම කබා ඇඟ ලා ගත් අපි හිම පතනයේ ම ඇවිද ගොස් විශාල බස් රථයක නැගී හිම මිටියාවතට යන විටත් පුළුන් ගොඩක් සේ අලුත් ම අලුත් සුදු හිම පියළිවලින් මහ පොළොව වැසී තිබුණේ ය.එතැන් සිට මා සංචාරය කළ ලෝකයේ බොහෝ තැන්වලදී මට හිම හමු වී තිබුණ ද “හිමේ ගොසින්...” යැයි අපේ සාහිත්‍යකරුවා කී රූපකය මට හමු වී තිබුණේ නැත. “හිමාල දේශය”, “හිමාලය”, “හිමවත”, “හිමේ” ආදී යෙදුම් තුළ තිබුණේ හිම සීතල ද නො එසේ නම් වෙනත් වියළි කාෂ්ට වනාන්තරයක දුෂ්කරතාවදැයි සොයා බැලීම වටනේ ය.වෙස්සන්තර රජ්ජුරුවන් හිමේ ගියේ වංගගිරිය තරණය කිරීමට ය. වෙස්සන්තර රජු ගිය “හිමාල දේසේ” සිටියේ “නෙක චණ්ඩ ව්‍යාඝ්‍ර ආදීන්” මිස හිම වලසුන් නොවේ ය. මකාදේව රජු නර කෙසක් දැක අනිත්‍යය මෙනෙහි වී තපස් රකින්නට ගියේ ද හිමවතේ දුෂ්කර වනයට මිස හිම කිරම ඇද හැලෙන ශීත හිමයේ නොවෙයි. අපේ ජාතක කථා බොහොමයක ම බෝධිසත්ත්වයෝ කථාවසානයේ හිමේ වඩිති. හිමාලයේ තපස් රකින්නට යන තාපසයින් කාෂ්ට වනයේ රූස්ස ගස් ගල් අතර භාවනායෝගීව සිටින්නේ ශුෂ්ක බව තබමින් මිස හිම සිසිල දරමින් නොවේ ය.මට “හිමේ ගොසින්” එන්නට අවශ්‍යයි. මා යා යුත්තේ කවර දේශයකට ද? මට වංකගිරිය තරණය කළ යුතුව ඇත්නම් මා ගමන් කළ යුත්තේ කවර දිශාවකට ද? බුද්ධ භූමි වන්දනාකරුවන් දඹදිව කරුණා කළ කත්මණ්ඩු නුවර දී නේපාල දේශ සීමාවේ හිමාලය දැකගනු ඇත. එහෙත් හිමාලයාවෙන් නාම මාත්‍ර ගත් ඉසව්වක් සිතියම් පොතේ හමු වන්නේ උතුරු ඉන්දියාවේ “හිමාචල් ප්‍රදේශ්” නමැති ප්‍රාන්තයේ ය.වරක් මහාචාර්ය සුනිල් ආරියරත්නයන් හිමාචල් ප්‍රදේශ් හී “කුළු මනාලි” නම් හිමාලයා ජනාවාසයකට සංචාරය කළේය. මගේ මිත්‍ර කාරකාදීන් අතර සංචාර පි‍්‍රයයා වන්නේ සුනිල් ෆොන්සේකා ය. ඔහු බොහෝ වෙහෙස වී අන්තර්ජාලය පිරික්සා රැස්කර ගත් කරුණු ඔස්සේ අපේ සංචාර සංවිධානය කරයි. “කුළු මනාලි” යන සුන්දර වෘතාන්තය මම මුලින් ම අසා දැන ගත්තේ සුනිල් ෆොන්සේකා මිත්‍රයාගෙන් බව සඳහන් කොට තැබීම මේ සංචාරක සටහනේ යුතුකමක් වන්නේ ය. එහෙත් ඔහු සංවිධානය කළ හිමාලයා සංචාරයට සහභාගි වීමට මට හැකියාව නො ලැබුණේ වගකීම් රැසක් මා අවිවේකී කොට තැබූ නිසා ය.ඒ සංචාරයේ පසු විපරමකදී මහාචාර්ය සුනිල් ආරියරත්නයන් මා වෙත ප්‍රදානය කළ කුළු මනාලි අත්දැකීම් හි සුන්දරත්වය හේතුකොට ගෙන මා තුළ පිපී අවුත් තිබූ “හිමේ ගොසින්” ඒමේ දොළදුක ඇවිස්සුණි. මගේ ඊළඟ යුරෝපා සංචාරය යෙදී තිබුණේ හිම කාලයක ය. මේ සංචාරයට ම “හිමේ ගොසින්” ඒමේ දොළදුක ද එකතු කළ මම හිම ජීවිත පිළිබඳ වෙන ම අධ්‍යාපනයක් ලබා ගත්තෙමි.යුරෝපයේදී මා ලද හිම අත්දැකීම් පුදුම එළවන සුළු ඒවා ය. උතුරු ඉතාලියේ ඇල්ප්ස් කඳුකරයේ හිම කඳු මුදුන් කිහිපයක් පිළිබඳව ම මගේ සංචාරක සිත විකසිත ය. මොන්තෙ බියංකා යනු රෝස කන්දයි. ලෙක්කෝ විල අසල සිට බලන්නෙකුට ඈතින් පෙනෙන සදාතනික හිමෙන් වැසී ගිය මොන්තෙ බියංකාව රෝස පැහැයෙන් දර්ශනය වෙයි. මොන්තෙ ගී‍්‍රනෝ, (රැහැයි කන්ද) රෙසගෝනේ (රජ කියත) යන හිම කඳු ද හිම සංචාරකයින්ගේ පාරාදීසයන් ය.ස්විස්ටර්ලන්තයේ දකුණු සීමාව ඇල්ප්ස් කඳුවැටියයි. එහි උතුරු ඉතාලි දේශ සීමාවේ පිහිටි වල්ගානා නමැති ප්‍රදේශයේදී අයිස් බවට පත් වූ ලාගෝ දි ගිර්ලා නම් විශාල ජලාසයක් මත මම ඇවිද්දෙමි. ජලාශය ඝන අයිස් බවට පත් වී තිබු ඒ කඳුකරය ඒ වන විට ෆැරන් හයිට් අංශක සෘණ දහයක (-10 ජ්0) ශීතලක් භුක්ති විඳිමින් සිටියේ ය.පරාක්‍රම සමුද්‍රය තරම් විශාල වූ වල්ගානා ජලාශය මුළුමනින් ම ඝන අයිස් වී මිදී තිබුණි. ඒ මත ඇවිදින අපට අයිස් තුළ ඝනීභූතව සිටින මාළුවන් පවා පෙනෙන්නට පටන් ගනී. අයිස් දිය වූ කල යළිත් ඒ මාළුන් ජලාශයේ පීනා යන්නේ යැයි මට කරුණු කියා දුන් ඇල්ප්ස් ගැමියාගේ කථාව නම් මට විශ්වාස කළ නො හැක. මාළුවාගේ ජීවිත කතාව කෙසේ වෙතත් වල්ගානා ගමේ ගැමියෝ තව නොබෝ දිනකින් ජලාශයේ අයිස් මත ෆුට් බෝල් මැච් එකක් පැවැත්වීමට නම් සූදානම් වෙමින් සිටියහ.වල්ගානා දිය ඇල්ල ද මුළුමනින් ම මිදී තිබුණේ ඉටිපන්දම් කිරි මිදී තිබෙන පරිදි ය.ඉතාලියේ සිට මම ලන්ඩන් නුවර බලා සංචාරය කළ හෙයින් මෙවර ශීත සෘතුවේදී සිදු වූ අධික හිමපතනය ඒ ඒ රටවල ආර්ථිකයට දැඩි බලපෑම් එල්ල කර ඇති බව ද දැකගත්තෙමි. ඉතාලි ජාතික වියදමෙන් හිමකඩනය සහ ඉවත් කිරීම සඳහා වෙන් කොට තිබූ මුළු යූරෝ ප්‍රමාණය මෙන් හතර පස් ගුණයක වියදමක් මෙවර දරන්නට එරට රජයට සිදු වී තිබුණි.එංගලන්තයට ද ඒ සන්තෑසියමයි. හීත්‍රෝ ගුවන් තොටුපොළ හිමෙන් වැසී පැවති නිසා මා ඉතාලියේ බේර්ගමෝ ගුවන් තොටුපළේ සිට එංගලන්තයට පියාසර කළේ වෙනත් ප්‍රාදේශීය ගුවන් තොටුපළක් වූ ස්ටැන්ස්ටර්ඩ් හි ආධාරයෙනි.පාරවල් සියල්ල හිමෙන් වැසී ගොසිනි. පරිපාලනය මුළුමනින් ම අඩාල ය. පාරෙන් ඉවත් කරන ලද හිම විශාල කඳු සේ ගොඩගසා ඇතත් උෂ්ණ සෘතුව එනතුරු ඒ “කළු හිම” කඳු දියවෙන්නේ ද නැත.”ඕතචජඬ ධ්ජඥ” ලෙස හඳුන්වන මේ අපිරිසිදු “කුණු හිම” නගර පැවැත්ම ද අපිරිසිදු සහ අපිළිවෙළ කරවයි.මේ හිම කඳු අතර සැරිසරන මට කිසිදු විටෙක යශෝධරාවතේ කවිය මතකයට නො එයි. අපේ ජන කවියා සහ සාහිත්‍යකරුවා දුටු “හිමේ සිහිනය” තුහීනයෙන් එහාට ගියේ නැත. අරුණලු පාන්දරක කඳුකරයේ දක්නට ලැබෙන තුහීනය අපේ ජන කවියාගේ “හිමේ” අත්දැකීමට විෂය වන්නට ඇතැයි මට සිතේ.කෝට්ටේ යුගය දක්වා කාලයක හිම කන්දක් දෑසින් දුටු නිර්මාණ ශිල්පියෙක් මෙ රටෙන් සොයාගත හැකි වන්නේ කෙලෙස ද? අද මෙන් ඡායාරූපය, චිත්‍රපටය, ටෙලිවිෂනය නො තිබුණු යුගයක මෙ රට නිර්මාණ ශිල්පියාගේ මනසට හිම කන්දක් ගෝචර වන්නේ කෙසේ ද? එහෙයින් සිද්ධාර්ථ ගෞතමයන්ගේ දුෂ්කර අභිනිෂ්ක්‍රමණයේ භාවනායෝගය මැදුරේ සිට සිහි කරන යශෝධරාවන්ගේ සිතිවිලි රූපයට හිම කන්දක හීතල අරුමැසිය ඇතුළු කරන්නට ජන කවියාට හැකියාවක් නැත. ඔහු හිම දැක නැත. ඔහු හිමාලයා ශීතලය අත්විඳ නැත. ඔහුගේ හිම රූපය ලංකාවේ කඳුකර තුහීනයෙන් එහාට ගමන් නො කරවන්නට අවංක ජන කවියා පරිස්සම් වී ඇතැයි මම සිතා ගතිමි.මේ අත්දැකීම හොඳින් ම විඳ ගැනීම සඳහා මම ලන්ඩන්හී හීත්‍රෝ ගුවන් තොටුපළේ සිට කෙළින් ම පියාසර කළේ උතුරු ඉන්දියාවේ දිල්ලි ගුවන් තොටුපළටයි. දිල්ලිය වනාහී මගේ ප්‍රාර්ථනා මස්තකප්‍රාප්ත කළ නගරයයි. දිල්ලියේ සිට කුළු මනාලි දක්වා පියාසර කරන කිංෆිෂර් කුඩා ගුවන් යානය මට හිමේ ගොසින් එන්නට උදව් කළේය. මේ ගුවන් ගමන වනාහී මට කෙලෙසකවත් අමතක කළ නො හැකි සුන්දර මතකාන්දරයක ආරම්භයයි.මා මීට පෙර මීටත් වඩා කුඩා ගුවන් යානයක ගමන් කොට තිබුණේ දකුණු අපි‍්‍රකාවේ ජොහැන්නස්බර්ග් ගුවන් තොටුපළේ සිට ලෙසතෝ රාජ්‍යයේ මසේරු ගුවන් තොටුපළ දක්වා ය. 24 දෙනෙකුට පමණක් යා හැකි වන පරිදි ආසන සකසා තිබූ ඒ කුඩා යානයේ එදා සිටියේ “සලංහන්තේ” වැඩසටහන සඳහා ලංකාවෙන් පිටත් වූ මගේ හත් දෙනාගේ කණ්ඩායමට අමතරව තවත් දකුණු අපි‍්‍රකානු සුදු ජාතිකයින් දෙදෙනෙක් පමණි. ගුවන් නියමුවාට අමතරව සිටියේ එක් ගුවන් සේවිකාවක් පමණි. තරබාරු කළු ගැහැනියක වූ කරුණාවන්ත ඇය මේ පැයකට නො වැඩි ගුවන් කාලය තුළ අපට එක් වරක් ටොෆිය බැගින් බෙදා දුන්නා ය. ඒ කුඩා ගුවන් යානයේදී අප ලද එක ම සංග්‍රහය ඒ ටොෆිය පමණි.කුළු මනාලි යන කිංෆිෂර් යානය ඊට වඩා තරමින් ලොකු වූ නමුත් එය ද කුඩා යානයකි. දිල්ලි නුවරින් අහස් ගැබට ඇතුළු වූ සැණින් යානයට ඝන වලාකුලක් පසාරු කොටගෙන ඉහළ අහස අල්ලා ගැනීමට සිදුවිය. මේ වලා තරලයෙන් ඉහළට යානය නැගගත් කල කවුළු දොරින් ඔබ්බෙහි පෙනෙන දර්ශනය වනාහී කිරි මුහුදයි.දීප්තිමත් හිරු කිරණින් බැබළෙන කිරි මුහුද උඩින් අපේ යානය පියාසර කරයි. අද දිල්ලි නුවරට හිරු එළිය පතිත නො වන්නේ සූර්යයාත් දිල්ලියත් අතරින් මේ ඝන වලා වැස්ම පවතින නිසාය.යානය ගමන් කරන්නේ ඈතින් පෙනෙන හිමාලයා කඳු පන්තිය දෙසට යි. ඒ කඳු මුදුන් සියල්ලක් ම ශ්වේත හිම පතනයෙන් ආකූලව දීප්තිමත් හිරු රැසින් බබළනු පෙනේ. දිල්ලියට තබා සමස්ත භාරත දේශයට ම අද සූර්ය පතනය සිදු නො වෙයි. එහෙත් භාරතයෙන් උත්පාද වූ නිර්මල ශ්වේත ජ්වලිතයක් මගේ රට ආලෝකවත් කළේය. මම කිරි මුහුදට උඩින් හිමාල දේශය දකිමි. මීට වසර 2600 කට පෙරාතුව මට පෙනෙන හිමවතින් නික්මුණු නිර්මල ධර්මස්කන්ධය ලෝ කුහරය සිසාරා විහිදී පැතිරී අවුත් මාගේ දේශයේදී ඉන්ද්‍රඛීල ගත විය.වර්ෂ 2600 සම්බුද්ධත්ව ජයන්තිය නිමිති කොටගෙන මම කිරි මුහුද මත්තේදී සිතින් සාදුකාර දුන්නෙමි. ක්‍රමයෙන් මා ළං වන හිමවතේ කඳු මුදුන්වල බැබළෙන හිම කිරම සුදු සිල්වතින් සැරසුණු උපාසක උපාසිකා පිරිවරක් යැයි මට පෙනෙන්නට පටන් ගත්තේ ය.දැන් මම කිරි මූදේ වෙරළ තීරයට උඩින් පියාසර කරමි. කිරි මුහුද අවුත් හිමාලයා කඳු පන්තියේ හැපී නතර වී ඇත. නිල් සයුරට උඩින් පියාසර කොට ගොඩබිමකට සේන්දු වූවා සේ කිරි මුහුදින් කෙළවර වුණු හිමේ කඳු පන්තිය වෙත අපේ ගුවන් යානය ඇතුළු විය.දැන් අපි හිමාලයට උඩින් පියාසර කරමු. මේ මුඩු කඳු මුදුන්වල ජනාවාස නැත. කඳු මුදුන් සියල්ලම හිමෙන් වැසී පවතියි. එහෙත් ටික දුරකට පසු තැන තැන බිහි වී ඇති කඳුකර ගෝත්‍රිකයින්ගේ කුඩා ජනාවාසත් ඒ ජනාවාස එකින් එක යා කරන කඳුකර ගුරු පාරවලුත් මට පෙනෙයි. මේ ගුරු පාරවල් කඳු වටේ ගමන් කරයි. වැලමිටි වංගු සහිතව කඳු වට කොට වංකව දිවෙන මේ මාවත් මට වෙස්සන්තරේ වංකගිරිය සිහි කරවයි.වෙස්සන්තර රජු ඇලි ඇතුන් පවා දන් දී වංකගිරි තරණය කළේ තපස් රකින්නට යැයි බණ පොතේ කියා දී තිබුණි. එහෙත් වෙස්සන්තර රජ්ජුරුවන්ට තනි නො තනියක් නො දැනෙන්නට මන්ද්‍රී දේවිය ද බෝසතුන් හා වංකගිරි තරණය කරන්නට හිමාල දේශේ ගියාය. පේ‍්‍රමය මොනතරම් ගැඹුරු දහමක් දැයි මම වංකගිරියට ඉහළින් සිට ආවර්ජනය කෙරුවෙමි. ලෙහෙන කුලේ සිට ම ආ ගිය තැන්වලදී ඇය පහන් වැටක් සේ බෝසතුන් අසළින් ම රැඳුණා ය.පබවත ලෙසින්, සම්බුලාව ලෙසින්, මනමේ කුමරිය ලෙසින් සහ චන්න කින්නරිය ලෙසින් පන්සිය පනහක් ආත්මයන්හිදී ම විවිධාකාරයේ ඇය බෝසතුන් හා එක්ව විසුවාය. සිද්ධාර්ථ ගෞතමයන්ගේ අලෞකික යෝග සිත ගිහිගෙය අභිනික්මන් කරද්දී යශෝධරාවයේ ආත්මගත පේ‍්‍රමය මේ භාවනාව සසර පුරාම හඳුනාගෙන තිබු අයුර අපේ ජන කවියා රචනා කළේ මෙහෙමයි.කාරණාව බුදු වෙනවා ලකුණු දැනේනෑර කැටුව ආවා මම සරණ ගෙනේභාවනාව නිම නොකරන් සිතින් අනේමාලිගාව අඳුරුයි අද ස්වාමිනේමා වෙස්සන්තර රජු සේ මන්ද්‍රී දේවිය ද කැටුව වංකගිරිය තරණය කරනවා යැයි මට සිතුණේ ගුවන් යානයේදී මා යශෝධරාවතත් වෙස්සන්තරයත් මුමුණමින් පියාසර කළ නිසා විය යුතුය. හිමාලයා කඳු මතින් පා වෙන කිංග් ෆිෂර් යානය ක්‍රමයෙන් සානුවක් වෙත පහත් කරන්නට විය. වෙනත් ගුවන් යානයක සිට මේ දර්ශනය රූපගත කරගත හැකිනම් කොතෙක් අගේ දැයි මට සිතුණි. කඳු මුදුන්වලට ඉහළින් පැමිණි අපේ යානය කඳු දෙකක් මැද ඇති කුඩා සානුවකට රිංගා යනු එවිට මට රූපගත කළ හැකි වනු ඇත.දැන් මගේ යානා කවුළුවෙන් බැලූ කල මට පෙනෙන්නේ මම කඳු දිගේ පහතට බසින ආකාරයකි. කිංග් ෆිෂර් යානය කුළු මනාලි ගුවන් පථය වෙත පහත් කරනු ලැබීය. මම ඉතා කුඩා ගුවන් තොටුපොළකින් බැස ගත්තෙමි. දරාගත නොහෙන ශීතලයකින් මගේ ගත හිවුඩු පිපී යයි. වහා ම ශීත කබාය හැඳ ගත්ත ද නිරාවරණ මුහුණට ඇණෙන ඉදිකටු ශීතලය ඉවසාගත නොහෙන්නේම ය. සපත්තු පැලඳ සිටිය ද මගේ රළු දෙපා පැළෙන්නට තරම් රිදුම් එන්නේ ශීතල නිසා විය යුතුය. මගේ රළු දෙපාවලට දැනුණු ශීත වේදනාවෙන් සුවපත් වන්නට ද මට සිහි කළ හැක්කේ ද යශෝධරාවත ම පමණි.හිමේ ගොසින් මල් යහනක නිදනවදකොමළ අනගි සිරිපා දෙක රිදෙනවදලබන සතියේ - මගේ කුළු මනාලිජැක්සන් ඇන්තනීwww.jacksonanthony.comකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=as11052211</link>
    <topic>මනරංජන දර්ශනීය ලංකා...</topic>
    <author/>
    <content>මනරංජන දර්ශනීය ලංකා...ඔබ නෙත ගැටෙන අප රටේ සොඳුරු දසුන් පහත ලිපිනයට අප වෙත යොමු කරන්න.(එවන ඡායාරූප JPEG-Images ලෙසින් එවිය යුතුය.)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=av1105221</link>
    <topic>සිනා කතා</topic>
    <author>එඩ්වඩ් චන්ද්‍රසිරි</author>
    <content>සිනා කතාඅරුණට මීයන්ගෙන් තිබුණේ පුංචි පහේ කරදරයක් නෙමෙයි. කුස්සියේ කිසිම දෙයක් තියාගන්න බැහැ. රෑට කුස්සියට බැහැලා කා දානවා. සාලෙ තියෙන පලතුරකට වුණත් හොට දානවා. බැරිම තැන ඔහු මී කතුරක් ගෙනාවා. මී කතුර විකුණූ වෙළෙඳ සේවකයා එයට චීස් කෑල්ලක් සවිකොට එය නිවෙසේ රඳවා තබන ලෙස කිව්වත් රෑ මී කතුර අටවන්නට ලෑස්ති වෙද්දී ඔහුට ඒ සඳහා චීස් කෑල්ලක් සොයාගන්නට බැරිවුණා. ඒ සඳහා සුදුසු විකල්පයක් ගැන කල්පනා කළ ඔහු චීස් කෑල්ලක පින්තූරයක් කපලා එය මී කතුරට සවි කොට උගුල අටවා තැබුවා.පහුවැනිදා උදේ බලනකොට මී කතුරට අහුවෙලා තිබුණේ මීයෙකුගෙ පින්තූරයක්.චිත්‍රපට නිෂ්පාදක දැරණියගලට තම උදරය වුවමනාවට වඩා ඉදිරියට නෙරා ඇති බව දැනුණේත් එය අසුන්දර ලක්ෂණයක් බව වැටහුණේත් ඔහු සමඟ මෑතකදී හාද වූ චිත්‍රපට නිළි කුසුම්රාණි, තමා හා තනිවූ මොහොතක කළ සරදමක් නිසාය. ඔහු වහා විශේෂඥ වෛද්‍යවරයකු හමුවී තම උදරය අඩුකර ගැනීම සඳහා ප්‍රතිකාර පැතීය.වෛද්‍ය ප්‍රතිකාරවලින් පසු දැරණියගල කෙළින්ම ගියේ කුසුම්රානි ගේ නිවෙසටය. ඔහු පෙති පිරවූ ලොකු බූලියක් ද රැගෙ එනු දුටු කුසුම් දෑස් මහත් කොට මෙසේ ඇසුවාය.”මගෙ අම්මෝ! ඩගී මේ පෙති ඔක්කොම බොන්ඩද?””නෑ.. නෑ.. ළමයෝ බොන්ඩ නෙමෙයි. ඩොක්ටර් කිව්වේ උදේ හවස මේ පෙති ගෙදර සාලෙ මැද්දෙ හලලා, එකින් එක අහුලලා ආපහු බූලියට දාන්ඩ කියලා. ඒ විදියට මාසයක් කළාම බඩ හොඳටම බහියි කියල ඩොක්ටර් කිව්වා.” දැරණියගල කීවේ බඩ අතගාමිනි.තමා කියවමින් සිටි නවකතාවේ රසවත්ම කොටසට බාධා පමුණුවමින් එක දිගට හැඬවෙන්නට ගත් දුරකථනය දෙස බලවත් නොරිස්සුමෙන් බැලූ හමුදා භටයා රිසීවරය අතට ගත්තේ කෝපයෙනි.”කවුද ඕයි ඔය කතාකරන්නෙ?” ඔහු එම කෝපයෙන්ම ඇසීය.”මොනවා...! තමුසෙ දන්නවද මම කවුද කියල. මම මේජර් ගජනායක” දුරකථනයේ එහා කොනෙන් මහා ගෙරවිලි හඬකින් පිළිතුරු ලැබිණ.”මේජර් දන්නවද මේ කතා කරන්නෙ කවුද කියල?” භටයා එවර ඇසීය.”නෑ.. මං දන්නෙ නෑ.” එවරද මේජර් වරයා කෝපයෙන් ගෙරවීය.”ආ.. එහෙම නං කමක් නෑ.” කියූ භටයා වහා රිසීවරය ආපසු තැබීය.තම අලුත් හෝටලයට සුදුසු වේටර්වරුන් බඳවා ගැනීම පිණිස ලලිත් පුවත්පත් දැන්වීමක් පළ කළේය. ඒ අනුව හෝටලය වෙත පැමිණි චන්ද්‍රසේන දෙස තියුණු බැල්මක් හෙළූ ලලිත් මෙසේ ඇසීය.”තමුසෙ දන්නවද මේ හෝටලේට එන කස්ටර්මර්ස්ලට හොඳට සලකන්න””ඔව් සර්. දෙවිදිහටම සලකන්න මං දන්නවා.” චන්ද්‍රසේන හිස නමා ගරුසරු ඇතිව පිළිතුරු දුන්නේය.”මොකක්ද ඒ දෙවිදිහ” ලලිත් ඇසුවේ කුතුහලයෙනි.”ඕනෙනම් ආපහු හෝටලේට එන්නයි. නැත්නම් හෝටලේ පැත්ත පළාතේ නොඑන්නයි” චන්ද්‍රසේන කීවේය.”මංගල දර්ශනේ බළලා ඔයගොල්ලන්ගෙ අම්මලා බොහොම ඉහළින් වර්ණනා කරපු විතානගේ ගෙ අලුත් කොමඩි නාට්‍යය බලන්න ඔන්න මං ටිකට් දෙකක් ගෙනාවා.” දවසේ වැඩ කටයුතු නිමා කොට නිවෙසට පැමිණි ලසන්ත, සාලයේ වාඩි වී රූපවාහිනිය නරඹමින් සිටි නන්දිශාට කීවේය.”හානේ ඇත්තද? එහෙනං මම දැන්මම ලැහැස්ති වෙන්නම්” වහා නැඟිට රූපවාහිනිය ක්‍රියා විරහිත කරමින් ම නන්දිශා කීවේ සතුටිනි.”ඔව් ඉතින්, ඔයාට අඳීන්ඩ පළඳින්ට යන වෙලාවේ හැටියට කමක් නෑ. නාට්‍යය තියෙන්නෙ හෙට හවසට.” ලසන්ත කාමරයට යන ගමන් කීවේය.එඩ්වඩ් චන්ද්‍රසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=av1105222</link>
    <topic>යාත්‍රා</topic>
    <author>හිරුණි</author>
    <content>යාත්‍රාජනපි‍්‍රය චිත්‍රපට නළු ලාල් වීරසිංහ රඟපෑ ‘මුතු සළඹ’ චිත්‍රපටය පසුගියදා තිරගත වූවා. ලාල් බොහෝ කාලයක් සිනමාවෙන් ඈත්ව සිටියා. එහෙත් පසුගිය අවදියේ ඔහු චිත්‍රපට කිහිපයකම රඟපෑ අතර සම අධ්‍යක්ෂණයෙන් ද දායක වූවා.“ඇත්තටම මට ඇතිවුණු කලකිරීම නිසා මම බොහෝ කාලයක් සිනමාවෙන් අයින්වෙලා හිටියා. දැන් මම මේ ජීවිතේ බොහොම තාවකාලිකයි කියලා අවබෝධ කරගෙන ඉන්නේ. ලාල් වීරසිංහ කියන නම ජනපි‍්‍රය වුණේ මිනිස්සු අතරට ගියේ ඇත්ත වශයෙන්ම මම නළුවෙක් වුණු නිසා. ඒ හින්දා මට ඒක අමතක කරන්න බෑ.අදටත් මම චිත්‍රපට කිහිපයකම ප්‍රධාන චරිතය රඟපානවා. හැබැයි මාව කවදහරි ප්‍රධාන නළුවා විදියට පේ‍්‍රක්ෂකයෝ බාර ගන්න කැමැති නැති දවසට මම අයින් වෙනවා. තාත්තගේ, බාප්පගේ මහප්පාගේ චරිත රඟපාන්න නම් මම සිනමාවේ ඉන්නේ නෑ.ප්‍රතිභාපූර්ණ ගායන ශිල්පී මහාචාර්ය සනත් නන්දසිරි මේ දිනවල ඉතාම කාර්ය බහුලයි. එයට හේතුව ඔහු ග්‍රන්ථකරණයේ යෙදී සිටීමයි. ඒ පිළිබඳව ඔහු ‘රසඳුන’ට මෙසේ පැවසුවා.“මම මේ දිනවල පොත් දෙකක් ලියාගෙන යනවා. එක පොතක භාරතයේ ප්‍රවීණ සංගීතවේදින් සිය දෙනෙකුගේ ජීවන තොරතුරු ඇතුළත් වන අතර අනෙක් පොතේ ඇතුළත් වන්නේ උත්තර භාරතීය රාගධාරී සංගීතය (ප්‍රායෝගික) ආරම්භයේ සිට විශාරද දක්වායි. මේ පොත් දෙකම සංගීතය හදාරන සැමට බොහෝ ප්‍රයෝජනවත් වේවි.ශ්‍රී ලංකාවේ ප්‍රථම වරට නවකතා පොතක් සමඟ නොමිලේ ගීත තැටියක් ලබා ගැනීමේ අවස්ථාව ළඟදීම උදාවේ. දිලූ සඳමාලි රසාංගිකා මාතා ලියූ ‘දඟකාරියේ’ නවකතාව සමඟ නොමිලේ ලැබෙන එම නමින්ම යුතු මෙම ගීත තැටියේ සියලුම ගීත පද රචනා ප්‍රශාන්ත ඉලංගසේන නම් තරුණ ගී පද රචකයාගේය.“ගීත රචනය මගේ විනෝදාංශයක්. උදේශ් නීලංග ගායනා කරන මේ ගීත තනු නිර්මාණය කර සංගීතවත් කළේ චමින්ද සමරනායක. නවකතා පාඨකයින් සහ ගීතලෝලීන් එක්කිරීමට ගන්නා වෑයමක් ලෙස මෙය හඳුන්වන්න මම කැමැතියි. මේ වෑයම සාර්ථක වූවොත් ව්‍යාජ ගී තැටි ජාවාරම්කරුවන්ට ලොකු අභියෝගයක් වේවි කියලා මම හිතනවා.”පසුගිය අවුරුදු සමයේදී ගායන ශිල්පී චන්ද්‍රසේන හෙට්ටිආරච්චි ඇතුළු පවුලේ සැමට ලොකු අකරතැබ්බයකට මුහුණ පෑමට සිදුවී තිබෙනවා. චන්ද්‍රසේන ඒ පිළිබඳව අප සමඟ පැවසුවේ මෙසේයි.“එදා අපේ ගෙදර හැමෝම අවුරුදු උත්සවයකට සහභාගි වීමට දහවල් දෙකට විතර ගෙදරින් පිටවී ගොසින් සවස 6.00 ට විතරයි ගෙදරට ආවේ.ඒ එත්දි ගෙට හොරු පැනලා මගේ බිරිඳගෙයි, දුවගෙයි මවගෙයි ලක්ෂ 20 ක් පමණ වටිනා රත්තරන් බඩු අරගෙන ගිහින්. දෙවියන්ගේ දේවාලවලින් පවා මංකොල්ල කන හොරුන්ට කලාකරුවකුගේ නිවෙසකින් හොරකම් කිරීමට බැරිකමක් නැහැනේ.හිරුණිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=av1105223</link>
    <topic>ඒක මහ පුදුම විදියේ පහන් හැඟීමක්</topic>
    <author>ගාමිණී සුසන්ත</author>
    <content>ඒක මහ පුදුම විදියේ පහන් හැඟීමක්ඕෂධී හේවාමද්දුමඇය ඕෂධී හේවාමද්දුම. ගුවන් විදුලි නිවේදිකාවක රූපවාහිනී වැඩසටහන් ඉදිරිපත් කරන්නියක ලෙස කලා ක්ෂේත්‍රයට පැමිණි ඇය රංගන ශිල්පිනියක සහ නර්තන ශිල්පිනියක ලෙස ද මේ වන විට ලාංකේය රසික රසිකාවියන් ගේ ආදරයට පාත්‍ර වී ඇත. පසුගිය දා තිරගත වීම ඇරැඹුණු ‘මහින්දාගමනය’ චිත්‍රපටයේ අනුලා තෙරණියගේ චරිතය නිරූපණය කරමින් ඇය තම රංගන දිවියේ සුවිශේෂී කඩඉමක් පසු කළාය. අද ‘සතුටු සාමීචිය’ වෙන් වන්නේ ඕෂධී සමඟ කළ කතාබහ වෙනුවෙනි.කොහොමද මේ දවස්වල ඔබගේ කාලය ගෙවෙන්නේ?මේ දවස්වල මගෙ කාලයෙන් වැඩි ප්‍රමාණයක් යොදවන්නේ ස්වර්ණවාහිනියෙන් විකාශය වන Dance Star Dance වැඩසටහන වෙනුවෙන්. එම තරගයේ අවසන් 12 දෙනා අතරට මම දැන් ඇවිත් ඉන්නෙ. සෑම සතියකම නර්තනයක් ඉදිරිපත් කරන්න තියෙන නිසා හැමදාම පුහුණුවීම් කරන්න ඕන. ඒ වගේම ස්වර්ණවාහිනියෙ ‘ජීවිතය ලස්සනයි’ වැඩසටහන ඉදිරිපත් කරන්නෙත් මම.මහින්දාගමනය චිත්‍රපටයේ රංගනය ඔබට අභියෝගයක් වුණා ද?ඔව් යම් තරමක අභියෝගයක් වුණා කීවොත් නිවැරැදියි. ඒ මොකද, මම නිරූපණය කළේ ඓතිහාසික චරිතයක් වීම නිසා. මම නිරූපණය කළේ අනුලා තෙරණියගේ චරිතය. අනුලා තෙරණිය තමයි පැවිදි දිවියට ඇතුළත් වුණු පළමු ශ්‍රී ලාංකේය කාන්තාව. අනුලා තෙරණිය අපේ ඉතිහාසයේ එන සත්‍ය චරිතයක්.අද ‘මහින්දාගමනය’ චිත්‍රපටයෙන් මම මගේ රංගනයෙන් මවා පෙන්වන්නෙ ඒ සත්‍ය චරිතය. වර්තමාන චිත්‍රපට පේ‍්‍රක්ෂකයින් මා තුළින් තමයි අනුලා තෙරණිය දකින්නෙ. ඒ නිසා එම චරිත නිරූපණය මම අවබෝධයෙන් යුතුව නිවැරැදිව කළ යුතුයි. එයයි මට තිබුණු අභියෝගය. මම හිතනව මම ඒ අභියෝගය ජයගත්තා කියලා.මහින්දාගමනය චිත්‍රපටයට ඔබ ඇත්තටම හිස මුඩු කළා ද?ඔව් ඇත්තටම මම හිස මුඩු කළා.හිස මුඩු කරන විට ඔබට ඇතිවුණේ මොන වගේ හැඟීමක් ද?මේ චිත්‍රපටයට මගෙ හිස මුඩු කළේ දොම්පේ ප්‍රදේශයේ පන්සලකදී. සිල් මෑණිවරු අතින් නැකතකට සහ සියලුම චාරිත්‍ර වාරිත්‍ර වලට අනුවයි එය සිදුවුණේ. සිල් මෑණිවරු පිරිත් කියමින් තමයි මගෙ හිස මුඩු කළේ. ඇත්තටම මට කියාගන්න බැහැ ඒ වෙලාවෙ මට ඇතිවුණු හැඟීම. ඒක මහ පුදුම විදියේ පහන් හැඟීමක්. මට හිතුණා ඇත්තට මම මේ මහණ වෙනවද කියල. ඒ වෙලාවෙ මගෙ අම්මට ඇඬිල තිබුණා.සිවුර ඇන්දම ඔබට මොකද හිතුණෙ?මේ චිත්‍රපටයට සිවුර අඳින්න මම සූදානම් වුණේ සාමාන්‍ය ආකාරයෙන් චිත්‍රපටයකට ඇඳුමක් අඳින හැඟීමකින් නෙමෙයි. මේ චිත්‍රපටයේ රූපගත කිරීම්වලට දින කීපයකට කලින් මම ජය ශ්‍රී මහ බෝධින් වහන්සේ ගේ උඩමළුවටම ගිහිං පේ වුණා; බාර වුණා. එදා නෙළුම් මල් පන්දහසක් පහන් පන්දහසක් ජය ශ්‍රී මහා බෝධීන් වහන්සේට පූජා කළා. ඊට පසුව මම නිර්මාංශ වුණා. ඊට පසුව තමයි මම චිත්‍රපටයේ රූපගත කිරීම්වලට සහභාගි වුණේ. රූපගත කිරීම්වලදී දසසිල් මාතාවන් ඉදිරියේ ඇත්තට මම දස සිල් වුණා. ඉන් පසුවයි මට සිවුර ඇන්දුවෙ. ඒ වෙලාවෙ මට හිතුනෙ මම ඇත්තටම පැවිදි ජීවිතයට ඇතුළත් වෙලා කියලයි.මගෙ ඇවිදීම, කතාබහ සියලුම දේ සිවුර ඇන්දට පසුව වෙනස් වුණා. ඒක මම හිතල කළ දෙයක් නෙමෙයි. මම හිතන්නෙ මේ පූජනීය සිවුර ඇඟට දාගත්තම ඒ පහන් තත්ත්වයට පත්වෙනව කියලයි. රූපගත කිරීම් අවසන් වෙලා මම සිවුරෙන් මිදුණේ සම්ප්‍රදායානුකූල පිළිවෙළටමයි.ඔබේ හිස මුඩු කිරීම ඔබ ‘මාකට්’ කළේ නැහැ නේද?මට එහෙම කරන්න අවශ්‍ය වුණේ නෑ. මේ චිත්‍රපටයට මම හිස මුඩු කළේ ඉතාම ගෞරවනීය හැඟීමකින්. ඒකට අනවශ්‍ය ප්‍රසිද්ධියක් ලැබෙනවට මම කැමති වුණේ නෑ.Dance Star Dance වැඩ සටහනට ලැබෙන ප්‍රතිචාර කොහොම ද?පුදුම විදියේ රසික ප්‍රතිචාරයක් මට ලැබෙනවා. ඒකට මගෙ රසික රසිකාවියන්ට මම ස්තුතිවන්ත වෙනවා.කොහොමද විවාහ ජීවිතය?ඉතාම සතුටින් ගෙවෙනව. විවාහයෙන් පසුව රංගනයෙන් ඉවත් වෙන්නයි මම හිතාගෙන හිටියෙ. මම විවාහ වුණේ මට වයස අවුරුදු 22 දී. විවාහයෙන් පසුව මම රඟපාන්නෙ මගෙ සැමියගෙ ඉල්ලීමට. මගෙ අම්ම, තාත්තගෙන් මගේ ජීවිතයට ලැබුණු සහයෝගය හා සමාන සහයෝගයක් මට මගෙ සැමියගෙන් ලැබෙනව.මවක් වෙන්න දැන්ම හිතන්නෙ නැත්ද?මේ අවුරුද්ද අවසන් වෙන්න ඉස්සර ඒ ගැන හිතනව. Dance Star Dance වැඩසටහනින් ඉවත් වෙනකල් මම මේ ඉන්නෙ.ඔබ රූපවාහිනී වැඩසටහන් ඉදිරිපත් කරන්නියක් ලෙසත් කටයුතු කරනව නේද?මම නිවේදිකාවක් වුණේ ගුවන් විදුලියේ ළමා පිටියෙන්. මට තිබුණේ නිවේදිකාවක් වීමේ හීනයක්. ළමා නිවේදිකාවක් හැටියට මම සජීවී ගුවන් විදුලි වැඩසටහන් පවා ඉදිරිපත් කරල තියෙනව. පසුව මම ස්වර්ණවාහිනියට සම්බන්ධ වුණා වැඩසටහන් ඉදිරිපත් කරන්නියක් ලෙස. මේ දවස්වල මම ස්වර්ණවාහිනියේ ‘ජීවිතය ලස්සනයි’ වැඩසටහන ඉදිරිපත් කරනවා. ඒක මම ඉතාම ආශාවෙන් කරන දෙයක්.මොනවද අනාගත බලාපොරොත්තු?මගේ ජීවිතේ ලොකු බලාපොරොත්තු නෑ. කලා කටයුතු හොඳින් කරගෙන යන ගමන් හොඳ ගෘහණියක් මෙන්ම හොඳ මවක් වීම තමයි බලාපොරොත්තුව.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=av1105224</link>
    <topic>කාටුන්වල බලපෑම සමාජගත වුණේ ‘මුල් පිටුවෙන්’</topic>
    <author>වසන්ත</author>
    <content>කාටුන්වල බලපෑම සමාජගත වුණේ ‘මුල් පිටුවෙන්’තිස්ස හේවාවිස්ස’ අප කා අතරත් කතාබහට ලක්වන්නේ පුවත්පත් කාටුන් ශිල්පියෙකු විදිහට. වසර 36 ක් පුරා සිළුමිණ, දිවයින, ජනතා, සියත, ලංකාදීප මෙන්ම ‘අද දෙරණ’ වෙබ් අඩවියේ කාටුන් ශිල්පියෙකු ලෙස කටයුතු කළ තිස්ස මෙතෙක් ඔහු නිර්මාණය කළ කාටුන් සියල්ල එක්තැන් කොට ’තිස්ස හේවාවිස්සගේ හිනා වැස්ස’ කාටුන් ප්‍රදර්ශනයක් ලෙස ජාතික කලා භවනේ පවත්වන්නට සූදානම්.ඒ මේ මස 25 හා 26 දෙදින තුළයි. පසුගිය දවසක අප ඒ පිළිබඳ තිස්ස හා කෙටි සංලාපයක යෙදුණා.”ඇත්තටම මගේ ගමන් මඟ පටන්ගන්නේ චිත්‍රකතා ශිල්පියකු විදිහට. මුල්කාලයේ ‘සතුට’ පත්තරේටයි මුලින්ම මම චිත්‍රකතා ඇන්දේ.ඊට පස්සේ ‘දිවයින’ පුවත්පතට මම චිත්‍රකතා ඇන්දා. ඔය අතරෙදියි 1994 ලේක්හවුස් ආයතනයට මට එකතු වෙන්න ලැබෙන්නේ. ලේක්හවුස් ආයතනයට ආ පසුවයි පූර්ණකාලීනව මම කාටුන් ශිල්පයට යොමුවෙන්නේ. ඔය කාලය වෙනකොට පුවත්පත් කාටුන් ප්‍රබල තැනකට ඇවිල්ලා තිබුණේ. කාටුන් ශිල්පියාගේ කාර්ය භාරය ලෙහෙසි පහසු එකක් නෙවෙයි. කුඩා ඉරිකැබැලි කිහිපයකින් ඔහු උපහාසාත්මකව පණිවුඩයක් සමාජගත කරනවා. ඒ තුළ උපහාසය හාස්‍ය තිබිය යුතු මිසක් එය කෲර නොවිය යුතුයි කියලයි මට හිතෙන්නේ.අද වෙනකොට කාටුන් ශිල්පය බොහෝ ජනපි‍්‍රය අංගයක්. විශේෂයෙන්ම දේශපාලන කාටුන්වලින් ගෙනා උපහාසය ප්‍රබල වෙලා තියෙනවා. ඒකට මූලික වුණෙත් විද්‍යුත් මාධ්‍ය. විශේෂයෙන්ම ස්වර්ණවාහිනි මුල්පිටුව හරහා ජ්‍යෙෂ්ඨ මාධ්‍යවේදි බන්දුල පද්මකුමාර වත්මන් ලේක්හවුස් සභාපතිතුමා ගත් ආරම්භය අද කාටුන්වලට ප්‍රබල මතයක් ගොඩනගන්න හැකිවෙලා තියෙනවා. ඔහු හරහායි කාටුන්වල ඇති බලපෑම සමාජගත වුණේ.වසර 36 ක් තිස්සේ මම පුවත්පත් කාටුන් හරහා විශාල මාධ්‍ය මෙහෙවරක් කළා. මේ ප්‍රදර්ශනයේ මූලික අරමුණ වුණේ ජනසන්නිවේදනය විෂය හදාරන පාසල් හා විශ්වවිද්‍යාල සිසුන්ට අධ්‍යාපනික අවබෝධයක් ලබාදීමයි. විශේෂයෙන්ම මේ දින දෙක තුළ ඕනෑම කෙනෙකුට අවශ්‍ය දැනුම මම ලබාදෙන්න සූදානම්.ඒ නිසා විවෘතව මම ඒ සඳහා ආරාධනා කරන්න කැමැතියි. අනෙක් දේ මෙම ප්‍රදර්ශනයේ විවිධ චරිත, දේශපාලන කාටුන්, දේශපාලන චරිත සමාජ ප්‍රශ්න පිළිබඳ ඇඳුණු කාටුන් වෙන වෙනම අංග විදිහට දැකබලා ගන්න පුළුවන්.පෙරවරු 9 සිට පස්වරු 5 දක්වා කොළඹ කලා භවනෙදි 25 හා 26 දෙදින තුළ දිගහැරෙන ‘තිස්ස හේවාවිස්සගේ හිනා වැස්ස’ කාටුන් ප්‍රදර්ශනය රස විඳින්නට විවෘත ආරාධනා කරන අතරම සහෘද මාධ්‍යවේදී තිස්ස හේවාවිස්සගේ වසර 36 ක මාධ්‍ය මෙහෙවරට ‘රසඳුන’ අපෙන් සුබ පැතුම්.වසන්තචිත්‍ර කලාවේ නව මං සොයා යන ඔහු ටී.ඒ.ඩී.නන්දන. චිත්‍ර ශිල්පියෙක් – ගුරුවරයෙක්, මූර්ති හා කැටයම්, දිය ඇලි - මියුරල්, පිළිම නිර්මාණකරුවෙක් වගේම උද්‍යාන අලංකරණ ශිල්පියෙක් විදියටත් ඔහුගෙ කලා හැකියාව විසල් වපසරියක විහිදිලා.මේ හැම දේටමත් වැඩිය ඔහු ගැන සටහනක් තබන්නෙ විශේෂ හේතුවක් නිසා.ඔබ මේ දකින චිත්‍ර හොඳින් නිරීක්ෂණය කරන්න. බුදුරුවෙහි මතු නොව හේමමාලා - දන්ත කුමරුගේ සළු පිළිවල පවා ඇත්තේ සියුම් රේඛා හැඩතල. තෙලිතුඩකින් ඇන්දාක් බඳු මේ සෑම චිත්‍රයක්ම නිර්මාණය වී ඇත්තේ ‘ස්ප්‍රේ ගන්’ එකකින් කිව්වොත් සමහර විට ඔබ පුදුම වේවි.මේ තරම් සුමට ලෙස ස්ප්‍රේ ගන් එකක් හැසිරවීම අසීරු කටයුත්තක් වුවත්, තෙලි තුඩ තරම්ම එය තම දෑඟිලිවලට හුරුයි කියලයි නන්දන කියන්නෙ.ඒ ගැන දැනගන්න ඕනෙ නන්දනගෙන්මයි.”හොරණ දික්හේනගම උපන් මං ඉගෙන ගත්තෙ හොරණ තක්ෂිලාවෙ. චිත්‍ර හැකියාව සහජයෙන් තිබුණෙ තාත්තට. හැබැයි වෘත්තියෙන් ලිපිකරුවෙක්. පුංචි කාලෙ මං හැමදාම වැඩිම ලකුණු ගත්තෙ චිත්‍රවලට. තාත්තයි – අයියලයි ගෙදර චිත්‍ර අඳිනකොට මං ඒව බලාගෙන හිටියා. තාත්තා තමයි මගේ චිත්‍රකලාවෙ මුල්ගුරුවරයා.කොළඹ සෞන්දර්ය විශ්වවිද්‍යාලයට තේරෙනකොට මං ඇඩ්වටයිසින් ආයතනයක වැඩ. එහි ප්‍රධාන චිත්‍ර ශිල්පියා විදියට මං හුඟක් අත්හදා බැලීම් කළා. හොඳ වැටුපත් වැඩ කිරීමේ තෘප්තියත් නිසා මං විශ්වවිද්‍යාල ගමන අත්හැරියා. ඒ වෙනකොටත් විශාල නිර්මාණ කටයුතු සඳහා මං ස්පේ‍්‍ර ගන් එක භාවිතා කරමින් හිටියෙ. මට ඕනෙ වුණා මේ වගේ පන්සල් චිත්‍රත් ගන් එකෙන් ඇඳල බලන්න. මං ඒක කළා.අන්තිමේ පින්සල තරමටම ගන් එක අතට හුරුවුණා.” නන්දනගෙ මේ අපූරු හැකියාව මුළු රටම දැනගත්තෙ ‘අටපට්ටමෙන්’. වාහන හා නිවාස පිංතාරු කරන ලොකු මැෂිමකින් වුණත් පෑන් ඉරක් තරමට සිහින්ව අඳින්නට නන්දනට ඇත්තේ අපූරු හැකියාවක්.ඇල්ලෙ දේවාලේ දේවරූප, හොරණ පුහුවල ගංගාතිලක විහාරයේ බිතුසිතුවම් ඇතුළු චිත්‍ර රැසක් මේ වනවිටත් නිම කර ඇති ඔහු මේ සියලු හැකියාවන් ස්වෝත්සාහයෙන් දියුණු කරගත්තක්.”මේ චිත්‍ර ක්‍රමයෙදි ඉක්මන වැඩියි. අතින් අඳින්න සති 2-3ක් යන චිත්‍රයක් ස්ප්‍රේ ගන් එකෙන් දවස් 3න් ඉවර කළෑකි. මං තවත් අත්හදා බැලීම් කරනව. මේ ඔස්සේ...”තවමත් 32 හැවිරිදි වියේ පසුවන මේ සිත්තරාගේ සිව් හැවිරිදි පුතු ලසිත් මිහිරංගත් අංකුර චිත්‍රශිල්පියෙක් සේ පින්සල හසුරුවන්නෙ සිය පියාගේ අඩිපාරේම යමින්.ඉනෝකා පෙරේරා බණ්ඩාරපසුගියදා (අප්‍රේල් 09) කොළඹ ශ්‍රී ලංකා පදනම් ආයතනයේ පැවැති කොළඹ අන්තර්ජාතික ශිෂ්‍ය චිත්‍රපට උළෙලේ දී ඔෂ්කා රුමේෂ් අධ්‍යක්ෂණය කළ ’An Unregalary Story with Minute 08 my Life’ නම් වූ කෙටි චිත්‍රපටය (විනාඩි 12) හොඳම ප්‍රබන්ධමය චිත්‍රපටයට හිමි සම්මානය දිනාගත් අතර ජනමාධ්‍ය ඇමැති කෙහෙළිය රඹුක්වැල්ල විසින් අදාළ සම්මානය ඔෂ්කා රුමේෂ් වෙත පිළිගැන්වූ ආකාරය.ඔෂ්කා රුමේෂ් දැනට කැලණිය විශ්වවිද්‍යාලයේ අවසන් වසර ජාත්‍යන්තර සබඳතා අධ්‍යයන විෂයය හදාරන්නෙකි.නිහාල් ප්‍රේමචන්ද්‍ර ලියූ ‘සිරිදෙව්දුව‘ නවකතාව අද (22) පස්වරු 4.00ට පිළියන්දල නගර සභා ශ්‍රවණාගාරයේ දී දොරට වඩී.හරේන්ද්‍ර වික්‍රමසිංහගේ ‘හඳ තාමත් තරුණයි’ ගී එකතුව ජූනි මස 02 වැනි දින සවස 4.30ට කොළඹ මහජන පුස්තකාල ශ්‍රවණාගාරයේ දී එළිදැක්වේ.ප්‍රසංගාත්මකව සිදුකරන මෙම එළිදැක්වීමේ උත්සවයේදී සංගීතය මෙහෙයවීම ජගත් කුමාර වටවලගෙනි. ආචාර්ය දයාරත්න රණතුංග සහ ආචාර්ය ප්‍රේමදාස මුදුන්කොටුව එදින ප්‍රධාන දෙසුම් පවත්වන අතර සුජීව හරිස්චන්ද්‍ර සහ තිලකා රණසිංහ කථනයෙන් එක් වෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=av1105225</link>
    <topic>මහා ලොකු බලාපොරොත්තු නැහැ ඒත් හොඳ තරගයක් දෙනවා</topic>
    <author>තුෂාරි වික්‍රමසිංහ</author>
    <content>මහා ලොකු බලාපොරොත්තු නැහැ ඒත් හොඳ තරගයක් දෙනවා‘රණවිරු රියල් ස්ටාර්’ අවසන් තරගකරුවෝ හයදෙනා කියතිමෙයට දෙවසරකට පෙරාතුව ඔවුන්ගේ ජීවිත තුළ ලැගුම් ගත්තේ යුද්ධය යන අකුරු සතරයි. සුරතේ රැඳුණේ වෙඩි උණ්ඩ සහිත තුවක්කුවයි. අද වන විට ඔවුන්ගේ ජීවිත සප්ත ස්වර රටාවන්ගෙන් හැඩවෙන්නේ අපූර්ව ලෙසයි. තිස්වසරක ශාපලත් යුද්ධය නිමාකර නිදහස් ශ්‍රීී ලංකාවේ අද ඔවුහු එහි ගෞරවය තව තවත් වැඩිවන ලෙස කටයුතු කරමින් සිටිති. දේශයේ මුරදේවතාවුන් පිළිබඳව මෙනිසාම ජනතාවගේ සිත්සතන් පිරී පවතින්නේ අප්‍රමාණ වූ ගෞරවාදරයකිනි.’රණවිරු රියල් ස්ටාර්’ රියැලිටි වැඩසටහන ශ්‍රී ලාංකිකයන් අතර වඩාත් ජනප්‍රියත්වයට ජනාදරයට පත්ව ඇත්තේ රණවිරුවන් කෙරෙහි වූ ආදරය තව තවත් ඔප් නැංවෙන අයුරිනි. මාස කිහිපයක් පුරාවටම දිගහැරුණු රණවිරු රියල් ස්ටාර් තරගාවලිය මේ වනවිට එහි උච්චතම අවස්ථාවට පියවරෙන් පියවර පැමිණ සිටියි. මේ වන විට ඉතිරිව සිටින්නේ තරගකරුවන් 6 දෙනෙකු පමණයි. ඔවුන් අතර දිනෙන් දින ‘රණවිරු රියල් ස්ටාර්’ කිරුළට ළංවෙන මෙකී තරගකරුවන්ගේ ඉදිරිය පිළිබඳ ඔවුන්ගේ බලාපොරොත්තු පිළිබඳව අපි කතාබහ කළා.ධනුෂ්ක ලක්මාල්“රණවිරු රියල් ස්ටාර්’ කියන දෙය තවමත් මට නම් හීනයක් දකිනවා වගේ. මම යුද හමුදාවේ කාර්මික සෙබළෙක්. කවදාවත් හිතුවෙ නැහැ මෙවැනි තරගාවලියකට ඉදිරිපත් වෙන්න ලැබෙයි කියලා. අපිට ලැබුණු යුද පුහුණුවට අනුව තුවක්කුව බිම දාල මයික් එක අතට ගන්න අවස්ථාවක් ලැබේවි කියල කවදාවත් හිතුවෙ නැහැ. අනෙක මම හමුදාවට බැඳෙන කොට මට සින්දු කියන්න පුළුවන්කම තිබුණා. අපි හමුදාවට එන්නෙ සින්දු කියන්න නෙමෙයි. සංගීත ක්‍ෂේත්‍රය එයට ගෑවිලාවත් නැහැ.හමුදාවට එන්න කලින් සංගීතය ගැන තිබුණෙ පුදුමයක්. මට මතකයි මම ‘සිරස සුපර් ස්ටාර්’ නරඹන කොට එහි ගීත ගායනා කරන තරගකරුවන්ට ලබා දෙන සංගීත පුහුණුව, යෝග ව්‍යායාම සංගීතයට මොකටද කියලා බලාගෙන ඉන්නවා. නමුත් ඒ පුහුණුව අද අපිට ලැබෙන කොට ඒවා මොනතරම් සංගීතයට අවශ්‍ය ද කියන එක අවබෝධ වෙනවා. හොඳ ප්‍රවීණතම සංගීත ශිල්පීන්ගෙන් ලැබෙන පුහුණුව මොන තරම් වටිනවද කියලා හිතෙනවා. සංගීතය පිළිබඳ මෙතෙක් නොදත් පැත්තකට පියඔසවන්නට මේ හරහා අපිට හැකිවුණා. හමුදාවට සම්බන්ධ වෙලා එහි සේවය කරන්න ලැබීම පූරුවේ වාසනාවක් විදිහටයි මම හිතන්නේ.මෙය ත්‍රිවිධ හමුදාවේ සේවය කරන්නන්ගේ හීනයක් හැබෑවීමක් ලෙසයි මම දකින්නේ. අපි කවුරුත් හිතුවේ නැහැ මේ වගේ මේ තරම් රටේ ලෝකෙ ජනතාව අතර ජනප්‍රිය වෙයි කියලා. අපි පාරෙ බැහැලා යන කොට ජනතාවගෙන් ලැබෙන්නේ පුදුමාකාර ප්‍රතිචාරයක්. මේ හැමදෙයම අපට ලැබුණේ අතිගරු ජනාධිපතිතුමාත් ආරක්ෂක ලේකම්තුමාගේත් සංකල්පයක් මත. මේ උදාර සංකල්පය නිර්මාණය කළ ඔවුන්ට අපි හදවතින්ම ස්තුති කරනවා. මේ තරගයේ කිරුළ ජයග්‍රහණය කරන්නට මහා ලොකු බලාපොරොත්තු සිතේ තබාගෙන නැහැ. නමුත් හොඳ තරගයක් දෙන්නට බලාපොරොත්තු වෙනවා. ඒ නිසා ඊළඟ වටයට හොඳින් මුහුණ දෙන්න තමයි හිතන්නේ.ලලිත් වික්‍රමනායකආරක්ෂක ලේකම්තුමා ඉදිරිපත් කළ සංකල්පය ඇසුරින් බිහිවුණු මේ වැඩසටහන ඉතාමත් හොඳ එකක්. හමුදාවට තරුණ තරුණියන් එක්වෙන්නේ අවුරුදු 18 පිරුණු ගමන්. ඒ වෙන කොට ඔවුනට තිබෙන දක්ෂකම් ගැන හරි අවබෝධයක් හෝ ඉගෙනගැනීමට, දක්ෂතා පෙන්වන්න ලැබෙන අවස්ථාවන් විරලයි. ඇත්තෙම නැහැ. ඇත්තටම මේ වගේ දෙයක් සිදුකරන එක ගැන හුඟාක් සතුටුයි.මේ වැඩසටහනට ඉදිරිපත් වුණු තරගකරුවන් අතරින් අවසන් 6 දෙනා අතරට එන්න ලැබීම ලොකු වාසනාවක් ජයග්‍රහණයක් ලෙසයි මම දකින්නේ.මේ වැඩසටහනට ඉදිරිපත් වුණු අයට හොඳ හැකියාවක් තිබුණා.විනිශ්චය මණ්ඩලයේ උපදෙස් වගේම අපිට ගායනය පිළිබඳ ලැබුණු පුහුණුවීම් තුළින් ඉදිරියට යන්න මට අවස්ථාව ලැබුණා. මේ වැඩසටහන නරඹන ජනතාවගෙන් හොඳ ප්‍රතිචාර ලැබුණා.මට හිතෙනවා හොඳ බුද්ධිමත් ප්‍රේක්ෂක ජනතාවක් අපේ රටේ ඉන්නේ කියලා. තරගාවලිය තුළ කිරුළ ජයග්‍රහණය කිරීමේ විශාල බලාපොරොත්තුවක් නොතිබුණත් හොඳ තරගයක් දෙන්න මමත් බලාපොරොත්තු වෙනවා.ඒ වගේම අපේ ආරක්ෂක ලේකම්තුමා නිතර නිතර ඇවිත් මේ වැඩසටහන නරඹනවා. ඇත්තටම ඒ ගැන මට හුඟාක් සතුටුයි.සුභාෂිනී ගමගේරණවිරුවෝ කියන්නේත් මනුෂ්‍යයන්. හැම කෙනා තුළම නිර්මාණශීලී, කලාත්මක හැකියාවන් තිබෙනවා වගේම රණවිරුවන් තුළ මෙකී හැකියාවන් තිබෙනවා. රණවිරුවා කියන්නෙත් මම දකින විදිහට ඉතාම සොඳුරු මිනිසෙක්. මේ මිනිසාගේ කලා හැකියාවන් ඉදිරියට ගෙන යන්නට මේ තරගාවලිය හරහා අවස්ථාව ලැබෙනවා. මට හුඟාක් ආඩම්බරයි මේ තරගාවලියේ ඉතිරිව සිටින එකම කාන්තා නියෝජනය මම නිසා.මේ තරගයට සහභාගි වෙලා තරගය ජයග්‍රහණය කිරීමට නෙවෙයි බලාපොරොත්තුව තරගයට හොඳින් මුහුණදීලා හොඳ තරගයක් දෙන එකයි මූලිකම බලාපොරොත්තුව.මේ තරගයේ සුවිශේෂත්වයක් මම දකිනවා. ඒ නම්, ‘රණවිරු’ තේමාව යටතේ යන එකම රියැලිටි වැඩ සටහන මෙය වන නිසා. අනෙක් සෑම රියලිටි වැඩසටහනක් සඳහා ලංකාවේ ඕනම කෙනෙකුට සහභාගි වීමට අවස්ථාව ලැබෙනවා. නමුත් මෙය නියෝජනය කරන්නේ ත්‍රිවිධ හමුදාවේ සෙබළ සෙබළියන් පමණයි.යුද – ගුවන් – නාවික පිරිසකගේ හැකියාවන් ඔප් නංවන්න ඉදිරිපත්වුණු සුවිශේෂී වැඩසටහන් ලෙස මෙය මම දකිනවා. අපි ගීත ගායනා කරන කොට ආරක්ෂක ලේකම්තුමා තරගාවලිය නරඹන අයුරු අපි දකිනවා. ඒ වෙලාවට අපි ලොකු ශක්තියක් ඇතිවෙනවා. ලොකු හැඟීමක් ඇතිවෙනවා.මෙතුමා නිසානෙ අද අපි මේ විදිහට මේ වේදිකාවේ ගීත ගයන්නේ කියන අප්‍රමාණ සතුට හිතේ ඇතිවෙනවා. රණවිරුවන් වෙනුවෙන් මෙවැනි වැඩසටහනක් නිර්මාණය කළ හැම දෙනාටම මමත් මේ මොහොත් හදවතින්ම ස්තුති කරනවා.ලහිරු සම්පත්අපිට කලින් තිබුණේ යුද මානසිකත්වය විතරයි.පසුගිය යුද වාතාවරණයත් සමඟ යුද්ධයේ මානුෂීය ජයග්‍රහණය පිළිබඳව සිහින දැක්කා විනා රණවිරුවන් වශයෙන් අපි තුළ තිබුණු සැඟවුණු දක්ෂතා දියුණුකර ගන්න අවස්ථාවක් ලැබුණෙ නැහැ.අපි රට වෙනුවෙන් රට ගැන හිතලා මානුෂික මෙහෙයුම ජයග්‍රහණය කලා වගේම ඒ නිදහස රටේත් මුළු ලෝකයේ සැමත් බුක්ති විඳින මොහොතක රණවිරුවන් විදිහට අප තුළ ඉන්න කලාකරුවා අවදි කරගන්නට අවස්ථාව සලසා දීම පිළිඳව ආරක්ෂක ලේකම්තුමාට මම බොහෝ ස්තුතිවන්ත වෙනවා. අපිට ලැබුණු මේ අවස්ථාවෙන් උපරිම ප්‍රයෝජන ගන්න මමත් බලාපොරොත්තු වෙනවා. මම හිතනවා මේ වැඩසටහන ඔස්සේ රණවිරුවන් ගේ සැඟවුණු දක්ෂතා ඉස්මතු වෙලා ඔහු තුළ සිටින මනුෂ්‍යයා රසවින්දනය, හැකියාව එළියට එනවා කියලා. අවසන් තරගකරුවන් හය දෙනා අතරට එක්වීමට ලැබීම ගැන විශාල සතුටක් හිතේ තිබෙනවා.මේ දක්වා පැවැත්වුණු සෑම තරගවාරයක දීම මගේ ගායනයේ උපරිම හැකියාවන් මම විදහා පෑවා කියලා හිතනවා. ඒ හරහා සාර්ථක ගමනක් මම ආපු බව දැනෙනවා. මම හැමවිටම තෝරාගන්නේ සාමාන්‍ය බුද්ධිමත් ප්‍රේක්ෂක ජනතාවගේ රසවින්දනයට ගැළපෙන ඔවුන්ගේ භාවමය හැඟීම් තිව්ර වෙන ආකාරයේ ගීත.මෙතැනදී මම නම් බලාපොරොත්තු වෙන්නේ ‘රණවිරු රියල් ස්ටාර්’ කිරුළ ජයග්‍රහණය කරනවා කියන දේට වඩා උපරිම හැකියාවෙන් ගීත ගායනා කරමින් හොඳ තරගයක් තරගාවලිය පුරාවටම ලබාදෙන්න.ඩේමියන් ප්‍රනාන්දුමේ තරගාවලිය ගැන නම් මට දැනෙන්නේ හරිම ආඩම්බරයක්. අපි හමුදා නිලධාරීන් හැටියට අපිට කියාගන්න බැරි දෙයක් තිබුණා. ඒ තමයි අපේ නිල ඇඳුමට පිටුපසින් ඉන්නේ ඉතාම සුන්දර කලාකාමී මනුෂ්‍යයන් කියන දෙය. මේ වැඩසටහන හරහා එය ලොවටම පෙන්වා දෙන්න අපිට හැකිවුණා. ඒ ගැන සතුටුයි. ඒ වගේම මෙවැනි වැඩසටහන් නිර්මාණය කරලා රණවිරුවන් ගේ සංවේදී මනුෂ්‍යත්වය අවදි කරපු රජයටත්, ආරක්ෂක ලේකම්තුමාටත් ස්තුතිවන්ත වෙනවා.රටට නොපෙනුණාට හමුදා සේවයේදීත් මට ලැබුණු හැම අවස්ථාවකදීම මම ගීත ගායනා කළා. සෞන්දර්යාත්මක අදහස් මා තුළ තිබුණා. මානුෂික මෙහෙයුමෙන් ලැබුණු නිදහස හරහා රණවිරුවන් වෙනුවෙන් මේ කරපු දේ ගැන මම නිහතමානීව ආඩම්බර වෙනවා.මේ ඔස්සේ රණවිරුවන් කියන්නේ සංවේදී, විනය ගරුක මිනිස්සු කියලා ලෝකයටම පෙන්වන්න මෙය අවස්ථාවක් බව මට හැඟෙනවා. අද මම ‘රණවිරු රියල් ස්ටාර්’ හි ගීත ගායනා කරන කොට මම සේවය කළ කරෙයිනගර් කියන දූපතේ දෙමළ වැසියන් ද එය ආසාවෙන් නරඹන බව ද දැන ගන්න ලැබුණා. එය මට සතුටක්. මමත් අනෙක් අය වගේම මේ තරගයේ කිරුළ දිනාගන්නට විශාල බලාපොරොත්තු පොදි බැඳගෙන නැහැ.සෙසු සාමාජිකයන්ට හොඳ තරගයක් ලබාදීලා මගේ උපරිම දක්ෂතා පෙන්වන්නට අදහස් කරනවා. ඒ වගේම විනිශ්චය මණ්ඩලයේ උපරිම ඇගයීමක් ගන්නටත් මම මගේ ගායනා ඔස්සේ උත්සාහ කරනවා. මොකද මෙය අනෙක් තරග වැඩසටහන් වගේ හුදෙක්ම ගායනා තරගාවලියක් පමණක් නොවන නිසා. මේ ඔස්සේ අපේ විවිධ හැකියාවන් පෙන්වන්නට ඉඩහසර විනිශ්චය මණ්ඩලය සලසා දී තිබෙන නිසා. මෙවැනි තරගයක් අපි වෙනුවෙන් නිර්මාණය කළ රජයට අනේකවාරයක් අපි පින් දෙනවා කියලා කියන්න කැමැතියි.ඉන්දික අමරංගමම මේ ‘රණවිරු රියල් ස්ටාර්ස්’ තරගාවලිය දකින්නේ ආරක්ෂක ලේකම් තුමා ඇතුළු අප සැමගේ හීනයක් සැබෑවීමක් ලෙසයි. එතුමා මේ තරගාවලිය නරඹන්න එනවා. මට හිතෙනවා එතුමා අපේ ඉදිරියේ වාඩිවෙලා ඉන්න දවසට මගේ ගායන හැකියාවන් දෙගුණ තෙගුණ වෙනවා කියලා. ඒ නිසාම මේ තරගාවලිය ගැන පුදුමාකාර ආඩම්බරයක් අපේ හිත්වල පිරී පැතිරී යනවා. මම හිතුවෙ නැහැ මෙවැනි වැඩසටහනක් හරහා මේ වගේ තැනකට එන්න ලැබෙයි කියලා.පුංචි කාලෙ ඉඳලා මට ගායන හැකියාවක් තිබුණා. නමුත් මම අවුරුදු 19 දි තමයි හමුදාවට බැඳුණේ. ඒ කාලය තුළ මගේ හැකියාව, දක්ෂතාව එළිදක්වන්න මට අවස්ථාව ලැබුණේ නැහැ. අද ලැබුණු මේ අවස්ථාව නිසා මට හිතෙනවා වෙලාවකට මේ මම ම ද කියලත්. ඒ තරමට ජනතාව අතර මම ජනප්‍රියයි.ඔවුන්ගෙන් ලැබෙන ප්‍රතිචාර විශාලයි. මෙය හරිම පුදුමයක් ලෙසයි මට දැනෙන්නේ. මට හිතෙනවා මමත් අවසාන 5 දෙනා අතරට පැමිණේවි කියලා. නමුත් කිරුළ දිනීමේ විශාල බලාපොරොත්තුවක් නැහැ. උපරිම විදිහට ගීත ගායනා කරලා ඉදිරියට යන්න බලනවා. ඇත්තටම මේ වැඩසටහන ගැන තව තවත් මම නිහතමානීව ආඩම්බර වෙනවා.තුෂාරි වික්‍රමසිංහඡායාරූප – ඉන්දික ප්‍රභාත් වීරසිංහජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්ෂ ජනරාල් ලක්ෂ්මන් හුළුගල්ලමේ වැඩසටහන ඇත්තටම නිර්මාණය වුණේ ජනාධිපතිතුමාගේ පූර්ණ ආශිර්වාදය ඇතිව ආරක්ෂක ලේකම් ගෝඨාභය රාජපක්ෂ මහතාගේ සංකල්පයක් මත. ඒ අනුව නිර්මාණය වුණු ‘රණවිරු රියල් ස්ටාර්’ වැඩසටහනේ අග්‍රස්ථානයට මේ වන විට පැමිණ තිබෙනවා. මේ තරගාවලියේ අවසන් හයදෙනා ගැන කතා කරන විට මොවුන් තේරී පත්වුණේ විසි දෙදහසක් තරම් වූ තරගකරුවන් අතරින්. ඇත්තටම මේ වැඩසටහන ආරම්භ කරත්දී කිසිම කෙනෙක් හිතුවෙ නැහැ එය ලංකාවේ අතිශය ජනප්‍රිය රියැලිටි වැඩසටහන බවට පත්වෙයි කියලා.නමුත් අද ඒ දේ සිදුවෙලා තිබෙනවා. ඇත්තටම මේ වැඩසටහන නරඹන ප්‍රේක්ෂකයන්ට අවස්ථාව තිබෙනවා දක්ෂතාවයට මුල් තැන දෙමින් රණවිරු රියැලිටි තරුව තේරීමට. අපි මේ තරගාවලියේ පළමු තැන හිමිකරගන්නා තරගකරුවාට හෝ තරගකාරියට මිලියන 15කට වැඩියෙන් වටිනා අංගසම්පූර්ණ දෙමහල් නිවෙසක් බත්තරමුල්ල නගරයෙන් ලබාදීමට සූදානම් කර තිබෙනවා. දෙවන ස්ථානය හිමිකර ගන්නා තරුවට ටොයෝටා සමාගමෙන් මිලියන තුන හමාරක් වටිනා මෝටර් රථයක් සහ මුදලින් රුපියල් මිලියනයක් තිළිණ කරනවා.තෙවන ස්ථානයට රුපියල් මිලියන 2ක් ලබාදෙනවා. එතැන් සිට 24 වැනියා දක්වා වූ තරගකරුවන්ට මුදල් ත්‍යාග සහ අනෙකුත් තෑගි පිරිනැමීම සිදුවෙනවා. මේ වැඩසටහන ඉදිරියට තවත් වසර දෙකක් පවත්වන්නට අපි මේ වන විට වැඩ කටයුතු සූදානම් කොට තිබෙනවා. ඒ වගේම මම විශ්වාස කරනවා මීට වැඩිය තරගකරුවන් පිරිසක් ලබන වසරේ පැවැත්වෙන රියැලිටි වැඩසටහන සඳහා සහභාගි වේවි කියලා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=av1105226</link>
    <topic>70 දශකයේ අතිශය ජනපි‍්‍රය වූ ‘ආවා සොයා ආදරේ’ චිත්‍රපටයේ D V D එළි දකී</topic>
    <author>තුෂාරි වික්‍රමසිංහ</author>
    <content>70 දශකයේ අතිශය ජනපි‍්‍රය වූ ‘ආවා සොයා ආදරේ’ චිත්‍රපටයේ D V D එළි දකීහැත්තෑව දශකයේ අතිශය ජනපි‍්‍රයත්වයට පත් වූ ලෙනින් මොරායස් අධ්‍යක්ෂණය කරමින් සරත් රූපසිංහ නිෂ්පාදනය කළ ‘ආවා සොයා ආදරේ’ චිත්‍රපටය ටොරානා වීඩියෝ මුවීස් ආයතනය මඟින් සංරක්ෂණය කොට ච් ඍ ච් තාක්ෂණය ඔස්සේ එළිදක්වා ඇත. සිනමා සක්විති ගාමිණී ෆොන්සේකා සහ සිනමා නිළි රැජන මාලිනී ෆොන්සේකා ගේ අතිශය ආකර්ෂණීය රඟපෑම් සහිත, ජනාදරයට පත් වූ ගී රැසක් ඇතුළත් ‘ආවා සොයා ආදරේ’ චිත්‍රපටය සංරක්ෂණය කොට එළිදැක්වීම පිළිබඳව ටොරානා වීඩියෝ මුවීස් ආයතනයේ අධිපති කුමාර් කොතලාවල සමඟ සිදුකළ කතාබහක් ඇසුරින් මේ ලිපිය සැකසිණි.“ආවා සොයා ආදරේ කියන චිත්‍රපටයත් මමත් අතර පෞද්ගලිකව ගත්තම ලොකු ඉතිහාසයක් තිබෙනවා. මම පාසල් යන අවධියේ තමයි මේ චිත්‍රපටය තිරගත වුණේ. මේ චිත්‍රපටය මගේ ජීවිතයට ඉතාම සමීපයි. හුඟාක් ළංවුණු චිත්‍රපටයක් තමයි මෙය. මම වසර ගණනාවක් තිස්සේ සිටන්ම හිතාගෙන හිටියා කවදාහරි මට මගේ ටොරානා ලේබල් එකක් යටතේ මේ චිත්‍රපටය සහ ‘පරසතුමල්’ කියන චිත්‍රපට දෙකම සංරක්ෂණය කරමින් එළිදක්වන්න ලැබෙන්න ඕනෙ කියලා. එහෙම හිතපු දේ අද වෙනකොට සැබෑ කරගන්නට මට හැකි වී තිබෙනවා.මීට වසර කීපයකට පෙර ‘පරසතුමල්’ චිත්‍රපටය මම සංරක්ෂණය කරමින් ඩී වී ඩී තාක්ෂණය ඔස්සේ එළිදැක්වූවත් ‘ආවා සොයා ආදරේ’ චිත්‍රපටය එලෙස එළිදක්වන්න බැරිවුණා. මම මීට වසර පහක හයක සිට උත්සාහ කළා ඒත් එය මට ලැබුණේ නැහැ. මම හුඟාක්ම ආදරේ කරපු චිත්‍රපටයක් මෙය. මොකද මගේ ජීවිතයේ ප්‍රථම පේ‍්‍රමයේ ආදරණීය සිහිවටනයක් ලෙසින් මේ චිත්‍රපටය බැඳී පවතිනවා. මේ චිත්‍රපටය ඩී. වී. ඩී. තාක්ෂණය ඔස්සේ එළිදැක්වීමේ වුවමනාව මට තිබුණා. ඒ අනුව මෑතකදී මට ‘ආවා සොයා ආදරේ’ චිත්‍රපටය ලබාගන්නට අවස්ථාව උදාවුණා. ඒ තිස්ස නාගොඩවිතාන මහත්මයාගෙන්.මම ඔහුට පැවසුවා මම පෞද්ගලිකවම මේ චිත්‍රපටයට හුඟාක් ඇලුම් කරන බව. ඒ නිසා මෙය මට ලබා දෙන්න කියලා. සාමාන්‍යයෙන් තිස්ස නාගොඩවිතාන කියන්නේ තමා ඉන්න ස්ථාවරය වෙනස් කරන කෙනෙක් නෙමෙයි. නමුත් එයා තීරණයක් ගත්තා, කුමාර් ඔයා ඉල්ලනවානම් මේ චිත්‍රපටය මම දෙන්නම් කියලා. ඒ අනුව ඔහු ‘ආවා සොයා ආදරේ’ චිත්‍රපටයේ සම්පූර්ණ හිමිකම මට පැවැරුවා.කුමාර් කොතලාවල සහ තිස්ස නාගොඩවිතාන ගිවිසුම් අත්සන් කිරීමෙන් පසුඔහු මට එය ලබා දුන්නේ කිසිදු ආර්ථිකමය වාසියකින් තොරව. එය තමයි මෙහි ඇති විශේෂත්වය. ඇත්තටම මම ඔහුටත් ස්තුතිවන්ත වෙනවා. මම මෙතනදී තේරුම් ගත්ත දෙයක් තමයි අපි මිනිසුන් ගැන හිතාගෙන ඉන්න දේවල් අපි නොහිතන විදිහට වෙනස් වෙන්න පුළුවන් කියන දේ.ඇත්තටම මේ චිත්‍රපටය මට ලැබුණා කියලා මම සතුටු වෙනවා. ඒත් එක්කම මම මේ දේ දකින්නේ මේ චිත්‍රපටයට ඇලුම් කරන සිංහල චිත්‍රපටවලට ආශා කරන රසික ජනතාව ලැබු තිළිණයක් සහ එය නැරැඹීමට ලැබු භාග්‍යයක් ලෙසයි. මේ චිත්‍රපටයට මම වගේම තවත් බොහෝ රසිකයන් පිරිසක් ආදරේ ඇති.අද වෙන කොට ඒ හැමදෙනාටම මේ චිත්‍රපටය පෞද්ගලිකව ඉතාම සුළු මිලකට මිල දී ගෙන නරඹන්න අවස්ථාව ලැබී තියෙනවා. මේ චිත්‍රපටය තවම රූපවාහිනියේ විකාශනය වෙලා නැහැ. ඇත්තටම අපි මේ යන ගමන්මඟේ විශාල පෙරළියක් තමයි තිස්ස නාගොඩවිතානයන් මේ සිදු කෙළේ. මට හිතෙනවා සමහර වෙලාවට තිස්ස නාගොඩවිතානයන් ඉදිරියටත් සිංහල චිත්‍රපට පේ‍්‍රක්ෂක රසික ජනතාව වෙනුවෙන් මේ විදිහට නිර්මාණ සංරක්ෂණය කරමින් ඩි. වී. ඩී. ගත කරන්නට අවස්ථාව ලබා දෙයි කියලා.ගාමිණි - මාලිනී යුගය සිංහල සිනමාවේ ඉතිහාස පොතේ රන් අකුරෙන් ඇඳිල ඉවරයි. ඒ තැන ගන්න වෙන කිසිවෙකුට අද වෙනතුරු බැහැ. ඉන් පසුව විජය - මාලිනී යුගයත් තිබුණා. ගාමිණි - මාලිනී කියන්නෙ අපි අවිවාදයෙන් පිළිගන්න ඉතිහාස පොතට ගිය සිංහල සිනමාවේ ස්වර්ණමය යුගය.කුමාර් කොතලාවලගාමිණි - මාලිනී රඟපෑ සිංහල චිත්‍රපටවලට බොහෝ ඉල්ලුමක් තිබෙනවා. නමුත් ඒ ඉල්ලුමට සරිලන චිත්‍රපට අපි යටතේ නැහැ. මේ පැරැණි චිත්‍රපටි අපට ලැබුණොත් ඒක අපේ සිංහල චිත්‍රපට රසිකයන්ගේ ලැබීම කියලයි මම හිතන්නේ. එය ලැබෙනවා නම් ලැබෙන්න ඕන කාලය මෙයයි. මේ කාලය ඉක්මවා ගිහින් තව තවත් ඉදිරියට ලැබිලා වැඩක් නැහැ. මොකද අපේ යුගයේ මේ සිංහල චිත්‍රපටවලට ඇලුම් කළ අයගෙන් එක් එක්කෙනා ජීවතුන් අතරින් සමුගන්නවා. දවසින් දවස පැරැණි සිංහල චිත්‍රපටවලින් අපි ඈත් වෙනවා.අලුත් පරම්පරාව මට දැනෙන විදිහට මේ පැරැණි සිංහල චිත්‍රපට අගය කරන බවක් දකින්න ලැබෙන්නෙ නැහැ. ඒ අය ගාමිණී ෆොන්සේකා කියන්නේ කවුද කියලා අහනවා. ඒ අයට පැරැණි සිංහල චිත්‍රපටි පිළිබඳ දැනුමක් නැහැ. ඒ අයට දැනුම් තේරුම් තියෙන අවධියේ මේ චිත්‍රපටි දැකබලා ගන්න අවස්ථාවක් නැහැ. මේ නිසා මේ තරුණ පරම්පරාව අලුත් අලුත් චිත්‍රපටවලට විශේෂයෙන් විදේශීය චිත්‍රපටවලට නැඹුරු වෙනවා. ඇත්තටම අද වෙනකොට පැරැණි දේ රැකගන්න ඉන්න පරම්පරාවේ අඩුවක් මම දකිනවා. මම මේ විදියට පැරැණි චිත්‍රපට සොයමින් සංරක්ෂණය කරන්නේ හුදෙක්ම ලාබ ලැබීමේ පරමාර්ථයෙන්ම නෙවෙයි.මම ලාභ පාඩු විඳ දරා ගනිමින් මේ කාර්යයට උර දෙන්නේ මම පැරැණි දේ අගයන, ඒ දේවල් රැකගෙන ඉදිරියට යන්න උත්සාහ කරන පුද්ගලයෙක් නිසයි. මෙය ජාතික වගකීමක් හා මෙහෙවරක් කියන තැන ඉඳලයි මම මේ කටයුතු සිදු කරන්නේ. මම රජයෙන් ඉල්ලීමක් කරනවා අඩුම වශයෙන් මේ කාර්යයට අපිට දිරිදෙන්න කියලා. ඒ මූල්‍යමය අතින් නෙවෙයි. ප්‍රචාරණය අතින්. ඇත්තටම, රජයෙන් අපි මේ කරන කාර්යය දේශීය හා විදේශීය මට්ටමින් ප්‍රචලිත කරන්නට උපකාර කරනවා නම් එය ඉතා වැදගත් දෙයක් ලෙස මම සලකනවා. මට හැකිතාක් කල් පැරැණි සිංහල චිත්‍රපට සංරක්ෂණය කරන්නට මම කටයුතු කරනවා.තුෂාරි වික්‍රමසිංහබී. සිරිතුංග පෙරේරා අධ්‍යක්ෂණය කරන ‘කොණ්ඩදෙණියේ හාමුදුරුවෝ’ චිත්‍රපටයේ මුහුරත් උලෙළ පසුගියදා කොළඹ දී පැවැත්විණි. ඊට සහභාගි වූ අගමැති දි.මු. ජයරත්න මහතා හා ජාතික චිත්‍රපට සංස්ථාවේ සභාපති කුමාර් අබේසිංහ මහතා ඇතුළු චිත්‍රපටයට සම්බන්ධ ශිල්පීහු මෙහි වෙති.ලක්ෂිත මාතරආරච්චි ලියූ ‘ඔබේ නිවෙසේ ශබ්දාගාරය – පරිගණක සංගීතයට මූලික අත්වැලක්’ නම් වූ ග්‍රන්ථයේ දොරට වැඩුමේ උත්සවය මේ මස 27 වැනි දින පෙරවරු 11.00ට කොළඹ මහජන පුස්තකාල ශ්‍රවණාගාරයේ දී පැවැත්වෙයි. එහිදී ප්‍රවීණ සංගීතවේදී නවරත්න ගමගේ ආරාධිත දේශනය පවත්වනු ඇත.නිමල් ගමගේ දොළොස්වැනි වරට ඉදිරිපත් කරන ‘රන්තරු විලසේ’ ඒක පුද්ගල ගී සැඳෑව මේ මස 27 වැනිදා සවස 6.30 ට මරදාන එල්ෆින්ස්ටන් රඟහලේදී පැවැත්වේ. මෙම ප්‍රසංගයේදී ‘රන්තරු විලසේ’ සංයුක්ත තැටිය ද එළිදැක්වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=av1105227</link>
    <topic>මගේ කිසිම ගීතයක් රිංගින් ටෝන්ස්වලට විකුණලා නෑ</topic>
    <author>ජෝජ් රොබ්සන් ද සිල්වා</author>
    <content>මගේ කිසිම ගීතයක් රිංගින් ටෝන්ස්වලට විකුණලා නෑදීපිකා පි‍්‍රයදර්ශනී පීරිස්සුදු හංසිනී - පේ‍්‍රමය නමින් - නුඹ වගේ මං වින්ද දුක් අනන්තයි - සුදු හංසිනී...!පද - සුනිල් ආර්. ගමගේඈ ගයන්නී ය. සාරාසංඛ්‍ය කල්ප ලක්ෂයක් තරම් කාලයක් පෙරුම් පුරා පැතු පේ‍්‍රමය අහිමි වූ විරහිනියකගේ වැලපෙන ආත්මය ඇගේ ගී හඬින් නියෝජනය වෙද්දි ඇය ගයන්නී ය. සුභාවිත ගීත රසික රසිකාවියන්ගේ මනෝභාව ගීතයෙන් ස්පර්ශ කරමින් ගයන්නී - ඈ, දීපිකා පි‍්‍රයදර්ශනී පීරිස් ය. දීපිකා මෙවර ‘ස්වර වර්ණ’ ඇයගේ සිතුවිලිවලින් වර්ණවත් කරන්නට එක්වන්නී ය.“මේ දවස්වල වැඩිපුරම කාලය ගත වෙන්නේ සම්බුද්ධ ජයන්තියට සහ දහම් කටයුතුවලට මැදිවෙලා. 2600 බුද්ධ ජයන්තිය වෙනුවෙන් බුද්ධ ශාසන අමාත්‍යාංශයෙන් නිෂ්පාදනය කළ නිල ගීතය ලෙස ‘ඥානාලෝකෙන් ලෝකාලෝක වෙලා බැබළේ’ ගීතය ගායනා කර රූපගත කරන්න මමත් සහභාගි වුණා. එය සමූහ ගීතයක් ලෙසයි ගායනා කෙරුවේ. මෙහිදී ‘මීළඟ සම්බුද්ධ ජයන්තියේ දී අපි කිසිවකු ජීවතුන් අතර නැහැ’ යන හැඟීම මෙම ගීතය නිර්මාණය කිරීමට එක් වූ හැම දෙනාවම දැඩි සංවේදනයට පත් කළ හැඟීමක් වුණා. ඒ අතර මගේ තනි ගීත හතරකුත් නිර්මාණය කරලා ප්‍රචාරය පිණිස සියලුම ගුවන් විදුලි නාලිකාවන්ට බාර දුන්නා.”බුදු නෙතින් දකින්නට බුදු සිතින් සිතන්නට ලක් දනන් පුබුදුවන සංගායනාවකට කාලයයි...!පද - මහින්ද නාමල්ඔබේ එම ගීත දැන් ගුවන් විදුලියෙන් ප්‍රචාරය වෙනවා ද?අපි කොපමණ ගීත නිර්මාණය කරලා දුන්නත් ප්‍රචාරය වෙයි ද දන්නේ නැහැ. අද ගුවන් විදුලි නාලිකා විශාල ප්‍රමාණයක් තිබුණාට එදා ජාතික ගුවන් විදුලියෙන් කෙරුණා හා සමාන මෙහෙවරක් නම් ඔය කිසිම නාලිකාවකින් සිදුවෙන්නේ නැහැ. ජනතාවගේ රස වින්දනය උදෙසා වගකීමකින් යුතුව එදා ගුවන් විදුලිය අපි ඉදිරිපත් කළ ගී නිර්මාණ විමර්ශනය කර ප්‍රචාරය කළා.නිර්මාණකරුවන් ලෙස අපිට කරන්න තිබුණේ නිර්මාණ කිරීම පමණයි. අපේ නිර්මාණ රසිකයන් අතරට ගෙන යාමේ කාර්යය ඉතා විශ්වසනීය අයුරින් ඉටු කරන්න ජාතික ගුවන් විදුලියට හැකි වුණා. ඒත් අද අපි ගුවන් විදුලි නාලිකා ගැන එවැනි විශ්වාසයක් තබා ගන්න බැරි තත්ත්වයකට පත්වෙලා.ඔබ හිතන්නේ ඊට වගකිව යුත්තෝ කවුරුන් ද?සාරධර්ම පිරිහුණු සමාජ පසුබිමක ඉඳගෙන වගකිව යුත්තෝ කවුරුන් ද කියා සොයා විනිශ්චය කර පලක් නැහැ. යුද්ධයෙන්, ත්‍රස්තවාදයෙන් කම්පනය වුණු මිනිස් සමාජයක සාරධර්ම පිරිහීම පුදුමයක් නෙමේ. ඒත් දැන් අපි ඒ තත්ත්වයෙන් මිදිලා. සාමකාමී රටක ජීවත් වෙන්නේ. එම නිසා පිරිහී ගිය අපේ සාරධර්ම නැවත වැඩි වර්ධනය කර ගන්න අපිට පුළුවන් වෙන්න ඕනේ.ආනන්දයෙන් ප්‍රඥාවට එන්න අපිට ගීත නිර්මාණ දායක කරගන්න හැකියාව තිබෙනවා. පළමුවෙන්ම මේ රටේ ජනතාවගේ ආධ්‍යාත්මය යහපත් කරවන ව්‍යාපෘති ක්‍රියාත්මක වෙන්න ඕනේ. එවිට එකිනෙකා තම තමන්ගේ යුතුකම්, වගකීම් අවබෝධ කරගෙන ඒවා හරියාකාරව ඉටුකරනු ඇති.එවැනි ව්‍යාපෘතියක ඔබ දායිකාවක් නේද?ඔව්. අතුරලියේ රතන හාමුදුරුවෝ මූලිකව කරගෙන යන ව්‍යාපෘතියක මමත් දායිකාවක් තමයි. ‘මතට තිත’ වැඩ සටහනට මෙන්ම ‘සදහම් සෙවණ’ විසින් කරගෙන යන විවිධ සමාජ සත්කාරයන්ටත් ගායනයෙන් සම්බන්ධ වෙනවා. ජීවිතයට එකතු වෙන එවැනි දවස් හරිම සුන්දර යි. උතුරේ දරුවන්ට සදහම් සෙවණේ සහතික ප්‍රදානය කෙරුණු දවසත් මගේ ජීවිතයේ එවැනි සුන්දරම දවසක්.‘සොබාදහමට සංවේදී වූ සාමූහික සිතුවිලි ඇති මිනිසකු තැනීම බුදු දහමේ පරමාර්ථය’ යන්න තේමා පාඨය කරගෙන අපි සදහම් සෙවණ ජාත්‍යන්තර බෞද්ධ පර්යේෂණ මධ්‍යස්ථානයේ කටයුතු සඳහා සහභාගි වෙනවා. මෙම මධ්‍යස්ථානයේ ඉදිකිරීම් සඳහා ජනාධිපතිතුමා මුල්ගල තැබූ දා සිට දකින සුබ සිහිනයක් තිබෙනවා.ඒ මෙම ඉදිකිරීම් කටයුතු ඉක්මනින් නිම වී අතීත නාලන්දාවෙන් කෙරුණු මෙහෙවර පිණිස මෙම මධ්‍යස්ථානය අනාගත නාලන්දාවක් වෙනු දැකුමේ සිහිනයයි. ලෝකයේ බෞද්ධ රටවල් එකතු කර ඒ ඒ රටවල අයට මෙහි පැමිණ පර්යේෂණ කර දැනුම ලබා ගන්න, සාහිත්‍ය සහ සංගීතය වැනි කලා ඇසුරින් සැකසෙන රස වින්දනාත්මක වැඩ සටහන මඟින් ගුණාත්මක නිර්මාණකරණයට අවදි වෙන්න මෙම නාලන්දාව බොහෝ ප්‍රයෝජනවත් වේවි.දශක දෙකකට ආසන්න සිය සෞන්දර්යය චාරිකාවේ දී දීපිකා විචාරශීලීව ගීතය භාවිත කරමින් සුභාවිත ගීතයට ගීතලෝලීන් ආකර්ෂණය කර ගැනීමට සමත් වූවා ය. ඇයගේ මුල්ම ගීත ඇල්බමය වූ ‘සිනා පොදක්’ (1991) සිට ‘සුදු හංසිනි’ (2010) ගීත ඇල්බමය දක්වා ඇය පැමිණි ගමන් මඟ අද සිටින අපේ නවක ගායක ගායිකාවන් හට අනගි ආදර්ශයකි. ජනපි‍්‍රයත්වය පසුපස හඹා යාම, සිය සමකාලීන ගායන ශිල්පිනියන් පරයා යාමට වෙහෙසීම සහ රැල්ලට හසු වී කලබලකාරීව නිර්මාණ එළිදැක්වීම වැනි ක්‍රියාදාම දීපිකාගේ ගායන දිවියේ නොවීය. ඇය ඒ ගැන සිහිපත් කරන්නේ ද නිහතමානීවය.ආරම්භයේ දී ඉඳලම මට කුලරත්න ආරියවංශ සහ රෝහණ වීරසිංහ වැනි සංගීත ක්ෂේත්‍රයේ පළපුරුදු විද්වතුන්ගෙන් යහපත් මඟ පෙන්වීම් සහ ගුරුහරුකම් ලැබුණා. විශේෂයෙන්ම මුලදීම මගේම ගීත ගයන්න ලැබුණු නිසා අනුන්ගේ ගීත ගායනා කර දොස් අහන්න සිදු වුණේ නැහැ. ක්ෂේත්‍රයේ සිටි ප්‍රවීණයන් අප අගය කර ආශිර්වාද කළා. ඔවුන් බොහෝ දෙනෙකු එදා මෙන්ම අදත් ළෙන්ගතුව මා සමඟ රැඳී සිටිනවා.ඊට එක උදාහරණයක්, ආධුනිකයන් වෙනුවෙන් ප්‍රවීණ නිර්මාණකරුවන් යොදවා කළ ‘දොරට වැඩුම’ කැසට් පටයේ මා ගැයූ ‘සිනා පොදක් වී’ ගීතය රචනා කළ කුලරත්න ආරියවංශ සහ ‘අන්න බලන් ඉඳිකඩ ළඟ’ ගීතය රචනා කළ බණ්ඩාර ඇහැළියගොඩ මා අවසන් වරට කළ ‘සුදු හංසිනී’ ගීත එකතුවේත් ගී රචනා කිරීම. හැමෝම එක්ක සෙනෙහසින් හා සහයෝගයෙන් ආ මේ ගමනේ ඉමහත් තෘප්තියක් මා ලබනවා. ගීතය මේ ලෝකයේ ඇති ප්‍රබල මාධ්‍යයක්. එම ප්‍රබල මාධ්‍යයෙන් රසිකයන්ට ළං වී මෙපමණ කාලයක් පුරාම සිත් සනසන්නට ලැබීම සතුටක්.චිත්‍රපට, රූපවාහිනී නාට්‍ය සහ ගීත තැටි වැනි මාධ්‍ය භාවිතයෙන් ඔබ වඩා පි‍්‍රය කරන්නේ කුමන මාධ්‍යයට ද?පැහැදිලිවම ගීත තැටි මාධ්‍යයට මම කැමැතියි. ඒ වුණාට රූපවාහිනී නාට්‍ය පනහකට වැඩි ගණනකටත් චිත්‍රපට දහයකටත් මං ගීත ගායනා කර තිබෙනවා. පිළිකා රෝගීන් වෙනුවෙන් නිර්මාණය කෙරුණු කෙටි චිත්‍රපටයකට මෑතකදී අමරසිරි පීරිස් සමඟ අපූර්ව ගීතයක් ගායනා කළා. චිත්‍රපට සඳහා විවිධ ශෛලීන්ගේ ගීත මම ගායනා කරලා තිබෙනවා. මා ගැයූ ගී ඇතුළත් චිත්‍රපට දෙකක් තිරගත වීමට නියමිතවත් තිබෙනවා. කෙසේ වුවත් ගීත තැටි මාධ්‍ය හරහා මගේ ගීත තෝරා බේරා ගීතලෝලීන්ට ඉදිරිපත් කිරීමට හැකියාව ලැබෙන හින්දා මම වැඩියෙන් පි‍්‍රය කරන්නේ ගීත තැටි මාධ්‍යයටයි.වසංගතයක් වී ඇති ව්‍යාජ ගී තැටි ජාවාරම පිළිබඳ ඔබේ අදහස?පසුගිය දිනවල පොලීසිය මේ හොර ජාවාරම්කාරයින්ව ව්‍යාජ ගී තැටි සමඟ අත්අඩංගුවට ගන්නවා පෙනෙන්න තිබුණා. මෙවැනි හොරුන්ට විරුද්ධව නීතිමය පියවර ගැනීම පිළිබඳව අපි වගකිව යුත්තන්ට ස්තුති වෙන්න ඕනේ. මගේ ‘සුදු හංසිනි’ ගීත ඇල්බමය නිකුත් කර සුමාන තුනක් යාමටත් පෙර එහි ව්‍යාජ ගී තැටි මේ රටේ මෙන්ම ඕස්ට්‍රේලියාව, කැනඩාව වැනි රටවලදීත් මේ හොරුන් අලෙවි කර තිබුණා. එයින්ම පැහැදිලි වෙනවා, මේ ජාවාරම ලෝක ව්‍යාප්තව පවතින බව.‘සුදු හංසිනී’ නිෂ්පාදනය කිරීමට විශාල පිරිවැයක් යෙදුවා. ව්‍යාජ ගී තැටි ජාවාරම්කරුවන් කරන්නේ අපරාධයක්. බුද්ධිමය දේපළ කොල්ලකෑමක්. එමෙන්ම ව්‍යාජ ගී තැටි මිලදී ගන්නා ගීත රසිකයින් ද දැනුම්වත් මදි. ඔවුන් අඩු මිලට රැවටි ව්‍යාජ ගී තැටි මිලදී අරගෙන ගීතවල තාක්ෂණය හරි නැහැ ආදි කරුණු පවසනවා. එවැනි අදහස් වැරැදියි. ව්‍යාජ ගී තැටි සම්බන්ධව රසිකයින් ද නිවැරැදි කරුණු දැනුම්වත් වීම වැදගත් කියා මං හිතනවා.දුරකතන සඳහා ගීත (රිගින් ටෝන්ස්) යෙදීමේදීත් බරපතළ ලෙස වංචා සිදුවෙන බව පැවසෙනවා නේද?ඔව්. රිගින් ටෝන්ස් අද විශාල ධන උල්පතක් මවා දීලා තිබෙනවා එක්තරා පිරිසකට. සෑම ගීතයකම ප්‍රධාන නිර්මාණකරුවන් ත්‍රිත්වයක් ඉන්නවා. ඒත් ප්‍රතිලාභ සම සේ බෙදිලා යන්නේ නැහැ නිර්මාණකරුවන් අතරේ. ව්‍යාජ ගී තැටි ජාවාරම වගේම දරුණු අපරාධයක් මෙයත්. මගේ ගීත අයිති ‘සිංග් ලංකා’ ආයතනයටයි. ඒ ගීත රිගින් ටෝන්ස් සඳහා කිසිදු දුරකතන සමාගමකට විකුණුවේ නැහැ. කලාකරුවන් නිර්මාණවලට ආදරය කරනවා. නිර්මාණ කරනවා මිස නිර්මාණ අලෙවි කර කර ඉන්න යන්නේ නැහැ. එය හේතුවක් කරගෙන දුරකතන සමාගම් නිර්මාණකරුවන්ගේ අයිතිවාසිකම් වෙනුවෙන් අතරමැදියන්ට හෝ වංචාකරුවන්ට හෝ ප්‍රතිලාභ ගෙවනවා නම් ඊට විරුද්ධවත් නීතිමය පියවර ගැනීම සුදුසුයි.ජෝජ් රොබ්සන් ද සිල්වාඡායාරූපය - සරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=av1105228</link>
    <topic>දෝනාව දිගේ මැණික් පතලට ගිය ත්‍රාසජනක ගමනක්</topic>
    <author>ඉනෝකා පෙරේරා බණ්ඩාර</author>
    <content>දෝනාව දිගේ මැණික් පතලට ගිය ත්‍රාසජනක ගමනක්අඳුරු ගැඹුරු අගාධයක් දිගේ මං මහ පොළොව යටට යනව.අඩි 45ක් ගැඹුර වළකට බැහැල එතැනින් දෝනාවට. දෝනාව දිගේ තවත් ඇතුළට.ලේසියෙන් කෙනෙකුට ළඟා වෙන්න බැරි තරමෙ ගැඹුරක හැංගුණු මැණික් මේ රත්නපුරා පොළොවෙ ඕනෙ තරම්.මේ යන්නෙ ඒ මැණික් හොයන්න දරන වෙර වෑයම දෑහින් දැකගන්න.දුරින් දුරට ආපස්සට අඩි තියල පොළොවටම බැඳපු ඉණිමඟක් දිගේ පහළ බහින විදියටයි පතල් ගමන. දෝනාවට ඇතුළු වෙන්නෙ ඊට පස්සෙ.ගෑනුකමට හිතේ දෙගිඩියාවක් නැතිව නෙවෙයි. ඒත් ආපහු හැරෙන්න බැහැ.දෝනාවක් දිගේ ඇවිද යන්න මං කාලෙක හිටන් හීන මැව්වා.ඒ මොහොත උදාවෙලා.පුංචි මහත්තයා පතලට බහිමින්එන්න එන්නම අඳුර. මහා ජල පාරක හඬ පහළින්. පහළට යන්න යන්න දියවෙච්ච කිරිමැට්ට ඉණිමඟ දිගෙත් බේරෙනවා.ඒ මඩ වතුරට අත් කකුල් ලෙස්සන්න අරන්.තබන හැම අඩියක් ගාණෙම දැන් නම් දෙවියො සිහිවෙනවා.බැරිවෙලාවත් ඉණිමඟ අතෑරුණොත්...”බයවෙන්න එපා. පහළ බලන්නත් එපා. තව ටිකයි. පරිස්සමට කකුල තියන්න...”මේ වෙලාවෙ හිතට දැනෙන එකම හයිය.ජාතික මැණික් හා ස්වර්ණාභරණ අධිකාරියෙ ජ්‍යෙෂ්ඨ සංවර්ධන නිලධාරි ජී.ඩබ්ලිව්.අමරසිංහ ඇතුළු තවත් පුරුදුකාරයො දෙතුන් දෙනෙක් ම අපි එක්කම පල්ලං බහින්නෙ අපේ ආරක්ෂාවට. නොවැටී බැහැගන්න පාර කියන්නෙ මේ අය.පතල අයිති ථූපකුමාරලට.දයානන්ද, පාලිත සහ ජනක සෙසු හවුල්කාරයො. මේ හැමෝම එකම පවුලක.පහුගිය වසරෙ හොඳම පරිසරහිතකාමී මැණික් පතලට හිමි සම්මානය දිනා ගත්තෙත් ථූපකුමාරලගෙ මේ පවුල් හවුල් පතල.කොයි මැණික්කාරයටත් තමන්ගෙ පතල පූජනීය බිමක්.පතල් බිමට - දෝනාවට ඔවුන් ගැහැනු උදවිය වද්දා නොගන්නෙත් ඒ හින්ද. කිල්ලට හසුවෙනවාය කියන පාරම්පරික විශ්වාසය එහි සැඟවිච්ච කතාව වුණත් ඒ ගැන හිතල මං මොකට හිත රිදව ගන්නවද...රත්නපුරේ පහළ කුට්ටාපිටිය ගමේ මේ මැණික් පතලෙන් අද ඒ මතය පුහු වෙනව.මහන්සියේ ප්‍රතිඵල වට්ටියෙන් මතුවන තුරු ...ථූපකුමාරලගෙ මැණික් පතලට - දෝනාවට ඔන්න මං පය තැබුවා. වැඩි වැඩියෙන් මැණික් ලැබේවා...! කියන ප්‍රාර්ථනාවත් එක්කම.දිනමිණේ සුභාෂිණී මගේ පිටුපසින්. වී එෆ්.එම්. මාධ්‍යවේදිනියො දෙන්න ඊට පසුපසින්. ගෑනු පරාණ හතරක්ම දැන් දෝනාව ඇතුළෙ. හිසවත් කෙළින් කරගන්න බැරි පුංචි බිං ගෙයක්... අතරින් පතර දැල්වෙන මළානික කහ පැහැ විදුලි බුබුළු එළිය අඩි 4ක්වත් උස නැති මේ බිංගෙයක් වැනි දෝනාව දිගේ වූ අඳුර මකන්න අසීරු උත්සාහයක.මොනවද මට මේ පේන්නෙ... දෙවියනේ! මහ පොළොව කොට උඩ..කෙළින් අතට හිටවපු රබර් කොට පේළියක් දෝනාවට ඉහළින් වූ මහ පොළොවේ බර දරාගෙන. කොට අතර රැඳුණු පිටපළු සීලිමක් විදියට අතුරල. පතල් වහරෙදි නම් මේ පිට පළු වහළය. වහළ දිගං. පොළොවට ඇතිරූ ලී අඩි දිගං. නිබඳ ගලා යන දිය පාර දිගේ දෝනාවෙ ඉදිරියට යන්න ඒ ‘අඩි දිගං’ ලේසියක්.පොළොවෙන් හාරා ගන්නා ඉල්ලං මලු නොසීරී ගොඩට ගෙනියන්නෙත් මේ අඩි දිගං දිගේ. දෝනාවෙ ගත කරන හැම මිනිත්තුවක්ම ඉන්න සිද්ධ වෙන්නෙ බෙල්ල නවාගෙන. කුදු ගැහීගෙන. ඉදිරියට ගමන් කරන්න වෙන්නෙත් ඒ ඉරියව්වෙම්මයි.දෝනාව දිගේ ගිහින් පුංචි පුංචි හන්දිවලින් කුට්ටි දෝනාවලට ඇතුළු වෙන්න තියෙන්නෙත් එහෙමයි. කුට්ටි දෝනාවලට හැරුණාම හිතේ බය තවත් වැඩියි. ප්‍රධාන දෝනාවෙනුත් ඈතට යන නිසා.සියල්ලට පෙර පහන් දල්වන ථූපකුමාරඉල්ලං කූරත්, පුංචි බාස් උදැල්ලත් අතේ තියාගෙන – කුදු ගැහීගෙන ඔවුන් මැණික් ඉල්ලං කපන්නෙ සීරුවට. දාඩියෙන් ගත පෙඟිල. වෙහෙස දැනුණම විටක් කන්න ඕනෙ වුණොත් මේ ගලා යන වතුරෙ අතරින් පතර ඇති මඩ තැවරුණු ගල් ගෙඩියක්මයි ඔවුන්ට සැප ඇති අසුනක් වෙන්නෙ.පුංචි මහත්තයා මේ පතලෙ ලොකු බාස් උන්නැහේ. සිරිල්, හීන් මහත්තය, රංජිත් ඇතුළු තවත් හත් අට දෙනෙක්ම පතලෙ වැඩ.පොල් අතු ගොටුවෙ තබපු පැපොල් බෑය තුනක පහන් දල්වල ථූපකුමාරත් ලොකු බාස් උන්නැහෙත් වෙනද වගේම ගම්බාර, කතරගම සහ සමන් දෙවියන්ට පතල - දෝනාව බාර කළේ අපි හැමෝම පතලට බහින්න කලින්.හැමදාමත් හිමිදිරියෙ සිදු කෙරෙන මේ චාරිත්‍රයට පස්සෙයි පෙරදා දෝනාවෙ පිරුණු මහා ජල කඳ අස්කරන්නෙ.”මෝටරෙන් වතුර ඇදල හිස් වුණාමයි දෝනාවට බහින්නෙ. ඉවුරු බඳින්න, කලින් ලෑස්ති කරගත්තු කැකිල්ල මිටි ටිකයි – රබර් ලී ටිකයි පස් කූඩා ටිකයි තමා ඇතුළට අරන් යන්නෙ. හුඟ දෙනෙකුට එකවර මේක ඇතුළෙ ඉන්නත් බෑ හුස්ම ගන්න අමාරු වෙනව... සැරෙන් සැරේ කපාපු ඉල්ලං ගොඩ දාන්න යන නිසා අපිට ඒ තරම් ප්‍රශ්නයක් නෑ...”ජෙනරාල් දළුවත්ත, පතල්කරුවන් හා කතාබහකකැමරා ආම්පන්න අටවා ගත්තු මාධ්‍ය නඩය දෝනාවට බහින්න කලියෙන් එහි සිටි කිහිපදෙනෙක්ම උඩ ආවෙත් ඒ නිසාමයි.බෙල්ල නවාගෙන කුදු ගැහීගෙන දෝනාවෙ ගමන් කිරිල්ල ලේසි නැති වග දැනෙන්නට වැඩි වෙලාවක් නොගියත් පැයකට කිට්ටු කාලයක් ගෙවී ගියේ දැනුණෙවත් නැතිව.බෙල්ල නවාගෙන හෝ දිගෑදීගෙන ඉල්ලම් කඩන පුංචි මහත්තයලා - රංජිත්ලා ගිමන් හරින්නට මොහොතකට දෝනා බිමේ වාඩි වෙනව.කොට උඩ ඇති පොළොවෙන් වෑහෙන මඩ බිඳු – ජල බිඳු පිට උඩට වැක්කෙරෙන්නෙ වැහි කූරු ගාණට.දරාගන්න අමාරු වුණත් ඒක දෝනාවක් ඇතුළෙ සාමාන්‍ය අත්දැකීමක්.පුංචි මහත්තයලාගේ හිස බැඳි රතු ජටාවත් දිය බේරෙන ඇඳුම් කඩමාල්ලත් දැන් ඒවාටම පදං වෙලා.ඉල්ලං හාරන පොළොවේ බිත්ති තදවෙන්නට පුවක් පතුරු අතරට කැකිල්ල මිටි තැන්පත් වෙන්නෙ ළඟින් ළඟින්.පුංචි ‘බාස් උදැල්ලෙන්’ කැපි කැපී ගොඩ ගැහෙන ඉල්ලං පස් මලු – කූඩා පිරී ඉහළට ඇදෙනව. දවස පුරා ගොඩගැහෙන ඉල්ලං ගැරෙන්නේ පහුවැනිදා.රෑට ඒවා මුර කරන එකත් ඔවුන්ගෙ රාජකාරිය. එහෙම මුරකාවල් නොදැම්මොත් මේ තරම් මහන්සියෙන් වියදමින් ගොඩගත්තු ඉල්ලං මලු හොරු අතගාගෙන යාවි.”අපි මේ ඉන්න දෝනාවට උඩ පොළොවෙ නිල්ල පිරුණු කුඹුරු යායක්. දෝනාවෙන් ඒකට බාධාවක් නැහැ.මේ පතලෙ ඇතුළෙ කිසිම කෘත්‍රිම දෙයක් නෑ. මුක්කුවක් ගැහුවත් ලී විතරයි. හැමදේම ආපහු පොළොවටම දිරන දේවල්. අනික පතලෙ වැඩ ඉවුර වුණාම නිසියාකාරව දෝනාව වහනව. ඒකයි පරිසර හිතකාමී පතලක් කියන්නෙ. බැකෝ යන්ත්‍ර දාලා හාරන කොට මහ පොළොවට වෙන හානිය වැඩියි.පතලෙ වැඩ ඉවර වෙලා හැමෝම උඩට ආවම වතුර අදින මෝටරේ නවතනව. එතකොට ආපහු දෝනාව වතුරෙන් පිරෙනව. පහුවැනිද උදේටත් වතුර අස්කරල සෑහෙන වෙලාවකට පස්සෙයි දෝනාවට බහින්නෙ. සමහර විට විෂ වායුව තියෙන්න පුළුවන් නිසා...”දෙවියන්ට ස්තුති වේවා!කරදරයක් නැතිව ආපහු අපි මහපොළොව උඩ. ගියාට වැඩි වෙහෙසක් ඇඟට දැනුණත්, හිත නම් පිරිල.පතල යටලද ඉසිඹුවක ගිමන් හරින පතල් නඩයපරිප්පු හොද්දක් –කරවල බැදුමක් එක්ක වෙනද ඉදෙන වාඩි බත වෙනුවට අද වෑංජන මහ හුඟක්.බට පොතු පෙට්ටියෙ රතු කැකුළු බතක්, කිරි කොස් මාළුව, කිරි හොදි, මඤ්ඤොක්කා තෙම්පරාදුව, පරිප්පු, අලකොළ මාළුව, කරවල බැදුම එක්ක අමු කෙහෙල් මුව සම්බෝලයකුත්. අතුරු පසට වැල ගෙඩියකුත් එල්ලලා.වාඩියෙ හැමෝම එකතු වෙලා උයපු වාඩි බතේ රහ කාලෙකට අමතක වෙන එකක් නෑ.මේ හැම දේම සිද්ධ වුණේ ජාතික මැණික් හා ස්වර්ණාභරණ අධිකාරියෙ සභාපති ජෙනරාල් දළුවත්තගෙත් සහභාගිත්වයෙන්. අධිකාරියෙන් සංවිධානය කළ මේ මාධ්‍ය චාරිකාවෙ අරමුණ වුණෙත් පරිසර හිතකාමී මැණික් පතලක් පිළිබඳ මාධ්‍ය දැනුම්වත් කිරීම.දිලිහි දිලිහි බබළන පසිංගලයක් – නිලක් – රතක් - වෛරෝඩියක් – පුෂ්පරාගයක් ඇහැ ගැටෙන කල් හැමදාමත් පුංචි මහත්තයල ගෙ දහඩිය කඳුළු මේ දෝනාව පතුලෙ හැඟවිලා යනව.ඒත් දවසක් එනව. කඳුළු දෝනාවෙ මල් පූදින. මැණික් කැට දිලිහෙන.අපි ඇවිත් ගියාට පස්සෙ උදාවුණු පහුගිය සිංහල අවුරුද්දත් එහෙම එකක් කියල දැනගත්තම මගේ ඉහේ මල් පිපුණා.මොකවත් නිසා නෙවෙයි, ගෑනු උදවිය පය ගහපු පතලක් කිල්ලට අහුවෙනවාය කියන මිථ්‍යා මතය බිඳුණට.මහ පොළොවෙන් මතුවෙන - වෙලාවකට සැඟවෙන, ගැරුම් වට්ටියේ දිලිහෙන – ඔප වැටුණම බබළන මේ මැණික් අතින් අතට ගිහින් අන්තිමේ කොහේ නවතීද....ආදරේ ළඟ. ජීවිතේ ළඟ.ඇඟිල්ලක පැලඳූ මුදුවකට වෙලා පපුතුරේ රැඳුණු පෙන්ඩනයකට වෙලා හැමදාමත් ඒ මැණික් දිලිහෙනව. බැබළෙනව.පුංචි මහත්තයලගෙ කඳුළු සහ හිනහවත් ඒ මැණික් ඇතුළෙ දිලිහෙනව කියලයි මට නම් හිතෙන්නෙ.විශේෂ ස්තුතිය – ජාතික මැණික් හා ස්වර්ණාභරණ අධිකාරියේ උපදේශක (ප්‍රවර්ධන) ප්‍රභාත් කුලරත්න මහතාට.ඉනෝකා පෙරේරා බණ්ඩාරඡායාරූප - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=av1105229</link>
    <topic>සිද්ධාර්ථ : සිදුවීම් නදියක ජීවන සංගීතය</topic>
    <author>කපිල කුමාර කාලිංග</author>
    <content>සිද්ධාර්ථ : සිදුවීම් නදියක ජීවන සංගීතයමගේ මතකය නිවැරැදි නම් ඒ 70 දශකයේ අග භාගය විය යුතුය. හර්මන් හෙසගේ නවකතාව ඇසුරින් නිපදවුණු කොන්රඩ් රූක්ස් අධ්‍යක්ෂණය කළ ‘සිද්ධාර්ථ’ චිත්‍රපටය කොළඹ රීගල් සිනමා ශාලාවේ ප්‍රදර්ශනය ඇරැඹිණි. නොසංසිඳෙන චිත්‍රපටි පිපාසයකින් පෙළුණු තිදෙනෙකු වූ ගුණසිරි සිල්වා, රනිල් ඇල්විටිගල හා මා එහි ගියේ දෙවැනි දිනයේ පෙරවරු 10.30 දර්ශනයටය. හැකි ඉක්මනින් චිත්‍රපටය නැරැඹීමේ අවශ්‍යතාවක් මතුව තිබුණේ බෞද්ධ භික්ෂූන් පිරිසකගේ විරෝධය නිසා එය තහනමට ලක්විය හැකි බවට රාවයක් පැතිර ගිය හෙයිනි.කෙසේ වෙතත් චිත්‍රපටයේ සිටියේ බුදු සිරිතේ එන සිද්ධාර්ථ නොව හර්මන් හෙස නමැති ලේඛකයාගේ සිතෙහි මැවුණු වෙනත් සිද්ධාර්ථ කෙනෙකි.එදා චිත්‍රපටය නරඹා පිටතට පැමිණි අප තිදෙන මඳ දුරක් ගමන් කළේ නිහඬවමය. ‘සිද්ධාර්ථ’ අප දැහැන්ගත කොට තිබුණාක් සේය. හේමන්ත් කුමාර්ගේ සංගීතයට අනුව ගැයුණු ගීතය අප මන්මත් කරමින් අප සමඟම ගමන් කළේය. ‘සිද්ධාර්ථ’ අමතක කරන්නට දින නොව සති ගණනාවක්ම ගතවිය.’සිද්ධාර්ථ’ චිත්‍රපටය තුළ වූයේ එහි තේමාවටම උචිත ශාන්ත රිද්මයකි. රූප රාමු සකස් වී තිබුණේ ගැඹුරු කාව්‍යයක පද වැලක් ලෙසිනි. ශ්‍රේෂ්ඨ සිනමාකරුවෙකු වූ ස්වීඩිෂ් ජාතික ඉංග්මාර් බර්ග්මාන්ගේ කැමරා අධ්‍යක්ෂවරයා වූ ස්වෙන් නයික්විස්ට් (SvenNykvist) ගේ දායකත්වය කැපී පෙනුණි. බර්ග්මාන්ගේ චිත්‍රපට දෙකක් සඳහා ඇකඩමි සම්මාන ලැබූ ස්වෙන් 2003 ජාත්‍යන්තර සිනේ කැමරාකරුවන්ගේ සංගමය මඟින් ලෝකයේ විශිෂ්ටතම කැමරා අධ්‍යක්ෂවරුන් දහදෙනා අතරට තෝරාගෙන තිබුණි.ජර්මන් ජාතික හෙසගේ නවකතාවේ එන්නේ බෞද්ධ කාලීන හින්දු ජීවිතය ආශ්‍රය කොට ගත් කතාවකි.සිද්ධාර්ථ (රිෂි කපූර්) නම් තරුණ බ්‍රාහ්මණ පුත්‍රයා ඔහුගේ මිත්‍ර ගෝවින්ද (රොමේෂ් ෂර්මා) සමඟින් බුදුරජාණන් වහන්සේ හමුවට යයි. බණ අසා පැහැදෙන ගෝවින්ද පැවිදි වෙයි. බුදු දහම ප්‍රතික්ෂේප නොකළ ද සිද්ධාර්ථ ගිහි ජීවිතයෙහිම රැඳෙන්නට තීරණය කරයි. වෙළෙන්දෙකු මෙන් කටයුතු කරන ඔහු කමලා (සිමී ගරේවාල්) නමැති වෙසඟනක ඇසුරු කරයි. පසුව ඇය සර්පයකු විසින් දෂ්ට කරනු ලැබ මියයයි. සිද්ධාර්ථට දාව ඇය ලද දරුවා ඔහුගේ භාරයට පත්වෙයි. එහෙත් ටික කලකින් ම දරුවා ද ඔහු අතහැර පලා යයි. සිද්ධාර්ථගේ හුදෙකලා ජීවිතය තුළ ඉතිරි වන්නේ වාසුදේව (සුල් වෙල්ලානි) නමැති තොටියකු පමණි.අන් බසකට නොනැඟිය හැකි තරම් සියුම් පද ලාලිත්‍යයෙන් ද, රසබර වාග් මාධූර්යයෙන් ද හෙබි ගද්‍ය කාව්‍යයක් බඳු ‘සිද්ධාර්ථ’ දයාරත්න ගරුසිංහයන් ඉතා විශිෂ්ට ලෙස සිංහලයට නැඟුවේය. හෙසගේ නවකතාවේ එන දර්ශනය පිළිබඳව ඔහු මෙසේ පවසයි.”සියලු ම අරමුණු හා සියලුම අභිලාෂ ද සියලුම දොම්නස් හා සොම්නස් ද සියලු යහපත් දේ සහ අයහපත් දේ යන මේ සියල්ලක්ම ලෝකය විය. සියල්ල එක්වූ සිදුවීම් නදිය, ජීවන සංගීතය විය.”’සිද්ධාර්ථ’ චිත්‍රපටය ප්‍රදර්ශනයේ දී ඉන්දියාවේ ද විරෝධතාවක් මතුවිණි. එහෙත් ඒ බෞද්ධ ප්‍රශ්නයක් නම් නොවේ. සිමී ගරේවාල් නිළිය අඩ නිරුවතින් රඟපෑම පිළිබඳවය. එකල ඉන්දියානු සිනමාවේ සිපගැනීම් පවා තහනම් විය.ලංකාවේ ‘සිද්ධාර්ථ’ තිරගත වූ දිනවල කොන්රඩ් රූක්ස්ද අහඹු ලෙස මෙහි පැමිණ මහනුවර ක්වීන්ස් හෝටලයේ නතරව සිටි බවක් පසුව අපට අසන්නට ලැබුණි.මෑතකදී ඩීවීඩී පටයකින්, ‘සිද්ධාර්ථ’ යළිත් නැරැඹීමි එහෙත් එදා රීගල් සිනමා හලේ දී ලද ආස්වාදය මට නොලැබුණි. නොදැනුණි. ඊට බොහෝ හේතු තිබිය හැකිය.’සිද්ධාර්ථ’ බෞද්ධ කතාවක් නොවන බව ගරුසිංහයෝ තම පෙරවදනෙහිලා පැහැදිලිවම පවසති.”බෞද්ධ චිත්‍රපට” යන මැය යටතේ අන්තර්ජාලය පිරික්සන විට දක්නට ලැබෙන ලැයිස්තුවේ ද ඇත්තේ බෞද්ධ නොවන බෞද්ධ චිත්‍රපටිය. ඉනි බොහෝමයක් බෞද්ධ රටවල ප්‍රේක්ෂකයින්ට දක්නට ලැබී නැත. එහෙත් ’Little Buddha ‘ වැනි චිත්‍රපටයක් නම් ලංකාවේ පදික වේදිකාවල ද විකිණීමට ඇත.’බෞද්ධ’ ලේබලය වදින බොහෝ චිත්‍රපට මහායානිකය. පසුතලය තිබ්බතය, භූතානය හෝ නේපාලයයි.’ලිට්ල් බුද්ධා’ චිත්‍රපටයේ අධ්‍යක්ෂ බර්ටෝලුසීගේ උපදේශකවරයෙකු වශයෙන් කටයුතු කළ කියාන්ට්සේ නෝර්බු (Koyantse Norbu) නමැති ටිබෙට් ලාමාවරයා මෝක්ෂ මාර්ගයට වඩා සිනමා මාවතට ඇලුම් කළේය. කියාන්ට්සේ ලාමා ඇමෙරිකාවට ගොස් සිනමාව හදාරන කාලයේ දැන හැඳිනගත් ජෙරම් තෝමස් පසුකලෙක TheCup (කුසලානය) නමැති චිත්‍රපටයේ නිෂ්පාදකවරයා ද වෙයි.’ද කප්’ පාපන්දු චිත්‍රපටයේ කතාව සැකසෙන්නේ 2008 ලෝක පාපන්දු කුසලාන තරග නැරැඹීම සඳහා රූපවාහිනි යන්ත්‍රයක් මිලදී ගැනීමට උත්සාහ කරන “සාමනේර ලාමාවරුන්” කීපදෙනකු වටාය. ‘ද කප්’ චිත්‍රපටයේ ප්‍රචාරක පාඨය වූයේ “බුදුදහම ඔවුන්ගේ දර්ශනයයි. පාපන්දු ඔවුන්ගේ ආගමයි” යන්නය. Buddhism is their philosophy. Soccer is their riligionකපිල කුමාර කාලිංගකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=av11052210</link>
    <topic>විජේ මල්ලිගෙ කොලොම</topic>
    <author/>
    <content>විජේ මල්ලිගෙ කොලොමමෙදා පාර වෙසක් එක එසේ මෙසේ වෙසක් එකක් නෙවි නේ.ශ්‍රී සම්බුද්ධත්ව ජයන්තිය. විජේ මල්ලිට 2500යෙ බුද්ධ ජයන්තිය නම් හොඳට මතකයි පනස් ගණන්වල තිබ්බ. ඒත් මේ ශ්‍රී සම්බුද්ධත්ව ජයන්තිය ඊට වඩා දසදහස් වාරයක් සරු සාරයි කියන්නෙ මුළු රටම බුද්ධාලම්බන ප්‍රීතියෙන් ඇළලිලා ගිහින් වගේ තිබුණෙ. විජේ මල්ලිට නම් හරිම සන්තෝෂයි කියන්නෙ ෆුල් ත්‍රිල් වැඩේට. අවුරුද්දක් පුරාම සම්බුද්ධ ජයන්තිය තියෙනව නම් කියලත් වෙලාවකට හිතෙනවා.මස් මාළු විකිණිල්ල ද, නයිට් ක්ලබ්ස් ද, කැසිනෝ ද, අරකද මේකද ඔක්කොම නැවතිලා තිබුණා. හැබැයි දවස් දෙක තුනකට විතරයි. රටේ ලොකුම ලොක්කගෙ ඉඳල හැම බෞද්ධ ගෙදරකම පාරක තොටක, ආගම් භේදයක් නැතුව ‘මේ ජයන්තිය’සමරපු විදිය ගැන විජේ මල්ලිට මාර ප්‍රීතියක් දැනුණා.ඔය කොළඹ 5හේ තිබුණ හැව්ලොක් පාර ද මොකක්ද එක ශ්‍රී සම්බුද්ධ ජයන්ති මාවත කියල ප්‍රසිඩෙන්ට් විවෘත කළ එක නියම වැඩක්.හැව්ලොක් ටවුමෙ, හැව්ලොක් පාරෙ නම් ගම්වල තියෙන වැදගත්කම මොකක්ද අපිට? ඔහොම බලාගෙන යනකොට , කොළඹ ටවුමෙ තව කොච්චරක් පාරවල්වල නම් ගම් තියෙනවද වෙනස් කරන්න.විජේ මල්ලිට පාරවල්වල නම් ගම් කියන කොට මතක් වුණේ ලෙස්ටර් ලොක්කගෙ නමිනුයි මියැස්ට්‍රෝ කේමදාසගෙ නමිනුයි පාරවල් දෙකට නම් වැටුණු සීන් එක. කේමදාස ලොක්කගෙ කොහොම වුණත් අපේ ෆිල්ම් සීන් එකේ වන් ඇන්ඩ් ඕන්ලි ඩොක්ටර් ලෙස්ටර්ගෙ නම ඩික්මන්ස් රෝඩ් එකට උඩින් වැටෙන්න කොච්චර කල්ප කාලයක් වුණාද? හැබැයි කේමදාස ලොක්කට වගේම විජය කුමාරතුංග මල්ලිටත් එච්චර කචල් බචල් එකක් නැතුව කොළඹින් පාරවල් දෙකකට නම් ලැබුණු එක නම් ඒ දෙන්නගෙම ලක් එක. පාරවල්වල නම් ගම් ඇලෙව්වෙ නැතිවුණාට කේමදාස මියුසික් ෆීල්ඩ් එකේ දුන්නු ගේම් එකයි, විජේ මල්ලි ෆිල්ම් සීන් එකේ වගේම පොලිටිකල් සීන් එකෙන් දුන්නු ගේම්ස් එක්ක ඒ ඩබලම මේ රටේම මිනිස්සුන්ගෙ හිත් ඇතුළෙ ජීවත්වෙනව කියන එක විජේ මල්ලිට ෂුවර්.විජේ මල්ලිට පුංචි කාලෙ වෙසක් මතක් වුණා ලාස්ට් වීක් එකේ හොලිඩේස්වලදි. ඒ කාලෙ වගේ පන්සල් ගිහිල්ල මලක් පූජා කරල, රෑට තොරණ සේවෙ සී.ටී.බී. ඩබල් ඩෙකර් එකක නැඟල කොළඹ වෙසක් බැලුව වගේ ත්‍රිලක් කොහේද අද කට්ටියට? ටීවී චැනල්ස් ඔක්කොමපන්සල් වෙනවා, උදේ ඉඳල ලයිව් ප්‍රෝග්‍රෑම්ස්. බුද්ධ පූජාව, ධර්මානුශාසනාව, ආපහු දවල් දානමාන, ගිලන්පස පූජා, ධර්ම සාකච්ඡා, ධර්ම ගැටලු. බණ භාවනා. විජේ මල්ලි ඔය චැනල්ස් එකක දෙකක යන ප්‍රෝග්‍රෑම් එකක් බැලුවා. සමහර පන්සල්වල යන්ග් ජෙනරේෂන් එක පිරිලා.ඒක නම් නියමයි. රේඩියෝ චැනල්ස්වල නම් සම්බුද්ධත්ව ජයන්තිය කොහොම වුණත් බුද්ධ ජයන්ති කාලෙ ඉඳලම විජේ මල්ලිට ඇහිච්ච බෞද්ධ සින්දු. නන්දා මාලිනීගේ ‘බුදු සාදූ සමන් මලක් වෙන්නම්’ ඉඳලා අමරදේව මාස්ටර්ගෙ ‘පාරමිතා බල පූරිත පූරිත’, බෙග් මාස්ටර්ගෙ‘බුද්ධං සරණං ගච්ඡාමි’, සනත් නන්දසිරි ලොක්කගෙ ‘නිර්වාණ ස්වර්ණ’ වික්ටර්ගෙ ‘අමාදහර’ වගේ ඕල්ඩ් හිට්ස් සෙට් එකම තමයි අදත්. එඩ්වඩ්ල, සුනිල්ල, දීපිකාල, දිවුල්ල වගේ බජාර් එකත් සින්දු කියල තියෙනව තමයි. ඒත් අපේ කට්ටියට තාම මතක පරණ හිට්ස්ම තමයි කියලයි විජේ මල්ලිගෙ කල්පනාව.විජේ මල්ලි ඉස්කෝලෙ ගිය දවස්වල නම් දෙවතාවක් ද කොහේද සිල් ගත්තා මතකයි. ඒ දවස්වල නම්, හවස සිල් පවාරණය කරල රෑට කෑම නැතුව හිටියෙ මාර අප්සෙට් එකෙන්. දැන් නම් සිල් පවාරණයක් නැති වුණත් විජේ මල්ලිට දවස් ගාණක් වුණත් රෑ කෑම නැතුව ඉන්න පුළුවන් කියලහිතෙනව. ඔය කෑම ද බීම ද වගේ දේවල්වලට වුණත් තමුන්ගෙ හිතම නේද ප්‍රධාන වෙන්නෙ කියල විජේ මල්ලි කල්පනා කරන්නෙ බුදුහාමුදුරුවො දේසනා කරපු බණ දහම්වල වුණත් උන්වහන්සේ දේශනා කරල තියෙන්නෙ සෑම දේකටම හිත ප්‍රධානයි කියන හින්දයි. ඒ දේශනාව නම්හන්ඩ්‍රඩ් පර්සෙන්ට් සහතික ඇත්ත. මට ඩ්‍රින්ක් එකක් නැතුවම බෑ කන්න ඉස්සරවෙලා, සිගරට් එකක් ඕනමයි කෑම කෑවට පස්සෙ වගේ කතා නම් ගොන් පාට්ස්ම තමයි. හිත පාලනේ කරගන්න බැරි ඩ්‍රින්ක්ස්, ස්මෝකිං ඇඩික්ට්ස්ලා නම් බොරුකාරයො. වංචාකාරයො. බොන්න ඕන නැත්නම් ඕන නෑම තමයි. බොන්න අකැමැති මෑන්ස්ලට කවුද බලෙන් පොවන්නෙ.ඒක නිසා හිතට මුල් තැන කියල කියමු.සම්බුද්ධත්ව ජයන්තිය වෙනුවෙන් හදාපු බයස්කෝප් එක නම් බැලුවෙ නෑ තමයි. ‘මහින්දාගමනය’ කියන්නෙ අඩුම ගානෙ ‘වෙසතුරු සිරිත’ සයිස් එකේ ෆිල්ම් එකක් ද කියල දන්නෙත් නෑ. කවුරු මොනව කිව්වත් අපේ රටේ බුඩිස්ට් තීම්ස්, බුඩිස්ට් ස්ටෝරීස් අරගෙන හදාපු හොඳ ආර්ට් ෆිල්ම්ස්නෑ වගේ. ‘වෙසතුරු සිරිත’ ‘කුණ්ඩලකේශී’, ‘අංගුලිමාල’, ‘අජාසත්ත’, ‘උප්පලවණ්ණා’, ‘පටාචාරා’, වගේ පික්චර්ස් එක්ක ‘රන්සළුවල’ට,‘දෑස නිසා’ වලට ‘සංකාරා’වලට තියෙන්නෙ ෆස්ට් ක්ලාස් රේටින් එකක්. ලෙස්ටර් ලොක්කගෙ ‘රන්සළු’ ,’දෑස නිසා’ වගේම අපේ ප්‍රසන්න ළමයගෙ ‘සංකාරා’ත් බුඩිස්ට් තීම්ස්වලින් හදපු ෆිල්ම්ස් සිනමාවයි, බුඩිස්ට් ෆිලොසොෆි එකයි ගානට මික්ස් වෙච්ච ෆිල්ම්ස් විදියටයි විජේ මල්ලිට ඒ ෆිල්ම්ස් පේන්නෙ. ‘සිරිපා පියුමේ රොන් සුණු තැවරී’ ගිමන් නිවන පවන් හමා ඒ – නිවී පහන් වී දැය සැනහේ.. සේකර, අමරදේව ඩබලගෙ මේ සින්දුවත් මතක් කරගෙන විජේ මල්ලි ඕන්න ගියා පොඩි ඇලර්ට් එකක් දාන්න.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=av11052211</link>
    <topic>සන්නස්ගලගෙන් තවත් පෙරළිකාර වැඩක්</topic>
    <author>ජෝජ් රොබ්සන් ද සිල්වා</author>
    <content>සන්නස්ගලගෙන් තවත් පෙරළිකාර වැඩක්ලාංකේය සාහිත්‍ය ඉතිහාසයේ අලුත් කියවීමකට මඟ පාදා දීම උදෙසා තිරනාටක දොරට වැඩීමේ උලෙළක් මේ මස 26 වැනිදා ප.ව. 3.00 කොළඹ ජාතික පුස්තකාල හා ප්‍රලේඛන සේවා මණ්ඩල ශ්‍රවණාගාරයේදී පැවැත්වේ. මෙහිදී අශෝක හදගම ගේ වේදිකා නාට්‍ය පිටපත් වන ‘හෙණ’, ‘මාඝාත’ ද වෘත්තාන්ත චිත්‍රපට වන ‘චන්ද කින්නරී’, ‘මේ මගේ සඳයි’,තනි තටුවෙන් පියාඹන්න’, සහ ප්‍රසාංගික ටෙලිවෘත්තාන්ත වන ‘දිය කැට පහණ’, සින්තටික් සිහින’ ද ඇතුළුව ප්‍රසන්න විතානගේ ගේ ‘හොරු සමඟ හෙලුවෙන්’, ‘පුත්‍ර සමාගම’ යන වේදිකා නාට්‍ය ද ‘මචං’ වෘත්තාන්ත චිත්‍රපටය සහ නාමල් ජයසිංහ ගේ ‘ග්ලැඩියේටර් ප්‍රේමය’ යන වේදිකා නාට්‍යපිටපත් දොරට වැඩීමට නියමිත ය.උළෙලේ මූලාසනය මහාචාර්ය සුචරිත ගම්ලත් හොබවන අතර මුඛ්‍ය දේශනය ප්‍රවීණ සාහිත්‍ය විචාරක සමන් වික්‍රමආරච්චි ගෙනි. කෙටි දෙසුම් අශෝක හදගම, ප්‍රසන්න විතානගේ සහ නාමල් ජයසිංහ පවත්වනු ලබන අතර උත්සව සභාව නාට්‍යවේදිනී කෞශල්‍ය ප්‍රනාන්දු මෙහෙයවනු ඇතසිය සෞන්දර්ය චාරිකාවේ දී විවිධ ඉසව් ස්පර්ශ කරමින් පෙරළි සිදු කරන මා හඳුනන “සොඳුරු රස්තියාදුකාරයා” මේ විසිහය වැනිදා තවත් අභියෝගාත්මක පෙරළියක් සිදු කරයි. ශ්‍රී ලාංකේය සාහිත්‍ය ක්ෂේත්‍රයේ ප්‍රථම වරට වේදිකා නාට්‍ය, රූපවාහිනී නාට්‍ය සහ චිත්‍රපට තිර නාටක ග්‍රන්ථ එකොළහක් එකවර ප්‍රකාශයට පත් කර සමාජගත කරමින් ඔහු මෙම නවතම අභියෝගාත්මක පෙරළිය සිදු කරනු ඇත.තම මේස් බැනියම දහඩියෙන් තෙත බරි වන තුරු, උගුරට ලේ රස දැනෙන තුරු ගුරු වෘත්තියේ යෙදිලා උපයන ආර්ථික ප්‍රාග් ධනයෙන් උඩුගං බලා යන ගමනේ තවත් කඩඉමක් ලෙස සැලකිය හැකි මෙම ග්‍රන්ථ ප්‍රකාශනය පිළිබඳව උපුල් ශාන්ත සන්නස්ගල නම් වන ඔහු සමඟ කළ කතාබහකි මේ...”ආර්ථික වශයෙන් ලාභ ඉපයීමට අවශ්‍ය නම් 2600 සම්බුද්ධත්ව ජයන්තිය වෙනුවෙන් මොනවා හරි නිර්මාණයක් කර පහසුවෙන් ම අලෙවි කරන්න හැකි කාලයක් මේ. ඒත් මගේ මාධ්‍ය භාවිතය වෙනස්. මට තියෙන්නේ උණක්. ඒ නිසාමයි මම මටම අභියෝගයක් වෙන්නේ. මේ රටේ තිර නාටක ග්‍රන්ථ කීපයක් මීට ඉහත පළවෙලා තිබුණාට තවම මෙම සාහිත්‍යාංගයට පාඨක පිරිසක් හැදිලා නැහැ. කෙටියෙන් කියනවා නම් තිර නාටක සාහිත්‍යයක් තවම මේ රටේ නැහැ. තිර නාටක සාහිත්‍යය මෙන්ම පාඨක පිරිසක් පුහුණු කරන්න ඕනේ. එලෙස පුහුණු කරවනු ලබන රසික පිරිසක් ඇති විට තිර නාටක සාහිත්‍යයේ ප්‍රගමනයට ඔවුන් දායක වෙනවා. මාගේ මේ උඩුගං බලා යන ගමනේ වෑයම තිර නාටක සාහිත්‍ය කලාවේ ප්‍රගමනයට පාඨක පිරිසක් පුහුණු කරවා ගැනීමයි.”ඔබ එම වෑයම සඵල කර ගැනීමට තෝරා ගත් කෘතී ගැන පවසනවා නම්?”දශක දෙකහමාරකට පෙර මෙන්ම මෑත කාලයේදීත් මෙරට ප්‍රදර්ශනය කරනු ලැබූ විශිෂ්ට වේදිකා නාට්‍ය, චිත්‍රපට සහ රූපවාහිනී නාට්‍ය එකොළහක කතා ඇතුළත් තිර නාටක තමයි මම තෝරා ගත්තේ. අපේ පරම්පරාවේ නිර්මාණකරුවන්ගේ සාහිත්‍යමය වටිනාකමක් ඇති නිර්මාණ මෙම ග්‍රන්ථ එකොළහට ඇතුළත්. ‘හෙණ’ සහ ‘මාඝාත’ වැනි නාට්‍ය දේශපාලනමය තේමා රැගත් නාට්‍ය දෙකක්.‘මචං’ විශිෂ්ට චිත්‍රපටයක්. ‘ග්ලැඩියටර්ගේ ප්‍රේමය’ සාහිත්‍යමය වශයෙන් ඉහළ තත්ත්වයක පවතින කෘතියක්. මා තෝරා ගත් සෑම නිර්මාණයකම සුවිශේෂත්වයක් තිබෙනවා. සමහර විට විශාල ප්‍රේක්ෂක පිරිසක් නරඹා නැති නිර්මාණ මේ අතර තිබෙන්න පුළුවන්. ඒ මේ සෑම නිර්මාණයක්ම කියවන්න සුදුසු නිර්මාණ බව මගේ අදහසයි.”මෙවැනි සාහිත්‍යාංගයක් සමාජ ගත කිරීමෙන් ඔබ සපුරාලන්නට අපේක්ෂා කරන්නේ කුමන අවශ්‍යතාවක් ද?”තිර නාටක සාහිත්‍යයක් පුහුණු කිරීම සහ මෙම කලාවේ ප්‍රගමනයට දායකවීමට ඇති හැකියාව ඇති පාඨක පිරිසක් පුහුණු කිරීම හරහා තිර නාටක ක්‍රමවේද හදාරන වත්මන් පරම්පරාවේ අවශ්‍යතාවක් මේ සාහිත්‍යාංගය සමාජ ගත කිරීමෙන් සපුරා ගන්න පුළුවන්. පුහුණු කරවන ලද එවැනි රසිකයින්ව නිර්මාණකරුවන්ට රවටන්න බැහැ. එවිට මෙහි ප්‍රගමනයක් සිදුවෙනවා. ‘ඊඩිපස්’ සහ ‘හැම්ලට්’ වැනි නාට්‍ය සැලකුවහොත් නැරඹීමෙන් හෝ ප්‍රදර්ශනයෙන් පසු ඉතිරි වන්නේ පිටපත පමණයි.උදාහරණයක් ලෙස කියනවා නම් ‘හැම්ලට්’ නරඹා මනසේ පරිකල්පනය කර ගන්නවා. අනාගතය සඳහා අතිශයින් වැදගත් වන්නේ එයයි. තවදුරටත් පවසනවා නම් අද ලංකාව පුරාම මෙය හදාරන පිරිසක් ඉන්නවා. විශ්වවිද්‍යාලයෙත් සෞන්දර්ය අංශයෙත් නාට්‍ය සිනමා සහ රූපවාහිනී පාඨමාලා තිබෙනවා. විධිමත්ව හෝ අවිධිමත්ව ඒවා පැවැතීමෙන් පැහැදිලි වෙනවා, මේ සම්බන්ධව උනන්දුවක් දක්වන පිරිසක් ඉන්නා බව. ඔවුන්ගේ වැඩ බිම්වල අත්පොත් කර ගත හැකි ග්‍රන්ථ සමාජ ගත කිරීමේ අවශ්‍යතාව මෙහිදී සපුරාලන්නට හැකි වී තිබෙනවා.”මෙම ග්‍රන්ථ මඟින් ඉතිහාසයේ සිදු වී ඇති වැරදි කියවීම් නිවැරදි කෙරෙනු ඇද්ද?”පැහැදිලිවම එලෙස විය යුතුයි. විවිධ උලෙළ මඟින්, විනිශ්චය කමිටු මඟින් අතීතයේ දුන් වැරදි විනිශ්චයන් වේ නම් ඒවා නිවැරදි ප්‍රමිති ලෙසින් සමාජ ගත වී ඇතුවා විය හැකියි. ඉතිහාසය කරපු වැරදි කියවීම් නිවැරදි ප්‍රමිති නොවේ. කෙසේ හෝ සාහිත්‍ය කෘති විදිහට රස විඳින්න පුළුවන් ආකාරයටයි මෙම ග්‍රන්ථ සම්පාදනය වී තිබෙන්නේ. මෙම චිත්‍රපට, නාට්‍ය හෝ රූපවාහිනී නාට්‍ය නොබැලූ කෙනෙකුට වුවද කියවා මනෝ අභ්‍යාස කිරීමට ඇති හැකියාව මේ පොත්වල ඇති විශේෂත්වය යි.වෙනස් විවිධ සංකල්ප රූප තිර නාටක රචනයකින් නිර්මාණය කළ හැකියි. එය පුද්ගලයාගෙන් පුද්ගලයාට වෙනස් වෙනවා. මහගමසේකරගේ තිර නාටක භාවිතය චිත්‍ර මඟින් ප්‍රකාශිත යි. ප්‍රසන්නගේ භාවිතය තාක්ෂණිකයි. එම නිසා මෙම සාහිත්‍යාංගය රස වින්දනාත්මක සාහිත්‍යාංගයක් මෙන්ම විවිධ නිර්මාණාත්මක ක්‍රමවේද හඳුන්වා දෙන ප්‍රබල සාහිත්‍යාංගයක් ලෙස පැවතිය යුතුව තිබෙනවා.”මෙම කාර්යය සඳහා තමාට ලැබුණු මුල්ම තිර නාටක එකොළහ පිළිබඳව මහත් තෘප්තියකින් අදහස් පළ කළ උපුල් තව දුරටත් “රසඳුන” සමඟ මෙසේ ද පැවැසුවේය.“මා මුහුණ දෙන අභියෝගයට විශාල සහයෝගයක් මෙම තිර නාටක ලැබීම. ඉතාම හොඳ විශිෂ්ට නිර්මාණ මගේ පළමුවැනි පියවරට ලැබීම ජයග්‍රහණයක්. ඉදිරියේදී ආචාර්ය තිස්ස අබේසේකරගේ සියලුම තිරනාටක ද ග්‍රන්ථ ලෙස එළිදැක්වීමට මම බලාපොරොත්තු වෙනවා.”මෙම ග්‍රන්ථ එකතුවේ වැඩිම ප්‍රමාණයක හිමිකරු අශෝක හඳගම ය. ඔහුගේ ‘හෙණ’ සහ ‘මාඝාත’ (වේදිකා නාට්‍ය) – ‘දියකැට පහණ’ සහ ‘සින්තටික් සිහිනය’ (රූපවාහිනී නාට්‍ය) මෙන්ම ‘චන්දකින්නරි’ – ‘තනි තටුවෙන් පියාඹන්න’ සහ ‘මේ මගේ සඳයි’ (චිත්‍රපට) තිර නාටක මෙම ව්‍යාපෘතියට එක් වී ඇති කෘති අතර වේ. ඔහු මේ සම්බන්ධයෙන් පළ කළේ මෙවැනි අදහසකි.”මීට ඇතුළත්වී ඇත්තේ දශක දෙකක පමණ කාලයක් ඇතුළත මගේ නිර්මාණයි. මෙවැනි ග්‍රන්ථ මඟින් නිර්මාණ තේමා, තාක්ෂණය සහ උපක්‍රම ගැඹුරු කියවීමකට ග්‍රහණය කිරීමට හැකියාව ලැබීම හරවත්. මෙය සාහිත්‍යමය වටිනාකමක් තිබෙනවා වගේම මෙම නිර්මාණ කටයුතු පිළිබඳව හදාරන විද්‍යාර්ථයින්ට ඉතාම ප්‍රයෝජනවත් වෙනවා.””පුත්‍ර සමාගම” – “හොරු සමඟ හෙලුවෙන්” සහ “මචං” නිර්මාණකරු ප්‍රසන්න විතානගේ ද අප සමඟ එක්වෙමින් මෙම ව්‍යාපෘතිය පිළිබඳව කතා කළේ සතුටින් ය.”මෙම නිර්මාණ නැවත පොත් ලෙසින් කියවන්න ලැබීම සතුටක්. තිර නාටක ග්‍රන්ථ මෙම ක්ෂේත්‍රය අධ්‍යයනය කරන සිසු සිසුවියන්ට ප්‍රයෝජනවත්. මෙමඟින් ලාංකීය ජීවිතය නිර්මාණකරුවන්ගේ භාවිතයට යොදා ගත් අයුරු ද දැනුම්වත් වීමට ලැබීම වැදගත්. තමන්ගේ පරම්පරාවේ තමන් රස විඳි නිර්මාණ උපුල් මෙම ව්‍යාපෘතියට තෝරාගෙන තිබෙනවා. කලා කෘතියක සර්වකාලීන වටිනාකමක් තිබෙන බව කාලය විසින් තීරණය කරනු ලබනවා. මෙම ග්‍රන්ථ මුද්‍රිත මාධ්‍යයෙන් එළිදැක්වීමත් ඊට සාක්ෂියක්.”ජෝජ් රොබ්සන් ද සිල්වා2600 සම්බුද්ධත්ව ජයන්තිය වෙනුවෙන් හෙක්ටර් කුමාරසිරි අධ්‍යක්ෂණය කළ ‘අභිනික්මන’ චිත්‍රපටයේ රූගැන්වීම් නිමව ඇත. ජෝ අබේවික්‍රම, අයිරාංගනී සේරසිංහ, ඩබ්ලිව්.ජයසිරි, මහේන්ද්‍ර පෙරේරා, ප්‍රධාන චරිත රඟපාන මෙහි කැමරාව නිමල් නාලකන්දගෙනි.ජාතික තරුණ සේවා සභාවේ නිස්කෝ වීඩියෝ අංශය මඟින් ජාත්‍යන්තර තරුණ වර්ෂයට වසර 25 ක් සපිරීම නිමිත්තෙන් තාරුණ්‍යයේ හැකියාව ප්‍රදර්ශනය කිරීම උදෙසා කෙටි සහ වාර්තාමය චිත්‍රපට ඇතුළත් චිත්‍රපට තරගාවලියක් සහිත චිත්‍රපට උලෙළක් පැවැත්වීමට කටයුතු සංවිධානය කොට ඇත.මේ පිළිබඳව යෞවන කටයුතු සහ නිපුණතා සංවර්ධන නියෝජ්‍ය ඇමැති දුමින්ද දිසානායක මහතාගේ ප්‍රධානත්වයෙන් පසුගියදා මාධ්‍ය සාකච්ඡාවක් පැවැත්විණි.මෙම තරගාවලිය සඳහා අයදුම්පත් කැඳවිම මේ මස 31 වැනි දා දක්වා සිදුවේ.වැඩි විස්තර සහකාර අධ්‍යක්ෂ, නෙස්කෝ වීඩියෝ අංශය, ජාතික තරුණ සේවා සභාව, අංක 65, හයිලෙවල් පාර, මහරගම ලිපිනයෙන් ලබාගත හැකි ය. ලබන ජූනි මස මුල් සතියේදී අයදුම්පත් කැඳවන තරගකරුවන්ට දින තුනක වැඩමුළුවක් පැවැත්වෙන අතර ඉන්පසුව නිර්මාණ ඉදිරිපත් කිරීම සඳහා අදාළ කාල සීමාවක් ලබාදීම සිදුවේ. විද්වත් විනිශ්චය මණ්ඩලයක් යටතේ නිර්මාණ ඇගැයීමට ලක් කෙරෙන අතර පළමු ස්ථානය දිනාගන්නා තරගකරුට මුදලින් රුපියල් ලක්ෂයක් ද දෙවන හා තෙවන ස්ථාන දිනාගන්නා තරගකරුවනට පිළිවෙළින් රුපියල් හැත්තෑ පන්දහ, පනස් දහ බැගින් ත්‍යාග ප්‍රදානය සිදුවේ.මීට අමතරව අවසන් වටයට තේරී පත්වන නිර්මාණකරුවන් 10 දෙනෙකු සඳහා රුපියල් විසිදහස බැගින් නිෂ්පාදන ප්‍රවර්ධන දීමනාවක් ද ලබාදීම සිදුකෙරේ. පසුව තෝරාගත් නිර්මාණ මහජන ප්‍රදර්ශනයට යොමු කිරීම සිදුවේ. මෙම තරගාවලිය සඳහා වයස අවුරුදු 17 ත් 35 අතර තරුණ තරුණියන්ට සහභාගි වීමට අවස්ථාව සැලසේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=av11052212</link>
    <topic>‘ඔයාට රත්නේ මං ආදරෙයි’ ගීය ගැයූ සී.ඩී. මියගොස් 25 වසරයි</topic>
    <author>සුනිල් මිහිඳුකුල</author>
    <content>‘ඔයාට රත්නේ මං ආදරෙයි’ ගීය ගැයූ සී.ඩී. මියගොස් 25 වසරයිඉතාම මියුරු ගීත රැසක් ගී ලොවට එක් කළ අති දක්ෂ ගායකයෙක් කිසිදු ඇගැයීමකින්, බුහුමනයකින් තොරව මීට අවුරුදු 25 කට ඉහතදී (1986 මැයි 11) අපෙන් සදහටම සමුගෙන ගියේ ය.ඔහු සී. (කොම්පඤ්ඤගේ) ඩී. (ඩැනියෙල්) ෆොන්සේකා ය. සී.ඩී. ගැයූ ගී අදත් අප සිත් චමත්කාරයෙන් පුරවාලන්නේ නොවේද?තරුණ හිතට මිහිර රැගෙන ආපු කුරුල්ලා සිහින ලොවක නටන්න මනමාල කුරුල්ලා මල්සරා... මල්සරා(රචනය - ධර්මසිරි ගමගේ)සැනසුම කොතැනද’ චිත්‍රපටයට ඔහු ගැයූ එම ගීතය මොනතරම් මධුරතර ද? 1932 පෙබරවාරි 27 වැනි දින වැල්ලවත්තේ උපන් සී.ඩී. ෆොන්සේකා කතෝලිකයෙකි. මූලික අධ්‍යපනය ලැබුවේ මොරටුව ශාන්ත සෙබස්තියන් විද්‍යාලයෙනි.සී.ඩී. ගේ ගායන කෞශල්‍යය ඔහුගේ පිය පාර්ශ්වයෙන් උරුම වූවකි. ඔහුගේ පියා (සී.ඒ. ෆොන්සේකා) ටවර්හෝල් යුගයේ ප්‍රකට සංගීතවේදියෙකි. සී.ඩී. ගේ සොහොයුරෝ දෙදෙන ද (අර්වින් ටී.ඒ. ෆොන්සේකා සහ ඩග්ලස් ෆොන්සේකා) ගායන ප්‍රතිභාවෙන් අනූන වූහ.සී.ඩී. වරක් ‘සරසවිය’ පත්‍රයට මෙසේ කියා තිබිණි.“මම පුංචි දවස්වල අපේ ගෙදර මට මතකයි හැම සැන්දෑවකම එකම සංගීත නිකේතනයක් වගේ. අපි පවුලේ සහෝදර සහෝදරියන් පස්දෙනාම තාත්තාගෙන් සංගීතය ඉගෙන ගන්නවා. රුක්මණී දේවි, ලතා වගෙ ඒ දිනවල ජනප්‍රිය වේගෙන ආ ගායිකාවන් ඔය අතර හිටියා.”හිටපු ජනාධිපතිවරයකු වූ ජේ.ආර්. ජයවර්ධන මහතාගේ විවාහ මංගල්‍ය උත්සවය දා ආසිරි ගීය ගැයුවේ එවක කුඩා දරුවකුව සිටි සී.ඩී. ය.ආනන්දයෙන් පූර්ණ වූ ශ්‍රී සුමඟුල් වේවා උතුම් දීර්ඝායු ලබා දම්පති සරණය පත්වූ ජේ.ආර්. ජයවර්ධන මැතිඳු මැතිනි මිලිනා රූපසිංහ සොඳුරු චන්දන තරු සේ වෙළුණ රන්ලිය සේ රන් රසේ වෙන් නොවී එක් සිත් වෙසේවාසාදු ධර්ම රකිනා උතුම් පින්සාරා දූ පුත් ලැබ වාසනාවේවා බෝ කල්සී.ඩී. පියා වෙතින් මෙන් ම සංගීතඥ මහේෂ් ෂින්නයියා වෙතින් ද ගායනය හදාරා ඇත. ඔහු ගායනයෙන් පමණක් නොව තබ්ලා හා සර්පිනා වාදනයේ ද කුසලතා පෑවේ ය.සී.ඩී. තමාටම සුවිශේෂ වූ ගායන ශෛලියක් ප්‍රකට කළේ ය. කතෝලිකයකු වූ බැවින් ඒ ශෛලිය පල්ලියේ කන්තාරු සංගීතය ඔස්සේ මතුවූවකැයි විශ්වාස කළ හැකි ය.කඳුකරේ කිරි ඇල්ලෙහි පාවේ රැලි නැඟේවි තරග දේවි පුබුදති ගම්මානේ(රචනය - පැට්රික් දෙනිපිටිය)1956 දී ගුවන් විදුලි සරල ගී ගායකයකු ලෙස සී.ඩී. ගායන ක්ෂේත්‍රයට ප්‍රවිෂ්ට වූයේ ය. ‘කඳුකරේ කිරි ඇල්ලෙහි පාවී’ ඔහු ගැයූ මුල් ම ගීතය වන්නේ ය. ඉන්පසු ඔහු ගැයූ ‘ඔයාට රත්නෙ මං ආදරෙයි’, ‘කවටකමට ඔබෙයි මගෙයි නම ලියා’, ‘පුළුන් වගෙ සුදු රැවුල් දිගයි’ (ඇන්ජලින් ගුණතිලක සමඟ) ‘සිහිල් සුළං පාවී ලොව දසත හමන්නේ, මේ නත්තල් කාලේ බව ලොවට කියන්නේ’, ‘දෑස පුරා සිත නළවන ලතාවයි’ වැනි ගීත අතිශය ජනප්‍රිය වූයේ ය.දෑස පුරා සිත නළවන ලතාවයි මුහුණ පුරා රස වෑහෙන හිනාවයි සිරස පුරා මල් සැරසුණ කලාවයි මගේ පැලට ඔබ හරි වාසනාවයි(රචනය - ධර්ම ශ්‍රී කල්දේරා)සී.ඩී. ප්‍රතිපත්තියක් වශයෙන් කිසිදාක අනුකාරක ගී ගායනා කළේ නැත. ඔහු ගැයූ ගී බොහොමයකම තනු ඔහු මෙන් ම කිසිදා ඇගැයීමකට පාත්‍ර නොවූ සංගීතඥ පැට්රික් දෙනිපිටියගේ ය. ඇතැම් ගී තනු සී.ඩී. ගේම ය. (උදා. ඔයාට රත්නේ, ඈත කඳුරැලි, පුංචි රැහැයියෝ, පාවඩ දාලා, සෙඳ් තනියට වැනි)‘පුංචි රැහැයියෝ නාඩන්’, ‘රහසේ කීව ප්‍රේමකතා නෑ’, ‘සමන් වැලේ මල් ජයට පිපීලා’ (දියණිය ශර්මිලා සමඟ), ‘කැකිරි පැලෙන හිනා’, ‘සඳේ තනියට පහන් තරුවක්’ සී.ඩී. එකල ගැයූ තවත් ගීත කීපයකි.සී.ඩී. ගැයූ එක්තරා ගීත දෙකක් මෙරට පොප් සංගීත කලාවේ වැදගත් අවස්ථාවක් සනිටුහන් කරයි. ඒ ඔහු රසිනා යකීම් ගැයූ ‘උඩරට මැණිකේ මනහර කඳුරට තිලකේ’ හා මිනෝන් රත්නම් සමඟ ගැයූ ‘පාවඩ දාලා පා ඔසවාලා, මංගල යුවළ පැමිණ සිනා නඟාලා’ නම් වූ ගීතයයි. මේ ගී එකල ප්‍රසංග වේදිකාවේ කණ්ඩායම් සංගීතය සමඟ මුසුවී රසික සිත් පිනවූ ආකාරය තවමත් අපට මතකය.ඈත කඳුරැලි සිඹ සිඹ දැවටිලා සීත චන්දන සිසිලක එතිලා හමන මදනලයි, සුවඳ බර මලයි කරන සුරතල් දැක දැක සැනසිලා(රචනය - ජෝර්ජ් ලෙස්ලි රණසිංහ)සී.ඩී. චිත්‍රපට පසුබිම් ගායකයකු වශයෙන් දැක්වූ දායකත්වය ද ඇගැයුමට ලක්වූවමනා ය. ‘තරුණ හිතට මිහිර රැගෙන ආපු කුරුල්ලා’ (සැනසුම කොතැනද?) ‘ඈත කඳුරැලි සිඹ සිඹ දැවටිලා’ (සැඟවුණ මැණික - සී.ටී. ප්‍රනාන්දු සමඟ) ‘සුරපුර වැනි සැණකෙළියක් ගමට ගෙනැල්ලා’ (පේනවා නේද - එම්.එස්. ප්‍රනාන්දු, සී.ටී. ප්‍රනාන්දු සමඟ) ‘සල්ලි සල්ලි සල්ලි (රන්ඔංචිල්ලා) ‘සරා සළෙල හැඟුම් බරට’ (කතුරු මුවත් ඇන්ජලින් ගුණතිලක සමඟ) එවන් ගී කීපයකි.එකල සී.ඩී. ගේ ගීත මොනතරම් ජනප්‍රිය වීද කිවහොත් ඔහුගේ ‘උඩරට මැණිකේ මනහර කඳුරට තිලකේ’ නම් වූ ගීතය ‘රුහුණු කුමාරි’ චිත්‍රපටයට ඇතුළත් කර ගැනිණි.වෘත්තිමය වශයෙන් සී.ඩී. ටෛම්ස් ඔෆ් සිලෝන් සමාගමේ සේවය කළ අතර පසුකලෙක ගොඩනැගිලි ද්‍රව්‍ය සංස්ථාවේද සේවය කළේ ය.සී.ඩී. විවාහ වී සිටියේ ශීලා ෆොන්සේකා සමඟ ය. ශිරෝමා, ඩිලන්තා, ශිරාන්, ඩිල්රුක්ෂා හා ශර්මිලා සී.ඩී. ගේ ආදරණීය දරුවන් පස්දෙනා ය.ඔවුන් සියල්ල හැරදා සී.ඩී. 1986 මැයි මස 11 වැනි දින මෙලොවින් සමුගත්තේ ය.අද විදෙස්ගතව සිටින සී.ඩී ගේ පුත් ඩිලන්තා පියාගේ ගීත ගයමින් සී.ඩී. අලුත් සංගීත රසික පරම්පරාව අතර ජනප්‍රිය කරවීමට උත්සුක වෙයි.සී.ටී. ප්‍රනාන්දු, කාන්ති වක්වැල්ල, සිඩ්නි ආටිගල (පැලේ වසන රන්මලී) සුසිල් ප්‍රේමරත්න, රෝහිත ජයසිංහ (සෝබන සැන්දෑවේ සීතල මද පවනේ) නොයෙල් පෙරේරා (පුන්සඳ පායාලා - දේ සෝබන සිරියා) මෙන් ම සී.ඩී. ෆොන්සේකා වැනි වෙනත්ම ශෛලියකින්, වෙනත් ම රිද්ම රටාවකින් ගී ගැයූ ගායකයන් කිසිදා ඇගැයීමට පාත්‍ර නොවීම කනගාටුවට කරුණක් බව අවසන් වශයෙන් පෙන්වාදෙනු කැමැත්තෙමු.විශේෂ ස්තුතිය - මුලාශ්‍ර නිවැරදි කරගැනීමට සහාය වූ මහාචාර්ය සුනිල් ආරියරත්නට හා ගාමිණී ගුණතිලකට.සුනිල් මිහිඳුකුලජෝර්ජ් රොබ්සන් ද සිල්වා‘සංස්කෘති’ සඟරාවේ මහාචාර්ය ධර්මසිරි රත්නසූරිය - ධර්මසිරි ඒකනායක විශේෂ අංකය පසුගියදා එළි දුටුවේය. ආචාර්ය අමරදාස වීරසිංහ, සුනිල් සිරිවර්ධන, ජී. උස්වත්තේ ආරච්චි, මහාචාර්ය ගනනාථ ඔබේසේකර, චින්තක රණසිංහ මෙම කලාපයට ලිපි ලියා ඇත.මෙවර විශේෂ කලාපය සංස්කරණය සුනිල් සිරිවර්ධන හා ජී. උස්වත්තේ ආරච්චිගෙනි.සුමිත් රෝහණ තිත්තවැල්ගල ගේ ‘ස්තුතියි නැවත එන්න’ චිත්‍රපටයේ තිරනාටකය ඇසුරෙන් නවකතාවක් රචනා වී ඇත. තිරනාටකයකින් නවකතාවක් නිකුත් වන තෙවැනි අවස්ථාව මෙය වනු ඇත.මීට ඉහත ‘පරසතුමල්’ (පී. කේ. ඩී. සෙනෙවිරත්න - සංස්කරණය - සුනිල් මිහිඳුකුල) යකඩ පිහාටු (උදයකාන්ත වර්ණසූරිය) යන තිරනාටක ඇසුරෙන් නවකතා බිහි වී ඇත.‘ස්තුතියි නැවත එන්න’ බොරැල්ලේ සදීපා ප්‍රකාශනයකි.බෝගන සේන බෝකන්ද සංස්කරණය කළ ‘දොළොස් ගව්ව‘ කාව්‍ය සංග්‍රහය පසුගියදා එළිදුටුවේය. රුවන් බන්දුජීව, ඉනෝකා සමරවික්‍රම, කපිල ජයවිලාල් හේරත්, නිශාන්ත අතුකෝරල, රුවන් චන්ද්‍රකුමාර, මේදනි ලක්මාලි මැණික්කුඹුර ප්‍රමුඛ කවි කිවිඳියන්ගේ නිර්මාණ මෙයට ඇතුළත් වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=av11052213</link>
    <topic>මගේ ගුරු දයා</topic>
    <author>පරාක්‍රම කොඩිතුවක්කු</author>
    <content>මගේ ගුරු දයා’....ප්‍රියාදර සිසු දරුවෙනි, මම ආවෙ ඔබට බස උගැන්වීමටයි. ඔබ හැම හොඳ සිංහල උගත යුතුයි. ඒ කියන්නෙ සුබස. අපට බස ලෙළවන්ට හැකි නම් සමාජය ජයගන්න හැකියි. ඒත් අද අපේ හෙළ බස යටපත් වී තිබෙන යුගයක්. මේ ළමයින් වටහා ගන්න ඕන. ඉංග්‍රීසි අපට අවශ්‍ය බසක්. මව් බස අපේ උත්තම බසයි.’මෙවදන් අපට පවසන ලද්දේ එදා මගේ සිංහල ඇදුරු දයා සිරිවර්ධනයන් විසිනි. ඒ 1959 අවුරුද්දය. මට මතක සැටියට එවකට මා උගනිමින් සිටියේ රත්නපුර ශාන්ත ඇලෝසියස් කොලීජියේ කනිටු පෙළ - 10 ශ්‍රේණියේ ය. එම වසර මුලදී අපේ පන්තියට මේ සිංහල ඇදුරුතුමාණන් පැමිණි සැටි පනස් වසරකට පසු අද මට මගේ මතක පොත පෙරළා ආවර්ජන කළ හැකියි. අලුත් සිංහල ගුරුතුමා පන්තියේ මඳක් උස් වේදිකාවට නැඟී දෑත් එක්කොට ගනිමින් අපට ආයුබෝවන් කීවේ මුවපුරා විකසිත සිනහවකින් ....”අද සිට ඔබට හෙළ බස උගන්වන ගුරුතුමා, මම දයා සිරිවර්ධන”...ඔහු කතාකරන්නේ නොනිමෙන සිනා රැල්ලක් ඇතිවය. ඒ ලජ්ජාශීලී පුළුල් හසරැල්ල හැම මොහොතක ඔහු ගේ වතෙහි රැඳී තිබීම අද ද මට විස්මයක් වෙයි...”අපි හැමෝ ම දැන හඳුනා ගන්න එපායැ.”ඔහු එක් එක් සිසුවාගෙන් නම විමසයි. මම පරාක්‍රම කීවෙමි. “කදිම නමක්නෙ. පැරකුම් කියමු.”ඔහු සිනාසෙමින් කීවා මතකය. එදා සිට දයා සිර්වර්ධන සිසු අප සැමගේ හදවත්වල ලැගුම් ගත් ඇදුරිඳු වීය.අද පාසල් පද්ධතියේ සිංහල විෂය කෙතරම් නීරස අසම්පූර්ණ පාඩමක් බවට පත් ව ඇද්ද යනු විසි වසරක් පාසල් ගණනාවක උගැන්වූ ගුරුවරයකු වන මම දැන් කල්පනා කරමි. ළඟ දී අධ්‍යාපන අධ්‍යක්ෂවරුන් කීප දෙනකු මා හා පැවසුවේ දැන් පාසල්වල සිංහල උගැන්වීමට සුදුසු ගුරුවරුන් නොමැති බව ය. එදා මා උගත් ඇලෝසියස් කොලීජිය කතෝලික පල්ලිය සතු කීර්තිමත් පෞද්ගලික විද්‍යාස්ථානයක් විය. එම අධිපතීන් ගේ අභිලාෂය වූයේ සෑම විෂයකට ම පරිණත විශේෂඥ ගුරු භවතුන් පත්කිරීම ය.එබැවින් ආචාර්ය මණ්ඩලය බල ඇති යන්ත්‍රයක් හා සමාන විය. වටාපොත නම් ඉතා පිටිහර පුංචි පාසලේ පස්වැන්න දක්වා උගත් මගේ ආධ්‍යාත්මය වැඩුණේ එහි දී ය. සවැන්නේ සිට රේල් බසයෙන් රත්නපුරේ ශාන්ත ඇලෝසියස් කොලීජියට එමින් උගත් මගේ බුද්ධිය හැඩගැසුණේ එම විදුහල් සෙවණෙහිය. දයා සිරිවර්ධන මේ අසිරිමත් සිංහල ඇදුරිඳුන් අපට ලැබුණු පසු සිසුකැල බලා සිටියේ ඔහු පන්තියට පැමිණෙන මොහොත එළඹෙන තුරුය. කුමාරතුංගයන් ගේ සුබසින් දැඩි එඩි ගෙන සිටි එතුමා බසින් අප හද පොබ කළේ ය. අප සිත් සවි බල ගැන්වීය.1950 – 60 දශකය සංක්‍රමණීය සමාජ අවධියක් විය. එහි ප්‍රතිවිරෝධ නිවැරැදිව හඳුනාගත් ප්‍රාඥයන් පරපුරෙන් සමාජයෙහි ගුරු බලවේගයක් ගොඩනැඟෙමින් තිබිණ. දයා සිරිවර්ධන බඳු අසිරිමත් ගුරුවරුන් අයත් වූයේ එම සමාජ ප්‍රවාහයට බව අද මගේ මනැසට පෙනී යයි.මේ ගුරු බලවේගය 56 පෙරළියෙන් උත්පාද වූවක් නොවන්නේ ය. එය අද බොහෝ දෙනෙක් නොදනිති.විසිවන සියවසේ මුල් භාගයේදී මෙරට බුද්ධිමය නවෝදයක් බිහිවූයේ ඉංග්‍රීසි - සිංහල දෙබසින් ම පෝෂණය වූ දේශීය චින්තනයකින් සැදි ප්‍රබුද්ධ සමාජ කොටසක් බිහිවීමෙන් ය. මීමන – ජීබී වැනි කොළඹ යුගයේ කවීන් ද, පියදාස සිරිසේන – ඩබ්ලිව්.ඒ.සිල්වා බඳු නිර්මාණකරුවන් ද කුමාරතුංග - වික්‍රමසිංහ වැනි ප්‍රබල මතවාදීන් ද අයත් වන්නේ එම සමාජ මෙහෙයුමටය. 56 පෙරළියෙන් බමුණු කුලය බිඳ වැටීම සිදු වූයේ යම් සේ ද, 70 දේශපාලන සංස්කෘතියෙන් හා 80 වෙළෙඳ කුලයෙන් අර ප්‍රබුද්ධ සමාජ මෙහෙයුම ද අභාවයට පත් විය.දයා සිරිවර්ධනයන් එදා නවයොවුන් අපට කියූ දේ වැටහුණේ ඉවෙන් මෙනැ යි දැන් මට සිතේ. ඔහු ගේ සිතීමෙහි ප්‍රතිවිරෝධාත්මක ගැඹුර පසක් වන්නේ අද ය.’....මේ කොලීජිවල සම්ප්‍රදාය – විනය විශිෂ්ටයි. එහෙත් චින්තනය පරගැතියි. මේ ළමුන් කළ යුත්තේ ඒ පරගැති සිරිත ඉවත දා අධ්‍යාපන හරය උකහා ගැනීමයි. මේ කොලීජිවලින් ඉතා ඉහළ උගතුන් බිහිවෙනවා. පරගැති භාවය ඉවත දමන්නට ශක්තිය ලැබෙන්නේ, අපේ බස උසස් ලෙස ඉගෙනීමෙන් පමණයි. බසේ රහස එය යි.’උසස් බස් වහර සාදා පාදා දෙන්නට දයා සිරිවර්ධන ඇදුරුපාණන් සිංහලය උගැන්වූයේ මුළු පන්තිය ම සාහිත මන්දීරයක් බවට පත් කරමින් ය. ඔහුගේ බසට සවන්දීමට වෙනත් පන්තිවල සිසුහු ද ගුරුවරු ද පන්තියෙන් පිටත රැස්ව හුන්හ.අප උගත් පෞද්ගලික කොලීජි – පල්ලි පාසල් රජය සතු කිරීම සිදු වූයේ මේ අතර ය. මෙහි දී දයා සිරිවර්ධනයන් දැරූයේ ජනප්‍රිය මතවාදය නොවේ.”...බණ්ඩාරනායකතුමා ඝාතනයවීම ගැන ඇතැම් අධිපතීන් සතුටු වෙන්නේ දේශීය චින්තනයක්, දෙස බස රැස ගැන හැඟීමක් නැති නිසා. එහෙත් මේ පෞද්ගලික පාසල් ජනසතු කිරීම අවශ්‍ය පියවරක් නොවෙයි. අද මේවාට පැමිණෙන්නේ ඔබ වැනි මධ්‍යම පන්තියේ දරුවන් වෙද මහතුන්ගේ ගුරුන්ගේ ලිපිකරුවන්ගේ දරුවන් වැඩි පිරිසක්. ජනසතුවෙන් මේ පරිපාලනයත් ඒ විශිෂ්ටත්වයත් බිඳ වැටෙනවා. රජය කළ යුතු කාරිය වන්නේ මේවා රජයේ මෙහෙයවීමකට ලක් කිරීමයි’දයා සිරිවර්ධනයන් එදා තරුණ අපහට පැවසූ එම යථාර්ථය ඊළඟ දශකයෙහි අප දෑස හමුවේ සැබෑවක් විය. 70න් පසු දශකයේ පාසලත් – ගුරුවරයාත් – අධ්‍යක්ෂකයාත් දේශපාලනීකරණය විය. රජයේ පාසල්වල ආධ්‍යාත්මය බිඳ වැටුණේ එතැන් සිටයි. 80න් පසු එළඹි දශකයෙහි ගුරුවරයාත් – අධ්‍යාපනයත් අක්මුල් නැති වාණිජකරණයකට හසුවිය. මේ නිරුවත මෑතකදී බියකරු ලෙස පිළිබිඹු වූයේ රජරට භික්ෂු විශ්වවිද්‍යාලයේ නවක වදයෙනි. ජයලත් මනෝරත්න ගේ ‘ගුරු තරුව‘ නාටකයෙන් අප දුටුවේ ඒ දුක්මුසු ඛේදවාචකයේ අඳුරු සෙවණැල්ල යි. මීමන ප්‍රේමතිලක එදා ‘පාළුගම’ කාව්‍යයේ දී කවියට නඟා ඇත්තේ ද ඒ ඉකිබිඳීමය.අද විශ්වවිද්‍යාලය ද ජාතික අධ්‍යාපන ආයතනය ද, විද්‍යුත් මාධ්‍යය ද භාෂාව හා භාෂා සම්ප්‍රදාය බිඳලමින් තරුණ පරපුර ආධ්‍යාත්මික ශක්තියෙන් තොර සිතන්ට බැරි වඳයන් පිරිසක් බවට පත්කරමින් සිටී. මව් බස මව්කිරි සේ සම වේ. ඉන් තොරව සංස්කෘතික – බුද්ධිමය නවෝදයක් සිදු නොවන්නේ ය.අප යොවුනෙහි දිවි ගෙවූ ඒ සමාජ ඉතිහාසය විනිවිද දකින විට මගේ සිංහල ඇදුරු දයා සිරිවර්ධනයන් ගේ ඒ මුව හස රැල්ලත් ඒ හෙළ බස් රොන් රසයත් සිතින් විඳින විට පසක් වන්නේ ඔහු හා ඔහු වැනි ගුරුන් අපට අත්පත් කොට දී ඇත්තේ අන් කිසිත් නොව ජීවිතයම බව ය. ගුරු වෘත්තියෙන් විශ්‍රාම ලැබ දයා සිරිවර්ධන මහත්මා ‘බුදු සරණ’ පත්‍රයේ කර්තෘත්වයට හවුල්වීම මට පෙනී යන්නේ ඔහු ගේ දිරි ගමනේ තවත් මාර්ග ඵලයක් හැටියටය. ඔහුගේ ප්‍රඥාව ප්‍රභාවත් වූයේ ධර්මාවබෝධයෙන් ය. ‘බුදුසරණ’ පත්තරේ නුවර – ගම්දනව්වල බෞද්ධ ගෙවල පහනක් බවට පත්වීමට හේතුවක් වූයේ ඔහු පෙන්වා දුන් දිවි දයාවම ය.පරාක්‍රම කොඩිතුවක්කුකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=av11052214</link>
    <topic>‘මහින්දාගමනයට’ ගී ලියූ යතිවරුන් දෙදෙනා</topic>
    <author>හේමාලි</author>
    <content>‘මහින්දාගමනයට’ ගී ලියූ යතිවරුන් දෙදෙනා2600 වැනි ශ්‍රී සම්බුද්ධත්ව ජයන්තිය වෙනුවෙන් එළි දුටු ‘මහින්දාගමනය’ චිත්‍රපටය මේ දිනවල දිවයිනේ සිනමා ශාලා රැසක තිරගත වෙනවා. අනුබුදු මිහිඳු හිමියන්ගේ ශ්‍රී ලංකා ගමනය සහ එවකට මෙරට පාලකයා වූ දේවානම්පියතිස්ස රජු බුදු දහම වැළඳ ගැනීමත් ශ්‍රී ලංකාවට සඟමිත් මෙහෙණිය ඇතුළු පිරිස ශ්‍රී මහා බෝධි ශාඛාව රැගෙන ඒමත් ඇතුළු ඓතිහාසික පුරාවෘත්ත රැසක් ඇතුළත් මෙම චිත්‍රපටය සඳහා ගීත 04ක් ඇතුළත් වේ. ඉන් ගීත දෙකක්ම රචනා කර ඇත්තේ භික්ෂූන් වහන්සේලා දෙනමක් අතිනි.ගී පද රචනා රැසක් අපේ සංගීත ක්ෂේත්‍රයට දායාද කළ රුවන්වැලි චෛත්‍යාරාමාධිකාරී පූජ්‍ය පල්ලේගම හේමරතන හිමියන් එක් ගීතයක් රචනා කර ඇති අතර පුරාවිද්‍යා චක්‍රවර්තී, පාර්ලිමේන්තු මන්ත්‍රී පූජ්‍ය එල්ලාවල මේධානන්ද හිමියන් තවත් ගීතයක් රචනා කර ඇත. මේධානන්ද හිමියන් විසින් රචනා කරන ලද ප්‍රථම ගීතය ද මෙය වේ. අනෙක් ගීත දෙක මහාචාර්ය සුනිල් ආරියරත්නයන් සහ ‘මහින්දාගමනය’ චිත්‍රපටයේ අධ්‍යක්ෂ සනත් අබේසේකර රචනා කර ඇත.හේමාලිසෙතට අපට සතුට රැගෙන මිහිඳු සමිඳු වැඩි නිසා ලැබුණි ලකට මහඟු උරුම කිතුගොස යන දස දිසාමෙහෙණි සසුන ඇති කළ ඒ දම්සෝ රජ දියණියෝ සිරිමා බෝ සමිඳු රැගෙන වැඩි සඟමිත් තෙරණියෝසාදු සාදු ඇති කළ හැදියාව දහම් රස පොවා රටම හැදුණි සිරිමත් වී සරුසාරව දුක නිවාබුදු හිමි පා පහස ලැබූ පින්බර මේ දිවයිනේ අපට ලැබුණු මෙවන් සෙතක් ලොව කාටද හිමිවුණේසෙතට අපට සතුට රැගෙන මිහිඳු සමිඳු....පද රචනය – පුරාවිද්‍යා චක්‍රවර්ති පාර්ලිමේන්තු මන්ත්‍රීපූජ්‍ය එල්ලාවල මේධානන්ද නාහිමිගායනය – අමරසිරි පීරිස්සංගීතය - රෝහණ වීරසිංහසංසාරේ මේ බරපොදි ඉවත ලන්න එන්න නිවන් මඟේ දොර දකින්න එන්නඑන්න එන්න එන්න පමා නොවී එන්න...//සංසාරේ ගිරි සිරසට මහමෙර පවා පරාදයි කඳු පාමුල රැඳෙනා අය අඳුරේ මඟ නොදැන මුලාවෙයි නිසි මඟ නොදැන මුලාවෙයිඑන්න එන්න එන්න පමා නොවී එන්න...තණ්හාවෙන් මිදුණු සිතට සැනසිලි සුවය ළඟාවෙයි ප්‍රඥා ඇස දැල්වූ දා බව කතරේ ගමන නිමාවෙයි අප යන ගමන නිමාවෙයිසංසාරේ මේ බරපොදි ඉවත ලන්න එන්න  පද රචනය – රුවන්වැලි චෛත්‍යරාමාධිකාරී පූජ්‍ය පල්ලේගම හේමරතන හිමිපාණන්ගායනය – උරේෂා රවිහාරි සහ කරුණාරත්න දිවුල්ගනේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=av11052215</link>
    <topic>අයි පී එල් පිටියේ සිංහ ලකුණ මාලිංග</topic>
    <author>ඉඳුනිල් වීරරත්න</author>
    <content>අයි පී එල් පිටියේ සිංහ ලකුණ මාලිංගස්ලිංගා, මාලිංගා ස්ලිංගා මාලිංගා”දහස් ගණනක් එකම හඬින් රිද්මයකට කෑගසති.සුදු පැහැ ලෙදර් පන්දුව සිපගන්නා ඔහු සෙමෙන් සෙමෙන් දිව ගොස් වේගය වැඩිකර ගනී. සිංහයකු සිහිගන්වන රන්වන් කෙහෙ රැලි සුළඟේ ලෙළ දෙද්දී ඔහුටම ආවේණික රටාවට දිග හැරෙන දකුණතින් පැයට කිලෝමීටර් 150 ක පමණ වේගයෙන් පන්දුව පිතිකරු දෙසට එල්ල වෙයි.පිතිකරුට සිතා ගන්නටවත් අවස්ථාවක් නොදෙමින් තත්පරයකටත් අඩු කාලයකදී ඇදී ආ පන්දුව මැද ඉන්න උදුරා දමන්නේ නරඹන්නන්ගේ ජයඝෝෂා හඬ මැදිනි.මේ දිනවල පැවැත්වෙන සිව්වැනි ඉන්දීය පි‍්‍රමියර් ලීග් (IPL) තරගාවලියේ වැඩිම කඩුලු ලාභියා වෙමින් වඩාත් ආකර්ෂණයටත් ජනපි‍්‍රයත්වයටත් පත්වුණු ඔහු ලසිත් මාලිංග.ඉන්දීය පි‍්‍රමියර් ලීග් තරගමාලාවේ මූලික වටයේ තරග 70 අතරින් එක් කණ්ඩායමක් තරග 14 කට මුහුණ දිය යුතු අතර මෙය ලියන මොහොත වන විට මාලිංග නියෝජනය කරන මුම්බායි ඉන්ඩියන් කණ්ඩායම තරග 12 කට සහභාගි වී ජයග්‍රහණ 8 ක්, පරාජයන් 4 ක් සමඟ ප්‍රසාද ලකුණු 16 ක් ලබමින් තෙවැනි තැනට පත්ව සිටී.සැබැවින්ම මෙම තරගාවලියේ මුම්බායි ඉන්ඩියන් පිලේ නායකයා මෙන්ම ලොව වැඩිම එක්දින සහ ටෙස්ට් ලකුණු ලාභියා වන සුපිරි ඉන්දීය පිතිකරු සචින් ටෙන්ඩුල්කාර්ගේ අතිවිශිෂ්ට පිතිකරණය මුම්බායි ඉන්ඩියන් පිලට ජයග්‍රාහී ප්‍රවේශයක් ලබා දුන්න ද ලසිත් මාලිංග ගේ සුපිරි පන්දු යැවීම මුම්බායි ඉන්ඩියන් පිලේ ජයග්‍රහණවල රහස වෙයි.කෙසේ වෙතත් පුවත්පත මුද්‍රණයෙන් එළිදකින විට මැයි 20 වැනිදා පැවැති රාජස්ථාන් රෝයල්ස් සමඟ තරගයේත් මැයි 22 වැනිදා පැවැති කොල්කටා නයිට් රයිඩර්ස් සමඟ තරගයේත් ප්‍රතිඵල මත ඔවුන් අර්ධ අවසන් තරගයට යා හැකිද යන්න තීරණය වෙයි.මෙම ඕවර 20 යි 20 තරගවලදී පන්දු යවන්නන් එවන ඕනෑම ආකාරයක පන්දුවකට කුමන හෝ පහරක් එල්ල කිරීමට පිතිකරුවෝ උත්සාහ ගනිති. මේ නිසා ක්‍රිකට් පොතේ නැති බොහෝ පහරවල් දැකගත හැකි අතර ඕවර 50 තරගවලට මෙන්ම ටෙස්ට් තරගවලට සාපේක්ෂව මෙම 20 යි 20 තරගවලදී වාර්තා වන හයේ පහර සහ හතරේ පහර ප්‍රමාණය ද අධිකය.මෙවැනි වාතාවරණයක් යටතේ බොහෝ පන්දු යවන්නන්ට දිගට හරහට බැට වදින නමුත් ලසිත් මාලිංග සමස්ත පන්දු යවන්නන්ගේ ගෞරවය රැකගනිමින් ඉතා විශිෂ්ට පන්දු යැවීමක නිරත වී සිටී.ලොව සුපිරිම පිතිකරුවන්, පන්දු යවන්නන් සහ පන්දු රකින්නන් ගෙන් සමන්විත මෙම අයි. පී. එල්. තරගාවලිය සඳහා ලසිත් මාලිංග මුලින්ම සහභාගි වන්නේ 2009 වසරේ පැවැති දෙවැනි තරගාවලියට.එහිදී මුම්බායි ඉන්ඩියන් පිල නියෝජනය කරමින් තරග 13 කට ක්‍රීඩා කළ ඔහු ඕවර 49.3 ක් යවා ලකුණු 312 කට කඩුලු 18 ක් ලබාගත්තේය. එම තරග වාරයේදී ඩෙකෑන් චාජර්ස් පිලට ක්‍රීඩා කළ රුද්‍ර ප්‍රතාප් සිං කඩුලු 23 ක් ලබා ගනිමින් පළමු තැනට පත්විය. අනිල් කුම්බ්ලේ කඩුලු 21 ක් ලබමින් දෙවැනි ස්ථානය ද, අශිෂ් නේරා කඩුලු 19 ක් ලබමින් තෙවැනි ස්ථානය ද ලබාගත් අතර කඩුලු 18 ක් ලබාගත් ලසිත්ට සිව්වැනි තැන හිමි විය.2010 අයි. පී. එල්. තරග වාරයේදී ද මුම්බායි ඉන්දියන් පිල වෙනුවෙන් තරග 13 කට ක්‍රීඩා කළ මාලිංග ලකුණු 344 කට කඩුලු 15 ක් ලබා ගැනීම මත මුම්බායි ඉන්දියන් පිල අවසන් තරගය දක්වා ගියේය.2011 සිව්වැනි අයි. පී. එල්. තරගාවලියේදී වෙන්දේසියකින් තොරව ඇමරිකන් ඩොලර් ලක්ෂ 5 කට මුම්බායි ඉන්දියන් පිල සමඟ ක්‍රීඩා කිරීමට එකඟ වුණු මාලිංග තරගාවලියේ මේ වන විට පෙරළිකාරම පන්දු යවන්නා බවට පත්ව සිටී.මෙය ලියන මොහොත වන විට වාර්තා පොතට සිය නම ඇතුළත් කරගනිමින් සුපිරි පන්දු යැවීමක නිරත වන මාලිංග අයි පී එල් ඉතිහාසයේ වැඩිම කඩුලු ලාභියා බවට පත්ව සිටී.කිංග්ස් ලෙවන් පන්ජාබ් පිල සමඟ පැවැති තරගයේදී දවාගත් කඩුලු 2 ත් සමඟ මේ දක්වා තරග 11 කදී ලකුණු 250 කට ඔහු දවාගෙන ඇති කඩුලු ප්‍රමාණය 26 ක්.මෙම වාර්තාවත් සමඟ මාලිංග බිඳ දැමුවේ 2009 වසරේදී රුද්‍ර ප්‍රතාප් සිං 2009 තරගාවලියේදී තරග 16 කදී ලකුණු 417 කට කඩුලු 23 ක් බිඳ හෙළමින් තැබූ වාර්තාවයි.ඒ අනුව අයි. පී. එල්. තරගාවලියක (2008 - 2011 දක්වා) කඩුලු 25 ක් දවාලූ ප්‍රථම සහ එකම පන්දු යවන්නා මාලිංගයි.මාලිංග මේ දක්වා අයි. පී. එල්. තරග 37 කදී ලකුණු 906 කට කඩුලු 59 ක් බිඳ හෙළා ඇත. රුද්‍ර ප්‍රතාප් සිං දවාගෙන ඇත්තේ තරග 53 කදී කඩුලු 58 ක් පමණකි.මාලිංග සතුව ලොව ඕනෑම පිතිකරුවකු මෙල්ල කළ හැකි ප්‍රබල තුරුම්පු කීපයකි. මැද ඉන්න කෙළින් ක්ෂණිකව එල්ල වන යෝකර් පන්දුව ඉන් පළමුවැන්නයි. දෙවැන්න විකට්ටුවෙන් පිටතට දඟ කැවී යන ලෙස එල්ල කරන අවුට් ස්විංගර් පන්දුවයි. තුන්වැන්න බවුන්සර් පන්දුවයි. මෙම බවුන්සර් පන්දුව හමුවේ පූනේ වොරියර්ස් කණ්ඩායමේ නායකයා මෙන්ම සුපිරි පිතිකරුවකු වන යුවරාජ් සිං සම්පූර්ණයෙන් පරාජය වී දැවී ගිය අතර ඇඩම් ගිල්ක්‍රිසට්ගේ හිස් ආවරණය පුපුරා ගියේය.ඩෙකෑන් චාජර්ස් පිලට ක්‍රීඩා කරන එහි නායක කුමාර් සංගක්කාර, කෝචි ටස්කර්ස් පිලට ක්‍රීඩා කරන මහේල ජයවර්ධන චෙන්නායි සුපර් කිංග්ස් පිලට ක්‍රීඩා කරන සුරාජ් රන්දීව් යන ශ්‍රී ලාංකේය ක්‍රීඩකයින් තිදෙනා සමඟ ලොව සුපිරි ක්‍රීඩකයින් රැසක්ම මාලිංගගේ යෝකර් පන්දු බවුන්සර් පන්දු හමුවේ දැවී ගිය අයුරු ශ්‍රී ලාංකේය ක්‍රිකට් ලෝලී අපට අමුතුම හැඟීමක් ඇති කළේය.2011 අයි. පී. එල්. තරගාවලියේ මුම්බායි පිල පළමුවෙන්ම තරග වැදුණේ අපේ‍්‍රල් 10 වැනිදා විරේන්ද්‍ර ෂෙවාග් ගේ නායකත්වයෙන් යුතු දිල්ලි ඩාඩෙවිල්ස් පිල සමඟ වන අතර එහිදී මාලිංග සිය යෝකර් පන්දුවෙන් කඩුලු 4 ක්ද අවුට් සිඟර් පන්දුවකින් එක් කඩුල්ලක් ද සමඟින් ලකුණු 13 කට කඩුලු 5 ක් දවා ගත්තේය. අපේ‍්‍රල් 13 දා රෝයල් චැලෙන්ජර්ස් පිලට එරෙහිව යෝකර් පන්දු දෙකකින් කඩුලු 2 ක්, අපේ‍්‍රල් 15 වැනිදා කෝචි ටස්කර්ස් පිලට එරෙහිව තරගයේදී කඩුලු 2 ක් (බ්‍රෙන්ඩන් මැකලම් සහ මහේල ජයවර්ධන) අපේ‍්‍රල් 20 දා පූනේ වොරියර්ස් පිලට එරෙහිව කඩුලු 2 ක්, අපේ‍්‍රල් 22 චෙන්නායි සුපර් කිංග්ස් පිලට එරෙහිව කඩුලු 2 ක්, අපේ‍්‍රල් 24 ඩෙකෑන් චාජර්ස් පිලට එරෙහිව කඩුලු 3 ක් (ෂිකා ඩාවාන්, කුමා සංගක්කාර, රවිටේජා) අපේ‍්‍රල් 29 රාජස්තාන් රෝයල් පිලට එරෙහි කඩුලු 1 ක්, මැයි 2 වැනිදා කිංග්ස් පන්ජාබ් පිලට එරෙහිව කඩුලු 2 ක්, මැයි 4 වැනිදා පූනේ වොරියර්ස් පිලට එරෙහිව කඩුලු 3 ක්, මැයි 7 වැනිදා දිල්ලි ඩාඩෙවිල්ස් පිලට එරෙහිව කඩුලු 2 ක් සහ මැයි 10 වැනිදා කිංග්ස් පංජාබ් පිලට එරෙහිව කඩුලු 2 ක් මෙය ලියන මොහොත දක්වා ඔහුගේ කඩුලු දඩයමේ සටහන් වී තිබේ.ඉඳුනිල් වීරරත්නඅපේ රටේ ක්‍රිකට් ක්‍රීඩා ලෝලීනට අමතක නොවන අත්දැකීමක් රැගෙන එන්නට ඉන්දීය ප්‍රිමියර් ලීග් තරගමාලාවට සමානව ශ්‍රී ලංකා ප්‍රිමියර් ලීග් (SLPL) නමින් තරග මාලාවක් පැවැත්වීමට ශ්‍රී ලංකා ක්‍රිකට් ආයතනය සූදානම් වෙයි.මේ අනුව බස්නාහිර, රුහුණ, වයඹ, කඳුරට, ඌව, නැෙඟනහිර සහ උතුර යන පළාත් නියෝජනය කරමින් කණ්ඩායම් 7ක් සහභාගි වන ශ්‍රී ලංකාවේ ප්‍රධානතම විස්සයි 20 ක්‍රිකට් ලීග් තරගාවලිය ජූලි මස 19 වැනිදා ආරම්භ වීමට නියමිතය. අගෝස්තු 4 වැනිදා අවසන් මහා තරගය පැවැත්වෙන අතර අවසන් පූර්ව තරගය සහ අවසන් මහා තරගය සමඟ සම්පූර්ණ තරග සංඛ්‍යාව 24කි.මෙම තරග 24ම ආර්.ප්‍රේමදාස ක්‍රීඩාංගණයේ පැවැත්වෙනු ඇත.සිංගප්පූරු සමර්සෙට් එන්ටර්ටේන්මන්ට් වෙන්චර්ස් ආයතනයේ පූර්ණ අනුග්‍රහයෙන් පැවැත්වෙන මෙම (SLPL) තරගාවලියේ කණ්ඩායම්වලට ක්‍රීඩකයන් තෝරා ගැනීමේ සිට පුහුණුකරුවන්, කළමනාකරුවන් පත්කිරීම දක්වා සියලුම පරිපාලන කටයුතු ශ්‍රී ලංකා ක්‍රිකට් ආයතනය සතුවෙයි. ඒ අනුව කණ්ඩායම් හතේ පුහුණුකරු ලෙස ශ්‍රී ලංකා ක්‍රිකට් ආයතනයේ පුහුණුකරුවන් කටයුතු කරනු ඇත.මෙම එක් කණ්ඩායමක සංචිතයට විදෙස් ක්‍රීඩකයින් 5 දෙනෙක් සමඟ උපරිම ගණන ක්‍රීඩකයින් 35 දෙනෙක්. එක් තරගයක් සඳහා සහභාගිවන 11 දෙනා අතර සිටිය හැකි විදෙස් ක්‍රීඩකයින් උපරිම ගණන 4ක්. වයස 20ට අඩු ශ්‍රී ලංකා ක්‍රීඩකයෙක් අනිවාර්යයයි. අයි.පී.එල්. තරගාවලියේ පෙරළිකරන බටහිර ඉන්දීය කොදෙව් හි ක්‍රිස් ගේල් සහ කිරන් පොලාර්ඩ්, පාකිස්ථානයේ සහීඩ් අෆ්රීඩ්, දකුණු අප්‍රිකාවේ හර්ෂල් ගිබ්ස්, නවසීලන්තයේ ඩැනියල් විටෝරි යන ක්‍රීඩකයින් දැනටමත් ඔවුනගේ සහභාගිත්වය ස්ථිර කර ඇති අතර ජාත්‍යන්තර ක්‍රිකට් ලෝකයේ ජනප්‍රිය පෙරළිකාර ක්‍රීඩකයින් රැසක්ම ඉදිරි දිනවල සිය සහභාගිත්වය තහවුරු කරනු ඇත.කෙසේ වෙතත් ශ්‍රී ලංකාවේ වෙබ් අඩවි වලට අනුව කඳුරට කයිට්ස් කණ්ඩායම කුමාර් සංගක්කාර විසින් මෙහෙයවන අතර වයඹ වොල්ව්ස් මහේල ජයවර්ධන විසිනුත් බස්නාහිර බෙයර්ස් තිලකරත්න ඩිල්ෂාන් විසිනුත් රුහුණ රයිනෝස් සනත් ජයසූරිය විසිනුත් ඌව යුනිකෝන් චමින්ද වාස් විසිනුත් උතුර ඔරික්සස් ඩැනියල් විටෝරිත් නැඟෙනහිර නාගර්ස් සහීඩ් අෆ්රීඩ් විසිනුත් මෙහෙයවීමට නියමිතය.ඉඳුනිල්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=av11052216</link>
    <topic>ආලකමන්දාවට ලැබුණු තුන්වැනි සම්මානයයි මේ</topic>
    <author>ඉනෝකා පෙරේරා බණ්ඩාර</author>
    <content>ආලකමන්දාවට ලැබුණු තුන්වැනි සම්මානයයි මේරයිගම් ටෙලි සම්මාන උළෙලේ හොඳම වාර්තා වැඩ සටහනට සම්මාන දිනූ විනීතා කරුණාරත්නරූපවාහිනී තිරයේ බොහෝවර ඇගේ නම දැක ඇති මුත් රුව නම් ඇහැ නොගැටෙන තරම්.පෙරදා රැයේ ලබාගත් වසරේ විශිෂ්ටතම රූපවාහිනී වාර්තා වැඩසටහනට හිමි රයිගම් සම්මානය ද අතැතිව මේ ඈ ‘රසඳුන’ට ගොඩවූ මොහොත.’ආලකමන්දාව‘ ඔබට යළි වාසනාව ගෙනාවා...ඇත්තටම මේ ‘ආලකමන්දාව’ වෙනුවෙන් ලැබුණු තුන්වැනි සම්මානය. මගේ ජීවිතේ හතරවැනි සම්මානය. මේ සම්මානයෙ ගෞරවයෙන් කොටසක් සුනිල් මිහිඳුකුලටත් හිමි වෙනව. මොකද ඔහු තමයි මේ සම්මානනීය වූ වසන්ත කුමාර ශූරීන් ගැන කළ ‘ඉඟිනළු සම්ප්‍රදායක නර්තන රචකයාණෝ...’ වාර්තා වැඩසටහන් පිටපත් රචකයා. හොඳ පිටපතකින් වැඩසටහනට ලැබෙන ආලෝකය බැබළීම මෙතැකැයි කියන්න බැහැ.ආලකමන්දාව දිග හැරෙන්නෙ ජාතික රූපවාහිනියෙ...ශ්‍රී ලාංකීය කලා ක්‍ෂේත්‍රයට විශිෂ්ට මෙහෙවරක් කළ සුවිශේෂ කලාකරුවන්ගේ චරිතාපදානය සහ ඒ මෙහෙවර අළලා කරන සෞන්දර්යාත්මක වාර්තාමය වැඩසටහනක් ‘ආලකමන්දාව‘. දැනට එවැනි ශ්‍රේෂ්ඨ කලාකරුවන් 20 දෙනකු පමණ ගැන අපි වැඩසටහන් කළා. මේ වැඩසටහන ශිල්පියාගෙන් ශිල්පියාට වෙනස් ස්වරූපයක් ගන්නවා. සිනමා වාර්තා, සංගීතමය වාර්තා සහ වාර්තාමය වශයෙන්.මුලින්ම අපි ‘ආලකමන්දාවෙන්’ කතා කළේ ආචාර්ය පේ‍්‍රමසිරි කේමදාසයන්ගේ සංගීත ජීවිතය ගැන. එදා මෙදා තුර මේ වැඩසටහන වෙනුවෙන් සම්මාන තුනක් හිමිවුණා. අදත් හැම මාසෙම අන්තිම අඟහරුවාදා රාත්‍රි 10.05ට ජාතික රූපවාහිනියෙන් ‘ආලකමන්දාව‘ දිග හැරෙනවා.ඇයි මේ මාසෙටම එකක්...පටන් ගත් අවධියේ සතිපතා වැඩසටහන කළා. නමුත් ජීවත්වූ ගම් පළාතට ගිහින්, සමීපතමයන්, ඇසුරු කළ යහළු මිත්‍රාදීන්, පාසල, විශ්වවිද්‍යාලය වගේ හැම තැනකටම ගිහින් පූර්ණ ගවේෂණයක් කරල කරන වැඩසටහනක් නිසා කල් යනව. සතියක් හමාරක් රූගත කිරීම්වලටම යනව. ඉතින් ඒකයි මාසෙකට එකක් කරන්නෙ.ඔබේ ආලකමන්දාවේ පිටපත් රචකයින් ක්‍ෂේත්‍රයේ ප්‍රවීණයන්...ඇත්තටම මේ වැඩසටහනේ වැඩිම ප්‍රමාණයක් පිටපත් රචනා කරල තියෙන්නෙ බුද්ධදාස ගලප්පත්ති, ජයලත් මනෝරත්න, සුනිල් මිහිඳුකුල, රත්න ශ්‍රී විජේසිංහ, අශෝක වීරසිංහ, සංජීව පුෂ්පකුමාර කියන ප්‍රවීණයන් තමයි මෙතෙක් මේ වැඩසටහනේ පිටපත් රචකයො වුණේ. ඔවුන් අතින් හොඳ පිටපතක් රචනා වෙන නිසා තමයි මං අර මුලින් කිව්වා වගේ වැඩසටහනට හොඳ බැබළීමක් ලැබෙන්නෙ.ඔබ සම්මාන 4ක් ලබා ගත්තා...2007 සුමති සම්මාන උළෙලෙදි තමයි මුලින්ම ‘ආලකමන්දාවට’ සම්මානයක් ලැබුණෙ. ඒ, ප්‍රවීණ සංගීතවේදී එච්.එම්.ජයවර්ධනයන් ගැන කළ වැඩසටහනට. ඉන් පස්සෙ 2009 වසරෙ සුමති සම්මාන උළෙලෙදි යළි සම්මානයක් ලැබුණා. ඒ කේමදාසයන් වෙනුවෙන් කළ ‘හිතුවක්කාර ගාන්ධර්වයාණන්ගේ නික්ම යාම’ වාර්තාමය වැඩසටහනට. 2009 වසරෙම සංගීතවේදී සරත් දසනායකයන් ගැන කළ ‘ආලකමන්දාව‘ වෙනුවෙන් රාජ්‍ය සම්මානයක් ලැබුණා. වසන්ත කුමාරයන් ගැන කළ මේ වැඩසටහන තමයි හතරවැනි එක.කාටත් අමතකව ගිය වසන්ත කුමාර ජ්‍යෙෂ්ඨ ශිල්පියා ඔබට මතක් වුණා...ඇත්තටම ඔහු ගැන මතක් වුණේ අපේ සරත් කෝන්ගහගේ ගරු සභාපතිතුමාට. එතුමා තමයි මේ සම්මානයෙ පළමු කොටස්කාරයා. රයිගම් සම්මාන උළෙලෙදි ජාතික රූපවාහිනිය තමයි මෙවර වැඩිම සම්මාන ගණනක් දිනා ගත්තෙ. ඒ සතුට අපට දීලා අපේ සභාපතිතුමා තව ටික දවසකින් රූපවාහිනියෙන් යනව. ඒක දුකක්.කොහොමද වසන්ත කුමාරයන්ගෙ ප්‍රතිචාර...මේ තරම් වැඩ කොටසක් කරපු වගත්, මේ තරම් ඔහු වටින වස්තුවක් බවත් ජීවිතේ පළමු වරට හැඟුණෙ මේ වැඩසටහන දැක්කට පස්සෙ කිව්වා. දැන් ඔහුට වයස 92ක්. ඒත් තනිවම රූපවාහිනියට හොයාගෙන ඇවිත් ස්තුති කළා වැඩසටහන ගියාට පස්සෙ. බිරිය මියගියාට පස්සෙ ජීවිතේ කඩා වැටිල හිටි ඔහුට මේ වැඩසටහන අසීමිත සතුටක් වූ බව දැනුණා.මොනවද ඉදිරියට කරන්නෙ...අර්නස්ට් පෝරුතොට ගරු පියතුමා ගැන හා නිළි රැජිනි රුක්මණී දේවිය ගැන මේ දිනවල රූගැන්වීම් සිදුවෙනවා.ඔබට ස්තුති කරන්න පිරිසකුත් ඇති...සභාපතිතුමාගේ පටන් ආලෝකකරණ ශිල්පීන්, වේෂ නිරූපණ, පටිගත කිරීමේ ශිල්පීන්, සංස්කරණ ශිල්පීන්, රියැදුරු මේ හැම කෙනෙකුටම ස්තුතිය පිරිනැමෙනව.වාර්තාමය වැඩසටහන් අතරෙ අභියෝගයක් දුන්නා කියල ඔබට හිතෙනවද...මහාචාර්ය අජන්තා හපුආරච්චි මෙහි විනිශ්චය මණ්ඩලයෙ සභාපතිනි. ඈ මට කිව්වා විශාල වැඩසටහන් ප්‍රමාණයක් තිබුණත් මේ වසන්ත කුමාරයන්ගෙ වැඩසටහන ඒ හැමට වඩා ඉදිරියෙන් තිබුණා කියල. එය ජාත්‍යන්තර ප්‍රමිතියට තිබූ බවත් ඈ කිව්වා. හයිද්‍රාබාද් විශ්වවිද්‍යාලයට මෙය යවන බවත් ඈ කිව්වා.ඉනෝකා පෙරේරා බණ්ඩාරඡායාරූපය - සුසන්ත විජේගුණසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=av11052217</link>
    <topic>සු.මිගෙන් අහන්න</topic>
    <author/>
    <content>සු.මිගෙන් අහන්නඉහළ තල්දූවේ ආනන්ද වික්‍රමආරච්චිප්‍රශ්නය - ‘අගර දඟර’ කියන නම ඒ නමින් යුතු චිත්‍රපටයේ කතා තේමාවට අනුව නුසුදුසුයි නේද?පිළිතුර - ඔව්. අඟර දඟර’ කියන්නේ ඔමරි කරනවා කියන එකයි. (බලන්න: සංක්ෂිප්ත සිංහල ශබ්ද කෝෂය - 2007 - සංස්කෘතික කටයුතු දෙපාර්තමේන්තුව)  යටිවාවල වසුන්දරා ජයසිංහප්‍රශ්නය - හින්දි නළු ශාරුක් ඛාන් ගේ රඟපෑම් ගැන ඔබේ අදහස් දක්වන්න?පිළිතුර - ශාරුක් දක්ෂ නළුවෙක්. එහෙත් ඔහු විශිෂ්ට හෝ ශ්‍රේෂ්ඨ නැහැ. ඒ බව හොඳටම පේන්නේ ‘දේව්දාස්’ මුල් චිත්‍රපටයේ දිලිප් කුමාර්ගේ හා ‘දේව්දාස්’ පසු නිෂ්පාදනයේ ශාරුක්ගේ රඟපෑම් සංසන්දනය කරලා බලද්දීයි.  මාතලේ ධර්මා ඒකනායකප්‍රශ්නය - ජාතික ගීයේ ප්‍රමිතිගත පටිගත කිරීම අළලා සැකසුණු ‘රසඳුන’ ලිපියට ගායිකා නීලා වික්‍රමසිංහ ගේ අදහස් නොගත්තේ ඇයි?පිළිතුර - අප ඇගෙන් අදහස් ගත්තා. ඒත් ඒවා පළ නොකරන ලෙස ඇය අපෙන් ඉල්ලා සිටියා.  ගොතටුවේ සිරිල් කන්නන්ගරප්‍රශ්නය - ‘මතභේදය’ චිත්‍රපටයට මොහිදින් බෙග් හා රුක්මණී දේවි ගයන ‘පෙම් මල් මාලා’ ගීතයේ ‘පියඹා ආවා ප්‍රේම කුරුල්ලා - රත්නපුරේහි කූඩු තනන්ටා’ යනුවෙන් දැක්වෙන කොටසේ ‘රත්නපුරේහි’ යන්න ‘ස්වප්න පුරෙහි’ යනුවෙන් නිවැරදි විය යුතුයි නේද?පිළිතුර - ඒ බව එක්තරා මහාචාර්යවරයෙක් වරක් අදහස් දක්වා තිබුණත් මේ චිත්‍රපටයට ඇතුළත් කතාවට පසුබිම් වන්නේ රත්නපුරය නගරය බැවින් ‘රත්නපුරේහි’ යන්න නිවැරදියි. එය මොහිදින් බෙග් ගේ වැරදි උච්චාරණයක් නෙමෙයි.  අම්බලන්ගොඩ සුජාතා නවරත්නප්‍රශ්නය - ‘රණවිරු රියල් ස්ටාර්’ වැඩසටහනට පොලිසියේ සිටින දක්ෂ ගායක ගායිකාවන් සම්බන්ධ කර නොගැනීම ගැන ඔබේ අදහස් දක්වන්න?පිළිතුර - එදා වොලි බැස්ටියන් වැනි බයිලා ගායකයන් පොලිසියේ තමයි සේවය කළේ. ඒත් අද ඉන්න රාලහාමිලා මිනිසුන්ට බැණලා බැණලා ඔවුන්ගේ කටහඬවල් ගොරෝසු වෙලා ඇතියි කියලා එම වැඩසටහනේ සංවිධායකයන් හිතනවා ඇති.බෝගමුවේ විජිත වෙත්තසිංහප්‍රශ්නය - අපේ ටෙලිනාට්‍ය නළු නිළියන් දවස් කුලියට රඟපෑම ගැන ඔබට මොනවද හිතෙන්නේ?පිළිතුර - අපේ නළු නිළියනුත් මේසන් බාස්ලගෙ මට්ටමට වැටිලා කියලා දුක හිතෙනවා.  පිළියන්දල මිරිස්වත්තේ චාමර විජේසිංහප්‍රශ්නය - ඔබේ සමකාලීනයකු වන සුනිල් හොරේෂස් ගැන යමක් කියන්න?පිළිතුර - සුනිල් අපට වඩා ජ්‍යෙෂ්ඨ මාධ්‍යවේදියෙක්. ඔහුට සිනමා ලෝකය පිළිබඳ පැතිරුණු දැනුමක් තිබුණා. නළු නිළියන් ගේ, නිෂ්පාදක අධ්‍යක්ෂවරුන් ගේ, කාර්මික ශිල්පීන්ගේ තොරතුරු ඔහු ගේ මතක ගබඩාවේ තිබුණා. ඔහුට යමක් ලියන්න පරණ පත්තර ඇවිස්සීමේ වුවමනාවක් තිබුනේ නැහැ. සියල්ල ලීවේ මතකයෙන්. ඔහු අකාලයේ මිය යෑම සිනමා පුවත්පත් කලාවට සිදුවූ විශාල පාඩුවක්.  නිවිතිගල අනුලා විජේසේකරප්‍රශ්නය - ‘ආගන්තුකයා’ චිත්‍රපටයෙන් පසු ප්‍රවීණ චිත්‍රපට අධ්‍යක්ෂ වසන්ත ඔබේසේකර නිහඞ ඇයි?පිළිතුර - හේතුව දන්නේ නැහැ. ඒත් ඔහුගේ නිහඬතාව සිංහල සිනමාවට විශාල පාඩුවක්. වසන්තගේ පසුකාලීන චිත්‍රපට (‘ආගන්තුකයා’ හැරුණු කොට) ගැන මගේ ඒ තරම්ම පැහැදීමක් නැති වුණත් ඔහු සිනමාකරණයේ අඛණ්ඩව නිරතව සිටි යුතු විශිෂ්ට අධ්‍යක්ෂවරයෙක්.මේ සතියේ පහත නම් සඳහන් අයත් ප්‍රශ්න එවා තිබුණා. මහනුවර සමුනි තාරිකා, දික්වැල්ලේ සුහස් විරුජිත, කොටුගොඩ දිසානෑගම තිස්ස කුමාර, වැලිපැන්නේ ධම්මිකා මැණිකේ, රාගම වැලිසර අයිලින් සෝවිස්, වයඹ විශ්ව විද්‍යාලයයේ චන්දිම බණ්ඩාර, හාරිස්පත්තුවේ ආර්.ජී. ධර්මසේන, දාගොන්නේ කරුණාතිලක බෝඹුවල, කුඩාවැව දයාපාල අධිකාරි, මැල්ලවගෙදර ප්‍රනාන්දු සිරිල් හේවගේ.ඔබේ ප්‍රශ්න පහත ලිපිනයට යොමු කරන්න.‘සු.මිගෙන් අහන්න’රසඳුන - සිළුමිණ ලේක්හවුස් කොළඹ 10කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=av11052218</link>
    <topic>සමෝධානය</topic>
    <author>සුනිල් මිහිඳුකුල</author>
    <content>සමෝධානයඅනෝමා ජිනාදරිගේ පොත (පුනරුක්තිය - මගේ කතාව) කියෙව්වා. ඒක ස්වයං ලිඛිත චරිතාපදාන ගණයට වැටෙන කෘතියක්. තම පවුලේ විශේෂයෙන් බාප්පාගේ ලිංගික විසමාචාර නිසා ඇගේ ළමා හා යොවුන් ජීවිතය ආධ්‍යාත්මිකව විනාශ වූ හැටි මේ පොතෙන් කියැවෙනවා. එමඟින් අනෝමා උත්සාහ දරා ඇත්තේ ඇගේ වෛරය පිටකිරීම බව පැහැදිලියි. අනෝමාගේ බාප්පා, මව, මෙහෙකාර තරුණිය හා අනෝමාගේ නැගණිය ජීවතුන් අතර සිටිනවා නම් ඒවා ඔවුන්ට අපහාසයක් ද නැද්ද යන ප්‍රශ්නය විසඳිය යුත්තේ අනෝමාමයි.අනෝමා කියන ආකාරයේ වනචරකම් කරන අම්මලා, බාප්පලා, නපුංසක තාත්තලා අපේ සමාජයේ ඕනැතරම් ඉන්නවා. පත්තරවල පළවන ප්‍රවෘත්ති අතර ඒ වගේ ප්‍රවෘත්ති නිතරම දකින්න පුළුවන්. ඒවා බොහෝ විට කෙළවර වන්නේ මිනිමැරුම්වලින්.අනෝමාට තිබුණේ තම වෛරය පිටකිරීම සඳහා මේ පොත ලියලා ඒක අනිත් පවුලේ අයට කියවන්න දීම පමණයි. ඒ පාඨක සංඛ්‍යාවෙන් විතරක් ඇයට සෑහීමකට පත්වෙන්න තිබුණා.කවදහරි දවසක අනෝමාගේ දුවෙක් ඇගේ ජීවිත කතාව ලිව්වොත් එහි මොනව ලියැවෙයි ද? තමාගේ අම්මා චිත්‍රපටයක අමු නිරුවතින් රඟපෑම ගැන ඇය තම මවට දොස් පවරයි ද? ඔවුන්ගේ පවුල් ජීවිතයේ කුණු කන්දල් ගැන මොනව ලියැවෙයි ද? එහෙම වුණොත් අද අනෝමා ගේ මව මුහුණදෙන ගැටලුවලට කවදහරි දවසක අනෝමාටත් මුහුණ දෙන්න සිද්ධ වෙනවා.උපහාස කතා රචක ටී. ජී. ඩබ්ලිව්. ද සිල්වා ගේ සාහිත්‍ය සේවාව ඇගැයීමේ උළෙලකට රංජිත් අයියා (ජ්‍යෙෂ්ඨ මාධ්‍යවේදී ඒ. ඩී. රංජිත් කුමාර) ආරාධනා පත්‍රයක් එවා තිබුණත් මට ඒකට සහභාගි වෙන්න බැරිව ගියා. ආරාධනා පත්‍රය අතට ගත්තම මට මතක් වුණේ මීට අවුරුදු 21 කට විතර කලින් මා ටී. ජී. ඩබ්ලිව්. ද සිල්වා හමුවූ සුවිශේෂ අවස්ථාව. එදා ඒ අවස්ථාව මට පාදා දුන්නේ සිල්වා මහතාගේ පුත් ප්‍රවීණ රසායන විද්‍යා ගුරුවරයකු, පැරණි ගී තැටි සංරක්ෂකයකු වන ටී. ජි. රන්ජන් ද සිල්වා.මට මතක හැටියට ටී. ජී. ඩබ්ලිව්. ද සිල්වා හිටියේ දෙහිවල පැත්තෙ නිවෙසක. ඒ වන විට ඔහුගේ වයස අවුරුදු 77 ක්. ඔහු මාත් එක්ක කියු එක් දෙයක් තවමත් මට මතකයි.“මං දැන් අසනීපයෙන් ඉන්නේ. නැඟිටින්නත් හිඳගන්නත් මට තව කෙනකුගේ ආධාරය ඕනැ. ඒ නිසා දැන් මුකුත් ලියන්න කරන්න බැහැ. එදා මං සමාජය උපහාසයට ලක් කළා. ඒත් අද මං සමාජය ඉදිරියේ උපහාසයට ලක්වෙලා ඉන්නවා.ටී. ජී. ඩබ්ලිව්. ද සිල්වා ගෙන් එදා මම අහපු ප්‍රශ්නයක් මෙසේයි.“සිල්වා මහත්තයා උපහාස කතා ලිව්වේ සමාජයේ දුර්වල තැන්වලට පහර දෙන්නනේ. ඉතිං සමාජය හැදුණ ද?”ටික වේලාවක් කල්පනා කරමින් හිටපු ඔහු ඊට දුන්නේ මේ වගෙ පිළිතුරක්.“මගේ පොත්වලින් මම සමාජ ශෝධනයක් බලාපොරොත්තු වුණේ නැහැ. මිනිස්සු කියන්නේ කවදාක්වත් හදන්න පුළුවන් ජාතියක් නෙමෙයි. ඒක කරන්න ආගම් කර්තෘවරුන්ටත් බැරිව ගියා. ඉතිං අපිට පුළුවන්ද මිනිස්සු, සමාජය හදන්න? පොලිසියෙන් ගුටි කෑවට ඔය හොරු, තක්කඩි කවදාක්වත් හැදෙනව ද?ටී. ජී. ඩබ්ලිව්. ද සිල්වා එක්ක ඒ සම්මුඛ සාකච්ඡාව කරලා ටික දිනකින් ඔහු මියගියා. (1990 ජනවාරි 24 වැනිදා). ඒ නිසා ලිපිය පළවුණේ ‘පෙරමඟ’ සඟරාවේ පෙබරවාරි කලාපයේ.අනෝමා රාජකරුණාගේ සංස්කරණයෙන් පළවී ඇති ‘14 ප්‍රකාශනයට අවකාශයක්’ නම් වූ නවතම සිනමා සඟරාවේ මංගල කලාපය කියෙව්වා. අනෝමා අපේ ප්‍රබුද්ධ සිනමා සංස්කෘතියේ සුවිශේෂ ක්‍රියාකාරිණියක්. ඇය මීට ඉහත සංස්කරණ කළ ‘චිත්‍රපට’ සඟරාවත් ඉතාම සාරගර්භ මට්ටමක තිබුණා. එය ප්‍රකාශනයට පත්කළේ ජාතික චිත්‍රපට සංස්ථාව.‘මිරර්’ හැරුණුකොට අද සිනමා සඟරාවක් සිංහලෙන් පළවන්නේ නැහැ. සිනමාව උදෙසාම ක්‍රියාත්මක වන ජාතික චිත්‍රපට සංස්ථාව, ජාතික කතෝලික සිනමා පර්ෂදය, ආසියානු සිනමා කේන්ද්‍රය වැනි ආයතන පවා අද සිනමා සඟරා පළ කරන්නේ නැහැ. එබඳු පසුබිමක අනෝමාගේ මේ සඟරාව කාලීන අවශ්‍යතාවයක් ඉටුකිරීමක්.මෙම සඟරාව ‘14 ප්‍රකාශනයට අවකාශයක්’ යනුවෙන් හඳුන්වා ඇත්තේ අපේ ආණ්ඩුක්‍රම ව්‍යවස්ථාවේ 14 වැනි වගන්තියෙන් කියැවෙන ප්‍රකාශන නිදහස නිසා බව පැහැදිලියි. ප්‍රසන්න විතානගේ මෙම සඟරාවට දී ඇති සම්මුඛ සාකච්ඡාවක අපේ වාරණයට මුහුණක් නැති ඉතා නිවැරැදිව පෙන්වා දී තිබෙනවා. එක්තරා අවදියක වාරණය නිසා අපේ නව විකල්ප සිනමාව ගබ්සා වූ ආකාරය ගැන අමුතුවෙන්ම කිව යුතු නැහැ.මෙම සඟරාවේ පළවී ඇති ලිපි හා සම්මුඛ සාකච්ඡා ඉතාම සාරගර්භයි. ඒවා අනාගත සිනමාවට මතවාදී මැදිහත්වීමක් ලෙස මා දකිනවා. අනෝමා ඔබේ වෑයම වචනයේ පරිසමාප්ත අර්ථයෙන්ම ප්‍රශංසනීයයි.අන්තර්ජාලය පැමිණිමත් එක්කම කලා මාධ්‍යයන්ගේ සීමාඉම් පුළුල් වුණා. ඒක වඩාත් දැඩිව පෙනෙන්ට පටන්ගත්තේ කවියෙන්. සාමාන්‍යයෙන් කවිය සන්නිවේදනය වෙන්නේ එක්කෝ පොතක් වශයෙන්. නැත්නම් පුවත්පත්වල පළවන කවි පිටු ඔස්සේ. විකල්ප වශයෙන් ගත්තොත් සරසවි කුරුටු ගී වශයෙනුත් කවිය සන්නිවේදනය වෙනවා.වෙබ් අඩවි හෝ බ්ලොග් අඩවි හෝ ෆේස් බුක් ඔස්සේ හෝ ලියැවෙන කවිය වෙනමම ප්‍රවණතාවයක්. ප්‍රකට කවියකු වන බෝගන සේන බෝකන්ද මා සමග කියා සිටි ආකාරයට අද ෆේස් බුක් කවි කිවිඳියන් පනහක් හැටක් පමණ ඉන්නවා. ඒ අතර නිර්මාණාත්මක කවි රැසක් දක්නට පුළුවන්. තරුණ කවියකු වන ඉන්දික ගුණවර්ධන ලියු කවියක් මේ.දිය කිඳුරියක්ආදරේ කරන්නපටන් අරංපීනන්නවත්බැරිමටඉන්දික තමා ලියු ෆේස් බුක් කවි දැන් පොතක් විදියටත් පළකර තිබෙනවා. එය නම්කර තියෙන්නේ ‘හිතේ කෙටූ ටැටූ’ යනුවෙන්.ෆේස් බුක් කවිවලට සතේකවත් වියදමක් යන්නේ නැහැ. එහි අනිත් සුවිශේෂත්වය තමයි පාඨක ප්‍රතිචාර ඉතා ඉක්මනින්ම කවියා වෙත ලැබීම. ඇතැම් පාඨකයන් ප්‍රති කවි පවා රචනා කරන අවස්ථා තිබෙනවා.එක්තරා යුගයක දේශපාලනඥයන්ටත් වඩා ප්‍රබල බලයක් සිවිල් නිලධාරීන්ට තිබුණා. පස්සේ පස්සේ ඒ බලය දෙපැත්තට මාරු වෙලා ගියා. දේශපාලනඥයන් ඉදිරියේ නිවට නියාලු වන සිවිල් නිලධාරී පරපුරක් තමයි ඇතිවෙන්න පටන්ගත්තේ.ඩී. බී. අයි. පී. එස්. සිරිවර්ධන මහතා පිටකොන්ද කෙළින් තියාගෙන රාජකාරි කරපු විශිෂ්ට ගණයේ සිවිල් නිලධාරියෙක්.එතුමාගේ ජීවිත කතාව දැන් පොතක් විදියට පළ වී තිබෙනවා. ‘යුගයක ආලෝකය’ යනුවෙන් නම්කර ඇති ඒ පොත ලියා ඇත්තේ සිසිර කුමාර වන්නිආරච්චි. ඔහු වෘත්තියෙන් ප්‍රවෘත්ති නිලධාරියෙක්.සිරිවර්ධන මහතා සෘජු, ප්‍රතිපත්ති ගරුක, කාර්යශූර සිවිල් නිලධාරියකු බව මා අසා තිබුණා. මා වැඩියෙන්ම ඔහු ගැන දැන සිටියේ ප්‍රකට ගත්කතුවරියක වන අයිලින් සිරිවර්ධනගේ ආදරණීය සැමියා වශයෙන්.ඒත් ‘යුගයක ආලෝකය’ පොත කියවලා හමාර වෙද්දි මේ ශ්‍රේෂ්ඨ පුරුෂයා ගැන මා එතෙක් නොදැන සිටි කරුණු රාශියක් මට දැන ගන්ට ලැබුණා.වරක් එක්තරා ඇමැතිවරයෙක් සිරිවර්ධන මහතා හමුවන්ට ආවේ යාපනයේ සිටින රජයේ සේවකයකුට කොළඹට ස්ථාන මාරුවක් හදාගන්න.සිරිවර්ධන මහතා කියා සිටියේ මෙච්චරයි.“ඇමැතිතුමා එයා වෙනුවට යාපනේ යන්න කැමැති සේවකයෙකුත් හොයාගෙනම ආවනම් මම මේ මාරුවීම කරලා දෙන්නම්.”මේ වගේ සිරිවර්ධන මහතාගේ වෘත්තිය ජීවිතයට අදාළ රාජ්‍යතාන්ත්‍රික අත්දැකීම් රාශියක් මේ පොතේ අන්තර්ගතව තිබෙනවා. ඇත්තටම ‘යුගයක ආලෝකය’ සාර්ථකව ලියැවුණු ජීවිත කතා පොතක් විදියට හඳුන්වලා දෙන්න පුළුවන්.සුනිල් මිහිඳුකුලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=av11052219</link>
    <topic>යුවරාජ් වෙනතක යද්දී පී‍්‍රටි පැරැණි පෙමට ළංවෙයි</topic>
    <author>සුජීව තේවහෙට්ටිගේ</author>
    <content>යුවරාජ් වෙනතක යද්දී පී‍්‍රටි පැරැණි පෙමට ළංවෙයිමේ දිනවල පේ‍්‍රක්ෂකයන්ගේ අවධානය දිනාගත් ක්‍රිකට් තරගාවලිය, අයි. පී. එල්. විශේෂයෙන්ම ශ්‍රී ලාංකේය රූපවාහිනී පේ‍්‍රක්ෂකයන් මේ ක්‍රිකට් තරගය නරඹන්නට දැඩි උනන්දුවක් දක්වනවා. අයි. පී. එල්. ක්‍රිකට් තරග පුංචි තිරය මත දිග හැරෙද්දී පේ‍්‍රක්ෂකාගාරයෙන් හුරු පුරුදු රුවක් මතු වෙනු කවුරුත් දුටුවා. ඒ ජනපි‍්‍රය නිළි පී‍්‍රටි සින්ටා ගේ රුවයි. අයි. පී. එල්. සහ පී‍්‍රටි සින්ටා අතර සබඳකම කුමක්දැයි රහසක් නොවෙයි. මේ ක්‍රිකට් තරගාවලියේ තරග වැදුණු කිංග්ස් ලෙවන් පන්ජාබ් කණ්ඩායමේ සම අයිතියක් පී‍්‍රටි සින්ටා හට ද හිමියි. නෙස් වාඩියා අනෙක් සම අයිතිකරුවායි.පී‍්‍රටි සහ නෙස් අතර ද සම්බන්ධයක් තිබුණා. ඒ බවත් මුළු ලොවටම රහසක් නොවෙයි. මේ දෙදෙනා පෙම්වතුන් ලෙස වසර කිහිපයක්ම ඇසුරු කළා. නෙස් වාඩියා සුළුපටු අයෙකු නොවන බව බොහෝ දෙනකු නොදන්නා කාරණයක්. බොහෝ දෙනකු නෙස් ව හඳුනාගෙන ඇත්තේ කෝටිපති ව්‍යාපාරිකයකු හැටියටයි. නමුත් ඔහු කීර්තිමත් දේශපාලන නායකයෙකුගේ මුණුපුරෙක්. පාකිස්තානයේ නිර්මාතෘ මොහොමඩ් අලි ජින්නා, ඔහුගේ මී මුත්තායි. පී‍්‍රටි පෙම් බැන්දේ එවැනි දේශපාලන පසුබිමක් තිබෙන පවුලක තරුණයෙකුටයි.ඇයට නෙස්ව මුලින්ම මුණ ගැසුණේ 2005 පෙබරවාරි මාසයේ එක්තරා දිනයකදීයි. එදා දෙදෙනා අතර ඇතිවූ කතාබහ ටික දිනකින් ආදරයක් බවට පත්වුණා. මේ ආදරය පී‍්‍රටි ගේත් නෙස් ගේත් දෙමව්පියන් ගේ සවන් වැකෙන්නට වැඩි කාලයක් ගතවුණේ නැහැ. මෙයින් වඩාත් කලබලයට පත්වූයේ නෙස් ගේ දෙමව්පියන් වන නුස්ලි (පියා) සහ මොරින් (මව) වාඩියා යුවළයි.විශේෂයෙන්ම නෙස් ගේ මව තම පුතු බොලිවුඩ් නිළියක සමඟ හාදකම් පවත්වනවාට කොහෙත්ම කැමැත්තක් දැක්වූයේ නැහැ. කොහොම වෙතත් පී‍්‍රටි ව තම මනාලිය කරගන්නට නෙස් පැකිළුණේ නැහැ. ඒ වන විට පී‍්‍රටි සමඟ ශීතල යුද්ධයකට පැටලී සිටියේ මොරීන් මහත්මියයි. ඇය කෙතරම් විරුද්ධ වුණත් අවසානයේදී පී‍්‍රටි ව විවාහ කරගන්නට නෙස් තීරණය කළා. මේ බව ලොව දස අත පැතිරී ගියා. කවුරුත් සිතුවේ නෙස් සහ පී‍්‍රටි යුගදිවි ගමන් අරඹනු ඇති ය කියලයි.ඒත්... නොසිතූ දෙයක් සිද්ධ වුණා. ඒ සිදුවීමට මුල පිරුවේ ‘විදේශ්’ නම්වූ චිත්‍රපටයයි. පී‍්‍රටි මේ චිත්‍රපටයේ ප්‍රධාන චරිතයක් රඟපෑවා. සිනමා විචාරකයන් පවසා තිබුණේ පී‍්‍රටි, ‘විදේශ්’ චිත්‍රපටයේ දක්ෂ රංගනයක් ඉදිරිපත් කර ඇති බවයි. ඒ නිසාම දෝ පී‍්‍රටිට උවමනා වුණේ මේ චිත්‍රපටයේ විශේෂ දර්ශනයක් සංවිධානය කර එය තම පෙම්වතාටත් පෙන්වන්නටයි. චිත්‍රපට දර්ශනයට ඔහු ද එක්වුණා. පී‍්‍රටි සමග ‘විදේශ්’ චිත්‍රපටය ඔහු නැරඹුවා. පී‍්‍රටිගේ සහ නෙස් ගේ මිතුරු මිතුරියන් ද ඊට එක්වී සිටියා. චිත්‍රපටය නැරඹු පසුව නෙස් ගේ ස්වරූපය වෙනස් වී තිබුණා.එයට හේතුව පී‍්‍රටි රඟපෑ චරිතයයි. ඇය රඟපෑ චරිතය නෙස් ගේ සිතට ඇල්ලුවේ නැහැ. චිත්‍රපට දර්ශනයෙන් පසුව පැවති සුහද සංග්‍රහයේදී නෙස්, මේ ගැන පී‍්‍රටිට දෝෂාරෝපණය කළා.තවත් අයකු ප්‍රකාශ කර තිබුණේ නෙස්, පී‍්‍රටි ගෙන් වෙන්වීමට වෙනත් හේතුවක් ද බලපෑ බවයි.ජනපි‍්‍රය ගායිකා සුචිත්‍රා ක්‍රිෂ්ණමූර්ති විවාහ වෙලා සිටියේ චිත්‍රපට අධ්‍යක්ෂ ශේඛර් කපූර් එක්කයි. ඒත් ඒ දෙන්නා වෙන්වුණා. මේ වෙන්වීමට මුල් වුණේ පී‍්‍රටි කියලයි සුචිත්‍රා චෝදනා කළේ. පී‍්‍රටි, ශේඛර් එක්ක සම්බන්ධකමක් පැවැත්වූවා ය කියලයි එයා කිව්වේ.”ඔහු මේ කතාව කියා තිබුණේ පුවත්පතකටයි. මේ සබඳකමත් නෙස් ගේ කෝපයට හේතු වන්නට ඇති.පී‍්‍රටි සහ නෙස් එලෙස වෙන්වුණේ 2009 වසරේදීයි. ඒ වුණත් දෙදෙනා අතර තිබුණු ව්‍යාපාරික සබඳතා බිඳ වැටුණේ නැහැ. විශේෂයෙන්ම අයි. පී. එල්. තරගාවලියට අදාළ වැඩ කටයුතුවලදී පී‍්‍රටි සහ නෙස් කතාබහ කළා. තමන් දෙදෙනාටම හිටි කිංග්ස් ලෙවන් පන්ජාබ් කණ්ඩායමේ කටයුතු හොඳින් කරගෙන යන්නට දෙදෙනාම දැක්වූයේ දැඩි උනන්දුවක්.මේ උනන්දුව නිසාම පී‍්‍රටි සහ නෙස් අතර තිබුණු ව්‍යාපාරික සම්බන්ධතාව ටිකෙන් ටික වෙනස් වන්නට පටන් ගත්තා. එය සුහද සමීප කතාබහක් බවට පත්වුණා. පී‍්‍රටි නැවතත් නෙස් වෙතට සමීප වන්නට උත්සාහ ගත්තා.උත්සාහය සාර්ථක වුණා. කිංග්ස් ලෙවන් පන්ජාබ් සහ මුම්බායි ඉන්ඩියන්ස් අතර පැවති ක්‍රිකට් තරගයෙන් පසුව තිබුණු සාදයේදී පී‍්‍රටි සහ නෙස් නැවතත් ඉතා සමීපව කතාබහ කරන්නට පටන් ගත්තා.පී‍්‍රටි සහ නෙස් අතර එවැනි හාදකමක් යළි ඇතිවුණේ අහම්බයෙන් නොවෙයි. පී‍්‍රටිගේ හොඳම මිතුරා ලෙස හැඳින්වූ, සමහරු ඇයගේ පෙම්වතා ලෙස හැඳින්වූ ක්‍රිකට් ක්‍රීඩක යුවරාජ් සිං ගේ වෙන්වීමත් මෙයට බලපා තිබෙනවා.යුවරාජ්, කිංග්ස් ලෙවන් පන්ජාබ් කණ්ඩායමටයි නායකත්වය ලබා දෙමින් සිටියේ. නමුත් මෙවර අයි. පී. එල්. තරගාවලියේදී ඔහු එයින් ඉවත්ව පූනේ වොරියර්ස් ඉන්ඩියා කණ්ඩායමට එක්වී ක්‍රීඩා කළා. මේ නිසා තනිවූ පී‍්‍රටි, නෙස් වෙත යළිත් සමීප වූ බවයි ඇතැමුන් ප්‍රකාශ කරන්නේ.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=am1105221</link>
    <topic>මේ බයට බය වෙන්න එපා</topic>
    <author/>
    <content>මේ බයට බය වෙන්න එපාමෝහනයෙන් සිතටත් ගතටත් ලබා දිය හැකි සුවය හිතාගන්නවත් බැරි තරම්මෝහනය වෛද්‍ය ප්‍රතිකාරයක් ලෙස යොදා ගත හැකිය. වර්තමාන සමාජයේ ඉතා බහුලව දක්නට ලැබෙන මානසික ව්‍යාධි තත්ත්වයක් නම් මානසික ආතතිය (STRESS) සහ අවපීඩනයයි. (DEPRESSION). ඒවා රෝගීන් අතර පමණක් නොව සාමාන්‍ය පුද්ගලයන් අතර පවා සුලභය.එම තත්ත්වයන් නිසා ඇතැම් අය ජීවිත කාලයට ම පීඩා විඳින අතර සියදිවි නසා ගැනීමට යොදාගත හැකිය. ආතතියත් අවපීඩනයත් මානසික ගැටලු බැවින් ඖෂධ භාවිතයෙන් මුලිනුපුටා දැමිය හැකි දේවල් නොවේ. යම් අතීත සිද්ධියක් නිසා මානසිකව පීඩනයට පත්වූ අයෙකුට මෝහනය මඟින් එම පීඩනය ඉවත්කරගෙන එම සිද්ධිය සාමාන්‍ය සිද්ධියක් ලෙස අත්විඳිය හැකිය.අධ්‍යාපනය ලබන සිසුන්ට මෝහනය මඟින් ලබාගතහැකි ප්‍රතිඵල එමටය. ශිෂ්‍යයා දක්‍ෂ හෝ දුර්වල කවර අයෙකු වුවත් ඔහුගේ මතකය, ධාරණ ශක්තිය හා මානසික ඒකාග්‍රතාවය මෝහනය මඟින් ඉහළ නැංවිය හැකිය. බොහෝ සිසුහු පාඩම් කිරීමට අධික කම්මැලිකමක් දක්වති. ඒවා යටිසිතේ තැම්පත් වී ඇති කරුණුය. අධ්‍යාපනය පමණක් නොව ක්‍රීඩා හා වෙනත් විෂය බාහිර කටයුතු සඳහා ද මනා මානසික හා පෞරුෂ වර්ධනයක් මෝහනය මගින් ඇතිකරගත හැකිය.ඇතැම් අය විවිධ දේ පිළිබඳව අධික බයක් දක්වති. මෙය හැඳින්වෙන්නේ PHOBIA යන නමිනි. උස ස්ථානවලට නැඟීම, කළුවර ස්ථානවල ගමන් කිරීම, කෘමීන්, එන්නත් කටු වැනි දේවලට නිරාවරණය වීම එසේ බිය ඇතිවීමට උදාහරණ වශයෙන් දැක්විය හැකිය. ඒ බය නිසා ඔවුන්ගේ සාමාන්‍ය ජීවිත පවා අවුල් වෙයි. යටි සිතේ පැළපදියම් වූ ඒ බියට හේතු මෝහන චිකිත්සාව මඟින් විනාඩි කීපයකදී ඉවත්කරගත හැකිය.බොහෝ පුද්ගලයන්ට අතහැරගත නොහැකි වූ විවිධ පුරුදු සහ ඇබ්බැහිකම් තිබේ. අධික ලෙස තරහා යාම, දත්මිටි කෑම, නියපොතු හැපීම, දුම්වැටි, මත්පැන් හා මත්ද්‍රව්‍ය භාවිතය වැනි දේ මෙම ගණයට වැටේ. ඔවුහු ඒ පුරුදු නිසා විවිධ සමාජ ප්‍රශ්නවලට මුහුණ පාති. ඔවුන් කොතරම් උත්සාහ කළද ඒ පුරුදු අතහැර ගැනීමට අවශ්‍ය මානසික ශක්තිය ඔවුනට නැත.මෝහනය මඟින් එම ශක්තිය වර්ධනය කළ හැකියි. ඒ සඳහා අවශ්‍ය වන්නේ රෝගියාගේ අවංක උත්සාහය හා කැපවීමයි. මේ පුරුදු ඉබේ ඇතිවන ඒවා නොවේ. ඒවාට විවිධ හේතුද පවතියි. එම හේතු බොහෝවිට සාමාන්‍ය ජීවිතයේදී සිතා තේරුම් ගැනීමට නොහැකිය. නමුත් ඔවුන් මෝහනයට පත්වූ විට ඒවාට හේතු ප්‍රකාශ කරති.උදාහරණ වශයෙන් අධික ලෙස අමතක වන පුද්ගලයෙකු මෝහනයේදි ප්‍රකාශ කළේද තමාට සිතීමට සහ කිරීමට බොහෝ දේ ඇති බැවින් එක්වරකට එක්දෙයක් ගැන අවධානය යොමු නොකළ හැකි බවය. අධික ලෙස ආහාරයට රුචිවූ පුද්ගලයෙකු ප්‍රකාශ කළේ, තමාට ජීවිතයේ වෙනත් තෘප්තියක් නැති බැවින් එසේ කරන බවය. එවැනි හේතු හඳුනාගෙන පිළියම් යොදන එම ප්‍රශ්න නිරාකරණය කළ නොහැකිය.මීට අමතරව මෝහනය මඟින් යම් පුද්ගලයෙකුට තමා කරන කාර්යය පිළිබඳව විශ්වාස, උනන්දුව, නිර්මාණශීලී භාවය සහ ධනාත්මක චින්තනය ඇතිකළ හැකියි.මෝහනය මනෝචිකිත්සක ක්‍රමයක් පමණක් බව ඇතැම් අය ප්‍රකාශ කරති. එය යොදාගත හැක්කේ මනස සම්බන්ධ ගැටලු සඳහා පමණක්ද? පිළිතුර නැත යන්නයි. මෝහනය පරිපූර්ණ වෛද්‍ය ක්‍රමයකි. එයට හේතුව මෙයයි.සිත සහ ශරීර අතර ඇත්තේ නොනිමි සබඳතාවකි. ශරීරයට සිත නැතිව පවතින්නට නොහැකිය. සිත සහ ශරීරය යනු දෙකක් නොව එකක් යැයි සිතිය හැකි තරමට ඒවා එකිනෙකට සම්බන්ධ වී පවතියි. එබැවින් සිතෙහි සිදුවන වෙනස්කම්වල බලපෑම සිරුරටත්, සිරුරෙහි සිදුවන වෙනස්කම්වල බලපෑම සිතටත් ඇතිවන බව අමුතුවෙන් කිවයුතු නොවේ.සිතෙහි ඇති ගැටලු නිසා සිරුරේ මතුවන රෝග PSYCHOSOMATC DISEASES ලෙස හඳුන්වනු ලැබේ. උදාහරණ ලෙස ශරීරයේ නිතර නිතර ඇතිවන වේදනා, කැක්කුම්, හිසරදය, කෑම අරුචිය, නොරිස්සනසුලු ස්වභාවය දැක්විය හැකිය. ඔවුන්ව වෛද්‍ය පරීක්‍ෂණවලට භාජනය කළවිට ලැබෙන වාර්තාවල කිසිඳු අසාමාන්‍යතාවක් නොපෙන්වයි. නමුත් මෙම රෝගීන් බොහෝසේ පීඩා විඳින බව නම් සත්‍යයකි. මෝහනය මඟින් යටිසිත සමඟ කෙළින්ම සම්බන්ධ වී එම රෝග සුවකළ හැකිය.ශල්‍යකර්ම සහ දරු ප්‍රසූති වැනි වෙනත් අවස්ථාවලදී ඇතිවන වේදනා දුරුකිරීම සඳහා ද මෝහනය යොදාගත හැකිය.ශරීරයේ බර වැඩිවීම (තරබාරුකම) අද සමාජයේ ඇති සුලභ ගැටලුවකි. සිරුරේ බර අඩුකර ගැනීම සඳහා කොතෙකුත් උත්සාහ කළද එය අසාර්ථක වූ අය සිටිති. සිරුරේ බර අඩුකිරීම සඳහා මෝහන ප්‍රතිකාර ක්‍රමය යොදාගත හැකි බව ඇසුවහොත් ඇතැම්විට ඔබ පුදුමයට පත්වනු ඇත.ශරීරයේ බර අධිකවීමට හේතුව කුමක්දැයි ඇසුවහොත් බොහෝ අයගේ පිළිතුර වන්නේ අධික ලෙස ආහාර ගැනීම, ව්‍යායාම අඩු බව හෝ ප්‍රවේණිගත කරුණක් බවය. නමුත් කොතරම් ආහාර ගත්තද, කොතරම් ව්‍යායාම නොකළද තරබාරු නොවන පුද්ගලයන් ඔබ දැක නැතිද? එසේම තරබාරු දරුවන් සිටින පවුල්වල කොතෙකුත් සාමාන්‍ය සිරුරු ඇති දරුවෝ සිටිති. සැබවින්ම කෙනෙකුගේ ශරීර ප්‍රමාණය සඳහා බලපාන්නේ ඔහුගේ පරිවෘත්තීය ක්‍රියා වේගයයි.(METABOLIC RATE)කෙනෙකුගේ පරිවෘත්තීය ක්‍රියාවල වේගය පාලනය කිරීමේ හැකියාවක් ඔහුගේ යටිසිතට තිබේ. එබැවින් මෝහන ක්‍රමය කෙනෙකුගේ බර අඩු කිරීම සඳහා සාර්ථකව යොදාගත හැකිය. මේ ක්‍රමය බටහිර රටවල ඉතා ජනපි‍්‍රය ක්‍රමයකි.අධික රුධිර පීඩනය, හදවත් රෝග හා පිළිකා පිළිබඳ තත්ත්වය ද එසේය. එම රෝග මෝහනය මඟින් නිට්ටාවට සුව කළ නොහැකි වුවත්, ඊට මුහුණදීමට අවශ්‍ය මානසික ශක්තිය මෝහනය මඟින් වර්ධනය කරගත හැකිය. මනස සැහැල්ලුවෙන් තබා ගැනීම කවර දෙයකට වුවද සුදුසුය.ඉහත සඳහන් කළේ මෝහනය මඟින් ලබාගත හැකි ප්‍රයෝජන කීපයක් පමණකි. බටහිර රටවල ඉහත ආකාරයේ ලෙඩ සුව කර ගැනීමට මෝහනය යොදා ගැනීම වේගයෙන් ජනපි‍්‍රය වෙමින් පවතින අතර මෝහනය පිළිබඳව අධ්‍යයනය කරන, පරීක්‍ෂණ පවත්වන හා උපාධි පරිනමන ආයතන ද තිබේ. ශ්‍රී ලාංකවේද එම ක්‍රම මීට වඩා ජනපි‍්‍රය විය යුතුය.ඔබ හොඳින් සිතා බලන්නේ නම් අපගේ රෝග පීඩා බොහොමයකට මුල අපගේම සිත බව වැටහෙනු ඇත. එබැවින් මනස මුල්වූ ප්‍රතිකාර ක්‍රමයක ඇති වැදගත්කම සුළුපටු නොවේ. නමුත් බොහෝදෙනෙකුට අවශ්‍ය වන්නේ රෝග පීඩාවක් වූ සැණින් බෙහෙත් පෙත්තක් ගිල දමා එය අමතක කොට සුපුරුදු කාර්යවල නිරතවීමටය. සිත පිළිබඳව කල්පනා කිරීමට ඔවුනට කාලයක් හෝ අවශ්‍යතාවයක් නැත.මෝහනය මගින් සිතටත්, ගතටත් සිදුකළ හැකි වෙනස සිතා ගැනීමටවත් නොහැකි තරම්ය. මෝහනයෙන් කළ හැකි දේ කිරීමට වෙනත් ක්‍රමවලට නොහැකිය. වෙනත් ප්‍රතිකාර ක්‍රමවලට වඩා මෝහනය ඉතා ස්වභාවිකය. මෝහනය මඟින් රෝගය නොව රෝග නිධානය සොයා ප්‍රතිකාර කරනු ලබයි. එය රෝගීන් නිරෝගී කිරීමෙන් නොනැවතී ඔවුන් සමාජයට වඩාත් වැඩදායි පුද්ගලයන් ලෙස ආකල්ප වර්ධනය කිරීමට යොදාගත හැකියි. අනෙකුත් ප්‍රතිකාර ක්‍රම අතර මෝහන ක්‍රමයට විශිෂ්ටත්වයක් හිමි වන්නේ ඒ නිසාය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=am1105222</link>
    <topic>ඇත්තටම මිය ගිහින්ද</topic>
    <author/>
    <content>ඇත්තටම මිය ගිහින්දමරණය යනු කුමක්ද? යමෙකුගේ මරණය සිදුවන මොහොත කුමක්ද? මේ ප්‍රශ්නවලට පිළිතුරු සෙවීම නූතන වෛද්‍ය විද්‍යාවට වුව ද අසීරු කටයුත්තකි.හදවතේ ගැස්ම නතරවීම සහ ස්වසනය නතරවීම එම පුද්ගලයාගේ මරණය සිදුවූ මොහොත ලෙස බොහෝ දෙනා සලකති.කෙනෙකුගේ ආයුෂ කොපමණදැයි තීරණය කිරීමට වෛද්‍ය විද්‍යාව තවමත් සමත් වී නැත. මරණයකදී ක්‍රමයෙන් ශරීරයේ උෂ්ණත්වය ඉවත් වීම යනුවෙන් අදහස් කරන්නේ එම පුද්ගලයාගේ ශරීරයේ සියලුම පටක මිය යාම විය යුතුය.එහෙත් මෙහිදී මතක් කළ යුතු කරුණක් වන්නේ මොළය පමණක් මිය ගිය අවස්ථාවකදී ශරීර උෂ්ණත්වය පරිසර උෂ්ණත්වයට ක්‍රමයෙන් ළං වීමයි.එසේම කෙනෙකු මිය ගිය ස්ථානයේ පරිසර උෂ්ණත්වය සාමාන්‍ය ශරීර උෂ්ණත්වය වන සෙල්සියස් අංශක 37 ට වඩා වැඩි නම් මළ සිරුරේ උෂ්ණත්වය වැඩි වන බව ද කිව යුතු ය.උදාහරණයක් ලෙස ගතහොත් පරිසර උෂ්ණත්වය සෙල්සියස් අංශක 40 පමණ වන අරාබිකරයේ රටක, කෙනෙකු මිය ගිය විට මළ සිරුරේ උෂ්ණත්වය සෙල්සියස් අංශක 37 සිට 40 දක්වා වැඩිවෙයි.මරණය සිදුවීමේදී ප්‍රථමයෙන් ම අක්‍රිය වන්නේ මොළයයි. මක්නිසාද යත්, ඔක්ෂිජන් හා ග්ලුකෝස් නැතිව මොළයේ ස්නායු සෛලවලට ජීවත් විය හැක්කේ ඉතා සුළු කාලයක් බැවිනි.ශරීරයේ අනෙකුත් අවයව වලට ඊට වඩා වැඩි කාලයක් ඔක්සිජන් හා ග්ලුකෝස් නැතිව, එනම් රුධිර සංසරණයක් නැතිව ජීවත්විය හැකි ය. උදාහරණයක් ලෙස ගතහොත් රුධිර සංසරණය නතර වී පැය පහක කාලයක් පමණ යමෙකුගේ අතකට හෝ පාදයකට ජීවත් විය හැකි ය.කෙනෙකුගේ අතක් සම්පූර්ණයෙන් ම කැපී ශරීරයෙන් ඉවත් වී ගිය ද ක්ෂණිකව ශල්‍ය කර්මයකට භාජනය කර, රුධිර සංසරණය නැවත ඇති කිරීමෙන්, එම අත ජීවත් කරවිය හැක.හිසට ඇති වන බරපතළ තුවාල සහ හිසෙහි ඇති වන වෙනත් රෝග නිසා, එම රෝගීන්ගේ ස්වසනය ප්‍රමාණවත් අන්දමින් සිදු නොවන විට යන්ත්‍රයක් මඟින් කෘත්‍රිම ස්වසනය ලබා දෙයි. එහෙත් එම පුද්ගලයාගේ හිසට ඇතිවන තුවාලය බරපතළ වීමෙන් හෝ කපාලය තුළ පීඩනය අධික වීමෙන් මොළයට රුධිරය සැපයුම අඩුවීම නිසා මොළයේ සෛල මිය යා හැකි ය. නමුත්, ඔහුගේ ස්වසනය යන්ත්‍රානුකූලව සිදුවන නිසා රුධිරයට සපයන ඔක්සිජන් ප්‍රමාණය නොවෙනස්ව පවතින බැවින් හෘදය ක්‍රියා කරයි.හෘදයේ ක්‍රියාකාරිත්වය හෘදය තුළම පිහිටි හෘදගතිකරය නම් ස්ථානයෙන් ඇතිවන තරංගාත්මක සන්නිවේදනයන් හෘද පේශීන්ට විහිදී ගොස් හෘද ස්පන්දනය සිදුවේ. මොළය හා හෘදය අතර ස්නායු සම්බන්ධයක් ඇතත් එයින් සිදුකරන්නේ හෘද ස්පන්දන වේගය අඩු වැඩි කිරීම පමණකි.එම සම්බන්ධය නැතිව වුව ද රුධිරයෙහි ඔක්සිජන්, ග්ලූකෝස් සහ අනෙකුත් ද්‍රව්‍යයන් නිසි අයුරින් පාලනය කළහොත් ඕනෑම කාලයක් එසේ හෘදය ක්‍රියා කරවිය හැකි ය.රුධිර සංසරණය එසේ සිදුවන්නේ නම් ආහාර මාර්ග පද්ධතිය, අක්මාව, වකුගඩු අග්න්‍යාසය ඇතුළු අනෙකුත් අවයව ද මිය යාමෙන් තොරව ජීවත් කරවිය හැකි ය.මොළය මිය ගොස් ඇති විට එම රෝගියාගේ සිහිය සම්පූර්ණයෙන් ම නැතිව යයි. එසේ වනුයේ මොළයෙහි ඇති විතංශිකා භවනය ( Reticular Formation) ක්‍රියා විරහිත වන බැවිනි. එසේ ම ඔහුගේ සියලුම කපාල ස්නායු ක්‍රියා විරහිත වේ. මොළය පමණක් මිය ගිය මෙම රෝගියාට සිතුවිලි ඇතිවන්නේ නැත. බාහිර උත්තේජන දැනෙන්නේ නැත.මතකය පිහිටා ඇති යයි සලකන මස්තිෂ්ක බාහිකය ද මිය යාම නිසා මතකය තිබිය නොහැකි ය. නමුත් ඔහුගේ රුධිර සංසරණය සිදුවේ. හදවතේ ගැස්ම සිදුවේ. පෙනහලු යන්ත්‍ර මඟින් ක්‍රියා කරයි. ශරීරයේ අනෙකුත් පටක ජීවත් වේ. මෙම අවස්ථාව ඇත්ත වශයෙන් ශාකයකට සමාන කළ හැකි ය. එනම්, ශාකයකට මොළයක් නැත. නමුත් ශාකයේ සෛල ජීවත් වේ.දැනට මාස කීපයකට ඉහත දී ඉතාලියේ එක්තරා රෝහලකින් අපූරු සිදුවීමක් වාර්තා විය. එනම් මොළය මිය ගිය මවක ශල්‍ය කර්මයකට භාජනය කිරීමෙන් දරු උපතක් සිදුවීමයි.දරු ප්‍රසූතියට මාස කීපයක් තිබියදී එම මවගේ මොළයට තදබල වෛරස් ආසාදනයක් ඇතිවී රෝහල් ගත කරන ලදී. රෝගී තත්ත්වය උග්‍ර වූ බැවින් වෛද්‍යවරු මව ස්වසන යන්ත්‍රයකට සවිකර තැබූහ. මේ අතරතුර මවගේ රෝගය තවත් උග්‍ර විය. මොළය නැවත පණ ගැන්විය නොහැකි ලෙස මිය ගියේ ය.නමුත් කුස තුළ සිටින දරුවා බේරා ගැනීමේ අරමුණින් ඇයට කෘත්‍රිම ස්වසනය සහ පෝෂණය ලබාදීම දිගින් දිගටම කරගෙන යන ලදී. ළදරුවා මවු කුස තුළ හොඳින් වැඩුණේ ය. අවසානයේ නියමිත කාලය එළැඹි පසු සැත්කමකින් දරුවා යහතින් මෙලොව එළිය දුටුවේ ය.ආශ්චර්යය නම් දරුවා මේ කාලය තුළ වැඩී ඇත්තේ මොළයක් නැතිව කෘත්‍රිමව ජීවත් කරවන ලද සිරුරක් තුළ ය.මොළය පමණක් මිය ගොස් යන්ත්‍ර මඟින් සිරුර ජීවත්වන පුද්ගලයකු මිය ගොස් ඇති බව ඥාතීන් හට දැනුම් දීම කොතරම් සදාචාරාත්මක දැයි සලකා බැලීම වටී. ඔවුන් හට එම පුද්ගලයා පෙනෙනුයේ ශ්වසනය සිදු කරන, හදවතේ ගැස්ම තිරය මත දිස්වෙන නොමැරුණ අයෙකු ලෙසයි.ශරීර අවයව බද්ධ කිරීම අද ඉතා දියුණු තත්ත්වයකට පත්ව තිබේ. මොළය මිය ගිය එහෙත් රුධිර සංසරණය සිදුවන පුද්ගලයින් අවයව දන්දීමට ඉතාම සුදුසු දායකයෝ ය. ජීවත්ව සිටින පුද්ගලයෙකු ගෙන් ලබා ගත නොහැකි බොහෝ අවයව එනම් හෘදය, පෙනහලු, අක්මාව, අග්න්‍යාසය, කුඩා අන්ත්‍ර ආදිය මෙවැනි පුද්ගලයකු ගෙන් ලබාගත හැකි අතර මේ මගින් ජීවත් වීමට වාසනාව නැති වෙනත් රෝගීන් කිහිප දෙනෙක් ම මේ පුද්ගලයාගේ අවයව බද්ධ කිරීමෙන් ජීවත් කරවිය හැකි ය.එසේ ම කෘත්‍රිම ජීවත් වන පුද්ගලයාගේ ශ්වසන යන්ත්‍රය අනවශ්‍ය ලෙස තබා ගැනීමෙන් ජීවත් කරවිය හැකි වෙනත් රෝගියෙකුට පාවිච්චි කිරීමට ඇති අවස්ථාව නැතිවී යයි. එසේ ම දැඩි සත්කාර ඒකකයක අනවශ්‍ය ලෙස රෝගියෙකු තබා ගැනීමේ දී විශාල මුදලක් ද වැය කිරීමට සිදුවේ.ඉහත සඳහන් සියලු කරුණු සලකා බලා, මරණය යන්නට නව අර්ථ කථනයක් දීමට අද ලෝකයේ බොහෝ රටවල වෛද්‍යවරු පෙලඹී සිටිති. එක්සත් රාජධානියේ සෞඛ්‍ය දෙපාර්තමේන්තුව විසින් මරණය වෛද්‍ය විද්‍යාත්මකව හා නීතිමය වශයෙන් අර්ථ දක්වා ඇත්තේ මෙසේ ය.“පුද්ගලයෙකුගේ මරණය යනු ඔහුගේ සිහිය නැවත ඇති කිරීමට ඇති හැකියාව ස්ථිර ලෙස ම නැතිවී යාම සහ ආධාරකයකින් තොරව ශ්වසනය කිරීමේ හැකියාව ස්ථිර ලෙස ම නැතිවී යාමයි.එක්සත් රාජධානියේ දී පුද්ගලයෙකුගේ මොළයේ මරණය නිශ්චය කරන්නේ කෙසේද යන්න දැන් සලකා බලමු. ඒ සඳහා නියමිත නීතිමය රාමුවක් එරට ඇත.ප්‍රථමයෙන් ම රෝගියාගේ මොළයේ මරණයට හේතුව සැක හැර දැනගත යුතු ය. ඒ සඳහා බොහෝ විට සීටී ස්කෑන් පරීක්ෂණය හෝ එම්.ආර්.අයි පරීක්ෂණය සිදු කරනු ලබයි. දෙවනුව රෝගියාගේ රුධිරයේ ස්නායු පද්ධතියේ හෝ ශරීරයේ මාංශ පේශීන් අඩපණ කරන කිසිදු ඖෂධයක් නැති බවට සැක හැර දැනගත යුතු ය. ඒ සඳහා රුධිර සාම්පල් පරීක්ෂා කරනු ඇත. එසේ ම රෝගියාගේ පරිවෘත්තිය ක්‍රියාවලියේ දුර්වලතා නොතිබිය යුතු අතර රෝගියාගේ උෂ්ණත්වය ඉතා පහළ අගයක නොතිබිය යුතු ය.ඒ සියලු අංග, සම්පූර්ණ වී ඇත්නම් රෝගියාගේ මොළ නටුවේ (Brain Stem) ක්‍රියාකාරිත්ව සහ කපාල ස්නායුවල ක්‍රියාකාරිත්වය පරීක්ෂා කරනු ලැබේ. මේ සඳහා වසර පහකට වඩා පළපුරුද්දක් ඇති වෛද්‍යවරුන් දෙදෙනෙකු සහභාගි විය යුතු අතර, ඉන් එක් අයෙක් හෝ නිර්වින්දන, ස්නායු ශල්‍ය හෝ ස්නායුවේදී විශේෂඥ වෛද්‍යවරයෙකු විය යුතු ය.ඉන් අනතුරුව රෝගියා ස්වසන යන්ත්‍රයෙන් තාවකාලිකව ඉවත් කරනු ලැබේ. ඉන්පසු රුධිරයේ කාබන්ඩයොක්සයිඩ් ප්‍රමාණය වැඩි වන තුරු තබයි. මෙම කාලය තුළ රෝගියා ආධාරයකින් තොරව ස්වසනය සිදු නොකරන්නේ නම් ඔහුගේ ස්වසන කේන්ද්‍රය (Respiratory Centre) ක්‍රියා විරහිත වී ඇතැයි නිශ්චය කරනු ඇත.ඉන්පසු නැවතත් ඔහු ස්වසන යන්ත්‍රයට සවිකර තබන අතර යම් කාල පරාසයකට පසු එම පරීක්ෂණයන් නැවතත් සිදුකරයි. කෙසේ වුවත් පරීක්ෂණ දෙකෙන් ම රෝගියාගේ මොළය මිය ගිය බව නිශ්චය වුවහොත්, පළමු පරික්ෂණය සිදුකළ මොහොත ඔහුගේ මිය ගිය වේලාව ලෙස නීතිමය වශයෙන් එරට සලකනු ලැබේ.ලංකාවේ ද එවැනි ක්‍රමවේදයක් තිබුණ ද එය අකුරට ම ක්‍රියාත්මක නොවේ. ඊට හේතු වන්නේ මොළය මිය ගිය එහෙත් රුධිර සංසරණය සිදුවන අයගෙන් අවයව ලබා ගැනීම අප රටේ තවමත් ළදරු වියේ පවතින නිසා ය.රත්නපුර මහ රෝහලේශල්‍ය වෛද්‍යආනන්ද දිසානායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=ay1105221</link>
    <topic>නංගී හම්බවෙලා රෝහලෙන් එද්දී</topic>
    <author/>
    <content>මෙවර අපේ කතා නායකයා මෙරට වෙසෙන විශිෂ්ටතම පරිපාලන නිලධාරියකු අග්‍රාමාත්‍ය ලේකම්වරයකු හා ජනාධිපති ලේකම්වරයකු ලෙස කටයුතු කොට රාජ්‍ය සේවයෙන් විශ්‍රාම ලබා සිටින කේ. එච්. ජේ. විජයදාස මහතා.1959 වසරේ ලංකා සිවිල් සේවා විභාගයට ඉදිරිපත් වූ අපේක්ෂකයන් තුන්සිය පනස් දෙනා අතරින් තෙවැනි ස්ථානය ලබාගත් විජයදාස මහතා, 1960 දී අධ්‍යාපන හා ගුවන් විදුලි අමාත්‍යාංශයේ සහකාර ලේකම්වරයා ලෙස ශ්‍රී ලංකා පරිපාලන සේවයට එක් වුණේය.1984 සිට පුරා වසර දහසයක් අග්‍රාමාත්‍ය ලේකම් සහ ජනාධිපති ලේකම්වරයකු ලෙස අතිශය කාර්යක්ෂම මෙහෙවරක් ඉටු කළේය.සිංහල සහ ඉංගී‍්‍රසි භාෂා සාහිත්‍ය ඉතිහාසය, භූගෝලය, පරිසර විද්‍යාව, තිරසාර සංවර්ධනය, රාජ්‍ය පරිපාලන හා රාජ්‍යතාන්ත්‍රික කටයුතු පිළිබඳ හසල දැනුම් සම්භාරයකින් යුතු ඒ මහතා විසින් උක්ත විෂයයන් අළලා කෘති රාශියක් ලියා පළ කොට තිබේ.නවසිය තිහේ දශකයේ මැද භාගයේ විවාහ දිවියට ඇතුළත් වූ කන්දෙකුමාර හපුදොරගමගේ හෙන්රි විජයදාස ගුරුතුමාටත් පොතුවිල ආරච්චිගේ එමලින් පීරිස් ජයතුංග ගුරු මාතාවටත් ඉක්මනින්ම දරු සම්පතක් උරුම වුණේ නෑ. ඒ කාලේ අධ්‍යාපන ක්ෂේත්‍රය බැබළ වූ සිංහල පුහුණු ගුරු යුවළක් වූ විජයදාස යුවළ මේ ගැන පසු වුණේ තරමක් පසුතැවිල්ලෙන්. දරු ඵල පමා වෙනකොට දරුවෙක් අරන් ආදරෙන් හදා වඩා ගත්තාම ඉක්මනින් දරුඵල ලැබෙනවා ය කියලා කතාවකුත් තියෙනවනේ. ඒ නිසාම නොවෙතත් විජයදාස යුවළත් එමලින් ගුරුතුමීගේ අක්කගේ දියණිය ඔවුන්ගේ සෙවණට අරන් තමන්ගෙම දරුවෙක් වගේ හදාවඩා ගත්තා.දරුඵල පමා වෙනකොට දන්නා කියන වැඩිහිටියන් අවවාද කළේ අනුරාධපුරේ සිරිමහා බෝ හාමුදුරුවන්ට පුද පූජා පවත්වලා “පිරිමි පුතෙක් පතන්ට” කියලා. ඒ උපදෙස් පිළිපැදලා සිරි මහා හාමුදුරුවන්ට බාර වෙලා හරියටම පෝයක් දෙකක් පහු වුණා විතරයි එමලින් ගුරුතුමී ගේ කුසේ දරු ගැබක් පිහිටියා.බොහෝම පරිස්සමෙන් රැකගත්තු කුසෙන් ඈ සැහැල්ලු වුණේ නවසිය තිස් හයේ ජනවාරි විසි හතරවැනිදා රාත්‍රියේදී. ඒ නුගේගොඩ තලපත්පිටියේ ඔවුන් එවකට පදිංචි වෙලා උන්නු කුලී නිවාසෙදිමයි. සිරි මහා හාමුදුරුවන්ගේ පිහිටෙන් කරදරයක් නැතිව මෙලොව එළිය දුටු කුළුඳුල් පිරිමි පුතාගේ වේලාපත්කඩේ සකස් කරගන්ට ඉර නැඟෙන්ටත් හෝරා ගණනාවක් තියෙද්දි විජයදාස ඉස්කෝලෙ මහත්තයා නැකැත් මහත්තයා හොයාගෙන ගියා.උදා තරුවේ එළියෙන් අඳුර අකා මකා යන හෝරාවක ඉක්මන් ගමනින් අඩිය තබමින් ගිය ඉස්කේලෙ මහත්තයාට බොරලු පාරේ අයිනකට වෙන්න දිලිසි දිලිසි වැටිලා තිබුණු යමක් ඇහ ගැහුණේ අහම්බෙන්. පහත් වෙලා බැලුවාම ඒ හොඳට කැපෙන රිදී කිරිච්චි පිහියක්.අයිතිකාරයෙක් නැති පිහියත් අරගෙන නැකත් මහත්තයා ළඟට ගොහින් උපන් වේලාව දුන්නාම ගණන් හදා බලා නැකත් මහත්තයා ගත් කටටම කිව්වෙ බොහොම බලගතු වේලාවක් වුණාට ජීවත් කරන්න නම් ලේසි වෙන එකක් නෑ කියලා. අවුරුදු හතක් යනතුරු මාරක අපල. අවුරුදු දහතුනක් යනතුරු බලවත් අපල.කුළුදුලේ උපන් දරු පැටියා ගැන කී වාක්‍ය අහලා විජයදාස ඉස්කෝලෙ මහත්තයාගේ බඩ පපුව දාලා පිච්චිලා ගියා. නැකැත් මහත්තයා ඒ හිත හදන්න උපදේශයක් දුන්නා. උපන් දා සිට අවුරුදු දහතුනක් යනතුරු දරුවා සිරි මහා හාමුදුරුවන්ට බාර කරන්ට. අවුරුද්දක් ගාණේ ගිහින් පුද පූජා පවත්වලා බාර හාර අලුත් කරගන්ට. අම්මා තාත්තා ඒ කීම අකුරටම ඉෂ්ට කළා. අවුරුදු දහතුනක් යනතුරුම දරු පැටියා කැටුව නොකඩවා හැම අවුරුද්දේම සිරිමා හාමුදුරුවො බැහැදකින්ට ගියා. යම් දවසක ජය සිරි මහා බෝ හාමුදුරුවන්ගේ සංවර්ධන අරමුදලේ භාරකාරයා බවට ඒ දරුවා පත්වේ ය කියලා එදා ඒ අම්මා තාත්තා හීනෙන්වත් හිතුවෙ නෑ.කුළුදුලේම පවුලට එක්වුණු පුත් කුමාරයාට ඔවුන් නම තිව්වේ “ජෝතිය රත්න” කියලා. ජෝතියරත්න කියන්නේ ප්‍රභාවෙන් බැබළෙන මැණික” යන අර්ථය. කන්දේකුමාර හපුදොරගමගේ ජෝතියරත්න විජයදාස. උප්පැන්න සහතිකේ ඔහුගේ සම්පූර්ණ නම සඳහන් වෙලා තියෙන්නේ එහෙම. නමේ අර්ථයෙන්ම පවුලම බබළන මාණික්‍යයක් බඳු වූ ජෝතියරත්නට බාල සහෝදරියන් තුන් දෙනෙකුත් සහෝදරයන් තුන් දෙනකුත් ඉන් පස්සෙ විජයදාස පවුලට එක් වුණා.වේලාපත්කඩේ සඳහන් වුණා වගේම ජෝතියරත්න පුංචි කාලෙ වරින්වර බොහෝ විට අසනීපවලට ගොදුරු වුණා. වයස අවුරුදු හතක් පමණ වනතුරු ඔහු ඉගෙනීමට ඒ හැටි විශේෂ සමත්කමක් නොදක්වපු ඒ හැටි හොඳ සනීපෙකුත් නැති දරුවෙක්.විජයදාස ඉපැදෙන කාලේ අම්මා ඉගැන්නුවේ තලපත්පිටියේ බී ටී එස් පාසලේ. ඒ කාලෙ පරම විඥානාර්ථ සමාගමෙන් පාලනය වූ පාසලක් ඒ’ විජයදාසට යන්තම් අවුරුදු හතරක් විතර සම්පූර්ණ වෙන විට අම්මාගේ අතඟිල්ලක එල්ලී තලපත්පිටිය පාසලට අකුරු කරන්නට ගිය හැටි ඔහුට මතකයි. එවකට තාත්තා කලටුවාව රජයේ පාසලේ උප ගුරුවරයකු ලෙස සේවය කළා. තලපත්පිටිය නිවසට සති අන්තයේ පැමිණෙන පියා සතියේ දින පහ ගත කළේ කලටුවාව පාසල අසල නවාතැනක. තලපත්පිටිය පාසලේ පහළ බාලාංශයට ඇතුළු වූ විජයදාස එම පාසලට ගියේ ඉහළ බාලාංශය හා දෙවැනි ශ්‍රේණිය දක්වා පමණයි. තාත්තා කොළඹ හැව්ලොක් ටවුමේ රජයේ ද්වීභාෂා පාසලට මාරුවක් ලබා පැමිණිමෙන් පසුව විජයදාසට ඉංගී‍්‍රසි මාධ්‍යයෙන් අධ්‍යාපනය ලබා දීමේ අරමුණෙන් ඔහු ඇතුළු කළා හැව්ලොක් ටවුමේ පිහිටි ගුරු විද්‍යාල පාසලට.සිංහල පුහුණු ගුරුවරයකු වුවත් ඉංගී‍්‍රසි භාෂාව පිළිබඳ ප්‍රමාණවත් දැනුමකින් යුතුව සිටි තාත්තා ගෙදරදීම විජයදාසට ඉංගී‍්‍රසි භාෂා දැනුම ලබා දුන්නා.“වේවැල් කෝටු නාරං සියඹලා අතු” යන කවිය වගේම “තිබූ තැනක සොර සතුරන් ගත නොහෙනා උගතමනා ශිල්පයමයි මතු රැකෙනා” යන කවි පද නිබඳවම අම්මා දරුවන්ගේ සිත්වලට කා වැදෙන පරිදි කටයුතු කළා. පසු කාලෙක ඔවුන්ගේ ජීවිතවල ආදර්ශ පාඨ බවට පත් වුණේ මේ කවි පදවැල්.තුනේ පන්තියේ පටන් ඉංගී‍්‍රසි අධ්‍යාපනය ඇරැඹු විජයදාස හැව්ලොක් ටවුමේ පාසලේ ගත කළේ දෙවැනි ලෝක යුද්ධ කාලෙ. ඒ කාලෙ පාසල් දරුවන්ට හදිසියකදී කටයුතු කළ යුතු ආකාරය ගැන පුහුණුවක් දිනපතාම ලබා දුන්නා. පාසල් භූමියේ පසෙක කණින ලද උමඟක් තුළට පිවිසි කටේ ලී කෝටු කැබැල්ලක් සහ දෙසවන් පත්වල පුළුන් ගුලි දෙකක් රුවාගෙන නිහඬව පැයක් එකහමාරක් රැඳී සිටියා ඔහුට මතකයි. දෙවැනි ලෝක යුද්ධය පිළිබඳ දිනපතා පුවත්පත්වල පළවූ කරුණු අම්මාට ඇසෙන සේ තාත්තා හඬ නඟා කියැවූ ආකාරයත් ඔහුට තවම මතකයි. අම්මා තාත්තා දෙදෙනාම රැකියාවක් කරන යමක් කමක් ඇති හැකි පවුලක වුවත් ආහාර හිඟකමින් බජිරි කාපු හැටි, දත් බෙහෙත් වෙනුවට අඟුරුවලින් දත් මැදපු හැටි විජයදාසට මතකයි.ජපන්නු කොළඹට බෝම්බ දාපු දවසෙ විජයදාසලාගේ අම්මාගේ නාවින්නේ මහ ගෙදර සාංඝික දානයක් තිබුණු දවසක්. දානෙ වේලාවෙ හිටපු ගමන් අහස කළු කරගෙන පොළොව හෙල්ලෙන තරමට මහා විශාල හඬක් නංවාගෙන ගුවන්යානා රාශියක් එකවරම ගුවනේ සැරිසරනු දක්නට ලැබුණා. සතර අතින් සයිරන් හඬ නැංවුණත් විජයදාසලා වගේ පුංචි ළමයි මිදුලට දිව්වෙ කවදාවත් නොදුටු විරූ මේ අපූරු සිද්ධිය දැක බලාගන්න. අහස එකම යුද පිටියක්! ජපන් ගුවන් යානාවලට බ්‍රිතාන්‍ය ගුවන් යානා පහර දෙනවා. වරින්වර ඒවා කඩා වැටෙනවා. කවදා දැකපු දේවල් ද? තලපත්පිටියට කඩා වැටුණු එවැනි ගුවන් යානයක් බලන්ට විජේදාස යාළුවන් සමඟ ගියේ අම්මා තාත්තාට හොරෙන්.මේ කාලෙ තාත්තා සේවය කළේ රත්නපුර දිස්ත්‍රික්කයේ දුෂ්කර ගම්මානයක් වූ දම්බුළුවන පාසලේ. යුද්ධය කවදා ඉවරයක් වේද නොදන්නා හන්දා පවුල පිටින්ම දානෙ ඉවර වෙලා දම්බුළුවන පාසලට යන්ට පිටත් වුණා. මෑතකදී උතුරු නැගෙනහිර යුද්ධයෙන් පීඩාවට පත් සරණාගතයන් ආරක්ෂිත පෙදෙස් කරා ඇදුණා වගේ එදා කොළඹ අතහැරපු ජනතාව දහස් ගණනක් තමන් සතු වටිනාම වස්තුව කොට්ට උරයක හෝ ගෝනි මල්ලක බහාගෙන ළමයි - බමයි වඩාගෙන පයින්මත් බස් රථ හෝ වෙනත් වාහනවලත් අතුරු සිදුරු නැතිව පිරී ඉතිරෙමින් ගම් රටවල් බලා ගමන් ගත්තා ඔහුට මතකයි. ආහාර හිඟයකින් හෝ වෙනත් බාධකවලින් තොර වූ දම්බුළුවන ගුරු නිවාසයේ ගතකළ කාලය පිළිබඳ ඔහු තුළ තවමත් පවතින්නේ මිහිරි මතකයක්. පසෙකින් කළු ගඟෙනුත් පසෙකින් ගන කැලෑවකිනුත් තවත් පසෙකින් රබර් වතු හා කුඹුරු යායකින් ද වට වූ දම්බුළුවන ගම්මානය හැබෑම රමණීය සුන්දර ගම්මානයක්. කොළඹ දී කෑම හිගවූ විජයදාසලාට දම්බුළුවනදී එතරම් අහේනියක් නොදැනුණේ තාත්තා විසින්ම පාසල් වත්තේ වවා තිබූ මත්ඤොක්කා, අල බතල මෙන්ම ගමේ බහුලව තිබූ කොස් දෙල් පොළොස්, කොහිල, කොළ වර්ග යහමින් ගමේ දී කන්නට ලැබුණු නිසයි.කොළඹට බෝම්බ දැමූ දා ඔවුන් දම්බුළුවනට යන විට අම්මා හිටියෙ දරුවෙක් බලාපොරොත්තුව. හදිසියෙම අම්මාට අමාරු වෙලා රත්නපුරේ රෝහලට ඇතුළු කළා. ඉන් දවස් දෙකකට පස්සෙ නංගියෙක් පවුලට එකතු වුණා. දවස් පහකට පස්සේ අම්මාගේ ටිකට් කපලා ගෙදර එන්ට නියම වුණු දාට දවස් ගාණකට පෙර ඉඳල ඇරඹුණු වැස්සෙන් කළු ගඟ පිටාර ගැලූවා. රත්නපුරේ යටවුණා. දම්බුළුවනට රත්නපුරේ ඉඳලා හැතැප්ම අටක් ඇවිත් කළුගඟ හරහා ඔරුවකින් එගොඩ වෙන්ට ඕනෑ. ගං වතුර සැඩ පහරක් වෙමින් තිබුණත් තාත්තාත් විජයදාස ඇතුළු පවුලේ කට්ටියත් ඔරුවට නැගුණේ කොහොම හරි අම්මයි නංගියි ගෙදරට එක්ක එන්ට ඕනෑ නිසාමයි. ගඟ මැදදී සැඩ පහරට හසු වූ ඔරුව වේගයෙන් ගඟ පහළට ගසාගෙන ගියා. තොටියාගේ හපංකමින් මුළු වීරියම යොදලා ඔරුව ගං ඉවුරට සේන්දු කරගත්තෙ පුරුදු විදිහට සිරිමා හාමුදුරුවන්ගේ ම පිහිට නිසා වෙන්න ඇති.1945 අගෝස්තු මාසෙ දෙවැනි ලෝක යුද්දෙ නිමා වුණා. ඉන් මාස කීපයකට පස්සෙ තාත්තාට රනාල දැඩිගමුවේ රජයේ පාසලේ මුල් ගුරුවරයා ලෙස උසස්වීමක් සමඟම මාරුවක් ලැබුණා. දැඩිගමුව පාසලට තාත්තා ආවෙ ගියෙ පන්නිපිටියේ ධර්මපාල විද්‍යාලය පසු කරමින්. ඒ වෙන විට ධර්මපාල විද්‍යාලය අධ්‍යාපනය, බොදු හැදියාව හා විනය අතින් රටේ ඉහළ නමක් දිනා සිටියා. තාත්තාට ඒ වනවිට ඔස්ටින් හත වර්ගයේ මෝටර් රථයකුත් තිබුණා. අම්මා කීවේ ධර්මපාලයට විජයදාස ඇතුළු කළොත් හොඳ අධ්‍යාපනයක් වගේ ම ආරක්ෂාව ඇතුව තාත්තා එක්ක මෝටර් රියෙන් පාසලටත් යන්න හැකි වීමයි. ඒ අනුව 1946 ජනවාරියේ දී විජයදාස ධර්මපාලයේ හතර වැනි ශ්‍රේණියට ඇතුළත් වුණා.ධර්මපාල විද්‍යාලයට පැමිණීම විජයදාසගේ ජීවිතේ විශාල වෙනසකට ලක් කළ බවයි. ඔහු විශ්වාස කරන්නේ. ඒ වනවිට අපල කාලෙත් තරමක් ගෙවී ගිහින්. එතෙක් පන්තියේ පස්වැනියාගෙන් මෙහාට එන්ට බැරි වූ විජයදාස හැමදාම පන්තියේ පළවැනියා වෙන්ට පටන් ගත්තා.උසස් පෙළ සමත් වෙලා විශ්ව විද්‍යාලයට යනතුරු හැම අවුරුද්දකම පවත්වපු විශේෂ ප්‍රවීණතා විභාග සියල්ලෙන් ම ප්‍රථම ස්ථානය දිනාගත්තා. වරක් කොළඹ රාජකීය විද්‍යාලයේ ඉංග්‍රීසි විවාද කණ්ඩායම පරදවා ජය ලබා ගන්නට විජේදාස ගේ නායකත්වයෙන් යුතු ධර්මපාල විද්‍යාලයීය ඉංග්‍රීසි විවාද කණ්ඩායම සමත් වුණා. එවර රාජකීය විද්‍යාලයීය කණ්ඩායමේ නායකත්වය දැරුවෙ හිටපු උසස් අධ්‍යාපන ඇමැති ලලිත් ඇතුළත්මුදලි ශිෂ්‍යයා. ජයග්‍රාහී ධර්මපාල කණ්ඩායමේ හිටපු ප්‍රවීණ සිනමාවේදී තිස්ස අබේසේකරත් හිටියා ඔහුට මතකයි.විජේදාස නමැති අතිශය කාර්යශුර දක්ෂ පරිපාලන නිලධාරියා තුළ සොබා දහමට දැඩි සේ ඇලුම් කරන සතා සීපාවාට මිනිස් වර්ගයාට අවංකවම කරුණාව දක්වන ඉමහත් සංවේදී උතුම් මිනිසකු සැඟව සිටිනා බව බොහෝ දෙනා නොදන්නා කරුණකි. ඒ උතුම් මිනිසා බිහිවන්නට මූලික පදනම සැකැසුණේ මවුපියන්ගෙන් ලද ජන්ම දායාදයෙන් වගේ ම දම්පාල් මෑණියන්ගේ පහසින් ලද ආභාසයෙන් බවයි අද ඔහු පවසන්නේ.උසස් පෙළට විජයදාස තෝරා ගත්තේ භූගෝල විද්‍යාව, ආණ්ඩු ක්‍රම, සිංහල සහ ලංකා ඉතිහාසය හැම දෙනාගේ ම අපේක්ෂාවන් මුදුන්පත් කරමින් උසස් ලෙස විභාගෙ සමත්වෙලා පේරාදෙනිය විශ්ව විද්‍යාලෙට ඇතුළු වෙන්න ඔහුට අවස්ථාව ලැබුණා.ජීවිතේ ප්‍රථම වතාවට ගෙදරින් පිටවන ලොකු පුතාට අම්මාගෙන් පුංචි අවවාදයක් ලැබුණා. ඒ තමාගේ කේන්දරේ හතේ පාපීන් සිටින නිසා කේන්දර නොගැළපෙන විවාහයකට නම් පැටලෙන්න එපා කියලයි විජයදාස අම්මාගේ කීකරු පුත්‍රයා. ඒ ඉල්ලීම අකුරටම පිළිපැද්දා. භූ®ගෝල විද්‍යා විශිෂ්ට ප්‍රථම පන්තියේ ගෞරව සාමාර්ථයයක් එක්ක ඔහු අවසාන වසරේ විභාගෙන් සමත් වුණා. ඒ 1959. ප්‍රතිඵල පිටවූ දා පටන් ම ඔහුට විශ්වවිද්‍යාලෙ භූගෝල විද්‍යා අංශයේ සහකාර කථිකාචාර්ය තනතුරක් හිමි වුණා.1959 වසරේ පැවැත්වූ ලංකා සිවිල් සේවා විභාගයට ඔහුත් සමඟ අපේක්ෂකයන් 350 ක් ලංකාවෙන් ඉදිරිපත් වුණා. විජයදාසට ඔවුන් අතරින් තෙවැනි ස්ථානය හිමි වුණා. ඔහුත් සමඟ ඒ විභාගෙ සමත් වුණේ අට දෙනයි. 1960 දී අධ්‍යාපන හා ගුවන් විදුලි අමාත්‍යාංශයේ සහකාර ලේකම්වරයකු ලෙස ශ්‍රී ලංකා පරිපාලන සේවයට එක් වුණා. එවකට ගුවන් විදුලියේ අධ්‍යක්ෂ ජනරාල්වරයා වූ එස්.බී. සේනානායක මහතාගේ ඇරියුමින් ගුවන් විදුලියේ ස්වදේශීය සේවයේ අධ්‍යක්ෂ ධූරයට පත්වූ විජයදාස පුරා වසර පහක් ම එම තනතුරෙහි කටයුතු කළා.අම්මාගේ උපදෙස් පරිදිම යෝජනාවක් අනුව විජයදාස යුග දිවියට පිවිසුණේ 1968 දී බොරැල්ලේ විසූ වෛද්‍යවරයකු වූ රෝලන්ඩ් වීරසූරිය මහතාගේත් මාතර විසූ ප්‍රභූ පවුලකින් පැවත ආ නන්දනී වීරතුංග යුවළගේ දියණිය නිමල්කා වීරතුංග මෙනෙවිය සමඟ.1968 අගදී උපන් ඔවුන්ගේ කුළුදුල් දියණිය චාමලී ඔක්ස්ෆර්ඩ් විශ්ව විද්‍යාලයෙන් නීති උපාධිය ලබා දැන් එක්සත් ජාතීන්ගේ සංවිධානයේ ශ්‍රී ලංකා කාර්යාලයේ සේවය කරනවා. බාල පුතා උදිත ඔස්ට්‍රේලියාවේ සිඩ්නි නුවර තොරතුරු තාක්ෂණ සමාගමක විධායක ධූරයක කටයුතු කරනවා.අම්පාර අතිරේක දිසාපති, පොලොන්නරුව දිසාපති මෙන් ම කෘෂිකර්ම අමාත්‍යාංශයේ ලේකම්වරයා ලෙස හැත්තෑව දසකයේ ඩඩ්ලි සේනානායක අගමැතිවරයාගේ වගා සංග්‍රාමයට යෝධ ශක්තියක් වූ විජේදාස මහතා කලින් කලට ආණ්ඩු පෙරැළෙන පෙරැළෙන සැරේට ඒ ඒ ආණ්ඩුවේ සහායකයකු ලෙස හංවඩු ගසා විවිධ ස්ථානවලට මාරුකර යවනු ලැබුවා. කොතැනට ගියත් බාරගත් වැඩේ අකුරට ඉටු කරන විජයදාස මහත්තයා ගැන එවකට පළාත් පාලන හා ඉදිකිරීම් ඇමැති ආර්. ප්‍රේමදාස මහත්තයාට ඔත්තුව දුන්නේ හිටපු කෘෂිකර්ම හා ඉඩම් ඇමැති හෙක්ටර් කොබ්බෑකඩුව මහතා.ප්‍රේමදාස මහත්තයාගේ ඉල්ලීම අනුව 1977 ඔක්තෝබර් මාසයේ මුල් භාගයේදී ඔහු පළාත් පාලන නිවාස හා ඉදිකිරීම් අමාත්‍යාංශයට සම්බන්ධ වුණා. 1977 අගදී අමාත්‍යාංශයේ ජ්‍යෙෂ්ඨ සහකාර ලේකම් තනතුරට පත්වූ විජේදාස මහතා 1978 මැයි මාසේ එම අමාත්‍යාංශයේ අතිරේක ලේකම්වරයා බවට පත් වුණා. එවක් පටන් ක්‍රමයෙන් අග්‍රාමාත්‍ය ලේකම් ජනාධිපති ලේකම් පරිසර අධිකාරියේ සභාපති ඇතුළු රාජ්‍ය ආයතන ගණනාවක උසස්තම තනතුරු හෙබැවූ විජයදාස මහතා ප්‍රේමදාස ජනාධිපතිවරයාගේ අභාවයෙන් පසු විජයතුංග ජනාධිපතිවරයාගේ ලේකම්වරයා ලෙස ද 2001 රනිල් වික්‍රමසිංහ අගමැතිවරයාගේ ලේකම්වරයා ලෙස ද කටයුතු කළා. 1994 දී රාජ්‍ය සේවයෙන් විශ්‍රාම ලබා ගත් විජයදාස මහතා ඒ වනවිට එක්සත් ජාතීන්ගේ පරිසර සංවිධානය, ආසියානු සංවර්ධන බැංකුව හා එස්කැප් සංවිධානය වැනි අන්තර්ජාතික ආයතන කිහිපයක තිරසාර සංවර්ධනය පිළිබඳ උපදේශකවරයකු ලෙස කටයුතු කරමින් සිටියා. 1994 නොවැම්බර් මාසෙ චන්ද්‍රිකා කුමාරතුංග ජනාධිපතිනිය පත්වීමත් සමඟම හිටපු තනතුරින් විශ්‍රාම ගත් විජයදාස මහත්තයා එස්කැප් සංවිධානයේ පරිසර සංවර්ධන උපදේශකවරයා ලෙස කටයුතු කළා. 2002 අප්‍රේල් මාසයේ පටන් අනුරාධපුර ශ්‍රී මහා බෝධි සංවර්ධන අරමුදලේ ගරු සභාපතිවරයා ලෙස කටයුතු කරන විජයදාස මහතා අද දක්වාම එම තනතුරෙහි කටයුතු කරන්නේ ස්වේච්ඡාවෙන්. එම අරමුදල පිහිටුවා එමගින් ජය ශ්‍රී මහා බෝධීන් වහන්සේ ගේ සංවර්ධනය උදෙසා ඔවුන් ෂසින් ඉටු කරන ලද මෙහෙවර අද එහි යන ඔබ අප සැමට සියැසින් දැක බලා ගන්නට පුළුවන්.සාගරිකා දිසානායක ජයසිංහඡායාරූප – විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=ay1105222</link>
    <topic>මාගම්පුරෙන් නැව්වලට තෙල්දෙන</topic>
    <author>හම්බන්තොට සංචාරයකින් පසුසුභාෂිණි ජයරත්න</author>
    <content>හම්බන්තොට - කතරගම පරණ පාරෙන් එදා කතරගම ගිය හැටි හැමෝටම මතකයි. පරණ හම්බන්තොට කතරගම පාරේ එක් පැත්තක මහ මුහුද. අනෙක් පැත්තේ කරගම් ලේවාය. ඒ දර්ශනය අද කාලයත් සමඟම මැකී ගිහින්. පරණ හම්බන්තොට කතරගම පාරත් අද නැහැ. කරගම් ලේවායත් නැහැ.ඒවා තිබුණු තැන අද තිබෙන්නේ රටට සශ්‍රීකත්වය කැන්දන ලංකාවේ විශාලම වරාය, මාගම්පුර මහින්ද රාජපක්ෂ වරායයි.හම්බන්තොට වරාය සශ්‍රීකත්වයේ දොරටුව ලෙස සඳහන් කළොත් එය නිවැරැදිය. අද කතරගම යන බොහෝ දෙනා වරාය බලන්න අමතක කරන්නේ නැහැ.හම්බන්තොට වරාය ගැන හැමෝම කතාබහ කළත්, බලන්න ගියත් ඊට එහායින් ඉදිවෙන පුළුල් තෙල් ටැංකි සංකීර්ණය ගැන කවුරුත් දන්නේ නැහැ. කරගම් ලේවායේ එක කොටසක වරායක් ඉදිවෙන අතර කරගම් ලේවායේ අනෙක් පැත්තේ ඒ කියන්නේ වරායට කිලෝමීටර් 1.5 ක් එහායින් මේ තෙල් ටැංකි සංකීර්ණය ඉදිවෙනවා.හම්බන්තොට වරාය හදන්න පටන් ගත් හැටි හැමෝම දන්නවා. ලොව මුල් වතාවට ගොඩබිම හාරා වරායක් සැදුවේ හම්බන්තොට කියලයි කියන්නේ. කරගම් ලේවාය මීටර් 17 ක් ගැඹුරට හාරා ගල් පස් ඉවත් කර මුහුද හා යා කළේ හැමෝගෙම පී‍්‍රති ඝෝසා මධ්‍යයයේ. කරදියවර මංගල්ලය හැමෝටම ආශිර්වාදයක් වුණා වගේම අද හම්බන්තොට වරායට ටිකෙන් ටික නැව් එන්නත් පටන් අරන්.හම්බන්තොට වරායට ටිකක් එහායින් ඒ කියන්නේ සේවා ජැටි දෙක පැත්තට සමීපයෙන් ඉදිවෙන තෙල් ටැංකි සංකීර්ණය හදන්න පටන් ගත්තේ කරගම් ලේවාය පුරවලයි.අද මෙය හෙක්ටයාර් 16 ක භූමි භාගයක ඉදිවෙනවා. ඒ ප්‍රධාන ඉංජිනේරු අගිල් හේවගීගන මහතාගේ අධීක්ෂණය යටතේ.කොළඹ වරායේ තෙල් ගබඩා සංකීර්ණයක් නැති වුවද නැව්වලට තෙල් ලබාදීමේ කාර්යය සුළුවෙන් සිදුකරනු ලබනවා. හම්බන්තොට වරාය ඉදිවෙන්නේ ප්‍රධාන නැව් ගමනාගමන මාර්ගයක් ආසන්නයේ. දිනකට මේ නැව් මාර්ගය හරහා සිය ගණනක් නැව් එහා මෙහා යනවා.හම්බන්තොට වරාය ඉදිවෙන්නේ සේවා අවශ්‍යතා සැපැරීමට වන නිසා හම්බන්තොට වරාය ආශි‍්‍රතව තෙල් ගබඩා සංකීර්ණයක් ඉදිවීමෙන් අප රටට අසීමිත ධනස්කන්ධයක් ගලා ඒම ද නොවැළැක්විය හැකි කරුණක්.බොහෝ දෙනාගේ ඇස නොගැටෙන පරිදි කරගම් ලේවාය පුරවා හෙක්ටයාර් 16 ක භූමි භාගයක මේ තෙල් ටැංකි ඉදිවෙමින් පවතිනවා.අතිවිශාල ;තල් ටැංකි 14ක්. දැනටමත් සියයට 80 ක් පමණ මෙහි වැඩ කටයුතු නිමයි. ඇස්තමේන්තුගත මුළු වියදම ඇමරිකානු ඩොලර් මිලියන 76581774 ක්. 2009 වසරේ මහින්ද රාජපක්ෂ ජනාධිපතිතුමා මුල්ගල තැබීමෙන් අනතුරුව මෙහි වැඩ කටයුතු ආරම්භ කළේ මාස 24කින් අවසන් කරන්න.ඒ අනුව තෙල් ටැංකි සියල්ලම මේ වසරේ ඔක්තෝම්බර් මස අවසන් කළ යුතුයි. නමුත් මෙහි කොන්ත්‍රාත්තුව බාර චීන කොන්ත්‍රාත්කරුවන් පවසන්නේ නියමිත කාලයට මාස දෙකකට කලින් මෙහි වැඩ කටයුතු නිම කරන්නට හැකි බවයි.මේ අතිවිශාල තෙල් ටැංකි 14න් ටැංකි 8ක් බංකරින් හෙවත් නැව්වලට සපයන තෙල් ද, තවත් ටැංකි 3ක් ගුවන් යානාවලට සපයන ඉන්ධන ද, ඉතිරි ටැංකි 3 එල්පීජී ගෑස් ද අන්තර්ගත වෙනවා. මේ ටැංකිවල තෙල් පිට කිරීමේ හා ලබා ගැනීමේ සේවා සැපයෙන්නේ හම්බන්තොට වරායේ සේවා ජැටි දෙකෙන්.තෙල් ටැංකිවල සිට මෙම ජැටි දක්වා තෙල් ලබා ගන්නා හා තෙල් ටැංකිවල සිට පිටතට ලබා දෙන පුළුල් නළ පද්ධතියක් ඉදිකොට ඇති අතර නැව්වලට තෙල් නිකුත් කිරීමටත්, නැව්වලින් ගෙනෙන තෙල් ඇතුළට ලබා ගැනීමටත් සේවා ජැටි දෙකේ යන්ත්‍ර 2 ක් සවිකොට තිබෙනවා. මේ යන්ත්‍ර දෙකට ලෝඩින් ආම් 8 බැගින් අඩංගු වෙනවා.මේ තෙල් පිට කිරීම් හා සැපයීම් කරන්නේ ඉතා ක්‍රමානුකූලව නවීන තාක්ෂණයන්ට අනුකූලවයි. ඒ වගේම ආරක්ෂාව පිළිබඳව ද දක්වන්නේ විශේෂ සැලකිල්ලක්. තෙල් වහා ගිනි ගන්නා සුළු නිසා සියයට සියයක් ආරක්ෂාව පිළිබඳව සැලකිලිමත් වන්නටත්, ඉදිරියේදී ඒ පිළිබඳව සහතික වන්නටත් සිදු වෙනවා.තෙල් ගබඩා සංකීර්ණය ඉදිවෙන්නේ අනාගතයේ සපුරාලිය යුතු අවශ්‍යතා රාශියක් පදනම් කරගෙනයි. ප්‍රධාන වශයෙන් ඒ ආසන්නයේ ඉදිවෙන මත්තල ගුවන් තොටුපළ ඉදිවීමෙන් අනතුරුව ඒ සඳහා පැමිණෙන ගුවන් යානා සමූහයටත් තෙල් ලබා දීමේ අවශ්‍යතාවයෙනුයි මෙහි ඉදිකිරීම් සිදුවන්නේ.බන්කරින් හෙවත් නැව් සඳහා තෙල් සැපයීමට තෙල් ටැංකි 8 ක්. ඒවා මෙතැකැයි කියා කිව නොහැකි තරමට පුළුල්. විශාලයි.මේ ටැංකි 8ට නැව් සඳහා වූ තෙල් කියුබික් මීටර් 51000 ක ඝනත්වයකින් යුතු තෙල් ප්‍රමාණයක් අඩංගු කළ හැකිය. මේ ටැංකි 8න් කියුබික් මීටර් 10,000 ක ඝනත්වයෙන් යුතු තෙල් ටැංකි 2 ක්ද, කියුබික් මීටර් 5000 ඝනත්වයෙන් යුතු තෙල් ටැංකි 3 ක්ද කියුබික් මීටර් 3000 යුතු ඝනත්වයෙන් තෙල් ටැංකි 2 ක්ද තිබෙනවා.නැව්වලට තෙල් ඉල්ලන්නේ දෘශාවිතාවය අනුව නිසා විවිධාකාර තෙල් කලවම් කර ලබාදීමටයි මේ ආකාරයට විවිධ තෙල් ටැංකිවල ගබඩා කර ඇත්තේ. නැව්වලින් ඉල්ලන ආකාරය අනුව තෙල් ක්ෂණිකව කලවම් කරන්නේ ස්වයංක්‍රීයව යන්ත්‍රානුසාරයෙනුයි.කියුබික් මීටර් 10000 තෙල් ටැංකියක උස මීටර් 19 ක්. විෂ්කම්භය මීටර් 31 ක්. කියුබික් මීටර් 5000 ටැංකියක උස මීටර් 18 යි. විෂ්කම්භය මීටර් 22 ක්.කියුබික් මීටර් 3000 ටැංකියක උස මීටර් 15.5. විෂ්කම්භය මීටර් 17.6 යි. තෙල් ටැංකි වර්ග 3 කින් යුතු වුවත් ඒවා වෙන වෙනම ක්‍රියාත්මක කළ හැකි පරිදි සැකසී තිබෙනවා. මේ සියල්ලේම පරිපාලන කටයුතු සඳහා වෙන් වූ ගොඩනැගලිද ඉදිකරලා.ගුවන් යානා ටැංකි 3න් 2ක් කියුබික් මීටර් 10000 ඝනත්වයෙන් යුතුයි. අනෙක කියුබික් මීටර් 3000 ඝනත්වයෙන් යුත් තෙල් ටැංකියක්. මේ ටැංකි තුනෙහිම ගුවන් යානා සඳහා වූ තෙල් කියුබික් මීටර් 23,000 ක් එකවර ගබඩා කළ හැකියි.පළමු, දෙවැනි, තුන්වැනි අදියර වලින් වරාය කටයුතු පුළුල් වෙද්දි ආයෝජනයන් සඳහා වූ අවස්ථා ද පුළුල් වෙනවා. විශාල නිෂ්පාදන කර්මාන්තශාලා ආරම්භ කිරීම් ද සිදුවෙනවා. ඉදිරි අවශ්‍යතා සඳහා ගෘහස්ථ ගෑස් ද මේ තෙල් ගබඩා සංකීර්ණයේ ගබඩා වෙන්නේ අනාගත අවශ්‍යතා ඉටුකිරීමටයි.කියුබික් මීටර් 2000 ඝනත්වයෙන් යුතු විශාල ගෑස් ටැංකි 3ක්ද මේ තෙල් ගබඩා සංකීර්ණයේ ඇති අතර එමඟින් ගෘහස්ථ පරිභෝජනය සඳහා වූ අවශ්‍යතාවලටත්, නැව් සඳහාත් ප්‍රයෝජනයට ගැනීමට නියමිතයි.වරාය පුළුල් වීමේදී වැඩිවන අවශ්‍යතා සපුරාලිය හැකි වන පරිදි මේ ටැංකි සංකීර්ණය ද ඉදිවෙනවා. මුලින්ම කරගම් ලේවායේ නැඟෙනහිරට මායිම් වන්නට ඉදිකිරීමට සැලසුම් කළත් දිනෙන් දින පුළුල් කළ හැකි පරිදි ව්‍යාප්ත කිරීමේ අදහසින් මේ තෙල් ටැංකි ඉදිරියට වන්නට ඉදිකර ඇත්තේ.නවීන තාක්ෂණය අනුව එම තෙල් ටැංකියකට ගිනි නිවීමේ උපකරණ ස්ථාන 2 ක ස්ථාපිත කරලා. ඒ සඳහා කියුබික් මීටර් 12,000 ක ධාරිතාවයකින් යුතු වතුර පිරවූ ටැංකි 12 ක් ඇත. සෑම තෙල් ටැංකියකම වතුර විදින යත්ත්‍ර සවිකරලා. මේ මඟින් හදිසි අවශ්‍යතාවයකදී ටැංකිය වටේට වතුර වැක්කෙරෙන පරිදි සකසා තිබෙනවා.ආරක්ෂාව වඩ වඩාත් තහවුරු කිරීමට තෙල් ලබාදෙන ‘ලෝඩින් ආම්’ යන ස්ථානයේද ගිනි නිවීමේ උපකරණ ක්‍රියාත්මක වෙනවා.හම්බන්තොට වරායේ සිට නැඟෙනහිර හා බටහිර නැව් ගමනාගමන මාර්ගයට ඇත්තේ කිලෝමීටර් 11 ක කෙටි දුරක්. තවත් පැත්තකින් හම්බන්තොට වරාය ක්‍රියාත්මක වන්නේ කාර්මික වරායක් වශයෙන්. මේ නැව් ගමනාගමන මාර්ගයේ දිනකට එහා මෙහා යන නැව් සඳහා තෙල් වතුර ලබා දෙන්නට හම්බන්තොට වරාය ඉදිරියේදී හොඳ තෝතැන්නක් වන්නට පුළුවන්.මේ එහා මෙහා යන නැව්වලට නවාතැන් පලක් සපයන්නට අපේ වරායට හැකිනම් එය අපේ දේශීය ආර්ථිකය ගොඩනංවන්නට ඉමහත් ශක්තියක් සපයනු ඇත. තෙල්, ඉන්ධන, වතුර ලබා දීමෙන් පමණක් නොව අපේ දේශීය අමුද්‍රව්‍ය විදේශයන් කරා ගලා යන දොරටුවක් වන්නට ද ඇති හැකියාව එමටය.ගුවන් යානා තෙල් ලබා දෙන්නට අපේක්ෂා කරන්නේ ද නැව් හරහායි. උපරීම ධාරිතාවයෙන් යුතුව නැවකට තෙල් පිරවීමට පැය 3 ක් ගතවෙතැයි අපේක්ෂා කරනවා. සේවා ජැටිවල ඉඩකඩ අනුව පැය 3 ක් ඇතුළත් නැව් තුනකට එකවර තෙල් පිරවීමටත් ඉදිරියේදී හැකියාව පවතිනවා.දැනටමත් තෙල් ටැංකිවලට තෙල් පිරවීමේ මූලික පරීක්ෂණ පවා අවසන්. හයිඩ්‍රොලික් පරීක්ෂණ පවා සාර්ථකව අවසන් වෙලා. වැකුම් පරීක්ෂණයෙන් අනතුරුව මේවාට නිශ්චිත වර්ගයන්ගේ තෙල් පිරවීමේ හැකියාව පවතිනවා.තෙල් ටැංකි විවෘත කිරීමට සිදුවන්නේ එහි කටයුතු සියල්ල සම්පූර්ණ වීමෙන් අනතුරුවයි. ඒ කෙසේ වෙතත් මේ වසර අවසානයට පෙරාතුවම මෙහි ප්‍රතිලාභ ජනතාවට දැනෙනු ඇත. බොහෝ දෙනාගේ ඇස් මායිමෙන් වසන් වී ඉදිවෙන මෙම දැවැන්ත මෙහෙයුම අපේ රටේ සමෘද්ධියේ තවත් සංකේතයක් බවට පත්වන දිනය වැඩි ඈතක නොවේ.  ප්‍රධාන ඉංජිනේරු අගිල් හේවගීගන මහතාට හා කාර්මික ඉංජිනේරු චමින්ද බණ්ඩාර මහතාට ස්තුතියහම්බන්තොට සංචාරයකින් පසුසුභාෂිණි ජයරත්නඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=ay1105223</link>
    <topic>එල්ලයක් නැතිව ගමේ හිර වූ එල්ලේ</topic>
    <author>සුනිල් අභයවර්ධන</author>
    <content>ශ්‍රී ලංකාවේ ජාතික ක්‍රීඩාව තේරීම සඳහා එවකට සිටි ක්‍රීඩා අමාත්‍ය නන්ද මැතිව් මහතාගේ කාලයේ පත්කළ මහාචාර්ය විණි විතාරණ, පණ්ඩුල ඇඳගම, ඇතුළත් කමිටුවේ අවසන් නිර්දේශය වූයේ ශ්‍රී ලංකාවේ ජාතික ක්‍රීඩාව වොලිබෝල් විය යුතු බවටය.දේශීය ලෙස දිගු අතීතයක් තිබීම, ජාත්‍යන්තරව කළ හැකි ක්‍රීඩාවක් වීම, ඇතුළු කාරණා කිහිපයක් විදහා දක්වමින් ඔවුහු වොලිබෝල් ක්‍රීඩාව ජාතික ක්‍රීඩාව කරන්නට නිර්දේශයක් ඉදිරිපත් කළහ. ඒ කාලයේදී වොලිබෝල් සම්මේලනයේ සභාපතිව සිටි අසෝක වඩිගමංගාව මහතා ඇතුළු පිරිසක් ශ්‍රී ලංකාවේ ජාතික ක්‍රීඩාව වොලිබෝල් කරන ලෙස ගම්පහ නගරයේ උද්ඝෝෂණ ව්‍යාපාරයක ද නියැලුණහ.එවකට සිටි එල්ලේ ක්‍රීඩාවේ පාලකයෝ එල්ලේ ක්‍රීඩාව බන්දේසියක තබා ජාතික ක්‍රීඩාවක් කර ඔවුන් අතට ගෙන දෙන තුරු බලා සිටියහ. අඩු තරමින් ‘එල්ලේ ක්‍රීඩාව ජාතික ක්‍රීඩාව කරනු’ යනුවෙන් ක්‍රීඩා අමාත්‍යාංශය වෙත ලිපියක් යැවීමට තරම්වත් ඔවුන් පෙලඹවීමට සම්මේලන නිලධාරීහු අපොහොසත් විය.එසේ වුවද එල්ලේ ක්‍රීඩා තරගයක් පවත්වද්දී අපේ ජාතික ක්‍රීඩාව ලෙස ඔවුන් හඬ නඟා කියන්නේ එල්ලේ ක්‍රීඩාවය. අද වුවද ගම්පහ, පුත්තලම දිස්ත්‍රික්කවල සෑම ගමකම සෑම ඉරු දිනකම එල්ලේ ක්‍රීඩාව පැවැත්වෙයි. විවිධ ආකාරයෙන් තරගාවලි පැවැත්වෙයි. ශ්‍රී ලංකා එල්ලේ සම්මේලනයේ ලියාපදිංචි එල්ලේ ක්‍රීඩා සමාජ සියයකට ආසන්නය.එල්ලේ ක්‍රීඩාවට දිගු ඉතිහාසයක් ඇති අතර එවකට ශ්‍රී ලංකාවේ සේවය සඳහා පැමිණි විදේශීය නිලධාරීන් හරහා ශ්‍රී ලංකාවට එල්ලේ ක්‍රීඩාව ද ව්‍යාප්ත වූ බව ක්‍රීඩා ඉතිහාසය සඳහන් කරයි.ශ්‍රී ලංකාවේ ප්‍රථම වතාවට එල්ලේ සම්මේලනයක් බිහි වූයේ 1961 වසරේදී එවකට ලංකාදීප පත්‍රය මුද්‍රණය කළ ටයිම්ස් මන්දිරයේ සිවුවැනි මහලේය. ‘එල්ලේ සම්මේලනය පිහිටුවූ 1960 දශකයේ සිට 1980 දශකය දක්වා එල්ලේ ක්‍රීඩාව කොළඹ සිට පුත්තලම දක්වා මුහුදු තිරයේ ජනපි‍්‍රය ලෙසින් පැවැත්විණි.1970 දශකයේදී කදානේ සිටි ව්‍යාපාරිකයකු වූ ලින්ටන් මුනිදාස ද සිල්වා එල්ලේ ක්‍රීඩාව රටපුරා ප්‍රචලිත කිරීමේ අරමුණින් තමන්ගේ නමින් ක්‍රීඩාංගණයක් ඉදිකර එහි ප්‍රදර්ශන තරග රැසක් පැවැත්වීමට කටයුතු සංවිධානය කළේය. ඊට අමතරව ඔහුගේ පෞද්ගලික වියදමෙන් රට වටා ප්‍රධාන නගරවල ප්‍රදර්ශන එල්ලේ තරග සංවිධානය කර බස්නාහිරෙන් එල්ලේ කණ්ඩායම් ගෙන ගොස් ප්‍රදර්ශන තරග පවත්වා එල්ලේ ක්‍රීඩාවට දැවැන්ත මෙහෙයක් ඉටු කළේය.ශ්‍රී ලංකාවේ ප්‍රථම අන්තර් ක්‍රීඩා සමාජ එල්ලේ තරගාවලියක් පැවැත්වීමට පුරෝගාමී වූ පාසල් එල්ලේ තරගාවලියක් පැවැත්වීමට පුරෝගාමී වූ, ප්‍රථම වරට ගම්බද - නගරබද එල්ලේ තරගයක් පිහිටුවීමට පුරෝගාමී වූ - එල්ලේ ක්‍රීඩාවේ ලකුණු සහ දැවීම් සලකුණ කරන්නට සුදු කොඩිය රතු කොඩිය හඳුන්වා දුන් කඳුරට - නගර කීපයක ප්‍රදර්ශන එල්ලේ තරග පවත්වා මධ්‍යම පළාතේ එල්ලේ ක්‍රීඩාව ප්‍රචලිත කිරීමට පුරෝගාමී වූ රෙජි රුද්‍රිගු මහතා මීට මාස දෙකකට පෙර අප අතරින් සදහටම සමු ගත්තේය.එල්ලේ ක්‍රීඩාවට එවන් වූ සේවාවක් ඉටුකළ රෙජි රුද්‍රිගු මහතා ක්‍රීඩාවට කළ සේවය ගැන කියන්නට එල්ලේ සම්මේලනයේ කිසිම නිලධාරියෙක් හෝ එඬේරමුල්ල සුසාන භූමියට පැමිණ නොසිටියහ. රුද්‍රිගු මහතාගේ සමු ගැනීමත් සමඟම 1960 දශකයේ එල්ලේ සම්මේලනය පිහිටුවීමට පුරෝගාමී වූ, ජීවත්ව සිටි අවසන් පුද්ගලයා ද අපට අහිමි විය.අද එල්ලේ ක්‍රීඩාව පවතින්නේ කිසිදු හව්හරණක් නැති අනාථ තත්ත්වයක බව එල්ලේ ක්‍රීඩා කරන ඕනෑම ක්‍රීඩකයකුගෙන් විමසුවහොත් ඔවුන් සඳහන් කරනු ඇත. එල්ලේ ක්‍රීඩාව අද රඳා පවතින්නේ ගම්වල ක්‍රීඩා සමාජවල සිටින එල්ලේ ක්‍රීඩකයන් නිසාය. ඔවුන් සති අන්තවලදී තම ගමේ පිට්ටනියේ හෝ අල්ලපු ගමකට ගොස් තරගයක් පවත්වා ඒ ඉරිදා දිනය විනෝද වීම සමඟම එල්ලේ ක්‍රීඩාව ද ගම්වල හඬ නඟන බව නොරහසකි.අද එල්ලේ ක්‍රීඩාව පාසල් ක්‍රීඩාවලට ද මහවැලි ක්‍රීඩාවලට ද යෞවන ක්‍රීඩාවලට ද ජාතික ක්‍රීඩා උලෙළට ද ඇතුළත් ක්‍රීඩාවකි. එසේ වුවද ක්‍රීඩාව දීපව්‍යාප්තව දක්නට ලැබෙන්නේ එම ක්‍රීඩා උලෙළ පවත්වන සමයේ පමණි.ගම්පහ - පුත්තලම දිස්ත්‍රික්කවල පමණක් අවුරුද්ද පුරාම එල්ලේ ක්‍රීඩාව රැඳී තිබෙන අතර ඒ කලින් සඳහන් කළා මෙන් ඒ ඒ ගම්වල සිටින ක්‍රීඩකයන් හරහාය. ක්‍රීඩා සමාජ හරහාය.60 දශකයේ සිට 80 දශකය දක්වාම එල්ලේ ක්‍රීඩාවේ පැවැතියේ ඉනිම් හතරකට සීමාවන එල්ලේ සම්මේලනයේ නීතිරීතිවලට අනුකූල ලෙසය. කාලයක් ගතවීමේදී එල්ලේ ක්‍රීඩාවට අනවශ්‍ය කාලයක් ගතවෙන බව පවසමින් පැමිණිලි නැඟෙන්නට වූ අතර එල්ලේ ක්‍රීඩාවට ද ඕවර් ක්‍රමයක් හඳුන්වා දුන්නේය. එක ඉනිමක් පන්දුවාර 40 කට සීමා කර තරග පැවැත්වීමට අවසරය ලැබිණි.එක් ක්‍රීඩකයකුට පන්දුවාර තුනකට පමණක් මුහුණදීමේ අවස්ථාව හිමි විණි. අලුතෙන් හඳුන්වා නොදුන්නේ හයේ පහර හතරේ පහර සීමා කරන නීතිරීති පමණි.සමහරවිට දැන් ලෝකයේ ජනපි‍්‍රය 20 යි 20 තරග මුලින්ම ආරම්භ කළේ ශ්‍රී ලංකාවේ එල්ලේ ක්‍රීඩා සමාජ බවට මෙහිදී සැකයක් මතුවෙයි.වසරකට වරක් පැවැත්විය යුතු ජාතික ශූරතාව පවා පසුගිය වකවානුවේ නොපැවැත්විණි. ක්‍රීඩාව ජනපි‍්‍රය කරවිය හැකි පාසල් මට්ටමේ එල්ලේ ක්‍රීඩාව ප්‍රචලිත කිරීමට කිසිවෙක් අවධානයක් යොමු නොකළේය.අද එල්ලේ ක්‍රීඩාව පැවැත්වෙන ප්‍රදේශවල ක්‍රීඩා සමාජවලට එල්ලේ තරගයක් හෝ තරගාවලියක් පැවැත්වීමට ද බාධක කීපයක් පැන නැඟී තිබේ. පළමුවැනි ප්‍රශ්නය එල්ලේ ක්‍රීඩාවට යොදා ගන්නා පන්දුවල අධික මිලය. අද එල්ලේ ක්‍රීඩාවට යොදා ගන්නා සකස් කළ පන්දුවක් රුපියල් 250 ක් පමණ වෙයි. තරගය පිට්ටනියක පැවැත්වෙන නිසා ශබ්දවාහිනී යන්ත්‍ර ද අවශ්‍ය වේ. තරගයකට පන්දු අටක් පමණ අවශ්‍ය වෙයි.පිටතින් ගමට පැමිණෙන කණ්ඩායමකට ආහාරපානවලින් ද සංග්‍රහ කළ යුතුය. ඒ ගමේ පැවැත්වෙන එල්ලේ තරගයකදී මුහුණ දිය යුතු ප්‍රශ්නය. පිට පළාත්වල පැවැත්වෙන තරගයකදී කණ්ඩායමට යාමට වාහනයක් ද කුලියට ගත යුතුය.අනෙකුත් ක්‍රීඩාවන්ට මෙන් නොව එල්ලේ ක්‍රීඩාවට අනුග්‍රාහකයන් ලබා ගැනීම ද තරමක් අසීරු කරුණකි. ජාත්‍යන්තර මට්ටමින් ක්‍රීඩාව නොපැවැත්වෙන නිසා එල්ලේ පරිපාලනයට පිටරට චාරිකා ද නොලැබෙයි. ඔවුන් ස්වේච්ඡාවෙන්ම ක්‍රීඩාව වෙනුවෙන් සේවය කළ යුතුය. වරක් ක්‍රීඩා ඇමැතිව සිටි එස්. බී. දිසානායක කාලයෙ එක්තරා ව්‍යාපාර ආයතනයක් එල්ලේ ක්‍රීඩාව වෙනුවෙන් රුපියල් ලක්ෂ විසිහතක අනුග්‍රහයක් ලබා දුන්නේය. එවකට සිටි එල්ලේ සම්මේලන නිලධාරීන්, එල්ලේ ක්‍රීඩකයන් පළමුවරට අගනුවර තරුපහේ හෝටලයකට කැඳවා රාත්‍රී භෝජන සංග්‍රහයක් ද සමඟින් එම අනුග්‍රහය ප්‍රදානය කෙරිණි.එසේ වුවද එවකට සිටි පිරිස ද නිසි සැලැස්මක් මත ක්‍රියාත්මක නොවුණේ එම අනුග්‍රහය ද දියවි ගියේය.එල්ලේ ක්‍රීඩාව නැංවීමට පත්වෙන පිරිස ස්වේච්ඡාවෙන් සේවය කළ යුතුය. අනුග්‍රහයක් ලබා ගැනීමට ක්‍රමවේදයක් සොයා ගත යුතුව ඇත. මේ ගැටලු නිසා එල්ලේ ක්‍රීඩාව මෙතෙක් එල්ලයක් නැතිව ගමේ හිර වී තිබිණි.2011 වසර වෙනුවෙන් එල්ලේ ක්‍රීඩාවේ පාලනය අලුත් පිරිසක් බාරගෙන තිබෙන අතර පළාත් සභා මන්ත්‍රීවරයෙක් සභාපති ලෙස ද යුද හමුදාවේ බ්‍රිගේඩියර්වරයෙක් ලේකම් ලෙස ද පත් වී සිටිති. එල්ලේ ක්‍රීඩාවේ අනාගතය බාර ගැනීමේ අභියෝගය ඔවුහු බාරගෙන සිටිති.සුනිල් අභයවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=ay1105224</link>
    <topic>2018 පොදු රද මඩුලු ක්‍රීඩා සත්කාරකත්වය</topic>
    <author/>
    <content>2018 වසරේදී පැවැත්වීමට නියමිත පොදු රාජ්‍ය මණ්ඩලීය රටවල් අතර ක්‍රීඩා උලෙළ ශ්‍රී ලංකාවේ පැවැත්වීමේ අවස්ථාව ලබාගැනීම සඳහා ක්‍රියාත්මක කෙරෙන ප්‍රබල ප්‍රචාරාත්මක වැඩපිළිවෙළ මැලේසියාවෙන් පසුගියදා ආරාම්භ විය. ඒ පිළිබඳව ලන්සු තැබීමේ අවස්ථාවට ශ්‍රී ලංකාව සහ ඕස්ට්‍රේලියාව පමණක් මෙවර ඉදිරිපත්වී තිබේ.ශ්‍රී ලංකාව 2018 වසරේදී පොදුරාජ්‍ය මණ්ඩලයීය රටවල ක්‍රීඩා උලෙළ හම්බන්තොටදී ද ඕස්ට්‍රේලියාව එම උළෙල ඕස්ට්‍රේලියාවේ ගෝල්ඩ්ෆෝස්ට් නුවරදී ද පැවැත්වීමට සූදානම් වෙයි.පසුගියදා මැලේසියාවේ ක්වාලාලාම්පූර් නුවර මැරිඩියන් හෝටලයේ දී පැවැති එම අවස්ථාවට තරග උලෙළේ සත්කාරය ලාබගැනීම සඳහා ශ්‍රීී ලංකාව පිළිබඳව ඇගැයීම්වලට ලක්වෙන සේ විශේෂ සමරු කලාපයක් සකස් කර එහිදී එම නිලධාරි මඬුල්ල වෙත ඉදිරිපත් කිරීම සඳහා ශ්‍රී ලංකාව නියෝජනය කරමින් විශේෂ දූත පිරිසක් ඒ අවස්ථාවට සහභාගි වූහ.ක්‍රීඩා අමාත්‍ය මහින්දානන්ද අලුත්ගමගේ, ජාතික ඔලිම්පික් කමිටු සභාපති හේමසිරි ප්‍රනාන්දු, ශ්‍රී ලංකා මහ බැංකුවේ අධිපති අජිත් නිවාඩ් කබ්රාල්, නලින් ආටිගල මහත්වරුන් ඇතුළු දූත පිරිසක් ඊට සහභාගි වූහ.සංචාරක කර්මාන්තය හරහා ශ්‍රී ලංකාව ලබා ඇති ප්‍රගමනය ශ්‍රී ලංකාවේ සංස්කෘතික වටිනාකම විදහා දක්වමින් උලෙළ ශ්‍රී ලංකාවේ පැවැත්වීම සුදුසු බවට ශ්‍රී ලංකාව ඉදිරිපත් කළ යෝජනා සැලැස්මට එම අවස්ථාවට රැස්ව සිටි පොදු රාජ්‍ය මණ්ඩලීය රටවල නියෝජිතයන්ගේ විශේෂ පැහැදීමක් ඇතිවූ බව ශ්‍රී ලංකා දූත පිරිස කියති.සංවිධායකයන් විමසා සිටි විෂයන් පහළොවක් යටතේ එම වාර්තාව සකස් කර දී ඇති අතර ඒ පිළිබඳව පොදු රාජ්‍ය මණ්ඩලීය රටවල් හැත්තෑ එකක නියෝජිතයින්ගේ ඡන්ද විමසීම ලබන නොවැම්බර මාසයේ දී බටහිර ඉන්දීය කොදෙව් දූපත්වලදී සිදුකිරීමට නියමිතය.මේ කාලය දක්වා ක්‍රීඩා උළෙල පැවැත්වීමට ඉල්ලා ඇති රටවල් දෙකට තම රටේ ක්‍රීඩා උලෙළ පැවැත්වීම පිළිබඳව විශේෂ ප්‍රචාරාත්මක වැඩ පිළිවෙළ සාමාජික රටවල් හැත්තෑ එක තුළ ප්‍රචාරය කර හැරීමට නියමිතය.පොදු රාජ්‍ය මණ්ඩලයීය ක්‍රීඩා උළෙල ශ්‍රී ලංකාවේ පැවැත්වීමේ වැදගත්කම පෙන්වන, ශ්‍රී ලංකා දූත කමිටුව සම්පාදනය කළ තොරතුරු සංග්‍රහය මැලේසියාවේ පැවැති පොදු රාජ්‍ය මණ්ඩලයීය ක්‍රීඩා සංවිධන කමිටුව වෙත දෝලාවකින් රැගෙන ආ අයුරු.තොරතුරු සංග්‍රහය ක්‍රීඩා සම්මේලනයේ උප සභාපතිවරයාට භාරදීමෙන් අනතුරුව. ක්‍රීඩා ඇමැති මහින්දානන්ද අලුත්ගමගේ, මහ බැංකු අධිපති අජිත් නිවාඩ් කබ්රාල්, ඔලිම්පික් කමිටු සභාපති හේමසිරි ප්‍රනාන්දු හා නලීන් අටිගල යන මහත්වරු වෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=ay1105227</link>
    <topic>ලෝක ක්‍රිකට් වීරයෝ ශ්‍රී ලංකා ප්‍රිමියර් ලීග් තරගයට</topic>
    <author/>
    <content>ඉන්දියාවේ මේ දිනවල පැවැත්වෙන ප්‍රිමියර් ලීග් ක්‍රිකට් තරගාවලිය දෙස මුළු ලෝකයාගේම අවධානය යොමු වී තිබේ.ජගත් ක්‍රිකට් තලයේ සිටින ශූරයන් විවිධ කණ්ඩායම්වලට බෙදී තරග වදින මේ ක්‍රිකට් තරගාවලිය, විශේෂයෙන්ම පන්දු වාර 20යි 20 තරගාවලියක් වීම එම ආකර්ෂණයට තවත් හේතුවක් වෙයි.ලෝක කුසලාන තරගාවලියේදී තමන්ගේ හදවත්වල වීරයින් වූ සුපුරි ක්‍රිකට් තරු නැවත පෙළහර පෑමට පිටියට පැමිණ සිටීම, ක්‍රිකට් ක්‍රීඩා ලෝලීන්ගේ විශේෂ ආශ්වාදයට හේතු විය.ශ්‍රී ලංකා ක්‍රිකට් ආයතනය ගත් හදිසි තීරණයක් පිළිබඳව ක්‍රීඩා ක්ෂේත්‍රයේ ප්‍රවීණයින් විවිධ අදහස් පළකර සිටිති.ඉන්දීය ප්‍රිමියර් ලීග් තරගාවලියට සමාන අයුරින් හෝ ඊටත් වඩා වෙනස් අයුරකින් තරගාවලිය පැවැත්වෙන බව ශ්‍රී ලංකා ක්‍රිකට් ආයතනය සඳහන් කරයි.කෙසේ වුවද තරගාවලියට ක්‍රීඩකයින් තෝරාගැනීමේදී ඉන්දියා සංවිධායක කමිටුව මෙන් මෙහිදී ක්‍රීඩකයන් වෙන්දේසියකට ලක් නොකරන බව සංවිධායකයෝ කියති.ශ්‍රී ලංකා පි‍්‍රමියර් ලීග් තරගාවලියට අනුග්‍රහය දැක්වීම සඳහා ඩුබායි හි සමාගමක් ඉදිරිපත් වී ඇති අතර ඔවුන්ගේ අභිමතය අනුව ක්‍රීඩකයින් නම් කිරීම සහ ඔවුනට දීමනා ගෙවීම සිදුකිරීමට නියමිතය.තරගාවලිය සඳහා මූලික තරග රටාව ශ්‍රී ලංකා ක්‍රිකට් ආයතනය විසින් ඉදිරිපත් කර ඇති අතර ඒ අනුව තරගාවලියට අනුග්‍රහය දැක්වීමට එම ආයතනය කැමැත්ත පළකර ඇත.අයි.පී.එල්.තරගාවලිය මෙන් නොව තරගාවලිය පිළිබඳ සියලු තීරණ ගැනීමේ බලතල ශ්‍රී ලංකා ක්‍රිකට් ආයතනය සතු බව එහි ලේකම් නිශාන්ත රණතුංග මහතා සඳහන් කර තිබේ.ඉන්දියාවේ මේ තරගාවලිය පැවැත්වූයේ පරිපාලන වශයෙන් නම් කෙරුණු නගර සහ ප්‍රාන්ත ක්‍රීඩා සමාජ අතර වුවද ශ්‍රී ලංකාවේ මේ තරගාවලිය පැවැත්වෙන්නේ ශ්‍රී ලංකාවේ පළාත් සමඟ තවත් විශේෂ නාමයක් සමඟින් ය.තරගාවලියට පළාත් හතක් තෝරා ගෙන ඇති අතර ලබන ජූලි මස 19 වැනි දින සිට අගෝස්තු මස 4 වැනි දින දක්වා කොළඹ ඛෙත්තාරාම ක්‍රීඩාංගණයේදී තරගාවලිය පැවැත්වීමට තීරණය වී තිබේ.බස්නාහිර (වලසුන්) කඳුරට (උකුස්සෝ) නැඟෙනහිර (නාගයෝ), රුහුණු (රයිනෝ), උතුර (ඔරික්ස්) සහ ඌව (කඟවේන්නු) නාමවලින් කණ්ඩායම් හැඳින්වෙයි. තරගාවලිය සඳහා දැනට ඉන්දියාව, පාකිස්තානය, ඕස්ට්‍රේලියාව නවසීලන්තය, දකුණු අප්‍රිකාව, බටහිර ඉන්දීය කොදෙව් දූපත් සහ බංග්ලාදේශයේ සුපිරි ක්‍රීඩකයින් තිස්තුන් දෙනෙක් තරගාවලියට ආරාධනා ලබා සිටිති.එක් පළාත් කණ්ඩායමකට දේශීය ක්‍රීඩකයින් හත්දෙනෙක් සහ විදේශ ක්‍රීඩකයින් පස්දෙනෙක් ඇතුළත් කරගත හැකි අතර එම දේශීය හත්දෙනා අතුරින් එක් ක්‍රීඩකයෙක් අනිවාර්යයෙන්ම අවුරුදු 21ට වඩා අඩු ක්‍රීඩකයකු විය යුතුය.ක්‍රීඩකයින්ට ගෙවනු ලබන දීමනා ගැන තවමත් අවසන් තීරණයකට එළඹී නැති අතර ශ්‍රී ලංකාවේ පැවැත්වීමට නියමිත සීමිත පන්දු වාර තරගාවලිය පිළිබඳව ශ්‍රී ලංකා ක්‍රිකට් බලධාරීන්, නිලධාරීන් සංවිධායකයින් සහ අනුග්‍රාහකයින් සහභාගිවන මාධ්‍ය හමුවක් ලබන සතියේදී එංගලන්තයේ පැවැත්වීමට කටයුතු යොදා ඇති බව ශ්‍රීී ලංකා ක්‍රිකට් සභාපති ඩී.එස්.ද සිල්වා මහතා කියයි.ශ්‍රී ලංකාවේ ක්‍රිඩකයින් තවමත් නම් කර නැති අතර ඉන්දියාවෙන් ක්‍රීඩකයෝ දොළොස් දෙනෙක් ද, පාකිස්තානයෙන් ක්‍රීඩකයයෝ හයදෙනක් ද ඕස්ට්‍රේලියාව, දකුණු අප්‍රිකාව සහ බටහිර ඉන්දීය කොදෙව් දූපත්වලින් ක්‍රීඩකයන් සිවු දෙනෙකු බැගින් ද නවසීලන්තයෙන් ක්‍රීඩකයෝ දෙදෙනෙක්, අයර්ලන්තයෙන් බංග්ලාදේශයෙන් එක් ක්‍රීඩකයෙක් ද විදෙස් ක්‍රීඩකයන් 33 දෙනාගේ ලැයිස්තුවට ඇතුළත් වී සිටිති.ඕස්ට්‍රේලියාව වෙනුවෙන් කැලුම් පර්ගියුෂන්, ඩෑන් ක්‍රිස්ටියන්, ඩේවිඩ් වෝනර් සහ ෂෝන් ටේට් ද බංග්ලාදේශයෙන් තමීල් ඉක්බාල් ද ඉන්දියාවෙන් දිනේෂ් කාර්තික්, ඉර්ෆාන් පතාන්, මනෝජ් තිවාරි, මුනාෆ් පටේල්, පෝල් වැල්ටැටි, ප්‍රවීන් කුමාර්, රවිචන්ද්‍රන් අස්වින්, රවීන්ද්‍ර ජඩේජා, සව්රෆ් තිවාරි, විනේ කුමාර් සහ උමේෂ් යාදේව් යන ක්‍රීඩකයින් ද කෙවින්’ඕ බ්‍රයන් අයර්ලන්තය වෙනුවෙන් ද, ඩැනියල් විටෝරි නවසීලන්තය වෙනුවෙන්ද ඉම්රාන් නසීර්, ෂහීඩ් අෆ්රිඩි, ෂොයිබ් අක්තාර්, සොහායිල් තන්වීර්, උමාර් අක්මාල් සහ වහබ් රියාස් පාකිස්තානය වෙනුවෙන් ද හර්ෂල් ගිබ්ස්, ලොන්වාබු ටොස්ටොබ්, මකායා නිටිනි දකුණු අපි‍්‍රකාව වෙනුවෙන් ද, ක්‍රිස් ගේල්, ඩනාසා හයාර්ට්, ඩැරන් බ්‍රාවෝ, කිරොන් පොලාඩ් බටහිර ඉන්දීය කොදෙව් දූපත්වලින් ද මේ තරගාවලියට සහභාගිවීමට තෝරාගෙන ඇත.ඒ ඒ පළාත් නියෝජනය කරන ශ්‍රී ලංකා ක්‍රීඩකයින්ගේ නාමලේඛනය ඉදිරියේදී ප්‍රකාශ වීමට නියමිතය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=ay1105225</link>
    <topic>සමාගම් කිහිපයකම කොටස් අලෙවිය මිලියනය ඉක්මවයි</topic>
    <author>තාරක වික්‍රමසේකර</author>
    <content>කොටස් වෙළෙඳ පොළේ යම් පිබිදීමක් පසුගිය සතිය අවසානයේ ඇති වෙමින් තිබුණි. වෙසක් සතිය නිමිත්තෙන් දෙදිනක්ම (17 සිට 18) කොටස් වෙළෙඳ පොළ ගනුදෙනු සිදුවූයේ නැත. එහෙයින් පෙර සතියේ වෙළෙඳ පොළ දෙස නෙත් ඇර බලමු.පසුගිය 12 වැනිදා බ්‍රහස්පතින්දා සිදුවූ ගනුදෙනු අතර කැපී පෙනෙන ගනුදෙනුව ලෙස හැඳින්විය හැක්කේ රේණුකා ඇගි‍්‍ර සමාගමේ කොටස් එක්කෝටිහතළිස් හත්ලක්ෂ පනස්දෙදහස් හාරසීයක් (1,47,52400) අලෙවි වීමයි. පෙර දින රුපියල් 6.00 ක්ව පැවති සමාගමේ කොටසක මිල රුපියල් 7.30 ක් දක්වා ඉහළ ගියේය. ඒ පෙර දිනට සාපේක්ෂව 21.67% ක ඉහළ යාමකි. දිනය නිමා වන විට සමාගමේ කොටසක මිල රුපියල් 7.10 ක් ලෙසින් පැවතුණි.ඒ හා සමාන කැපී පෙනුණු අනෙක් සමාගම නේෂන් ලංකාය. සමාගමේ කොටස් එක්කෝටි හතළිස්හයලක්ෂ හැටඑක්දහස් සීයක් අලෙවි විය. පෙර දින රුපියල් 17.50 ක් වූ සමාගමේ කොටසක මිල එදින රුපියල් 19.30 ක් දක්වා ඉහළ ගියේය.එදින මිල ඉහළ ගිය සමාගම් අතර මුල් තැනක් ගත්තේ ඊස්ටර්න් මර්චන්ට් සමාගමයි. පෙර දින රුපියල් 1234.10 ක් වූ සමාගමේ කොටසක මිල එදින රුපියල් 1628.00 ක් දක්වා ඉහළ ගියේය. ඒ පෙර දිනට සාපේක්ෂව රුපියල් 393.90 ක ඉහළ යාමකි. දිනය අවසානයේදී එහි අගය දැක්වුණේ රුපියල් 1366.50 ක් ලෙසිනි. දිනයේ මිල ඉහළ ගිය සෙසු සමාගම් අතර මොරිසන්ස්, සෙන්ට්‍රල් ෆිනෑන්ස්, ඩිමෝ, එච්. ඩී. එෆ්. සී., නුවරඑළිය, සින්ග් ලංකා දැක්විය හැකිය.දිනයේ මිල පහළ යාම් අතර කැපී පෙනුණේ පැරගන් සමාගමයි. පෙර දින රුපියල් 2199.50 ක්වූ පැරගන් සමාගමේ කොටසක මිල එදින රුපියල් 1201.10 ක් දක්වා පහළ ගියේය. ඒ පෙර දිනට සාපේක්ෂව රුපියල් 998.40 ක මිල පහළ යාමකි. එසේම සෙරන්ඩිබ් ලෑන්ඩ් සමාගමේ කොටසක මිල ද රුපියල් 2400 සිට රුපියල් 1900 ක් දක්වා රුපියල් 500 කින් පහළ ගියේය.මීට අමතරව බේරුවල වෝක් ඉන් සමාගම ද මිල පහළ ගිය සමාගම් අතර කැපී පෙනුණි. 12 වැනිදා බ්‍රහස්පතින්දා ගනුදෙනු වැඩි වශයෙන් සිදුවූ අතර ලංකෙම් (Rights) (8772500 ක්), අමානා (7607900 ක්) පී සී හවුස් (3407200 ක්) ටෙස් ඇග්‍රෝ (2429400 ක්) මාරාවිල රිසෝර්ට් (5519300 ක්) වැනි සමාගම්වල කොටස් අලෙවිය ඒ අතරින් කැපී පෙනුණි. එදින කොටස් 100 ක් 200 ක් වැනි සුළු ගනුදෙනු වාර්තා වූයේ අඩු වශයෙනි.13 වැනිදා සිකුරාදා දිනයේ ද වැඩිම කොටස් ප්‍රමාණයක් අලෙවියෙන් නේෂන් ලංකා සමාගමට මුල් තැනක් හිමි විය. එදින සමාගමේ කොටස් දෙකෝටි තුන්ලක්ෂ පන්දහස් දෙසීයක් (20305200 ක්) අලෙවි විය.පෙර දින සේම ඇතැම් සමාගම්වල කොටස් මිලියනයකට අධික ප්‍රමාණයක් අලෙවි වීම මෙදින ද කැපී පෙනුණි. ඒ අතර සිට්‍රෂ් ලෙෂර් (1008800), කළම්බු ලෑන්ඩ් (1689600), දුනිමාස් කැපිටල් (1413800), ලන්කෙම් (Rights) (8899300), අමානා (3006900), ෆී‍්‍ර ලංකා (3396100), ඊ - චැනලින් (6491800), මාරාවිල රිසෝර්ට් (5258000) රේණුකා ඇගි‍්‍ර (5043500), ටෙස් ඇග්‍රෝ (1121000) ඒ අතර මුල් තැනක් ගත් සමාගම්ය.එදින මිල ඉහළ යාම් අතර මුල් තැනක් ගන්නේ ඊස්ටර්න් මර්චන්ට් සමාගමය. පෙර දින 1366.50 ට අලෙවි වූ කොටසක මිල එදින 1589.00 ක් දක්වා ඉහළ ගියේය. මොරිසන්ස් සමාගමේ කොටසක මිල ද රුපියල් 3100 සිට රුපියල් 3300 ක් දක්වා රුපියල් 200 කින් මිල ඉහළ ගියේය. දිනය අවසානයේ එහි මිල රුපියල් 3240 ක් ලෙසින් පැවතුණි. සින්ග් ලංකා සමාගමේ කොටසක මිල ද රුපියල් 1315 සිට 1548 ක් දක්වා රුපියල් 233 කින් ඉහළ ගිය අතර දිනය අවසානයේ එහි ඉහළ යාම රුපියල් 108.20 ක් ලෙසින් වාර්තා විය. මිල ඉහළ ගිය සෙසු සමාගම් අතර නුවරඑළිය, ගුඩ් හෝප්, බුකිට්ඩරා කැපී පෙනුණි.එදින මිල පහළ යාම් අතුරින් කැපී පෙනුණේ සෙරන්ඩිබ් ලෑන්ඩ් සමාගමයි. පෙර දින රුපියල් 1900 ක් වූ සමාගමේ කොටස් 100 ක් එදින අලෙවි වූයේ රුපියල් 956 කටය. ඒ පෙර දිනට සාපේක්ෂව රුපියල් 944 ක පහළ යාමකි. එහි ප්‍රතිශතය 50% කට ආසන්න විය. සෙලින්කෝ ඉන්ෂුවරන්ස්, එච්. ඩි. එෆ්. සී. අලුෆබ්, මිරමාර් යන සමාගම්හි කොටස් මිල සැලකිය යුතු ලෙසින් පහළ ගියේය. හේකාබ් පී එල් සී වසරේ අවසාන ලාභාංශ ලෙසින් කොටසකට රුපියල් 2.00 ක් බැගින් ගෙවනු ලබන බව නිවේදනය කර තිබුණි.බදාදා දින මිලංකා මිල දර්ශකය ඒකක 26722.49 ක්ව පැවතුණ අතර එය බ්‍රහස්පතින්දා වන විට ඒකක 6776.69 ක් දක්වා වැඩි විය. සමස්ත කොටස් මිල දර්ශකය ද බදාදා ඒකක 7280.66 ක් ලෙසින් හා බ්‍රහස්පතින්දා ඒකක 7300.82 ක් ලෙසින් පැවතුණි.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=aj1105221</link>
    <topic>ආපිකෝ ගී‍්‍රන් ගෑස් ඒකකයෙන් පැය 7ක් ආහාර පිසීමට ගෑස්</topic>
    <author/>
    <content>ආපිකෝ ගී‍්‍රන් ගෑස් ඒකකයෙන් පැය 7ක් ආහාර පිසීමට ගෑස්ආපිකෝ ප්ලාස්ටිෂෙල්ස් සමාගම, මුළුතැන්ගෙය කසළ ප්‍රයෝජනයට ගනිමින් ආහාර පිසීමේ ගෑස් නිපදවන, “ගී‍්‍රන් ගෑස්” ඒකකයක් පසුගියදා වෙළෙඳපොළට හඳුන්වා දුන්නේය.සංචාරක හෝටල්, අවන්හල්, කර්මාන්තශාලා, සමාගම්, කර්යාල, නේවාසිකාගාර හා නිවෙස්වල භාවිතයට වඩාත් ම ප්‍රයෝජනවත් මේ ආපිකෝ “ගී‍්‍රන් ගෑස්” ඒකකය මඟින් දිනපතා පැය 1 සිට 7 දක්වා කාලයක් ආහාර පිසීමට අවශ්‍ය ගෑස් නොමිලේ ලබාගත හැකිවීම එහි ඇති විශේෂත්වයකි. එමෙන්ම මෙම නිෂ්පාදනය භාවිත කරන්නන් පරිසරය සුරැකීමේ හරිත සංකල්පයට ද අනුගත වීමක් ද සිදු වේ.එයට දිනකට දෙවරක් දියර කසළ දැමිය යුතු අතර, බහාලන දියර කසළ ප්‍රමාණය වැඩිවෙත්ම, එයින් නිපදවෙන ජීව වායු ප්‍රමාණය ද ඉහළ යනු ඇත. එමෙන්ම මෙහි අතුරු නිෂ්පාදනයක් ලෙසින්, සක්‍රීය දියර කොම්පෝස්ට් පොහොර ලබාගැනීමට හැකිවීමෙන්, එය ගෙවතු වගාවෙහි යෙදෙන්නන්ට අතිරේක වාසියක් ද අත් වේ.ශ්‍රී ලංකා විවෘත විශ්ව විද්‍යාලයේ වෛකල්පිත බලශක්ති අධ්‍යයනය කේන්ද්‍රයේ අධ්‍යයන කණ්ඩායමක් කොළඹ වෝටර්ස් එජ් හෝටලයේ සවිකර ඇති ආපිකෝ ගී‍්‍රන් ගෑස් ඒකකය පරීක්ෂා කළ අන්දම. ශ්‍රී ලංකා විවෘත විශ්ව විද්‍යාලයේ ජ්‍යෙෂ්ඨ උපදේශක ආචාර්ය ගාමිනි කුලතුංග, එම විශ්ව විද්‍යාලයේ කථිකාචාර්ය / ග්‍රාමීය පර්යේෂණ අංශයේ සම්බන්ධීකාරක ජයතිලක මහත්වරු හා වෛකල්පිත බලශක්ති අධ්‍යයනය කේන්ද්‍රයේ නියෝජිත කණ්ඩායමක් ඡායාරූපයේ වෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=aj1105222</link>
    <topic>ගංවතුරට ගොදුරු වූවන්ට මිලියන 5ක පරිත්‍යාග</topic>
    <author/>
    <content>ගංවතුරට ගොදුරු වූවන්ට මිලියන 5ක පරිත්‍යාගශ්‍රී ලංකා ටෙලිකොම් සහ මොබිටෙල් ආයතන, ශ්‍රී ලංකාවේ උතුරු සහ නැගෙනහිර දිස්ත්‍රික්කවල ගංවතුරට ගොදුරු වූ ජනයාට ආධාර කරනු පිණිස රුපියල් මිලියන 5 ක චෙක් පතක් රජයට භාර දුන්නේ ය.මහින්ද රාජපක්ෂ ජනාධිපතිතුමන් වෙත චෙක් පත පිළිගැන්වූයේ ශ්‍රී ලංකා ටෙලිකොම් සභාපති නිමල් වෙල්ගම, ප්‍රධාන විධායක නිලධාරි ග්‍රෙග් යං සහ මොබිටෙල් ප්‍රධාන විධායක නිලධාරී සුරේන් අමරසේකර යන මහත්වරුය. විදුලි සංදේශ හා තොරතුරු තාක්ෂණ අමාත්‍ය රංජිත් සියඹලාපිටිය සහ අමාත්‍ය ස්ථිර ලේකම් නිමල් අතුකෝරල මහත්වරු ද එම අවස්ථාවට සහභාගි වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=aj1105223</link>
    <topic>ශාන්ත ජෝසප් රග්බි කණ්ඩායමට ජනශක්ති රක්ෂණයේ අනුග්‍රහය</topic>
    <author/>
    <content>ශාන්ත ජෝසප් රග්බි කණ්ඩායමට ජනශක්ති රක්ෂණයේ අනුග්‍රහය2011 වසරේ ශාන්ත ජෝසප් විදුහලේ රග්බි කණ්ඩායමේ ප්‍රධාන අනුග්‍රාහකයා ලෙස ජනශක්ති රක්ෂණ සමාගම ගිවිසුම් අත්සන් කළේය.ජනශක්ති සමාගමේ කළමනාකාර අධ්‍යක්ෂ ප්‍රකාශ් ශාෆ්ටර් මෙහිදී පැවැසුවේ “පාසල් තරගාවලියේ දී ශාන්ත ජෝසප් කණ්ඩායම ජනශක්ති රක්ෂණ සමාගම සමඟ ශූරයන් වනු දැකීම අපගේ ප්‍රාර්ථනයයි” යනුවෙනි.ශාන්ත ජෝසප් විදුහලේ පළමු පෙළ රග්බි කණ්ඩායම පසුගිය වසරේ ‘බී’ කාණ්ඩයේ අපරාජිත ශූරයන් බවට පත්විය. එසේම 2010 සහිරා සත් සාමාජික රග්බි තරගාවලියේ අනුශූරයන් බවට පත්විය. 16 න් පහළ කණ්ඩායම බස්නාහිර පළාත් ශූරයන් වූ අතර ජාතික අනුශූරයන් විය. වසර 19ක් වයසැති නොම්මර 8 ස්ථානයේ ක්‍රීඩා කරන කණ්ඩායම් නායක මලින්ත සොයිසා සහ ජ්‍යෙෂ්ඨ ක්‍රීඩකයින් 8 දෙනෙකුගෙන් යුක්තව මනා සමබර කණ්ඩායමක් බවට පත් වී තිබේ. ශාන්ත ජෝසප් කණ්ඩායම විශිෂ්ට තරග වාර්තා රැසක්ම හිමිකරගෙන සිටින අතර කණ්ඩායම ඉතා හොඳ මානසික මට්ටමකින් පසුවේ.කණ්ඩායමේ පුහුණුකරු සුනන්ද ප්‍රනාන්දු වන අතර ඔහුගේ සහායක බිලාල් යූසුෆ් වේ.විදුහල්පති සිල්වෙස්ටර් රණසිංහ පියතුමා පැවැසුවේ “අපි මේ සුවිශේෂී අනුග්‍රහය වෙනුවෙන් ජනශක්ති සමාගමට කෘතඥ වෙනවා. එයින් අපගේ පුහුණු කිරීමේ උපකරණ වැඩි දියුණු කිරීමට අපට අවස්ථාව උදා වෙනවා. ඒ වගේම එය අපේ ක්‍රීඩකයන්ගේ තත්ත්වය ඉහළ දැමීමට කදිම ආයෝජනයක්.”  ගිවිසුම අස්සන් කිරීමේ අවස්ථාවට එක්වූ රවී ලියනගේ (ජනශක්ති සාමාන්‍යාධිකාරී වෙළෙඳ හා අලෙවි) ප්‍රකාෂ් ශාෆ්ටර් (ජනශක්ති කළමනාකාර අධ්‍යක්ෂ) ලලිත් ද මෙල් (ශාන්ත ජෝසප් විදුහලේ ක්‍රීඩා කවුන්සිලයේ සහ හෝනට් සංගමයේ සභාපති) මනික් පෙරෙයිරා (හෝනට් සංගමයේ උප සභාපති) සහ සුමිත් ආදිහෙට්ටි (හෝනට් සංගමයේ සම භාණ්ඩාගාරික) මහත්වරුකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=aj1105224</link>
    <topic>එයාර්පෝට් ගාඩ්න් ද ගේට්වේ හොටෙල් වෙයි</topic>
    <author/>
    <content>එයාර්පෝට් ගාඩ්න් ද ගේට්වේ හොටෙල් වෙයිටාජ් එයාර්පෝට් ගාඩ්න් හෝටලය, ද ගේට්වේ හොටෙල් එයාපෝට් ගාඩ්න් කලම්බෝ ලෙස නම් කෙරේ. මේ හෝටලය ගේට්වේ නාමය යටතට පත්වීම හරහා සංචාරකයන්ට ශ්‍රී ලංකාව තුළ ප්‍රථම වතාවට ගේට්වේ අත්දැකීම ලබාගැනීමට අවස්ථාව උදාකර දෙයි.ඒ පිළිබඳව අදහස් දක්වමින්, ඉන්දියන් හොටෙල්ස් කම්පනි ලිමිටඩ් හි කළමනාකාර අධ්‍යක්ෂ හා ප්‍රධාන විධායක නිලධාරී රේමන්ඩ් බික්සන් මහතා ප්‍රකාශ කර සිටියේ “ටාජ් එයාර්පෝට් ගාඩ්න් හොටෙල්, ගේට්වේ හොටෙල් බවට පත්වීම ශ්‍රී ලංකාවේ මේ නව වෙළෙඳ නාමයේ වැදගත් මං සලකුණක් වන බවයි. එසේම මේ නාමය යටතේ පාරිභෝගිකයන්ගේ ධනාත්මක ප්‍රතිචාරය ද අපගේ උද්‍යෝගයට හේතු වුණු බවයි.”ගේට්වේ හොටෙල්ස් හි ප්‍රධාන විධායක නිලධාරී පී. කේ. මොහොන් කුමාර් මහතා කීවේ “මෙය අපගේ 21 වන ක්‍රියාකාරී හෝටලය වන අතර සමාගම් සමූහයේ 39 වන හෝටලය වන බවයි.”මුතුරාජවෙල පාරිසරික කලාපයේ පක්ෂීන් නැරැඹීමට හා සොබා සෞන්දර්ය විඳීමට මෙන්ම කොළඹ නගරයේ මනරම් දසුන් නැරැඹීමේ හැකියාව ද සංචාරකයන්ට අත්විඳිය හැකිය. එසේම එක්දින සංචාර ලෙසට මහනුවර හා පින්නවල අලි අනාථාගාරය, සීගිරිය, කල්පිටිය දූපත් හා ඩොල්පින් මසුන් නැරැඹීමේ පහසුකම හා කැලණිය විහාරය මෙන්ම විල්පත්තු ජාතික වනෝද්‍යානය යන ස්ථානවලින් කැමති සංචාරයක් තෝරා ගැනීමේ හැකියාව ද සංචාරකයන් සතුව පවතී.අනුරාධපුර තාක්ෂණික විද්‍යාලයේ සිසුන්ට ගොවි උපකරණ යන්ත්‍ර පිළිබඳ වැඩ මුළුවක් ජිනසේන සමාගමේ පර්යේෂණ සහ සංවර්ධන අංශ ප්‍රධානී රංජිත් රාජපක්ෂ මහතාගේ මෙහෙයවීමෙන් ඒකල පිහිටි කර්මාන්ත ශාලා පරිශ්‍රයේදී පැවැත්වූ අවස්ථාවේදී .ඉංජිනේරු එච් එම් තිලකරත්න මහතාද මෙහි වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=aj1105225</link>
    <topic>ඇමට් මැජස්ට් මගී නැව් සේවාව ශ්‍රී ලංකාවටත්</topic>
    <author/>
    <content>ඇමට් මැජස්ට් මගී නැව් සේවාව ශ්‍රී ලංකාවටත්ඉන්දියානු සමාගමක් වන ඇමට් ෆිෂින් පෞද්ගලික සමාගම, සීමාසහිත සීලයින් සමාගම සමඟ එක්ව හඳුන්වාදෙන ඇමට් මැජස්ටි සුඛෝපභෝගී නෞකාව, සංචාරක වර්ධනයට මහත් රුකුලක් වනු ඇත.ඇමෙට් මැජෙස්ට්, ඉන්දියාව විසින් ප්‍රථම වරට හඳුන්වා දෙනු ලබන නවතම අති සුඛෝපභෝගී මගී නෞකාව, දෙරට අතර සම්බන්ධීකරණය, සහයෝගීතාව වර්ධනය කරමින් අග්නි දිග ආසියාතික රටවල් අතර සංචාරක කර්මාන්තය සඳහා අඩිතාලමක් යොදමින් ආරම්භ කෙරේ. මෙරට අලෙවි නියෝජිත වශයෙන් කටයුතු කරන සීමාසහිත සීලයින් ට්‍රැවල්ස් පුද්ගලික සමාගම පාරිභෝගික අවශ්‍යතා සඳහා නවමු අත්දැකීම් රාශියක් ඉදිරිපත් කරමින්, සහනදායී, ආකර්ෂණීය වට්ටම් සහිතව මේ සේවාව ලබාදීමට කටයුතු යොදා ඇත.අපේ රටේ අපේ පාට’ යන තේමාවෙන් ලෝක කුසලාන තරගාවලියට සමගාමීව එෆ් එම් දෙරණ නාලිකාව හා එක්වී ලංකෙම් රොබියලැක් පැවැත්වූ ප්‍රචාරණ වැඩසටහනේ ජයග්‍රාහකයන් 37 කට ත්‍යාග ප්‍රදානය පසුගියදා සිදු කෙරිණි. ලංකෙම් සිලෝන් සමාගමේ අධ්‍යක්ෂ රුවන් ටී. වීරසිංහ මහතා එක් ජයග්‍රාහකයකුට ත්‍යාගය ලබා දුන් අයුරු.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=aj1105226</link>
    <topic>කියා ඔප්ටිමා 2011 උණුසුම් ප්‍රතිචාර මැද</topic>
    <author/>
    <content>කියා ඔප්ටිමා 2011 උණුසුම් ප්‍රතිචාර මැදකියා ස්පෝර්ටාජ් මෝටර් රථය දේශීය වෙළෙඳපළට පැමිණ මාස අටක් තුළ උසස් නිර්මාණ සැලසුමකින් යුතු සුඛෝපභෝගී 2011 කියා ඔප්ටිමා මෝටර් රථය ශ්‍රී ලංකාවෙහි එළිදක්වා ඇත.එහි අතිවිශිෂ්ට නිර්මාණ සැලසුමට සහ සුරක්ෂිතභාවයට හඳුන්වා දී ඇති විශේෂාංගයන් සඳහා උසස් ජාත්‍යන්තර සම්මාන කිහිපයකින් ද පිදුම් ලත් 2011 කියා ඔප්ටිමා රථය 2011 කියා මෝටර් රථවල ඇති කොටි මුහුණේ හැඩය ගත් ඉදිරිපස කොටසට නව මුහුණුවරක් ලබා දී ඇත.මනා ඉඩකඩක් ඇති 2011 කියා ඔප්ටිමා රථය මීට පෙර පැවති කියා ඔප්ටිමා රථයට වඩා දිගු සහ පුළුල් මෝටර් රථයක් වන අතර එය නිර්මාණය කර ඇත්තේ පිටතින් බලන විට පොළොවට වඩාත් ළං වී පෙනෙන ආකාරයට බව සමාගම පවසයි.කියා හි ප්‍රධාන නිර්මාණ නිලධාරී පීටර් ශ්‍රයර් සහ කියා මෝටර්ස් (ලංකා) හි කළමනාකාර අධ්‍යක්ෂ මහේන් තම්බයියා මහත්වරු.පිළියන්දල චන්දුල සමූහ ව්‍යාපාරයේ අධිපති රංජිත් හපුගොඩ මහතා ඉදිකළ නව නිවස, නිවස අහිමි පවුලකට භාර දුන් අවස්ථාවයි මේ. එෆ්. බී. හඳුගොඩ මහතා පොල්තෙල් පහන දල්වද්දී. නිවාසලාභී ලසන්ත විමලගුණ මහතා ඇතුළු පවුලේ සාමාජිකයෝ ද මෙහි වෙති. ඡායාරූපය - ගාමිණි රූපානන්දකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=aj1105227</link>
    <topic>බ්‍රිතාන්‍ය සාමි මණ්ඩලයේදී බ්‍රැන්ඩික්ස් සමූහය ඇගැයුමට</topic>
    <author/>
    <content>බ්‍රිතාන්‍ය සාමි මණ්ඩලයේදී බ්‍රැන්ඩික්ස් සමූහය ඇගැයුමටශ්‍රී ලංකාවේ ප්‍රමුඛතම ඇඟලුම් අපනයන සමූහය වන බ්‍රැන්ඩික්ස් සමූහය පරිසර හා සේවක හිතකාමී නිෂ්පාදනය සඳහා විශිෂ්ට ගණයේ නිදර්ශනයක් බව බ්‍රිතාන්‍යය පාර්ලිමේන්තුවේ ඉහළ සාමි මණ්ඩලයේ සාමාජික ෂෙයික් සාමිවරයා කියයි.“සදාචාරාත්මක හා තිරසාර විලාසිතා” යන මැයෙන් බ්‍රිතාන්‍ය පාර්ලිමේන්තුවේ පැවැති විවාදයකදී අදහස් දක්වමින් ඒ මහතා එසේ පැවසීය. ශ්‍රී ලංකා පාර්ලිමේන්තුවේ ආරාධනයෙන් මෙරට සංචාරය කරන ලද පොදුරාජ්‍ය මණ්ඩලීය පාර්ලිමේන්තු නියෝජිත කණ්ඩායමේ සාමාජිකයන් 11 දෙනකු සිය සංචාරය අතරේදී සීදුවේ බ්‍රැන්ඩික්ස් හරිත කර්මාන්තශාලාව නැරැඹීමට ද එක් වූ අතර ෂෙයික් සාමිවරයා එයින් එක් අයෙක් විය. ෂෙයික් සාමිවරයා බ්‍රැන්ඩික්ස් හරිත කර්මාන්තශාලාවෙහි චාරිකාව අතරතුරේදී.ක්‍රීඩා තරගවලින් ජයග්‍රහණ අත්කරගත් ශ්‍රී ලංකා තොරතුරු තාක්ෂණ ආයතනයේ සිසුසිසුවියන් ඇගයීමේ සම්මාන වර්ණ රාත්‍රිය, උසස් අධ්‍යාපන අමාත්‍යාංශයේ ලේකම් ආචාර්ය සුනිල් ජයන්ත නවරත්න මහතාගේ ප්‍රධානත්වයෙන් පසුගියදා පැවැත්විය.සෑම අයුරින් ම දක්ෂ ක්‍රීඩකයාට හිමි ශූරතාව ලක් ශ්‍රී විජයරත්න ක්‍රීඩකයාට හිමි වූ අතර වසරේ ‘The Chairman Challenge Trophy’ ශූරතාව තිලාන් පෙරේරාට සහ වසරේ විශිෂ්ටතම ක්‍රීඩිකාවට හිමි ශූරතාව ප්‍රතිහානි බම්බරැන්දෙගේට හිමි විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>22</day>
    </date>
    <link>http://www.silumina.lk/2011/05/22/_art.asp?fn=aj1105228</link>
    <topic>සෙලින්කෝ ලයිෆ් ෆැමිලි සවාරි ජයග්‍රාහකයෝ මුහුදු සංචාරයක</topic>
    <author/>
    <content>සෙලින්කෝ ලයිෆ් ෆැමිලි සවාරි ජයග්‍රාහකයෝ මුහුදු සංචාරයකසෙලින්කෝ ලයිෆ් සිවුවන වරටත් පැවැත්වූ ‘ෆැමිලි සවාරි’ වැඩසටහනේ දෙවන අදියර යටතේ, රක්‍ෂණ ඔප්පුහිමියන් 150 දෙනෙකු හා ඔවුන්ගේ පවුලේ සාමාජිකයන් ඇතුළු 600 කට ඉන්දියා සාගරයේ නැව් ගමනක යෙදීමට අවස්ථාව හිමි විණි. ෆැමිලි සවාරි වැඩසටහනේ පළමු අදියර යටතේ රක්‍ෂණ ඔප්පුහිමියන් 50 දෙනෙකුට සහ ඔවුන්ගේ පවුලේ සාමාජිකයන්ට සිංගප්පූරුවේ නිවාඩුවක් ගත කිරීමට අවස්ථාව හිමි විය.මේ සංචාරයන්ට සහභාගී වූ පුද්ගලයින් අතර යාපනය, මඩකලපුව, ත්‍රිකුණාමලය, මහනුවර, අම්පාර, කෑගල්ල, අක්කරෙයිපත්තුව, අනුරාධපුරය හා පොළොන්නරුව වැනි ප්‍රදේශවලින් පැමිණි පුද්ගලයෝ ද වූහ. මේ සංචාරයට එක් වූ බොහෝ දෙනෙකුට එය මුහුදු සංචාරයක යෙදුණු පළමු අත්දැකීම විය.දුර පළාත්වලින් පැමිණි පුද්ගලයින්ට ප්‍රවාහන පහසුකම් මෙන්ම එක් රාත්‍රියක් සඳහා නවාතැන් පහසුකම් සැලසීමට ද සෙලින්කෝ ලයිෆ් සමාගම කටයුතු සලසා දී තිබිණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>29</day>
    </date>
    <link>http://www.silumina.lk/2011/05/29/_art.asp?fn=aa1105291</link>
    <topic>අපේ ප්‍රශ්න විසඳා ගැනීමට අපට පුළුවන්</topic>
    <author>සුනිල් දයා අල්විස්</author>
    <content>- ජනපතිසුනිල් දයා අල්විස්ශ්‍රී ලංකාවේ ප්‍රශ්න විසඳා ගැනීමට අවශ්‍ය හැකියාව ශ්‍රී ලාංකේය ජනතාව සතුව පවතින බවත් ඒ බව ලෝකයට පෙන්නුම් කැර දී තිබෙන අතර මෙරට ගැටලුවලට විසඳුම් ඉදිරිපත් කිරීමට විදේශ බලවේගවලට හැකියාවක් නැති බවත් මහින්ද රාජපක්ෂ ජනාධිපතිතුමා අවධාරණය කරයි.බෙදුම්වාදීන් හා වර්ගවාදීන් විදේශ බලවේග ලවා බලපෑම් කරවමින් යම් යම් දේ ලබා ගැනීමට උත්සාහ දරන මුත් මෙරට මහජනතාවගේ කැමැත්ත නැතිව කිසිවක් ලබා ගත නොහැකි බවත් ජනාධිපතිතුමා පෙන්වා දුන්නේය. ශ්‍රී ලංකාවේ ප්‍රශ්න අපටම විසඳාගත හැකි බව මීට පෙර ලෝකයට පෙන්වා දී ඇති බවත් ජනාධිපතිතුමා සඳහන් කෙළේය.එතුමා මේ අදහස් පළ කෙළේ විජයග්‍රහණයේ දෙවැනි සමරුව නිමිත්තෙන් පැවති කොළඹ ගාලු මුවදොර රණවිරු උත්සවය අමතමිනි. ජනතාව විසින්ම ඒ ඒ ජාතීන් අතර පවතින බැඳීම රැකගැනීම මිස පැරැණි තුවාල පාරවමින්, අතීත සිද්ධි යළි හාරා ඇවිස්සීම හා වෛරය වැපිරීමෙන් කිසිම පලක් අත් නොවන බවත්, මේ විජයග්‍රහණයේ සුරැකීමේ මාර්ගය වන්නේ ජාතීන් අතර පවතින ශ්‍රේෂ්ඨ බැඳීම ආරක්ෂා කැර ගැනීම බවත් එතුමා කීය. ජනාධිපතිතුමා මේ උත්සව සභාව අමතා මෙසේ ද සඳහන් කෙළේය.ලොව දරුණුම ත්‍රස්තවාදීන් පරාජය කර මාතෘ භූමිය එක්සේසත් කිරීමෙන් පසු අද මහත් අභිමානයෙන් යුතුව අපට ජාතික කොඩිය එසවීමට පුළුවන්කම ලැබී තිබෙනවා. අපි මේ සමරන්නේ සිංහල, මුස්ලිම්, දෙමළ සියලු ජාතීන්ට එක්ව මේ රටේ ජීවත්වීමට තිබෙන අයිතිය තහවුරු කිරීමේ විජයග්‍රහණයයි. ඒ වගේම ප්‍රාණ ඇපකරුවන් වශයෙන් සිරවී සිටි ලක්ෂ සංඛ්‍යාත උතුරේ ජනතාව නිදහස් කරගෙන ඔවුන්ට නිදහසේ ජීවත්වීමට මඟ පෑදු මහ විජයග්‍රහණයයි.ව්‍යවස්ථාවට මානව හිමිකම් ඇතුළත්කොට, එය සම්මතකොට ලෝකයට ප්‍රදර්ශනය කිරීමෙන් පමණක් මේ රටේ මානව හිමිකම් ජනතාවට ලැබෙන්නේ නෑ. ජීවත් වීමට තිබෙන අයිතිය කිසිවෙක් උදුරා ගන්නවානම් එය වැළැක්වීමෙන්, එයින් ජනතාව මුදා ගැනීමෙන් පමණයි මානව හිමිකම් රකින්න පුළුවන් වන්නේ. ඒ නිසා රටේ ජනතාවට බියෙන් සැකෙන් තොරව ජීවත්වීමේ අයිතිය තහවුරු කිරීමත් අපි මේ විජයග්‍රහණයෙන් සමරනවා.නිදහසේ අරුණාලෝකය වැටෙනවාත් සමඟම සංවර්ධනයේ සූර්යාලෝකයත් උතුර නැඟෙනහිර ජනතාවට ලැබුණ බව ඔබ දන්නවා. අප මේ වේගයෙන් ගොඩනඟන්නේ ත්‍රස්තවාදීන් විනාශ කළ පොදු ජන දේපළ බව කියන්න ඕන. අපි ත්‍රස්තවාදීන් විනාශ කළ උතුරත්, නැගෙනහිරත් ගොඩ නගනකොට විදේශගත වෙලා හිටපු ත්‍රස්තවාදීන් පසුගිය දෙවසර පුරා කළේ මොනවාදැයි ලෝකය දන්නවා යැයි පැවසු ජනාධිපතිතුමා තව දුරටත් පෙන්වා දුන්නේ ශ්‍රී ලංකාව අස්ථාවර කිරීමට ඇතැම් පිරිස් තවම උත්සාහ ගනිමින් සිටින බවයි.වෙල්ලමුල්ලි වයික්කාල්වලදී අවසන් ත්‍රස්තවාදී නායකයාත් මිය ගිහින් මැයි 19 දා රට එක්සේසත් වූ මොහොතේ ඉඳන් පිටරටවල ඉන්න මේ පිරිස යළිත් මාතෘ භූමියට එරෙහිව සංවිධානය වුණා. ආධාර එකතු කරන එකත්, ජාවාරම් කරන එකත් ත්‍රස්තවාදීන් නතර කළේ නෑ.යුද්ධය පැවැති යුගයේ අවි මිලට ගන්න, නැව් මිලට ගන්න වියදම් කළ මුදල් ඔවුන් ළඟ ගොඩගැහිලා තිබුණා. ත්‍රස්තවාදීන් ඒ මුදල් කන්දරාවෙන් ලංකාවට එරෙහිව යෝධ අසත්‍ය ප්‍රචාරක ව්‍යාපාර, කුමන්ත්‍රණ තවමත් නොකඩවා කරගෙන යන බව ඔබ දන්නවා. ලංකාවේ ත්‍රස්තවාදය අවසන් වුණත් විදේශවල පදිංචියට ගිහින් ඉන්න ත්‍රස්තවාදීන් සහ ඔවුන්ගේ හිතවාදීන් තවමත් අපේ රට විනාශ කරන්න කටයුතු කරනවා.රටක ත්‍රස්තවාදය ආරම්භ වෙන්නේ මුලින්ම සත්‍යයට වෙඩි තියලා. යුද්ධයෙන් පසුවත් දිගටම කොටි සත්‍යයට වෙඩි තියන්න පටන් ගත්තා. ඒකේ ප්‍රතිඵලයක් විදියට අපේ රණවිරුවන්ට විරුද්ධව, රටට විරුද්ධව අසත්‍ය වාර්තා ලියන්න අවශ්‍ය කුමන්ත්‍රණ දියත් කළා.මිත්‍රවරුනි, අප එදා ප්‍රකාශ කළා ඔබ සටන් කළේ අතක ගිනි අවියත්, අතක මානව හිමිකම් ප්‍රඥප්තියත්, උරයේ අසරණයින්ට දෙන කෑම පැකැට්ටුවත්, හදවතේ දරු සෙනෙහසත් දරාගෙන බව. එදා අපි ළඟ එක පුද්ගලයකු පිළිබඳව, එක් ජාතිකයකු පිළිබඳ වෛරයක් තිබුණේ නෑ.ත්‍රස්තවාදී නායකයා වෙල්ලමුල්ලි වයික්කාල් වලදී මිය ගියාට පස්සේ ඔහුගේ අම්මා තාත්තා දිගටම අපේ රැකවරණ ලැබුවා. ඔවුන් වෙඩි උණ්ඩ වලින් බේරගෙන මේ පැත්තට උස්සගෙන එන්න තරම් ඔබගේ හදවත මොළොක් බව අපි දන්නවා. තවමත් අපට භාරවුණු ත්‍රස්තවාදී නායකයින්ගේ පවුල්වල අය අපේ රැකවරණය ලබනවා.වසර දහස් ගණනක් තිස්සේ ආක්‍රමණිකයන්ගෙන් අප රට ආරක්ෂා කර ගැනීමට අපට හැකි වූයේ කිසිදු ආගමක්, ජාතියක් හෝ පුද්ගලයකු පිළිබඳ ;;වරයකින් කටයුතු නොකළ නිසා කියන එක ඔබ දන්නවා. කිසිම ජාතියකට, මනුෂ්‍යයකුට වෛර නොකරන අතීත සම්ප්‍රදායේ පිහිටලා තමයි අපි ලෝකයේ දරුණුම, කෘරතම ත්‍රස්තවාදී කණ්ඩායමට එරෙහිව සටන් කළේ යැයි ද ජනාධිපතිතුමා පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>29</day>
    </date>
    <link>http://www.silumina.lk/2011/05/29/_art.asp?fn=aa1105294</link>
    <topic>විදෙස්ගත කොටින්ට පෙන්වන තරමේ බලයක් නෑ</topic>
    <author>චන්දන බණ්ඩාර</author>
    <content>ඇමැති විමල් වීරවංශචන්දන බණ්ඩාරවිදේශ රටවල් කීපයක සිට ක්‍රියාත්මක වන කොටි හිතවාදීන්ට ඔවුන් පෙන්වන තරම් බලයක් නොමැති බවත් ඔවුන්ට තිබෙන බලය ද ක්‍රමානුකූලව බිඳ දැමිය හැකි බවද ජාතික නිදහස් පෙරමුණේ නායක ඇමැති විමල් වීරවංශ මහතා පවසයි.පසුගියදා ඇමෙරිකාවේ නිව්යෝර්ක් නුවරදී කොටි හිතවාදීන් පැවැත්වූ උද්ඝෝෂණයට පිරිස් ගෙනවිත් තිබුණේ කැනඩාවේ සිට බස් යොදා ගැනීමෙන් බවත් ඇමැති වීරවංශ මහතා පවසයි. ඒ සඳහා කැනඩාවේ සිට බස් හැටක් පමණ සූදානම් කර තිබුණද ඒවායින් පැමිණ සිටියේ ඉතා සුළු පිරිසක් බවත් හෙතෙම කීය. සෙනඟ නොමැති වීම නිසා බස් 50 ක් පමණ කැනඩාවේ සිට ගෙන ඒමට නොහැකි වූ බවත් ඒ මහතා වැඩිදුරටත් පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>29</day>
    </date>
    <link>http://www.silumina.lk/2011/05/29/_art.asp?fn=aa1105298</link>
    <topic>එ.ජා. සාම මෙහෙයුමට ශ්‍රී ලංකාවත් එක් වෙයි</topic>
    <author>අරුණි මුතුමලී</author>
    <content>අරුණි මුතුමලීඑක්සත් ජාතීන්ගේ සාමය පවත්වා ගැනීමේ මෙහෙයුම සඳහා වන අවබෝධතා ගිවිසුමට ශ්‍රී ලංකාව පසුගියදා අස්සන් තැබීය. එම අවබෝධතා ගිවිසුමට අත්සන් තැබූ 63 වැනි රට ශ්‍රී ලංකාවයි.එක්සත් ජාතීන්ගේ සංවිධානය වෙනුවෙන් ලුතිනන් ජෙනරාල් ඔබකාර් ගයේ සහ ශ්‍රී ලංකාව වෙනුවෙන් නිත්‍ය නියෝජිත ශ්‍රී ලංකා තානාපති ආචාර්ය පාලිත කොහොන මහත්වරු මේ අවබෝධතා ගිවිසුමට අස්සන් කළහ. එක්සත් ජාතින්ගේ සාමය පවත්වා ගැනීමේ වැඩපිළිවෙළ 1994 දී ස්ථාපිත කරන ලද අතර එමඟින් වඩාත් කාර්යක්ෂම ලෙස සාමය පවත්වා ගැනීමේ ක්‍රමවේදයක් තහවුරු කිරීමට කටයුතු යෙදේ.1960 වසරේ සිට එක්සත් ජාතීන්ගේ සංවිධානය සමඟ සබඳතා පවත්වන ශ්‍රී ලංකාවේ සුවිශේෂි හැරවුම් ලක්ෂයක් ලෙස මේ සාමය පවත්වා ගැනීමේ ගිවිසුමට එළැඹීම සැලකේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>29</day>
    </date>
    <link>http://www.silumina.lk/2011/05/29/_art.asp?fn=aa1105297</link>
    <topic>කෝටි 65000 කින් නව ව්‍යාපෘති 150000 ක්</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහඋතුරට හා නැඟෙනහිරට සාමය උදාවීමෙන් පසු රුපියල් කෝටි 65000 ක වියදමින් සංවර්ධන හා ආයෝජන ප්‍රවර්ධන ව්‍යාපෘති 150000 ක් පමණ ක්‍රියාවට නංවා ඇතැයි අනාවරණය වෙයි.නැඟෙනහිර නවෝදය, උතුරු වසන්තය, මධ්‍යම රජය, පළාත් සභාවන්, ජගත් ආධාර ව්‍යාපෘති, රාජ්‍ය නොවන අන්තර් ජාතික සංවිධාන හා පෞද්ගලික අංශය මඟින් මේ මුදල් වැයකර තිබේ. උතුරු පළාතේ ආණ්ඩුකාර මේජර් ජනරාල් ජී.ඒ. චන්ද්‍රසිරි මහතා පවසන්නේ උතුරු වසන්තය යටතේ පමණක් උතුරට වැයකර ඇති මුදල රුපියල් කෝටි 19000 කට ආසන්න බවයි. ඒ මඟින් මහා පරිමාණ ව්‍යාපෘති 3312 ක් ක්‍රියාත්මක කර ඇති බව ද ඔහු කියයි.දැනට උතුරේ අවතැන්වූවන් ගෙන් සියයට 95 ක් පමණ ඔවුන්ගේ නිජබිම් වලම පදිංචි කර ඇත. ඒ හැම දෙනාටම රුපියල් 50000 කට වඩා වටිනා සහනාධාර ලබාදී තිබේ. ඊට අමතරව නිවාස නැවත ඉදිකිරීමට එක් පවුලකට රුපියල් 325000 ක් බැගින් සපයනු ලැබේ.මේ වැඩ සටහන මහින්ද රාජපක්ෂ ජනාධිපතිතුමාගේ උපදෙස් මත උතුරු වසන්තය කාර්ය සාධක බළකායේ සභාපති ආර්ථික සංවර්ධන ඇමැති බැසිල් රාජපක්ෂ මහතාගේ මෙහෙයවීමෙන් ක්‍රියාත්මක කෙරේ.ඒ සමඟම නැඟෙනහිර නවෝදය යටතේ රුපියල් කෝටි 12000 ක වියදමින් ආධාර ව්‍යාපෘති 26000 ක් පමණ ක්‍රියාත්මක කර තිබෙන බව නැඟෙනහිර පළාත් සභාවේ සැලසුම් අංශයේ සංඛ්‍යා ලේඛන වලින් අනාවරණය වේ.මේ යටතේ අම්පාර දිස්ත්‍රික්කයට නැඟෙනහිර නවෝදය ජාතික සවිය, මග නැඟුම, ගම නැඟුම විමධ්‍යගත අයවැය යටතේ සාමය උදාවීමෙන් පසු රුපියල් කෝටි 7500 ක් වැය කර තිබේ. එම වැඩසටහන් යටතේ ක්‍රියාත්මක ව්‍යාපෘති ගණන 51000 කට අධිකය.මීට අමතරව නැඟෙනහිර පළාතේ ප්‍රධාන මාර්ග 28 ක් කිලෝමීටර් 600 කට ආසන්න ප්‍රමාණයක් මීටර් 7 - 12 අතර පළලට කාපට් අතුරා නවීකරණය කර තිබේ.උතුරු පළාතේ ගල්කුලම සිට යාපනය දක්වා වූ ඒ - 9 මාර්ගය හා සීලාවතුර අරවිආරු - තල්ලඩි - කාරතිව් - පුනරින් - යාපනය ඒ 32 මාර්ගය ඇතුළු උතුරේ ප්‍රධාන මාර්ග 26 ක් කිලෝ මීටර් 1000 කට වඩා දුරක් මීටර් 7 - 8 ක් පළලට කාපට් කර සම්පූර්ණයෙන් නවීකරණය කර තිබේ.මීට අමතරව උතුරු පළාතේ විදුලිය සංවර්ධනයට පසුගිය වසර දෙකේදී රුපියල් කෝටි 1500 ක් පමණ වැය කර තිබේ. චුන්නාකම්වල මෙගා වොට් 30 ක විදුලි බලාගාරයක් සවි කර තිබේ. ඒ යටතේ ගම්මාන 400 කට ට්‍රාන්ස්ෆෝමර් සවිකර නිවාස 40000 කට විදුලිය ලබාදීමට කටයුතු යොදා ඇත. මීට අමතරව පසුගිය වසර දෙකේදී විදුලි ව්‍යාපෘති 150 ක් ක්‍රියාත්මක කර උප පොළවල් 48 ක් ඉදිකර ඇත. ඒ සමඟම චුන්නාකම් කිලිනොච්චි යන ග්‍රිඩ් උප පොළ දැන් ඉදිවෙමින් තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>29</day>
    </date>
    <link>http://www.silumina.lk/2011/05/29/_art.asp?fn=aa1105292</link>
    <topic>මැයි 31 දා පැවැත්වෙන ත්‍රස්තවාදය පරාජය කිරීමේ අත්දැකීම් අන්තර්ජාතික සමුළුවට සියල්ල සූදානම්</topic>
    <author>දයා ඩී.ෆොන්සේකා</author>
    <content>දයා ඩී.ෆොන්සේකාශ්‍රී ලංකා ත්‍රිවිධ හමුදාව විසින් එල්ටීටීඊ ත්‍රස්තවාදය පරාජය කරනු ලැබීම හා ඒ පිළිබඳ අත්දැකීම් අන්තර්ජාතික ප්‍රජාව සමඟ බෙදා හදා ගැනීම සඳහා සංවිධානය කළ “ත්‍රස්තවාදී පරාජය - ශ්‍රී ලංකාවේ අත්දැකීම්” අන්තර්ජාතික සම්මන්ත්‍රණය මේ මස 31 වැනිදා සිට ජූනි 2 වැනිදා දක්වා කොළඹ ගලදාරි හෝටලයේදී පැවැත්වෙයි.මෙවැනි අන්තර්ජාතික සමුළුවක් ශ්‍රී ලංකාවේ පැවැත්වෙන ප්‍රථම අවස්ථාව මෙයයි. ආරක්ෂක ලේකම් ගෝඨාභය රාජපක්ෂ මහතාගේ උපදෙස් මත යුද හමුදාපති ලුතිනන් ජෙනරාල් ජගත් ජයසූරිය මහතාගේ මෙහෙයවීමෙන් මේ සම්මන්ත්‍රණය සංවිධානය කෙරේ.මෙහිදී මානුෂික මෙහෙයුම මඟින් ත්‍රස්තවාදය පරාජය කළ සේනාංකාධිපතිවරුන් හා බලසේනාධිපතිවරුන් විසින් සිය අත්දැකීම් අන්තර්ජාතික ප්‍රජාව හමුවේ හෙළි කරනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>29</day>
    </date>
    <link>http://www.silumina.lk/2011/05/29/_art.asp?fn=aa1105296</link>
    <topic>උතුරට දුම්රිය ධාවනය තවත් මාස විසි හතරකින්</topic>
    <author>තාරක වික්‍රමසේකර ඕමන්තේ සිට</author>
    <content>තාරක වික්‍රමසේකර ඕමන්තේ සිටමහින්ද රාජපක්ෂ ජනාධිපතිතුමා විසින් උතුරේ ජනතාවට ලබා දුන් තවත් පොරොන්දුවක් ඕමන්තේ දුම්රිය ස්ථානය විවෘත කිරීම මඟින් ඉටුවන බව ප්‍රවාහන ඇමැති කුමාර වෙල්ගම මහතා පැවසීය.ඒ මහතා එසේ පැවසුවේ පසුගිය සිකුරාදා (27) ඕමන්තේ දුම්රිය ස්ථානය විවෘත කළ අවස්ථාවේදීය.උතුරේ ජනතාවට කඩිනමින් හා අඩු  මිලකට තම භාණ්ඩ දකුණට ප්‍රවාහනය කිරීම සඳහා ඇති එකම මාර්ගය දුම්රිය සේවය බවත් එය සංවර්ධනය කිරීම ජනාධිපතිතුමාගේ අරමුණ බවත් ඇමැතිවරයා පැවසීය.උතුරේ සියලුම දුම්රිය මාර්ග (ඕමන්තේ සිට කන්කසන්තුරේ සහ මැදවච්චියේ සිට තලෙයිමන්නාරම තොට දක්වා) වසර දෙකක් ඇතුළත තනා නිම කරන බවද ඇමැතිවරයා මෙහිදී පැවසීය.අයවැයෙන් වැඩිම මුදලක් වෙන්කර ඇත්තේ දුම්රිය සේවයට බව පැවසූ ඇමැතිවරයා රටේ සෙසු දුම්රිය මාර්ග නඩත්තු කරන අතර උතුරේ විනාශ වූ දුම්රිය මාර්ග කඩිනමින් සකස් කිරීම කළ නොහැකි බැවින් උතුරේ විනාශ වූ එම සියලුම දුම්රිය මාර්ග යළි ප්‍රතිසංස්කරණය කිරීම ඉන්දීය ණය ආධාර යටතේ ඉන්දියන් සමාගම් දෙකකට පැවැරූ බවත් කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>29</day>
    </date>
    <link>http://www.silumina.lk/2011/05/29/_art.asp?fn=aa1105293</link>
    <topic>“ඇත්තටම මේක ෆන් එකක්”</topic>
    <author>සුභාෂිණී ජයරත්න</author>
    <content>සුභාෂිණී ජයරත්න”මේක කැම්පස් යන්ඩ ඉස්සෙල්ල අපට ලැබුණු ෆන් එකක්””අපි දැන් හිතන්නෙ මේ ළෙන්ගතු සහෝදරකමෙන් සමු අරගෙන වෙන්වෙලා යන්නෙ කොහොමද කියල””අපි තනිවෙලා නැහැ. ගෙදර හිටියට වඩා සතුටින් ඉන්නවා.”සරසවි සිසුන්ට ලබාදෙන නායකත්ව පුහුණුවට එරෙහිව විවිධ පුද්ගලයන්ගෙන් එල්ලවන චෝදනාවලට සරසවි සිසුන්ගෙන්ම ලැබෙමින් පවතින පිළිතුරු එසේය. පසුගිය දිනෙක ඇඹිලිපිටියේ එවැනි නායකත්ව කඳවුරක රැයක් පහන් වනතුරු සිටි අපට ඔවුන් මහත් සතුටින් සිටිනු දැකගත හැකි විය. ”අපි ජීවිතයට අවශ්‍ය කොච්චර දේවල් ඉගෙන ගත්තද?”මෙය සරසවි ජීවිතයක අලුත් පරිච්ඡේදයක් වනු ඇතැයි මේ සිසුහු විශ්වාස කරති.”අක්කෙ.. ලියන්ඩ අපි හරිම සතුටින් ඉන්නවා කියල”මේ සටහන ඔවුන්ගේ ඒ ඉල්ලීම වෙනුවෙනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>29</day>
    </date>
    <link>http://www.silumina.lk/2011/05/29/_art.asp?fn=aa110529_1</link>
    <topic>කළු-කැලණි-ගිං ගංගා පිටාර ගලයි</topic>
    <author>නිහාල් පී. අබේසිංහ</author>
    <content>අවධානයෙන් සිටින්නයි උපදෙස්නිහාල් පී. අබේසිංහපසුගිය දිනවල රටේ බස්නාහිර සබරගමුව දකුණු පළාත්වල තිබුණු අධික වර්ෂාව නිසා හත්දෙනෙක් ජීවිතක්ෂයට පත්වී 5000 කට ආසන්න පිරිසක් අවතැන් වී ඇතැයි ජාතික ආපදා කළමනාකරණ මධ්‍යස්ථානය පවසයි.ගලිගමුවේ, බුලත්කොහුපිටියේ නායයෑම් නිසා පස් දෙනෙක් මරණයට පත් වී තිබේ. රට පුරා ම නිවාස 51 ක් නායයාම හා ගංවතුර නිසා හානියට ලක්වී ඇත. මේ අතර කළු-කැලණි-ගිං ගංගාවල ජල මට්ටම ශීඝ්‍රයෙන් ඉහළ යමින් පවතින නිසා එම ගංගා දෙපස පදිංචි ජනතාවට ඒ පිළිබඳව අවධානයෙන් සිටින ලෙස ආපදා කළමනාකරණ මධ්‍යස්ථානය පවසයි.මේ දිනවල බස්නාහිර සබරගමුව පළාත්වල ට ලැබෙන අධික වැස්ස නිසා කෑගල්ල රත්නපුර කළුතර ගාල්ල දිස්ත්‍රික්කවල නායයාම් බහුලව ඇතිවිය හැකි බවත් ඒ අනුව බුලත්කොහුපිටිය, ගලිගමුව, රත්නපුර, ඇහැලියගොඩ, බුලත්සිංහල, කළුතර, අගලවත්ත, මතුගම යන ප්‍රදේශවල ජනතාව නායයාම් පිළිබඳව දැඩි අවධානයෙන් සිටිය යුතු බවත් නායයෑම් පූර්ව ලකුණු පිළිබඳව අවධානය යොමු කළ යුතු බවත් ජාතික ගොඩනැගිලි පර්යේෂණ සංවිධානයේ නායයෑම් පර්යේෂණ අංශයේ අධ්‍යක්ෂ ආර්.එම්.එස්. බණ්ඩාර මහතා පවසයි.හිටි අඩියේ දිය උල්පත් මතුවීම, ගස් ඇළවීම, තිබෙන උල්පත්වලින් බොර වතුර මතුවීම හා නිවාසවල බිත්තිවල හා පොළොවේ හිටි අඩියේ පැලීම් ඇතිවීම නායයෑම් පූර්ව ලක්ෂණ අතර වේ.මේ දිනවල නිරිතදිග මෝසම් ආරම්භ වී එය සක්‍රිය වෙමින් පවතින බවත් ඉදිරියේදී නිරිතදිග මෝසම තවත් සක්‍රිය වෙමින් පවතින බවත් එය ලබන මාසය පුරා පවතිනු ඇති බවත් කාලගුණ විද්‍යා දෙපාර්තමේන්තුව පවසයි.සිකුරාදා දවස ඇතුළත වැඩිම වර්ෂාවක් ලැබී තිබුණේ මාලිබොඩ ප්‍රදේශයට බවත් මිලි මීටර් 110 ක් ඊයේ ලැබුණු බවත්, ඊයේ බලාගාර ආශ්‍රිත ජලාශවලට වැසි ලැබුණු බවත් කාලගුණ විද්‍යා දෙපාර්තමේන්තුව පවසයි.අධික වර්ෂාව නිසා ගිංගඟ, කැලණි ගඟ පිටාර ගලමින් පවතී. අවිස්සාවේල්ල සිට කොළඹ දක්වා කැලණි මිටියාවතේ ජනතාවට ද අවධානයෙන් සිටින ලෙසත් කැලණි ගඟ ඉහත්තාවට අධික වැසි ලැබී ඇති බවත් වාරිමාර්ග ;දපාර්තමේන්තුවේ ජල පාලන අංශය පවසයි.මේ අතර ගෙවතුවල ගම්මානවල නිවාස අසල ගොඩනැඟිලි අසල ඇති ජලය බැස යෑමේ කාණු ඇළ මාර්ග අවහිර කිරීමෙන් වළකින ලෙසත් අධික වර්ෂාව නිසා කොළඹ ගම්පහ දිස්ත්‍රික්කවල කණ්ඩි කඩා වැටීම් ඇතිවිය හැකි බවත් ජාතික ගොඩනැඟිලි පර්යේෂණ සංවිධානය පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>29</day>
    </date>
    <link>http://www.silumina.lk/2011/05/29/_art.asp?fn=aa1105295</link>
    <topic>‘කුමන්ත්‍රණකාරයන්ට මණ්ඩලයේ තැනක් නෑ’</topic>
    <author>බුද්ධිකා බ්‍රාහ්මණගේ</author>
    <content>- ලංවීම සභාපතිබුද්ධිකා බ්‍රාහ්මණගේවෘත්තිය සමිති දෙක තුනක ක්‍රියාකාරීන් පිරිසක් කුමන්ත්‍රණකාරී ලෙස විදුලිබල මණ්ඩලයේ සේවකයින් නොමඟ යවමින් එහි කටයුතු අඩාල කිරීමට ගත් උත්සාහය මුළුමණින්ම අසාර්ථක වී ඇතැයි විදුලිබල මණ්ඩලයේ සභාපති විද්‍යා අමරපාල මහතා පවසයි.අධ්‍යක්ෂ මණ්ඩලයත් වෘත්තිය සමිති නියෝජිතයිනුත් අතර පැවැති අවසන් සාකච්ඡාවේදී සමිති ක්‍රියාකාරීන්ට නිවැරැදි අවබෝධයක් ලබා දුන් බව පවසන හෙතෙම දූෂිත නිලධාරීන් ආරක්ෂා කිරීමේ වැඩ සටහනකට බහුතරයක් සේවකයින් මෙන්ම වෘත්තීය සමිති ක්‍රියාකාරීන් ද විරුද්ධ බව එම සාකච්ඡාවෙන් තහවුරු වූ බව ද පැවසීය.වෘත්තීය ඒකාධිකාරයක් පවත්වා ගැනීමේ අපේක්ෂාවෙන් ක්‍රියාකරන ඇතැම් වෘත්තිය සමිති ඒ සඳහා ප්‍රයත්න දැරුව ද වැඩි දෙනකු ඒවාට සහය නොදෙන නිසා විදුලිබල මණ්ඩලයේ කටයුතු සාමාන්‍ය පරිදි සිදු කිරීමට හැකියාව ලැබී ඇතැයි ද ඔහු කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>29</day>
    </date>
    <link>http://www.silumina.lk/2011/05/29/_art.asp?fn=aa1105299</link>
    <topic>දුම්වැටි විරෝධී දිනය මැයි 31 දා</topic>
    <author/>
    <content>මැයි මස 31 දා ලෝක දුම්වැටි විරෝධී දිනයයි. ඒ නිමිත්තෙන් සෞඛ්‍ය අමාත්‍යාංශය ජාතික දුම්කොළ හා මධ්‍යසාර පාලන අධිකාරිය සමඟ එක්ව ජනතාව දැනුවත් කිරීම සඳහා දීප ව්‍යාප්ත වැඩසටහන් මාලාවක් පැවැත්වීමට  කටයුතු යොදා තිබේ.දුම්බීමෙන් ඇතිවන අධික රුධිර පීඩනය හෘද රෝග හා පිළිකා වැනි රෝග හේතුකොටගෙන මෙරට වසරකට මිය යන සංඛ්‍යාව 20,000කි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>29</day>
    </date>
    <link>http://www.silumina.lk/2011/05/29/_art.asp?fn=aa11052910</link>
    <topic>අරිසෙන් අහුබුදුහු දැයෙන් අද සමුගනිති</topic>
    <author/>
    <content>අභාවප්‍රාප්ත අරිසෙන් අහුබුදු සූරීන් ගේ අවසන් කටයුතු අද (29) සවස 3.30 ට බොරැල්ල සුසාන භූමියේදී සිදු කැරේ.අංක 140/40 කලාපුර, ටෙම්ප්ලර්ස් පාර - ගල්කිස්ස යන ස්ථානයේ දේහය තැන්පත් කැර ඇති අතර අද ඉරිදා පස්වරු 2.00 ට අවමඟුල් පෙරහර නිවසින් පිටත් වන බව ද සංවිධායකයෝ පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>29</day>
    </date>
    <link>http://www.silumina.lk/2011/05/29/_art.asp?fn=aa11052911</link>
    <topic>උතුරු පළාතේ බිත්තර වී හා පොහොර  ගබඩා කිරීමට රුපියල් කෝටි 68 ක උපකරණ</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහඋතුරු පළාතේ බිත්තර වී හා පොහොර ගබඩා කිරීම සඳහා රුපියල් කෝටි 68 ක් වටිනා කිරුම් මිනුම් උපකරණ ලෝක ආහාර සංවිධානය මඟින් රජය වෙත ලබාදීමට කටයුතු යොදා ඇත. ඒ යටතේ වී හා පොහොර ගබඩා කිරීම සඳහා බහලුම් 155 ක් කිරුම් උපකරණ 52 ක් කෘෂිකර්ම අමාත්‍යාංශය වෙත දැනටමත් බාර දී තිබේ.මෙම වැඩ සටහනේ සාර්ථකත්වය අනුව එහි තවත් පියවරක් ලෙස ප්‍රධාන සංචරක 3 ක් යටතේ ආධාර ලබාදීමට ආහාර වැඩ සටහන සූදානමින් සිටී.මෙ. ටො. 2 ක ධාරිතාවයෙන් යුත් ප්ලාස්ටික් ගබඩා (Plastic Bins) 100 ක් සැපයීම, වී තැම්බීමේ උපකරණ කට්ටල 500 ක් ලබාදීම, ගුණාත්මක සහල් පිටි කෙටීමේ යන්ත්‍ර 20 ක් ලබා දීම, පසු අස්වනු තාක්ෂණ ක්ෂේත්‍රයේ පුහුණු ඇතුළු විශාල කාර්යයන් සමූහයක් මෙම වැඩසටහන මඟින් ඉටුකරනු ඇත.මෙම ව්‍යාපෘති සඳහා විවිධ ආකාරයෙන් ලෝක ආහාර වැඩසටහන ආධාර ලබා දේ.මෙම ආධාර ලබා දීම සංකේතවත් කරමින් උපකරණ සමූහයක් පසුගියදා කෘෂිකර්ම අමාත්‍ය මහින්ද යාපා අබේවර්ධන මහතා වෙත භාර දීමේ නිල උත්සවය බත්තරමුල්ල කෘෂිකර්ම අමාත්‍යාංශයේදී පැවැත්විණි.දැනට වර්ෂ ගණනාවක් තිස්සේ ත්‍රිපෝෂ වැඩසටහන ශ්‍රී ලංකාවේ මවුවරුන්ගේ හා අවු. 05 ට අඩු ළමයින්ගේ මන්දපෝෂණය දුරලීමේ කාර්යයෙහි වැදගත් මෙහෙවරක් ඉටු කරනු ලබයි. මෙම වැඩසටහනෙහි සාර්ථකත්වය සැලකිල්ලට ගෙන ත්‍රිපෝෂ වැඩසටහන තවදුරටත් ශක්තිමත් කිරීමේ අරමුණින් ශ්‍රී ලංකා රජය ලෝක ආහාර වැඩසටහන සමඟ අවබෝධතා සිහිපතකට එළඹ තිබේ. මෙම අවබෝධතා සිහිපතෙන් ප්‍රධාන ක්ෂේත්‍ර 02 ක් සඳහා ශ්‍රී ලංකාවට ආධාර කිරීමට ලෝක ආහාර වැඩසටහන එකඟ වී සිටී.සෝයා බෝංචි හා බඩ ඉරිඟු නිෂ්පාදනය ඉහළ නැංවීම ව්‍යාපෘතියට කෘෂිකර්ම අමාත්‍යාංශය සෘජුවම සම්බන්ධ වී සිටී. මෙම වැඩසටහන රු. මි. 53.7 ක ව්‍යාපෘතියක් වන අතර එය ඉදිරි තුන්වර්ෂයක කාලය තුළ ක්‍රියාත්මක වීමට නියමිතය. දැනටමත් අනුරාධපුරය දිස්ත්‍රික්කයේ මෙම ව්‍යාපෘතිය ක්‍රියාත්මක වෙමින් පවතී. කෘෂිකර්ම අමාත්‍යාංශයේ අධීක්ෂණය යටතේ කෘෂිකර්ම දෙපාර්තමේන්තුව මෙම ව්‍යාපෘතිය ක්‍රියාත්මක කිරීමේ යෙදී සිටී. ඊට අමතරව වාරිමාර්ග අමාත්‍යාංශයේ ජල කළමනාකරණ අංශය ද මෙම කාර්යයට දායක වන්නේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>29</day>
    </date>
    <link>http://www.silumina.lk/2011/05/29/_art.asp?fn=aa11052912</link>
    <topic>ජර්මනියේ චිත්‍ර කලාව පිළිබඳ ප්‍රදර්ශනයක්</topic>
    <author/>
    <content>අද ජර්මනියේ චිත්‍ර පොත්වල රූප කලාව යන මැයෙන් චිත්‍ර ප්‍රදර්නයක් ජූනි 3 සිට 12 වැනිදා දක්වා කොළඹ මහජන පුස්තකාල ශාලාවේදී පෙරවරු 9 සිට පස්වරු 6 දක්වා පැවැත්වේ.මේ ප්‍රදර්ශනයේ අරමුණ වන්නේ ජර්මන් ජාතික සම්භාවනීය ග්‍රන්ථ ශිල්පීන්ගේ සහ පොත් සැලසුම් කරුවන්ගේත් නිර්මාණ පිළිබඳව පැහැදිලි අවබෝධයක් ලබාදීමයි. ඒ සඳහා ඒ අංශ නියෝජනය කෙරෙන අවස්ථා 13 ක් පදනම් කොට ගනු ලැබෙයි. මෙහිදී ජගත් ව්‍යාප්ත කීර්තියක් සහිත ක්ලවුස් එන්සිකාට්, වුල්ෆ් එරිබෘෂ් සහ යනෝෂ් ආදී සම්භාව්‍ය කලාකරුවන්ගේ කෘති මෙන් ම, තරුණ කලාකරුවන්ගේ කෘති ද ඇතුළත් වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>29</day>
    </date>
    <link>http://www.silumina.lk/2011/05/29/_art.asp?fn=aa110529_3</link>
    <topic>පෞද්ගලික අංශයේ විශ්‍රාම වැටුප සැදෑ සමයට ලබාදෙන හයියක්</topic>
    <author>සුනිල් දයා අල්විස්</author>
    <content>- කම්කරු ඇමැති ගාමිණී ලොකුගේසුනිල් දයා අල්විස්ජීවිතයේ සැදෑ සමයේදී, අසරණ නොවී කිසිවකුට අත නොපා කිසියම් මුදලක් මාසිකව ලබාදීමේ යහපත් චේතනාව පෙරදැරි කරගෙන පෞද්ගලික අංශයේ සේවකයන්ට විශ්‍රාම වැටුප් ක්‍රමය රජය සකස් කර ඇතැයි කම්කරු ඇමැති ගාමිණී ලොකුගේ මහතා පවසයි.මෙයින් සේවකයන්ගේ සේවක අර්ථ සාධකයට සේවා නියුක්තිකයන්ගේ භාරකාර අරමුදලට හෝ පාරිතෝෂිකයට කිසිදු බලපෑමක් සිදු නොවන බවත් මේ සම්බන්ධයෙන් පැතිර යන බොහෝ ප්‍රචාරවල කිසිදු සත්‍යතාවයක් නැතැයි ද ඇමැතිවරයා කීය.පාර්ලිමේන්තුවට මෙම පනත සම්මත කිරීමට පෙර අපි තවදුරටත් විවිධ කණ්ඩායම්, වෘත්තිය සමිති කම්කරු උපදේශක සභාව ශ්‍රී ලංකා මහ බැංකුව හා මුදල් අමාත්‍යංශයේ ලේකම්වරයා ආදී අදාළ අංශ සමඟ ද සාකච්ඡා කරන්නටත් අවශ්‍ය සංශෝධන තිබේ නම් ඒ සඳහා ද සූදානම් යයි ද ඇමැතිවරයා වැඩිදුරටත් පැවසීය.ඇමැතිවරයා මේ කරුණු අනාවරණය කර සිටියේ ශ්‍රී ලංකා නිදහස් සේවක සංගමයේ ශාඛා නිලධාරීන් දැනුවත් කිරීමේ සම්මේලනයකදී ය. ශ්‍රී ලංකා පදනම් ආයතනයේ දී මෙය පැවැත්විණි.කිසියම් සේවකයකු අවුරුදු 50 ඉක්මවා සිටී නම් මෙම නව විශ්‍රාම වැටුපට දායක නොවී සිටීමට වුව ද ඔහුට හැකියාව ඇත.එසේ ම මෙම විශ්‍රාම ක්‍රමයට බැඳීමෙන් පසු ඔහු හෝ ඇය මිය ගියහොත් ගෙවන ලද මුදලෙන් සියයට 60 ක් කලත්‍රයට හෝ දරුවන්ට ද ලබාගත හැකි ය.මෙම විශ්‍රාම වැටුප් ක්‍රමය පිළිබඳව පවතින වැරදි මත නිවැරදි කිරීමට වැඩපොළ මට්ටමින් සාකච්ඡා හා සම්මන්ත්‍රණ ද පවත්වනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>29</day>
    </date>
    <link>http://www.silumina.lk/2011/05/29/_art.asp?fn=ab1105292</link>
    <topic>මින් පසු සරසවිවල නවක වදයට ඉඩක් නැහැ</topic>
    <author>සංවාද සටහන සුභාෂිණී ජයරත්න</author>
    <content>උසස් අධ්‍යාපන අමාත්‍ය එස්.බී. දිසානායක* විශ්වවිද්‍යාල ශිෂ්‍යයන්ට ලබා දීමට සැරසෙන නායකත්ව හැකියාව හා ධනාත්මක ආකල්ප වර්ධනය කිරීමේ වැඩ සටහන ගැන විස්තරයක් කළොත්...උසස් පෙළ විභාගයට 365,000 ක් ලියනවා. මේ අයගෙන් 22,000 ක් පමණයි විශ්ව විද්‍යාලයට ඇතුළත් වෙන්නේ. මේ පිරිසෙන් සියයට 90 ක්ම විෂය බාහිර ක්‍රියාකාරකම් වලින් ඈත් වෙලයි ඉන්නේ. ක්‍රීඩා, සංගීතය, ලේඛන කලාව, සෞන්දර්යය වගේ සියලු දේ වලින් ඈත් වෙලා ඉන්නේ. පවුලෙන්, ගමේ පන්සලෙන් ඈත් වෙලයි විභාග තරගයට මුහුණ දුන්නේ. මේ අයට විභාගයෙන් සමත් වුණාට පසු මානසික ප්‍රශ්න, ශාරීරික යෝග්‍යතා ගැටලු, ලිංගික ගැටලු, පෞරුෂත්ව ගැටලු තියෙනවා. ඉදිරිපත් වීමේ, වටහා ගැනීමේ හැකියාව අඩුයි. ගැටලු නිරාකරණය කිරීමේ ප්‍රශ්න තියෙන්න පුළුවන්. මේ දරුවන්ට දොස් කියන්න බැහැ. මොකද මේ දරුවෝ විශාල යුද්ධයකට පැටලිලා හිටියේ. විශ්වවිද්‍යාලයට මේ දරුවන් ආවම ජනතා විමුක්ති පෙරමුණ මේ දරුවන්ට විශාල ලෙස ශාරීරික හා මානසික වදයක් දෙනවා. මේ අය “එහෙයියන්” “වහලුන්” බවට පත්කරනවා. ඊටත් අමතරව කිසියම් පිරිසක් මත්ද්‍රව්‍ය, ගංජා වගේ දේ වලට ඇබ්බැහි වෙනවා. මේ අය විශ්වවිද්‍යාලවලට ආ පසු විෂය බාහිර දේ වලින් ඈත් වෙනවා.අපේ නායකත්ව පුහුණුවෙන් අපි කරන්නේ මේ ශිෂ්‍යයන්ගේ ශාරීරික මානසික තත්ත්වය වෙනස් කිරීමයි. මෙය දින 21 කින් කරන්න බැහැ. මෙයට මාස 3 ක් පමණ අවශ්‍යයයි. නමුත් එය ලබන වසරේ සිට අපි වැඩි කාලයකට සැලසුම් කරනවා. දියුණු රටවල මෙය කරනවා. මේ වැඩ සටහනෙන් ප්‍රශ්නයකට මුහුණ දෙන හැටි, ප්‍රශ්නයක් තේරුම් ගන්න හැටි, විසඳා ගන්නා හැටි, ශාරීරික යෝග්‍යතාව හා මානසික ඒකාග්‍රතාව රැකගන්නා හැටි පුහුණු කරනවා. මේ දරුවෝ විශ්වවිද්‍යාලවලට ආවම ආහාර ප්‍රශ්නයක් තියෙනවා. මේ අයට ප්‍රෝටීන් හා අවශ්‍ය කැලරි ප්‍රමාණය ලැබෙන්නෙ නැහැ. මේ වැඩ මුළුවේදි අපි බලාපොරොත්තු වෙනවා මුදල් වියදම් නොකර තමුන්ට ශරීරයට අවශ්‍ය ප්‍රෝටින් හා කැලරි එකතු කරගන්නා සරල ක්‍රමවේද ගැන කියා දෙන්න. හාල් මැස්සෝ බැද තබා ගන්න හැටි, වෙරළු ටිකක් අච්චාරු දමා කාමරයේ තියාගන්න හැටි, බිළිං ටිකක් කල්තියාගන්න හැටි කියා දෙනවා. මේ වගේ සුළු දේවල් ළමයින්ට ඉතා අවශ්‍යයයි. තවත් ඉතාම වැදගත් දෙයක් තමයි කාල සටහනකට අනුව පිළිවෙළකට ළමයින්ට ජීවත් වෙන හැටි කියාදීම, එළියට බැස ව්‍යායාම කරන හැටි, තම කාමරය පිළිවෙළට සකසා ගැනීම වැනි සරල දේ ජීවිතයට ඉතා වැදගත්. ඒත් බරපතළ කාරණා. අපි මේ සති තුන තුළ මේවා කියා දෙනවා.* සමහරු මෙය හමුදා පුහුණුවක් ලෙස අර්ථ දක්වනවා. මේ ගැන සඳහනක් කළොත්?මේ දරුවන්ට හමුදා පුහුණුවක් දෙන්නෙම නැහැ. වෙඩි තියන්න, බෝම්බ ගහන්න වගේ යුද පුහුණුවක් දෙන්නේ නැහැ. නමුත් අපි එකක් අමතක කළ යුතු නැහැ. එනම් ලොව කිසිම හමුදාවක නොතිබූ වටිනාකම් අපේ අය තුළ තිබූ බව. විනය, මහා ඉවසීමේ ගතිය වගේම අධිෂ්ඨානය හා කැපවීම තමයි අපි නිදහස් රටක් කරා රැගෙන ගියේ. මේ වගේ වටිනා ගුණාංග රණවිරුවෝ තුළ තියෙනවා. හෙට දිනයේ රට බාර ගන්න සිටින පිරිස් තුළටත් මේවා ඇතුළු කළ යුතුයි. ලොව ත්‍රස්ත සංවිධාන 103 ක් ක්‍රියාත්මක වෙනවා. අල්කයිඩා, අයර්ලන්ත, ගරිල්ලන්, හමාස්, මාවෝ ගරිල්ලන්, ත්‍රිපූර්, නාගලන්ත ගරිල්ලන් ආදි වශයෙන් මේ ත්‍රස්ත කණ්ඩායම් ලයිස්තු ගත කළොත් ලොව භයානකම ත්‍රස්ත සංවිධානය එල්.ටී.ටී.ඊ. යයි. අපේ හමුදාව එල්.ටී.ටී.ඊ. ය සම්පූර්ණයෙන්ම ඉවර කළා. අනිත් පැත්තෙන් ප්‍රභාකරන්ගේ මව ඔසොවා ගෙන ආවා. හමුදාවේ දහස් ගණන් මරපු අය ඔසොවා ගෙන ඇවිත් තමන්ගේ ආහාර පැකට්ටුව දුන්නා. අපිට නොපෙනෙන ලොව කිසිම හමුදාවකට නැති දෙයක් අපේ අය තුළ තියෙනවා. අපි මේ සඳහා හමුදාවේ 1000 කට පුහුණු කිරීමේ වැඩමුළුවක් පැවැත්වූවා. කොතලාවල ආරක්‍ෂක විශ්වවිද්‍යාලයේ ආධාර උපකාරත් අපි ලබා ගන්නවා. සමහර තැන්වල පොඩි පොඩි ප්‍රශ්න තියෙනවා. ඒවා තමයි අපේ ශක්තිය.* මේ නායකත්ව පුහුණුවෙන් විශ්වවිද්‍යාල පද්ධතියේ තියෙන ගැටලු කොහොමද නිරාකරණය කරගන්න උත්සහ ගන්නේ? විශේෂයෙන්ම නවක වදය වගේ දේවල්.එදා ජනාධිපති මන්දිරයට ළමයි 3000 ක් ආවා. මම එදා මේ අයට කිව්වා මේ ළමයි විශ්වවිද්‍යාලයට යනකොට කිසිම විදියකට නවක වදයට මුහුණ දෙන්න ඉඩ තියන්නෙ නැහැ කියලා. එය ඇසූ පමණින්ම මේ ළමයි අත්පොලසන් දුන් ආකාරය දැක්කහම ළමයින්ගේ හැඟීම් අපි තේරුම් ගත්තා. ළමයි විශ්වවිද්‍යාලවලට යනකොට ඉන්නේ මහා බියකින්. මවුපියෝ දරුවෝ ගෙනියන්නේ එල්ලුම් ගහට ගෙනියනවා වගේ. මේ පුහුණුව ඒ තත්ත්වයට මුහුණ දෙන්න ප්‍රයෝජනවත් වෙයි. ජ්‍යෙෂ්ඨයන් සමඟ ගහබැන ගන්න තත්ත්වයට ළමයින් මෙහෙයවන්න අපි බලාපොරොත්තු වෙන්නෙ නැහැ. නවකවදය අපි නවත්වනවා. ඒ සඳහා විශ්වවිද්‍යාලයේ අධ්‍යයන අනධ්‍යයන කාර්ය මණ්ඩලය සහය කර ගන්නවා.* මේ වැඩසටහන ගැන විවිධ අය චෝදනා කරනවා. මෙය අනිවාර්ය කිරීම මගින් ශිෂ්‍යයන්ගේ මූලික අයිතීන් කඩවන බවට. මෙය අනිවාර්ය කිරීම මූලික අයිතීන් කඩවීමක් ද? සහභාගි නොවී සිටීම ශිෂ්‍ය භාවය අහෝසි වීමක් ද?එහෙම වෙන්නෙ නැහැ. අපි ලවා අනිවාර්ය නැහැ කියලා කියවා ගෙන, ළමයි මෙයට සහභාගි වීම වළකාලන්න ජේ.වී.පී. අන්තරය උත්සාහ කරනවා. ළමයින්ගේ ගෙවල්වලට, එස්.එම්.එස්. පවා මේ අය යවනවා. නඩුව දාලා තියෙන්නෙත් එයට තමයි. එම නිසා අපි කිසියම් ළමයකුට අසනීපයක් වැළැඳී හෝ නොවැළැක්විය හැකි හේතූන් නිසා එන්න බැරිවුණොත් උසස් අධ්‍යාපන අමාත්‍යාංශයත් සමඟ සාකච්ඡා කර මෙයින් නිදහස් කරනවා. යම් යම් විභාග කරන අයටත් එහෙමයි. කිසිම දරුවෙක් හෝ මවුපියෙක් සහභාගිවන්න බැහැ කියලා මේ වන තෙක් කියා නැහැ. ආබාධිත දරුවන් කිහිප දෙනෙක් පමණක් ඉල්ලීම් කර තියෙනවා . ඒ හැර එකම මවක් හෝ පියෙක් අපේ දරුවා එවන්න බැහැ, මෙයින් නිදහස් කරන්න කියා ඉල්ලා නැහැ. යමකුට මීට සහභාගිවීමට බැරි නම් උසස් අධ්‍යාපන අමාත්‍යාංශයත් සමඟ සාකච්ඡා කරගත හැකියි.* දෙමළ ශිෂ්‍යයන්ට හමුදා කඳවුරු තුළ හොඳ චිත්‍රයක් නොමැවෙන බව කියැවෙනවා. මුස්ලිම් ශිෂ්‍යයන්ගේ ඇදහිලිවලට බාධා පැමිණෙන බව සඳහන් වෙනවා. බෞද්ධ භික්ෂූන් වහන්සේලා මෙයට සහභාගි වීමෙන් බෞද්ධ පිළිවෙත් කැඩී යාමක් සිදුවෙනවා. මේ පිළිබඳ ඔබේ අදහස පැවසුවොත්?මුස්ලිම් මවුලවීලාගේ සංගමය මා හමුවෙන්න ආවා. ඒ අය මුස්ලිම් ළමයින්ගේ ඇඳුම, හලාල් කෑම, ආගමික වත් පිළිවෙත් සඳහා ස්ථානයක් දීම වගේ දේවල් අසා අපෙන් විසඳුම් සොයා ගත්තා. දෙමළ ළමයින් පවා එහෙමයි. කිසිම කෙනෙක් අසනීපයි කියා හෝ නොපැමිණියේ නැහැ. ඉතාම කැමැත්තෙන් පුහුණුවට ආවා. ස්වාමීන් වහන්සේලා අපි ගත්තේ නැහැ. එයට වැඩපිළිවෙළක් සකසනවා. බෞද්ධ හා පාලි විශ්වවිද්‍යාල, බුද්ධශ්‍රාවක ධර්ම පීඨය ඇතුළුව භික්ෂූන් 500-600ක ප්‍රමාණයක් විශ්වවිද්‍යාලවලට ඇතුළුවෙනවා. ඉදිරියේදී ස්වාමීන් වහන්සේලා පිළිබඳව වැඩ පිළිවෙළක් සකසනවා.* බොහෝ දෙනා මේ වැඩ සටහනේ ප්‍රමිතිය පිළිබඳ ප්‍රශ්න මතු කරනවා. ශිෂ්‍යයන්ගේ ආරක්ෂාව පැත්තෙන් ද තවත් පිරිසක් ප්‍රශ්න නඟනවා. ගැටුම් නිරාකරණය, කායික මානසික යෝග්‍යතාව පුහුණුව ලත් පිරිස් විසින් මෙහෙයවිය යුතුª නේද?අපි මේ පිළිබඳව විශේෂඥ උපදෙස් ලබාගෙන තියෙනවා. අධ්‍යාපන, මනෝ විද්‍යා විශේෂඥයින් තමයි මෙය කරගෙන යන්නේ. කොතලාවල ආරක්ෂක විශ්වවිද්‍යාලයේ අයත් සහභාගි වෙනවා. අමතරව අපේ හැම විශ්වවිද්‍යාලයකම ආචාර්ය මහාචාර්යවරු අපිට උදව් කරනවා. සුළු සුළු දේ පමණයි හමුදාවේ අය කරන්නේ. වෙන වෙනම දේශනවලට විවිධ අය පැමිණෙනවා. ඒ වගේම මේ හැම කඳවුරක්ම විශ්වවිද්‍යාලවලට බාර දීලා තියෙනවා. හැම කඳවුරකම විශ්වවිද්‍යාලයකම ජ්‍යෙෂ්ඨ ආචාර්ය මහාචාර්ය වරු දෙදෙනෙක් හෝ කිහිප දෙනෙක් ඉන්නවා. මේ ළමයින්ගේ ආරක්ෂාව ගැන කියනවා නම් මේ දරුවෝ ඉන්නේ අපේ පුහුණු මධ්‍යස්ථානවලයි. ඒවායේ තමයි ලංකාවේ ආරක්ෂාව හොඳටම තියෙන්නේ. ඊට වඩා ආරක්ෂාව ගැන හිතන්නම දෙයක් නැහැ. මවුපියන්ට බයවීමට කිසිදු හේතුවක් නැහැ.* විශ්වවිද්‍යාල ක්‍ෂේත්‍රයේම පිරිස් මේ නායකත්ව පුහුණුවට විරෝධය දක්වනවා. විශේෂයෙන්ම ආචාර්ය මහාචාර්යවරු, ජ්‍යෙෂ්ඨ ශිෂ්‍යයන්, ශිෂ්‍ය සංගම්වලින් මෙය ක්‍රියාත්මක කිරීමට පෙර අදහස් විමසීමක් කළේ නැතිද?අපි මේ වැඩමුළුව පිළිබඳව විශ්වවිද්‍යාල උප කුලපතිවරු, විනය භාර නිලධාරීන් ආදී මෙයට අදාළ විශේෂඥයින් සමඟ කතා කළා. පුහුණු වැඩ මාලාව හැදුවේ ඒ පිරිස්. සමස්තයක් ලෙස ඡන්ද විමසීමක් කළේ නැහැ. මේ දරුවන්ට පුහුණුවීමක් අවශ්‍ය බව පිළිගන්න කාරණා ඕනෑතරම් තියෙනවා. උදාහරණයක් ලෙස විශ්වවිද්‍යාලවල කවදාවත් නැතිතරමටම ගංජා භාවිතය තිබුණා. විශ්වවිද්‍යාල ශිෂ්‍යයන් සියයට 10ක් වත් සිය අධ්‍යාපන කාලය තුළ ක්‍රීඩාවන්ට සම්බන්ධ වෙන්නෙ නැහැ. මම සියලුම අධ්‍යක්ෂවරු ගෙන්වා ඇහුවා ක්‍රීඩාවලට සහභාගි නොවීම නිසා මේ අය විවිධ රෝගාබාධවලට ගොදුරු වෙනවා. මේ අය රටේ වගකීම් බාරගන්න කොටම ලෙඩ්ඩු වෙනවා. එමනිසා මේ අයට මෙවැනි පුහුණුවීම් ඉතාම අවශ්‍යයි.* ශ්‍රේෂ්ඨාධිකරණය ඉල්ලීමක් කළා නේද මෙය සතියකින් හෝ කල් දමන ලෙස නමුත් එය එසේ වුණේ නැහැ.ශ්‍රේෂ්ඨාධිකරණය කිව්වා මෙය සතියකින් හෝ කල්දැමීම සඳහා ඉඩකඩ තියෙනවද යන්න සොයා බලන ලෙස. මේ වැඩමුළුව නිසා ඒ පුහුණු මධ්‍යස්ථානවල තියන සියලු වැඩ සටහන් අවලංගු කළා. පුහුණු මධ්‍යස්ථාන දෙක තුනක සිටියේ පරිපාලන නිලධාරීන්. ඒ අය ගෙදර ඇරියා. මේ පුහුණුව ඉවර වී 16දා තවත් කණ්ඩායමක් බඳවා ගන්නවා. තියෙන වැඩ සටහන් අවලංගු කිරීමෙන් පසුවයි මීට ඉඩකඩ සපයා ගත්තේ. මේ වැඩ මුළුවෙන් පසුව ඒ අයගේ වැඩසටහන් දැනටමත් සකසා අවසන්. මේ වැඩමුළුව අවසාන වූ පසු ළමයින් සිටින ප්‍රදේශ 200ක ඉංගිරිසි හා තොරතුරු තාක්ෂණ වැඩමුළු පටන් ගන්නවා. මේ දිනවල එහි ගුරුවරු පුහුණු කරනවා. මේ ළමයි ගමට ගිය පසු ඒ වැඩමුළු පටන් ගන්නවා. ඒ සියල්ල වෙනස් කළ යුතු වෙනවා. මෙයට මුදල් වෙන්කර ඇත්තේ ලෝක බැංකුව. මුදල් පිළිබඳ ප්‍රශ්නත් ඇතිවෙන්න පුළුවන්. මේ වැඩමුළු ඉවර වූ ගමන් විශ්වවිද්‍යාල එකවර පටන් ගන්නවා පමණක් නොව මේ පිරිසට ඉංගිරිසි විභාගයක් පවත්වා දුර්වල ළමයි 10000කට ඇමෙරිකානු ශිෂ්‍යත්ව 10,000ක් ලබා දෙනවා. එයට ගිවිසුම් අස්සන් කර අවසානයි. මෙවර විශ්වවිද්‍යාලයට ඇතුළුවන සියලු දෙනාටම ලැප්ටොප් එකක් දෙනවා. බැංකු ණයක් ලෙසයි දෙන්නේ. සතියකින් කල් දැම්මොත් සමහර විට ශිෂ්‍යත්ව 10,000ම නැතිවෙන්න ඉඩ තියනවා. එම නිසා නීතිපති උපදෙස් මත දිගටම කරගෙන යනවා.* මෙයට මුදල් ප්‍රතිපාදන වෙන් වෙන්නේ කොහොමද?ජනාධිපතිතුමාගෙන් අපිට රුපියල් මිලියන 200ක් ලැබුණා. හමුදාව අපෙන් ගන්නේ කෑම බීම වියදම පමණයි. ඉතුරු සියල්ල ආරක්ෂක අමාත්‍යාංශය මඟින් සැපයෙනවා. බොහෝ කථිකාචාර්යවරු, වෛද්‍යවරු මුදල් ගන්නෙ නැහැ.* මේ පුහුණු පාඨමාලාවෙන් පසුව විශ්වවිද්‍යාල ක්ෂේත්‍රයේ ඔබ දකින වෙනස්කම් ගැන සඳහනක් කළොත්?විශ්වවිද්‍යාලවලට එන්නේ බුද්ධිමත් දක්ෂ පිරිසක්. මේ අය වසර 3 – 4 තියාගෙන එළියට යවන විට පවුලට බරක්. රස්සාවක් නැති අසරණයෙක් කරලා එළියට දමනවා. මෙයට ප්‍රධාන වගකිවයුත්තා මමයි. අමාත්‍යාංශය, විශ්වවිද්‍යාල ප්‍රතිපාදන කොමිසම, උපකුලපතිවරු මෙයට වගකිව යුතුයි. එම නිසා අපි ඉලක්කයක් තියාගෙන ඉන්නවා මේ වසරෙන් පසු විශ්වවිද්‍යාලයට ගන්න ළමයි එහෙම අසරණ නොකරන බවට. මේ වසරේ එම විශ්වවිද්‍යාලවලින් එළියට යන කිසිම දරුවකුට තොරතුරු තාක්ෂණය හා ඉංගිරිසි භාෂාව ගැන ගැටලුවක් නැහැ. ඉතාම ඉහළ මට්ටමකට දරුවන් ගෙන එන අතර රැකියා ප්‍රශ්නය විසඳීම සඳහා ඉතාම කෙටි කාලීන විසඳුම් ලැබෙන දෙයක් ලෙස තොරතුරු තාක්ෂණ හා ඉංගිරිසි භාෂා පුහුණුව හැඳින්විය හැකියි. අපි බලාපොරොත්තු වන බුද්ධිමතෙක් හදන්න සිංහල හා දෙමළ භාෂාවලින් පමණක් බැහැ. ඉංගිරිසි භාෂාවත් අවශ්‍යයි.සංවාද සටහන සුභාෂිණී ජයරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>29</day>
    </date>
    <link>http://www.silumina.lk/2011/05/29/_art.asp?fn=ab1105293</link>
    <topic>නායකත්ව පුහුණුවට ජවිපෙ මෙච්චර බය ඇයි?</topic>
    <author>සංවාද සටහන චන්දන බණ්ඩාර</author>
    <content>ඉදිකිරීම්, ඉංජිනේරු සේවා, නිවාස සහ පොදු පහසුකම් ඇමැතිවිමල් වීරවංශ* ඔබ පසුගියදා එක්සත් ජාතීන්ගේ සංවිධානයේ මූලස්ථානයට ගියා. ඔබ එම සංවිධානයට එරෙහිව ප්‍රබලව මත දක්වන්නෙක් නේද?එක්සත් ජාතීන්ගේ සංවිධානයේ මූලිකත්වයෙන් සම්බුද්ධත්ව ජයන්තිය වෙනුවෙන් පැවැති බෞද්ධ උත්සවයට සහභාගි වීමට මා එහි ගියේ. එම බෞද්ධ සමුළුවේ සංවිධායක කමිටුවේ ස්වාමින් වහන්සේ නමක් මට ලිඛිතව ඒ සඳහා ඇරයුම් කොට තිබුණා. මෙවර එහි තිබෙන විශේෂත්වය තමයි එක්සත් ජාතීන්ගේ මහා මණ්ඩල රැස්වීම පවත්වන ස්ථානයේ මේ බොදු සමුළුව පැවැත්වීම. මේ සමුළුව බෞද්ධයන් ජීවත්වන හැම රටකම රාජ්‍ය තාන්ත්‍රික නිලධාරීන් ඇමතුවා. එක්සත් ජාතීන්ගේ සංවිධානයේ මහ ලේකම් බෑන් කී මූන් මහතාත් එම උත්සවයට සහභාගි වුණා. මමත් එම සමුළුව ඇමැතුවා. මට එවැනි සමුළුවකට සහභාගි වීමට අයිතියක් තිබෙනවා.* හොඳයි ඔබ එක්සත් ජාතීන්ගේ සංවිධානයේ මූලස්ථානයට ගිය මොහොතේ මොනවද හිතුණේ?මේ වෙන විට කොටි සංවිධානයේ හිටපු නායකයකු වෙන කේ. පී. කියනවා අවසන් සටනේදී කොටි නායක ප්‍රභාකරන් මුහුදු මාර්ගයෙන් ගෙන යාමට එක්සත් ජාතීන්ගේ සංවිධානය සූදානමින් සිටි බව. ඒ නිසා මේ වෙන විට එක්සත් ජාතීන්ගේ සංවිධානය වැරැදි පාරක බටහිර අධිරාජ්‍යවාදී රටවල් ගෙන යමින් සිටිනවා. සෙසු රටවලට දැන් තිබෙන අභියෝගය තමයි මුල් ප්‍රකාශිත අරමුණුවලට එක්සත් ජාතීන්ගේ සංවිධානය ගෙන එන්නේ කෙසේ ද කියන දෙය. එසේත් නැතිනම් විකල්ප එක්සත් ජාතීන්ගේ සංවිධානයක් පිහිටුවා ගන්නේ කෙසේද කියා. මේ දෙක අතර තමයි ලෝකයේ බොහෝ රටවල් අද දෝලනය වෙන්නේ කියා පැහැදිලියි.* ඔබ සහභාගි වූ සමුළුවේදී එක්සත් ජාතීන්ගේ සංවිධානයට එරෙහිව ඔබ ප්‍රබල මත දැක්වීමක් කළා?මේ වන විට එක්සත් ජාතීන්ගේ සංවිධානයට අයත් කුඩා රටවල ස්වෛරීභාවය සහ අයිතිවාසිකම් ක්‍රමයෙන් නැතිවී යනවා. ඉන් පෙනෙන්නේ එම අයිතිවාසිකම් රැක ගැනීමේ වගකීම එක්සත් ජාතීන්ගේ සංවිධානය අතහැරලා කියන දෙයයි. ඒ නිසා එම සංවිධානය පිහිටවූ පරමාර්ථය දෙසට යළිත් හරවා ගැනීමට කිසියම් උත්තේජනයක් සහ නව අදහසක් මතු කිරීමටයි මා උත්සාහ කළේ.* එක්සත් ජාතීන්ගේ සංවිධානයට එරෙහිව පැවැති උද්ඝෝෂණයකටත් ඔබ සහභාගි වුණා?එය එක්සත් ජාතීන්ගේ සංවිධානයට එරෙහි උද්ඝෝෂණයක් ලෙස හඳුන්වනවාට වඩා මා කැමැතියි එය එක්සත් ජාතීන්ගේ සංවිධානයේ අර්බුදකාරී ක්‍රියා පිළිබඳව කළ උද්ඝෝෂණයක් ලෙස හඳුන්වා දීමට.ඒ වගේම එම සංවිධානයේ ලේකම් මූන් පත් කළ නීති විරෝධි කමිටුව සකස් කළ වාර්තාවට එරෙහිව අපේ විවේචනයක් ලොව ඇතැම් බලවත් රටවල් ලංකාවේ සාමයට එරෙහිව කරන ක්‍රියාකාරකම් පිළිබඳ විවේචනයයි අපි ලෝකයට කිව්වේ.අනිත් අතට ජීවිත පූජාවෙන් ඇති කළ සාමයට බාධා නොකරන්න අකුල් හෙලන්න එපා කියන දෙයයි අපි ලෝකයෙන් ඉල්ලා සිටියේ. ඇත්තටම අප නිව්යෝර්ක් නුවර සිටින ශ්‍රී ලාංකිකයන්ට ස්තුතිවන්ත වෙනවා බෞද්ධ සමුළුවට සහභාගි වී දින කීපයකින් පසුව උද්ඝෝෂණ ව්‍යාපාරයක් සංවිධානය කිරීම ගැන.* ශ්‍රී ලාංකිකයන් සංවිධානය කළ උද්ඝෝෂණයේ සාර්ථකත්වය කෙබඳු ද?ඇත්තටම එය අති සාර්ථකයි. විශේෂයෙන්ම නිව්යෝර්ක් නුවර සිටින ශ්‍රී ලාංකිකයන් තමන්ගේ එදිනෙදා වැඩ කටයුතු අතහැර දමලා තමයි උද්ඝෝෂණයට එක් වුණේ.* නිව්යෝර්ක් නුවර දී එල්ටීටීඊ හිතවාදීන් ශ්‍රී ලංකා රජයට එරෙහිව උද්ඝෝෂණයක් සිදු කර තිබුණා. එය ප්‍රබල උද්ඝෝෂණයක් බවටයි වාර්තා වුණේ?මා එම උද්ඝෝෂණය පැවැති ස්ථානය හොඳින් නිරීක්ෂණය කළා. මා එය ආසන්නයේ සිටියේ. තුන්සියයක් පමණ ඊට සහභාගි වී සිටියා එම පිරිසෙන් භාගයක් පමණ ගෙනවිත් තිබුණේ කැනඩාවෙන්. කොටි හිතවාදීන් කැනඩාවේ බස් හැටක් පමණ සූදානම් කර තිබුණා. නමුත් බස් දහතුනයි ගෙනවිත් තිබුණේ.ඒ සෙනඟ නොමැති නිසායි. එම පිරිස හෝ ගෙනවිත් තිබුණේ ඔවුන් තවම මා හඳුන්වන්නේ ජනතා විමුක්ති පෙරමුණේ නායකයා ලෙසයි. ඔවුන් කැනඩා දෙමළ ජනතාවට කිව්වේ ජේවීපී නායකයා ඇවිල්ලා ඔහුට දෙමළ ජනතාවගේ බලය පෙන්විය යුතුයි කියලයි. ඒ පිරිසෙනුත් පනහක් විතර තමයි උද්යෝගයෙන් හිටියේ. අනෙක් අයට දිවා ආහාරය සූදානම් කර තිබුණා. අනික තමයි කැනඩාවේ සිටින දිළිදු දෙමළ ප්‍රජාවට එල්ටීටීඊය ණය ලබා දෙනවා. පොලිය අය කරන්නේ නැහැ. පොලිය වෙනුවට තමයි කොටි හිතවාදී උද්ඝෝෂණවලට සහභාගි විය යුතුයි කියන කොන්දේසිය දාලා තියෙන්නේ.* ඔබ කියන්නේ කොටි හිතවාදීන්ට ප්‍රබල බලයක් නැහැ කියලා ද?සැබෑවටම කොටි හිතවාදීන්ට කියන තරම් බලයක් නැහැ. නමුත් දැනට ඔවුන්ට තිබෙන බලයත් ක්‍රමානුකූලව බිඳ දැමිය හැකියි. අවශ්‍ය වෙන්නේ උපක්‍රමශීලීව කටයුතු කිරීම පමණයි.* බෑන් කී මූන් ගේ ප්‍රකාශක මාර්ටින් නෙසර්කි පසුගියදා ප්‍රකාශ කළා මහලේකම්වරයා පත් කළ කමිටුවේ වාර්තාව වෙනුවෙන් සෘජුව ඔහු පෙනී සිටින බව?අරුම පුදුම කථාව කියන්නේ මෙයටයි. මා මේ කමිටුවට එරෙහිව උපවාස කරන විට මහලේකම්වරයා කීවේ ලංකාව කලබල විය යුතු නැහැ මේ කමිටුව තමාට උපදෙස් දීමට පත් කළ එකක් පමණයි කියලයි. මෙය එක්සත් ජාතීන්ගේ කමිටුවක් නෙමෙයි කියලයි. දැන් මහලේකම්වරයා කියනවා මේ වාර්තාව වෙනුවෙන් තමා පෙනී සිටිනවා කියලා. එම කමිටුව කියන දේවල් සියයට සියයක් තමා පිළිගන්නා කියලා. ඒකෙන් පෙනෙනවා මහලේකම්වරයා ඉතා සැලැසුම් සහගතව එක්සත් ජාතීන්ගේ නිල ව්‍යුහයක් පාවිච්චි කරලා කළ නොහැකි දෙයක් තමන්ට පමණක් බලපාන ව්‍යුහයක් නිර්මාණය කරගෙන කරනවා කියලා. ඒ නිසා එය වංචනික ක්‍රියාමාර්ගයක් බව පැහැදිලියි. ඒ නිසා මහලේකම් එය පිළිගැනීම අරුමයක් නෙමෙයි.* මේ වාර්තාවෙන් ලංකාවට ඉගෙන ගැනීමට තිබෙන පාඩම මොකක්ද?මේ වාර්තාවේ මා දකිනවා එක දෙයක් එනම් අපේ රට කලින් නොකළ දෙයක් දැන් අපට කිරීමට ඉඩක් ලැබී තිබෙනවා. ඒ තමයි අපි කළ මානුෂිය මෙහෙයුම ගැන අපට චෝදනා කළත් නොකළත් අපි ලෝකයට කිව යුතුයි. අපි ඒ දැනුම්වත් කිරීම ලෝකයට හරියට කළේ නැහැ. දැන් මූන්ගේ හොර වාර්තාව නිසා ඒ දෙය කරන්න අපට සිදුවෙලා තිබෙනවා. හැබැයි මේ වාර්තාවේ දීර්ඝකාලීන අරමුණ තමයි රණවිරුවන් බිල්ලට ගැනීම. ඒ නිසා අපේ විදේශ සේවා සහ අප හැමෝම නිරන්තර අවදියෙන් සිටිය යුතුයි ඔවුන්ගේ ඉදිරි ක්‍රියාමාර්ග වැළැක්වීමට.* ඔබතුමා කියන විදියට ලංකාවට කලින් කළ යුතු දෙයක් අවබෝධ නොවුණේ ඇයි?ඒක මං හිතන්නේ අපේ හැටි වෙන්න ඇති. හමුදාව තමන්ගේ කාර්යය අකුරටම කළා. නමුත් අපේ රාජ්‍ය ආයතනවලට හමුදාවේ තියෙන කාර්යක්ෂමතාව නැහැ. එම ආයතනවල උපරීම කැපවීමකුත් නැහැ. ඉතා හොඳ නායකත්වයක් තිබෙන තැන්වල තමයි පණ ගහලා නැගිටලා වැඩ කරන්නේ. ඒ නිසා ජනාධිපතිතුමා එවැනි තැන්වලට මැදිහත් වුණා. නමුත් එහි ප්‍රතිඵල ලැබෙන්න කාලයක් යනවා. අපට තිබුණේ අන්තර්ජාතික යුතුකමක්. දැන් ආරක්ෂක හමුදාව සමුළුවක් පැවැත්වීමට යනවා අපි කළ මානුෂිය මෙහෙයුම ගැන ලෝකයට කියන්ඩ. අපට ඒකත් කලින් කරන්ඩ තිබුණානම් හොඳයි. හැබැයි අපේ විදේශ සේවාවන් මීට පෙර එය කළ යුතුව තිබුණා. අපේ තානාපති සේවා වෙනුවෙන් අපි මොනතරම් මුදලක් වැය කරනවා ද? තානාපති කාර්යාල කියන්නේ තම තමන්ගේ දරුවන්ට විදේශ අධ්‍යාපනය ලබා දෙන්ඩ එක එක රට රටවලට යවන වැඩක් නෙමෙයි. මහජන ධනයෙන් එවැනි දේවල් කරන්ඩ අවශ්‍ය නැහැ. කියුබාවේ ලංකා තානාපතිතුමිය තනිවම ඉන්නේ. ලේකම්වරයා ලංකාවේ කෙනෙක්. එක ෆැක්ස් යන්ත්‍රයයි තියෙන්නේ. නමුත් ඇය කරන වැඩ කොටස මහා විශාලයි. අපේ තානාපතිවරුන් ඇය ආදර්ශයට ගැනීම වටිනවා.* ජිනිවා මානව හිමිකම් කමිටු රැස්වීම මේ මස අගදී ඇරැඹෙනවා. එහිදී ලංකාවට එරෙහි ක්‍රියාමාර්ගයක් ගැනීම වැළැක්වීමට රජය ගෙන තිබෙන වැඩපිළිවෙළ කුමක් ද?ඇත්තම මගේ හැඟීමේ හැටියට මේ මානව හිමිකම් කමිටුවේදී ලංකාවට එරෙහි යමක් සම්මත කිරීමට තිබෙන ඉඩකඩ වැඩියි. මේ වතාවේ එක්සත් ජනපදය මානව හිමිකම් කමිටුවේ සාමාජික රටක්. ගිය වතාවේ ලංකාවට එරෙහි යෝජනාව ගෙන එද්දී එක්සත් ජනපදය සාමාජික රටක් නෙමෙයි. ඒ නිසා අපට තිබෙන්නේ බැරෑරුම් අභියෝගයක්. කොහොම වුණත් අප ඒ අභියෝගය ජය ගත යුතුයි. එහෙම නොවුණොත් දරුස්මාන් වාර්තාවට වලංගු භාවය ලැබෙන යම් යෝජනාවක් සම්මත වුණොත්, එම වාර්තාවේ කරුණු සොයා බැලීමට කමිටුවක් පත් කිරීමට යෝජනා වුණොත්, තීන්දුවක් ගැනුනොත් අපට ප්‍රහාරයක් එල්ල වෙනවා. එතකොට එන්නේ එක්සත් ජාතීන්ගේ කමිටුවක්. ඒ කඩඉම අපි පැන ගත යුතුයි.* ආණ්ඩුව ඒ ගැන අවධානය යොමු කර තිබෙනවා ද?මා හිතන්නේ ආණ්ඩුව ඒ ගැන අවධානය යොමු කර තිබෙනවා. මානව හිමිකම් කවුන්සලය හැදුවේ අධිරාජ්‍යවාදී රටවල උවමනාවට ඒකට හේතුව තමයි ආරක්ෂක මණ්ඩලයේ නිශේධ බලය හිමි චීනය රුසියාව වැනි රටවල් සිටිනවා. ඔවුන් ඒ බලය පාවිච්චි කළාම ඉවරයි. හැබැයි ඒ නිසා තමයි විකල්ප ව්‍යුහයක් විදියට මේ මානව හිමිකම් කවුන්සිලය හදලා තියෙන්නේ. එහිදී බහුතර බලයෙන් යෝජනාවක් සම්මත වුවහොත් එය එක්සත් ජාතීන්ගේ කරුණක් බවට පත් වෙනවා. ඒක එම සංවිධානයේ තීරණයක් බවට පත් වෙනවා.* දැන් අපේ රටේ ත්‍රස්තවාදයක් නැහැ. නමුත් ඇයි හදිසි නීතිය රජය අහෝසි නොකරන්නේ?හදිසි නීතියේ තිබු මහජනතාවට අහිතිකර ලෙස බලපෑ අංගෝපාංග රැසක් මේ වෙනකොට අහෝසි කර තිබෙනවා. නමුත් දැන් තිබෙන හදිසි නීතියත් දීර්ඝකාලීනව තිබිය යුතු යැයි මා කියන්නේ නැහැ. හැබැයි තේරුම්ගත යුතුයි උතුරේ බිම් බෝම්බ ඉවත් කෙරෙමින් තිබෙනවා. ඒ වගේම එල්ටීටීඊය අන්තර්ජාතිකව ක්‍රියාත්මක වෙනවා. දැන් යාපනය දිසාපතිනිය කියනවා නෙදුමරන් කථා කර ඇයට තර්ජනය කළා කියලා. ඒ නිසා මෙවැනි තත්ත්වයන් නිසා විශේෂ බලයක් ආරක්ෂක අංශවලට අනවශ්‍ය බව යමෙක් කියනවානම් ඒ කියන්නේ එල්ටීටීඊයට නැඟිටින්න අවස්ථාව දෙන්න කියලායි. ඒ නිසා කාලසටහනකට අනුවයි එය සිදු විය යුත්තේ. නමුත් බලන්න අන්තර්ජාතික බලවේගත් හදිසි නීතිය ඉවත් කරන්න කියනවා. ජවිපෙ සහ එජාපයත් එයම කියනවා. ඒ කියන්නේ අධිරාජ්‍යවාදී බලවේග සමග ජවිපෙ සහ එජාපය ඉන්නවා කියන දෙයයි.* පෞද්ගලික අංශ විශ්‍රාම වැටුපට මේ වන විට රටේ ප්‍රබල විරෝධයක් තිබෙනවා. ආණ්ඩුව කියන විදියට මෙය හොඳ දෙයක් නම් ප්‍රබල විරෝධතා මතු වෙනවා ද?ඔබ දන්නවා ද උපාධිධාරීන් 40,000 රජයේ රැකියා දුන් මොහොතේ පෞද්ගලික අංශයේ රුපියල් තිස් හතළිස් දහස් ගණන් වැටුප් ගත් අය රුපියල් 22000 පඩියට ආණ්ඩුවේ රැකියාවලට ආවා. ඒ ආවේ විශ්‍රාම වැටුප නිසායි. විශ්‍රාම වැටුප නිසා රාජ්‍ය සේවයට ආකර්ෂණය වෙන ශ්‍රමිකයන් බිහි කරලා වැඩක් නැහැ. ඒ නිසා කළ යුත්තේ රාජ්‍ය සේවයේ විශ්‍රාම වැටුප නැති කිරීම නෙමෙයි. ඒක තිබෙන ගමන් පෞද්ගලික අංශයට විශ්‍රාම වැටුපක් ලබා දීම. හැබැයි ඒක පහසු නැහැ. හැබැයි මෙතැනදි පරිස්සම් විය යුතුයි යම් කාලයකදී මේ විශ්‍රාම වැටුප කඩා වැටීමට ඉඩ දිය යුතු නැහැ. මං දකින අවදානම එය පමණයි. මේ අරමුදල ප්‍රමාණවත් වේවිද, කරගන්ඩ බැරි වේවිද, එහෙම වෙලා ආණ්ඩුව අමාරුවේ වැටෙයි ද කියන ප්‍රශ්නය විතරයි මට තිබෙන්නේ. හැබැයි මේ විශ්‍රාම වැටුප ශ්‍රමිකයාගේ පැත්තෙන් ලොකු ජයග්‍රහණයක්.* මේ විශ්‍රාම වැටුප් ක්‍රමය ශ්‍රමිකයාගේ ජයග්‍රහණයක් නම් නිදහස් වෙළෙඳ කලාපයේ වගේ දැවැන්ත උද්ඝෝෂණ සංවිධානය වේවි ද?නැහැ මෙතනදී ජවිපෙ සහ එජාපය ශ්‍රමිකයන් අන්දලා තියෙන්නේ. අර්ථ සාධක අරමුදලේ සියයට දෙක සහ භාරකාර අරමුදලේ සියයට දෙක කපාගෙන ඒ මුදල් ආණ්ඩුවේ වියදමට ගන්නවා කියලා ඔවුන් කියනවා. ඒකට පෞද්ගලික අංශ සේවකයා රැවටිලා ඉන්නේ. ඒ නිසා තමන්ගේ දෙයක් අහිමි වෙනවට ඕනෑම කෙනෙක් බයයි. ඒකයි මෙවැනි විරෝධතා සිදු වෙන්නේ. හැබැයි සත්‍යය ජවිපෙ හෝ එජාපය කියන දෙය නොවෙයි කියලා ශ්‍රමිකයෝ වටහා ගත්තාම ඔවුන් පාරට බහින එකක් නැහැ. දැන් වෙලා තියෙන්නේ සටන් පාඨ නැති ජවිපෙ වගේම එජාපය ආණ්ඩු විරෝධි මතයක් හදන්න පොටක් පාදාගෙන තිබීම විතරයි.* කෙසේ වෙතත් විපක්ෂ නායකයා රජයෙන් ඉල්ලා තිබුණා මේ පනත පාර්ලිමේන්තුවට ඉදිරිපත් කරන්න එපා කියලා?මේක තමයි විහිළුව. ආණ්ඩුව මේ තියෙන දෙයක් නැති කරන්ඩ යනවා නෙමෙයිනේ. අර්ථ සාධකය නැති කරලා භාරකාර අරමුදල නැති කරලා මේ විශ්‍රාම වැටුප දෙන්න යනවානම් මේකට විරුද්ධ වෙන එක හරි. නමුත් වෙන්න යන්නේ ඒ දෙකම දෙන ගමන් තවත් එකක් දෙන්න. ඒකට අකැමැතිනම් රජයට නොදී ඉන්ඩ පුළුවන්. මෙතන වෙලා තියෙන්නේ අනාරක්ෂිත මනසක් ඇති ප්‍රජාවක් හිටියොත් තමයි ජවිපෙට එජාපයට දේශපාලනය කරන්ඩ පුළුවන්. අනාගතය ආරක්ෂිත ප්‍රජාවක් හිටියොත් ඔවුන්ට ලොකු ප්‍රශ්නයක්. ඒකයි ප්‍රශ්නය.* ආණ්ඩුව මේ වෙනකොට සරසවි මිලිටරිකරණයකට ලක් කරන්න උත්සාහ කරන බවට ජවිපෙ චෝදනා කරනවා?ඇත්තටම සරසවි මිලිටරිකරණය කරනවානම් වැඩිපුරම කැමැති වෙන්ඩ ඕනේ ජවිපෙයි. මොකද මිලිටරිකරණයට ලක්වූ ශිෂ්‍යයෙක් ජවිපෙ දේශපාලනයට හොඳයිනේ. මේක නායකත්ව පුහුණුවක්. ඉන්දියාවේත් රාජ්‍ය සේවකයකුට වෙනම පුහුණුවක් දෙනවා. ඇයි නායකත්ව පුහුණුවට බය. කාර්යක්ෂම සරසවි ශිෂ්‍යයකුට ජවිපෙ බය ඇයි? හොඳ පෞරුෂයක් ඇති ශිෂ්‍යයකු විශ්ව විද්‍යාලයට එනවාට ජවිපෙ බ්‍රෝකර් ආයතන බයයි.* මොකටද ජවිපෙ එහෙම බය වෙන්නේ?ජවිපෙ දේශපාලන ව්‍යාපෘතියට එම සරසවි සිසුවා අල්ලා ගන්න බැරි වෙයි කියලයි බය. ජ්‍යෙෂ්ඨ ශිෂ්‍යයාට බය නැති ශිෂ්‍යයෙක් සරසවියට ආවාම ජවිපෙට පළමු වසර දෙවැනි වසර සිසුන් පාලනය කරගන්න බැරි වෙනවා. විශ්ව විද්‍යාලය ඔළුවෙන් ගහ ගන්න තැනක් වෙන්ඩ ඕනේ. ඒත් අද විශ්ව විද්‍යාල අතින් පයින් ගහගන්න තැනක් වෙලා. ඒක නවත්වන්ඩ ඕනේ. ඒකටයි පෞර්ෂය සහිත සිසුවෙක් ලෙස සරසවියට ඇතුළුවිය යුත්තේ.* ඔබ කියන්නේ අන්තර් විශ්ව විද්‍යාලීය ශිෂ්‍ය බල මණ්ඩලය ද බය වෙලා ඉන්නේ?දැන් ඔය නායකත්ව පුහුණුවට බයවුණු අයනේ නිවේදන නිකුත් කරමින් දඟලන්නේ. ජවිපෙ ඒ වගේම එජාපය විකල්ප එජාපයේ සජිත් පාර්ශ්වය හැමෝම ඒක කළා. ඇයි හේතුව ආණ්ඩු විරෝධි තිප්පොළක් බවට විශ්ව විද්‍යාල පත් කර ගන්න ඉදිරියේදී බැරි වෙනවා. පෞර්ෂවත් ශිෂ්‍ය පිරිසක් බිහි වුණාම. ඔබ දන්නවා හිටි හැටියේම ජවිපෙ ශිෂ්‍යයෝ ගෙන එනවා අරලියගහ මැදුර වටලන්න. ඒ ගේන්නේ පළමු වසර සහ දෙවැනි වසර ශිෂ්‍යයන්. තුන්වැනි වසර සිව්වන වසර ශිෂ්‍යයෝ එන්නේ නෑ. අපි කරන්ඩ යන්නේ පළමු වසරේ සිටම ශිෂ්‍යයා ආණ්ඩුවටත් වෙන කාටවත් පාලනය කරන්න බැරි තැනකට ගේන්නයි. වැරැදි දේට කාටවත් ඇදගෙන යන්න බැරි ශිෂ්‍යයෙක් තැනීමයි අපේ අරමුණ වෙන්නේ.සංවාද සටහන චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>29</day>
    </date>
    <link>http://www.silumina.lk/2011/05/29/_art.asp?fn=ab1105294</link>
    <topic>නායකත්ව පුහුණුව සමාජයේ විවිධ පැතිකඩ ගැන අවබෝධය ලබාදෙන වැඩ සටහනක්</topic>
    <author>සාකච්ඡා කෙළේ සුභාෂිණී ජයරත්න අරුණි මුතුමලී</author>
    <content>සරසවි සිසු සිසුවියන්ට ලබා දෙන්නට යන්නේ නායකත්ව පුහුණුවක් ද, යුද පුහුණුවක් ද? මෙය අද බොහෝ දෙනා හට තිබෙන ගැටලුවක්. රටේ අනාගතය බාර ගන්නට සිටින උගත් සමාජය වෙනුවෙන් ගන්නාවූ මේ වැඩපිළිවෙළ සැබවින්ම ඔවුන්ට බලපාන්නේ කෙසේද? කඩුල්ල අද විමසන්නේ ඒ ගැනයි.අධ්‍යාපන ඇමැති – බන්දුල ගුණවර්ධනඕනෑම රටක මානව සම්පතක් මානව ප්‍රාග්ධනයක් බවට පරිවර්තනය වීම සඳහා නායකත්ව පුහුණුවක් අත්‍යාවශ්‍යයි. මක්නිසාදයත් නායකත්වය විසින් තමයි සම්පත් වඩාත් ඵලදායි හා කාර්යක්‍ෂම ලෙස කළමනාකරණය කරන්නේ. පෞද්ගලික ජීවිතය ගත්තත්, කුටුම්භයක් ගෘහ ජීවිතයක් ගත්තත්, ආයතන, සංවිධාන ගත්තත් ඒ ඕනෑම එකක ප්‍රගතිය හෝ පරිහානිය නායකත්වය මත රඳා පවතිනවා. උදාහරණයක් ලෙස රජයේ ජාතික නායකත්වයේ ගුණාංග ජනාධිපතිතුමාට තිබුණේ නැත්නම්; දියාරු වූ බටහිර ගැති නායකයකුගේ ලක්‍ෂණ පිහිටියා නම් මේ රුදුරු ත්‍රස්තවාදයෙන් රට මුදාගත හැකි වෙයිද?නායකත්වයේ වුණත් ගුණාංගවලින් සමාජයට අහිතකර ලක්‍ෂණ පිහිටියොත් හරියට හිට්ලර්, මුසොලිනි වැනි අයගේ ලක්‍ෂණ ඇති වුණොත් එය මනුෂ්‍යයන්ගේ යහ පැවැත්මට ගැලපෙන්නේ නැහැ. ලංකාවේ වුණත් පසුගිය ඉතිහාසය දෙස බැලූවිට උතුරේ ප්‍රභාකරන් වගේම දකුණේ විජේවීරගේ නායකත්වය නිසා පෙළ ගැස්වූ අහිංසක නිරායුධ මිනිසුන් දහස් ගණනින් ඝාතනය කෙරෙන නායකත්වයක් බවට පත් වුණා.ලෝකයේ නායකත්ව පුහුණු මගින් ප්‍රධාන වශයෙන් ගහ කොළට, සතා සීපාවාට, පරිසරයට, මිනිසත්කමට, මනුෂ්‍ය ජීවිතයට ආදරය කරන, තමන් හැදූ වැඩූ මවුපියන්ට, රටට ආදරය කරන විනය ගරුක ශීලාචාර නායකත්වය සඳහා පුහුණුවක් ලබා දෙනවා. සාමාන්‍යයෙන් ජාතික විශ්වවිද්‍යාල පද්ධතියට තේරෙන්නේ මේ රටේ ඉතාම දක්‍ෂතා ඇති කුසලතා සහිත දූ දරුවන්. ඔවුන් බොහෝ දෙනෙක් ඈත එපිට ගම්මානවලින් එන නිර්ව්‍යාජ දරුවන්. ඔවුන්ට මේ අද්‍යතන සමාජයේ විවිධ පැතිකඩ පිළිබඳ ප්‍රබුද්ධ සංවාදශීලී අවබෝධයක් ලබා ගැනීමට විශ්වවිද්‍යාලවල ඇති අවස්ථාව නරක අයුරින් ඇහිරී තිබෙනවා. විශ්වවිද්‍යාල තුළ ඇතැම් දේශපාලන වුවමනා මත බිය වැද්දීම්, තර්ජන, ගර්ජන මගින් ළිං මැඩි මානසිකත්වයක් සහිත පරපුරක් බිහි කිරීමේ උපාය මාර්ග, ක්‍රමවේද හදා ගන්නවා. නවකවදය දීලා, තෙල බෙදලා ඉතාම පටු අප්‍රබුද්ධ සීමාවකට අසරණ දරුවන් ගොදුරු කරනවා. ඒ නිසා දශක තුනකදී උතුරෙත් දකුණෙත් රටේ නායකත්වයට උරුමකම් කියූ වටිනා ජීවිත 120,000 ට වැඩිය ජාතියට අහිමි වුණා. ඒ තරුණයන් අහිමි වුණේ මවුපියන්ට පමණක් නොවේ. රටටමයි.දක්‍ෂ දරුවන් විවිධ පටු දේශපාලන අරමුණුවල බළල් අතක් වීම නිසා ඔවුන්ට ඔවුන්ගේ අනාගතය අහිමි වුණා. ජීවිතය අහිමි වුණා. නායකත්ව පුහුණුවකදී ලොව පිළිගත් මූලධර්ම අනුව තම පවුලට, තමන්ට, ආයතනයට, සංවිධානයට සේවයක් සලසනවා. ලෝකයේ තොරතුරු දැනගන්න, අන්තර්ජාලයෙන් විවිධ දේවල් දැන කියාගන්න සලස්වන බව නොදන්නා වනචාරී අදහසක ඉන්න ළිං මැඩි මානසිකත්වය ඇති අයට මෙය තේරුම් ගන්න බැහැ.ලෝකයේ බොහෝ රටවල ජාතික ආරක්‍ෂාව සඳහා වන පුහුණුව අනිවාර්යයෙන් පාසල් කාලයේ යුද පුහුණුවක් ලෙස ලබා දෙනවා. එය නීත්‍යානුකූලව ලබා දෙන්නක්. එය මරාගෙන මැරෙන යුද පුහුණුවක් නොවේ. අප ලබා දෙන්නේත් නායකත්ව පුහුණුවක් මිස යුද පුහුණුවක් නොවේ. නමුත් අද එයට විරුද්ධ වන ජේ.වී.පී. ය වගේම එල්.ටී.ටී.ඊ. යත් ළමයින් වගේම පාසල් ශිෂ්‍යයන් යුද පුහුණුවට යොදවා ගත්තේ බලහත්කාරයෙන්, නිත්‍යානුකූල නොවන අයුරින්. ඔවුන් පුහුණු කඳවුරුවල මරාගෙන මැරෙන යුද පුහුණු ලබා දුන්නා. මේ විශ්වවිද්‍යාල ශිෂ්‍යයන්ට ලැබෙන්නේ එහෙම මරාගෙන මැරෙන පුහුණුවක් නොවෙයි. විනය ගරුකව නායකත්වයක් ලබා දීමට හැක්කේ කෙසේද යන්න පිළිබඳ පුහුණුවක් පමණයි.මේ දිනවල විරුද්ධ පක්‍ෂයේ අයට අවශ්‍යව තිබෙනවා කුමක් හෝ විරෝධතාවක් ඇති කරලා ජනතාව පාරට බස්සලා, ගැටුමක් ඇති කරලා මරණ කිහිපයක් ඇති කරන්න. එවිට ඔවුන්ගේ ජාවාරම්කාර විජාතික හා රාජ්‍ය නොවන ඩොලර් බලවේගවලට අවශ්‍ය දේ ඉටු කරන්න පුළුවන්. මේ රටේ ප්‍රචණ්ඩත්වය පවතින බව පවසා අන්තර්ජාතික මැදිහත්වීමක් ලබා ගැනීමට අවස්ථාව උදා කර ගැනීමට අවශ්‍යතාව ඔවුන්ට තදින්ම තිබෙනවා. නමුත් ඒ අයගේ ඡන්ද ප්‍රතිඵලවලිනුත් දැක්වූ පරිදිම මේ වරත් ජනතාව ඔවුන්ව පිළිගන්නා තරම අපට හොඳින්ම වැටහෙනවා. පුවත්පත්වලින්, ජනමාධ්‍යවලින් දරුවන් මේ පුහුණුවට යවන්න එපා කියා කළ ඉල්ලීම ඒ ප්‍රබුද්ධ ජනතාව පිළිගත්තේ නැහැ. ඔවුන්ගේ කීම කිසිවෙක් ඇහුවේ නැහැ. ජනතාව තුට්ටුවකටවත් එය පිළි නොගැනීමම මේ පිරිසගේ දියාරු බව වටහා ගැනීමට හොඳම සාක්කියක්.සුළු අපනයන භෝග ප්‍රවර්ධන ඇමැති රෙජිනෝල්ඩ් කුරේමවුපියන් විසින් සකල විධ දේ සම්පාදනය කර දීලා ඇහේ මූණේ තියාගෙන කැත කුණු අත ගාලා සැප සම්පත් දීලා උගන්වලා තමන්ට බැරි වුණු ලෝකේ දරුවන්ට ගොඩ නඟා දෙන්න සියලු ශක්තීන් එක්තැන් කරනවා.”“අධ්‍යාපන ක්‍රමවේදයේත් උගන්වනවාට අමතරව, උපකාරක පන්ති යවලා පුළුවන් තරම් දේ කරලා විෂයය උගන්වනවා මිස සමාජ දැනුමක් ගොනු කරන්න බලන්නේ නෑ. අපේ කාලේ වගේ වෙල් ඉපනැලිවල ඇළ දොළවල ගහේ කොළේ දං බෝවිටියා කරඳ කඩාගෙන සෙල්ලම් කරන්න වෙලාවක් නැති අද කාලේ ළමයි හදන්නේ යන්ත්‍රවගේ තරගකාරීත්වයට මුහුණ දෙන්නයි.”ගෙදර දොරේ වැඩක්වත් කරන්න නොදී උග්‍ර තරගයකට මුහුණ දෙන මේ දරුවන් උසස් පෙළ කියන මේ රටේ ඉතාම අමාරු විභාගවලින් එකක් සමත් වෙනවා. ඒත් සමාජ ජීවිතය, ආශ්‍රය නැති කරලා රට, සමාජය, ජාතිය තියා මවුපියන් ගැනවත් කැක්කුමක් නැති තත්ත්වයකට පත්වෙලා තියෙන්නේ. ඒ නිසා ඒ අයට සමාජ පුහුණුවක් ලබාදීම ඉතා වැදගත්.”“සියලු අධ්‍යාපන අවසන් කරලා රැකියාවක් කිරීමට පෙර රට ගැන හැඟීමක් ඇති කළ යුතුයි. ඔවුන් ජාතික සේවාවක් ඉටු කළ යුතුයි. ගමේ මිනිසුන්ගේ දුක දැනෙන පිරිසක් විය යුතුයි. සංවර්ධන ව්‍යාපාරවලට දායක වන, සාමාන්‍ය ජනතාවගේ දහදිය කඳුළු දැනෙන දේශප්‍රේමී හැඟීමක් ඇති පිරිසක් විය යුතුයි. ඒ නිසා මට නම් හිතෙන්නේ මේ නායකත්ව පුහුණුව ලබා දෙන සති තුනක කාල සීමාව මදි කියලායි. වරින් වර එය ලබාදිය යුතුයි.“තායිලන්තයේ විවාහ වීමට පෙර තාවකාලික මහණ දම් පුරන්න නියම කර තිබෙනවා. ඒ විනයක් ඇති කිරීම වෙනුවෙන්. ඉතින් ලෝකයේ වෙන රටවල මේ වගේ දේවල් තියෙනවද නැද්ද කියලා හිතන්න ඕනෑ නෑ. අනික අපි කරන්න ඕනේ ලෝකේ අනිත් රටවල් කරන දේම විතර ද? අපේ රටේ යමක් කරන්න ඒක පිටරටින් ම ගන්න ඕන ද? හමුදාව ලවා දැන් එළවලු වගා කර විකුණනවාට, පාර හදනවාට සමහරු බනිනවා. ඇයි යුද්ධයක් නිම වුණාට පස්සේ රටේ සංවර්ධනයට ඔවුන් දායක වීම වැරැදිද? ‘අනික විශ්ව විද්‍යාල ළමයින් හමුදා කඳවුරුවලට ගෙනියන බව කියා බනිනවා ඇයි හමුදා කඳවුරුවලට ඒ ළමයින් ගෙන ගියාම කිල්ලට අහුවෙනවාද?‘මම නම් කියන්නේ කඳවුරුවලට විතරක් නෙවේ විවිධ කර්මාන්ත ශාලා, ගොවිබිම් මේ සියලු තැන්වලට මේ සිසුන් ගෙන යා යුතුයි.”“ඒ වගේ ම විශ්ව විද්‍යාල ඇතුළේ දේශපාලන ක්‍රියාවලි නතර කරන්න මේ දේවලින් බැහැ. ඒ දේශපාලනය කළ අය විශ්ව විද්‍යාල ඇතුළේ කියපු දේවල් එයින් පිට වුණාමත් කළා නම්, ඒ වගේ පෙරළියක් ඇති කරන්න පුළුවන් වුණා නම් මේ වෙනකොට මේ රටේ විප්ලව දහයක්වත් වෙලා තියෙන්න ඕනේ. මෙයින් සිදුවන එකම දේ නන්නාඳුනන පිරිසක් හැටියට නැතිව හඳුනන පිරිසක් හැටියට නවකයන්ට විශ්වවිද්‍යාලවලට ඇතුළත් වීමට ලැබීමයි. එයින් ඔවුන්ගේ ආත්ම විශ්වාසය වැඩි වෙනවා පමණයි. අනෙක මේ දේවල් තේරුම් ගන්න බැරි තරම් අඩු ලංසුවට විශ්ව විද්‍යාල සිසුන් හෙළන්න එපා කියලා මම විරෝධය දක්වන අයගෙන් ඉල්ලනවා.”එක්සත් ජාතික පක්‍ෂයේ මහලේකම් තිස්ස අත්තනායකවිශ්ව විද්‍යාල උපාධි අපේක්‍ෂකයන්ට ලබාදෙන මේ හමුදා පුහුණුව පිළිබඳව බරපතළ විරෝධයක් තිබෙනවා. ආණ්ඩුව කියන අයුරින් නම් නායකත්ව ලේබලය දාලා හමුදා කඳවුරු තුළයි මෙය කරන්නේ. නායකත්ව පුහුණුවක් නම් විශ්වවිද්‍යාල පරිශ්‍රය ඇතුළතම මෙය කළ හැකිව තිබෙනවා. නමුත් මේ හමුදා පුහුණුවෙන් බලාපොරොත්තු වන්නේ ආණ්ඩුවට පාලනය කළ හැකි ආකාරයේ පිරිසක් සාදා ගැනීමයි. ශිෂ්‍ය අරගල මර්දනය කරගන්න ආණ්ඩුවේ අවශ්‍යතා ඉටුකර ගැනීමේ අරමුණෙන් ගන්නා උත්සාහයක්.මේ පුහුණුව සඳහා එක් ශිෂ්‍යයකු වෙනුවෙන් රුපියල් දසදහසක් පමණ වියදම් වන බව කියැවෙනවා. විශ්වවිද්‍යාල ආචාර්යවරුන්ට වැටුප් ලබා දෙන්නට හැකියාවක් නැති බව කියන, ශිෂ්‍යයින්ගේ සුබ සාධනය වෙනුවෙන් මුදල් වැය කරන්නට හැකියාවක් නැති බව කියන ආණ්ඩුවට මේ පුහුණුව සඳහා විශාල මුදලක් වැය කරන්නට හැකියාව ලැබී තිබෙන්නේ කොහොමද?මෙය කරන්නේ බලහත්කාරයෙන්. මෙවැන්නක් කරනවා නම් ආණ්ඩුවට යුතුකමක් තිබෙනවා එය පාර්ලිමේන්තුවේ දී ඉදිරිපත් කරන්න, එසේම උපදේශක කාරක සභාවකට ඉදිරිපත් කරන්න. ඒ වගේම පක්‍ෂවල මත විමසන්න. ඒ කිසිම දෙයක් නොකර මේ කරන්නේ හිතුවක්කාර වැඩක්.මේ පුහුණුවට දෙමළ, මුස්ලිම් ශිෂ්‍යයින්ගේ දැඩි විරෝධය තිබෙනවා. අනෙක මේ මඟින් අන්තර්ජාතික ප්‍රජාවට දෙන ඉඟිය කුමක්ද? යුද්ධය අවසන් වූවා කීවත් තරුණ පිරිසට යුද පුහුණුවක් ලබාදීම ගැන ලෝකය කුමන ආකල්පයක් ඇති කර ගනීද?ලෝකයේ කොහේවත් නායකත්ව පුහුණු කියන ඒවා හමුදා කඳුවුරුවල තියන්නේ නැහැ. එහෙම නායකත්ව පුහුණු දෙනවා නම් විශ්වවිද්‍යාල තුළට ම අත්දැකීම් සහිත පළපුරුදු අය ගෙන්වලා මේ පුහුණුව කරන්න තිබුණා. එහෙම නොකරන එකේ ඇත්ත තත්ත්වය ලෙස අප දකින්නේ මෙය දේශපාලන අරමුණු ඉටු කර ගැනීම සඳහා යොදන උපක්‍රමයක් ලෙසයි. ළමයින්ට මේ වගේ පුහුණුවකින් සියල්ල සපුරාලිය හැකි නම් විශ්වවිද්‍යාලයේ අධ්‍යාපනයක් ඕනැ නැහැනේ.ආණ්ඩුව කියන්නේ මේ ගැන ළමයින් වගේම මවුපියන් කැමැත්ත දැක්වූ බවයි. නමුත් තම විශ්වවිද්‍යාල අධ්‍යාපනය අහිමි වෙයි කියන බයට මිසක් ඒ ළමයින් මෙයට ආවේ කැමැත්තෙන් නොවෙයි. මොකද මේ පුහුණුව විශ්වවිද්‍යාලයට ඇතුළුවීමට පෙර අනිවාර්ය කර තිබුණා.පාසල්, විශ්වවිද්‍යාලවලට නායකත්ව පුහුණු දෙන එක හොඳයි. ඒ වුණත් ඒකටත් ක්‍රමයක් තියෙනවා. අනික මේ නිසා කඳවුරුවල පැදුරුවල වැටිලා ළමයින්ගේ බිඳීයන මානසිකත්වය ගැනත් කල්පනා කළ යුතුයි. මේ මොහොතේ විශ්වවිද්‍යාලවලට ඇතුළත් වීමට ඉන්න ශිෂ්‍ය ශිෂ්‍යාවන් අසරණයි. ඔවුන්ට වෙන විකල්පයක් නෑ. ඒකයි ඔවුන් මේ විදිහට මේවාට සහභාගී වන්නේ. කොහොම වුණත් ශිෂ්‍ය අරගල දියකර අරින්නට ගත් මේ පියවර නම් විධිමත් යෝජනා ක්‍රමයක් නොවන බව කිව යුතුමයි.එක්සත් ජාතික පක්ෂයේ පාර්ලිමේන්තු මන්ත්‍රී කබීර් හෂීම්මේ නායකත්ව පුහුණු වැඩසටහන කොටින්ම කියනවා නම් හදිසියේ හොර රහසින් පටන්ගත් දෙයක්. ඇමැතිවරයාට යුතුකමක් සහ වගකීමක් තිබෙනවා මේ වගේ වැඩසටහනක් ක්‍රියාත්මක කිරීමට කලින් පාර්ලිමේන්තුවේ, මහජන නියෝජිතයන් නියෝජනය කරන මූලස්ථානයේ වගේම ඒ අතරතුර රටේ සංවාදයක් ඇති කර තීරණයක් ලබාගන්න. මවුපියන්ගෙන්, සිසුන්ගෙන් ඒ වගේම අදාළ අනෙක් පාර්ශ්වවලින් හොඳ නරක විමසන සාකච්ඡාවක් මඟින් තීරණයක් ගන්න. ඒ කිසිවක් නොකර තම මතයෙම පමණක් පිහිටමින් ඇමැතිවරයා මේ තීරණය ගත් බව පේනවා.අනෙක දින වකවානු ඉතා සීමිතව ලබාදීලා කඳවුරුවල පැදුරුවලට ළමයින් දානකොට සිංහල, දෙමළ, මුස්ලිම් දරුවන්ට ඒ පරිසරය පිළිබඳ දැනුවත් කිරීමක් කර තිබුණේ නැහැ. එහි ආරක්ෂාව පිළිබඳ වැඩපිළිවෙළ ගැන කිසිදෙයක් කිසිකෙනෙක් දන්නේ නෑ. විශ්වවිද්‍යාල ප්‍රවේශය ඉලක්ක කරගෙන එයට ඇතුළත් වීමට සූදානමින් සිටි ළමයින්ට වෙන කරන්න දෙයක් තිබුණේ නෑ. මෙය රටේ ව්‍යවස්ථාව උල්ලංඝනය කරන මට්ටමට එනවා. මොකද එහි 10 වැනි වගන්තියේ තිබෙන්නේ හෘදය සාක්ෂ්‍යයේ නිදහස උල්ලංඝනය වීම පිළිබඳවයි.වසර 17ක් එකම ආණ්ඩුව එකම කණ්ඩායම හරියට සංගීත පුටු තරගය වගේ ඇමැති ධූර මාරු කරමින් ඉන්නවා. එක්සත් ජාතික පක්ෂය ලබාදුන් නිදහස් අධ්‍යාපනය විනාශ කර උපාධියේ ගුණාත්මක බව කඩාවට්ටන වැඩක් මේ අය කරන්න හදන්නේ.විශ්වවිද්‍යාල ශිෂ්‍යයන්ට අධ්‍යාපන පහසුකම් ලබාගන්න මානව හා භෞතික සම්පත් නැතුව තිබෙද්දී රජරට හැදූ වෛද්‍ය පීඨයට අවශ්‍ය පහසුකම් නොමැතිව සිටිද්දී බොහෝ විශ්වවිද්‍යාලවලට අවශ්‍ය පුටු බංකු නේවාසිකාගාර පවා නැතුව ඉන්නා විට, ඒවා ගොඩනඟන්නේ නැතිව කරන මේ වැඩපිළිවෙළ කුමක්ද? මේ රටේ බුද්ධිගලනයට හේතුවන කරුණු යෙදිලා තියෙනවා. ආචාර්යවරුන්ට වැඩි වැටුප් ලබා දීමට හැකියාවක් නැතැයි කියනවා. ඒ අතර වාර්ෂික ප්‍රාග්ධන වියදම නාස්ති කරල උපාධිය තවත් හෑල්ලුවට ලක් කරන්න හදනවා.උසස් අධ්‍යාපන ඇමැතිවරයා ආචාර්යවරුන්ට කියනවා පෞද්ගලික ආයනවල උගන්වලා කීයක් හරි හොයාගන්න කියලා. එමඟින් ඔහු උත්සාහ කරන්නේ පෞද්ගලික විශ්වවිද්‍යාල අරඹමින් ජාතික විශ්වවිද්‍යාල පද්ධතිය විනාශ කිරීමටයි. මෙය කුමන්ත්‍රණයක්. වැටුප් වැඩි නොකර වර්ජන කරා ඔවුන් මෙහෙයවලා, ප්‍රාග්ධන වියදම අඩු කරනවා මුදල් නැහැ කියලා. ඒ අතර නායකත්ව පුහුණුවට මිලියන ගානක් වියදම් කරනවා.අමාත්‍යවරයා කියන්නේ රැකියා වෙළෙඳපොළට ගැලපෙන පිරිසක් බිහිකරන්නයි හදන්නේ නියලා නම් මම අහන්නේ, අවුරුදු 17ක් තිස්සේ ඒ රජය යටතේ අධ්‍යාපනය ලැබ උපාධිධාරීන් තැනුවේ රැකියා වෙළෙඳපොළට සරිලන්නේ නැති ආකාරයෙන් ද කියලයි. උපාධියකින් අවුරුදු තුනකින් කළ නොහැකි දේ සති දෙකෙන් කරන්න පුළුවන්ද ඊට වඩා ඵලදායි ලෙස? මීට වඩා හොඳ නැද්ද උපාධියේ ගුණාත්මක බව වැඩි කරන්න මේ සම්පත් යෙදෙව්වා නම්?අනිත් අතින් මානව අයිතීන් ගැන දූවිලි අංශුවක තරම්වත් තකන්නේ නැතුවයි මෙය කර තිබෙන්නේ. මෙයින් සුළු ජාතීන්ට යම් බලපෑම් සිදුවෙනවා. ඇතැම් දෙමළ ළමයින් යුද්ධය පැවැති ප්‍රදේශවලින් පැමිණෙන අය. ඔවුන්ට හමුදා කඳවුරුවල විසීම මානසිකව ප්‍රශ්නයක් වෙන්න පුළුවන්. අනෙක මුස්ලිම් ආගමික රටාව, අනුව කාන්තාවන්ට හැසිරෙන්න වෙනම ක්‍රමයක් තිබෙනවා.ඒ කිසිවක් නොසලකා කරන මෙය ඒකීය ලාංකීය අභිමානයට විරුද්ධයි. දැනටත් ඇමැතිවරයා ප්‍රමාද නැහැ මෙය පාර්ලිමේන්තුවට හා මහජනතාවට ඉදිරිපත් කර සම්මුතියකට පැමිණ වැඩකරන්න. එහෙම නොකර රහසිගතව හදිසි තීරණයක් ලෙස කරගෙන යද්දී තමයි මේ ගැන විවිධ සැක මතුවන්නේ. ඒ සැක සංකා සාධාරණයි කියා හිතන්න හේතු සාධක තිබෙනවා.සාකච්ඡා කෙළේ සුභාෂිණී ජයරත්න අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>29</day>
    </date>
    <link>http://www.silumina.lk/2011/05/29/_art.asp?fn=ab1105295</link>
    <topic>විශ්‍රාම වැටුප් ගැන කියන්න එජාපයට අයිතියක් නැහැ</topic>
    <author>රංජිත් සියඹලාපිටිය</author>
    <content>මහින්ද චින්තනය කියන්නේ බොරුවක් නෙමෙයි. ඒක නිකම්ම ප්‍රතිපත්ති ලැයිස්තුවකුත් නෙමෙයි. ඔන්න කිව්වා වගේම පෞද්ගලික අංශයේ වැඩ කරන හැමෝටම විශ්‍රාම වැටුපක් දෙන්ඩ යනවා. මේක ලේසි පහසු දෙයක් නෙමෙයි. හැබැයි ඉතින් මහින්ද මහත්තයා හොඳ වැඩකට අත ගැහුවොත් කිරි ගහට ඇන්නා වගේ හරි යනවා. බලන්ඩකෝ එතුමා යුද්ධයට අත ගහපු හැටි.මහින්ද මහත්තයා කවදාවත් රටට, දැයට, ජනතාවට අවැඩක් වෙන්ඩ ඉඩක් දෙයි ද. ඒක ඉර හඳ පවතිනා තුරු නොවෙන දෙයක්. ඕං දැන් මහින්ද චින්තනය හරියට වැඩ කරනවා. ඒකනේ 2011 අයවැයෙන් විශ්‍රාම වැටුප් යෝජනාව පාර්ලිමේන්තුවට ගෙනාවේ. පෞද්ගලික අංශයට විතරක් නෙමෙයි දුරු කතරේ දහඩිය වගුරවන අපේම සහෝදර සහෝදරියන්ටත් විශ්‍රාම වැටුපක් හදන්ඩ යන්නේ. ඇයි තමන්ගේ අතේ පයේ හයියෙන් ස්වයං රැකියා කරන අයටත් විශ්‍රාම වැටුපක් දෙන්ඩ යන්නේ.මේකත් හිතේ තියා ගන්ඩ. ලෝකේ වෙනත් රටවල නොකරන දේ අපේ රටේ කරන්නේ මොකද්ද හැබෑටම මේ වෙනස. හිත ඇත්නම් පත කුඩාද කිව්වා වගේ මේ ආණ්ඩුව වැඩ කරන්නේ. කරන්ඩ ඕන දේ කොහොමහරි කරනවා. වෙන රටවල විශ්‍රාම වැටුප් කපලා දානවා. අපේ රටේ විශ්‍රාම වැටුප් ඇති කරනවා.ඒත් පුදුමය තමයි ජනතාවට හොඳ දෙයක් දෙන්ඩ යනකොට විපක්ෂය එරෙහි වෙනවා. හැබැයි ඔය යූඇන්පී මහත්තුරු තමයි රජයේ සේවකයන්ගේ විශ්‍රාම වැටුප අහිමි කළේ. කාට කාටත් ඒවා මතක නෑ. විලි ලජ්ජාවක් තියෙනවානම් එයාලට විශ්‍රාම වැටුප් කියන වචනයවත් කියන්ඩ බෑ.කවුරු කවුරුත් මේක තේරුම් ගන්ඩ. සිහිබුද්ධියෙන් විමසා බලන්ඩ. හොඳට කියවලා තේරුම් ගන්ඩ. කාටවත් රැවටෙන්ඩ එපා. කාටවත් ඇන්දෙන්ඩ එපා. මේ විශ්‍රාම වැටුප් අරමුදලට ආණ්ඩුව රුපියල් දසලක්ෂ 1000 ක් දෙනවා. සේවකයෙක් මාසික වැටුපෙන් සියයට දෙකක් වගේ ම හාම්පුතා ඒ කියන්නේ වැඩ කරන ආයතනය මාසෙකට සියයට දෙකක් මේ අරමුදලට දාන්ඩ ඕනේ. ඊළඟට රස්සාවෙන් අස්වෙලා ගෙදර යනකොට ගෙවන පාරිතෝෂිකයෙන් සියයට දහයක් තමන්ගේම විශ්‍රාම වැටුප් ගිණුමට දාන්ඩ ඕනේ. ඊට පස්සේ සේවක අර්ථසාධක අරමුදල ගන්නකොට ඒකෙන් සියයට දෙකක් තමන්ගේ විශ්‍රාම වැටුප් ගිණුමට දාන්ඩ ඕනේ.හැබැයි පාරිතෝෂිකයවත් සේවක අර්ථසාධක අරමුදලවත් අහෝසි වෙන්නේ නෑ. කරුණා කරලා දැන්වත් ඇත්ත වටහා ගන්ඩ. කවුරු කවුරුත් සිහියෙන් වැඩ කරන්ඩ.දැන් පෞද්ගලික අංශයේ වැඩ කරන කෙනෙක් හැට පැනලා ගෙදර ගිහින් අවුරුද්දක් යනකොට ගත්ත සල්ලි අහවරයි. දුව, පුතාගේ මඟුල් මහ ජයටම අරගෙන දීග දෙනවා. ගෙවල් දොරවල් හදලා දෙනවා. අන්තිමට අතේ පිච්චිය නෑ. වයසට යනකොට අතේ සතේ නෑ කියලා දරුවන්ටත් දොස් කියනවා.හැබැයි අනාගතය සුබයි. ඉස්සරහට දුව, පුතාගේ මඟුල ජයටම ගන්ඩ. ගෙවල් දොරවල් හදන්ඩ ඒකටත් සල්ලි එකවර අතට ලැබෙනවා. හැට පැනලා ගෙදර යනකොට මාස් පතා විශ්‍රාම වැටුපකුත් ලැබෙනවා. හරියට ආණ්ඩුවේ රස්සාවක් කරලා පැන්ෂන් ගන්නවා වගේම තමයි. බලන්ඩකෝ ආණ්ඩුවේ රස්සා කරලා පැන්ෂන් ගන්න උදවිය ඉන්න උජාරුව. ජීවිතයේ සැඳෑ සමය ගෙවන ලස්සන. එහෙම කෙනෙක් වෙන්ඩ කවුද අකමැති.දැන් ඇත්තම කියන්ඩ වෙනවා. මේ විශ්‍රාම වැටුප හැදුන ගමන් හාම්පුතාලාටත් දායක වෙන්ඩ වෙනවා. ඒකට සමහර හාම්පුතාලා කැමැති නැද්ද කොහේද? ඒකනේ ඔය ගාමන්ට් ෆැක්ටරිවල නංගිලා, මල්ලිලා, සහෝදර සහෝදරියෝ අස්සන් කරලා පිකටින් කරන්ඩ යැව්වේ. නිකම්ම නෙමෙයි එදා පඩි සහිත නිවාඩු දුන්නා.ඒ විතරක් යැ. මේ විශ්‍රාම වැටුප ඇති කරපු ගමන් ඒකේ ප්‍රතිලාභ භුක්ති විඳින්ඩ ගත්ත ගමන් මේ ආණ්ඩුව ආයෙත් අවුරුදු විස්සකට තිහකට හොලවන්ඩවත් බැරි වෙනවා. ඒ හින්දා කොහොමහරි මේ විශ්‍රාම වැටුප නැති කරන්ඩ ජවිපෙ මහත්තුරු වගේම එජාප මහත්තුරු දඟලනවා. ඉතින් ඒකට බය වෙලා වෙවුලන විපක්ෂය මේ විශ්‍රාම වැටුපට එරෙහි වෙන එක එයාලාගේ දේශපාලන තුරුම්පුවක්.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>29</day>
    </date>
    <link>http://www.silumina.lk/2011/05/29/_art.asp?fn=ab1105296</link>
    <topic>අපේ නියෝජ්‍ය නායකතුමාට වැඩක් නැහැ වැඩ කරන්ඩ දෙන්ඩ</topic>
    <author>චන්දන බණ්ඩාර</author>
    <content>රෝසි, රනිල්ලාට කියයිජනාධිපතිතුමා රජයේ මැති ඇමැතිවරුන් සහ ආසන සංවිධායකවරුන් අරලියගහ මැදුරට ගිය සතියේ කැඳවනු ලැබීය. ඒ පෞද්ගලික අංශයේ විශ්‍රාම වැටුප ගැන දැනුම්වත් කිරීමටය.”මේ වනකොට ජ.වි.පෙ. සහ එ.ජා.ප.ය ජනතාව උසිගන්වනවා. බොරු මවා පාලා කියනවා. ජනතාව මෝඩ නැහැ. අනෙක ජනතාවට මා ගැන සහ රජය ගැන විශ්වාසයක් තියෙනවා. ඒ නිසා ගමට ගිහින් තම තමන්ගේ ගම්වල මේ විශ්‍රාම වැටුප් ක්‍රමය ගැන දැනුම්වත් කරන්න. එතකොට වැරැදි ප්‍රචාර කරන උදවියට ජනතාව පාඩමක් උගන්වාවි” ජනාධිපතිතුමා ආසන සංවිධායක කණ්ඩායම් රැස්වීමේදී කියා සිටියේය.ඉන් අනතුරුව ආසන සංවිධායක රැස්වීම ඇමතූයේ ඇමැති මෛත්‍රීපාල සිරිසේනයි.”හැමදෙනාම විශ්‍රාම වැටුප් ක්‍රමය ගැන ජනතාව හොඳට දැනුම්වත් කරන්න මේ ගැන වැඩි අවධානය යොමුකරන්න” ශ්‍රී.ල.නි.ප. මහලේකම් ඇමැති මෛත්‍රීපාල සිරිසේන කියා සිටියේය.ඉන් අනතුරුව ජනාධිපතිතුමා විසින් සියලුම ආසන සංවිධායකවරුන් සඳහා රාත්‍රි ආහාරය ලබා දුන්නේය. මේ ආසන සංවිධායක රැස්වීම සඳහා උතුරු නැෙඟනහිර පළාත් ද ඇතුළුව සියලුම ආසන සංවිධායකවරු පැමිණ සිටියහ.ජනාධිපතිතුමා ගිය සතියේ කසාගල විහාරස්ථානයේ කුල දරුවන් 50 දෙනකු පැවිදි කිරීමේ උත්සවයට සහභාගි වුණේය. එහිදී ජනාධිපතිතුමා කියා සිටියේ ශාසනයට දරුවන් පූජා කළ මවුපියන් විශාල පුණ්‍යකර්මයක් සිදුකරගන්නා බවය.ජනාධිපතිතුමාගේ ආරක්ෂක නිලධාරියකු ලෙස වසර 22ක් සේවය කළ අයකුගේ නව නිවහනක් ඉදිකිරීම වෙනුවෙන් පැවැති උත්සවයකට ගිය සතියේ ජනාධිපතිතුමා සහභාගි වුණේය. ඒ ගිය ඉරිදා දිනයේය. එම උත්සවයට දෙහිවල ශ්‍රී.ල.නි.ප. ආසන සංවිධායක ධනසිරි අමරතුංග ද සහභාගි වී සිටියේය.ජනාධිපතිතුමා එම ආරක්ෂක නිලධාරියාගේ නිවෙසට ගිය පසු ඔහු ජනාධිපතිතුමාට වැඳ පිළිගත්තේය. ඉන් අනතුරුව එම නිවෙසේ ඉදිරිපස ඇති බුදු මැදුරට ගොස් ජනාධිපතිතුමා මල් පහන් පූජා කළේය.ඉන් අනතුරුව ජනාධිපතිතුමාට විශේෂ සංග්‍රහයක් පිළියෙල කොට තිබිණි. එහි කිරිබත් ලුණු මිරිස් ආදිය විය. “ධනසිරි මෙහෙට ඇවිත් වාඩිවෙන්ඩ. තව මාස දෙකයි නේද තියෙන්නේ. ඊට පස්සේ ඔයා ලොක්කෙක් නේද” ජනාධිපතිතුමා දෙහිවල ශ්‍රී.ල.නි.ප. සංවිධායක ධනසිරි අමරතුංගට කීවේය.”අනෙක ධනසිරි දැන් දෙහිවල ප්‍රශ්න තිබෙනවා කියලා හුඟ දෙනෙක් කියනවා. ඒත් ඔයාගේ නගරාධිපති පාලනය කාලේ හොඳට දෙහිවල නගර සභාව පාලනය වුණා කියලා ජනතාව කියනවා. ඔයාට නාමල් මන්ත්‍රීතුමා ඇතුළුව හැමෝම උදව් කරයි” ජනාධිපතිතුමා කියා සිටියේය.ජනාධිපතිතුමා සහභාගි වූ මේ උත්සවය පැවැතියේ ද තංගල්ලේමයි. මේ නිසා එම නිවෙසට ජනාධිපතිතුමාගේ පැරැණි හිතවතුන් රැසක්ම පැමිණ සිටියහ. ජනාධිපතිතුමා ඒ හැමදෙනාටම නමින්ම ආමන්ත්‍රණය කළේය.”කොහොමද ඔබතුමාලාගේ තොරතුරු. මට ඉතින් මෙහේ අමුතු පැත්තක් නෙමෙයිනේ. මං මේ හැමතැනම දුවලා පැනලා ඇවිදලා තියෙනවා. හැම ගහක් ගලක්ම මාව හඳුනනවා. මං ගමට හැමදාම ආදරය කරන මිනිහෙක්. ඒ නිසා ඔබතුමාලා කවුරුත් මට අමතක නෑ” ජනාධිපතිතුමා තම පැරණි හිතවතුන්ට කියා සිටියේය.ඉන් අනතුරුව ජනාධිපතිතුමා ගියේ එම නිවෙසේ ඉස්තෝප්පුව වෙතටයි. එතැනට ද තංගල්ල ප්‍රදේශයේ විශාල පිරිසක් පැමිණ සිටියහ.ජනාධිපතිතුමා ගිය සෙනසුරාදා සිටියේ මහනුවර ජනපති මැදුෙර්ය. මේ අතර ජනමාධ්‍ය ඇමැති කෙහෙලිය රඹුක්වැල්ල මහනුවර ජනපති මැදුරට ගියේ ජනාධිපතිතුමා හමුවීමටය.“සර් මම දැන් ගල්පිහිල්ල රජමහා විහාරයට යනවා. සම්බුද්ධත්ව ජයන්තිය වෙනුවෙන් සති පිරිත් දේශනයක් පැවැත්වෙනවා.” ඇමැති කෙහෙළිය රඹුක්වැල්ල කියා සිටියේය.“කෙහෙළිය එහෙම නම් මටත් යන්ඩ පුළුවන්. මොන තරම් වැඩ තිබුණත් මේ වගේ පින්කමකට සහභාගි වෙන්ඩ මං කැමැතියි.” ජනාධිපතිතුමා කියා සිටියේය.ඉන් පසුව ජනාධිපතිතුමාගේ වාහනයේ ඇමැති කෙහෙළිය ද ගමන් ගත්තේ ගල්පිහිල්ල රජමහා විහාරයටය. ජනාධිපතිතුමා එහි ගොස් මල් පූජා කොට බුදුන් වැඳීමෙන් අනතුරුව සති පිරිත් දේශනය පැවැති ස්ථානයට ගියේය. අනතුරුව භික්ෂුන් වහන්සේ වෙනුවෙන් දානමය පින්කමක් පැවැත්විණි. එහිදී ජනාධිපතිතුමා දන් පිළිගැන්වීමට ද සහභාගි වුණේය.ඉන් පසුව ගල්පිහිල්ල රජමහා විහාරාධිපති උඩුගොඩ ධම්මකන්ද හිමියෝ ජනාධිපතිතුමාට විහාරස්ථානයේ ඓතිහාසික තොරතුරු පැහැදිලි කළහ.එම විහාරස්ථානයේද සම්බුද්ධත්ව ජයන්තිය වෙනුවෙන් කුල දරුවන් 40 ක් සසුන්ගත කොට තිබිණි. මේ පින්කම් මාලාවට ජනාධිපතිතුමා අහම්බෙන් සහභාගි වීම ගැන විහාරාධිපති හිමියෝ ඇතුළු දායක දායිකාවෝ ජනාධිපතිතුමාට ස්තුති කළහ.සිරිකොතේ දෙපා අලි නම් කුලප්පු නොවන දිනයක් නැති තරම්ය. ඒ අතරතුර කකුල් හතරේ අලි කුලප්පුවක් පසුගියදා වාර්තා වූයේ මාවනැල්ල වෙසක් පෙරහර පොළෙනි.වසරක් පාසා පැවැත්වෙන මාවනැල්ල වෙසක් පෙරහර මෙවර වීදි සංචාරය කළේ හතළිස් හතර වන වරටය.පෙරහර වීදි සංචාරය කිරීමට මත්තෙන් සාධාතුක කරඬුව මංගල හස්ති රාජයා මත තැන්පත් කිරීම සිදු වූයේ සබරගමුව මහ ඇමැති මහීපාල හේරත් අතිනි.කෙරමිණියේ වෙද හාමුදුරුවෝ ලෙස ප්‍රකට කෙහෙල්පන්නල චන්ද්‍රාලෝක හිමිගේ ඇරැයුමින් එම අවස්ථාවට ජ්‍යෙෂ්ඨ අමාත්‍ය අතාවුද සෙනෙවිරත්න නියෝජ්‍ය අමාත්‍ය ලලිත් දිසානායක, පාර්ලිමේන්තු මන්ත්‍රී කනක හේරත්, ආසියාවේ දිගම දල සහිත ඇතු ලෙස හැඳින්වෙන මිල්ලන්ගොඩ රාජා ඇතාගේ හිමිකරු වන ආනන්ද මිල්ලන්ගොඩ පළාත් සභා මන්ත්‍රීවරයා ද එක්ව සිටියහ.මේ පෙරහරට සහභාගි වීම සඳහා වෑවලදෙණිය විහාරස්ථානයේ හස්ති රාජයා ද ගෙනවිත් තිබූ අතර එම විහාරස්ථානයේ දායක සභාවේ සභාපතිවරයා වශයෙන් මහීපාල හේරත් මහා ඇමැතිවරයා පෙරහර ඇරැඹීමට මත්තෙන් වෑවලදෙණිය රාජාට පලතුරු වට්ටි කීපයකින් සංග්‍රහ කිරීමට අමතක නොකළේය.ඒ අතර මාවනැල්ල ප්‍රාදේශීය සභාවේ නවක මන්ත්‍රී පියතිස්ස විසින් සංවිධානය කර තිබු දන්සලට ගොඩ වූ මැති ඇමැතිවරු දන් බෙදීමටත් අනතුරුව දන්සලෙන්ම රාත්‍රී ආහාරය ගන්නට ද අමතක නොකළේය.පසුව මහ ඇමැතිවරයා ඇතුළු පිරිස කෑගල්ල නිවසට ළඟා වී මොහොතක් ගත වන්නට පෙර ඔහුට දැනගන්නට ලැබුණේ පෙරහරේ අලි කුලප්පුවක් සිදු වී ඇති බවය.එසැණින් යළි මාවනැල්ල බලා පිටත්වීමට මහ ඇමැතිවරයා තීරණය කළත් පෙරහර සංවිධායකයෝ සඳහන් කළේ සිද්ධිය පාලනය වී ඇති අතර සුළු තුවාල ලද කීප දෙනෙකු මාවනැල්ල රෝහලට ඇතුළත් කර ඇති බවය.සිද්ධිය එතෙකින් අවසන් වුවත් ඒ පිළිබඳ පශ්චාත් පරීක්ෂණය සිදු වූයේ පසුගිය 23 මාවනැල්ල රෝහලේ පැවති වෙනත් උත්සවයකදීය.මේ අතරතුර මාවනැල්ල රෝහල පරිගණක ගත කිරීමේ උත්සවයට සහභාගි වීමට මහීපාල හේරත්, රංජිත් සියඹලාපිටිය, ලලිත් දිසානායක සහ අතාවුද සෙනෙවිරත්න යන මැති ඇමැතිවරු පසුගියදා එහි ගියහ. ලලිත් දිසානායක නියෝජ්‍ය අමාත්‍යවරයා සභාව ඇමැතීමට සූදානම් වත්ම ඒ ආසන්නයේ රතිඤ්ඤා කරලක් වැනි යමක් පුපුරා ගිය අතර, මොහොතකට තිගැස්සුණු ලලිත් දිසානායක නියෝජ්‍ය ඇමැතිවරයා විමසුවේ තවත් අලි කුලප්පුවක් ද යනුවෙනි.මේ අතර පරිගණක ගත කිරීමේ වැඩපිළිවෙළ අතරතුර ලලිත් දිසානායක සිය රුධිර පීඩනය පරීක්ෂා කර ගැනීමට ද අමතක නොකළේය.ලලිත්ගේ රුධිර පීඩනය බලන්න තිබුණේ අද නෙවෙයි අලි කුලප්පු වුණ දවසේ. ඇමැතිවරයකු කළ සඳහනට ඒ අවට සිටි සැවොම සිනාසෙන්නට වූහ.සුප්‍රකට අත්තනගල්ලට හූවක දුරින් දෙලොවක් අතර ජීවත්වන ගම්වාසීන් පිරිසක් පිළිබඳ අපූරු කථාන්දරයක් පසුගියදා හෙළිදරව් වූයේ දැදිගම මැතිවරණ කොට්ඨාසයේ අති දුෂ්කර ගම්මානයකිනි.දැදිගම මැතිවරණ කොට්ඨාසයේ අල්ගම කන්දේගම මාර්ග සංවර්ධන ව්‍යාපෘතියකට සහභාගි වීම සඳහා දැදිගම ශ්‍රීලනිප ප්‍රධාන සංවිධායක හිටපු අමාත්‍ය මනෝද විජේරත්න පැමිණ සිටියේය. ඔහු දැන් ජනාධිපති සම්බන්ධිකරණ ලේකම්වරයෙකි.උත්සවය පැවැත්වෙන අතරතුර මනෝ විජේරත්න සඳහන් කළේ අත්තනගල්ලට හූවක දුරින් ජීවත්වන කන්දේගම ගම්වාසීන් දෙලොවක් අතර ජීවත්වන පිරිසක් බවය.අත්තනගල්ල ඇතුළු වත්මන් ගම්පහ දිස්ත්‍රික්කයේ දක්නට ලැබෙන දියුණුව යාබද කන්දේගම ගම්වාසීන්ටත් ලබා දෙන්නැයි මනෝ විජයරත්න හිටපු ඇමැතිවරයා කියා සිටියේය.එජාප නායකයා ගිය සතියේදී එජාපයට අනුබද්ධ වෘත්තිය සමිති නායකයන් හමු වුණේය. එම අවස්ථාවට එජාප මහලේකම් තිස්ස අත්තනායක සහ ජාතික සේවක සංගම් ලේකම් සිරිනා ල් ද මෙල් එක්ව සිටියහ. එහිදී එජාප නායකයා විමසා සිටියේ යෝජිත පෞද්ගලික අංශ විශ්‍රාම වැටුප පිළිබඳ වෘත්තිය සමිතිවල අදහස් ය.“නායකතුමනි 1994 ඉඳලා දේශපාලන පළි ගැනීම්වලට ලක්වුණු එජාප පාක්ෂිකයන්ගේ ලිපි ගොනු විනාශ කරලා කියලා මාධ්‍යවල පළ වෙලා තිබුණා. ඒක ඇත්ත ද” වෘත්තිය සමිති නායකයෝ විමසා සිටියහ.එජාප නායකයා කියා සිටියේ තිස්ස අත්තනායක මහලේකම්වරයා ඊට පිළිතුරු දෙනු ඇති බවය.“නැහැ දේශපාලන පළිගැනීම්වලට ලක්වූ අයගේ ලිපිගොනු සුරක්ෂිතව තිබෙනවා. ඊළඟ සතියේදී අපි ඒ තොරතුරු පරිගණකගත කරනවා.” එජාප මහලේකම්වරයා වෘත්තිය සමිති නායකයන්ට කීවේය.ගිය සතියේදී එජාප මහලේකම් තිස්ස අත්තනායක ලයනල් වෙන්ට් කලාගාරයේදී කාටුන් ප්‍රදර්ශනයක් විවෘත කිරීමට ගියේය.මේ අතරතුර ගිය සඳුදා ජාතික සේවක සංගමයේ කෘත්‍යාධිකාරී මණ්ඩලය රැස්වුණේය. ඒ එහි ලේකම් සිරිනාල් ද මෙල්ගේ ප්‍රධානත්වයෙනි. එම අවස්ථාවට එජාප නායකයා, මහලේකම් තිස්ස අත්තනායක, ජයලත් ජයවර්ධන ද සහභාගි වූහ. එහිදී එජාප ජාතික සේවක සංගම් කෘත්‍යාධිකාරී මණ්ඩලය ඒකමතිකව තීරණය කළේ පුරප්පාඩුව පැවැති ජාතික සේවක සංගම් සභාපති තනතුරට පාර්ලිමේන්තු මන්ත්‍රී දොස්තර ජයලත් ජයවර්ධන පත් කිරීමටය. එය ජාතික සේවක සංගම් කෘත්‍යාධිකාරී මණ්ඩලය ඒකමතිකව අනුමත කළේය.මේ අතරතුර ගිය සතියේදී කොළඹ මාකස් ප්‍රනාන්දු මාවතේ පිහිටි එජාප නායකයාගේ කාර්යාලයේදී එජාප නායකයා එජාපයට අනුබද්ධ නැති වෘත්තිය සමිති නායකයන් කීප දෙනකු හමුවුණේය. එජාප මහලේකම් තිස්ස අත්තනායක, ජයලත් ජයවර්ධන සහ ජෝශප් මයිකල් පෙරේරා ද එම සාකච්ඡාවට එක්ව සිටියහ.ඒ අනුව යෝජිත විශ්‍රාම වැටුපට එරෙහිව කටයුතු කිරීමට එහිදී එජාපයට අනුබද්ධ නොවන වෘත්තිය සමිති නායකයෝ තීරණය කළහ.එජාප පාර්ලිමේන්තු කණ්ඩායම් රැස්වීම ගිය සතියේදී පැවැත්විණි. එහිදී මුලින්ම එජාප කණ්ඩායමේ සාකච්ඡාවට ලක්වූයේ විජයග්‍රාහී සැමරුම් උත්සවයට එජාපයේ නියෝජිතයා ලෙස සහභාගි කරන්නේ කවුරුන්ද කියාය. ඒ සඳහා ජෝන් අමරතුංග එජාප මන්ත්‍රීවරයා සහභාගි කරවීමට එජාප මන්ත්‍රී කණ්ඩායම තීරණය කළේය.“වෙනත් ඕනෑම මන්ත්‍රීවරයකුටත් අවශ්‍ය නම් විජයග්‍රාහී සැමරුම් උත්සවයට සහභාගි වෙන්ඩ පුළුවන්.” කණ්ඩායම් රැස්වීමේදී එජාප නායකයා කියා සිටියේය.අනතුරුව එජාප මන්ත්‍රී කණ්ඩායම තීරණය කළේ යෝජිත විශ්‍රාම වැටුප් ක්‍රමයට පාර්ලිමේන්තුවේදී විරෝධය පළ කිරීමටය.මේ අතර ජාතික සේවක සංගම් සභාපති මන්ත්‍රී ජයලත් ජයවර්ධන එජාප මන්ත්‍රී රංජිත් මද්දුම බණ්ඩාරට එරෙහිව අදහස් දක්වන්නට පටන් ගත්තේය.“රංජිත් මද්දුම බණ්ඩාරගේ ප්‍රවෘත්ති සාකච්ඡාවේදී ලාල් පෙරේරා නමැත්තා මට චෝදනා කරලා තිබුණා. ඒක සැලසුම් කරලා කරපු දෙයක්” මන්ත්‍රී ජයලත් කියා සිටියේය.ඒ සමඟම නැඟි සිටියේ රංජිත් මද්දුම බණ්ඩාර මන්ත්‍රීවරයාය. “නෑ මගේ සැලසුම් කිරීමකින් එහෙම දෙයක් වුණේ නෑ. අනික මගේ සම්බන්ධයක් ඒකට නැහැ. ලාල් පෙරේරා කියන්නේ අපේ නියෝජ්‍ය නායක සජිත් මන්ත්‍රීතුමාගේ මාධ්‍ය ලේකම්තුමානේ.” මන්ත්‍රී රංජිත් මද්දුම බණ්ඩාර කියා සිටියේය.“නැහැ නැහැ ලාල් මගේ මාධ්‍ය ලේකම් නෙමෙයි. එයා ජාතික සේවක සංගමයේ මාධ්‍ය ලේකම්” එජාප නියෝජ්‍ය නායක සජිත් පේ‍්‍රමදාස කියා සිටියේය.ඉන් පසුව මන්ත්‍රී සුජීව සේනසිංහ සහ මන්ත්‍රිනී රෝසි සේනානායක නැඟි සිටියහ. “බලන්න එජාප නියෝජ්‍ය නායක ධූරයට අපි සජිත් පේ‍්‍රමදාස පත්කර ගත්තා. ඒත් එතුමාට වැඩ කරන්න බලය දී නැහැ. කරුණාකර අපේ නියෝජ්‍ය නායකතුමාට වැඩ කරන්න බලය දෙන්ඩ” මන්ත්‍රිනී රෝසි සේනානායක කණ්ඩායම් රැස්වීමේදී කීවාය.“පැහැදිලිවම මම නියෝජ්‍ය නායකයා වුණාට වැඩක් නැහැ. මාව සමහර සාකච්ඡාවලට කැඳවන්නේ නැහැ. ඒ හින්දා ඉදිරියේදී හෝ සාමූහික ගමනකට අපි කැප වෙමු. ඒ නිසා මට වැඩ කරන්න දෙන්ඩ මගේ විෂය පථය වගේම බලතල දෙන්න වැඩ කරන්ඩ” එජාප නියෝජ්‍ය නායක සජිත් කියා සිටියේය.එම ගැටුම සමථයට පත් කිරීමට මැදිහත් වූයේ එජාප නායකයායි. “මේක මන්ත්‍රී කණ්ඩායම් රැස්වීම. ඒ නිසා තනතුරුවල බලතල ගැන කතා කරන්න මේක අවස්ථාව නෙමෙයි. ඒවා කෘත්‍යාධිකාරී මණ්ඩලයේදී කතා කරමු.” එජාප නායකයා කියා සිටියේය.මේ අතරතුර පසුගිය දිනවල එජාප මන්ත්‍රී රංගේ බණ්ඩාර මාධ්‍ය මඟින් එජාප නායකයා සහ මහලේකම් තිස්ස අත්තනායක විවේචනය කැර තිබිණි. මේ හේතුව නිසා මන්ත්‍රී රංගේ බණ්ඩාරට එරෙහිව විනය කමිටුවක් ගිය සතියේ එජාප නායකයා විසින් පත් කරනු ලැබීය. එම විනය කමිටුවට ජාතික සේවක සංගම් ලේකම් සිරිනාල් ද මෙල්, මලික් සමරවික්‍රම සහ මිල්රෝයි පෙරේරා පත්කොට තිබිණි.මුලින්ම නැඟෙනහිර පළාතට සාමය උදාකර ගැනීමෙන් පසු පුනරුත්ථාපන හා ප්‍රතිසංස්කරණ කටයුතු වෙනුවෙන් ජනාධිපති ජ්‍යෙෂ්ඨ උපදේශක බැසිල් රාජපක්ෂ මහතාට විශාල වගකීමක් පැවරී තිබිණි.උතුරු නැඟෙනහිර පළාත් දෙකම නිදහස් කර ගැනීමෙන් පසු එම පළාත් පිළිබඳව ජනාධිපති කාර්ය සාධක බළකායේ සභාපතිවරයා වශයෙන් එම පළාත්වල ජන ජීවිතය යථා තත්ත්වයට ගෙන ඒම සඳහා, යටිතල පහසුකම් සහ ජීවන උපාය සංවර්ධන ව්‍යාපෘති රැසක් ආරම්භ කිරීමට කටයුතු කළේය.එසේ ආරම්භ කළ ව්‍යාපෘති රැසක් දැන් නිමවී ඇති අතර ඒවා මහජනතාවගේ ප්‍රයෝජනය සඳහා යෙදවීමට මේ වන විට හැකිවී තිබේ. යුද්ධයෙන් විනාශයට පත්වූ නැදුන්කර්නි තැපැල් කාර්යාලය බදාදා විවෘත කිරීමට බැසිල් අමාත්‍යවරයා කටයුතු සලසන ලදී.දිගු කලක් ප්‍රයෝජනයට ගත නොහැකි තත්ත්වයේ තිබූ පරවි දූපත ජාතික උද්‍යානය සෙනසුරාදා විවෘත කිරීමට කටයුතු සැලසුම් කරනු ලැබීය. ඒ අතරම කණ්ඩිමුරිච්චිකුලම් වැවේ ප්‍රතිසංස්කරණ කටයුතු ආරම්භ කිරීමට ද කුච්චවේලි ප්‍රදේශයේ නව සංචාරක හෝටලයක් ආරම්භ කිරීමට ද කටයුතු යොදනු ලැබීය.පාසිකුඩා ප්‍රදේශය සංචාරක කලාපයක් ලෙස නැවත සංවර්ධනය කිරීම ඇමැතිවරයාගේ එක බලාපොරොත්තුවක් වී තිබේ.පසුගිය වසරේ ජූනි මාසයේ 22 වන දින එක් හෝටලයක් ඉදිකිරීම සඳහා ඇමැතිවරයා මුල්ගල තබනු ලැබීය. එම හෝටලය මේ 30 වැනිදා විවෘත කිරීමට කටයුතු යොදා තිබේ. අවුරුද්දකටත් අඩු කාලයක් තුළ මාලු මාලු නම් වූ හෝටලය ඉදිකිරීම පිළිබඳව ඇමැතිවරයා සිටියේ දැඩි සතුටකිනි. නැඟෙනහිර පළාතේ මීට පෙර පැවැති සුන්දර සංචාරක කලාපය නැවත වරක් ඉතා සිත්කලු අයුරින් නිර්මාණය කිරීමට ඔහුට හැකිවී තිබේ.පසුගිය බදාදා සුපුරුදු පරිදි ජනාධිපති මහින්ද රාජපක්ෂ මැතිතුමාගේ ප්‍රධානත්වයෙන් කැබිනට් මණ්ඩලය රැස්විය. කැබිනට් මණ්ඩලය නිමවීමෙන් පසුව වෙනදා මෙන් කැබිනට් අමාත්‍යවරුන්ට අනෙකුත් රාජකාරි සඳහා පිටව යෑමට නොහැකි වූයේ ජනාධිපතිතුමන්ගේ ප්‍රධානත්වයෙන් තවත් විශේෂ සාකච්ඡාවක් යෙදී තිබුණු බැවිනි.ඒ යෝජිත පෞද්ගලික අංශයේ විශ්‍රාම වැටුප් පනත සම්බන්ධයෙනි. ඒ සඳහා කැබිනට් මණ්ඩලයට අමතරව එක්සත් ජනතා නිදහස් සන්ධානයේ සෙසු පාර්ලිමේන්තු මන්ත්‍රීවරු ද ශ්‍රී ලංකා නිදහස් පක්ෂයේ ආසන සංවිධායකවරු ද එක්සත් ජනතා නිදහස් සන්ධානයේ සෙසු පක්ෂ නායකයෝ සහ වෘත්තීය සමිති නායකත්වය ද එක්ව සිටියහ.ඒ සඳහා ජාතික නිදහස් පෙරමුණ නියෝජනය කරමින් පක්ෂ නායක, ඇමැති විමල් වීරවංශ, දේශප්‍රේමී වැඩ කරන ජනතා මධ්‍යස්ථානයේ කැඳවුම්කරු, හිටපු අමාත්‍ය පියසිරි විජේනායක සහභාගි වූහ. එහිදී යෝජිත පනත පිළිබඳවත් ඒ සම්බන්ධයෙන් විපක්ෂය ඉදිරිපත් කරන දුර්මත පිළිබඳවත් කරුණු ගෙනහැර දක්වමින් සාකච්ඡා ආරම්භ කරනු ලැබුවේ ගාමිණී ලොකුගේ කම්කරු සබඳතා හා ඵලදායීතා වර්ධන ඇමැතිවරයාය.ඉන් අනතුරුව කරුණු දක්වනු ලැබුවේ වෘත්තීය සමිති නායකයකු වන තිස්ස දේවේන්ද්‍රය. ඔහු විසින් යෝජිත පනතෙහි සඳහන් සේවකයාට හිමි වන ප්‍රතිලාභ පිළිබඳව ඉතා නිරවුල් පැහැදිලි කිරීමක් සිදුකරන ලද්දේය.ඉන්පසු වාසුදේව නානායක්කාර, බැසිල් රාජපක්ෂ යන කැබිනට් අමාත්‍යවරුන් ද අදහස් දැක්වූහ.”විදේශගත ශ්‍රමිකයන්ට හා ස්වයං රැකියා ලාභීන්ට මුලින්ම මෙවැනි විශ්‍රාම වැටුප් ක්‍රමයක් හඳුන්වා දීමේ අදහසකුයි මට තිබුණේ. මම එහෙම නොකර පෞද්ගලික අංශයේ සියලු පිරිස් ආවරණය වන පරිදි මෙවැනි කටයුත්තකට මුල පිරුවේ බහුතරයකට සෙත සැලසීමට අවශ්‍ය නිසයි” ජනාධිපතිතුමන් එහිදී පෙන්වා දුන්නේය.”පෞද්ගලික අංශයට විශ්‍රාම වැටුපක් හඳුන්වා දීම හොඳ දෙයක්. අපි හොඳ දෙයක් කරනවා නම් බහුතරයට සෙත සැලසෙන අන්දමිනුයි කළ යුත්තේ” විමල් වීරවංශ ඇමැතිවරයා ද සංවාදයට එක්වෙමින් කීය.”ඒත් විමල් සමහරුන්ට මේක තේරුම් ගන්න බැරි එකනේ පුදුමේ” ජනාධිපතිතුමා එහිදී සඳහන් කෙළේය.”තිත්ත වුණත් ළමයින්ට අසනීප වුණාම බෙහෙත් පොවන්න වෙනවානේ. බෙහෙතේ ගුණය නොදන්නා ළමයි බෙහෙත් පොවනවාට විරුද්ධ වෙනවානේ. මේකත් ඒ වගේ එකක්” ජනාධිපතිතුමන් ඇතුළු සියලු දෙනාට විමල්ගේ ඒ කතාවට සිනා ගියේය.”ජනාධිපතිතුමා, අපි ආණ්ඩුවක් විදිහට හොඳ දේ කරලයි බැනුම් අහන්නේ. අපි කැසිනෝ ව්‍යාප්තිය සීමා කළා. හොඳ පනතක් ගෙනාවා. නමුත් කැසිනෝ ව්‍යාප්ත කරපු එ.ජා.ප.ය අපි කැසිනෝ ව්‍යාප්ත කරන්න පනතක් ගෙනාවා කියලා බොරු චෝදනා කළා. ඒ වගේමයි විශ්වවිද්‍යාල නවක සිසු සිසුවියන්ට නායකත්ව පුහුණුවක් ලබාදෙන්න වැඩපිළිවෙළක් හැදුවා. ඒක විශ්වවිද්‍යාල ශිෂ්‍යයාට යුද පුහුණුවක් ලබාදීමේ වෑයමක් ලෙස විපක්ෂය වැරැදි චිත්‍රයක් මැව්වා.””අපි පසුගිය වසර කිහිපය තුළ සරසවිවලට බඳවා ගන්න ශිෂ්‍ය සංඛ්‍යාව සැලකිය යුතු අගයකින් වැඩි කළා. එවැනි දේ යට ගහලා, විපක්ෂය කරන මේ බොරු චෝදනා අපි ප්‍රතික්ෂේප කළ යුතුයි. සැබෑ තත්ත්වය අපි ජනතාවට පැහැදිලි කළ යුතුයි” ජනාධිපතිතුමන් එසේ පැවසුවේ ශ්‍රී.ල.නි.ප. ආසන සංවිධායකවරු ඇතුළු මැති ඇමැතිවරුන් දෙස බලමිනි.ජනසෙවණ : ජාතික නිවාස සංවර්ධන මෙහෙයුමෙහි ප්‍රගතිය විමසා බැලෙන ප්‍රගති සමාලෝචන රැස්වීමක් පසුගිය බ්‍රහස්පතින්දා (26) ඇමැති විමල් වීරවංශගේ ප්‍රධානත්වයෙන් මට්ටක්කුලිය, මෝදර ප්‍රදීපා ශාලාවේදී පැවැත්විණි. මේ රැස්වීමට අමාත්‍යාංශ ලේකම් ගෝඨාභය ජයරත්න, නිවාස සංවර්ධන අධිකාරියේ සභාපති, හිටපු පාර්ලිමේන්තු මන්ත්‍රී ජයන්ත සමරවීර යන මහත්වරු ද නිවාස සංවර්ධන අධිකාරියේ දිස්ත්‍රික් කළමනාකරුවෝ ද සහභාගි වූහ.විමල් වීරවංශ ඇමැතිවරයා එහිදී එක් එක් දිස්ත්‍රික්කයේ ප්‍රගතිය පිළිබඳව දිස්ත්‍රික් කළමනාකාර මහත්වරුන්ගෙන් විමසා සිටි අතර ඔහු අත තිබූ ලිපි ගොනුවක් ඇසුරෙන් දිස්ත්‍රික්කවල නිවාස මෙහෙයුම්වලට අදාළ කරුණු විමසීම ද සිදු කළේය. තම දිස්ත්‍රික්කවල පවතින තත්ත්වය පිළිබඳව ඇමැතිවරයා කල්තියා දැන සිටීම ඇතැම් දිස්ත්‍රික් කළමනාකරුවන් විමතියට පත් කළේය.සමූපකාර සියවස සහ ජාත්‍යන්තර දින සැමරුම් උත්සවය කුරුණෑගලදී ජූනි 28 වැනිදා ආරම්භ කිරීමට නියමිත වී තිබෙනවා. මේ සඳහා අමාත්‍ය ජොන්ස්ටන් ප්‍රනාන්දු අමාත්‍යාංශයේ හා සමූපකාරයේ නිලධාරීන්ගෙන් සැදුම්ලත් කමිටු පත්කර තිබුණි. ඔවුන් හැමදෙනාටම තමන්ට භාරදුන් කාර්යයන්වල ප්‍රගතිය සමාලෝචනය කිරීම සඳහා රැස්වීමක් අමාත්‍යවරයා විසින් කැඳවා තිබුණි. ජොන්ස්ටන් අමාත්‍යවරයා සුහදශීලී ලෙස මේ රැස්වීම පටන් ගත්තේය. මුලින්ම ප්‍රගතිය ගැන ඇමැති ජොන්ස්ටන් නිලධාරියකුගෙන් ප්‍රශ්න කළේය.කොහොමද ඒ වැඩේ සාර්ථක ද? ඇමැතිවරයා විමසා සිටියේය.තාම ඒ ගැන බලනවා සර් යැයි නිලධාරියා කීවේය.ඇයි ඒ කාර්යය වුණාද කියලා බැලුවෙ නැද්ද? අමාත්‍යවරයා විමසීය.සර් ලියුම දාපු හින්දා ඒ ගැන බැලුවෙ නෑ යැයි පිළිතුරු දීමත් සමඟම අමාත්‍යවරයා තරමක් තදින් කතා කළේය.ඉන් අනතුරුව අනෙක් කමිටු ගැන කළ විමසීමේ දී ද කාර්යයන් සිදුවී නොමැති බව පෙනිණි.සමූපකාර කොමසාරිස් දෙසට හැරුණු අමාත්‍යවරයා නිලධාරීන්ට දෝෂාරෝපණය කළේය.ඔබතුමාලා දක්කගෙන යන්න හරක් නෙවෙයිනෙ. බබාලට වගේ හැම දෙයක්ම කියන්න ඕනද? බැරිනම් දමලා ගහලා යන්න. වැඩ දන්න අය ගෙනල්ලා අපි වැඩ කරගන්නම්.ඊළඟ දවසෙ ප්‍රගති සමාලෝචනයට එනකොට ප්‍රගතියක් නැත්නම් ඔය ඔක්කොම අයින් කරලා දානවා.ඇමැති ජොන්ස්ටන් පවසද්දි එක් නිලධාරියකු පැවසුවේ ඇමැතිතුමා හිත හොඳයි වගේම වේවැල අතට අරන් වගේයි කියාය.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>29</day>
    </date>
    <link>http://www.silumina.lk/2011/05/29/_art.asp?fn=af1105291</link>
    <topic>“බලාගෙන ගියාම මේක මාර ෆන් එකක්”</topic>
    <author>ඇඹිලිපිටිය තුංකම ශ්‍රී ලංකා ඉංජිනේරු යුද හමුදා පුහුණු පාසලේ සිට... සුභාෂිණී ජයරත්න ඡායාරූප - විමල් කරුණාතිලක</author>
    <content>මහින්ද රාජපක්ෂ ජනාධිපතිතුමාගේත් උසස් අධ්‍යාපන අමාත්‍ය එස්. බී. දිසානායක මහතාගේත් සංකල්පයන්ට අනුව ක්‍රියාත්මක කරන සරසවි ශිෂ්‍ය ශිෂ්‍යාවන්ගේ නායකත්ව පුහුණු වැඩ සටහන හා එහි සැබෑ ස්වරූපය අපි සියැසින් දැක එහි සුන්දරත්වය අත්වින්දෙමු. සරසවි සිසු සිසුවියනට සිය අනාගතජීවිත හැඩගස්වා ගැනීමට මේ නායකත්ව පුහුණු වැඩසටහන කදිම පිටිවහලක් වන බව නිසැකය.කාලය අපේ ජීවිත ටිකෙන් ටික වෙනස් කරයි. 1993 වසරේ දිනක මා සරසවි සිසුවියක ලෙස කොළඹ සරසවියට පා තැබුවේ ජීවිතයේ නැවුම් බලාපොරොත්තු රැසක් පොදි බැඳගෙනය. නවක වදය නුහුරු නුපුරුදු අත්දැකීමක් වුවද ගෙන දුන්නේ අපූර්වතම ආස්වාදයකි. වයසින් මුහුකුරා යත්ම ඒ අතීත සුන්දර සරසවි ජීවිතය පිළිබඳව ඉතිරිව තිබුණේ මතක සටහනක් පමණි. ඒ සුන්දර සරසවි ජීවිතයෙන් නික්මී වසර පහළොවක් ගෙවුණ ද නැවතත් සිතින් මා සරසවි සිසුවියක බවට අද පත්ව ඇත.එදා සරසවි බිමේදී මා ලද ආස්වාදනීය හැඟීම් නැවතත් මා සිත වෙළාගෙන ඇත. එදා සහෝදර සිසු සිසුවියන් අතර සිටින විට හදවතට දැනුණු අපූරු ආස්වාදනීය හැඟීම එක්වරම නොවුණත් මට ටිකෙන් ටික දැනෙන්නට විය. මා පිවිසියේ සරසවි බිමකට ද? ඔබට ප්‍රශ්නාර්ථයක් ඉදිරිපත් කරමින් මා අපූර්වත්වයට පත්කළ මේ සංසිද්ධිය, මෙසේ ඔබ හමුවේ තබමි.චන්ද්‍රිකා වැව් ඉස්මත්තේ සිටි මා නැවතත් ඒ සොඳුරු යෞවනයට රැගෙන ගිය මේ රසාස්වාදනීය තොරතුරු කඩදාසි කොළයක සටහන් කරද්දී චන්ද්‍රිකා වැව් ඉස්මත්තට වැටි තිබූ සඳරැස් ද ටිකෙන් ටික මටත් නොදැනී මැකී යමින් තිබිණි. දැන් ඇසෙන්නේ ගන අන්ධකාරයේ රැහැයියන්ගේ නාදය පමණි. ඡායාරූප ශිල්පී විමල් ඔහුගේ කැමරාවේ සටහන් කර ගත් ඡායාරූප එකින් එක පිරික්සනු පෙනේ.අපි එම රාත්‍රිය ගත කෙළේ හුරු පුරුදු සරසවි බිමේ නම් නොවේ.ඇඹිලිපිටිය හංදියෙන් කිලෝමීටර හතරක් ගිය තැන හමුවන තුංකම යුද හමුදා ඉංජිනේරු පාසලේ තරුණ තරුණියන් පිරිසකට සරසවි ජීවිතයේ තවත් පිටුවක් පෙරැළෙන අයුරු දැකබලා ගන්නටය. ඔබත් මමත් සරසවි ජීවිතයේ සැබෑ චිත්‍රය මවාගත්තේ විශ්ව විද්‍යාල භූමියේය. සරසවි ජීවිතය දැහැන් ගතවන්නේ සරසවි බිමේ නිසාය. අපි ද එසේ සිතා සිටියෙමු. සරසවි අධ්‍යාපනයට අවශ්‍ය කරන මූලික අවබෝධය දැන් සරසවි බිමේ බැහැර යුද හමුදා කඳවුරු වැනි ස්ථාන කරා විහිද ඇතැයි කිවහොත් එය නිවැරැදිය.විභූෂා මදනායකඑහෙත් තුංකම හමුදා ඉංජිනේරු පාසලට ඇතුළු වෙද්දි මා තුළ මැවුණේ ද සුපුරුදු හමුදා කඳවුරක පැවැති ගාම්භීර හැඟීමකි. නමුත් අප පැමිණ සිටියේ හමුදා කඳවුරකට නොව සරසවි ජීවිතයේ මුල්ම පිටුව පෙරළන්නට සැරසෙන තවත් සරසවියකටය. මේ හැඟීම මා සිතට ඇති කළේ අමුතු ප්‍රබෝධයකි.ඔබත් මාත් දන්නා පරිදි බොහෝ දෙනා විවේචනය කරන පරිදි සරසවි ශිෂ්‍යයන්ට ලබා දෙන නායකත්ව පුහුණුව හා ධනාත්මක චින්තන වැඩමුළුවේ සැබෑ තත්ත්වය දැන ගැනීමට අපි මෙහි ළඟා වන විට අපේ පැමිණීම පිළිබඳව මෙහි සිටින කිසිවකු දැන සිටියේ නැත. මීට පෙර කිසිම මාධ්‍ය ආයතනයකින් පැමිණ සිටියේ ද නැත. එක් රාත්‍රියක් මේ සිසු පිරිස සමඟ ගතකර මෙහි යථාර්ථය අපේ වචනයෙන් නොව ඔවුන්ගේම වචනයෙන් ඔබට කියාපාන්නට අපට අවශ්‍ය වී තිබිණි.සේනා විධායක ලුතිනන් කර්නල් රවින්ද්‍ර ඩයස් මහතා අපට අවශ්‍ය පහසුකම් ලබා දෙමින් හැමදේම කිසිදු වසන් කිරීමකින් තොරව අපට දැක බලාගන්නට සැලැස්වීය.සරසවි සිසුවියන් 129 දෙනෙක්ද, සරසවි සිසුන් 113 දෙනෙක්ද නායකත්ව පුහුණුවට මේ ස්ථානයට පැමිණ සිටිති. වැඩි පිරිසක් කොළඹ, ගම්පහ ආදි නාගරික පළාත්වල සිසුවියෝය. ඒ අතර වෛද්‍ය විද්‍යාලයට, ඉංජිනේරු පීඨයන්ට මෙන්ම වාණිජ, කළමනාකරණ පීඨයන්ට පවා තේරුණු සිසුවියන් කිසිදු භේදයකින් තොරව බිලට් (නේවාසිකාගාර) වල මේ සති තුන ගත කරන්නට සැරසෙන්නේ අමුතු විනෝදයකිනි.ජී. සුමතිපාලගෙදර පරිසරයෙන් නිදහස් වී පැමිණි මේ දරුවන්ට මේ ස්ථානය සුරපුරයක් විය.“මේක විභාගය හොඳින් සමත් වුණාට රජයෙන් දීපු ෆන් එකක්”ඔවුන්ගේම වචනවලින් ඒ රසාස්වාදයේ හැටි කියවුණේ ඒ ආකාරයෙනි. ඇත්තෙන්ම මේ දරුවන්ට මේ සති තුන අමුතුම අත්දැකීමකි. ඔවුන්ගේ සිත්වල දැන් ඇත්තේ හමුදා කඳවුර පිළිබඳව මවා තිබු ප්‍රතිරූපය නොව ඊට වඩා මානුෂීය, හිතවත් හැඟීමකි. රණවිරුවන් තුළ තිබෙන සැබෑ විනයගරුක බව, මානුෂීය බව මේ දරුවන්ගේ සිත්වල ඇතිවෙමින් පවතී. තවත් පැත්තකින් රටේ මහත් ආන්දෝලනයක්ව පැවැතියේ මෙය සම්පූර්ණයෙන්ම හමුදා පුහුණුවක් බවයි. මේ දරුවන් පැමිණියේද ඒ මානසිකත්වයෙන්. නමුත් මෙහි සිදුවන්නේ ඊට වඩා වෙනස් දෙයකි. මගේ අත්දැකීමෙන්ම පවසතොත් මෙතැනදී ඔවුනට කියා දෙන්නේ ජීවිතයේ ඔවුන් කිසිදාක අත්නොවිඳි සරල ප්‍රායෝගික පාඩම්ය. තමන් නිදා ගන්නා ඇඳ සකසන සැටි, කාල සටහනකට අනුව වැඩ කරන හැටි, භෝජනාගාරයක ආහාර ගන්නා හැටි, සිටින තැන පිරිසුදුව තබා ගන්නා හැටි වගේම තමන්ගේ සිරුර නිරෝගීව තබා ගන්නා හැටි ද කියා දෙයි. කිසිම ආකාරයක මිලිටරි පුහුණුවක් මේ දරුවන්ට දෙන්නේ නැත.“අපි තනිවෙලා නැහැ. ගෙදර හිටියට වඩා හොඳට, සතුටින් මෙහේ ඉන්නවා.”අපි තවත් සිසුවකුගේ මුවින් පිටවූ ඒ පණිවුඩය රටට කිව යුතුයි.“ගෙදරදී අපිට මෙහෙම කන්න ලැබෙන්නෙ නැහැ. අපි හොඳට බඩකට පිරෙන්න කෑම කනවා...” එකකුගේ අදහස තවත් පිරිසක් අනුමත කරයි.සරසවි දරුවන් බුද්ධිමත් ය. ඔවුන් කරන කියන දෙයෙහි බොරුවක් නැත. සමාජයට ඇත්ත වසන් කර බොරුව පෙන්වන්නේ නැත. ඔවුන් මේ සති තුන ඇතුළත සතුටින් ඉන්නට උපරීම පහසුකම් මේ කඳවුර තුළ ඇත. වැසිකිළි කැසිකිළි පහසුකම් ද ඒ ආකාරයටම ප්‍රමාණවත්ය.අපට හමුවුණු ඇය ලක්ෂිකා ලියනගේ ය. ගම්පහ රත්නාවලි බාලිකාවේ අධ්‍යාපනය ලත් ඇය වෛද්‍ය පීඨයට ඇතුළත් වීමේ අපේක්ෂාවෙන් සිටින සිසුවියකි.“අපි මෙතැනට ආවේ අවබෝධයෙන්. කිසිම විරුද්ධත්වයක් තිබුණේ නැහැ. හරිම සතුටින් මෙතන ඉන්නේ. හරිම සැහැල්ලුවෙන් ඉන්නේ. දිනෙන් දින අලුත් අත්දැකීම් ලබනවා. අපි උදේ 4.30 ට නැඟිටිනවා. උදේ 6 වෙද්දි ශාරීරික අභ්‍යාසවලට යනවා. උදේ තේ බීලා අපි සරඹවලට හරි දේශනවලට හරි යනවා. දේශනවලට යන්නේ සාරි ඇඳගෙන. අපි කවදාවත් සාරි ඇඳලා නැහැ. දැන් විනාඩි පහෙන් සාරි අඳින්න පුළුවන්. අපි ඒ හැම දේටම හුරු වුණා. රාත්‍රී ආහාර ගන්න යන්නෙත් සාරිය ඇඳගෙන.අපිටම නොදැනි අපේ ජීවිත අලුත් වෙලා. ක්‍රමවත් වෙලා. අපිට මේ තියෙන පහසුකම් හොඳටම ඇති. ගෙදරදි ලැබෙන පහසුකම් අපිට මෙහේ බලාපොරොත්තු වෙන්න බැහැ. නමුත් පුහුණුවට අවශ්‍ය පරිදි පහසුකම් ඕනැවටත් වඩා තියෙනවා. අපි දැන් කල්පනා කරන්නේ මේ සති තුනෙන් පස්සේ ගෙදර යන්නේ කොහොමද කියලා. ඒ අවස්ථාව හරිම හැඟීම්බර වෙයි...”අමිල සඳරුවන්එන විට ඔවුන් කල්පනා කළේ නැවත ගෙදර යන හැටිය. දැන් ඔවුන් කල්පනා කරන්නේ මෙතැනින් වෙන්වී ගෙදර යන මොහොත ගැනය.මෙහි සිටින හමුදා සෙබළ සෙබළියන් හමුදා නිලධාරීන් සමග ඔවුහු මිත්‍රත්වයෙන් බැඳී සිටිති.සිවිල් ඇඳුමෙන් සැරසුණ විට සරසවි ශිෂ්‍යයන් කවුරුද හමුදා නිලධාරීන් කවුරුද යන්න තෝරා බේරා ගැනීම අපහසුය. ඒ තරමට ඔවුන් ළෙන්ගතුය. ඒ නිසා සති තුනකින් ඔවුන් වෙන්වන මොහොතද හැඟීම්බර විය හැකිය.“කවුද හිතුවේ අපිට හමුදාවේ නිලධාරීන් එක්ක දවස ගත කරන්න ලැබෙයි කියලා. අපි ඇත්තටම වාසනාවන්තයි...”ඔහු කඩුවෙල අමිල සඳරුවන් ය. ඔහු ද වෛද්‍ය පීඨයට ඇතුළු වීමට සිටින සිසුවෙකි.“අපි මුලදී හිතාගෙන හිටියේ හමුදා පුහුණුවක් කියලා. මේ ගැන නිශ්චිත අරමුණක් තිබුණේ නැහැ. පිටින් විවිධ බලපෑම් ආවා ඒත් මෙතැන හැඳුනුම්පත පෙන්වන තැනට ආවාම තමයි එහෙම තැනක් නෙමේ කියලා අපිට වැටහුණේ. අපිට හමුදා නිලධාරීන් කතා කළේ ‘මිස්ටර්’ කියලා. රට දිනාගත් විරුවන් එහෙම කතා කරන කොට අපිටත් හරිම ආඩම්බරයි.ලක්ෂිකා ලියනගේමුලින් අපි මෙතැනට ආවම මෙතැන වැඩ කටයුතු සිදු කරන හැටි දැන හිටියේ නැහැ. ගෙදර වගේ සීසීකඩ ඇඳුම් ගලවා දැම්මා. ඒත් ඒ ගැන මේ අය හිත රිදෙන දෙයක් කිව්වේ නැහැ. කිසිම බලපෑමක් කළේ නැහැ. හැම දේටම පුදුම නිදහසක් දුන්නා. පුළුවන් උපරීමයෙන් අපිට සැලකුවා. අපි මෙහේ එන විට විවිධ වෛද්‍ය වාර්තා ගෙනාවා. නමුත් මේ නිලධාරීන් කීවේ ඔයගොල්ලන්ට පුළුවන්නම් පමණක් කරන්න කියලයි. මේ නිසා සමස්ත පුහුණුවම කිසිම පීඩනයක් නැතුව කරගෙන යන්න හැකි වෙලා තියෙනවා.”දරුවන්ගේ මේ වචන කිසිදු වෙනසක් නොකර අපි ඔබට කියන්නේ මේ ගැන ඔබේ හුඹස් බිය දුරු කරගන්නටය.“...අපි කෑම්ප් එකකට ආවා කියලා තනිවෙලා නැහැ. ගෙදර හිටියට වඩා හොඳින් ඉන්නවා...”ඒ ඔවුන්ගේ වදන් මවුපියන් සනසන්නට නම් නොවේ. වචනයේ පරිසමාප්ත අර්ථයෙන් ම ඇත්තකි. මෙවන් නිදහසක්, මෙවන් මුසුවීමක් ඔවුන්ට නිවෙසේ දී නම් ලැබෙන්නේ නැත. කොටින් ම කියතහොත් විශ්ව විද්‍යාලයේදීවත් මෙවන් අත්දැකීම් සම්භාරයක් ඔවුන්ට අත්විඳින්නට ලැබෙන්නේ නැහැ. එක් සරසවි සිසුවකු කී පරිදි මෙය ඔවුන්ට රජයෙන් දුන් අපූර්ව තෑග්ගකි.“... මේ වගේ අත්දැකීමක් හැමෝටම ලැබෙන්නෙ නැහැ. හමුදා පුහුණුවක් නෙමේ මෙහෙදි ලැබෙන්නේ.අපි සාමූහික ක්‍රියාකාරකම් වලට හුරු වුණා. ශරීර සෞඛ්‍ය ගැන දැන් උනන්දුයි. හැඳි ගෑරුප්පු වලින් ආහාර ගන්න හැටි ඉගෙන ගත්තා. විනාඩි ගණනකින් සාරි ඇද ගන්න පුරුදු වුණා. අපි දන්නෙ නැහැ අපිට මොන විශ්ව විද්‍යාලයකට යන්න වෙයිද කියා. බොහෝ විට හොස්ටල් වල ඉන්නත් වෙයි. දැන් අපිට බියක් නැතුව මේවට මුහුණ දෙන්න පුළුවන්. අද අපි අපේ දක්ෂතා එළියට දමනවා. ඉදිරිපත් වීම, නායකත්වය දැන් තමයි ඉස්මතු වෙන්නේ...” ඇය කඩවත විභූෂා මදනායක ය. ඈ නීති පීඨයට බැඳීමට අපේක්ෂාවෙන් සිටින්නියකි.විභූෂාට මෙන් ම කළමනාකරණ පීඨයට තේරුණු රාජගිරියේ ජී. සුමතිපාලට ද මවුපියන්ට කීමට පණිවුඩයක් ඇත.“අම්මේ තාත්තේ ඔයගොල්ලන්ගේ දුවලා පුතාලා මේ වගේ තැනකට එවන්නට ඔයගොල්ලෝ වාසනාවන්ත වෙන්න ඕන. මේක කාටවත් නොලැබුණු විශේෂ අවස්ථාවක්. භය වෙන්න දෙයක් නැහැ. ගෙදර වගේ විශේෂ පහසුකම් නැති වුණත් පුහුණුව සඳහා උපරිම පහසුකම් මෙහි ලැබී තියෙනවා. සාමාන්‍ය දේ පමණයි මෙතැනදී කියා දෙන්නේ. තමන්ගේ දරුවෝ එවන්න බිය වෙන්න එපා. මේ දේවල් දේශපාලනීකරණය නොවිය යුතු යැයි අපි කියනවා. අපි ඉල්ලන්නේ මේ වරප්‍රසාදය පාසල් ශිෂ්‍යයන්ටත් කෙසේ හෝ ලබාදෙන්න කියා...”මේ බුද්ධිමත් දරු පිරිස අපට කියූ වචනයෙන් ම කිසිදු වෙනසක් නොකර මා පවසතොත් ‘හාඩ් ලයිෆ් එකක් ගෙවූ අපිට මෙය සුර පුරයක්” ඇති තරම් බඩ කට පිරෙන්නට කන්න, රසවත් කෑම වේලක රස බලන්න මේ දරුවන් වාසනාවන්තයි. හැකි උපරිමයෙන් මේ දරුවන්ට රසවත් ආහාර වේලක් දෙන්නට මේ රණවිරුවන් ගන්නේ ද අපමණ උත්සාහයකි. රට වෙනුවෙන් යුද කර සාමය අත්පත් කර දී අනතුරුව ඔවුන් දැන් මේ සැරසෙන්නේ රටේ අනාගතය සැපවත් කරන්නට ය. සරසවි ශිෂ්‍යයන්ගේ මෙන් ම අපගේත් ප්‍රනාමය මේ සත් කාර්යයේ දී ඔවුන්ට හිමිවිය යුතු ය.“..සමහරු බයෙන් ආවේ. සමහරු හිනාවෙවී සතුටින් ආවා. අපි මේ දරුවන් හොඳින් පිළි අරගෙන බිලට් වලට යැව්වා. මේ දරුවන්ට උපරිම ආකාරයෙන් අවශ්‍ය පහසුකම් ලබා දුන්නා. ප්‍රධාන ආහාර වේල් තුනට අමතරව සවසට දවල්ට තේ ලබාදෙනවා. ළමයෙක් අසනීප වුණොත් අවශ්‍ය සියලුම ප්‍රථමාධාර ලබා දෙනවා.ඉරිදට මවුපියන් හමුවන්න දෙනවා. ටෙලිෆෝන් භාවිත කරන්න දෙනවා. දරුවන්ගේ අවශ්‍යතාවන් තියෙනවා නම් ඒවා ලබාදෙනවා. මේ පුහුණු පාඨමාලාවේදී මේ දරුවන්ට ප්‍රථමාධාර උගන්වන්නේ රෝහලේ ඒ සම්බන්ධ හෙදියක්. ඉතිහාසය උගන්වන්නේ, මේ ප්‍රදේශයේ දක්ෂ ඉතිහාස ගුරුවරයෙක්. නායකත්ව පුහුණුව වගේ ම ගැටුම් කළමනාකරණය සඳහා කොතලාවල ආරක්ෂක විද්‍යාලයේ ගුරුවරු එනවා. මනෝ විද්‍යාව, ලිංගික කරුණු ගැන කියා දෙන්නේ වෛද්‍යවරු. රටේ නීතිය ගැන නීතිඥවරු කියා දෙනවා. සමාජයීය සිරිත් විරිත් මෙන් ම සනීපාරක්ෂක පාඩම් කියා දෙන්නේ අපේ දක්ෂ හමුදා නිලධාරීන්. මේ හැම දේ ම දරුවන්ට අදාළ දේ. දැනටමත් දරුවෝ හැම දෙයක් ම පිළිවෙළට කලට වෙලාවට කරන්න පුරුදු වෙලා...”ඒ සේනාවිධායක ලුතිනන් කර්නල් රවින්ද්‍ර ඩයස් මහතාගේ අදහසයි. මේ ආයතනයේදී ප්‍රධාන නිලධාරියා වන අතර දරුවන්ගේ සියලු උත්සවයන්හි ප්‍රධාන ආරාධිතයා ද ඔහුය. කිසිදිනෙක කිසිදු සරසවි සිසුවකුට අත්විඳින්නට නොලැබෙන ආකාරයේ ජීවිත අත්දැකීමක් ලබාගන්නට හැකිවීම මේ දරුවන් ලද භාග්‍යයකි. කණ්ඩායම් වශයෙන් වෙන් කෙරුණ ද මේ දරුවන් හරිම එකමුතු ය. එකමුතුකමටත් වඩා ඔවුන් තුළ ඇත්තේ අසීමිත ළෙන්ගතු බවකි. විටක හමුදා නිලධාරීන් හා මේ දරුවන් අතර වෙනසක් නැත. සිවිල් ඇඳුමින් සැරසුණු හමුදා නිලධාරීන් ද හරිම ළෙන්ගතු ය.සවස් කාලයේ මේ දරුවන් ක්‍රීඩා පිටියට යන්නේ හමුදා නිලධාරීන් සමඟ ක්‍රීඩා කරන්නට ය. ඇත්තෙන් ම මවුපියන් වශයෙන් ඔබ තම දරුවන් ගත කරන මේ අපූර්ව අත්දැකීම අත් නොවින්ද ද අපි ඒ දුලබ අත්දැකීම එයාකාරයෙන් ම අත්වින්දෙමු. ඔබේ දරුවෝ අද සරසවි බිමට පා තබන්නට වඩාත් වාසනාවන්තයෝ වී ඇත. මම ද දිනකට හෝ ඒ වාසනාව අත්වින්දෙමි.“කවුද හිතුවේ අපිට හමුදාවේ නිලධාරීන් එක්ක මෙහෙම විනෝද වෙන්න ලැබෙයි කියා.”එය ඇත්තකි. ඔබත් අපිත් අසා ඇති පරිදි හමුදා කඳවුරක් යනු දැඩි ආරක්ෂිත කලාපයකි. සෙල්ලම් කරන්නට තියා ඇතුළු වෙන්නටත් බැරි ය. නිල ඇඳුම් වලින් සැරැසී ගාම්භීරත්වයෙන් සිටින ඔවුන් සිවිල් ඇඳුමින් සැරසී මෙලෙස විනෝද වනු දැකීම සිතා ගැනීමටත් අපහසු ය.“අපි මේ දරුවන් එක්ක කාලය ගත කරන්නේ හරිම සතුටින්. මේ අය ආවම මේ කඳවුරත් අලුත් වුණා වගේ. අපි හැමෝ ම යාළුවෝ වගේ. හවසට අපේ නිල ඇඳුම් ඉවත් කරලා සාමාන්‍ය ඇඳුමෙන් සැරසිලා ක්‍රීඩා පිටියට බසින්නේ මේ දරුවන් එක්ක විනෝද වෙන්නයි. අපි ඒකෙන් රටට ලොකු පණිවුඩයක් දෙනවා. අපිට පුළුවන් මේ උගත් දරු පිරිසට යහපත් අනාගතයකට පාර කියා දෙන්න.. ඒ වගේ ම මේ දරුවන් ගෙන් අපිටත් ඉගෙන ගන්න දේවල් තියෙනවා. හැම දරුවෙකුට ම උපරිම ආරක්ෂාව දෙනවා. කිසිම දරුවෙක් තනියම කොහේවත් යවන්නෙ නැහැ. කාන්තා සෙබළියන් පවා නිතරම කාන්තාවන් පසුපස සිටිනවා... 2 වන ලුතිනන් එම්.ඒ.ඩී.සී. ධර්මවර්ධන, 2 වන ලුතිනන් වරියන් වන පී.පී. ප්‍රනාන්දු හා එන්. ජී. එච්. ප්‍රියදර්ශනී අපට එසේ පැවසූහ.සන්ධ්‍යා කාලය මනරම් ය. සැදෑ අඳුර සමඟ රාත්‍රිය එළඹෙන්නේ සංගීත රසාස්වාදයත් සමඟ ය.රාත්‍රි කාලයේ මේ සරසවි සිසුහු රැස්වීම් ශාලාවට එක්වන්නේ සංගීත රසාස්වාදය විදීමට ය. ඔවුන්ගේ දක්ෂතා කලඑළියට නැංවෙන අයුරු අපූරු ය. සරසවි බිමේ දී හැකියාවන් ඔප් නංවන්නට එදා අපිට ඉඩකඩ ලැබුණේ සීමා සහිතව ය. සංගීත සන්ධ්‍යාවේ නිවේදකයා වූයේ සුපුන් ය. නිවේදිකාව ලක්ෂිකා ය.ටිකෙන් ටික සරසවි සිසුන්ගේ රසාස්වාදනීය හැකියා කරලියට නැංවූ අතර ඒ වේදිකාවේ ම මේ රණවිරුවන්ගේ හැකියාව ද කරලියට නැං වූයේ අමුතුම වින්දනීය ආස්වාදයක් එක් කරමිනි.සියල්ලෝ ම එකම රඟ මඬලක රඟ පාද්දී මේ සියල්ල දෙසම නෙත් යොමා සිටි විමල්ගෙනුත් මගෙනුත් මේ සරසවි සිසු සිසුවියෝ එකම එක ඉල්ලීමක් කළහ.“...අක්කේ, අයියේ ඔයගොල්ලෝ ගිහින් ඇත්ත රටට පෙන්වා දෙන්න. මේ හැම දේ ම හැමෝටම තේරුම් කරලා දෙන්න...” ඔයගොල්ලෝ දැක්ක විදියට...”සරසවි සිසුවියක වශයෙන් මීට වසර 15 කට පෙර මට අත්දකින්නට නොලැබුණු අත්දැකීම් ඔබ සුන්දර ආකාරයෙන් අත්විඳීම ගැන ඇත්තටම අපට ආඩම්බරයි. ඔබේ ඉල්ලීම අපට හැකි උපරිම ආකාරයෙන් ඉෂ්ට කළා යැයි සිතා මට සතුටු වෙන්න පුළුවන්. මේ අවසානය නොවේ. ආරම්භයක් පමණයි. තව දිනෙක ඔබත් සමඟ අපි මෙසේ හමුවන්නම් ඒ ආස්වාදනීය හැඟීම් බර සමුදෙන මොහොතේදී. එතෙක් ඔබට ආයුබෝවන්.ඇඹිලිපිටිය තුංකම ශ්‍රී ලංකා ඉංජිනේරු යුද හමුදා පුහුණු පාසලේ සිට... සුභාෂිණී ජයරත්න ඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>29</day>
    </date>
    <link>http://www.silumina.lk/2011/05/29/_art.asp?fn=af1105299</link>
    <topic>හෙළ බස් ඉසුරාණෝ නික්ම යති</topic>
    <author>නුවන් නයනජිත් කුමාර</author>
    <content>මිනිස්සු උපදිති. කලක් ජීවත්ව සිට මියයති. එය නියාම ධර්මයකි. එහෙත් මේ අතර විරල ගණයේ අතළොස්සක් ස්වකීය ජීවන සමයේ මිනිස් වර්ගයාට කලාවට, බසට සිදු කරන්නාවූ අමුල්‍ය මෙහෙවර ඔස්සේ මිය ගිය පසුද අමරණීය වෙති. පසුගියදා කීර්තිශේෂභාවෝපගත වූ අරීසෙන් අහුබුදු සූරීන් ද එබඳු දුලබ ගණයේ වියතෙකි, කලාකරුවෙකි. බසක අරුත් ජනිත වනුයේ කාලාන්තරයක් පුරා ගොඩනැඟෙන සම්මතයෙන් හෝ සංස්කරණයෙනි. මෙහිදී වාග් විද්‍යාඥයන් සිදු කරනුයේ බසක අරුත් නිරුත් සෙවීමය. එහෙත් බොහෝ උගත්තු නිරුක්ති අලුතෙන් තැනීමට හෝ බසට තමාගේම අර්ථ කථන ආරෝපණය කිරීමට උත්සුක නොවෙති. එහෙයින් මෑත කාලයේ එකී වෙසෙස් කාර්යභාරය ඉටු කරන ලද්දේ අහුබුදු සූරීන් විසිනැයි මම සිතමි. මේ නිසා එතුමන් බස් ඉසුරකු ලෙස හැඳින්වීම සහේතුකය.1920 මාර්තු 18 වැනිදා සවනත වැකුණු බිළිඳු හඬට ඉක්මන් වූ සයිමන් වත්තු ගෙදර උපාසක මහතා හෝරා තැටිය බලා ඉක්බිතිව මිදුලට පිවිසියේය. “ඉර අවහරට දෙපියවර අඟල් අවට” යනුවෙන් හේ මුදිල්ලගහවත්තේ වැලි මිදුල අද්දර සමන් වැළ අසළ ලීවේය. ස්වකීය දියණිය ප්‍රසූත කළ පුත් කුමරාට ඔහු “ආරියසේන” යන නාමය තැබූ අතර පරම්පරා වාසගම වූ “ආශුබෝධ” යන්නද ඊට එක් කෙරිණ.කතළුවේ රජයේ පාසලෙන් මුල අකුරු කළ ආරියසේන හෙළ බසට පෙම් බැඳීම හේතු කොට එකී පාසලෙන් නෙරපා හැරිණ. ඒ 1936 දෙසැම්බර් 25 වැනිදාය. එහි නිදාන කතාව මෙවැන්නකි. පෙර කී පාසලේ මුල් ගුරුතුමා රචනාවක් ලිවීමට ඔහුට නියම කළේය. තම සීයා “ලක්මිණි පහන” පත්‍රයේ නිත්‍ය පාඨකයකු වූ හෙයින් ඒ ඔස්සේ ප්‍රකට වූ කුමරතුඟු මුනිදසුන්ගේ හෙළ බස් වහර, ප්‍රගල්භ භාෂා අරගලය කුඩා ආරියසේනගේ සිතට තදින් කාවැදී තිබුණි. රචනාව ලිවීම අරඹත්ම කුමාරතුඟුවෝ තම හද මැදුරෙහි පහළ වූහ. “ලියව දරුවා ලියව ගුරුන්ගේ වුවද වරද දැකැ දැකැ ඉවසුම බලු ගැති කමෙකැයි” යන කුමරතුඟු හඬ ඔහුට ඇසිණ. මේ අනුව හෙළ බස් වහරට අනුගතව කුඩා ආරියසේන රචනාව ලීවේය. කුරමතුඟු අනුදත් මඟට එරෙහි වූ මුල් ගුරුතුමා මේ රචනාව දැක වියරු වූවා මතු නොව වේවැලෙන් ලේ ගලන තුරු ඔහුට පහර දුන්නේය. ආරියසේනගේ පාසල් ගමන ඉන් කෙළවර වූ නමුදු ඔහු “ගමන තැනුවේ” ඒ වේවැල් පහරෙනි. එතැන් සිට හේ ස්වයං සිද්ධ අධ්‍යාපන මාර්ගයට අවතීර්ණ වී ස්වාධ්‍යායෙන් යුතු උගතකු බවට පත් විය.1937 අහංගම ශාරිපුත්‍ර පාසලෙන් අහුබුදු සූරීන්ගේ ගුරු ජීවිතය ඇරැඹිණි. කීඹිය රජයේ පාසල, කටුගස්තොට දීගල පාසල, වැල්ලතොට බෞද්ධ විද්‍යාලය, නුවර එළිය ත්‍රිත්ව විදුහල, ගාල්ලේ මහින්ද විදුහල, මරදාන මහබෝධි විදුහල හරහා ගල්කිස්සේ ශාන්ත තෝමස් විදුහල තෙක් 1979 දක්වා දෙ හතළිස් වසරක් පුරා ඔහුගේ ගුරු වෘත්තිය විහිද ගියේය. දෙස, බස, රැස මුල් කොට ගත් කුමරතුඟුවන්ගේ “හෙළ හවුලට” ඔහු එක් වූයේ එහි ආරම්භක සමයේදීය. එවකට ආරියසේන යාන්තම් විසි හැවිරිදි විය ඉක්මවූවා පමණි. මේ වූ කලී කුමරතුඟුවන්ගේ දිවියෙහි අවසාන කාල වකවානුව විය. එතුමන් හැරුණු විට රැපියල් තෙන්නකෝන්, ජයන්ත වීරසේකර, ජයමහ වෙල්ලාල වැනි හෙළ බස් පඬිවරුන්ගේ ඇසුරද ඔහුගේ වියත් බව සුපෝෂණය කළේය. 1940 දිනත් ආරියසේන කුමරුතුඟුවන් හමුවී මෙසේ විමැසීය.”ඇදුරුතුමනි, ආරියසේන ආශුබෝධ යන මගේ නාමය වෙනුවට හෙළ වහරට අනුකූල නාමයක් මාහට තබනු මැනවි””එය ඔබටමැ කළ හැකි නොවැ” කුමරතුඟුවෝ කීහ.”කෙසේද ඇදුරුතුමනි. ආරියසේන යන්නට නම් අරීසෙන් කිව හැකිය. ආශුබෝධ යන්නට.””අහනුයේ””අහු””බුදනුයේ”බුදු””අරීසෙන් අහුබුදු””ආශු බෝධ” යනු යමක් ඇසූ සැණින් අවබෝධකොට ගැනීමේ හැකියාව වේ. ඔහුගේ ස්මතති ශක්තියට ඔබින නමකි මෙය. ගුරුවරයකු ලෙස අහුබුදු මහතා කිසිදු සිසුවකුට දඬුවම් නොකළේය. දඩබ්බර ගති පැවතුම් ඇති සිසුන් පවා ඔහුගේ කරුණා ගුණයට මෙල්ල විය.1947 දී අහුබුදු සූරීන් ප්‍රාරබ්ධ “එඩිය” ළමා සඟරාව ඔස්සේ අභිනව ළමා ලේඛක පරපුරක් දොරට වැඩියහ. මහාචාර්ය නන්දදාස කෝදාගොඩ, අනඳපිය කුඩාතිහි, ආචාර්ය ඒ.ටී. ආරියරත්න යනාදීහු එදා එඩියෙන් පෙරට ආහ. 1951 වසරේ අහුබුදුවන් කොළඹට සංක්‍රමණය වන විට සුනිල් සාන්තයන් මෙරට ප්‍රථම ගුවන් විදුලි ගායනා ශිල්පියා බවට පත්ව ස්ථාවර වී සිටියේය. සුනිල් ගී මඟ හෙළ හවුලටත් හෙළ හවුල සුනිල් ගී මඟටත් ආලෝකයක් මැ වීය. සුනිල් සාන්ත – අහුබුදු සුසංයෝගය හෙළ ගී ආරට සුලකළ කුරු මියුරු ඵල උජ්වලිත කළේය.”ලංකා ලංකා පෙම්බර ලංකා”,”දකුණ නැඟෙනහිර බටහිර උතුරදඑක කොඩියේ සෙවණේ”,එම්බා ගංගා”,”තෙල් ගාලා හිස පීරන් නෑනෝ”ඊට දෘෂ්ටාන්තයෝ වෙති. මේ මහා කලාකරුවන් දෙපළගේ සුසංයෝගය හරහා ලාංකේය සිනමා ගීත සාහිත්‍යයද සුපෝෂණය වූ බව අපට අමතක නැත. ආචාර්ය ලෙස්ටර් ජේම්ස් පීරිස් සූරීන්ගේ “සන්දේශය” (1960) චිත්‍රපටයේ සියලු ගේය පද රචනා කරමින් අහුබුදුවන් සිනමාවට සම්ප්‍රාප්ත විය. රචනා කෞශල්‍යයෙන් සේම ජනකාන්ත භාවයෙන් ද සාර්ථක වූ මේ ගීත හතම අඩසියවසක් පුරා සහෘද හදවත් වී රැව් පිළිරැව් දේ.”කටේ කිරි සුවඳ” (ධර්මදාස වල්පොල)”රෑන ගිරා රෑන අඹේ” (ලතා වල්පොල)”පුන් සඳ එළියයි” (ලතා ඇතුළු පිරිස)”පුර්තුගීසිකාරයා” (එච්.ආර්. ජෝතිපාල හා සිඩ්නි ආටිගල)”කෝ හතුරෝ” (මොහිදීන් බෙග්, ධර්මදාස වල්පොල පිරිස)”රැජන මමයි” (ලතා ධර්මදාස වල්පොල, මොහිදින් බෙග් සහ පිරිස)”සුදට සුදේ වලාකුළයි” (ලතා)කලකට ඉහත මා මිත්‍ර දිලීප අබේසේකරයන් සිදු කළ සමීක්ෂණයකට අනුව මෙරට ගුවන් විදුලි ඉතිහාසයේ වැඩි වාර ගණනක් ප්‍රචාරය වූ ගීත ලෙස ඔහු “සන්දේශය” චිත්‍රපටයේ ගීතාවලිය නම් කළේය. මේවා චිත්‍රපටයේ අදාළ අවස්ථාවල මනෝභාවයන් මනාව උද්දීපනය කළ ගීත ලෙස මතකයට නැඟේ.අග්‍රගණ්‍ය රූපණවේදී ගාමිණි ෆොන්සේකා ගල්කිස්සේ ශාන්ත තෝමස් විදුහලේදී අහුබුදුවන්ගෙන් භාෂා ශිල්ප හැදෑරූ ශිෂ්‍යයෙකි. හෙළ බසට තමාගේ තිබුණු ඇල්මත් ගේය පද රචනා කුසලතාවත් ඔප්නැංවූයේ අහුබුදු ඇදුරු සඳ බව ගාමිණි ෆොන්සේකා සූරීන් මා හට පැවැසුවේ වරක් දෙවරක් නොවේ. භික්ෂුන් වහන්සේ නමකට හැරුණුවිට එදිනෙදා ජීවිතයේදී ඔහුගේ අදීන හිස නැමුණේ අහුබුදුවන්ට පමණක් බව මම ඉතා හොඳින් දනිමි.1946 වසරේදී අහුබුදු සූරීන් නාට්‍ය රචනයටද ප්‍රවිෂ්ට විය. ”වනරාජ කුමරිය”, “හෙළ හැතිරිය” ඈ නළු ඔහුගේ මුල් පබැඳුම් විය. ”සක්විති රාවණ”, “ලෝකාන්තය”, “ගැට” පසුකාලීනව ඔහු සුරතින් ලියැවිණ. මෙරට නාට්‍ය කලාව අරභයා අහුබුදුවන් දැරූ ඇතැම් මතවාදවලටඅප එකඟ නොවූවත් ඒවා බෙහෙවින් විවාදාසම්පන්න විය. ප්‍රශස්ත ගණයේ දේශීය නාට්‍ය අරභයා වරක් ඔහු පළ කළ මේ කියුම එවැන්නකි.”මා අකැමැතිම නාට්‍යය ‘සිංහබාහු’ එය අපේ ජාතියට මරු පහරක්. පරාජිත හැඟීම් ඇති කරවන නාට්‍යයක්. ඊළඟට ‘මනමේ’. සැමියාට එරෙහිව වැදි රජුට කඩුව දෙන ගැහැනුන් අපේ ජාතියට අවශ්‍ය නැහැ. නරි බෑනා නාට්‍යයේ වගේ අපේ ගැහැනුන් නරීන්ට, දීග දුන්නේ නැහැ. ‘සුබ සහ යස’ නාට්‍යයේ වගේ විකට රජවරු අපට සිටියේ නැහැ. මම නාට්‍ය පටන් ගත්තේ අපරාජිත චරිත මතු කරන්න.”අහුබුදුවන් නාට්‍ය කලාවෙන් අපේක්ෂා කළේ දේශාභිමානය, සමාජ සංශෝධනය බව යථෝක්ත ඔහුගේ කියුමෙන් හෙළි වේ. ඉන්දීය තනු අනුකරණය කොට තැනූ සිංහල චිත්‍රපට ගීතවලට වචන යොදන්නට යෑමේදී අහුබුදුවන් අසාර්ථක විය. රොබින් තම්පෝගේ ”සැනසිලි සුවය” (1966) චිත්‍රපටයේ ගීතවල තනු ඉන්දියාවෙන් උපුටා ගැනීම නිසා එහි සංගීතය සැපැයූ මොහොමඩ් සාලි මෙන්ම ඒ තනුවලට ගී ලියූ අහුබුදුවන් ද ගන්ධම්බ විය. 1965 දී ටයිටස් තොටවත්තයන් අධ්‍යක්ෂණය කිරීමට සූදානම් වූ ”පුරන් අප්පු” චිත්‍රපටයට ඔහු රමණීය ගීත ද්වයක් පබැඳුවේය. ”ලොව්තුරු පෙම් වතුරේ” (ලතා), ”තොපට රජෙක් ඇත” (අමරදේව සහ පිරිස) යන මේ ගීත පණ්ඩිත් අමරදේවයන් සංගීතවත් කළේය. අවානාවකට ”පුරන් අප්පු” චිත්‍රපටය අතරමඟ ඇණ හිටි හෙයින් මේ ගීතද කල එළියට ආවේ නැත. ටයිටස් තොටවත්තගේ ”හඳයා” (1979) චිත්‍රපටයට අහුබුදු සූරීන් ලියූ ”කවුරුද කවුරුද දැන් ලොක්කෝ” ගීතය එදත් අදත් ළමා, වැඩිහිටි උභය පාර්ශ්වය අතරම ප්‍රකටය. මේ ගීය උදෙසා 1980 සරසවිය සම්මාන උළේලේ දී හොඳම ගී පද රචකයාට හිමි සම්මානය එතුමන්ට පිරිනැමිණ.1962 වසරේ හෙළ හවුලෙන් ’මහ කිවි’ පට ලැබූ අහුබුදුවන් 1984 ගීත රචනා ක්ෂේත්‍රයට ඉටු කළ මෙහෙවර උදෙසා කළා සූරී සම්මානයෙන් ද 1988 පළමු පෙළේ කලා සූරී සම්මානයෙන් ද 1985 හෙළ උරුමය සවිඳහනෙන් ’කිවිසුරු’ පිටින්ද 1990 දී ’හෙළ බස් මිණි” සම්මානයෙන් ද පිදුම් ලැබීය. ඔහු විසින් විරචිත ’පරෙවිය’ සාම අස්නට 1962 දී රාජ්‍ය සාහිත්‍ය සම්මානය හිමි වූ අතර 1969 හොඳම පද්‍ය කෘතිය ලෙස ”රසදහර” මහ කවද සම්මානයට පාත්‍ර විය.1979 සිංහල ශබ්ද කෝෂ කාර්යාලයේ ශබ්ද කෝෂ සංස්කාරකයකු ලෙස පත් වී පස් වසරක් සේවය කළ එතුමෝ මහ වංසයේ සිංහල පෙරැළියේ (කොටස් ධ්, ධ්ධ්) සකසු ධුරය ද මේ සමයෙහිම දැරූහ. 1985 ජනාධිපති භාෂා උපදේශකයකු ලෙස ක්‍රියා කළ ඔහු 1989 බංගලිදේශයේ පැවැති ආසියානු කවි සමුළුවේ ශ්‍රී ලංකාව නියෝජනය කළේය.”අනිත් හැමෝම නිදි වෙලාවට මම වැඩ කරන්න පටන් ගත්තා ඔබත් අලුයම අවදි වී වැඩ කරන්න.” දිනක් එවකට ජනාධිපති ආර්. ප්‍රේමදාස මහතා අහුබුදුවන්ට පැවසුවේය. එතැන් සිට ඔහුද පාන්දර 3.00 ට අවදි වී වැඩ කරන්න හුරු පුරුදු විය. අහුබුදුවන්ගේ ‘රස දහර’ ට පාදක වූයේ බුදුදහම මෙරට පිහිටුවාලීමේ වත ය. පරෙවිය, කඳ දෙව් උපත, බුද්ධ වංශය, සිංහල වංශ කතාව, කුමර තුඟු ඇසුර, සිංහලයේ පද බෙදුම, උදාර ළමා කතා, ඉර හඳ නැඟි රට ආදීහු ග්‍රන්ථ අහුබුදුවන්ගේ භාෂා සාහිත්යික මෙහෙවරට දෙස් දේ.ඔහුගේ ”එඩිය” ළමා පුවත්පතට කවි එවු දැරිවියන් අතර එදා චන්ද්‍රා දේවාලේගම කෝට්ටේගොඩ කැපී පෙනිණ. එඩිය කතුතුමාත් ළමා කිවිඳියත් අතර බොහෝ කව් පද හුවමාරු වන අතරතුර 1953 වසරේ දිනක දික්වැල්ල පසු කර යද්දී චන්ද්‍රා දේවාලේගමගේ නිවෙසට ගොඩ වී යෑමට එතුමන්ට සිතුණි.”මේ සඳාගේ නිවසැද” එතැන් පටන් චන්ද්‍රා “සඳා” වූවා මතු නොව 1953 අගෝස්තු 12 වැනිදා ඔවුහු විවාහ වූහ. ඔවුන්ගේ දූ දරුවන් වූ සමන්ති හා උදම් ද මවුපිය දෙපළගේ කලා සාහිත්යික ඇසුර ලැබුණේය.මෙරට අවසෙස් වියතුන් මෙන් කලා ශාස්ත්‍රීය සේවයෙන් මතු නොව තවත් අතකින් ද අහුබුදුවෝ අමරණීය වූහ. ජ්‍යෝතිෂ ශාස්ත්‍රයෙහිද නිපුණයකු වූ හේ මෙරට දූ දරු පරම්පරා ගණනාවකට සුදුසු නම් තැබුවේය. මෙරට සුප්‍රකට ආයතනික, වෙළෙඳ ව්‍යාපාර, කලා කෘති ගණනාවක නාමයන්හී හිමිකරුවා ඔහු වේ. විසුම්පාය, සෙත්සිරිපාය, සරසවිපාය ඊට නිදසුන්ය.1962 දී අහුබුදුවන්ගේ ”හෙළ දරු නම් වැල” කෘතිය එළි දුටුවේය. ලක්ෂ සංඛ්‍යාත දූ දරුවන් උදෙසා නම් තැබීමේ කාර්යයට අත ගැසීමට ඔහුට සිදුවූයේ එවක් පටන්ය. අහුබුදු වූ කලී වශ්‍යවචෝභාවයෙන් හෙබි ලේඛකයකුª මතු නොව දක්ෂ කථිකයකුද වූ බව බොහෝදෙනා දනිති. හිටපු කථානායක වි.ජ.මු. ලොකු බණ්ඩාරයන් කලක් අහුබුදුවන්ගේ නිවෙසෙහි නවාතැන් ගෙන සිටි අතර ඔහුගේ භාෂා සාහිත්යික පාණ්ඩිත්‍යය වැඩීමට මේ ”පණ්ඩිත සේවනය” හේතු කාරක විය. කවදත් අප අහුබුදුවන්ගෙන් දුටුවේ සිංහල ජාතියෙහි, බසෙහි, සංස්කෘතියෙහි අනන්‍යතාවමය. ඔහු නිරතුරුව සැරසී සිටි ජාතික ඇඳුමෙන් ද මෙය පිළිබිඹු කෙරිණ. එදා ඉංගිරීසියට, ප්‍රතිචීන සංස්කෘතියට ප්‍රමුඛත්වය ලැබුණ පාසල්වල ගුරු වෘත්තියෙහි නියැළෙද්දී පවා එතුමන් සැරසී සිටියේ ජාතික ඇඳුමෙනි. අහුබුදුවන් සිය වසකට ආසන්න කාලයක් එනම් අවුරුදු 91 ක් ආයු වළඳා නාමශේෂභාවෝපගත විය.ස්වකීය භාෂා, සාහිත්යික සේවය හැරුණු කොට ජීවමාන සාධක ඔස්සේ ද එතුමා තවත් සියවසකට ආසන්න කාලයක් ජීවත් වනු ඇත. අනාගතයේ එළැඹෙන එවැනි දිනක වයෝවෘධ මිනිසකුගෙන් හෝ ගැහැනියකගෙන් “ඔබට නම් තැබු වේ කවුරුන්දැයි” කිසිවකු අසනු ලැබුවොත් ”ඒ කාලේ ජීවත්ව සිටි ශ්‍රේෂ්ඨ හෙළ භාෂා ප¼ඩිවර අරීසෙන් අහුබුදු මහතා” යැයි පවසනු නිරනුමානය. ඔහුගේ පාරම්පරික අමරණීය භාවයට වෙන සාධක කුමට?නුවන් නයනජිත් කුමාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>29</day>
    </date>
    <link>http://www.silumina.lk/2011/05/29/_art.asp?fn=af11052910</link>
    <topic>විදුලිබල මණ්ඩලයේ නැති අවුලක් ඇති කිරීමට ගන්නා අසාර්ථක උත්සාහයක්</topic>
    <author>සංවාද සටහන - සරත් පෙරේරා</author>
    <content>ලං.වි.ම. සභාපති විද්‍යා අමරපාලවිදුලිබල මණ්ඩලයේ සාමාන්‍යාධිකාරිවරිය කළ නීතිවිරෝධී ක්‍රියාවකට කර ඇත්තේ ඇගෙන් කරුණු විමසීමක් පමණක් බවත් එම කරුණු විමසීම නිසා ඇතැමුන් විදුලිබල මණ්ඩලයේ නැති අවුලක් ඇති කිරීමට තැත් කිරීම පුදුම සහගත බවත් විදුලිබල මණ්ඩලයේ සභාපති විද්‍යා අමරපාලමහතා පවසයි. මේ අර්බුදය හා විදුලිබල ක්ෂේත්‍රය පිළිබඳව සභාපතිවරයා සිළුමිණට කරුණු දක්වා සිටියේ මෙසේය.* විදුලිබල මණ්ඩලයේ ඉංජිනේරු සංගමය විරෝධයකට එක්වී සිටිනවා. මොකක්ද මේ විදුලිබල මණ්ඩලයේ තිබෙන අවුල?මේක හදාගත්ත අවුලක්. මේ හදාගත්ත ප්‍රශ්නවලට මේගොල්ලො උද්ඝෝෂණ කිරීම පුදුම වැඩක්.මට සිදුවුණා නීතියට විරුද්ධව ගත් පියවරක් ගැන විදුලිබල මණ්ඩලයේ සාමාන්‍යාධිකාරිවරියගෙන් කරුණු විමසන්න. ලෙකෝ ආයතනයට විදුලි බල මණ්ඩලයෙන් එහි අධ්‍යක්ෂ මණ්ඩලයේ අනුමැතිය ඇතිව මුදාහැර දූෂණ චෝදනා නිසා වැඩ තහනම් කර තිබූ ආචාර්ය සුසන්ත පෙරේරා මහතා විදුලිබල මණ්ඩලයේ අධ්‍යක්ෂ මණ්ඩලයේ අනුමැතියක් නැතිව ඇය නැවත සේවයට බඳවාගෙන තිබුණා. මෙය පැහැදිලිව නීතිය කඩකිරීමක්. ලෙකෝ ආයතනයේ වැඩිම කොටස් හිමි ආයතනය විදියට විදුලිබල මණ්ඩලයේ සභාපති ලෙස මමත් සාමාන්‍යාධිකාරිවරියත් ලෙකෝ ආයතනයේ අධ්‍යක්ෂ මණ්ඩලයේ ඉන්නවා.* ඔබ නොදැනුවත්වද ලෙකෝ ආයතනයේ වැඩ තහනම් කළ නිලධාරියා බඳවාගෙන තිබුණේ?ඔව්. අමාත්‍යාංශයෙන් විමසීමක් කළා. අපි දැනගෙන හිටියේ නැහැ මෙහෙ වැඩකරනවා කියලා. මේ නිලධාරියා කොහෙද ඉන්නේ මොනවද කරන්නේ කියලා අපේ අමාත්‍යාංශයෙන් විමසුවා. මම ඒ ප්‍රශ්නාවලියම සාමාන්‍යාධිකාරිවරියගෙන් ඇහුවා. එතුමිය බොහොම සරල විදියේ උත්තරයක් දුන්නා. මට තියෙන බලතල අනුව ගන්න පුළුවන්. ඒ අනුව මෙයා ජ්‍යෙෂ්ඨත්වය සලකා සේවයේ පිහිටවූ බවත් දන්වා තිබුණා. සාමාන්‍යාධිකාරිවරිය මේ පියවර අරන් තිබුණේ මේ නිලධාරියා පිළිබඳව සියලු විස්තර දැනගෙන අධ්‍යක්ෂ මණ්ඩලයේ කිසිදු අනුමැතියකින් තොරව බව කියන්න ඕන.දුන් පිළිතුර ගැන සෑහීමට පත් වෙන්නේ නැහැ කියලා මේ නීතිවිරෝධී වැඩක් කරල තියෙන්නේ කියල ඇගෙන් කරුණු විමසීමක් කරල තියෙන්නේ.* ඒක වැඩ තහනමක් හෝ අවවාද කිරීමක් නෙමෙයි...?නැහැ. අධ්‍යක්ෂ මණ්ඩලයේ සාකච්ඡා කරල කරුණු විමසීමක් පමණයි කළේ’ නීතිවිරෝධී වැඩක් කරල තියෙනවා. නුදුරු අනාගතයේදී ඒ ගැන දැනුම් දෙන්නම් කියලා. ඔය කරුණු විමසීම තමයි ඉංජිනේරු සංගමය බැරෑරුම් ව අරන් කටයුතුª කරන්නේ. ආචාර්ය සුසන්ත පෙරේරාගේ වැඩ තහනම් කරන්නත් කටයුතු කළා.අපි සාමාන්‍යාධිකාරිවරියට යැවූ ලියුමෙ සඳහන් කළා. එතුමියගේ පිළිතුර ගැන සෑහීමට පත්වෙන්න බැහැ. මේ තැනැත්තා නැවත විදුලිබල මණ්ඩලයේ සේවයට ගන්න බැහැ. මොහු ලෙකෝ ආයතනයට නිදහස් කරල තියෙන්නේ අධ්‍යක්ෂ මණ්ඩලයේ අනුමැතියකින්. ඔහු නැවත ගන්නව නම් ගන්න ඕනත් අධ්‍යක්ෂ මණ්ඩල අනුමැතියකින් කියලා. මොකද මේක විශේෂ අවස්ථාවක්. අපේ අනුබද්ධ ආයතනයකින් වැඩ තහනම් වූ නිලධාරියෙක්නේ. සාමාන්‍ය තත්ත්වයක් නෙවෙයිනේ.මේ දීපු ලියමන අනුව ඒ අය බය වුණා වෙන්න පුළුවන්. ඊළඟ පියවර සාමාන්‍යාධිකාරිවරියගේ වැඩ තහනම් කිරීම කියලා. එහෙම කළේ නැහැ. වැරැදි අර්ථකථනයක් වැරැදි පුරෝකථනයක් ඔවුන් කරල තියෙන්නේ.* විදුලිබල මණ්ඩල ඉංජිනේරු සංගමය මීට දැඩි ලෙස විරුද්ධයි නේද?සභාපති ලෙස මට ඕන නිලධාරියකුගෙන් කරුණු විමසන්න පුළුවන්.ඔවුන් උද්ඝෝෂණය කළා.සහයෝගය දක්වන්නේ නැහැ කියනවා. අධ්‍යක්ෂ මණ්ඩලයට විශේෂයෙන්ම සභාපති, උප සභාපති, ක්‍රියාකාරී අධ්‍යක්ෂවරයාට, නොයෙකුත් ප්‍රශ්න ඇතිකරන්න උත්සාහ කරනවා. රටට රජයට ප්‍රශ්න ඇතිකරන්න වගේ තමයි මේ කටයුතු කෙරීගෙන යන්නේ.* දැන් සාමාන්‍යාධිකාරීවරිය සම්බන්ධයෙන් ගත් පියවර කුමක්ද?පූර්ව විශ්‍රාම නිවාඩු ඉල්ලුවා. ඒකට අධ්‍යක්ෂ මණ්ඩලයේ අනුමැතිය ලැබිලා විශ්‍රාම යන්නත් අනුමැතිය දුන්නා.අවුරුදු දහයකට ආසන්න කාලයක් සෑහෙන ප්‍රශ්න පැවැති ආයතනයක් විදුලිබල මණ්ඩලය කියන්නේ. අය වැයටත් ලොකු බරක් වූ ආයතනයක් විදියට තමයි මේ ආයනය තිබුණේ. එහෙම තිබුණ ආයතනය අපි පසුගිය වසරේ මාස 7ක් වැඩ කරලා ඒ මාස 7 තුළ ලාබ ලබන ආයතනයක් බවට පරිවර්තනය කරගත්තා. මෙය සේවක මණ්ඩලය ඉතාම අගය කරනවා. කිහිපදෙනයි මේ අවහිර කිරීම් කරන්නේ. බහුතරය බොහොම කැපවීමෙන් සේවය කරන පිරිසක්.ලංකා විදුලිබල මණ්ඩලයට මහින්ද චින්තන ඉදිරි දැක්මෙන් විශාල වැඩ කොටසක් ඉටු කරන්න පැවරී තියෙනවා. ජනාධිපති තුමා දිවුරුම් දීලා කරපු පළමු කතාවෙම රජයේ ආයතනයකට දීපු පළමු ඉලක්කය තමයි 2012 සැමට විදුලිය කියන එක. ඒ ඉලක්කය ඔස්සේ අපි යනවා. වර්ෂ වශයෙන් ගත්තත් කාර්තු වශයෙන් ගත්තත් මාස වශයෙන් ගත්තත් අපි ඒ ඉලක්කයට ළඟාවෙමින් ඉන්නේ. ඉතින් මේ වගේ කිසිම තේරුමක් නැති අර්ථ විරහිත අදූරදර්ශී ක්‍රියාවලින් වෙන්නේ රට ඉදිරියෙන් තියෙන, ජනාධිපතිතුමා, රජය රටට දී තිබෙන ආර්ථික ඉලක්කවලට යන්න අපහසු වෙනවා.අපි කරන්නේ සැමට විදුලිය දීම කියල ගෙවල්වලට ආලෝකය දීම පමණක් නෙවෙයි ගමේ අම්මලට කකුලෙන් පාගන මැෂිමෙන් විදුලි මැෂිමකට මාරුවීමේ ඉඳල කුඩා කර්මාන්තවල සිට රටේ නිෂ්පාදනය වැඩිකිරීමට දායක වීමයි. ජාතික ආර්ථිකයට පණපොවන්න තමයි අපේ මේ වැඩ පිළිවෙළ කැපවී තිබෙන්නේ.* මේ වෙනකොට විදුලිබලය කී දෙනෙකුට දීල තියනවද?මේ වෙනකොට සියයට 90 ඉක්මවා විදුලිය දීල තියෙනවා.* උතුරු නැඟෙනහිර විදුලි කඩිනම් යෝජනා ක්‍රම නිසා කෝටි ගණනක පාඩු සිදුවුණා කියලත් චෝදනා තියෙනවා නේද?ඔය කියන දූෂණ චෝදනා ගැන මේ වෙනකොටත් පරීක්ෂණ පැවැත්වෙමින් තිබෙන්නේ. ඒ නිසා ඒ ගැන මේ වෙලාවේ විවෘතව කතා කරන්න මා කැමැති නැහැ. ඒ ගැන මේ වෙලාවේ මා පැහැදිලි කරන්න ගියොත් එකක් ඒක අසාධාරණයි. අනෙක ඒක නීතියට විරුද්ධ වීමක් වෙන්නත් පුළුවනි.* මෙවැනි චෝදනා තිබෙන බව ඔබ පිළිගන්නවා?ඔව්. චෝදනා තිබෙන බව පිළිගන්නවා.විදුලිබල මණ්ඩලයේ මා සභාපති හැටියටත් අධ්‍යක්ෂ මණ්ඩලය හැටියටත් කරුණු කීපයක් ගැන හිටපු සාමාන්‍යාධිකාරීතුමියට යොමු කරල තියෙනවා. ප්‍රශ්න කරල තියනවා.* ලංකාවේ තියෙන්නේ ආසියාවේ වැඩිම විදුලි බිල කියන කතාව ගැන ඔබ කියන්නේ කුමක්ද?ඕක පදනමක් නැති කතාවක්. කාට හරි දත්ත තියෙනවා නම් ඔය කතාව ඔප්පු කරන්න කියල මා අභියෝග කරනවා.පුනර්ජනනීය විදුලිබලය පිළිබඳව ඉන්දියාවේ පැවැති සමුළුවකට ගියාම ඇමැතිතුමාත් සමඟ සොයා බැලුව ඔවුන් විදුලි ඒකකයකට ගෙවන මිල පිළිබඳව. ඒක අපට වඩා වැඩියි.අපි වගේ ඒකක 30, 60, 90 වෙනකම් මේ තරම් අඩු මිලට විදුලිය දෙන වෙන රටක් ලෝකෙ නැහැ.මේ ක්‍රමය හරහා අඩු මිලට ජනනය වන ජල විදුලියේ වාසිය අපි සමාජයේ හැමෝටම ඒ මිලට ලබා දීල තියෙනවා.* නොරොච්චෝලේ ගල්අඟුරු බලාගාරය පසුගියදා විවෘත වුණා. ගල්අඟුරු ලාභ විදුලි ජනන ප්‍රභවයක් ලෙස කලක් සැලකුණා. අදත් එය එහෙමද?තෙල් මිලටත් වැඩිය ගල් අඟුරු මිල ඉහළ යයි කියල මත ප්‍රකාශ වෙලා තියෙනවා.ගල් අඟුරු අවුරුදු විස්සකට විතර කලින් ලංකාවට එන්න තිබුණ විදුලි ජනන මාධ්‍යයක්. ගල් අඟුරු අද වෙනකොට බලශක්ති ප්‍රභවයක් විදියට මිල අඩුම එක නෙවෙයි. එකක් පරිසර දූෂණය.අනෙක් එක දිනෙන් දින ගල්අඟුරු මිල වැඩිවෙමින් තිබෙනවා. පරමාණු බලාගාර වහගෙන යන නිසා ඒ අඩුපාඩු මකාගන්න වෙන්නේ විශේෂයෙන් ගෑස්, ගල්අඟුරු දැවි තෙල් කියන ප්‍රභවයන්ගෙන් තමයි.ඒ නිසා ගල්අඟුරු මිලත් වැඩිවීමේ ප්‍රවණතාවක් තියනවා.සංවාද සටහන - සරත් පෙරේරාවිදුලි ඉංජිනේරු සංගමයේ මාධ්‍ය ප්‍රකාශක අජිත් විතානගේවිදුලි ඉංජිනේරු සංගමය හැටියට අපි ඉල්ලීම් හතරක් දිනා ගැනීම සඳහා මේ උද්ඝෝෂණය කරනවා. පළමුවැන්න සභාපති උප සභාපති ක්‍රියාකාරී අධ්‍යක්ෂ තනතුරු සඳහා යම් දැනීමක් ඇති රාජකාරි කටයුතුවලදී පෞද්ගලික අවශ්‍යතා මුසු කර නොගන්නා මණ්ඩලයේ කටයුතුවලදී පරිපාලනය සමඟ සුහදතාවෙන් කටයුතු කළ හැකි පුද්ගලයන් පත්කිරීම.භද්‍රා ජයවීර මහත්මියට විදුලිබල මණ්ඩලයේ සාමාන්‍යාධිකාරිතුමියට ඉතාම පහත් ලෙස ආමන්ත්‍රණය කර ඇති ඒ ද්වේශසහගත ලිපිය ඉල්ලා අස්කර ගැනීම. ආචාර්ය සුසන්ත පෙරේරාට විදුලිබල මණ්ඩලයේ සේවයට ඉඩ ලබා දීම හා සාමාන්‍යාධිකාරීතුමියට විශ්‍රාම කාලය සම්පූර්ණ වන තෙක් තම සේවය ඉදිරියට ගෙන යාමට සුදුසු පරිසරය මණ්ඩලය තුළ ඇති කිරීමයි.අපි ලංකා විදුලිබල මණ්ඩලයේ ඉංජිනේරු සංගමය විදියට ඉල්ලන්නේ විදුලිබල මණ්ඩලයේ සාමාන්‍යාධිකාරිතුමියට ඉතාම අකාරුණිකව, පහත් විදියට ආමන්ත්‍රණය කර ඇති ලිපිය ඉල්ලා අස්කරගන්නා ලෙසයි.අවුරුදු 34ක් සේවය කළ එතුමියට විශ්‍රාම යාමට සති දෙකක් තිබියදී ගෙදර යන්න පරිසරය ඇති කළා. අපි ඉංජිනේරු සංගමය හැටියට ඇමැතිතුමා සමඟ පැවැත්වූ සාකච්ඡාවේදී ඉල්ලා සිටියා වෘත්තිකයන්ට වෘත්තිකයන් ලෙස නොසලකන මේ විදුලි බල මණ්ඩල පාලකයන් ඉවත් කර කළමනාකරණ හැකියාව තිබෙන සුදුසු වෘත්තිකයන් පිරිසක් ඒ තනතුරුවලට පත් කරන්න කියලා.අපි ඉංජිනේරුවරුන් හැටියට කැබිනට් අනුමැතිය ලැබූ ටෙන්ඩර් මණ්ඩල, ඇමැති අනුමැතිය ලැබූ ටෙන්ඩර් මණ්ඩල හා කලාපීය ටෙන්ඩර් මණ්ඩලවලින් අපේ සාමාජිකත්වය ඉල්ලා අස්වී තිබෙනවා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>29</day>
    </date>
    <link>http://www.silumina.lk/2011/05/29/_art.asp?fn=af1105293</link>
    <topic>අහුබුදුවන් ගැන ඔවුහු මෙසේ කියති</topic>
    <author>සටහන් උපාලි සමරසිංහ,සාගරිකා ජයසිංහ, බුද්ධිකා බ්‍රහ්මණගේ,අමල් යශෝමන්</author>
    <content>එතුමා අතින් ලියැවුණු කෘතීන් සංඛ්‍යාව සියයකට අධිකය. ලියූ මහා ග්‍රන්ථය ‘ඉර හඳ නැඟි රට’ හෙවත් යට ගිය වංශයයි.මහාචාර්ය මැන්දිස් රෝහණධීරඅරිසෙන් අහුබුදු මහත්මයා මුලින් හැඳින්වී තිබුණේ ආරියසේන ආශුබෝධ නමින්. ආශුබෝධ යනු වහා වැටහෙන යන අරුතයි. හෙළ හවුලේ මුනිදාස කුමාරතුංගයන් සමඟ ළඟ ඇසුරකින් එතුමා කුමරතුඟුවන්ගේ ක්‍රියාමාර්ග ඉතාම දක්ෂ ලෙස ඉදිරියට ගෙන ගිය කෙනෙක්. ඒවා වඩාත් මැනැවින් විද්‍යාර්ථින් අතරට ප්‍රචාරය කළා. එතුමාගේ ‘සුබස’ ව්‍යාපාරයට ආරියසේනයන් සම්බන්ධ වූවාට පසු ආරියසේන යන්න අරිසෙන් නමින් හා ආශුබෝධ යන්න අහුබුදු නමිනුත් සකස් කරගත්තා. සිංහල භාෂා ඥානයෙන් ඉතාම ඉහළ තැනක සිටි මහා පඬිවරයෙක්. ගාල්ලේ උණවටුනෙ ඉපදිලා දකුණු පළාතේ මූලික අධ්‍යාපනය ලබා ගල්කිස්ස ශාන්ත තෝමසුන්ගේ විදුහලේ සිංහල ගුරුවරයා ලෙස මුලින්ම පත්වුණා. රැයිපියෙල් තෙන්නකෝන්ගේ ‘වවුලුව‘ වගේ පොත් කුමාරතුංගයන්ගේ ක්‍රියා විවරණය වගෙ පොත් ගණනාවක් නිවැරැදි හෙළ වහරින් ජනතාවට ගෙන ගියේ එතුමා සිදත් සඟරාව කට පාඩමින් වගෙ දැන සිටියා. හැම විටම කුමරතුංගයන්ගේ කවි ගැන උනන්දුවෙන් කතා කළා. එතුමා සතු ඉතිහාස ඥානයත් විශාලයි.අපේ ජාතිය පැවැත එන්නේ රාවණගෙන් පැවත එනවා කියන මතයේ තදින් එල්ල සිටි කෙනෙක් අහුබුදු මහත්මයා. පුලතිසි ගැන එතුමා බොහෝ දේ ලීවා. ‘සක්විති රාවණ’ නම් නාට්‍යයක් හදා කතා කළෙත් ඒකමයි. සිංහල ජාතික ව්‍යාපාරයේ මුල් තැනක සිටි එතුමා ජාතිකත්වය හා ජාතික ප්‍රශ්න අතර බොහෝ විට පෙනී සිටි කෙනෙක්.රැයිපියෙල් තෙන්නකෝන්ගේ ‘වවුලුවේ’ එන සඳහන් ඉතාම චිත්තරූප මැවෙන ආකාරයෙන් විග්‍රහ කළ කෙනෙක් එතුමා.රැවුලසුන පස්සට වීසිවි දකුණු කකුල ලීයක් මෙන් දිගු කැර රාවණා කේන්තියෙන් නැගිටි ආකාරයක් පොතේ එනවා. ඒ රාවණාමයි. සහෝදරයා විභීෂණ රාමාන් සමඟ සටනට නොයන්නැයි කී විට හැසිරුණු ආකාරය ඉතාම කදිමට තෙන්නකෝන් ලියා ඇති ආකාරයට විස්තර කළ කෙනෙක් එතුමා.සුබසිප කළ ‘සුබස’ සඟරාව කාලයක්ම සකසු ලෙස කටයුතු කළේ අහුබුදු මහත්මයා. විශාල භාෂා ඥානයක්. ජාති වාත්සල්‍යයක් තිබුණ මෙතුමා අවුරුදු 92 ක් ආයු වළඳා අපෙන් වෙන්වුණා.මගේ පැතුම එතුමා නැවත අප අතර ඉපැදී අපේ ජාතියට බසට නැවත සේවය කරන්න යන්නයි.සබරගමුව පළාත් ආණ්ඩුකාර වි.ජ.මු ලොකු බණ්ඩාරඅපේ ගී ලොවේ යුගයක් නිරූපණය කළ සුනිල් ශාන්ත සූරීන්ගේ දකුණු අත බඳුව ඔහුගේ රස විඥානයට උචිත පද පෙළින් අපගේ නව ලෝකය රසවත් කළ අරිසෙන් අහුබුදු ගී පබඳුවාණන් ගැන කීමට බොහෝ් පදරුත් තිබේ.යුග යුග හෙළ ගී ලොව සනහන අමරදේව සූරීන්ගේ අසදිසි විශාරද ගී මහිමය ඔපවත් කළ නවමු ගී පබැඳුමින් එතුමා රසික ලොව දිනුවා පමණක් නොව වික්ටර් රත්නායක සූරීන් වැනි එකල යොවුන් කලාකරුවන්ගේ හදවත් ද ඇද බැඳ ගැන්මෙහි සමත් විචිත්‍ර කුසලානයකින් ගී ලොව කිරුළු පැලැඳි පුවත මට සිහිපත් වේ.’පරෙවිය’ වැනි ගී නළුවක් හෙළ ලිවිසැරියට තිළිණ කළ සරසවි වරම් ලද අරිසෙන් අහුබුදුවන්ගේ මහා කවිත්වය අප ගේ විශ්වවිද්‍යාලවලට පමණක් නොපෙනී යාම ජාතියේ මහා අභාග්‍යයකි. අනඳපිය කුඩාතිහිඅරිසෙන් අහුබුදු ගුරුතුමන් මට හමුවුණේ 1946 වසරේ උණවටුනේ ගල්කැටියේදීය. ඒ වන විට මම උණවටුනේ බොනවිස්ටා පිරිමි ඉංගිරිසි පාසලේ ඉගෙනුම ලබමින් සිටියෙමි.දෙවන ලෝක යුද්ධ සමයේදී බ්‍රිතාන්‍ය රජය කොග්ගල ගුවන් තොටුපළක් ඉදිකිරීම සඳහා එම ගම්වැසියන් ගේ ඉඩම් මිලයට ගනු ලැබිණි. ඔවුහු පිට පළාත්වල පදිංචියට ගියහ. ජයමහ වෙල්ලාල වෙදමහතාත් අරිසෙන් අහුබුදු ගුරුතුමාත් ඔවුන්ගේ පවුල්වල අය සමඟ උණවටුනට පදිංචියට පැමිණියහ.ගල්කැටියේ ද්විභූ®මිකාරාමයේ කොග්ගල පඤ්ඤාරංසි හිමියෝ උණවටුනේ හෙළ හවුලක් පිහිටුවා ගන්නට ඒ දෙදෙනාට උදව් දුන්හ. ඉන්පසු වෙල්ලාල වෙද මහතා පණවූ ඔසුහල ඇරැඹූ අතර අහුබුදු මහතාගේ අයියා පණවු පහරුව නැමැති මුද්‍රණාලයය ආරම්භ කළේය. පාසල් සිසුන්වන අපි ටිකෙන් ටික ඒ ඔසුහලටත් මුද්‍රණාලයටත් යන්නට වූයෙමු. අහුබුදු, වෙල්ලාල විද්වතුන් දෙදෙනා හෙළ බස ඉගැන්වීමේ පංතියක් නොමිලයේම ඇරැඹූහ. දිනපතා එහි ගිය අපි ටික කලකින්ම ලේඛන කලාව හුරුකරගත් අතර කවි තනන්නටද පුරුදු වූයෙමු.ඒ කාලයේ ලංසි නෝනා කෙනකු තම සැමියා මුහුදේ නාන්නට ගොස් දියේ ගිලී මියයෑම දරාගන්නට බැරිව අඬා වැලපෙන සැටි අපි දුටුවෙමු. එදා ගෙදර ගිය මම “මුහුදු පියුම” නමින් කවි පොතක් ලියා අහුබුදු, වෙල්ලාල, දෙදෙනාට පෙන්වූයෙමි. ඔවුහු එය බෙහෙවින් අගය කළහ. එයින් මගේ කවිත්වය පෝෂණය වූයේය.වැල්ලේතොට පාසලේ උගන්වමින් සිටි අහුබුදු ගුරුතුමා බණ්ඩාරවෙල ශාන්ත තෝමස් විදුහලේ ගුරුවරයෙක් ලෙස පත්වීමක් ලබා එහි ගියේය. ටික කලකින් ආපසු පැමිණි අහුබුදු මහතා ‘එඩිය’ නමින් මාසික සඟරාවක් ආරම්භ කළේය. පාසල් සිසුහු එම සඟරාවට ලිපි සහ කවි පංති සැපයූහ.මාස කිහිපයකින් ‘එඩිය’ සඟරාව පිටපත් දහස් ගණනින් අලෙවි වන්නට විය. ‘එඩිය’ සඟරාවේ ශීර්ෂ පාඨය වූයේ “එඩිය වැඩියේ පොඩි යන්ගේ එඩි වැඩීම සඳහාය” යන්නයි.ටික කලකදී අහුබුදු ගුරුතුමාට ගාල්ලේ මහින්ද විදුහලේ ගුරු පත්වීමක් ලැබිණි. පසුව මහාචාර්යවරයෙකු වූ නන්දදාස කෝදාගොඩ, සර්වෝදයේ නායක ඒ.ටී.ආරියරත්න, මහතාද අහුබුදු ගුරුතුමාගේ ශිෂ්‍යයෝ වෙති. පසුකලෙක ගල්කිස්සේ ශාන්ත තෝමස් විදුහලේ ගුරුවරයෙකු වූ අහුබුදු මහතාට දීප්තිමත් සිසු පිරිසක් හදන්නට හැකිවිය. සුපතල නළු ගාමිණී ෆොන්සේකා මහතා ද අහුබුදු විද්වතාණන්ගේ ගෝලයෙකි.පසු කලෙක රටට, බසට, දැයට, මහා මෙහෙයක් කළ හැකි ගෝලයන් රැසක්ම අහුබුදු සූරීන්ගේ නැණපහනින් ආලෝකය ලබාගත් අයයි. එතුමන් කෙරෙහි දක්නට ලැබුණු උසස්ම ගුණයක් වූයේ නිහතමානී කමයි. අහුබුදු ගුරුතුමා කුමාරතුංග ප¼ඩිවරයාගේ සේවය අළලා “කුමරතුඟු ඇසුර” නමින් අගනා පොතක් ලියා පළකර වූයේය. ඒ පොත ගැන ගිහිපැවිදි විද්වත්හු ප්‍රශංසා කළහ.තරුණ වයසේදීම නාට්‍ය ප්‍රබන්ධ කර ඒවා රඟ දැක්වීමට ද අහුබුදු මහතා පියවර ගත්තේය. ඕනෑම කෙනකු දැනුම ලබා ගැනීමට එතුමා වෙත පැමිණි විට එය ඉටුකර දීම පුරුද්දක් කරගති. කිසිවිටක මුදල් අයකිරීමක් සිදු නොවිණි.1958 වසරේදී යුද හමුදා ලිපිකරු සේවයට බැඳුණු මා කොළඹ ආ විට අහුබුදු ඇසුර තව තවත් වැඩි විය. කාව්‍යයක් ලියන ලෙස එතුමා මගෙන් ලියුමකින් ආරාධනා කළේ මෙසේය.ඒ ලියුම ලැබී දෙමසක් ගතවන්නට පෙර “සීමාව“ නමින් පෙම් කවක් ප්‍රබන්ධකර අහුබුදු මහතාට දන්වා යැවුවෙමි. ඒ කවද රැගෙන අහුබුදු නිවසට ගිය මම එහි දවස් දෙකක්ම නතර වී සිට එය කියැවූයෙමි. සඟදස් කෝපරහේවා මහතා ද එය ගායනා කරමින් අප දිරිගැන්වූවා මතකය. ඒ කාව්‍යය අහුබුදු මහතාගේ දිගු පෙරවදනක් ද සහිතව 1966 වසරේදී ඇම්.ඩී.ගුණසේන සමාගමෙන් ප්‍රකාශයට පත්විය.මා කළ ඒ සියලු හපන්කම්වලට අහුබුදු ගුරුතුමා ගේ කරුණා ගුණය මුල්වූ බව එතුමනට පින් දෙමින් ප්‍රකාශ කරමි.මහාචාර්ය සුනිල් ආරියරත්නඅරිසෙන් අහුබුදු මහත්මයා අද දවස තෙක් අප අතර දිවමන්ව සිටි ජ්‍යෙෂ්ඨතම ගීත රචකයා බව කියන්න කැමැතියි. එතුමා 1949 නිට්ටඹුවේ ගුරු අභ්‍යාස විද්‍යාලයයේ ප්‍රසංගයකට ගීත රචනා කිරීමෙන් අනතුරුව මේ දක්වා නිර්මාණය කළ ගීත සමූහය දෙස බලන විට ඒවා ඉතාම අද්විතීය මට්ටමේ රචනා බවට පත්වෙනවා. නිවැරැදි සිංහලයෙන් හා ව්‍යක්ත භාෂා ශෛලියකින් මේ ගී රචනා වීම තවත් සුවිශේෂයක්.ඇත්තටම ඔහු තරුණ පරම්පරාවේ රචකයනට පරමාදර්ශී රචකයෙක්. විවිධ ගී ආකෘති, විරිත් ආශ්‍රයෙන් එතුමා ගී රචනා කළා. ළමා ගීතය වුණත් ඉතාම විශිෂ්ට මට්ටමට ගෙන ගිය රචකයා. ‘පුංචි වුණත් හරිම සැරයි – ගම්මිරිස් ඇටේ’ වැනි ගීතවලින් දරුවන් වගේම වැඩිහිටියනුත් ඉතාම වින්දනයක් ලැබුවා.හෙළ හවුලේ අනෙකුත් ගීත රචකයනට වඩා එතුමා වෙනස් වන්නේ ඒ තරම් දරදඬුව ගී රචනා ක්‍ෂේත්‍රයේදී කටයුතු නොකළ නිසයි. එතුමා ලියූ ‘සංදේශය’ චිත්‍රපටයේ ගී ඉතාම මනෝරම්‍යයි. ‘පෘතුගීසිකාරයා’ වැනි වචන “ගහන්න වෙනවා එතකොට ලෝකෙට මුක්කු” වචන ගීවලට ලියන්ඩ එතුමාට පුළුවන්කම තිබුණේ ඒ දරදඬු නීති අතර නොසිටි නිසා බවත් කියන්න කැමැතියි. එතුමාගේ වියෝව සිංහල ගී ක්‍ෂේත්‍රයට සිදුවූ පිරිමැසිය නොහැකි පාඩුවක්.සිරි තිලකසිරිඅරිසෙන් අහුබුදු සූරීන් සිංහල බසට මෙන්ම සාහිත්‍යයට විශාල සේවයක් කළ විද්වතෙක්. ඒ වගේම එතුමා නිහතමානී ගතිපැවතුම් ඇති ප්‍රසන්න මිනිසෙක්.එතුමාගේ කවි කියවීම නිසා මා තරුණ කාලේ කවි කියවීමටත්, රස විඳීමටත් පෙළඹුණා. එතුමාගේ කවි බස ඉතාමත් උසස්, පද යෙදීම, උපමා, අලංකාර භාවිතය වගේම අර්ථවත් බව ඉතාමත් උසස්. එතුමා රචනා කළ චිත්‍රපට ගීතවල නාට්‍යවල නැවුම් බවක් ගැබ් වෙනවා. එතුමා රචනා කළ පොත් අතරින් කොග්ගල පුවත හරිම රසවත්, අරිසෙන් අහුබුදු කියන්නේ සිංහල සාහිත්‍යයේ සුවිශේෂි ලකුණක් එතුමාගේ අභාවයෙන් පසුව ඒ තැන ගන්නට කෙනෙක් නැති තරම්.ප්‍රවීණ මාධ්‍යවේදී ඩී.එෆ්.කාරියකරවනඅරිසෙන් අහුබුදු සූරීන්ගේ අභාවය රටට ජාතියට විශේෂයෙන්ම සිංහල භාෂා ක්‍ෂේත්‍රයට සිදුවූ විශාල පාඩුවක්. එතුමා අපේ භාෂාවට අලුත් වචන තනා දෙන්නට විශාල මෙහෙවරක් කළා. විශේෂයෙන් ම එතුමා ඉංගිරිසි භාෂාවේ වචන සඳහා හොඳ සිංහල තේරුම් සහිත සරල වචන රාශියක් අපේ භාෂාවට හඳුන්වා දුන්නා. මේ වචන “වාත්තු කිරීමේ කලාවට’ අරිසෙන් අහුබුදු මහතා තරම් සූරයෙක් නොවූ තරම්.සිංහල භාෂාව පිළිබඳ උසස් දැනුමක් එතුමාට තිබුණා. සිංහල භාෂාවේ ව්‍යාකරණ පද බෙදීම, වාක්‍ය නිර්මාණය වගේම සාහිත්‍යය පිළිබඳ උසස් දැනුමක් තිබුණා. පද බෙදීම පිළිබඳ එතුමා බොහොම සැලකිලිමත් වුණා. දේශාභිමානී හැඟීම්වලින් පිබිදුණු එතුමා දේශාභිමානය දනවන උසස් පද්‍ය රචනා මෙන්ම ගීත රැසක් රචනා කළා. එතුමා සමඟ වූ මගේ සම්බන්ධය ඇතිවූයේ නවසිය තිහේ දසකයේ අග භාගයේදී. එවකට කටුනායක උසස් විද්‍යාලයයේ ජ්‍යෙෂ්ඨ සිසුවකුව සිටි මා ඒ වනවිටත් සිළුමිණ පුවත්පතට කෙටිකතා ලියමින් ලේඛන කලාව පිළිබඳ උනන්දුවක් දක්වමින් සිටියා. සිංහල භාෂාව නිවැරැදිව ලිවීම පිළිබඳව භාෂා උච්චාරණය පිළිබඳව නිවැරැදි දැනුම ලබා ගන්නට මම ඒ කාලෙ පාණදුරේ කුමාරතුංග මුනිදාස මහත්තයාගේ “සෙවණ” නිවසට යනවා. ඒ නිවසේ නිතර හමුවන වියතුන් පිරිසක් සිටියා. අරිසෙන් අහුබුදු, ජයමහ වෙල්ලාල, සුනිල් ශාන්ත, ජයන්ත වීරසේකර, රැයිපියෙල් තෙන්නකෝන්, අමරසිරි ගුණවර්ධන, අබිරම් ගම්හේවා ඒ පිරිස අතරින් කිහිප දෙනෙක්. අහුබුදු මහත්මයා, කුමාරතුංග මුනිදාස මහත්තයා මේ හමුවීම්වල දී භාෂාව පිළිබඳ බොහොම හොඳ අදහස් ප්‍රකාශ කරනවා. වාද විවාද කරනවා. භාෂාවට අලුත් අරුත් දෙන වචන හඳුන්වා දෙනවා. කවි කතා සාහිත්‍ය ඉතිහාසය ගැන සාකච්ඡා කරනවා. මේ කතාබහ අප වගේ ඉගෙනගන්න තරුණයන්ට මේ කතා බහ බොහොම වටිනවා. මගේ භාෂා දැනුම පෝෂණය කරගන්ට මේ විද්වත් සාකච්ඡා බොහොම උපකාරී වුණා.අරිසෙන් අහුබුදු මහත්මයාගෙන් භාෂාවට සාහිත්‍යයට ඉටුවූ මෙහෙවරට සමාන මෙහෙවරක් තමයි ඔහු ඉංගිරිසියට කත් අදින සමාජ පසුතලයක තිබුණු ගල්කිස්සේ ශාන්ත තෝමස් විද්‍යාලය වැනි විදුහලක සිසුන්ට නිවැරැදි සිංහලය ගැන අවබෝධයක් ලබාදී ඔවුන් තුළ ජාතික හැඟීම් අවදි කොට සිංහල භාෂාව හා සාහිත්‍යය ලජ්ජාවට කරුණක් නොවන බවට එකල සිසුන් තුළ හැඟීමක් ඇතිකිරීම. සිංහල බස දිනෙන් දින පරිහානියට පත්වෙමින් පවතින අද වැනි යුගයෙක එතුමාගේ වියෝවින් ඇති වූ හිස්තැන පිරවීමට තරම් ප්‍රාමාණික උගතුන් අනාගතයේදී බිහි නොවනු ඇතැයි මා විශ්වාස කරනවා.මහාචාර්ය සුනන්ද මහේන්ද්‍රඅරිසෙන් අහුබුදු සූරීන් සමඟ ඇති මගේ මතකය එංගලන්තයේ බී බී සී සංදේශය කළ අවදිය දක්වා දිව යනවා. එහි ප්‍රචාරය වූ ප්‍රථම ස්ටීරියෝ තැටිය සඳහා ගීතයක් ලියා දෙන්නැයි එංගලන්තයේ විසූ එඩ්මන් වික්‍රමසේකර මහත්තයා මගෙන් ඉල්ලා සිටියා. ඒ තැටියට අරිසෙන් අහුබුදු මහත්තයාත් “ලංකා පෙම්බර ලංකා” කියලා සින්දුවක් ලිව්වා. මා ලිව්වේ “සුමුදු සීත පවන් හමන”, “වසන්තයේ උදෑසනය” යන ගීතයයි. මේ ගීත ප්‍රචාරය වුණාට පසුව ඒ පිළිබඳ ලංකාවේ විශේෂ කතිකාවතක් පැවැත්වුණා. එහිදී අදහස් දක්වමින් අරිසෙන් අහුබුදු මහතා කියා සිටියේ “සුමුදු සිත පවන් හමන” යන ගීතය මගේ ඉෂ්ඨ ගීතය වනු ඇතැයි කියායි. සුමුදු සීත පවන් හමන යන වචන තුළ ඇති කිසියම් සෙත් ශාන්තිමය බලයකින් මා ඉන්පසු කිසිම ගීතයක් නොලීවත් එම ගීතය රසිකයන් අතර ජනපි‍්‍රය වනු ඇතැයි එතුමා කීවා. හඳහන් නක්‍ෂත්‍රාදීය පිළිබඳ එතරම් විශ්වාසයක් නොමැති වුවත් ඒ කියමනෙහි කිසියම් සත්‍යයක් ඇතැයි මමත් ඉන්පසුව විශ්වාස කළා.පසු කලෙක අහුබුදු සූරීන් මට හමුවූ අවස්ථාවක ඔහු ලියූ “සතුටු උයන” නම් කුඩා පොත් පිංචක් මට පිරිනමමින් මා හට දරුවන් සිටිනවා දැයි ඇසුවා. එවකට මට පුතුන් දෙදෙනකු සිටියහ. ඔවුන්ගේ නම් කවරේදැයි අහුබුදු සූරීන් ඇසුවා. විදුර, රවිඳු යන නම් දෙක මා කීවාම අහුබුදු සූරීන් අර ‘සතුටු උයන’ පොත පෙරලා එහි “රවිඳු විදුර ඔබට මගෙන් පඬුර වෙන්න ‘සතුටු උයන’ කවි කියන්න” යන දෙපදය ලිව්වා. ඒ සිද්ධිය මා මතක් කළේ එවැනි ක්‍ෂණික අලංකාර කවි පබඳන්නට එතුමා තුළ පුදුම හැකියාවක් තිබූ බව කියන්නටයි.1966 දි එතුමා ප්‍රථම වතාවට මට හමු වුණේ ලංකා ගුවන් විදුලි සංස්ථාවෙදි. එවකට සිංහල සේවා අධ්‍යක්‍ෂවරයා ලෙස කටයුතු කළ තේවිස් ගුරුගේ මහත්තයා මට කීවා අවුරුද්දේ මාස දොළහා ගැන අර්ථවත් වැඩසටහනක් කරන්න කියලා. මම කල්පනා කළා මේ සඳහා සුදුස්සා කවුද කියලා. එවිටම අහුබුදු මහත්මයා අප දෙසට පියමැන එනු දුටු මා ඔහු හමුවි ඇසුවා එවැනි වැඩසටහනක් කළ හැකිද කියා. ඔහු බොහොම සතුටින් එකඟ වුණා. “දොළොස්මහකට යන දවස” යනුවෙන් වැඩසටහනට එතුමාම නමත් දැම්මා. වැඩසටහන විනාඩි 20 ක්. එදා අහුබුදු මහත්තයා මැදිරියට ගොඩ වුණේ අතේ කිසිම පොතක් පතක් හෝ කඩදාසියක්වත් නැතිව. කිසිම අපහසුවකින් තොරව එක් එක් මාසය ගැන වෙන වෙනම කතාන්දරයකුත් සමඟ ඒ ඒ මාසවලට නම් යෙදුණු හැටි, ඒ වචනවල අර්ථ, ඒ ඒ මාසයෙහි දැකිය හැකි විශේෂත්වය වැනි පුළුල් පරාසයක කරුණු සහිතව මුළු විනාඩි විස්සම එතුමා ඉතාම රසවත් විස්තරයක් ඉදිරිපත් කළා. එවකට එම වැඩසටහන පිළිබඳව තරුණි පත්‍රයට විචාරයක් ලියූ තරුණි කර්තෘ සුමනා සපරමාදු මහත්මිය එය ඉතා විශිෂ්ට වැඩසටහනක් බව ලියා තිබූ බව මට මතකයි. එතුමා එදා මාස දොළහා ඇතිවූ හැටි ගැන කියූ කතන්දර ඇසූ මා තුළ ඒවා පිළිබඳ තවදුරටත් සොයා බලන්නට උනන්දුවක් ඇති වුණා. ජනකතා මූලාශ්‍ර වැනි දේ පිළිබඳ වඩාත් කුතුහලයෙන් සොයා බලන්නට මා තුළ පෙලඹවීමක් ඇති වුණා. මුනිදාස කුමාරතුංගයන් ගේ ආශ්‍රය හා ආභාසය තුළින් ඔහු යම් යම් කරුණු ඉදිරිපත් කළත් ඇතැම් ඒවා විද්‍යාත්මක පදනමකින් තොරව කළ දේ බව මගේ මතයයි. අරිසෙන් අහුබුදු සූරීන් ගේ දැනුම් සම්භාරය අප්‍රමාණ බව අවිවාදිතයි. එහෙත් එතුමා සතු වූ දැනුම් සම්භාරයෙන් අපි කවුරුත් සැබෑ ප්‍රයෝජනයක් ගත්තාද යන්න පැනයක්.එතුමා ලියූ ගීත හෝ පද්‍ය රචනා කිහිපයක් හැර එතුමාගේ දැනුම් සම්භාරය සංගෘහිත වූ පත පොත අප වෙත නොමැතිවීම කනගාටුවට කරුණක්. අලව් ඉසි සැබ්හෙළයන් ඊට වඩා සිය දැනුම අනාගත පරපුර උදෙසා සංරක්‍ෂණය කොට ඇති බවයි මගේ අදහස. ‘අහුබුදු හරසර’ කෘතිය වුණත් එතුමාගේ වුවමනාවට අනුව නිර්මාණය වූවක් නොවේ. ඔහුගේ වටිනා ඥාන සම්භාරය පිළිබඳව මීට වඩා මෙහෙවරක් ඉටු විය යුතුව තිබුණා යැයි මට සිතෙනවා.මහාචාර්ය චන්ද්‍රසිරි පල්ලියගුරුඅරිසෙන් අහුබුදු සූරීන් ගේ අභාවය රටටම පාඩුවක් බව කිව යුතුයි. ඔහු වැනි බහුශ්‍රැත ප¼ඩිවරුන් කලකින් රටක බිහිවන්නේ නෑ. අහුබුදු සූරීන් අපගේත් ගුරුවරයකු බඳුයි. ඔහු හමුවන සෑම අවස්ථාවකම තරුණ විද්‍යාර්ථීන් වශයෙන් ඉගෙන ගන්නට යමක් අප වෙත ලැබුණා. අහුබුදු සූරීන් ‘සක්විති රාවණ’ නාට්‍යය කරන කාලයේ මට නිතර හමු වුණා. රාවණා සමඟ අපේ සිංහල ජාතිය සම්බන්ධ කරවන්නට එතුමා තුළ විශාල කැමැත්තක් තිබුණා. විද්‍යාත්මකව සනාථ නොකළ කාරණා වුණත් ඒ මති මතාන්තරවලට කිසියම් පදනමක් තිබුණා. අහුබුදු මහත්තයාගේ අදහස්වලට අපි ඇතැම්විට සියයට සියයක් ම එකඟ නොවුණත් ඔහු ඉදිරිපත් කළ අදහස්වල කිසියම් තාර්කික බවක් තිබූ බව අප පිළිගත්තා.නිවැරදි සිංහල වචන, නිවැරැදි අක්ෂර වින්‍යාසය, නිවැරදි උච්චාරණය වගේ ම ව්‍යාකරණානුකූල රචනය පිළිබඳ එතුමා තුළ වූ දැනුම ඉතා ඉහළයි. ඒ දැනුම දුහුනන් ගේ ප්‍රයෝජනය උදෙසා කැප කළේ ඉතා සතුටින්.“පෘතුගීසිකාරයා රටවල් අල්ලන්න සූරයා’ යන එතුමා සන්දේශය චිත්‍රපටයට ලියූ ගීතය ඒ කාලෙ තරමක ආන්දෝලනයක් ඇති කළ ගීයක්. ඒ පිළිබඳ පසු කලෙක අප හා අදහස් දක්වමින් ඒ මහතා කියා සිටියේ පරදේශක්කාරයින් අපේ සිංහල රට ජාතියට කළ එදිරිවාදිකම් ඒ ගීතය රචනා කරන විට සිහියට නැගුණු බවයි. ජාත්‍යානුරාගයේ පිරුණු සිංහලයකු වීම පිළිබඳ ආඩම්බරයෙන් පිරුණු සිතක් එතුමාට තිබුණා. භාෂාවට පමණක් නොවෙයි සාහිත්‍යයට සංස්කෘතිය පිළිබඳවත් එතුමා තුළ විශාල ඇල්මක් වගේ ම දැනුම් සම්භාරයක් තිබුණා. හෙළ හවුලේ කණ්ඩායමෙන් සිංහල භාෂාවට, සාහිත්‍යයට වගේ ම සංස්කෘතියටත් මහත් මෙහෙවරක් එකල පළ වූ ‘සුබස’ පත්තරයෙන් සිදු කළ බව අපට මතකයි. පරගැති නම් ආරෝපණය කරගෙන පරාධීන හැඟීම්වලින් යුතුව සිටි ලාංකිකයනට ස්වදේශීය නම් හඳුන්වා දෙමින් පුරෝගාමී මෙහෙවරක් ඉටු කරන්නටත් අහුබුදු මහත්මයා මුල්වී කටයුතු කළ බව කිව හැකියි.සටහන් උපාලි සමරසිංහ,සාගරිකා ජයසිංහ, බුද්ධිකා බ්‍රහ්මණගේ,අමල් යශෝමන්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>29</day>
    </date>
    <link>http://www.silumina.lk/2011/05/29/_art.asp?fn=af1105298</link>
    <topic>විජයග්‍රහණයේ දෙවැනි සැමරුම</topic>
    <author>ඡායාරූප - සුදත් සිල්වා, සුදත් මලවීර, සුලෝචන ගමගේ, තුෂාර ප්‍රනාන්දු</author>
    <content>මතු පරපුර වෙනුවෙන් දිවි දෙවැනිකොට අපි මවු බිම රැක ගත්තෙමුඅග්‍රාමාත්‍ය දි.මු.ජයරත්න මහතා විසින් මහින්ද රාජපක්ෂ ජනාධිපතිතුමා පිළිගනියි. ආරක්ෂක ලේකම් ගෝඨාභය රාජපක්ෂ මහතා ද මෙහි සිටී.ජනාධිපතිතුමා ජාතික කොඩිය ඔසවයි නාවුක තූර්ය වාදක භට පිරිසක්යුද්ධයේදී ආබාධිත වූ භට පිරිස පෙළපාළියට එක්වූ මොහොතපාබල හමුදාවට වෙඩි බලය දෙන යුද ටැංකියක්ක්ෂණික විහිදුම් බළකායස්නයිෆර් බළගණයනාවුක හමුදාවේ දේශීය වාදක කණ්ඩායමක්යුද හමුදා කොමාන්ඩෝ බළකායට සහාය දෙන සුනඛයන් ද භට පිරිස් සමඟ එක්ව ගමන් ගත්හඡායාරූප - සුදත් සිල්වා, සුදත් මලවීර, සුලෝචන ගමගේ, තුෂාර ප්‍රනාන්දුකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>29</day>
    </date>
    <link>http://www.silumina.lk/2011/05/29/_art.asp?fn=af1105295</link>
    <topic>“රඹකැන් ඔය” අලුත්ම මහවැලි කලාපයේ මංගල දියවර තව මාස හයකින්</topic>
    <author>රඹකැන් ඔය සංචාරයකින් පසු</author>
    <content>මහින්ද චින්තනයෙන් නැඟෙනහිරට ලැබුණු ලොකුම තෑග්ගආහාර හා පෝෂණ කටයුතු පිළිබඳ ජ්‍යෙෂ්ඨ ඇමැති පී. දයාරත්න, වාරිමාර්ග හා ජල කළමනාකරණ ඇමැති නිමල් සිරිපාල ද සිල්වා හාවාරිමාර්ග අධ්‍යක්ෂ ජනරාල් ගොඩලියැද්ද යන මහත්වරු රඹකැන් ඔය වැඩබිමේ කටයුතු පරීක්ෂා කරමින්අම්පාරෙන් තමයි වැඩියෙන්ම වී අස්වැන්නක් රටට දෙන්නේ. ඒත් අම්පාරේ මහඔය ප්‍රදේශයේ අපිට පසුගිය කාලේ ලැබුණේ කුඩම්මාගේ සැලකිලි. අපිට ප්‍රධාන ප්‍රශ්නය වූයේ වතුර හිඟකමයි. ඒකට විසඳුම ලෙස රඹකැන් ඔය ජලාශය හදලා දෙන්න කියලා අපි 1965 – 70 සිටම වගකිවයුත්තන්ගෙන් ඉල්ලීම් කළා. අවුරුදු 40 ක් තිස්සේ ඒ රඹකැන් ඔය සිහිනය අපි දැක්කා. හැබෑ වුණේ නැහැ. මේ අපේ ඉල්ලීමට ප්‍රතිචාර දැක්වූවේ මහින්ද රාජපක්ෂ ජනාධිපතිතුමා පමණයි. එතුමා රඹකැන් ඔය ව්‍යාපෘතිය මහින්ද චින්තනයටත් ඇතුළු කළා. 2007 නොවැම්බර් 2 වැනිදා චමල් රාජපක්ෂ මහත්තයා මහඔයදි එයට මුල්ගල තිබ්බා. දැන් වැඩ අවසන් වෙන්නත් ළඟයි. මහඔය පදිංචි සැමටම දැන් සතුටුයි. අවුරුදු 40 ක් දැක්ක රඹකැන් ඔය සිහිනය දැන් සැබෑ වෙලා.”මහඔය පොල්ලේ බැද්ද පදිංචි මහඔය ප්‍රාදේශීය සභා මන්ත්‍රි ඩබ්.එච්. විමලසේන මහතා මේ අදහස් පළකළේ මහඔය ප්‍රදේශයේ ක්‍රියාත්මක රඹකැන් ඔය ව්‍යාපෘතිය පිළිබඳව අපට අදහස් දක්වමිනි.රඹකැන් ඔය ව්‍යාපෘතිය නැඟෙනහිර පළාතේ මෑතකදි ඇරඹූ විශාලතම වාරි ව්‍යාපෘතියයි. එමෙන්ම මහින්ද චින්තනය යටතේ නැඟෙනහිර පළාතේ ක්‍රියාත්මක විශාලතම ව්‍යාපෘතියද මෙයයි. වාරි පහසුකම් රැසක් පමණක් නොව ප්‍රදේශයේ යටිතල පහසුකම් රැසක් ද මින් ලබාදීම මෙහි ඇති විශේෂත්වයකි. රඹකැන් ඔය සංවර්ධන ව්‍යාපෘතියේ වත්මන් කටයුතු සොයා බැලීම පිණිස පසුගියදා වාරිමාර්ග හා ජල කළමනාකරණ ඇමැති නිමල් සිරිපාල ද සිල්වා මහතා මහඔය ප්‍රදේශයේ අධීක්ෂණ චාරිකාවක නිරත විය.එහිදී මාධ්‍ය ඇමතූ නිමල් සිරිපාල ඇමැතිවරයා අවධාරණය කළේ 2007 දි ආරම්භ කළ මේ ව්‍යාපෘතිය අපේ වාරි ඉංජිනේරුවන් අපේ රටේ සල්ලිවලින් කරන නැඟෙනහිර පළාතේ විශාලම වාරි ව්‍යාපෘතිය බවයි. දැනට ව්‍යාපෘතියේ කටයුතුවලදි සියයට 75 ක් පමණ අවසන් බවත් මේ වසරේ දෙසැම්බර් මාසයේ රඹකැන් ඔය ව්‍යාපෘතියේ වැඩ අවසන් කළ හැකි බවත් ඇමැතිවරයා කීය. මහවැලි ව්‍යාපෘතියට අදාළ අලුත්ම විශේෂ කලාපය ලෙස මෙය නම් කිරීම නිසා ව්‍යාපෘතිය අවට ජනතාවට පහසුකම් රැසක් ලැබෙන බවත් ඔහු කීය.මඩකලපුව චෙන්කලඩි ප්‍රදේශයෙන් මහ මුහුදට වැටෙන මුන්දෙනු ආරු ඔය මඟින් වසරකට ජලය ඝන මීටර මිලියන 859 ක් කිසිම වැඩක් නොගෙන මහ මුහුදට ගලායයි. මේ ජලයෙන් මේ ඔය වැඩිපුර පෝෂණය වන්නේ මෙහි ප්‍රධාන ශාඛාව වන රඹකැන් ඔය මඟිනි. මහඔය පොල්ලෙබැද්ද ප්‍රදේශයෙන් ජලය පිරුණු රඹකැන් ඔය ගලා බැස්සත් ඒ ප්‍රදේශයේ ජනතාව පානීය හා කෘෂිකාර්මික කටයුතු සඳහා ජලය නොමැතිව බලවත් ලෙස පීඩා විඳිති.රඹකැන් ඔය වේල්ල ඉදිවෙමින්මෙයට පිළියමක් ලෙස මහින්ද චින්තනය යටතේ මහඔය කුරුදුවින්න ප්‍රදේශයේදි මුන්දෙනු ආරූහි ප්‍රධාන ශාඛාව වන රඹකැන් ඔය හරහා වේල්ලක් බැඳ අක්කර අඩි 45000 ක් (ඝන මීටර් මිලියන 56 ක්) විශාල ජලාශයක් ඉදිකිරීම 2007 දි ආරම්භ විය. ජලාශයෙන් යටවෙන භූමි ප්‍රමාණය හෙක්ටයාර 895 කි. මෙහි ඉහළ ජලාධාර ප්‍රදේශය වර්ග කිලෝමීටර් 130 කි.ව්‍යාපෘතියේ ප්‍රධාන නේවාසික ඉංජිනේරු ඒ.එල් ජවුෆර් මහතා පවසන පරිදි රඹකැන් ඔය වේල්ලේ දිග මීටර් 1250 කි. (කිලෝමීටර් 1. 1/4 කි.) වේල්ලේ උස මීටර් 25 කි. (අඩි 85 කි.) වේල්ල ඉදිකිරීම තනිකරම පස්වලින් සිදුවේ. ඒ සඳහා පස් කියුබ් ලක්ෂ 8 ක් අවශ්‍යය. වේල්ලේ ඉදිකිරීම්වලින් දැනට සියයට 90 ක් පමණ අවසන් වී තිබේ. වේල්ලේ ඉහළම පළල මීටර් 4 ක් වේ. වේල්ලේ ඉදිකිරීම් තනිකරම අපේ වාරි ඉංජිනේරුවන් අතින් සිදු කෙරේ.වාරිමාර්ග හා ජල කළමනාකරණ අමාත්‍යාංශයේ ලේකම් අයිවන්ද සිල්වා මහතා පවසන පරිදි මේ ව්‍යාපෘතිය සඳහා වියදම රුපියල් කෝටි 250 කි. ඉන් රු. කෝටි 200 ක් වාරි ව්‍යාපෘතියට වැයවේ. ඉතිරි කෝටි 50 වැයවෙන්නේ ප්‍රදේශයේ යටිතල පහසුකම් සංවර්ධනයටය.රඹකැන් ඔය ව්‍යාපෘතියේ නේවාසික ඉංජිනේරු වයි.එම්.එම්.යු. බුද්ධික මහතා පවසන පරිදි ජලාශයේ ජලය කෘෂිකර්මය හා පානීය ජලය සඳහා යොමු කරන්නේ ප්‍රධාන ඇළ මාර්ගය මගිනි. ප්‍රධාන ඇළ මාර්ගය කිලෝ මීටර් 9 ක් දිගය. මීටර් 3 ක් පළලය. මීටර් 2 ක් ගැඹුරුය. ඉන් බෙදුම් ඇළ 8 ක් විහිදේ.ඇළට ජලය දෙන්නේ ප්‍රධාන සොරොව්ව මඟිනි. ඊට අමතරව පානීය ජලය ලබාදීමට ද මේ සොරොව්වෙන් ජලය වෙනම විශාල නළයක් මඟින් ලබාදෙයි. සොරොව්වේ කටයුතු වලින් සියයට 85 ක් මේ වන විට අවසන් වී තිබේ. ඇළ මාර්ග කටයුතුවලින් සියයට 60 ක් අවසන්ය. ඒ අනුව මේ ඇළ මඟින් තත්පරයකට ඝන අඩි 200 ක ජල ධාරිතාවක් කුඹුරුවලට හා පානීය ජලය ලෙසට යවනු ලැබේ. ජලාශයේ ජලය පිරවූ පසු වැඩි ජලය ඔය පහළට යැවීමට විශාල ප්‍රමාණයේ පිටවානක් ද දැන් ඉදිවෙමින් පවතී. පිටවානේ කටයුතුවලින් සියයට 30 ක් අවසන් බව වාරිමාර්ග අධ්‍යක්ෂ ජනරාල් ආචාර්ය ජී.ජී.ඒ. ගොඩලියැද්ද මහතා කියයි.රඹකැන් ඔය වත්මන් තත්ත්වය පිළිබඳව නිරීක්ෂණ චාරිකාවට ඇමැති නිමල් සිරිපාල ද සිල්වා මහතා සමඟ පෝෂණ හා ආහාර පිළිබඳ ඇමැති පී. දයාරත්න, අම්පාර දිස්ත්‍රික් පාර්ලිමේන්තු මන්ත්‍රි සරත් වීරසේකර, කෘෂිකර්ම අමාත්‍යාංශයේ ලේකම් කේ.ඊ. කරුණාතිලක මහවැලි අධිකාරියේ අධ්‍යක්ෂ ජනරාල් ඩී.එම්.සි. දිසානායක වන මහත්වරුද එක්වූහ.ප්‍රධාන ඇළෙන් බෙදුම් ඇළ 8 ක් ඔස්සේ විහිදෙන රඹකැන් ඔයේ ජලයෙන් ප්‍රධාන වැව් 10 ක් පෝෂණය කෙරේ. පොල්ලෙබැද්ද වැව, පොල්අතු වැව, අකුලොඹ වැව, බොරපොළ වැව, නිල්ලඹ වැව, කිරලගස්වැව, දුමාන වැව, බැදිරැක්ක වැව මේ යටතේ පෝෂණය වන බව නේවාසික ඉංජිනේරු බුද්ධිත මහතා පවසයි.ක්‍රි.ව. 400 දි පමණ සද්ධාතිස්ස රජතුමා මේ ස්ථානය අසල වටවල කණ්ඩිය නම් ස්ථානයේ විශාල වේල්ලක් ඉදිකර ජලාශයක් සකස් කර තිබෙන බව ඓතිහාසික සාධක දක්වා තිබේ. ඊට අමතරව අඩි 100 ක් පමණ දිග ඉපැරැණි සොරොව්වක නටඹුන් ද මෙහි දක්නට තිබිණි.මේ අලුත් ව්‍යාපෘතිය නිසා පවුල් 4000 කට පමණ අලුතින් ඉඩම් අක්කර 2 ක් බැගින් ලැබේ. ඒ මඩ ඉඩම් අක්කර 1.5 ක් හා ගොඩ ඉඩම් පර්චස් 80 ක් බැගිනි.රඹකැන් ඔය ව්‍යාපෘතියේ සියලු වැඩ කටයුතු ඉදිකිරීම් වාරිමාර්ග දෙපාර්තමේන්තුව මඟින් සිදුකරනු ලැබේ. ඉඩම් ලබාදීම, විධිමත්ව මේ අය පදිංචි කරවීම මහවැලි අධිකාරිය මඟින් මහවැලි ජනපද අයුරින් සිදු කිරීමට කටයුතු කරමින් සිටී.වාරිමාර්ග හා ජල කළමනාකරණ ඇමැති නිමල් සිරිපාල ද සිල්වා මහතා පවසන පරිදි මහඔය හා පදියතලාව ප්‍රාදේශීය ලේකම් බල ප්‍රදේශවල ජල හිඟය මැඬීමට මේ ව්‍යාපෘතිය ප්‍රධාන ලෙස ක්‍රියාවට නැංවේ. මුන්දෙනි ආරු ඔයේ ප්‍රධාන ශාඛාව වන රඹකැන් ඔය හාරහා මහඔය කුරුදුවින්න ප්‍රදේශයේදි වේල්ලක් බැඳ හරස්කර අක්කර අඩි 45000 ක් විශාල හෙවත් ජලය ඝන මීටර් මිලියන 56 ක් ගබඩා කරන ජලාශයක් ඉදිකිරීම මේ ව්‍යාපෘතිය යටතේ මුලින්ම සිදු කෙරේ. මේ ඉඩම් ලබාදුන් අයට අමතරව තවත් කෙත්වතු හා ගොඩ ඉඩම් අක්කර 6000 කට පමණ මේ ව්‍යාපෘතිය නිසා විවිධ අයුරින් සෙත සැලසේ. මේ අයුරින් මේ ව්‍යාපෘතියේ වාරිමාර්ග පහසුකම් ලැබීමෙන් පවුල් 15,000 කට පමණ සෙත සැලසෙන බව ව්‍යාපෘතියේ ප්‍රධාන නේවාසික ඉංජිනේරු ඒ.එල්. ජවුෆර් මහතා පවසයි.විශේෂයෙන් බටවත්තේකැට, ගොරිකන, පොල්ලේබැද්ද, සිත වන්නිය, මල්ගාවුස්ය, වටවන කණ්ඩිය, 69 හන්දිය මහඔය යන ප්‍රදේශවල ජනතාවට ප්‍රයෝජන රැසක් ලැබෙන බව මහඔය ප්‍රාදේශීය සභා මන්ත්‍රී විමලසේන මහතා පවසයි.රඹකැන් ඔය වේල්ලේ ඉදිකිරීම්අම්පාරේ දිස්ත්‍රික් පාර්ලිමේන්තු මන්ත්‍රි ආහාර හා පෝෂණ පිළිබඳ ජ්‍යෙෂ්ඨ ඇමැති පී. දයාරත්න මහතා පවසන පරිදි රඹකැන් ඔය ව්‍යාපෘතිය වාරිමාර්ග සංවර්ධන වැඩසටහනක් පමණක් නොවේ. එය මුළු අම්පාර දිස්ත්‍රික්කයේම යටිතල පහසුකම් සංවර්ධන වැඩසටහනක්. මේක අම්පාරට අපේ ජනාධිපතිතුමා ලබාදුන් තෑග්ගක්. ඒ පිළිබඳව අම්පාරේ ජනතාව ජනාධිපතිතුමාට ස්තුති කරනවා යැයිද ඇමැතිවරයා කීය.මේ මඟින් ප්‍රදේශයේ ජල සම්පාදන අධ්‍යාපනික කෘෂිකාර්මික ක්ෂේත්‍රවල විශාල සංවර්ධනයක් මෙන්ම පශු සම්පත් හා ව්‍යාපාරික කටයුතුවලද නව පිබිදීමක් ඇති වෙන බව දයාරත්න මහතා පැවසුවේ අප සමඟ රඹකැන් ඔය නිරීක්ෂණ චාරිකාවට එක්වෙමිනි.ව්‍යාපෘතියේ යටිතල පහසුකම් යටතේ විශාල ලෙස ලැබෙන පහසුකම මුළු ප්‍රදේශයටම පිරිසුදු පානීය ජලය ලබාදීමයි. දැනට ප්‍රදේශයේ ජනතාව සියයට 88 ක්ම ලබා ගන්නේ ළිං ජලයයි. එයද වැස්ස අඩු කාලයට අඩුය. ප්‍රදේශයේ වැස්ස වැඩිපුර ලැබෙන්නේ වසරකට මාස 3 – 4 ක් පමණි. වියළි කාලයට ඉඳහිට බවුසර් මඟින් ජලය ලැබේ. නමුත් එය ප්‍රමාණවත් නොමැත. ඒ අනුව වාරිමාර්ග දෙපාර්තමේන්තුව රඹකැන් ඔයේ ජල සොරොව්වේ සිට වෙනම නළයකින් පානීය ජලය ලෙස ලබාදීමට වෙනම උප ව්‍යාපෘතියක් අරඹා ඇත.ඒ සඳහා සම්පූර්ණ වියදම රුපියල් ලක්ෂ 2000 කි. ඒ මඟින් පුද්ගලයන් 22250 කට පිරිසුදු පානීය ජලය ලැබේ.මේ ව්‍යාපෘතිය මහඔය හා පදියතලාව ප්‍රාදේශීය ලේකම් බල ප්‍රදේශවල සංවර්ධනයට ඉමහත් පිටුබලයකි. එමෙන්ම අම්පාර දිස්ත්‍රික්කයේ ආර්ථික ප්‍රවර්ධනයට ද මෙය ඉමහත් ප්‍රතිඵලදායි ව්‍යාපෘතියක් බව මහඔය බොල්ලෑගල පුරාණ රජමහා විහාරයේ විහාරාධිකාරි ඉද්දපොළ සුමේධ හිමියෝ පෙන්වා දෙති.මහඔය යනු අම්පාර දිස්ත්‍රික්කයේ නොදියුණුම ප්‍රාදේශීය ලේකම් බල ප්‍රදේශයකි. එහි ජනතාවගෙන් සියයට 80 කට ලැබෙන්නේ මසකට රුපියල් 1000 කට අඩු මාසික ආදායමකි. ඒ අනුව මෙවැනි ප්‍රදේශයක මෙවැනි ව්‍යාපෘතියක් ක්‍රියාවට නැංවීම ඒ ජනතාවගේ ඉදිරි ගමනට ප්‍රබල පිටිවහලකි.මහඔය ප්‍රාදේශීය ලේකම් මංගල වික්‍රමආරච්චි මහතා පවසන පරිදි මේ ව්‍යාපෘතිය මඟින් අලුත් ග්‍රාමීය මාර්ග රැසක් හැදේ. “ඉන් ප්‍රධාන මාර්ගය මහඔය සිට බිබිලේ මුල්ලේගමට හැදෙන පාර. ඒක කිලෝමීටර් 20 ක් දිගයි. ඒ සඳහා ග්‍රාමීය මාර්ග සංවර්ධන ව්‍යාපෘතිය යටතේ ලක්ෂ 250 ක් වැය කරලා තියෙනවා.ඊට අමතරව මේ මාර්ගයේ කිලෝමීටර් 12 කට පමණ තෙකලා විදුලිය ලබාදීලා තිබෙනවා. මුළු වියදම රුපියල් ලක්ෂ 120 යි. ව්‍යාපෘතියෙන් පවුල් 2500 කට විතර සෙත සැලසී තිබෙනවා.” මංගල වික්‍රමාරච්චි මහතා පැවසුවේ මේ ව්‍යාපෘතිය නොවන්නට මෙවැනි යටිතල පහසුකම් සංවර්ධනයක් ප්‍රදේශයේ සිදු නොවන බව පැහැදිලි කරමින්.වාරිමාර්ග අධ්‍යක්ෂ ජනරාල් ගොඩලියැද්ද මහතා පවසන පරිදි මේ ව්‍යාපෘතිය මඟින් ප්‍රදේශයේ පශු සම්පත් හා කෘෂිකර්ම සංවර්ධනයට ද ඉමහත් ප්‍රයෝජනයක් ලැබේ. ඒ අනුව ව්‍යාපෘතිය මගින් මහඔය නගරයේ නව කෘෂි පහසුකම් අලෙවි සංකීර්ණයක් ඉඳිකරනු ලැබේ. මේ සඳහා රුපියල් ලක්ෂ 200 ක් වැය කෙරේ.පශු වෛද්‍ය ශල්‍යාගාර, පශු වෛද්‍ය නිලධාරින්ට නව නිවාස, ද්විතියික කිරි නිපැයුම් කර්මාන්තශාලාවක් ඉදිකිරීම හා පශු වෛද්‍ය නිලධාරි කාර්යාලවලට නවීන පහසුකම් ලබාදීමට ද ව්‍යාපෘතිය මඟින් වෙනම වැඩසටහනක් ක්‍රියාත්මක කර ඇත.මහඔය දිස්ත්‍රික් රෝහල නවීකරණය කිරීමද, ව්‍යාපෘතිය මඟින් සිදු කෙරේ. නව ගොඩනැගිලි, නව විදුලි උත්පාදන යන්ත්‍ර, නවීන ශල්‍ය උපකරණ මේ රෝහලට ලබාදීමට පියවර ගනිමින් සිටී. ඊට අමතරව රෝහලේ අපද්‍රව්‍ය විධිමත් අයුරින් බැහැර කිරීමටද වැඩ පිළිවෙළක් සකසනු ලැබේ. ප්‍රදේශයේ ඇති පුරාවිද්‍යාත්මක ස්ථාන සංරක්ෂණයට ද පියවර ගෙන ඇත. ඒ යටතේ පුරා විද්‍යා කාර්යාලයක්, සංචාරක බංගලාවක් ප්‍රදේශයේ ඉදිකිරීමට අපේක්ෂිතය.අප එහි කළ සංචාරයේදි ප්‍රදේශයේ ජනතාව අපට පැවසූ අදහස් අනුව මේ නව ව්‍යාපෘතිය බින්තැන්න පළාතට වසර 100 කට පසුව ලැබුණු ලොකුම ව්‍යාපෘතියයි.”අවුරුදු 30 ක් කොටි හිංසනයෙන් මෙන්ම ඉපදුණු දා සිට ජල හිඟයෙන් පීඩා විඳි ජනතාවට රඹකැන් ඔය ව්‍යාපෘතිය කප් රුකක් හා සමානයි. එමෙන්ම මෙතරම් යටිතල පහසුකම් සංවර්ධනයක් සහිත වාරි ව්‍යාපෘතියක් ලංකාවේ ක්‍රියාත්මක වෙලා නැහැ.”අපි මේ පිළිබඳව ජනාධිපතිතුමාටත් නිමල් සිරිපාල ඇමැතිතුමාටත් වාරිමාර්ග දෙපාර්තමේන්තුවේ හා මහවැලි අධිකාරියේ සියලු නිලධාරින්ටත් ස්තුති වන්ත වෙනවා.” අම්පාරේ වසර 33 ක් පාර්ලිමේන්තු මන්ත්‍රිවරයකු ලෙස ඇමැතිවරයකු ලෙස කටයුතු කරන පී. දයාරත්න මහතා පැවසුවේ අපගේ චාරිකාවේ අවසන් අදියරේදීය.මහින්ද රාජපක්ෂ ජනාධිපතිතුමාගේ උපදෙස් පරිදි වාරිමාර්ග හා ජල කළමනාකරණ අමාත්‍යාංශය මඟින් මේ ව්‍යාපෘතිය ක්‍රියාත්මක කරන බල ප්‍රදේශය විශේෂ මහවැලි කලාපයක් ලෙස ද ගැසට් කර තිබේ. ඒ අනුව මහඔය පදියතලාව ප්‍රාදේශීය ලේකම් බල ප්‍රදේශවල සියලු සංවර්ධන කටයුතු මහවැලි අධිකාරිය මඟින් සිදු කිරීමට විශේෂ වැඩ පිළිවෙළක් යොදා ඇතැයි ඇමැති නිමල් සිරිපාල ද සිල්වා මහතා පැවසීය.රඹකැන් ඔය සංචාරයකින් පසුනිහාල් පී. අබේසිංහසේයාරූ :- සමන්ත වීරසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>29</day>
    </date>
    <link>http://www.silumina.lk/2011/05/29/_art.asp?fn=af1105294</link>
    <topic>අපට ජීවිතය දුන් ඔබට පින්</topic>
    <author>බුද්ධිකා බ්‍රාහ්මණගේ</author>
    <content>සම්බුද්ධත්ව ජයන්තිය වෙනුවෙන් බොදුනුවෝ බැතිසිතින් පින්කම්වල නිරතවූහ. මේ අතර ගවයින්ට අභය දානය දීමේ පින්කම් වලට වැඩි දෙනකු යොමුවූයේ සතකුට ජීවිත දානය දීම මහත් ඵල මහානිසංස ලැබෙන පිංකමක් නිසාය. රට පුරාම මෙසේ නිදහස් කළ ගවයින් සංඛ්‍යාව පන්සියයකට වඩා වැඩි ප්‍රමාණයකි. නමුත් කොළඹ නගරයේ පමණක් දිනෙක ගවමස් ඉල්ලුම කිලෝ 2000 සිට 2500 ප්‍රමාණයකි. මේ මස් ප්‍රමාණය ලබා ගැනීමට දිනකට කොළඹ පමණක් මරණයට පත්කරන ගවයින් ප්‍රමාණය සිතාගත හැකිද?එසේ නම් දිනකට ලංකාවේ ම ගවමස් ඉල්ලුමට ගවයින් කොතෙක් ඝාතනය කරනු ඇතිද? මෙසේ ඝාතනය වන ගවයන් ප්‍රමාණය අඩු කිරීමට පසළොස්වක පොහොය නිමිත්තෙන් කරන පින්කම් පමණක් ප්‍රමාණවත්ද?ගම්පහ ගෝතමී කණිෂ්ඨ විද්‍යාලයේ සංවිධායකත්වයෙන් මරණයට කැපවූ ගවයකු නිදහස් කිරීමමාතලේ කඳු වැටි තිසාරා උම් බෑ.... උම් බෑ.... හඬ රැව් දුන්නේය. මරණ බියෙන් ළතෝනිදෙන දෙනුන්ගේ හඬින් මාතලේ පොලිස් මූලස්ථානය එකම ගාලගෝට්ටියක් බවට පත්විය. ගව ඝාතකාගාරයේ සිට පොලීසිය වෙත ගෙන ආවත් ඒ සතුන්ගේ මරණ බය තවමත් පහව නොගිය ආකාරයකි.ප්‍රදේශවාසීනුත් පොලිස් කාර්ය මණ්ඩලයත් එක්වී ගවයින් නහවා ආහාර පාන දීමෙන් පසුව ගවයින්ගේ හැඬීම නතර විය.මේ දෙනුන් එකොළොස් දෙනා මාතලේ පොලිස් මූලස්ථානය වෙත ගෙන ආවේ වෙසක් පොහොය වෙනුවෙන් අභය දානය දීමේ පිංකමක් සඳහා.උත්සවාකාරයෙන් අභයදානය පැවැත්වෙන අතර දෙනුන් අතර සිටි එළදෙනක් මහත් අසීරුවෙන් කෙඳිරි ගාන්නටත් ඒ මේ අත දඟලන්නටත් විය. කවුරුත් හිතුවේ මේ සත්තු තවමත් මරණ බයෙන් දඟලනු ඇතැයි කියාය. ඒත් ටික වේලාවකින් නොසිතූ දෙයක් සිදුවිය.නිදහස් කරන්නට ගෙනා ගවයින් රංචුවට තවත් අලුත් සාමාජිකාවක් එක් වුණා. පොලිස් කාර්ය මණ්ඩලය යුහුසුලුව ක්‍රියාත්මක වෙලා ආවරණයක් යොදා මේ ගැබ්බර එළදෙනට පැටවා බිහිකිරීමට ඉඩ සකසා දුන්නා. එළදෙනගේ කෙඳිරිලි හඬ නතර වුණා. පොලිස් කාර්ය මණ්ඩලයට වෙනස් විදිහේ අත්දැකීමක්, ප්‍රදේශ වාසීන්ගේ ද උදවු ඇතිව වසුපැටියා පිරිසිදු කර සුව පහසුවෙන් ඉන්නට පහසුකම් සැලසුවා. ලස්සනම ලස්සන වසු පැටියා. කවුරුත් ආදරෙන් පුංචි පැටියා හුරතල් කළා.ගවයින් නිදහස් කිරීමට පොලිස් මූලස්ථානයට වැඩම කළ තිස්මඩ නන්දාරාම හිමියන් සිය අනුශාසනාව පැවැත්වූයේ මෙහෙමයි.කැලණිය බෞද්ධ කාන්තා සංගමය විසින් මරණයට කැපවූ ගවයින් හතරදෙනකු නිදහස් කිරීම.මේ පින්කම මාතලේට පමණක් නොවේ ලෝකවාසී සියලු දෙනාටම ආදර්ශයක් බවයි. මෙවැනි පිංකම් ජීවිත කාලය පුරා නැවත ආවර්ජනය කළ හැකි පින්කම් මාතලේ පොලීසිය ගත් උත්සාහය ප්‍රසංසනීයයි.මෙසේ පැටවකු බිහි කළේ මරණයෙන් නිදහස් කිරීමට සූදානම්ව සිටි එළදෙනකි. වෙසක් පොහොය නිමිත්තෙන් මෙසේ මරණයෙන් නිදහස් නොවූයේ නම් ඒ දරු පැටවා කුස දරාගෙනම ඈ මරණයට පත්කිරීමට සියල්ල සූදානම්ව තිබිණි.සත්ත්ව හිංසාවසත්ව හිංසාව වැළැක්වීමේ පනත, ගෝ ඝාතන ආඥා පනත ද ඇතුළු අණ පනත් අනුව ගැබ්බර දෙනුන් මැරීම සම්පූර්ණයෙන්ම තහනම්ය. එපමණක් නොව අවුරුදු 12 ට අඩු ගවයින් මැරිය නොහැකිය. තරුණ පිරිමි සතුන් මැරීම තහනම්ය. මීගවයින් ද මැරිය නොහැක. මස් සඳහා ඝාතනය කරන සෑම සතකු සඳහාම පශු වෛද්‍ය නිර්දේශය තිබිය යුතුය. අණ පනත් නිසි ලෙස ක්‍රියාත්මක වූයේ නම් ගැබ්බර එළදෙනක ගවඝාතකාගාරයක සිටිය නොහැක.මෙවර 2600 සම්බුද්ධත්ව ජයන්තිය වෙනුවෙන් ප්‍රතිපත්තිමය පූජාවන්ට අනුව පින්කම් කිරීමට බෞද්ධ ජනතාව වැඩි නැඹුරුවක් දැක්වීය. ඒ අනුව දන්, සිල්, භාවනා ආදියට මුල්තැන හිමිවිය. මේ අතර ගවයින් නිදහස් කිරීම රට පුරාම විවිධ අයුරින් සංවිධානය වී තිබුණේ ජීවිත දානය දීම මහත් ඵල මහානිසංස පින්කමක් ලෙස බෞද්ධයින් සලකන නිසාමයි. කඩවත ව්‍යාපාරික සංගමය රාගම පාර බෝධීන් වහන්සේ අසලදී කිරිගවයකු නිදහස් කිරීම.බුහුමන්හින්දු ආගමේ ද ගවයා සැලකෙන්නේ පූජනීය සතකු ලෙසයි. තෛපොංගල් උත්සවයේදී සුවඳ පැනින් නහවන ගවයා විශේෂ බුහුමන් ලබයි. “මාතා” නමින් හින්දුන් ගවයා හඳුන්වන්නේ ඇගේ කිරි පස්ගෝරස ලෙස අප පෝෂණය කරන නිසාම පමණක් නොවේ. ගවයා සමඟ වන සංස්කෘතික බැඳීම වඩාත් ප්‍රබල නිසාය. කෘෂිකාර්මික ජනජීවිතයේදී ගවයා බොදුනුවන්ගේ ද සමීපතම මිතුරෙකි. ඒ බව කමත්කවි, කරත්තකවි ආදියෙන් මොනවට පැහැදිලි වේ.වැනි කරත්ත කවියකින් පැහැදිලි වන්නේ ඒ ළබැඳියාවයි. අතීතයේ ගැමියා ජීවිතයට සමීපව මෙහෙ කළ සතුන් ගේ අවසාන කාලයේද වුන් ආදරෙන් දරුවන් මෙන් රැක බලා ගත්තේ කළගුණ සැලකීමක් ලෙසිනි. එබඳු සතකු මස්කඩයක් වෙත දැක්කීම මිනිස්කමට නිගාවක් ලෙස සැලකීය.බැඳීමගවයින් නිදහස් කිරීමේ පිංකම්වලට බොදුනුවන් වඩාත් සතුටින් යුතුව ඒකරාශි වන්නේ මේ සංස්කෘතික බැඳීම හේතුවෙනි.මෙවර සම්බුද්ධත්ව ජයන්තිය වෙනුවෙන් ගවයින් නිදහස් කළ සංවිධාන අතර ශි‍්‍ර සුමන අභයදාන සංගමය ප්‍රමුඛ වෙයි. ගවයින් නිදහස් කිරීම සඳහාම ක්‍රියාත්මක වන මේ සංගමයේ අනුශාසකත්වය දරන්නේ මීගහවෙල සුමන ශාන්ත හිමියන්ය. කුරුණෑගල බෝපිටිය ශි‍්‍ර දර්ශනාරාම පුරාණ රජමහා විහාරයේ ක්‍රියාත්මක වන මේ සංගමය ගවයින් නිදහස් කිරීම වසර ගණනාවක් පුරා සංවිධානාත්මකව සිදු කරයි.රද්දොළුගම බෞද්ධ මහා සංගමය කිරි ගවයින් 14 දෙනකු නිදහස් කිරීම”මේ වෙසක් පොහොය වෙනුවෙනුත් අපි ගවයින් 17 ත් දෙනෙක් නිදහස් කළා. මෙසේ නිදහස් කරන සතුන් රැකබලා ගැනීමට ප්‍රදේශයේ අඩු ආදායම් ලාභීන්ට ලබා දෙනවා. ඉන්පසුව ගවයින් රැකබලා ගන්නා ආකාරය විශේෂයෙන් සොයා බලනවා. මේ සඳහාම කැපවීමෙන් කටයුතු කරන පිරිසක් අප සංගමයේ සාමාජිකත්වය දරනවා. නිදහස ලැබූ ගවයින් බාරගත් අය ඒ ගවයින් රැකබලා ගන්නා ආකාරය පිළිබඳව ක්‍රම කීපයකට සොයනවා. ගවයකු කෙනකුට භාර දෙන්නේත් ඒ සඳහා සුදුසු පරිදි ගවමඩුව ආදිය පිළියෙල කළ පසුවයි.” උන්වහන්සේ වැඩිදුරටත් පෙන්වා දෙති.නිහාල් නෙල්සන් මහතා ගායනා කරන “කිරි දුන්නේ දරුවන්ටයි සිරුරෙන් ඈගේ එපා එපා මස් කන්නට කිරි අම්මාගේ” ගීතය ගිහිකල සරත් මුණසිංහ නමින් රචනා කර ඇත්තේත් සුමනශාන්ත හිමියෝය.අත්දැකීම්”මේ සතුන් නිදහස් කිරීම පිළිබඳව මට වසර 15 කට වඩා අත්දැකීම් තියෙනවා. හුඟක් සතුන් මස් මඩුවට දක්කාගන යන විදියෙන්ම දන්නවා අත්වන ඉරණම. ඒ තැන්වලදී මේ සතුන් බොහෝවිට නිරාහාරව සමහරවිට වතුර පොදක්වත් නැතිව ඉන්න අරිනවා.එහෙම ඉන්න අතරෙ ඔවුන් දකිනවා තමන් සමඟ එකට ජීවත්වෙන අනෙක් සතුන්ට අත්වන කණගාටුදායක මරණය. මස් මඩුවක ඉන්න සතකුගෙ ඇස් දෙක දිහා බලන විට දැකගන්න පුළුවන් ඌ මොනතරම් වේදනාවකින් ද ඉන්නෙ කියල.ඇස්වලින් කඳුළු ගලනවා. කටින් සෙම වැක් කෙරෙනවා. බලාගන ඉන්න අපහසුයි. ඒ දර්ශනය.එහෙම සතකුට ජීවිත දානය දීම මොනතරම් පිනක්ද? බුදුන් වහන්සේ සඳහන් කෙළේ තමා උපමා කරගෙන අනුන්ට හිංසා කිරීමෙන් වලකින්න කියලයි...” යනුවෙන් මීගහවෙල සුමන ශාන්ත හිමියෝ පවසති.අවිස්සාවේල්ල බෝපේ රාජසිංහ මහ විදුහලේ ගුරු මණ්ඩලය හා දරු දැරියන් එක්ව මරණයට කැපව සිටි එළදෙනකු හා පැටියකු නිදහස් කර ගැනීම.ජීවිතදානයමෙසේ වාර්ෂිකව ගවයින් නිදහස් කරන සංවිධායකයන් ලෙස කුරුවිට පැරඩයිස් පාර සීල භාවනා සංවිධානය හඳුනාගත හැකියි. මෙවරද එම සංවිධානය ගවයින් හත් දෙනකුට ජීවිත දානය ලබා දුන්නේය. දෙලක්‍ෂ පනස් දහසක පමණ වියදමකින් මෙම ගවයින් නිදහස් කිරීම සිදු කර තිබිණි.මේ සංගමයේ ක්‍රියාකාරී සාමාජික රත්නපුරේ අසිත ඉන්දික මහතා ගවයින් නිදහස් කිරීමේ අවස්ථාව පිළිබඳව මෙසේ පැවසුවේය.”ගවයින් නිදහස් කිරීමේ පිංකම තිබුණු තැනදී ගවයින් පිළිගත්තෙ ලොකු මල්මාලා දමා පිරිත් පැන් ඉසිමින්. ඒ වෙලාවේ ඒ සතුන්ගෙ ඇස්වල ලොකු සතුටක් තිබුණා. ඒ අතර එක සතෙක් හිටියේ හරිම අපහසුවෙන්. මරන්න ගෙනා නිසා ගව ඝාතකාගාරයේදී මේ සතාට කිසිදෙයක් කෑමට ලැබී තිබුණේ නෑ. බඩගින්න නිසා සතා කොයිතරම් හෙම්බත් වෙලාද කීවොත් කටින් සෙම වැක් කෙරෙනවා. වතුර ටිකක් බොන්න තරම්වත් සතාට පණක් තිබුණේ නෑ. ඒ වගේ අන්ත අසරණ තත්වයට පත්වෙලා ඉන්න සතකුට අභය දානය දෙන්න ලැබීමම ලොකු සතුටක්.”අතුරු කතාවක්ගවයින් නිදහස් කිරීම මෙබඳු වූ සිත් පහන් කරන පින්කමකි. නමුදු ඒ පිටුපස ඇති අමිහිරි අතුරු කතා බොහෝය. වෙසක් හා පොසොන් පොහොය ආසන්නව වැඩි වශයෙන් ගවයින් නිදහස් කිරීමේ පිංකම් සිදුවෙයි. මේ බව ගවඝාතකයෝද හොඳින් දනී. ගවයින් මස්කර විකිණීමට වඩා පණ පිටින් ගවයකු කිරා කිලෝ ගණනට අය කිරීම මස් වෙළෙඳාමේ නිරතවූවන්ට ලාභදායකය.මේ නිසාම වෙසක්, පොසොන්සමයේදී ගව ඝාතකාගාර අසල සැදැහැවතුනට අලෙවි කිරීම පිණිසම ගවයින් ගැටගසා තිබෙන බව දැකගත හැකිය. එසේම ඇතැම් වෙළෙඳුන් මස් බරට වඩා වැඩි මිලට මේ සතුන් අලෙවි කොට ලාබ උපයන බව දක්නට ලැබෙන කරුණකි.සත්ව හිංසා පිළිබඳ අණ පනත් වලට අනුව ගවයකු මැරිය හැක්කේ වේදනාව අඩුවෙන්ම දැනෙන ආකාරයටයි. කිසි විටෙකත් නිරාහාරව තබා හෝ හුස්ම හිරකර නොවේ.නමුත් ගවයින් අවිධිමත් ලෙස ප්‍රවාහනය කිරීමේදීම බොහෝවිට මියයි. මේවා වැළැක්වීම සඳහා කොතෙකුත් නීති පැවතියද තවදුරටත් අවනීතිය ක්‍රියාත්මක වෙයි. ඒ බව හොඳින්ම වැටහෙන්නේ කිසිසේත්ම ඝාතනය කිරීමට අනුමැතිය දිය නොහැකි, ගැබ්බර දෙනුන් මෙන්ම වසුපැටියන් මෙවර වෙසක් උත්සවය වෙනුවෙන් නිදහස් කිරීම නිසාය. නීතියෙන් තහනම් වූ එබඳු ගවයින් ගවඝාතකාගාර වෙත ගියේ කෙසේද?අවිහිංසාවඅවිහිංසාව හා සත්ව හිමිකම් පිළිබඳ බටහිර මූලධර්ම පැමිණීමට පෙර සිටම පෙරදිග සංස්කෘතියේ ඉතා දියුණු මට්ටමේ අවිහිංසාමය ප්‍රතිපත්ති පැවතිණි. ගවයා බොදු ගැමියාට දරුවකු බදු විය. එබඳු සතකු ස්වාභාවික මරණයකින් මිය ගියද ඒ ගවයාගේ මස් ආහාර පිණිස ගැනීම සිදු නොවිණි.වෙසක් පොහොය වෙනුවෙන් ගවයින් නිදහස් කිරීමේ පිංකම් අතරින් අප වර්ධනය කරගත යුත්තේ අප සංස්කෘතියේ පැවැති ඒ සංහිඳියාවයැයි සිතේ.බුද්ධිකා බ්‍රාහ්මණගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>29</day>
    </date>
    <link>http://www.silumina.lk/2011/05/29/_art.asp?fn=af1105296</link>
    <topic>රේඛා</topic>
    <author>රූපාන්ති බුලත්සිංහල</author>
    <content>ඉඩම්කඩම්, මායිම්, මේ හැම දේකටම අයිතිවාසිකම් ඉවරයක් නෑ. බෙදාගන්න බැරුව, බදාගන්න බැරුව මේ හැම දෙයක් නිසාම මිනිස්සු මංමුලා වෙලා. කරුණු කාරණා තේරුම් කරලා දෙන්න බැහැ. ඒ තරමටම තණ්හාව, මගේ මගේ කියනවා හැරෙන්න අපේ... අපේ කියන අය අද කොයින් ද? වැඩි කොටස තමන්ට, අනුන්ට හෙණ ගැහිලා ගියාදෙන් කියලා හැමදේම තමන්ගේ අයිතියට ගන්නවා.අස්ථිර ලෝකයේ ස්ථිර අයිතියක් ගොඩනඟා ගැනීම කෙතරම් අනුවණකමක් ද? ඒත් මේ කිසිම දෙයක් තේරුම්ගන්න බැරි තරමට තණ්හාව අධික වෙලා. වැට මායිමට කුලල් කාගෙන, නිස්කාරනේ ජීවිත නැතිවුණ වාර කොතෙකුත් තිබුණා. කොච්චර පැහැදිලි කරත් තේරුම් නොගත්ත මිනිස්සු තම තමන්ව විනාශ කරගත්තා විතරක් නෙවෙයි අනුන්වත් විනාශ කළා. ඒ විතරක් ද ඉදිරි පරම්පරාවත් විනාශ කළා. දෙන්නැත්නම් බලෙන් හරි ගන්න එක මිනිස්සුන්ගේ හැටියක්. ඒත් ඒක පමණ ඉක්මවා ගියහාම මිනිසාට මිනිසා කියලා මොකටද කියනවද කියලා හිතෙනවා. බොහෝ රණ්ඩු සරුවල් කරන මිනිසුන් අතර සමගියෙන් එකා වගේ වැඩ කරන මිනිසුන් විරලයි. ඒක තමයි ලෝක ස්වභාවය හොඳ දේවල් සොයාගන්න එක කළුනික සොයනවාටත් වඩා අමාරුයි. මේ උතුම් ක්‍රියාව ගැන වාර්තා කෙළේ ලක්බිම. තම නෑදෑ පිරිස වෙනුවෙන් තණ්හාවකින් තොරව ඔවුන් සේවය කළා. හදිස්සියේ මියගිය තම නෑදෑ පිරිස ගැන ඔවුන්ගේ හිතේ තිබුණේ අධික කම්පාවක්. කොහොමද මේක වුණේ? කවුද මේක කෙළේ? අනේ ඇයි මෙහෙම දේවල් වෙන්නේ? මේවා කවදාවත් අහස පොළව උහුලන එකක් නෑ. ඒත් ඉතින් මොනවා කරන්න ද? නෑ හිතවතුන්ගේ කම්පාව ඉවරයක් නෑ.මෙහෙම දෙයක් වුණා කියලා මොනවා කරන්න ද? මියපරලොව ගිය අය වෙනුවෙන් පින්පෙත් අනුමෝදන් කරලා හිත හදාගත්තා. මුළු පවුලම විනාශ වුණාට පස්සෙ මේ ගෙවල් දොරවල් කාට ද? මේවා පාළුවට යන්න දෙන්න බැහැ. ඒත් ඉතින් මේවා ගැන ආශාවක් නෑදෑ හිතවතුන්ගේ සිත්වල තිබුණෙ ම නෑ. ජීවත්වෙලා ඉන්නකොට පවා මිනිස්සුන්ගේ දේවල් අයිති කරගන්න බලාගෙන ඉන්න කාල වකවානුවක මොවුන්ගේ හැසිරීම පුදුමයි. ඒත් ඉතින් දේශයේ පිනට තවමත් එහෙම මිනිස්සුත් ඉන්නවා.අභිරහස් ලෙස මරා දැමු බියගම පේරගස් හන්දියේ පවුලේ තිදෙනාට හිමි චංචල නිශ්චල ලක්ෂ තිහකට අධික දේපොළ සඟ සතු කර පූජා කිරීමට ඔවුන් තීරණය කළා. මේ සඳහා කිසිම කෙනෙකුගේ විරෝධයක් තිබුණෙ නැහැ. අනේ අපරාදෙ... කියලාවත් හිතන්න ඔවුන්ගේ හිත් නැමුනේ නැහැ. අපේ නෑදෑයෝ නැතුව මේවා මොකට ද? ඔවුන්ට හිතුනෙ එපමණයි. තණ අග පිනි බිඳු වැනි ජීවිතය ගැන ඔවුන්ට තිබුණ අවබෝධය උතුම්.ඒ නිසා කවදාවත් නෑදෑයන්ගේ දේපළ ගැන ඔවුන් හිතේ තණ්හාවක් උපන්නෙ නැහැ. මේ දේවලින් හරි ඔවුන්ට පින්සිද්ධ වේවි යන්න, නෑ හිතවතුන්ට උපන් හැඟීමයි.මේ ලෝකයට අපි පැමිණියේ මුකුත්ම නැතුව, ඉන්න කොට මොන මොනවා හරි දෙයක් අයිති වෙනවා. ඒත් යන්නම යන්න නිකංමයි. වෙලාවකට හිතෙනවා මිනිස්සු ඇයි මේවා තේරුම් නොගන්නෙ කියලා. තේරුම් කරලා දෙන්නත් බැහැ. තම තමන්ම තේරුම් ගන්නවා හැරෙන්න. පැහැදිලි කිරීමේ, අවබෝධ කිරීම්වලින් වෙන්නේ තවත් ප්‍රශ්න දුරදිග යන එකයි. ඉවරයක් නැති ප්‍රශ්නවල පිළිතුරු සොයලා ජීවිතයම අවුල් කරගන්න මිනිසුන් කොතෙකුත් ඉන්නවා. ඒත් ඒ හැම දෙයක්ම තේරුම් බේරුම් කරගන්න මිනිස්සු ඉන්නෙ ස්වල්පයයි.මේ අතලොස්සක් ඇසුරින්, තමන්ගේ ජීවිතය පිළිබඳ අවබෝධ කරගෙන මියගිය නෑදෑ පිරිස වෙනුවෙන් ඔවුන් ගත් තීරණ ගෞරවනීයයි.හැමදාමත් ඇණකොට ගෙන දේපළ අයිති කරගන්නා පුවත් අසන්න දකින්න ලැබුණත්, මියගිය නෑ පිරිසගේ දේපළ සඟ සතු කිරීමෙන් පිංපෙත් දීමට ඔවුන් ගත් පියවර හැමෝටම ආදර්ශයකි.ඇණකොටා ගෙන මිනීමරා ගෙන අවි අමෝරාගෙන වීරයෙක් වෙන්න උත්සාහ දරනවාට වඩා සාමයෙන් පේ‍්‍රමයෙන් සහයෝගීත්වයෙන් ගොඩනඟා ගන්නා වීරත්වය ප්‍රශංසනීය වේ.රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>29</day>
    </date>
    <link>http://www.silumina.lk/2011/05/29/_art.asp?fn=af1105297</link>
    <topic>“ත්‍රස්තවාදී පරාජය ශ්‍රී ලංකාවේ අත්දැකීම්” ජාත්‍යන්තර සමුළුව ලබන 31 වැනිදා සිට</topic>
    <author>දයා ඩී. ෆොන්සේකා</author>
    <content>ලොව දරුණුම ත්‍රස්තවාදියා වූ ප්‍රභාකරන් ගේ ත්‍රස්ත හමුදා නන්දිකඩාල් කලපුවට කොටු කරමින් තුන්ලක්ෂයකට අධික සිවිල් ජනතාව කිසිදු උවදුරකින් තොරව මුදාගත් ශ්‍රී ලංකා ත්‍රිවිධ හමුදාව එල්ටීටීඊය පරාජය කිරීමේදී ලත් අත්දැකීම් බොහෝය.දැන් ඒ අත්දැකීම් ලොව බොහෝ රටවල් හා බෙදා ගැනීමට දැන් අවස්ථාව එළඹී තිබේ.ලබන 31 දා සිට ජුනි 2 දා දක්වා ගලදාරි හෝටලයේ දී පැවැත්වෙන “ත්‍රස්තවාදී පරාජය - ශ්‍රී ලංකාවේ අත්දැකීම්” ජාත්‍යන්තර සමුළුවේදී එම අවස්ථාව බොහෝ රටවලට සැලසෙනු ඇත.මේ සමුළුවට රාජ්‍යතාන්ත්‍රික වශයෙන් සහභාගි වීමට රටවල් 54 කට ආරාධනා කොට ඇති අතර රටවල් 42 ක් මේ සඳහා සහභාගිවීමට සිය කැමැත්ත පළකොට ඇති බව යුද හමුදාපති ලුතිනන් ජනරාල් ජගත් ජයසූරිය මහතා මාධ්‍ය හමුවකදී පැවසීය.ආරක්ෂක ලේකම් ගෝඨාභය රාජපක්ෂ මහතාගේ උපදෙස් මත යුද හමුදාපතිවරයාගේ මඟ පෙන්වීම අනුව සම්මන්ත්‍රණය සංවිධානය කෙරේ.ශ්‍රී ලංකාවේ දී මෙවැනි අන්තර්ජාතික සම්මන්ත්‍රණයක් පැවැත්වෙන්නේ පළමුවරටයි.අද ලෝකයටම පිළිලයක් වී ඇති ත්‍රස්තවාදයේ මුහුණුවර ලෝක ත්‍රස්තවාදයේ දේශපාලන ප්‍රවණතා, ත්‍රස්තවාදයට එරෙහිව දේශපාලනමය හා හමුදාමය තීන්දු ගැනීම්, සංහිඳියාව, ජාතික හා ජාත්‍යන්තර ආරක්ෂාව සඳහා වූ තර්ජන, ජාතිය ගොඩනැඟීම, නැවත පදිංචි කරවීම, ප්‍රතිප්‍රහාර විධි ක්‍රම, හිංසාව නැවත මතුවීම වැළැක්වීම, සාම්ප්‍රදායික ආරක්ෂක ක්‍රම භාවිතාව, නැවත ඇගැයීම ආදි විවිධ මාතෘකා යටතේ සාකච්ඡාවන් පැවැත්වෙයි.මෙහිදී විශේෂයෙන් ශ්‍රී ලංකාවේ මානුෂීය මෙහෙයුම ගෙනගිය ආකාරය හා ඒ පිළිබඳ සියලු දත්තයන් අන්තර්ජාතික ප්‍රජාව හමුවේ එළිදක්වයි.මේ පිළිබඳව කතා කළ ශ්‍රී ලංකා යුද හමුදාපතිවරයා කියා සිටියේ අපේ යුද මෙහෙයුම් පිළිබඳවත් මානුෂික මෙහෙයුමෙන් ත්‍රස්තවාදය පරාජය කළ අන්දමත් පිළිබඳව අපට සඟවන්නට දෙයක් නැති බවය.දරුස්මාන් වාර්තාවේ චෝදනා ගැන මාධ්‍යවේදියකු නැගු ප්‍රශ්නයකට පිළිතුරු දෙමින් යුද හමුදාපතිවරයා පැවසුවේ ඔවුන් කර ඇති චෝදනා සියල්ලම සත්‍යයෙන් තොර බවයි.ඒ චෝදනා ඔවුන් මෙහෙයුම් කළ ප්‍රදේශවලට ගොස් සියැසින් දැක බලා කරන ලද චෝදනා නොවන බවත් කවුරුන් විසින් හෝ කරන ලද ප්‍රකාශ මත සටහන් කළ ඒවා බවත් ප්‍රකාශ කළ යුද හමුදාපතිවරයා ඒවා කෙළින්ම පුද්ගලයකුට එල්ල කරන ලද චෝදනා නොවන බවත් පැවසීය.මේ සම්මන්ත්‍රණයේදී ඒ ඒ යුද මෙහෙයුම් කළ අයුරු ඒවා සිදුකළ සේනාංකාධිපතිවරුන් හා බළසේනාධිපතිවරුන් විසින්ම පවසනු ඇති බව ද ඔහු කීය.එමෙන්ම 21 වැනි සියවසෙහි ත්‍රස්තවාදය පරාජය කළ එකම රට ශ්‍රී ලංකාව වන අතර ශ්‍රී ලංකාවට සාපේක්ෂව ත්‍රස්තවාදය පරාජය කිරීම ගැන පුළුල් අවබෝධයක් හා දැනීමක් ලොවට ලබාදීමට මේ සැසිවාරය යොදා ගැනේ. යුදමය ජයග්‍රහණය ලබා ගැනීමට තුඩුදුන් කරුණු පිළිබඳවත් එයින් උගත් පාඩම් පිළිබඳවත් විද්වත් මණ්ඩලයක් විසින් මෙහිදී සාකච්ඡා කිරීම විශේෂයකි.විදේශ කටයුතු ඇමැති ජී. ඇල්. පීරිස්, ජනාධිපති ලේකම් ලලිත් වීරතුංග, ආරක්ෂක ලේකම් ගෝඨාභය රාජපක්ෂ හා ශ්‍රී ලංකා මහ බැංකුවේ අධිපති අජිත් නිවාඩ් කබ්රාල් මහතා ඇතුළු රාජ්‍ය තාන්ත්‍රිකයෝ මේ සමුළුවේද ප්‍රධාන දේශන පවත්වති.යුද බිමේදී තමන් ලත් අත්දැකීම් පිළිබඳව ත්‍රිවිධ හමුදාවේ ජ්‍යෙෂ්ඨ නිලධාරීන් විසින් විස්තර කරනු ඇත.මෙයට අමතරව යුද විශ්ලේෂකයෙක් ලෙසින් ආචාර්ය රොහාන් ගුණරත්න, ආචාර්ය අහමඩ් එස්. හරීම්, මහාචාර්ය රජීව් විජේසිංහ හා ආචාර්ය මල්කාන්ති හෙට්ටිආරච්චි යන මහත්ම මහත්මීහු ද සමුළුව අමතනු ඇත.දින තුනක් පුරා පැවැත්වෙන මේ සම්මන්ත්‍රණයට රාජ්‍යතාන්ත්‍රික නියෝජිතයන් හා ආරක්ෂක ප්‍රධානීන් ඇතුළු විවිධ රටවලින් හා මෙරටින් ආරාධනා ලැබු 300 ක් පමණ ආරාධිතයෝ සහභාගි වෙති.දින තුනක් පැවැත්වෙන සම්මන්ත්‍රණයට සමගාමීව විදේශීය නියෝජිතයන් සඳහා සංස්කෘතික සන්දර්ශනයක් යුද උපකරණ ප්‍රදර්ශනයක් ද පැවැත්වේ.ත්‍රස්ත ප්‍රහාරවලට ප්‍රතිප්‍රහාර එල්ල කිරීමේදී ඇති අභියෝග හා ඵලදායිතාවය මානුෂික මෙහෙයුම හා ප්‍රති ත්‍රස්තවාදය දියුණු කිරීම සඳහා වූ තීරණ, සිවිල් වැසියන් යළි පදිංචි කරවීම පුනරුත්ථාපනය ආදිය කරුණු මෙහිදී දේශනයන්ට මාතෘකා වනු ඇත.දයා ඩී. ෆොන්සේකාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>29</day>
    </date>
    <link>http://www.silumina.lk/2011/05/29/_art.asp?fn=af11052911</link>
    <topic>දන් දෙන්නේ පින් ගන්නටයි</topic>
    <author>සුමේධා නවරත්න</author>
    <content>සොඳුර දැන් ශස්‍ය කාලයයි. ශස්‍ය පැහී ඇති බැවින් බොහෝ දෙන තුමූම ගොයම් කැපීම කරත්. මමත් කසාවත් හැඳගෙන දෑකැත්ත ගෙන ඇල්කෙත්වලට ගොස් ඇල් ගොයම් කපන්නෙමි. ඒ වී ගෙනවුත් බත් සාදා ව්‍යංජන සහිත කොට සංඝයාගෙන් ලබා ගත් භික්ෂු නමකට දන් දෙන්නෙමි. ඉදින් සංඝයාට දෙන්නෙම් නම් ඒ දානය බුදුරදුන් විසින් වර්ණනා කරන ලදී. මම ඒ දානය දීම සඳහා බැලමෙහෙ කරන්නෙමි”සද්දාතිස්ස රජතුමා සාංඝික දානයක් දීම පිණිස තුමූම වෙහෙස වී වැඩ කිරීමට තීරණය කළ සැටිය ඒ. ඒ වග එලෙස සඳහන් වූයේ ඉතා පැරණි සිංහල බණකතා කෘතියෙහි, “සද්දාතිස්ස මහ රජුගේ කතාව“ නම් වූ කතාවෙහිය. ඇතැමෙක් විෂම චරිතයෙහි පිහිටා අනෙකාට සෝක උපදවා දෙන දානයට වඩා බුදුරජාණන් වහන්සේ අගය කළේ සිත කය වෙහෙසා දෙනු ලබන දානයයි. ඒ බව මෙනෙහි කරන සද්දාතිස්ස රජ්ජුරුවෝ තුමූම වෙහෙසී දෙනු ලබන දානයක් ගැන සිතා ක්‍රියා කළහ.ගිතෙල් සකුරුමේ දානය ගැන කරුණු කියවන විට සද්ධාතිස්ස රජු හා බිසව දානය සඳහා සූදානම් කළේ මොනවාද යන්න පැහැදිලි විස්තරයක් වේ. රජු මෙහෙකාරකම් කර කුලිය ලෙස උපයන සහල්වලින් කොටසක් විකුණන බිසව බත් සමඟ දෙනු ලබන ව්‍යංජන සඳහා විවිධ දේ මිලදී ගනී. ඒ අනුව ඇය මිලදී ගන්නේ සකුරු, ගිතෙල් හා කැවුම් ආදියයි.ඉහත කී කෘතිය හදාරන විට සංඝයා වහන්සේ වෙනුවෙන් දුන් ආහාරමය දානයෙහි සකුරු, ගිතෙල්, පැණි, මී පැණි, උක්පැණි, මස්, මාළු බොහෝවිට අන්තර්ගත වූ බව කියැවේ. රස කැවිල්ලකට නාමිකව සඳහන් වෙන කැවිලි වර්ගය වන්නේ කැවුම්ය. ඒ අනුව බලන විට මෙකල මෙන්ම එකල ද කැවුම්වලට කැවිලි අතර ඇති තැන සිතා ගත හැකිය.සංඝයා වහන්සේ වෙනුවෙන් දෙනු ලැබූ දානය හැකි උපරිම ලෙස ප්‍රණීත අයුරින් සැකසීමට එකල ජනයා බොහෝ සෙයින් උත්සාහ දැරූහ. නමුත් එලෙස ප්‍රණීත ආහාර පාන සැකසීමට නොහැකි වූවෝ ද දානයෙහි ප්‍රමාද නොවූහ.එහිම එන හරිතාලතිස්සගේ කතාවෙ හරිතාලතිස්ස හා ඔහුගේ බිරිඳ ජීවිතය අරඹන්නේ පෝසතුන් ලෙස නොවේ. එහෙත් දානය දීමේ දැඩි වුවමනාව ඇත්තී, මේ සුමනාව ලුණුවිල කොළ සමඟ බත් පිස සාමණේර නමකට දානය දෙයි. එහෙත් මේ දානය ගැන නොසතුටු වන සාමණේර නම ඇය බලා සිටියදීම අසුන්හලේ ගරාදි වැට අතරෙන් ඉවත දැමූ බව කතාවෙහි සඳහන්ය.භික්ෂු දානයමේ සිද්ධියෙන් කම්පාවට පත්වෙන මේ දෙපළ ඊළඟට තමන් උපයන දෙයින් ප්‍රණීත අහරක් පිසින්නේ භික්ෂු දානය උදෙසාමය. හරිතාලතිස්සගේ ම වදනින් කියතොත් ඒ ප්‍රණීත දානය මෙලෙසය.”හෙතෙම එය ගෙන, ගෙට ගොස් බිරියට දී මෙයින් මස් මාළු දී කිරි ගිතෙල් ආදිය ගෙන ප්‍රණීත දානයක් සාදා දෙවයි කියා නැවත ගොස් ගොයම් කපන්නට පටන් ගති.”එහි ම තවත් තැනක සුමනාව භික්ෂූන් වෙනුවෙන් පිසින බතක් ගැන සඳහන් වන්නේ මෙලෙසය.”ඕ තොමෝ සහල් ගිතෙල්, පැණි, මී පැණි රැගෙන සකුරු හා එක්කොට මිහිරි ප්‍රණීත බතක් උයා එයින් පාත්‍රය පුරවා ආධාරකයක තබා දොරකඩට පැමිණියාය..”මේ අනුව බලන විට ගිතෙල්, පැණි, මී පැණි හා සකුරු බත් හා මිශ්‍ර කොට පිසීම බහුල වශයෙන් සිදුවී ඇති බව පෙනී යයි.ක්‍රියා පිළිවෙතතමන්ට ඇති හොඳම දේ භික්ෂූන්ට දානය පිණිස දීම එකල ඇතැම් වැසියකුගේ පිළිවෙත විය. සීහලවත්ථුවේ අනුවාදයෙහි එන මහානාග තෙරුන්ගේ කතාවෙහි මහානාග තෙරුන්ට දෙළොස් වසරක් තිස්සේ දන් දෙන යුවළ ගේ ක්‍රියා පිළිවෙත ඊට උදාහරණයකි.වයස්ගත වෙන මේ දෙදෙන දුවණිය අමතා භික්ෂූන්ගේ දානය ගැන දෙන උපදෙස් මෙබඳුය.”දුවණියෙනි, ඇල් සහලෙන් බත් උයා මස් මාළු ද පිළියෙල කොට ගිතෙල් වත්කොට තෙරුන්ට දෙව. ඉතිරි දෙය කොස් හා මිශ්‍ර කොට තෝ ද අනුභව කරව. මා විසින් හීල් බත් කන ලදී.”මේ අනුව හීල් බත කෙසේ වුවද කොස් පවා දානමය කටයුත්තේ දී වැදගත් තැනක් ගත් බව නොපෙනේ.”හංකාලාවගේ කතාව“ නැමැති කතාවේ හංකාලා නැමැති දුගී කාන්තාව තම දූ දරුවන් පෝෂණය කරනු ලබන්නේ මෙහෙකාර සේවයෙහි යෙදෙමිනි. කෙටියෙන්ම කියතොත් උදෑසන බත සඳහා පෙරවරුවෙහි ද සවස් බත සඳහා පස්වරු කාලයෙහි ද ඇය බැල මෙහෙවර කරන්නීය. ඇගේ ගමෙහි වෙසෙන ධනවතකු කරනු පින් කටයුතු දකින හංකාලාවගේ සැමියා මහත් දුකට පත්වේ. ඒ තමන්ට එවැනි පින් රැස් කිරීමේ හැකියාවක් නැති හෙයිනි. පරලොව සැප පතා දන්දීමට අසමත් තමා මිය යාම වඩා හොඳ යැයි සිතන ඔහු කෑම බීම පවා ප්‍රතික්ෂේප කරයි.ප්‍රිය වචනමේ තත්ත්වය වටහා ගන්නා හංකාලා යෝජනා කරනුයේ ප්‍රිය වචන පවසන සිය වැඩිමහල් පුතා දාසයකු බවට පත්කර ඉන් ලැබෙන දෙයින් දන් දීමක් ගැනය. මේ යෝජනාව පිළිගත් සැමියා සිය වැඩිමහල් දරුවා ධනවතකුට මෙහෙකාරකමට දෙනුයේ, වස්සකු සහිත එළදෙනකට හුවමාරු කර ගනිමිනි. හංකාලා ඒ එළදෙනගෙන් ලබාගන්නා “කිරි” භික්ෂූන් වෙත දන් දුන්නාය.කරකොළකරකොළ දන් දුන් කතාව වූ කලී තමන්ට ඇති සේ දානය දීමට එකල ගැමියා පසුබට නොවූ බවට තවත් සාක්ෂියකි. කරකොළ වූ කලී මෑතක් වනතුරුම අප ද අහරට ගත් කෑමකි. මාගේ දැනුමේ හැටියට විශේෂයෙන් මේ කටු සහිත ගස වැවෙන්නේ වියළි කලාපයේය. වඩා උස් නොවන මේ ගසේ රවුම් හැඩැති මේ කොළ ළමා කාලයේ අපේ විනෝදජනක කෑමකි. ගසින් කඩා ගත් සැටියේ කටේ දමා ගත හැකි කොළ වර්ගයකි. ළමුන් මෙන්ම වැඩිහිටියෝ ද ලුණු ඉස තෙලින් බැදපු කරකොළ කෑමට ප්‍රියතාවක් දැක්වූයේ පපඩම්වලින් වැනි අතුරු රසක් කරකොළයෙන් ද බතට එකතු වූ බැවිනි.කරකොළ දන් දුන් කතාවේ දුගී ස්ත්‍රිය තමා වෙත පැමිණ සිටි භික්ෂුවකට මේ ”කර කොළ” තම්බා දුන්නාය.එකල දානයට ”මොනර මාංශය” ප්‍රණීත අහරක් වූ බව “මනෝරමමංස කතාවෙන්” පැහැදිලි වේ. එක් සාමණේර නමකගේ ප්‍රාර්ථනාව වූයේ තමන් යම් තැනක උපදින්නේ නම් ඒ ඒ තැන්හි දී මොනර මස් ලැබේවා යන්නය. ඒ අනුව ඔහුගේ ඊළඟ ආත්මයේ දී ද පැවිද්දකු ලෙස සිටියදී දානය ලෙස මේ භික්ෂුවට මොනර මස් ලැබුණ හැටි මේ කතාවෙන් විස්තර වේ.ඉතා පැරණි සිංහල බණ කතා නැමැති සීහලවත්ථුප්‍රකරණයේ සිංහල අනුවාදයෙහි එන මේ කතාවලින් එකල දානමය ආහාර සඳහා ඉහත කී ආහාර වර්ග භික්ෂු දානයට එක් කළ බව පැහැදිලි වේ. මේ ආහර වර්ග පමණක් නොව අතැති දේ භික්ෂු දානය පිණිස දීමට එකල ගැමියා මසුරු නොවූ බව මේ කතාවලින් විද්‍යමාන වේ. ඒ අනුව ඇතැමෙකු දානය සඳහා ”මානෙල් මල්” දුන් අතර තවකෙකු ”හැඳි වස්ත්‍රයෙන් කඩක්” දුන් අවස්ථා ද තිබේ.මහාවංශය ප්‍රධාන කොට ගනිමින් මධ්‍යකාලීන ලංකා සංස්කෘතිය ගැන විමර්ශනයක යෙදෙන්නේ ජර්මන් ජාතික මහාචාර්ය විල්හෙල්ම් ගයිගර් මහතාය. ඔහු විසින් රචිත මධ්‍යකාලීන ලංකා සංස්කෘතිය නැමැති ග්‍රන්ථයෙහි භික්ෂු දානය පිණිස දුන් නොදුන් දේ ගැන පැහැදිලි විවරණයක් කර තිබේ.ගයිගර් සිය කෘතියේ කර ඇති මේ සඳහන මහාවංශයට ද පෙර ලියැවුණු සීහලවත්ථුවේ එන තොරතුරු ද යළි සනාථ කරයි.”දරුණු දුර්භික්ෂයක් පැවැති අවදියකදී 7 වැනි ශතවර්ෂයේ රාජ්‍ය මෙහෙය වූ සිලමේඝවණ්ණ රජතුමා භික්ෂූන්ට වෙඬරු සහ පැණි මිශ්‍ර කිරි බතින් දන් දුන්නේය.... තැඹිලි වතුර, වෙඬරු සහ තුන පහ ආදියෙන් මිශ්‍රකොට පිළියෙළ කරන ලද බත ප්‍රණීත ආහාරයක් විය. මිරිස් ගම්මිරිස් සුදුලූනු, අරළු, බුළු, නෙල්ලි, මලයාවෙන් ගෙනෙන ලද ඉඟුරු ආදිය ද තුනපහ වශයෙන් පාවිච්චි කරන ලදී. ...13 වන ශතවර්ෂයේ දී වන්නි ගෝත්‍රික රජවරුන් පිහිටි සහ රෝහණ යන පළාත්වලින් එකතුකොට භික්ෂූන්ට මධු, පැණි, ගුළ, සක්කර යන දැය හැරුණු විට නොයෙක් ව්‍යංජන, ධීර, දධි (මුදවපු කිරි) එළඟිතෙල් ආදී නොයෙක් දෑ හා සමඟ බත් (සාලි) පූජා කළ බව මෙහිදී කියැවේ.වතාවත්18 වැනි ශතවර්ෂයේ කිත්තිසිරි රාජසීහ රජු විසින් භික්ෂූන්ට හා දිනපතා දළදා මාළිගාවෙහි වතාවත් සඳහා කළ දානමාන ගැන ගයිගර් කර ඇති සඳහනෙන් පැහැදිලි වන්නේ එකල රජවරු ඒ කටයුත්තෙහි කෙතරම් නිර්ලෝභී වූවා ද යන්නය.”රජු විසින් නොයෙක් වර්ගයේ මල් පිච්ච, සපු, පුන්නාග, නාග, කණිකාර, කේතකී, සුදු සහ නිල් පියුම් ආදිය පූජා කරන ලදී. සඳුන් සහ අගිල් වැනි සුවඳ වර්ග ද නොයෙක් වර්ගයේ සුවඳ දුම් ද තවද සක්ඛර, පැණි ආදිය ද බුලත් කපුරු සහ පුවක් වැනි මනහර ඖෂධාදිය ද පිළියෙල කරන ලද නොයෙක් ප්‍රණීත ආහාර වර්ග, බත්, පූ, කෙසෙල්, ජම්බු, දෙල්, අඹ, ජාරුස (උගුරැස්ස), දොඩම්, පොල්, තැඹිලි, දෙළුම්, ඉඳි, මුද්දරප්පලම්, සහ නොයෙක් අනිත් පලතුරු වර්ග ද, අල වර්ග ද සෑම වර්ගයකම පලා වර්ග ද රජු විසින් පූජා කරන ලදී.”සාමාන්‍යයෙන් එකල සිට අද දක්වා ගැමියා විශේෂයෙන් ප්‍රධාන ආහාර වේලෙන් පසු බුලත්විට කෑම සිරිතක් කොට ගෙන තිබුණි. මේ පුරුදු ඇතැම් භික්ෂුවක ද සතුවූ බැවින් රජවරු බුලතින් දානය දුන්හ.සුවඳ විලවුන්එමෙන්ම නෑමෙන් පසු සුවඳ විළවුන් ඇඟ තැවරීම නවීන ක්‍රමයක් නොවන බව ඔප්පු වන්නේ වංශකතා ඒ ගැන සඳහන් කර ඇති බැවිනි. නෑමෙන් පසු සුවඳ විළවුන් ඇඟ තැවරීම එකල සිරිතක්ව තිබූ බව පැවසේ. ඒ අනුව පන්සලට නොහොත් භික්ෂූන් වෙනුවෙන් දුන් දානයෙහි මල්, සුවඳ විළවුන් හා සුවඳ දුම් ගැන ද සඳහන් වේ.කෙසේ වුවද බිත්තර ගැන සඳහනක් ආහාරමය දානවලදී සඳහන් නොවේ. ගයිගර් පවසන්නේ භික්ෂූන්ට පමණක් නොව යාචකයන්ට පවා දුන් දන් ලැයිස්තුවල බිත්තර ගැන සඳහනක් නැති බවය.සිවුරුභික්ෂූන් සඳහා දෙන දානයෙහි වස්ත්‍ර හෙවත් සිවුරු ද නිරන්තරයෙන් දන් දුන් බව සිහලවත්ථුවේ සිට ලියැවී ඇති වංශකතාවල සඳහන් වේ. ඇතැම් රජවරු දානශාලාවල මේ සිවුරු වෙනම ගබඩා කර තිබූ බවද කියැවේ. ඉන් නොනැවතී පොරෝනා පවා දන් දී තිබේ.තවද ඇතැම් රජකු රෝගී වූ භික්ෂූන්ගේ සුවදුක් සොයා බැලීමට නිරන්තරයෙන් වෛද්‍ය කණ්ඩායමක් යොදවා ඇති අතර අවශ්‍ය ඖෂධ ද ලබා දුන් බවද කියැවේ.එකල රජවරුන් විසින් භික්ෂූන් වෙනුවෙන් දුන් දානය ගැනය ගයිගර් තබන මේ සටහන මේ ලිපිය සාරංශ කොට දක්වන්නාක් බඳුය. එනම්,”...භික්ෂූන්ට බොහෝ සෙයින් ආහාර, ඖෂධ සහ චීවර පූජා කළහ. ආරාමයකට උවමනා දැසි දැස්සන් සමඟ ගම්වර පූජා කළහ.එකල භික්ෂූන් උදෙසා දන් දීමට කලක් වේලාවක් වෙන්වී නොතිබුණි. තුන්සිය හැටපස් දවසේම රජවරුන් ද හැකි පමණින් ගිහියන් ද දන් දුන්නේය.මෙකල ද කුඩා කල සිට අපට දෙගුරුන්ගෙන් ලැබෙන ප්‍රධාන ගුරුහරුකමක් වන්නේ පින් කරන ලෙසය. මෙය කෙතරම් සිතට කා වැදී ඇති නියමයක් ද කියතොත් වංචාකාරී ප්‍රෝඩාකාරී ඇතැමකු වෙනුවෙන් ද සැබෑ ශ්‍රද්ධාවෙන් දාන මාන කිරීමට අපි පෙළඹෙමු. ඇතමෙකුගේ මේ ශ්‍රද්ධාවෙන් වංචාකාරී ප්‍රයෝජන ලබන්නට රැවටිල්ලෙහි සමත් සටකපට පුද්ගලයෝ සමත් වෙති.දානමානමෙලොවදී කරනු ලබන දාන මාන ආදියෙන්, රැස්වෙන පිනෙන් මෙලොවදී මෙන්ම එලොව දී ද සැප ලැබෙන බව අපගේ විශ්වාසයයි.කේ.ජයතිලකයන් ගේ ‘අප්‍රසන්න කතාවක්’ නැමැති නවකතාවේ ප්‍රධාන චරිතය වූ සිරිපාලගේ සිතේ කුඩා කල හොල්මන් කරන ප්‍රධාන කරුණක් වන්නේ දිව්‍ය ලෝකයේ දිව්‍ය රාජයකු වීමය. ඒ සඳහා පින් කරන ලෙස ඔහු කතන්දර මාර්ගයෙන් පාඩම් ලබන්නේ සිය මවගෙනි.”අම්මේ, අපිට බැරිද දිව්‍ය ලෝකෙ යන්න””පුළුවන්””ඒ කොහොමද?””හොඳට පින්දහම් කරපුවහම විහාර, පන්සල් හදපුවහම, මැරුණට පස්සෙ දිව්‍ය ලෝකෙ යාවි.”(අප්‍රසන්න කතාවක්)බාරහාරමෙකලද ගිහියෝ විවිධ අයුරින් විවිධ කාලයන්හි දන් දෙති. එක්කෝ ඒ තමාට පින් පමුණුවා ගැනීමටය. නැතිනම් මළගිය ඇත්තකුට පින් පැමිණවීමටය.එසේත් නැතිනම් කරදර කම්කටොළුවලින් සැනසීම ලැබීමට වූ බාරහාරයක් වෙනුවෙනි.කෙසේ වුවද එකල බුදුරජාණන් වහන්සේ පැසසු හා ප්‍රතික්ෂේප කළ දෙයාකාරයෙන්ම අදටත් දාන මාන වන සැටි පෙනන්නට තිබේ.කය හා සිත වෙහෙසා සැබෑ සිතින් දන් දෙන්නෝ අතර විෂම චරිතයෙහි පිහිටා අනුන් කපා කොටා වධ දී සෝක උපදවා දන් දෙන්නෝද වෙති. එහෙත් බුදුරජාණන් දෙසූ පරිදිම මේ විෂම දානය සිතකය වෙහෙසා දෙන සැබෑ දානය හා කිසි දිනක සම වන්නේ නැත.සුමේධා නවරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>29</day>
    </date>
    <link>http://www.silumina.lk/2011/05/29/_art.asp?fn=af11052912</link>
    <topic>බෝ සමිඳු සෙවණේ සිත නිවාලන සිසිල රැඳුණේ</topic>
    <author>අරුණි මුතුමලී</author>
    <content>පන්සල්වත්ත උතුරා යන්න පිරුණු සෙනඟ ටිකින් ටික අඩු වුණා. බෝධි පූජාවත් අට හමාරට ඉවර වුණු නිසා ඉඳහිට එහෙන් මෙහෙන් ඇවිත් පහනක් පත්තු කරන්න, බෝධිය නාවන්න, අපලෙකට කොඩියක් එල්ලන්න කෙනෙක් දෙන්නෙක් නැතුවා ම නෙවෙයි. ඒ අයත් කඩිමුඩියේ දේවල් ඉවර කළේ තවත් රෑ බෝවෙන්න කලින් ගෙවල් දොරවලට යාගන්නත් ඕන නිසා වෙන්නැති.චෝස්... චෝස්...සුවඳ පැන්වලින් බෝධිය නාවන ගමන් මොනවාදෝ මුමුණ මුහුණා ඉල්ලන යදින අපේ අම්මලෑ වයසේ ගෑනු කෙනෙක් විතරයි අන්තිමට ඉතුරු වුණේ. ඒවාට නම් ගමේය මෙහෙය කියලා වෙනසක් නෑ වගේ.මට නම් තිබුණේ ඒ හැම ඉල්ලීමකට ම වඩා විශාල ඉල්ලීමක්. ඒක ලෝභයක් වෙන්නත් පුළුවන්. ඒත් ද්වේශයවත් මෝහයවත් නම් නෙවෙයි. මොකද බෝ සමිඳුන් සෙවණේ මෛත්‍රිය, කරුණාව, මුදිතාව, වගේ ම උපේක්ෂාව දැනෙද්දී කාටවත් ද්වේශ කරන්න තරම් මෝහයක් උපදින්නේ නෑ. ඒත් හැමෝටම සම මෙත් කරුණාවෙන් සිසිල හදද්දී ඒක වැඩිපුර විඳගන්න ලෝබකමක් හිතේ ඉපදෙන එක වරදක් ද කියල මට දැනෙන්නෙ නැතුව ඇති. ඒත් ඉතින් නරකට වුණත් හොඳට වුණත් තෘෂ්ණාව තෘෂ්ණාවමයි. මට අදහගන්න බැරි මේ හිස් බවට ඇතිවන මේ තරම් ආසාව මොකක්ද?මළුවේ වැලිතලාව මත ඇතිරූ පත්තර පිටුව ඉරී නොයන විදිහට පහසු ඉරියව්වකින් ඉඳගෙන මම ඇස් පියා ගත්තා. සල්මල්, අරලිය, සමන් පිච්ච සුවඳට හඳුන් කූරු වලින් නැඟෙන සුවඳත් මුසු කරගෙන හමා ආ සුළං රැල්ලක් හිතේ අගිස්සෙම තිබිච්ච කලබල ගතිය පවා අරගෙන ගියා. ඒ හුළඟට නිවුණු පහන්වලින් එන තෙල් සුවඳ ජීවිතේ ගැන යමක් කියනවා වගේ. තෙල්, පහන් තිර හොඳට තියෙද්දීත් සමහර පහන් හුළඟට නිවෙනවා. තවත් ඒවා තෙල් ඉවරවෙලා නැත්නම් තිරය දැවිලා ඉවර වෙලා. ඒ කොහොම වුණත් අන්තිමට වෙන්නෙ හැම පහනක් ම නිවෙන එකයි. තිරය පිච්චුනාම තෙල් සුවඳ නම් එනවා. ඒත් පහන් දැල්ල? කොහේ ගියා ද? අපි දන්නේ නිවුුණු බව විතරයි.හුළං පාරට බෝ පත් සිලි සිලි ගාද්දි දෑස් පියන් ඉබේම ඇරුණා.හරියට සඳ එළියේ සතුටින් නැළැවෙන සුරංගනාවියෝ වගේ. ඒත් නිරහංකාර සඳ එළිය බෝපත් අතරින් එබෙමින් කියන්න හැදුවේ මොනවද? “එදත් අද වගේමයි. මම ගයා තීරය ළඟ සිරිමා බෝ පත් අතරින් හොරෙන් එබිකම් කළා. මරඟනන් නැටුවේ සුරඟනන්ටත් වඩා ලස්සනට. ඒ වුණාට මාරසේනා එක්ක සටන් වැදුණු භයංකාර මොහොතේවත් වලාකුළකට මුවාවෙලා උන්වහන්සේ තනිකරන්න මට හිත දුන්නේ නෑ. අන්තිමේ දී දෙව් බඹුන් එක්ක මාත් එක් වෙලා ප්‍රීති ඝෝෂා කළා. ඒ උතුම් මොහොත වගේ ම හැම සුබ මොහොතක්ම, හැම අසුබ මොහොතක් ම ඇසින් දුටු එකම සාක්කිය මම” කියලද?සරස්, සරස්.බෝ මළුවේ කෙළවරක සිටිය අම්මලා මා ළඟට ආවා..යමු නේද?”කොයි තරම් ආසා වුණත් බෝ මළුවත් දාලා යන්නම ඕනේ. ඒත් මගේ ඉල්ලීම පන්සල් ගේට්ටුවෙන් එළියට ආවාය කියලා අමතක වුණේ නැහැ. හැමදාම හැමතැනම හැම කෙනාටම මේ වගේ සැනසීමක් දැනෙන්න ලැබේවා!ට්‍රී....ංඑලාම් එක පුරුදු විදිහට වැදුණා. හිත සැනසීමෙන් නින්දට ගියාම පහුවෙනිදා අවදි වෙන්නෙත් ප්‍රබෝධෙන්. වෙසක් බලන්නත් යන්න තියෙනවා. පොඩි මාමලත් එනවා කීවා. උදේම ආවොත් හොඳයි.උදේ කෑම මේසෙත් හරිම ප්‍රිය ජනකයි. “ඔන්න ආයෙ උම්බලකඩ ටිකක්වත් මුහු කළේ නැහැ.” ආච්චි කීවේ හරි සතුටින්. මගේ හිතට දැනුණු සැහැල්ලුවම ඒ කතාවට පිවිතුරු හිනාවලින් පිළිතුරු දුන් හැම දෙනාට ම දැනුණා වගේ.“අක්කා ඊයෙ බෝ ගහ යටට වෙලා හිටපු තරමට මම හිතුවේ සෘද්ධියෙන් ගෙදරට එයි කියලා” මල්ලි පොඩි මාමාට කීවේ සමච්චලයක් මිශ්‍ර ස්වරයෙන්. වෙනදාට නම් ඒකට හරියන්න උත්තර දෙනවා.ඒත් අද මට එහෙම හිතුණේ නෑ.“ඇත්තටම එතනදී හරිම සැහැල්ලුවක් දැනෙනවා. ඔහේ ඕන තරම් වෙලා ඉන්න හිතෙනවා” මම කීවේ පොඩි මාමාගෙන් හේතුව අහන්න වගේ.බෝධීන් වහන්සේලාගේ එහෙම ගුණයක් තිබෙනවා” මාමාට කලින් නැන්දා උත්තර දුන්නා.“ඒකනේ අපේ බුදු හාමුදුරුවෝ බෝධි වෘක්ෂයට තෝරා ගත්තේ පිට දෙන්න” තාත්ත කීවේ තවත් ඉඳිආප්ප ටිකක් බෙදා ගන්න ගමන්. ඊට පස්සේ මාමා“ඕනැම බෝධි සත්ත්වයෙක් බුදු වෙන්නේ ගහකට පිට දීලා තමයි. ඒත් ඇසතු, නුග, සල්, නා වගේ වෘක්ෂ අනිත් ගස්වලට වඩා වෙනස්. මිනිස්සු ඒ ගස්වල විශාලත්වයට, අඳුරු සෙවණැලිවලට බය වෙනවා. ගෞරව කරනවා. බුද්ධාගම පහළ වෙන්න කලින් ඉඳන් ඔය වෘක්ෂ වන්දනාව ඉන්දියාවේ තිබුණා”මාමාගේ කතාවට බාධා කළේ ආච්චි.“එහෙනං...? සුජාතා සිටු දුව බුදුරජාණන් වහන්සේට කිරි පිඬු දානය දුන්නෙත් ඒ කිරිපලු වෘක්ෂයට අධිගෘහිත දේවතාවා කියලා හිතාගෙනලු නේ.”“අම්මා හරි. ඒත් ඔය වෘක්ෂ වන්දනාව කවදා කොහොම පටන් ගත්තද කියන්න කවුරුත් දන්නේ නෑ. හැබැයි ඉන්දු නිම්න ශිෂ්ටාචාරේ ඇසතු ගසත් එක්ක බැඳිච්ච ඇදහිලි ගොඩාක් තිබුණා ය කියලා අලුත්වැව සෝරත හාමුදුරුවන්ගේ පොතක මම කියෙව්වා.”තාත්තා ආපහු මාමාට බාධා කළා.“ඈ පොඩි මල්ලි මොහෙන්දෝජාරෝ හරප්පා සංස්කෘතියෙ නේද පරණම වෘක්ෂ වන්දනාව හම්බෙනවය කියන්නේ.”“ආ... ඔව්. අර කැටයම් දෙකනේ... එකක අර දෙබලට බෙදුණු ගහේ මුදුණේ බෝ කොළයක් තියෙනවා. ඒ දෙබල මැද රුක්ෂ දේවතාවෙක්්්් ඉන්නවා කියලා තියෙන එකනේ. ඒ අශ්වන්ථ වෘක්ෂයේ හැසිරෙන යක්ෂයෙක් ගැන අථර්ව වේදයේ තියෙනවලු. ඒක තමයිලු ඇසතු ගහ පූජනීයයි කියන්න තියෙන පැරණිම සාක්ෂියත්.”“නුග, බෝ ගස් ලොකුවට හැදෙන නිසා වනස්පති කියලා කීවෙත් ඒවටමලු නේද? මට හරියට මතක නෑ ධම්ම පදයෙද කොහෙද තිබුණෙ.ඒත් ලොකු ගස් කොයිකටත් දැන් එහෙම කියනව නේද?” අම්මා දෙබැම රැලි කරගෙන කීවා.මල්ලිටයි මාමාගේ දූලා දෙන්නටයි ඒ අතර අල හොඳි ගැන ප්‍රශ්නයකුත් තිබුණා. ඒත් ඒක වැඩිදුර දිග ගියේ නෑ.“ඔය අශ්වන්ථ වෘක්ෂය කියලා වේද ග්‍රන්ථවල කියන ඇසතු ගහ අනිත් ගස්වලට වඩා හරිම පවිත්‍රයිලු. වේදවල ඉතාම ඉහළම හෝම පූජාවට ඕන කරන භාජන හදලා තියෙන්නෙත් ඒ ලී වලින්ලු. අනික ඒ කාලෙ රහස් බෙහෙත් තැන්පත් කෙරුවෙත් ඒවායින් හදපු හෙප්පුවල තියෙන්නෙ.ඒ කාලේ ‘ගිනි යතුරු’ හරි අමුතු දෙයක්ලුනේ. ඒ වගේ ගුප්ත දේකත් උඩ කොටස හදලා තියෙන්නේ ඇසතු ලීයෙන්මයි. ඒ ගහේ සතුරන් විනාශ කරන අමුතුම බලවේගයක් තියෙනවය කියලා අථර්ව වේදයේ තියෙනව කියලා මට පොඩි හාමුදුරුවෝත් කීවා.”“ආ... ඒක තමයි එහෙනම් බුදු හාමුදුරුවොත් ඒ ගහටම පිට දුන්නේ” මාමාගේ පොඩි දුව කීවා.“මෝඩි. බුදු හාමුදුරුවෝ කිසිකෙනෙක් සතුරො කියලා හිතුවේ නෑ” ලොකු නංගි සැර දැම්මා.“ඇයි... ඇයි අර සංස්කාරයෝ. මාරයෝ” තර්කය පොඩි නංගිගෙන්.“චඞ.... ඒ හිතේනේ” ලොකු නංගි කරදරෙන් වගේ කීවා.“කොහොම හරි හතුරොනේ” පොඩි නංගි කීවේ ජයග්‍රාහී හඬකින්.“මං දන්නෙ නැහැ... බලන්නකො තාත්තේ නංගි” ලොකු නංගි නෝක්කාඩු හඬින් කංකෙඳිරි ගෑවා.“හරි දැන් මේක අහගන්නකෝ ඔන්න විෂ්ණු දෙවියෝ කිරි සයුර කැලැම්ඹුවා ම ලක්ෂ්මීයි අලක්ෂ්මීයි මතුවුණාලු. අලක්ෂ්මී වැඩිමහල්. ඒත් විෂ්ණු බැන්දෙ ලක්ෂ්මි. අක්කා ඉද්දි නංගි විවාහ කරගැනීම හොඳ නෑ කියල ලක්ෂ්මි කීවා. විෂ්ණු අලක්ෂ්මිව උද්දාලක සෘෂිවරයාට බන්දල දුන්නලු. ඒත් යාග හෝම කරන තැන අලක්ෂ්මි වාසයට හොඳ නෑ කී නිසා සෘෂිවරයා එයාව ඇසතු වෘක්ෂයක් යට අතරමං කරලා පැනලා ගියාලු. අක්කගේ දුක දැකපු ලක්ෂ්මි එයාව සනසන්න කියලා විෂ්ණු දෙවියන්ටම කීවාලු. ඒ පාර විෂ්ණු ගිහින් අලක්ෂ්මීට කීවාලු ඇසතු වෘක්ෂය මගේ ගුණවලින් උපන් වස්තුවක්. එය ඔබට වාසස්ථානය කර දෙනවා. මේ වෘක්ෂයේ සදාකාලිකව ජීවත්වන්න” කියලා. අලක්ෂ්මි සැනසුනාලු.මාමාගේ කතාවෙන් දෙන්නගේ රණ්ඩුව නැවතුණා. බෝ ගහ ගැන තව කතා මාමා කීවා.“වෙසක් මාසේ නොකඩවා බෝ ගහට පැන් වක් කරනවා නම් අර්ථ, ධර්ම, කාම, මෝක්ෂ කියන චතුර්ඵලයම ලැබෙනවාලු. බෝ ගහට වඳිනවා නම් ආයුෂ වැඩෙනවාලු. බෝ ගහ දිහා බලාගෙන ඉන්නවා නම් එය ස්මරණය කරනවා නම් ස්පර්ශ කරනවා නම් සියලු පව් සේදෙනවාලු. මොකද විෂ්ණු දෙවියෝ වගේ ම බුදු හාමුදුරුවෝ මූර්තිමත් කරන්නෙත් මේ ගහමනේ. බෝ ගහක අත්තකට පුංචි රිදවීමක් කළොත් ඒක බ්‍රාහ්මණයෝ කෝටියක් මැරුවා හා සමාන අපරාධයක් ලු.”“ආ ඒක තමයි පිං වැඩෙන්න බෝධිය නාවන්නේ, අනෙක ඝර්ම කලාපීය ගහක් නිසා වතුර හොඳට උරා ගන්න පුළුවන් ඇති. බෝ ගහට තවත් නම් තියෙනවා නේද මාමේ?” මම ඇහුවෙ උනන්දුව වැඩිකමට.“හ්ම්... පුද පූජා ලබන නිසා චෛත්‍යය වෘක්ෂය කියනවා... ගොඩක් කල් ජීවත් වෙන නිසා දීඝායු කියනවා. කොළ හෙළ වෙන්නෙ තාලෙකට නිසා චලපත්‍ර කියනවා. ගජානත කියන්නෙ ඇත්තු මේ කොළවලට ආසා නිසාලු. ඒත් සමහරු කියන්නේ කොළේ ඇතාගේ මූණ වගේ නිසා කියලා අනේ මන්දා. කොහොම හරි කොළ වැඩි නිසා බහු පත්‍ර, කිරි වැඩි නිසා ක්ෂීර වෘක්ෂ කියනවා. ඒ ඔක්කොටම වඩා පවිත්‍රක කියන නම තමයි වැදගත්. මොකද බෝ ගස් සෙවණේ හිටියාම ඇතුළතත් පිටතත් පිවිතුරු සිතිවිලි හට ගන්නවා කියනවනේ” මාමා කට පාඩමින් වගේ කියාගෙන ගියා.විමාන වත්ථුවේ වුණත් බෝ ගස් හිටවපු අයට කොයිතරං නං සැප සම්පත් ලැබිල තියෙනවද?” ආච්චි හරි ආඩම්බරෙන් වගේ කීවා.“බෝ ගස් විතරක් නෙවෙයි කොහොඹ, බෙලි, වරා, දඹ, මූනමල් ඒ ඒ ගස් හිටෙව්වාම ලැබෙන පිං වෙන වෙනම තියෙනවා. ඇයි නවග්‍රහයන්ට, නැකැත් විසිහතට පවා ගස් වෙන් කරලනේ තියෙන්නේ” නැන්දා උදාහරණ දැක්වූවා.අද කාලේ මිනිස්සුන්ට ගහක් කපන එක සෙල්ලමක් වුණාට ඉස්සර මිනිස්සු පණ බයයි. මොකද සක්කරයාගේ ආසනේ තියෙන්නේ රාජායතන ගහමුල, පත්තිනි දේවිය ඉපදුනේ අඹ ගෙඩියෙන්, කතරගම දෙවියන්ගේ දේවාලේ හැදුවේ, කුඹුක් ගහක් යට. බෙලිගහ ශ්‍රියා කාන්තාවගේ. අනෙක අඹගස්වලින් රෝබිය වගේ ම රුක් අත්තනවලින් විසකුරු සර්ප බිය දුරු කරනවලු. බෝ ගහ ඒ අතරින් විශේෂයි. ඒ හින්දා තමයි බුදු හාමුදුරුවන්ට බැහැ දකින්න ඇවිත් බැරිවෙන අයට වැඳ පුදාගන්න ජේතවනාරාමේ බෝ ගහක් රෝපණය කරන්න කියලා බුදු හාමුදුරුවෝ ම අවසර දීලා තියෙන්නේ. බෝධි පූජාවත් හරියට පවත්වන හැටිත් කාලිංග බෝධි ජාතකේ තියෙනවනේ. මාමා ඔක්කොම එක සැරේ කියනවා.ඒත් ඒ හැම දේකින් ම මගේ හිතේ රැඳුණේ බාහිර අභ්‍යන්තර පිවිතුරු සිතිවිලි ඇති කරන්න බෝ ගහට පුළුවන් වෙන්නේ කොහොම ද කියන එක.“ආච්චි... අපි අදත් උදේ ම බෝ මළුවට යමු” මගේ යෝජනාවට හැමෝම එකඟවුණේ බෝ සෙවණේ පහස නිසි විදිහට විඳින්න.අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>29</day>
    </date>
    <link>http://www.silumina.lk/2011/05/29/_art.asp?fn=as1105291</link>
    <topic>සතුන් වත්තේ අලුත් බබාලා</topic>
    <author>රූපාන්ති බුලත්සිංහල</author>
    <content>සතුන් වත්තේ අලුත් බබාලාපුංචි අලි පැටියා හොඬවැල එහාට මෙහාට වනා අහසට එසවීය. තවම එච්චර තේරුමක් නෑ. මේ මහා ජනකායට එක්වී තමා යන්නේ කොයිදැයි පැටියා නොදනියි. මිනිසුන් පිරිවරාගෙන මේ යන්නේ නුපුරුදු දේශයකට ද? මේ සියල්ල තේරුම් බේරුම් කර බැලීමට පැටියාට නොහැකිය. පසු පාදයේ කොර ගැසීම තවමත් ඒ ආකාරයමය. අම්මා පිළිබඳ මතක අවදිවන්නේ පාදයේ රිදීමත් සමඟය.අකී අලුත උපන් සකිපෝව හුරතල් කරමින්“අ.. ම්.. මා..” පැටියා හොඬවැල ඔසවා යමක් කිරීමට සැරසෙයි. ඒත් දෙපාවුන්ට නම් එය පැහැදිලි නැත. දෙනෙතට ආ කඳුළු කැට දෙකක් කොපුල් තල ඔස්සේ පහළට වැටෙයි. මතකය අලුත්වී හද රිදුම් දීම හැර මවු සෙනෙහස නැවත ළං කරගත නොහැකිය. මූකළං කැළය, වන සතුන්, හැමදේම අතීතයට එක්වේ. වර්තමානයේ තනිවූ එකම සත්ත්වයා තමායැයි පැටියාට වැටහේ. එහෙත් නැවත අතීතයට නික්ම යෑමට නොහැකිය.එදා ආවේලාවේ රේල්පාරේ නොගියා නම් අම්මා අදටත් ජීවතුන් අතර සිටිනු ඇත. ඒ බිහිසුණු මතකය හදවතට ගෙනාවේ වේදනාවකි. අම්මා මෙලොව හැර යාමෙන් පසු අනාථ වූ ඇත්පැටවා පින්නවෙලට ගෙන යාමට තීරණය කෙළේ වනජීවී නිලධාරීන් ගේ අභිමතය පරිදිය. හුරුපුරුදු කිතුල්උතුව හැර දමා නන්නාඳුනන දේශයකට පිටමං වීමට පැටියාට සිදු විය. අම්මා පමණක් නොව ඈ හා සැරිසැරූ සෑම මතකයක් ගව්ගණනක් දුරස්වීම කෙසේ නම් දරා ගන්නද?මේක මේ අලි පැටියට විතරක් ද? නැහැ.. නැහැ... මේක සදාතනික ප්‍රශ්නයක්. මිනිස් ප්‍රහාරවලට කුමන අන්දමකින් හෝ අලීන් ගොදුරුවීම නොරහසකි. උන්ටත් කියලා ජීවිතයක් තියෙන්න එපායැ. අලීන් ගේ වාසභූමිවල බලෙන් ලැගුම් ගත්තෝ අලීන් පන්නා දමති. සදාචාරය හමුවේ අනුගත විය නොහැකි මේ කරුණ සදාකාලිකවම නොවිසඳෙනු ඇත. වඳවීමේ තර්ජනයකට මුහුණ පෑමට කලින් අලීන් රැක ගැනීම මිනිසාගේ පරම යුතුකම බව තේරුම්ගත් සත්වෝද්‍යානයේ බලධාරිහු අලීන් මිනිසුන්ට ළෙන්ගතු කිරීමට සිතූහ.ඒ අරමුණින් පැටවා පින්නවල සිට මෙහි කැඳවා ගෙන ආවේය. විසිතුරු පෙරහරකින් ඇත් පැටවා පන්සල් භූමියේ සිට සතුන් වත්තට කැඳවාගෙන ගියේය. පැටවාට නම තැබුවේ අභය ලෙසය. ඒ නමද ජනතාව විසින්ම දෙනු ලැබූ නමකි. පැටවාගේ වයස තවමත් යන්තම් අවුරුදු 1 1/2 යි. හුරතලේට එහාට මෙහාට ඇවිදින පුංචි පැටියාට සතුන් වත්තට පිවිසෙන කාගේත් ආදරය දිනා ගන්න වැඩි කාලයක් ගතවූයේ නැත. කිරි, පලතුරු, කොළ ජාති පැටියා පි‍්‍රය කරයි. තවමත් පැටියාට භූමිය හුරු නැත. සුරංග සහ අනුරසිරි පැටියාට රැකවරණය ලබා දෙයි. වැසි දිනවලට කුටියේ සිටීමට සිදු වුවත්, පායන දිනවලදී නම් එළිමහන් සංචාරවලට අවසර ඇත. දිනපතා එන නරඹන්නෝ අභය බැලීමට අමතක නොකරති.සකිෆෝගේ දඟ වැඩවෙනත් ගමකින් පැමිණියත්, පැටියාට නම් කාගෙත් ආදරේ ලැබේ. දඟකාරයාට පුංචි දරුවන් එකතුය. දරුවන් ළං වූ විට හොඬය එළියට දමා පුංචි එවුන්ට ආචාර කරයි. සතුන් වත්තට එන දරුවන් නිසා පැටවා ගේ තනිකම මැකීයයි.අභය වගේම අලුත් පැටවු කීපදෙනෙක්ම සතුන් වත්තට එකතු වුණේ මෑතකදීය. මේ දඟකාරයෝ අම්මලා ළඟටම වෙලා හුරතල් වෙවී සිටියහ. පවනිට තාම යන්තම් මාස පහ පිරුණා විතරයි. හරියටම නොවැම්බර් 12 වෙනිදා මේ දඟකාරි මෙලොව එළිය දුටුවාය.පැටියාට රැකවරණය දීමට තාත්තා වෙන ස්ථානයක රැඳවීමට බාලධාරීහු තීරණය කළහ. ගී‍්‍රස්මය දරාගන්න බැරිවුණාම අම්මත් එක්ක වතුරට බැහැලා එහාට මෙහාට යන්නෙ අම්මව අනුකරණය කරමින්ය. පුංචි පැටියාගේ දඟ වැඩ අම්මාට නම් හොඳට හුරුපුරුදුය. දිය සෙවෙල් පෙඳ පාසි තිබුණට පැටියාට නම් ගාණක්වත් නෑ. කොටු වුණු කූඩුවක සැප පහසුව හිතේ හැටියට. ළඟට වැටෙන ආහාර ටික කාලා ඉන්නවා හැරෙන්න ඉතින් මොනවා කරන්න ද?නෑදෑ පරම්පරාවේ හැමෝටම මේ දවස්වල වැඩ. පවනි නම් විතරක් යැයි, එහා ගෙදර හිපෝ අම්මාටත් පුංචි හුරතලෙක් ලැබිලා. හිපෝ පරම්පරාවේ වාසනාවට ද කියලා හැමෝම හිතුවේ හියාරා ගේ දඟ වැඩ දාකලා.”කෝ... කෝ... හියාරා...” හියාරා යන්තමට ඔලුව එසවීය. ජනවාරි 18 වෙනිදා හියාරා ඉපදුණාම හැමෝටම දැනුණේ දරාගන්න බැරි සතුටක්.හියාරාගේ තාත්තාත් වෙනත් කූඩුවකට පිටුවහල් කෙළේ පුංචි පැටියාගේ ආරක්‍ෂාවට. තාත්තාට පැටියා පෙනෙන නොපෙනෙන මානෙක තබාගන්න නිලධාරීහු වගබලාගත්හ. නැත්නම් පැටියාට අනතුරක් වෙන්න ඉඩ තියෙනවා. පශු වෛද්‍ය ගංගා පැහැදිලි කළාය.සුරංග සහ අනුරසිරි එකතු වී අලිපැටවාට කිරි පොවද්දීහියාරත් අම්මාත් අඳුරු කුටියේ පසෙකට වී දිග ඇදී සිටියහ. යන්තමට ඇර තිබූ වා කවුළුවෙන් හිරු එළිය ඇතුළට ගලාගෙන ආවේය. අම්මා අනුකරණය කරමින් යමක් කරනවා හැරෙන්න පුංචි පැටියාට තවම හරිහැටි වැටහීමක් නැත.කූඩුවෙන් එළියට විත් එළිමහනේ ඇවිදීමට හියාරාට නිදහසක් නැත. කූඩුවේ දැල් අතරින් එළිමහන බැලීමට පමණක් අවසර ඇත. සතුන් වත්ත නැරැඹීමට පැමිණෙන්නෝ හියාරාගේ කූඩුව අසල නැවැතී ගිමන් හරිති. යන්තමට පියවර ඔසවා අමුත්තන් දෙස බැලීමට හියාරා පුරුදුවී සිටියි.හියාරාගේ ගෙදරට පෙනෙන නොපෙනෙන දුරින් සමීනාගේ නිවස තිබේ. පහත බෑවුමක පිහිටි සමීනාගේ නිවස පෙනෙනුයේ ඕනෑකමෙන් බලන්නෙක්ට පමණි.”කෝ... මේ සමීනා පැටියා එන්න” සමීනා සරත්ගේ හඬට කන්දෙනු අපි දුටුවෙමු. එහාට මෙහාට දුව පනිමින් කූඩුව පුරා දුවන සමීනාගෙන් නම් අම්මාට ගැලවීමක් නැත. අම්මාගේ උණුසුමින් මඳක් හෝ ඈත්වීම සමීනාට නම් හුරු නැත.සමීනාගේ අම්මා එකවර හිස එසෙවුවාය. උල් දත් පෙන්වා ශබ්දයක් පිට කළාය. සමීනා අම්මාට මුවා වූවාය. ආගන්තුකයන්ගේ හඬ අම්මාට නුරුස්සයි.”මෙහෙ එන්න ඉක්මනට” සහායක සරත් නැවත කතා කෙළේය. එවර අම්මාගෙන් නැවත වාරයක් විරෝධය මතු වූවාය.අභය පිළිගත් අයුරු“මෙන්න කංකුං ගෙනාවා. කෝ... ඉතින් පැටියාත් එක්ක එන්න” එවර අම්මා එක පිම්මට කවුළුව ළඟට පිවිසියාය. සරත් අත තිබූ කංකුං මිටියට ඉව ඇල්ලුවාය. සමීනා අම්මා පසු පසින් විත් දොර අබියස නතර වූවාය. සැකයක් බියක් නොමැතිව දුන් කංකුං අහුරක් මුව වෙත ළං කළාය. “ඉතින් කොහොමද සමීනා?” සරත් පැටියාගේ පිටට තට්ටුවක් දැමුවේය.සාගින්නේ සිටියෙකු පරිද්දෙන් අම්මා කංකුංවල රස බැලුවේ නැවත ඔලුව නොඋස්සාය. පැටියා එහාට මෙහාට දැවටෙමින් සෙල්ලම් කිරීමට මාන බලයි. පුංචි සමීනාගේ වැඩවලට උරණ වූ ලෙසින් අම්මා පැටියාට සැර දමයි. සරත් රැගෙන ගිය කංකුංවල රස බැලූ අම්මාත් පැටියාත් අප යන තෙක් බලා සිටියේය, ආගන්තුක සත්කාර පුද කරන්නන් ලෙසය.අකීටත්, යුපෝටත් අලුතින් ඉපදුණ පැටියා බලන්නත් ඕනෙ, වැහිබීරුම අතරින් තිබුණ හිරු එළියට ස්තූති කරමින් අපි සකිෆෝ බලන්නට පිටත් වුණෙමු.සකිෆෝ කර පින්නා ගත් අම්මා කූඩුව අසලටම වී සිටියාය. තවමත් කිරෙන් ඇරුණු නැති පැටියා අම්මාට තුරුළු වී හොඳ හැටි කිරි උරා බිවුවාය.අපගේ පැමිණීම නොරිස්සු අකී පැටවා රැගෙන ඈතට ගියාය. ආගන්තුකයන් ගෙන් අනතුරක්වත් ද? අකීගේ දෑස අපට කීවේ එපමණකි. ඉන්දුනීසියාවේ රගුනාත් ප්‍රාන්තයේ සිට මෙරටට පැමිණි අකීට පැටියා ලැබුණේ මෑතකදීය. සකිෆෝගේ පැමිණීම අකී සහ යුපෝ තාවකාලිකවම වෙන් කිරීමට හේතුවක් විය.කෙසේ නමුත් යුෆෝගේ යාබද කුටිය දෙසට අකී ඉඳහිට කරපොවා බලයි.පුංචි පැටියා සිත්සේ නළවන අකී, විටක පැටියා රැගෙන සිපගනියි. තවත් වරක පැටියා පිටුපස දුවගෙන යයි. පැටියාගේ ඔලුව අතගෑ ඇය ඇඟ සියුම්ව පිරිමදියි. මිනිස් ක්‍රියාකාරකම් වලට නොදෙවෙනි චර්යා රටාවක් අකීලාගේ වංශයට හිමිය.”එකපාරක් මේ පැටියාට පණු රෝගයක් හැදුනා. දැන් නම් සුවයි. මේ නිසා තමයි අපි ආරක්‍ෂක ක්‍රමවේදයක් අනුගමනය කෙළේ. කෑම බීම දෙන කොටත් ;හාඳටම සැලකිලිමත් වුණා.” සකිෆෝගේ අපි නොදත් තොරතුරු පශු වෛද්‍ය ජගත් ජයසේකර මහතා පැහැදිලි කෙළේය.හියාරා පැටියා අම්මා සහ සහායක සරත් සමඟ”ආයිත් නම් එහෙම දෙයක් වෙන එකක් නෑ. කූඩුව තුළ පිරිසුදුකම තමයි මේකට වැදගත් වන්නේ. දැන් නම් සකිෆෝ වෙනත් කෑමවලට හුරු වෙනවා.”අලුතෙන් ඉපදෙන පුංචි බබාලා වෙනුවෙන් තියෙන පහසුකම් වැඩි දියුණු කරන්න නිලධාරිහු පියවර ගත්හ. පැටවු ආරක්‍ෂා කිරීම, පෝෂණය කිරීම වෙනුවෙන් මහල් තුනකින් යුක්ත සත්ත්ව රෝහල මේ වෙන විටත් ඉදි වෙමින් පවතියි. තිබෙන අවම පහසුකම් මත වුවත් සතුන්ට අවශ්‍ය ඖෂධ සැපයීමට කාර්යය මණ්ඩලය යුහුසුළුය.කෙතරම් සතුන් ආරක්‍ෂා කළත් සතුන්ට මිනිසුන්ගෙන් වන හානිය සිතාමතා නොවුණත්, නොදැනුවත්වමත් සිදුවිය හැකිය. ඇතැම් විට මිනිසුන් ඉවතලන පොලිතින් සතුන්ට මරු කැඳවූ අවස්ථා තිබුණි. මේ නිසාම සතුන් වත්තට පොලිතින් ගෙනයන එක තහනම් කෙළේ සතුන් ගැන සිතාය. ඒ වගේම සතුන්ගේ කූඩු නවීකරණය වෙමින් තිබුණ බව දක්නට ලැබුණි. සාමාන්‍ය මිනිසුන්ට පමණක් නොව ආබාධිත ජනතාවට ද නැරැඹිය හැකි අයුරින් සතුන් වත්ත නවීකරණයට පියවර ගෙන ඇති බවද දැකිය හැකිය.සතුන් වත්තේ අලංකාරය සඳහා අලංකාර අයුරින් ආකෘති සැකසේ. මුළු සත්වෝද්‍යානයටම ජලය සැපයිය හැකි ජල නල පද්ධතියේ වැඩ සැකසෙමින් පවතී.මුවන්ට අයත් සීමාවේ මුවෝ නිදහසින් දුව පනිති. එකිනෙකා සිප වැළඳ ගනිමින් ඔවුන්ගේ ම ලෝකයේ සැරිසරන ආකාරය කාගේත් සිත් ගන්නා සුළුය. අලුත් අලුත් බබාලා ගේ් පැමිණීම කවදාවත් අඩුවක් නැත. සතුන් වත්ත දෙමව්පියන්ට පමණක් නොව මී මුතු පරම්පරාවද එකසේ තවමත් සෙවණ සදයි.ගෙවී ගිය හෝරා කීපය විඩාබරය. හිරුගේ චණ්ඩ බව ගත දාදියෙන් තෙමාලීය. එහෙත් සිතට දැනුණේ නැවුම් ප්‍රබෝධයකි. ඒ සතුන් වත්තේ අලුත් බබාලා දුටු නිසාය.රූපාන්ති බුලත්සිංහලසේයා රූ :- සුදම් ගුණසිංහසතුන්වත්තේ අධ්‍යාපන උපදේශක නිහාල් මහතාට අපගේ ස්තුතියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>29</day>
    </date>
    <link>http://www.silumina.lk/2011/05/29/_art.asp?fn=as1105292</link>
    <topic>සංකල්පනා</topic>
    <author>කසුරි</author>
    <content>සංකල්පනානුඹ හෙළූ දහසක් සුසුමන්පාව ගියමුත් මා අතැරඑක් සුසුමක් රැඳී තියේඉකිගසමින් තනිකමින්ඇවිත් රැගෙන යන්නතනිවූ ඒ සුසුමතනි සුසුමකට තනි රකින්නනොහැකිය මට තනිවමකසුරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>29</day>
    </date>
    <link>http://www.silumina.lk/2011/05/29/_art.asp?fn=as1105293</link>
    <topic>අවසන් සිංහල රජුගේ රාජ මාලිගය කැලයෙන් යටවෙලා</topic>
    <author>අම්පිටිය සමූහසිසිර ජයනාත් පීරිස්</author>
    <content>අවසන් සිංහල රජුගේ රාජ මාලිගය කැලයෙන් යටවෙලාඋඩින් සදාලා උඩ නෙත්ති මාලේ බිමින් සදාලා බිම නෙත්ති මාලේ සඳා පොල් පුවක් ගඟ දෙපස දැලේ සෙල්ලම් නිරිඳු වඬින කුන්ඩ සාලේඉහත කවියෙන් හඳුන්වන්නේ දෙවැනි විමලධර්මසූරිය රජුගේ පුතකු වූ ශ්‍රී වීර පරාක්‍රම නරේන්ද්‍රසිංහ රජතුමා ගැනයි.ක්‍රි. ව. 1705 රජ වූ ශ්‍රී වීර පරාක්‍රම නරේන්ද්‍රසිංහ රජතුමා සැබවින්ම විනෝදකාමියෙකි. ස්ත්‍රීන් කෙරේ ලොල් බවක් දැක්වූ මේ රජතුමා එකල රාජ සභාවේ අයත් උඩරට ජනතාවක් සෙල්ලම් නිරිඳු යැයි හැඳින්වූයේ එතුමා සතු මේ විනෝදකාමී බව හේතුවෙනි.නරේන්ද්‍රසිංහ රජ මාලිගය, කැලයෙන් යට වී බෝඩ් ලෑල්ලට පමණක් සීමා වී ඇති අන්දම.රජුගේ අවසාන කාල පරිච්ඡේදයේ ඉන්දියාවේ මදුරාපුරෙන් ගෙන්වූ රජ කුමරියක විවාහ කරගන්නා තුරු රජුගේ තරුණ අවධියේ විවාහයක් සිදුකරගත් බව ඉතිහාසයේ මොනම ලේඛනයකවත් සඳහන් නැත.උඩරට රාජධානියේ හුරිකඩුව, සිරිමල්වත්ත , ගුන්නැපාන මැණික්හින්න පිටියේගෙදර යන ප්‍රදේශවල රජු අනියමින් ඇසුරු කළ කුල කාන්තාවන් මෙන්ම සාමාන්‍ය ගැමි කාන්තාවන් විශාල පිරිසක් සිටි බව කුණ්ඩසාලය ප්‍රදේශයේ ජනවහරින් හා ඓතිහාසික පුස්කොළ පොත් ආශි‍්‍රතව ඇති බව රජුගෙන් ගම්වර ලබා සිටින වෙද පරපුරක අද සිටින පුරුකක් වන විදුරවත්තේ වෙද ගෙදර කේ. බී. දිසානායක මහතා පවසයි.රජු විසින් කරවන ලද අවු. 310 ක් පැරැණි දැනට කුණ්ඩසාලය වරාපිටිය හංදියෙන් හැරී ගිය තැන ඇති ශ්‍රී වීර පරාක්‍රම නරේන්ද්‍රසිංහ රජමහ විහාරය පිහිටා ඇති ප්‍රදේශයේ රජුගේ සිත බෙහෙවින් ඇදි ගිය කාන්තාවක් වූවාය.මෙම ස්ථානයේ ඇති පැණි වරකා ගහක පැණි වරකා ආහාරයට ගැනීමට පුරුදුව සිටි රජතුමාට එහි යන එන ගමනකදී මෙම කාන්තාව මුණගැසී ඇත.මේ කාල පරිච්ඡේදයේ 1708 දී පමණ ඇතිවූ කැරැල්ලක් හේතුවෙන් මහනුවරින් පිටවී සිටීමට සිතු නරේන්ද්‍රසිංහ රජතුමා තම රස නහර පිනවූ පැණි වරකා ගසත් තමාගේ සිත් ගත් කාන්තාවන් සිටි ප්‍රදේශයේ රජ මාලිගාවක් කරවීමටත් එම ප්‍රදේශය උප නගරයක් කොට වාසය කිරීමටත් තෝරා ගත්තේය.බිසෝ මාලිගය තිබු ස්ථානය හා රජු බිසවුන් හා ස්නානය කළ පොකුණමෙකල ප්‍රදේශය බාරව සිටි රඹුක්වැල්ලේ දිසාව කැඳවූ රජතුමා රජ මාලිගය තැනීම රඹුක්වැල්ල දිසාවට බාර කළේය.දැව කර්මාන්තයට දක්ෂතා ඇති පරපුරක පුද්ගලයකු වූ රඹුක්වැල්ලේ දිසාව සිය අධිකරණය යටතේ දේවෙන්ද්‍ර මූලාචාර්වරයා කැඳවා ඉදිකිරීම් කටයුතු ඔහුට පැවරූ බව මේ තොරතුරු සැපයූ විදුරවත්ත වෙද පරපුරේ කේ. බී. දිසානායක මහතාත් එම ප්‍රදේශයේම පරම්පරාගත පවුලක තරුණයකු වන අංක 57/3, වරාපිටිය, කුණ්ඩසාලේ පදිංචි ආර්. වී. එල්. ඩී. ගාමිණී මහතාත් විස්තර කළහ.මේ කාලයේ උඩරට රාජධානිය ලාක්ෂා කර්මාන්තයට ප්‍රසිද්ධව තිබිණි. මෙම ලාක්ෂා කර්මාන්තය ද අපූරු කලාවකි. රාජ සමයේ පවා මෙම කර්මාන්තය ප්‍රසිද්ධව තිබුණේ මහනුවරට අමතරව, මාතර හා හපුවිදේ යන ගම් වන අතර මහනුවර හූරිකඩුව ප්‍රදේශයේය. ඒ ප්‍රදේශයේ මේ කර්මාන්තය අද ද තරමක් දුරට පවත්වාගෙන යයි.ලාක්ෂා කර්මාන්තය යනු දැව යකඩ හා වෙනත් ලෝහ වරිගයකට විවිධ වර්ණ රටා කැටයම් යොදා කළ හැකි ආලේප ක්‍රමයකි.කෙසේ හෝ රඹුක්වැල්ල දිසාවත්, දේවෙන්ද්‍ර මූලාචාර්යවරයාත්, මූලාචාර්යවරයාගේ හිතවතකු වන ලාක්ෂා බන්ඩා නමැත්තෙක් මුල්කරගෙන කුණ්ඩසාලය ප්‍රදේශයේ පිහිටි ‘නාරිකෙල්’ නමින් හඳුන්වන රජුගේ උද්‍යානයේ මහානර්ඝ රජ මාලිගයක් තනා ඇත.තරමක් උස් කඳුගැටයක සම්පූර්ණයෙන්ම දැවයෙන් නිර්මාණය කළ රාජ මාලිගය එකල දිව්‍ය විමානයක සිරිගැන්වූ බව ඓතිහාසික පොත්පත්වල හා පුස්කොළ පොත්වල සඳහන් බව දිසානායක මහතා පමණක් නොව නරේන්ද්‍රසිංහ රජමහ විහාරයේ භාරකාර හිමියන් වන රඹුක්වැල්ලේ සුදස්සි හිමියෝ ද තහවුරු කළහ.විවිධ කලා ශිල්ප උපයෝගී කොටගෙන නිර්මාණය කළ මේ රජ මාලිගය, රාජ මාලිගයකට වඩා කලා නිකේතනයක සිරිගත් බවත් රාත්‍රි කාලයට තැනුන තෙල් දුම්මල ආදි කැලයෙන් සොයාගත් ගාල් වර්ග සුවඳ දුම් ආදියෙන් මාලිගය ඒකාලෝක කළ විට දිව්‍ය විමානයක සිරිගෙන තිබු බවත් පැරැණි පුස්කොළ පොත්වල සඳහන්ය.ඓතිහාසික තොරතුරු සැපයූ කේ. බී. දිසානායක සහ ආර්. වී. එල්. ඩී. ගාමිණී (පාලි අයියා)ඉංගි‍්‍රසින් විසින් විනාශ කිරීමෙන් අනතුරුව ඉතිරිවූ කැටයම් සහිත දැව කනු රඹුක්වැල්ලේ පරපුරේ අය ගලවාගෙන වුත් වත්මන් රජමහා විහාරස්ථානයේ තෙවා මණ්ඩපයක් ඉදිකොට ඇති අතර එම කැටයම් සහිත දැව කඳු අද ද දක්නට ලැබේ.මෙයිනුත් ඉතිරිය, රඹුක්වැල්ලේ පන්සල්වලට එක දෙක යනාදි වශයෙන් ;බදා එම කලාව ආරක්ෂා කිරීම පිණිස රඹුක්වැල්ලේ පරපුර විශාල මහන්සියක් ගත් බව රඹුක්වැල්ලේ සුදස්සි හිමියෝ පැවසූහ.1800 පමණ වන විට ඉංගි‍්‍රසින් උඩරට අල්ලා ගැනීමට මාන බලමින් සිටි සමයෙකි. ඒ අනුව 1804 දී ඉංගි‍්‍රසි ජාතික කපිතාන්වරයකු වන කපිතාන් ජොන්සන් සිය භටයන් සමඟ මෙම ස්ථානය වටලා වටිනා දේ සොරාගෙන ගොඩනැගිල්ල ගිනිබත් කොට ඇති බව එම හමුදාවේම මේජර් පොබ්ස් විසින් වාර්තා කොට ඇත. (එම ලේඛන අදත් ඇත.)එවකට ඉංගී‍්‍රසින් පහතරට ප්‍රදේශ අල්ලා ගෙන සිටි අතර නරේන්ද්‍රසිංහ රජ මාලිගය ප්‍රදේශය එම වැවිලිකරුවන් විසින් අත්පත් කරගන්නා ලදි.1805 දී ශ්‍රී වික්‍රම රාජසිංහ රජු විසින් නැවතත් මෙම ප්‍රදේශය සිංහල වැසියන් පදිංචිකොට ඇති බව 1816 මැයි 08 දින ඉංගි‍්‍රසින් විසින් පිළියෙල කළ දිසා අධිකරණ කොමිෂන් වාර්තාවේ සඳහන් කොට ඇත. පසුකාලීනව මෙම ප්‍රදේශයේ පුරාවිද්‍යා දෙපාර්තමේන්තු භාරයට ගෙන තහනම් ප්‍රදේශයක් බවට පත්කොට ඇතත් මේ දක්වා කැණීම් කටයුත්තකට අත ගසා නැත.එදා මෙදා තුර සිංහලයේ අවසන් සිංහල නිරිඳුගේ අවසන් රාජධානියව තිබු උප නගරය, කෙරේ කිසිදු පාලකයකුගේ ඇස ගැටී ද නැත.පුරා විද්‍යා බෝඩ් ලෑලි දෙකකට පමණක් සීමා වී ගන කැලයෙන් යට වී ඇති මනස්කාන්ත දසුනෙන් පිරි මේ සිංහල රාජධානිය කැණීම්වලට ලක්කොට දේශීය හා විදේශීය සංචාරකයන් වෙනුවෙන් වෙන් කිරීමට බලධාරීන්ගේ අවධානය යොමුවිය යුතුය.රාහු අසුර ග්‍රහ යුද්ධයෙන් පැරදුණු රාහුගේ කුණ්ඩලාභරණය වැටුණු ප්‍රදේශය හේතුවෙන් කුණ්ඩසාලය නම් වූ මේ ප්‍රදේශයේ නරේන්ද්‍රසිංහ රජ මාලිගයට බටහිරින් ආභරණ වැටුණු ස්ථානය අද ද දක්නට ඇත.ආභරණය ගැනීමට ඉන්දියාවේ සිට පැමිණ ගුරු නම් බමුණානන් කුණ්ඩලාභරණය නිසැකව වැටෙන ස්ථානය කලින් දැනගත් බරණ ගණිතයා නම් වූ ශ්‍රී ලාංකිකයා කුණ්ඩලාභරණය ගැනීමට සිටි ස්ථානයත් අද ද දක්නට ඇත.මේ කුණ්ඩලාභරණය වැටුණු ස්ථානය මහවැලි යෝජනා ක්‍රමය යටතේ ජලයට යට වී ඇති මුත් මහවැලි ගඟේ ජල මට්ටම අඩු වන විට එම ස්ථානය මතු වේ. ගුරු තවුසා වාඩිලාගත් ස්ථානය අද ගුරුදෙණිය රජමහ විහාරය බවට පත්ව ඇත.සංචාරක වටිනාකමක් ඇති මෙම ස්ථාන ශුද්ධ පවිත්‍ර කොට සංචාරකයන්ට ප්‍රදර්ශනය කිරීමට සුදුසු කාලය පැමිණ ඇත. බලධාරීන්ගේ අවධානය ඊට යොමු වේවා.අම්පිටිය සමූහසිසිර ජයනාත් පීරිස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>29</day>
    </date>
    <link>http://www.silumina.lk/2011/05/29/_art.asp?fn=as1105294</link>
    <topic>අඳුරෙන් එළියට</topic>
    <author>සිතුවිලි පෙළ ගැස්ම – රූපාන්ති බුලත්සිංහල</author>
    <content>අඳුරෙන් එළියටමගේ රට වෙනුවෙන් වගකීමක් ඉටු කරන්නට මානුෂීය මෙහෙයුමට මං කැප වුණා. නන්දිකඩාල් කලපුවේදී අවුරුදු තිස් ගණනක ත්‍රස්තවාදය හිස් පැතුමක්ව දියවෙලා තියෙන විදිහ ඇස් දෙකටම දැක්කා. ඒ අරමුණ ජය ගන්නකම් හැම රණ විරුවෙක් ම කළ කැප කිරීම් ගැන කියන්නට මේ සටහන් අකුරු පේළි මදි.රණ විරු සෙවණට වෙසක් හඳ පෑයුවා. ඒ 2600 වන ශි‍්‍ර සම්බුද්ධත්ව ජයන්තියේ පණිවිඩය ගෙන එන්නට. වෙසක් කූඩු, පහන්, තොරණ මුළු රටේ ම බැබළුණා. වෙනදා නැති මහා සැහැල්ලු බවක් මගෙ හිතට දැනුණා. අපි දිනා ගත්තේ, අපි නිදහස් කර ගත්තේ ලෝකයේ තිබෙන පිං බිමක් කියලා හිතට මහා ආඩම්බර කමක් දැනුණා.එදා... දළඳා මාළිගාවේ හේවිසි හඬ පවා නතර වුණා. අනුරාධපුර ජය ශි‍්‍ර මහා බෝධිය පවා ගොළු වී වැඩ උන්නා. ඒ භයංකර ත්‍රස්තවාදය උතුම් බුදු පුතුන් පවා බිලිගත්තා. අරන්තලාවේදී කහ සිවුරු ලේ පාට වුණේ මුළු රටේම අම්මාවරු හඬා වැටෙද්දී. මායිම් ගම්මානවල අපේ නෑයින් කෙසෙල් කඳන් වාගේ පිහි පාරවල්වලින් කැපී වෙන්කළේ අපේ හදවත් ද තුවාල කරගෙන.ඒ අතීතය ඒ තරමටම මරණ බය ගෙනාවා. බස් බෝම්බ, මිනිස් බෝම්බ... බෝම්බ බය හැමතැනම පැතිරුණා. ඒ අතීතයට දැන් අපේ රට අයිති නෑ. ඒත් හැමදාම මතකයට නැගෙන නැඟිය යුතු පිරිසක් මේ රණ විරු නිවාසේ ඉන්නවා.”ගුඩ් මෝර්නින් දෙනෙත් සර්””ගුඩ් මෝර්නින් වීරසූරිය””අපි දිනලා අවුරුදු 2 ක් පිරෙනවා සර්..””ඔව් මේ මාසේට...””අපි වෙනුවෙන් රණ විරු මාසයක්.”මගේ, සොයුරු සඟයන්ගෙ ඇස්වල සතුටක් මෝදු වෙලා. එදා නන්දිකඩාල් කලපුව, පුදකුඩිඉරප්පුව, කිළිනොච්චිය, වව්නියාව, මුළු උතුරම ගිනිගත්ත යුද්ධයට මගේ රට දැන් සමු දීලා. උතුරේත්, දකුණේත් මිනිස්සු නිදහසේ සුව විඳිනවා. ඒ අපි කළ කැපවීම් නිසයි කියලා හිතනකොට නිවන් දකින්නට පුළුවන් පිනක් අපි කළා නේද කියලා අධ්‍යාත්මික සතුටකින් හිත පිරෙනවා.අපේ රණවිරුවො එදා උතුරු යුද බිමේ සටන් කරද්දී අම්මාවරුන්ගේ, තාත්තාවරුන්ගේ හදවත් ගැහෙන ශබ්දය අපිටත් ඇහුණා. මට මතකයි එදා... අපි තොප්පිගල මුදවාගන්න ගිය සටනෙදි...”මොකද මේ ඇස්වල කඳුළු... හමුදාවේ... සෝල්ජස්ලා අඬනවාද...”මම නිර්මාල්ගේ පිටට තට්ටු කරමින් ඇහුවා.”නෑ.. සර්... අම්මා ලියුමක් එවලා...””ඉතින්””ටී.වී වල පත්තරවල නිවුස් බලලා තාත්තගෙ ප්‍රෙෂර් එක වැඩි වෙලාලු සර්... නංගිට තනිවම හැම දෙයක්ම බලා කියාගන්න වෙලා...””මට තේරෙනවා නිර්මාල්... අපි බේරගන්න යන්නෙත් ඒ වාගේම අම්මලා... තාත්තල.. නංගිලා කියලා ගෙදරට මැසේජ් එකක් දීපං කොල්ලෝ... “තමන්ගේ දෙමාපියන්ගෙන් සොයුරු සොයුරියන්ගෙන් ඈත්වෙලා යුද බිමට කැප කරන ජීවිතේ එදා අපි හැමෝම අත් වින්දා. ඇස් පනාපිට අපිට අපේ ළඟම සගයෝ අහිමි වුණා. අතපය කැඩුණා. ඇස් අන්ධ වුණා. අද මේ මහ පොළොවේ මුළු රටක්ම සතුටින් පය ගහලා ඇවිදින්නේ අපේ රණවිරුවෝ නිසා. කිහිලිකරුවට බර දීලා සමන් මට කොළයක් දිගු කළා.”ලියුමක් ද...””නෑ සර් කවියක්... මම ලියුවේ...”මහා සුසුමක් නඟාමහ පොළොව කතාකොටඅසන්නට කී කවියලියා දන්වමි නුඹට...නුඹ දෙපා තබා යනමේ මහා පොළොව මතසදහටම සැඟවුණේයළිත් එන්නට නොවේ...ඒ නුඹේ හෙට දිනේ – හිරු උදා කරන්නටඔවුන් පණ නළ පුදා - සැඟවුණා සදහටම...මනෝරී සිරිවර්ධනබණ්ඩාරවෙලඅම්මගෙ උකුලෙ ඉදගෙනහුරතලයට හිනා උන තාත්තගෙ කරේ එල්ලිල ලුණු කොක්කන් පැදල සතුටු උන මිදුල පුරා දුවගෙන ගිහිල්ල දඟකරපු ඒ පුංචි කාලේ නොදැනීම ගෙවිල ගිහිල්ල. ඒ සතුට සැහැල්ලුව වෙනුවටමහා බරක් සිත පතුලෙම හිරෙ වලා.ඇස් මානෙන් යන පන්දුවකට හයේ පාරක් ගහන්න බැරිවෙයි කියල කණස්සල්ලෙන් බලා ඉන්න ක්‍රීඩකයෙක් වගේ උසස් පෙළකඩඉම ලියන්න මමත් බලා ඉන්නව. අපේ පන්දුව ඒකයි. ඉලක්කය බලල හරියට ගහන්න බැරි උනොත් අපේ වසන්ත කුසලානය සදහටමඅහිමි වෙනව. එහෙම උනොත් අපිට බලා ඉන්න වෙන්නෙජීවිතේ හැමදාම හූල්ල හූල්ල.ඒත් අපේ නිදහස සතුට මේ වසන්ත කුසලාන තරගය වෙනුවෙන් පාවා දෙන එක මොනතරම් වේදනාකාරීද කියල දන්නේ අපි අපිම විතරයි. වෙලාවට නොකා නොබී රෑ මැදියම වෙනකන් නිදිවරාගෙන දුෂ්කරක්‍රියා කරල අවසානෙ මහා තරගෙන් ජය ගන්න බැරි උනොත් මුළු ලෝකෙන්ම කන්අඩි පුපුරන්න තරම් බැනුම් අහන්න වෙනව. ඊටත් පස්සෙ කාලකණ්ණියෙක් කියලසමාජයෙන් අයින් කරල දාන්නේ අපි කරපු කැපවීම ගැන වගක් වත් නැතිව.ඒ හා බී වලින් විතරද අපිව මනින්න පුළුවන්. ඒ හා බී අතරෙමංමුලාවෙච්ච අපේ හිත් වලත් මනුස්සකම දයාව කරුණාව අධිෂ්ඨානය බිංදුවක් හරි තියෙනවා. ඉතින් අපටත් පුළුවන් මේ ලෝකේබබළවන්න. මුළු ලෝකෙටම වීරයො වෙන්න. දිනා ගන්න බැරි උන කුසලානය අමතක කරල ඉදිරියටම යන්නඉඩ දුන්නොත් පෙනෙයිඅපිත් ලෝකෙටම වටින බව.ශලිනි ශ්‍යානිකා ජයරත්නකපුහේනමාමුණුවවාරියපොළසරසවි සිසුවියකව සිටියදී දෙවන ලුතිනන් තනතුර දැරූ ඔහුව හඳුනාගතිමි. එවකට පැවති දරුණු යුද්ධයේදී පුද්ගලනාශක බෝම්බයක් පෑගීමෙන් ඔහුගේ වම් පාදය දණහිසට පහළින් අහිමි විය. ඔහු යුද හමුදා රෝහලේ බව කියමින් ඔහුගේ නැගණිය හා ඇගේ ස්වාමිපුරුෂයා අපගේ නිවසට පැමිණි අවස්ථාවේම මා ඔහු බැලීමට ගියේ හඬමිනි. එදින සිට ඔහු රෝහලේ සිටි මාස හතරම මගේ සරසවි අධ්‍යාපන කටයුතු ද අතපසු කරමින් දහවල් හා සවස දිනපතාම ඔහු බැලීමට ගියෙමි. ප්‍රථමයෙන් රෝහල්බිමට යාමත්... අවසානයෙන් රෝහල් කාමරයෙන් පිටවීමත්... මා සිදුකළේ වැඩිපුර විනාඩියක් හෝ ඔහු අසල රැඳීම මගේ සතුට වූ බැවිනි.යුද හමුදා රෝහලට ආහාර ගෙන යාමට නොහැකි වුවද... ඔහු ඉතා ආශාවෙන් ආහාරයට ගන්නා වියළි ඉස්සන් බැදුම මගේ මව විසින් සාදා දුන් පසු සුරක්ෂිත පොලිතින් ඇසුරුමක දමා මා රැගෙන ගියේ පියයුරු අසල රඳවාගෙන ය. බොහෝ සෙනෙහසින් ඔහුට සැලකුවේ මා පමණක් නොව මගේ මව, පියා, සොයුරිය, සොයුරා සමඟ මගේ ඥාතීහු ද ඔහුට ආදරයෙන් සැලකූහ. යුද හමුදා රෝහලට යාමට ඒමට පහසු නිසා රෝහලෙන් පිටවූ පසු අපගේ නිවසේ රැඳීමට ඔහුට අපගේ නිවසේ සැවොම පිහිට විය.දැනට වසර දහයකට පමණ පෙර සියලු සුබ පැතුම් මැද ඔහු මා විවාහ කරගත්තේ යුද හමුදා සම්ප්‍රදාය අනුවය. අප දෙදෙනාට පුතෙකු ඉපැදිණි. කාලය ගෙවුණද මගේ සෙනෙහසේ අඩුවක් නොවීය. ඔහු යුදබිමේ සිටියදී වන්දනාගමනක්වත් මා ගියේ නැත. පොත්වල සඳහන් අන්දමේ යහපත් බිරිඳක් මවක් ලෙස ජීවත්වීමි.ආබාධිත හේතුන් මත සියලු දීමනා සහිතව ඔහු යුද හමුදා සේවයෙන් ඉවත් විය. ඔහුගේ වැටුප් හා සියලු දීමනා එදා මෙදාතුර යනු ලබන්නේ ද ඔහුගේ මව සමඟ ඇති බද්ධ ගිණුමටය. අම්මා ජීවත්වනතුරු එය වෙනස් කළ නොහැකි බව ඔහු පැවසීය. යුද හමුදාවෙන් විශ්‍රාම ලබා ඔහුට උරුම දේපල වැඩිදියුණු කිරීමට ඔහුගේ ගමේ දෙමව්පියන් සමඟ නැවතී සති අන්තයේ මගේ පුතාත් මාත් සමඟ රැඳිණි. ඔහුගේ දෙමව්පියන්ගේ නිවසේ නැගණියද පදිංචිව සිටි බැවින් අපේ ගමේ ඉඩමක් මිලට ගෙන නිවසක් සෑදීමට බැංකුවෙන් ණය මුදලක් ගෙන වැටුපෙන් සුළු කොටසක් යොදවන ලද්දේය. නිවසේ සියලු කටයුතු මගේ වැටුපෙන් ද බැංකු වාරිකය ඔහුගේ වැටුපෙන් ද ගෙවුණු අතර බැංකු වාරිකයද එවනු ලැබුවේ ඔහුගේ මව විසිනි. ඔහුගේ ඉතිරිවැටුප අප වෙනුවෙන් වියදම් නොවීය.වසර දෙකකට පෙර ඔහු අපගේ නිවසින් පිටවූවේ ඔහුගේ දෙමවුපියන් හා මිතුරන් සමඟ එක්ව සිදුකළ ව්‍යාපාර කටයුතු සඳහා ගත් මුදලක් පියවීමට ඔහුගේ නැගණිය මුදලක් දෙන බව පැවසූ නිසාය.දෙවසරක් තිස්සේ මා මගේ ස්වාමිපුරුයා එනතෙක්ද... මගේ පුතා ඔහුගේ තාත්තා එනතෙක්ද බලාසිටී. ඔහු නැත. එපමණක් ද නොව මගේ මව නැගණිය, මගේ පුතා සමඟ මා ජීවත්වන නිවසට අදාළ ණය වාරිකය ඔහු විසින් ගෙවීම අතහැරදමා ඇති බැවින් මට පාරට බැසීමට සිදුවී ඇත. ළඟදීම අපගේ නිවස හා ඉඩම තක්සේරු කිරීමට පැමිණෙන අතර ඉන්පසු වෙන්දේසියේ විකුණා බැංකුවේ ගනුදෙනු නිමවෙද්දී... මට මගේ පුතා, මව සහ නංගී සමඟ ජීවත්වීමට තැනක්ද අහිමිවනු ඇත. ඔහුගේ ව්‍යාපාර කටයුතුවලට යයි කියා මුදල් ඉල්ලූවිට රන් ආභරණද දෙමව්පිය උරුමයෙන් ලද ඉඩමක් ද උකස්කර ඔහුට මුදල් ලබාදුනි. ඔහු මගේ ගමේ අයගෙන්ද මුදල් ලබාගෙන ඒවාද පියවා නැත. මේ ගැටලු සඳහා විසඳුම් සොයා ඔහුව හමුවීමට ගියද ඔහු ජීවත් වනුයේ මියගිය හමුදා සෙබළකුගේ බිරිය හා දරුදෙදෙනා සමඟ බව දෑසින් ම දැකීමට මම පව්කර තිබුණි. මගේ ස්වාමිපුරුෂයා ද මගේ පුතාගේ පියාද ජීවත්වෙද්දී... අද මා සහ පුතා තනිවී ඇත.සියලු සිදුවීම් පොලිසියට පැවසුවද වැරැදි කළ ඔහු නිදැල්ලේය. යුද හමුදා පොලිසියට පැමිණිලි කළද ඔහු විශ්‍රාමික යයි කියූ මේජර්වරයා මගේ පැමිණිල්ල ලියා ගැනීම ප්‍රතික්ෂේප කළේය. යුද හමුදාවට ද අගෞරවයක් වන ලෙස වැරදි ක්‍රියා කරන... විවාහක භාර්යාව හා පුතා ගැන නොසලකා වෙනත් කාන්තාවක් හා ජීවත්වීම වැරැද්දක් නොවන්නේ ඔහු කපිතාන්වරයෙකු නිසාද කියා මා දන්නේ නැත.බිරිඳකගෙන් ස්වාමිපුරුෂයාට කළ යුතු සියලු යුතුකම් කරමින්... බොහෝ සෙනෙහසින් කරන ලද සැලකිලි වෙනුවෙන් මට හිමිවූවේ දුක - වේදනාව - නින්දාව පමණි. මා ඔහුට ඉතා සෙනෙහසින් සැලකූ ආකාරය ගමේ අයද දනී. ඥාතීන් ද දනී. එසේ යහපත් බවින් සිටි මා හට දුක්වේදනා දී ජීවත්වෙන නිවස පවා අහිමි කරනතෙක් ඔබ කොහේදෝ... දෙවියනේ... යයි විමසීමට පමණක් මා හට ශක්තිය ඉතිරිවී ඇත.දිලානි මැණිකේමහරගමබුද්ධදාස විතානආරච්චිතාරුණ්‍ය ගැන ලඝු කරන්න සුළු කරන්න සංක්ෂිප්ත කරන්න බැහැ. සුළු විදියට සරල විදිහට කතා කරලා අවසන් කරන්න කවදාවත් බැහැ. තාරුණ්‍ය කියන්නේ පුළුල් පරාසයක්. එදා තාරුණ්‍ය අද තාරුණ්‍ය ගැන විමසන කොට කොහොමත් බැහැ. කාලයෙන් කාලයට දශකයෙන් දශකයට තාරුණ්‍යයේ සිතුම් පැතුම් අදහස් වෙනස් වෙනවා. මේ නිසා මම කැමැති නැහැ තාරුණ්‍ය ගැන කෙටි අදහසක් කියන්න. තාරුණ්‍ය ගැන මගේ් මතය පුළුල්. විවිධාකාර පැතිකඩවල් ඔස්සේ නොයෙක් ආකාරයට තාරුණ්‍ය විග්‍රහ කරන්න පුළුවන්. විවිධ මංපෙත්වල විහිදෙන පුළුල් ජාලයක්.තාරුණ්‍ය කිව්වහම බොහෝවිට වයස් සීමාවක් තියෙනවා කියන එක සාමාන්‍ය පිළිගැනීම. ඒත් මං කවදාවත් මහලුයි, නාකියි කියන වචන දෙක පිළිගන්නෙ නැහැ. ජවය, උද්යෝගය, ක්‍රියාශීලීත්වය පෙරගාමීත්වය විනිවිද දැකීමේ හැකියාව පුද්ගලයෙකුට තියෙනවා නම් ඒ පුද්ගලයාගේ වයස කොතෙක් වුවත් ඔහු තරුණයෙක්. තරුණයෙක් කියා එකම වයස් සීමාවක් සමාජයෙන් තීරණය වෙනවා. ඒත් සමහර තරුණයෝ අද ක්‍රියාශීලී නැහැ. අනලස්ව උද්යෝගයෙන් වැඩ කරන්නෙ නෑ. ඉදිරිදැක්මක් නැහැ. නමුත් තාරුණ්‍යයට ඍජු ආකල්ප තියෙනවා.ඒවා අනලස්ව ක්‍රියාවට නංවන්න ඕනෑ. නැත්නම් ඉදිරිය සුබදායක නැහැ. වයසින් තරුණ වුණත් හදවතින් මහලු අය කොච්චර ඉන්නවාද? මං මේ කියන්නේ මුළුමහත් සමාජයටමයි. ජීවය තරුණයෙකුට අවශ්‍යයි.සාමාන්‍යයෙන් මගේ ශබ්ද කෝෂයේ ගතානුගතික ක්‍රමවේද, ඇතැඹුලක් වගේ වචන නැහැ. මං කැමැති මගේම මතයකට. මගේ මතය අනුව හැකියාව ජවය, ශක්තිය තියෙනවා නම් ඒක තමයි තාරුණ්‍ය. අද තරුණ ජීවිතය අවිධිමත් බවින් කුසීත වෙලා. බොහෝදෙනා ඇඟිල්ල දිගුකරන්නෙ තරුණයාට. ඒක තරුණයාගේ වැරැද්දක් නොවෙයි. තරුණයා හරිම අහිංසකයි. අලුත් දෙයක් කරන්න ආසයි. ඒත් සමාජයෙන් තියෙන සීමා බැඳීම්වල ඔවුන් හිරවෙලා. සමාජයේ නොදියුණු බව පසුගාමී බව තාරුණ්‍යයට ආරෝපණය වෙලා. මේ ආරෝපණය මඟින් ඔවුන් පසුගාමී චරිත බවට පත්වෙලා. ඇත්තටම උසස් අධ්‍යාපනයෙන් විය යුත්තේ තරුණයෙක් ඇගයුමට ලක්විය යුතු චරිතයක් වීමයි. ඒත් අද උසස් අධ්‍යාපනයෙන් බොහෝවිට බිහි වෙන්නෙ ගැටුම්කාර තරුණයෙක්. උපාධියක් ගත්ත කියලා හරවත් පූර්ණ මිනිහෙක් බිහිවෙන්නෙ නැහැ.පුද්ගල පරිකල්පන සමාජයට සුබදායී නොවේ නම් ඒ පුද්ගලයා ලත් අධ්‍යාපනය පලක් වෙන්නේ නැහැ. ගුරුවරුන්ට සැලකීම, දෙමව්පියන්ට සැලකීම, සමාජ සාරධර්මවලට අනුකූලත්වයක් නොදැක්වීම ගැන තැකීමක් නොකරනවා නම් පූර්ණ තරුණයෙක් වෙන්න බැහැ.තාරුණ්‍ය නිර්මාණශීලියි. තාරුණ්‍ය පිළිබඳ සාකච්ඡා කළ යුතු පුළුල් පරාසයක් තියෙනවා. තරුණයා වැරැදියි කියලා ඇඟිල්ල දිගු කරනවාට වඩා ඔහුට වැරැදුණේ් ඇයි කියලා සෙවීම වැදගත්.ජනමාධ්‍ය මගිනුත් කරන්නේ තාරුණ්‍ය විවිධ ආකාරවලට පුම්බනවා. තාරුණ්‍යයට අවශ්‍ය දේවල් මවලා පෙන්වන්න බැහැ. තරුණයා මේ වගේ කියලා නිර්මාණය කරන්න බැහැ. සමාජ විද්‍යාත්මකව, සමාජ විකාශනයට අනුව තාරුණ්‍ය ගැන දකින්න අවශ්‍යයි. වර්තමානයේ තරුණයා නිවැරැදිව පුහුණු කිරීම අවශ්‍යයි.මේ ගැන හිතලා වෙන්නැති ජනාධිපතිතුමා විශ්වවිද්‍යාලයයට තේරුණු දරුවන්ට නායකත්වය පිළිබඳ පුහුණුවක් ලබාදෙන්න තීරණය කෙළේ. තාරුණ්‍යයට නිවැරැදි මඟ පෙන්වීම කරන එක මුළුමහත් සමාජයේම වගකීම.සිතුවිලි පෙළ ගැස්ම – රූපාන්ති බුලත්සිංහලවියූ පන්කොළ රටාවක් සේ නැණ මඟෙහි ගෙත්තම්.... මැවේ, දැනගනු රිසින් නුඹ ළඟ රොක්ව සිටි අන්දම් නොහික්මුණු දළ රළක් වී විදු පියස කළ දඟකම්.... ගිලී ඊයම් බරුසේ හදගැබ තිබේ දුන් ඔවදන්.... පොවා සිප් කිරි, කවා ගුණදම් අතට දී සුරුකම් එළිය දුන්නේ නුඹයි මනැ’සට නුවණ දී හිරු මෙන් සරා උඩුගං සොයා මිණි කැට ශිල්ප සිඳු ජය ගත් මගේ රට දැය බබළවන උඩු වියන නුඹ රන්වන්.... අතු පැලෙන්, මන්දිරෙන් බැසවිත් දියත නමඳින කල්, නියමුවාණනි, නුඹයි දැයකට හබල නිසි සවිමත් බොහෝ කැටයම් විසුල සඳකඩ පහන මෙන් මනරම් ගුරු පියාණනි, ඔබේ හදවත දියඹ මෙනි තැන්පත්කෝට්ටේ ආනන්ද ශාස්ත්‍රාලයේ, ආචාරිනී ටී.එම්.එස්. වීරසූරියහිරු මඩල හිනැහි හිනැහී විශ්වයට අත වනද්දී මාගේ විශ්වය ඒකාලෝක කළ මවුනි, නුඹේ ප්‍රේමය මනරම් කියා ගන්නට බැරි නොතේරෙන අසීමිත ආදරය, සෙනෙහස හද පුරලා ඉටි පන්දමක් නැති ගෙදරට විශ්වයේ ඈත සිට තරු එළිය අහුලගෙන සඳ පහනක් වී පෑයු මගෙ ආදර අම්මා ගඟක යොවුන්, පරිණත, වෘද්ධ අවදිය සැදී වැඩී ගලනා යුරු මෙන් මගෙ දිවිය සුරලොවක් කරලන උවැසිය අම්මා ගිනිගත් විසල් දේශය ඒකාලෝක වුණු අසනි මහ වරුසා වහින විට තෙමෙන්නට ඉඩ නොදී අප රකින විසල් නුග ගස මගෙ ආදර අම්මාපත්මාලි අමරකෝන් කැලණි සරසවිය දෙවන වසරදකිනා විටද පුතුගේ සුරතල් පාද කඳුළැලි නැඟේ පෙලෙමින් හදවත් වාද කිරි සප්පයෙකි මා පුතු සුරතල් බොළඳ මොන වරදක් කළාටද කැපුවේ පාද දුව පැන නැටු මගෙ සුරතල් පුංචි පුතා කොර ගහනවා කුස පුරවා ගන්න සිතා නුඹ පමණක් නොවේ නිදහස අහිමි සතා අම්මෙක් කෙසේ සැනසෙන්නද එලෙස සිතා නුඹට එරුණු කිරි දුන්නෙත් මිනිසුන්ට දී කිරි වෙඬරු කිරි දුන්නෙත් මිනිසුන්ට බෝසත් උසස් මිනිසුන් සිටියත් මෙරට ගුණමකු දනන් ලොව බිහිවූයේ කුමට වැටි වැටි දණ ගගා නැගිටින්නේ මිනිසුන් පියවර තබ තබා උන් යන්නේ සතුටින් නුවණින් උසස් දැනුමෙන් පිරිපුන් මිනිසුන් කකුලක් සිඳින්නට කිම වූයේ තිරිසන්ඉනෝකා වික්‍රම සෙනවිරත්න අකුලවිල, හොරන්ගල්ල, තල්ගස්වල.අරුමෝසම් ඇඳුම් ඇඳ ටයිකෝට් පැලඳ ගොම්මන් කළුවර හා එක්ව දෙපයින් නැඟී ප්‍රතාපවත් බවින් හා සුන්දර වාග් විලාසයෙන් පැමිණියාවූ මහත්වරුන් මැදියම් සංගීතයේ දෙපා වලින් නොව දෙඅත් වලිනුත් වාරුගෙන නික්ම ගිය සැටි..එච්.පී.කේ. එරන්දි ජයමාලි පතිරණ සබරගමු නැටුම් පුහුණු හා පර්යේෂණ ආයතනය පනාවල ඇහැළියගොඩහිසත් පයත් ගිනිගත් දවසක, අවරගිර අහස අරා පාට මේකුළු මැවී තිබූ හවසක, දසත විහිදුණු ඒ සිතුවම අතර නතර වූ දෑසක් ගිමන් නිවාලන්නට සැරසෙයි....... අපූරුයි! එහෙත්, නිමේෂයකින් දෑස් පුරවන ගනදුර අතර සැඟැව යාමට සැරසෙන ඒ සිතුවමට අර දෑස යළි කෙසේ නම් පණ පොවන්නද? අර දෑස තුළ දැන් ඉතිරිව ඇත්තේ ඒ සිතුවමේ මතකය පමණක් ද?ඉලේකා රුවන්පතිරණ ගම්පහ  කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>29</day>
    </date>
    <link>http://www.silumina.lk/2011/05/29/_art.asp?fn=as1105295</link>
    <topic>පන්සලේ පොඩි හාමුදුරුවෝ ගමේ බොදු දරුවන්ට ආදර්ශයක් විය යුතුයි</topic>
    <author>සාකච්ඡා කෙළේ රමණී සුබසිංහ</author>
    <content>පන්සලේ පොඩි හාමුදුරුවෝ ගමේ බොදු දරුවන්ට ආදර්ශයක් විය යුතුයියො හවෙ දහරො භික්ඛු යුඤ්ජති බුද්ධ සාසනෙ සො ඉමං ලොකං පභාසෙති අබ්භාමුත්තොව චන්දිමාභික්ඛු වග්ගය 23යම් භික්ෂුන් වහන්සේ නමක් ළදරු වුවද, බුදු සසුනෙහි මනාව යෙදේ ද ඔහු වලා තුළින් නික්මුණු පුන් සඳ මෙන් මේ ලොව බබුළුවයි.පසුබිම් කතාවකිඹුල්වත් නුවර අමිතෝදන රජුට මහානාම සහ අනුරුද්ධ යැයි පුතුන් දෙදෙනෙක් වූ හ. අනුරුද්ධ කුමරු පැවිදිව, දිවැස් ඇති පැවිදි තැන් අතර අග තනතුරු ලැබූයේය. දිනක් අනුරුද්ධ මහතෙරුන් වහන්සේ, පෙර අත්බවයේ තමන් සමඟ එක්ව පින් කළ සුමන නම් සිටුතුමන් උපන් තැන් දිවැසින් බලන්නාහ. මුණ්ඩ නම් නියම් ගමෙහි, මහා පිනැතිව, සුමන නමින් ම ඉපිද සිටින බව දැන එහි වැඩම මවුපියන් පහදවා සත් හැවිරිදි සුමන කුමරු මහණ කළේය.ඉක්බිති, අනුරුද්ධ මහතෙරුන් වහන්සේ සුමන සාමණේරයන් සමඟ බුදුරදුන් දැකීමට දෙවුරම් වෙහෙරට වැඩම කළහ. විහාර වාසී සාමණේරවරු ඉතා කුඩා වූ ඒ සුමන සාමණේරයන් වහන්සේ දැක විහිළු කරති. හිස, කන අල්ලා සොලවති.කුඩා සුමන සාමණේරයන් ගේ තරම නොදැන මෙසේ කරන විහිළු නැවතීමට බුදුරජාණන් වහන්සේ සාමණේර කෙනකු ලවා අනෝතත්ත විලෙන් පැන් ගෙන එන ලෙස අනඳ හිමියන්ට දැන්වූහ.මල්වතු මහා විහාරවාසී, පුරා විද්‍යා විශේෂවේදීමැදමහනුවර ධම්මසිරි හිමිආනන්ද තෙරුන්ට වෙහෙර වැසි එක් සාමණේර නමක් හෝ පැන් ගෙන ඒමට සොයා ගත නොහැකි විය. සුමන සාමණේරයන්ට නියම කළ පසු වහා අහසින් ගොස් අනෝතත්ත විලට වැඩ, ඒ විල වෙසෙන මහා තෙද බලැති පන්තක නම් නා රජු දමනය කොට පැහැද වූහ. විලෙන් පැන් ගෙන රන්වන් හංස පැටියෙකු මෙන් අහසින් එන කුඩා සාමණේරයන් වහන්සේ දැක වෙහෙර වැසි හැමදෙනම පුදුම වූහ. සාධු හඬ දීමෙන් සියලු දෙන පිනා ගියහ. බුදුරජාණන් වහන්සේ සුමන සාමණේරයන්ට උපසම්පදාව දෙවා වදාළ සේක.දම් සභාවෙහි භික්ෂුන් වහන්සේ සුමන සාමණේරයන් ගේ ගුණ වැණූහ. ඒ අසා බුදුරජාණන් වහන්සේ,“ළදරු වූ ද යම් මහණෙක් බුදු සසුනෙහි යෙදේ ද, ඒ මහණ තෙමේ වලා පටලයකින්, මිඳුණු පුන් සඳ මෙන් මේ ලෝකය බබුළු වන්නේ ය” යි දේශනා කොට වදාළහ.2600 සම්බුද්ධත්ව ජයන්තිය සමරන මේ මොහොතේ බුදුරජාණන් වහන්සේ හඳුනා ගැනීමට, සංඝයා වහන්සේ හඳුනා ගැනීමට ධර්මය හඳුනා ගැනීමට විවිධ විද්වතුන් විසින් විවිධ මාතෘකා ඔස්සේ කරුණු ඉදිරිපත් කරනු ලබති. බුද්ධ කාලයේ පටන්, අතීතයේත්, වර්තමානයේත් සම්බුද්ධ ශාසනයේ උන්නතිය පිණිස, බුදුරජාණන් වහන්සේ ගේ බුද්ධ වචනය සමාජගත කිරීම පිණිස වෙහෙසෙන කුඩා සාමණේරයන් වහන්සේ එසේත් නැතිනම් දහර භික්ෂුන් වහන්සේ ගැන ද මෙහි දී බෞද්ධ ජනතාව ගේ අවධානය යොමු විය යුතු ය.අතීතයේ, වැවත් දාගැබත්, ගමත් පන්සලත් යන සංකල්පය මූලික කොට ගත් ශ්‍රී ලාංකේය සංස්කෘතියේ දහර භික්ෂුන් වහන්සේට, එසේත් නැතිනම් පොඩි හාමුදුරුවන්ට සුවිශේෂී තැනක් හිමි විය. නවකතාවට, කවියට, ගීතයට ද උන්වහන්සේ සුවිශේෂී මාතෘකාවක් වූ හ.සම්බුද්ධ ශාසනයේ, භික්ෂු, භික්ෂුනී, උපාසක, උපාසිකා යන සිව්වනක් පිරිස අතර පළමු තැන හිමි වන්නේ භික්ෂුන් වහන්සේට ය. එක් අවස්ථාවක බුදුරජාණන් වහන්සේ භික්ෂුන් වහන්සේ යනු කෙබඳු උතුමකු ද යන බව මෙසේ දේශනා කොට වදාළහ.“මහණෙනි, මේ භික්ෂුන් වහන්සේ මහ මුහුදේ ජලය වැනි ය. එහි ඇත්තේ එකම රසයෙකි. ඒ ලුණු රසය. විවිධ පළාත්වලින්, විවිධ රටවලින්, විවිධ ජාතියෙන් පැමිණ, මා ගේ ධර්මය කෙරෙහි පැහැදී, මා ගුරුකොට ගෙන පැවිදි වෙන පිරිස මා හඳුන්වන්නේ ‘භික්ෂුන් වහන්සේ’ යනුවෙනි. මා ගේ ධර්මය පිළිපදින, මා ගේ අනුශාසනය පිළිපදින තැනැත්තා භික්ෂුවයි.”භික්ෂුන් වහන්සේ දීර්ඝ කාලයක් පුරා, බුදුරජාණන් වහන්සේ ගේ ධර්ම මාර්ගයේ යමින් සම්බුද්ධ ශාසනය ආරක්ෂා කළ නිසා අද අපි බුද්ධ දේශිතය කුමක්දැයි හඳුනාගෙන සිටිමු. උන්වහන්සේ ගේ පරාර්ථය සේවය නොවන්නට අද අපට බුදු බණ පදයක්, අසන්නට, කියවන්නට ලැබෙන්නේ නැත. දීර්ඝ කාලයක් පුරා එසේ ශක්තිමත්ව පවත්වාගෙන ආ බෞද්ධ ධර්මය, තව දුරටත් ශක්තිමත්ව පවත්වාගෙන යාමට, සංසාර සාගරයේ දුකින් පෙළෙන සත්ත්වයාට එයින් එතෙර වීමට, දුකින් මිදීමට මාර්ගය පෙන්වීමට කටයුතු කරන වත්මන් භික්ෂුන් වහන්සේ ගේ උතුම් සේවය අගය කළ යුතු ය. කුඩා සාමණේරයන් වහන්සේ ද ඒ මග යමින්, ලෝක සත්ත්වයා වෙත සෙත සලසන්නට කටයුතු කළ යුතු ය.භික්ෂුන් වහන්සේ එකම අරමුණකින් යුතුව ගමන් ගන්නා පිරිසකි. ජාති භේද උස් පහත් භේද උන්වහන්සේ අතර නොවේ. බුදුරජාණන් වහන්සේ නිරන්තරයෙන් ම දේශනා කොට වදාළේ සංඝයා වහන්සේට සමඟිව වැඩ කරන ලෙසට ය. සමඟිව සාකච්ඡා කරන ලෙසට ය. එක් අවස්ථාවක භික්ෂුන් වහන්සේ ගේ අසමගිය දුරු කළ නොහැකි වූ කල උන්වහන්සේ වනගතව වැඩ විසූහ.‘සුඛා සංඝස්ස සාමග්ගි’සංඝයා වහන්සේ ගේ සමගිය සැපතක් බව උන්වහන්සේ දේශනා කොට වදාළහ. ඒ එකමුතු බව, සමගිය තථාගතයන් වහන්සේ නිරන්තරයෙන් ම අගය කළහ.බුදුරජාණන් වහන්සේ ගේ ශ්‍රී සම්බුද්ධත්වයෙන් වසර 2600 ක් උදා වූ මේ මොහොතේ සංඝ ශාසනයේ උදාරතර එකමුතු බවක් දක්නට ලැබීම බෞද්ධ ජනතාව ලද භාග්‍යයකි. බුද්ධ දේශිතය අවබෝධ කොට, මේ එකමුතු බවේ යම් යම් අඩුපාඩු තිබේ නම්, දුර්වලතාවයන් තිබේ නම් ඒ සියල්ල නිවැරැදි කොට ඉදිරියට ගමන් කිරීමට කටයුතු කිරීම විශේෂයෙන් පොඩි හාමුදුරුවන් වහන්සේ වෙත පැවරෙන සුවිශාල වගකීමකි. සම්බුද්ධ දේශිතය නිවැරැදිව සමාජගත කළ හැකි වන්නේ එවිට ය.බෙදී වෙන් වීම තුළ පවුල් සංස්ථා ආයතන කඩාකප්පල් වනවා සේ ම සංඝ සමාජයේ ද එවැනි බෙදී වෙන්වීමක් වූයේ නම් බුදු සසුන පිරිහී යාම වැළැක්විය නොහැකි ය. මේ නිසා නායක ස්වාමීන් වහන්සේ ගේ මග යමින් සමගිව, එකමුතුකමින් මේ බුද්ධ ශාසනය පවත්වාගෙන යෑමටත් ආදර්ශ සම්පන්න වීමටත් පොඩි හාමුදුරුවන් වහන්සේ කටයුතු කළ යුතු ය. බෞද්ධ ධර්ම මාර්ගයේ යමින්, තමන් ගේ විමුක්තිය සලසා ගන්නා අතර ම, පුහුදුන් ජනයාට විමුක්ති මාර්ගය පෙන්වා දෙන ඒ පොඩි හාමුදුරුවන් වහන්සේ කුඩා වුවද වලා පටලයකින් මිදුණ පුන් සඳක් සේ මේ සමාජය එළිය කරන්නේ විය යුතුය. සසර කතරේ අතරමං වූ මිනිසා ගේ ජීවිතයට ආලෝකයක් විය යුතුය.උන් වහන්සේ තමන් වහන්සේ පෝෂණය කරන ආරක්ෂා කරන, ඉගෙනීමට පොත පත ලබා දෙන, වැඩ විසීමට වෙහෙර විහාර ගොඩ නඟා දෙන ගිහියා ආරක්ෂා කරන්නා හ. දිළිඳු පැල්පතේ වෙසෙන ගිහියාගෙන් ලැබෙන පිණ්ඩපාතයත්, මහා මන්දිරයේ වෙසෙන ධනවතුන්ගෙන් ලැබෙන පිණ්ඩපාතයත් අතර වෙනසක් උන්වහන්සේට නැත. තමන් වහන්සේ පෝෂණය කරන්නා වූ ගිහියා ආරක්ෂා කිරීමට, උන්වහන්සේ බැඳී සිටිති.බෞද්ධ ගිහියා භික්ෂුන් වහන්සේට දානමානාදිය පිරිනමන්නේ උන්වහන්සේ තමාට නිවැරැදි ජීවන ප්‍රතිපදාව කියා දෙන නිසා ය. ඈත දුෂ්කර ප්‍රදේශයන් හි දිළිඳු ගිහි ජනතාව තමන් ගේ දරුවන්ට හීල් බත් ටික ඉතිරි කර, කුඩා භික්ෂුන් වහන්සේට මනාව පිළියෙල කරන ලද දානය පිළිගන්වති. මේ අහිංසක ජනතාව වැඳ නමස්කාර කරමින් පිළිගන්වන දානය පිළිගෙන තමන් වහන්සේගෙන් මඟහැරී ගිය යුතුකම් අවබෝධ කොට ගෙන, ඉටු නොවූ දේ සොයා බලා කටයුතු කිරීමට පොඩි හාමුදුරුවන් වහන්සේ ශක්තිමත් විය යුතු ය.දහර භික්ෂුන් වහන්සේ ගැන බුදුරජාණන් වහන්සේ විවිධ අවස්ථාවන් හි දේශනා කොට වදාළහ. එක් අවස්ථාවක උන්වහන්සේ භික්ෂුන් වහන්සේ අමතා මෙසේ දේශනා කළහ.“මහණෙනි, මේ ලොව කුඩා යැයි නොසැලකිය යුතු පුරුෂයන් සිව් දෙනකු වෙසේ. රාජපුරුෂයා, ගින්න, සර්ප පැටියා සහ භික්ෂුව යනුවෙනි. මේ අය කුඩා යැයි වෙන් නොකළ යුතු ය.” රාජ පුත්‍රයා කවර මොහොතක සිය බල පරාක්‍රමය පෙන්වනු ඇතැයි කිව නො හැකිය. ගින්න කවර මොහොතක පැතිරී ගොස් විශාල වේදැයි කිව නො නො හැකි ය. සර්පයා කුඩා වුවද විෂෙහි වෙනසක් නැත. අඩුවක් නැත. කුඩා සාමණේරයන් වහන්සේ ශරීරයෙන් කුඩා වුවද, වයසින් අඩු වුණද ශීල, සමාධි, ප්‍රඥාවෙන් මොන තරම් ඉහළ මට්ටමකට පැමිණේදැයි කිව නොහැකි ය.ගමේ විහාරයේ වැඩ වෙසෙන පොඩි හාමුදුරුවෝ එගම බෞද්ධ දරුවන්ට මනා වූ ආදර්ශයක් විය යුතු ය. ගමේ දරුවන් ගේ ශීල, සමාධි, ප්‍රඥා ගුණ දියුණු වන්නේ ඒ දරුවන්ට ධර්ම මාර්ගය කියා දෙන්නා වූ සාමණේරයන් වහන්සේ ශීල, සමාධි, ප්‍රඥා ගුණයෙන් යුතු වන්නේ නම් පමණි. මෙහි දී ගමේ විහාරයේ නායක ස්වාමීන් වහන්සේ ගේ මඟ පෙන්වීමෙන් තරුණ දරුවන් යහ මඟට ගැනීම අපහසු වන්නේ ද යන්න පිළිබඳ කෙනකුට ගැටලුවක් වීමට පුළුවන. වැඩිහිටියන්ට වඩා සම වයසේ අයට ආකර්ෂණය වීම තාරුණ්‍යයේ ස්වභාවයයි. මේ අනුව තමන් ගේ ම වයසේ වෙසෙන පොඩි හාමුදුරුවන් වහන්සේ ගේ චරිතය ගමේ දරුවන්ට ආදර්ශයක් වීම පහසු කටයුත්තකි. දඟකාර, කෙලිලොල් තම දරුවන් අමතා, පොත පත මඟ හරිමින් සම වයස් තරුණයන් සමඟ නිකරුණේ කාලය නාස්ති කරන දරුවන් අමතා මවුපියන් ඔවුන් යහමඟට ගන්නට උත්සාහ කරන්නේ ගමේ වෙහෙර වාසි කුඩා සාමණේරයන් වහන්සේ උදාහරණ කොට දීමෙනි.“අර පේනව නේද පුතේ. අම්ම තාත්ත ළඟ නැතිවත් පොඩි හාමුදුරුවෝ ඉගෙන ගන්න ලස්සන. උන්වහන්සේ ගේ හැසිරීම මොන තරම් සන්සුන් ද? ඇයි මගේ පුතාටත් ඒ වගේ හැදෙන්න බැරි. කාලය කා දමමින් මේ විදියට ඇවිද්දොත් පුතා ගේ අනාගතේට මොකද වෙන්නේ.” කුඩා සාමණේරයන් වහන්සේ උත්සාහ කළ යුතු වන්නේ මෙසේ සමාජයට ආදර්ශවත් චරිතයක් වීමට ය. තමන් ගේ විමුක්ති මාර්ගයට ළඟා වෙන අතරම සමාජයට ද ඒ මාර්ගයට ළඟා විය හැකි මාර්ගය පෙන්වා දීමට ය.සමාජය යහමඟට ගැනීමෙහි ලා උදාරතර සේවයක් ඉටුකරන සාමණේරයන් වහන්සේ ආරක්ෂා කිරීම නායක ස්වාමීන් වහන්සේට පමණක් පැවරෙන කාර්යයක් නොවේ. ගිහි බෞද්ධ ජනතාවට ද ඒ පිළිබඳ විශාල වගකීමක් පැවරේ. කුඩා හිමි නමක ගේ සුළු අත්වැරදීමකදීත් උන්වහන්සේ අපහාසයට ලක් කිරීමට කටයුතු නොකළ යුතු ය. උන්වහන්සේට ආදරය කරුණාව ලබා දෙමින් තව දුරටත් සම්බුද්ධ ශාසනයේ රැඳී නිවැරැදි ධර්ම මාර්ගයන්ට ප්‍රවිෂ්ඨ වීමට සහයෝගය දිය යුතු ය. සම්බුද්ධ ශාසනයේ චිරස්ථිතිය සිදු වන්නේ එවිට ය.සාකච්ඡා කෙළේ රමණී සුබසිංහඡායාරූපය : විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>29</day>
    </date>
    <link>http://www.silumina.lk/2011/05/29/_art.asp?fn=as1105296</link>
    <topic>රයිගම්පුර සිසු සිත් සනහා සාහිත රස ගැලූ දා...</topic>
    <author>සටහන සහ ඡායාරූප</author>
    <content>රයිගම්පුර සිසු සිත් සනහා සාහිත රස ගැලූ දා...සාහිත්‍ය ගුරුවරයා පෙරටු කොටගෙන ඈත ගම්දනව්වල සිට දරුවෝ හොරණ තක්ෂිලා මධ්‍ය විද්‍යාලය වෙත ඇදෙති. ඔවුන් අත තමන් ලියූ කෙටිකතාවක්, කවියක්, ගීත රචනාවක් ඇති බව පෙනේ. ඔවුන් මේ ඇදෙන්නේ කළුතර දිස්ත්‍රික් ලේඛක සංවිධානය සංවිධානය කළ “ගුරු - සිසු නිර්මාණකරණ කුසලතා ප්‍රවර්ධන වැඩමුළුව“ ට සහභාගි වීමට ය. සාහිත්‍ය නිර්මාණයට යොමු වූ සිසු - ගුරු පරපුරක් බිහි කිරීම, සාහිත නිර්මාණ රසවින්දන කුසලතාවය ප්‍රවර්ධනය කිරීම, ප්‍රවීණ සාහිත්‍යකරුවන්ගේ ඇසුර ලැබීමට සැලැස්වීම එහි අරමුණු අතර විය. දරුවන් 250 ක් පමණ ද ගුරු භවත්හු 40 ක් පමණ ද මෙම වැඩමුළුවට සහභාගි වූහ.රාජ්‍ය සාහිත්‍ය සම්මානලාභී ගත්කතුවර බටුවන්ගල රාහුල හිමි කතාන්දර හා කෙටිකතා නිර්මාණය පිළිබඳ දෙසුමක් පැවැත්වීය.‘ප්‍රතිභාව‘, ව්‍යුත්පත්ති ඥානය, සතත අභ්‍යාසය තිබේ නම් නිර්මාණයක් ගොඩනගන්න පුළුවන්. ඔබ අතර දක්ෂ නිර්මාණකරුවන් සැඟවිලා ඉන්නවා. කළුතර දිසාවේ ලේඛකයින් වශයෙන් අනාගත පරම්පරාවට අත දෙන්න අප සූදානම්. එළඹෙන සාහිත්‍ය මාසයේදී කළුතර දිසාවේ විශිෂ්ටතම ළමා කතාන්දර කිහිපයක් ප්‍රකාශයට පත් කරන්න ගුරු ගෙදර ග්‍රන්ථ කේන්ද්‍රය ඉදිරිපත්ව තිබෙනවා.”රාහුල හිමියන්ගේ දෙසුමට දරුවන් එක්වූයේ උද්යෝගයෙනි. ඒ වනවිට ඔවුන් සිටියේ පිබිදුණු සිතින් යුතුව බැව් ඔවුන් ගේ මුහුණු කියා පෑය. ස්වකීය නිර්මාණ එළිදැක්වීමට ගුරු ගෙදර අත්වැටක් වීමට සූදානම් යැයි පැවසූ විට ඒ පිපි මුහුණු යළි පිපෙනු දැකගත හැකි විය.නන්දන වීරසිංහයන් කවදත් කවිය පිළිබඳව දරන්නේ උණුසුම් අදහස් ය. ඔහු සම්භාව්‍ය කාව්‍ය රසවින්දනය ගැන තුරු ගොමුවක සිට දරුවන් සමඟ සංවාදයක ය. “අපිට අධ්‍යාපන රටාව තුළ පැවරිලා තියෙන ඉලක්ක හරි අසීරුයි. කවියක් රසවිඳීන්න වෙලාවක් නැහැ. අද තරුණ පරම්පරාවෙන් කවිය බිහිවෙන්නෙ බොහොම අඩුවෙන්. දරුවා නිර්මාණකරණයට යොමු වෙනවා නම් එය විශාල අභියෝගයක් ජය ගැනීමක් හැටියටයි මං දකින්නෙ.” ඔහුගෙන් අලුත් යමක් ඉගෙන ගත හැකි බව සිසු දරුවන්ගේ මුහුණුවලින් පෙනේ.ආරියවංශ රණවීරයන් ද තුරු සෙවණක හිඳ කවියේ රුව ගුණ හඳුන්වා දෙයි. සාහිත්‍ය නිර්මාණයට පිවිසීම හා නිර්මාණකරුවකුගේ ගති සොබා සංවාදයට බඳුන්වී ඇත. උසස් පෙළ නූතන පද්‍ය සංග්‍රහයට ඔහුගේ ‘ගේ කුරුල්ලෝ සහ වී කුරුල්ලෝ’ පැදි පෙළ ඇතුළත්ව තිබේ. එයට පාදක වූ අත්දැකීම් දැන ගැනීමේ කුතුහලයක් දරුවන් තුළ පමණක් නොව ගුරුවරුන් තුළත් දක්නට ඇත. ඔහුගේ නිර්මාණවල ගැබ් වී ඇති සංකේතාත්මක නිරූපණය, නව්‍ය කාව්‍යාර්ථ, ජීවිතාර්ථ ප්‍රතිපාදන ශක්තිය ගැන ඔහු දරුවන්ට පහදයි.වේදිකාව පසෙක තබ්ලාව සහ සර්පිනාව වැයෙයි. සභාව මීයට පිම්බාක් මෙන් නිහඬ ය. ඒ හඬට කන්නොදී ඉන්නට කිසිවකුට නොහැකි ය. සියලු දෙනාගේ ම හදවත් සංවේදී වී ඇත.ගීත රචනා කලාව සහ රස වින්දන වැඩසටහන සම්මානනීය ගීත රචක ලලිත් පුෂ්පකුමාරයන් මෙහෙයවයි. “ගීත රචකයෙක් වෙන්න බලාපොරොත්තු වෙන කෙනෙක් මුලින් ම හොඳ කවියෙක් වෙන්න ඕනෙ. ඔහු තුළ කවීත්වයක් තිබිය යුතුයි.” ලලිත් පහදයි. සිසු හදවත් තුළ බලාපොරොත්තුවක සේයා සටහන්ව ඇති බව පෙනේ.කවි, ගීත, ළමා කතා, කෙටිකතා විචාර අතරේ කාලයේ ගෙවනු නොදැනේ. නොදැනීම සවස් කල එළඹිණ.ජයග්‍රාහී සිසු - ගුරු නිර්මාණකරුවන්ට තිළිණ බෙදාදෙන හෝරාව පැමිණ ඇත. කළුතර අතිරේක දිසාපති බී.ජී.එස්. ගුණතිලක, හොරණ කලාප අධ්‍යාපන අධ්‍යක්ෂිකා පද්මිණී විජේසිංහ, දිස්ත්‍රික් සංස්කෘතික නිලධාරිනී අනෝමා විජේසේකර, කළුතර දිස්ත්‍රික් ලේඛක සංවිධානයේ ප්‍රධාන ලේකම් ප්‍රවීණ ලේඛක දයාරත්න දළවැල්ල යන මහත්ම මහත්මීහු තිළිණ ප්‍රදානයට එක්වූහ. අනතුරුව ඔවුහු නිර්මාණකරණ වැඩමුළුවේ මෙහෙවර ඇගයූහ.බස්නාහිර පළාත් සභා මන්ත්‍රී ලාල් කුලරත්න මහතාගේ ප්‍රතිපාදන මත කළුතර දිස්ත්‍රික් ලේකම් කාර්යාලයීය සංස්කෘතික අංශය, හොරණ ප්‍රාදේශීය ලේකම් කාර්යාලය සහ හොරණ කලාප අධ්‍යාපන කාර්යාලය එක්ව මෙම වැඩසටහන සංවිධානය කැරිණි.සටහන සහ ඡායාරූපඉන්දික සංජීව විතානකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>05</month>
      <day>29</day>
    </date>
    <link>http://www.silumina.lk/2011/05/29/_art.asp?fn=as1105297</link>
    <topic>මගේ අම්මා හොඳ සංස්කෘතික අම්මා කෙනෙක්</topic>
    <author>උපාලි සමරසිංහ</author>
    <content>මගේ අම්මා හොඳ සංස්කෘතික අම්මා කෙනෙක්ගම්පහ මහාධිකරණ විනිසුරු සමන් වික්‍රමාරච්චිඔහු අපේ සමාජයේ එක්තරා සුවිශේෂ චරිතයකි. එසේ වන්නේ් නීතිපොත, කළු කබාය පමණක් ඇසුරු කරන බොහෝ විනිශ්චයකාරතුමන්ලා අතර සුපිරි පන්තියෙන් බොහෝ විට ඈත් වූ පොදු ජන සාහිත්‍යයට අදාළ පොතපත ද ඉතාම ගැඹුරින් හදාරන එමතු ද නොව විචාරන විනිසුරුවරුන් කිහිපදෙනා අතර ප්‍රබල නමක් ඇති විනිශ්චයකාරතුමකු වන බැවිනි. මා නම් දන්නා හැටියට පුරාණයේ සිටි බොහෝ විනිශ්චයකාරතුමන්ලාගේ පුස්තකාලවල පිරී තිබුණේ නීති පොත් පමණි. මෙතුමාගේ පුස්තකාලය බෙහෙවින්ම වෙනස් වූවකි. එහි මාර්ටින් වික්‍රමසිංහ, ජී.බී. සේනානායක, කේ. ජයතිලක, සේකර මතු නොව වර්තමාන කේ.කේ. සමන් කුමාර, උපුල් ශාන්ත සන්නස්ගල, ගුණසිරි සිල්වා ආදීන්ගේ පොත පතද නොඅඩුව තිබෙන්නට පුළුවන. ශේක්ෂ්පියර්, බ්‍රෙෂ්ට්, ජින් පෝල් සාත්‍රෙ, වර්ඩ්ස්වර්ත්, මිලාන් කුල්දේරා වැනි විදේශීය සාහිත්‍යධරයන්ගේ පොත්වලින් ද එහි අඩුවක් නොවන්නට පුළුවන.සුපිරි පෙළැන්තියේ මහාධිකරණ විනිසුරුවරයකු ලෙස වෘත්තියෙන් ඔබ හමුවන සමන් වික්‍රමාරච්චි නම් මේ විද්වතාගේ සාහිත්‍ය විචාරාත්මක ලිපි පොදු ජනතාව විසින් මනා කොට කියවනු ලැබුවාහුය. ජීවන හිණි පෙතේ ඉහළ තලයක වැජැඹුණ ද ඔහු ද අප මෙන් ම මේ ගෙන්දගම් පොළොවේ පය ගසන ලද පුංචි මිනිසෙකි. මේ සුළවතා සම්පූර්ණයෙන් ම නිර්මාණය කළේ අම්මාගේ ආදරයයි. අපි එතුමාගේ මෑණියන්ගේ තොරතුරු මඳක් හෝ විමසමු.මගේ අම්මටත් නම්වරයක් තිබුණත් ඈ කොයි වගේ අම්මා කෙනෙක් දැයි මා නිතරම සිතුවා. ඒත් මේ අම්මාට උප්පැන්නයෙන් කියැවෙන නමට වඩා වැඩි වටිනාකමක් තිබෙන නමක් තියෙනවා. ඒක මං හරියට ම දැන ගත්තේ උපුල් ශාන්ත සන්නස්ගල තමන්ගේ නැන්දම්මා නැති වූ වෙලාවේ කළ කතාවකින්. ඒ වගේමයි මගේ අම්මත්. ඇය පොත පත කියෙව්වා. නාට්‍ය බැලුවා. චිත්‍රපට බැලුවා. සිංහල සංස්කෘතිය කතෝලික සංස්කෘතිය හොඳින් දැන හිටියා. දරුවන් හැදුවා. සිරිත විරිත නොඅඩුවම දැනගෙන හිටියා. ඒවා ප්‍රයෝගිකව කළා.මේ සියල්ලම කැටි කළ සංස්කෘතික අම්මා කෙනෙක් මගේ අම්මා. අර අම්මාට - සංස්කෘතික අම්මා කියනකොට මට තේරුණා මගේ අම්මටත් නියම නම ඒකමයි කියලා. මගෙ අම්මගෙ උප්පැන්නෙ නම ජයතුංග ආරච්චිගේ දෝන මේරි මැගිලින්. ඇය මීගමුවෙ කෙනෙක්. මාත් මීගමුවෙ තමයි ඉපදිලා තියෙන්නෙ. අම්මා කතෝලික පරම්පරාවක. එහෙම උපන් අම්මා බෞද්ධ ව්‍යාපාරිකයෙක් වූ ධනපාල වික්‍රමාරච්චි මගේ පියා සමඟ විවාහ වුණා. අවුරුදු 15 ක පමණ කාලේ අම්මා තාත්තා එක්ක විවාහ වෙලා මහරච්චිමුල්ලෙ පදිංචි වුණේ.අලව්ව පැත්තේ හිටි මහම්මාගේ ගෙදර ඉන්නා කාලෙ දෙන්නා දැන හඳුනාගෙන තිබෙනවා. මේ ආගමික අසම්මතකම කවරදාවත් ඒ අයගෙවත් අපේ ජීවිතවලටවත් හානියක් ඇති කළේ නෑ. ඉන් සිදුවුණේ ආගමික සහජීවනයක් ඇතිවූ එක පමණයි. අපේ අම්මා තාත්තා වෙනුවෙන් බොහෝ දේ කැප කළ කෙනෙක්. පුංචි කාලේ අපවත් කතෝලික කරන්ඩ අම්මගේ නෑයින් සූදානම් වුණත් තාත්තා ඒකට කැමැති වෙලා නෑ. ඒ නිසා අප හැදුණේ බෞද්ධ දරුවන් හැටියට. අම්මා කියවීම බොහෝ ප්‍රගුණ කළ කෙනෙක්.ඒ නිසා තාත්තා අම්මව බුද්ධාගමට ගන්ඩ පොත පත ඇසුරින් උත්සාහ කරලා තියෙනවා. බෞද්ධ කුල සිරිතෙන් ඔද වැඩුණු පියදාස සිරිසේන මහත්මයගෙ “ජයතිස්ස හා රොසලින්” පොත තාත්ත අම්මට පිරිනැමුවෙම අම්මාව බෞද්ධ කරගන්න කියලා මං අහලා තියෙනවා. අම්මට දේශපාලනයක් නෑ. තාත්තගේ් දේශපාලනය මොකක්ද? සිතුම පැතුම මොකක්ද? අම්මා ඒ අනුවම වැඩ කරනවා.ඒ ගොල්ලො බණ්ඩාරනායකවාදී චින්තනයක් තිබූ වාමාංශික පැත්තට බර අදහස් තිබුණු අය. කවරදාවත් හොරගොල්ලෙ සමාධිය ළඟින් ගියත් නැගිටලා ඊට ගෞරව කරන පිරිසක්. අපේ ගෙදර නිතර තිබුණේ් වමට බර පත්තර. ‘ඇත්ත’, ‘ජනදින’, ‘සිරිලක’, ‘දිනකර’ වගේ ඒවා. මං තමයි අපේ පවුලෙ වැඩිමලා. මට බාල නංගිලා දෙන්නයි. මල්ලිලා දෙන්නයි.පුංචිම කාලේ කටුවාපිටිය පල්ලියට ගියත් ටිකින් ටික තාත්තා අම්මාව පන්සල පැත්තට ගත්තා. කොටින්ම ඈ බෞද්ධ කාන්තාවක් වුණා. උප්පැන්නයේ කතෝලික වුණත් ක්‍රියාකාරිත්වයෙන් ම ඈ බෞද්ධ වුණේ පුදුමාකාර විදියට. ඈ පන්සලේ ප්‍රධාන දායිකාවක් වුණා, පන්සිල් ගත්තා, බෝ මළුව ඇමදුවා, කුලඟන සමිතියටත් බැඳුණා.මට මතකයි ඇය මල් පූජා කළාට ඒ පාලි ගාථාව කියන්න දන්නේ නෑ. ඇය මා පුදන මේ මල් බුදුන්ට පූජා වේවා කියලා සිංහලෙන් කියලා පූජා කරනවා. අපේ අම්මා හරිම නිදහස් ලිබරල් මතවාදී කාන්තාවක් නිසා විශ්වාසය පදනම් වෙච්ච ආගම්වලට වඩා ඇයට බෞද්ධාගමේ එන ඉගැන්වීම් කා වැදුණා. ඇය පන්සල් ඇසුර තිබුණු මා සමඟත් තාත්තා සමඟත් බුද්ධාගමේ ප්‍රශ්න සාකච්ඡා කරලා ඉගෙන ගත්තා. ඉතාම ප්‍රතිපත්තිගරුකව ඒ සිල් සමාදන් වුණා. කොටින්ම පුර පෝයට නොවරදවාම සිල්ගත්තා.මීගමුවෙ මස් මාංශවලට ලොල් සුරාවට ලොල් පරිසරයක ඉපැදුණත් ඈ තුළ තිබූ සමාධිය ඉහළයි. ඇය මාංශ ආහාරයෙන් පවා තොර වුණා. අපටත් එහෙම ඉගැන්වුවා. සතා සීපාවාට ගහකොළට ආදරය කළා. නත්තල සැමරුවේ නෑ. වෙසක්, පොසොන් සැමරුවා. හොඳ බෞද්ධ උවැසියක් වුණ අපේ තාත්තගෙ අම්මා (අපේ ආච්චි) ඇසුරෙහි ඇය බොහෝ දේ උගත්තා.මේරි මැගිලින් මාතාවසිංහල කැවිලි පෙවිලි හදන්න. එතෙක් කේක් පුඩිං හදපු අම්මා කිරිබත්, කැවුම්, කොකිස්, අතිරස ආදි දේ හදන්නත් ඉගෙන ගත්තා. මේ තරම් තමන්ගේ ස්වාමි පුරුෂයා හා දරුවන් වෙනුවෙන් කැපවීම් කළ මවක් මා දැකලම නෑ. කොටින්ම පසුකාලයක ආච්චිගේ හොඳම ලේලිය වන්නෙත් අම්මා. උපුල්ගේ ‘සංස්කෘතික අම්මා’ පදය අම්මට ගැලපෙන්නෙ මේ සිදුවීම් හරහා.ඇය මිනර්වා නාට්‍ය සම්ප්‍රදාය, පාස්කු නාට්‍ය තිබෙන මීගමුවෙ ඉපැදුණා. එඩී රුක්මණී ජීවත්වුණු ඇළ ඉවුරෙ තිබුණු ‘ජයරුක්’ ගෙදර හොරෙන් බලන්න මාමාත් එක්ක ගිහින් තියෙනවා. ඇයට චිත්‍රපට සංස්කෘතිය කෙතරම් බලපෑවාද කියන්නෙ මට බාල නංගි කෙනෙකුට ඈ නම් තබන්නෙ ‘මාලිනි’ කියලා. ඒ කැලෑ හඳේ ‘මාලිනි’ හිත තුළත් රඳවාගෙනයි. තව මල්ලි කෙනකුට ඇය ‘ජනක්’ කියලා නම තබනවා. ඒ ‘ජනක් ජනක් පායල් බාජි’ චිත්‍රපටය බැලුවට පස්සෙ.මට පුංචිම කාලෙ ඉඳන් හොඳට පොත පත කියවීමේ පුරුද්දක් ලැබුණා. මේක ඇත්තටම අම්මගෙන් ආ පුරුද්දක්. කොටින්ම අපේ ගෙවල්වල තිබුණ ඒ කාලේ පන්සල්වල ප්‍රාචීන සාහිත්‍යය කියවීමේ පුරුද්ද. වණපොත් කිරීමේ පුරුද්ද. ඒ කියන්නෙ එක්කෙනෙක් කියවන විට අනෙක් අය සාවධානව අසා සිට ඒ රසය විඳිනවා. මම තමයි අපේ ගෙදර පොත් කියවන්නෙ.අම්මලා හා පුංචි අම්මලා වටවෙලා මට ඒක පවරලා හොඳින් අසා සිටිනවා. ඩබ්ලිව්.ඒ. සිල්වාගේ, පියදාස සිරිසේනගේ, මාර්ටින් වික්‍රමසිංහගේ පවා නවකතා මේ විදියට මා කියවන විට ඔවුන් වටවෙලා අහනවා. සාමාන්‍යයෙන් මෙහෙම කියවාගෙන යන විට කියවීම හොඳින් කරන්න අවධානය යොමු කරන නිසා එහි අන්තර්ගතය ගැන බරපතළ වැටහීමක් නැති වෙන්න පුළුවන්.හිටි ගමන් මා කියවන දේ අසා සිටින ඔවුන් එකිනෙකා මුහුණට මුහුණ බලා ගන්නවා. ඊට පස්සෙ කියනවා දැන් ඇති නවත්වන්න පුතේ! කියලා. එහෙම එකපාරටම ඒ අය කීවෙ ඇයි කියලා මට තේරුණේ කාලෙකට පස්සෙ. ඒ ළමයින්ට සුදුසු නැති දේ තිබුණොත් විතරයි. උදාහරණයක් හැටියට ගුණදාස අමරසේකරයන්ගේ ‘කරුමක්කාරයො’ නවකතාව කියවද්දි එහෙම වුණා මතකයි.සිරිසේන විමලවීරගේ ‘මා ආලය කළ තරුණිය’ වැනි පොත් ද මා අභිරුචියෙන් කියෙව්වා. මේවාවල එහෙම ප්‍රශ්න ඇති වුණේ නෑ. සාහිත්‍යය ඇල්ම, නිර්මාණය, විචාරය, කුතුහලය සොයා යාම නිරීක්‍ෂණය, ගවේෂණය මේ හැම දේම මට ලැබුණේ ඒ කියැවීම් හරහා කියලත් හිතෙනවා.මා මුලකුරු කළේ ගමේ විදුහලේ. ඒ කියන්නෙ කන්දෙගෙදර විද්‍යාලයේ. ඊළඟට නාරම්මල මහා විද්‍යාලයයටත් ගියා. මට මතකයි අම්මයි තාත්තයි කතා වෙලා මට අකුරු කියවන්න එක්ක ගිය දවස. තාත්තගේ අයියා කෙනෙක් හිටියා ඉඩම් ක්‍ෂෙත්‍ර නිලධාරි තනතුරක් දැරූ. එතුමා හම්බවෙන්ඩ ගිහින් අකුරු කියවන්න සූදානම් වුණේ එතුමා ජාඇළ - තුඩැල්ල පැත්තේ නාට්‍ය පෙන්වපු - යම් යම් සාහිත්‍යය කාර්යයන් කරපු කෙනෙක් විදියට නමක් තිබෙන හින්දයි.ඒත් මහප්පා එක්වරම කීවෙ පුතාට අකුරු කියවන්ඩ සුදුසුම පුද්ගලයා මා නොවේ මල්ලි. දරුවාගේ තාත්තා වන ඔයා කියලයි. ඒ අනුව අම්මත් තාත්තට කීවා එහෙනම් ඔයා ලොකු පුතාට අකුරු කියවන්ඩ කියලා. අපේ අම්මා සාම්ප්‍රදායික ගැමි මවක් නොවේ. සාමාන්‍යයෙන් නවීන අදහස් ඇති ලිබරල්වාදී මත තිබූ කෙනෙක්. අම්මා ඉංගිරිසි නොදන්නවා වුණත් ඉංගිරිසි නාට්‍ය අභිරුචියෙන් නැරැඹුවා. ඒ නාට්‍යවල චරිත හැසිරෙන ආකාරය අනුව පෙළක් අර්ථකථනයක් තමා හදා ගත්තා. ඒක හරියට ම මේ වගෙයි.ලුවිස් කැරොල්ගේ  ”THROUGH THE LOOKING GLASS”පොතේ එන හම්පි - ඩම්පි හා ඇලිස් අතර විශාල තර්කයක් ඇති වෙනවා උපන් දිනවලට විතරද තෑගි දිය යුත්තේ කියලා. හම්පි ඩම්පි කියනවා උපන් දින නොවන දිනවලදිත් තෑගි දිය යුතුයි කියලා. මෙහෙම ඒ කතිකාව දිගු වෙන කොට ඒක ට්තධපරඑකක් කියලා හම්පි - ඩම්පි කියනවා. සාමාන්‍යයෙන් ට්තධපරකියන්නෙ තේජස කියන අරුතයි.ඒත් ඇලිස් ඒක පිළිගන්නේ නෑ,, ඒකට නියම අරුත ඒක නොවේ කියලා ඈ තර්ක කරනවා. වචනවලට තේරුම් දෙන්නෙ අපි. එහෙමයි කතිකාව ඉවර වෙන්නෙ. මගෙ අම්මත් එහෙම ගිය අම්මා කෙනෙක්. අපේ අම්මා ඉංගි‍්‍රසි ටෙලි නාට්‍ය ”ච්ධ්ව්ඒඉඊක”වගේ ඒවා බලන්නේ ඒ වගේ වචනවලට තමන්ගේ ද තේරුමක් අරගෙන. ඒකෙන් විශාල රසයක් විඳීමක් එතුමිය ලබනවා.අපි බොහෝ දෙනෙක් හින්දි චිත්‍රපට බලලා හින්දි නොදැන කතාව කියන්නේ මේ විදියටයි. අම්මා කියවීම රසවින්දනය මුලින්ම ලබන්නේ චිත්‍ර කතාවක් බලලායි.අපේ අම්මලා බොහෝ වමට බර පත්තර ගත්තත් ‘දිනමිණ’ ගන්නේ නෑ. ඒත් ඒකෙ පළවන ජයවිලාල්ගේ සිනමා විචාර ලිපිය ගැන මා හරිම උනන්දුයි. මං අලව්ව මහරච්චිමුල්ලෙ කඩවීදියෙ එක්තරා කඩයක බෝතල අස්සෙ ගහලා තියෙන දිනමිණ පත්තරේ එතැන ඉඳලා කියවලා ගෙදර යන්නෙ. ඒ මුදලාලිත් මට උදව් කරනවා. ඒ පත්තරේ ගම්වල අඩුපාඩු, පාරවල් අබලන් ඒවා, මේ ගැන පුංචි පුංචි ප්‍රවෘත්ති පළවෙනවා.මං මේවා දැකලා පත්තරේට මුලින්ම ලියන්න පටන් ගත්තා. එතකොට මට අවුරුදු 12යි. මිහිර පත්තරේටත් මං ලියලා තියෙනවා. මේවා පළවුණාම ඉතින්! මං පත්තරේ අරගෙන ගෙදර දුවන්නේ විදුලියක් වගේ. අම්මා මේවා බලලා හුඟාක් ආඩම්බර වුණා කියලා හිතෙනවා. ටිකින් ටික පත්තර කීපයකටම යම් යම් දේ ලියන්න මං උනන්දු වුණා. ඒවා බොහෝ විට පළවුණා.මෙහෙම ලියාගෙන යනකොට අම්මාගේ මට්ටම ඉක්මවා යන දේත් මා ලියන්න ගත්තා. අම්මා මේවා ගැන මා උනන්දු කරවන අදහසින් කෙළින්ම මට යමක් නොකීවත් මේ හැම ලිපියක්ම ඇය කියෙව්වා මතකයි. අපේ ගෙදරට සුළිකුණාටුවක් වගේ අමාරුකම් ගලා ආවේ තාත්තගේ හදිසි මරණයෙන් පස්සෙ. අවුරුදු 45ක් වෙන්නත් කලින් තාත්තා හදිසියේම අපෙන් වියෝ වී ගියා.වකුගඩු අමාරුවකින් එසේ වූ බවයි දැනගන්න ලැබුණේ. අම්මට ඒ වන විට අවුරුදු 35යි. එතෙක් අම්මගෙ සියලු දේ වුණේ තාත්තා. ගෙදරට හැමදේම ගෙනැවිත් දුන්නේ තාත්තා. ඒත් තවත් විවාහයක් ගැනවත් නොසිතා අම්මා තුළ වුන් දිරිය ගැහැනිය නැඟිට්ටේ මේ අවස්ථාවේ. තාත්තා කරගෙන ගිය කඩය ඇය දිගටම කළා. ලී බඩු හදවා විකුණුවා. ඇඳන්, පුටු, මේස, අල්මාරි ඇය හැදෙව්වා. විකුණුවා. මං එතකොට උසස් පෙළ ලියන්නට ඉන්න ළමයෙක්. අනෙක් අය පොඩි එවුන්.අම්මා ඉතාම තදින් දෙවියන් ඇදහූ කෙනෙක්. හදි හූනියම්, කේන්දර, නැකැත් මේවා විශ්වාස කළා. තාත්ත ජීවතුන් අතර ඉන්නා කාලෙ එක්තරා සිද්ධියක් මතකයි. ඇය නිතර නිතර අසනීප වෙන්න ගත්තා. මායම් වුණේ නම් නෑ. ඒත් අම්මා තදින් විශ්වාස කළා අපට කවුරුන් හරි හූනියමක් කළාම කියලා. දේවවාදී ආගමක මුලින් හිටපු අම්මා ගැලවුම්කාරයා ලෙස සිතුවෙ තමන්ගෙ සිත ගැන නෙවෙයි.තාත්තා අම්මගෙ හිත හදන්න කට්ට¼ඩිරාළ කෙනෙක් ගෙදරට ගෙනැවිත් ඉස්සෙල්ලාම අංජනමක් බැලුවා. ඒකෙදි කියැවුණා අම්මා සිතන විදිහේ කිසිම දෙයක් මේ ගෙදර නෑ කියලා. ඒත් තාත්තා කීවෙ එහෙම දෙයත් තියෙනවා කියන්න. එහෙම කියලා බඩු සූදානම් කරලා ශාන්තිකර්මයක් කරමු යන්නයි. කොහොම හරි එහෙම කරපු ශාන්තිකර්මයෙන් අම්මා සුවපත් වුණා. කවුරු හරි කළ හූනියම කැපුණා කියල ඇය සිතුවා.මේකෙන් තාත්තාගේ මනෝ විද්‍යාත්මක ප්‍රතිකර්මයත් අම්මාගේ සිතුවිල්ලත් නිරූපණය වෙනවා.මං දැන් පුවත්පත් සඟරා ආදියට ටික ටික ලියනවා. මගේ සිහල බස, නිර්මාණාත්මක හැකියාව දියුණු කළේ පී.පරණවිතාන ගුරුතුමා. එතුමා මා කන්දගෙදර විදුහලින් නාරම්මල විදුහලට යනවිට සටහනක් තබා තිබුණා. මේ දරුවා ලේඛන කලාවට දක්ෂකම් පෙන්වනවා දියුණු කරන්න කියලා. ඊළඟට පේ‍්‍රමරත්න රාජකීය කියලා තවත් ගුරුවරයෙක් මගේ සාහිත්‍ය ක්‍රියාකාරකම්වලට බලපෑව.තාත්තා නැතිවුණත් මා සහ මගේ නංගිලා මල්ලිලා රකින්න අම්මා පුදුමාකාර මහන්සියක් ගත්තා. ඈ වෙළෙඳාම් ගැන උනන්දු වුණා. අපට අඟහිඟකම් නොතේරෙන්න පුළුවන් තරම් අරපරෙස්සමින් ලැබෙන දේ සකසුරුවම් කළා. අපට ඉතිරිව තිබුණේ තාත්තා හම්බ කළ දේ විතරයි. පැන්ෂන් පඩියක්වත් අම්මට නෑ.මේ ලෝකෙ සිද්ධවෙන්ඩ පුළුවන් ලොකුම කම්පනය තමයි ලොකුම විපත තමයි අපේ අම්මට තමන්ගේ් ස්වාමිපුරුෂයා නැතිවීම. එතැනින් එහාට මොනම කම්පනයකින්වත් ඇය වැටුණේ් නෑ.59දි බණ්ඩාරනායක මහත්මයා ඝාතනය වූ දවසෙ ඉඳලා කාලයක් යන තුරුම අපේ ගෙදර ඒ ගැනමයි කතිකාව. තාත්තත් ඒ දවස්වල ජීවතුන්අතර හිටියා. මහජන එක්සත් පෙරමුණට අම්මා ඒ කාලෙ හරිම කැමැතියි.මං කොළඹ විශ්වවිද්‍යාලයට ගියාම ඒ කටයුතු මං කරගත්තෙ බැංකු ණයකින්. අම්මගෙ උදව්වත් ඇතිව යම්තම් ශිෂ්‍ය කටයුතු කරගන්නවා. එහි නීති පීඨයෙ හිටියත් කවරදාවත් නීතිඥයෙක් වෙන්න මා හිතුවෙ නෑ. මං තෝරා ගත්තේ සාහිත්‍ය ජීවිතය. ඒ අනුව නීති ශිෂ්‍යයෙක් හැටියට ඉන්නා කාලෙත් ‘දෙසතිය’ වගෙ සඟරාවල වැඩ කළා. ගෙදර එන්නෙ නැතිව සංස්කෘතික ජීවිතය හරහා නොයෙක් සම්මන්ත්‍රණ සංවාද මණ්ඩප අතරට ගොඩවැදුණේ මේ කාලෙ. සමහර විට මාස 3කට සැරයක් ගෙදර ගිය අවස්ථා තියෙනවා.අම්මට විශ්වවිද්‍යාල ශිෂ්‍යයාගේ ක්‍රියාකාරකම් ගැන අවබෝධයක් තියෙනවා. ඊටත් වඩා තමන්ගේ දරුවා ගැන විශ්වාසය තියෙනවා. ඒ නිසා අම්මා කලබල වුණේ නෑ. ඩග්ලස් මහත්තයාගේ හැව්ලොක් ටවුමේ ඡ්.ර්‍ථ.ච්.ර්‍ථ පාටි ඔෆීස් එකෙත් මා නැවතී සිටි කාලයක් තිබුණා. අමරසිරි දොඩම්ගොඩ මහත්මයාගෙ ඔෆීසියෙත් (කුප්පියාවත්ත පන්සල ළඟ) නැවතිලා තියෙනවා. සන්නස්ගලලා, සමන් කුමාරලා ඇරැඹූ ඒ සංස්කෘතික ජීවිතය අතර පත්තරවලට ලිවීමේ උනන්දුවත් මා අත්හැරියෙ නෑ.මං නීති උපාධිය ලබාගෙන පිටවෙලා නීතිඥයෙක් හැටියට අවුරුදු 4ක් වැඩ කළා. ඊළඟට මොරවකට මහෙස්ත්‍රාත් හැටියට ගියේ. පත්වීම ලැබුණු ගමන් මං යාළුවෙක් එක්ක ගිහින් ඒ පළාත විපරම් කළා. දෙනියාය රෙස්ට්එකේ එදා රෑ නැවතුණේ.1988 ජනවාරි 01දා මේ පත්වීම ලැබුණේ. ඊට පසුවදා නිවාඩු දාලා මං අම්මා සොයාගෙන ආවා. ඊටත් ඉස්සරින් මේ ලියුම ගෙදරට ආපු දවසෙ අම්මගේ ඇස් සතුටින් බොඳ වුණා. ‘අනේ පුතේ, තාත්තා හිටියා නම් අද මොතැන පිනුම් ගහයි. ඈ කීවා. “පුතේ දුක් විඳින මිනිස්සු වෙනුවෙන් වැඩ කරන්න පුතාට අවස්ථාවක් ආවා. ඒක හොඳට කරන්න. මා අස්වසමින් ඈ කීවා.මේ විදියට මතුගම, මාතර, මීගමුව, අවිස්සාවේල්ල, පොලොන්නරුව මේ හැම තැනම මා වැඩකරලා තියෙනවා. ඒ හිටියෙ නිල නිවාසවල. එහෙම ජීවත්වන විට ඊට හිමි සංස්කෘතික කාරණා තියෙනවා. පවුරින් වටවෙච්ච ගෙවල්, කාමර තියෙන්ඩ පුළුවන්. අපේ අම්මට මේවා අල්ලන්නෙ නෑ. ඈ කැමැති වතුපිටියෙ ඇවිදින්න. සුළං පොදක් වැදිලා ගමේ මිනිහෙක් එක්ක කතා කරලා ඉන්න. ඒ නිසා අම්මා අපේ තැනට ආවත් ඉක්මනින් යනවා. ඒත් බාලම මල්ලි මතක් වුණාම නම් ගමටම දුවනවා. හැබැයි! එහෙම වුණාට ලොකු පුතා වන මා ආවෙ නැත්නම් ඇගෙ හිතට කනගාටුයි. මේ තමයි නියම අම්මාකම. අම්මලාගෙ හැටි.එදා අපේ අම්මලා චිත්‍රපටි බලන්ඩ ගියේ පිරිස් එක්ක. ‘චණ්ඩාලි’ ‘සුවිනීත ලාලනී’ එහෙම බලපු චිත්‍රපට. අද එවැනි චිත්‍රපට බැලීමේ සංස්කෘතියක් නෑ. අද අවුරුදු 75ක් පමණ වෙලත් අම්මලාගේ ඒ රසවින්දනාත්මක පැත්තෙ අඩුවක් නෑ.අප අම්මගෙ සුවිශේෂය තමයි ලේලිලා තමන්ගෙම දුවලා ලෙසට සැලකීම. ඒ වගේම ඇය ලංකාවේ නොයෙක් තැන්වල සංචාරය කරන්න කැමැති කෙනෙක්. ඒ කාලෙ ඇය එහෙම ගමන් යන වන්දනා නඩවලට එකතුව රට පුරාම ගියා. ඇයට යන්ඩ ආසා කරන තැනක් නැතිතරම්. මගෙ දරුවන්ටත් ඈ හොඳ මිත්තනියක්. මගෙත් පවුලෙ අනෙක් අයගෙත් විවාහවලදි අම්මා ඉතාම වැදගත් විදියට කල්පනා කළා.මං දයා වික්‍රමාරච්චි ගම්පහ රත්නාවලී විද්‍යාලයයෙ ගුරුතුමිය සමඟ විවාහ වෙනකොට අම්මගෙ ආශිර්වාදය ලැබුණා. මගෙ පුතා සුනෙර වික්‍රමාරච්චි. දුව සවී සමන්ති වික්‍රමාරච්චි තවමත් අධ්‍යාපනය ලබනවා.මේ අය හොඳ පුරවැසියන් කරන්න මට අවශ්‍ය ශක්තිය සංස්කෘතිය ප්‍රදානය කළෙත් මගෙ අම්මා. එදා අප කියවපු පොත පත අද අපේ දරුවන්ට නෑ. ‘ජිනරාජවංශය’ කියලා බුද්ධ චරිතය සිතුවම් සහිතව තිබුණු පොතක් එදා අපේ අම්මලා අපට කියා දුන්නා. ඒකෙ බුද්ධ කාලයට පෙර තිබෙන කාලය, ධර්මයක් නැති කාලය, බුද්ධෝත්පත්තිය, බුදු සිරිත, පෙළහර, පරිනිර්වාණය දක්වාම තිබුණු දේ අපට මොනතරම් දේ කියාදුන්නද? අද ඒ පොත් නෑ.මට මතකයි පුංචි දවසෙ ගෙදර ලාච්චුවේ කාසි කීපයක් හොරකම් කරගෙන කඩචෝරු කන්න යන විට අම්මට අහුවුණා. කලිසම් සාක්කුවේ ‘චිරි චිරි’ ශබ්දයට ඈ විපරම් කළා. තාත්තට නඩුව ගියා. මට තාත්තා කෝටුවක් අරන් පහර දුන්නා. හොරකමේ වැරැද්ද පෙන්වා දෙමින් අම්මා ගහලා ඉවරවෙනකම් පැත්තකට වෙලා අඬ අඬා හිටලා මගේ අතේ පයේ තෙල් ගාලා සැනසෙව්වා.ඈ පියා ඉදිරිපිටදි දරුවා දඬුවමින් බේරාගන්න මැදිහත් වුණේ් නෑ. ඒ නිසා අප මේ තැනට ආවා.අද අම්මා ජීවිතයේ සැඳෑ සමයේ ගතකළත් දරුවන් පිළිබඳ ඈ තුළ පවත්නා සෙනෙහස නිසා ගමේ ඉඳන් අප බලාපොරොත්තු වෙනවා. ඇයට හුරු පුරුදු පරිසරය නැති නිසා නාගරිකව ඉන්නෙත් නෑ. බුදුන් උපන් ස්ථානය, බුදු වූ ස්ථානය, පිරිනිවන් පෑ ස්ථානය පෙන්වන්න මට විශාල ඕනෑකමක් තියෙනවා. ඒක ඉක්මනට ඉටුකිරීමයි දැන් මට තිබෙන අරමුණ.උපාලි සමරසිංහඡායා - රංජිත් අසංකකර්තෘට ලියන්න | මුද්‍රණය සඳහා</content>
  </post></root>