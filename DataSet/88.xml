<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2013</year>
      <month>02</month>
      <day>05</day>
    </date>
    <link>http://www.dinamina.lk/2013/02/05/_art.asp?fn=f1302051</link>
    <topic>ජනතාව ඉල්ලූ දේ දෝෂාභියෝගයේ දී මම කළා</topic>
    <author>සාකච්ඡා කළේචන්දන ජයවීර</author>
    <content>හිටපු අගවිනිසුරුවරියට එරෙහිව ගෙන එනු ලැබූ දෝෂාභියෝග යෝජනාවට අත්සන් කළ ලංකා සමසමාජ පක්ෂය නියෝජනය කරන කෑගල්ල දිස්ත්‍රික් පාර්ලිමේන්තු මන්ත්‍රී වයි. ජී. පද්මසිරි මහතා පසුව පක්‍ෂයේ ඉල්ලීම පරිදි එම අත්සන ඉල්ලා අස්කරගන්නා ලදී. එහෙත් ඔහු ඡන්ද විමසීමේදී පක්‍ෂයේ නියමයට පිටින් ගොස් ඡන්දය දුන් අතර ඒ සඳහා බලපෑ කරුණු හා පක්‍ෂය ඔහුට එරෙහිව නඟා ඇති විනය විරෝධි චෝදනාව ගැන මෙතෙක් හෙළිදරව් නොවූ කරුණු මන්ත්‍රීවරයා මෙසේ අනාවරණය කරයි.සමසමාජ පක්‍ෂය සමඟ ඔබට පරම්පරා දෙකක සම්බන්ධයක් තිබෙනවා. මෙම ඉතිහාසය අමතක කර පක්‍ෂ විනයට පිටුපා අගවිනිසුරුවරියට එරෙහි දෝෂාභියෝගයට පක්‍ෂව ඡන්දය දීමට තීරණය කළේ ඇයි?වයස දහහතරක කොලු ගැටයෙක් ලෙස මම සමසමාජ පක්‍ෂයට සම්බන්ධ වුණේ 1965දී. ඒ වගේම මගේ් පියා සහ මිත්තණිය සමසමාජ දේශපාලනය කළා.වසර 45ක් ඉක්මවන මගේ දේශපාලන ජීවිතයේදී ශාඛා සමිති, ශිෂ්‍ය හා තරුණ සම්මේලනවල මෙන්ම මධ්‍යම කාරක සභාවේ හා දේශපාලන මණ්ඩලයේ කටයුතු කර තිබෙනවා.ඒ නිසා පක්‍ෂ විනය හා හැඩගැස්ම පිළිබඳ මට හොඳ අවබෝධයක් තිබෙනවා. මම කිසි අවස්ථාවක පක්‍ෂයේ තීරණයට පිටින් ගිහින් නැහැ. ඒ වගේම මේ අවස්ථාවේදීත් මම පක්‍ෂ විනය හෝ සමසමාජ සම්ප්‍රදාය බැහැර කර නැහැ.ඔබ දෝෂාභියෝග යෝජනාවට පක්‍ෂව ඡන්දය දීම, පක්‍ෂයේ තීරණයට එරෙහිවීමක් නොවෙයිද?අගවිනිසුරුවරියට එරෙහිව දෝෂාභියෝග යෝජනාවක් ගෙන ඒමට ආණ්ඩු පක්‍ෂයේ මන්ත්‍රී කණ්ඩායම අදහස් කළ විට එයට සහය දීමට අප පක්‍ෂය තීරණය කළා. දෝෂාභියෝග යෝජනාවක් කථානායකවරයාට භාරදීමට මන්ත්‍රීන් 112කගේ අත්සන් අවශ්‍යයයි.ආණ්ඩුවට තුනෙන් දෙකක මන්ත්‍රීන් පිරිසක් සිටින නිසා අවශ්‍යය අත්සන් සංඛ්‍යාව ලබාගැනීමේ ගැටලුවක් තිබුණේ නැහැ. ඒ නිසා සියලුම පක්‍ෂ සහය දැක්වුවත් යෝජනාවට අත්සන් කිරීමේදී පක්‍ෂ නායකයින් එයින් වැළකී අනෙකුත් මන්ත්‍රීවරුන්ට එම අවස්ථාව ලබාදිය යුතු යැයි පොදු එකඟතාවක් තිබුණා.සමසමාජ පක්‍ෂය වෙනුවෙන් මා දෝෂාභියෝගයට අත්සන් කළේ එම එකඟතාවය අනුවයි. ඒ සඳහා මට පක්‍ෂයේ නායකයා වන මහාචාර්ය තිස්ස විතාරණගේ අනුමැතිය ලැබුණා.එහෙම නම් ඔබ පසුව අත්සන ඉල්ලා අස්කර ගත්තේ ඇයි?දෝෂාභියෝගයට අත්සන් කිරීමෙන් දින දෙකකට පසු පැවැති මධ්‍යම කාරක සභාවේදී පක්‍ෂය දෝෂාභියෝගයේ පාර්ශවකරුවෙක් නොවිය යුතුය යන තීරණය ගත්තා. එහිදීත් මත කිහිපයක් සාකච්ඡා වුණා.පක්‍ෂයේ නියමය පරිදි ලියැවිල්ලකට අත්සන් කොට එය යළි ඉල්ලා අස්කර ගැනීමෙන් මහජන නියෝජිතයෙක් ලෙස මා පත් කළ ජනතාවට අසාධාරණයක් වන බව මම කිව්වා. නායකතුමාත් ඒ මතය පිළිගත්තා. මේ අවස්ථාවේදී යෝජනාවේ පාර්ශවකරුවෙක් නොවී චෝදනා පරීක්‍ෂා කොට එළඹෙන නිගමනය අනුව ඡන්දය පාවිච්චි කළ යුතුය යන මතය අනතුරුව මා ඉදිරිපත් කළා.මෙලෙස පක්‍ෂයේ මධ්‍යම කාරක සභාව වරින් වර රැස්වී ගත යුතු ස්ථාවර ගැන සාකච්ඡා කළා. එක අවස්ථාවකදී යෝජනාවට සහය දෙන බවට පක්‍ෂය ප්‍රකාශයක්ද නිකුත් කළා. නමුත් අවසානයේදී පක්‍ෂය ඡන්දය නොදීමට තීරණයක් ගත්තා. මේ ආකාරයට වරින් වර ස්ථාවරය මාරුවීම මට ගැටලුවක්.සමසමාජ පක්‍ෂයේ සම්ප්‍රදාය සහ ස්ථාවරය අනුව යෝජනාවට පක්‍ෂව ඡන්දය දුන් බව ඔබ සඳහන් කළා. එය පැහැදිලි කළ හැකිද?ලංකා සමසමාජ පක්‍ෂය පිළිගත්තෙ මහජන පරමාධිපත්‍යය පිහිටන්නේ ව්‍යවස්ථාදායකය තුළ බවයි. ඒ අනුව ඉහළ අධිකරණයේ විනිසුරුවරුන්ට එරෙහිව නැඟෙන විෂමාචාර චෝදනා විභාග කිරීමට පාර්ලිමේන්තු තේරීම් කමිටුවකට බලයක් තිබෙන බව අප පිළිගන්නවා. මා කටයුතු කළේ එම සම්මතය අනුවයි.විධායක බලය පාර්ලිමේන්තුවට ලබා ගැනීමට සහය දිය යුතු බවට 2010 පැවැති පක්‍ෂ සම්මේලනය තීරණය කළා. මා ක්‍රියාත්මක කළේ එම සම්මේලනයෙන් අනුමැතිය ලැබුණු යෝජනාවක් ක්‍රියාත්මක කිරීමයි.දෝෂාභියෝගයට විරුද්ධ වීමට පසුව සමසමාජ පක්‍ෂ මධ්‍යම කාරක සභාව තීරණය කළේ කලකට පෙර පක්‍ෂයෙන් ඉවත් කරනු ලැබූ පිරිසකගේ බලපෑමක් මතයැයි කියන අදහස ඔබ පිළිගන්නවාද?එය විය හැකියි. 2010 වසරේ පැවැති පක්‍ෂ සම්මේලනයේදී රජයට සහය දැක්විය යුතුය කියන මතය බහුතර ඡන්දයෙන් ජයග්‍රහණය කළා.ඒ සමඟම ආණ්ඩුවට සහය නොදිය යුතුය කියවූ කොටස පක්‍ෂයෙන් ඉවත් වුණා. අද දෝෂාභියෝගයට විරුද්ධ පාර්ශවය නියෝජනය කරන පිරිස් අතර මෙසේ පක්‍ෂයෙන් ඉවත්වූ නීතිඥයන් පිරිසක් සිටිනවා. ඔවුන්ගේ බලපෑමක් පක්‍ෂයේ සමහර දෙනෙකුට තිබෙනවා. නමුත් අපි කටයුතු කළ යුත්තේ පක්‍ෂ සම්මේලනයෙන් දුන් තීරණයට අනුවයි.විධායක බලය පාර්ලිමේන්තුවට ලබාගැනීමට කටයුතු කළ යුතුය කියන මතය පිළිබඳ කිසිම විවාදයක් නැහැ. දෝෂාභියෝගයෙන් සිදුවූයේ පාර්ලිමේන්තුවේ බලය ආරක්‍ෂා වීමයි. ඒ නිසා දෝෂාභියෝගයට පක්‍ෂ වීමෙන් පක්‍ෂයේ මතයට හානියක් සිදුව නැහැ.මහජන ඡන්දයෙන් පත්වූ එකම සමසමාජ මන්ත්‍රීවරයා ලෙස ඔබ මෙම යෝජනාවට පක්‍ෂව ඡන්දය දීමට ප්‍රථම පත්කළ ජනතාවගේ මතය විමසුවාද?ලංකා සමසමාජ පක්‍ෂය එක්සත් ජනතා නිදහස් සන්ධානයේ පාර්ශවකරුවෙක්. ජනතාව දිස්ත්‍රික් මට්ටමින් මා හා ජාතික ලැයිස්තුවෙන් මහාචාර්ය තිස්ස විතාරණ පත්කර තිබෙනවා. ජාතික ලැයිස්තුවෙන් මන්ත්‍රීවරු පත්කෙරෙන්නේ සමස්ත ඡන්ද ප්‍රතිඵලය සැලකිල්ලට ගෙන නිසා ඔවුන්ට ජනතා නියෝජනයක් නැත යන මතය මා පිළිගන්නේ නැහැ. අප දෙදෙනාම එක හා සමාන ලෙස මහජන මතය නියෝජනය කරනවා.කෙළින්ම කිව්වොත් මම මෙතැනදි මා පත් කළ ජනතාවගේ මතය ඇහුවා. ඒ සඳහා දිස්ත්‍රික්කයේ සියලුම පක්‍ෂ සමිති, තරුණ හා කාන්තා සංවිධානවල මතය ඇහුවා. ඔවුන් සියලු දෙනාම කිව්වේ පක්‍ෂව ඡන්දය දෙන්නයි කියලා.දැන් ඔබට පක්‍ෂයෙන් විනය පරීක්‍ෂණයක් කැඳවා තිබෙනවා. එහි තීරණය අනුව ඔබ ඉදිරියේදී ගන්නා තීරණය කුමක්ද?පසුගිය ජනවාරි 31 කට ප්‍රථම නිදහසට කරුණු කියන්න කියලා පක්‍ෂය මට කිව්වා. මම එයට පිළිතුරක් යැව්වා. පක්‍ෂය මගේ මතය පිළිගනු ඇතැයි සිතනවා. මම කිසිසේත්ම සමසමාජ පක්‍ෂයෙන් පිට දේශපාලනයක් සිතන්නේ නැහැ.මෙයට පෙර වෙනත් පුවත්පතක ඔබ හා කළ සාකච්ඡාවකදී ඔබෙන් විමසා සිටි ප්‍රශ්නය නැවත ඇහුවොත් ඔබ දෝෂාභියෝගයට පක්‍ෂව ඡන්දය දුන්නේ ඔබේ හා දියණියගේ මන්ත්‍රීකම් රැකගන්න නොවේද?දෝෂාභියෝගය පක්‍ෂව ඡන්දය දුන්නේ ඇයි කියලා මම ඔබට පැහැදිලි කළා. දියණිය පළාත් සභා මැතිවරණයට ඉදිරිපත් කළේ පක්‍ෂයේ ඉල්ලීම අනුවයි. ඒ ගැන ඇහුව නිසා මේ ටිකත් කිව යුතුයි. ඔබ ඔය කිව්ව සාකච්ඡාවේදී මගෙන් මේ ගැන එම පත්‍ර කලාවේදියා විමසුවේ හෝ මා එයට පිළිතුරු දුන්නේ නැහැ.සාකච්ඡා නොකළ දෙයක් ඔවුන් ලියා තිබෙනවා. පත්තර පස්සෙන් පන්නාගෙන යාමේ දේශපාලනයක මා නොයෙදෙන නිසා ඒවාට මා පිළිතුරු ලියන්න ගියේ නැහැ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>05</day>
    </date>
    <link>http://www.dinamina.lk/2013/02/05/_art.asp?fn=f1302052</link>
    <topic>සිංහල ජාතිය රැක ගන්න තවමත් අපි පරක්කු නැහැ</topic>
    <author>සටහනචතුරිකා ගමගේ ඡායාරූප - රංජිත් අසංක</author>
    <content>බහුජාතික, බහුආගමික ජනතාව ජීවත්වන අපේ රටේ තවමත් මහජාතිය ලෙස සැලකෙන්නේ සිංහල ජාතියයි. නමුත් අතීතය හා සසඳා බලද්දී අද සිංහල ජාතියේ දකින්නට ලැබෙන්නේ අපගමනයකි. මේ ඒ පිළිබඳ ශ්‍රී ජයවර්ධනපුර විශ්වවිද්‍යාලයේ කථිකාචාර්ය, පැපිලියාන සුනේත්‍රාදේවි පරිවේණාධිපති මැදගොඩ අභයතිස්ස හිමියන් සමඟ කළ සාකච්ඡාවකි.අතීතයේ පටන් සිංහල, බෞද්ධ රටක් ලෙස හැඳින්වූ අපේ රටේ වර්තමානයේ සිංහල ජාතියට තිබෙන ස්ථානය කෙබඳුද?වසර 2500ක ඉතිහාසය තුළ සිංහල ජාතිය අපේ රටේ ප්‍රධාන ජනවර්ගය ලෙස කටයුතු කළා. නමුත් මෑතක් වනවිට ශ්‍රී ලංකාවේ සිංහල ජන අනුපාතය ක්‍රමානුකූලව පහළ යන ස්වභාවයක් පෙනෙනවා.එය මොනතරම් බරපතළ ද කියනවා නම් වර්තමානයේ කොළඹ සිංහල ජනගහනය 24% දක්වා අඩුවෙලා. මෙය සමස්තයක් ලෙස මුළු ලංකාව පුරාම සිදුවෙමින් පවතින තත්ත්වයක්.මෙහි ප්‍රධානතම වැරැද්ද තිබෙන්නේ සිංහල උදවිය ජාතිකත්ව චින්තනයක් නොමැතිව කටයුතු කිරීමයි. ඇතැම් අය ජාතිකත්ව චින්තනය ජාතිවාදයක් ලෙස අර්ථකථනය කර කතා කරනවා. ඒ නිසා සිංහලයන් ජාතිය පිළිබඳ කතා කරන්නේ නැහැ.සිංහල ජාතිය ක්‍රමයෙන් අඩුවී යාමට බලපෑ හේතු මොනවාද?“එදා පුංචි පවුල රත්තරන්” කියලා මතවාදයක් සමාජගත කළා. අද එහි ආදීනව අපිට දකින්න ලැබෙනවා. ගොඩාක් අඹු සැමියන් දරුවන් දෙදෙනෙකුට වැඩි උපරිමයකට යන්නේ නැහැ. මේ තත්ත්වයත් සිංහලයන් වඳවීමට ප්‍රධාන ලෙස බලපා තිබෙනවා.ඒ වගේම ඇතැම් කාන්තාවන් තමන්ගේ ආදර්ශ ලෙස සලකන්නේ නිළියන්. ඒ නිසා තමන්ගේ රූපය ගැන සිතාත්, ඇතැම් කාන්තාවන් දරුවන් බිහිකරන්න අකමැති වෙනවා. ඒ වගේම ඇතැම් අය විවාහ වූ පසු වසර දෙකක්වත් යනතුරු දරුවන් හදන්නැතුව ඉන්න ස්වභාවයක් තිබෙනවා.සාමාන්‍ය විවාහවන වයස් සීමාව අවුරුදු 18 වුනත් සිංහල කාන්තාවන් බොහෝවිට විවාහ වන්නේ අවුරුදු 28 හෝ 29න් පසුවයි. ඒ කාලයේදී තවත් වසර දෙකක් දරුවන් හදන්නේ නැතුව සිටියහොත් ලැබෙන දරුවන් ප්‍රමාණය සීමා වෙනවා. ඒ වගේම ඒ ලැබෙන දරුවන් විවිධ විකෘතිතා ඇති දරුවන් වෙන්නත් පුළුවන්. අපේ අම්මලා දරුවන් දෙන්නෙක් තුන්දෙනෙකුට සීමා කරලා. ඇතැම් පවුල්වල එක දරුවයි.තවත් අයට දරුවෝ ඇත්තේම නැහැ. ඒ නිසා සුදුසු වයස්වලදී විවාහ නොවීම, උපත්පාලනය වගේම අපේ මව්වරුන්ගේ විවිධ මානසික තත්ත්වයන් හේතුවෙන් අද සිංහල ජනතාව ක්‍රමයෙන් අඩුවෙමින් පවතිනවා.ප්‍රෞඪ ඉතිහාසයක් ඇති සිංහල ජාතිය එදා හැඳින්වූයේ අදීන ජාතියක් ලෙසයි. අද මේ තත්ත්වය වෙනස්වෙලාද?එදා රොබට් නොක්ස් ලංකාව පිළිබඳ පැවසුවේ ලංකාව කියන්නේ හිඟන්නන් නැති, මහා සංඝරත්නයට අවනත, දූෂිත දේවල් නැති, බොරු නොකියන, අවංක, කොන්ද නමන්නේ නැති ප්‍රෞඪ ජාතියක් බවයි. නමුත් අද මත්පැන්, දුම්වැටි, මත්කුඩු සියල්ල භාවිත කරන්නේ සිංහලයන්. අද සිංහලයන් පාවෙන ජාතියක් බවට පත්වෙලා. මෙය ඉතාමත් ඛේදනීය තත්ත්වයක්.ලිංගික ආශාවන් නිසාත් අද සිංහල ජාතියේ ලොකු බිඳවැටීමක් තිබෙනවා. අද ඇතැම් රාජ්‍ය නොවන සංවිධාන කාන්තා නිදහස පිළිබඳ කතාකරනවා.නමුත් ඔවුන් ඒ නිදහස යන්නෙන් අදහස් කරන්නේ කාන්තාවකට නිරුවත් වෙන්න තිබෙන අයිතිය සුරකීම කියලයි. අද තිබෙන බොහෝ රියැලිටි වැඩසටහන්වලිනුත් සිදු කරන්නේත් අපේ මල්වගේ ඉන්න ළමා පරපුර විනාශ කිරීමයි.අද සිංහල සමාජයේ මවුවරුන්ගේ යුතුකම් පැහැරහැරීමත් විශාල ගැටලුවක් බවට පත්වෙලා තිබෙනවා. එදා සිටි ගැඹුරු මවුවරු අද නැහැ. අම්මලා විලාසිතාවන් පසුපස යනවා, ඒ විලාසිතා නිසා අද දූවරුන්ට, පුතාලාට අම්මත් එක්ක පාරේ බැහැලා යන්න බැරිතත්වයක් උදාවෙලා. ඒ නිසා අපේ සමාජය මීට වඩා සදාචාර සම්පන්න විය යුතුයි. සදාචාරයක් නැති ජාතියකට පැවැත්මක් නැහැ.සදාචාරසම්පන්න ජාතියක් ගොඩනැගීම උදෙසා අධ්‍යාපනය යන සාධකය කොතරම් වැදගත් වෙනවාද?අද පාසලක්, විශ්වවිද්‍යාලයක් ගතහොත් බහුතරයක් ඉන්නේ ගැහැනු දරුවන්. පිරිමි දරුවන්ගේ අධ්‍යාපනය මොනතරම් පිරිහිලාද කියලා ඉන් පැහැදිලි වෙනවා.මෙහි අයහපත් ප්‍රතිඵලය වන්නේ නිසි අධ්‍යාපනයක් නොලැබුණු දරුවාට රැකියාවක් නොමැති වෙනවා. ඔහු දුරාචාරයන්ට පෙළඹෙනවා. අද බොහොමයක් අපරාධයන්ට හේතුවී තිබෙන්නේ උගත්කම, නිසි අධ්‍යාපනයක් නොලැබීමයි. අදටත් අපේ පාසල්වල උගන්වන්නේ වෛද්‍යවරයෙක්, ඉංජිනේරුවෙක්, නීතිඥයෙක් වෙන්න. නමුත් සිංහල දරුවෙකුට හොඳ ව්‍යාපාරිකයෙක් වෙන්න කවුරුවත් උගන්වන්නේ නැහැ.නමුත් අද රටක බලගතුම පක්ෂ ව්‍යාපාරිකයන්. යම් සුළු ජාතික දරුවෙක් අධ්‍යාපනයට අදක්ෂනම් ඔහු ව්‍යාපාරයන්ට යොමු කරනවා. නමුත් සිංහල ජාතිය තුළ එවැනි හැඩගැස්මක් නැහැ. සිංහල ජාතිය කම්මැලි ජාතියක්. නිතරම සොයන්නේ පහසු ආදායම් ක්‍රම. අද යම් ජාතියක් සිංහල ජාතිය අභිබවා යනවා නම් ඒ ඔවුන්ගේ උත්සාහය කැපවීම නිසයි. ඒ නිසා ජාතියක් ලෙස අපි අවදිවිය යුතුයි.සිංහල ජාතිය අදීන ජාතියක් බව මහාවංශයේ, දීපවංශයේ ආඩම්බරයෙන් කතා කළා. ඒ ආඩම්බරය අද නැතිවෙලා. අද ඉන්න මුදලට යටවුණු නිලධාරී පන්තියට අවශ්‍ය මුදල් හා සැපසම්පත් පමණයි. ඔවුන්ට ජාතියේ වටිනාකමක් නැහැ. අපි මහජාතිය ලෙස අදටත් මහා ඉහළින් කිව්වත් අපේ ජාතියේ හැම පැත්තෙන්ම තිබෙන්නේ පරිහානියක්. මෙය වෙනස් විය යුතුයි.සිංහල ජාතිය රැකගැනීම උදෙසා විවිධ කාලවලදී විවිධ කණ්ඩායම් සංවිධාන ඇතිවුනත් කාලයත් සමඟ ඒවා නැති වී යන්නේ ඇයි?ජාතිය ගැන කතා කළොත් ජාතිවාදයක් කියනවා. භාෂාව ගැන කතා කළොත් අන්තවාදයක් ලෙස සලකනවා. ගෝත්‍රික මානසිකත්වය කියලා කියනවා... නමුත් මේ බෞද්ධ, සිංහල ජාතිය ගැන කතා කිරීමක් තවමත් මෙරට ජනගහනයෙන් 61% ඉන්නේ සිංහලයන්.ඒ නිසා තවමත් අපි පරක්කු නැහැ. අපේ ජාතිය ගොඩනඟන්න අපි සියලු දෙනා එකමුතු විය යුතුයි. 65 වැනි නිදහස් දිනය අභිමානයෙන් සමරන මේ මොහොතේ මේ පිළිබඳ සෑම දෙනාගේම අවධානය යොමු වෙනවානම් එය ඉතා වැදගත්.සිංහල ජාතිය මේ පරිහානිකර තත්ත්වයෙන් මුදාගැනීමට සංවිධානගත විය යුත්තේ කෙසේද?අපේ රටේ ජාතිය රකින්න නීතියක් නැති එක ලොකුම ගැටලුවක්. නිදහස ලබද්දී මෙරට ජනගහනයෙන් 82%ක් සිංහලයන් හිටියා. නමුත් දැන් ඉන්නේ 61%යි. 21%ක පැහැදිලි අඩුවීමක් තිබෙනවා.අවුරුදු 60 ගණනකට මේතරම් අඩුවීමක් සිදුවුනානම් අවුරුදු සියයක් දෙසීයක් වෙද්දී මොනතරම් අපගමනයක් සිදුවෙයිද? මෙය දැන්වත් තේරුම්ගත යුතුයි. නැත්නම් පසුගිය කාලය තුළ බංග්ලාදේශය, ඇෆ්ගනිස්ථානයට වෙච්ච දේ ශ්‍රී ලංකාවටත් සිදුවේවි. මෙය ඉතා තීරණාත්මක මොහොතක්. මෙහිදී ජාතිය රකින්න ජාතික සමගියෙන් යුතු වැඩපිළිවෙළක් අවශ්‍යයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>06</day>
    </date>
    <link>http://www.dinamina.lk/2013/02/06/_art.asp?fn=n1302062</link>
    <topic>උතුරේ ග්‍රාමිය සංවර්ධනයට කෝටි 2,095ක් වැය කරලා</topic>
    <author>මහින්ද අලුත්ගෙදර</author>
    <content>ආර්ථික සංවර්ධන අමාත්‍යාංශය යටතේ පවතින ප්‍රජා සංවර්ධන හා ජීවන මාර්ග වැඩිදියුණු කිරීමේ ව්‍යාපෘති මඟින් උතුරු පළාතේ ග්‍රාමීය ප්‍රදේශ සංවර්ධනය සඳහා අමෙරිකානු ඩොලර් මිලියන 165 ක (රුපියල් කෝටි 2,095) මුදලක් වැයකර තිබෙන බව ආර්ථික සංවර්ධන අමාත්‍යාංශය පවසයි.උතුරු පළාතට අයත් සෑම දිස්ත්‍රික්කයකම මේ සංවර්ධන ව්‍යාපෘති ක්‍රියාත්මකකර තිබෙන අතර එමඟින් ගම්මාන ඒ ඒ ගම්මාන විශාල සංවර්ධනයකට ලක්ව තිබෙන බව ප්‍රජා සංවර්ධන හා ජීවන මාර්ග වැඩිදියුණු කිරීමේ ව්‍යාපෘතියේ අධ්‍යක්ෂ ඉංජිනේරු එස්.කේ ලියනගේ මහතා සදහන් කරයි.එක් එක් ප්‍රදේශයන්හි ජනතාවගේ මූලික අවශ්‍යතා වෙනුවෙන් මෙහිදී සංවර්ධන ව්‍යාපෘතින් ක්‍රියාකත්මක කරන බවද එය ඔවුන්ගේ ජීවනෝපාය මාර්ග වැඩි දියුණුකර ගැනීමට සහ ආර්ථික වර්ධනය වේගවත් කිරීමට බෙහෙවින්ම ඉවහල් වන බවද ඒ මහතා පෙන්වාදෙයි.එක් එක් ප්‍රදේශයන්හි මාර්ග, තැපැල් කාර්යාලය, ප්‍රාදේශීය ලේකම් කාර්යාලය, ග්‍රාම නිලධාරී කාර්යාලය ඇතුළු මූලික අවශ්‍යතාවන් මෙමඟින් සම්පූර්ණ කෙරෙන අතර එවැනි සංවර්ධන වැඩසටහන් ඉදිරියටත් ක්‍රියාත්මක කිරීමට නියමිත බවද අධ්‍යක්ෂවරයා සඳහන් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>06</day>
    </date>
    <link>http://www.dinamina.lk/2013/02/06/_art.asp?fn=n1302063</link>
    <topic>අධ්‍යාපනය රටේ ලොකුම සම්පතයිදැනුම ලොකුම ආයුධයයි</topic>
    <author>ජයසිරි මුණසිංහ සහ ධනුෂ්ක ගොඩකුඹුර මඩකළපුවේ සිට</author>
    <content>රටේ අනාගතය රැඳී ඇත්තේ සිසුන්ගේ අතේ. අධ්‍යාපනය තමයි ලොකුම සම්පත. දැනුම තමයි ලොකුම ආයුධය යැයි ජනාධිපති මහින්ද රාජපක්ෂ මහතා පැවසීය.ජාති, ආගම්, කුල, පළාත් භේද කිසිවක් රටේ තිබිය යුතු නැහැ. අපි සියලු දෙනා ශ්‍රී ලංකා මාතාවගේ දරුවෝ.අප සැමට ශ්‍රී ලාංකේය අනන්‍යතාවක් තිබිය යුතුයි යැයි ද ජනාධිපතිවරයා පැවසීය.ජනාධිපතිවරයා මෙසේ ප්‍රකාශ කළේ නැඟෙනහිර විශ්ව විද්‍යාලයේ සත්ව විද්‍යා පීඨයේ අභිනවයෙන් ඉදිකෙරුණු නව ගොඩනැඟිල්ල සිසු අයිතියට පත් කිරීමේ අවස්ථාවට මඩකළපුවේදී ඊයේ (05) එක්වෙමිනි.යුද්ධයෙන් පසු සීඝ්‍ර දියුණුවක් ලබමින් සිටින නැගෙනහිර විශ්ව විද්‍යාලයේ සිසු සිසුවියන්ගේ යහපත තකා ඉදිකෙරුණු නව ගොඩනැඟිල්ල සඳහා වැය කෙරුණු මුදල රුපියල් මිලියන 200කි. විශ්ව විද්‍යාලයේ ප්‍රතිසංස්කරණය කරන ලද නල්ලයියා ශ්‍රවණාගාරය ද ජනාධිපතිතුමාගේ සපැමිණීමත් සමඟ සිසු අයිතියට පත් කෙරිණ.ප්‍රථම වරට නැඟෙනහිර විශ්ව විද්‍යාලය වෙත පැමිණි ජනාධිපති වෙත සිසු සිසුවියන්ගෙන් උණුසුම් ප්‍රතිචාර ලැබිණ. ලොව හොඳම විශ්ව විද්‍යාල සියය අතරට නැඟෙනහිර විශ්ව විද්‍යාලයත් එක් කරලීම සියලු සිසුන්ගේත් ආචාර්යවරුන්ගේත් අරමුණ විය යුතු බවත් ජනාධිපතිවරයා පැවසීය.උත්සව ශාලාව වෙත රැස්ව සිටි සිසුන් වෙත ගිය ජනාධිපතිවරයා ඔවුන් සමඟ කතාබහක ද නිරත විය. අප විශ්ව විද්‍යාලවලින් පිටව යන දරුවන් ලොව ඕනෑම තැනක රැකියාවක් කළ හැකි උපාධියක් සහිත දරුවන් බවට පත් කිරිම අපගේ දීර්ඝකාලීන ඉලක්කය විය යුතු බවත් ජනාධිපතිවරයා මෙහිදී පැවසීය.දිගුකලක් එල්. ටී. ටී. ඊ ත්‍රස්තවාදීන්ගේ ග්‍රහණයට නතුව තිබී පසුව යුද්ධයෙන් පසුව සීඝ්‍ර දියුණුවක් කරා පියනැගීම සතුටට කරුණක් බවත් ජනාධිපතිවරයා ප්‍රකාශ කළේය.උසස් අධ්‍යාපන ඇමැති එස්. බී. දිසානායක, නැඟෙනහිර විශ්ව විද්‍යාලයේ උපකුලපති ආචාර්ය කේ. ගෝවින්දරාජා මහත්වරු ද මෙහිදී අදහස් දැක්වුහ.ඇමැති රාවුෆ් හකීම්, නියෝජ්‍ය ඇමැති විනයාගමූර්ති මුරලිදරන්, පාර්ලිමේන්තු මන්ත්‍රීවරුන් වන ඒ. එච්. එම්. අස්වර්, සජින් ද වාස් ගුණවර්ධන, නැඟෙනහිර පළාත් ආණ්ඩුකාර රියර් අද්මිරාල් මොහාන් විජේවික්‍රම, මහඇමැති අබ්දුල් නජීඩ් මහත්වරු සහ විශ්ව විද්‍යාල ප්‍රතිපාදන කොමිසමේ සභාපතිනි මහාචාර්ය ක්ෂාණිකා හිරිඹුරේගම මහත්මිය ඇතුළු පිරිසක් මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>06</day>
    </date>
    <link>http://www.dinamina.lk/2013/02/06/_art.asp?fn=n13020612</link>
    <topic>අපේ ක්‍රිකට් කෙල්ලන්ටජනපතිගෙන් සුබ පැතුම්</topic>
    <author/>
    <content>ලෝක කුසලාන කාන්තා ක්‍රිකට් තරගාවලියේදී ශ්‍රී ලංකාව හා ඉන්දියාව අතර පැවැති තරගයෙන් ඉන්දියාව පරදවා ලකුණු 138ක විශිෂ්ට ජයග්‍රහණයක් අත්කරගනිමින් සුපිරි 6 වටයට පිවිසීමේ අවස්ථාව හිමිකර ගත් ශ්‍රී ලංකා කාන්තා ක්‍රිකට් කණ්ඩා‍යමට ජනාධිපති මහින්ද රාජපක්ෂ මහතා ඊයේ (5) සුබ පැතුවේය.එම කණ්ඩායමේ නායිකා ශෂිකලා සිරිවර්ධනට ජනාධිපතිතුමා දුරකථනයෙන් කතා කොට මෙසේ සුබ පැතුම් එක්කර ඇති අතර ඉදිරි තරගවලටද සාර්ථකව මුහුණදී ජයග්‍රහණ අතකර ගැනීමට හැකි වේවායි ජනාධිපතිතුමා ආශිර්වාද කර ඇත. .</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>06</day>
    </date>
    <link>http://www.dinamina.lk/2013/02/06/_art.asp?fn=n1302064</link>
    <topic>සුනාමියෙන් බැට කෑ පවුල් 260ක දරුවන්ට</topic>
    <author>දකුණු පළාත් සංචාරක විශේෂ ඩේවිඩ් මිත්‍රසේන</author>
    <content>2004 දී ඇතිවූ සුනාමි ව්‍යසනයෙන් නගරයෙන් බැහැරවූ පවුල් 260ක දරුවන් 1 ශ්‍රේණියට ඇතුළත් කර ගැනීමේදී නගරයේ පාසල් වල දොර වැසීයාමෙන් මහත් අසාධාරණයක් සිදුව ඇතැයි අම්බලන්ගොඩ නගර සභාවේ නියෝජ්‍ය සභාපති කමල් වැල්ලගේ මහතා පවසයි.මේ සම්බන්ධව වැඩිදුරටත් අදහස් දැක්වූ කමල් වැල්ලගේ මහතා මෙසේද කීවේය. මේ පවුල් නගරයේ පාසල් ආසන්නයේම ජීවත්වූ අයයි. ඔවුන් මේ නිවාස වලට යන අවස්ථාවේදීත් ප්‍රාදේශීය ලේකම් වරයාගෙන් විමසා සිටියා.ඒ අවස්ථාවේ ප්‍රාදේශීය ලේකම් පවසා සිටියේ මා ඒ සම්බන්ධව ලිපියක් ලබා දීමට පියවරගන්නා බවයි. ඒ අනුව ප්‍රාදේශීය ලේකම්වරයා එම ලිපිය ලබාදී තිබුණත් එය පිළිනොගැනීම නිසා විශාල අකටයුත්තක් සිදුවී ඒ පවුල්වල දරුවන් විශාල පිරිසකට පාසල් අහිමි වෙලා මේ සුනාමි නිවාස වල පදිංචි අයට මේතාක් ඔප්පු නොලැබීම මෙයට ප්‍රධාන හේතුවක් වී තිබෙනවා.කෙසේ නමුත් සුනාමියෙන් ලත් පරාජයට වැඩි පරාජයක් මේ නිසා මේ පවුල්වලට අත්වීම ඉතාම කණගාටුදායකයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>06</day>
    </date>
    <link>http://www.dinamina.lk/2013/02/06/_art.asp?fn=n1302065</link>
    <topic>ජාතික මදුරු මර්දනසතිය අද සිට</topic>
    <author>සන්ධ්‍යා කරුණාරත්න</author>
    <content>වසර 2013 සඳහා ක්‍රියාත්මක වන ජාතික මදුරු මර්දන සතිය අද (06) ඇරඹෙයි. අද (06) සිට 12 වැනිදා දක්වා සතිය ජාතික මදුරු මර්දන සතිය ලෙස ජනාධිපති ඩෙංගු කාර්ය සාධක බළකාය මඟින් ප්‍රකාශයට පත් කර ඇත.ඩෙංගු මදුරු මර්දන කටයුතු දෛනිකව සෞඛ්‍ය අමාත්‍යාංශය මට්ටමින් ක්‍රියාත්මක වුවත් මහජනතාවගේ අවධානය වැඩි වශයෙන් මේ සඳහා යොමු කිරීම මෙවැනි සතියක් ප්‍රකාශයට පත්කිරීමේ අරමුණ බව සෞඛ්‍ය ඇමැති මෛත්‍රීපාල සිරිසේන මහතා පවසයි.අමාත්‍යාංශ, දෙපාර්තමේන්තු, සංස්ථා, පළාත් පාලන ආයතන මට්ටමින් ජාතික මදුරු මර්දන සතිය ක්‍රියාත්මක කරන අතර මෙවැනි සතියක් ක්‍රියාත්මක කිරීමෙන් රෝගීන් වාර්තා වීම සැලකිය යුතු සංඛ්‍යාවකින් අඩු කර ගත හැකි බව ද ඇමැතිවරයා කීය.නාරාහේන්පිට ජාතික රුධිර පාරවිලයන මධ්‍යස්ථානයේ පැවැති මාධ්‍ය හමුවක් අමතමින් ඇමැතිවරයා මේ බව ඊයේ (05) ප්‍රකාශ කළේය. ජාතික මදුරු මර්දන සතිය ක්‍රියාත්මක කළ යුතු ආකාරය පිළිබඳ චක්‍රලේඛ මේ වන විට සියලු රාජ්‍ය ආයතනවලට යවා ඇති බවත් රාජ්‍ය ආයතන මට්ටමින් ක්‍රියාත්මක වන මදුරු මර්දන කමිටු සක්‍රීය කර මේ සතිය සාර්ථක කර ගැනීමට පියවර ගත යුතු බවත් ඇමැතිවරයා පැවැසුවේය.සියයට එකක් වූ ඩෙංගු මරණ අනුපාතය සියයට 0.4 දක්වා අඩු කර ගත් අතර සෞඛ්‍ය අමාත්‍යාංශයේ ඉලක්කය වන්නේ ඩෙංගු මරණ අනුපාතය සියයට 0.1 දක්වා අඩු කර ගැනීම බව සෞඛ්‍ය ලේකම් වෛද්‍ය නිහාල් ජයතිලක මහතා ප්‍රකාශ කළේය.ඩෙංගු රෝගීන් වාර්තා වීම වැඩි වුවත් මරණ අනුපාතය අඩු කර ගැනීමට හැකි වීම ඩෙංගු වැඩසටහන සාර්ථක වීමේ පියවරක් බව ද ඒ මහතා පැවැසීය.නිවාරණ හා ප්‍රතිකාර අංශය ශක්තිමත් කිරීම මඟින් බොහෝ දුරට ඩෙංගු මරණ සංඛ්‍යාව අඩු කර ගත හැකි වී තිබේ.දින දෙකකට වඩා යම් පුද්ගලයකුට උණ වැළඳී පවතී නම් සුදුසුකම් ලත් රජයේ රෝහලක වෛද්‍යවරයකු වෙත රෝගියා රැගෙන යා යුතු අතර වෛද්‍යවරයාගේ උපදෙස් අනුව ක්‍රියා කළ යුතු ය. උණ රෝගය සඳහා විවිධ අත්බේත් කිරීමෙන් සංකූලතා මතු වී රෝගියාගේ ජීවිතය පවා අහිමි වීමේ අවදානමක් පවතියි.මේ අවස්ථාවට සෞඛ්‍ය අමාත්‍යාංශයේ සෞඛ්‍ය සේවා අධ්‍යක්ෂ ජනරාල් වෛද්‍ය පාලිත මහීපාල, නියෝජ්‍ය අධ්‍යක්ෂ ජනරාල් (මහජන සෞඛ්‍ය සේවා) වෛද්‍ය සරත් අමුණුගම, වෛද්‍ය සැපයීම් අංශයේ අධ්‍යක්ෂක වෛද්‍ය කමල් ජයසිංහ, වසංගත රෝග විද්‍යා අංශයේ අධ්‍යක්ෂිකා වෛද්‍ය පබා පලිහවඩන මහත්ම මහත්මීහු සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>06</day>
    </date>
    <link>http://www.dinamina.lk/2013/02/06/_art.asp?fn=n13020613</link>
    <topic>තොග තේ සෙස් බද්දසංශෝධනයට</topic>
    <author/>
    <content>මාර්තු මස 1 වැනිදා සිට ක්‍රියාත්මක වන පරිදි තොග තේ සඳහා වූ සෙස් බද්ද සංශෝධනය කර ඇත. වැවිලි කර්මාන්ත අමාත්‍යවරයා විසින් ජනාධිපතිතුමා වෙත කරුණු ඉදිරිපත් කිරීමෙන් අනතුරුව ජනාධිපතිතුමාගේ ක්ෂණික මැදහත්වීමෙන් මහා භාණ්ඩාගාර ලේකම්වරයා විසින් මෙම සෙස්බද්ද නැවත සංශෝධනය කර ඇත.1979 අංක 40 දරන ශ්‍රී ලංකා අපනයන සංවර්ධන මණ්ඩල පනතෙහි පවත්නා ප්‍රතිපාදනයන්ට යටත්ව 2013. 01. 23 දින සිට ක්‍රියාත්මක වන පරිදි තොග තේ අපනයනය සඳහා මෙතෙක් පැවති කිලෝ ග්‍රෑමයකට රු. 10/=ක් වූ සෙස් බද්ද, පෙර සතියේ පැවති තේ වෙන්දේසියේ සාමාන්‍ය මිලෙන් 5%ක් හෝ කිලෝ ග්‍රෑමයකට රු. 10/= යන දෙකෙන් වැඩි අගය ලෙස සංශෝධනය කෙරිණ.ඒ අනුව, 2013 මාර්තු මස 01 දින සිට ක්‍රියාත්මක වන පරිදි තොග තේ සඳහා සෙස් බද්ද කිලෝ ග්‍රෑමයකට රු. 10/=ක් හෝ එදිනට පෙර මාසයකට කලින් වූ මාස 3ක සාමාන්‍ය වෙන්දේසි මිලෙන් 2.5% යන අගයන් දෙකෙන් වැඩි අගය ලෙස නැවත සංශෝධනය කර ඇත.මෙම සංශෝධිත සෙස් බද්ද 2013 මාර්තු මස 01 දින සිට ක්‍රියාත්මක වීමට නියමිත අතර එතෙක් කිලෝග්‍රෑමයකට රු. 10/=ක් වූ කලින් පැවති සෙස් බද්ද එලෙසම ක්‍රියාත්මක වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>06</day>
    </date>
    <link>http://www.dinamina.lk/2013/02/06/_art.asp?fn=n13020614</link>
    <topic>අඩු පිරිවැයකින් ජීවත්විය හැකිලොව ප්‍රධාන නගර අතරට කොළඹත්</topic>
    <author>මහින්ද අලුත්ගෙදර</author>
    <content>අවම පිරිවැයකින් ජීවත්විය හැකි ලෝකයේ ප්‍රධාන නගර දහය අතරට ශ්‍රී ලංකාවේ කොළඹ නගරයද ඇතුළත්ව තිබේ.ලෝක ආර්ථික බුද්ධි ඒකකය (Economist Intelligence Unit) මඟින් සිදුකළ සමීක්ෂණයකට අනුව මේ බව හෙළිවී තිබෙන අතර එහිදී ශ්‍රී ලංකාව 7 වැනි ස්ථානය හිමිකරගෙන ඇත.මෙය එම බුද්ධි ඒකකය මඟින් වාර්ෂිකව සිදුකරන සමීක්ෂණයක් වන අතර එහිදී වාර්තාවක්ද නිකුත්කර තිබේ. අවම පිරිවැයකින් ජීවත්විය හැකි ලෝකයේ ප්‍රධාන නගර අතර ඉදිරියෙන්ම සිටිනුයේ පාකිස්තානයේ කරච්චි නගරය වන අතර ඉන්දියාවේ මුම්බායි නගරය දෙවැනි ස්ථානය හිමිකරගෙන ඇත.ඉන්දියාවේ නවදිල්ලිය තෙවැනි ස්ථානයද, නේපාලයේ කත්මණ්ඩු සිවුවැනි ස්ථානයද, ඇල්ජීරියාවේ ඇල්ජියස් පස්වැනි ස්ථානයටද පැමිණ තිබෙන අතර රුමේනියාවේ බුචාරස්ට් හයවැනි තැන හිමිකරගෙන තිබේ.ඊට අමතරව පැනමා දේශයේ පැනමා අටවැනි ස්ථානයද, සෞදි අරාබියාවේ ජෙඩා නවවැනි ස්ථානයද ඉරානයේ ටෙහෙරානය දසවැනි ස්ථානයද හිමිකරගෙන ඇතැයි ලෝක ආර්ථික බුද්ධි ඒකකයේ නවතම වාර්තාව මඟින් පෙන්වා දෙයි.නිවාස, ආහාර, සනීපාරක්ෂාව, ඇඳුම් පැළඳුම්, ප්‍රවාහන, විදුලිය හා පානීය ජලය ඇතුළු අංගයන් 160 ක් සමබ්නධයෙන් අවධානය යොමු කොට මේ සමීක්ෂණය සිදුකර තිබේ. මේ අතර ජපානයේ ටෝකියෝ සහ ඔසාකා නගර ලොව වැඩිම පිරිවැයක් සහිත නගර බව ලෝක ආර්ථික බුද්ධි ඒකක වාර්තාව මඟින් පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>06</day>
    </date>
    <link>http://www.dinamina.lk/2013/02/06/_art.asp?fn=n1302066</link>
    <topic>A-9 අනතුරකින් එජනිස මන්ත්‍රීට තුවාලයි</topic>
    <author>වවුනියාව උතුර බන්දුල සෙනෙවිරත්න</author>
    <content>A-9 මාර්ගයේ මාන්කුලම් ප්‍රදේශයේ දී පෙරේදා (4) සවස සිදුවූ රිය අනතුරකින් එක්සත් ජනතා නිදහස් සන්ධාන යාපනය පාර්ලිමේන්තු මන්ත්‍රී සිල්වෙස්ටර් ඇලන්ටි මහතා ඇතුළු තිදෙනෙක් තුවාල ලබා ඇත.සිල්වෙස්ටර් ඇලන්ටි මහතා ඊ.පී.ඩී.පී. සංවිධානය නියෝජනය කරයි. ඔහු සිය වෑන් රථයෙන් පෙරේදා (04) යාපනය සිට වවුනියාවට පැමිණෙමින් සිටියදී සවස 4.30ට පමණ මාන්කුලම් ප්‍රදේශයේ මාර්ගයේ 232 කිලෝමීටර් කණුව අසලදී රිය අනතුරට පත්වූ බව කිලිනොච්චිය පොලිසිය පවසයි.අනතුරින් වෑන් රථයේ ගමන් ගත් මන්ත්‍රීවරයාගේ දියණිය හා ආරක්ෂකයකු ද තුවාල ලබා ඇත. තුවාලකරුවන් කිලිනොච්චිය රෝහලට ඇතුළත් කොට තිබේ.වෑන් රථය පාරෙන් ඉවතට පැන පෙරලීම නිසා මෙම අනතුර සිදුවූ බව පවසන පොලිසිය තුවාලකරුවන්ගේ තත්ත්වය එතරම් බරපතළ නොවන බවද සඳහන් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>06</day>
    </date>
    <link>http://www.dinamina.lk/2013/02/06/_art.asp?fn=n13020616</link>
    <topic>මොරටුව උප නගරාධිපති 14 වැනිදා තෙක් රිමාන්ඩ්</topic>
    <author>රාවතාවත්ත සමූහ, අනුර ප්‍රේමලාල් හා නුවන් කොඩිකාර</author>
    <content>මොරටුව, එගොඩඋයන ශ්‍රී සුනන්දෝපනන්ද විහාරාධිපති මැටිගහතැන්නේ විමලවංශ හිමියන්ගේ ඝාතනය සම්බන්ධයෙන් කොළඹ අපරාධ කොට්ඨාසය විසින් සැකපිට අත්අඩංගුවට ගෙන සිටි මොරටුව මහ නගර සභාවේ උප නගරාධිපති සුජිත් පුෂ්පකුමාර නැමැත්තා ඊයේ (5) මොරටුව අතිරේක මහෙස්ත්‍රාත් පූර්ණිමා පරණගම මහත්මිය ඉදිරියට පැමිණවීමෙන් පසු ලබන 14 වැනිදා දක්වා රක්‍ෂිත බන්ධනාගාර ගත කරන ලෙස නියෝග කරනු ලැබුවාය.මෙහිදී මහේස්ත්‍රාත්වරිය විසින් මෙම ඝාතනයට සම්බන්ධ අනෙක් සැකකරුවන් වහාම අත්අඩංගුවට ගෙන අධිකරණයට ඉදිරිපත් කරන ලෙස නියෝග කරනු ලැබුවාය.ඉඩම් ආරවුලක් සම්බන්ධයෙන් ඝාතනයට ලක්වූ මොරටුව සුනන්දෝපනන්ද විහාරාධිපති මැටිගහතැන්නේ විමලවංශ හිමියන් විසින් මොරටුව උප නගරාධිපතිවරයාට සහ මේ වනවිට වෙඩි තැබීමෙන් ඝාතනයට ලක්ව ඇති ගුණරත්න නමැත්තාට එරෙහිව මොරටුව පොලිසියේ පැමිණිලි 6ක් පමණ දමා තිබී ඇත.මෙම ආරවුලේදී මොරටුව උප නගරාධිපතිවරයා ගුණරත්න නමැත්තාට සහාය දක්වා ඇති අතර විහාරාධිපති හිමියන්ට එරෙහිව පෙළපාලි සහ උද්ඝෝෂණ ද මෙහෙයවා ඇත. විහාරාධිපති හිමියන් ඝාතනයට ලක්කළ ගුණරත්න නමැත්තාගේත් රන්දිම ප්‍රනාන්දු යන දෙදෙනාගේත් අතපය ගැටගසා මුහුණ බැඳ හිසට වෙඩි තබා මරාදමා සිටියදී පෙරේදා (04) අලුයම ඔවුන්ගේ මළ සිරුරු මොරෙන්තුඩුවේ දැල්කඩ වෙල්යායක් අසලදී පොලිසිය මගින් සොයාගන්නා ලදී.මේ දෙදෙනා හිමිනම ඝාතනය කිරීමෙන් පසු කිසියම් ස්ථානයක සැඟවී සිටියදී මෙසේ පැහැරගෙන ගොස් වෙඩිතබා මරාදමන්නට ඇතැයි පොලිසිය සැකකරයි. මොවුන් දෙදෙනා ඥාතීන් බවත් අනාවරණය වී ඇත.වෙඩි තබා ඝාතනයවී ඇති ගුණරත්න නමැත්තා විමලවංශ හිමියන් සමඟ ආරවුලට හේතුවී ඇති ඉඩමේ පදිංචිකරුවකු බවත් හෙළිවී ඇත. හිමිනම ඝාතනය සඳහා සැකකරුවන් දහතුන්දෙනකු පමණ හවුල්වී ඇති බවත්, ඔවුන් අත්අඩංගුවට ගැනීම සඳහා පොලිසිය පරීක්‍ෂණ පවත්වයි.මේ අතර මොරටුවේ හිමිනම ඝාතනය කිරීම සම්බන්ධයෙන් තවත් සැකකරුවන් හත්දෙනකු ඊයේ (5) රාත්‍රී වනවිට පොලිස් අත්අඩංගුවට ගෙන තිබේ. ඉන් සැකකරුවන් තිදෙනකු කළුතර උතුර පොලිසියෙන් ද අනෙකුත් සිව්දෙනා මොරටුව පොලිසිය විසින් ද අත්අඩංගුවට ගෙන ඇත. එම සැකකරුවන් වැඩිදුර පරීක්‍ෂණ සඳහා කොළඹ අපරාධ කොට්ඨාසයට බාරදී ඇත. .</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>06</day>
    </date>
    <link>http://www.dinamina.lk/2013/02/06/_art.asp?fn=n1302067</link>
    <topic>මංගල සාදයේ මල් වෙඩිල්ලෙන්කඹුරුගමුවේ නිවාස 2කට හානි</topic>
    <author>මාතර සමූහ ඩබ්ලිව්. පී. ධර්මසේන</author>
    <content>හෝටලයේ රාත්‍රී කාලයේ පැවති මංගල සාදය වර්ණවත් කිරීමට පත්තු කරන ලද මල් වෙඩි ඇදවැටීමෙන් කඹුරුගමුව නිවාස දෙකකට දැඩි අලාභහානි සිදු වී ඇත.පසුගිය දින රාත්‍රියේ කඹුරුගමුව රන්දිම හෝටලයේ පැවති මංගල සාදයක් සඳහා හික්කඩුව ප්‍රදේශයෙන් පැමිණි කණ්ඩායමක් විසින් මල් වෙඩි සංදර්ශනයක් පවත්වා ඇත.මේ මල් වෙඩි වැදීමෙන් කඹුරුගමුව ගාලු පාර බණ්ඩාරවත්ත ලිපිනයේ ඇති එක් නිවසක පිටුපස වහලයේ උළු කැට 05 ක් බිඳී නිවාසයේ බිත්තිවලට ද අලාභහානි සිදු වී ඇත. අනිත් නිවාසයේ ඉදිරිපස මල් පෝච්චි පහක් සහ නිවස තුළ කබඩ් එකක වීදුරු බිඳී ඇති අතර නිවස තුළට පස් කුට්ටි විසිවී ඇත.මේ සිද්ධිය සම්බන්ධයෙන් පැමිණිලි පාර්ශ්වය පවසන්නේ නිවාසවලට දුම් බෝම්බ දමා ගසා ඇති බවයි. මේ හෝටලයේ පවතින උත්සව අවස්ථාවේදී අධික ශබ්ද තරංගයන්ගෙන් යුක්තව සංගීත රාවයන් නිසා දැඩි අපහසුතාවයකට පත්වී තිබෙන බව ද අවට නිවෙස් හිමියන් මාතර පොලිසියට පැමිණිලි හයකට වැඩි ප්‍රමාණයක් ඉදිරිපත් කර ඇති බව හෙළිවේ.මේ මල් වෙඩි සිද්ධිය සම්බන්ධයෙන් මාතර ජ්‍යෙෂ්ඨ පොලිස් අධිකාරි දේශබන්දු තෙන්නකෝන් මහතාගේ උපදෙස් පරිදි මාතර සුළු පැමිණිලි අංශයේ උ. පො. ප. ගුණරත්න මහතා සහ මාතර අපරාධ ස්ථාන පරීක්‍ෂණාගාරයේ ස්ථානාධිපති පො. ප. රුවන් පතිරණ යන මහත්වරුන් ප්‍රමුඛ නිලධාරීන් පරීක්‍ෂණ කටයුතු ආරම්භ කර ඇත. මල් වෙඩි සංදර්ශනය පැවැත්වූ පුද්ගලයින් අත්අඩංගුවට ගැනීමට නියමිතව ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>06</day>
    </date>
    <link>http://www.dinamina.lk/2013/02/06/_art.asp?fn=n1302068</link>
    <topic>එක් කෝටි විසි ලක්ෂයක විදෙස් මුදල් සමඟ අයෙක් රේගු අත්අඩංගුවට</topic>
    <author>භක්ති ධර්මප්‍රිය මෙන්ඩිස්</author>
    <content>රුපියල් එක් කෝටි විසි ලක්ෂයක් පමණ වටිනා විදේශ මුදල් තොගයක් අනවසරයෙන් මෙරටින් ගෙන යාමට තැත් කළ පුද්ගලයකු ඊයේ (05) කටුනායක ගුවන් තොටුපොළේ දී රේගු නිලධාරීන් විසින් අත්අඩංගුවට ගෙන තිබේ.සැකකරු හම්බන්තොට ප්‍රදේශයේ පදිංචිකරුවකු වන අතර ඔහු මේ මුදල් තොගය සිංගප්පූරුව බලා රැගෙන යාමට සූදානම්ව සිට ඇතැයි රේගුව පවසයි. ඊයේ (05) අලුයම කටුනායක ගුවන්තොටුපළින් සිංගප්පූරුව බලා පිටත්ව යාමට තිබූ ගුවන් යානයක සැකකරු අසුන් ගෙන සිට ඇත.යුරෝ, සිංගප්පූරු ඩොලර්, ඇමරිකන් ඩොලර් ඇතුළු තවත් මුදල් රැසක් සැකකරු ළඟ තිබී රේගුව විසින් සොයාගෙන ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>06</day>
    </date>
    <link>http://www.dinamina.lk/2013/02/06/_art.asp?fn=n1302069</link>
    <topic>ගොඩකවෙල පන්සලකින් පිළිමයක් පැහැරගත් පිරිස අත්අඩංගුවට</topic>
    <author>රත්නපුර දිසා විශේෂ නිරෝෂන පෙරේරා</author>
    <content>ගොඩකවෙල විහාරස්ථානයක තිබූ පැරණි වටිනා බුදු පිළිමයක් පැහැර ගෙන යමින් සිටි සුඛෝපභෝගී ජීප් රථයක ගමන් ගත් කොල්ල කල්ලියේ තිදෙනෙකු කුරුවිට දී පොලිසිය විසින් අත්අඩංගුවට ගෙන තිබේ.මේ රන් බුද්ධ ප්‍රතිමාවේ වටිනාකම මෙතෙක් තක්සේරු කර නැති බවත් එය අඟල් 10ක් උසැති කිලෝ 18 ක් බර පිළිමයක් බව පොලිසිය කියයි.ඊයේ (5) අලුයම කුරුවිට පුස්සැල්ලේ දී සැකකරුවන් අත්අඩංගුවට ගත් බව කුරුවිට පොලිස් ස්ථානාධිපති ආර්. පී. සිරිවර්ධන මහතා පැවසීය. වලාන දූෂන මර්දන නිලධාරීන් බව පවසමින් ඔවුන් විහාරස්ථානයේ ආවාස ගේ පරීක්‍ෂාකර තිබේ.විහාරවාසී වැලිගෙපොළ ධම්මජි හිමියෝ පුටුවක තබා නැගිටීමට ඉඩ නොදී පන්සල පරීක්‍ෂා කරන මුවාවෙන් බුදු පිළිමය පැහැර ගෙන ගොස් තිබේ. රාත්‍රී 8.30 ට පමණ ඒ සිදුවීම වාර්තා විය.විහාරාධිපති ධම්මවංශ හිමියෝ ඒ අවස්ථාවේ දී විහාර භූමියේ රැදී සිටි අතර කිසියම් පිරිසක් පැමිණ ජීප් රථයෙන් පලායනු උන්වහන්සේ සහ විහාර භූමියේ සිටි දෙදෙනෙකු දැක තිබේ.බුදු පිළිමය පැහැරගෙන ගිය බවට ගොඩකවෙල හා සෙසු පොලිස් ස්ථානවලට දැනුම් දීමෙන් පසු කුරුවිට පොලිසියේ ජංගම රථය ඊයේ (5) අලුයම කුරුවිට පුස්සැල්ලේ නවතා තිබූ සැක කටයුතු පැජරෝ ජීප් රථය පරික්‍ෂා කරද්දී එහි සිටි දෙදෙනෙකු පලාගිය අතර ඉතිරි තිදෙනා අත්අඩංගුවට ගත්හ.මේ සැකකරුවන් සූරියවැව, හම්බන්තොට ඇතුළු ප්‍රදේශ කීපයක සිදුවූ නිදන් වස්තු කොල්ලයන්ට සම්බන්ධ දැයි වැඩිදුර පරීක්‍ෂණ සිදු කෙරේ. මේ බුදුපිළිමය වටිනා පිළිමයක් බවත් පුරාවිද්‍යා දෙපාර්තමේන්තුව එය තක්සේරු කිරීමට නියමිත බව ද පොලිසිය කියයි. සැකකරුවන් අතර හමුදා සේවයේ සිටි දෙදෙනෙකු ද සිටිති.පැජරෝ වර්ගයේ ජීප් රථයේ කළු කැලෑ ඇඳුමක්, සම්පූර්ණ යුද හමුදා ඇදුමක්, සිවුරක් තිබූ බව ද පොලිසිය කියයි.අත්අඩංගුවට ගත් සැකකරුවන් කළුබෝවිල, සියඹලාණ්ඩුව හා බඩල්ගම පදිංචිකරුවෝ වෙති.මේ සිදුවීම පිටුපස නිදන් කොල්ලකෑමේ කල්ලියක් ඇතැයි ද යන්න ගැන ද පරීක්‍ෂණ සිදු කරන බව රත්නපුර පොලිස් අධිකාරී ආර්. ඒ. නන්දරත්න මහතා පැවසීය.කුරුවිට පොලිසිය විසින් අත්අඩංගුවට ගත් බුදු පිළිමය ඇතුළු උපකරණ ගොඩකවෙල පොලිසියට බාරදීමට නියමිතව තිබිණ.කුරුවිට පොලිසියේ ස්ථානාධිපති ආර්. පී. සිරිවර්ධන මහතා ගේ උපදෙස් මත එහි අපරාධ විමර්ශන අංශයේ ස්ථානාධිපති බමුනුසිංහ මහතා ඇතුළු නිලධාරීහු පරීක්‍ෂණ සිදු කරති.බුදු පිළිමය කොල්ලයේ ප්‍රධාන සැකකරු පලා ගොස් ඇති අතර ඔහු අත්අඩංගුවට ගැනීමට පරීක්‍ෂණ සිදුකරන බව පොලිසිය කියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>06</day>
    </date>
    <link>http://www.dinamina.lk/2013/02/06/_art.asp?fn=n13020610</link>
    <topic>පොළොන්නරුව ශිව දේවාලයේ මල් ආසනය නිදන් හොරු ගලවලා</topic>
    <author>ගාමිණී ඔබේසේකර පොළොන්නරුව විශේෂ</author>
    <content>පොළොන්නරුව පූජා භූමියට අයත් ශිව දේවාල සංකීර්ණයේ නිදන් වස්තු පැහැර ගැනීමට කිසියම් පිරිසක් විසින් එහි තිබූ විශාල මල් ආසනයක් ගලවා හානි සිදුකර තිබේ.පොළොන්නරුව පුරාවිද්‍යා කාර්යාලයට නුදුරුවම පිහිටි මේ ශිව දේවාලයේ මල් ආසනය ගලවා එහි යටට අඩි 3 ක් පමණ ගැඹුරට හාරා ඇති අතර එහි තැන්පත් කොට තිබූ වටිනා නිදන් වස්තු පැහැර ගන්නට ඇතැයි විශ්වාස කෙරේ.මේ ශිව දේවාල සංකීර්ණයට ඉදිරිපසින් පිහිටි ශිව දේවාලය ද මීට මාස කිහිපයකට පෙර නිදන් සොරුන් විසින් හාරා නිදන් වස්තු පැහැර ගැනීමක් සිදුකොට තිබුණි.බොහෝ කලක සිට පොළොන්නරුව පූජා භූමියේ සිද්ධස්ථානවල නිදන් වස්තු පැහැර ගැනීම් සිදුවන අතර, මේවා රැක බලා ගැනීමට මුරකරුවන් යෙදීමක් සිදු කිරීමට බලධාරීන් කටයුතු කර නොමැත.මේ ශිව දේවාලයේ නිදන් වස්තු පැහැර ගැනීම පිළිබඳව පොලිස් පරීක්‍ෂණයක් එදිනම සිදු කළ නමුත්, නිසි ආරක්‍ෂක වැඩපිළිවෙළක් ක්‍රියාත්මක නොකිරීම පිළිබඳව ප්‍රදේශයේ ජනතාව බලවත් කනගාටුව පළ කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>06</day>
    </date>
    <link>http://www.dinamina.lk/2013/02/06/_art.asp?fn=n13020611</link>
    <topic>කන්තලේ වැවේ වාන් දොරටු යළි අරී</topic>
    <author>ත්‍රිකුණාමලය විශේෂ ඒ. ටී. එම්. ගුණානන්ද සහ කන්තලේ සමූහ</author>
    <content>ත්‍රිකුණාමල දිස්ත්‍රික්කයට පෙරේදා (04) සිට ඇදහැලෙන වර්ෂාව හේතුවෙන් කන්තලේ වැවේ වාන් දොරටු හතරක් ඊයේ (5) අලුයම විවෘත කළ බව වාරිමාර්ග ඉංජිනේරු ඩබ්. එල්. නිපුණ බුද්ධික මහතා පැවැසීය.මේ වාන් දොරටු හතර අඩිය බැගින් විවෘත කර ඇති අතර, මෙම දොරටු හතරෙන් තත්පරයට ඝණ අඩි 800 ක ජල ධාරිතාවක් පිට කරන බව වාරිමාර්ග ඉංජිනේරුවරයා පෙන්වා දුන්නේය.වැවේ උපරිම ජලධාරිතාව අක්කර අඩි 1,14,000ක් වන අතර, මේ වන විට වැවේ ජල ධාරිතාව අක්කර අඩි 1,08,000 කට බව ද කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>06</day>
    </date>
    <link>http://www.dinamina.lk/2013/02/06/_art.asp?fn=n13020615</link>
    <topic>ශ්‍රී ලාංකිකයන් 1,500කට ඊශ්‍රායල් කෘෂිකාර්මික රැකියා</topic>
    <author>මහින්ද අලුත්ගෙදර</author>
    <content>කෘෂිකාර්මික ක්ෂේත්‍රයේ රැකියා සඳහා ශ්‍රී ලාංකිකයන් 1,500ක් බඳවා ගැනීමට ඊශ්‍රායල් රජය තීරණය කරයි. ශ්‍රී ලංකා -ඊශ්‍රායල් රජයන් අතර පැවැති විශේෂ සාකච්ඡාවක ප්‍රතිඵලයක් වශයෙන් මෙම බඳවා ගැනීම සිදුකෙරෙන අතර ඉදිරි මාස හය සඳහා මේ පිරිස බඳවා ගැනීමට නියමිත බව ශ්‍රී ලංකාවේ ඊශ්‍රායල් තානාපති ආලන් උෂ්පිස් මහතා සඳහන් කරයි.රජයන් දෙක අතරේ මේ කටයුතු සිදුකෙරෙන අතර ඒ සඳහා වෙනත් කිසිවකුගේ මැදිහත්වීමක් නොමැති බවද ශ්‍රී ලංකා විදේශ සේවා නියුක්ති කාර්යාංශය යටතේ පවතින ආයතන මඟින් මේ සඳහා ශ්‍රමිකයන් තෝරා ගන්නා බවද තානාපතිවරයා පවසයි.ශ්‍රී ලංකාව සහ ඊශ්‍රායලය අතර ද්වීපාර්ශ්වික සබඳතා ශක්තිමත් ආකාරයෙන් පවතින බව සඳහන් කරන ඒ මහතා ඒ හේතුවෙන් ශ්‍රී ලාංකික ශ්‍රමිකයන් සඳහා මෙවැනි අවස්ථාවක් ලබාදෙන බවද කියා සිටී.ශ්‍රී ලාංකික ශ්‍රමිකයන් සම්බන්ධයෙන් වැඩි විශ්වාසයක් පවතින බවද මෙලෙස බඳවා ගන්නා ශ්‍රමිකයන් සඳහා ඊශ්‍රායල් ශ්‍රමිකයන්ට මෙන් වැටුප්, ආහාරපාන, නවාතැන්, අනෙකුත් දීමනා සහ රක්ෂණාවරණ ලබාදෙන බවද ශ්‍රී ලංකාවේ ඊශ්‍රායල් තානාපතිවරයා කියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>06</day>
    </date>
    <link>http://www.dinamina.lk/2013/02/06/_art.asp?fn=n13020617</link>
    <topic>අනාරක්ෂිත දුම්රිය හරස් මාර්ගවලටඉදිරි වසර දෙකේදී ආරක්ෂිත ගේට්ටු</topic>
    <author>ශීලා උඩුවර</author>
    <content>අනාරක්ෂිත දුම්රිය හරස් මාර්ග 500 කට ඉදිරි වසර දෙක තුළදී ආරක්ෂිත දුම්රිය ගේට්ටු සවි කිරීමට දුම්රිය දෙපාර්තමේන්තුව කටයුතු කරගෙන යයි.ප්‍රවාහන ඇමැති කුමාර වෙල්ගම මහතාගේ උපදෙස් පරිදි දුම්රිය සාමාන්‍යාධිකාරි බී.ඒ.පී . ආරියරත්න මහතාගේ මෙහෙයවීමෙන් මෙම කටයුතු සිදුකෙරේ.මේ සඳහා දැනටමත් ර‍ටවල් ගණනාවක් ඉදිරිපත්වී ඇති අතර ටෙන්ඩර් මගින් සුදුසු අය තෝරා ගනු ලැබේ‍..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>06</day>
    </date>
    <link>http://www.dinamina.lk/2013/02/06/_art.asp?fn=n13020618</link>
    <topic>බෝගම්බර රැඳවියෝ උපවාසය අත්හරිති</topic>
    <author>බුද්ධිකා ඉඹුලාන සහ අසේල කුරුළුවංශ</author>
    <content>තමන්ට මරණීය දණ්ඩනය ලබාදෙන ලෙස හෝ නිදහස් කරන ලෙස ඉල්ලා බෝගම්බර බන්ධනාගාරයේ වහල මත පැය 8 ක පමණ කාලයක් උපවාසයක නිරත වූ සිරකරුවන් තිදෙනා බෝගම්බර බන්ධනාගාරයේ ජ්‍යෙෂ්ඨ බන්ධනාගාර අධිකාරී තිස්ස ජයසිංහ මහතා සමඟ කළ සාකච්ඡාවකින් පසු ඊයේ (5) පස්වරු 5.30 ට පමණ උපවාසය අත්හලහ.සුදු රෙදිකඩක 'අපිව මරා දමනු' යනුවෙන් ලියා ඇති බැනරයක්ද ඔසවාගෙන ඔවුන් බන්ධනාගාරයේ වහල මත නැගී මෙම උපවාසය ආරම්භ කර තිබේ. මෙම රැදවියන් තිදෙනාගෙන් දෙදෙනකු සිංහල වන අතර එක් අයකු දමිළ වෙයි‍. .</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>06</day>
    </date>
    <link>http://www.dinamina.lk/2013/02/06/_art.asp?fn=r1302061</link>
    <topic>රත්මලාන හෙල්ලූ පාතාල කල්ලිය අල්ලන්න පොලිස් මෙහෙයුම්</topic>
    <author>පාණදුර සමූහ කපිල සෝමරත්න</author>
    <content>රත්මලාන පොලිස්බල ප්‍රදේශයේ වෙළෙඳසල් හිමියන් හා ව්‍යාපාරිකයන්ගෙන් රුපියල් ලක්ෂ ගණනක කප්පම් මුදල් ලබා ගැනීම කොල්ලකෑම් සිදු කිරීම, ස්ත්‍රී දූෂණ හා මිනී මැරුම් සිදු කර ඇති බවට සැකකරන පාතාල කල්ලියක් අත්අඩංගුවට ගැනීම සඳහා ගල්කිස්ස පොලිස් කොට්ඨාසයේ අපරාධ විමර්ශන ඒකකය මෙහෙයුමක් අරඹා ඇත.බස්නාහිර පළාතේ දකුණ භාර නියෝජ්‍ය පොලිස්පති සුමිත් එදිරිසිංහ මහතාගේ උපදෙස් මත ගල්කිස්ස ජ්‍යෙෂ්ඨ පොලිස් අධිකාරි රවින්ද කරවිට මහතාගේ මෙහෙයවීම යටතේ අපරාධ අංශයේ ස්ථානාධිපති පොලිස් පරීක්ෂක කුමාර නලවංස මහතා ප්‍රධාන පොලිස් කණ්ඩායම මෙම මෙහෙයුම ක්‍රියාත්මක කර තිබේ.මෙම පාතාල කල්ලිය මහා පරිමාණයෙන් හෙරෝයින් මත් කුඩු ප්‍රවාහනය කිරීමේ ජාවාරමකද නියැළෙන බව පොලිස් ආරංචි මාර්ග පවසයි. මත්කුඩු ප්‍රවාහනය කරමින් සිටි පාතාල කල්ලියේ දෙදෙනෙකු දැනටමත් මෝටර් රියක් සමඟ අත්අඩංගුවට ගෙන ඇත.මෙම වැටලීම කරනවිට බඩෝවිට ප්‍රදේශයේ ස්ථානයකට හෙරෝයින් මත්කුඩු ප්‍රවාහනය කරමින් සිටි පාතාල කල්ලි නායකයකු රුපියල් ලක්ෂ තුනක් පමණ වටිනා මත්කුඩු පාර්සලය රැගෙන පලාගොස් ඇත.මෝටර් රථය සමඟ පොලිසිය අත්අඩංගුවට ගැනීමට හැකිවී ඇත්තේ පාතාල කල්ලියේ සාමාජිකයකු වන ගුවන් හමුදා භටයෙක් සහ තවත් අයෙකි. මේ දෙදෙනාගෙන් ප්‍රශ්න කිරීමෙන් පසු පාතාල කල්ලිය සිදුකර ඇති අපරාධ ගැන වැදගත් තොරතුරු ලැබී ඇත.පාතාල කල්ලි නායකයා පලාගියද ඔහුගේ මුදල් පසුම්බිය හැඳුනුම්පත සහ රියදුරු බලපත්‍රයක්ද මෝටර් රථයේ තිබී හමුවී ඇත.ව්‍යාජ ලෙස සකස් කර ඇති රියදුරු බලපත්‍රය සහ හැඳුනුම්පත ගැන ද පරීක්ෂණ පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>06</day>
    </date>
    <link>http://www.dinamina.lk/2013/02/06/_art.asp?fn=r1302062</link>
    <topic>රුපියල් හයකෝටි හතළිස් ලක්ෂයකින්කළුතර ව්‍යාපෘති 444ක වැඩ නිමවෙයි</topic>
    <author>දොඩන්ගොඩ විශේෂ දයා විජේරත්න</author>
    <content>කළුතර දිස්ත්‍රික්කයේ ප්‍රාදේශීය ලේකම් කොට්ඨාස දහ හතර සඳහා පාර්ලිමේන්තු මන්ත්‍රීවරුන්ගේ 2012 වර්ෂයේ විමධ්‍යගත අය වැය යටතේ රුපියල් හය කෝටි හතළිස් අට ලක්ෂ දෙදහස් හයසිය අනූ තුනක (64802693.00) මුදල් ප්‍රතිපාදන තුළින් ව්‍යාපෘති 444 ක වැඩ අවසන් කර ඇතැයි කළුතර දිස්ත්‍රික් ලේකම් යූ.ඩී.සි.ජයලාල් මහතා පැවසීය.කළුතර ප්‍රාදේශීය ලේකම් කාර්යාලයට රුපියල් හැට අට ලක්ෂ හැට හත් දහස් හයසීයක්ද, පානදුර ප්‍රාදේශීය ලේකම් කාර්යාලයට රුපියල් අනූ එක් ලක්ෂ අසූ තුන් දහස් නවසිය හැටක්ද, බණ්ඩාරගම ප්‍රාදේශීය ලේකම් කාර්යාලයට රුපියල් හැත්තෑ තුන් ලක්ෂ පනස් හත්දහස් හාරසිය පනහක් ද හොරණ ප්‍රාදේශීය ලේකම් කාර්යාලයට රුපියල් හතළිස් තුන් ලක්ෂ හතළිස් පන්දහස් හයසියක්ද ඉංගිරිය ප්‍රාදේශීය ලේකම් කාර්යාලයට රුපියල් විසි අට ලක්ෂ අනූ තුන් දහස් නවසිය අනූපහක්ද, බුලත්සිංහල ප්‍රාදේශීය ලේකම් කාර්යලායට රුපියල් පනස් දෙලක්ෂ දහ දහස් අටසිය හතළිහක්ද, මදුරාවල ප්‍රාදේශීය ලේකම් කාර්යාලයට රුපියල් දහ හතර ලක්ෂ හයසිය අසූවක්ද, මිල්ලනිය ප්‍රාදේශීය ලේකම් කාර්යාලයට රුපියල් හතළිස් හය ලක්ෂ හැත්ත පන්දහස් හාරසියයක්ද, බේරුවල ප්‍රාදේශීය ලේකම් කාර්යාලයට රුපියල් අසූහය ලක්ෂ පනස් නවදහස් එකසිය අනූවක්ද, දොඩන්ගොඩ ප්‍රාදේශීය ලේකම් කාර්යාලයට රුපියල් තිස් අට ලක්ෂ අනූ දහස් හයසිය හැත්තෑවක්ද, මතුගම ප්‍රාදේශීය ලේකම් කාර්යාලයට රුපියල් හතළිස් නව ලක්ෂ තිස් දෙදහස් හාරසිය පනහක්ද, අගලවත්ත ප්‍රාදේශීය ලේකම් කාර්යාලයට පහළොස් ලක්ෂ හැත්ත හයදහස් දෙසීය පනහක්ද, පාලින්ද නුවර ප්‍රාදේශීය ලේකම් කාර්යාලයට රුපියල් විසිතුන් ලක්ෂ පනස් තුන්දහස් හයසිය අටක්ද, වලල්ලාවිට ප්‍රාදේශීය ලේකම් කාර්යාලයට රුපියල් දහ හතර ලක්ෂ පනස් පන්දහසක්ද වශයෙන් මුදල් වෙන්කොට ඇත.ජ්‍යෙෂ්ඨ ඇමැති රත්නසිරි වික්‍රමනායක ,පාඨලි චම්පික රණවක, දිනේෂ් ගුණවර්ධන, කුමාර වෙල්ගම, රෝහිත අබේගුණවර්ධන, නිර්මල කොතලාවල, රාජිත සේනාරත්න, මහින්ද සමරසිංහ, විදුර වික්‍රමනායක, රෙජිනෝල් කුරේ,ජානක බණ්ඩාර, පාලිත තෙවරප්පෙරුම අජිත් පී.පෙරේරා මහත්වරු මෙම මුදල් ප්‍රතිපාදන වෙන්කොට තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>06</day>
    </date>
    <link>http://www.dinamina.lk/2013/02/06/_art.asp?fn=r1302063</link>
    <topic>කළුතර ඥානෝදය මහ විදුහලේපැරැණි ගොඩනැඟිල්ල පුරාවිද්‍යා දෙපාර්තමේන්තුවෙන් සංරක්ෂණය කැරේ</topic>
    <author>දොඩන්ගොඩ විශේෂ දයා විජේරත්න</author>
    <content>කළුතර ඥානෝදය මහ විදුහලේ පැරැණි පාසල් ගොඩනැඟිල්ල පුරාවස්තු ගොඩනැඟිල්ලක් ලෙස සංරක්ෂණය කළ යුතු යැයි කළුතර ආසනයේ ශ්‍රී.ල.නි.ප. ප්‍රධාන සංවිධායක වරාය හා මහා මාර්ග ව්‍යාපෘති ඇමැති රෝහිත අබේගුණවර්ධන මහතා පුරාවිද්‍යා කොමසාරිස්වරයාගෙන් -කළ ඉල්ලීමක් මත එම ගොඩනැගිල්ල ආරක්ෂා කිරීමට පියවර ගන්නා ලෙස පුරාවිද්‍යා කොමසාරිස්වරයා අධ්‍යාපන අමාත්‍යාංශයට දැනුම් දී ඇත.බස්නාහිර පළාත් අධ්‍යාපන අමාත්‍යාංශය මෙම ගොඩනැගිල්ල කඩා ඉවත් කිරීමට තීරණය කොට තිබූ අතර එම ස්ථානයේ නව තෙමහල් ගොඩනැගිල්ලක් ඉදිකිරීමට ද සැලැසුම් කර තිබුණි.විදුහලේ ආදි ශිෂ්‍ය සංගමය හා සිසු සිසුවියන් පිරිසක් මීට විරෝධය පළ කර තිබූ අතර මෙම ගොඩනැගිල්ල පුරාවිද්‍යා දෙපාර්තමේන්තුව සතු සංරක්ෂණ දේපළක් ලෙස ආරක්ෂා කිරීමට ද පුරා විද්‍යා දෙපාර්තමේන්තුව තීරණය කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>06</day>
    </date>
    <link>http://www.dinamina.lk/2013/02/06/_art.asp?fn=r1302064</link>
    <topic>හල්කඳවිල-මාරගස්විල මාර්ගයප්‍රජා සහභාගීත්වයෙන් පිළිසකර කැරේ</topic>
    <author>කටුකුරුන්ද සමූහ කපිල කුලසිංහ</author>
    <content>දීර්ඝ කාලයක සිට දැඩි ලෙස අබලන්ව තිබූ හල්කඳවිල මාරගස්විල මාර්ගය ප්‍රජා සහභාගිත්වයෙන් පිළිසකර කෙරේ.කළුතර මතුගම මාර්ගය සඳහා කෙටිදුරකින් ගමන් කළ හැකි මෙම මාරගස්විල මාර්ගය බේරුවල හා දොඩම්ගොඩ ප්‍රාදේශීය සභා බල ප්‍රදේශ දෙකකට අයත්ය.මාර්ගයේ ඇති දැඩි අබලන් තත්ත්වය පිළිබඳව වගකිව යුතු සියලු අංශවලට දැනුම් දී තිබුණත් ප්‍රතිචාර නොලැබුණු බව ප්‍රදේශවාසීහු පවසති.මාර්ගයේ යම් දුර ප්‍රමාණයක් කොන්ක්‍රීට් කර තිබුණද ගමන් කළ නොහැකිම කොටස සංවර්ධනය නොවූ බව ඔව්හු පවසති.කෙසේ වූවද ප්‍රදේශයේ තරුණ කණ්ඩායම් සහ ප්‍රදේශවාසීන්ද එක්ව පළාත් සභා ප්‍රතිපාදන ලෙස රුපියල් පනස් දහසක මුදලකින් මාර්ගයේ දිගු දුර ප්‍රමාණයක් ප්‍රතිසංස්කරණය කර ගැනීමට ඔව්හු සමත් වුහ.ඒ සඳහා දොඩම්ගොඩ පොලිස් ස්ථානය හා ප්‍රජා පොලිස් ඒකකයේ දායකත්වයද ලැබී තිබේ. මෙම නිසා අධික ලෙස වළවල් හෑරී පා ගමනින් හෝ ගමන් කිරීමට නොහැකිව තිබු මාරගස්විල මාර්ගයේ කොටසක් පිළිසකර විය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>06</day>
    </date>
    <link>http://www.dinamina.lk/2013/02/06/_art.asp?fn=r1302065</link>
    <topic>ජේ. සී. බී. යන්ත්‍රයකරෝදයක් හොරෙන් අරන්</topic>
    <author>ඉංගිරිය මධ්‍යම සමූහ ප්‍රියදර්ශනී කහවල</author>
    <content>ආයෝජන කලාපයට අයත් කර්මාන්ත ශාලාවක ජේ. සී. බී. යන්ත්‍රයක රුපියල් 80,000ක් වටිනා රෝදයක් සොරකම් කරන ලද තිදෙනෙක් අධිකරණය හමුවට පැමිණවීමෙන් අනතුරුව, හොරණ මහේස්ත්‍රාත් මහින්ද රණසිංහ මහතා විසින් එක් අයකුට රුපියල් 1500 බැගින් වූ දඩද, එසේම එක් අයකුට අවුරුදු 05කට අත්හිටවූ මාස 03ක සිරදඬුවමක් බැගින් සිරදඬුවම් තුනක්ද නියම කළේය.විත්තිකරුවන් කලාවැව, විජිතපුර, බුලත්සිංහල සහ නව නගරය - වීරවිල ප්‍රදේශවල පදිංචිකරුවන්ය.ඉංගිරිය පොලිසියේ අපරාධ විමර්ශන අංශයේ ස්ථානාධිපති කේ. ජී. විජේරත්න මහතා විසින් නඩුව මෙහෙයවීය.බලපත්‍ර නොමැතිව ටිපර් රියකින් පස් ප්‍රවාහනය කළ පුද්ගලයකුට හොරණ මහේස්ත්‍රාත් මහින්ද රණසිංහ මහතා විසින් රුපියල් 50,000ක දඩයක් නියම කළේය.මෙලෙස දඩ නියම වූයේ මූණගම, හොරණ ප්‍රදේශයේ පදිංචිකරුවකුට ය.ඉංගිරිය පොලිසියේ කොස්තාපල්වරුන් වන 424 අරුණ සහ 68172 ලක්මාල් යන අය විසින් ඉංගිරිය නගරයේදී මෙම පස් පිරවූ ටිපර් රථය අත්අඩංගුවට ගෙන තිබුණි.ගෝඩා ඩ්‍රෑම්ස් 5900ක් සහ පෙරීමේ උපකරණ ළඟ තබාගත් පුද්ගලයකුට හොරණ මහේස්ත්‍රාත් මහින්ද රණසිංහ මහතා විසින් රුපියල් 1,20,000ක දඩයක් නියම කළේය.විත්තිකරු හාදුපැල්පොල, මිල්ලෑව ප්‍රදේශයේ පදිංචිකරුවෙකි.පානදුර දූෂණ මර්දන ඒකකයේ ස්ථානාධිපති උප පොලිස් පරීක්‍ෂක නයනජිත්, සැරයන් 30787 නෙලුම් සහ කොස්තාපල් 69918 වසන්ත යන අය විසින් සැකකරු අත්අඩංගුවට ගෙන තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>06</day>
    </date>
    <link>http://www.dinamina.lk/2013/02/06/_art.asp?fn=r1302066</link>
    <topic>පානදුර මහේස්ත්‍රාත් අධිකරණයේ නඩු වාර්තා අතුරුදන්වීම ගැන පරීක්ෂණ අසාර්ථකයි</topic>
    <author>පානදුර සමූහ කපිල සෝමරත්න</author>
    <content>පානදුර මහේස්ත්‍රාත් අධිකරණයේ විභාගවීමට නියමිත අපරාධ සහ රථ වාහන නඩු කිහිපයක් ලේඛනාගාරයෙන් අතුරුදන්වීම ගැන අපරාධ පරීක්‍ෂණ දෙපාර්තමේන්තුව මඟින් පැවැත්වූ පරීක්‍ෂණ ප්‍රතිඵල රහිත බව මහේස්ත්‍රාත් ආර්. එස්. ඒ. දිසානායක මහතා හමුවේ සනාථ වී ඇත.අපරාධ පරීක්‍ෂණ දෙපාර්තමේන්තුව එම පරීක්‍ෂණය පැවැත්වූයේ මහේස්ත්‍රාත්වරයා විසින් කරන ලද පැමිණිල්ලක් මතය.පානදුර පොලිසියේ රථ වාහන අංශය විසින් රියැදුරකුට පවරන ලද නඩුවක් අතුරුදන් වී ඇති බව මහේස්ත්‍රාත්වරයා විසින් විවෘත අධිකරණයේ දී සොයාගනු ලැබීය.එම නඩුවේ විත්තිකරුගෙන් නඩුවට කුමක් වී දැයි මහේස්ත්‍රාත් වරයා විවෘත අධිකරණයේ දී විමසූ විට ඔහු කියා සිටියේ ලේඛනාගාරයේ සේවිකාවකට රුපියල් 7500.00ක අල්ලසක් දී අදාළ නඩුව අතුරුදන් කළ බවය.ඔහුගේ ප්‍රකාශයක් මහේස්ත්‍රාත්වරයා විවෘත අධිකරණයේ දී සටහන් කර ගැනීමෙන් පසුව තවත් නඩු කිහිපයක් අතුරුදන් වී ඇති බව සොයා ගත්තේ ය.අදාළ නඩු අතුරුදන්වීම ගැන පරීක්‍ෂණ පවත්වන ලෙස අපරාධ පරීක්‍ෂණ දෙපාර්තමේන්තුවට සහ අල්ලස් දෙපාර්තමේන්තුවට ද මහේස්ත්‍රාත්වරයා ලිඛිත පැමිණිලි ඉදිරිපත් කර අධිකරණ සේවා කොමිෂන් සභාවට ද දන්වා යැවීය.අපරාධ පරීක්‍ෂණ දෙපාර්තමේන්තුව මහේස්ත්‍රාත් අධිකරණයේ ලේඛනාගාරයේ සේවිකාවක් අත්අඩංගුවට ගෙන පානදුර දිසා විනිසුරු වසන්ත ජිනදාස මහතා වෙත ඉදිරිපත් කිරීමෙන් පසුව අනාවරණය වූයේ නඩු අතුරුදන්වීම සම්බන්ධයෙන් නඩුවක් ඇයට එරෙහිව පැවරීමට ප්‍රමාණවත් සාක්කි නොමැති බවය. මෙම හේතුව නිසා මෙම සේවිකාවට ශරීර ඇප නියම කර මුදා හැරියේ ය.අධිකරණයේ නඩු අතුරුදන්වීම ගැන පැවැත්වූ පරීක්‍ෂණය ගැන අපරාධ පරීක්‍ෂණ දෙපාර්තමේන්තුව පැවැත්වූ වාර්තාව පානදුර මහේස්ත්‍රාත්වරයා ;වත ඉදිරිපත් කෙරිණ. නඩු අතුරුදන්වීම ගැන පරීක්‍ෂණ පවත්වා සාක්කි සටහන් කර ගත්ත ද වෙනත් කිසිවකු අත්අඩංගුවට ගැනීමට ප්‍රමාණවත් සාක්කි නැති බවය. නොසැලකිලිමත් සහ අපරීක්‍ෂාකාරී අන්දමින් අපරාධ පරීක්‍ෂණ දෙපාර්තමේන්තුව පරීක්‍ෂණ පවත්වා ඇති බව මහේස්ත්‍රාත්වරයා පැවැසීය.නඩුවක සාක්කි සටහන් වෙනස් කරමින් සටහන් කරගෙන නඩු පොතට ගොනු කෙළේ යැයි කියන පානදුර මහේස්ත්‍රාත් අධිකරණ කාර්යාලයේ සිංහල ලඛු ලේඛිකාවකගේ සේවය අත්හිටවා විනයානුකූ®ල පරීක්‍ෂණයක් පවත්වයි. මේ පිළිබඳවද මහේස්ත්‍රාත්වරයා අධිකරණ අමාත්‍යාංශයට සහ අධිකරණ සේවා කොමිෂන් සභාවට ද පැමිණිලි කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>06</day>
    </date>
    <link>http://www.dinamina.lk/2013/02/06/_art.asp?fn=r1302067</link>
    <topic>මත්පෙති විකිණු හොර දොස්තරටඇපත් නෑ</topic>
    <author>කොච්චිකඩේ විශේෂ ඩී. මිහිදුකුල</author>
    <content>මත්ද්‍රව්‍යවලට ඇබ්බැහිවූවන් පුනරුත්ථාපනය කරන බවට හඟවා මත්පෙති අලෙවි කෙළේ යැයි කියන සිද්ධියක් සම්බන්ධයෙන් රක්‍ෂිත බන්ධනාගාරගතව සිටි ව්‍යාජ වෛද්‍යවරයකු බව කියන පුද්ගලයකු ඇප මත මුදාහැරීම ප්‍රතික්ෂේප කර 15 දක්වා යළි රක්‍ෂිත බන්ධනාගාර ගතකරන ලෙස මීගමුව ප්‍රධාන මහේස්ත්‍රාත් ඒ. එම්. එන්. පී. අමරතුංග මහතා නියෝග කෙළේය.මෙලෙස යළි රක්‍ෂිත බන්ධනාගාර ගත වූයේ මීගමුව අක්කර පනහ ප්‍රදේශයේ වෛද්‍ය මධ්‍යස්ථානයක් පවත්වාගෙන ගිය ව්‍යාජ වෛද්‍යවරයකු බව කියන පුද්ගලයෙකි.මත්ද්‍රව්‍යවලට ඇබ්බැහි වූ තරුණ තරුණියන් පුනරුත්ථාපනය කර යහමඟට ගන්නා බව පෙන්වමින් කාලයක් සිට මේ තැනැත්තා මත්ද්‍රව්‍යවලට භාවිතා කළ හැකි වෙනත් විතල්ප මත්පෙති මෙම ස්ථානයෙන් විකුණා ඇත. එයට අමතරව ගැබිනි කාන්තාවන් ගබ්සා කිරීම ද මෙම ස්ථානයෙන් ඉතා රහසිගතව කරගෙන ගොස් ඇති බව පොලිස් පරීක්‍ෂණවලදී අනාවරණය වී තිබුණි.මෙම සැකකරු ශ්‍රී ලංකා වෛද්‍ය සභාවේ ලියාපදිංචි නොවූ අයකු බවට මීගමුව කොට්ඨාස දූෂණ මර්දන අංශය අධිකරණයට වාර්තාවක් ඉදිරිපත් කරමින් පැවැසීය.මේ අනුව මේ තැනැත්තා ශ්‍රී ලංකා වෛද්‍ය සභාවේ ලියාපදිංචි වෛද්‍යවරයකු බවට සනාථ කර ඉදිරිපත් කර තිබූ සහතික ව්‍යාජ ඒවා බවද පොලිසිය අධිකරණයට කරුණු ඉදිරිපත් කරමින් පැවැසීය.මෙරට කීපතැනක මෙම සැකකරු මෙවැනි වෛද්‍ය මධ්‍යස්ථාන පවත්වාගෙන ගොස් ඇති බවට කරුණු අනාවරණය වී තිබෙන බැවින් තවදුරටත් මේ තැනැත්තා ගැන පරීක්‍ෂණ මෙහෙයවන බැවින් මීගමුව කොට්ඨාස දූෂණ මර්දන අංශයේ නිලධාරීන් ඇතුළු උප පොලිස් පරීක්ෂක රංජිත් ප්‍රේමසිරි මහතා සැකකරු ඇප මත මුදාහැරීමට එරෙහිව කරුණු දැක්වීය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>06</day>
    </date>
    <link>http://www.dinamina.lk/2013/02/06/_art.asp?fn=r1302068</link>
    <topic>බාල වයස්කාර මෙහෙකාරියටඋපත් පාලන උපකරණ දීලා</topic>
    <author/>
    <content>වාද්දුව ප්‍රදේශයේ නිවෙසක බාල වයස්කාර මෙහෙකාරියකගේ කුසයේ දරු උපතක් වැළැක්වීමට ලූපයක් ඇතුළු කෙළේ යැයි කියන පුද්ගලයා සම්බන්ධයෙන් දැඩි පරීක්‍ෂණයක් පවත්වා වාර්තාවක් ඉදිරිපත් කරන ලෙසට පානදුර මහේස්ත්‍රාත් ආර්. එස්. ඒ. දිසානායක මහතා වාද්දුව පොලිසියට නියෝග කෙළේ ය.එම සිද්්ධියට මෙහෙකාරිය ලක්කර ඇත්තේ පානදුර මහජන සෞඛ්‍ය කාර්යාලයේ පරිශ්‍රයේ දී යැයි අනාවරණය වී ඇත.වාද්දුව පොලිසියට මෙම මෙහෙකාරිය විසින් කරන ලද පැමිණිල්ල ගැන විධිමත් පරීක්‍ෂණයක් පවත්වා සැකකරුවන් අත්අඩංගුවට ගෙන අධිකරණයට ඉදිරිපත් කර නැත.මෙම මෙහෙකාරියගේ වයස අවුරුදු 16කට අඩු බව අනාවරණය වී තිබේ.පරිවාස නිලධාරිනියක් පැවැත් වූ පරීක්‍ෂණයේ වාර්තාව ද අධිකරණයට ඉදිරිපත් කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>06</day>
    </date>
    <link>http://www.dinamina.lk/2013/02/06/_art.asp?fn=r1302069</link>
    <topic>පානදුර අනවසර ඉදිකිරීම්වලටනඩු පවරයි</topic>
    <author>පානදුර සමුහ – කපිල සෝමරත්න</author>
    <content>පානදුර නගරයේ මංමාවත් අවහිර කරගෙන අනවසරයෙන් ඉදිකර ඇති නිවාස හෝ වෙනත් ගොඩනැගිලි අයිතිකරුවන්ට එරෙහිව පානදුර මහේස්ත්‍රාත් අධිකරණයේ නඩු පැවරීම නාගරික සංවර්ධන අධිකාරිය විසින් ආරම්භ කර ඇත.පානදුරේ ප්‍රසිද්ධ වෛද්‍යවරයකුට සහ පෞද්ගලික පන්ති ව්‍යාපාරිකයකුටද දැනටමත් නඩු පවරා තිබේ.පානදුර ඩී. ඩබ්ලිව්. විජේසූරිය මාවතේ අනවසර ගොඩනැගිලි සම්බන්ධයෙන් ගත යුතු ක්‍රියාමාර්ගය ගැනද පානදුර නගර සභාව සමඟ සාකච්ඡා ආරම්භ කෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>06</day>
    </date>
    <link>http://www.dinamina.lk/2013/02/06/_art.asp?fn=r13020610</link>
    <topic>ගලගෙදර පොලිසියෙන් ලක්ෂ 32ක දඩ උපයලා</topic>
    <author>හාරිස්පත්තුව සමුහ</author>
    <content>ගලගෙදර පොලිසිය මඟින් පසුගිය වසරේදී පමණක් දඩ මුදල් වශයෙන් රුපියල් ලක්ෂ 32ක මුදලක් රජයට උපයා දී ඇත.නීතිවිරෝධි ක්‍රියා වාහන වැරැදි, ප්‍රසිද්ධ ස්ථානවල මත්පැන් හා දුම්වැටි, බලපත්‍ර නොමැතිව වාහන පැදවීම, මාර්ග නීති උල්ලංඝනය කිරීම, බලපත්‍ර නොමැති දැව, වැලි, පස්, ප්‍රවාහනය වැනි වැරැදි සඳහා වූ නඩුවලින් මෙම දඩ මුදල් අය කිරීමට හැකි වු බවද පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>06</day>
    </date>
    <link>http://www.dinamina.lk/2013/02/06/_art.asp?fn=s1302061</link>
    <topic>ඉන්දියාව පැරදවූ ශ්‍රී ලංකාව සුපිරි හය වටයට</topic>
    <author/>
    <content>ශ්‍රී ලංකා කාන්තා ක්‍රිකට් කණ්ඩායම ඉන්දියාවට එරෙහිව එක්දින තරගයකදී ලබාගත් පළමු ජයග්‍රහණයට හිමිකම් කියමින් ඊයේ පැවැති තීරණාත්මක තරගයෙන් ලකුණු 138 ජයක් සමගින් සුපිරි හය වටය සඳහා සුදුසුකම් ලබා ගැනීමට සමත්විය.මුම්බායි හි පැවැති තරගයේ කාසියේ වාසිය දිනා මුලින්ම පන්දුවට පහරදුන් ශ්‍රී ලංකා ක්‍රීඩිකාවෝ එක්දින තරගයකදී වාර්තා කළ වැඩිම ලකුණු සංඛ්‍යාවට හිමිකම් කියමින් ඕවර 50 අවසානයේ කඩුලු 5 කට ලකුණු 282 රැස් කළේය.යසෝධා මෙන්ඩිස් සමගින් ඉනිම ඇරඹු චමරි ජයගනී ලකුණු 4ක් ලබා සිටියදී දවාගැනීමට ‍ගොස්වාමී සමත්විය. දෙවැනි කඩුල්ල සඳහා යසෝධා සමගින් එක්වු දීපිකා රසාංගිකා මුළු ලකුණු සංඛාව 121ක් දක්වා ඉහළ දැමීය.ඉනිමේ 25 වැනි ඕවර ක්‍රියාත්මක කළ අමිතා සර්මා එම සබඳතාවට තිත තැබීය. ලකුණු 55ක් ලබාසිටි මෙන්ඩිස් සුල්තානා අතට උඩ පන්දුවක් දී දැවී ගියේය.හතලිස් වැනි ඕවරයේදී නැවතත් ක්‍රියාත්මක වු ගොස්වාමී සාර්ථක ඉනිමක් දියත් කරමින් සිටි දීපිකා රසාංගිකා ලකුණු 84ක් ලබා සිටියදී පිටියෙන් ඉවත් කළේය. පන්දු 109කට මුහුණදුන් රසාංගිකා හතරේ පහර 11ක්ද එක් කළේය.හතලිස් හත්වැනි ඕවරයේදී නායිකා ශෂිකලා සිරිවර්ධන ලකුණු 59ක් ලබා සිටියදී දුවද්දී දැවී යෑමට හසුකර ගැනීමට රීමා මලහොත්‍රා සමත්විය. ඒ වන විට ලකුණු පුවරුව 246ක් ලෙස සටහන් විය. ශ්‍රී ලංකා කාන්තා ක්‍රිකට් තරගවලදී වේගවත්ම අර්ධ ශතකය වාර්තා කළ ඒෂානී කෞෂල්‍යා පන්දු 31කදී හතරේ පහර 6ක් හා හයේ පහර තුනක් සමගින් නොදැවී ලකුණු 56ක් රැස් කිරීමට සමත්විය.පන්දු යැවීමේදී ජුලාන් ‍ගොස්වාමි කඩුලු 3ක් හා අමිතා සර්මා එක් කඩුල්ලක් දවාලීය.පිළිතුරු ඉනිම ඇරඹු ඉන්දියානු පිලේ පළමු කඩුල්ල ලකුණු 6 ‍දී දවාලීමට කෞෂල්‍යා සමත්විය. ආක්‍රමණශීලි ශ්‍රී ලංකා පන්දු යැවීම හමුවේ ඉන්දීය ක්‍රීඩිකාවෝ ඕවර 42.2කදී ලකුණු 144ට සීමා විය.සටන්කාමී ඉනිමක නිරත වු රීමා මලහෝත්‍රා ලකුණු 38ක් ලබා සිටියදී දුවද්දී දවාගැනීමට හසුකර ගැනීමට කෞෂල්‍යා හා කඩුලු රකින මනෝදරා සමත්වුහ. පන්දු යැවීමේදී සෙනවිරත්න හා සිරිවර්ධන කඩුලු 2බැගින් දවාලු අතර කෞෂල්‍යා, ප්‍රබෝධනී, වීරක්කොඩි, රණවීර හා දොලවත්ත එක් කඩුල්ල බැගින් දවාලීය.එංගලන්තයට පහසු ජයක්බටහිර ඉන්දීය කොදෙව් කණ්ඩායම සමග පැවැති තරගයෙන් කඩුලු 6ක ජයක් එංගලන්තයට හිමිවිය. විශිෂ්ට පන්දු යැවීමක නිරත වු අන්යා සර්බසොල් ලකුණු 21කට කඩුලු 4ක් බිඳ දැමු අතර ඊට අනිගි සහයක් ලබාදුන් ආරන් බ්‍රින්ඩ්ල් නිලකුණු පන්දු ඕවර 2කින් කඩුලු 3ක් දවාලමින් බටහිර ඉන්දීය කොදෙව් පිල ලකුණු 101කට සීමා කිරීමට සමත්විය.කොදෙව් කණ්ඩායම මේ සඳහා පන්දු ඕවර 36.4ක් වැය කළ අතර ජයග්‍රහණය සඳහා ලකුණු 102ක ඉලක්කයක් හඹාගිය එංගලන්තය ඕවර 35කදී කඩුලු 4ක් පමණක් දැවී තරගය ජය ගත්තේය.ලැනින්ග්ගෙන් ශතකයක්නවසීලන්තය ලබාදුන් ලකුණු 228ක ජයග්‍රාහී ඉලක්කයක් හඹායෑ‍මේදී මේග් ලැනින්ගේ ශතකයත් ජෙස් කැමරන් වාර්තා කළ ලකුණු 82ක් හේතුවෙන් කඩුලු 7ක ජයක් හිමිකර ගැනීමට ඔස්ට්‍රේලියාව සමත්වුහ.විශිෂ්ට ඉනිමක් ක්‍රීඩා කළ ලැනින්ග් හතරේ පහර 17ක් හා එක් හයේ පහරක් සමගින් පන්දු 104දී ලකුණු 112ක්ද, ජෙස් කැමරන් පන්දු 87කදී හතරේ පහර 12ක් හා එක් හයේ පහරක් සමගින් ලකුණු 82ක්ද රැස් කළේය.පළමුව පන්දුවට පහරදුන් නවසීලන්තය ඕවර 50 තුළදී කඩුලු 6කට ලකුණු 227ක් රැස් කළේය. සුසෙයි බේට්ස් හතරේ පහර 12ක් සමගින් පන්දු 134කදී ලකුණු 102ක් වාර්තා කළ අතර පර්කින්ස් ලකුණු 41ක් රැස් කළේය. මේගන් ලකුණු 40කට කඩුලු 3ක් බිඳ හෙළීය.පාකිස්තානය ඉවතයටමර්ෂානි කැප්ගේ දක්ෂ පිතිහරඹයත් විශිෂ්ට පන්දු යැවීමත් හේතුවෙන් පාකිස්තානය සමග පැවැති තරග ලකුණු 126කින් ජයගැනීමට දකුණු අප්‍රිකාව සමත්වුහ.කාසියේ වාසිය දිනා පළමුවෙන් පන්දුවට පහරදුන් දකුණු අප්‍රිකාව කඩුලු 5ක් දැවී ලකුණු 207ක් රැස් කිරීමට සමත්විය. කැප් නොදැවී ලකුණු 102ක් රැස් කළ අතර ඊට පන්දු 150කදී හතරේ පහර 11ක්ද ඇතුළත් විය. ජලීල් හා ඉක්බාල් කඩුලු 2 බැගින් බිඳ හෙළීය.ජයග්‍රාහී ලකුණු 208ක ඉලක්කයක් හඹාගිය පාකිස්තානය ඕවර 29.4දී ලකුණු 81කට සියල්ලන් දැවී ගියේය. මර්ෂානි කැප් පන්දු යැවීමේදී කඩුලු තුනක් දවාළීය. මේ පරාජයත් සමග පාකිස්තානයට සුපිරි හය වටයට පිවිසීමේ අවස්ථාව අහිමි විය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>06</day>
    </date>
    <link>http://www.dinamina.lk/2013/02/06/_art.asp?fn=s1302063</link>
    <topic>මහා පාපන්දු තරග පාවාදීමක තතු හෙළි වෙයි</topic>
    <author/>
    <content>ලොව වටා පාපන්දු තරග 680ක් තරග පාවාදීමේ සැකයට බඳුන්ව ඇතැයි යුරෝපොල් ආයතනය අනාවරණය කරයි.ක්‍රීඩාව ඇතුළත ක්‍රියාත්මක වන්නේ යැයි සැලකෙන සාපරාධී ජාලයක් පිළිබඳව කරන ලද දීර්ඝ පරීක්ෂණවලින් පසුව ඔවුන් මේ අනාවරණය කර තිබේ.ආසියාව මූලස්ථානය කර ගත් සංවිධානාත්මක සාපරාධී ව්‍යාපාරයට ක්‍රීඩකයන්, නිළධාරීන් හා වෙනත් පුද්ගලයන් 425 දෙනෙකු සම්බන්ධ බවට සැක කෙරේ. තරගවල ප්‍රතිඵල වෙනස් කිරීම සඳහා මේ ව්‍යාපාරය කටයුතු සංවිධානය කරන බව යුරෝපොල් ආයතනය ප්‍රකාශ කරයි.පසුගිය වසර දෙක හෝ තුන ඇතුළත එංගලන්තයේ ක්‍රීඩා කෙරුණු චැමිපියන්ස් ලීග් තරග දෙකක් තරග පාවාදීමේ චෝදනාවලට ඇතුළත්ව තිබෙන බව යුරෝපොල් අධ්‍යක්ෂ රොබ් වේන්රයිට් ප්‍රකාශ කරයි. කෙසේ වෙතත් එම තරග දෙක කුමක්ද යන්න නම් කිරීමෙන් ඔවූහු වැළකී සිටියහ.ඔහු නෙදර්ලන්ඩ්ස්හි පැවැති මාධ්‍ය සාකච්ඡාවකදී මෙසේ පැවසීය : “මෙය ආසියාවේ පිහිටි සංවිධානාත්මක අපරාධ ව්‍යාපාරයක් විසින් කරන දෙයක් බව අප සැක කරනවා. ඔවුන් යුරෝපය වටා තිබෙන අපරාධ ව්‍යාපාර සමග එක්ව ක්‍රියා කරනවා.”“යුරෝපයේ තරග පාවාදීම් පිළිබඳ සැක කෙරෙන කටයුතු වෙනුවෙන් කෙරෙන විශාලතම පරීක්ෂණය මේ බව අපට පැහැදිළියි. මේ පරීක්ෂණයෙන් වැදගත් ප්‍රතිඵල ලැබී තිබෙන අතර යුරෝපයේ පාපන්දු ක්‍රීඩාවේ අවංකකමට ලොකු ප්‍රශ්නයක් අපි අනාවරණය කරගෙන ඉන්නවා කියලා අපි හිතනවා.”අපරාධකරුවන්, පාවාදුන් තරග වෙනුවෙන් යූරෝ මිලියන 16ක් ඔට්ටු අල්ලා යූරෝ මිලියන 8ක ලාභයක් ලබා ගෙන තිබෙන බවට මේ පරීක්ෂණයෙන් හෙළි වී තිබේ.මේ ව්‍යාපාරයට හවුල් වූ අයට යූරෝ මිලියන 2ක ගෙවීම් කර ඇති අතර එක් පුද්ගලයෙකුට කරන ලද වැඩිම තනි ගෙවීම යූරෝ 140,000කි.ආසියාවේ පිහිටි මේ සාපරාධී ව්‍යාපාරය යුරෝපය වටා තිබෙන අපරාධ ජාලයන් සමග එක්ව කටයුතු කරන බවට විශ්වාස කෙරේ. එකිනෙකට වෙනස් රටවල් 15ක තරග පාවාදීම් සිදු වී තිබෙන බවද විශ්වාස කරනු ලැබේ.“මෙවැනි සිද්ධීන් 150ක් ගැන අපට සාක්කි තියෙනවා. මේවා ක්‍රියාත්මක කෙරුණේ සිංගප්පූරුවේ සිටයි. තරගයකට යූරෝ 100,000 බැගින් අල්ලස් ගෙවා තිබෙනවා. අප්‍රිකාවේ පැවැති ලෝක කුසලාන සුදුසුකම් ලබා ගැනීමේ තරග දෙකක් හා මධ්‍යම අමෙරිකාවේ පැවැති තරගයක් සැකයට බඳුන්ව තිබෙනවා” යැයි ජර්මනියේ බොකම් පොලිසියේ ෆීඩ්හෙල්ම් අල්තන්ස් පමසයි.මේ දක්වා පුද්ගලයන් 50 දෙනෙකු අත්අඩංගුවට ගෙන තිබෙන අතර මෙය “අයිස් කන්දක තුඩ පමණක්” වනු ඇති බවට නිළධාරීහු බිය පළ කර සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>06</day>
    </date>
    <link>http://www.dinamina.lk/2013/02/06/_art.asp?fn=s1302064</link>
    <topic>ජනසතු සේවා ක්‍රිකට් අද</topic>
    <author/>
    <content>ශ්‍රී ලංකා ජනසතු සේවා ක්‍රිකට් සංගමය සංවිධානය කරන විස්සයි 20 ක්‍රිකට් තරගාවලියේ අවසන් මහා තරගය අද රත්මලාන ජනසතු සේවා ක්‍රිකට් ක්‍රීඩාංගණයේදී පැවැත්වෙන අතර ප්‍රවීණයන්ගේ අවසන් මහා තරගය අනිද්දා (8) එම ක්‍රීඩාංගණයේදී පැවැත්වේ.මෙවර තරගාවලියේ දෙවන කාණ්ඩයේ අවසන් පූර්ව තරගය ලංකා බැංකු කණ්ඩායම සහ ලංකා ඛනිජ තෙල් සංස්ථා කණ්ඩායම අතර පැවැති අතර කඩුලු 9ක ජයක් හිමිකර ගැනීමට ලංකා බැංකුව සමත්විය.ලංකා ඛනිජ තෙල් සංස්ථාව ඕවර 12.4කදී ලකුණු 65කට දැවී ගිය අතර ජයග්‍රාහී ඉලක්කය ඕවර 7.3කදී එක් කඩුල්ලක් පමණක් දැවී ලබාගැනීමට ලංකා බැංකුවට හැකිවිය.ප්‍රවීණයන්ගේ අවසන් පූර්ව තරගයේදී ශ්‍රී ලංකා වරාය අධිකාරිය කඩුලු 8කින් පරාජය කිරීමට ලංකා බැංකුව සමත්විය. ප්‍රවීණයන්ගේ අවසන් තරගය ලංකා බැංකුව හා ලංකා ඛනිජ තෙල් සංස්ථාව අතර පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>06</day>
    </date>
    <link>http://www.dinamina.lk/2013/02/06/_art.asp?fn=s1302065</link>
    <topic>මහනුවර උසස් බාලිකාවට බැඩ්මින්ටන් ශූරතා 2ක්</topic>
    <author>මහනුවර ක්‍රීඩා විශේෂ</author>
    <content>මධ්‍යම පළාත් විවෘත බැඩ්මින්ටන් තරගාවලියේ ශූරතා දෙකක් ‍දිනාගැනීමට මහනුවර උසස් බාලිකාවේ ඩබ්ලිව්.එම්.සි.ඩී.වීරසිංහ සමත්වුවාය. ඇය අවුරුදු 13න් පහළ කේවල ශූරතාවත්, ඩී.කුලතුංග හා එක්ව එම ඉසව්වේ ම යුගල ශූරතාවත් අත්කර ගැනීමට සමත්වූවාය‍.මහනුවර තරුණ ක්‍රිස්තියානි සංගමය සංවිධානය කළ මේ තරගාවලිය පසුගියදා මහනුවර වයි.එම්.සී.ඒ ශාලාවේදී පැවැත්විණි.තරගාවලියේ සමස්ත ප්‍රතිඵල මෙසේය.අවුරුදු 10න් පහළ බාලක - මහේන් විජේසුන්දර බාලිකා-එච්.හේරත්, අවුරුදු 13න් පහළ බාලක-වි.රොද්‍රිගු බාලිකා-ඩබ්ලිව්.එම්.සී.ඩී.වීරසිංහ, අවුරුදු 15න් පහළ බාලක-එන්.විජෙසුන්දර බාලිකා-එච්.කේ.බැස්ටියන්, අවුරුදු 17න් පහළ බාලක-පී.සමරසිංහ, අවුරුදු 19න් පහළ බාලක-එස්.ඩී.කරුණාරත්න, අවුරුදු 40න් ඉහළ -ජී.අබේකෝන්, අවුරුදු 13න් පහළ යුගල-ඩබ්ලිව්.එම්.සි.ඩී.වීරසිංහ/ඩී.කුලතුංග.</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>06</day>
    </date>
    <link>http://www.dinamina.lk/2013/02/06/_art.asp?fn=s1302066</link>
    <topic>සා.සර්වේශස් විදුහලට කඩුලු 6 ජයක්</topic>
    <author>ප්‍රියාන් ද සිල්වා - මාතර ක්‍රීඩා</author>
    <content>කුරුණෑගල මලියදේව විදුහල සහ සාන්ත සර්වේශස් විදුහල අතර පැවැති අන්තර් පාසල් අවුරුදු 19න් පහළ පළවැනි කොටසේ ක්‍රිකට් තරගයෙන් කඩුලු 6 ජයක් හිමිකර ගැනීමට සර්වේශස් විදුහල සමත්විය.මාතර උයන්වත්ත පිටියේ පසුගියදා පැවැති තරගයේ සර්වේශස් විදුහලේ සංජික රිද්ම ඉනිම් දෙකේදී ලකුණු 49ට කඩුලු 8ක් දවාලූ අතර තරගය ජයගැනීමට ලකුණු 114ක ඉලක්කයක් හඹාගිය සර්වේශස් දෙවැනි ඉනිමේ දී යොහාන් චානුක පන්දු 32කින් හතරේ පහර 9ක් සමග ලකුණු 58ක් රැස් කළේය.මලියදේව පළමු ඉනිම-136 (ඕවර 50) කේෂාන් විජේරත්න 44 (සංජික රිද්ම 30/4, චලනක වීරසිංහ 17/2) සහ දෙවැනි ඉනිම- 127 (ඕවර 60.3) දමිත් පෙරේරා 27 (සංජික රිද්ම 23/4, අශේන් දීමන්ත 21/3)සා.සර්වේශස් පළමු ඉනිම-150 (ඕවර 52.4) සංජික රිද්ම 49 (චන්දිම බණ්ඩාර 45/3, කුසල් ද සිල්වා 10/2) සහ දෙවැනි ඉනිම-117/4 (ඕවර 13.3) යොහාන් චානුක 58, රමේශ් නිමන්ත නොදැවී 37 (තාරුක රාජගුරු 23/2).</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>06</day>
    </date>
    <link>http://www.dinamina.lk/2013/02/06/_art.asp?fn=s1302067</link>
    <topic>හර්ෂ කඩුලු 50යි</topic>
    <author>ඩිල්වින් මෙන්ඩිස් මොරටුව ක්‍රීඩා</author>
    <content>අන්තර් පාසල් අවුරුදු 19න් පහළ ක්‍රිකට් තරගාවලියේ මොරටු විදුහල සහ තර්ස්ටන් විදුහල අතර පැවැති ක්‍රිකට් තරගයේදී මොරටු විදුහලේ හර්ෂ දේවින්ද්‍ර ප්‍රනාන්දු ලකුණු 33කට කඩුලු 3ක් බිඳ හෙළමින් මෙවර ක්‍රිකට් තරගාවලියේ කඩුලු 50 සීමාව පසු කිරීමට සමත්විය.තර්ස්ටන් විදුහලට පළමු ඉනිමේ ජය හිමි වු මේ තරගයේ පළමුව පන්දුවට පහර දුන් තර්සටන් විදුහල ලකුණු 277ක් ලබාගත් අතර මොරටු විදුහල පළමු ඉනිම ලකුණු 257කට සීමා විය.තර්ස්ටන්-277 රවිඳු කුමාරසිංහ 102, මිල්හාජ් ජලීල් 72 (ශානක පෙරේරා 19/4) සහ දෙවැනි ඉනිම-119/8 කවිඳු කුලසේකර ‍නොදැවී 73 (හර්ෂ ප්‍රනාන්දු 33/3)මොරටු විදුහල-257 ඉෂාන් පීරිස් 84,හර්ෂ ප්‍රනාන්දු 41 (අචින්ත කල්පන 52/3, රවිඳු කුමාරසිංහ 60/3).</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>06</day>
    </date>
    <link>http://www.dinamina.lk/2013/02/06/_art.asp?fn=s1302068</link>
    <topic>ජාත්‍යන්තර පාසල් පාපන්දු ශූරතාවනුගේගොඩ ලයිසියම් දිනාගනී</topic>
    <author/>
    <content>කොළඹ රෝයල් ඉන්ස්ටිටියුට් ජාත්‍යන්තර පාසල සංවිධානය කළ ජාත්‍යන්තර පාසල් අවුරුදු 15න් පහළ පාපන්දු තරගාවලියේ ශූරතාව දිනාගැනීමට නුගේගොඩ ලයිසියම් පාසල සමත්විය.කැලණිය පාපන්දු ක්‍රීඩා සංකීර්ණයේදී පසුගියදා පැවැති තරගාවලියේ අවසන් තරගයේදී නුගේගොඩ ලයිසියම් පාසල විසින් දඬුවම් පහර3-2ක් ලෙස වත්තල ලයිසියම් පාසල පරාජය කළේය.තරගාවලි‍යේ දක්ෂතම ක්‍රීඩකයා ලෙස නුගේගොඩ ලයිසියම් පාසලේ අබ්දුල්ලා ෆරීල් හා දක්ෂතම දැල් රකින්නා ලෙස වත්තල ලයිසියම් පාසලේ දුවිදු පෙරේරා සම්මාන දිනා ගත්තේය.ජයග්‍රාහී කණ්ඩායමේ පුහුණුකරු ලෙස සරත් ජයසිංහ, නිශාන්ත සිල්වා, මසිත් ආදර්ශ, උපුල් පීරිස් මහත්වරුන් කටයුතු කළ අතර කණ්ඩායම භාර ආචාර්යවරුන් ලෙස සුපුන් කංචන සහ චානක ප්‍රසාද් මහත්වරුන් කටයුතු කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>06</day>
    </date>
    <link>http://www.dinamina.lk/2013/02/06/_art.asp?fn=s1302069</link>
    <topic>ආනන්ද විදුහල අවසන් තරගයට</topic>
    <author/>
    <content>අන්තර් පාසල් අවුරුදු 13න් පහළ ක්‍රිකට් තරගාවලියේ ඊයේ පැවැති ආනන්ද-ඩිලාසාල් විදුහල් අතර තරගයෙන් ආනන්ද විදුහල කඩුලු 7ක ජයක් ලබාගත්තේය.මේ ජයග්‍රහණයත් සමග ආනන්ද විදුහල අවසන් මහා තරගයට සුදුසුකම් ලැබීමට සමත්විය. මුලින් පන්දුවට පහරදුන් ඩිලාසාල් ක්‍රීඩකයෝ ඕවර 25.4කදී ලකුණු 96කට දැවීගිය අතර ආනන්ද විදුහල ඕවර 30.4කදී කඩුලු 3ක් දැවී ජයග්‍රහණය වාර්තා කළේය.ඩිලාසාල් විදුහල ලකුණු 96 - අයෝජිත් පෙරේරා 18, සනත් දසනායක 32/2, මෙරන්ග පෙරේරා 14/3)ආනන්ද විදුහල කඩුලු 3කට ලකුණු 97 මෙරන්ග පෙරේරා 23, ඉමන්ත සයුරු නොදැවී 18, සනත් දසනායක නොදැවී 25.</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>06</day>
    </date>
    <link>http://www.dinamina.lk/2013/02/06/_art.asp?fn=s13020610</link>
    <topic>එංගලන්තයේ ශ්‍රී ලංකා ක්‍රිකට් සංගමයකො.දි.කාන්තා ක්‍රිකට් සංගමය හමුවේ</topic>
    <author/>
    <content>එංගලන්තයේ සිටින ශ්‍රී ලාංකිකයින්ගෙන් සැදුම්ලත් ක්‍රිකට් සංගමය පසුගියදා මොරටුව ටිරෝන් ප්‍රනාන්දු ක්‍රීඩංගණයේදී පැවැත්වු සුහඳ හමුවකදී කොළඹ දිස්ත්‍රික් කාන්තා ක්‍රිකට් සංගමය සඳහා ක්‍රිකට් උපකරණ කට්ටල ප්‍රදානයක් සිදු කළේය.එම සංගමයේ සභාපති දොස්තර ආනන්ද තේවතාසන්, ලේකම් උපාලි ද සොයිස සහ එම මහත්මීන් දෙපළ මෙන්ම සාමාජිකයන් රැසක්ද මේ අවස්ථාවට එක්විය. පුත්තලම ප්‍රදේශයේ ක්‍රීඩා සමාජ සඳහා උපකරණ බෙදා දීමද සිදු වු අතර මේ සඳහා එංගලන්තයේ ක්‍රිකට් ක්‍රීඩා උපකරණ නිපදවන ක්‍රිකට් ඩයිරෙක්ට් හි පුරෝගාමියකු වන ටී.සිවරාජ් මහතාගේ දායකත්වය ද හිමිවිය.මේ උත්සවය සඳහා ශ්‍රී ලංකා පොලිස් කානතා ක්‍රිකට් කණ්ඩායම, ඕ.කේ.අයි.ජාත්‍යන්තර ක්‍රිකට් පාසලේ විදුහල් පති හන්නන් මහතා ඇතුළු ආරාධිතයන් පිරිසක්ද එක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>06</day>
    </date>
    <link>http://www.dinamina.lk/2013/02/06/_art.asp?fn=f1302061</link>
    <topic>සංවර්ධනයේ ප්‍රතිලාභ තව අවුරුදු තිහ හතළිහක් පවතිනවා</topic>
    <author>සාකච්ඡා කළේ උදිත ගුණවර්ධන</author>
    <content>වර්තමාන සමාජ දේශපාලන තත්ත්වය එම තත්ත්වය කළමනාකරණයට ආණ්ඩුව ගෙන ඇති ක්‍රියාමාර්ග මොනවාද යන්න පිළිබඳව ජ්‍යෙෂ්ඨ ඇමැති මිල්රෝයි ප්‍රනාන්දු මහතා සමඟ සිදුකල සාකච්ඡාවකි මේ.* මේ දිනවල අත්‍යවශ්‍ය භාණ්ඩ මිල ඉහළ යාම හා ආර්ථික ගැටලු පිළිබඳ ප්‍රමුඛ කතාබහක් ඇතිවෙලා තිබෙනවා. මේ ගැන චෝදනා එල්ලවන්නේ ආණ්ඩුවටයි. ආණ්ඩු පක්‍ෂය නියෝජනය කරන ජ්‍යෙෂ්ඨයකු විදිහට ඔබේ අදහස පැහැදිලි කළ හැකිද?මා දකින්නේ නම් මේ තර්කය විපක්‍ෂය විසින් අතිශයෝක්තියෙන් මවන ලද තර්කයක් විදිහටයි. මේ හැර මේ තර්කයේ වෙනත් අර්ථයක් ඇතැයි මානම් සිතන්නේ නැහැ. මම කිසිවිටෙක කියන්නේ නැහැ සියයට සියයක් හොඳයි සියල්ල හොඳින් සිදුවෙනවා කියලා. සජීවී සමාජයක එහෙම තත්ත්වයක් නැතිනම් තමයි පුදුමයට කරුණක් වන්නේ.මේ වනවිට මෙරට ආර්ථිකයේ යහපත් දිශානතියට වර්ධනයක් වගේම පෙරට යාමක් දක්නට තිබෙනවා. මෙයට මූලික හේතුව වෙලා තිබෙන්නේ යුද්ධය නිමාවීමත් රටේ සාමකාමී තත්ත්වයක් ඇතිවීමත් යන කරුණුයි. යුද්ධය නිමාවීම තුළ මේ සුවිශේෂ තත්ත්වය ඇතිවෙලා තිබෙන්නේ.බඩුමිල ඉහළ යාම ගැන තර්කය ගැන මේ විදියේ මතවාදයක් තමයි ඇතිවෙන්නේ.අවුරුදු හැටපහක අතීතයකදී කිසි දවසක බඩුමිල අඩුවෙලා නැහැ වැඩි වුණා මිසක්. ආණ්ඩුවකට මේ වගේ දේවල් පාලනය කිරීමට පුළුවන් කමක් නැහැ. එහෙමයි කියලා මේ ආණ්ඩුව අත්දෙක පිහදාගෙන බලා සිටින්නේ නැහැ. හැකි උපරිමයෙන් අවශ්‍ය සහන ප්‍රමාණ ලබාදීමට කටයුතු කරනවා. අද ජනතාව යම් ප්‍රමාණයකට හෝ සහනයක් ඇතිව සිටින්නේ ඒ නිසයි.* මේ ආර්ථික තත්ත්වය නිසා අලෙවිය හා පරිභෝජනය යන අංශයන්හි බිඳවැටීමක් දක්නට ඇතැයි මත පළවෙනවා, ඒ ගැන ඔබේ අදහස කොහොමද?ව්‍යාපාර, අලෙවි හා පරිභෝජන ක්‍ෂේත්‍ර බිඳවැටිලා කියන තර්කය වැරැදියි. බලන්න ප්‍රායෝගික තත්ත්වය. අද වෙළෙඳසල්වල විශාල අලෙවියක් තිබෙනවා. පාරිභෝගික භාණ්ඩවල ඉල්ලුම ඉහළ ගිහින් තිබෙන්නේ. මේ තත්ත්වය තුළ මේ අංශයන්හි බිඳවැටීමක් ඇතැයි කියනවානම් ඒක වැරැදියි. මේ ක්‍ෂේත්‍රයන්හි වර්ධනයක් නැතැයි කියනවානම් එතනදි මතුවෙන්නේ වැරැදි අර්ථ කථනයක්. ඒ හැර මේ තර්කවලට කිසිදු පදනමක් නැහැ.* ප්‍රාදේශීය හා ජාතික වශයෙන් ඇතිව ඇති සංවර්ධන ව්‍යාපෘතිවල තත්ත්වය හා ඒවායේ වර්තමානය ගැන ඔබේ අදහස පැහැදිලි කළ හැකිද?අලුත් සංවර්ධන යුගයක් වෙත මෙරට ගෙනයාමට මේ ආණ්ඩුව විශාල කාර්යභාරයක් ඉටුකර තිබෙනවා. මගේ පරිපාලන බල ප්‍රදේශයට මා එනකොට බොහෝ ස්ථානවලට නිවෙස්වලට විදුලිය තිබුණේ නැහැ. මේ තත්ත්වය තිබුණේ 1994 වනවිට. අද ඇවිත් බලන්න මගේ ආසනයට විදුලිය නැති ගමක් විදුලිය නැති ජනපදයක් නැහැ. හැම තැනටම විදුලිය ලැබිලා තිබෙනවා. එදා හරියාකාරව මාර්ගයක් තිබුණේ නැහැ. බොහෝ පාරවල් අබලන් තත්ත්වයේ තිබුණේ. ඒත් අපේ ආණ්ඩුවට කෙටි කාලයක් ඇතුළත මේ සියලු මාර්ග පද්ධති සංවර්ධනය කිරීමට පුළුවන්කම ලැබුණා. මේ නිසා ජනතාව අතර විශාල ඇගැයීමක් ආණ්ඩුව කෙරේ ඇතිවෙලා තිබෙනවා.පසුගිය මැතිවරණ ප්‍රතිඵලවලින් පවා අපට තහවුරුකර ගන්න පුළුවන් ජනතාව කොතෙක් දුරට මේ ආණ්ඩුව කෙරෙහි ප්‍රසාදයකින් ඉන්නවද කියලා.මගේ පරිපාලන ප්‍රදේශයේ පමණක් නොවෙයි මුළු රටේම සංවර්ධනය සඳහා වූ වැඩපිළිවෙළක් ක්‍රියාත්මක වෙනවා. ඒ නිසා මෙරට සංවර්ධනයේත් ඉහළටම පැමිණි යුගයක් විදිහට මේ කාලය හඳුන්වාදීමේ වරදක් නැහැ. ඒ නිසා මෙරට සංවර්ධනයේ ස්වර්ණමය යුගයක් ලෙස හඳුන්වාදීමේ වරදක් නැහැ. මේ කාර්යයේ නියමුවා විදිහට හඳුන්වන්න පුළුවන් ජනාධිපතිතුමා. එතුමාගේ මේ කැපවීම ගැන මුළු රටම ජනාධිපතිතුමාට ස්තුතිය, ප්‍ර‍ණාමය පුදකරනවා.* ආණ්ඩුව මේ සංවර්ධන ව්‍යාපෘති ගැන කතා කළත් එහි ප්‍රතිලාභ ජනතාව වෙත නිසි ලෙස නොලැබෙන බවට විපක්‍ෂය තර්කයක් ගොඩනඟනවා. මේ තර්කය ගැන ඔබේ ප්‍රතිචාරය පැහැදිලි කළ හැකිද?විපක්‍ෂය මේ වගේ අදහස් මොන විදිහට ඉදිරිපත් කරනවාද කියලා සිතාගන්න බැහැ. රටක් සංවර්ධනය වෙද්දී එහි ප්‍රතිලාභ ජනතාව වෙත ගලාගෙන යන්නේ පක්‍ෂ විපක්‍ෂ භේදයකින් නොවෙයි. පාරක් හැදුවාම ගමේ ශ්‍රීලංකාකාරයා වගේම යූ.ඇන්.පී. කාරයාටත් මේකෙ ප්‍රතිලාභය ලැබෙනවා. ඒ මා කීවේ එක් සරල උදාහරණයක් පමණයි. වරායක්, ගුවන්තොටුපොළක් වුණත් එහෙමයි. දේශපාලනඥයො විදිහට අප අද බලයේ ඉන්නවා.තවත් දවසකදී බලයේ නොඉන්න පුළුවන්. ඒත් මේ සංවර්ධන වැඩවල ප්‍රතිලාභ තවත් අවුරුදු තිහක්, හතලිහක්, පනහක් ගියත් නොමැකී පවතිනවා. රටක තිරසාර සංවර්ධනයක් තිබෙනවා කියන්නේ ඒ සමාජය දියුණුව වෙත පියනඟනවා කියන්නේ මේ වැනි මහා සංවර්ධන කටයුතු සාර්ථකව ඉදිරියට යාමයි.මේ විදිහේ මහා පරිමාන සංවර්ධන ව්‍යාපෘති රටකට අත්‍යවශ්‍යයි. ඒක එහෙම නොවෙයි කියලා කිසිවකු කියනවානම් ඔහු රටක සංවර්ධනය හා එය ක්‍රියාත්මක විය යුතු ආකාරය විවේචනය කරනවානම් ඔහු මේ විෂය ගැන සුළු හෝ අවබෝධයක් නැති කෙනෙක් විය යුතුයි.* මෙරටට එල්ලවන ජාත්‍යන්තර බලපෑම් හා තර්ජන සමනය කර ගැනීමටත් කළමනාකරණය කර ගැනීමටත් ආණ්ඩුවට තිබෙන්නේ මොන විදිහේ සැලසුම්ද?අපි මේ කාරණයේදී බැලිය යුත්තේ රටක් විදිහට මිසක් දේශපාලන පක්‍ෂයක් විදිහටවත් දේශපාලන බලවේගයක් විදිහටවත් නොවෙයි. අපි රටට එල්ල වෙන අභියෝගයකදී පක්‍ෂ, කණ්ඩායම් විදිහට බෙදී සිටීම නුසුදුසු දෙයක් විදිහටයි මා දකින්නේ.අපට යම් තර්ජනයක් අභියෝගයක් එල්ල වී තිබෙනවා නම් දේශපාලන බේද අමතක කර, පටු අදහස් අතහැර එක්විය යුතුයි. ඕනෑම කරුණකදී මූලික වෙන්නේ ජාතික අරමුණ හා ජාතික සැලසුම මිස වෙනත් දේවල් නොවෙයි. ඒත් මේ යථාර්ථය අපේ විපක්‍ෂය තේරුම් ගෙන තිබෙනවා ද කියන එක සැකයි.මා සිතනවා විපක්‍ෂයට අවශ්‍යවෙලා තිබෙන්නේ රට මොන උගුලක හෝ පටලවා තම තමන්ගේ දේශපාලන අරමුණු ජයගැනීමයි. ඒත් ඒක සුදුසු දෙයක් යැයි මා නම් සිතන්නේ නැහැ. රට ගැන නොසිතන දේශපාලන පක්‍ෂයක් බලයට පැමිණියත් ජනතාවට වැඩක් කරයි කියලා සිතීමට බැහැ.ආණ්ඩුව මේ වනවිට ජාත්‍යන්තර අභියෝග, තර්ජන ජයගැනීමටත් ඒ තත්ත්වයන් සමනය කර ගැනීමටත්, ජාත්‍යන්තරය දැනුවත් කිරීමටත් කටයුතු කර තිබෙන්නේ. මම හිතනවා මේ සැලසුම් සාර්ථකත්වයට පත්වෙයි කියලා.* අද පුවත් මවන මාතෘකාවක් බවට පත්වෙලා තිබෙන්නේ ආගමික සහජීවනය හා ආගම් අතර සුහදත්වය යන මාතෘකාවයි. බහු ආගමික වටපිටාවක් සහිත ප්‍රදේශයක් නියෝජනය කරන මහජන නියෝජිතයකු විදිහට ඔබේ අදහස මොන වගේද?ඒ සහජීවනය රටකට අත්‍යවශ්‍ය දෙයක්. අපි නිතරම පටු භේද අමතක කර ශ්‍රී ලාංකිකයන් විදිහට තමයි සිතිය යුත්තේ, වැඩ කළ යුත්තේ. එහෙම නොවුණොත් අපට රටක් විදිහට ජාතියක් විදිහට ඉදිරියට යාමට පුළුවන් කමක් නැහැ.නිතරම අප සෙසු ආගම්වල පැවැත්ම හා ඔවුන්ගේ ඇදහීමේ අයිතිවාසිකමට ඉඩ ලබාදිය යුතුයි. අපි බහුතර වෙන්න පුළුවන්, සුළුතර වෙන්න පුළුවන් ඒකේ ගැටලුවක් නැහැ. මේ දෙගොල්ලන් දෙගොල්ලන්ටම ගෞරව කළ යුතුයි. රටේ බහුතර පිරිසක් මේ තත්ත්වය තේරුම් ගෙන වැඩ කළත් සුළුතරයක් මේ ගැන තේරුම් නොගැනීම ප්‍රශ්නාර්ථයක්.රටේ විවිධ ආරවුල් තත්ත්වයන් භේද භින්න වීම් මේ මොහොතේදී අවශ්‍ය නැහැ. අවශ්‍ය වන්නේ සමගි සම්පන්නව ඉදිරියට ගමන් කිරීමයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>06</day>
    </date>
    <link>http://www.dinamina.lk/2013/02/06/_art.asp?fn=f1302063</link>
    <topic/>
    <author>සංවාදය – චන්දන ජයවීර ඡායාරූප – මාලන් කරුණාරත්න</author>
    <content>ප්‍රවීණ සිනමාකරු ආචාර්ය ඩී.බී. නිහාල්සිංහගේ චරිතාපදානය හා ඔහුගේ කලාත්මක මෙහෙවර විමර්ශනාත්මකව අධ්‍යයනය කරමින් මාධ්‍යවේදී නුවන් නයනජිත් කුමාර රචනා කළ 'නිහාල්සිංහ - පුරෝගාමී තෙවැනි ඇස' කෘතිය එළිදැක්වීම ලබන 12 වැනිදා බණ්ඩාරනායක සම්මන්ත්‍රණ ශාලාවේ 'ඒ' කමිටු ශාලාවේදි පැවැත්වේ. මේ නිහාල්සිංහයන්ගේ පුරෝගාමී කාර්යභාරය ගැන හා කෘතිය ගැන රචකයා සමඟ කළ කතාබහකි.* සිනමාව ගැන ප්‍රමාණික කෘති කිහිපයක් ලියන්න මේ විෂය ගැන බැඳීමක් ඇතිවුණේ කොහොමද?සිනමාව මගේ ආත්මීය විෂයයි. සංසාරගත බැඳීමට අමතරව මට ඒ සඳහා කුඩා කාලයේ සිටම නි‍ෙවසෙන් ලැබුණු උත්තේජනය බලපාන්න ඇති. රිදී තිරයේ දැවැන්ත චරිත ඇසුරු කිරීමේ විරල අවස්ථාවත් මට ලැබුණා. එයින් මගේ ඇල්ම තව තවත් පෝෂණය වුණා. මේ විදිහට චිත්‍රපට බැලීම හා හැදෑරීම, පොතපත කියවීම මට විනෝදාංශයක් වුණා.මං විශ්වවිද්‍යාල අධ්‍යාපනයට යොමුවන විට සිනමාව උපාධි විෂයක් හැටියට ලැබුණේ නැහැ. අදටත් සිනමාව උගන්වන්නේ ජනසන්නිවේදන විෂයේ කොටසක් හැටියටයි. එක ලංකාවට විතරක් ආවේණික ප්‍රශ්නයක්.හැබැයි අනෙක් අතට එහෙම වෙන්නත් බලපාන හේතු තිබෙනවා. සිනමාව විශ්වවිද්‍යාල විෂයක් බවට පත්වෙන්න නම් ඒ සඳහා අවශ්‍ය කරන මූලාශ්‍ර තිබිය යුතුයි. ඒවායේ හිඟයක් තිබෙනවා.* එතකොට ඔබ සිනමාව ගැන ලියන්න පෙලඹුණේ මේ අඩුව පුරවන්නද?මගේ මුල්ම පොත “සිනමා වංශය” ලියන්න පටන් ගන්නකොට මට වයස දහයයි. ඒක ඉවර කරන්න අවුරුදු දහනමයක් ගියා. මගේ පොතක් හැටියට මුලින්ම එළියට ආවේ ඒක නෙවෙයි. ජයවිලාල් විලේගොඩ සිනමා විචාර තරගය ජයග්‍රහණය කළ “අධ්‍යයතන සිනමා කලාවේ ලිංගික ප්‍රවණතාව“ යි.* චිත්‍රපට මාධ්‍ය ගැන ඔබ ලියූ පොත් බොහොමයක් පදනම්ව ඇත්තේ පුද්ගල කේන්ද්‍රියවයි. එයට හේතුව කුමක්ද?උඩු පෙළින් බැලුවහම මගේ ලිවීම පුද්ගලයෙක් මත පදනම් වෙන බව පෙනෙනවා. ඒත් යටි පෙළින් කියවෙන්නේ වෙනත් දෙයකි. එතැනදී ගාමිණි ගැන ලියපු පොත වැදගත්. එය ඔහු ගැන අපදාන ග්‍රන්ථයක් විදිහට හෝ විචාරාත්මක අත්දැකීමක් විදිහට සලකන්න බැහැ. ගාමිණීගේ චරිතය පැත්තකින් තිබ්බහම මේ පොත එක්තරා විදිහකින් සිනමා රූපණය ලංකාවේ හා ලෝකයේ පරිණාමය වූ ආකාරය පිළිබද කෙරෙන හැදෑරීමක්.ලෙස්ටර් මහත්තයා ඉංග්‍රීසියෙන් ලිව්ව නිසා සිංහල පාඨකයන්ට ඔහුගේ අදහස් ආගන්තුකයි. ඔහුගේ ලිපි එකතුව පරිවර්තනය කිරීමෙන් මා උත්සහ කළේ ලංකාවේ සිටින විශිෂ්ටතම අධ්‍යක්‍ෂවරයාගේ චින්තනය හෙළි කරන්නයි. මතුපිටින් ලෙස්ටර් ගැන කතා කෙරෙන බව පෙනුණත්, එහි යටි පෙළින් කියැවෙන්නේ අධ්‍යක්‍ෂණය ගැනයි.ටයිටස් ගැන ලිව්ව පොතේ යටි පෙළින් කියැවෙන්නේ සංස්කරණය ගැනයි. ටයිටස් මෙරට බිහිවූ අග්‍රගණ්‍ය සංස්කරණ ශිල්පියායි. ඔහුගේ අපදාන කතාවත් එතැන තිබෙනවා.* මේ අනුව ඔබ නිහාල්සිංහ ගැන ලිවීමෙන් බලාපොරොත්තු වන්නේ, මේ අතරට කුමන ක්ෂේත්‍රයක් එක් කරන්නද?ඔහු අපේ අද්විතීය කැමරා ශිල්පියා. ඒත් එතැනදී මට අරමුණු ගණනාවක් තිබෙනවා. කැමරාකරණ ශිල්පයට අමතරව තවත් ක්ෂේත්‍ර කිහිපයක් ගැන මේ පොතේ පරිච්ඡේද අටකින් කතා කෙරෙනවා. මුලින්ම මම කියන්නේ ඔහුගේ කුඩා කාලය ගැන. නිහාල්සිංහයන්ගේ පියා වන ඩී. බී. ධනපාල ලංකාවේ සිටි අද්විතීය පත්‍රකලාවේදියායි. අද තිබෙන ප්‍රවණතාවල ආරම්භකයා ඔහුයි. වැඩිහිටි පරම්පරාව ඔහු ගැන දැනගෙන සිටියත්, අපේ පරම්පරාව එතුමා ගැන දන්නේ නැහැ. ඒ පරම්පරාවට නිහාල්සිංහ චරිතය හරහා මං ධනපාල චරිතය හඳුන්වා දෙන්න උත්සාහ කරනවා.ඉතිහාසය අනාවරණය කිරීමට අමතරව අග්‍රගණ්‍ය කැමරා ශිල්පියෙක් විදිහට නිහාල්සිංහ ඉටුකළ කාර්යභාරය ගැනත් මා කතා කරනවා. “කෙටි කතාව“ කියන විත්ති කතා චිත්‍රපටයෙන් හා “වැලිකතර” කියන වෘතාන්ත චිත්‍රපටයෙන් ඔහු ලංකාවට පළමුවරට සිනමාස්කෝප් ක්‍රමවේදය හඳුන්වා දුන්නා.ඊළඟට ආසියාවේ දෙවැනි වරට හස්තගත කැමරාව භාවිත කළේ ඔහුයි.නිහාල්සිංහ තිස් හැවිරිදි වියේදී තරුණයෙක් ලෙස රජයේ චිත්‍රපට අංශයේ අධ්‍යක්‍ෂවරයා වෙමින් ඉතාමත් ප්‍රශස්ත පරිපාලකයෙක් බවට පත්වෙනවා. ඒ ගැන හා චිත්‍රපට සංස්ථාවේ පළමු සාමාන්‍යාධිකාරිවරයා වෙමින් ඔහු කළ විශිෂ්ට කාර්යභාරය ගැන කතා කෙරෙනවා. ජාතික චිත්‍රපට සංස්ථාවේ ස්වර්ණමය යුගය වන්නේ නිහාල්සිංහ යුගයයි. වැඩ භාරගන්නා විට මිලියන 30 ක් වූ සිනමා ප්‍රේක්‍ෂකයන් පිරිස ඔහු මිලියන 74.4 දක්වා වර්ධනය කළා.* ඔහු මෙරට සිනමාවේ මෙන් ම , රූපවාහිනී නිර්මාණ කලාවේත් ප්‍රමුඛයෙක් නොවේද?ඊළඟට මගේ අවධානය යොමු වුණේ ඒ ගැනයි. ශ්‍රී ලංකාවේ මුලින්ම රූපවාහිනි වැඩසටහන් නිෂ්පාදනය කිරීම ආරම්භ කළේ ඔහුයි. ඒ හරහා ඔහු මෙරට පළමු සංගීත වැඩසටහන වන “ගීතාවලී” කරනවා. ඊළඟට ශ්‍රී ලංකාවේ පළමු රූපවාහිනී විකට වැඩසටහවන “විනෝද රංග“ කර තිබෙනවා. ඊළඟට ශ්‍රී ලංකාවේ පළමු ක්‍රීඩා වැඩසටහන වූ “බ්‍රිස්ටල් ස්පෝට්ස් නිව්ස්” නිර්මාණය කිරීමට මෙන් ම, දකුණු ආසියාවේම ප්‍රථම ප්‍රාසාංගික ටෙලි නාට්‍යය වන “දිමුතු මුතු” නිර්මාණය කරන්න මුල් වන්නේත් ඔහුයි.ඔහු බොහෝ දේවල මූලිකයායි. තාක්ෂණය පැත්තෙන් ගත්තත් එහෙමයි. හයිබෑන්ඩ් තාක්ෂණය හඳුන්වාදීම, බ්‍රිටාකෑම් හා එච්. ඩී. ක්‍රමය දක්වා තාක්ෂණික පෙරගමන්කරුවා ඔහුයි.* ටෙලි නාට්‍ය මාදිලිය ගැන ඔහුගේ අදහස කුමක්ද?නිහාල්සිංහයන් මේ නිර්මාණ නම් කළේ ටෙලි වෘතාන්ත කියලා. අඩු තාක්ෂණය යටතේ කතා රසය මූලික කරගෙන ටෙලිනාට්‍ය මාදිලියක් ඔහු හඳුන්වා දුන්නා. ඔහු ටෙලිනාට්‍ය පෝෂණය කළේ සිනමාවෙන්.* වෙනත් රටවල් ඔවුන්ගේ රටවල දියුණුවට නිහාල්සිංහයන්ගේ සේවය ලබා ගත්තත්, ලංකාව ඔහුගේ දැනුම උපරිමව උකහා ගත්තේ නැත කියන මතය ඔබ පිළිගන්නවාද?ඒ මතයට මාත් එකඟයි. චිත්‍රපට ප්‍රේක්‍ෂකාගාරය දියුණු කරන්න ඔහු ගත් උපක්‍රම අධ්‍යයනය කරන්න අමෙරිකාව, ඔස්ට්‍රේලියාව වගේ රටවලින් විශේෂඥයන් ශ්‍රී ලංකාවට ආවා. මැලේසියාව ඔවුන්ගේ රටේ රූපවාහිනී කර්මාන්තය දියුණු කරන්න නිහාල්සිංහයන්ගේ සේවය ලබා ගත්තා.ඔහු සිනමා අධ්‍යාපන මෙරට විශ්වවිද්‍යාලවලට ගේන්න උත්සාහ කළා. කැලණිය විශ්වවිද්‍යාලයේ ජ්‍යෙෂ්ඨ ශාස්ත්‍රධාරී තනතුරට පත්වීමෙන් පසු ඔහු උපාධි පාඨමාලාවක් සකස් කරනවා. එය අනුමත වී ක්‍රියාත්මක වන විට උපකුලපතිවරයා මාරු වූවා. එයින් පසු පාඨමාලාව ක්‍රියාත්මක වීම ලත් තැනම ලොප් වුණා. ඔහු එයින් කළකිරී විශ්වවිද්‍යාලයෙන් අයින් වුණා. මේ ඛේදවාචකයත් මේ පොතෙන් කතා කෙරෙනවා.* ඔබ මෙම කෘතියෙන් කතා කරන්නේ ධනපාලයන්ගේ පුතා වන නිහාල්සිංහ ගැනද? නිහාල්සිංහයන්ගේ පියා වන ධනපාල ගැනද?නිහාල්සිංහයන් ධනපාලයන්ට ආලෝකයක්. ධනපාලයන් නිහාල්සිංහයන්ට ආලෝකයක්. හැබැයි මේ චරිත දෙක එකිනෙකාගෙන් වෙන්කර ගත්තත් සුවිශේෂයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>06</day>
    </date>
    <link>http://www.dinamina.lk/2013/02/06/_art.asp?fn=f1302064</link>
    <topic>සුද්දා ගැන ඉගෙනගන්න ධවල ස්වප්නය කියවන්න</topic>
    <author>රන්ජන් අමරරත්න</author>
    <content>“ඔවුන්ට රජවරු කී දෙනෙක් ඉන්නවා ද? හැමදාම කොහේ හෝ විහාර ස්ථානයෙක රජ කෙනකු අභිෂේක කරනවා. සිංහලයන්ට රජකු නැතිව කිසිවක් ම කරගන්නට බෑ. අන්තිමේ දී රජවරු රජවරු ම කා ගනී වි.”ධවල ස්වප්නය /10 පරිච්ඡේදය / 267 පිටුව16 වැනි සියවසෙහි අගභාගයේ දී පමණ ආරම්භ වූ කන්ද උඩරට රාජ්‍යය හෙවත් මහනුවර රාජධානිය වැඩිකල් නො යාම පරිහානියට ලක් විය. එහි කැපී පෙනෙන ලක්ෂණය වූයේ උඩරට උරුමය හිමි ශක්තිමත් පෞරුෂයකින් හෙබි පිළිගත හැකි රජකු හෙවත් නායකයකු නොමැති වීම ය. ඉන්දීය සම්භවයකින් යුතු ප්‍රභූන් උඩරට නායකත්වය අල්ලා ගැනීම, දකුණෙන් සංක්‍රමණය වූ පුද්ගලයන් උඩරට දී අභිෂේක ලැබීම, ඉංශ්‍රීසීන් මහනුවර ඉඩම් කොල්ලකෑම හා උඩරට රදළයන් අතර නිමක් නැති ගැටුම් ඇති වීමත් ඉහත කී හේතු - සාධකයේ අත්‍යන්ත ප්‍රතිඵල වේ. 18 වැනි සියවස වන විට එහි ආර්ථිකය, පරිපාලන ව්‍යූහය සාරධර්ම පද්ධතිය හා මහත් අභිමානය බින්දුවට ම පිරිහී තිබිණි. නන්දසේන වික්‍රමාරච්චි මහතා ඉහත කී විපරීත යුගය පසුබිම් කොට නවකතාවක් ලියා තිබේ. එය “ධවල ස්වප්නය” නම් වේ.නූතන ප්‍රබන්ධ - කථා හෙවත් නවකතා පිළිබඳ අර්ථ දක්වන විචාරකයන්ගේ එක් විලාසයක් වන්නේ නවකතාව අවශ්‍යයෙන්ම එක්තරා කාල පරිච්ඡේදයක සමාජ - ආර්ථික යථාර්ථයන් හෙළි දරව් කළ යුතුය යන්න ය. එය ප්‍රමුඛ කොට සලකන විචාරක පැළැන්තිය ක් ද සිටී. ඒ අනුව ගතහොත් නන්දසේන මහතා 18 වැනි සියවසේ මැද භාගයේ කන්ද උඩරට ජීවන යථාර්ථය නිරූපණය සඳහා බලවත් පරිශ්‍රමයක යෙදී ඇති බව පෙනෙයි.රොජර් ස්මිත් නම් සුදු ජාතික තරුණයා උත්සාහවන්ත කාර්යශූර ව්‍යාපාරිකයෙකි. ඔහු ලන්ඩනයෙන් නැව් නැඟ ගාලු වරායට සේන්දු වන්නේ ශ්‍රී ලංකාවේ කෝපි වගාවට සම්බන්ධ වී දියුණු වීම සඳහා ය. ඔහු තම ප්‍රධාන ඉලක්කය සම්පූර්ණ කර ගනී. එහෙත් ඔහුගේ සිහින බිඳ වැටේ. ඔහු කන්ද උඩරට ගල් තලාවක් මත ඉදිකළ අපූරු මාලිගාව මහවැලි ගංවතුරේ ගසාගෙන යයි. රොජර්ගේ රොමෑන්තික ලෝකයේ අග රැජන වූ කුමාරිහාමි කිසි කලෙක ඔහුගේ සහකාරිය නොවී ඈතට - ඈතට පාවී යයි.එක අතෙකින් රොජර් ස්මිත් නම් ප්‍රධාන චරිතයේ රොමෑන්තික ලෝකයත්, තව අතෙකින් ඔහු ව්‍යාපාරික ලෝකයේ දී මුහුණ දෙන කර්කශ ගැටුමත් එකවර නිරූපණය කිරීමට කතුවරයා ප්‍රයත්න දරයි. ඔහු ; එනම් නවකතාකරුවා ‍ෙරාමෑන්තක ලෝකයේදී අතරමං වන අතර යථාර්ථවාදී ලෝකයේ දී සාර්ථක වන බවක් පෙනෙන්නට තිබේ. අප යථාර්ථවාදී ලෝකය ලෙසින් හඳුන්වනු ලබනුයේ රොජර් ස්මිත්ගේ ව්‍යාපාර ක්‍රියාවලියට සම්බන්ධ පසුබිම ය.ධවල ස්වප්නය නවකතාව ඔස්සේ කන්ද උඩරට පැවැති යථාර්ථයන් කිහිපයක් හඳුනාගත හැකි ය.(i) අධිරාජ්‍යවාදීන්ගේ සූරාකෑමට එරෙහි ව උඩරට සිංහලයන් ගෙන යන අරගලයේ සැබෑ ස්වරූපය(ii) ඉංශ්‍රීසි ධනපතියන් සිංහල සමාජය විශ්ලේෂණය කරන පිළිවෙළ(iii) උඩරටට කඩා වැදුණු විදේශික ව්‍යාපාරිකයන්ගේ නියම ස්වරූපය(iv) උඩරට සිංහලයන් බෙදී වෙන් වී ඇති ආකාරය හා ඔවුන්ගේ අමනකම්1505 දී ලොරෙන්සෝ ද අල්මේදා නම් පෘතුගීසි නාවිකයා ශ්‍රී ලංකාවේ ගාලු වරායට ගොඩ බසින්නේ මහ මුහුදේ ඇති වූ කුණාටුවක් නිසා ය. එහෙත් ඔහු ශ්‍රී ලංකාවට වහ වැටෙන්නේ මෙහි පැවැති කුළුබඩු වෙළෙඳාම නිසා ය. මුස්ලිම්වරුන් සතුව පැවැති ශ්‍රී ලංකාවේ කුළු බඩු වෙළෙඳාම පැහැර ගන්නා පෘතුගීසීහු, වැවිලි ක්ෂේත්‍රයට අත ගසන්නටත්, ආගම ප්‍රචාරය කන්නටත් පටන් ගත්හ. පෘතුගීසීන්ගෙන් ඉක්බිති 1602 දී ශ්‍රී ලංකාවට ගොඩබට ලන්දේසීහු ඊට වඩා විධිමත් ලෙස ට කොල්ල කන්නට පටන් ගත්හ. මේ ජාතීන් දෙකට ම වඩා බලවත් වූයේ ඉංග්‍රීසිකාරයා ය.ඉංග්‍රීසි ජාතිකයා 1796 පටන් ක්‍රමානුකූල ලෙස ශ්‍රී ලංකාව සූරා කන්නට වූයේ විධිමත් හා ශක්තිමත් සැලැසුමකට අනුව ය. එම සැලැසුම ශ්‍රී ලංකාවට මෙන් ම ඉන්දියාවටද පොදු විය.ඉංග්‍රීසිකාරයා පෙරදිග ලෝකය ආක්‍රමණය කරන්නට පටන් ගත්තේ යුරෝපයේ හටගත් වෙළෙඳ ආධිපත්‍යය පිළිබඳ තරගයේ සාර්ථකම ජයග්‍රාහකයා ලෙස ය. ඔවුන්ගේ අරමුණු අතර රටවල් යටත් කරගැනීම, එහි පාලනය එංගලන්ත කිරීටයට භාරදීම, වැවිලි ක්ෂේත්‍රය හා වෙළෙඳාම ඔස්සේ උපරිම ලාභ ලැබීම හා ඉංශ්‍රීසි අධ්‍යාපනය පැතිරවීමත් විය. ඔවුන් විසින් සිංහලයන් ම්ලේච්ඡ ජාතියක් ලෙස සලකන ලදී.“එකෙක් හරි මේ වත්තෙන් ගියොත් නඩු දානවා.කස පහර දීලා හිරේ දානවා.” - දොන් පීටර්(07/පරිච්ඡේදය / 140 පිටුව)“පලයල්ලා! පලයල්ලා! වැඩ කරපල්ලාකරදර කරන්න එපා. මම වෙඩි තියනවා”-රොජර් ස්මිත්(07/පරිච්ඡේදය / 141 පිටුව)“නෑ..නෑ.. සිංහලයන් ගැන ආණ්ඩුව වග බලා ගනීවි. මේ රට අල්ලා ගැනීමේදීම ඔවුන් සමූල ඝාතනය කළ යුතුව තිබුණා. දැන් වුවත් ප්‍රමාද වැඩි නෑ.”-ඇන්ඩර්සන්මෙබඳු නවකතාවක් රචනා කිරීමේදී ඓතිහාසික තොරතුරු ගවේෂණය මෙන් ම ඒ ඔස්සේ ගොඩනඟනු ලබන උපකල්පන ද ඉතා වැදගත්ය. කතුවරයා ඉතා නිවැරැදි දෘෂ්ටියක පිහිටා තම සංවාද නිර්මාණය කර ඇති බව පෙනෙයි. නූතන සිංහල නවකතාකරුවන් අතර නැති සෙවිල්ලක් හා පරිශ්‍රමයක් නන්දසේන වික්‍රමාරච්චි මහතාට තිබේ. හර්මන් හෙස සිද්ධාර්ථ නම් කෙටි ගද්‍ය කාව්‍ය රචනා කිරීම සඳහා ඉන්දියාවේ සංචාරය කළේ ය. ශ්‍රී ලංකාවට ද පැමිණියේ ය. බෞද්ධ දර්ශනය හැදෑරුවේ ය. සාර්ථක නවකතාවක් සඳහා එබඳු පරිශ්‍රමයක් අවශ්‍ය වේ.මේ නවකතාවේ එන නාවික ගමන් පිළිබඳ විස්තර, වැවිලි ක්ෂේත්‍රය පිළිබඳ සංවාද, ඉංශ්‍රීසීන්ගේ ව්‍යාපාරික පැළැන්තියේ ඉහළ සංස්කෘතිය පිළිඳ නිරූපණ පාඨකයා නැවුම් ලෝකයකට ගෙන යෑමට සමත් ය. කතුවරයා දැඩි සංයමයකින් යුතුව වාර්තා කරන ශෛලියකින් කතාව දිග හරී. ඔහු ඉහත කී සෑම ක්ෂේත්‍රයක්ම මැනැවින් අධ්‍යයනය කර ඇති බව පැහැදිලි ය. එම නිරූපණ ව්‍යාජ බවින් තොර ය. ධවල ස්වප්නය මෑත කාලයේ සිංහල නවකතා රැල්ලට වැටී නැත. එහි අත්දැකීම් නැවුම් අතර, පාඨකයා තුළ කුහුලක් ද ඇති කරයි.උඩරට සිංහලයන් බ්‍රිතාන්‍ය අධිරාජ්‍යවාදයට එරෙහි ව ගෙන ගිය සටන සාර්ථක වූයේ නැත. පාවාදීම, කල්ලිවාදය, තාවකාලික ලාභ - ප්‍රයෝජන හා තාන්න - මාන්න ලබා ගැනීම නිසා අරගලයේ නායකයෝ පෝරකයට ගියහ. උඩ රැටියන්ගේ අධිමානය හා අසමගියත් ඊට හේතු විය. එහෙත් මේ සටනේ දී වීරයෝ බිහි වූහ. ඉහළ පැළැන්තියෙන් මෙන් ම පහළ පැළැන්තියෙන් ද වීරයෝ බිහි වූහ. එම සත්‍යය නවකතාකරුවා අතින් විකෘති වී නැත. දුම්බරයා හා සුරලා පහළ පැළැන්තියෙන් බිහි වූ විරුවෝ දෙදෙනෙක් වෙති. මොන පාවාදීම් සිදුවුව ඔවුන් සටන අත් හරින්නේ නැත. කුමාරිහාමි ඉහළ පැළැන්තිය නියෝජනය කළ රූමත් කුල කාන්තාවකි.ඇය කාරුණික ය. බුද්ධිමත් ය. ඇය රොජර් ස්මිත් ප්‍රතික්ෂේප කරන්නේ ඉතා බුද්ධිමත් පිළිවෙළකට ය. ඒ උඩරට ප්‍රභූ කාන්තාවගේ නියම පිළිවෙත ය. මේ සියල්ල මැනැවින් ගොනු කිරීමට කතුවරයා සමත් වේ.ඉංශ්‍රීසිකාරයා ශ්‍රී ලංකාව හැර නොයන්නේ වැවිලි ආර්ථිකයෙන් ලැබෙන ලාභය සේ ම, ඔවුන්ගේ ජීවිතය විඳීමට අවශ්‍ය නිහඬ පාරාදීසය ද ‍ෙමහි ඇති නිසා ය.මහනුවර රාජධානිය ඒ අතින් ප්‍රධාන වේ. මහනුවර රාජධානියට අයත් වූ උඩුනුවර, යටිනුවර, දුම්බර, හාරිස්පත්තුව, හේවැහැට යන කලාප පහ ද එහි වනය හා මහවැලි නදිය ද ඉංශ්‍රීසිකාරයාට අවශ්‍ය සුන්දර වටපිටාව නිර්මාණය කර දී තිබිණි. රොජර් ස්මිත් එහි උපරිම ආස්වාදය ලබමින් මරීනාට දරුවකු ලබා දෙයි. කුමාරිහාමිට පෙම් කරයි. ජිනාගේ හිත රිදවයි. රොජර් නියම ඉංග්‍රීසිකාරයකු ලෙස ජීවිතය විඳියි. දඩයමේ යයි. ඔහුට තවත් ඇත්තේ එකම පරමාර්ථයකි. ඒ කෝපි වගාවෙන් ඉහළම ආදායම් ලැබීමය. 18 වැනි සියවසේ පමණ ශ්‍රී ලංකාවට කඩා වැදුණු ව්‍යාපාරික සුද්දන්ගේ තානය කතුවරයා හරියටම ග්‍රහණය කරගෙන තිබේ.1948,1956,1972,2009 යනාදී ලෙසින් නිදහස පිළිබඳ විවිධ අවස්ථා ඉතිහාසඥයන් විසින් සටහන් කර තිබේ. එහෙත් දේශපාලන වශයෙන් හෝ ආර්ථික වශයෙන් හෝ පරිපූර්ණ නිදහසක් තවම අප ලබා නැත. නව අධිරාජවාදයේ රැහැන් පොටවල් තව ම අප වෙලාගෙන සිටී. ඒ අතර ඔවුන්ගේ යකුළු පහර ද හිටි හැටියේ අප හිසමතට පාත්වෙයි. මෙබඳු පසුබිමක් තුළ නන්දසේන වික්‍රමාරච්චි මහතාගේ නවකතාව අපට අලුත් ඉගැන්වීම් කිහිපයක් ඉදිරිපත් කරයි.I පැරැණි අධිරාජ්‍යවාදියාගේ නියම ස්වරූපය තේරුම් ගැනීමII 18 වැනි සියවසේ ලෝක වෙළෙඳාම හා ඉංග්‍රීසිකාරයාගේ ජීවන රටාවන් හඳුනාගැනීමIII උඩරට සිංහල ප්‍රභූ පන්තියේ බිඳවැටීම වටහාගැනීමIV ඉංග්‍රී‍සිකාරයා ස්වදේශිකයන් මුළාවේ දැමීමට යොදාගත් උපායමාර්ග පෙන්වා දීමධවල ස්වප්නය නවකතාව ආරම්භ වන්නේ සිත් ගන්නා සුලු අවස්ථා නිරූපණයකින් ය. රොජර් ස්මිත් ශ්‍රී ලංකාව බලා පිටත්වීමට පෙර සර් එඩ්වඩ් ස්පෙන්සර් මුණ ගැසීමට යයි. ඔහු මත්පැන් අතහැර නිදහස් - සාමකාමී ජීවිතයකට හුරු වී සිටී. එහෙත් ශ්‍රී ලංකාවේ දී සූරාකමින් ජීවිතය විඳීමට යන රොජර් ස්මිත්ට, ඔහු සිය පූර්ණ සහයෝගය ලබා දෙයි. ස්පෙන්සර් මහතාගේ රූමත් දියණිය දෙස ද කෑදර බැල්මක් හෙලන රොජර් එතැන් සිට සිය ගමන පිළියෙළ කර ගනී. එහි එන සංවාද හා අවස්ථා නිරූපණයන් අපූරු ය. නන්දසේන වික්‍රමාරච්චි මහතාගේ ප්‍රථම නවකතාව ලෙස “ධවල ස්වප්නය” හඳුන්වා දී තිබුණ ද, මේ කෘතිය තුළ ආධුනික බවක් දක්නට නැත. එහි ඇත්තේ අලුත් ප්‍රවේශයක් හා පරිණත සාහිත්‍ය භාවිතයෙකි. කර්තෘගේ ඇතැම් යෙදුම් ද ඊට සාකෂ්‍යයක් ලෙස පවතී.”මූනිස්සම්වලට සිදුරු නොවන සිරුරු නොමැති බව ඔහු ඉගෙන ගනීවි””කොළඹ එංගලන්තයේ ප්‍රාන්තයක් යැයි අපට සිතුණා””නෑ ඔහු ඇතැම්විට කියන්නේ කෝපි වත්තට වී සිටියේ නම්; තමා ද කෝපි ගසක් පමණක් විය හැකි බවයි.”කතුවරයා ධ්වනිථාර්ථවත් යෙදුම් භාවිතයට දක්ෂයෙකි. ඔහු කතාවේ මුල සිට ම එක්තරා රිද්මයකින් යුතුව කතාව ගොතාගෙන යයි. එය බිඳී යන්නේ දහවන පරිච්ඡේදයේ දී පමණි. ඉතා සෙමෙන් දුවන කතාවක් වුව එහි හරය ඉතා වැදගත් ය. දීර්ඝ පරිච්ඡේදවලින් සමන්විත වුව කියැවීමේ රුචිය අඩු වී නැත. සමස්තයක් ලෙස ගත් කළ මේ නවකතාව නූතන යුගයේ පාඨකයාට අපේකම ගැන නැවත සිතා බලන්නට උත්තේජකයක් සපයයි. මෙය විශිෂ්ට නවකතාවක් යැයි හඳුන්වන්නට ඉක්මන් නො වන නමුදු, සාර්ථක නවකතාවක් යැයි කියන්නට පසුබට නො වෙමු..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>07</day>
    </date>
    <link>http://www.dinamina.lk/2013/02/07/_art.asp?fn=n1302071</link>
    <topic>පොදු රද මඬුලු මහ ලේකම්ටශ්‍රී ලංකාවේ දැඩි විරෝධය</topic>
    <author>මහින්ද අලුත්ගෙදර</author>
    <content>පොදු රාජ්‍ය මණ්ඩලීය අමාත්‍ය මට්ටමේ ක්‍රියාකාරී කණ්ඩායම් න්‍යාය පත්‍රයට ශ්‍රී ලංකාව ඇතුළත් කිරීම පොදු රාජ්‍ය මණ්ඩලීය රීතීන්ට පටහැනි බව විදේශ කටයුතු ඇමැති මහාචාර්ය ජී.එල්. පීරිස් මහතා අවධාරණය කරයි.එළඹෙන ‍අප්‍රේල් මාසයේ ලන්ඩන් නුවරදී පැවැත්වීමට නියමිත පොදුරාජ්‍ය මණ්ඩලීය අමාත්‍ය මට්ටමේ ක්‍රියාකාරී කණ්ඩායමේ සැසියේ න්‍යාය පත්‍රයේ එක් අංගයක් ලෙස ශ්‍රී ලංකාව ඇතුළත් කිරීම සම්බන්ධයෙන් විදේශ ඇමැතිවරයා දැඩි විරෝධය පළ කර තිබේ.නිල සංචාරයක් සඳහා බ්‍රිතාන්‍යය බලාගිය විදේශ කටයුතු ඇමැති මහාචාර්ය ජී.එල් පීරිස් මහතා ලන්ඩන් නුවරදී පොදුරාජ්‍ය මණ්ඩලීය මහලේකම් කමලේෂ් ෂර්මා මහතා හමුවී මේ බව දැනුම්දුන් බව විදේශ කටයුතු අමාත්‍යාංශය පවසයි.මේ ක්‍රියාකලාපය පොදුරාජ්‍ය මණ්ඩලීය අමාත්‍ය මට්ටමේ ක්‍රියාකාරී කණ්ඩායමේ අධිකාරී බලය සහ එහි කටයුතුවල විෂය පථය සම්බන්ධයෙන් 2011 වසරේ ඔක්තෝබර් මස බටහිර ඔස්ට්‍රේලියාවේ පර්ත් හිදී පැවැති පොදු රාජ්‍ය මණ්ඩලීය රාජ්‍ය ප්‍රධානීන්ගේ රැස්වීමේදී ගන්නා ලද තීරණයන්ට පටහැනි බවද ඇමැතිවරයා පෙන්වා දී තිබේ.මෙහිදී දීර්ඝ වශයෙන් කරුණු දක්වා තිබෙන මහාචාර්ය ජී.එල් පීරිස් මහතා පොදුරාජ්‍ය මණ්ඩලයට අයත් රටවල් 54ක විවිධ වූ සංස්කෘතීන් සහ දර්ශනයන්ගෙන් සමන්විත, ස්වෛරී රාජ්‍යයන්හි ස්වෙච්ඡා සංගමයක් ලෙස පොදු රාජ්‍ය මණ්ඩලයෙහි මූලික ලක්ෂණයන් ආරක්ෂාකර ගැනීමේ දැඩි අවශ්‍යතාවයද පෙන්වාදී ඇත.මේ සංවිධානය දේශපාලනීකරණය සඳහා යොදා ගන්නා ඕනෑම ප්‍රයත්නයක් මඟින් හෝ ඇතැම් රටවලට එහි ව්‍යුහය හා යාන්ත්‍රණය වෙනත් රටවල අභ්‍යන්තර ගැටළුවලට බාධා පැමිණවීම සඳහා යොදා ගැනීමට ඉඩදීම මඟින් එම මණ්ඩලයේ සංස්කෘතිකමය ආචාර විධි විකෘති කරන අතරම එමඟින් එහි අනාගතය සම්බන්ධයෙන් අභියෝගයන් එල්ල කරන බවද විදේශ කටයුතු ඇමැතිවරයා පෙන්වාදී තිබේ.මෙහිදී අදහස් පළකළ පොදුරාජ්‍ය මණ්ඩලීය මහලේකම් කමලේෂ් ෂර්මා සඳහන්කර ඇත්තේ ශ්‍රී ලංකාවේ සංචාරයක නිරතවීමේ අපේක්ෂාවෙන් පසුවන බවත් ශ්‍රී ලංකාවේදී පැවැත්වීමට නියමිත පොදුරාජ්‍ය මණ්ඩලීය රාජ්‍ය නායක සමුළුවේ කටයුතු හොඳින් කරගෙන යාම සම්බන්ධයෙන් සතුටට පත්වන බවත්ය.පොදු රාජ්‍ය මණ්ඩලීය බැංකුවක් ස්ථාපිත කිරීම සම්බන්ධයෙන් මෙහිදී අවධානය යොමුකර තිබෙන අතර පොදු රාජ්‍ය මණ්ඩලීය නායක සමුළුව ශ්‍රී ලංකාවේ පැවැත්වීම සඳහා ඕස්ට්‍රේලියාවෙන් අත්දැකීම් හා පළපුරුද්ද ලබා ගැනීම සම්බන්ධයෙන්ද හෙතෙම ඇඟයීමට ලක්කර ඇත.මේ වසරේ නොවැම්බර් මාසයේදී ශ්‍රී ලංකාවේ පැවැත්වෙන පොදුරාජ්‍ය මණ්ඩලීය රාජ්‍ය නායක සමුළුව මෙන්ම පොසු රාජ්‍ය මණ්ඩලීය ව්‍යාපාරික සංසඳය, ජනතා සංසඳය සහ හම්බන්තොටදී පැවැත්වීමට නියමිත යෞවන සංසඳය සඳහා ශ්‍රී ලංකා රජයේ සූදානම සම්බන්ධයෙන්ද මෙහිදී අවධානය යොමුකළ බව විදේශ කටයුතු අමාත්‍යාංශය කියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>07</day>
    </date>
    <link>http://www.dinamina.lk/2013/02/07/_art.asp?fn=n1302077</link>
    <topic>උපන් මාතෘභූමිය ආරක්ෂා කර ගැනීමට ජාති-ආගම් වාදයෙන් ඈත් විය යුතුයි</topic>
    <author>ජයසිරි මුණසිංහ සහ ධනුෂ්ක ගොඩකුඹුර ඔලුවිල් සිට</author>
    <content>ජාතිවාදය, ආගම්වාදය සහ අන්තවාදයෙන් ඈත්ව අප උපන් මාතෘ භූමිය ආරක්ෂා කිරීමට එක්ව කටයුතු කරන ලෙස ජනාධිපති මහින්ද රාජපක්ෂ මහතා ඉල්ලා සිටියි.රට ආරක්ෂා කිරීමේ වගකීම ඇත්තේ අනාගත පරපුරට බව පෙන්වා දුන් ජනාධිපතිවරයා අපේ දරුවන් අපේ රටේ මෙන්ම ජාත්‍යන්තරය තුළත් හොඳ නමක් ලබා ගත යුතු බවත් කියයි.ජනාධිපතිවරයා මෙසේ ප්‍රකාශ කළේ අග්නිදිග විශ්ව විද්‍යාලයේ ඉංජිනේරු පීඨය සඳහා කුවෙට් පදනමේ සහන ණය මත ඉදිකෙරුණු නව ගොඩනැගිල්ල විවෘත කිරීමට පෙරේදා (6) එක්වෙමිනි.නව ලෝකයට අවශ්‍ය ඉංජිනේරුවන් පුහුණු කිරීමට අප වහ වහා කටයුතු කළ යුතු බව පැවසූ ජනාධිපතිවරයා අනෙකුත් විෂයය් ඉගෙන ගන්නා අතරම කලාවත් සෞන්දර්යත් හැදෑරීමට සිසුන්ට අවස්ථාවට ලබා දිය යුතු බව පැවසීය. අප බිහි කළ යුත්තේ කුලසතාවෙන් මෙන්ම ධනාත්මක සිතුවිලිවලින් පරිපූර්ණ උපාධිධාරීන් බවත් න්‍යායාත්මක මෙන්ම ප්‍රායෝගික දැනුමින් ඔවුන් සන්නද්ධ විය යුතු බව පෙන්වා දුන්නේය.ජාතීන් අතර සාමය, සමඟිය හා සංහිඳියාව සඳහා පදනමක් සපයන අග්නිදිග විශ්ව විද්‍යාලයේ සිංහල, දෙමළ, මුස්ලිම් දරුවන් එකාවන්ව සහයෝගයෙන් කටයුතු කිරීම අනෙකුත් විශ්ව විද්‍යාලවලටත් ආදර්ශයක් බව ජනාධිපතිවරයා වැඩිදුරටත් පැවසීය.ඇමැතිවරුන් වන රාවුෆ් හකීම්, ඒ. එල්. එම්. අතාවුල්ලා, නැගෙනහිර පළාත් ආණ්ඩුකාර රියර් අද්මිරාල් මොහාන් විජේවික්‍රම, මහ ඇමැති අබ්දුල් නජීඩ්, විශ්ව විද්‍යාල ප්‍රතිපාදන කොමිසමේ සභාපතිනී මහාචාර්ය ක්ෂාණිකා හිරිඹුරේගම, අග්නිදිග විශ්ව විද්‍යාලයේ උපකුලපති ආචාර්ය මොහොමඩ් ස්මයිල්, කුවෙට් පදනමේ නියෝජ්‍ය අධ්‍යක්ෂ එෂාන් අල් බකායාම් මහත්ම මහත්මීහු ඇතුළු පිරිසක් ද මේ අවස්ථාවට එක් වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>07</day>
    </date>
    <link>http://www.dinamina.lk/2013/02/07/_art.asp?fn=n1302072</link>
    <topic>ජනපති පාර්ලිමේන්තු යයි</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>ජනාධිපති මහින්ද රාජපක්ෂ මහතා පාර්ලිමේන්තු සභා ගර්භයට ඊයේ (6) පස්වරුවේ පැමිණියේය.ආණ්ඩු පක්ෂයේ මැති ඇමැතිවරුන් කිහිප දෙනෙකු සමඟ පස්වරු 2.25ට පමණ පාර්ලිමේන්තු සභා ගර්භයට පැමිණි ජනාධිපතිවරයා සිය අසුනේ අසුන්ගත්තේය. ජනාධිපතිවරයා සභා ගැබට පිවිසෙන විට ප්‍රජාතන්ත්‍රවාදී ජාතික සන්ධාන මන්ත්‍රී අනුර කුමාර දිසානායක මහතා 23 (2) යටතේ විශේෂ ප්‍රකාශයක් සිදු කළ අතර, ඊට වැවිලි කර්මාන්ත ඇමැති මහින්ද සමරසිංහ මහතා පිළිතුරු ලබා දීමෙන් අනතුරුව ජනාධිපතිවරයා පස්වරු 2.40පෙමණ සභා ගැබෙන් පිටව ගියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>07</day>
    </date>
    <link>http://www.dinamina.lk/2013/02/07/_art.asp?fn=n1302073</link>
    <topic>එතෙර දෙමළ සංවිධානකොටි ජාත්‍යන්තර ජාලය එපා කියයි</topic>
    <author>භක්ති ධර්මප්‍රිය මෙන්ඩිස්</author>
    <content>ස්විට්සර්ලන්තයේ ජිනීවා, ප්‍රංශයේ පැරිස්, එංගලන්තයේ ලන්ඩන්, අමෙරිකාවේ නිව්යෝර්ක් ඇතුළු තවත් රටවල් රැසක ක්‍රියාත්මක දෙමළ බහුජන සංවිධාන විසින් කොටි ජාත්‍යන්තර ජාලය ප්‍රතික්ෂේප කර තිබේ.මීට ඉහතදී මේ බහුජන සංවිධාන විසින් දිගින් දිගටම කොටි ඩයස්පෝරාවේ අවශ්‍යතාවන් ඉටු කරමින් කොටි ජාත්‍යන්තර ජාලයට මුදල් ලබාදීම සිදු කළ බවත් මේ වන විට එම මුදල් ලබාදීම ප්‍රතික්ෂේප කර ඇති බවත් මෙරට බුද්ධි අංශ වෙත තොරතුරු ලැබී තිබේ.මේ සංවිධාන විසින් 2013 වසර වෙනුවෙන් පැවති ප්‍රධාන රැස්වීම් සහ කැඳවීම්වලදී කොටි ජාත්‍යන්තර ජාලය මින් ඉදිරියට ප්‍රතික්ෂේප කරන බව ඒකමතිකව තීරණය කර ඇත.ජිනීවා නුවරදී සහ පැරිසියේදී පැවති මේ රැස්වීම් වලදී කොටි ජාත්‍යන්තර ජාලය වෙනුවෙන් පෙනී සිටීමට උත්සාහ ගත් සාමාජිකයින් කිහිප දෙනෙකුම රැස්වීම් ශාලාවෙන් එළියට ඇද දැමීමට එම සංවිධාන වල නිලධාරීන් පියවර ගෙන ඇති බවට තොරතුරු හෙළිවී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>07</day>
    </date>
    <link>http://www.dinamina.lk/2013/02/07/_art.asp?fn=n1302074</link>
    <topic>යළි පැමිණෙන සරණාගතයන්ටශ්‍රී ලංකාවේදී හානියක් නෑ</topic>
    <author>මහින්ද අලුත්ගෙදර</author>
    <content>විදේශ රටවල සිට ශ්‍රී ලංකාවට යළි පැමිණෙන ද්‍රවිඩ ජාතික සරණාගතයන්ට වධහිංසා පමුණවන බවට කිසිඳු සාක්ෂියක් නැතැයි දකුණු ආසියානු කටයුතු පිළිබඳ පොදු රාජ්‍ය මණ්ඩල කාර්යාලීය සහ බ්‍රිතාන්‍ය විදේශ කටයුතු ඇමැති ඇලිස්ටෙයාර් බර්ටි මහතා අවධාරණය කරයි. සරණාගතයන් සඳහා වධහිංසා සිදුවන්නේ නම් බ්‍රිතාන්‍යය බලධාරීන් විසින් එවැනි චෝදනා සම්බන්ධයෙන් විමර්ශනය කරන බවද එවැනි වධහිංසාවන් සිදුවන්නේ නම් අධිකරණය වෙත ඉදිරිපත් කිරීම සිදුවන බවද හෙතෙම සඳහන් කරයි.නිල සංචාරයක් සඳහා ශ්‍රී ලංකාවට පැමිණි බර්ටි මහතා සිය සංචාරය සාර්ථකව අවසන් කොට යළි සියරට බලා යාමට ප්‍රථම විදෙස් මාධ්‍ය වෙත අදහස් දක්වමින් මේ බව ප්‍රකාශකර ඇත. උතුරේ ප්‍රදේශ කිහිපයක සංචාරය කළ බ්‍රිතාන්‍ය නියෝජ්‍ය විදේශ ඇමැතිවරයා යුද ගැටුම් නිමාවීමෙන් අනතුරුව එක් එක් අංශවලින් ශ්‍රී ලංකාව ලබා ඇති ප‍්‍රගතිය ඇඟයීමට ලක්කළ අතර වසර තුනකට ආසන්න කාලයක් තුළ ලබා තිබෙන සංවර්ධනය සම්බන්ධයෙන් සෑහීමකට පත්වන බවද සඳහන්කර තිබේ.මේ වසරේදී ශ්‍රී ලංකාවේදී පැවැත්වීමට නියමිත පොදු රාජ්‍ය මණ්ඩලීය රාජ්‍ය නායක සමුළුවට ප්‍රථම උතුරේ ප්‍රදේශ සංවර්ධනය වී ඇති ආකාරය මෙන්ම පසුගිය 2011 වසරට සාපේක්ෂව එහි ප්‍රගතියක් පෙන්නුම් කරන බවද සඳහන්කර ඇත.දෙදින නිල සංචාරයක් සඳහා ශ්‍රී ලංකාවට පැමිණි ඒ මහතා උතුරේ ප්‍රදේශ කිහිපයක සංචාරය කළ අතර බි‍්‍රතාන්‍ය රජයේ ආධාර යටතේ මුලතිව්හි ඉදිකෙරෙන නිවාස ව්‍යාපෘතියද නිරීක්ෂණය කළ අතර ශ්‍රී ලංකා යුනයිට්ස් සමාගමේ මූලිකත්වයෙන් මුල්ලියාවෙව්යි හි ඉදිකළ තරුණ මධ්‍යස්ථානයද විවෘත කළ බව ශ්‍රී ලංකාවේ බ්‍රිතාන්‍ය මහ කොමසාරිස් කාර්යාලය පවසයි. මේ සංචාරයේදී ඇලිස්ටෙයාර් බර්ටි මහතා ශ්‍රී ලංකා රජයේ ඉහළ පෙළේ නියෝජිතයන් මෙන්ම සිවිල් සංවිධාන සාමාජිකයන් කිහිපදෙනෙකුද හමුවිය.ඊට අමතරව ලක්ෂ්මන් කදිරගාමර් ජාත්‍යන්තර අධ්‍යයන මධ්‍යස්ථානයේ පැවැති දේශනයකටද සහභාගි විය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>07</day>
    </date>
    <link>http://www.dinamina.lk/2013/02/07/_art.asp?fn=n1302075</link>
    <topic>නැ‍ඟෙනහිර සරසවි සිසුන්ගෙන්ජනපතිට උණුසුම් පිළිගැනීමක්</topic>
    <author>ජයසිරි මුණසිංහ සහ ධනුෂ්ක ගොඩකුඹුර ඔලුවිල් සිට</author>
    <content>නැගෙනහිර නවෝදයෙන් පිබිදෙන නැගෙනහිර පළාතේ ප්‍රධාන විශ්වවිද්‍යාල වන නැගෙනහිර සහ අග්නිදිග විශ්වවිද්‍යාල වෙත පැමිණි ජනාධිපති මහින්ද රාජපක්ෂ මහතාට සිසු සිසුවියන්ගෙන් උණුසුම් පිළිගැනීමක් හිමිවෙයි.එම විශ්වවිද්‍යාලවල අභිනවයෙන් ඉදිකෙරුණු ගොඩනැගිලි සිසු අයිතියට පවරා දීම සඳහා පෙරේදා (6) මඩකළපුව සහ ඔලුවිල් වෙත ගිය අවස්ථාවේදී ජනාධිපතිවරයාට මෙසේ උණුසුම් ප්‍රතිචාර හිමි විය.දීර්ඝ කාලයක් තිස්සේ ත්‍රස්තවාදයට නතුව පැවැතියදී ජනාධිපතිතුමාගේ සහ වීරෝදාර රණවිරුවන්ගේ මැදිහත්වීමෙන් මුදා ගැනුණු නැගෙනහිර දැන් නව සංවර්ධන මාවතකට පිවිස සිටී. ඒ අතර සුවිශේෂී අංගයක් වන්නේ අධ්‍යාපනය නඟා සිටුවීමට දරණ උත්සාහයයි. ඒ යටතේ නැගෙනහිර සහ අග්නිදිග විශ්ව විද්‍යාල සංවර්ධනය කිරීමට රජය පියවර ගෙන තිබේ.මඩකලපුව, වන්දාරුමූලේ පිහිටි නැගෙනහිර විශ්ව විද්‍යාලය වෙත ජනාධිපතිතුමා ප්‍රථමයෙන් ගියේය. ප්‍රථම වරට විශ්වවිද්‍යාලය වෙත පැමිණි ජනාධිපතිතුමා පිළිගැනීමට සිසු සිසුවියෝ පේළි ගැසී සිටියහ. ගොඩනැගිල්ල විවෘත කළ පසුවත් උත්සව සභාව අවසන් වූ පසුවත් මෙම සිසුන් සමඟ සුහද කතා බහක නියැලීමට ජනාධිපතිතුමා අමතක කළේ නැත.කලක් ත්‍රස්තවාදීන්ගේ මධ්‍යස්ථානයක්ව පැවැත් නැගෙනහිර විශ්වවිද්‍යාලය දැන් සීඝ්‍රයෙන් දියුණු වෙමින් පවතින අතර ජනාධිපතිවරයා එහි කටයුතු සොයා බැලුවේය. අනතුරුව ජනාධිපතිවරයා ගියේ ඔලුවිල්හි පිහිටි අග්නිදිග විශ්ව විද්‍යාලයටය.එහිදී ජනාධිපතිවරයා දැක බලා ගැනීමට සිසු සිසුවියෝ විශාල පිරිසක් රැස් කකා සිටියහ. එම සිසුන් සමඟ කතා බහ කළ ජනාධිපතිවරයා විශ්ව විද්‍යාලයේ ඉදිකිරීම් කටයුතු ද සොයා බැලුවේය.උසස් අධ්‍යාපන ඇමැති එස්. බී. දිසානායක මහතා ඇතුළු පිරිසක් ද මේ අවස්ථාවට එක් ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>07</day>
    </date>
    <link>http://www.dinamina.lk/2013/02/07/_art.asp?fn=n1302076</link>
    <topic>අගවිනිසුරු මොහාන් පීරිස්ට එරෙහි ‍‍පෙත්සම සලකා බැලීමට නම්ආණ්ඩුක්‍රම ව්‍යවස්ථාවේ වෙනසක් ඕනෑ</topic>
    <author>නෙල්කා මැදගෙදර</author>
    <content>මොහාන් පීරිස් මහතා අගවිනිසුරු ලෙස පත් කිරීම අභියෝගයට ලක් කළ පෙත්සම පෙත්සම්කාර පාක්‍යසෝති සරවනමුත්තු මහතාගේ නීතිඥයන් ඉල්ලා සිටින පරිදි සියලුම ශ්‍රේෂ්ඨාධිකරණ විනිසුරුවරුන් ඉදිරියෙහි සලකා බැලීමට නම් 1978 ආණ්ඩුක්‍රම ව්‍යවස්ථාව සංශෝධනය කළ යුතු බව නියෝජ්‍ය සොලිසිටර් ජෙනරාල් ෂවින්ද්‍ර ප්‍රනාන්දු මහතා ඊයේ (6) ශ්‍රේෂ්ඨාධිකරණයේදී පැවසීය.ආණ්ඩුක්‍රම ව්‍යවස්ථාවෙහි 119 වන ව්‍යවස්ථාව අනුව එම පෙත්සම සියලුම ශ්‍රේෂ්ඨාධිකරණ විනිසුරුවරුන් වෙත යොමු කළ යුතු බවට දන්වා පෙත්සම්කරුගේ නීතිඥවරයා මෝසමක් ඉදිරිපත් කර තිබේ.එහෙත් පෙත්සම් විභාග කිරීමට විනිසුරුවරුන් නම් කිරීමේ පූර්ණ බලය ආණ්ඩුක්‍රම ව්‍යවස්ථාවෙහි 132 (3) (ii) යටතේ අගවිනිසුරුවරයා සතු වන බව නීතිපතිවරයා වෙනුවෙන් කරුණු දක්වමින් නියෝජ්‍ය සොලිසිටර් ජෙනරාල්වරයා කීය.පූර්ණ විනිසුරු මඬුල්ලක් ඉල්ලා පෙත්සම්කරු දක්වන උදාහරණ අදාළ වන්නේ සෝල්බරි ව්‍යවස්ථාවට මිස 1978 ආණ්ඩු ක්‍රම ව්‍යවස්ථාවට නොවේ යැයි නියෝජ්‍ය සොලිසිටර් ජෙනරාල්වරයා කීය.මෙම පෙත්සම ආණ්ඩුක්‍රම ව්‍යවස්ථාවෙහි 119 වන වගන්තිය යටතේ සියලුම ශ්‍රේෂ්ඨාධිකරණ විනිසුරුවරුන්ගෙන් සැදුම්ලත් විනිසුරු මඬුල්ලක් ඉදිරියෙහි සලකා බලන ලෙස ඉල්ලා පෙත්සම්කරු වෙනුවෙන් නීතිඥ එන්. රාජපක්ෂ මහතා විසින් මෙම මෝසම ගොනු කර තිබුණි.එම මෝසම ශිරාණි තිලකවර්ධන, එස්.අයි.ඉමාම්, ප්‍රියසාත් ඩෙප්, යන ශ්‍රේෂ්ඨාධිකරණ විනිසුරු මඬුල්ල ඉදිරියෙහි ඊයේ (06) කැදවන ලදී.මෙහිදී පෙත්සම්කරු වෙනුවෙන් පෙනී සිටි නීතිඥ එම්. ඒ. සුමන්තිරන් මහතා කියා සිටියේ ආණ්ඩුක්‍රම ව්‍යවස්ථාවෙහි 119 යටතේ මෙම නඩුව විභාග කිරීම සඳහා සියලුම ශ්‍රේෂ්ඨාධිකරණ විනිසුරුවරුන් ඉදිරියෙහි මෙම පෙත්සම සලකා බැලීමේ අයිතිය පෙත්සම්කරු සතු බවය.නීතිපතිවරයා වෙනුවෙන් මෙහිදී පෙනී සිටි නියෝජ්‍ය සොලිසිටර් ජෙනරාල් ෂවින්ද්‍ර ප්‍රනාන්දු මහතා මෙම ඉල්ලීමට විරුද්ධත්වය පළ කළේය. කරුණු දක්වමින් ඒ මහතා කියා සිටියේ පෙත්සම්කරු ඉල්ලා සිටින පරිදි 119 වන වගන්තිය යටතේ සියලුම විනිසුරුවරුන් නඩුවක් විභාග කිරීමට පත් කළ නොහැකි බවය. ඒ සඳහා වන විධිවිධාන 1978 ව්‍යවස්ථාවෙහි 132 (iii) යටතේ සඳහන්ව ඇති බව නියෝජ්‍ය සොලිසිටර් ජෙනරාල්වරයා කීය. විනිසුරුවරුන් නම් කිරීම සඳහා වන පූර්ණ බලතල අගවිනිසුරුවරයා වෙත පැවරී‍මත් එම විධි විධාන මගින් සිදු කර ඇති බව ඒ මහතා කීය.පෙත්සම්කරු ඉදිරිපත් කරන කරුණු දැක්වීම සෝල්බරි ව්‍යවස්ථාවට අදාළ ඒවා මිස 1978 ආණ්ඩුක්‍රම ව්‍යවස්ථාවට අදාළ නොවන ඒවා බව නියෝ‍ජ්‍ය සොලිසිටර් ජෙනරාල්වරයා කියා සිටියේය. පෙත්සම්කරු ඉදිරිපත් කරණ කරුණු ඉටු කිරීමට නම් ආණ්ඩු ක්‍රම ව්‍යවස්ථාව සංශෝධනය කළ යුතු බව ඒ මහතා කීය.එසේම අගවිනිසුරු ධූරයට මොහාන් පීරිස් මහතා පත් කිරීමට එරෙහිව විකල්ප ප්‍රතිපත්ති කේන්ද්‍රයෙහි විධායක අධ්‍යක්ෂ පාක්‍යසෝති සරවනමුත්තු මහතා ගොනු කළ පෙත්සම පූර්ණ විනිසුරු මඬුල්ලක් ඉදිරියෙහි සලකා බලනවාද නැද්ද යන්න තීරණය කළ යුත්තේ එහි සැබෑවටම විභාගයට ගැනීමට තරම් නඩුවකට අදාළ කරුණු තිබේදැයි යන්න පිළිබඳ සෑහීමකට පත්වීමෙන් පසුව යැයි නියෝජ්‍ය සොලිසිටර් ජෙනරාල් ෂවින්ද්‍ර ප්‍රනාන්දු මහතා තවදුරටත් කීය.කරුණු සලකා බැලූ ශ්‍රේෂ්ඨාධිකරණය මොහාන් පීරිස් මහතා අගවිනිසුරු ලෙස පත් කිරීම අභියෝගයට ලක් කළ පෙත්සම සලකා බැලීමට විනිසුරුවරුන් පත්කිරීම සම්බන්ධ පරිපාලනමය තීරණ ගැනීම සඳහා එම පෙත්සම අගවිනිසුරුවරයා වෙත යොමු කිරීමට තීරණය කෙළේය.අධිකරණයට ඉදිරිපත්වන පෙත්සමක් විභාග කිරීමට පූර්ණ විනිසුරු මඬුල්ලක් පත් කිරීම හෝ විනිසුරුවරුන් පත් කිරීමේ බලය ආණ්ඩු ක්‍රම ව්‍යවස්ථාවෙහි 132 (3) (ii) යටතේ අගවිනිසුරුවරයාට පවරා ඇති බව සැලකිල්ලට ගත් ශ්‍රේෂ්ඨාධිකරණය මෙලෙස තීරණය කළේය.මෙම පෙත්සම මාර්තු මස 05 වැනිදා කැඳවීමට තීරණය කෙළේය. නීතිඥ එම්.ඒ. සුමන්තිරන් මහතා පෙත්සම්කරු වෙනුවෙන් පෙනී සිටියේය.ෂවීන්ද්‍ර ප්‍රනාන්දු, එස්. රාජරත්නම් යන නියෝජ්‍ය සොලිසිටර් ජෙනරාල්වරු සහ රජයේ නීතිඥ නෙරින් පුල්ලේ මහතා වගඋත්තරකරුවන් වෙනුවෙන් පෙනී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>07</day>
    </date>
    <link>http://www.dinamina.lk/2013/02/07/_art.asp?fn=n1302078</link>
    <topic>සිවිල් බළකායේ ව්‍යාපෘතිවලින් රුපියල් මිලියන 335ක ආදායමක්</topic>
    <author>චන්ද්‍රිකා පෙරේරා</author>
    <content>සිවිල් ආරක්ෂක බළකාය ඇරඹූ කෘෂි, සත්ත්ව, ග‍ඩොල් නිෂ්පාදන හා කර්මාන්ත ව්‍යාපෘතිවලින් මේ වන විට රුපියල් මිලියන 335ක ශුද්ධ ආදායමක් උපයා ඇති බව එම බළකායේ අධ්‍යක්ෂ ජෙනරාල් රියර් අද්මිරාල් ආනන්ද පීරිස් මහතා පවසයි. ආරක්ෂක ලේකම් ගෝඨාභය රාජපක්ෂ මහතාගේ උපදෙස් මත සිවිල් ආරක්ෂක සෙබළුන්ගේ ශ්‍රම දායකත්වයෙන් සිදුකළ නිපැයුම් දේශීය වෙළඳපොළට මුදාහැර ඉකුත් දෙසැම්බර් අවසන් කාර්තුව වන විට මේ ආදායම ලබාගැනීමට හැකි වූ බව හෙතෙම දිනමිණට කීය.උපන් බිමේ නිදහස ස්ථාපිත කිරීමේ මහඟු කාර්යයේදී විජයග්‍රහණය දක්වා දිවි පූජාවෙන් දායක වීමෙන් පසු ආරක්ෂක රාජකාරියෙන් මිදෙන භට පිරිස් විවිධ සංවර්ධන ව්‍යාපෘතිවල ඵලදායී ලෙස යොදවනු ලැබීය.එහි ප්‍රතිඵලයක් ලෙස රටේ සංවර්ධනය සඳහා දායක වූ සිවිල් ආරක්ෂක සෙබළුන් වර්තමානයේ සාර්ථක ප්‍රතිඵල උදාකර ගෙන ඇත.වගා කටයුතු සඳහා අවශ්‍ය කබනික පොහොර නිපදවීමේ කාර්යයද ඔවුන් විසින්ම සිදුකර ගන්නා අතර බිම්මල්, සත්ත්ව, මත්ස්‍ය ව්‍යාපෘති, ගඩොල් මෙන්ම කොහු, ඉදල්, කුඹල් හා විසිතුරු භාණ්ඩ නිපදවීම ද මොවුන්ගේ නිපැයුම් අතර වේ.විවිධ ඉදිකිරීම් සහ ප්‍රතිසංස්කරණ කටයුතු ද පූජා භූමි නඩත්තුවද සිවිල් ආරක්ෂක දෙපාර්තමේන්තු සෙබළ ශ්‍රමයෙන් සිදුකෙරේ.ශ්‍රී පාද පියගැටපෙළේ කොටසක් තැනීම, හඳගල රජමහ විහාරය, කන්තලේ අග්බෝපුර රජමහ විහාරය, රාජගිරිය සදහම් සෙවන, ඔයාමඩුව භරත නාගල විහාරය, වාහල්කඩ තිස්සමහාරාමය, ගම්පහ ඉඹුල්ගොඩ මිහිඳු අරණ, මහමෙවුනා උයන, දීඝවාපිය කලාගම් වෙහෙර රිටිගල බන්දා පොකුණ , අකුරැස්ස ඌරඅමුත්ත රජ්ජුරු බණ්ඩාර දේවාලය, නාමල් උයන හා අනුරාධපුර රාම කැළේ පූජා භූමි ප්‍රතිසංස‍්කරණය සහ ඉදිකිරීම් මෙන්ම එල්ෆින්ස්ටන් රඟහලේ ප්‍රතිසංස්කරණ කටයුතු ද සිවිල් ආරක්ෂක බළකාය මගින් සිදුකරන බව පීරිස් මහතා කීය.මෙරට ප්‍රධාන ආහාරය වන බත සරිකිරීම සඳහා වී ගොවිතැන ට මූලිකත්වය දිමට ඔවුන් ක්‍රියාකරමින් සිටී. .</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>07</day>
    </date>
    <link>http://www.dinamina.lk/2013/02/07/_art.asp?fn=n1302079</link>
    <topic>හෙරොයින් ජාවාරම්කරුටමරණ දඬුවම</topic>
    <author>කුමුදු හෙට්ටිආරච්චි</author>
    <content>හෙරොයින් ග්‍රෑම් 3.93ක් සන්තකයේ තබා ගැනීම හා ජාවාරම් කිරීම සම්බන්ධයෙන් වරදකරු වූ චුදිතයකුට කොළඹ මහාධිකරණ විනිසුරු ප්‍රීති පද්මන් සූරසේන මහතා විසින් ඊයේ (06) මරණ දඬුවම නියම කරන ලදී.වඩුවෙල් විනයාගමූර්ති නමැති මේ චූදිත පොලිස් මත්ද්‍රව්‍ය නාශක කාර්යාංශයේ නිලධාරීන් විසින් හෙරොයින් ද සමඟ අත්අඩංගුවට ගෙන තිබුණි. නඩු විභාගයෙන් පසු චුදිත වරදකරු කළ විනිසුරුවරයා ජනාධිපතිවරයා නියම කරන දිනක, වෙලාවක වැලිකඩ බන්ධනාගාරය තුළදී ගෙල සිරකර ප්‍රාණය නිරුද්ධවන තෙක් චුදිත එල්ලා තැබීමට නියම කෙළේය.චුදිතට එරෙහිව ඇති චෝදනා පැමිණිල්ල විසින් සාධාරණ සැකයෙන් තොරව ඔප්පු කර ඇති බව තීන්දු කරමින් විනිසුරුවරයා විසින් චුදිතට මරණ දඬුවම නියම කරන ලදී.හෙරොයින් ග්‍රෑම් 3.93ක් සන්තකයේ තබා ගැනීම හා ජාවාරම් කිරීම යන චෝදනා මත නීතිපතිවරයා විසින් චුදිතට විරුද්ධව අධිචෝදනා ගොනු කර තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>07</day>
    </date>
    <link>http://www.dinamina.lk/2013/02/07/_art.asp?fn=n13020710</link>
    <topic>හලාවත වීරකමන්දළුව ගම්වැසියෝ පොලිසිය සමඟ ගැටෙති</topic>
    <author>ප්‍රසාද් පූර්ණමාල් පුත්තලම දිස්ත්‍රික් සමූහ</author>
    <content>හලාවත බංගදෙණිය වීරකමන්දළුව ප්‍රදේශයේ දී ඊයේ (05) පෙරවරුවේ ගම්වැසියන් හා හලාවත පොලිස් නිලධාරීන් පිරිසක් අතර ඇතිවූ ගැටුම්කාරී තත්ත්වයකදී පොලිස් නිලධාරියකු හා ගම්වැසියකු තුවාල ලබා හලාවත මහ රෝහලට ඇතුළත් කොට ඇත.හලාවත පොලිසිය විසින් වීරකමන්දළුව ප්‍රදේශයේ දැදුරුඔයේ වැලි ගොඩදැමීමේ නිරත කණ්ඩායමක් අත්අඩංගුවට ගැනීමට යාමේදී මෙම ජාවාරම්කරුවන් පොලිසියට පහරදී පලා ගිය බව හලාවත පොලිසියේ ප්‍රකාශකයකු 'දිනමිණ' ට පැවසීය.මේ අවස්ථාවේදී හලාවත මූලස්ථාන පොලිස් පරීක්ෂක මනෝජ් රණගල මහතා දැනුම්දී තවත් පොලිස් නිලධාරීන් සමඟ පලා ගිය සැකකරුවන් හා වාහන අත්අඩංගුවට ගැනීමට සෝදිසි මෙහෙයුමක් දියත් කර ඇත. මේ සෝදිසි මෙහෙයුමේදී ට්‍රැක්ටරයක්, ත්‍රිරෝද රියක්, යතුරු පැදියක් අත්අඩංගුවට ගෙන ඇත.ගම්වැසියන් ප්‍රකාශ කළේ පොලිස් නිලධාරීන් කණ්ඩායමක් පැමිණ තම ග්‍රාමයේ කීප දෙනෙකුට පහරදී යතුරු පැදියකට පහරදී අලාභ හානි කොට වාහන කීපයක් රැගෙන ගිය බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>07</day>
    </date>
    <link>http://www.dinamina.lk/2013/02/07/_art.asp?fn=n13020711</link>
    <topic>ළමයින් ප්‍රවාහනයට සූර් පිට ආ රියදුරා පොලිස් අත්අඩංගුවේ</topic>
    <author>අසේල කුරුළුවංශ</author>
    <content>පිළිමතලාව ධීරානන්ද විදුහලේ ළමුන් ප්‍රවාහනය කරන පාසල් වෑන් රියදුරෙකු පෙරේදා (5) පස්වරුවේ අධික ලෙස බීමතින් පැමිණ ළමුන් ප්‍රවාහනය කිරීමට සූදානම් වෙද්දී පොලිසිය විසින් ඔහු අත්අඩංගුවට ගනු ලැබ තිබේ.පිළිමතලාවේ සිට දන්තුරේ දක්වා මේ පාසල් වෑන් රථයෙන් දෛනිකව ළමයින් ප්‍රවාහනය කරන බව පොලිසිය පවසයි.වෑන් රථයේ රියදුරු පෙරේදා (05) පස්වරු 1.30ට පමණ පාසල ආසන්නයට පැමිණ අධික ලෙස බීමත්ව වෑන් රථය අසල සිටියදී ළමුන් බියට පත්ව එයට නැගීම ප්‍රතික්ෂේප කර ඇත. පසුව පාසලේ ගුරුවරු මැදිහත්ව සිද්ධිය කඩුගන්නාව පොලිසියට දැනුම් දී තිබේ.කඩුගන්නාව පොලිසියේ රථ වාහන අංශයේ නිලධාරීන් කණ්ඩායමක් පැමිණ රියදුරු අත්අඩංගුවට ගෙන වෛද්‍යවරයකු වෙත ඉදිරිපත් කර ඇත. ඔහු බීමත් බව සඳහන් වෛද්‍ය වාර්තාවක් සමඟ ඊයේ (06) ඔහු අධිකරණයට ඉදිරිපත් කිරීමට නියමිතව තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>07</day>
    </date>
    <link>http://www.dinamina.lk/2013/02/07/_art.asp?fn=n13020712</link>
    <topic>එංගලන්ත වෙන්දේසියේ ඇති සඳකඩපහණේ අයිතිය තහවුරු කරගැනීම අපේක්ෂාවයි</topic>
    <author>ජීවනී පතිරණ</author>
    <content>එංගලන්තයේ වෙන්දේසියේ විකිණීමට නියමිතව ඇති සඳකඩපහණ ශ්‍රී ලංකාවේ එකක් ද යන්න සනාථ කර ගැනීම සඳහා මේ වන විටත් රුහුණු විශ්වවිද්‍යාලයේ පුරාවිද්‍යා පිළිබඳ කථිකාචාර්යවරයෙකු යොමු කර ඇතැයි පුරාවිද්‍යා දෙපාර්තමේන්තුවේ අධ්‍යක්ෂ ජෙනරාල් ආචාර්ය සෙනරත් දිසානායක මහතා පවසයි.කෙසේ වුවද මෙම සඳකඩපහණ වෙන්දේසියේ විකිණීම අත්හිටුවීම සඳහා බ්‍රිතාන්‍ය මහ කොමසාරිස් කාර්යාලය හරහා ජාත්‍යන්තර පොලිසිය දැනුවත් කිරීමටද එම දෙපාර්තමේන්තුව පියවර ගෙන තිබේ. මේ සඳකඩපහණ යටත් විජිත යුගයේ ශ්‍රී ලංකාවෙන් ගෙන ගිය එකක්ද යන්න පිළිබඳ වැඩිදුර පරීක්ෂණ පැවැත්වීමටද පුරාවිද්‍යා දෙපාර්තමේන්තුව අදහස් කරගෙන සිටී.කෙසේ වුවද එළඹෙන අප්‍රේල් මාසයේදී වෙන්දේසියේ විකිණීමට නියමිතව ඇති මේ සඳකඩපහණ පිළිබඳ වැඩිදුර විස්තර දැනගතහැක්කේ මෙරට පුරාවිද්‍යාඥයින් ඒ පිළිබඳව ගවේෂණය කිරීමෙන් බව පෙන්වා දෙන දිසානායක මහතා එතෙක් වෙන්දේසියේ විකිණීම සිදු නොවනු ඇතැයි විශ්වාසය පළ කරයි. ඒ අනුව මෙය ශ්‍රී ලංකාවේ සඳකඩ පහණක්ද යන්න ඉතිහාස තොරතුරු මත සනාථ කර ගැනීමට මේ වන විටත් පුරාවිද්‍යාඥයින්ගේ දැඩි අවධානය යොමුවී තිබේ.ජාතික උරුමයන් පිළිබඳ ඇමැති ආචාර්ය ජගත් බාලසූරිය මහතාගේ උපදෙස් මත ජාත්‍යන්තර ‍මට්ටමින් අවශ්‍ය ක්‍රියාමාර්ග ගැනීමට පුරාවිද්‍යා දෙපාර්තමේන්තුව කටයුතු කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>07</day>
    </date>
    <link>http://www.dinamina.lk/2013/02/07/_art.asp?fn=n13020713</link>
    <topic>‘ස්වර’ චිත්‍රපටයට ජගත් සම්මානයක්</topic>
    <author/>
    <content>ශ්‍රී ලංකාවේ නිෂ්පාදිත ‘ස්වර’ චිත්‍රපටය සඳහා අන්තර්ජාතික සම්මානයක් හිමිව තිබේ.ඉන්දියාවේ පැවැති පස්වැනි ජායිපූර් අන්තර්ජාතික සිනමා සම්මාන උළෙලේදී මෙම සම්මානය හිමිකර ගැනීමට සමත්ව ඇත.  මේ සම්මාන උළෙල සඳහා ලෝකයේ රටවල් 90ක් නියෝජනය කරමින් චිත්‍රපට 274ක් ඉදිරිපත් කර තිබෙන අතර ඒ සියල්ල අතරින් ලොවට පොදු පණිවුඩයක් ලබාදෙන ජූරියේ විශේෂ සම්මානය ස්වර චිත්‍රපටය සඳහා හිමිව තිබේ.මෙම චිත්‍රපටය සංජය නිර්මාල් විසින් අධ්‍යක්ෂණය කර තිබෙන අතර යෝරැන්ඩා වීරසිංහ සහ නීටා ප්‍රනාන්දු විසින් නිෂ්පාදනය කර ඇත. ඊට අමතරව ප්‍රභාත් රොෂාන් කැමරාකරණයෙන් සහාය වී තිබේ. .</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>07</day>
    </date>
    <link>http://www.dinamina.lk/2013/02/07/_art.asp?fn=n13020714</link>
    <topic>කිතුල් ගස් 10කින් මසකට රු. ලක්ෂයක්</topic>
    <author>උපාලි කරුණාරත්න</author>
    <content>කිතුල් ගස් දහයකින් මාසිකව අවම වශයෙන් රුපියල් ලක්ෂයක් ඉපයිය හැකි බව කාර්මික තාක්ෂණ ආයතනය ප්‍රකාශ කරයි.ලෝක වෙළඳ පොළේ වැඩි වශයෙන් භාවිත කරන ‘මේපල්’ පැණි වර්ගය මෙන් කිතුල් පැණි ද ලෝක වෙළඳ පොළෙහි පෙරමුණට ගෙන ඒම කාර්මික තාක්ෂණ ආයතනයේ අරමුණ යයි එහි අධ්‍යක්ෂ ආචාර්ය ජී.ඒ.එස් ප්‍රේමකුමාර මහතා පැවසීය.කිතුල් ගස් විද්‍යාත්මකව මදිනු ලබන ආකාරය පිළිබඳ තම ආයතනය තිස් දහසකට පමණ පුහුණුව ලබා දී ඇති බව පැවසූ ඒ මහතා කිතුල් වගාව ඉදිරියේ දී ප්‍රචලිත කිරීම ඉතා වැදගත් යයි ද කීය. 'කිතුල් ගසෙන් විවිධ නිෂ්පාදන කරන්න පුළුවන්. තේ, රබර්, පොල් ළඟට අපි කිතුල් ගේන්න ඕනෙ. කිතුල් පැණි අපනයනය කර අපට විශාල විදේශ විනිමයක් උපයා ගත හැකියි.' ඉදිරියේ දී උතුරු නැගෙනහිර ප්‍රදේශයන්හි තල් කර්මාන්තයට අවශ්‍ය තාක්ෂණය ලබා දීමේ වැඩ පිළිවෙල ක්‍රියාත්මක කරන බව ද ආචාර්ය ජී.ඒ.එස් ප්‍රේමකුමාර මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>07</day>
    </date>
    <link>http://www.dinamina.lk/2013/02/07/_art.asp?fn=n13020715</link>
    <topic>සරසවි සිසුවාගේ මළ සිරුරපාණදුර ගඟෙන් හමුවෙයි</topic>
    <author>භක්ති ධර්මප්‍රිය මෙන්ඩිස්</author>
    <content>ශ්‍රී ජයවර්ධනපුර විශ්වවිද්‍යාලයේ කළමනාකරණ පීඨයේ අවසන් වසර අධ්‍යාපනය ලැබූ ශිෂ්‍යයකු අභිරහස් ලෙස මියගොස් පාණදුර ගඟේ පාවෙමින් තිබියදී පාණදුර පොලිසිය විසින් ඊයේ (6) දහවල් සොයා ගෙන තිබේ.මෙසේ මියගොස් ඇත්තේ රත්නපුර රක්වාන ප්‍රදේශයේ පදිංචිව සිටි ලලිත් ගුණරත්න (26) නැමැති සරසවි ශිෂ්‍යයකු බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි ප්‍රිශාන්ත ජයකොඩි මහතා පැවැසීය. 2008 වසරේදී මෙම සිසුවා සරසවි වරම් ලබා ඇති අතර ඔහු පවුලේ එකම දරුවා බව පොලිසිය පවසයි.ඉකුත් 27 වනදා මොහු ඔහුගේ නිවසින් පිටව කොළඹ නුගේගොඩ විජේරාම පිහිටි නවාතැන් පොළට පැමිණෙන බවට මවට පවසා ඇත. මෙම සිසුවා සරසවි අධ්‍යාපනය ලබන අතර තුර නුගේගොඩ ප්‍රදේශයේ පෞද්ගලික උපකාරක පංති පවත්වා ඇති බව පොලිස් පරීක්‍ෂණවලින් අනාවරණය වී තිබේ. දැනට දින දෙකකට ඉහතදී මෙම සිසුවා මවට දුර කතන ඇමතුමක්ද ලබා දී ඇතැයි පොලිසිය කියයි. සිද්ධිය සම්බන්ධයෙන් පානදුර සහ මොරටුව පොලිස්ථාන වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>07</day>
    </date>
    <link>http://www.dinamina.lk/2013/02/07/_art.asp?fn=r1302071</link>
    <topic>කැස්බෑවට අයාලේ යන සතුන් රැකගන්න පුනරුත්ථාපන මධ්‍යස්ථානයක්</topic>
    <author>කැස්බෑව සංචාරක ධර්මසිරි සුරවීර</author>
    <content>රුපියල් මිලියන 112ක වියදමින් සත්ත්ව පුනරුත්ථාපන මධ්‍යස්ථානයක් කැස්බෑව මැතිවරණ කොට්ඨාසයේ පිහිටුවීමට රජය පියවර ගෙන ඇත.මේ සඳහා කහපොළ රෙජිඩේල්වත්තේ අක්කර 75ක භූමි ප්‍රදේශයක් තෝරාගෙන ඇති බව කැස්බෑව නගර සභාවේ සභාපති දේශබන්දු ලක්ෂ්මන් පෙරේරා මහතා සඳහන් කෙළේය.මෙය සත්ව පුනරුත්ථාපන මධ්‍යස්ථානයක් හැටියට පමණක් නොව සංචාරකයන්ට සතුන් නැරඹීම සහ සත්ව කරුණාව ආදී සියලු කටයුතු අඩංගු යෝජිත ව්‍යාපෘතියක් වශයෙන් ක්‍රියාත්මක කෙරෙන බවද සභාපතිවරයා කීවේය.වනජීවි නියෝජ්‍ය ඇමැති එස්. එම්. චන්ද්‍රසේන මහතා සහ කැස්බෑව ශ්‍රී ලංකා නිදහස් පක්‍ෂයේ සංවිධායක කම්කරු හා කම්කරු සබඳතා ඇමැති ගාමිණී ලොකුගේ මහතා එම භූමි ප්‍රදේශය නිරීක්‍ෂණය කිරීමේ චාරිකාවක පසුගියදා නියැළුණු බවත් එම අවස්ථාවට බස්නාහිර පළාත් සභාවේ සභානායක සුනිල් ජයමිණි, පළාත් සභා මන්ත්‍රී කේ. ගාමිණී ද සිල්වා යන මහත්වරුන් සමඟ තමාද එක් වූ බවත් නගර සභාවේ සභාපති ලක්ෂ්මන් පෙරේරා මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>07</day>
    </date>
    <link>http://www.dinamina.lk/2013/02/07/_art.asp?fn=r1302072</link>
    <topic>වරකාපොළ කිරි ගොවීන්ට යන්ත්‍ර සූත්‍ර ලබාදෙයි</topic>
    <author>කෑගල්ල දිස්ත්‍රික් සමූහ - දයාරත්න බණ්ඩාර</author>
    <content>වරකාපොළ පශු වෛද්‍ය කාර්යාලය මඟින් ප්‍රදේශයේ කිරි ගොවියන් හට යන්ත්‍ර සූත්‍ර ලබාදී උපකාර කිරීමේ වැඩ සටහනක් ක්‍රියාත්මක කර ඇත.කිරි ගවයන් හත්දෙනකු සිටින බෝපිටිගේ ඒ. ගුණවර්ධන මහතාගේ සත්ත්ව අභිජනන ගොවිපොළේ පහසුව තකා එක් ලක්ෂ විසිදහසක කිරි උරාවාගැනීමේ යන්ත්‍රයක් සහ රු. 12000/- වටිනා තණකොළ කැපීමේ යන්ත්‍රයක් ලබා දුනි.මෙකී මිලෙන් හරි අඩක් වරකාපොළ පශු වෛද්‍ය කාර්යාලය ගෙවා ඇති අතර අනිත් කොටස් කිරි ගොවියාට කොටස් වශයෙන් ගෙවීමට කටයුතු සලසා දී තිබේ.මෙම කිරි ගොවිපොළෙන් දිනකට කිරි ලීටර් එකසිය විස්සක් ලබා ගනී.එම දොවාගන්නා ලද සියලු කිරි බෝපිටිය අවට විදුහල්වල ගුරු දෙගුරුන් එකතු වී මිලදීගෙන පාසල් දරු දැරියන්ගේ පෝෂණය සඳහා බෙදා දීමටත් කටයුතු කර ඇති බව වරකාපොළ පශු වෛද්‍ය නිලධාරි එච්.රණසිංහ මහතා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>07</day>
    </date>
    <link>http://www.dinamina.lk/2013/02/07/_art.asp?fn=r1302073</link>
    <topic>මාවනැල්ල ප්‍රධාන බස් නැවතුම්පොළ භූමිය වැසි දිනවලට මඩ වගුරක්</topic>
    <author>මාවනැල්ල සමූහ - පී.සෙනෙවිරත්න</author>
    <content>මාවනැල්ල නගරයේ ප්‍රධාන බස් නැවතුම්පොළ මේ වනවිට පත්ව ඇති තත්ත්වය පිළිබඳව මගීහු බලවත් අප්‍රසාදය පළ කැර සිටිති.බස් නැවතුම්පොළ භූමිය වළවල් හෑරී වර්ෂා දිනවල එය මඩ වගුරක් බවට පත්ව තිබෙනුද දක්නට ලැබෙයි. ප්‍රධාන බස් නැවතුම්පොළේ නිතර නගරයේ හැසිරෙන බල්ලන්ද පැමිණ එහි රැඳී සිටිනුද දක්නට ලැබෙති.බස් නැවතුම්පොළ අයාලේ යන බල්ලන් පාසල් දරුවන් ඇතුළු කිහිපදෙනකුම සපා කෑම නිසා මේ වනවිට වෛද්‍ය ප්‍රතිකාර ලබමින්ද සිටින බවද අසන්නටද ලැබේ.උද්ගතව ඇති මෙම තත්ත්වයන් අවම කිරීමට වගකිවයුතු පිරිස් වහා පියවර ගතයුතු බව ප්‍රදේශවාසිහු කියති..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>07</day>
    </date>
    <link>http://www.dinamina.lk/2013/02/07/_art.asp?fn=r1302074</link>
    <topic>මහජන සෞඛ්‍ය පීඩා මඬින්න P.H.I නිලධාරීන්ට වැඩි බලතල</topic>
    <author>පන්නිපිටිය විශේෂ - අනිල් ලසත් පෙරේරා</author>
    <content>බස්නාහිර පළාතේ මහජන සෞඛ්‍ය නඟාසිටුවීම, මදුරුවන් මඟින් ඇතිවන පීඩා මැඬපැවැත්වීම සහ අනෙකුත් මහජන සෞඛ්‍ය පීඩා මැඬපැවැත්වීම සඳහා තිබූ නීතිමය අවහිරතා සහ දුර්වලතා මඟහැර ඕනෑම ඉඩමකට, පරිශ්‍රයකට ඇතුළුවීමටත්, ස්ථානීය දඩ නියම කිරීමටත් අවශ්‍ය පූර්ණ බලතල සෞඛ්‍ය සේවා නිලධාරීන්ට පවරා ඇති බව ප්‍රධාන සෞඛ්‍ය සේවා අධ්‍යක්‍ෂ තිලක් සිරිවර්ධන මහතා කියයි.නිවසෙහි ඉඩමක, යම් පරිශ්‍රයක විවෘතව ජලය රැඳී තිබෙන ටින්, බෝතල, පොල්කටු, පොල් කෝම්බ, යෝගට්, අයිස්ක්‍රීම් අසුරණවල හෝ වෙනත් ආකාරයකින් ජලය රැඳි මදුරු කීටයින් බෝවී ඇති බවට සාක්කි ඇත්නම් නිසි බලධාරීන්ට හෝ බලය ලත් මහජන සෞඛ්‍ය නිලධාරියාට එම නිවෙසේ පදිංචිකරුට අයිතිකරුට රුපියල් පන්සීයකට නොඅඩු රුපියල් තුන්දහසකට නොවැඩි ස්ථානීය දඩයක් නියම කළ හැකිය. මෙය නඩු දැමීමකට යටත් නොවනු ඇත.අපද්‍රව්‍ය ජලයට දැමීම, මනුෂ්‍ය ආහාරයට නුසුදුසු දෑ දැමීම, කාණුවලට, මහපාර අසල ප්‍රසිද්ධ ස්ථානවලට අපද්‍රව්‍ය බැහැර කිරීම, ස්ථානයක්, පරිශ්‍රයක් අපවිත්‍ර ලෙස තබාගැනීම, අපවිත්‍ර ජලය පල්වී තිබෙන ජලය රැඳෙන්නට ඉඩහැරීම, එක් කාරණාවක් වන අතර සෞඛ්‍යයට අහිතකර ලෙස කර්මාන්තශාලාවක් පවත්වාගෙන යෑම, ශබ්ද දූෂණය, මහජනයාට හිරිහැර වන ඕනෑම අන්දමින් සිදුකෙරෙන වැරදි සඳහා නීතිමය පියවර ගැනීමට නිසි බලධාරියාට බලයක් පැවැරී ඇත. .</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>07</day>
    </date>
    <link>http://www.dinamina.lk/2013/02/07/_art.asp?fn=r1302075</link>
    <topic>ගලවැටි ශ්‍රී සුදර්මාරාමයේ වාහල්කඩ සහ බුදු මැදුර පාර්ලිමේන්තු මන්ත්‍රී නාමල් අතින් විවෘත වෙයි</topic>
    <author>වාද්දුව සමූහ ඩබ්. ආර්. පියදාස</author>
    <content>ලෝකයේ ඕනෑම රටක් ත්‍රස්තවාදයකට මුහුණ දීල ඒ ත්‍රස්තවාදය නැති කළායින් පසු විවිධ අභියෝගවලට මුහුණ දීමට සිදුවන බවත් ඒ අභියෝග ජය ගනිමින් රට තුළ සාදාචාර ක්‍රියාවලිය අරඹා ඇති බවත් හම්බන්තොට දිස්ත්‍රික් මන්ත්‍රී නාමල් රාජපක්ෂ මහතා පානදුර නල්ලූරුවේ ගලවැටි මෝදර ශ්‍රී සුධර්මාරාම විහාරස්ථනෙයේ පැවැති උත්සවයකදී එසේ කීවේය.සුධර්මාරාම විහාරයේ ඉදිකළ වාහල්කඩ හා නව බුද්ධ මන්දිරය විවෘත කිරීම නිමිත්තෙන් එම උත්සවය පැවැත්විණි.පානදුර ඓතිහාසික රන්කොත් විහාරස්ථානාධිපති පේරාදෙණිය විශ්වවිද්‍යාලය ජ්‍යෙෂ්ඨ කථිකාචාර්ය කහපොල සුගතරතන හිමියන් මුලසුන ඉසිලූ එම උත්සවය සභාවේදී නාමල් රාජපක්ෂ මහතා මෙසේද කීවේය.එදා අපේ සංවර්ධනයේ නියමුවන් වූයේ අපේ භික්ෂූ වහන්සේලායි. ඒ යුගයේ ගමේ පාසල හැඳුනේ පාරවල් හැදුනේ විහාරස්ථානය මූලික කරගෙන අපේ භික්ෂුන් වහන්සේලාගේ අවවාද අනුශාසනා අනුවයි. අද ඒ ක්‍රියාව එසේම සිදුවෙමින් පවතිනවා.මේ විහාරස්ථානයේ නායක හාමුදුරුවෝ ද මේ පූජ්‍ය භූමිය අද්දරින් සුසාන භූමි කරා දිවෙන පාර අබලන් වී ඇති බව කීවා.ඒ පාර කොන්ක්‍රීට්කරලා මම හදාදෙනවා.මාව මේ උත්සවයට සම්බන්ධ කළ රෝහිත ඇමැතිවරයා මේ දිස්ත්‍රික්කයේ විහාරස්ථාන හතළිහක් පනහක් සංවර්ධනය කිරීමට මූලික වී තිබෙනවා.වරාය හා මහාමාර්ග ව්‍යාපෘති ඇමැති රෝහිත අබේගුණවර්ධන මහතා ද වාහල්කඩ සහ බුද්ධ මන්දිරය විවෘත කිරීමට නාමල් රාජපක්ෂ මහතා ගෙන්වා ගැනීමෙන් බොහෝ බුද්ධිමත් වැඩක් කළා.ගලවැටි මෝදර සුදර්මාරාම විහාරාධිපති අනුරපුර ශ්‍රී සුමේධ ආචාර්ය කහපොල සුගතරත්න ශ්‍රී සුමංගල පිරිමි විදුහලේ ආචාර්ය මොරකැටිආර ධම්මික හිමිවරු ද කතා කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>07</day>
    </date>
    <link>http://www.dinamina.lk/2013/02/07/_art.asp?fn=r1302076</link>
    <topic>වැසී ගොස් තිබූ පරවලතැන්න කනිටු විදුහල යළි විවෘත වෙයි</topic>
    <author>බුලත්කොහුපිටිය සමූහඩබ්ලිව්. රෝහණ</author>
    <content>වසර හතර හමාරක් පමණ කාලයක් වැසී ගොස් තිබූ කිතුල්ගල අධ්‍යාපන කොට්ඨාසයේ පරවලතැන්න කනිෂ්ඨ විද්‍යාලය නැවත රජයේ හා ප්‍රදේශවාසීන්ගේ මූල්‍ය ප්‍රතිපාදන මත ප්‍රතිසංස්කරණය කර පරවලතැන්න ළමා මිතුරු ආදර්ශ විද්‍යාලය ලෙස යළි විවෘත කිරීම පසුගියදා සිදු කැරිණි.මෙම අවස්ථාවට ජ්‍යෙෂ්ඨ ඇමැති තිස්ස විතාරණ, පශු සම්පත් හා ග්‍රාමීය ප්‍රජා සංවර්ධන නියෝජ්‍ය ඇමැති එච්. ආර්. මිත්‍රපාල, පාර්ලිමේන්තු මන්ත්‍රී වයි. ජී. පද්මසිරි මහත්වරු ද සහභාගි වූහ.1960 ආචාර්ය එන්. එම්. පෙරේරා මහතා විසින් පාසල ආරම්භ කර තිබූ අතර, 2006 වර්ෂයේදී වැසී ගොස් තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>07</day>
    </date>
    <link>http://www.dinamina.lk/2013/02/07/_art.asp?fn=r1302077</link>
    <topic>කාර්ය මණ්ඩලයේ මූල්‍ය පරිත්‍යාගයෙන් රඹුක්කන තැපැල් හලට විදුලි ජනක යන්ත්‍රයක්</topic>
    <author>රඹුක්කන විශේෂ ඔස්වල්ඩ් ගොඩකුඹුර</author>
    <content>රඹුක්කන ප්‍රධාන තැපැල් කාර්යාලයේ ප්‍රයෝජනය සඳහා එහි කාර්යමණ්ඩලයේ මුදල් පරිත්‍යාගයෙන් විදුලි ජනක යන්ත්‍රයක් පිරිනැමේ.විදුලිය බලය ඇනහිටීමෙන් මහජන සේවා සැලැසීමේදී මතුවූ ගැටලු වළක්වා ගැනීම සඳහා මෙම පරිත්‍යාගය තමන් සිදුකළ බව එම සේවක පිරිස් පවසති.මෙම අවස්ථාවට එක්වූ සබරගමුව පළාත් නියෝජය තැපැල්පති ගනේෂ් අමරසිංහ මහතා: “මෙසේ පැවැසීය. සේවක පිරිසගේ මුදල් පරිත්‍යාගයෙන් මෙම විදුලිජනක යන්ත්‍රය මිලදීගත් බව කීවාම මා පුදුම වුණා.එමෙන්ම ඉතාමත් සතුටට පත්වුණා. මෙවැනි අවස්ථාවකට මීට පෙර මුහුණ දී නැහැ. බොහෝ විට දෙපාර්තමේන්තුවෙන් ලැබෙන උපකරණ බෙදාදීමයි අප අතින් සිදුවන්නේ.මෙවැනි විශාල මුදලක් වැයකර කාර්යාලයට අත්‍යවශ්‍ය උපකරණයක් ලබාගැනීමට සේවක මණ්ඩලය කළ කැපකිරීම අප අගය කරනවා.2010 වර්ෂයේදී මෙම කාර්යාලය මේ රටේ හොඳම තැපැල් කාර්යාලය බවට විශ්ව තැපැල් දිනය නිමිත්තෙන් පැවති තරගයේදී තේරී පත්වුණා.කිසිදු පැමිණිල්ලක් නොමැතිව මෙම ස්ථානය පවත්වාගෙන යාම සතුටක්. මෙම කාර්ය මණ්ඩලය රටටම වාසනාවක් ලෙස අපි සලකනවා.”කෑගල්ල තැපැල් අධිකාරී ඩී. ස්වර්ණසිංහ මහතා රඹුක්කන තැපැල් ස්ථානාධිපති සංඝදාස ගමගේ මහත්වරුද කතා කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>07</day>
    </date>
    <link>http://www.dinamina.lk/2013/02/07/_art.asp?fn=r1302078</link>
    <topic>මාවනැල්ල වෑත්තෑවේ ලැගුම්හල යාබද පාසලේ සිසුන්ට කොඩිවිනයක්</topic>
    <author>මාවනැල්ල සමූහපී.සෙනෙවිරත්න</author>
    <content>මාවනැල්ල – මහනුවර ප්‍රධාන මහා මාර්ගයේ හිඟුල වෑත්තෑව ගම්මානයේ පවත්වාගෙන යනු ලබන ලැගුම්හලක සිදුවන ක්‍රියාවලියක් නිසා ඊට ආසන්නව පිහිටි විදුහලේ අධ්‍යාපනය ලබන දරු දැරියන්ට ගුරුවරුන්ට බලවත් අවහිරතාවක් එල්ල වන නිසා මෙම විදුහලේ අධ්‍යාපන කටයුතු පූර්ණ ලෙසටම අඩපණවී ඇති බව මාවනැල්ල කලාප අධ්‍යාපන අධ්‍යක්ෂ දේ. අනොමදස්සී හිමියෝ පැවැසූහ.එම විදුහලේ විදුහල්පතිවරයා වන එම්.එච්.එම්. මරික්කාර් මහතා විසින් මෙම විදුහලට සිදුව ඇති අවහිරතාවක් දුරු කැර දෙන ලෙස බලධාරී පිරිස් වෙත කරන ලද පැමිණිලි ඉටුකැර නොදීම පිළිබඳව සබරගමුව පළාත් මහ ඇමැති මහීපාල හේරත් මහතාගේද අවධානයට අධ්‍යාපන අධ්‍යක්ෂ හිමියෝ ලක්කැර සිටිති.උද්ගතව ඇති අසීරුතාවයන් පිළිබඳව එම විදුහලේ විදුහල්පතිවරයා විසින් වගකිවයුතු පිරිස් වෙත කැර ඇති පැමිණිලි පිළිබඳව සඳහන් කළ කලාප අධ්‍යාපන අධ්‍යක්ෂ හිමියෝ මෙසේද සඳහන් කැර සිටියහ.“මෙම විදුහලට ඉතා ආසන්නව පවත්වාගෙන යනු ලබන ලැගුම්හලේ උදෑසන සිට සවස දක්වා ක්‍රියාත්මක වන ශබ්දවාහිනී යන්ත්‍රවලින් අධික ශබ්දයක් නිකුත්වෙනවා. මෙය සිසුන්ට මහත් අසීරුතාවක්.එසේම උදේ පටන් රැය දක්වාත් රැයේ පටන් උදෑසන දක්වාත් මෙම ලැගුම්හල වෙතට විවිධ පුද්ගලයින් පැමිණෙන අතර සමහරු තරුණියන්ද කැටුව එනුද දක්නට ලැබෙනවා.එපමණක් නොවෙයි මෙහි මත්පැන් විකුණන නිසා අවට ගම්වල තරුණ පිරිස්ද මෙහි පැමිණ මත්පැන් ද පානය කැර අවන්හලේ නැගෙන ශබ්දවාහිනි යන්ත්‍රවල ගී සිංදුවලට අනුව රංගනයන්හිද යෙදෙනවා. බීමතින් උඩපැන නටන ඔවුන්ද කෑකෝ ගසනුද ගී සිංදු හඬ නඟා ගායනය කරනුද අපට අසන්නටද ලැබෙනවා.අපට ලැබෙන ආරංචිවලට අනුව මෙම ලැගුම්හලේ මත්ද්‍රව්‍ය මත්පැන් වෙතත් තැන්වල ඒවා අලෙවි කරන මිලට අඩුවෙන් අලෙවිකරණ බවක්ද කියන්න සිදුව තිබෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>07</day>
    </date>
    <link>http://www.dinamina.lk/2013/02/07/_art.asp?fn=s1302071</link>
    <topic>කණ්ඩායම් 25ක් තරග බිමේ</topic>
    <author>ෆවුස් ‍මොහොමඩ්</author>
    <content>දේශීය සත් සාමාජික රගර් තරගබිමට යොවුන් ක්‍රීඩකයන් බිහිකරන අවුරුදු 20න් පහළ අන්තර් පාසල් සත් සාමාජික රගර් තරගාවලිය මේ මස 16-17 දෙදින රාජකීය විදුහල් ක්‍රීඩා සංකීර්ණයේ දී පැවැත්වේ. ශ්‍රී ලංකා පාසල් රගර් සංගමය සංවිධානය කරන මේ තරගාවලි‍යට කාණ්ඩ 8ක් යටතේ පාසල් 25ක් තරග වදිති.'ඒ' කාණ්ඩයෙන් පසුගිය වසරේ ශූරයන් වන ධර්මරාජ, වෙස්ලි සහ ආනන්ද විදුහල් තරග වදින අතර රාජකීය, මහනාම සහ පානදුර රාජකීය 'බී' කාණ්ඩය යටතේ තරගාවලියට එක්වී සිටිති. සාන්ත පීතර, ලුම්බිණි සහ මලියදේව විදුහල් 'සී' කාණ්ඩයෙන් තරග වදින අතර ත්‍රිත්ව, සී.ඩබ්.ඩබ්.කන්නන්ගර සහ ධර්මපාල විදුහල් 'ඩී' කාණ්ඩය යටතේ තරග බිමට පිවිසෙති.ඩී.එස්.සේනානායක, සාන්ත සිල්වෙස්තර සහ පිළියන්දල මැදි විදුහල 'ඊ' කාණ්ඩයෙන් ද, ඉසිපතන, සාන්ත තෝමස් සහ කේරි විදුහල 'එෆ්' කාණ්ඩයෙන් ද තරග වදිති. 'ජී' කාණ්ඩයෙන් විද්‍යා විදුහලත්, නාලන්දාවත්, සාන්ත ‍ජොන්ස් විදුහලත් තරග වදින අතර කිංග්ස්වුඩ්, වේල්ස්කුමර, සාන්ත බෙනඩික්ට් සහ ලලිත් ඇතුලත්මුදලි විදුහල් 'එච්' කාණ්ඩයෙන් තරග වදිති.තරගාවලියේ පළමු දිනය වන 16වැනිදා මූලික වටයේ තරගත්, දෙවැනි දිනය වන 17දා අර්ධ අවසන් පූර්ව, අවසන් පූර්ව සහ අවසන් තරගත් පැවැත්වීමට නියමිතය.පසුගිය වසරේ අවුරුදු 20න් පහළ පාසල් සත් සාමාජික රගර් තරගාවලියේ ශූරතාව ධර්මරාජ විදුහලට හිමිවූ අතර අනුශූරතාව කිංග්වුඩ් විදුහල දිනා ගත්තේය‍..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>07</day>
    </date>
    <link>http://www.dinamina.lk/2013/02/07/_art.asp?fn=s1302072</link>
    <topic>රාහුල විදුහ‍ලේ හර්ෂගෙන් ඉනිමක දී කඩුලු ත්‍රිත්ව යුගලයක්</topic>
    <author>ප්‍රියාන් ද සිල්වාමාතර ක්‍රීඩා</author>
    <content>මාතර රාහුල විදුහලේ හර්ෂ රාජපක්ෂ අන්තර් පාසල් අවුරුදු 19න් පහළ ක්‍රිකට් තරගාවලියේ දෙවන කාණ්ඩයේ තරගයකින් කෝට්ටේ සාන්ත තෝමස් විදුහලට එරෙහිව පළමු ඉනිමේ කඩුලු ත්‍රිත්ව දෙකක් ලබාගැනීමට සමත්විය.හංවැල්ල රාජසිංහ විදුහල් පිටියේ පසුගියදා පැවැති තරගයේදී කඩුලු 6ක ජයක් රාහුල විදුහලට හිමිවු අතර තරගයේ පළමු ඉනිම ක්‍රීඩා කළ කෝට්ටේ විදුහල ලකුණු 109ක් රැස් කළේය. විශිෂ්ට පන්දු යැවීමක නිරත වු හර්ෂ රාජපක්ෂ පළමු ඕවරයේ පස්වැනි පන්දුවෙන් සාන්ත තෝමස් පළමු කඩුල්ලද (මධුසංක) හයවැනි පන්දුව කෙළින්ම කඩුල්ලේ වැදෙමින් කණිෂ්කගේ කඩුල්ලද ලබාගත් අතර ඔහුගේ දෙවැනි ඕවරයේ පළමු පන්දුවෙන් අනුත් කඩුල්ල මුවා කිරීමේ වරදට හසුකර ගනිමින් කඩුලු ත්‍රිත්වයක් ලබාගත්තේය.අනතුරුව හර්ෂ යැවු ඔහුගේ තෙවැනි ඕවරයේ පළමු පන්දුවෙන් ජේ.බි.ඔස්ටින් කඩුල්ල මුවා කිරීමේ වරදට හසුකරගත් අතර දෙවන පන්දුව කෙළින්ම කඩුල්ලේ වැදෙමින් ඩිල්ෂාන් දැවී ගියේය. තෙවැනි පන්දුවේ සාන්ත තෝමස් නායක ශෙහාන් උඩපන්දුවක් ලබාදෙමින් දැවීයාමේ හේතුවෙන් දෙවැනි කඩුලු ත්‍රිත්වයත් හිමිකර ගැනීමට හර්ෂ සමත්විය.සාන්ත තෝමස් දෙවැනි ඉනිම ලකුණු 134කට සීමා වු අතර රාහුල පළමු ඉනිම ලකුණු 146ක්ද දෙවන ඉනිම කඩුලු 4කට ලකුණු 98ක් ලබාගනිමින් තරගය ජයග්‍රහණය කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>07</day>
    </date>
    <link>http://www.dinamina.lk/2013/02/07/_art.asp?fn=s1302073</link>
    <topic>සුපර් සික්ස් වටයට ආසියාවෙන් ආඑකම රට වීම ආඩම්බරයක්</topic>
    <author/>
    <content>ශ්‍රී ලංකාව මෙවර කාන්තා එක්දින ලෝක කුසලාන තරගමාලාවේ සුපර් සික්ස් වටයට සුදුසුකම් ලැබූ එකම ආසියානු රට බවට පත්වීම ආඩම්බරයට කරුණක් බව ශ්‍රී ලංකා කාන්තා ක්‍රිකට් නායිකා ශෂිකලා සිරිවර්ධන ප්‍රකාශ කළාය. පෙරේදා ඉන්දියාවට එරෙහිව පැවැති තීරණාත්මක තරගයෙන් ලකුණු 138ක විශිෂ්ට ජයග්‍රහණයක් ලබාගැනීමෙන් පසුව පැවැති මාධ්‍ය හමුවේ දී ඇය මෙසේ සඳහන් කළාය.'2009 වසරේ පැවැති පසුගිය ලෝක කුසලාන තරගමාලාවේ දි අපිට අත්වුණේ අවසන් ස්ථානයයි. ඉතින් මෙවර තරගමාලාවේ දි සුපර් සික්ස් වටයට සුදුසුකම් ලැබීම අප ලැබූ ජයග්‍රහණයක්. මෙවර තරගමාලාව බොහෝවිට මගේ අවසන් ලෝක කුසලාන තරගමාලාව වේවි. ඒ නිසා නායිකාව හැටියට කණ්ඩායම වෙනුවෙන් විශේෂ යමක් කරන්නයි මට ඕනා. ' ශෂිකලා පැවසුවාය.මෙවර තරගමාලාවේ 'ඒ' කොටසින් තරග වැදුණු ශ්‍රී ලංකාව මූලික වටයේ පළමු තරගයේදීම ලෝක ශූර එංගලන්තයට එරෙහිව කඩුල්ලක තියුණු ජයක් වාර්තා කළ අතර ඔවුන් පරාජය වූයේ බටහිර ඉන්දියා‍ කොදෙව් පිලට පමණි. ඒ අනුව 'ඒ' කොටසේ ප්‍රසාද ලකුණු සටහනේ දෙවැනි ස්ථානය අත්කර ගැනීමට ශ්‍රී ලංකාව සමත්විය.'මේක අපේ සිහිනයක් සැබෑවීමක්. මෙවර තරගමාලාවේ සුපර් සික්ස් වටයට සුදුසුකම් ලැබූ එකම ආසියානු කණ්ඩායම වීමේ හේතුවෙන් ඉදිරි තරගවලදී ඉන්දියානු ක්‍රීඩාලෝලීන්ගේ සහයෝගයත් අපට ලැබේවි. ' ඇය කීවාය.ශ්‍රී ලංකා කාන්තා ක්‍රිකට් ඉතිහාසයේ ලෝක කුසලාන තරගමාලාවක සුපර් සික්ස් වටයට සුදුසුකම් ලැබු පළමු අවස්ථාව මෙයවේ. මීට පෙර 1997 වසරේ පැවැති ‍ලෝක කුසලාන තරගමාලාවේ දී වත්මන් කාන්තා ක්‍රිකට් සම්බන්ධිකාරක නිලධාරීනි වන වැනේසා ද සිල්වා (එවකට වැනේසා බෝවන්) මහත්මියගේ නායකත්වයෙන් ශ්‍රී ලංකාව අර්ධ අවසන් පූර්ව වටයට සුදුසුකම් ලබා ගත්තේය.ඉන්දියාව සමග පැවැති තරග‍යේදී ශ්‍රී ලංකාවේ ජයග්‍රහණයට අඩිතාලම දැමූ ක්‍රීඩිකාව වූයේ තරග‍යේ ක්‍රීඩිකාව ලෙස සම්මාන දිනූ 29හැවිරිදි දීපිකා රසාංගිකාය. කණ්ඩායමේ මැද පෙළ පිතිකාරිනියක වූ ඇය මේ තරගයේදී අංක 3 ස්ථානයේ පිතිකාරිනිය ලෙස උසස්වීමක් ලබා පිටියට පැමිණි අතර විශිෂ්ට පිතිහරඹයක නිරතවෙමින් ලකුණු 84ක් ලබා ගත්තාය.'මේ තරගයට කළින් බටහිර ඉන්දියා කොදෙව් කණ්ඩායම සමග පැවැති තරගයේ දී අපේ පන්දු රැකීම දුර්වල මට්ටමකයි තිබුණේ. ඉතින් මේ තරගයේ දී අපිට ඕනකළා හොඳ පන්දු රකින්නියන් සහ වමත් දඟපන්දු යවන්නියන් තරගයට එකතු කරගන්න. රසාංගිකාට ඉදිරිපෙළ ක්‍රීඩා කරන්න අවස්ථාව දුන්නේ පුහුණුකරු සහ කළමනාකාරිත්වය සමග සාකච්ඡා කරලයි. ලංකාවේ අන්තර් සමාජ තරගවලදී ඇය අංක 3 ස්ථානයේ හොඳින් දස්කම් දක්වා තිබුණා.' ශෂිකලා පැවැසුවාය.ශ්‍රී ලංකා කාන්තා ක්‍රිකට් පිල සහභාගි වූ පළමු දිවා රාත්‍රී එක්දින තරගය මෙය වීම ද විශේෂත්වයකි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>07</day>
    </date>
    <link>http://www.dinamina.lk/2013/02/07/_art.asp?fn=s1302074</link>
    <topic>ශ්‍රී ලංකා-නවසීලන්ත තරගය හෙටයි</topic>
    <author/>
    <content>කාන්තා එක්දින ලෝක කුසලාන ක්‍රිකට් තරගමාලාවේ සුපර් සික්ස් වටය ආරම්භ කරමින් මූලික වටයේදී 'ඒ' කාණ්ඩයේ දෙවැනි ස්ථානය ලැබූ ශ්‍රී ලංකාව සහ 'බී' කාණ්ඩයේ දෙවැනි ස්ථානය ලැබූ නවසීලන්තය හෙට (8 )තරග බිමට පිවිසෙති.මෙවර තරගමාලාවේ මූලික වටයේ දී දෙපිලම තරග 2බැගින් ජයග්‍රහණය කර ඇත. සුපර් සික්ස් වටයේ දී සෑම රටක්ම තරග 3කට බැගින් සහභාගි වන අතර ශ්‍රී ලංකාව සහභාගි වන සෙසු තරග දෙක 10 වැනිදා ඔස්ට්‍රේලියාව සමගත්, 13වැනිදා දකුණු අප්‍රිකාව සමගත් පැවැත්වේ.තරග 2ක ජය ලැබූ එංගලන්තය 'ඒ' කාණ්ඩයේ පෙරමුණේ පසුවන අතර ඔවුන් මූලික වටයේ තරග තුනම ජයගත් 'බී' කාණ්ඩයේ පෙරමුණේ පසුවන ඔස්ට්‍රේලියාව සමග හෙට තරග වදියි. තරගය බැගින් ජයගෙන කාණ්ඩ දෙකෙහි තුන්වැනි තැන පසුවන බටහිර ඉන්දියා කොදෙව් පිල සහ දකුණු අප්‍රිකාව අතර තරගය ද හෙට පැවැත්වේ.තරගමාලාවේ තුන්වැනි තැන සහ පස්වැනි තැන තීරණය කිරීමේ තරග 15වැනිදා පැවැත්වෙන අතර අවසන් මහා තරගය 17වැනිදා පැවැත්වීමට නියමිතය.සුපර් සික්ස් තරග කාල සටහනහෙට- ශ්‍රී ලංකාව – නවසීලන්තය, ඔස්ට්‍රේලියාව – එංගලන්තය, දකුණු අප්‍රිකාව – බටහිර ඉන්දියා කොදෙව් පිල 10දා - ශ්‍රී ලංකාව – ඔස්ට්‍රේලියාව, එංගලන්තය – දකුණු අප්‍රිකාව11දා - නවසීලන්තය – බටහිර ඉන්දියා කොදෙව් පිල13දා - ශ්‍රී ලංකාව – දකුණු අප්‍රිකාව, ඔස්ට්‍රේලියාව – බටහිර ඉන්දියා‍ කොදෙව් පිල, එංගලන්තය – නවසීලන්තය.</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>07</day>
    </date>
    <link>http://www.dinamina.lk/2013/02/07/_art.asp?fn=s1302075</link>
    <topic>රොනල්ඩීනෝ යළි කැඳවයි</topic>
    <author>ලන්ඩන් (ඒ.එෆ්.පී.)</author>
    <content>2014වසරේ ලෝක කුසලාන පාපන්දු තරගමාලාවට සුදුසුකම් ලැබීමේ තරගාවලියට සඳහා සුපිරි ක්‍රීඩක රොනල්ඩීනෝ නැවත බ්‍රසීල කණ්ඩායමට කැඳවා ඇත. වසරක කාලයක් අන්තර් ජාතික පාපන්දු පිටියෙන් ඈත්වී සිටි තමාට යළි ජාතික පි‍ළට කැඳවීම සම්බන්ධව 32හැවිරිදි රොනල්ඩීනෝ සිය විමතිය පළකළේය.'මම මෙවැනි කැඳවීමක් බලාපොරොත්තු වුණේ නෑ. ‍කොහොමවුනත් පසුගිය තරගවාරයේ හොඳින් දස්කම් දැක්වීමට මම සමත්වුණා. ‍මේ කැඳවීම එහි ප්‍රතිඵලයක් වෙන්නට පුලුවනි. 2014 ලෝක කුසලානය ජයගැනීමට අපට හැකිවේවි කියලා මට විශ්වාසයි.අපට තරුණ ක්‍රීඩකයන් හා අත්දැකීම් ඇති ප්‍රවිණ ක්‍රිඩකයන් සිටිනවා. ලෝක කුසලානය බ්‍රසීලයට අත්කර දීමට මගේ උපරිම ‍සේවය ලබාදෙනවා.' ඔහු මාධ්‍යවේදීන් හමුවේ එසේ ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>07</day>
    </date>
    <link>http://www.dinamina.lk/2013/02/07/_art.asp?fn=s1302076</link>
    <topic>සැහැල්ලු පන්දු දිසා සමුළුව 9දා</topic>
    <author/>
    <content>ශ්‍රී ලංකා සැහැල්ලු පන්දු ක්‍රිකට් සම්මේලනයේ 18වැනි දිසා සමුළුව එම සම්මේලනයේ සභාපති සෞඛ්‍ය නියෝජ්‍ය ඇමැති ලලිත් දිසානායක මහතාගේ ප්‍රධානත්වයෙන් මේ මස 9වැනිදා පෙරවරු 9.30ට අරණායක උස්සාපිටිය අඹසෙවන හෝටල‍යේ පැවැත්වේ. දිස්ත්‍රික් 26ක සැහැල්ලු පන්දු ක්‍රිකට් සංගම් නියෝජනය කරමින් සභාපතිවරුන් හා ලේකම්වරුන් මේ සඳහා සහභාගි වෙති.ශ්‍රී ලංකා සැහැල්ලු පන්දු සම්මේලනයේ 2013/2014 වර්ෂයේ ඉදිරි සැලසුම් පිළිබඳව කටයුතු කිරීමටත් මේ වසර තුළදී දකුණු ආසියාතික සොෆ්ට් බෝල් තුන්කොන් ක්‍රිකට් තරගාවලියක් මෙරටදී පැවැත්වීම මේ සමූළුවේ මුලික අරමුණය. මෙවර සමුළුවේදී උතුරු නැ‍ඟෙනහිර පළාත් නියෝජනය කරමින් යාපනය, කිලිනොච්චිය, මුලතිව්, වවුනියාව, මන්නාරම, මඩකලපුව, අම්පාර ප්‍රදේශවලින් කණ්ඩායම් 13ක නියෝජිතයන් සහභාගිවීම වීශේෂ සිදුවීමක් වේ.2011/2012 වර්ෂයේ හොඳම දිස්ත්‍රික් සභාපතිවරයා හා හොඳම දිස්ත්‍රික් සංවිධායකවරයා, නැගී එන දිස්ත්‍රික් සංවිධායකවරයා කුසලතා සම්මාන හා ත්‍යාග මෙදින පිරිනම‍නු ලබන අතර සභාපතිවරයාගේ නායකත්වයෙන් කෑගල්ල දිස්ත්‍රික් ක්‍රිකට් කණ්ඩායම හා ශ්‍රී ලංකා සැහැල්ලු පන්දු ක්‍රීඩා සංගම් සභාපතිවරුන්ගේ ක්‍රිකට් තරගයක් ද මෙදින පැවැත්වේ.‍මේ සමුළුවට සමගාමීව අරණායක මැතිවරණ කොට්ඨාසයේ ඕවර විස්සයි 20 ක්‍රිකට් තරගාවලියක් ද පැවැත්වෙනු ඇත. තරගමාලාව සඳහා සහභාගිවීමට කැමති ක්‍රීඩා සමාජ දු.ක 071 4467807 (ආර්.කුමාරනායක) හෝ 071 4839774 (පාලිත සිරිනාග) ඇමතීවෙන් වැඩි විස්තර ලබාගත හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>07</day>
    </date>
    <link>http://www.dinamina.lk/2013/02/07/_art.asp?fn=s1302077</link>
    <topic>ගුරුකුලට පළමු ඉනිමේ ජය</topic>
    <author>එඩ්වඩ් වීරසිංහකැලණිය සමූහ</author>
    <content>කැලණිය ගුරුකුල විදුහල සහ ගාල්ල මහින්ද විදුහල අතර පැවැති අන්තර් පාසල් අවුරුදු 19න් පහළ ක්‍රිකට් තරගාවලියේ පළමු කොටසේ තරගයෙන් ගුරුකුල විදුහලට පළමු ඉනිමේ ජය අත්විය.ගාල්ල අන්තර් ජාතික ක්‍රිකට් ක්‍රීඩාංගණයේ දී පසුගියදා පැවැති තරගයේ ගුරුකුල විදුහල පළමු ඉනිමට ලකුණු 202ක් රැස් කළ අතර මහින්ද විදුහල ලකුණු 175කට දැවී ගියේය.ගුරුකුල විදුහල පළමු ඉනිම-202 හෂාන් දුමිඳු 70, ලියුල ලක්ෂාන් 38 (චලක ද සිල්වා 4/6, මලිත් ම‍හේල 59/3) සහ දෙවැනි ඉනිම-140/5 නලීන් පෙරේරා නොදැවී 53 (එරංග සංගීත් 22/3)මහින්ද විදුහල පළමු ඉනිම-175 එරංග සංගීත් 71 තලීත් 21/5, රොෂාන් අනුරුද්ධ 32/3).</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>07</day>
    </date>
    <link>http://www.dinamina.lk/2013/02/07/_art.asp?fn=s1302078</link>
    <topic>බන්දුල වර්ණපුර අභියෝගතා ශූරතාව නාලන්දාව දිනයි</topic>
    <author>උපනන්ද ජයසුන්දරමහනුවර ක්‍රීඩා විශේෂ</author>
    <content>මහනුවර ධර්මරාජ විදුහල සහ කොළඹ නාලන්දා විදුහල අතර පසුගියදා පැවැති බන්දුල වර්ණපුර අභියෝගතා කුසලාන ක්‍රිකට් තරගයේ ශූරතාව පළමු ඉනිමේ ජය අත්කරගත් නාලන්දා විදුහලට හිමිවිය.ලෙක්විව් ක්‍රීඩා පිටියේ පැවැති තරගයේ මුලින් පන්දුවට පහරදුන් නාලන්දා විදුහල ලකුණු 190ක් රැස් කළ අතර ධර්මරාජ විදුහල් පළමු ඉනිම ලකුණු 80කට සීමා විය.විශිෂ්ට පන්දු යැවීමක නිරතවු මාලිංග ද සිල්වා ලකුණු 29ට කඩුලු 6ක් බිඳ හෙළීය.නාලන්දා විදුහල පළමු ඉනිම-190 (ඕවර 63.1) දිලාන් සමරවීර 53, ලහිරු ජයකොඩි 48, අවිශ්ක සිල්වා 38 (නුවන් කරුණාරත්න 16/2, චන්දිමාල් සිල්වා 31/2)ධර්මරා විදුහල පළමු ඉනිම-80 (ඕවර 30.2) නුවන් කරුණාරත්න 38 (මාලිංග ද සිල්වා 29/6) සහ දෙවැනි ඉනිම-266/7 (ඕවර 84) කාවින්ද රත්නායක 99, කවිශ්ක දිසානායක 32 (ප්‍රමුක් හෙට්ටිආරච්චි 84/4).</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>07</day>
    </date>
    <link>http://www.dinamina.lk/2013/02/07/_art.asp?fn=s1302079</link>
    <topic>සය සාමාජික ක්‍රිකට් හෙට සහ අනිද්දා</topic>
    <author>ධම්මික බණ්ඩාරමහනුවර දිසා විශේෂ</author>
    <content>කටුගස්තොට එක්සත් ක්‍රීඩා සමාජය මෙහෙයවන සය සාමාජික සැහැල්ලු පන්දු ක්‍රිකට් තරගාවලිය හෙට (8) සහ අනිද්දා (9) දෙදින කටුගස්තොට රාහුල විදුහල් ක්‍රීඩාංගණයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>07</day>
    </date>
    <link>http://www.dinamina.lk/2013/02/07/_art.asp?fn=s13020710</link>
    <topic>එක්දින තරගාවලියේ ජය ඔස්ට්‍රේලියාවට</topic>
    <author>කැන්බරා (ඒ.එෆ්.පී.)</author>
    <content>සති පහකට පසුව යළිත් අන්තර් ජාතික එක්දින පිටියට පැමිණි ෂේන් වොට්සන්ගේ විශිෂ්ට ශතකයත්, ජේම්ස් ෆුල්ක්නර්ගේ සුපිරි පන්දු යැවිමත් හේතුවෙන් බටහිර ඉන්දියා කොදෙව් පිලට එරෙහිව කැන්බරා හී පැවැති දිවාරාත්‍රී තුන්වැනි එක්දින තරගයෙන් ලකුණු 39ක ජයක් වාර්තා කිරීමට ඔස්ට්‍රේලියාව ඊයේ සමත්විය. මේ ජයග්‍රහණයත් සමග තරග 5කින් සමන්විත එක්දින තරගාවලියේ ජය 3-0ක් ලෙස අත්කර ගැනිමටත් ඔස්ට්‍රේලියාවට හැකිවිය.ආබාධයකට ලක්වී සිටීමේ හේතුවෙන් සති කීපයක් පිටියෙන් ඉවත්ව සිටි වොට්සන් ඊයේ තරගයේදී ලකුණු 122ක් රැස් කිරීමට සමත්විය.ඔහුගේ ඉනිමට පන්දු 111ක් වැය වූ අතර හතරේ පහර 12ක් සහ හයේ පහර 2ක් ඇතුලත් විය. වොට්සන්ට අනගි සහයක් ලබාදුන් පිල් හියුස් ලකුණු 86ක් ලබා ගත්තේය.පිළිතුරු ඉනිම ක්‍රීඩා කළ බටහිර ඉන්දියා ‍කොදෙව් පිලට ඕවර 47.3කදී සියලුදෙනා දැවී ලබාගත හැකිවූයේ ලකුණු 290ක් පමණි. ඩැරන් බ්‍රාවෝ ලකුණු 86ක් රැස් කළ අතර ඩ්වේන් බ්‍රාවෝ ලැබූ ලකුණු ප්‍රමාණය 51කි. කොදෙව් පිතිකරුවන්ට දැඩි අභියෝගයක් එල්ල කළ ෆුල්ක්නර් ලකුණු 48කට කඩුලු 4ක් දවාලීය‍. තරගයේ වීරයා සම්මානය හිමිවූයේ ෂේන් වොට්සන්ටය.ඔස්ට්‍රේලියාව – 329/7 (ඕවර 50) ෂේන් වොට්සන් 122, පිල් හියුස් 86, ජෝර්ජ් බේලි 44, ඒරන් ෆින්ච් 38 (ඩැරන් සැමී 49/2, සුනිල් නරේන් 55/2)කොදෙව් පිල – 290 – (ඕවර 47.3) ඩැරන් බ්‍රාවෝ 86, ඩ්වේන් බ්‍රාවෝ 51, කීරන් පොලාර්ඩ් 47, ඇන්ඩ්‍රි රසල් 43 (ජේම්ස් ෆුල්ක්නර් 48/4).</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>07</day>
    </date>
    <link>http://www.dinamina.lk/2013/02/07/_art.asp?fn=s13020711</link>
    <topic>ජනසතු සේවා පාපන්දු ශූරතාවශ්‍රී ලංකා රක්ෂණ සංස්ථාවට</topic>
    <author/>
    <content>ජනසතු සේවා පාපන්දු සංගමය සංවිධානය කළ පිළිමළුන් පිටුදැකීමේ පාපන්දු තරගාවලියේ ශූරතාව දිනා ගැනීමට ශ්‍රී ලංකා රක්ෂණ සංස්ථා පාපන්දු කණ්ඩායම සමත්විය.රාජ්‍ය ඖෂධ නීතිගත සංස්ථා පාපන්දු කණ්ඩායම සමග රාජගිරිය මොරගස්මුල්ල ක්‍රීඩාංගණයේදී පසුගියදා පැවැති අවසන් මහා තරගයෙන් ගෝල් 2-1ක් ලෙස ජය ශ්‍රී ලංකා රක්ෂණ සංස්ථාවට හිමිවිය.ශ්‍රී ලංකා රක්ෂණ සංස්ථාව විසින් මින් පෙර පැවැති ලීග් තරගාවලියේ අනුශූරතාව හිමිකර ගැනීමට සමත්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>07</day>
    </date>
    <link>http://www.dinamina.lk/2013/02/07/_art.asp?fn=f1302071</link>
    <topic>ආර්ථික නිදහස දිනා ගැනීමටත්රජයට වැඩපිළිවෙළක් තියෙනවා</topic>
    <author>සාකච්ඡා කළේ ධම්මික සෙනෙවිරත්න</author>
    <content>නිදහසින් හැටපස් වසරකට පසු රටේ ඉදිරි ගමන සහ ආර්ථික නිදහස දිනා ගැනීම සඳහා වන ක්‍රියා මාර්ග ගැනත්, නගර හා ග්‍රාමීය සංවර්ධන වැඩපිළිවෙළ සහ ජනතාවගේ එදිනෙදා ගැටලුවලට පිළියම් ලැබී තිබේද යන්න ගැනත්, රටට එරෙහි දෙස් විදෙස් බලවේගවල ප්‍රයත්නයන් පරාජය කිරීම සහ රජය පිළිබඳ ජනතා හැඟීම කුමක් ද යන්න ගැනත් රත්නපුර දිස්ත්‍රික් එක්සත් ජනතා නිදහස් සන්ධාන පාර්ලිමේන්තු මන්ත්‍රී ජානක වක්කුඹුර මහතා සමඟ කළ සංවාදයකි.ශ්‍රී ලංකාව නිදහස දිනා ගෙන වසර 65ක් සපිරුණා. ඉන් අවුරුදු 30ක්ම නිදහස වචනයක් පමණක් බවට පත්ව ගෙවී ගියා. නමුත් ත්‍රස්තවාදය පරාජය කිරීමත් සමඟ නිදහස අරුත් ගැන්වී තිබෙනවා. මේ නිදහස වඩාත් අර්ථවත් වීමට නම් ආර්ථික නිදහසත් දිනාගත යුතුයි. ඒ සඳහා රජයට ඇති වුවමනාව කෙබඳුද?අපි, 65 වෙනි නිදහස සැමරුවේ යුද්ධය නිමාවී ඇති රටක. 2009 මැයි 19 වැනිදා ජනාධිපතිතුමාගේ සේනාධිනායකත්වය යටතේ ත්‍රිවිධ හමුදා, පොලිස්, සිවිල් ආරක්ෂක බළකා විරුවන් ත්‍රස්තවාදයෙන් රට නිදහස් කර ගත්තා. එහිදී, අපේ රටේ ජනතාවත් තමන්ට කළ හැකි උපරිමය කළා. යුද්ධය නිමා කිරීමෙන් පසු ජනාධිපතිතුමාගේ අපේක්ෂාව අපේ මව්බිම ආසියාවේ ආශ්චර්යය ලෙස ඔසවා තැබීමයි.ඊට අවශ්‍ය ක්‍රියාදාමයට මුල පුරා තිබෙනවා. විශාල හා වේගවත් සංවර්ධන ක්‍රියාදාමයක් පෙරට යන අතර අපට අවශ්‍ය ආහාර ඇතුළු අනෙකුත් දෑ හැකිතාක් මෙහිම නිෂ්පාදනය කර ගැනීමට රජය ක්‍රියා කරමින් සිටිනවා. ආර්ථීක වශයෙන් ශක්තිමත් වීමට නම් අපි අපේ නිෂ්පාදනය වැඩි කළ යුතුයි. රටින් ගෙන්වීම අවම කළ යුතුයි. දැනටමත් අපි සහලින් ස්වයංපෝෂිත ව සිටීම මේ තාක් අප ලබා ගත් සාර්ථකත්වයේ හොඳ ලකුණක්.අපේ රජය දිවි නැඟුම පනත ගෙනාවෙත් මේ අරමුණ කරා යාමටයි. මෑත කාලීනව ඇති වු ගංවතුර ආදී ස්වභාවික ආපදා තත්ත්වයන් හමුවේත් අපට පිටරටින් ආහාර ආදී ද්‍රව්‍ය ගෙන එනතුරු බලා නොසිට ජනතාවගේ අවශ්‍යතා සපුරාලීමට හැකි වුණේ දේශීය නිෂ්පාදන දිරිගන්වා තිබූ නිසයි. කිසිවකුත් බඩගින්නේ නොතියන්න සහලින් ස්වයංපෝෂිත වීම නිසා හැකි වුණා. රටින් ගේන දේවල් 90%ක් විතර අඩු කර ගන්න පුළුවන් නම් ඒක අපේ ආර්ථිකයට විශාල ශක්තියක්.මේ ගැන රජයක් හැටියට අපි අවබෝධයෙන් ක්‍රියා කරමින් සිටිනවා. ඊට අවශ්‍ය නායකත්වය හා මඟපෙන්වීම ජනාධිපතිතුමා නිරන්තරයෙන් ලබා දෙනවා. මේ වැඩපිළිවෙළ ඔස්සේ අපට ආර්ථික නිදහස කරා යා හැකියි.නගර හා ග්‍රාමීය සංවර්ධනය වෙනුවෙන් රජය ක්‍රියා කරමින් ඇති ආකාරය ගැන පැහැදිලි කිරීමක් කළ හැකි ද?නාගරික සංවර්ධන අමාත්‍යාංශය හරහා ගෝඨාභය රාජපක්ෂ ලේකම්තුමාගේ මෙහෙයවීම යටතේ විශාල කාර්යභාරයක් සිදුවෙමින් තිබෙනවා. කවුරු හරි දැනට අවුරුදු 2කට කලින් දැකපු කොළඹ නෙවෙයි දැන් තියෙන්නේ. සැලසුම්සහගත හා අලංකාර නගරයක් ලෙස කොළඹ දිනපතා ගොඩනැගෙමින් පවතිනවා. කොළඹ පමණක් නෙවෙයි, සෙසු ප්‍රධාන නගරත් මේ වැඩපිළිවෙළ යටතේ සංවර්ධනය කෙරෙනවා.නගර පමණකුත් නෙවෙයි, ප්‍රාදේශීය මට්ටම දක්වාම මේ සංවර්ධනය ගමන් කරලා. ‘පුර නැඟුම’ යටතේ ප්‍රාදේශීය සභාවකට රුපියල් මිලියන 50ක ප්‍රතිපාදන ලබාදීමෙන් අරමුණු කෙරෙන්නේ ග්‍රාමීය සංවර්ධනයයි. මහ නගර සභාවකින්, නගර සභාවකින් කරන දේ ප්‍රාදේශීය සභාවකට තනිව කරන්න අමාරුයි. ඒ නිසා ප්‍රාදේශීය සභා සභාපතිවරු 2012 දී කළ ඉල්ලීම් ද සැලකිල්ලට ගනිමින් මේ අයවැයෙන් ඒ මුදල් වෙන් කිරීමට ජනාධිපතිතුමා ක්‍රියා කළා. මේ සංවර්ධන ක්‍රියාදාමයේ ප්‍රතිඵල තව අවුරුදු 2ක් විතර යනකොට ජනතාවට දැනේවි.ජනතාවගේ එදිනෙදා ජීවිතයට බලපාන කාරණා සම්බන්ධයෙන් රජය මොන තරම් දුරට සංවේදීද?ජනාධිපතිතුමා නිතර කියන්නේ සෑමවිටම ජනතාවගේ පැත්තෙන් බලා වැඩ කරන්න කියලයි. ජනතාවට ඇති ප්‍රශ්න ගැන එතුමාට තේරුම් ගැනීමට හැකියාවක් තියෙනවා වගේම ජනතා නියෝජිතයන් හරහාත් ඒවා ගැන සොයා බලනවා.පසුගිය දවස්වල ඇති වු ගංවතුර ආපදාව නිසා එළවළු මිල ඉහළ ගියා. මේ මිල ඉහළ යාමට වෙනත් වෙළෙඳපොළ සාධකත් බලපා ඇති බව රජයට පෙනී ගියා. මේ නිසා ජනතාවට සහන සැලසීමට ලක් සතොස මැදිහත් වුණා. එමඟින් යම් මිල පාලනයක් ඇති කිරීමට පුළුවන් වී තිබෙනවා. ප්‍රාදේශීයවත් දැන් ලක්සතොස ශාඛා ඇති කරමින් සිටිනවා. මගේ මැතිවරණ කොට්ඨාසයේ අයගමත් සතොසක් ඇරැඹුවා.දැන් එහි විශාල දෛනික ආදායමක් තිබෙනවා. කලවානෙත් සතොසක් තිබෙනවා. පොතුපිටිය කියන කුඩා නගරයෙත් සතොස වෙළෙඳසැලක් අරින්න අපි යෝජනා කළා. මේ සිංහල අවුරුද්දට කලින් ඒක විවෘත කරන්න වෙළෙඳ ඇමැතිතුමා ක්‍රියාකරගෙන යනවා. මේ විදිහට සෑම නගරයකම පාහේ සතොස වෙළෙඳසැල් ඇති කිරීමට රජය බලාපොරොත්තු වෙනවා. එමඟින් සහන මිලට භාණ්ඩ මිලදී ගැනීමේ හැකියාව පාරිභෝගික ජනතාවට ලැබෙනවා.ජිනීවා සමුළුවේදී රටට එරෙහිව ඇතිවිය හැකි දෙස් විදෙස් බලවේගවල ප්‍රයත්නයන් පරාජය කිරීම සඳහා රජයට ඇති සුදානම කෙබඳු ද?ජනාධිපතිතුමාගේ මෙහෙයවීමෙන් විදේශ ඇමැතිතුමාත්, විදේශ අමාත්‍යාංශයත් ඇත්ත තත්ත්වය පිළිබඳ අනෙක් රටවල් දැනුවත් කරනවා. ඒක අවශ්‍යම දෙයක්. මොකද එහෙම නැති වුණොත් ඒ රටවල් අපට එරෙහි විය හැකියි.මේ රටේම සමහර අයත් රටින් පිටට ගිහින්. රටට එරෙහිව ගතු ‍ෙක්ළාම් කියනවා. රටට එරෙහි විදේශීය අතපෙවීම් ඔවුන්ට අවශ්‍යයි. ජනාධිපතිතුමා මෙවර නිදහස් උළෙලේදීත් ජාතිය අමතමින් පක්ෂ පාට භේදවලින් තොරව රට රැක ගැනීමේ වුවමනාව අවධාරණය කළා. රටට එරෙහිව විවිධ බලවේග ක්‍රියාත්මක වුණත් ජනතාව ජනාධිපතිතුමාගේ නායකත්වයත් මේ රජයත් සමඟ සිටින නිසා ඒ කිසිවකුටත් මේ රටට අතපෙවීමට හැකිවන්නේ නෑ.පසුගිය දිනවල හිටපු අගවිනිසුරුතුමියට එරෙහිව ඉදිරිපත් වු දෝෂාභියෝග සිද්ධියේදීත් ඔය සමහරු රට අපකීර්තියට ලක් කිරීමට වෑයම් කළා. ජිනීවා සමුළුවේදීත් ඔවුන් ඒ වෑයම දරන බව පෙනෙන්න තිබෙනවා. එම දෝෂාභියෝගය ඉදිරිපත් වුණේ ව්‍යවස්ථානුකූලවයි.ඒ සමස්ත ක්‍රියාදාමය නිසියාකාර සිදු වුණා. නමුත්, නොයෙක් කාරණා ඉදිරිපත් කරමින් ඇතැම් බලවේග උත්සාහ කරන්නේ රට අස්ථාවර කිරීමටයි. හැබැයි, මේ රටේත්, ජනතාවගේත් වාසනාවට අපට ශක්තිමත් නායකත්වයක් තිබෙනවා. ජනාධිපතිතුමාට මේ ඕනෑම අභියෝගයකට මුහුණදීමේ හැකියාව තිබෙනවා.ග්‍රාමීය පදනමක් ඇති තරුණ ජනතා නියෝජිතයෙක් හැටියට මේ රජය පිළිබඳ ඇති ජනතා හැඟීම් ඔබට දැනෙන්නේ කොහොමද?ජනාධිපතිතුමාගේ නායකත්වයත්, මේ රජයත් පිළිබඳ ජනතාවගේ ඉහළම විශ්වාසයක්, කැමැත්තක් ඇති බව අවංකවම කියන්න පුළුවන්. පසුගියදා අපේ ප්‍රදේශයේ රැස්වීම් තුනකට ජනාධිපතිතුමා සහභාගි වෙද්දි එතුමා කෙරෙහි ජනතාව තුළ ඇති ආදරය, ගෞරවය අපි පැහැදිලිවම දුටුවා. සමහර අම්මලා හඬමින් කිව්වෙ ඔබතුමා අපේ ආයුෂත් අරන් ජීවත් වෙන්න කියලා. එතැනදී ඔවුන්ට පක්ෂ භේදයක් තිබුණේ නෑ.ගැටලු නැත්තේ නෑ. තවම අපිට සෑම පාරක්ම හදන්න බැරි වුණා. සෑම ගෙදරකටම විදුලිය දෙන්න බැරි වුණා. සෑම පාසලකටම පහසුකම් දෙන්න බැරි වුණා. හැබැයි මේවා 90%ක් විතර සම්පූර්ණ කළා. ඉතිරි ටිකත් කරමින් ඉන්නවා. ජනතාවට ඒ ගැන විශ්වාසයක් තිබෙනවා.ජනාධිපතිතුමා අපටත් නිලධාරීන්ටත් උපදෙස් දීලා තියෙන්නේ ගමට වැඩ කිරීමේදී ගමේ ජනතාවත් එක්ක එකට ඉඳගෙන කතා කරලා ඒ තීරණ ගන්න කියලා. එතකොට ජනතාවගේ සැබෑ වුවමනාවන්ට ඉඩ ලැබෙනවා. සැබෑ ගැටලුවලට පිළියම් යොදන්න හැකි වෙනවා.දැන් ගම්බද ප්‍රදේශවල විශාල දියුණුවක් තියෙනවා. භෞතික පහසුකම් අතින් පමණක්ම නෙවෙයි, අධ්‍යාපනය, සෞඛ්‍ය වගේ අංශවලිනුත් මෙවර උ/පෙළ විභාගයේ දී වීරකැටිය රාජපක්ෂ මධ්‍ය මහා විද්‍යාලයේ දරුවො දෙන්නෙක් ඉහළම ප්‍රතිඵල ලැබුවා.මේවායිනුත් පෙනෙන්නේ මේ පහසුකම් ගමට ලැබෙමින් ඇති බවයි. වරාය, ගුවන්තොටුපොළ, මහාමාර්ග හදනවා වගේම ද්විතියික පාසල් 1000ක් නැංවීමේ වැඩපිළිවෙළකත්, ප්‍රාථමික පාසල් 5000ක් නැංවීමේ වැඩපිළිවෙළකත් රජය ඉන්නවා.වැඩි වශයෙන් ගමත්, ගමේ ජනතාවත් එක්ක ඉන්න ජනතා නියෝජිතයන් හැටියට ජනතාවගේ හදගැස්ම අපි හොඳට හඳුනනවා.විපක්ෂනායකතුමා ළඟදී කියලා තිබුණා පුළුවන් නම් ජනමත විචාරණයක් තියන්න කියලා. එතකොට ලාම්පුවයි, කළගෙඩියයි දෙකට ඡන්ද ලැබෙන්නේ. මේකෙදි රජයට එරෙහි ඡන්ද එකතැනකට අරන් පෙන්වන්නයි විපක්ෂනායකතුමාගේ වුවමනාව. එතුමා මොනවා කියනවද කියලා මට නම් තේරෙන්නේ නෑ. මෙහෙම කියද්දි එතුමා තමන්ගේ නොහැකියාව තමන්ම පිළිගන්න බවයි අපට නම් පේන්නේ. ඔය මොන කතා කිව්වත්, ජනතාව ඉන්නේ කා සමඟද කියලා 2005න් පසු පැවැති සෑම මැතිවරණයකදීම දුටුවා වගේම ඉදිරියේදී පැවැත්වෙන පළාත් සභා 2ක මැතිවරණවලදීත් දකින්න පුළුවන් වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>07</day>
    </date>
    <link>http://www.dinamina.lk/2013/02/07/_art.asp?fn=f1302072</link>
    <topic>දුප්පතුන් පොහොසත් කරනවා!</topic>
    <author>චන්ද්‍රානි මාරසිංහ ඡායාරූප ආර්ථික සංවර්ධන අමාත්‍යාංශය</author>
    <content>දුප්පත්කම කුමක් ද? ඒ නො හැකියාව ද? සම්පත් හිගකම ද? සූරාකෑම ද? දුප්පත්කමට බලපාන නිශ්චිත හේතුවක් නැත. එය හේතු සමුදායක ප්‍රතිඵලයෙකි. එහෙත් එය තුරන් කළ හැකිය. එය සංකීර්ණ ක්‍රියාවලියකි. එබඳු ක්‍රියාවලියක් ශ්‍රී ලංකාව හඳුනාගෙන තිබේ. එය දිවිනැඟුම ලෙස හැඳින් වේ.ශ්‍රී ලංකාවේ සමස්ත ජන සමාජය ම සම්බන්ධ කර ගනිමින් ක්‍රියාත්මක එකම සංවර්ධන වැඩසටහන දිවි නැඟුම ජාතික සංවර්ධන ව්‍යාපාරයයි. ලාංකික ජන ජීවිතයට එක්වූ නවතම සංකල්පය වූ දිවි නැඟුම වැඩසටහන සියලු පවුල් ඍජුව හෝ වක්‍රාකාරයෙන් සම්බන්ධ වී සිටීම එම යථාර්ථයයි.දිළිඳුකමින් තොර ශ්‍රී ලංකාවක් නිර්මාණය කිරීම මහින්ද චින්තන ප්‍රතිපත්තියයි. එනම් සියලු පවුල් සංවර්ධනය කිරීමයි. රටේ අනාගත අභිවෘද්ධියයි. සමස්ත ජන සමාජයේ ඉදිරි සංවර්ධනයයි.ආර්ථික සංවර්ධන අමාත්‍යංශය ක්‍රියාවට නංවා ඇති දිවි නැඟුම ජාතික ව්‍යාපාරයට මෙහිදී සුවිශේෂි කාර්යභාරයක් පැවරෙයි. ආර්ථික සංවර්ධන අමාත්‍ය බැසිල් රාජපක්‍ෂ මහතා එහි නියමුවාණන් ය.දිවි නැඟුම ආරම්භ කළ ගෙවත්ත යන සංකල්පය ඉතා ඉක්මණින් සමාජගත වූයේ ජනතාව අපේක්‍ෂාවෙන් සිටි ආකර්ෂණීය වැඩසටහනකට නිසි නායකත්වය සහ මගපෙන්වීම ලැබුණු බැවින්ය. “ඉසුරුමත් නිවහනක් - අසිරිමත් මවුබිමක් තේමාව මත පදනම්ව ප්‍රතිලාභී පවුල්වල පෝෂණ මට්ටම ඉහළ නැංවීම, පවුලේ ආර්ථිකය සවිබල ගැන්වීම උදෙසා අතිරේක ආදායම් මාර්ග බිහි කිරීම, එමගින් ජීවන වියදම අඩු කිරීම හා ආහාර සුරක්ෂිතතාව තහවුරු කිරීම අරමුණ ඇතිව ආරම්භ වූ දිවි නැඟුම මේ වනවිට සියලු ගම්වල ක්‍රියාවට නැංවෙයි.දිළිඳුකමින් තොර ශ්‍රී ලංකාවක් ගොඩනැංවීම සඳහා සංවර්ධන නිලධාරීන් ලක්ෂ තුනක් පමණ සංඛ්‍යාවකින් සමන්විත බලකායක් රට පුරා ස්ථාපිත කර තිබේ. ජාතික මෙහෙයුම් බලකාය දිස්ත්‍රික් මෙහෙයුම් බලකාය හා ප්‍රාදේශීය මෙහෙයුම් බලකාය ලෙස ජාතික මට්ටමේ සිට ප්‍රාදේශීය මට්ටම දක්වා මෙහෙයුම් ක්‍රමවේදයකි.ග්‍රාම නිලධාරී, සමෘද්ධි සංවර්ධන නිලධාරි, කෘෂිකර්ම පර්යේෂණ හා නිෂ්පාදන සහකාර හා පවුල් සෞඛ්‍ය සේවා නිලධාරිනියන් ප්‍රාදේශීය මෙහෙයුම් බලකාය වේ. ගෙවතු වගා සංකල්පය ප්‍රජාවගේ ඇඟට දැනෙන ව්‍යාපාරයක් ලෙස ව්‍යාප්ත කෙළේ මෙම ප්‍රාදේශීය මෙහෙයුම් බලකායයි. ප්‍රාදේශීය ලේකම් කොට්ඨාස 331ක් පුරා ක්ෂේත්‍රයේ නියැලෙමින් දිළිඳුකම තුරන් කිරීමේ භාරදුර කාර්යයේ නිරතව සිටිති.ප්‍රතිලාභි පවුල්වල ක්ෂේත්‍රයට අදාළ ප්‍රශ්න ඉහළ දේශපාලන මට්ටම දක්වා ඉදිරිපත් කෙරෙන්නේ ද මෙම ප්‍රාදේශීය බලකාය විසින්ය. සියලුම සංවර්ධන වැඩසටහන් දිළිඳුකම තුරන් කිරීම කෙරෙහි අවධානය යොමුකරමින් ක්‍රියාත්මක කෙරෙති. දිළිඳුකමින් තොර ශ්‍රී ලංකාවක් ගොඩනැංවීම සඳහා ක්‍රියාවට නංවා ඇති දැවැන්ත වැඩපිළිවෙළ යාන්ත්‍රණයක් ලෙස එකිනෙකට සම්බන්ධ කර තිබේ. පවුලේ ආර්ථිකය ශක්තිමත් කිරීමෙන් ගම සංවර්ධනය වීමත්, සමස්ත ලෙස රට සංවර්ධනය වීමත් ඉලක්ක කර තිබේ.ග්‍රාම සේවා වසම් මට්ටමින් හඳුනා ගනිමින් ප්‍රතිලාභි පවුල් සඳහා ආර්ථික උත්පාදන ව්‍යාපෘති සැලසුම් කර තිබේ.ගෙවතු, සත්ත්වපාලන හා ගෘහ කර්මාන්ත යන අංශයන්ගෙන් සමන්විත තෝරාගත් ව්‍යාපෘති සඳහා තාක්ෂණික උපදෙස්, මගපෙන්වීම හා වෙ‍ෙළඳ‍ෙපාළ පහසුකම් සලසාදීම සිදු කෙරෙති. ගෘහ ආර්ථික ඒකක පිළිබඳ සමීප අධීක්ෂණයක් පවත්වා ගනිමින් ව්‍යාපෘතියේ ප්‍රගතිය සොයා බැලීම, වාර්තා කිරීම හා ගැටලු සඳහාඋපදෙස් ලබාදීම සිදු කෙරෙන්නේ ප්‍රාදේශීය මෙහෙයුම් බලකායේ නිලධාරීන් විසින් ය. වැඩසටහනට අදාළ රාජ්‍ය හා අනෙකුත් ආයතන සමඟ අවශ්‍ය කටයුතු සම්බන්ධීකරණය කරමින් දායකත්වය ලබාදීම සිදු කෙරෙන්නේ ද මෙම බලකාය විසින්ය.බිම් මට්ටමේ නිලධාරින්ගේ වගකීම් හා කාර්යභාරයට වඩා ප්‍රතිලාභි පවුල් සමඟ සමීප සම්බන්ධිකරණයත් පවත්වා ගනිමින් කටයුතු කිරීමෙන් ප්‍රතිලාභ හිමිකර දී තිබේ. දිළිඳුකමින් තොර ශ්‍රී ලංකාවක් සඳහා සැබෑ හැඟීමකින් හා සැබෑ උවමනාවකින් ක්‍රියා කිරීම අවශ්‍ය වේ.ගෙවත්තේ හා ගෘහ ඒකකය ආශ්‍රිතව නිපදවා ගත හැකි දේ එදිනෙදා ආහාර වේලට එකතු කිරීම, ගෘහය ආශ්‍රිතව පවතින ස්වභාවික සම්පත් හා පවුලේ ශ්‍රමය යොදවා නිෂ්පාදන වියදම අවම කිරීම, එළවළු, පලතුරු හා වෙනත් සත්ත්ව නිෂ්පාදන සඳහා වෙළෙඳපලට ඇදී යන මුදල් ගෘහ ඒකකය තුළ ඉතිරි කර ගැනීම, අතිරික්ත නිෂ්පාදන වෙළෙඳ ‍ෙපාළට යොමු කිරීම, නිෂ්පාදන තුළින් වැඩි ආදායමක් උපයා ගැනීමට යොමු කිරීම, ගමේ නිෂ්පාදන සඳහා වෙ‍ෙළඳ පළක් ඇති කිරීම හා ගමේ නිෂ්පාදන පදනම් කරගත් ගම් මට්ටමේ ව්‍යවසායකයින් බිහි කිරීම යන දැවැන්ත කාර්යභාරයකි.පවුලේ පෝෂණ මට්ටම නැංවීම, දෛනික ජීවන වියදම අවම කිරීම ආහාර සුරක්ෂිතතාව ඇති කිරීම හා අමතර ආදායම් මාර්ග බිහිකිරීම ගෘහ ආර්ථික ඒකක ඇති කිරීමේ අපේක්ෂාවයි.නැවුම් එළවළු පලතුරු දෛනික ආහාර වේලට එකතු කිරීමෙන් හා එළකිරි, බිත්තර, වැනි පෝෂණ, ගුණයෙන් වැඩි සත්ත්ව නිෂ්පාදන දෛනික පරිභෝජනය සඳහා හුරු කරවීමෙන් පවුලේ පෝෂණ මට්ටම නැංවෙනු ඇත.ගෙවත්ත ආශ්‍රිතව සකසා ගන්නා පොහොර භාවිතයෙන් වස විසවලින් තොර එළවළු හා පලතුරු නිපදවිය හැකිය. යහපත් සෞඛ්‍ය පුරුදු හා ආහාරවල පෝෂණ ගුණයන් පිළිබඳ දැනුවත් කිරීම හා යහපත් සෞඛ්‍ය පුරුදුහුරුකරවීම මගින් පෝෂණ මට්ටම ඉහළ නැංවීම සිදු කෙරෙයි.ගෘහ ආර්ථික ඒකකයන් යනු පවුල් ඒකකය තුළ දෛනික ආහාර පුරුදු හා පරිභෝජන රටාවේ වෙනස්කම් ඇති කිරීම, එමගින් සමස්ත ජනගහනයේ නිරෝගී පැවැත්මට හා පෝෂණයට බලපෑමක් ඇති කිරීම, ගෙවත්ත හා ගෘහාශ්‍රිත නිෂ්පාදන වලට යොමු කිරීම හා වෙළඳපලට යොමුවීම වැළැක්වීම, ගෘහය ආශ්‍රිතව භූ සම්පත් ප්‍රචලිත කිරීම ආදිය වේ.අවට පරිසරයෙන් ලබාගත හැකි සම්පත් නොතකා හැරීම නිසා ආර්ථික හා පෝෂණ ගැටලු උද්ගතවීම සහ අවම වියදමකින් පහසුවෙන් සපයා ගත හැකිදේ අධික මිල ගණන් යටතේ වෙ‍ෙළඳසැලෙන් ලබාගැනීමට හුරුවීම ආදිය පිළිබඳව දැනුවත් කරමින් ගෘහ ආර්ථික ඒකක සකස් කෙරෙති.දිළිඳුකමින් තොර ශ්‍රී ලංකාවක් නිර්මාණය කිරීමේ දිවිනැඟුම වැඩසටහන යටතේ කෘෂිකර්ම අංශයන් විශාලවෙර්ධනයක් ලබාගෙන තිබේ. පොල්, එළවලු, පළතුරු සුළු අපනයන භෝග පැළ 12,175299ක ප්‍රමාණයක් මේ වන විට ප්‍රතිලාභීන් අතර බෙදා දී තිබේ. ඖෂධීය පැළ 124493කි. බිම් මල්, විසිතුරු මල් ව්‍යාපෘති 3853කි. මී මැසි පෙට්ටි 13,998ක් බෙදා දී ඇත.වෙනත් පැළ වර්ග 1283389කි මිටි මුරුංගා පැළ 500,000ක් රට කජු, මුං ඇට හා සෝයා බෝංචි අක්කර 10,000ක්ද වගා කර තිබේ. පශු සම්පත් අංශය යටතේ බෙදා දී ඇති කිකිළි පැටවුන් ගණන ලක්‍ෂ 8කි. කිරි ගවයින් 448කි. එළුවන් 3276කි. ගව ගාල් 6425කි.ධීවර අංශයේ ව්‍යාපෘති 2957 කි. පොකුණු තුළ මත්ස්‍ය වගාව, විසිතුරු මසුන්, පොකුණු තුළ මිරිදිය මසුන්, බෙල්ලන්, කාලීන හා වතු ජලාශවල මත්ස්‍ය වගාව, මුහුදු පැළෑටි, මෝදා මත්ස්‍ය වගාව, කරවල, ජාඩි, උම්බලකඩ ව්‍යාපෘති වශයෙන් මේ කර්මාන්ත අංශයේ ව්‍යාපෘති 6395කි. ආහාර ආශ්‍රිත නිෂ්පාදන කර්මාන්ත 1265 කි. ඇඟලුම් හා සුරතල් සතුන් ආශ්‍රිත කර්මාන්ත 2252කි.ඉතාමත් විධිමත් ගෘහ ආර්ථිකයක් පවත්වා ගනිමින් ජීවන වියදම අවම කර ගැනීමත්, ආයෝජන මට්ටම දක්වා ආදායම් උත්පාදන ව්‍යාපෘති කරදීමත් , වසවිසවලින් තොර ආහාර පරිභෝජනය කිරීම හා යහපත් පෝෂණ මට්ටමක් පවත්වාගෙන යාමත් පිළිබඳ ඉතා දැවැන්ත වැඩසටහන ඉලක්ක කර ඇති පරිදි ක්‍රියාත්මක කිරීම යනු සංවර්ධනයේ සැබෑ ආශ්චර්යයි.එම යාන්ත්‍රණය තේරුම් ගනිමින් ප්‍රතිලාභි පවුල් මෙන්ම මෙහෙයුම් බලකායකායටත් සමස්ත ජනතාවටත් විශේෂ වගකීමක් හා කාර්යභාරයක් තිබේ. දිළිඳුකමින් තොර ලංකාවක් කෙරෙහි සැබෑ හැඟීමකින් ක්‍රියා කිරීම සමස්ත රටේ සංවර්ධනයයි.නිසි ප්‍රයෝජනයක් නොගෙන ඇති ඉඩම් ඵලදායක ලෙස සංවර්ධනය කිරීම කෙරෙහිද ආර්ථික සංවර්ධන අමාත්‍යංශයේ අවධානයට යොමු කර තිබේ. කෘෂි ක්ෂේත්‍රයේ හෝ සුළු ව්‍යාපාර ක්ෂේත්‍රය සඳහා මෙම ඉඩම් සංවර්ධනය කිරීමටද සැලසුමකි. ඊට අමතරව සංචාරක ව්‍යාපාරය දිවිනැඟුම ජාතික සංවර්ධන ව්‍යාපාරයට ඒකාබද්ධ කරමින් ගෘහ ආශ්‍රිත සංචාරක පහසුකම් ලබාදීම කෙරෙහි ද ආර්ථික සංවර්ධන අමාත්‍ය බැසිල් රාජපක්‍ෂ මහතාගේ අවධානය යොමු වී තිබේ.විශේෂ ස්තූතිය ආර්ථික සංවර්ධන අමාත්‍යංශයේ අධ්‍යක්ෂ (සංවර්ධන) එචි.එම්.ජයතිලක හේරත් මහතාට.</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>07</day>
    </date>
    <link>http://www.dinamina.lk/2013/02/07/_art.asp?fn=f1302073</link>
    <topic>මට විකට චරිත රඟපාන්නත් බැරි කමක් නැහැ</topic>
    <author>සටහන – ප්‍රසාද් සමරතුංග</author>
    <content>ජනක් ප්‍රේමලාල් යනු අප රංගන ක්ෂේත්‍රයට අමිල වු සම්පතකි. පසුගියදා නිමාව දුටු අටවැනි රාජ්‍ය ටෙලි නාට්‍ය උලෙළේදී 2011 වර්ෂයේ හොඳම නළුවා ලෙස ද අභිසෙස් ලැබුවේද ඔහුය. මෙවන් වූ තවත් සම්මාන රැසක් මීට ප්‍රථම අවස්ථා ගණනාවකදීම ජනක්ගේ රංගනයේ විශිෂ්ටත්වයට සාක්ෂි සපයන ලදී.වේදිකා නාට්‍යවේදියකු ලෙසද මනා සක්‍රීය චරිතයක් වු හෙතෙම “රාජ කපුරු” නාට්‍යයේ නව නිෂ්පාදනය කරළියට ගෙන ඒමට මේ දිනවල වෙහෙසවෙමින් සිිටියි.ජනක්, ඔබට දැන් සම්මාන හිමිවීම අරුමයක් නෙවෙයි. මොකක්ද එහි රහස?මෑතකාලීනව මං රඟපෑ චරිත කිහිපයකටම සම්මාන හිමිවුණා. එම සම්මානනීය චරිත සියල්ලම පාහේ ගැමි චරිත, මමත් හොඳ ගැමියෙක්. කළුතර ගෝවින්න තමයි මගෙ ගම. මං රඟපෑ ඒ ගැමි චරිත අපේ ගමේ ජීවත්ව සිට තිබෙනවා. එවැනි සුවිශේෂී පුද්ගලයින් ගැන මම පුංචි කාලයේ ඉඳලා යම් අධ්‍යයනයක යෙදුණා.ඒක මං හිතලා කරපු දෙයක් නෙවෙයි. ඒ ඒ අයගේ ගතිපැවතුම් මගේ යටි හිතේ තැම්පත් වුණා. එවන් වූ චරිත ලැබුණම මගෙ යටිහිත ඇවිස්සිලා එකී ගති පැවතුම් මට ආරෝපණය වෙනවා. උදාහරණයක් විදිහට ගත්තොත් ඉකුත්දා නිමාව දුටු රාජ්‍ය සම්මාන උළෙලේ මං හොඳම නළුවා වූයේ ස්වයංජාත හි දියෝනිස් චරිතය වෙනුවෙන්. ඔහු තමයි ගමේ ආරච්චිලා. අපේ ගමෙත් හිටියා ආරච්චිලා කෙනෙක්.ඔහු ඇවිදින විදිහ, කතාබහේදි වචන හැසිරීම මට හොඳට මතකයි. දියොනිස් තුළින් මං එළියට දැමුවේ අන්න ඒ චරිතය. මේ හේතුව නිසා දියෝනිස්ව හැමෝටම දැනුනා.යම්කිසි අවස්ථාවකදී ඔබට ගැමිනොවන චරිතයක් ලැබුණොත් එමඟින් අපට ඔබෙන් සම්මානයක් බලාපොරොත්තු වන්න බැරිවේවිද?මෑතකාලීනව එක්තරා මතයක් ගොඩ නැඟුණා. ජනක් ප්‍රේමලාල්ට හොඳින් කරන්න පුළුවන් ගැමි චරිත විතරයි කියලා. ඕක වුණේ බෝගල සවුන්දිරිස් නාට්‍ය විකාශය වුණාට පසුව. අතරින් පතර මට ලැබුණු අනෙක් චරිත වුණේ පියාගේ චරිතය පමණයි. මට විශ්වාසයි මට හොඳට විකට, දුෂ්ට චරිත කරන්න පුළුවන් කියලා. ඇතැම්විට වත්මනෙහි මට හිමිවන චරිතයන්ගෙන් බැහැරව යම් චරිතයක් ලැබුණොත් හොඳට කරලා පෙන්වන්නම්. සම්මාන ලැබීම හෝ නොලැබීම එතකොට බලන්න පුළුවන්.අනික මං ගැමි චරිත හැරෙන්න වෙනත් චරිත සඳහාත් සම්මානයට නිර්දේශ වෙලා තියෙනවා.සම්මාන උළෙලයන්හි විනිශ්ච මණ්ඩලය ගැන ඔබේ අදහස කුමක්ද?ඒක ගැන මෙහෙම අදහසක් මං දෙන්නම්. සම්මාන උළෙලක් ක්‍රීඩා තරගයකට ඇතැමෙක් උපමා කරනවා. ක්‍රීඩා තරගෙක නිශ්චිත ජයග්‍රාහකයෙක් ඉන්නවා. ඒත් සම්මාන උළෙලයන්හි එහෙම නැහැ. ඒවාහි විනිශ්ච අසුන් මත ඉන්නා පුද්ගලයින්ගේ රසඥතාවය මතයි ජයග්‍රාහකයා තීරණය වන්නේ. හැබැයි මගෙ මතය අනුව මෙන්න මෙහෙම ගැටලුවක් තියනවා.අප රටේ ප්‍රධාන සම්මාන උළෙලවල් හතරක් තියනවා. ඒ රාජ්‍ය, සුමති, සිග්නීස් සහ රයිගම්. ඉතින් මේ හතරෙහි හොඳම නළුවා වෙන්නේ එකිනෙකට වෙනස් අය. එහෙම වුණේ කොහොමද? ඉස්සෙල්ලා කිව්වා වගේ ක්‍රීඩා තරගයක් නොවුණත් ඉහත සම්මාන උළෙලවල්හි විනිශ්චයන් යන්තම් හෝ සැසදෙන්න එපායෑ. මේ අනුව බලනකොට ලොකු සාධාරණයක් මං දකින්නේ නැහැ විනිශ්චය තුළ.ඔවුන් අතරට සාමාන්‍ය ‍ප්‍රේක්ෂකාගාරයෙන් කිහිපදෙනෙකුව ඇතුළත් කරමු යැයි කවුරු හෝ යෝජනා කළොත්?එහෙම කරන්නට අපහසුයි. මන්දයත් ප්‍රේක්ෂකයන් සතු දැනුම සීමිත නිසා. ආලෝකකරණය, කැමරාකරණය වගේ විෂයන් ඔවුන් කෙසේද විනිශ්චය කරන්නේ.ඉතින් ඉහත සඳහන් කළ සම්මාන උළෙලයන්හි විනිශ්ච මණ්ඩලවල කැමරා අධ්‍යක්ෂවරුන්, අංග රචනා ශිල්පීන් නැහැ නේද?අන්න ඒක තමයි මං කියන්නේ ඒ අයත් ඔය පුටුවල ඉන්න ඕනේ. එතකොටයි සම්මාන සාධාරනීකරණය වන්නේ. නැත්නම් එක් පාර්ශ්වයකට පමණක් සම්මාන සීමාවනවා. මං මේ වෙලාවේ යෝජනාවක් කරනවා නිර්මාණයක නිෂ්පාදන පැත්තේ අංශ පිළිබඳ සම්මානයන් නීර්ණය කිරීමට එම අංශවල ප්‍රවීණයන්ටත් අවස්ථාව දෙන්න කියලා.ජනක් ප්‍රේමලාල්ගේ රංගන ජීවිතයට කඩඉමක් වූ චරිතය මොකක්ද කියලා මං ඇහැව්වොත්?එයට පිළිතුරු දෙකක් දෙන්න හැකියි. එකක් පරාක්‍රම නිරිඇල්ලගේ සඳගිරිපව්ව ටෙලි නාට්‍යයේ මං රඟපෑ රංජිත් සහ ආනන්ද යන ද්විත්ව චරිත. රංජිත් කථිකාචාර්යවරයෙක්, ආනන්ද නීතිඥයෙක්. ඊට පසුව මට එම අන්දමේ චරිත බහුලව ලැබුණා. ඉන් මා මුදවුයේ දයාරත්න රටගෙදරගේ බෝගල සවුන්දිරිස් ටෙලි නාට්‍යය. එහි හැවැන්පොළ චරිතයෙන් අනතුරුවයි මං පුංචි තිරයේ ගැමියා වුණේ.ඔබ යළිත් වේදිකාවට එන්න අර අදිනවා. මොකක්ද ඊට හේතුව?ආත්ම තෘප්තිය. ඒකයි ප්‍රධානම හේතුව. මගෙ පැරැණි නිෂ්පාදනයක් වන රාජකපුරු නාට්‍යය යළිත් නව නිෂ්පාදනයක් ලෙසින් එළිදකින්නේ. පැරැණි ශිල්පීන්මයි එහි රංගනයේ යෙදෙන්නේ. කවුරුවත් වෙනස් වෙලා නැහැ. ලබන මාර්තුවේ අකුරැස්ස ප්‍රදේශයේ රාජකපුරු නව නිෂ්පාදනයේ මංගල දර්ශනය තියෙනවා.අයි කොළඹින් පිට රාජකපුරු නව නිෂ්පාදනයේ මංගල දර්ශනය පවත්වන්න හිතුවේ?අකුරැස්ස මගේ හිතමිත්‍රාදීන් එකතුවෙලයි නාට්‍යය ඕන කියලා පෙරැත්ත කළේ. ඒ උනන්දුව සහ තල්ලුව මට බෙහෙවින් ප්‍රයෝජනවත් වුණා. ඔවුන් මෙය පෙන්වන්න සියලු කටයුතු මටත් හොරෙන් සූදානම් කරලා.මං හිතන්නේ ඉතාම උසස් අන්දමින් සංවිධාන කටයුතු කරලා ඇති. ඉන් අනතුරුව කොළඹදිත් නාට්‍ය පෙන්වන්න මා බලාපොරොත්තු වනවා.ඔබේ නාට්‍යවල අඩංගු සුවඳ සබන් ඇඟ ගාලා, සහ කන්න දෙනවානම් වැනි ගීත වෙනත් පිරිස් ප්‍රසංග වේදිකාවේ ගායනා කොට ඇති තරම් මුදල් උපයනවා?අනේ ඒ ගැන කිසිදු අහිතක් මගේ හිතේ නැහැ. ඒවා ගැන හොය හොයා නඩු විභාග කරන්න. උසාවි ගානෙ යන්න වෙලාවකුත් මට නැහැ. එම ගීතවල නියම අයිතිකරුවන් ගැන මුළු රටම දන්නවා. හැබැයි අයුතු විදිහට මගෙ නිර්මාණ මංකොල්ල කෑවොත් මං නිකම් ඉන්නෙත් නැහැ.ඔබ වෘත්තියෙන් ගුරුවරයෙක්. ඒත් ඔබේ උපාධිය දේපළ පරිපාලනය සහ තක්සේරු විද්‍යාව ගැනයි. එය භාවිතයෙන් ජීවිතයේ ඉදිරිය දැකීමට තීරණය නොකළේ ඇයි?මගේ මුල්ම රස්සාව වුණේ තක්සේරු දෙපාර්තමේන්තුවේ. එය අතහැරලයි ගුරුවරයකු වුණේ. ගුරුවරයකු වීම තුළ රංගනයේ යෙදීමට වඩා වැඩි අවකාශයක් ගත හැකි යැයි මට තේරුම් ගියා. එපමණක්ද නොව මං උගන්වන විෂයයත් රංගනය. මා සේවය කරන හොරණ විද්‍යාර්ථයෙන් තමයි පසුගය අවුරුදු දෙකේම රාජ්‍ය නාට්‍ය උළෙලේ හොඳම නළුවා බිහිකළේ. පාසලෙන් ලබා දෙන අනුග්‍රහය මට වැදගත්. මාත් එක්ක තක්සේරු දෙපාර්තමේන්තුවට බැඳුණ අය අද අධ්‍යක්ෂවරු. ඒත් වෘත්තීය පැත්තෙන් මං අද මුල් ගුරුවරයකු පමණයි. ඒත් අගය කළ හැකි අතීතයක් සහ වර්තමානයක් මා සතුයි.ගුරු වෘත්තිය ඔබේ රංගන ජීවිතයට අනිසි බලපෑමක් එල්ල කළේම නැතිද?කොහෙත්ම නැහැ. එනමුත් ගුරු වෘත්තියේ ගෞරවය නිසා ලැබුණු හැම චරිතයකටම හා කිව්වේ නැහැ.මේ දිනවල මොන වගේ නිර්මාණ සඳහා ද ඔබ දායක වන්නේ?විජිත මංජුල සිංහපෘථිවිගේ සල්මල්ලන්ද සහ දම්සාරි යන නාට්‍යවල රංගනයේ යෙදෙනවා. තව නාට්‍ය කිහිපයකටම ආරාධනා ලැබිලා තියනවා. ඒවාහි පිටපත් පිරික්සමිනුයි ඉන්නේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>07</day>
    </date>
    <link>http://www.dinamina.lk/2013/02/07/_art.asp?fn=f1302074</link>
    <topic>ශ්‍රී සිද්ධාර්ථ ගෞතම</topic>
    <author>තුසිත ජයසුන්දර</author>
    <content>කලකපටන් මෙරට සිනමාකරුවනට එරෙහිව පවතින චෝදනාවක් වන්නේ බුදු සිරිත ප්‍රශස්ත අන්දමින් සිනමාවට නැඟීම කෙරෙහි ඔවුන් තුළ එපමණ උනන්දුවක් නොපවතින බව ය. බුදු සිරිත ඍජුව විෂය කරගත් සිනමාපට දෙක තුනක් ද, වක්‍රව විෂය කරගත් සිනමාපට දෙක තුනක්ද ලාංකේය සිනමා වංශය තුළදී මුණගැසේ. කෙසේ වුවද ප්‍රමිතියෙන් ඉහළ සිනමාපට සේ මේවා හඳුනා ගන්නා අවස්ථා නොමැති තරම් ය.මෙයින් සමහර සිනමාපට දෙවරක් නොසිතා ම ප්‍රතික්‍ෂේප කරන්නට සමකාලීන ප්‍රේක්ෂක ප්‍රජාව තීන්දු කළ බවද අමතක කළ නොහැක්කකි. තරමක කනගාටුදායක තත්ත්වයක් වන්නේ බුදු සිරිත විෂය වූ ප්‍රමිතියෙන් බාල සමහර සිනමාපට ප්‍රේක්ෂක මනාපය දිනා ගැනීම ය.සමන් වීරමන්ගේ ‘ශ්‍රී සිද්ධාර්ථ ගෞතම’, බුදු සිරිත විෂය කරගත් සිනමාපටයක් සේ කවරාකාර මැදිහත්වීමක් වර්තමාන ලාංකේය සිනමාව තුළ සිදු කරන්නේදැයි යන්න සාපේක්‍ෂ අර්ථ හරහා තීන්දු කිරීමට පුළුවන. සමහරවිට නුදුරු අනාගතයේදී ‘ශ්‍රී සිද්ධාර්ථ ගෞතම’ හි මැදිහත්වීමේ සැබෑව නිශ්චය කරගත හැකිය. මේ මොහොතේදී සිදුකළ හැක්කේ වර්තමානයට සාපේක්‍ෂව එහි රුව ගුණ, හැඩ රුව විමසීම යි.“ශ්‍රී සිද්ධාර්ථ ගෞතම” සිදුහත් කුමරුගේ උපත හා යොවුන් විය ඔස්සේ අභිනිෂ්ක්‍රමණය දක්වා පැමිණ, ඉනික්බිතිව එළැඹෙන මුල් සමය දක්වා විහිදෙන්නේ පූර්ව නිගමනයක ප්‍රතිඵලයක් මෙනි.එතැනින් එහාට සිනමාපටය ඇදගෙන යාම මීට වඩා විවාදාත්මක විය හැකි බව සිනමාකරු හොඳින් ම දනී. සිනමාකරු - සමන් වීරමන්, සිනමාව ආශි‍්‍රත අත්දැකීම් රහිත පුද්ගලයකු නොවේ. සිනමාව සමාජ ගත කිරීමේදී පැන නඟින නා නා ප්‍රකාර වෙනස්වීම් ගැනද ඔහුට අවබෝධයක් නැතැයි කීම අනුචිත ය. සිනමාකරුවකු අවංක වන තරමට ම උපක්‍රමශීලී වියයුතු යැයි ද වරෙක සිතේ. ඒ අනුව පෙනී යන්නේ සමන් වීරමන් මේ දෙකරුණ කෙරෙහි ම අවධානය යොමු කරන්නකු ලෙස ය.සිදුහත් කුමරුගේ ළමා හා යොවුන් වියත්, ඉනික්බිතිව එළැඹෙන සමයත්, බුද්ධත්වයට පත්වීමත්, පසු අවදියත් නිර්මාණ කාර්යයකට විෂය කරගත හැකි ප්‍රමුඛ ආකාර තුනක් මෙතැනදී ඉස්මතු වේ.ක්‍රි. පූ. 5 වන සියවසේ භාරතීය සමාජය පිළිබඳ දේශපාලනික විග්‍රහයකට පිවිසීම ඉන් පළමුවැන්න යි. සිදුහත් කුමරු කිඹුල්වත්පුර මර්මස්ථානය කොට ගත් ශාක්‍ය වංශයට අයත් රාජ්‍යයක මීළඟ රජු ය. රජු හා ජනයා දෙතැනක ය. බමුණු කුලය රජු හසුරුවන බලවේගයකි. දේශපාලනික විවරණයකට කදිම නිමිත්තක් මෙයින් සැපයේ. සිදුහත් කුමරු යනු මේ නැඹුරුවට එරෙහිව සිටි අයෙකි. ඕපපාතිකව නිර්මාණය නොවන සිදුහත් කුමරුගේ යොවුන් වියත්, අභිනිෂ්ක්‍රමණ තීන්දුවත් සංකීර්ණ විනිශ්චයකට අවස්ථාව උදාකර දෙයි.දෙවැනි ආකාරය වන්නේ සිදුහත් කුමරුගේ මතවාද හා අභිනිෂ්ක්‍රමණයෙන් පසු එළැඹෙන මුල් සමයේදී ලබන විවිධ අත්දැකීම් ඔස්සේ එන ආගමික දැක්ම විවරණය කිරීම ය. මේ වටා ඇති තත්ත්වයන් ද එහිම කොටසකි. සිදුහත් කුමරු රාජ්‍ය බලය ප්‍රතික්ෂේප කරයි. අවැසි වන්නේ ලෝ වැස්සන්ට සෙත සලසන මගක් ඥානනය කර ගැනීම ය. අභිනිෂ්ක්‍රමණයෙන් අනතුරුව විවිධ ආගමික සංකල්ප උගන්වන ගුරුවරුන් කරා සිදුහත් කුමරු යන්නේ ප්‍රමුඛ අරමුණ සාක්ෂාත් කර ගැනීම කෙතරම් අසීරුද යන වග නොකියා කියමිනි.සිදුහත් කුමරුගේ ළමා හා යොවුන් විය නිරූපිත සිදුවීම් ගණනාවකි. එය ඇරඹෙන්නේ සිදුහත් කුමරුගේ පියා - සුද්ධෝදන රජු පිරිමි දරුවකු පිළිබඳ සිහින දකින සමයේ පටන් ය. මේ තෙවැනි ආකාරයේ ඇරඹුම යි.සිනමාකරු - සමන් වීරමන් ‘ශ්‍රී සිද්ධාර්ථ ගෞතම’ සිනමාපටය නිර්මාණය කරන්නේ යට කී තෙවැනි ආකාරය මත තදින් රැඳී සිටිමිනි. ඒ අනුව ‘ශ්‍රී සිද්ධාර්ථ ගෞතම’, සිදුහත් කුමරුගේ ළමා හා යොවුන් වියත්, අභිනිෂ්ක්‍රමණයෙන් ඉතික්බිතිව එළැඹෙන මුල් සමයත් කියැවෙන මූලික සිදුවීම් නිරූපිත සිනමාපටයක් සේ හඳුනා ගැනීම පහසුය.සමන් වීරමන් රංගන කාර්යයේදී භාවිත කරන උපක්‍ර‍්‍රමය තර්කානුකූලය. ප්‍රධාන චරිත නිරූපණය සඳහා ඔහු වැඩිපුරම කැඳවන්නේ ඉන්දියානුවන් ය. ඔවුහු සිංහල භාෂාව නොදනිති. හඬකවන්නේ මෙරට ශිල්ප ශිල්පිනියන් ය.ඒ අතරට මෙරට රංගන ශිල්ප ශිල්පිනියන් තමන්ගේ හඬ ම මුදාහරින්නේ හැඟීම් බර රසිකයනට අවුලක් ඇති නොකරමිනි. අනෙක් අතට රංගන හැකියාවන් සොයා වෙහෙසීමටද ඔවුන් සූදානම් නැත. විචාරක පාර්ශ්වය නම් එසේ නොවේ. එහෙත් සිනමාපටය සමාජ ගත කරන්නේ බහුතර රසිකයන් ය.තවත් උපක්‍රමයක් සමන්ගේ පිහිටට එයි. එනම් බහුල වශයෙන් සමීප රූප භාවිත කිරීම ය. සිනමාකරුවාගේ පිළිවෙත හොඳින් ම ප්‍රකාශ කරන්නට සමීප රූප ශක්තියකි. රංගන ශක්‍යතා පිළිබඳ ගැටලු දිස්නොවනවා නොවේ. එහෙත් චරිත හා සිදුවීම් කේන්ද්‍රීය රූප රචනයකදී සමීප රූප නො අනුමානව ම උපක්‍රමයකි. ප්‍රේක්ෂක බහුතරයක් බැඳෙන්නේ චරිත හා සිදුවීම් සමඟ ය. අවට පරිසරය නිරූපණයට සිනමාකරු ගමන් නොකරන හෙයින් පේ‍්‍රක්ෂකයා නුවුවමනා වෙහෙසකට පත් නොවෙයි.අභ්‍යන්තර දර්ශන බහුල වීමද සිනමාකරුවාට පහසුවක් වී තිබේ. එය කෙළින්ම පැමිණ ඇත්තේ තිරනාටකයේ සිට බව පෙනේ. සමකාලීන භාරතීය සමාජය පුළුල්ව නිරූපණය කිරීමේ ඉඩක් ඉන් මඟහැරීම සිනමාපටයට අගතියක් නොවන්නේ එබන්දකට සිනමාකරුවා උත්සුක නොවන හෙයිනි. අභ්‍යන්තර දර්ශන විශ්වසනීය අන්දමින් ගොඩ නඟන්නට සිනමාකරුවා ඇතුළු කණ්ඩායම මහන්සිවී ඇති බව නොරහසකි.‘ශ්‍රී සිද්ධාර්ථ ගෞතම’ සඳහා ලැබෙන පේ‍්‍රක්ෂක ප්‍රතිචාර ප්‍රමාණාත්මකව ඉහළ අගයක් ගැනීම දෙස වපරැසින් බැලීම සම්බන්ධයෙන්ද සැලකිලිමත් විය යුතුය. වර්තමාන ලාංකේය සිනමාවේ ස්වරූපය තීරණය කෙරෙන රජ සමය, බුදු සමය හා ඊටත් පෙර සමය නිරූපිත සිනමාපට අතරට අලුතින්ම එක්වන්නේ ‘ශ්‍රී සිද්ධාර්ථ ගෞතම’ ය. මේ සිනමාපට විශේෂය විචාරක ගැරහුම් නොමදව ලබන බව පෙනේ. ඒ වෙසෙසින් ම දැක්ම හා ප්‍රමිතිය සම්බන්ධයෙනි. තවත් තැනෙක කියැවෙන්නේ මේවා නරඹන්නේ සැබෑ සිනමා පේ‍්‍රක්ෂකයන් නොවන බව ය. එනම් සාමාන්‍යයෙන් සිනමාශාලා ඇසුරු නොකරන්නවුන් බව ය.නමුත් ‘අබා’, ‘මහින්දාගමනය’, ‘කුසපබා’, ‘විජය කුවේණි’ වැනි එම මාදිලියේ සිනමාපට විසින් අභිනව ප්‍රේක්ෂක කණ්ඩායමක් ගොඩනැංවූ බව පැහැදිලි කරුණකි. සාමාන්‍යයෙන් සිනමාව ප්‍රිය නොකරන, සිනමාව නොතකන, සිනමා ශාලා කරා නොඑන මේ පිරිස දැන් කල්පනා කරමින් සිටින්නේ වෙනත් ආකාරයකට ය.තමන් කැමති සිනමාපට සිනමා ශාලා කරා පැමිණෙමින් තිබීම ඊට ප්‍රධානතම හේතුවයි. ‘ශ්‍රී සිද්ධාර්ථ ගෞතම’ වැඩිපුරම නරඹන්නේ මේ ප්‍රේක්ෂකයන් විය යුතුය. ලාංකේය සිනමාව මෑතදී අත්පත් කරගත් සම්පතක් සේ මොවුන්ව නිශ්චය කළ හැකිවේ. සම්භාවනීය සිනමා අත්දැකීම් කරා ක්‍රමිකව හෝ මොවුන් කැටුව යාම විචාර පාර්ශවයේද වගකීමකි. එසේ නොමැතිව මොවුන්ව පලවා හැරීමේ සම්ප්‍රදායික කොන්දේසි ඉස්මතු කිරීම උචිත නොවේ.අද වනවිට මෙරට සිනමා ශාලා පද්ධතිය උත්සාහ කරමින් සිටින්නේ ඇතැම් අමිහිරි අත්දැකීම් අමතක කර දමන්නට ය. සිනමා කර්මාන්තයට මෙය මනා පිටුබලයකි. ‘ශ්‍රී සිද්ධාර්ථ ගෞතම’ මෙතැනදී සිදුකරන මැදිහත්වීම මෙබඳු තවත් සිනමාපට නිෂ්පාදනයට දිරි ගැන්වීමකි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>07</day>
    </date>
    <link>http://www.dinamina.lk/2013/02/07/_art.asp?fn=f1302075</link>
    <topic>ප්‍රථම වරට පාසැල් නාට්‍යයක් රාජ්‍ය නාට්‍ය උලෙළහි අවසන් වටයට</topic>
    <author/>
    <content>ගාල්ල මහින්ද විද්‍යාලය නිෂ්පාදනය කළ 'ඉයුමිනයිඩ්ස්' නාට්‍ය මෙවර රාජ්‍ය නාට්‍ය උලෙළහි අවසන් වටයට ද තේරී ඇත. රාජ්‍ය උලෙළ ඉතිහාසයෙහි පාසැල් නාට්‍යයක් අවසන් වටය සඳහා නියෝජනය කිරීමේ අවස්ථාව උදාකර ගත් ප්‍රථම අවස්ථාව මෙය වෙයි.ආරියවංශ රණවීරයන් පරිවර්තනය කළ සුප්‍රකට ඔරෙස්ට්‍රියානු නාට්‍ය ත්‍රිකයේ අවසන් කෘතිය සිංහල වේදිකාවට ගෙන එනු ලැබූවේ ගාල්ල, සවුත්ලන්ඩ් විද්‍යාලයේ රණසිංහ අධිකාරී හා මහින්ද විද්‍යාලයේ රේණුකා වන්නිආරච්චි ආචාර්යවරුන් දෙපළ විසිනි. එහි වශේෂ දර්ශනයක් මෙම මස 11 දින ප.ව. 3.00ට හා 6.30ට ගාල්ල නගර ශාලාවේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>07</day>
    </date>
    <link>http://www.dinamina.lk/2013/02/07/_art.asp?fn=f1302076</link>
    <topic>වස්ඳඩුරාව හොඳම කෙටි චිත්‍රපටිය ලෙස සම්මාන ලබයි</topic>
    <author>චතුරිකා ගමගේ ඡායාරූපය- සුදත් නිශාන්ත</author>
    <content>ගැමි ජීව්තයේ තිබෙන අවංකබව,මිත්‍රශීලීබව,ආගන්තුක සත්කාරයට තිබෙන ලැදියාව නාගරික සමාජය වටහාගන්නේ අත්වැරුද්දක් ලෙසිනි‍. මේ නිසංසලා මධුවන්ති සිය ජීවිතයේ අත්විඳි අත්දැකීමකි. ඒ ආශ්‍රයෙන් ඇය නිර්මාණය කරන ලද කුළුදුල් සිනමා නිර්මාණය වස්ඳඩුරාව කෙටි චිත්‍රපටිය සඳහා රත්නපුර 'වෙනස' සිනමා සංසදය සංවිධානය තළ සලරූ - 2012 සිනමා උළෙලේදී හොඳම කෙටි චිත්‍රපටියට හිමි සම්මානය හිමි විය.නිසංසලා මධුවන්ති දැනට උපාධි අපේක්ෂාවකි. කැළණිය විශ්වවිද්‍යාලයෙන් බාහිර උපාධිය ලබා ගැනීමට බලාපොරොත්තුවන ඇය නාට්‍ය හා රංග කලාව,ප්‍රතිබිම්භ කලාව ,ජනසන්නිවේදනය යන විෂයයන් ඔස්සේ අධ්‍යාපනය හදාරන අතර සිනමා නිර්මාණයක් කිරීමට ඇය පෙළඹුනේ මේ විෂය ධාරාවන් නිසාය.අනුරාධපුර, ගලෙන්බිඳුණු වැව වැනි අතිදුෂ්කර ප්‍රදේශයක ජීවත් වුවද සිනමා නිර්මාණයක් සිදු කිරීමට තරම් ධෛර්යයක් හා උත්සාහයක් ඇය තුළ විය.හත් දෙනෙකුගෙන් යුත් කණ්ඩායමක් සමඟින් නිර්මාණ කාර්යයට යොමු වුණු ඇය වසර දෙකක පමණ කාලයක් තිස්සේ සිනමා නිර්මාණයකට අවැසි ශිල්පීය ඥානය එක්රැස් කර ගත්තේ ය. එහිදී ඔවුන්ට කැලුම් සර්ගෙන් ලැබුණු ගුරු හරුකම් නිබඳ ශක්තියක් විය.ඒ වගේම මසකට වතාවක් අනිවාර්යයෙන් ම චිත්‍රපටියක් නැරඹීමට ඔවුහු පුරුදුව සිටියහ. නිරන්තරයෙන් චිත්‍රවටි නරඹමින් සිය අත්දැකීම් ආශ්‍රයෙන් ම පිටපත් රචනා කළ ඔවුන් සිනමා නිර්මාණයක් වැනි දැවැන්ත කාර්යයකට අතගැසුවේ දුෂ්කරතා රාශියක් මධ්‍යයේ ය. නමුත් ඔවුන්ගේ දක්ෂතාවයත්,කැපවීමත් හේතුවෙන් අඩු පහසුකම් මධ්‍යයේ වුවද සිය නිර්මාණ හැකියාව ප්‍රකට කරන්නට හැකි විය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>08</day>
    </date>
    <link>http://www.dinamina.lk/2013/02/08/_art.asp?fn=n1302082</link>
    <topic>සිසුවිය අධිකරණයට යැවීම ගැන වහා පරීක්ෂණයක් පවත්වන්න</topic>
    <author>සිතාරා සේනානි සහ නුවන් කොඩිකාර,</author>
    <content>පාසල් පන්ති කාමරයේ තීන්ත ආලේප කිරීමට ඉල්ලා තිබූ රුපියල් අටසියයක මුදලක් සෙවීමට පොල් ගෙඩි කිහිපයක් සොරකම් කළේ යැයි හොරණ ප්‍රදේශයේ පාසල් දැරියක අධිකරණයට ඉදිරිපත් කිරීමේ සිද්ධිය සම්බන්ධයෙන් වහාම සොයා බලා දැඩි පියවර ගන්නා ලෙස ජනාධිපති මහින්ද රාජපක්ෂ මහතා අධ්‍යාපන ඇමැතිවරයා සහ අධිකරණ ඇමැතිවරයා වෙත නියෝග කැර තිබේ.ඇමැති මණ්ඩල රැස්වීම ඊයේ (7) පැවැති අවස්ථාවේ එතුමා මේ නියෝගය කළ බව කැබිනට් ප්‍රකාශක, ප්‍රවෘත්ති හා ජනමාධ්‍ය ඇමැති කෙහෙලිය රඹුක්වැල්ල මහතා පැවැසීය.කැබිනට් තීරණ දැනුම් දීම සඳහා ප්‍රවෘත්ති හා ජනමාධ්‍ය අමාත්‍යාංශයේ ඊයේ (7) පැවැති මාධ්‍ය හමුවේදී මාධ්‍යවේදියකු මේ සම්බන්ධයෙන් මතු කරන ලද ප්‍රශ්නයකට පිළිතුරු දෙමින් ඇමැතිවරයා මේ බව පැවසීය.මෙම දැරියගේ සිද්ධිය සම්බන්ධයෙන් ජනාධිපතිවරයා කැබිනට් මණ්ඩල රැස්වීමේදී දැඩි සංවේගයකින් යුතුව අදහස් දැක්වූ බවද කී ඇමැතිවරයා, මෙවැනි සිද්ධි විභාග කිරීම සමථ මණ්ඩලයට ඉදිරිපත් කළ යුතු බවට අධිකරණ ඇමැතිවරයා නිකුත් කැර තිබූ චක්‍රලේඛය මේ සිද්ධියේදී අනුගමනය නොකිරීම සම්බන්ධයෙන් දැඩි ලෙස අවධානය යොමු කරමින් මින් ඉදිරියට එවැනි සිද්ධි ඇති නොවීමට වග බලාගත යුතු බව දැනුම් දුන්නේ යැයි ද කීවේය.මේ සිද්ධියේදී කියැවී ඇති පරිදි විදුහල්පතිවරය කු පාසලේ තීන්ත ආලේප කිරීමට මුදල් ඉල්ලා සිටීම වරදක් වන්නා සේම, එවැනි වරදක් සම්බන්ධයෙන් සොයා බලා විනයානුකූල පියවර ගැනීමට අධ්‍යාපන ඇමැතිවරයාට හෝ අමාත්‍යාංශයේ ලේකම්වරයාට හැකියාවක් නොතිබීම හා රාජ්‍ය සේවා කොමිෂන් සභාව මඟින් විනය ක්‍රියාමාර්ග ගැනීමට කල් ගතවීම වැනි කරුණු සම්බන්ධයෙන් ද මෙහිදී දැඩි අවධානයක් යොමුවූ බවද ඇමැති රඹුක්වැල්ල මහතා මෙහිදී පැවැසීය.රජයේ ප්‍රවෘත්ති අධ්‍යක්ෂ ජනරාල් මහාචාර්ය ආරියරත්න ඇතුගල මහතා ද මේ අවස්ථාවට සහභාගී විය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>08</day>
    </date>
    <link>http://www.dinamina.lk/2013/02/08/_art.asp?fn=n1302083</link>
    <topic>පොදුරදමඬුලු නායක සමුළුව ශ්‍රී ලංකාවේ පැවැත් වෙනවා</topic>
    <author>මහින්ද අලුත්ගෙදර</author>
    <content>ඇතැම් සංවිධාන විසින් කුමන ආකාරයේ ඉල්ලීම් ඉදිරිපත් කළද පොදුරාජ්‍ය මණ්ඩලීය රාජ්‍ය නායක සමුළුව නියමිත පදිරි මේ වසරේ ශ්‍රී ලංකාවේදී පැවැත්වෙන බව විදේශ කටයුතු අමාත්‍යාංශය අවධාරණය කරයි.මේ වසරේ නොවැම්බර් මස ශ්‍රී ලංකාවේදී පැවැත්වීමට නියමිත රාජ්‍ය නායක සමුළුව වෙනත් රටක පවත්වන ලෙස  හියුමන් රයිට්ස් වොච් හෙවත් මානව හිමිකම් ඇස සංවිධානය විසින් පොදුරාජ්‍ය මණ්ඩලයෙන් ඉල්ලීමක් කළද කිසිවිටෙකත් එය වෙනස් කළ නොහැකි බව විදේශ කටයුතු අමාත්‍යාංශයේ ලේකම් කරුණාතිලක අමුණුගම මහතා දිනමිණ ට පැවසීය.ඕස්ට්‍රේලියාවේ පර්ත් නුවරදී පැවැති පොදුරාජ්‍ය මණ්ඩලීය රාජ්‍ය නායක සමුළුවේ ගන්නා ලද තීන්දුවකට අනුව යෝජනා ස්ථිරත්වයෙන් යුතුව මෙවර සමුළුව ශ්‍රී ලංකාවේදී පැවැත්වෙන බව පෙන්වාදෙන ලේකම්වරයා එම තීරණය ගෙන ඇත්තේ සාමාජික රටවල රාජ්‍ය නායකයන් බවද, ඒ හේතුවෙන් කිසිවකුගේ හෝ අවශ්‍යතා අනුව මෙය වෙනස් කළ නොහැකි බවද පෙන්වා දුන්නේය.හියුමන් රයිට්ස් වොච් හෙවත් මානව හිමිකම් ඇස සංවිධානය මේ ඉල්ලීමකර ඇත්තේ ශ්‍රී ලංකා රජය ජාත්‍යන්තරයට ලබාදුන් පොරොන්දු මේ දක්වා නිසි පරිදි ඉටුකර නොමැති බවට සඳහන් කරමිනි.මේ අතර විදේශ කටයුතු අමාත්‍යාංශයේ ලේකම්වරයා සඳහන් කරන්නේ මෙම රාජ්‍ය නායක සමුළුවේ කටයුතු මේ වනවිට හොඳින් සිදුකරගෙන යන බවත් පොදුරාජ්‍ය මණ්ඩලීය මහලේකම් කමලේෂ් ෂර්මා ඉදිරි සතියේදී ශ්‍රී ලංකාවේ සංචාරයක නිරතවන බවත්ය.ඊට අමතරව එහි වත්මන් තත්ත්වය සාර්ථකව ඉදිරියට කරගෙන යාම සඳහා පොදුරාජ්‍ය මණ්ඩලීය මහලේකම් කාර්යාලයේ නිලධාරී කණ්ඩායමක් දැනටමත් ශ්‍රී ලංකාවට පැමිණ සිටින බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>08</day>
    </date>
    <link>http://www.dinamina.lk/2013/02/08/_art.asp?fn=n1302084</link>
    <topic>ජ්‍යෙෂ්ඨ මාධ්‍යවේදී කාරියකරවනට 91යි</topic>
    <author/>
    <content>ශ්‍රී ලංකාවේ දැනට සිටින ජ්‍යෙෂ්ඨතම ක්‍රියාකාරී මාධ්‍යවේදියා වන ඩී. එෆ්. කාරියකරවන මහතා අද සිය 91වැනි ජන්ම දිනය සමරයි.ශ්‍රී ලංකා පත්‍ර කලා සංගමයේ හා ඉන්දු - ශ්‍රී ලංකා මාධ්‍යවේදී මිත්‍රත්ව සංගමයේ උත්තරීතර අනුශාසකවරයා වන කාරියකරවන මහතා විසින් ලියන ලද නවතම ග්‍රන්ථය “ලෝ පුරා චාරිකා” නමින් අද දොරට වඩී..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>08</day>
    </date>
    <link>http://www.dinamina.lk/2013/02/08/_art.asp?fn=n1302086</link>
    <topic>කොළඹ 16වැනි මහල් නිවාස ව්‍යාපෘතිය ඇරඹේ</topic>
    <author>චන්ද්‍රිකා පෙරේරා</author>
    <content>කොළඹ නගරයේ හා තදාසන්න ප්‍රදේශවල අඩු පහසුකම් සහිත පදිංචිකරුවන්ට නව නිවාස ලබාදීමේ ව්‍යාපෘතියේ 16වෙනි අදිය‍රේ කටයුතු ආරක්ෂක ලේකම් ගෝඨාභය රාජපක්ෂ මහතාගේ මූලිකත්වයෙන් අද (8) පෙරවරුවේ ආරම්භ කෙරේ.ඉදිකිරීමට යෝජිත මහල් නිවාස සංකීර්ණයට රුපියල් මිලියන 4443ක මුදලක් වැය කිරීමට අපේක්ෂිත බව රාජ්‍ය ආරක්ෂක හා නාගරික සංවර්ධන අමාත්‍යාංශය පවසයි.කිරුළපන ඩී.එම්. කොළඹගේ මාවතේ පස්වන පටුමගේ භූමියක නිවාස ඒකක1776කින් යුත් මෙම නිවාස සංකීර්ණයට නාගරික සංවර්ධන අධිකාරියේ සභාපති නිමල් පෙරේරා මහතාගේ ප්‍රධානත්වයෙන් අද මුල්ගල් තැබේ.නාගරික සංවර්ධන අධිකාරිය මගින් ක්‍රියාත්මක කරන කොළඔ හා තදාසන්න ප්‍රදේශවල අඩු පහසුකම් සහිත ජනාවාස පුනස්ථාපනය කිරීමේ වැඩපිළිවෙළට අනුව නාගරික පුනර්ජීවන ව්‍යාපෘතිය යටතේ මෙම මහල් නිවාස යෝජනා ක්‍රමයේ ඉදිකිරීම් සිදුකරයි.අඩු ආදායම්ලාභීන් සඳහා ව්‍යාපෘති 16ක් යටතේ නිවාස ඒකක 10410ක් ඉදිකිරීමේ කටයුතු මේවන විට ආරම්භකර ඇත.එම ව්‍යපෘති යටතේ ඉදිකෙරුණු පළමු නිවාස සංකීර්ණය ලබන මසදී ජනතා අයිතියට පත් කිරීමට ද කටයුතු කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>08</day>
    </date>
    <link>http://www.dinamina.lk/2013/02/08/_art.asp?fn=n1302085</link>
    <topic>මුලතිව්හි හෙක්ටයාර 25,000කින් වාර්තාගත වී අස්වැන්නක්</topic>
    <author>විජයානි එදිරිසිංහ</author>
    <content>මුලතිව් දිස්ත්‍රික්කය පුරා මෙවර කුඹුරු හෙක්ටයාර විසිපන්දහසක වී වගාකර ඇති අතර ඉන් විශාල අස්වැන්නක් ලැබෙමින් පවතින බව වී අලෙවි මණ්ඩලයේ සභාපති කේ. බී. ජයසිංහ මහතා පවසයි. මේ වී අස්වැන්න ගබඩා කිරීමට යුරෝපා ආර්ථික හවුලේ වියදමින් මෙට්‍රික් ටොන් එක්දහස් පන්සියයක් ගබඩා කළ හැකි නැඳුන්කර්නි වී ගබඩාව අලුත්වැඩියා කර දී තිබේ. සමුපකාර හා අභ්‍යන්තර වෙළෙඳ කටයුතු පිළිබඳ ඇමැති ජොන්ස්ටන් ප්‍රනාන්දු මහතාගේ උපදෙස් මත සභාපතිවරයා වී මිලදී ගැනීම් කටයුතු සොයා බැලීමට ඊයේ (07) මුලතිව් ප්‍රදේශයේ සංචාරයක ද නියැළිණි.යුද්ධය අවසන් වී වසර තුනකට පසු මුලතිව්, කිලිනොච්චි, නැඳුන්කර්නි ඇතුළු ප්‍රදේශවල වී වගාව විශාල වශයෙන් සාර්ථක වී ඇත්තේ මේ කන්නයේ බව සභාපතිවරයා මුලතිව් සිට “දිනමිණ” අමතමින් පැවසීය.මුලතිව් දිස්ත්‍රික්කයේ ගොවියන්ට ඉරණමඩු වැවෙන් කලට වේලාවට ජලය ලැබීමත්, බිත්තර වී, පොහොර සහනාධාරය ලැබීමත් හේතුවෙන් මේ අස්වැන්න මෙතරම් දුරට සාර්ථක වූ ප්‍රථම අවස්ථාව බව ද හෙතෙම කීය.රජය වී කිලෝවක මිල රුපියල් 32 – 35 දක්වා වැඩිකර තිබීම සම්බන්ධව මුලතිව් දිස්ත්‍රික් ගොවි සංවිධාන රජයට සිය කෘතඥතාවය පළකර සිටියි.ගොවීන් වෙත ගොස් අස්වැන්න මිලදී ගැනීම සඳහා වී අලෙවි මණ්ඩලය මේ වන විට සියලු කටයුතු සූදානම් කර ඇත. මුලතිව් මෙන්ම මන්නාරම “සහල් නැලිය” ප්‍රදේශයේ වී වගාව ද සාර්ථක වී තිබීම හේතුවෙන් රජය මෙවර මෙට්‍රික් ටොන් දෙලක්‍ෂය ඉක්මවා වී සංචිතයක් රැස්කර ගැනීම ඉලක්ක කරගෙන තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>08</day>
    </date>
    <link>http://www.dinamina.lk/2013/02/08/_art.asp?fn=n1302087</link>
    <topic>වසරක දී දිවි නැඟුම ගිණුම් ලක්‍ෂ තුනක්</topic>
    <author>ජයසිරි මුණසිංහ</author>
    <content>වසරක් ඇතුළත “දිවි නැඟුම” ගිණුම් ලක්‍ෂ තුනක් අලුතින් ම ආරම්භ කිරීමට ප්‍රාදේශීය සංවර්ධන බැංකුව සමත් වී තිබේ. දිවි නැඟුම නිල බැංකුකරුවා බවට පත්ව සිටින ප්‍රාදේශීය සංවර්ධන බැංකුව මේ අන්දමට ලක්‍ෂ තුනක් ගිණුම් ආරම්භ කිරීමට සමත් වීම අගය කරන බව ආර්ථික සංවර්ධන ඇමැති බැසිල් රාජපක්‍ෂ මහතා පවසයි.ගිණුම් ලක්‍ෂ තුන ආරම්භ කළ පිරිස අඩු ආදායම්ලාභී පවුල්වල අය මෙන්ම දිරියෙන් ඉදිරියට ඒමට වෙර දරන කුඩා හා මැදි පරිමාණ ව්‍යවසායකයෝ වීම වඩාත් අගය කරන බව ද ඇමැතිවරයා කීය.අලුතින් ආරම්භ කළ ගිණුම් ලක්‍ෂ තුනේ් තැන්පත් මුදල රුපියල් මිලියන 280 ක් වන බව ප්‍රාදේශීය සංවර්ධන බැංකුවේ සභාපතිනි කේෂලා ජයවර්ධන මහත්මිය කීවාය. මේ අන්දමට එක්රැස් කර ගත් මුදල් මෙන්ම තවත් අරමුදල් රැසක් කුඩා හා මැදි පරිමාණ ව්‍යවසායකයන්ගේ දියුණුව සඳහාම යොදාගන්නා බව ද සභාපතිනිය සඳහන් කළාය.රණවිරු දිවි නැඟුම, ලොතරැයි දිවි නැඟුම යනාදී පුළුල් අංශ රැසක් ආවරණය වන පරිදි මේ ගිණුම් ආරම්භ කොට ඇත. රට පුරා විවිධ පළාත්වල විසිරී සිටින දිරිමත් කුඩා ව්‍යවසායකයෝ ඕනෑම අයෙකුට දිවි නැඟුම ගිණුම් ආරම්භ කළ හැකි බවත්, ඔවුන්ට ඒ සමඟ ප්‍රතිලාභ රැසක් හිමිවන බවත්, ප්‍රාදේශීය සංවර්ධන බැංකුවේ සාමාන්‍යාධිකාරී සහ ප්‍රධාන විධායක නිලධාරි රත්නසිරි සිරිවර්ධන මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>08</day>
    </date>
    <link>http://www.dinamina.lk/2013/02/08/_art.asp?fn=n1302088</link>
    <topic>සා: පෙළ විද්‍යාව ප්‍රශ්න පත්‍රයපිට කළ සැක පස්දෙනාට ඇප</topic>
    <author>කෝට්ටේ මධ්‍යම සමූහ සහ කඩුවෙල සමූහ සහ අතුරුගිරිය විශේෂ</author>
    <content>අධ්‍යයන පොදු සහතික පත්‍ර සාමාන්‍ය පෙළ විභාගයේ (2012) විද්‍යාව 1 ප්‍රශ්න පත්‍රය පිටකිරීම සම්බන්ධයෙන් රක්ෂිත බන්ධනාගාර ගත කර සිටින සැකකරුවන් පස් දෙනා කඩුවෙල මහේස්ත්‍රාත් ලංකා ජයරත්න මෙනවිය විසින් ඇප මත ඊයේ (17) මුදා හරිනු ලැබුවාය. මෙසේ ඇප පිට නිදහස් කළේ සමන් අත්තනගේ, මංගල පි‍්‍රයශාන්ත, සිරිමෙවන් ජයසේකර, නිරෝෂන් සංජීව හා ලක්ෂ්මන් ජයසිංහ යන අයවලුන් ය.මාස දෙකකට ආසන්න කාලයක් සැකකරුවෝ රක්ෂිත බන්ධනාගාර ගතව සිටියහ. ඔවුන් වෙනුවෙන් පෙනී සිටි නීතිඥයන් ඉදිරිපත් කළ කරුණු සැලකිල්ලට ගනිමින් ඔවුන්ට මුදලින් රුපියල් 15,000 බැගින් හා රුපියල් ලක්ෂ දෙක බැගින් වූ ශරීර ඇප නියම විණි.තවද සෑම මසකම අවසාන සතියේ සැකකරුවන් අපරාධ පරීක්ෂණ දෙපාර්තමේන්තුවේ පෙනී සිටිය යුතු වේ.සැකකරුවන් වෙනුවෙන් ජ්‍යෙෂ්ඨ නීතිඥ නෙවිල් අබේරත්න, නීතිඥ චින්තක විජේසූරිය, නීතිඥ සිසිර ජයකොඩි, නීතිඥ නුවන් ජයවර්ධන හා නීතිඥ සිරිපාල අමරසේන යන මහත්වරු පෙනී සිටියහ.නැවත විභාගය මාර්තු මස 28 තෙක් කල් තැබිණි. .</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>08</day>
    </date>
    <link>http://www.dinamina.lk/2013/02/08/_art.asp?fn=n1302089</link>
    <topic>කියන තරම් රැඩිකල්වෙනසක් එජාපයේ නෑ</topic>
    <author>අසේල කුරුළුවංශ</author>
    <content>රනිල් සජිත්ට රැස්පට් පෙන්වීමත් සජිත් රනිල්ට රැස්පට් පෙන්වීමත් හැර එජාපයේ සිදුවන වෙනත් රැඩිකල් වෙනසක් නොමැති බව මධ්‍යම පළාත් මහ ඇමැති සරත් ඒකනායක මහතා පවසයි.රනිල් සජිත් දෙන්නට දෙන්නා රැඩිකල් වෙනසක් පෙන්වන බව දැන් කාටත් පැහැදිලි බවත්, ඉන් එහා ගිය පක්‍ෂයට යහපතක් වන වෙනසක් සිදුවන බවක් නොපෙනෙන බවත් ඒ මහතා කීය.දීර්ඝ කාලීන දේශපාලන අත්දැකීම්වලින් වත්මන් ආණ්ඩුවට එරෙහිව ජනමතයක් මේ අවස්ථාවේ ගොඩනැඟීම තබා ඒ පිළිබඳ සිතීම පවා වැරැදි තීරණයක් බව දන්නා රනිල් වික්‍රමසිංහ මහතා නිහඬව සිටිත්දී අත්දැකීම් නොමැති සජිත් ආණ්ඩු පෙරළන්න ගොස් අවසානයේ පක්‍ෂයේ තමන් දැරූ තනතුරත් අහිමි කරගත් බව මහ ඇමැතිවරයා කීය.ජන බලයක් නොමැති කණ්ඩායම් රජය අපහසුතාවට පත්කිරීම සඳහා විවිධ කුමන්ත්‍රණ දියත් කැරමින් සිටින බවත්, ඔවුන්ගේ අපේක්‍ෂාවන් පරාජය කිරීම සඳහා ජනතාව පෙරට පැමිණිය යුතු බවත් හෙතෙම කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>08</day>
    </date>
    <link>http://www.dinamina.lk/2013/02/08/_art.asp?fn=n13020810</link>
    <topic>ඔස්ට්‍රේලියාවෙන් ‍ගෙනා දෙන්නු කිරි නිපැයුම අට ගුණයකින් වැඩි කරති</topic>
    <author>මහින්ද අලුත්ගෙදර</author>
    <content>ඔස්ට්‍රේලියාවෙන් කිරි ගවයන් ආනයනය කිරීමත් සමඟ ශ්‍රී ලංකාවේ කිරි නිෂ්පාදනය අට ගුණයකින් ඉහළ ගොස් තිබේ.දියර කිරි නිෂ්පාදනය සහ අභිජනනය කිරීමේ අරමුණ ඇතිව ජාතික පශු සම්පත් සංවර්ධන මණ්ඩලය මේ කිරි ගවයන් ආනයනය කර තිබෙන අතර එය ඕස්ට්‍රේලියාවේ වේලාර්ඩ් රූරල් එක්ස්පෝට්ස් පෞද්ගලික සමාගම සහ ජාතික පශු සම්පත් සංවර්ධන මණ්ඩලය ඒකාබද්ධ ව්‍යාපෘතියක ප්‍රතිඵලයක් බව ශ්‍රී ලංකාවේ ඕස්ට්‍රේලියානු මහ කොමසාරිස් කාර්යාලය පවසයි.ව්‍යාපෘතිය යටතේ මේ වනවිට ශ්‍රී ලංකාවට කිරි ගවයන් 2,000ක් පමණ ආනයනයකර තිබෙන අතර ඔවුන් රැගෙන ඒමට ඕස්ට්‍රේලියාවේ අපනයන මූල්‍ය රක්ෂණ සංස්ථාවේ මූල්‍ය දායකත්වය සහ නෙදර්ලන්තයේ රාබෝ බැංකුවේ ණය පහසුකම් යටතේ ඇමෙරිකානු ඩොලර් මිලියන 12.95ක ප්‍රතිරක්ෂණයකට ලක්ව තිබේ.බෝපත්තලාව ගොවිපළ වෙත රැගෙන ගිය මේකිරි ගවයන් මඬුවල දේශීය කිරි ගවයන් සමඟ රැඳවීමට පියවර ගැනිණි.පසුගිය 2012 වසරේ මාර්තු මාසයේ දී පළමු කිරිගව කණ්ඩායම ආනයනය කිරීමෙන් පසු කිරි නිෂ්පාදනය අට ගුණයකින් ඉහළ ගොස් තිබෙන බවද ආනයනික කිරි දෙනුන්ගෙන් දිනකට කිරි ලීටර් 21ක් පමණ ලබා ගන්නා බවද සඳහන් කළ ජාතික පශු සම්පත් සංවර්ධන මණ්ඩලයේ සභාපති රන්ජිත් ඇල්ලගල මහතා ඊට පෙර එක් කිරි ගවයකුගෙන් දිනකට ලබා ගත්තේ කිරි ලීටර් තුනක් පමණක් බවද පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>08</day>
    </date>
    <link>http://www.dinamina.lk/2013/02/08/_art.asp?fn=n13020813</link>
    <topic>අක්කරේපත්තුව මුහුදෙන්කිලෝ 800ක මඩු මාළුවෙක්</topic>
    <author/>
    <content>අක්කරපත්තුව මුහුදේ දී දැවැන්ත මඩුවා මත්ස්‍යයෙක් ධීවරයන් ඊයේ (07) අල්ලා ගෙන ඇත. මෙම මත්ස්‍යයා කිලෝ ග්‍රෑම් 800ක පමණ බරකින් යුතු බවත් රුපියල් ලක්‍ෂ 3ක පමණ වටිනාකමින් යුතු බවත් ධීවරයෝ පවසති.මෙතෙක් කල් මේ ප්‍රදේශයෙන් අල්ලා ගත් මත්ස්‍යයන්ගෙන් අධි බර ඇති මත්ස්‍යයා මේ බව ඔවුහු පවසති. අල්ලා ගත් මඩුවා මත්ස්‍යයා කොළඹ වෙළෙඳ පොළට ගෙන ගොස් එහි තොග වෙළෙඳුන් අතර විකිණීමට කටයුතු කරන බව මාළු ව්‍යාපාරිකයෝ කීහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>08</day>
    </date>
    <link>http://www.dinamina.lk/2013/02/08/_art.asp?fn=n13020816</link>
    <topic>ජනවාරියේ ගණන් බැලූ උද්ධමනය නිවැරැදියි</topic>
    <author>ජයසිරි මුණසිංහ</author>
    <content>ජනවාරි මාසයේ ගණන් බැලූ උද්ධමනය වැරදි යැයි ඇතැමුන් ගෙන යන ප්‍රචාරය පදනම් විරහිත, අසත්‍ය එකකැයි ප්‍රවීණ ආර්ථික විශ්ලේෂක වින්සන් මර්වින් ප්‍රනාන්දු මහතා කියයි.රජය 2013 අය වැයෙන් සුපිරි වෙළෙඳසැල්වලින් බද්දක් අය කිරීමට කළ යෝජනාව ක්‍රියාත්මක වන්නේ පෙබරවාරි 15 වැනිදා සිටයි. ඒ අනුව ජනවාරි උද්ධමනය වැඩිවීමට එය බලපා ඇතැයි කීම වැරදි ප්‍රකාශයකැයි ප්‍රනාන්දු මහතා පෙන්වා දෙයි.උද්ධමනය ගණන් බැලීමේ දී සුපිරි වෙළෙඳසැල්වල මිල ගණන් සහ විදුලි බිල ගණන් නොගැනීම ගැන සැක මතු කරන වැරදි මත ගෙන යන්නෝ සිදු කරන ප්‍රකාශය ද වැරදි සහගත එකකැයි ප්‍රනාන්දු මහතා පැහැදිලි කර සිටියි. .</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>08</day>
    </date>
    <link>http://www.dinamina.lk/2013/02/08/_art.asp?fn=n13020818</link>
    <topic>ලක්ෂ 20ක හෙරොයින්නාවලින් අල්ලයි</topic>
    <author>භක්ති ධර්මප්‍රිය මෙන්ඩිස්</author>
    <content>රුපියල් ලක්ෂ විස්සකට ආසන්න වටිනාකමකින් යුත් හෙරොයින් තොගයක් සමඟ සැකකරුවන් සිව්දෙනකු කොළඹ නාවල ප්‍රදේශයේදී වැලිකඩ පොලිසිය විසින් ඊයේ (7) අත්අඩංගුවට ගැනිණි.අත්අඩංගුවට ගත් සැකකරුවන් වැලිකඩ බන්ධනාගාරයේ සිටින පාතාල නායකයකු විසින් හෙරොයින් ජාවාරමේ යොදවා ඇතැයි පැවසේ.නාවල ප්‍රදේශයේ නිවෙසක් තුළදී කොටුකරගත් මේ සැකකරුවන් ළඟ තිබී හෙරොයින් ග්‍රෑම් 250ක් පොලිසිය විසින් සොයාගෙන තිබේ. සැකකරුවන් සිව්දෙනා මෙම හෙරොයින් තොගය තවත් පිරිසකට ලබාදීමට සූදානම්ව සිටි අවස්ථාවේ ඉතා රහසිගතව ඔවුන් කොටුකර ගැනීමට හැකි වූ බව වැලිකඩ පොලිස්ථානාධිපති ප්‍රධාන පොලිස් පරීක්ෂක කමල් අමරසිංහ මහතා ‘දිනමිණ’ට පැවසීය.මේ ජාවාරමට සම්බන්ධ තවත් සැකකරුවන් කිහිපදෙනෙකු අත්අඩංගුවට ගැනීමට පොලිසිය පරීක්ෂණ ආරම්භ කර තිබේ. වැලිකඩ පොලිසියේ පොලිස් ස්ථානාධිපති ප්‍රධාන පොලිස් පරීක්ෂක කමල් අමරසිංහ මහතාගේ උපදෙස් පරිදි උප පොලිස් පරීක්ෂක අරුණ සම්පත්, උප පොලිස් පරීක්ෂක ප්‍රසන්න යන මහත්වරු වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>08</day>
    </date>
    <link>http://www.dinamina.lk/2013/02/08/_art.asp?fn=n13020817</link>
    <topic>ජිනීවා මානව හිමිකම් සමුළුවටමුහුණ දීමට ශ්‍රී ලංකාව සූදානම්</topic>
    <author>සිතාරා සේනානී සහ නුවන් කොඩිකාර</author>
    <content>එළඹෙන මාර්තු මාසයේ දී පැවැත්වෙන ජිනීවා මානව හිමිකම් සමුළුවට ශ්‍රී ලංකාවට එරෙහිව ඉදිරිපත් වන යෝජනාව ද්වේශ සහගත වැඩපිළිවෙලක් ලෙස රජය සළකන බව ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා අවධාරණය කරයි.කෙසේ නමුත් එම තත්ත්වයට මුහුණ දීමට ශ්‍රී ලංකාව සූදානම් බවත් මේ පිළිබඳ ශ්‍රී ලංකා රජයදැඩි අවධානයක් යොමු කර ඇති බවත් හෙතෙම කීවේය.ජනමාධ්‍ය හා ප්‍රවෘත්ති අමාත්‍යාංශයේ ඊයේ (7) පැවැති ඇමැති මණ්ඩල තීරණ දැනුම් දීමේ මාධ්‍ය හමුවේදී ඇමතිවරයා එසේ ප්‍රකාශ කළේය.ඉදිරියේ ඇති වන තත්ත්වය සලකා බලා ජිනීවා සමුළුවට මැති ඇමැතිවරයකු යැවීම පිළිබඳ තීරණය කරනු ඇතැයිද කැබිනට් ප්‍රකාශකවරයා පැවසීය.මෙහිදී උගත් පාඩම් හා ප්‍රතිසන්ධාන කොමිසමේ නිර්දේශයන් ක්‍රියාත්මක කිරීම සම්බන්ධයෙන්ද මාධ්‍යෙව්දියකු නැගූ ප්‍රශ්නයකට පිළිතුරු දුන් ඇමැතිවරයා කියා සිටියේ රජය විසින් දැනටමත් අදාළ නිර්දේශවල කෙටිකාලීන වැඩසටහන් රැසක් ක්‍රියාවට නංවා ඇති බවත්, මධ්‍ය හා දිගුකාලීන වැඩසටහනක් ක්‍රියාවට නැංවීම ක්‍රමානුකූලව සිදුවන බවත්ය. නමුත් කිසියම් පාර්ශ්වයක් හෝ රටක් අදාළ නිර්දේශ කඩිනමින් ක්‍රියාවට නංවන්නැයි ඉල්ලීම් කරන්නේ නම් ඔවුනට ශ්‍රී ලංකාවේ වාතාවරණය සම්බන්ධයෙන් අවබෝධයක් නොමැති බව ද කෙහෙළිය රඹුක්වැල්ල මහතා මහතා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>08</day>
    </date>
    <link>http://www.dinamina.lk/2013/02/08/_art.asp?fn=n13020811</link>
    <topic>ඉපැරැණි ගල්ලෙනක් කරමැටියෙන් හමු වෙයි</topic>
    <author>පස්සර සමුහ උබයරක්න වනසිංහ</author>
    <content>පස්සර කරමැටිය ප්‍රදේශයේ ඉපැරැණි ගල්ලෙනක් ප්‍රදේශවාසීන් පසුගිය දා සොයා ගෙන ඇත.'කොටි ගල්ගේ' නමින් වු මෙහි පැරැණි රජවරුන් පවා රටේ පරසතුරැ උවදුරු පැවැති අවස්ථාවන්හි දී සැඟවී සිටි බවත් ඊට පසු කාලයක දිගින් අඩි 8ක් පමණ වන කොටියකු මෙම ලෙනේ සිටි බවත් කරමැටිය ගම්මානයේ දැනට සිටින වැඩිහිටිමි පුද්ගලයා වූ 93න් වියැති ආර්.ඇම්.කිරිබණ්ඩා මහතා පැවැසීය. මෙම ලෙනට ප්‍රවේශ වන ස්ථානය පටු වුවත් එහි ඇතුළත විශාල කුහරවලින් යුක්ත බව සහ මුල දී උස් අතට දිවෙන ලෙන පසුව බොහෝ දුර යන තෙක් හරස් අතට ගමන් කරන බව ද එය සියැසින් දුටු ගම්වාසීහු පවසති.ඒහි වු පාෂාණ මට සිලිටු ස්භාවයකින් නිර්මාණය වී ඇතැයි ඔවුහු වැඩිදුරටත් කියති..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>08</day>
    </date>
    <link>http://www.dinamina.lk/2013/02/08/_art.asp?fn=n13020812</link>
    <topic>වනාතවිල්ලුවේ ඉඩම් මිලදී ගත් අයට ජාවාරම්කරුගෙන්මරණීය තර්ජන</topic>
    <author>විජයානි එදිරිසිංහ</author>
    <content>වනාතවිල්ලුවේ රජයේ ඉඩම් කොල්ලය සිදු කළ “ඉඩම් සක්විත්තා” එම ඉඩම් මිලදී ගත් පුද්ගලයන්ට මරණීය තර්ජන එල්ල කරමින් ඔවුන් එම ඉඩම්වලින් පලවාහැරීමට පටන්ගෙන තිබේ.ඉඩම් සක්විත්තාගේ මැර ගෝලයෝ සිදුකරන එම අපරාධය සම්බන්ධව වනාතවිල්ලුව පොලිසියට පැමිණිලි කර ඇතත් එම පැමිණිලි විභාග නොවීම නිසා පොලිස්පතිවරයා වෙත පැමිණිලි ඉදිරිපත් කළ බව ඉඩම් හිමියෝ පවසති.විදේශගතව සිටින විශාල පිරිසක් වනාතවිල්ලුවේ ඉඩම් රුපියල් ලක්‍ෂ 25 – 100 ආදී වශයෙන් ගෙවා මිලදී ගෙන ඇත. පසුගියදා දිනමිණ ඉඩම් ජාවාරම් සුලමුල හෙළිකිරීමෙන් පසු විදේශිකයෝ ඔවුන්ගේ එම ඉඩම් පිළිබඳ සොයා බැලීමට මෙරට පැමිණ ඇත.විදෙස්ගත සිංහලයන් මෙන්ම ඉන්දීය ජාතිකයකු ද එම මිලදී ගත් ඉඩම පිළිබඳ සොයා බැලීමට පැමිණි අවස්ථාවේ මෙසේ ඔවුන්ට මැරයන් තර්ජන කර තිබේ.එසේ ඉඩම් මිලදී ගත් විදේශගතව සිට පැමිණි ගාල්ලේ ඉංජිනේරුවකු පැවසුවේ මේ ඉඩමට ඇතුල් වූ පසු මැරයන් තමා ඉවත් කිරීමට උත්සාහ කළා පමණක් නොව නොර්වේ රටට පැන ඇති ඉඩම් සක්විත්තා ද ඔහුට දුරකතනයෙන් මරණීය තර්ජන එල්ල කළ බවයි.සිද්ධිය ගැන ඔහු පොලිස්පතිවරයා වෙත පැමිණිලි කර තිබේ.ඉඩම් සක්විත්තාට එරෙහිව ජනාධිපති විමර්ශන ඒකකය සිදුකරන පරීක්‍ෂණවලින් පසු මෙසේ ඔහුගේ ජාවාරමට හසු වී ඉඩම් මිලදී ගත් පිරිස එම ඉඩම් රජය හරහා සාධාරණ ලෙස ලබාගැනීමට බලාපොරොත්තුව සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>08</day>
    </date>
    <link>http://www.dinamina.lk/2013/02/08/_art.asp?fn=n13020814</link>
    <topic>දුම්රිය ටිකට් පරීක්ෂකවරුනි ඇයි මේ තරම් නපුරු</topic>
    <author/>
    <content>ප්‍රවේශපත් නොමැතිව දුම්රියෙන් යන මගීන් ඇල්ලීම දුම්රිය ප්‍රවේශපත් පරීක්ෂකවරුන්ගේ වගකීම වුවත් නීතිය ක්‍රියාත්මක කිරීමේ දී ඔවුන් මානුෂික විය යුතු බව මගීහූ පවසති.මුහුදුබඩ මාර්ගයේ ධාවනය කෙරෙන සාගරිකා දුම්රියේ ගමන්ගත් කාර්මික විද්‍යාලයකට යන සිසුවකු පෙරේදා (6) රාත්‍රී ප්‍රවේශපත් නොමැතිව ගමන් කර අලුත්ගම දුම්රිය ස්ථානයේදී අසුවූ අවස්ථාවේදී පරීක්ෂකවරුන් ක්‍රියා කළ ආකාරය ඉතාම කනගාටුදායක බවත් ඔවුහූ පවසති.මේ සිසුවාට අමතක වීමකින් ප්‍රවේශ පත්‍රය ලබාගැනීමට නොහැකි වී ඇති බවත් එම අවස්ථාවේදී ඔහුගේ ජාතික හැඳුනුම්පත හෝ කාර්මික විද්‍යාල හැඳුනුම්පත හෝ වෙනත් නීත්‍යනුකූල ලියවිල්ලක් ලබාගෙන එවේලේ ඔහු මුදාහැර පසුව දඩ නියම කළ යුතුව තිබූ බවත් මගීහූ පවසති. මේ සිසුවා අල්ලා ගත් අවස්ථාව වනවිට රාත්‍රී 7 ට පමණ වී තිබූ අතර පරීක්ෂකවරුන් ඔහු සමඟ සිටි අනික් සිසුවාට කියා ඇත්තේ බොහෝ දුරක පිහිටි ඔහුගේ නිවෙසට ගොස් හෝ මුදල් රැගෙන විත් ප්‍රවේශපත් නොමැතිව සිටි සිසුවා මුදාගන්නා ලෙසයි.ප්‍රවේශපත් නොමැති මගීන් ඇල්ලීම පරීක්ෂකවරුන්ගේ වගකීමක් වුවත් එය මානුෂිකව ක්‍රියාත්මක කළ යුතු නොවේදැයි මගීහූ ප්‍රශ්න කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>08</day>
    </date>
    <link>http://www.dinamina.lk/2013/02/08/_art.asp?fn=r1302081</link>
    <topic>ගංවතුරටත් කිඹුල් උවදුරටත් විසඳුමක්</topic>
    <author>විජිත සල්ගාදුඅකුරැස්ස මධ්‍යම විශේෂ</author>
    <content>නිල්වලා ගඟ දෙපස පිරිසුදු කිරීමමෙයට වසර 36 කට පමණ පෙර නිල්වලා ගඟ දෙපස ශුද්ධ පවිත්‍ර කිරීම සිදුවුණා. ඉන් පසුව ‍එම ක්‍රියාවලිය නැවතී ගියා. පසුගිය කාලයේ ගඟ දෙපස ගංතීරයේ ඇති උණ ගස් ඇතුළු ගස් ගඟ මතට වැටී ග‍ඟෙහි ජලය ගලා බැසීමට බාධා ඇති වුණා. අධික වර්ෂාව ඇති වී ගංවතුර තත්වයක් ඇතිවන අවස්ථාවලදී ජලය නිසි ලෙස බැස යාමට අවහිරතා ඇති නිසා අකුරැස්ස හා ඒ අවට ජනතාව මහත් පීඩනයකට ලක්වෙනවා. ජීවිත මෙන්ම දේපොළ හානි ද විශාල අයුරින් සිදුවෙනවා.එදා 70 දශකයේදී දොස්තර වික්‍රමසිංහ මහතා නිල්වලා ගඟෙහි ජලය මාතර දිස්ත්‍රික්කයට මෙන්ම හම්බන්තොට දිස්ත්‍රික්කයටද ගෙනයාම සඳහා යෝජනා ඉදිරිපත් කළත්, ක්‍රියාත්මක වුනේ නැහැ. එදා මාතර දිස්ත්‍රික්කයේ කැලෑ ප්‍රතිශතය 57% යි. අද එම කැලෑ ප්‍රතිශතය 20% දක්වා අඩුවී තිබෙනවා. මෙය මහා පාරිසරික ඛේදවාචකයක්. . ග‍ඟෙහි ඉහළ ආධාරක කැලෑ බිම් අඩුවීම නිසා පාරිසරික ගැටලු ඇතිවනවා යැයි නිපුණතා සංවර්ධන හා යෞවන කටයුතු අමාත්‍ය ඩලස් අලහප්පෙරුම මහතා අකුරැස්සේදී පැවසීය.අමාත්‍යවරයා මෙම අදහස් පළකළේ, අමාත්‍යවරයාගේ සංකල්පයක් අනුව, නිල්වලා ගඟ දෙපස ඇති ගස් හා අපද්‍රව්‍ය ඉවත්කර, නිසි ලෙස ජලය බැසයාමට සැලැස්වීම සඳහා මාතර ආපදා කළමණාකරණ මධ්‍යස්ථානයේ මූලිකත්වයෙන් අකුරැස්ස හා අතුරලිය ප්‍රාදේශීය සභාවන්හී සහායද ඇතිව, නිල්වලා ගඟ දෙපස ශුද්ධ පවිත්‍ර කිරීම ආරම්භ කිරීම නිමිත්තෙන් පෙරේදා (6 ) පැවැති ජනහමුව අමතමිනි.ජනහමුව ඇමතූ අමාත්‍යවරයා මෙසේද කීය. ඉතිහාසය හා වර්තමාන අධ්‍යයනයන් එකතුකරමින් මෙම වැඩසටහන ක්‍රියාත්මක කරනවා. නිල්වලා ගඟ ආශ්‍රිතව ජලාශ 5 ක් ඉදිකිරීමට සැලසුම් කළා. දැනටමත් මාලිම්බඩ, නාපේ ප්‍රදේශයේ ජලාශයක් ඉදිවෙමින් පවතිනවා. දීයගහ ජලාශයද නොබෝ දිනකින් ආරම්භ කරනවා. ශ්‍රීලංකාවේ ජලාශ පද්ධතියට මෙම ජලාශ එකතු වෙනවා. මේ තුලින් ගංවතුර තත්වයන් පාලනය කිරීමට හැකි වෙනවා. ජනාධිපතිතුමාගේ ආශීර්වාදය ඇතිවයි මේ සියල්ල ඉටුකෙරෙන්නේ. ව්‍යාජ තොරතුරු ඉදිරිපත්කරමින්, එක්තරා කණ්ඩායමක් නිල්වලා ගඟට සම්බන්ධ වන එකම ඇල්ල වන ඇතාමල ඇල්ල විනාශ වන ආකාරයට කටයුතු කළා. අපි වහාම මැදිහත්වී , පරිසර අධිකාරියේ සභාපතිවරයාටද මෙම තත්වය පෙන්වා, එය නැවැත්වීමට පියවර ‍ගත්තා.පසුගිය වකවානුව තුළ මිනිස් ජීවිත රාශියක් කිඹුලන් ඩැහැගත්තා. කිඹුල් උවදුර පිළිබඳ විශාල ගැටලු ඇතිවුණා. මිනිස් වාස භූමි සමඟ බද්ධ වෙලා තිබෙන කිඹුල් වාස භූමි , ගොදුරු බිම් මෙම ගඟ දෙපස ශුද්ධ පවිත්‍ර කිරීම තුලින් ඉවත් කරන්නට හැකිවෙනවා. අද ආරම්භ කරන මෙම වැඩසටහන යටතේ, ගංවතුර පාලනය සිදුවනවා මෙන්ම කිඹුල් උවදුරට ද වැට බැ‍ඳෙනු ඇතැයි ප්‍රකාශ කළේය.දකුණු පළාත් සභා සභානායක මනෝජ් සිරිසේන, මාතර දිස්ත්‍රික් ආපදා කළමණකරණ මධ්‍යස්ථානයේ අධ්‍යක්ෂ මේජර් සමන් බාලසූරිය මහත්වරු ද ජනහමුව ඇමතූහ.දකුණු පළාත් හිටපු ප්‍රධාන අමාත්‍ය, අකුරැස්ස ශ්‍රීලංකා නිදහස් පක්ෂ ප්‍රධාන සංවිධායක එච්.ජී. සිරිසේන, අකුරැස්ස ප්‍රාදේශීය සභා සභාපති ඉන්දු ජයවීර, අතුරලිය ප්‍රාදේශීය සභා සභාපති නිහාල් සිල්වා, අකුරැස්ස ප්‍රාදේශීය සභා උපසභාපති මුනිදාස ගමගේ, ප්‍රාදේශීය සභා මන්ත්‍රීවරුන් වන අජිත් වලගේ, ගාමිණී වික්‍රමසිංහ, උපුල් හේමකුමාර යන මහත්වරුද, අකුරැස්ස ප්‍රාදේශීය ලේකම් චන්දන තිලකරත්න, සැලසුම් අධ්‍යක්ෂ ඩී.වන්නිආරච්චි යන මහත්වරුද මෙම අවස්ථාවට සහභාගීව සිටියහමේජර් සමන් බාලසූරිය මහතා සිය කාර්ය මණ්ඩලයට උපදෙස් දෙමින් සේවක පිරිස මෙහෙයවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>08</day>
    </date>
    <link>http://www.dinamina.lk/2013/02/08/_art.asp?fn=r1302082</link>
    <topic>සබරගමුව උපකාරක පන්තිපාලනයට නීති රීති සකසා අවසන්</topic>
    <author/>
    <content>සබරගමු පළාතේ උපකාරක පන්ති නියාමනය සඳහා අවශ්‍ය නීති රීති මේ වන විට කෙටුම්පත් කර අවසන්ව ඇතැයි පළාත් අධ්‍යාපන ලේකම් මහින්ද වීරසුරිය මහතා පවසයි.ඔහු එසේ සඳහන් කළේ පසුගියදා රත්නපුර නවනගරයේ පළාත් සභා ශ්‍රවණාගාරයේ පැවති රැස්වීමක් අමතමිනි.2600 ශ්‍රී සම්බුද්ධත්ව ජයන්තිය සමරමින් සබරගමු පළාත් සභාව “සදාචාර සම්පන්න සබරගමුවක් ගොඩ නඟමු” තේමා කර ගනිමින් පුළුල් වැඩසටහනක් පළාත පුරා ක්‍රියාත්මක කරයි.පසළොස්වක පෝ දින සහ ඉරුදින පෙරවරුවේ උපකාරක පන්ති තහනම් කරමින් ඒ ඔස්සේ පළාතේ දහම් පාසල්වලට වැඩි වැඩියෙන් දරු කැළ යොමු කිරීම එම වැඩපිළිවෙළේ ප්‍රධාන අරමුණකි.එය ඇතුළු අදාළ වැඩපිළිවෙළ පිළිබඳ මේ වසරේ පළමු ප්‍රගති සමාලෝචනය කෑගල්ලේ පැවති අතර එහි දෙවැන්න රත්නපුර නවනගරයේ පළාත් සභා ශ්‍රවණාගාරයේ පැවැත්විණි.ආණ්ඩුකාර වි. ජ. මු. ලොකුබණ්ඩාර, මහ ඇමැති මහීපාල හේරත් යන මහත්වරු මුලසුන හෙබ වූ මෙම ප්‍රගති සමාලෝචන රැස්වීමට රත්නපුර දිස්ත්‍රික්කයේ සියලු ශාසනාරක්ෂක බල මණ්ඩල සභාපති සහ ලේකම් හිමිවරු, සබරගමු ජ්‍යෙෂ්ඨ නියෝජ්‍ය පොලිස්පති සහ රත්නපුර දිස්ත්‍රික්කයේ සියලු පොලිස් ස්ථානාධිපතිවරු, දිසා ලේකම් සහ ප්‍රාදේශීය ලේකම්වරු, පළාත් අධ්‍යාපන අධ්‍යක්ෂ සහ කලාප අධ්‍යාපන අධ්‍යක්ෂවරු ද සහභාගි වූහ.රත්නපුර දිස්ත්‍රික් ශාසනාරක්ෂක බල මණ්ඩලයේ ලේකම් කෝම්පිටියේ සුසීල නාහිමි – පසළොස්වක පෝ දින සහ ඉරුදින පෙරවරුවේ සබරගමු පළාතේ උපකාරක පන්ති තහනම් නියෝගය කඩමින් රක්වාන, කහවත්ත, ඇඹිලිපිටිය සහ රත්නපුර යන නගරවල උපකාරක පන්ති තවදුරටත් හොර රහසේ පවත්වත බවට තොරතුරු ලැබී තිබෙනවා.මේ පිළිබඳ අදහස් දක්වමින් පළාත් අධ්‍යාපන ලේකම් මහින්ද වීරසූරිය මහතා පැවසුවේ සබරගමු පළාත් සභාව සම්මත කළ පළාත් අධ්‍යාපන ප්‍රඥප්තියේ විසි එක්වන වගන්තිය යටතේ පළාතේ සියලුම උපකාරක පන්ති පළාත් අධ්‍යාපන දෙපාර්තමේන්තුව යටතේ ලියාපදිංචි කළ යුතු බවයි. එහෙත් මෙතෙක් ලියාපදිංචි වී ඇත්තේ ඉතා සුළු උපකාරක පන්ති ප්‍රමාණයක් බවද කීය.ආණ්ඩුකාරතුමාගේ සහ මහ ඇමැති මහීපාල හේරත් මහතාගේ උපදෙස් මත පළාතේ උපකාරක පන්ති සහ පෞද්ගලික පාසල් පිළිබඳ සොයා බැලීමට පළාත් අධ්‍යාපන අධ්‍යක්ෂවරයා යටතේ සහකාර අධ්‍යාපන අධ්‍යක්ෂවරයකු පත්කර ඇතැයි කී ලේකම්වරයා මේ වන විට අදාළ තොරතුරු එක්රැස් කරමින් පවතින බව ද කීය.පළාත් අධ්‍යාපන ප්‍රඥප්තිය යටතේම උපකාරක පන්ති නියාමනයට අවශ්‍ය නීති රීති මේ වන විට කෙටුම්පත් කර ඇති බව ද ඔහු කීය.ආණ්ඩුකාර වි. ජ. මු. ලොකුබණ්ඩාර මහතා නියාමනයෙන් තොරව සබරගමු පළාතේ කිසිදු උපකාරක පන්තියක් පැවැත්වීමට ඉඩදිය නොහැකි බව කීය.පසළොස්වක පෝ දින සහ ඉරු දින පෙරවරුවේ උපකාරක පන්ති තහනම සේම හිතු මතේ පවත්වාගෙන යන උපකාරක පන්ති පිළිබඳවද සොයා බලා අවශ්‍ය පියවර ගන්නා බව කී ආණ්ඩුකාරවරයා ඇතැම් උපකාරක පන්ති පවත්වාගෙන යන්නේ අධ්‍යාපන කටයුත්තකට කිසිසේත් නුසුදුසු ගුබ්බෑයම් වැනි ස්ථානවල බව ද සඳහන් කළේය.ඇතැම් උපකාරක පන්තිවලට මුවා වී සදාචාර විරෝධී ක්‍රියා සිදුවන බවද කී ආණ්ඩුකාරවරයා මෙවන් කටයුතු මැඬලීම සඳහා පූජ්‍ය පූජක උතුමන්, පොලිසිය, ප්‍රාදේශීය ලේකම්වරු, කලාප අධ්‍යාපන අධ්‍යක්ෂවරු සහ සිවිල් සමාජයේ ද සහය දේශපාලන අධිකාරියට ලැබිය යුතු බවද ආණ්ඩුකාරවරයා කීය.මෙහිදී ආණ්ඩුකාර ලේකම් බී. ඒ. නාගසිංහ, ජ්‍යෙෂ්ඨ නියෝජ්‍ය පොලිස්පති ලලිත් ජයසිංහ යන මහත්වරු ද අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>08</day>
    </date>
    <link>http://www.dinamina.lk/2013/02/08/_art.asp?fn=r13020813</link>
    <topic>සෙල්ලම් බෝනික්කන් තුළ බහාරත්තොටින් අරාබියට මත්කුඩු</topic>
    <author>දයා අබේවීර - මාතලේ සමූහ සහ උකුවෙල සංචාරක</author>
    <content>විදේශ රටවලට රැකියාවලට යන පුද්ගලයින් අතේ බෝනික්කන් තුළ බහා මත්කුඩු අරාබි රටවලට යවන පුද්ගලයින් දෙදෙනකු රත්තොට නගරයේ විදේශ රැකියා ආයතනයකදී අත්අඩංගුවට ගැනීමට රත්තොට පොලිසිය සමත්විය.රත්තොට පොලිසියේ නිලධාරියකුට ලැබුණු තොරතුරක් මත එසේ යැවීමට සකස්කර තිබූ තෑගි පාර්සලයක් පොලිසිය බාරයට ගැනීමටද හැකිවිය.එම පාර්සලය රෙදිවලින් නිමකළ පැන්ඩා බෝනික්කෙක් වූ අතර එහි තුළ හෙරොයින් මිලිග්‍රෑම් 23600ක් පාර්සල් කොට බහා තිබුණි. එය මාතලේ පොලිස් බල ප්‍රදේශයෙන් හමුවූ විශාලතම කුඩු ප්‍රමාණය බවද කියැවේ.එම බෝනික්කා සහිත පාර්සලය විදේශ ගතවන පුද්ගලයකුට බාරදීමට නියමිතව තිබී ඇති අතර එම පුද්ගලයාට එම රටේ තැරැව්කරුවකුගේ දුරකථනයක අංකයක් ලබාදෙන අතර එම රටට ගොස් එම අංකයට ඇමතුමක් ලබාදුන්විට එම තැරැව්කරු පැමිණ පාර්සලය ගෙන යාමට නියමිතව තිබූ බවද කියැවේ.ලැබුණු තොරතුරු මත කළ වැටලීමේදී එම ආයතනයේ කළමනාකාර මොහමඩ් ඩිල්ෂාන් හා මත්කුඩු යැවීමේ කාර්යයේ අයිතිකරු ලෙස හැඳින්වෙන මොහමඩ් මන්සූර් හකීම් නමැත්තන් මේ 7වැනි දින මාතලේ අධිකරණයට ඉදිරිපත් කිරීමට නියමිතව ඇත.මාතලේ ජ්‍යෙෂ්ඨ පොලිස් අධිකාරී සජීව මැදවත්ත, ස. පො. අ. ඩී. එල්. ගීගනගේ යන මහත්වරුන්ගේ උපදෙස් මත රත්තොට පොලිස් ස්ථානාධිපති පො. ප. සිසිර බණ්ඩාර මහතාගේ අධීක්‍ෂණය යටතේ පො. සැ. 29864 උපතිස්ස, පො. කො. 335 දිසානායක, පොලිස් සහායක 3037 දමයන්ත, පො. සැ. රියැදුරු 57024 එම මෙහෙයුමට දායකවූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>08</day>
    </date>
    <link>http://www.dinamina.lk/2013/02/08/_art.asp?fn=r13020814</link>
    <topic>තුඩුගල ඇල්ල ආශ්‍රිත ඉදිකිරීම් ගැනප්‍රාදේශීය සභාවේ විරෝධය</topic>
    <author>නාගොඩ විශේෂ – එන්. විජේරත්නදොඩන්ගොඩ විශේෂ – දයා විජේරත්න</author>
    <content>දොඩන්ගොඩ ප්‍රාදේශීය සභා බල ප්‍රදේශයේ පිහිටි සුප්‍රසිද්ධ තුඩුගල ඇල්ල ආශ්‍රිතව දොඩන්ගොඩ ප්‍රාදේශීය සභාවේ කිසිදු අවසරයකින් තොරව අනවසර ඉදිකිරීම් සිදුකරන බවට වාර්තා වේ.මේ සම්බන්ධයෙන් දොඩන්ගොඩ ප්‍රාදේශීය සභාවේ පක්ෂ විපක්ෂ මන්ත්‍රීවරු දැඩි විරෝධය දක්වා සිටිති.එක්තරා පෞද්ගලික සමාගමක් විසින් මෙහි සංචාරක නිකේතන කීපයක් ඉදිකිරීමට කටයුතු කර තිබේ.ප්‍රාදේශීය සභාවේ පක්ෂ විපක්ෂ මන්ත්‍රීවරුන් පවසන්නේ තම බල ප්‍රදේශයේ කිසියම් ඉදිකිරීමක් සිදුකරන්නේ නම් ඒ අදාළ ක්‍රියාපටිපාටිය මෙහිදී අනුගමනය කර නොමැති බවයි.මේ සම්බන්ධයෙන් තමන්ට කළ හැකි සියලු දේ කරන බවත් මෙවැන්නකට ඉඩ දිය නොහැකි බවත් ඔව්හු වැඩිදුරටත් පවසති.ඡායාරූපය: නාගොඩ විශේෂ.</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>08</day>
    </date>
    <link>http://www.dinamina.lk/2013/02/08/_art.asp?fn=r13020815</link>
    <topic>පොලිසිය මූලික පරීක්ෂණ සිදු නොකර ඩී.එන්.ඒ. වාර්තා කැඳවීම කෝකටත් තෛලයක් නොවේ</topic>
    <author>පාණදුර සමූහ කපිල සෝමරත්න</author>
    <content>මිණීමැරුමක් හෝ කොල්ලකෑමක් හෝ වෙනත් දරුණු අපරාධයක් සිදුවූ විට සැලකිලිමත් ලෙස මූලික පරික්‍ෂණයක් කර සාක්‍ෂි සටහන් කර නොගන්නා පොලිස් නිලධාරීන් කෝකටත් තෛලය ලෙස සැකකරුවන්ගේ රුධිරය සම්බන්ධයෙන් ඩී. එන්. ඒ. වාර්තා කොළඹ ජින්ටෙක්ස් ආයතනයෙන් කැඳවන්න යැයි අධිකරණයෙන් ඉල්ලා සිටිනවා යැයි පානදුර ප්‍රධාන මහේස්ත්‍රාත් ආර්. එස්. ජී. දිසානායක මහතා විවෘත අධිකරණයේ දී පැවැසීය.පොලිසිය සිදුකළ යුතු පරීක්‍ෂණ අධිකරණයට සිදුකළ නො හැකිය. නඩු විභාග ගණනාවක් සම්බන්ධයෙන් ඩී. එන්. ඒ. වාර්තා කැඳවා තිබෙනවා.මේ වාර්තා ද ලැබී නැතැයි පැවසූ මහේස්ත්‍රාත්වරයා මහවිල ගොඩැල්ලවත්ත මිනීමැරුම් නඩුව කල් දැම්මේය.මේ නඩුවේ සැකකරුවන් වාද්දුව උතුරු තල්පිටිය පදිංචි එච්. අරුණ සිල්වා නමැත්තෙකි. ඔහු නැවත රක්‍ෂිත බන්ධනාගාරගත කළේ සරත් චන්ද්‍ර නමැත්තෙකු ඝාතනය කිරීම සම්බන්ධයෙනි. මේ මිණීමැරුම සම්බන්ධ රුධිර සාම්පල් පරීක්‍ෂණයක් සඳහා ජින්ටෙක් ආයතනයට යවා ඇතැයි පානදුර පොලිසියේ අපරාධ අංශයේ සැරයන් එදිරිසිංහ මහතා අධිකරණයට දන්වා සිටියේය.සැකකරු මේ මස 11 දක්වා රක්‍ෂිත බන්ධනාගාරගත කෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>08</day>
    </date>
    <link>http://www.dinamina.lk/2013/02/08/_art.asp?fn=r13020816</link>
    <topic>ඓතිහාසික පතහ ප්‍රතිසංස්කරණය කිරීමේ වැඩ අරඹයි</topic>
    <author>හොරණ සමූහ -බන්ධුල ආර්. ගුලවත්ත</author>
    <content>රයිගම්පුර පතහවත්ත රාජ මහා විහාරස්ථ භූමියේ පිහිටි ඓතිහාසික පතහ ප්‍රතිසංස්කරණය කිරීමේ උත්සවයක් පසුගියදා පැවැත්විණි.මේ අවස්ථාවට සහභාගි වූ කළුතර දිස්ත්‍රික් පාර්ලිමේන්තු මන්ත්‍රී ජානක පි‍්‍රයන්ත බණ්ඩාර මහතා මෙසේ කීවේය.පතහ සංරක්‍ෂණය කිරීමේ දී පතහ යට ඇති පෞරාණික වස්තු නැවත මතු කරන්නට අවස්ථාව ලැබේයැයි විශ්වාස කරනවා. පොළව උඩ ඇති දේවලට වඩා පොළව යට තිබෙන පෞරාණික උරුමය යළිත් ගොඩනගන්නයි අපි මහන්සි වන්නේ.පුරා විද්‍යා කොමසාරිස් ආචාර්ය සෙනරත් දිසානායක මහතා - අපේ රටේ උරුමය ගැන අද මහජනතාව තුළ මහත් උනන්දුවක් ගොඩ නැගී ඇති හෙයින් ඒ අදහස ඉතා අගය කළ යුතු වනවා.රයිගම්පුර රාජධානියේ ඓතිහාසික උරුමය ගැන දීර්ඝ වශයෙන් කතා බහ කළ යුතු වනවා. රයිගම් පුරවරයේ පාලන බලය ලැබූ ප්‍රභූ රාජ අලකේශ්වරයන් මේ ස්ථානය තමන්ගේ කේන්ද්‍රස්ථානයක් කර ගත්තා. එතැනින් රටේ ස්වාධිපත්‍යය ගොඩ නගන්නට ද මුල් වුණා. රයිගම්පුර රාජධානියේ අනෙකුත් ඓතිහාසික ස්්ථාන ද හඳුනා ගනිමින් මෙබඳු ප්‍රතිසංස්කරණ කාර්යයන් කරන්නට සැලසුම් කර තිබෙනවා.කොතලාවල රාජ මහා විහාරාධිපති කොතලාවල විමල හිමි - අලකේශ්වර නරපතියන්ගේ ප්‍රාදේශීය පාලන අවධියේ මේ ගොඩනැගිලි ආරම්භ කර තියෙන්නේ. මේ ස්ථානයේ සිට කෝට්ටේ රාජධානිය ආරම්භ වන්නේ. ඇත් පන්තිය යනුවෙන් හැඳින්වූයේ රජුගේ අලි ඇතුන් ගාල්කර තිබුණු තැන. අට්ටාලගම පසුව අටුලුගම වුණා.පතහවත්ත භූමියේ පුරා විද්‍යා කටයුතු ආරම්භ වූයේ 1979 අප්‍රේල් 2දා එවකට නියෝජ්‍ය ඇමැති රාජා සමරනායක මහතා එම කාර්යයට මුල් වුණා.පතහවත්ත ශ්‍රී පුෂ්කරාරාමාධිපති රාජකීය පණ්ඩිත කථිකාචාර්ය දීයකඩුවේ සෝමානන්ද, ඓතිහාසික පතහ ප්‍රතිසංස්කරණ ව්‍යාපෘතියේ සභාපති සිංහ වෛද්‍ය හර්ෂ කුඹුකගේ, වීදාගම ඝනානන්ද පිරිවෙන්හි පරිවේනාධිපති ගල්තුඩේ ප්‍රඥාකීර්ති යන ගිහි පැවිදි රැසක් මේ අවස්්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>08</day>
    </date>
    <link>http://www.dinamina.lk/2013/02/08/_art.asp?fn=r13020817</link>
    <topic>රාජගිරිය සරණ පාරේ අනතුරක් අත ළඟ</topic>
    <author>නන්ද ඒකනායක - කෝට්ටේ මධ්‍යම සමූහ</author>
    <content>රාජගිරිය මැතිවරණ කාර්යාලය පිහිටි සරණ පාරේ ඇති මේ බෝත්තැවේ බැම්ම කැඩී යෑම නිසා පාරේ කොටස්ද කඩා වැටෙන තත්ත්වයක් ඇතිවී තිබේ.මාස ගණනාවක් ගතවී ඇතැත් මෙහි අළුත්වැඩියා කිරීමක් සිදුවී නැත. මේ පිළිබඳව අදාළ අංශ දැනුවත් කර ඇතත් නිසි පියවරක් ගෙන නැති බව වැලිකඩ පොලිසියේ රථවාහන අංශයේ ස්ථානාධිපති ප්‍රධාන පොලිස් පරීක්ෂක ජී. ටී. එස්. පෙරේරා, මහතා පැවැසීය.රාජගිරිය ජනාධිපති විද්‍යාලය හා රාජගිරිය හේවාවිතාරණ විද්‍යාලයේ සිසුන් විශාල පිරිසක් මේ මාර්ගයේ ගමන් කරන අතර, උදෑසන හා දහවල් කාලයට මේ මාර්ගයේ විශාල වාහන තද බදයක් පවතින බවද පෙරේරා මහතා පැවැසීය.මේ පිළිබඳව මාර්ග සංවර්ධන අධිකාරියේ කොළඹ විධායක ඉංජිනේරු කාර්යාලය හෝ කෝට්ටේ මහ නගර සභාව නිසි පියවර ගතයුතුව පවති..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>08</day>
    </date>
    <link>http://www.dinamina.lk/2013/02/08/_art.asp?fn=r13020818</link>
    <topic>හොර සල්ලි ළඟ තබාගත්චීවරධාරියාට ශරීර ඇප</topic>
    <author>දිගාමඩුල්ල සංචාරක - පියසේන වතුදුර</author>
    <content>රුපියල් 1000 හොර නෝට්ටු කිහිපයක් පරිහරණය කිරීමේ සිද්ධියක් සම්බන්ධයෙන් ඉඟිනියාගල පොලිසිය විසින් අත්අඩංගුවට ගෙන පසුගිය 3 දින රාමාන්ඩ් භාරයට පත්කර සිටි වාවින්නේ පඤ්ඤාරාම නමැති භික්‍ෂුව රුපියල් 50000 ක (පනස් දහසක) ශරීර ඇපයක් මත නිදහස් කිරීමට අම්පාර අතිරේක මහේස්ත්‍රාත් ස්ටෙලා පි‍්‍රම්කි මහත්මිය විසින් 7 දා නියෝග කරනු ලැබුවාය. මැයි 9 දිනට නඩුව කැඳවීමට නියම කෙරිණි.ඉහතකී භික්‍ෂුව විසින් රුපියල් 1000ක ව්‍යාජ නෝට්ටුවක් දී ඉඟිනියාගල දුරකථන හුවමාරු පොළකින් (කොමිනිකේෂන්) රීලෝඩ් එකක් ලබාගෙන අතැයි එම ස්ථානයේ කාන්තාවක් විසින් ඉඟිනියාගල පොලිසියට කළ පැමිණිල්ලක් අනුව පරීක්‍ෂා කිරීමේ දී සැකකරු විසින් ඉඟිනියාගල කරවල වාඩියකට දී තිබූ රුපියල් 1000 ව්‍යාජ නෝට්ටුවක් ද සොයා ගත් බව පොලිසිය උසාවියට කරුණු ඉදිරිපත් කර ඇත.ඉඟිනියාගල පොලිස් ස්ථානාධිපති පොලිස් පරීක්‍ෂක එස්. ආර්. ජේ. ඩයස් මහතාගේ මෙහෙයවීමෙන් සැකකරු අත්අඩංගුවට ගනු ලැබීය. පොලිස් සැරයන් විමලවීර (1993) සහ පොලිස් සැරයන් එන්. ඒ. එස්. රත්නවීර (23232) යන මහත්වරු නඩුව මෙහෙය වීය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>08</day>
    </date>
    <link>http://www.dinamina.lk/2013/02/08/_art.asp?fn=s1302081</link>
    <topic>ශ්‍රී ලංකා-නවසීලන්ත තරගය අද</topic>
    <author/>
    <content>ශ්‍රී ලංකා ක්‍රීඩිකාවෝ නවසීලන්තයට එරෙහිව අද (8) කාන්තා එක්දින ලෝක කුසලාන තරගමාලාවේ සුපර් සික්ස් වටයේ පළමු තරගයට සහභාගි වෙති. මුම්බායි නුවර දී පෙරවරු 9.00ට ආරම්භ වන මේ තරගයේ ජයග්‍රහණය ශ්‍රී ලංකාවට මෙන්ම නවසීලන්තයට එකසේ වැදගත්ය. සුපර් සික්ස් තරග වටයේ දී සියලු කණ්ඩායම් තරග 3කට බැගින් සහභාගි වන අතර එහි දී ඉදිරියෙන් පසුවන රටවල් දෙක මේ මස 17වැනිදා අවසන් මහා තරගයට සහභාගි වනු ඇත.ශ්‍රී ලංකාව සහ නවසීලන්තය මූලික වටයේ දී තරග 2බැගින් ජයගත් අතර 'ඒ' කාණ්ඩයෙන් තරග වැදුණු ශ්‍රී ලංකාව එහි දී පසුගිය තරගමාලාවේ ශූරයන් වූ එංගලන්තයත්, සත්කාරක ඉන්දියාවත් පරාජය කිරීමේ හේතුවෙන් අද තරගයේදී ක්‍රීඩාලෝලීන්ගේ අවධානය වැඩිපුරම යොමුවනු ඇත්තේ ශ්‍රී ලංකා ක්‍රීඩිකාවන් දෙසටය.මෙවර තරගමාලාවේ මූලික වටයේ දී වැඩි අවධානයකට යොමුවූ පෙරළිකාර කණ්ඩායම බවට පත්වීමට ශ්‍රී ලංකාව සමත්වූයේ පිතිහරඹ අංශයෙන් වැඩි දස්කම් දක්වමිනි. එබැවින් නවසීලන්ත පන්දු යවන්නියන්ට ශ්‍රී ලංකා පිලේ පිතිකාරිනියන් දැඩි හිසරදයක් වනු නිසැකය.විශේෂයෙන් තුන් ඉරියව් ක්‍රීඩිකා ඊෂානී ‍කෞෂල්‍යාගේ වේගවත් පිතිහරඹයත්, ඉන්දියාවට එරෙහිව පැවැති තරග‍යේ දීපිකා රසාංගිකාගේ සුපිරි පිතිහරඹයත් නවසීලන්ත ක්‍රීඩිකාවන් වැඩි අවධානය යොමු කරනු ඇත.ශ්‍රී ලංකා පිලේ සිටින ලකුණු දහස ඉක්මවූ එකම ක්‍රීඩිකාව වන්නේ නායිකා ෂශිකලා සිරිවර්ධනය. ඇය තරග 64කදී ලකුණු 1197ක් රැස් කිරීමට සමත්වූවාය. එමෙන්ම පන්දුවෙන් දස්කම් දක්වමින් කඩුලු 79ක් දවාලීමටත් ඇය සමත්ව සිටියි‍. ඒ අනුව ශ්‍රී ලංකා පිලේ වැඩිම ලකුණු ලාභිනිය සහ කඩුලු ලාභිනිය වන්නේ ශෂිකලාය.. එහෙත් ශ්‍රී ලංකා පිලේ අත්දැකීම් බහුලතම ක්‍රීඩිකාව වන්නේ චමනී සෙනෙවිරත්නය. ඇය මේ වනවිට එක්දින තරග 70කට ක්‍රීඩා කර තිබේ. එහි දි ලකුණු 724ක් රැස් කිරීමටත්, කඩුලු 60ක් දවාලීමටත් ඇය සමත්වූවාය. මෙවර තරගමාලාවේ වැඩි ආකර්ශනයක් ලැබූ තුන් ඉරියව් ක්‍රීඩිකා ඊෂානි කෞෂල්‍යා තරග 50ක දී ලකුණු 673ක් සහ කඩුලු 33ක් ලබා සිටින්නීය.කෙසේවෙතත් අද තරගයේ දී නවසීලන්තය වෙතින් ශ්‍රී ලංකාවට දැඩි අභියෝගයක් එල්ල වනු ඇත. ශ්‍රී ලංකා ක්‍රීඩිකාවන්ට වඩා අත්දැකීම් බහුල ක්‍රීඩිකාවන්ගෙන් සමන්විත නවසීලන්ත පිලේ එක්දින ලකුණු දෙදහස ඉක්මවූ පිතිකාරිනික් සහ ලකුණු දහස ඉක්මවූ පිතිකාරිනියන් තිදෙනකු සිටිති.කඩුලු රකින ක්‍රීඩිකා සාරා මැග්ලේෂන් මේ වනවිට එක්දින තරග 111කදි ලකුණු 2059ක් ලබා සිටින අතර තුන් ඉරියව් ක්‍රීඩිකා නිකෝලා බ්‍රවුනි තරග 115කදී ලකුණු 1936ක් රැස් කර තිබේ. නායිකා සුසී බේට්ස් තරග 52ක දී ලකුණු 1642ක් ලබා සිටින අතර අන්තර් ජාතික කාන්තා ක්‍රිකට් පි‍ටියේ වේගවත්ම පිතිකාරිනියක් ලෙස ප්‍රචලිතව සිටින්නීය. එමෙන්ම මෙවර තරගමාලාවේ මේ වනවිට තරග 3කදී ලකුණු 240ක් ලබා පිතිකාරිනියන් අතර පෙරමුණේ පසුවන්නේ ද ඇයයි. එක්දින තරග 52කට සහභාගි වි ඇති ඇමී සැටර්ත්වේට් ලකුණු 1283ක් රැස් කොට ති‍බේ.ශ්‍රී ලංකාව සහ නවසීලන්තය මීට පෙර මුණගැසී ඇත්තේ තරග 3කදී පමණි. ඒ තරග තුනේදීම ජය අත්වුයේ නවසීලන්තයටය. එහි විශේෂත්වය වන්නේ මෙවර දෙපිල හමුවන්නේ වසර 7කට පසුව වීමය. අවසන් වරට දෙපිල තරග වැදුණේ 2005 වසරේ දකුණු අප්‍රිකාවේ පැවැති ලෝක කුසලාන තරගමාලාව අතරතුර දිය. ඊට පෙර 2000දිත්, 1997 දිත් දෙපිල අතර තරග පැවැත්විණි.සුපර් සික්ස් වටයේ අද පැවැත්වෙන සෙසු තරග වන්නේ ඔස්ට්‍රේලියාව සහ එංගලන්තය අතර තරගයත්, දකුණු අප්‍රිකාව සහ බටහිර ඉන්දියා කොදෙව් පිල අතර තරගයත්ය. .</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>08</day>
    </date>
    <link>http://www.dinamina.lk/2013/02/08/_art.asp?fn=s1302082</link>
    <topic>තරු පහේ හෝටලයකටවොලිබෝලය පෙරළෙයි</topic>
    <author>ප්‍රින්ස් ගුණසේකර</author>
    <content>ජාතික ක්‍රීඩාවේ ඉතිහාසය අලළා සැකසුන “වොලිබෝල් එදා සහ අද” ග්‍රන්ථය දොරට වැඩුම හා වසර 1951 සිට 1991 දකුණු ආසියානු ක්‍රීඩා උලෙළ දක්වා ශ්‍රී ලංකාව නියෝජනය කළ ක්‍රීඩක ක්‍රීඩිකාවන්ට උපහාර පිදීමේ උත්සවය මේ 12වැනිදා ‍පස්වරු 5.00ට ගෝල්ෆේස් හෝටලයේ ග්‍රෑන්ඩ් බෝල්රූම් ශාලාවේදී පැවැත්වේ.ශ්‍රී ලංකා වොලිබෝල් සම්මේලනයේ මෙතෙක් සභාපතිත්වය දැරූ දැනට ජීවත්ව සිටින සියලු දෙනා මෙම උත්සවයට කැඳවා ගෙන ඒමට කටයුතු යොදා ඇත.ජාතික ක්‍රීඩාවේ විශේෂ වැදගත්කමක් ඇති මේ උත්සවය කොළඹ තරු පහේ හෝටලයකදී පැවැත්වීමට කටයුතු යෙදීම උපහාර ලබන ක්‍රීඩක ක්‍රීඩිකාවන්ට විශේෂ ගෞරවයක් සේ සලකති. එමෙන්ම ජාතික ක්‍රීඩාවේ ඉතිහාසගත ග්‍රන්ථය ශ්‍රී ලංකාවේ ජ්‍යෙෂ්ඨතම ක්‍රීඩක ක්‍රීඩිකාවන් උපහාර ලබන උත්සවයක එළිදැක්වීමද තවත් සුවිශේෂී අවස්ථාවකි.එදා මෙදා තුර ශ්‍රී ලංකාව නියෝජනය කරමින් ජාතික ක්‍රීඩාවට ජීවය ගෙන දුන් හා නායකත්වය දුන් ක්‍රීඩක ක්‍රීඩිකාවන් 122කට ගෞරව උපහාර පිරිනැමීම මෙදින සිදු කෙරේ. මෙයට ක්‍රීඩකයන් 76ක් හා ක්‍රීඩිකාවන් 46ක් ඇතුළත් වෙති.වසර 1955දී ශ්‍රී ලංකා වොලිබෝල් පිලට නායකත්වය දුන් එල්.ඒ.ඩී.ප්‍රේමරත්න මහතාගේ සිට 2006දී ශ්‍රී ලංකා වොලි‍බෝල් පිල මෙහෙයවා ජයග්‍රහණ අත්කරදුන් කාලික වසන්තප්‍රිය දක්වා ජ්‍යෙෂ්ඨ පිරිසක් උපහාර ලැබීමට නියමිතය.ජෝර්ජ ප්‍රනාන්දු (1970), එල්.පී.පෙ‍රේරා (19973-1974), නන්දා ගනේගොඩ (1970-1973), සොපායා ධර්මසේන (1973), යසා රාමචන්ද්‍ර (1973), විජේසිරි අමරසිංහ (1981), ජයන්ත පෙ‍රේරා (1973), රන්තිලකා ජයවීර (1982-1990), මධුකා කිරිඇල්ල (1981), ජේ.සිරිවර්ධන (1982), ජයසිරි පෙරේරා (1984), ආනන්ද වන්නිතිලක (1985-1989) යන ක්‍රීඩක ක්‍රීඩිකාවන්ද උප‍හාර ලබන ජ්‍යෙෂ්ඨයන් අතර වෙති.“වොලිබෝල් එදා සහ මෙදා” ග්‍රන්ථයට ජාතික ක්‍රීඩාව දශක ගණනාවක් තිස්සේ ලැබු ජයග්‍රහණ සියල්ල ඇතුළත් කොට ඇත. ශ්‍රී ලාංකේය වොලිබෝල් ක්‍රීඩාවේ විවිධ සංදිස්ථානවල විශේෂ මහත සටහන්, දුර්ලභ තොරතුරු, ජයාරූප, ක්‍රීඩාවේ ‍‍ඓතිහාසික සංවර්ධන සටහන් හා දත්ත ග්‍රන්ථයට ඇතුළත් කොට ඇත. ජාතික ක්‍රීඩාවේ සියලු විස්තර ඇතුළත් මේ ග්‍රන්ථය වොලිබෝල් ක්‍රීඩාවට ඇල්මක් දක්වන්නන්ට හා ඒ පිළිබඳ ගවේෂණය කරන්නන්ට අත්වැලක් වනු ඇතැයි ග්‍රන්ථයේ සංස්කාරක ශ්‍රී ලංකා වොලිබෝල් සම්මේලනයේ ලේකම් සුසිල් රණසිංහ මහතා සඳහන් කරයි.මේ උත්සවයේ ප්‍රධාන ආරාධිතයා ලෙස ක්‍රීඩා ඇමැති මහින්දානන්ද අලුත්ගමගේ මහතා සහභාගීවන අතර විශේෂ ආරාධිතයන් ලෙස වොලිබෝල් සම්මේලනයේ සභාපති ඩිලාන් පෙරේරා, පාර්ලිමේන්තු මන්ත්‍රී නාමල් රාජපක්ෂ, ඔලිම්පික් කමිටු සභාපති හේමසිරි ප්‍රනාන්දු යන මහත්වරු ඇතුළු පිරිසක් සහභාගී වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>08</day>
    </date>
    <link>http://www.dinamina.lk/2013/02/08/_art.asp?fn=s1302083</link>
    <topic>ටෙන්ඩර් නැතිව ක්‍රිකට් අයිතිය විකිණීමට ඇමැති විරුද්ධයි</topic>
    <author/>
    <content>ශ්‍රී ලංකා ක්‍රිකට් ආයතනයේ ක්‍රිකට් විකාශන අයිතිය ටෙන්ඩර් කිරීමකින් තොරව ඉදිරි වර්ෂ හත සඳහා ‘ටෙන්ස්පෝට්ස්’ ආයතනය වෙත ලබාදීම සම්බන්ධව ශ්‍රී ලංකා ක්‍රිකට් ආයතනයේ සභාපති උපාලි ධර්මදාස මහතා ක්‍රීඩා අමාත්‍ය මහින්දානන්ද අලුත්ගමගේ මහතාගෙන් කළ ඉල්ලීම ප්‍රතික්ෂේප කර තිබේ.ශ්‍රී ලංකා ක්‍රිකට් ආයතනයේ විකාශන අයිතිය කලින් ඇතිකර ගත් ගිවිසුමේ කොන්දෙසිවලට අනුව ඉදිරි වර්ෂ හතක් සඳහා ‘ටෙන්ස්පෝට්ස්’ ආයතනය සඳහා ලබා දීමට ශ්‍රී ලංකා ක්‍රිකට් පාලක මණ්ඩලයේ සභාපති උපාලි ධර්මදාස මහතා ක්‍රීඩා අමාත්‍යංශයෙන් ඉල්ලා සිටි නමුත් ඒ පිළිබඳ නීතිපතිතුමාගෙන් උපදෙස් ලබා ගැනීමෙන් අනතුරුව අදාළ ගනුදෙනුව වහාම නතර කර විවෘත ටෙන්ඩර් පටිපාටියකට අනුව කටයුතු කරන ලෙස ක්‍රීඩා ඇමැති මහින්දානන්ද අලුත්ගමගේ මහතා ශ්‍රී ලංකා ක්‍රිකට් ආයතනයට දන්වා ඇත. .</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>08</day>
    </date>
    <link>http://www.dinamina.lk/2013/02/08/_art.asp?fn=s1302084</link>
    <topic>තරුෂිට හොකී සම්මානයක්</topic>
    <author>ටී.ඩී.සිරිසේන මහරගම සමූහ</author>
    <content>සමස්ත ලංකා අවුරුදු 17න් පහළ පසුගිය වසරේ පැවැති බාලිකා හොකී තරගාවලියේ සමශූරතාව දිනු තරුෂි බෝමුල්ල දක්ෂතම ගෝල් රකින්නිය ලෙසද සම්මාන දිනා ගැනීමට සමත්වුවාය. ඇය කොළඹ මියුසියස් විදුහල නියෝජනය කරමින් තරගාවලිය‍ට එක්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>08</day>
    </date>
    <link>http://www.dinamina.lk/2013/02/08/_art.asp?fn=s1302085</link>
    <topic>බෝල්ට්ට බෝතලයකින් ගැසූපුද්ගලයාට දඩුවම්</topic>
    <author/>
    <content>ලන්ඩන් ඔලිම්පික් ක්‍රීඩා උළෙලේ මීටර් 100 අවසන් මහා තරගය ආරම්භයේ දී උසේන් බෝල්ට් වෙත බෝතලයක් විසිකරමින් ක්‍රීඩාලෝලීන් කැළඹීමකට ලක්කළ බ්‍රිතාන්‍ය ජාතික ඈෂ්ලි ගිල් වෙබ්ට සති 8ක ප්‍රජා සේවා දඬුවමක් ඊයේ ලන්ඩනයේ උසාවියක් විසින් නියම කරනු ලැබීය.ලන්ඩන් ඔලිම්පික් පිටියේ පැවැති එම තරගයේ දී බෝල්ට් මීටර් 100 නව ලෝක වාර්තාවක් බිහිකළ අතර ඊට බාධා කිරීමේ අරමුණින් එසේ සිදුකළ බව 34 හැවිරිදි ඈෂ්ලි පිළිගත්තේය.කෙසේවෙතත් ඒ අවස්ථාවේ ඈෂ්ලි මානසික ආතතියකින් සිටි බවත්, ඒ හේතුවෙන් උන්මත්තකයකු ලෙස හැසීරී ඇති බවත් කී විනිසුරු එය සැලකිල්ලට ගෙන දඬුවම මෙසේ ලිහිල් කළ බව ප්‍රකාශ කළේය.පැරැණි ප්‍රවේශපතකින් ක්‍රීඩාංගණයට ඇතුළු වූ ඈෂ්ලි උසේන් බෝල්ට් වෙත බෝතලය වීසිකිරීමට පෙර ඔහුට කෑගසා බැණවැදි ඇත.ඔහු කළ සියලු වැරැදි අනුව එරට මහජන නීති සංග්‍රහය යටතේ මෙසේ දඬුවම් පැනවූ බව වාර්තාවේ.ඈෂ්ලිගේ මේ ක්‍රියා කලාපය හේතුවෙන් ස්ටර්ලිං පවුම් 4000ක් වටිනා ප්‍රවේශපත් ලබාගනිමින් බෝල්ට්ගේ මීටර් 100 තරගය නැරැඹීමට පැමිණි ක්‍රීඩාලෝලීන් බොහෝ පිරිසකට ඒ අවස්ථාව අහිමිවිය.ඈෂ්ලිගේ දඬුවම ලිහිල් කරන ලෙස ඉල්ලා සිටිමින් ඔහුගේ නීතිඥවරයා කියා සිටියේ මේ හේතුවෙන් තම සේවාදායකයාගේ රැකියාව පවා අහිමි වී ඇති බවය.ඒ හේතුවෙන් ඔහුගේ දරු දෙදෙනා ද සිත් තැවුලට පත්වී සිටින බව ද නීතිඥවරයා උසාවිය හමුවේ සඳහන් කළේය.ඈෂ්ලි මානසික ප්‍රතිකාර ලබාගන්නා රෝගියකු බව ද ඔහුගේ නීතිඥවරයා කීවේය. .</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>08</day>
    </date>
    <link>http://www.dinamina.lk/2013/02/08/_art.asp?fn=s1302086</link>
    <topic>ආසියානු බොක්සිං සම්මේලනයෙන් නීවාට සම්මානයක්</topic>
    <author/>
    <content>2012 වසරේ ආසියානු ‍බොක්සිං සම්මේලනය කළ වර්ගීකරණයකට අනුව ශ්‍රී ලංකාවේ නීවා ඇඹුල්දෙණිය මහත්මිය වසරේ විශිෂ්ටතම බොක්සිං තාක්ෂණික නිලධාරිණිය ලෙස තේරී පත්වූවාය.2012 වසරේ ආසියානු බොක්සිං සම්මේලනයේ වැඩ කටයුතු සාර්ථකව නිමාකිරීමට දායකත්වය ලබාදුන් පුහුණුකරුවන්, නිලධාරීන් අතරින් වඩාත්ම කාර්යක්ෂමව කටයුතු කළ අයට සම්මාන ප්‍රදානය කිරීමට එම සම්මේලනයේ කළමනාකාරීත්වය තීරණය කර තිබේ.ඒ අනුව BEST ASIAN TECHNICAL DELEGATE OF 2012 නමින් ඇයට සම්මානයක් පිරිනැමීමට තීරණය වී ඇත.මෙරට බොක්සිං ක්‍රිඩාව දියුණුව උදෙසා කැපවීමෙන් යුතුව කටයුතු කරන නීවා ඇඹුල්දෙණිය මහත්මිය බොක්සිං පිටියේ කීර්තිමත් නිලධාරියකු වන හර්බට් ඇඹුල්දෙණිය මහතාගේ බිරියයි.ඇයට මේ සම්මානය ලබන අප්‍රේල් මස පැවැත්විමට නියමිත ආසියානු කනිෂ්ඨ බොක්සිං තරගාවලිය අතරතුර දි පිරිනැමිමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>08</day>
    </date>
    <link>http://www.dinamina.lk/2013/02/08/_art.asp?fn=s1302087</link>
    <topic>ආසියා යොවුන් නෙට්බෝල් ශූරතාවලියට යන පුහුණුකාරිය හා ක්‍රීඩිකාවන් සොයයි</topic>
    <author/>
    <content>ලබන ජුනි මාසයේ බෲනායි හී පැවැත්වෙන ආසියානු යොවුන් නෙට්බෝල් ශූරතාවලියට සහභාගීවන ශ්‍රී ලංකා පිලේ පුහුණුකාරිනිය හා ක්‍රීඩිකාවන් තෝරා ගැනීමට නෙට්බෝල් සම්මේලනය කටයුතු යොදා ඇත.අලුතින් පත්වු නෙට්බෝල් නිලධාරිනියෝ තම පළමු කාර්යය ලෙසට මේ පියවර තබා තිබේ.‍ තෝරා ගන්නා පුහුණුකාරිනිය නෙට්බෝල් උසස් පාඨමාලාව හදාරා තිබිය යුතු අතර අන්තර් මාධ්‍ය පඨමාලාව හා ක්‍රීඩා ඩිප්ලෝමාව සම්පුර්ණ කළ යුතුවේ.අයැදුම්කරන පුහුණුකාරිනිය ජාත්‍යන්තර තරග නියෝජනය හා පුහුණුවීම් කටයුතු කරන කණ්ඩායම පිළිබඳ පුර්ණ විස්තරයක් එවිය යුතුවේ. මේ අතර යොවුන් නෙට්බෝල් පිලට 21න් පහළ ක්‍රීඩිකාවන් ‍තෝරා ගැනීමට බලාපොරොත්තු වේ.උස අඩි 5යි අඟල් 6ට වඩා වැඩිවීම අමතර සුදුසුකමක් වේ. ක්‍රීඩිකාවන් තේරීම මේ මස 22 හා 23 දිනවල සුගතදාස ගෘහස්ත ක්‍රීඩාංගණයේදී සිදු කෙරේ. තේරීම් පරික්ෂණයට ක්‍රීඩා සංගමයකින් ක්‍රීඩිකාවන් දස දෙනෙකුට සහභාගී විය හැක. නෙට්බෝල් පුහුණුකාරිනිය තනතුර සඳහා අයැදුම්පත් මේ 12වැනි දිනට පෙර ලියාපදිංචි තැපෑලෙන් ලේකම් නෙට්බෝල් සම්මේලනය 287/1 ස්ටැන්ලි තිලකරත්න මාවත නුගේගොඩ යන ලිපිනයට යොමු කළ යුතුය. අමතර විස්තර සුධර්මා ජයවර්ධන 071 8227646 හා ශ්‍යාමා කුරේ 071 4186521 දුරකතනවලින් ලබාගත හැක..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>08</day>
    </date>
    <link>http://www.dinamina.lk/2013/02/08/_art.asp?fn=s1302088</link>
    <topic>ඉන්දියා ක්‍රිකට් ආයතනයටකෝටි 2300ක ආදායම් බදු චෝදනා</topic>
    <author/>
    <content>ලොව ධනවත්ම ක්‍රිකට් ආයතනය වන ඉන්දියා ක්‍රිකට් ආයතනයෙන් ඉන්දියා රුපියල් කෝටි 2300ක ආදායම් බද්දක් එරට ආදායම් බදු දෙපර්තුමේන්තුව ඉල්ලා සිටියි. මේ මුදල අයකර ගැනීමේ අරමුණින් ඔවුන් ක්‍රිකට් ආයතනයට එරෙහි පැරැණි ලිපිගොනු නැවත පරික්ෂා කිරීමට පටන්ගෙන ඇත. ඉන්දියා ප්‍රිමියර් ලීග් තරගමාලාවෙන් එරට ක්‍රිකට් පාලක මණ්ඩලයට මෙතෙක් ලැබුණු ආදායම සැළකිල්ලට ගෙන ඔවුන් මේ බදු මුදල ඉල්ලා සිටියි. අයි.පී.එල්. තරගමාලාව ආරම්භ වී ගෙවුණු වසර 7ක කාලය අනුව මේ මුදල රජය වෙත ලැබිය යුතු බව ආදායම් බදු නිලධාරීන්ගේ අදහසය.නමුත් මේ සම්බන්ධව තම විරෝධතාව පළකරන ඉන්දියා ක්‍රිකට් පාලක මණ්ඩලය ගෙවුණු කාලය තුළ ආදායම් බදු ලෙස රුපියල් කෝටි දහසක මුදලක් මේ වනවිටත් ගෙවා ඇතැයි ප්‍රකාශ කළේය. එමෙන්ම පසුගිය කාලය පුරා තම ආයතනය වෙත ලැබුණු අයි.පී.එල්. තරගමාලා ආදායමෙන් 70%ක් සෙසු සාමාජික සංගම් වෙත සහ ක්‍රීඩකයන් වෙත බෙදා දුන් බවත් සඳහන් කළේය. එබැවින් ආදායම් බදු මුදල් ප්‍රමාණය සැකසිය යුත්තේ සම්පූර්ණ මුදලින් නොව ඉතිරි 30%ක මුදලින් පමණක් බවත් ඔවුහු පෙන්වා දෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>08</day>
    </date>
    <link>http://www.dinamina.lk/2013/02/08/_art.asp?fn=s1302089</link>
    <topic>ඉන්දියාවට හත්වැනි තැන</topic>
    <author/>
    <content>කාන්තා ලෝක කුසලාන ක්‍රිකට් තරගාවලියේ හත්වැනි ස්ථානය තෝරා ගැනීම සඳහා ඊයේ පාකිස්තානය සමග පැවති තරගයෙන් කඩුලු 6ක ජයක් හිමිකර ගැනීමට සත්කාරක ඉන්දියාව සමත්විය.කාසියේ වාසිය දිනා පළමුවෙන් පන්දුවට පහරදුන් පාකිස්තානයට ඕවර 50 ‍අවසානයේ කඩුලු 7ක් බිඳ වැටී රැස්කරගත හැකිවුයේ ලකුණු 192ක් ක් පමණි. නීඩා ඩාර් ලකුණු 68ක් හා නයින් අබිඩ් ලකුණු 58ක් රැස් කළේය. පන්දු යැවීමේදී නාගරාජන් නිරංජනා ලකුණු 35කට කඩුලු 3ක් හා ජුලන් ගොස්වාම් කඩුලු 2ක් බිඳ දැමීමට සමත්විය.ලකුණු 193ක ජයග්‍රාහී ඉලක්කය හඹාගිය ඉන්දීය කණ්ඩායම ඕවර 46කදී කඩුලු 4ක් පමණක් දැවී එම ඉලක්කය සපුරා ගත්තේය. තරගය ජයග්‍රහණය කරා මෙහෙයවමින් විශිෂ්ට පිතිහරඹයක නිරතවු නායිකා මිනාලි රාජ නොදැවී ලකුණු 103ක් රැස් කිරීමට සමත්වුහ. හතරේ පහර 13ක් හා එක් හයේ පහරක් ඇතුළත්වු ඉනිම සඳහා පන්දු 141 වැයවිය. මෙවර තරගාවලියේදී පාකිස්තාන කණ්ඩායමට එක් තරගයක් හෝ ජයගැනීමට නොහැකි වීම කැපී පෙනුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>08</day>
    </date>
    <link>http://www.dinamina.lk/2013/02/08/_art.asp?fn=s13020810</link>
    <topic>නිවාසක්‍රීඩා</topic>
    <author/>
    <content>කොළඹ විශාඛා විද්‍යාලයීය නිවාසාන්තර මලල ක්‍රීඩා උලෙළ සහ නවීකරණය කළ විදුහල් ක්‍රීඩාංගණය සිසු අයිතියට පැවැරීම මේ මස 14වැනිදා පස්වරු 12.30 සිට පැවැත්වේ.අධ්‍යාපන අමාත්‍ය බන්දුල ගුණවර්ධන මහතාගේ ආරාධනයෙන් ක්‍රීඩා අමාත්‍ය මහින්දානන්ද අලුත්ගමගේ මහතා විසින් ක්‍රීඩා පිටිය සිසු අයිතියට පැවැරීමට නියමිතය.කෑගල්ල වරකාපොළ ඇත්නාවල මහා විද්‍යාලයේ නිවාසාන්තර ක්‍රීඩා උලෙළ අද (8) එම විද්‍යාලයීය පිටියේදී පැවැත්වේ.මේ අවස්ථාවට සබරගමු පළාත් මහ ඇමැති මහිපාල හේරත්, ‍ජ්‍යෙෂ්ඨ ඇමැති අතාවුද සෙනවිරත්න, පාර්ලිමේන්තු මන්ත්‍රී ජෙ.ආර්.පී සුරියප්පෙරුම මහත්වරුන් ඇතුළු පිරිසක් සහභාගීවීමට නියමිතය.කඳාන ද මැසනද් විදුහලේ වාර්ෂික ක්‍රීඩා උත්සවය අද (8) එම විදුහල් ක්‍රීඩා පිටියේ දී පැවැත්වේ‍..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>08</day>
    </date>
    <link>http://www.dinamina.lk/2013/02/08/_art.asp?fn=f1302081</link>
    <topic>රනිල් දකින දවල් හීන</topic>
    <author/>
    <content>තවත් අභිමානවත් නිදහස් උළෙලක නිමාව පසුගිය 4 වෙනිදා ත්‍රිකුණාමලය පේද්‍රිස් කොටුව අබියසදී සටහන් විය. ඒ හැටපස් වෙනි නිදහස් උලෙළයි. ගත වූ වසර තිහ ඇතුළත අපි දිවයිනේ සියලු පළාත්වල සිට නිදහස සැමරුවෙමු. එහෙත් එම නිදහස නිදහසේ සමරන්නට ත්‍රස්තවාදය අපට ඉඩදී තිබුණේ නැත. සම්මන්ත්‍රණ ශාලා තුළ සිට නිදහස සැමරූ අවස්ථාද නැත්තේ නොවේ.හමුදා සෙබළකුට නිදහසේ සීරුවෙන් සිටගෙන ඉන්නට හැකි තත්ත්වයක් ත්‍රිකුණාමලයේ තිබුණේ නැත. නිවෙසක ජාතික ධජයක් ප්‍රදර්ශනය කිරීමේ නිදහසක් අපට තිබුණේ නැත. මිනිසුන් නින්දෙන් තිගැස්සී නැගිටින, බිම් බෝම්බ හඬ - හදවත පසාරු කරගෙන යන මරලතෝනිය වසර තිහක් පුරා අපේ නිදහස අවුරාගෙන තිබුණි. ඒ නිසා අනුරාධපුරයෙන් එහාට අපට නිදහස සමරන්නට ඉඩක් නොතිබුණි.ජාතිය වෙනුවෙන් උත්තමාචාරය දක්වන හමුදා වෙඩි හඬක් ත්‍රිකුණාමලයෙන් ප්‍රථම වතාවට පසුගියදා නිකුත් වූයේ මවුබිම නිදහස් කර ගත් රණ විරුවන්ගේම දෑතිනි.බිම් බෝම්බ වළලා තිබුණ නැඟෙනහිර පොළොවේ ත්‍රිවිධ හමුදාවේ රණවිරුවෝ ප්‍රථම වතාවට පෙළපාළි ගියහ. පොලිසියේ ඇත්තෝ සීරුවෙන් සිටගෙන සිටියහ. සංගීතයේ රිද්මයට අපේ කුඩා පැටව් ලස්සනට නර්තනයට එක් වූහ. ජනාධිපතිතුමා ජාතික ධජය ගුවනේ ලෙළදෙන්නට සලස්වද්දී ප්‍රථම වතාවට ජාතික ගීය ගුවනේ් රැව් දුන්නේය.ආණ්ඩුවේ මැති ඇමැතිවරුන් විදේශීය තානාපතිවරුන් සහ සිංහල, දෙමළ, මුස්ලිම් ජාතිකයන් එක පොදියට බලා සිටියදී ත්‍රිකුණාමලයේ පේද්‍රිස් කොටුව අත්‍යාලංකාරයෙන් වර්ණවත් වූ වග ශ්‍රී ලංකා ඉතිහාසයේ රන් අකුරින් සටහන් විය යුතුමය.රනිල්ට ඡන්දය එපා වෙලාආණ්ඩුව පෙරළා දමා එක්සත් ජාතික පක්ෂයේ ආණ්ඩුවක් පිහිටුවීමේ අදහස විපක්ෂ හා එජාප නායක රනිල් වික්‍රමසිංහ මහතා අත්හැර දමා තිබේදැයි ප්‍රශ්න කරන්නට අපට සිදු වී තිබේ. 2014 දී ස්ථිර වශයෙන් එජාප ආණ්ඩුවක් පිහිටුවන බව කී ඔහු දැන් ජනමත විචාරණයකට අභියෝග කර සිටී. පාර්ලිමේන්තුවේ කාල සීමාව දීර්ඝ කර ගැනීම සඳහා ආණ්ඩුව ජනමත විචාරණයකට යෑම සඳහා සැලසුම් කරන බව වික්‍රමසිංහ මහතා කියා සිටී.එතැනින් නොනැවතුණ ඔහු ජනමත විචාරණයේදී ඡන්දය පාවිච්චි කරන ආකාරය ද විස්තර කර තිබේ. එමෙන්ම ආණ්ඩුව එවැනි ජනමත විචාරණයකින් පරාජයට පත්කරවන බවට ද ඔහු අභියෝග කර තිබේ.ජනමත විචාරණයක් පිළිබඳ ආණ්ඩුව කිසිම ප්‍රකාශයක් කර නැත. ඉඟියක්වත් කර නැත. එක්සත් ජාතික පක්ෂයට සාමාජිකයන් බඳවා ගැනීම සඳහා ගාල්ලේ “දොරින් දොරට” වැඩ සටහනට ගියාට පසු වික්‍රමසිංහ මහතා ජනමත විචාරණයක් ගැන කියා මහ මැතිවරණය අමතක කිරීම සාමාජිකත්වයට ද ලොකු ගැටලුවක් වී තිබේ.මහින්ද රාජපක්ෂ මහතා ජනාධිපති වශයෙන් පත් වී මේ රටේ පැවැත් වූ සෑම ඡන්දයක්ම ජයග්‍රහණය කර තිබේ. මහ මැතිවරණයද ඉහළින්ම ජයගත්තේ ආණ්ඩුවට තුනෙන් දෙකක බලයක් ලබා දෙමිනි. ඒ අනුව ආණ්ඩුව කෙසේවත් ඡන්දවලට බය නැත. දැන් ජනතාවට අවශ්‍ය වන්නේ මේ ආණ්ඩුව පෙරළා දැමීම නොව දියත් කර ඇති සංවර්ධන වැඩපිළිවෙළ දිගටම ගෙන යෑමය.අගවිනිසුරුවරියට එරෙහිව ඉදිරිපත් වූ දෝෂාභියෝගයේ එල්ලී වරෙක දැඟලූ එජාපය එය අත්හැර දැමුවේ අගවිනිසුරුවරිය ගෙදර ගියාට පසුවය. ඉන්පසුව එජාපය සීනි කර්මාන්ත ඇමැති පදවිය විවේචනය කරන්නට පටන් ගත්තේය.කිසියම් අර්ථයක් ඇතිව නිර්මාණය කළ එම ඇමැතිකම විවේචනය කරන්නට පටන් ගත්තේ දෝෂාභියෝග සටන් පාඨය ගිලිහී ගිය නිසාය. පොල් කර්මාන්තයට රෝහල්වලට වෙන වෙනම ඇමැතිකම් පත්කළ එජාප ආණ්ඩුව දැන් සීනි කර්මාන්ත ඇමැති පදවියට සිනාසෙන්නේ ජනතාව නොව එක්සත් ජාතික පක්ෂයේම අය විහිළුකාරයන් බවට පත්වෙමිනි.එජාප නායකයා ඇමැති මණ්ඩල සංශෝධනය ගැන කතා කරන්නේ නැත. ඒ ගැන විහිළු තහළු කරන්නට ගෝලයන්ට ඉඩදී ඔහු කරන්නේ ජනමත විචාරණයකට සූදානම් වීමය. ඡන්දයකට ගොස් දිනන්නට බැරි බව වික්‍රමසිංහ මහතා දැනගත්තේ අද ඊයේ නොවේ. ඔහු නව සාමාජිකයන් බඳවා ගැනීමට ගාල්ලට ගිය වේලේ දැනට සිටින සාමාජිකයන්වත් පැමිණ සිටියේ නැත.ඒ නිසාදෝ 2014දී ආණ්ඩුව පෙරළන කතාව නොකියා ජනමත විචාරණය ගැන කතා කරන්නට ඇත. ජනමත විචාරණයක් පවත්වා ආණ්ඩුවේ කාලසීමාව දීර්ඝ කර ගත්තොත් තමාට තවදුරටත් කරදරයක් නැතිව විපක්ෂ නායක තනතුරේ රැඳී සිටින්නට හැකි බව රනිල් වික්‍රමසිංහ මහතා කල්පනා කළා විය යුතුය.මේ අතර එජාපයේ නියෝජ්‍ය නායක පදවියට කෙනෙකු පත් කිරීම ද දැන් දැන් වෙනස් වන ලකුණු පහළ වී තිබේ. එම තනතුරට එක් අයකු පත්කරනවාට වඩා සිව් දෙනකු පත්කිරීම සුදුසු යැයි වික්‍රමසිංහ මහතා කල්පනා කර ඇත්තේ සජිත් ප්‍රේමදාස මහතා පත්කළහොත් ඔහුගේ බලය වැඩි විය හැකි බව වික්‍රමසිංහ මහතා කල්පනා කරන නිසා විය හැකිය.සසුනට අරුණ සහ සහන යාත්‍රා නමින් සජිත් ප්‍රේමදාස මහතා පෞද්ගලිකව පවත්වාගෙන ගිය ජනතා සේවා සියල්ල නතර කර නිහඬ වන්නට සජිත් ප්‍රේමදාස මහතාට සිදුවී තිබේ. ඒ නිසා නියෝජ්‍ය නායක පදවියට හතර දෙනකු නොව දහ දෙනකු පත් කළත් ඔහුට කරන්නට දෙයක් නැත.දැන් ඉතින් දෙන දෙයක් භාර ගෙන නිහඬව සිටීම ඇඟට ගුණ යයි සජිත් ප්‍රේමදාස මහතා සිතනවා ඇත. සජිත් ප්‍රේමදාස මහතා දැන් කළ යුත්තේ දෙරණ රූපවාහිනියෙන් පවත්වාගෙන යන ‘නෝ පොලිටික්ස්’ වැනි වැඩසටහන්වලට ගොස් දේශපාලනය ගැන කතා නොකර විහිළු තහළු කරමින් කාලය ගෙවීමය.අනුර ගේ ඇටකටු කතාවමාතලේ සමූහ මිනීවළකින් මතු වූ ඇටකටු ගැන ජනතා විමුක්ති පෙරමුණේ අනුර කුමාර දිසානායක මහතා ප්‍රශ්න කර තිබේ. ඔහු ඒ ගැන කම්පාවට පත්වී තිබේ. ඒ ඇට කටු ශරීරයේ බෙල්ල කපා වෙන් කළ තරුණ පිරිසකගේ බව ඔහු කියා තිබේ.මීට පෙර සූරියකන්දෙන්ද ඇටකටු මතු විය. 1994 මහ මැතිවරණයට මුහුණ දුන්නේ ඒ ඇටකටු සොයා ගැනීමෙන් පසුවය. 1988 – 89 යුගයේ භීෂණ දෙකක් පැවතුණි. එකක් විප්ලවයකට ගිය ජනතා විමුක්ති පෙරමුණේ භීෂණයයි. අනෙක් විප්ලවය මර්දනයට එජාප ආණ්ඩුව පවත්වාගෙන ගිය භීෂණයයි.මෙයින් පෙනී යන්නේ දෙපාර්ශවයම මේ රටේ තරුණ කොටස් පමණක් නොව වැඩිහිටි අය ද ඝාතනය කළ බවයි. අනුර කුමාර දිසානායක මහතා මාතලේ ඇටකටු ගැන විමසිලිමත් වීමේ වරදක් නැත. රට පුරා භීෂණය වපුරා කළ මහා වින්නැහියට වගකිවයුතු ජනතා විමුක්ති පෙරමුණ ප්‍රථම වතාවට ඇට කටු ගැන කම්පාවට පත්වීම නරක නැත.එහෙත් භීෂණය නිසා අපට අහිමි වූ විවිධ කොටස් ගැන ජනතා විමුක්ති පෙරමුණත් එක්සත් ජාතික පක්ෂ ආණ්ඩුවත් වගකිව යුතුය. මාතලේ ඇට කටු ගැන පමණක් කතා කොට කළ පව් නිවාරණය කර ගැනීමට හැකි වේදැයි නොදනිමු.හිරගෙදරින් සටන් පාඨයක්අලුත්ම තාලයේ සටන් පාඨයක් හිරගෙදර පැත්තෙන් ඇසේ. “මරනවා නම් මරනු” යන්න එම සටන් පාඨයයි. මරණීය දණ්ඩනයට නියම වී සිටින සිරකරුවන් තිදෙනකු හිරගෙදර වහලයට නැගී ඇත්තේ මරණ දඬුවම ක්‍රියාත්මක නොකරන්නේ් නම් තමන් නිදහස් කරන ලෙසය.“මරනවා නම් මරනු” යන සටන් පාඨය තුළ කිසියම් අනුවේදනීය හැඟීමක් ගැබ් වී තිබේ. බරපතළ අපරාධයකට අධිකරණයෙන් වැරදිකරුවකු බවට තීරණය කොට ඔවුන් සිරගත කර ඇත්තේ මරණීය දණ්ඩනය නියම කරමිනි. එහෙත් මරණ දඬුවම දැනට ක්‍රියාත්මක වන්නේ නැත.මරණ දඬුවමට නියම වී තවමත් එම දඬුවම ක්‍රියාත්මක නොවී හිරේ සිටින අය දහස් වතාවක් මැරි මැරී ඉපදෙනවා විය හැකිය. මරණ දඬුවම ක්‍රියාත්මක කරන්නට අළුගෝසුවන් දෙදෙනෙකු ද මේ දිනවල පුහුණු කරගෙන යන්නේය.මරණය පෙනි පෙනී සිටින මෙම සිරකරුවන්ගේ ඉල්ලීම ඉටු කිරීම කවදා සිදුවේදැයි ඔවුහු කිසියම් දෙගිඩියාවෙන් පසු වෙති. හිරගෙදරින් මතුවී ඇති එම සටන් පාඨය හෙවත් ඉල්ලීම සාධාරණ ද නැද්ද යන්න අපට නිගමනය කළ නොහැකිය. එහෙත් එම ඉල්ලීම තුළ කිසියම් සංවේදී හැඟීමක් ගැබ් වී ඇති බව බැලූ බැල්මට පෙනේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>09</day>
    </date>
    <link>http://www.dinamina.lk/2013/02/09/_art.asp?fn=n1302091</link>
    <topic>පාසල් හැර යන සිසුන්ටපාසලෙන්ම වෘත්තීය පුහුණුව</topic>
    <author>චමීර ඇල්ලදෙණිය</author>
    <content>පාසල් සිසුන් සඳහා ඉතිහාසයේ ප්‍රථම වතාවට පාසලෙන්ම වෘත්තීය පුහුණුව ලබාදීමේ වැඩපිළිවෙළක් අධ්‍යාපන අමාත්‍යාංශය සහ යෞවන කටයුතු හා නිපුණතා සංවර්ධන අමාත්‍යාංශයේ එකඟතාව පරිදි ඇරැඹේ.උසස් අධ්‍යාපනයට වරම් නොලබන පාසල් සිසුන් සඳහා වෘත්තීය නිපුණතාව පාසලෙන්ම ලබා දීමේ ප්‍රථම පාසල් වෘත්තීය පුහුණු මධ්‍යස්ථානය කොළඹ ආනන්ද විද්‍යාලයේදී මේ මස 11 වැනිදා ආරම්භ කෙරේ.මෙම වසරේ සිට උසස් පෙළ විෂය ධාරාවට එක්වන තාක්ෂණවේදය විෂ‍යයේ ප්‍රායෝගික ක්‍රියාකාරකම් සමඟ බද්ධව ක්‍රියාත්මක වන මෙම වැඩසටහනෙහි අධීක්ෂණය සහ මැදිහත්වීම ශ්‍රී ලංකා වෘත්තීය පුහුණු අධිකාරිය සපයන බව යෞවන කටයුතු හා නිපුණතා සංවර්ධන අමාත්‍යාංශය පවසයි.මූලික අධ්‍යාපනය අවසන් නොකළ ශිෂ්‍ය සංඛ්‍යාව රට තුළ ඉහළ අගයක් ගන්නා බව සමීක්ෂණවලදී හෙළිදරවී ඇති අතර වසරකට 325000ක පමණ පිරිසක් රැකියා විරහිත පුහුණු ශ්‍රමිකයන් ලෙස සමාජයට එක්වෙති.මෙම අමාත්‍යාංශ දෙක යටතේ ස්ථාපිත කර ඇති විවිධ වෘත්තීය පුහුණු ආයතන වෙත යොමු වන සංඛ්‍යාව අනුව රටට පුහුණු ශ්‍රමිකයන්ගේ හිඟයක් මතු වන බව පෙනෙන්නට ඇත.මෙම තත්ත්වය මඟ හරවා ගැනීම සඳහා පාසලෙන්ම වෘත්තීය අධ්‍යාපනයට යොමු කිරීමේ විශේෂ වැඩපිළිවෙළක් ඇරැඹීමට අධ්‍යාපන අමාත්‍යාංශය සමඟ එකඟතා ගිවිසුමක් අස්සන් තැබීමට යෞවන කටයුතු අමාත්‍යාංශය කටයුතු කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>09</day>
    </date>
    <link>http://www.dinamina.lk/2013/02/09/_art.asp?fn=n1302092</link>
    <topic>වයිකෝ ඇතුළු2000ක් අත්අඩංගුවට</topic>
    <author>භක්ති ධර්මප්‍රිය මෙන්ඩිස් සහ රක්‍ෂණ ශ්‍රියන්ත</author>
    <content>කොටි ත්‍රස්තවාදීන්ගේ මෙහෙයවීම මත උද්ඝෝෂණයක යෙදුණු ඉන්දියාවේ ද්‍රවිඩ මුන්නේත්‍ර කලහගම් පක්ෂයේ නායක ගෝපාලස්වාමි හෙවත් වයිකෝ ඇතුළු දෙදහසකට අධික පිරිසක් ඉන්දීය පොලිසිය ඊයේ (8) අත්අඩංගුවට ගෙන තිබේ.වයිකෝ ඇතුළු ආධාර කරුවන් පිරිස ඉන්දීය අගමැති කාර්යාලය වටලා එයට කඩා වැදීමට උත්සහ ගත් අවස්ථාවේදී අත්අඩංගුවට ගත් බව නවදිල්ලි හි ශ්‍රී ලංකා මහකොමසාරිස් කාර්යාල තොරතුරු අනාවරණය කළේය.ජාත්‍යන්තර කොටි ජාලයේ අවශ්‍යතාව මත ඉන්දියාවේ ස්ථාන කිහිපයක වයිකෝගේ හිතවතුන් විසින් ඊයේ (08) උද්ඝෝෂණ සහ විරෝධතා පවත්වා ඇත.මේ උද්ඝෝෂණවලට සහභාගී වූ පිරිස් කොටි සංවිධානයේ ධජ අතැතිව විරෝධතාවේ නියැළී තිබේ.ඉන්දියාවේ චෙන්නායි නුවර පිහිටි ලංකා බංකු ශාඛාවටද පෙරේදා (7) කඩා වැදී ඇති පිරිසක් බැංකුවට අලාභහානි කර නිලධාරීන් දෙදෙනෙකුට පහර දී පලාගොස් තිබිණි.මෙම පහර දීමද කොටි සංවිධානයේ අවශ්‍යතාව පරිදි සිදුකර ඇති බවට මෙරට බුද්ධි අංශ වෙත මේ වනවිට තොරතුරු ලැබී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>09</day>
    </date>
    <link>http://www.dinamina.lk/2013/02/09/_art.asp?fn=n1302093</link>
    <topic>චෙන්නායි නුවර වෙසෙනශ්‍රී ලාංකිකයන්ට ආරක්ෂාව දෙන්න</topic>
    <author>මහින්ද අලුත්ගෙදර</author>
    <content>ඉන්දියාවේ චෙන්නායි නුවර වෙසෙන ශ්‍රී ලාංකිකයන් සහ ඔවුන්ගේ දේපළවල ආරක්ෂාව තහවුරු කරන ලෙස ශ්‍රී ලංකා ආණ්ඩුව ඉන්දීය රජයට දැනුම් දෙයි. මෙලෙස වහාම ආරක්ෂාව ලබාදෙන ලෙස දකුණු ඉන්දියාවේ ශ්‍රී ලංකා නියෝජ්‍ය මහ කොමසාරිස් කාර්යාලය හරහා තමිල්නාඩු රජයෙන් සහ එම ප්‍රාන්ත පොලීසියෙන් ඉල්ලීමක් කළ බව විදේශ කටයුතු අමාත්‍යාංශයේ ලේකම් කරුණාතිලක අමුණුගම මහතා “දිනමිණ” ට පැවසීය.චෙන්නායි නුවර පිහිටි ලංකා බැංකු ශාඛාවට පෙරේදා (07) පස්වරුවේ කිසියම් පිරිසක් ප්‍රහාරයක් එල්ල කිරීමත් සමඟ මේ පියවර ගෙන තිබෙන අතර ඒ අනුව චෙන්නායිහි පිහිටි ශ්‍රී ලංකා නියෝජ්‍ය මහ කොමසාරිස් කාර්යාලය, මහා බෝධි මධ්‍යස්ථානය සහ ශ්‍රී ලංකන් ගුවන් සමාගමේ කාර්යාලය ආදියේ ආරක්ෂාව තර කිරීම සඳහා දැනටමත් පියවර ගෙන තිබෙන බවද ඒ මහතා සදහන් කළේය.ලංකා බැංකු ශාඛාවේ ආරක්ෂාව වෙනුවෙන් පමණක් 30 දෙනෙකුගෙන් යුතු පොලිස් කණ්ඩායමක් යොදවා තිබෙන බවද ඒ මහතා පෙන්වා දුන්නේය.ලංකා බැංකු ශාඛාවට ප්‍රහාරයක් එල්ල වීමත් සමඟ කඩිනමින් ක්‍රියාත්මක වූ බව සදහන් කළ ලේකම්වරයා මේ සම්බන්ධයෙන් සොයා බලා අවශ්‍ය පියවර ගන්නා ලෙස ශ්‍රී ලංකා නියෝජ්‍ය මහ කොමසාරිස්වරයා වෙත දැනුම්දුන් බවද එම ප්‍රහාරයෙන් කාර්ය මණ්ඩලයේ දෙදෙනෙකු තුවාල ලැබූ බවද ප්‍රකාශ කළේය.මේ අතර ඒ මහතා පැවසූවේ චෙන්නායි ලංකා බැංකු ශාඛාවේ කළමනාකාරවරයා සමඟ ඒ අවස්ථාවේදී දුරකථනයෙන් සම්බන්ධ වූ බවත් තුවාල ලබා රෝහල්ගත කළ කාර්ය මණ්ඩලයේ දෙදෙනා මේ වනවිට ප්‍රතිකාර ලබා පිටව ගොස් තිබෙන බවත්ය.මේ වනවිට ලංකා බැංකු ශාඛා කාර්යාල අවට කිසිඳු කලබලයක් නොමැති බව සඳහන් කළ විදේශ කටයුතු අමාත්‍යාංශයේ ලේකම්වරයා මේ සම්බන්ධයෙන් ක්‍රියාත්මක වී වහාම පියවර ගන්නා ලෙස සහ ඉන්දීය මධ්‍යම රජය මෙන්ම එරට විදේශ කටයුතු අමාත්‍යාංශය වෙත දැනුම්දෙන ලෙස නවදිල්ලි නුවර පිහිටි ශ්‍රී ලංකා මහ කොමසාරිස් කාර්යාලය දැනුවත් කළ බවද පැවසීය.චෙන්නායි නුවර වෙසෙන ශ්‍රී ලාංකිකයන් සම්බන්ධයෙන් ඉදිරියේදී නිරන්තරයෙන් සොයා බලන බව සඳහන් කළ කරුණාතිලක අමුණුගම මහතා ඒ සඳහා අවශ්‍ය පියවර ගෙන තිබෙන බවද ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>09</day>
    </date>
    <link>http://www.dinamina.lk/2013/02/09/_art.asp?fn=n1302094</link>
    <topic>උතුරේ ව්‍යාපෘති රැසක් ජනපති අතින් ජනතා අයිතියට</topic>
    <author>ධනුෂ්ක ගොඩකුඹුර</author>
    <content>උතුරු වසන්තය වැඩපිළිවෙළ යටතේ උතුරු පළාතේ ජනජීවිතය නඟා සිටුවීම සඳහා රජය ක්‍රියාත්මක කළ දැවැන්ත ව්‍යාපෘති රැසක් ජනාධිපති මහින්ද රාජපක්ෂ මහතාගේ අතින් ලබන සතියේ ජනතා අයිතියට පත් කෙරේ.රුපියල් ලක්ෂ 3000ක වියදමින් යාපනය ශික්ෂණ රෝහලේ ඉදිකෙරුණු නව ගොඩනැගිලි සංකීර්ණය ජනාධිපතිවරයාගේ අතින් මේ මස 13 වැනිදා විවෘත කිරීමට නියමිතය. ජපාන අන්තර්ජාතික සහයෝගිතා ඒජන්සියේ ආධාර ඇතිව ඉදිකෙරුණු මෙම ගොඩනැගිලි සංකීර්ණය නවින පහසුකම්වලින් සමන්විතය. දිගුකලක පටන් යාපනය වැසියන්ට පැවැති දුෂ්කරතා දුර ලමින් ඉදිකෙරුණු යාපනය, චුන්නාකම් ජල සම්පාදන ව්‍යාපෘතිය ජනාධිපතිතුමාගේ අතින් ජනතා අයිතියට පැවරෙන්නේ 12 වැනි දිනය.යාපනය නාගදීප විහාරස්ථානයේ වාහල්කඩ සහ ජැටිය ජනතා අයිතියට පවරා දීමද ජනාධිපතිවරයාගේ ප්‍රධානත්වයෙන් 12වැනිදා සිදු කිරීමට නියමිතය.යාපනය දිස්ත්‍රික්කයේ මෙතෙක් ක්‍රියාත්මක සංවර්ධන ව්‍යාපෘතිවල ප්‍රගතිය විමසා බැලෙන දිස්ත්‍රික් ප්‍රගති සමාලෝචන රැස්වීම ජනාධිපතිවරයාගේ ප්‍රධානත්වයෙන් මේ මස 12 වැනිදා යාපනය වීරසිංහම් ශාලාවේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>09</day>
    </date>
    <link>http://www.dinamina.lk/2013/02/09/_art.asp?fn=n1302095</link>
    <topic>ජනපති මූලිකත්වයෙන් බුද්ධගයාවේ විවෘත කිරීම් රැසක්</topic>
    <author>ධනුෂ්ක ගොඩකුඹුර</author>
    <content>ජනාධිපති මහින්ද රාජපක්ෂ මහතා දෙදින නිල සංචාරයක් සඳහා ඉන්දියාව බලා ඊයේ (08) උදෑසන පිටත්ව ගියේය.ජනාධිපතිවරයා බුද්ධගයාවේ ගයා ගුවන්තොටුපළෙන් ඊයේ (08) එරටට ළගා විය. බුද්ධගයාවේ ගයා ගුවන්තොටුපළට ළගා වූ ජනාධිපති මහින්ද රාජපක්ෂ මහතා, ශිරන්ති රාජපක්ෂ මහත්මිය ඇතුළු පිරිස එහිදි ඉතා ගෞරවයෙන් සහ සුහදශීලිව පිළිගත්තේ බීහාර් ප්‍රාන්තයේ ප්‍රධාන අමාත්‍ය නිටිෂ් කුමාර් මහතා විසිනි.මහාබෝධි සංගමයෙන් ලද ආරාධනය පරිදි එහි විවෘත කිරීම් රැසකට ජනාධිපතිවරයා සහභාගීවීමට නියමිත අතර බුද්ධගයාව මෙන්ම මහබෝධි විහාරස්ථානයද වැඳ පුදා ගැනීමට නියමිතය. ජනාධිපතිතුමා වෙනුවෙන් විශේෂ ආශිර්වාද බෝධි පූජාවක්ද මහබෝධි විහාරස්ථානයේ දී පැවැත්වීමට සූදානම් කර ඇත.අනුරාධපුර ඓතිහාසික ජය ශී‍්‍ර මහා බෝධින් වහන්සේගේ අංකුරයක් බුද්ධගයාවේ වැඩසිටින අතර එය වටා අභිනවයෙන් ඉදිකරන ලද රන්වැට විවෘත කිරීම ද ජනාධිපතිතුමා අතින් සිදු කිරීමට නියමිතය.එමෙන්ම මහාබෝධි සංස්කෘතික මධ්‍යස්ථානයටද ජනාධිපතිතුමා අතින් මුල්ගල් තැබිමට නියමිත අතර බැතිමතුන්ට පහසුකම් සලසමින් බුද්ධගයාවේ ඉදිකරන ලද විශ‍්‍රාම ශාලාවට මුල්ගල් තැබීම ද ජනාධිපතිතුමා අතින් සිදු කෙරෙයි.පාසල් දරුවන් දහසකට පාසල් උපකරණ ප්‍රදානය කිරීමේ වැඩසටහනක්ද ජනාධිපතිතුමාගේ සංචාරයට සමගාමීව මහබෝධි සංගමය විසින් සංවිධාන කර ඇති අතර සංකේතවත්ව ශිෂ්‍යත්ව ප‍්‍රදානය කිරීමද ජනාධිපතිතුමා අතින් සිදු වෙයි.එමෙන්ම බුද්ධගයාවේ ඉදිකර ඇති විවිධ බෞද්ධ රටවලට අයත් විහාරස්ථානවල මහානායක හිමිවරුන් බැහැ දැකීමටද ජනාධිපතිතුමා යාමට නියමිතය. ජනාධිපතිතුමා සහ බෞද්ධ හා අන්‍යාගමික නායකයින් අතර සුහද හමුවක්ද මහබෝධි සංගමය විසින් සංවිධාන කර ඇත.පාර්ලිමේන්තු මන්ත්‍රී සජින් ද වාස් ගුණවර්ධන, ජනාධිපති ලේකම් ලලිත් වීරතුංග, ජනාධිපති කාර්ය මණ්ඩල ප‍්‍රධානී ගාමිණි සෙනරත් මහත්වරු ද මෙම සංචාරයට එක්ව සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>09</day>
    </date>
    <link>http://www.dinamina.lk/2013/02/09/_art.asp?fn=n1302096</link>
    <topic>එජාප රැස්වීම මාධ්‍යයට තහනම්</topic>
    <author>දික්වැල්ල විශේෂ</author>
    <content>එක්සත් ජාතික පක්ෂයේ නායක රනිල් වික්‍රමසිංහ මහතාගේ ප්‍රධානත්වයෙන් හෙට (10 ඉරිදා) පැවැත්වීමට නියමිත දෙවිනුවර මැතිවරණ කොට්ඨාසයේ සන්නිවේදන බළකාය පිහිටුවීමේ රැස්වීමට මාධ්‍යවේදීන් සහභාගි කරවා නොගන්නා ලෙසට නියම කර ඇතැයි වාර්තා වේ.එම රැස්වීම ඉරිදා පෙරවරු 8.30ට දික්වැල්ල, බතිගම පිහිටි දෙවිනුවර එ.ජා.ප. ප්‍රධාන සංවිධායක එච්. ආර්. විමලසිරි මහතාගේ නිවසේදී පැවැත්වීමට නියමිතය.මෙම නියෝගය ලැබීමට පෙර උත්සව සංවිධායකයින් ප්‍රදේශයේ මාධ්‍යවේදීන්ට ආරාධනා කර තිබූ අතර, නැවතත් එම ඇරයුම් අවලංගු කිරීමට සංවිධායකයින් ලහිලහියේ පියවර ගෙන ඇත.මේ අතර මෙම රැස්වීම සඳහා දෙවිනුවර මැතිවරණ කොට්ඨාසයේ ප්‍රබල එ.ජා.ප. ක්‍රියාකාරීන් රැසකට ඇරයුම් කර නොමැති බව ද වාර්තාවේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>09</day>
    </date>
    <link>http://www.dinamina.lk/2013/02/09/_art.asp?fn=n1302097</link>
    <topic>ග්‍රාම සේවා විභාගය මාර්තු</topic>
    <author>උදුලා පීරිස්</author>
    <content>ග්‍රාම සේවා ප්‍රවේශ විභාගය මාර්තු මාසයේදී පැවැත්වෙන බව රාජ්‍ය පරිපාලන හා ස්වදේශ කටයුතු අමාත්‍යාංශය පවසයි. මේ සඳහා අයදුම්පත් 150,000ක් පමණ ලැබී ඇති බවත් අයදුම්කරුවන් අතරින් 3,500ක් බඳවා ගැනීමට නියමිත බවත් එම අමාත්‍යාංශය පවසයි.වර්ෂ 2007 දී අවසන් වරට පැවැත්වූ මෙම විභාගය මෙවර පවත්වනුයේ වර්ෂ පහකට පසුවය. මෙතෙක් ග්‍රාම සේවක පුරප්පාඩු පිරවීම සඳහා එම විභාගයෙන් සමතුන් විටින් විට තෝරා ගැනුණු අතර මෙවර පවත්වන විභාගයෙන් සමතුන් රට තුළ පවතින ග්‍රාම සේවක පුරප්පාඩු පිරවීම සඳහා යොදා ගැනීමට නියමිතය.මීට පෙර ග්‍රාම සේවක තනතුරු සඳහා බඳවා ගැනීම්වලදී අ.පො.ස. සාමාන්‍ය පෙළ සමත්වීම ප්‍රමාණවත් වුවත් මෙවර එම තනතුර සඳහා අ.පො.ස. උසස් පෙළ සමතුන් පමණක් තෝරා ගැනේ. එසේම වයස් සීමාවක් නොතිබුණු එම සේවාව සඳහා මෙවර වයස අවුරුදු 30 ඉක්මවූ අය ඒ සඳහා තෝරා නොගැනේ.ග්‍රාම සේවක නිලධාරීන් සඳහා සේවා ව්‍යවස්ථාවක් හඳුන්වා දී ඒ යටතේ රාජකාරී කටයුතු කළ යුතුව ඇති නිසා ග්‍රාම නිලධාරීන් කලින්ට වඩා ගුණාත්මකභවෙන් හා ක්‍රමිකතාභවෙන් වැඩිවනු ඇතැයි ද රාජ්‍ය පරිපාලන හා ස්වදේශ කටයුතු අමාත්‍යාංශය දන්වා සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>09</day>
    </date>
    <link>http://www.dinamina.lk/2013/02/09/_art.asp?fn=n1302098</link>
    <topic>රැකියා අහිමි වූ බලවේග පේෂ කාර්මිකයන්ට වන්දි</topic>
    <author/>
    <content>බලවේග පේෂකර්මාන්තය පෞද්ගලීකරණය කිරීමත් සමඟ රැකියාව අහිමිවූ 6000කට ආසන්න බලවේග පේෂ කාර්මිකයන් සඳහා මහින්ද චින්තන වැඩපිළිවෙළ යටතේ වන්දි පිරිනැමීමට තීරණය කර ඇත.මෙම වන්දි ප්‍රදානය කිරීමේ උළෙල කර්මාන්ත හා වාණිජ කටයුතු ඇමැති රිෂාඩ් බදියුදීන් මහතාගේ ප්‍රධානත්වයෙන් හා කර්මාන්ත හා වානිජ කටයුතු අමාත්‍යාංශයේ ලේකම් අනුර සිරිවර්ධන මහතාගේ සහභාගිත්වයෙන් මෙම 12 වන දින දහවල් 12ට කර්මාන්ත හා වාණිජ කටයුතු අමාත්‍යාංශ ශ්‍රවණාගාරයේදී පැවැත්වීමට කටයුතු සංවිධානය කොට ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>09</day>
    </date>
    <link>http://www.dinamina.lk/2013/02/09/_art.asp?fn=n1302099</link>
    <topic>යකඩ-තඹ-ඇළුමිනියම් පිටරටට යැවීමට හැදූ ව්‍යාපාරිකයා දැලේ</topic>
    <author>නිමල් රාජපක්‍ෂ</author>
    <content>ඉන්දියාවට හා සිංගප්පූරුවට රබර් පාපිසි යවන මුවාවෙන් රුපියල් කෝටියක් පමණ වටිනා අබලි යකඩ, තඹ හා ඇළුමිනියම් යැවීමට තැත් කළ එක් සැකකරුවකු රේගු නිලධාරීහු පෙරේදා (07) සවස අත්අඩංගුවට ගත්හ.කන්ටේනර් පහක අසුරන ලද අබලි යකඩ, තඹ හා ඇළුමිනියම් කොළඹ මට්ටක්කුලිය ප්‍රදේශයේ ව්‍යාපාරිකයකුට අයත් බව රේගු නිලධාරීහු පවසති.ව්‍යාජ ලපි ලේඛන සකස් කොට එතෙරට යැවීමට හැදූ පාපිසි කන්ටේනර් පහ කොළඹ වරායේදී පෙරේදා පරීක්‍ෂාවට ලක් කළ අවස්ථාවේ මෙම භාණ්ඩ තොගය එහි තිබී අත්අඩංගුවට ගත් බවත් එහි බර ටොන් 117ක් පමණ වන බව ශ්‍රී ලංකා රේගුවේ මාධ්‍ය ප්‍රකාශක ලෙස්ලි ගාමිණී මහතා පැවැසීය.දේශීය කර්මාන්තකරුවන් නඟා සිටුවීමේ අරමුණින් අදාළ ලෝහ වර්ග අපනයනය කිරීමට තහනම් කොට තිබේ. අපනයනය කරන මෙවැනි භාණ්ඩ සඳහා කර්මාන්ත අමාත්‍යාංශයේ අනුමැතිය තිබිය යුතු බව රේගු නිලධාරීහු පෙන්වා දෙති.රේගු අධ්‍යක්‍ෂ ජෙනරාල් ජගත් විජේවීර මහතාගේ උපදෙස් මත රේගු නිවාරණ අංශයේ නියෝජ්‍ය රේගු අධ්‍යක්‍ෂ ලාලන සෙනෙවිරත්න, ප්‍රධාන සහකාර නිවාරණ නිලධාරි එම්. ඩී. ජයරත්න, සහකාර නිවාරන නිලධාරින් වන විරෝෂ් ප්‍රනාන්දු, එච්. පී. ජයවීර, රංජන් රත්නායක, ඒ. එම්. පී. බී. අධිකාරි, එච්. එම්. එන්. එස්. රාජගුරු යන මහත්වරු මෙම වැටලීම සිදු කොට ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>09</day>
    </date>
    <link>http://www.dinamina.lk/2013/02/09/_art.asp?fn=n13020910</link>
    <topic>කාලගුණය හරස් වූ අපොස (සා. පෙ.) සිසුනට අද නැවතත් විභාග</topic>
    <author>භක්ති ධර්මප්‍රිය මෙන්ඩිස්</author>
    <content>පසුගිය දෙසැම්බර් මාසයේ පැවැති අධ්‍යාපන පොදු සහතික පත්‍ර සාමාන්‍ය පෙළ විභාගයට අයහපත් කාලගුණය හේතුවෙන් පෙනී සිටීමට නොහැකි වූ සිසුන් සඳහා පැවැත්වෙන විභාගය අද (09) ආරම්භ වේ.අයහපත් කාලගුණ තත්ත්වය හේතුවෙන් දිස්ත්‍රික්ක කිහිපයක සිසුනට මෙම විභාගයට පෙනී සිටීමට නොහැකි විය.ඒ අනුව මෙම ශිෂ්‍ය ශිෂ්‍යාවන්ට විශේෂ විභාගයක් පැවැත්වීමට විභාග දෙපාර්මේන්තුව තීරණය කෙළේය.අද සිට 11 වැනිදා දක්වා විභාග මධ්‍යස්ථාන 50කදී සිසුන් 2000කට ආසන්න පිරිසක් මෙම විභාගයට සහභාගි වීමට නියමිතය.මොනරාගල, කුරුණෑගල, මාතලේ, මහනුවර යන දිස්ත්‍රික්කවලදී මෙම විභාගය පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>09</day>
    </date>
    <link>http://www.dinamina.lk/2013/02/09/_art.asp?fn=n13020911</link>
    <topic>යුද්ධයෙන් අවතැන් වූ යාපනයේ පවුල්වලට හමුදාවෙන් නිවාස 1780ක්</topic>
    <author>භක්ති ධර්මප්‍රිය මෙන්ඩිස්</author>
    <content>රුපියල් කෝටි සියයකට වැඩි වටිනාකමකින් යුත් නිවාස 1780ක් 2012 වසර තුළදී යුද්ධයෙන් අවතැන් ව සිටි පවුල්වලට තනා දීමට යාපනය යුද හමුදා මූලස්ථානයට හැකි වී තිබේ.කොටි සංවිධානය අතපය කපා දැමූ සහ හිටපු කොටි සාමාජිකයින් ගේ පවුල් රැසක සාමාජිකයන් මේ නිවාසවල මේ වන විට පදිංචිව සිටින බව යාපනය ආඥාපති මේජර් ජනරාල් මහින්ද හතුරුසිංහ මහතා ‘දිනමිණ’ ට ඊයේ (08) පැවසීය.එක් නිවාසයක් සඳහා වටිනාකම රුපියල් ලක්ෂ හයක් වන අතර නිවාස ඉදිකිරීමේ දී සේවා සැපයීම් සම්පූර්ණයෙන් ම යුද හමුදාව මඟින් සිදු කැර ඇත. නොයෙක් සංවිධාන, දානපතියන් සහ යුද හමුදාව මෙම ඉදිකිරීම් සඳහා මුල්‍ය දායකත්වය ලබා දී තිබේ.ආරක්ෂක ලේකම් ගෝඨාභය රාජපක්ෂ මහතාගේ සංකල්පයකට අනුව යුද හමුදාපති ලුතිනන් ජනරාල් ජගත් ජයසූරිය මහතා ගේ මෙහෙයවීමෙන් යාපනයේ සියලුම යුද හමුදා නිලධාරීන්ගේ සහ සෙබළුන්ගේ දායකත්වයෙන් මෙම ක්‍රියාවලිය සිදු කළ බව යාපනය ආඥාපතිවරයා අවධාරණය කෙළේ ය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>09</day>
    </date>
    <link>http://www.dinamina.lk/2013/02/09/_art.asp?fn=n13020912</link>
    <topic>උල්කාපාතයක කැබැලි බත්තරමුල්ලට වැටිලා</topic>
    <author>ජීවනී පතිරණ</author>
    <content>කිලෝ ග්රෑම් 10-20 අතර අවම බරකින් යුත් පාෂාණ වර්ගයේ උල්කාෂ්මයක් පෙරේදා (07) රාත්‍රියේ දී බත්තරමුල්ල, ජයන්තිපුර නිවසක මිදුලකට ඇද වැටී ඇත.මෙය ධූමකේතුවක කොටස් නොවන බවත්, පාෂාණ වර්ගයේ උල්කාපාතයක් විය හැකි බවත් කොළඹ විශ්වවිද්‍යාලයේ භෞතික විද්‍යා අංශයේ මහාචාර්ය චන්දන ජයරත්න මහතා පවසයි.මහාචාර්යවරයා මෙම උල්කාපාතය වැටුණු ස්ථානයට පැමිණ රේඩියේෂන් මීටරයක් යොදාගනිමින් එම ස්ථානය පරීක්ෂා කළ අතර, උල්කාපාත යැයි සැක සහිත නියැදියන්හි එම අවස්ථාවේ විකිරණශීලීත්වයක් (චුම්බක ශක්තියක්)නොමැති බව තහවුරු කළේය.නමුත් පෙරේදා (07) දිනයේ දී ඇල්ෆා සෙන්චරින් නැමති උල්කාපාත වර්ෂාවක් ඇදහැලී ඇති බව පෙන්වාදුන් ජයරත්න මහතා, එය කුඩා වර්ෂාවක් බවත්, මෙම උල්කාෂ්ම ඊට සම කළ නොහැකි බවත් සඳහන් කළේය.විශේෂයෙන් මෙය ලෝහමය(යකඩ) උල්කාපාතයක් නොවීම නිසා අධික වර්ෂාවත් සමග වි‍ශාල සාධක ප්‍රමාණයක් සේදී ගොස් ඇතැයි ද මහාචාර්ය චන්දන ජයරත්න මහතා පවසයි.මීට වසර 02කට ඉහතදී හම්බන්තොට ප්‍රදේශයට මෙවැනි උල්කාෂ්මයක් වැසි නැති දිනෙක වැටී තිබුණු බව පැවසූ මහාචාර්යවරයා, එය කුඩා කණාමැදිරි එළි මෙන් දිළිසී පිච්චුණු ස්වභාවයෙන් දක්නට ලැබුණු මහතා බවත් කීය.කෙසේ වුවද මෙහි රසායනික සංයුතිය පරීක්ෂා කිරීමෙන් පසු මෙය පිටසක්වලින් පැමිණි එකක්ද, එසේත් නැතිනම් මෙරට ඛණිජවලින් සැදුනු එකක්ද යන්න සනාථකරගැනීමට හැකියාව ඇතැයි ද ඒ මහතා පැවසීය.දැනට අදාල උල්කාෂ්මයක් යැයි සැක සහිත සාම්පල කොළඹ විශ්ව විද්‍යාලයේ භෞතික විද්‍යා අංශයේ වැඩිදුර පරීක්ෂණ සඳහා යොමු කර ඇති අතර, පරීක්ෂණ කටයුතු සඳහා සතියක කාලයක් ගතවිය හැකි බවත්, විශ්ලේෂණය කිරීමට මාසයක් පමණ ගතවිය හැකි බවත් මහාචාර්යවරයා සඳහන් කළේය.මීට පෙර මේ අයුරින් දියවුණු පාෂාණ හමු නොවීමද යම් සැකයකට හේතුවක් බවද මෙහිදී අනාවරණය විය.අදාල නිවැසියන් මෙම පාෂානය වැටුනු ස්ථානයෙන් ඉවත්කිරීම නිසා එහි පරීක්ෂණ කටයුතුවලට යම් හානියක් සිදු වී ඇති බව පැවසූ චන්දන ජයරත්න මහතා, මෙවැනි සැක සහිත යම් පාෂාණයක් දුටුවහොත් වහාම එම ස්ථානය බේසමකින් වසා නූලක් ඇද ආරක්ෂා කරන ලෙස ජනතාවගෙන් වැඩිදුරටත් ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>09</day>
    </date>
    <link>http://www.dinamina.lk/2013/02/09/_art.asp?fn=n13020913</link>
    <topic>ණය සහන මණ්ඩලයටමසක් ඇතුළත පැමිණිලි 1000ක්</topic>
    <author>විජයානි එදිරිසිංහ</author>
    <content>ණය සහන මණ්ඩලයට පසුගිය මාස හය තුළ පැමිණිලි දහසකට වැඩි ප්‍රමාණයක් ලැබී තිබේ.ගිනි පොලීකරුවන් සින්නක්කරව පවරාගෙන අධික පොලියක් ලබාගනිමින් ඇති ඉඩම් හා සම්බන්ධව පැමිණිලි විශාල ප්‍රමාණයක් ඒ අතර වෙයි.ඉඩම් සින්නක්කර පවරා ඉඩමේ වටිනාකමට වඩා බෙහෙවින් අඩු ණය මුදලක් ලබාගෙන එම ලබාගත් ණය මුදලට වඩා දෙතුන් ගුණයකින් වැඩි පොලී ගෙවා ඇතත් තවමත් නිදහස් කරවා ගැනීමට නොහැකි ඉඩම් ගනුදෙනු වැඩි ප්‍රමාණයක් ද වෙයි.මෙම පැමිණිලිවලට සම්බන්ධ ණයකරු සහ ණය හිමියා යන දෙපාර්ශවය කැඳවා එම පැමිණිලි සාධාරණව විසඳාදීමට ණය සහන මණ්ඩලය කටයුතු යොදා තිබේ.ණය සහන මණ්ඩලයේ සභාපතිවරිය ඇතුළු පස්දෙනකුගෙන් සමන්විත විනිසුරු මඬුල්ලක් හමුවේ මෙම පැමිණිලි විභාග වෙයි.පසුගියදා දිනමිණ පුවත්පතින් ණය සහන මණ්ඩලයේ කටයුතු පිළිබඳ ප්‍රවෘත්තිය පළ කිරීමත් සමඟම මසකට සියයකට ආසන්න පැමිණිලි ප්‍රමාණයක් ලැබෙන බව ණය සහන මණ්ඩලය පවසයි. ගනුදෙනුව සිදුවී වසර ගණනක් ගියද එම ගනුදෙනුව ණය ගනුදෙනුවක් බව ඔප්පු කළ හැකි නම් ණය සහන මණ්ඩලය හරහා එම ගනුදෙනුව විසඳා ගැනීමේ හැකියාව ණයකරුට තිබේ.අම්පාර ප්‍රදේශයේ ජනතාවට ණය සහන මණ්ඩලය හරහා ගැටලු විසඳා ගැනීම සඳහා දැයට කිරුළ ප්‍රදර්ශන භූමියේ ඉදිකෙරෙන සේවා කුටිය වෙත පැමිණිය හැකි බව එම මණ්ඩලය පවසයි.   .</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>09</day>
    </date>
    <link>http://www.dinamina.lk/2013/02/09/_art.asp?fn=n13020914</link>
    <topic>අනතුරුදායක මැණික් පතල් වසා දැමීමට පියවර</topic>
    <author>ශීලා උඩුවර</author>
    <content>ජනතාවටත් සතුන්ටත් අනතුරුදායක තත්ත්වයෙන් තිබෙන භාවිතයෙන් ඉවත්කළ මැණික් පතල් වසාදැමීමට කඩිනමින් පියවර ගන්නා ලෙස පරිසර හා පුනර්ජනනීය බලශක්ති ඇමැති සුසිල් පේ‍්‍රමජයන්ත මහතා ජාතික මැණික් හා ස්වර්ණාභරණ අධිකාරියේ සභාපති ප්‍රසාද් ගල්හේන මහතාට උපදෙස් දුන්නේය.වසර 15කට වඩා පැරණි අනවසර පතල් හා බලපත්‍ර සහිත මැණික් පතල් 50කට අධික ප්‍රමාණයක් බලංගොඩ ප්‍රදේශයේ තිබේ.වර්ග අඩි 10,000ක් 15,000ක් අතර ප්‍රදේශයක් පුරා පැතිර පවතින මෙම පතල් ප්‍රදේශයේ ජීවත්වන ජනතාවගේ සෞඛ්‍යයට තර්ජනයක්ව පවතින අතර විශේෂයෙන් ශීඝ්‍රයෙන් පැතිර යන ඩෙංගු රෝගය මේ අතර ප්‍රමුඛවේ.මෙම වළවල් නිසා සත්ත්ව ජීවිතද අනතුරට පත්වීමේ අවදානමට ලක්ව ඇති අතර අපද්‍රව්‍ය හේතුවෙන් අහිතකර වායුද පරිසරයට එක්ව තිබේ. ඒ අනුව බලංගොඩ කේන්ද්‍ර කරගනිමින් පතල් වළවල් වසාදැමීම මැණික් හා ස්වර්ණාභරණ අධිකාරිය ඊයේ (7) සිට ආරම්භ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>09</day>
    </date>
    <link>http://www.dinamina.lk/2013/02/09/_art.asp?fn=r1302091</link>
    <topic>පාරිභෝගික අධිකාරියේ නීතිපදික වෙළෙඳුන්ටත් ක්‍රියාත්මකයි</topic>
    <author>පානදුර සමූහ කපිල සෝමරත්න</author>
    <content>පදික වෙළෙඳුන්ටත් පාරිභෝගික අධිකාරියෙන් පනවා ඇති නීති රීති ක්‍රියාත්මක වන බව පානදුර මහේස්ත්‍රාත් අධිකරණයේ දී අනාවරණය විය.පදික වේදිකාවේ රෙදිපිළි මිල ප්‍රදර්ශනය නොකරමින් පාරිභෝගිකයන්ට අලෙවි කිරීමේ චෝදනාවට වරද පිළිගත් පානදුරේ පදික වෙළෙන්දන් දෙදෙනකුට රුපියල් 2500 බැගින් දඩ පානදුර ප්‍රධාන මහේස්ත්‍රාත් ආර්. එස්. ජී. දිසානායක මහතා නියම කෙළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>09</day>
    </date>
    <link>http://www.dinamina.lk/2013/02/09/_art.asp?fn=r1302092</link>
    <topic>වසරක දී මහරගම රථවාහන නඩුවලින්රුපියල් ලක්ෂ 97ක දඩ මුදලක්</topic>
    <author>මහරගම විශේෂ වේහැල්ලේ පියතිලක</author>
    <content>2012 වසර තුළ මහරගම පොලිසියේ රථවාහන අංශය කරන ලද මෙහෙයුම් වලදී දඩ කොළ මගින් හා උසාවි මගින් නියම වූ දඩ වලින් අයකර ගත් දඩ මුදල රුපියල් 9733300කි.මෙයින් දඩ කොළ මගින් එක්වූ මුදල රු. 5414800ක් වන අතර උසාවි දඩ මුදල රු. 4318500 කි.අපරික්‍ෂාකාරී රිය පැදවීම, බීමත්ව රිය පැදවීම, රියදුරු බලපත් රහිතව රිය පැදවීම, මාර්ග නීති උල්ලංඝනය කිරීම, ධාවනයට නුසුදුසු රිය පැදවීම, ආරක්‍ෂක හිස් වැසුම් රහිත යතුරු පැදි පැදවීම යන වැරදි සඳහා මේ දඩ මුදල් නියම කර ඇත.වැඩිම දඩ මුදල් නියම කර ඇත්තේ මාර්ග නීති උල්ලංඝනය කිරීම වෙනුවෙනි. නඩු සංඛ්‍යාව 5448 කි. නියම වූ දඩ මුදල රු. 2566100 ක් වන අතර බීමත්ව රිය පැදවීමේ චෝදනාව මත ඉදිරිපත් වූ නඩු සංඛ්‍යාව 274 කි. දඩ මුදල රු. 1402500 කි.රියදුරු බලපත් නොමැතිව රිය පැදවීමේ චෝදනාවට ලක්වූ සංඛ්‍යාව 58 කි. නියම වූ දඩ මුදල රු. 1011000 කි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>09</day>
    </date>
    <link>http://www.dinamina.lk/2013/02/09/_art.asp?fn=r1302093</link>
    <topic>ගම්පහ ඌරු කොටුවක් මුවාවෙන් මත්පැන් පෙරලා</topic>
    <author>යක්කල විශේෂ – රුවන් සමන්ත</author>
    <content>ඌරු කොටුවක් පවත්වාගෙන යන මුවාවෙන් අස්ගිරිය බුලත්කඩේ හන්දිය ප්‍රදේශයේ පවත්වාගෙන ගිය මහා පරිමාණයේ නීති විරෝධී මත්පැන් පෙරීමේ ස්ථානයක් වැටලූ ගම්පහ පොලිසියේ කොට්ඨාස දූෂණ මර්දන අංශයේ නිලධාරීහු ගෝඩා මිලිලීටර් තුන්ලක්‍ෂ හැටදහසක් සමඟ සැකකරුවකු අත්අඩංගුවට ගෙන ඇත.ගම්පහ විජිත ඩී. කොමසාරු, මූලස්ථාන ප්‍රධාන පොලිස් පරීක්‍ෂක චරිත ජයසුන්දර මහත්වරුන්ගේ උපදෙස් මත කොට්ඨාස දූෂණ මර්දන අංශයේ ස්ථානාධිපති ඩබ්. එච්. රණසිංහ, පො. කො. චන්දන, ජයමාන්න, මුණසිංහ, රත්නායක, මනෝර, තෙන්නකෝන් යන නිලධාරීහු මේ වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>09</day>
    </date>
    <link>http://www.dinamina.lk/2013/02/09/_art.asp?fn=r1302094</link>
    <topic>අලව්ව අබලන් බෝක්කුවපිළිසකර කරන්න</topic>
    <author>ඡායාරූපය - අලව්ව විශේෂ ඒ. කීර්තිසිංහ</author>
    <content>කොළඹ - කුරුණෑගල බස් මාර්ගයේ අලව්ව නගරය අසල ඇති මේ බෝක්කුව වාහනයක් හැපීමෙන් කැඩී ගොස් ඇත. මහ ඔයට ජලය ගලා බසින මේ ස්ථානය අඩි 50ක් පමණ ගැඹුරැති මහා ප්‍රපාතයකි.මීට පෙර ද කන්ටේනරයක්, මේ බෝක්කුවේ හැපීම නිසා බෝක්කුව ද කඩාගෙන මහඔයට ගොස් අනතුරක් සිදුවිය. අනතුරක් වීමට පෙර බෝක්කුව ඉදිකරන ලෙස මගීහු ඉල්ලති..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>09</day>
    </date>
    <link>http://www.dinamina.lk/2013/02/09/_art.asp?fn=r1302095</link>
    <topic>ණය පහසුකම් වැඩි කරන්න බස්නාහිර සමුප සමිති සූදානම්</topic>
    <author>මතුගම සංචාරක</author>
    <content>බස්නාහිර පළාත් සමුපකාර සමිතිවලින් පවත්වා ගෙන යන ග්‍රාමීය බැංකුවලින් ලබාදෙන ණය පහසුකම් වැඩි කිරීමට කටයුතු යොදා ඇති බව බස්නාහිර පළාත් සමුපකාර සංවර්ධන කොමසාරිස් උපුල් ශාන්ත අල්විස් මහතා පවසයි.රජයේ සේවක පෞද්ගලික ඇප දෙකක් මත රුපියල් දෙලක්‍ෂ පනස්දාහක ණය ලබා දීමට කටයුතු යොදා ඇත.දැනට ග්‍රාමීය බැංකු ගනුදෙනු කරුවකුට ලබා දෙන්නේ රුපියල් 50000ක් පමණි.දුෂ්කර ප්‍රදේශවල පදිංචි අඩු ආදායම් ලාභීන්ට ස්වයං රැකියා ආරම්භ කිරීමේ අවස්ථාව සැලසෙනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>09</day>
    </date>
    <link>http://www.dinamina.lk/2013/02/09/_art.asp?fn=r1302096</link>
    <topic>මහනුවර ඔරලෝසු කණුව අසලඋමං මාර්ගයේ වැඩ කඩිනම් කරන්නැයි ඉල්ලීමක්</topic>
    <author>මහනුවර විශේෂ ආරියවංශ ජයවීර</author>
    <content>මහනුවර ඔරලෝසු කණුව අසල පදික උමං මාර්ගය පැති හතරකින් ගමන් කිරීම සඳහා සැලසුම් කර, 1996 සැප්තැම්බර් මස 06 වෙනි දින ඉදිකිරීම් කටයුතු ආරම්භ කරන ලදී.1998 වසරේ 50 වන නිදහස සැමරීම සඳහා මෙය බාරව කටයුතු කළ ඉංජිනේරු තිස්ස ගොපල්ලව මහතා දිවා රෑ නොතකා කඩිනමින් මෙය ඉදිකර, 1998 වසරේ එවකට ඇමැතිව සිටි ෆවුසි මහතා අතින් විවෘත කරන ලදී.මෙය කඩිනමින් ඉදිකළ නිසා මුල් සැලැස්මට අනුව ඔරලෝසු කණුව දෙසට යන උමං මාර්ගයේ කටයුතු තාවකාලික නතර කරන ලදී. එම කෙටි පිවිසුම් මාර්ගය නොමැති කමින් ඔරලෝසු කණුව අසල ඇති ප්‍රධාන බස් නැවතුම් පොළට යන පදිකයන්ට මහත් බාධාවක් වී ඇත.සැලසුම අනුව අලි මුඩුක්කුව හා ජෝර්ජ් ඊ. ද සිල්වා සාප්පු සංකීර්ණය දෙසින් එන ජනයා, මධ්‍යම වෙළෙඳ පොළ දෙසට ගොඩ වී නැවත පාර හරහා ඔරලෝසු කණුව බස් නැවතුම් පොළට යා යුතුය. එහි මාරුවීම සඳහා කහ ඉරක් නොමැති නිසා පාර හරහා යන අයට රු. 750/= ක දඩයක් ගසති.එම බාධක මග හැරීම සඳහා පදිකයින්ට වට රවුමක් ගොස් බස් නැවතුම් පොළට පිවිසීමට සිදුව තිබේ. මේ කෙටි උමං මාර්ගයේ ඇති අවශ්‍යතාව හොඳින් දන්නා, මෙය ඉදිකළ, විශ්‍රාම ලත් ඉංජිනේරු තිස්ස ගොපල්ලව මහතා මෙය කඩිනමින් ඉදිකර දෙන ලෙසට බලධාරීන්නේ පවා ඉල්ලීමක් කර ඇත.එම ලිපිය වරාය හා මහා මාර්ග අමාත්‍යාංශයේ ලේකම් ආර්. ඩබ්ලිව්. ආර්. පේමසිරි මහතාට යවා ඇත. ඒ අනුව අවශ්‍ය කටයුතු කිරීම සඳහා මාර්ග සංවර්ධන අධිකාරිය වෙත යොමු කර ඇතැයි කියයි.මුල් සැලැස්ම අනුව ඔරලෝසු කණුව දෙසට යන කෙටි උමං මාර්ගය සකස් කරන්නේ නම් එය මගී ජනතාවට කරන මහගු සේවයකි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>09</day>
    </date>
    <link>http://www.dinamina.lk/2013/02/09/_art.asp?fn=r1302097</link>
    <topic>අලව්වේ වැටලීම්වලින්සැකකරුවෝ 1160ක් කොටු</topic>
    <author>අලව්ව විශේෂ - ඒ. කීර්තිසිංහ</author>
    <content>අලව්ව පොලිසිය මඟින් එම පොලිස් බල ප්‍රදේශයේ කරන ලද වැටලීම්වලින් සැකකරුවන් 1160 දෙනෙක් අත්අඩංගුවට ගෙන තිබේ.නීතිවිරෝධී මත්පැන් නිෂ්පාදනය, අලෙවි කිරීම, ස්ත්‍රී දූෂණ හා බීමත්ව රිය පැදවීම යන චෝදනා යටතේ අත්අඩංගුවට ගන්නා ලද මොවුන් අධිකරණය වෙත ඉදිරිපත් කර රුපියල් ලක්‍ෂ 40ක දඩ මුදල් රජයට අයකර දුන් බව අලව්ව පොලිස් ස්ථානාධිපති මහින්ද පුෂ්පකුමාර මහතා පැවැසීය.මීට අමතරව එම වසර ඇතුළතදී විවිධ චෝදනා යටතේ අධිකරණය මගහරිමින් සිටි වරෙන්තුකරුවන් 1060 දෙනෙක් අත්අඩංගුවට ගත් බවත් මොවුන්ගෙන් 60 දෙනෙක් අත්හිටවූ සිරදඬුවම් නියම වූ අය බවත් ඒ මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>09</day>
    </date>
    <link>http://www.dinamina.lk/2013/02/09/_art.asp?fn=r1302098</link>
    <topic>පලතුරු අස්වැන්න වැඩිකර ගන්න විද්‍යාත්මක වැඩසටහනක්</topic>
    <author>මාවනැල්ල සමූහ – පී. සෙනෙවිරත්න</author>
    <content>මාවනැල්ල අරණායක ඇතුළු කෑගල්ල දිසා බල ප්‍රදේශයේ ප්‍රාදේශීය බල ප්‍රදේශ එකොළහක වැවෙන හා වවන ලද පළතුරු ගස් පිළිබඳව සොයා බලා එම වගාවල උපරිම අස්වැන්න ලබා ගැනීමේ විද්‍යාත්මක වැඩ සටහනක් ගැන පුහුණුවක් ලබාදීමේ වැඩසටහනක් ගන්නෝරුව කෘෂිකර්ම මධ්‍යස්ථානයේ දී පසුගියදා සිදු කෙරිණි.විධිමත්ව පලතුරු වගා නොකිරීම නිසා ඵලදාව අඩුවන හෙයින් මේ වැඩසටහන ආරම්භ කළ බව කෑගල්ල මහ දිසාපති තුසිත පී. වනිගතුංග මහතා කීවේය. පලතුරු ගස් වැවීමේ දී හා ඒවායේ අතු රිකිළි නෙළීමේ දී විද්‍යාත්මක ක්‍රමවේදයක් මත සිදුකළ යුතු බව සිදු කරන ලද පරීක්ෂණ මඟින් අනාවරණය වී තිබේ.මෙසේ පුහුණුව ලබන තරුණ පිරිස් හා එක්ව පලතුරු වගාවන් සිදු කරන ලෙසට බලධාරීහු ජනතාවට උපදෙස් දෙති.මේ නව වැඩසටහන ගැන විස්තර සෑම ප්‍රාදේශීය ලේකම් කාර්යාලයකම ස්ථාපිත කැර ඇති නිසා ග්‍රාම නිලධාරී වරුන්ගේ ද සහාය ලබා ගෙන ගම් මට්ටමින් පලතුරු වගා කිරීමට පියවර ගන්නැයි ඔව්හු ජනතාවගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>09</day>
    </date>
    <link>http://www.dinamina.lk/2013/02/09/_art.asp?fn=r1302099</link>
    <topic>හොරණ අබලන් මාර්ගයේ බස් ධාවනයනතරවෙන හැඩ</topic>
    <author>හොරණ සමූහ</author>
    <content>හොරණ - පෝරුවදණ්ඩ මානාන හරහා සොදීරාජපුර දක්වා ඇති මාර්ගය ඉතා අබලන් වී තිබේ. මේ නිසා මේ මාර්ගයේ ධාවනය කෙරෙන පොදු මඟී බස් රථ ද ධාවනයෙන් ඉවත් කරන බවට දන්වන හෙයින් මාර්ගය ඉක්මනින් පිළිසකර කරදෙන්න යැයි ප්‍රදේශවාසීහු ඉල්ලා සිටිති.මේ මාර්ගයේ මානාන කනිටු විදුහල ද විහාරස්ථාන දෙකක් ද පිහිටා ඇත. දැනටමත් මෙහි ත්‍රිරෝද රථයක් පවා ධාවනය කිරීමට නොහැකි තත්ත්වයක් උද්ගත වී තිබේ.ගම්මාන කිහිපයක ජනතාව හොරණ සහ ඉංගිරිය නගරවලට යාම් ඊම් කරන මේ මාර්ගය ඉක්මනින් ප්‍රතිසංස්කරණය නොකළ හොත් කළු ගඟ පිටාර ගැලූ විට මාර්ගයම සේදී යාමට ඉඩ ඇතැයි ප්‍රදේශවාසීහු පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>09</day>
    </date>
    <link>http://www.dinamina.lk/2013/02/09/_art.asp?fn=r13020910</link>
    <topic>පොල්ගහවෙල අක්කර 35ක කුරුඳු-ගම්මිරිස් සහ පුවක් වගාව</topic>
    <author>පොල්ගහවෙල විශේෂ කරුණාරත්න කළුආරච්චි</author>
    <content>අපනයන බෝග දෙපාර්තමේන්තුවේ සහනාධාර වැඩසටහන යටතේ පොල්ගහවෙල මැතිවරණ කොට්ඨාසයේ මේ මහ කන්නයේ අක්කර තිස්පහක පමණ කුරුඳු, ගම්මිරිස් හා පුවක් වගාකොට ඇත.ප්‍රදේශයේ අපනයන බෝග වගාව වැඩි දියුණු කර ගැමි ආර්ථිකය ශක්තිමත් කිරීම සඳහා ක්‍රියාත්මක වන මේ වැඩසටහන මඟින් දැනට ගොවීන්ට පුවක්, ගම්මිරිස්, හා කුරුඳු පැළ නොමිලේ ලබාදී ඇති අතර සහනාධාර වශයෙන් ගොවීන්ට ගම්මිරිස් වගා කර ඇති ඉඩම් අක්කරයක් සඳහා රුපියල් දස දහස බැගින් හා කුරුඳු වගාකර ඇති ඉඩම් අක්කරයක් සඳහා රුපියල් අටදහස බැගින් ද ලබාදීමට අපනයන බෝග දෙපාර්තමේන්තුව පියවර ගෙන ඇත.පොල්ගහවෙල මැතිවරණ කොට්ඨාසයේ ගොවි ජනතාව අපනයන බෝග වගාව කෙරෙහි දක්වන උනන්දුව වැඩිවෙමින් තිබෙන අතර, අපනයන බෝග වගාවන්ට වන සතුන් ගෙන් සිදුවන හානිය අවමවීමත් අපනයන බෝග වගාවෙන් හොඳ ආදායමක් ලබාගැනීමට හැකිවීමත් මෙයට හේතුවී ඇති බව ප්‍රදේශයේ ගොවීහු පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>09</day>
    </date>
    <link>http://www.dinamina.lk/2013/02/09/_art.asp?fn=r13020911</link>
    <topic>ගම්පහ ඉහළගම දුම්රිය මාර්ගයටගේට්ටුවක් ඕනෑ</topic>
    <author>යක්කල විශේෂ – රුවන් සමන්ත</author>
    <content>ගම්පහ සහ දාරළුව දුම්රිය ස්ථාන දෙක අතර ඉහළගම පන්සල අසල අනාරක්ෂිත දුම්රිය හරස් මාර්ගයට ආරක්ෂක ගේට්ටුවක් හෝ සංඥා එළි පද්ධතියක් ලබාදෙන මෙන් ප්‍රදේශවාසීහූ බලධාරින්ගෙන් ඉල්ලා සිටිති.විශාල පිරිසක් මේ මාර්ගය භාවිතා කරන අතර පසුගිය කාලයේදී ජීවිත ගණනාවක් දුම්රියේ ගැටීම නිසා අහිමි වූ බව පෙන්වා දෙන ඔව්හු මේ පිළිබඳව කොතෙක් දැනුවත් කළද බලධාරීන් ඊට සුදුසු පියවරක් අනුගමනය නොකළ බවට චෝදනා කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>09</day>
    </date>
    <link>http://www.dinamina.lk/2013/02/09/_art.asp?fn=r13020912</link>
    <topic>හඳපාන්ගොඩ කුරණ ජල ව්‍යාපෘතියේ වැඩ ඉබි ගමනේ</topic>
    <author>ඉංගිරිය මධ්‍යම සමූහ – ප්‍රියදර්ශනී කහවල</author>
    <content>හඳපාන්ගොඩ, කුරණ ජල ව්‍යාපෘතියේ කටයුතු මේ වනවිට ඉතා මන්දගාමී තත්ත්වයට පත්ව ඇති බව ඉංගිරිය ප්‍රාදේශීය සම්බන්ධීකරණ කමිටු රැස්වීමේදී හෙළිවිය.මේ සම්බන්ධව කළ කරුණු විමසුමේදී එම ව්‍යාපෘතියේ ප්‍රධාන ජල මාර්ගයේ වැඩකටයුතු මේ වනවිට 95%ක් පමණ අවසන් බවත් බෙදාහැරීම් නළ මාර්ගයේ වැඩ කටයුතු හැකි ඉක්මනින් ආරම්භ කිරීමටත් කටයුතු කරන බවත් ග්‍රාමීය ප්‍රජා ජල ඉංජිනේරු පී. ජයන්ත මහතා කීවේය.මේ මාසයේ දී මෙහි කටයුතු අවසන් කළ යුතු බවට ඉංගිරිය සම්බන්ධීකරණ කමිටු සභාපති පාර්ලිමේන්තු මන්ත්‍රී විදුර වික්‍රමනායක මහතා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>09</day>
    </date>
    <link>http://www.dinamina.lk/2013/02/09/_art.asp?fn=s1302091</link>
    <topic>ක්‍රීඩා නිලවරණ මසකින් දීර්ඝ වෙයි</topic>
    <author>ප්‍රින්ස් ගුණසේකර</author>
    <content>මෙරට සියලු ක්‍රීඩා සංගම්වල නිලවරණ පැවැත්වීමේ කාලය මාසයකින් දීර්ඝ කිරීමට ක්‍රීඩා අමාත්‍යංශයේ අවධානය යොමුව ඇත. ඒ අනුව මාර්තු 31 වැනිදාට පෙර අවසන් කිරීමට නියමිතව තිබු ක්‍රීඩා සංගම්වල නිල කාලය අප්‍රේල් 31 දක්වා දීර්ඝ වේ.ක්‍රීඩා සංගම්වල නිලවරණ පැවැත්වීම උදෙසා කටයුතු සංවිධානය කිරීමට කාලය ප්‍රමාණවත් නොවන බව පවසා පෙරේදා පැවැති රුස්විමකදී ක්‍රීඩා අධ්‍යක්ෂ ජෙනරාල් රංජනී ජයකොඩි මහත්මියගෙන් නිලවරණ කාලය දීර්ඝ කරන ලෙස ඉල්ලීම් කර තිබුණි. පසුව ඊයේ පෙරවරුවේ ක්‍රීඩා ඇමැති මහින්දානන්ද අලුත්ගමගේ මහතා වෙත ද වාචික ඉල්ලීම් රැසක් ලැබී තිබුණි.මේ පිළිබඳ ප්‍රතිචාර දැක්වු ඇමැතිවරයා පවසා ඇත්තේ නිලවරණ කාලය දීර්ඝ කිරීමට අවශ්‍ය ක්‍රීඩා සංගම් තම ඉල්ලීම් ලිඛිතව ඉදිරිපත් කරන ලෙසයි. එවැනි ඉල්ලීම් පිළිබඳ සලකා බැලීමට ක්‍රීඩා අමාත්‍යංශය සුදානම්ව සිටින බව අප කළ විමසීමකදී ක්‍රීඩා අධ්‍යක්ෂ ජෙනරාල්වරිය සඳහන් කළාය.“ඇතැම් ක්‍රීඩා සංගම් මාර්තු 31ට පෙර නිලවරණ පවත්වන්න දැනටමත් තීරණය කර තිබෙනවා‍. තවත් සමහරෙක් නිලවරණවලට සුදානම් නැති බව පේනවා. ක්‍රීඩා සංගම් ප්‍රධානීන් නැවැත ලිඛිත ඉල්ලීමක් කළහොත් මාසයකින් පමණ දීර්ඝ කිරීමට හැකියි. එය උපරිම කාල සීමාව වෙනවා” අධ්‍යක්ෂ ජෙනරාල්වරිය පැවැසුවාය.ක්‍රීඩා සංගම් ක්‍රීඩා පනතේ නව සංශෝධන අනුව ඉදිරියේදී කටයුතු කිරීම අනිවාර්ය වනු ඇතැයි ක්‍රීඩා අධ්‍යක්ෂ ජෙනරාල් රංජනී ජයකොඩි මහත්මිය අවධාරණය කළාය.ක්‍රීඩා පනතේ නව සංශෝධන අනුව ක්‍රීඩා සංගමයක නිල කාලය වසර දෙකක් වේ.නිලතලවලට ඉදිරිපත් වන පුද්ගලයන් මාධ්‍ය ආයතනයක ප්‍රධානියෙකු හෝ සේවකයෙකු වන්නේ නම් එම නාම යෝජනාව අහෝසි වේ. එමෙන්ම ජාතික සංචිතවල සිටින ක්‍රීඩක ක්‍රීඩිකාවන්ගේ මවුපියන්ට සංගම්වල නිලතල දැරිය නොහැක‍.පැරණි ක්‍රමය අනුව ක්‍රීඩා අමාත්‍යංශයේ නිලධාරීන්ට සංගමයක නිලතල දැරීම තහනම් වු අතර ක්‍රීඩා පනතේ නව සංශෝධනවලින් ප්‍රධාන තනතුරු හැර විධායක කමිටුවට පත්වීමේ අවස්ථාව උදා වේ.ක්‍රීඩා අමාත්‍යංශය යටතේ ලියාපදිංචි ක්‍රීඩා සංගම් 53ක් පැවැතියද නිලවරණය පැවැත්වීමට අවසර ලැබී ඇත්තේ සංගම් 48කට පමණි. විවිධ හේතුමත අක්‍රීය තත්ත්වයේ ඇති සංගම් 5ක් මේ වස‍රේ සිට තහනම් කිරීමට ක්‍රීඩා අමාත්‍යංශය පියවර ගෙන තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>09</day>
    </date>
    <link>http://www.dinamina.lk/2013/02/09/_art.asp?fn=s1302092</link>
    <topic>මඩකලපු ක්‍රීඩංගණය ඇමැති නිරීක්ෂණයට</topic>
    <author/>
    <content>ක්‍රීඩා සංවර්ධන දෙපාර්තමේන්තුව හා ක්‍රීඩා අමාත්‍යංශය දිස්ත්‍රික් ක්‍රීඩා සංකීර්ණ ව්‍යාපෘතිය මගින් ආරම්භ කර ඇති මඩකලපුව දිස්ත්‍රික් ක්‍රීඩා සංකීර්ණයේ ඉදිකිරීම් කටයුතු ක්‍රීඩා ඇමැති මහින්දානන්ද අලුත්ගමගේ මහතාගේ නිරීක්ෂණයට පසුගියදා ලක්විය.ක්‍රීඩාව ගමට ගෙනයමින් ගම් මට්ටමේ සිටින දක්ෂ ක්‍රීඩක ක්‍රීඩිකාවන්ට නිවැරදි තාක්ෂණයක් ඔස්සේ පුහුණුවීම් කළහැකි නවීන ක්‍රීඩා උපකරණ පහසුකම්වලින් සමන්විත මෙම දිස්ත්‍රික් ක්‍රීඩා සංකීර්ණයේ මංතීරු 9කින් සමන්විත මී‍ටර් 400 ධාවන පථයක්, ක්‍රීඩා ඉසව් ගණනාවක් කළ හැකි ගෘහස්ත ක්‍රීඩාගාරයක්, පිහිනුම් තටාකයක්ථ කාර්යාල හා නේවාසිකාගාර පහසුකම් මෙහි අන්තර්ගතය.මේ අවස්ථාවට නැවත පදිංචි කිරීමේ නියෝජ්‍ය අමාත්‍ය විනයාගමුර්ති මුරලිදරන්, ආර්ථික සංවර්ධන නියෝජ්‍ය අමාත්‍ය ඒ.එච්.එම්.හිස්බුල්ලා, මඩකලපුව නගරාධිපති ෂහීර් මවුලානා ඇතැළු අමාත්‍යංශයේ ඉහළ නිලධාරීන් පිරිසක් සහභාගී වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>09</day>
    </date>
    <link>http://www.dinamina.lk/2013/02/09/_art.asp?fn=s1302093</link>
    <topic>ෂකිබ් අල් හසන් ශ්‍රී ලංකා සංචාරයට නෑ</topic>
    <author/>
    <content>බංග්ලාදේශ ක්‍රිකට් කණ්ඩායමේ තුන් ඉරියව්වෙන්ම කැපී පෙනෙන සුපිරි ක්‍රීඩක ෂකිබ් අල් හසන් ශ්‍රී ලංකාව හා සිම්බාබ්වේට එරෙහිව ළඟ එන ටෙස්ට් තරගමාලාවන්ට සහභාගි නොවීමට ඉඩ තිබේ. ව්‍යායාමවලින් ඇතිවූ විරල ගණයේ ස්නායු පේශී ආබාධයක් සකිබ්ගේ අලුත්ම ‘ස්කෑන්’ වාර්තාවෙන් පෙන්නුම් කර තිබේ.බටහිර ඉන්දීය කොදෙව් පිලට එරෙහිව මෑතකදී පැවැති එක්දින තරගාවලියෙන් ඉවත් වීමට හේතු වූ තමන්ගේ පැරැණි ආබාධයේ අපහසුතාව ෂකිබ් විසින් පැවසීමෙන් පසුව බංග්ලාදේශ ක්‍රිකට් මණ්ඩලය විසින් ඔහු ‘ස්කෑන්’ පරීක්ෂණයකට ලක් කරනු ලැබීය.මේ ආබාධයෙන් සුව වීම පිණිස මාස ගණනාවක් ගත වනු ඇතැයි බංග්ලාදේශ ක්‍රිකට් මණ්ඩලයේ භෞතචිකිත්සකයෝ පවසති.“සකිබ්ට පාලනයට යටත් ක්‍රීඩා සහභාගිත්වයක් අවශ්‍යව ඇති නිසා තේරීම් නිළධාරීන් සමග සාකච්ඡා කිරීමෙන් පසුව ඔහුගේ අනාගතය ගැන අපි තීරණයක් ගන්නවා” යැයි බංග්ලාදේශ ක්‍රිකට් මණ්ඩලයේ භෞතචිකිත්සකවරයෙකු වන ඩෙබාශිෂ් චවුඩ්රි කියයි.“ඔහුට තිබෙන ආබාධයට අමතරව තවත් සුළු ආබාධ දෙක තුනක් තියෙනවා” චවුඩ්රි පවසයි. ශ්‍රී ලංකාවේ හා සිම්බාබ්වේහි ටෙස්ට් තරගවලට ඔහු සහභාගි නොවූවත් එක්දින තරගවලට පමණක් ක්‍රීඩා කිරීමට ඔහුට හැකියාව ඇතැයි චවුඩ්රි කියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>09</day>
    </date>
    <link>http://www.dinamina.lk/2013/02/09/_art.asp?fn=s1302094</link>
    <topic>කොමර්ෂල්-එච්.එස්.බී.සී. ගැටුම අද</topic>
    <author>වර්නන් ගුණසේකර</author>
    <content>‘බී.එම්.ඩබ්ලිව්.– හයිඋන්ඩායි’ කුසලානය සඳහා දෙවැනි වතාවටත් පැවැත්වෙන වෙළඳ සේවා ක්‍රිකට් සංගමයේ ‘සී’ කොටසේ ඕවර 50 ලීග් තරගාවලියේ අවසාන මහා තරගය කොමර්ෂල් බැංකුව හා එච්.එස්.බී.සී. ‘ඒ’ කණ්ඩායම් අතර අද (9) පෙරවරු 10.00 ට කොළඹ පී.සරා ඕවල් ක්‍රීඩාංගණයේදී ආරම්භ වේ.‘බී’ අංශයේ තරග වැදුනු මේ දෙපිල තරගාවලියේ ලීග් අවස්ථාවේදී පසුගිය ජනවාරි 12 වැනිදා කටුනායකදී මුණගැසුනු අතර එහිදී කොමර්ෂල් බැංකු ‘ඒ’ කණ්ඩායම ලකුණු 127කින් එච්.එස්.බී.සී. කණ්ඩායම පැරදවීය.තරගාවලියේ දෙවැනි වටය දක්වා වූ තරගවලදී කොමර්ෂල් බැංකු ‘ඒ’ කණ්ඩායම, මර්චන්ට් බැංකුව කණ්ඩායමට පිටුපසින් ලීග් සටහනේ දෙවැනි ස්ථානයට පත්වූ අතර එච්.එස්.බී.සී. ‘ඒ’ කණ්ඩායම තෙවැනි ස්ථානයට පත්විය.පිළිමළුන් පිටු දැකීමේදී කොමර්ෂල් බැංකු ‘ඒ’ කණ්ඩායම අර්ධ අවසන් පූර්ව තරගයේදී සොෆ්ට්ලොජික් පිල කඩුලු 7කින්ද, අවසන් පූර්ව තරගයේදී ආර්පිකෝ ක්‍රීඩා සමාජ පිල කඩුලු 3කින්ද පරාජය කළේය.එච්.එස්.බී.සී. ‘ඒ’ කණ්ඩායම පෙර වටයට වඩා පන්දු යැවීමෙන් දස්කම් දක්වමින් තරගාවලියේ ජනප්‍රිය කණ්ඩායම් ලෙස සැලකුනු ස්ටැෆර්ඩ් මෝටර්ස් පිල ලකුණු 60කින්ද (අර්ධ අවසන් පූර්ව) හා එම්.බී.එස්.එල්. ඉන්ෂුවරන්ස් කණ්ඩායම ලකුණු 44කින්ද (අවසන් පූර්ව) පරදවමින් අවසාන තරගයට පිවිසියේය.තරගාවලියේ අර්ධ අවසන් පූර්ව වටය දක්වා පැවැති තරග අවසානයේ එම්.බී.එස්.එල්. ඉන්ෂුවරන්ස් කණ්ඩායමේ බිනර අරුමතන්ත්‍රි හා අමිල අපොන්සු පිළිවෙලින් දක්ෂතම පිතිකරු හා පන්දු යවන්නා ලෙසින්ද, මොබිටල් කණ්ඩායමේ නලින් විමුක්ති ‘තරගාවලියේ වීරයා’ ලෙසින්ද විශේෂ ත්‍යාග ලබා ගත්හ.ප්‍රථම වතාවට පසුගිය වසරේදී පැවැති ‘බී.එම්.ඩබ්ලිව්.– හයිඋන්ඩායි’ කුසලාන අවසාන තරගයේදී ශ්‍රී ලංකා මර්ෂන්ට් ක්‍රෙඩිට් කණ්ඩායම කඩුලු 2කින් ඩිමෝ කණ්ඩායම පරාජය කළේය.අද අවසන් තරගයට සහභාගි වන කණ්ඩායම්වල සංචිත මෙසේය.කොමර්ෂල් බැංකුව ‘ඒ’ : අචේල රණසිංහ (නායක), රොෂාන් ෆොන්සේකා, ෂෙහාන් ප්‍රනාන්දු, මංජුල සිල්වා, ජෙහාන් ප්‍රනාන්දු, එම්.සාලින්ද බෝගහවිට, ප්‍රනීත් තිමංක, ගිම්හාන් දිසානායක, එස්.බී.ආරච්චිගේ, ඩෙරික් මාටින්, පී.සකුන්ත ප්‍රේමරත්න, ලක්ෂාන් සමරසේන, එන්.ජී.ලියනගේ ලසිත, බී.එච්.එල්.සඳරුවන්, රාහුල ඒකනායක, පී.පී.ඒ. ද සිල්වා, ඩී.ඒ. ද සිල්වා, සී.චන්දන වන්නිආරච්චි, ටී.බී.කමිල දමින්ද.එච්.එස්.බී.සී. ‘ඒ’ : ඩිල්ෂාන් ඉන්ද්‍රසිංහ (නායක), මිල්සර් මතේන් (උප නායක), ෂීහාන් විජේතුංග, රමේෂ් කමල්, මල්ෂාන් ගුණසිංහ, එර්ෂාඩ් රෂ්මිශාබ්, නිශික ද සිල්වා, අසාඩ් බොරාම්, තරින්ද්‍ර සිල්වා, ලහිරු ඩයස්, සචිත් නිස්සංක, රන්දික ද අල්විස්, සුපුන් සුබසිංහ, ෆෙරාස් මොහමඩ්, අතුල රාජපක්ෂ, ප්‍රනිත් කොලොන්න..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>09</day>
    </date>
    <link>http://www.dinamina.lk/2013/02/09/_art.asp?fn=s1302095</link>
    <topic>ආබාධිත ජාතික වොලිබෝල්අවසන් මහා තරග හෙට</topic>
    <author/>
    <content>ශ්‍රී ලංකා ආබාධිතවුවන් සඳහා වන ජාතික වොලිබෝල් සම්මේලනය සංවිධානය කරන ජාතික ආබාධිත වොලිබෝල් තරගාවලියේ අවසන් මහා තරග හෙට (10) රත්නපුර නව නගර ගෘහස්ත ක්‍රීඩාංගණයේදී පැවැත්වේ.මේ තරගාවලියේ වාඩිවී සිට ක්‍රීඩා කිරීමේ පිරිමි අවසන් තරග අද (9) පැවැත්වෙන අතර වාඩිවී සිට ක්‍රීඩා කිරීමේ කාන්තා, පිරිමි හා සිටගෙන සිට ක්‍රීඩා කිරීමේ පිරිමි අවසන් තරග හෙට පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>09</day>
    </date>
    <link>http://www.dinamina.lk/2013/02/09/_art.asp?fn=s1302096</link>
    <topic>විජයබා ක්‍රීඩා</topic>
    <author/>
    <content>වේරගොඩ විජයබා‍ මහා විද්‍යාලයේ නිවාසාන්තර ක්‍රීඩා උත්සවය මේ මස 14 වැනිදා පස්වරු 1.30ට විද්‍යාලයීය ක්‍රීඩාංගණයේදී පැවැත්වේ.උත්සවයේ ප්‍රධාන අමුත්තන් ලෙස දකුණු පළාත් මහ ඇමැති ෂාන් විජයලාල් ද සිල්වා පාර්ලිමේන්තු මන්ත්‍රී ‍මොහාන් සී ද සිල්වා ඇතුළු පිරිසක් සහභාගීවීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>09</day>
    </date>
    <link>http://www.dinamina.lk/2013/02/09/_art.asp?fn=s1302097</link>
    <topic>ශ්‍රී ලංකාවට කඩුලු 8ක පරාජයක්</topic>
    <author/>
    <content>කාන්තා ලෝක කුසලාන ක්‍රිකට් තරගාවලියේ සුපිරි හය වටයේ ඊයේ පැවැති නවසීලන්තය සමග තරගයෙන් කඩුලු 8ක පරාජයක් ශ්‍රී ලංකා කණ්ඩායමට හිමිවිය.කාසියේ වාසිය දිනාගත් නවසීලන්ත පිලේ ආරාධනයෙන් පන්දුවට පහරදුන් ශ්‍රී ලංකා පිතිකාරින්යන්ට තරජයනක් වු නවසීලන්ත පන්දු යවන්නියන් ඕවර 42න් තුළදී ශ්‍රී ලංකා ඉනිම ලකුණු 103කට සීමා කිරීමට සමත්විය.ඉනිම පළමු කඩුල්ල එක් ලකුණකදී බිඳ වැටුණු අතර ලකුණු 22කදී පිට පිට කඩුලු 2ක් ශ්‍රී ලංකාවට අහිමිවිය. නයිකා ශෂිකලා එක් ලකුණකට දැවී ගිය අතර පසුගිය තරගයේදී විශිෂ්ට පිතිහරඹයක නිරත වු ඒෂානි කෞෂල්‍යා ලකුණු 2ක් ලබා සිටියදී දුවද්දී දැවී යෑමට හසුවිය.ශ්‍රී ලංකා ඉනි‍මේ ලකුණු 10 සීමාව පසු කිරීමට හැකිවුනේ පිතිකාරිණියන් 4 දෙනෙකුට පමණි. ඉනිමේ වැඩිම ලකුණු ලෙසින් ඩිලානි මනෝදරා ලකුණු 34ක් රැස්කළ අතර දිපිකා රසාංගිකා ලකුණු 20ක් ලබාගත්තේය. පන්දු යැවීමේදී ලී තහු කඩුලු 4ක් හා සියන් රුක් කඩුලු 3ක් බිඳ දැමීය.ලකුණු 104ක ජයග්‍රාහී ඉලක්කයක් හඹාගිය නවසීලන්ත පිල ඕවර 23කදී කඩුලු 2ක් පමණක් දැවී ජයග්‍රහණය වාර්තා කළේය. නවසීලන්තය ජයග්‍රහණය කරාගෙන ගිය එෆ්.මැකේ නොදැවී ලකුණු 39ක් රැස්කළ අතර පන්දු යැවීමේදී ද කඩුලු 2ක් දවාලීය.නවසීලන්ත ඉනිමේ 16 වැනි ඕවර ක්‍රියාත්මක කළ ඉනෝකා රණවීර පළමු පන්දුවෙන් හා සිවුවැනි පන්දුවෙන් සුසෙයි බෙට්ස් හා එම්ගේ කඩුලු බිඳ දැමීමට සමත්විය.ශ්‍රී ලංකාව-103 (ඕවර 42) ඩිලානි මනෝදරා 34 (ලී තහු 27/4, සියන් රුක් 16/3)නවසීලන්තය-108/2 (ඕවර 23) එෆ්.මැකේ නොදැවී 39, එස්.බෙට්ස් 37 (රණවීර 27/2)ඔස්ට්‍රේලියාවට තියුණු ජයක්ඔස්ට්‍රේලියාව සහ එංගලන්තය අතර පැවැති තරගයෙන් ලකුණු 2ක තියුණු ජයක් වාර්තා කිරීමට ඔස්ට්‍රේලියාව සමත්විය.පළමුව පන්දුවට පහරදුන් ඔස්ට්‍රේලියා ලකුණු 147ක් රැස් කළ අතර එංගලන්තය ලකුණු 145කට සීමා විය.ඔස්ට්‍රේලියාව-147 (ඕවර 44.4) සරා‍ කෝට් 44, ලීසා ස්තාල්කර් 41 (අන්යා සර්බොස්ලේ 24/3, හොලි කොල්වින් 19/2)එංගලන්තය-145 (ඕවර 47'3) එල්.ග්‍රීන්වේ 49 (‍හොලී ෆර්ලිගේ 22/3)කොදෙව් කඩුලු 2කින් ජයගනීදකුණු අප්‍රිකාව පරදා කඩුලු 2ක ජයක් වාර්තා කිරීමට බටහිර ඉන්දීය කොවේ පිල සමත්විය.දකුණු අප්‍රිකාව-230/7 (ඕවර 50) ටී.ඩෙට්ටි 45, සී.බ්‍රිට්ස් 44කොදෙව්- 234 (ඕවර 45.3) එස්.ටේලර් 75, කේ.නයිට් 46 (නිකර් 47/3).</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>09</day>
    </date>
    <link>http://www.dinamina.lk/2013/02/09/_art.asp?fn=s1302098</link>
    <topic>ආනන්ද විදුහල අවසන් මහා තරගයට</topic>
    <author/>
    <content>අවුරුදු 13න් පහළ අන්තර් පාසල් ක්‍රිකට් තරගාවලියේ අවසන් මහා තරගය සඳහා සුදුසුකම් ලබාගැනීමට සමත්වු කොළඹ ආනන්ද විද්‍යාලයේ දෙවන පෙළ කණ්ඩායම.ඉදිරි පෙළ වමේ සිට-ලකීෂ ලක්ෂිමාල්, බුද්ධිම, මෝදින රණතුංග, කලණ සුලක්ඛණ, බුද්ධිල මීගොඩ, මෙරංග පෙරේරා, ගිෂාන් විශ්වජිත් එදිරිසංහ, පසිදු පෙරේරා. පසු පෙළ වමේ සිට-සහුද මෙත්සර (උපනායක), ධනංජය හේෂාන්, සනත් දසනායක, ඕදාත හංසක, දසුන් තාරක, ශෙහාන් දිල්සර, සයුරු ඉමන්ත, රන්දුල අමරසිංහ (නායක), සනුප්, දර්ශණ ප්‍රනාන්දු, චංග ‍හේෂාන්, සුමිත් අලෙක්සැන්ඩර්..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>09</day>
    </date>
    <link>http://www.dinamina.lk/2013/02/09/_art.asp?fn=f1302091</link>
    <topic>ප්‍රමිතියෙන් තොර පෙර පාසල් දරුවන්ගේ අනාගතයඅඳුරේ දමනවා</topic>
    <author>සාකච්ඡා කළේ බුද්ධිකා ඉඹුලාන</author>
    <content>වර්තමානයේ අප සමාජයේ ජීවත්වන කාන්තාවන්ට මෙන්ම ළමයින්ට විවිධ කරදර, හිංසා පීඩාවලට ලක්වීමට සිදුව තිබේ. ඒ වෙනුවෙන් ක්‍රියාත්මක වන වැඩසටහන්, දැනුවත් කිරීම් පිළිබඳත්, ප්‍රමිතියෙන් තොර පෙරපාසල් සහ අධ්‍යාපන ආයතන පවත්වාගෙන යාමෙන් දරුවන්ගේ අනාගතයට වන බලපෑම පිළිබඳත් ළමා සංවර්ධන හා කාන්තා කටයුතු අමාත්‍ය තිස්ස කරල්ලියද්ද මහතා සමඟ කළ කතාබහකි මේ.* යුද්ධයෙන් පීඩා විඳි මෙන් ම, යුද්ධය නිසා නොමඟ ගිය කාන්තාවන් සුමඟට ගැනීමට මේ වනවිට ක්‍රියාත්මක වැඩසටහන් මොනවාද?උතුරේ වෙසෙන අපේ දූදරුවන්ගේ යෞවනයේ සුන්දරම කාලය කුරිරු යුද්ධය විසින් උදුරාගත්තා. අද සාමය උදාවී තිබෙන අවස්ථාවේ, රජය මේ තරුණ තරුණියන්ගේ අනාගතය ආර්ථික හා සමාජීය වශයෙන් ශක්තිමත් කිරීමට වැඩසටහන් රාශියක් ක්‍රියාත්මක කරනවා. අවි අතදරා සිටි එල්.ටී.ටී.ඊ කාඩර්වරියන් පුනරුත්ථාපන ලාභීන්ව සිටියදී ඔවුන් සතු කාර්මික කෘෂිකාර්මික, සංස්කෘතික ක්‍රීඩා ආදී ක්ෂේත්‍ර ගණනාවක හැකියාවන් අපි හඳුනාගත්තා.පුනරුත්ථාපනලාභිනියන් 400ක් පෙරපාසල් ගුරුවරියන් ලෙස පුහුණු කිරීම ළමා සංවර්ධන හා කාන්තා කටයුතු අමාත්‍යාංශය මගින් සිදු කළා. ඔවුන් දැන් සිවිල් ආරක්ෂක බළකායට අනුයුක්තව මුලතිව් කිලිනොච්චි දිස්ත්‍රික්කවල සේවය කරනවා. මෙහිදී එම තරුණියන්ට විධිමත් පුහුණුවක් ලබාදීමෙන් අප කළේ නොමඟ ගිය දමිළ තරුණියන් යහමඟට ගැනීමට රජය දරන වෑයමට දායක වීමයි.යුද්ධය පැවැති සමයේ උතුරු නැඟෙනහිර තරුණියන්ගේ කාන්තාවන්ගේ අයිතිවාසිකම් කඩවුණා. එම ප්‍රදේශවල තරුණියන් ඉතාම අඩු වයස්වලින් විවාහ ජීවිතයට ඇතුළත් වුණේ, එසේ නොවුණානම් ඔවුන්ද එල්.ටී.ටී.ඊ.ය ඔවුන්ගේ හමුදාවට එක් කරගන්නා නිසා. තරුණ වියේදී විඳීය යුතු දේ ලබාගත යුතු දෑ ඔවුන්ගේ අදහස් හුවමාරු කරගැනීම්, අධ්‍යාපනය, ආදරය, මව්පිය සෙනෙහස විඳීම ‍ෙම් සියල්ල යුද්ධය ඔවුන්ගෙන් උදුරා ගත්තා.උතුරු නැගෙනහිර කාන්තාවන්ට, ළමයින්ට එදා නොලැබුණ අයිතිවාසිකම් ලබාදීමට ඔවුනගේ අවශ්‍යතා සපුරාලීමට අවශ්‍ය පසුබිම ළමා සංවර්ධන හා කාන්තා කටයුතු අමාත්‍යාංශය සකස්කර තිබෙනවා.මේ ප්‍රදේශවලට අප අමාත්‍යාංශයේ වනිතා සංවර්ධන නිලධාරීන් මානව සම්පත් නිලධාරීන් ළමා හිමිකම් ප්‍රවර්ධන නිලධාරීන් දැන් සේවයේ යොදවා තිබෙනවා. මේ අයට අවශ්‍ය යතුරුපැදි නෝර්විජියානු ආධාර යටතේ සපයාදී තිබෙනවා. ළමා/ කාන්තා වැඩසටහන් පිළිබඳ අවශ්‍ය සම්බන්ධිකරණ කටයුතු සිදුකිරීමට සෑම අමාත්‍යාංශයකම කේන්ද්‍ර සහකාර නිලධාරීනියක් පත්කර තිබෙනවා.මෙහිදී යුද්ධය හමාර කළ ජනාධිපති මහින්ද රාජපක්ෂ මැතිතුමන් සහ එයට පෙරගමන්කරු වූ ගෝඨාභය රාජපක්ෂ මැතිඳුන්ටත් මා මෙහිදී උපහාර පුදන්නේ, එසේ නොවන්නට උතුරු - නැඟෙනහිරට මේ සේවාව ලබාදීමට අපට නොහැකිවන නිසයි. එසේම පුනරුත්ථාපනලාභී තරුණ තරුණියන් රටේසංවර්ධන කාර්යයන් සඳහා දායක කරගැනීමේදී, පාර්ලිමේන්තු මන්ත්‍රී නාමල් රාජපක්ෂ මහතා ලබාදෙන සහයෝගයද අගය කළ යුතුයි.* යුද්ධය නැතත් අද සමාජයේ කාන්තාවන්ට විවිධ හිරිහැර හිංසනවලට මුහුණ දෙන්නට නිරන්තරයෙන්ම සිදුවෙලා නේද?කාන්තා හිංසන පිටුදැකීමට අප අමාත්‍යාංශය විවිධ වැඩසටහන් ක්‍රියාත්මක කරනවා. කාන්තා උපදේශන නිලධාරීන් යොදා ග්‍රාමීය මට්ටමින් මේ සම්බන්ධව විවිධ දැනුවත් කිරීමේ වැඩසටහන් අප සිදුකළා. කාන්තාවන්ට වන මේ අමානුෂික ක්‍රියා හිංසන බහුතරයක්ම සිදුවන්නේ පිරිමින් වෙතින්. මේ නිසා මෙවැනිදේ සිදුනොවන්නට, නොකරන්නට පළමුවෙන්ම, දැනුවත් කළ යුත්තේ පුරුෂ පක්ෂයයි. එම නිසා අප අමාත්‍යාංශය මගින් ‘පිරිමින්ටද බොහෝ දේ කළ හැක’ නමින් දැනුවත් කිරීමේ වැඩසටහනක් ආරම්භ කළා. මේ වැඩසටහන මා ඉදිරියට ගෙන යාමට සැලැසුම් කර තිබෙනවා.බොහෝ විට කාන්තාවට ස්වාමි පුරුෂයාගෙන් විඳින්නට සිදුවන හිංසා පීඩාවලට හේතූ®ව ‘මත්පැන්’. මත්පැන් භාවිතා කර නිවෙසට පැමිණෙන සැමියාගෙන් බිරියට ලැබෙන්නේ ගුටිබැට දරුවන් ද මෙයින් පීඩාවට පත්වනවා. උතුරේ යුද්ධය ජයගත්තත්, රජයක් වශයෙන් අපට මේ යුද්ධය නත්වාගන්නට අපහසුවී තිබෙනවා.එහෙත් බලන්න, අද පන්සල් යන බණ අහන සෙනඟ කන්දරාව. රූපවාහිනිය, ගුවන්විදුලිය මේ ඕනෑම විද්‍යුත් හෝ මුද්‍රිත මාධ්‍යයක් ගත්තත් දවසට බණ දහම්, අවවාද අනුශාසනා මොන තරම් ජනතාවට ලබාදෙනවාද? ඒවා අසන හෝ ඇසෙන පුද්ගලයා හෙට මිනීමරන සමාජයක් දැන් තිබෙන්නේ. තාක්ෂණය අතින් මිනිසුන් දියුණුවන විට සමාජ සාරධර්ම අතින් ඔවුන් පිරිහෙමින් පවතිනවා. අපට මෙහි කොතැනකදී හෝ වැරැදී තිබෙනවා. මෙන්න මෙතැන සොයාගත යුතුයි.ඕනෑම පුද්ගලයකුගේ අනාගතය තීරණය වන්නට ඔහුගේ මුල් ළමාවිය ගතවූ ආකාරයත් බලපානවා. විශේෂයෙන්ම පෙරපාසල් අධ්‍යාපනය, වයස අවුරුදු 0 – 5 දක්වා වූ මුල් ළමාවියේ දී දරුවන්ගේ පෝෂණය මෙන් ම මනසද අත්‍යවශ්‍යයෙන්ම නිවැරැදිව සංවර්ධනය විය යුතුයි. කෙනකු කුඩා කාලයේදී මානසිකව ඇද වැටීම ඔහු වැඩිවයස් වනවිට පෞරුෂ වර්ධන හීනතාවට බලපෑ හැකියි. දරුණු අපරාධවලට යොමුවූ බහුතරයක් පුද්ගලයන්ගේ ළමා කාලය ඉතා අඳුරු, දුක්ඛිත බව සමීක්ෂණවලින් අනාවරණය වී තිබෙනවා.තවත් අතකට ළමයින්ට , තරුණියන්ට සිදුවන අපයෝජන හිංසන වළක්වාලීමට මුල්පියවර තැබිය යුත්තේ නිවස තුළින්මයි. පාසල් යන වයසේ දරුවකු නම් ඔහු / ඇය පාසලේ ඇසුරු කරන්නේ කවුද? යන එන පොදුවාහනවලදී ඇසුරු කරන්නේ කවුද? පාසල්ගොසින් කරන්නේ මොනවාද? ගෙදරින් පාසලට යන ළමයා පාසලට යනවාද මේවා ගැන මව්පියන්ද සොයා බලන්නට ඕනෑ. තාරුණ්‍යය හරි ප්‍රවේසමෙන් පසුකළ යුතු යුගයක්. තරුණ දියණියන් සිටින මවුපියන්ද, ඔවුන් කරන කියන දේ ඇසුරු කරන අය මෙන් ම, තම දියණියගේ වටපිට සුරක්ෂිතභාවය ගැන විමසිල්ලෙන් සිටින්නට ඕනෑ. තාරුණ්‍යය අභිංසකයි. තාරුණ්‍යය රැකබලාගැනීම වැඩිහිටි අපගේ පරම යුතුකමක්.* අද පෙර පාසල්වල ප්‍රමිතිය ගැන සෑහීමකට පත්විය හැකිද?බොහෝ දෙනා විරැකියාවට පිළියමක් ලෙස කරන්නේ කුමන හෝ ගොඩනැගිල්ලක පෙරපාසලක් පටන් ගැනීමයි. අප අමාත්‍යාංශයෙන් පෙරපාසල්වල ප්‍රමිතිය පිළිබඳ නිරතුරු සොයාබලනවා. එසේ ප්‍රමිතියෙන් තොර පෙරපාසල් ගැන අප අමාත්‍යාංශයට දැනුම් දිය හැකියි. රජය මගින් ආරම්භ කර ඇති පෙරපාසල් පමණක් නොව, පෞද්ගලික අංශය අරඹා ඇති පෙර පාසල් තම දරුවාට ගැළපෙනවාද කියා මුලින්ම විමසිලිමත්විය යුත්තේ මවුපියන්. අපේ දුවා දරුවන්ට නිසි ප්‍රමිතියකින් තොර පෙරපාසල් අධ්‍යාපනයක් ලබාදීම, ඔවුන්ගේ ඉදිරි අනාගතය අඳුරේ දැමීමක්.* ළමයින් සහ කාන්තාවන් සම්බන්ධව සිද්ධීන් වාර්තා කරණයේදී ඔබ මාධ්‍යයට දොස් නගා තිබුණා.?සියලුම මාධ්‍යයට නොවෙයි මා දොස් නගන්නේ. ඒත් අපේ බහුතර මාධ්‍යය කරන්නේ ඒ සිද්ධිය සෝද සෝදා මඩේ දැමීමක්. ළමා හා කාන්තාවන්ට සිදුවන අපයෝජනයන් හිරිහැරයක්. හිංසනයක් වාර්තා කළ යුත්තේ එම පුද්ගලයන්ගේ මෙන්ම මාධ්‍යයේ ද ගෞරවය ආරක්ෂා වන පරිදියි.ළමයකු අපයෝජනයට හෝ දූෂණයකට ලක්වූ සිදුවීමක් බලන්න. ඒ ළමයා ගෙදරින් පිටවූ තැන පටන් ආගිය තැන් දක්වා රූප රාමු මගින් පෙන්වා දූෂණය වූ සැටිත් රංගනයක ආකාරයෙන් පෙන්වන ඇතැම් රූපවාහිනී මාධ්‍ය තිබෙනවා. සියදිවි නසා ගැනීමක් වුණත් ඒ වගේයි. පිහි ඇනුමක් ඝාතනයක් වුණත් පරිගණක රූප ආශ්‍රයෙන් හෝ පෙන්වනවා. සිද්ධිය වුණු ආකාරය රූප රාමු මගින් පෙන්වූ විට ඒ සඳහා තවත් පුද්ගලයකු පෙළඹීමට ඇති ඉඩකඩ වැඩියි. ඒ වගේම සිද්ධියකට මුහුණ පෑ ළමයකුගේ, කාන්තාවන්ගේ පවුලේ ඉතිරි සාමාජිකයන් සමාජයට මුහුණ දෙන්නේ කෙසේද කියා සිතා බලන්න.පසුගියදා ඉන්දියාවේ විශ්වවිද්‍යාල සිසුවියක දූෂණ සිද්ධියක් සම්බන්ධයෙන් පුවතක් අසන්නට ලැබුණා. ඒත් ඉන්දීය මාධ්‍ය ඒ පිළිබඳ වාර්තා කළේ අවසාන මොහොතේ. ඒවගේම ඉතාමත් සංවරව ඒ සිසුවියගේ ඡායාරූපයක් පමණක් ඉදිරිපත් කරමින් ඔවුන් ඉස්මතු කර පෙන්වූයේ, එම සිද්ධියට පැන නැගුණ කාන්තා විරෝධයයි. අපේ රටේ බොහෝ මාධ්‍ය කරන්නේ අපයෝජනයට ලක්වුණ ළමයකු දූෂණයට ලක්වූ කාන්තාවක පුවත් මගින් යළි යළිත් අපයෝජනයට ලක්කිරීමයි.* කාන්තාවන්ට සහ ළමයින්ට අද සමාජයෙන් එල්ලවන හිංසා පීඩාවලට වැට බැඳීම රජය මගින් සිදුකර ඇත්තේ කොහොමද?අද සමාජයේ ළමයින්ට කාන්තාවන්ට සිදුවන අතවර හිංසා පීඩා වළක්වා ගැනීමට නොහැකි වී තිබෙන්නේ බොහෝ විට ඔවුන්ගේ දැනුවත් භාවය අඩු නිසයි. පසුගියදා සමීක්ෂණයකින් හෙළිවී තිබුණා.අවුරුදු 16 වයස් මට්ටමේ සිටින දරුවන් 46%ක් ස්වකැමැත්තද ඇතිව ලිංගික සබඳතාවලට යොමුවන බව මෙහිදී දරුවන් ගැන විශේෂ අවධානය යොමු කළ යුත්තේ පළමුවෙන්ම මවුපියන්, තම දරුවා සම්බන්ධ වැරැදි අනුන්ගේ කරපිටින් යැවීම සිදුනොකර, මවුපියන් දරුවා ගැන විමසිල්ලෙන් සිටිය යුතුයි. කාන්තාවන්ට, ළමයින්ට එරෙහිව සිදුවන සිද්ධීන් පිළිබඳ නීති දැඩිකරන්නට යැයි ඉල්ලීම් තිබෙනවා. මගේ පෞද්ගලික ඉල්ලීමත් ‍ෙමවැනි අපරාධවලට මුල්වන පුද්ගලයන්ව එල්ලුම් ගහට නියම කරන ලෙසයි. එය කවදා සිදුවෙයිද කියන්නට බැහැ.* අපේ දරුවන්ට ලිංගික අධ්‍යානය ලබාදීම තුළින් ඔවුන් අපයෝජනයන්ට ගොදුරුවිය හැකි අවස්ථා අවම කරගත හැකි බව ඇතමුන් කියනවා.මේ අධ්‍යාපන ක්‍රමය ක්‍රියාත්මක වන්නේ බහුතරය ජාත්‍යන්තර පාසල්වලයි. රජයේ හෝ අර්ධ රජයේ පාසල්වල මෙවැනි අධ්‍යාපන ධාරාවක් අරඹන්නේ සාමාන්‍ය පෙළ පන්තිවලදී මා නම් සිතන්නේ අවුරුදු 10  12 වැඩිවිය හෝ පැමිණ නැති දරුවන්ට ලිංගික අධ්‍යාපනය බලෙන් ලබාදීම අනවශ්‍ය දෙයක්. ජාත්‍යන්තර පාසල්වල ලබාදෙන්නේ ඉංග්‍රීසි දැනුම පමණයි. ඒ මගින් සාරධර්මවලින් සපිරි ගුණදහමින් යුක්ත දරුවන් බිහිවන්නේ නැති තරම්. අපේ ගමේ පාසලේ තිබූ ගුරුගෞරවය අද නගරවල පාසල්වල නැහැ. ජාත්‍යන්තර පාසල්වල ගුරු ගෞරවය නැතිවී යමින් තිබෙනවා.මේ පාසල්වලින් ලිංගික අධ්‍යාපනය දීමද සුදුසු නැහැ. නොදරුවන්ට ඉතා සංකීර්ණ ලිංගික අධ්‍යාපනයක් ලබාදීමට කටයුතු කිරීමෙන් වන්නේ ඔවුන් ඒවා අත්හදා බැලීමට යාමයි. අද අන්තර්ජාලය හරහා විවිධ නොගැළපෙන දෑ අපේ දරුවන්ගේ මනසට ගලා එනවා. මේ මගින්වන්නේ දරුවන්ගේ මනස තවත් ව්‍යාකූල වීමයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>11</day>
    </date>
    <link>http://www.dinamina.lk/2013/02/11/_art.asp?fn=n130211_br2</link>
    <topic>පාප් වහන්සේ ඉල්ලා අස්විමට තීරණය කරයි</topic>
    <author/>
    <content>16 වැනි බෙනඩික්ට් පාප්වහන්සේ අසනීප තත්ත්වයන් මත ලබන 28 වැනිදා සිට පාප් ධුරයෙන් ඉල්ලා අස්වන බව වතිකානය ප්‍රකාශ කළ බව ඒ එෆ් පි පුවත් සේවය වාර්තා කරයි ඒ මෙසේය. .</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>11</day>
    </date>
    <link>http://www.dinamina.lk/2013/02/11/_art.asp?fn=n1302111</link>
    <topic>උද්ඝෝෂණ පැවැත්වීමේ නිදහස ප්‍රජාතන්ත්‍රවාදී රටක ලක්ෂණයක්</topic>
    <author/>
    <content>උද්ඝෝෂණ පැවැත්වීමේ නිදහස ප්‍රජාතන්ත්‍රවාදී රටක ලක්ෂණයක් බව ජනාධිපති මහින්ද රාජපක්ෂ මහතා පැවසිය.ජනාධිපතිවරයා මෙසේ ප්‍රකාශ කළේ සිය සංචාරයට එරෙහිව පැවැති උද්ඝෝෂණ සම්බන්ධයෙන් ඉන්දීය මාධ්‍ය වෙත අදහස් දක්වමිනි.සිය සංචාරය වාර්තා කිරීමට විශාල උනන්දුවක් දැක්වූ ඉන්දීය මධ්‍යවේදීන් වෙත අදහස් දක්වමින් ජනාධිපතිවරයා ශ්‍රී ලංකාවේ සංවර්ධනය දැකගන්නට පැමිණෙන්න යැයි ආරාධනා කර ‍සිටියේය.තමාට ලබා දුන් සුවිශේෂි ආරක්ෂාවට ජනාධිපතිතුමා සිය කෘතඥතාව ඉන්දීය රජය වෙත පළ කළේය.ජනාධිපතිවරයා සිය සංචාරය අතරතුර බුද්ධගයා සහ තිරුපති කෝවිලේ ආගමික වැඩසටහන් කිහිපයකට සහභාගී විය. බුද්ධගයා විහාරස්ථානයේ ආගමික වතාවත්වලට සහභාගී වූ ජනාධිපතිතුමා ජය ශ්‍රී මහ බෝධීන් වහන්සේ අභියස බෝධි පූජා පින්කමකට ද සහභාගී විය. බෝධීන් වහන්සේ වටා ඉදිකළ රන් වැට ද ජනාධිපතිතුගේ අතින් විවෘත කෙරිණි. මහා බෝධි සංගමයේ නිර්මාතෘ අනගාරික ධර්මපාලතුමාගේ පිළිරුවට ජනාධිපතිතුමා පුෂ්පෝපහාර දැක්වීය.මහා බෝධි සංගම් පරිශ‍්‍රයේ ඉදිකිරීමට නියමිත ධර්ම ශාලාව සහ සංස්කෘතික මධ්‍යස්ථානයට මුල් ගල තැබීම ද ජනාධිපතිතුමාගේ සුරතින් සිදුවිය.ප්‍රදේශයේ ජනතාවට වියළි සලාක සහ දරුවන්ට පාසල් උපකරණ බෙදා දීම ද මෙහිදී සිදු කෙරිණි.ජනාධිපති ආර්යා ශිරන්ති රාජපක්ෂ මහත්මිය සහ පාර්ලිමේන්තු මන්ත්‍රී සජින් ද වාස් ගුණවර්ධන, ජනාධිපති ලේකම් ලලිත් වීරතුංග, ජනාධිපති කාර්ය මණ්ඩල ප‍්‍රධානී ගාමිණි සෙනරත් මහත්වරු ද මෙම සංචාරයට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>11</day>
    </date>
    <link>http://www.dinamina.lk/2013/02/11/_art.asp?fn=n1302112</link>
    <topic>කිසිම ආගමකට හිරිහැර බෑ</topic>
    <author>පණ්ඩුක සමරසේකර, රක්ෂණ ශ්‍රියන්ත</author>
    <content>කිසියම් ආගමකට සිදුවන හිරිහැර හෝ කරදර සම්බන්ධයෙන් ක්ෂණිකව ක්‍රියාත්මක වීම සඳහා පොලිස් මූලස්ථානය මඟින් වහාම ක්‍රියාත්මක වන පරිදි ඊයේ (10) සිට විශේෂ මෙහෙයුම් ඒකකයක් සකස් කර ඇති බව පොලිසිය පවසයි.යම් ආගමකට සිදුවන හිරිහැර හෝ එම ආගම සම්බන්ධයෙන් කරන විවේචන මඟින් බැතිමතුන් අපහසුතාවට පත්වන අයුරින් සිදු කරන ක්‍රියාකාරකම් පිළිබඳ ඕනෑම අයකුට පැමිණිලි කිරීම සඳහා පොලිස් මූලස්ථානය මඟින් දුරකථන අංක දෙකක් හඳුන්වා දී ඇති අතර එම අංක ඔස්සේ පොලිස් මූලස්ථානයට පැමිණිලි කළ හැකි බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී ප්‍රිශාන්ත ජයකොඩි මහතා කීය.එම දුරකථන අංකයන් වනුයේ 011 3182904 / 011 3188753, ෆැක්ස් අංක 011 245944 වේ. මෙම දුරකථන අංක දවසේ පැය 24 පුරාම ක්‍රියාත්මක බව පොලිස් මූලස්ථානය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>11</day>
    </date>
    <link>http://www.dinamina.lk/2013/02/11/_art.asp?fn=n1302113</link>
    <topic>බුද්ධගයාවේදී ජනපතිට ගරු බුහුමන්</topic>
    <author>ධනුෂ්ක ගොඩකුඹුර</author>
    <content>සිය ඉන්දීය සංචාරය නිමා කළ ජනාධිපති මහින්ද රාජපක්ෂ මහතා පෙරේදා (9) පස්වරුවේ කටුනායක අන්තර්ජාතික ගුවන්තොටුපළින් මෙරටට ළඟා විය.ආගමික කටයුතුවලට ප්‍රමුඛතාව ලබාදුන් ජනාධිපතිවරයාගේ මෙම ඉන්දීය සංචාරය ඇරැඹුණේ පසුගිය 8 වැනිදාය.බුද්ධගයාවේ ගයා ගුවන්තොටුපළෙන් එරටට ළගා වූ ජනාධිපති මහින්ද රාජපක්ෂ මහතා, ශිරන්ති රාජපක්ෂ මහත්මිය ඇතුළු පිරිස එහිදි ඉතා ගෞරවයෙන් සහ සුහදශීලිව පිළිගත්තේ බීහාර් ප‍්‍රාන්තයේ ප‍්‍රධාන අමාත්‍ය නිටිෂ් කුමාර් මහතා විසිනි.මහාබෝධි සංගමයෙන් ලද ආරාධනය පරිදි එහි විවෘත කිරීම් රැසකට ජනාධිපතිවරයා සහභාගී වූ අතර බුද්ධගයාව මෙන්ම මහබෝධි විහාරස්ථානයද වැඳ පුදා ගැනීමට එක්විය. පාර්ලිමේන්තු මන්ත්‍රී සජින් ද වාස් ගුණවර්ධන, ජනාධිපති ලේකම් ලලිත් වීරතුංග, ජනාධිපති කාර්ය මණ්ඩල ප‍්‍රධානී ගාමිණි සෙනරත් මහත්වරු ද මෙම සංචාරයට එක්ව සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>11</day>
    </date>
    <link>http://www.dinamina.lk/2013/02/11/_art.asp?fn=n1302114</link>
    <topic>දැදුරු ඔය ජලාශයේ මංගල දියවර නොවැම්බරයේ මුදා හැරේ</topic>
    <author>නුවන් කොඩිකාර</author>
    <content>දීර්ඝ කාලයක් තිස්සේ වයඹ පළාතේ ජනතාව මුහුණ දුන් ජල හිඟයට විසදුම් දෙන දැදුරු ඔය ජලාශයේ මංගල දියවර නොවැම්බර් මාසයේදි නිකුත් කෙරේ.මංගල දියවර නිකුත් කිරීමත් සමඟ වයඹ පළාතේ පවුල් පනස් දහසකට අධික පිරිසකගේ පානීය හා වාරි ජල ප්‍රශ්නයට පිළියම් ලැබෙන බව වාරි මාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා මහතා පැවසීය.මේ වන විටත් එහි ඉදිකිරීම් සියයට අනූවක් පමණ අවසන් බවත් අගෝස්තු මාසයේදි ජලය පිරවිම සිදුකරන බවත් හෙතෙම කීවේය.දැදුරු ඔය ජලාශයේ ඉදිකිරීම් කටයුතු නිරීක්ෂණය කිරිමේ චාරිකාවකට පෙරේදා (09) එක්වෙමින් ඇමැතිවරයා එසේ ප්‍රකාශ කළේය.දැදුරු ඔය ජලාශයේ ඉදිකිරීම් කටයුතු සිදු කර ගැනීම සඳහා එම ප්‍රෙද්ශයේ ජනතාව සිය ඉඩම් පරිත්‍යාග කළ බව පවසන ඒ මහතා එම ජනතාවට අවශ්‍ය වන්දි මුදල් හා විකල්ප ස්ථාන ලබාදෙමින් නැවත පදිංචි කිරිම් සියයට 90 ක් අවසන් කර ඇති බව අවධාරණය කළේය.සියළු ඉදිකිරීම් දේශිය ඉංජිනේරුවන් අතින් සිදුවන බවත් ඊට අවශ්‍ය භෞතික මා මානව සම්පත් වාරිමාර්ග දේපාර්තුමේන්තුවෙන් හා රජයේ කර්මාන්ත ශාලාවෙන් සපයාගෙන ඇති බවත් සිරිපාල ද සිල්වා මහතා පැවසිය.මීට අමතරව අක්කර තිස් දහසක් පමණ මේ මගින් වගා කළ හැකි බව පවසන ඇමැතිවරයා පවුල් 65000 කට අධික පිරිසකට සෘජු හා වක්‍ර ප්‍රතිලාභ හිමිවන බව කීවේය.වාරි මාර්ග හා ජල සම්පත් කළමනාකරණ ඇමැතිවරයා එහිදි මෙසේද ප්‍රකාශ කළේය.වයඹ පළාතේ ජනතාව කාලයක් තිස්සේ පානීය මෙන්ම වාරි ජල ප්‍රශ්නය නිසා පීඩාවට පත් වුණා. එය නිසි ලෙස තේරුම් ගත්ත ජනාධිපතිතුමා වයඹ ජනතාවගේ ජල ප්‍රශ්නය විසදන්න කඩිනමින් පියවර ගන්නා ලෙස උපදෙස් ලබා දුන්නා. එහි ප්‍රතිපලයක් ලෙස තමයි දැදුරු ඔය ව්‍යාපෘතිය ආරම්භ කළේ. මේ සඳහා රුපියල් මිලියන 500 ක් වැය වෙනවා. මෙහි ඇති විශේෂත්වය තමයි සියළුම සැලසුම් හා තාක්ෂණයන් අපේම ඉංජිනේරුවන්ගේ වීම. මේ සඳහා යොදා ගන්න වාන් දොරටු පවා රජයේ කර්මාන්ත ශාලාවෙන් තමයි සැකසුවේ. එය පවා අපි ලබාගත්ත ජයග්‍රණයක් ලෙසයි මා දකින්නේ. මේ ප්‍රදේශයේ මැති ඇමැතිවරුන්ගෙන් මෙන්ම ජනතාවගෙනුත් දැදුරු ජලාශයේ ඉදිකිරීම් කටයුතු සඳහා ඉහළ දායකත්වයක් ලැබෙනව යැයිද ඒ මහතා කීවේය.මේ අවස්ථාවට ජ්‍යෙෂ්ඨ ඇමැති එස්. බී නාවින්න, වාරි මර්ග හා ජල සම්පත් කළමනාකරණ අමාත්‍යාංශයේ ලේකම් ඉංජිනේරු අයිවන් ද සිල්වා මහත්වරුන් ඇතුලු නිලධාරීන් රුසක් සහභාගි වි සිටියහ.</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>11</day>
    </date>
    <link>http://www.dinamina.lk/2013/02/11/_art.asp?fn=n1302115</link>
    <topic>පත්තර මහගෙදර වසර සියයක් පුරා කළ මෙහෙය අපමණයි</topic>
    <author>සුභාෂිනි සේනානායක</author>
    <content>ශ්‍රී ලංකාවේ පත්තර මහගෙදර වන ලේක්හවුස් ආයතනය සියවසක කාලයක් පුරා පුළුල් සමාජ මෙහෙවරක් සිදු කරන බව මහාවිහාරවංශී ශ්‍යාමෝපාලි මහානිකායේ අස්ගිරි පාර්ශ්වයේ මහා නායක උඩුගම ශ්‍රී ධම්මදස්සී රතනපාල බුද්ධරක්ඛිත නාහිමියෝ පැවසූහ.පත්තර මහගෙදර මෙරට ජනතාවගේ නැණස වැඩීමට සිදු කරන සේවය මෙන්ම ආගමික හා සාමාජික වශයෙන් උදාර මෙහෙවරක් සිදු කරන බවද උන්වහන්සේ ප්‍රකාශ කළහ.මෙතරම් කාලයක් පුරා මෙම ආයතනය සමාජයට සිදු කළ සේවාව ප්‍රශංසනීය බව පැවසූ මහා නාහිමියෝ ලේක්හවුස් ආයතනය සිදු කරන සේවාව අඩාල කිරීමට උත්සාහ ගන්නා විවිධ බලවේග පරාජය කරමින් ලේක්හවුස් සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතා එම ආයතනයට නිවැරදි නායකත්වයක් ලබා දෙන බවද කීය.රටේ සිදු වූ විවිධ අර්බුදකාරී තත්ත්වයන් හමුවේ ලේක්හවුස් ආයතනයට පුවත්පත් හරහා සිදු කළ සේවාව තමන් වහන්සේ ඇතුළු සංඝරත්‍නයේ ප්‍රශංසාවට පාත්‍ර වූ බවද කී මහ නාහිමියෝ එම සේවාව ඉදිරියට ගෙන යාමට එම ආයතනයේ සේවය කරන සියලු සාමාජිකයින් කැපවීමෙන් කටයුතු කළ යුතු බවද අවධාරණය කළේය.පත්තර මහගෙදර මෙතෙක් ඉටු කළ සේවාව ඉදිරියට ගෙනයාමට ශක්තිය ධෛර්ය ලැබේවායි ද මහ නාහිමියෝ ආශිර්වාද කළහ. ලේක්හවුස් බෞද්ධ සංගමය පෙරේදා (09) ශ්‍රී දන්ත ධාතුන් වහන්සේ වැඳපුදා ගැනීමෙන් අනතුරුව මහ නාහිමියන් බැහැ දැකීමෙන් අනතුරුව මහ නාහිමියෝ එසේ පැවසූහ.ලේක්හවුස් බෞද්ධ සංගමය මහනුවර දළදා මාලිගාවේ මහා සංඝරත්නය සඳහා සූදානම් කළ දහවල් දානය පිළිගැන්වීමද සිදු කෙරිණි.පෙරේදා දහවල් දානමය පින්කම මහවිහාරවංශික ශ්‍යාමෝපාලි මහා නිකායේ අස්ගිරි මහනායක පාර්ශ්වයේ මහනායක උඩුගම ශ්‍රී ධම්මදස්සී රතනපාල බුද්ධරක්ඛිත මහා නාහිමියන්ගේ මූලිකත්වයෙන් උන්වහන්සේගේ පවුලේ සාමාජිකයන් විසින් පවත්වන ලදී.මෙම පිංකමට ලේක්හවුස් බෞද්ධ සංගමයේ සභාපති බුදුසරණ කර්තෘ සීසර් සුදුසිංහ, ලේකම් සුසිල් ගුණවර්ධන, භාණ්ඩාගාරික ප්‍රියන්ත විජේසිංහ මහත්වරු ඇතුළු සාමාජික පිරිසක් එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>11</day>
    </date>
    <link>http://www.dinamina.lk/2013/02/11/_art.asp?fn=n1302116</link>
    <topic>ශ්‍රී ලංකාවට හොරෙන් ගෙන ආවිශාලතම සිගරට් තොගය දැලේ</topic>
    <author>භක්ති ධර්මප්‍රිය මෙන්ඩිස් හා රක්ෂණ ශ්‍රියන්ත</author>
    <content>ශ්‍රී ලංකාවට තීරු බදු මුදල් නොගෙවා ආනයනය කරන ලද විශාලතම සිගරට් තොගය අත්අඩංගුවට ගැනීමට විශේෂ කාර්ය බළකාය සමත්වී තිබේ. මෙම සිගරට් තොගයේ වටිනාකම රුපියල් කෝටි අටකට ආසන්නය.රාගම හීන්කෙන්ද ප්‍රදේශයේ හා කොළඹ 12 බණ්ඩාරනායක මාවත ප්‍රදේශයේ පාතාලයට සම්බන්ධ පිරිසක් විසින් පවත්වාගෙන ගිය රහසිගත ගබඩාවල තිබී මේ අතිවිශාල සිගරට් තොගය අත්අඩංගුවට ගෙන තිබේ.විශේෂ කාර්ය බළකායට පසුගිය (09) දා ලැබුණු බුද්ධි තොරතුරකට අනුව කළ වැටලීමකදී රාගම හීන්කෙන්ද ප්‍රදේශයේ රහසිගත ගබඩාවක තිබූ රුපියල් හයකෝටි පනස්හය ලක්ෂ විසිපන් දහසක් වටිනා සිගරට් 200 බැගින් යුත් කාටුන් 13145ක් සහිත ගෝල්ඩ් සීල් වර්ගයේ සිගරට් තොගයක් සැකකරුවන් දෙදෙනෙකු සමඟ අත්අඩංගුවට ගෙන තිබේ. අත්අඩංගුවට පත් මුස්ලිම් ජාතික සැකකරුවන් දෙදෙනා හා සිගරට් තොගය වැඩිදුර පරීක්ෂණ සඳහා රාගම පොලිසියට භාරදී තිබේ.ඔවුන්ගෙන් කරන ලද ප්‍රශ්න කිරීම්වලින් පසුව තවත් පාර්ශ්වයකට විකිණීමට භාරදී තිබූ සිගරට් තොගයක් ඊයේ (10) උදේ කොළඹ 12 බණ්ඩාරනායක මාවත ප්‍රදේශයේදී අත්අඩංගුවට ගෙන ඇත. මෙහිදී රුපියල් කෝටියක වටිනාකමකින් යුත් සිගරට් 200 බැගින් අඩංගු කාටුන් දෙදහසක් හා ටොයොටා වර්ගයේ වෑන් රථයක් සමඟ මුස්ලිම් ජාතික සැකකරුවන් දෙදෙනෙකු අත්අඩංගුවට ගෙන වැඩිදුර පරීක්ෂණ සඳහා කොටහේන පොලිසියට බාරදී ඇත.ඉහත ස්ථාන දෙ‍කේදීම අත්අඩංගුවට ගත් සම්පූර්ණ සිගරට් තොගයේ වටිනාකම රුපියල් හත්කෝටි පනස් හය ලක්ෂ විසිපන්දහසකි. මෙයින් රජයට ආනයනික බදු මුදල් වශයෙන් රුපියල් 6,05,80,000 ක මුදලක් අහිමිව ඇත. මෙතෙක් අත්අඩංගුවට පත් විශාලතම හොර සිගරට් තොගය මෙය වන අතර කාලාන්තරයක් තිස්සේ මෙම සංවිධානාත්මක කල්ලිය ජාවාරම ඉතා රහසිගතව සිදු කරගෙන ගොස් ඇති බවට පරීක්ෂණවලදී කරුණු හෙළිවී තිබේ. මීට ඉහත 2009 වසරේ ‍කෝටි හතරක් පමණ වටිනා නීති විරෝධී දුම්වැටි තොගයක් සපුගස්කන්ද ප්‍රදේශයේදී විශේෂ කාර්ය බළකාය විසින් අත්අඩංගුවට ගෙන ඇත.මේ වැටලීම විශේෂ කාර්ය බළකායේ අණ දෙන නිලධාරී ආර්.ඩබ්.එම්.සී. රණවන මහතාගේ උපදෙස් පරිදි පොලිස් අධිකාරී වරුණ ජයසුන්දර මහතාගේ අධීක්ෂණය මත විශේෂ කාර්ය බළකායේ පොලිස් පරීක්ෂක නදීක සිල්වා මහතා ඇතුළු පිරිසක් සිදු කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>11</day>
    </date>
    <link>http://www.dinamina.lk/2013/02/11/_art.asp?fn=n1302117</link>
    <topic>වෑන් රිය පාලමෙන් පෙරළීතිදෙනෙක් මිය යති</topic>
    <author/>
    <content>ලුණුගල බිබිල මාර්ගයේ යල්කුඹුර 32 කණුව මහ පාලමෙන් වෑන් රථයක් පෙරළී එහි ගමන්ගත් තිදෙනෙකු මිය ගොස් තවත් දස දෙනෙකු තුවාල ලබා රොහල් ගත කළ බව බිබිල පොලිසිය කියයි.මහියංගන ආදාඋල්පත බුබුල ප්‍රදේශයේ පදිංචි ආදාඋල්පොත ජාතික පාසලේ විද්‍යා ගුරුවරියක වන දයානි දර්ශිකා විජේරත්න (39) මහත්මිය ඇගේ දියණිය වන ටී. එම්. දෙව්මිණි චමල්කා ඉන්දීවරී (7) සහ එම ගමේ පදිංචි ඩී. එම්. සෙනෙවිරත්න (50) නැමැති පෙදරේරුවෙක් අනතුරින් මිය ගියහ.අනතුරින් බරපතළ තුවාල ලැබූ තිදෙනෙකු බදුල්ල මහ රෝහලට යවා ඇත.අනතුරට ලක්වූ පිරිස 9 දින සවස ලුණුගල මැටිගතැන්න වැවබැද්ද ප්‍රදේශයේ පැවති මළ ගෙදරකට ගොස් නැවත තම නිවෙස් බලා ගමන් කරමින් සිටියදී රාත්‍රී 7.30ට පමණ මහ පාලමෙන් පහළ අඩි 60කට පමණ ප්‍රපාතයේ ගල් තලාවකට වැටී අනතුරට ලක්ව තිබෙන බව පොලිසිය කියයි.පාලමෙන් පහළ ගල් තලාවේ තිබූ ජලය පිරී තිබූ ගල් වලකට වෑන් රථය වැටී තිබියදී තුවාලකරුවන් කෑ ගසමින් සිටියදී ප්‍රදේශවාසීන් පැමිණ තුවාල ලැබූ රෝගීන් රෝහලට ගෙන ගොස් ඇත.වෑන් රථයේ ගමන් කළ 13 දෙනාගෙන් තිදෙනෙකු මිය ගිය අතර දස දෙනෙකු තුවාල ලබා රෝහල් ගත කෙරිණි. බිබිල පොලිස් ස්ථානාධිපති පොලිස් පරීක්ෂක චන්දන බස්නායක ඇතුළු කණ්ඩායම පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>11</day>
    </date>
    <link>http://www.dinamina.lk/2013/02/11/_art.asp?fn=n1302118</link>
    <topic>පොදු රද මඩුළුමහ ලේකම්ශ්‍රී ලංකා සංචාරයක</topic>
    <author>මහින්ද අලුත්ගෙදර</author>
    <content>තෙදින නිල සංචාරයක් සඳහා පොදුරාජ්‍ය මණ්ඩලීය මහලේකම් කමලේෂ් ෂර්මා මහතා ශ්‍රී ලංකාවට පැමිණෙයි.එළඹෙන නොවැම්බර් මාසයේ ශ්‍රී ලංකාවේදී පැවැත්වීමට නියමිත පොදුරාජ්‍ය මණ්ඩලීය රාජ්‍ය නායක සමුළුව සඳහා වන සූදානම සොයා බලා ශ්‍රී ලංකා රජයට අවශ්‍ය සහයෝගය ලබාදීමේ අරමුණින් ඒ මහතා ඊයේ (10) ශ්‍රී ලංකාවට පැමිණි බව විදේශ කටයුතු අමාත්‍යාංශයේ ලේකම් කරුණාතිලක අමුණුගම මහතා දිනමිණ ට පැවසීය. පොදුරාජ්‍ය මණ්ඩලීය රාජ්‍ය නායක සමුළුව පැවැත්වෙන ස්ථානයන් මෙන්ම එය පැවැත්වෙන ආකාරය පිළිබඳව සොයා බැලෙන අතර ඒ සඳහා අවශ්‍ය වන උපදෙස් ලබාදීමද ඒ මහතා විසින් සිදුකරන බවද හෙතෙම සඳහන් කළේය.මේ අතර ඒ මහතා සඳහන් කළේ පොදු රාජ්‍ය මණ්ඩලීය මහලේකම් කාර්යාලයේ නිලධාරී කණ්ඩායමක් දැනටමත් ශ්‍රී ලංකාවට පැමිණ සිටින බවත් අදාළ සමුළුව පැවැත්වීමේ කටයුතු සම්බන්ධයෙන් සොයා බලා අවශ්‍ය උපදෙස් ලබාදීම මෙන්ම ඒ සඳහා මඟ පෙන්වීම ඔවුන් විසින් සිදුකරන බවත්ය.පොදු රාජ්‍ය මණ්ඩලීය සාමාජික රටවල් 54ක රාජ්‍ය නායකයන් සහභාගි වන මේ සමුළුව උත්කර්ශවත් හා අභිමානවත් අන්දමින් පැවැත්වීමට බලාපොරොත්තු වන බව සඳහන්කළ කරුණාතිලක අමුණුගම මහතා ඒ සඳහා සූදානම් බවද මේ වනවිටත් එම සමුළුව සඳහා වන කටයුතු හොඳින් ක්‍රියාත්මක වන බවද සිහිපත් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>11</day>
    </date>
    <link>http://www.dinamina.lk/2013/02/11/_art.asp?fn=n1302119</link>
    <topic>අයි.ඕ.සී ගෙන්වූ බාල ඩීසල් තොගය ආපසු යවයි</topic>
    <author>නුවන් කොඩිකාර</author>
    <content>ලංකා අයි. ඕ. සී සමාගම විසින් මෙරටට ගෙන්වන ලද ඩීසල් මෙට්‍රික් ටොන් 5000ක් බාල ප්‍රමිතියකින් යුක්ත වීම නිසා භාර ගැනීම ප්‍රතික්ෂේප කළ ඉන්ධන තොග ගබඩා පර්යන්ත සමාගම එම තොගය වහාම ආපසු ගෙන යන ලෙස අයි.ඕ.සී. සමාගමට නියෝග කර තිබේ. මෙසේ ප්‍රතික්ෂේප කරන ලද්දේ ලංකා අයි. ඕ. සී සමාගම විසින් ගෙන්වන ලද ඉන්ධන මෙට්‍රික්ටොන් 40,000 කින් යුත් නෞකාවක තිබු ඩීසල් මෙට්‍රික් ටොන් 5000ක් බව ඉන්ධන තොග ගබඩා පර්යන්ත සමාගමේ මාධ්‍ය ප්‍රකාශක නිශ්ශංක ජයවර්ධන මහතා දිනමිණට පැවසීය.සපුගස්කන්ද හා කොළොන්නාව රසායනාගාරයන් මගින් කළ පරීක්ෂා දෙකේදීම මෙම ඩීසල් තොගය නිසි ප්‍රමිතියකින් තොරවු හෙයින් ප්‍රතික්ෂේප කිරීම සිදු කළ බව නිශ්ශංක ජයවර්ධන මහතා කීවේය.ඒ අනුව එම ඩීසල් තොගය නැවෙන් ගොඩබෑමක් හෝ වෙළඳපොළට නිකුත් කිරීමක් හෝ සිදුනොවන බව ජයවර්ධන මහතා සඳහන් කළේය.මීට පෙරද බාල ඉන්ධන බෙදාහැරීම හේතුවෙන් වාහන ඇතුළු යන්ත්‍රෝපකරණ රැසක් අක‍්‍රීය විය.අදාළ ඩීසල් තොගය සිංගප්පූරුවේ සමාගමකින් ආනයනය කළ බව ලංකා අයි. ඕ. සී සමාගමේ නිලධාරියෙක් පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>11</day>
    </date>
    <link>http://www.dinamina.lk/2013/02/11/_art.asp?fn=n13021110</link>
    <topic>උසස් පෙළකඩඉම් ලකුණු නිකුත් වෙයි</topic>
    <author>සමන්මලී ප්‍රියශාන්ති සහ සුභාෂිනි සේනානායක</author>
    <content>2011 වසර අධ්‍යයන පොදු සහතික පත්‍ර උසස් පෙළ විභාගයේ විශ්වවිද්‍යාලවලට සිසුන් තෝරාගැනීමේ කඩඉම් ලකුණු නිකුත් කෙරේ.උසස් පෙළ සමත් සිසුහු එම ලකුණු අනුව ‍විශ්වවිද්‍යාලවලට තෝරා ගැනෙති.විශ්වවිද්‍යාල ප්‍රතිපාදන කොමිසම ඉසෙඩ් අගය පෙරේදා (9) මධ්‍යම රාත්‍රි www.ugc.ea.lk වෙබ් අඩවියට නිකුත් කර ඇත. මාර්තු මස 27 වන දින සිට විශ්වවිද්‍යාලවලට සිසුන් ඇතුළත් කර ගැනීමට නියමිත බව උසස් අධ්‍යාපන අමාත්‍යාංශය ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>11</day>
    </date>
    <link>http://www.dinamina.lk/2013/02/11/_art.asp?fn=n13021111</link>
    <topic>අත අහිමිවූ අචලා බලන්නමව ලෙබනනයේ සිට එයි</topic>
    <author>සන්ධ්‍යා කරුණාරත්න</author>
    <content>මාතර ‍මහ රෝහලේ ප්‍රතිකාර ලබමින් සිටියදී වෛද්‍යවරුන්ගේ නොසැලකිල්ලෙන් අතක් අහිමි වූ නීති ශිෂ්‍යා අචලා ප්‍රියදර්ශනීගේ මව වන පී. ලීලාවතී මහත්මිය ලෙබනනයේ සිට පෙරේදා (9) මෙරටට පැමිණියාය.සිය දියණියට වූ විපත අසා සෝ දුකින් තැවුණු ලීලාවතී මහත්මිය රජයේ වියදමින් මෙරටට කැඳවනු ලැබූ අතර පෙරේදා සවස පහට පමණ ඇය කටුනායක අන්තර්ජාතික ගුවන්තොටුපළින් මෙරටට ළඟා වූවාය.මෙරටට පැමිණි වහාම ලීලාවතී මහත්මිය කොළඹ ජාතික රෝහලට පැමිණියේ සිය දියණියගේ වම් අත ශල්‍ය කර්මයකින් කපා ඉවත් කිරීමෙන් පසු පළමුවරට දැකගැනීමේ අපේක්ෂාවෙනි.කොළඹ විශ්වවිද්‍යාලයේ නීති පීඨයේ අවසන් වසරේ ඉගෙනුම ලබන අචලා ප්‍රියදර්ශනි මාතර, ඌරුබොක්ක ප්‍රදේශයේ තරුණියක් වන අතර නිවෙසේදී සිදු වූ වැටීමකදී අස්ථි බිදීමකට ලක්ව මාතර මහ රෝහලට ඇතුළත් කර තිබිණ.පසුව අධික වේදනාව හේතුවෙන් මෙම සිසුවිය ජාතික රෝහලට මාරු කර යැවුණු අතර ජාතික රෝහලේදී සිදු කළ ශල්‍යකර්ම තුනකින් පසු ඇගේ වම් අත කපා ඉවත් කිරීමට වෛද්‍යවරුන් පියවර ගෙන තිබුණි.වෛද්‍යවරුන්ගේ නොසැලකිල්ල සිසුවියගේ අත කපා දැමීමට හේතුව වශයෙන් මතයක් තිබුණද, සිද්ධියේ සැබෑ තත්ත්වය විමසා බැලීමට සෞඛ්‍ය අමාත්‍යාංශයෙන් විමර්ශන කණ්ඩායමක් ද පත් කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>11</day>
    </date>
    <link>http://www.dinamina.lk/2013/02/11/_art.asp?fn=n13021112</link>
    <topic>පාසල් වෘත්තීය පුහුණු මධ්‍යස්ථාන පිහිටුවීම ඇරැඹේ</topic>
    <author>බන්ධුල ගුණසේකර</author>
    <content>පාසල් මට්ටමින් වෘත්තීය පුහුණු මධ්‍යස්ථාන පිහිටුවීමට යෞවන කටයුතු හා නිපුණතා සංවර්ධන අමාත්‍යාංශය, අධ්‍යාපන අමාත්‍යාංශය සමඟ කරන ඒකාබද්ධ වැඩසටහන යටතේ ප්‍රථම අදියර අද (11) කොළඹ ආනන්ද විදුහලෙන් ආරම්භ කෙරේ.අධ්‍යාපනය අවසන් කරන හෝ උසස් පෙළ පෙනී සිටීමෙන් අනතුරුව අධ්‍යාපනය නොලබන සිසුන් සඳහා පාසලේදීම වෘත්තීය නිපුණත්වය හඳුනා ගැනීමේ හා ප්‍රගුණ කිරීමේ ජාතික වැඩ සටහනක් ක්‍රියාවට නැංවීම අරමුණු කර ගනිමින් මෙම ජාතික වැඩ සටහන ක්‍රියාත්මක කෙරේ.මේ වසරේ සිට උසස් පෙළ විශය ධාරාවට එක්වන තාක්ෂණ වේදයට අදාළ ප්‍රායෝගික ක්‍රියාකාරකම් හා බද්ධව ශ්‍රී ලංකා වෘත්තීය පුහුණු අධිකාරියේ අධීක්ෂණය යටතේ මෙය ක්‍රියාත්මක වන බවද යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා කියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>11</day>
    </date>
    <link>http://www.dinamina.lk/2013/02/11/_art.asp?fn=n13021113</link>
    <topic>දින පහක බිලිඳිය ලක්ෂ 2කටවිකුණන්න හදලා</topic>
    <author>පණ්ඩුක සමරසේකර, රක්ෂණ ශ්‍රියන්ත සහ අවිස්සාවේල්ල සමූහ</author>
    <content>දින 5ක් වයසැති බිලිඳියක ලක්ෂ 2කට අලෙවි කිරීමට තැත් කළ තිදෙනකු අවිස්සාවේල්ල පොලිසියෙන් ඊයේ (10) සැකපිට අත්අඩංගුවට ගෙන ඇති බව ළමා හා කාන්තා කාර්යාංශයේ සභාපතිනි අනෝමා දිසානායක මහත්මිය පවසන්නීය.ළමා හා කාන්තා කාර්යාංශයේ හදිසි ඇමතුම් අංක 1929 ට ලද තොරතුරකට අනුව කොළඹ දිස්ත්‍රික් ළමා ආරක්ෂක නිලධාරීන් විසින් අවිස්සාවේල්ල පොලිසිය සමඟ කළ වැටලීමකදී සිද්ධියට අදාළ සැකකාර කාන්තාවන් දෙදෙනකු සමඟ එක් පුද්ගලයකු අත්අඩංගුවට ගෙන ඇත.එක් කාන්තාවක් අවිස්සාවේල්ල රෝහලේ සුළු සේවිකාවක වන අතර එම සේවිකාව විසින් රුපියල් 35000 ක මුදලක් මූලික ගෙවීමක් ලෙස බිලිදියගේ මවට ලබාදී ඇත.අනියම් ඇසුරක් හේතුවෙන් සීතාවක කර්මාන්තපුර ප්‍රදේශයේ කාන්තාවක බිහිකළ මෙම ගැහැණු බිලිදිය රෝහලේදීම විකිණීම සඳහා මෙම සුළු සේවිකාව ඇයට උපකාර කර ඇති අතර මෙම ළදරු ජාවාරම නුගේවත්ත ප්‍රදේශයේ නිවෙසකදී සිදුකිරීමට සැලසුම් කර තිබූ බව අනෝමා දිසානායක මහත්මිය පැවැසුවාය.උපරිම පහසුකම ළදරුවන්ට යන සංකල්පය යටතේ ජාතික ළමා ආරක්ෂක අධිකාරිය ක්‍රියාත්මක වුවද දැනට නීතියේ ඇති යල්පැනගිය බව හේතුවෙන් සමහර අවස්ථාවන්වලදී එම උපරිම පහසුකම ළදරුවන්ට යන සංකල්පය ක්‍රියාත්මක කළ නොහැකි බව අනෝමා දිසානායක මහත්මිය පැවැසුවාය. නීතිය යාවත්කාලීන කිරීම කළ යුතු බවත් ළදරුවා අලෙවි භාණ්ඩයක් ලෙස ලංසුගත කිරීම සමාජයක ගැඹුරු පිරිහීමක් බවත් පෙන්වා දෙන දිසානායක මහත්මිය සිද්ධිය සම්බන්ධයෙන් පූර්ණ මැදිහත්වීමක් ළමා හා කාන්තා කාර්යාංශය මඟින් සිදුකරන බවද පැවැසීය.අවිස්සාවේල්ල පොලිසිය සිද්ධිය සම්බන්ධයෙන් පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>11</day>
    </date>
    <link>http://www.dinamina.lk/2013/02/11/_art.asp?fn=r1302111</link>
    <topic>ගම්පහ පොලිසිය වැටලීම්වලින්රු. කෝටියට අධික මුදලක් උපයලා</topic>
    <author>ගම්පහ සංචාරක - නිමල් ජයසිංහ</author>
    <content>ගම්පහ පොලිසියේ දූෂණ මර්දන අංශය මඟින් පසුගිය වසරේ දී ගම්පහ අධිකරණයට ඉදිරිපත් කළ නීති විරෝධී මත්පැන් නඩු, ගෝඩා සහ ගංජා, හෙරොයින් මත් කුඩු සන්තකයේ තබාගත් නඩුවලින් රුපියල් එක් කෝටි හැත්තෑපන් ලක්‍ෂ දෙසිය පනහක මුදලක් දඩ වශයෙන් රජයට ලබාදී ඇත.මෙම මුදල අයවීමට නීති විරෝධී මත්පැන් නඩුවලින් සහ මත්පැන් ප්‍රවාහනය කිරීමට නියමවූ දඩ මුදල වූ රුපියල් 2,50,000, ‘ගෝඩා’ සම්බන්ධ නඩු වලින් අයවූ රුපියල් 22,33000 සහ ගංජා සම්බන්ධ නඩුවලින් දඩ වශයෙන් අයවූ මුදල ද, ‘හෙරොයින්’ මත්කුඩු නඩු වලින් අයවූ රුපියල් 81,0000ක මුදලක් ද එකතුවී ඇත. ප්‍රසිද්ධ ස්ථානවල මත්පැන් බීම වෙනුවෙන් 3,52000ක මුදලක් ද, ගංජා මිශ්‍ර මදනමෝදක සන්තකයේ තබා ගැනීමේ නඩු වලින් අයවූ රුපියල් 1,95000 ක් ද, නීති විරෝධී අයුරින් මුදල් ඔට්ටුවට සූදු ක්‍රීඩාවේ යෙදුණු අය වෙනුවෙන් පැනවූ රුපියල් 21250ක් ද එකතුව ඇත.මෙයට අමතරව ව්‍යාජ සිගරැට් අළෙවියට පැනවූ දඩ මුදල වූ රුපියල් 1,25000 සහ පොදු ස්ථානවල දුම්පානය කළ අයට පැනවූ රුපියල් 22500ක දඩ මුදල ද එක්වී ඇත.රජයේ ‘මතට තිත’ වැඩපිළිවෙළට මනා දායකත්වයක් දෙමින් ගම්පහ කොට්ඨාස භාර ජ්‍යෙෂ්ඨ පොලිස් අධිකාරී විජිත බී කොමසාරු මහතාගේ උපදෙස් පරිදි පොලිස් අධිකාරී 1 රංජිිත් මාසිංහ මහතාගේ අධීක්‍ෂණය යටතේ මූලස්ථාන පොලිස් පරීක්‍ෂක චරිත ඒ. බී. ජයසුන්දර මහතාගේ මෙහෙයවීමෙන් දූෂණ මර්දන අංශයේ ස්ථානාධිපති ආර්. කේ. ජේ. ප්‍රසාද් (පො. සැ. 27557) පො. සැ. 27589 ගුණසේකර, පො.සැ. 7742 මහින්ද, 8177 පො.සැ. කුසුම්පාල, පො.කො. 64957 ජයන්ත, පො.කො. 40070 කස්තුරි, 35450 ආරියපාල, ඇතුළු නිලධාරීන් දූෂණ මර්දන අංශය වෙනුවෙන් වැටලීම්වලට දායකත්වය දී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>11</day>
    </date>
    <link>http://www.dinamina.lk/2013/02/11/_art.asp?fn=r1302112</link>
    <topic>ගම්පහ නාමල් උයන වත්තේදුක් විඳින මිනිස්සු</topic>
    <author>නිට්ටඹුව සමූහ, ජෙනට් ජයසිංහ</author>
    <content>ගම්පහ නගර සභා බලප්‍රදේශයේ ගම්පහ නගරයට කිලෝමීටර කාලක පමණ දුරින් පිහිටි විජය පාර කෙළවර නාමල් උයනට අයත් එකම වත්තක ජීවත්වන පවුල් අටක තිස් දෙදෙනකුගෙන් යුත් සාමාජික පිරිසක් බලධාරීන්ගේ නිසි අවධානය යොමු නොවීම නිසා අන්ත අසරණ දුක්බර ජීවිත ගෙවති.මෙම වත්තෙහි පදිංචි තිස්හතර හැවිරිදි එච්. ටී. තංගවේලු අම්මාන් මහත්මිය මෙසේ පැවසුවාය.වැස්සට ගෙවල් අටේම වහළ තෙමෙනවා. යන්තම් පොදවැහි දෙක තුන යනවිට ගෙවල් ඇතුළට වතුර දමනවා. අපි දරුවො බඩුමුට්ටු උස්සගෙන පල්ලිය පාරට යනවා. පළමුවැනි දවසෙ විතරක් ග්‍රාම නිලධාරී මහත්මයා බත්මුල් දෙනවා එපමණයි.අපිට සමෘද්ධි සහනාධාර, නිවාස ණය ලැබෙන්නෙ නැහැ. ඒවා ලබාදෙන්න හැඳුනුම්පත් ඉල්ලනවා. 2010 ගංවතුරට වත්ත අඩි ගණනක් උසට ගං වතුරෙන් යටවුණා. ඒ අවස්ථාවෙ අපේ හැඳුනුම්පත් ලිපි ලේඛණ, උප්පැන්න විනාශවුණා. ඒ නිසා රජයේ සහනාධාර කිසිවක් ලබා ගන්න බැහැ.මෙම වත්තෙහි පදිංචි හැටදෙහැවිරිදි සන්දන අම්මාවත්තෙ කිසිම පිරිමියකුට ස්ථිර රැකියාවල් නැහැ. සමහරු ටවුමෙ පරණ සපත්තු හදනවා. සමහරු කුලී වැඩ කරනවා. කිසිම කෙනකුට පවුලෙ දවසෙ වියදමට ප්‍රමාණවත් ආදායමක් ලැබෙන්නෙ නැහැ. වත්තට ජලය ලැබෙනවා. විදුලිය නැහැ. පාසල් යන ළමයි පාඩම් කරන්නෙ කුප්පි ලාම්පු එළියෙන්..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>11</day>
    </date>
    <link>http://www.dinamina.lk/2013/02/11/_art.asp?fn=r1302113</link>
    <topic>කොස්වත්ත හංදියේ කානුවල කැළිකසළ පිරිලා</topic>
    <author>කෝට්ටේ මධ්‍යම සමූහ</author>
    <content>තලංගම රජයේ රෝහල පිහිටි කොස්වත්ත හංදියේ පාර දෙපස කානු කැළි කසළ අපද්‍රව්‍ය පිරී තිබීම නිසා මැසි මදුරුවන් පිරී පවතින ස්ථාන බවට පත්ව තිබේ. දිගු කලකින් දෙපස කානු පද්ධතිය පිරිසුදු නොකිරීම මීට හේතුවයි.කොස්වත්ත හංදියේ ඇති ආපන ශාලාවලින් ගලායන අපිරිසුදු ජලය මෙම කානුවලට හරවා තිබෙන අතර ජලය එකතැන පල්වෙමින් ගඳගසන තත්ත්වයක්ද මතුවී තිබේ.රෝහල ඉදිරිපිට ඇති කානු සොයාගැනීමට පවා අපහසු අන්දමට කැළයෙන් වැසී තිබේ. තලංගම රෝහල් පරිශ්‍රය ඉතා පිරිසුදුවට ඇතත් රෝහල ඉදිරිපිට ඇති කානුව පිරිසුදු කිරීමට රෝහල් පරිපාලනය ක්‍රියා නොකිරීමද පුදුමයට කරුණකි. කඩුවෙල නගර සභාවට අයත් මෙම කොස්වත්ත හංදියේ කානු දිගු කලෙකින් පිරිසිදු නොකර ඇති බව ව්‍යාපාරිකයෝ පවසති. නගර සභාවේ අදාළ අංශවලින් විමසුවිට පාරවල්වල කානු පිරිසුදු කිරීමට කම්කරුවන් යෙදෙවීමක් ක්‍රියාත්මක නොවන බවට වාර්තාවේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>11</day>
    </date>
    <link>http://www.dinamina.lk/2013/02/11/_art.asp?fn=r1302114</link>
    <topic>පාරිභෝගික අධිකාරියේ නීතිපදික වෙළෙඳුන්ටත් ක්‍රියාත්මකයි</topic>
    <author>පානදුර සමූහ කපිල සෝමරත්න</author>
    <content>පදික වෙළෙඳුන්ටත් පාරිභෝගික අධිකාරියෙන් පනවා ඇති නීති රීති ක්‍රියාත්මක වන බව පානදුර මහේස්ත්‍රාත් අධිකරණයේ දී අනාවරණය විය.පදික වේදිකාවේ රෙදිපිළි මිල ප්‍රදර්ශනය නොකරමින් පාරිභෝගිකයන්ට අලෙවි කිරීමේ චෝදනාවට වරද පිළිගත් පානදුරේ පදික වෙළෙන්දන් දෙදෙනකුට රුපියල් 2500 බැගින් දඩ පානදුර ප්‍රධාන මහේස්ත්‍රාත් ආර්. එස්. ජී. දිසානායක මහතා නියම කෙළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>11</day>
    </date>
    <link>http://www.dinamina.lk/2013/02/11/_art.asp?fn=r1302115</link>
    <topic>වසරක දී මහරගම රථවාහන නඩුවලින්රුපියල් ලක්ෂ 97ක දඩ මුදලක්</topic>
    <author>මහරගම විශේෂ වේහැල්ලේ පියතිලක</author>
    <content>2012 වසර තුළ මහරගම පොලිසියේ රථවාහන අංශය කරන ලද මෙහෙයුම් වලදී දඩ කොළ මගින් හා උසාවි මගින් නියම වූ දඩ වලින් අයකර ගත් දඩ මුදල රුපියල් 9733300කි.මෙයින් දඩ කොළ මගින් එක්වූ මුදල රු. 5414800ක් වන අතර උසාවි දඩ මුදල රු. 4318500 කි.අපරික්‍ෂාකාරී රිය පැදවීම, බීමත්ව රිය පැදවීම, රියදුරු බලපත් රහිතව රිය පැදවීම, මාර්ග නීති උල්ලංඝනය කිරීම, ධාවනයට නුසුදුසු රිය පැදවීම, ආරක්‍ෂක හිස් වැසුම් රහිත යතුරු පැදි පැදවීම යන වැරදි සඳහා මේ දඩ මුදල් නියම කර ඇත.වැඩිම දඩ මුදල් නියම කර ඇත්තේ මාර්ග නීති උල්ලංඝනය කිරීම වෙනුවෙනි. නඩු සංඛ්‍යාව 5448 කි. නියම වූ දඩ මුදල රු. 2566100 ක් වන අතර බීමත්ව රිය පැදවීමේ චෝදනාව මත ඉදිරිපත් වූ නඩු සංඛ්‍යාව 274 කි. දඩ මුදල රු. 1402500 කි.රියදුරු බලපත් නොමැතිව රිය පැදවීමේ චෝදනාවට ලක්වූ සංඛ්‍යාව 58 කි. නියම වූ දඩ මුදල රු. 1011000 කි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>11</day>
    </date>
    <link>http://www.dinamina.lk/2013/02/11/_art.asp?fn=s1302111</link>
    <topic>කාන්තා ලෝක කුසලානයේ බලාපොරොත්තු ශ්‍රී ලංකාවෙන් ගිලිහෙයි</topic>
    <author/>
    <content>කාන්තා ලෝක කුසලාන ක්‍රිකට් තරගාවලියේ සුපර් සික්ස් වටයේ ශ්‍රී ලංකාව සමගින් ඊයේ මුම්බායිහී පැවැති තරගය කඩුලු 9කින් ජය ගනිමින් අවසන් තරගයට සුදුසකම් ලබාගැනීමට ඔස්ට්‍රේලියාව සමත්විය.තරගයේ ජයග්‍රහණය සඳහා හිමිවු ලකුණු 132ක ඉලක්කය ඔස්ට්‍රේලියානු පිල ඕවර 22.2ක් තුළ එක් කඩුල්ලක් පමණක් දැවී පහසුවෙන් සපුරා ගත්තේය. වේගවත් පිතිහරඹයක නිරත වු රැචල් හයන්ස් නොදැවී ලකුණු 71ක් වාර්තා කළාය. ඊට පන්දු 61කදී හතරේ පහර 9ක් හා හයේ පහර 2ක් ඇතුළත් විය. මෙග් ලැනින්ග් ලකුණු 37ක් රැස් කළාය.ඔස්ට්‍රේලියානු ඉනිමේ බිඳ වැටුණු එකම කඩුල්ල ශ්‍රීපාලි වීරක්කොඩිට හිමිවිය.ඔස්ට්‍රේලියානු කණ්ඩායමේ ආරාධනයෙන් පළමුව පන්දුවට පහරදුන් ශ්‍රී ලංකා ක්‍රීඩිකාවන්ට ඕවර 45.2කදී සියල්ලන් දැවී රැස්කර ගතහැකි වුයේ ලකුණු 131ක් පමණි. ශ්‍රී ලංකා ඉනිමේ මුළු ලකුණු 7ක් වෙද්දී පළමු කඩුල්ල ලෙස යශෝධා මෙන්ඩිස් ලකුණු ලබාගැනීමට පෙර දවාගැනීමට මිගන් ස්ෂුට් සමත්වූවාය. කඩුලු අතර සාර්ථක සබඳතාවක් ගොඩනැගීමට ශ්‍රී ලංකා පිලට අවස්ථාවක් ලබා නොදුන් ඔස්ට්‍රේලියානු පන්දු යවන්නියන් හමුවේ පස්වැනි කඩුල්ල සඳහා දිපිකා රසාංගිකා හා ඩිලානි මනෝදරා එක්කළ ලකුණු 49 ඉනි‍මේ වැඩිම සබඳතාව විය. ස්ෂුට් ක්‍රියාත්මක කළ තිස්එක්වැනි ඕවරයේදී පන්දු 77කදී හතරේ පහර 7ක් සමගින් ලකුණු 43ක් ලබාසිටි රසාංගිකා දවීයාමත් සමග තිස්දෙවැනි ඕවරයේදී ඔස්බොර්නි විසින් ම‍නෝදරාගේ කඩුල්ල බිඳ දමනු ලැබුවාය. මනෝදරා ලකුණු 21ක් ලබාගත් අතර මේ කඩුලු 2 මුළු ලකුණු 90දී බිඳ වැටිණි.විශිෂ්ට පන්දු යැවීමක නිතර වු එරින් ඔස්බොර්නි ලකුණු 9කට කඩුලු 3ක් බිඳ දැමු අතර ඒ සඳහා ක්‍රියාත්මක කළ ඕවර 10න් හයක් නිලකුණු ඕවර් විය. ලීසා ස්තාල්කර් සහ මිගන් ස්ෂුට් කඩුලු 2 බැගින් දවාලීය.මීට පෙර නවසීලන්තය සමග පැවැති තරග ශ්‍රී ලංකා කඩුලු 8කින් පරාජයට වු අතර මේ පරාජයත් සමග ශ්‍රී ලංකා පිලට ලෝක කුසලාන අවසන් වටය සඳහා තිබු බලාපොරොත්තු අහි‍මිවිය.ශ්‍රී ලංකාව-131 (ඕවර 45.2) දිපිකා රසාංගිකා 43, ඩිලානි මනෝදරා 21 (එරින් ඔස්බොර්නි 9/3)ඔස්ට්‍රේලියාව-132/1 (ඕවර 22.2) රැචල් හයන්ස් නොදැවී 71, මෙග් ලැනින්ග් 37 (ශ්‍රීපාලි වීරක්කොඩි 21/1)එංගලන්තයට ජයමේ අතර සුපර් සික්ස් වටයේ දකුණු අප්‍රිකාව සමග පැවැති තරග කඩුලු 7කින් ජයගැනීමට එංගලන්ත පිලට හැකිවිය. පළමුව පන්දුවට පහරදුන් දකුණු අප්‍රිකාව ඕවර 29‍.3කදී ලකුණු 77කට සීමාවිය. දක්ෂ පන්දු යැවීමක නිතර වු අන්යා සර්බොස්ලේ ලකුණු 17කට කඩුලු 5ක් දවාගත් අතර ඩැනියෙල් වයට් ලකුණු 7කට කඩුලු 3ක් බිඳ හෙළීය. එංගලන්ත කණ්ඩායම කඩුලු 3ක් පමණක් දැවී ඕවර 9.3කදී තරගය ජය හිමිකර ගත්තේය.ද.අප්‍රිකාව-77 (ඕවර 29.3) ඩැන් වෑන් නොදැවී 17 (අන්යා සර්බොස්ලේ 17/5, ඩැනියෙල් වයට් 7/3)එංගලන්තය-81/3 ඇරන් බ්‍රින්ඩ්ලේ නොදැවී 28, ලිෆ්යා ග්‍රීන්වේ නොදැවී 25 (චාලි ට්‍රියොන් 14/2).</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>11</day>
    </date>
    <link>http://www.dinamina.lk/2013/02/11/_art.asp?fn=s1302112</link>
    <topic>සචින් ගවස්කර්ගේ වාර්තාව සමකරයි</topic>
    <author/>
    <content>ඉන්දියාවේ පැවැත්වෙන එරට දේශිය ක්‍රිකට් තරගවාර‍යේ ඉරානි කුසලාන තරගාවලියේ දී සිය 81වැනි පළමුපෙළ ශතකය රැස්කළ සචින් තෙන්ඩුල්කර් හිටපු පිතිකරු සුනිල් ගවස්කර්ගේ පළමුපෙළ ශතක වාර්තාව සමකිරීමට සමත්විය. ගවස්කර් ක්‍රීඩාවෙන් සමුගන්නා විට පළමුපෙළ ශතක 81ක් ලබා සිටියේය.මුම්බායි නුවර පැවැති ඉරානි කුසලාන තරගාවලියේ හර්බජන් සිංගේ නායකත්වයෙන් යුත් රෙස්ට් ඔෆ් ඉන්ඩියා කණ්ඩායමට එරෙහිව මුම්බායි කණ්ඩායම වෙනුවෙන් නොදැවි ලකුණු 140ක් රැස් කරමින් සචින් මේ වාර්තාව තැබුවේය.ගවස්කර් 1971 වසරේ සිට 1997 වසර දක්වා ක්‍රීඩාවේ නිරතව සිටියේය.මේ වනවිට 39 වියේ පසුවන සචින් පළමුපෙළ තරග 303කට සහභාගි වී ඇත. පළමු‍පෙළ තරගවලට අමතරව ඔහු ටෙස්ට් ශතක 51ක් සහ එක්දින ශතක 49ක් ද ලබාගනිමින් වාර්තාපොතට එක්වී සිටියි.ඔහු 1988දී සිය මංගල පළමුපෙළ ශතකය වාර්තා කළේ ද මේ ක්‍රීඩාංගණයේ දීම වීම විශේෂ සිදුවීමකි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>11</day>
    </date>
    <link>http://www.dinamina.lk/2013/02/11/_art.asp?fn=s1302113</link>
    <topic>පැයට කි.මී‍. 300ක වේගයෙන්‘රත්ගම එක්ස්ප්‍රස්’ ධාවන පථයට</topic>
    <author>ප්‍රින්ස් ගුණසේකර</author>
    <content>ලොව විශිෂ්ටතම වේග පන්දු යවන්නෙකු වු “රත්ගම එක්ස්ප්‍රස්” යන ආදර නමින් හැඳින්වෙන ලසිත් මාලිංග මෝටර් රථ ධාවන තරගවලට එක්වීමට සුදානම් වෙයි.ශ්‍රී ලංකාවේ මෝ‍ටර් රථ ධාවන පථවලටම සුදුසු රුපියල් මිලියන ගණනක් වටිනා නවීන පන්නයේ Mitsubishi evolution ten වර්ගයේ මෝටර රථයක් මාලිංග ආනයනය කර ඇති අතර කොළඹට නුදුරු ස්ථානයක එම රථය ඊයේ නවීකරණය කෙරුණි. ටර්බෝ බලගැන්වු සුපිරි ආරෝපකයකින් සමන්විත සිලින්ඩර් හත‍රේ පැයට කිලෝමීටර් 300ක වේගයෙන් ධාවනය කළ හැකි මේ මෝටර් රථයේ සංක්‍රමනය 6-Speed twin clutch gear box ලෙස ක්‍රියාත්මක වේ.ලසිත් මාලිංග ‍මේ වසර මැදදී නවතම මෝටර් රථයෙන් ධාවන තරගයකට එක්වීමට සුදානමින් සිටින බවද වාර්තා වේ. මුල් පෙලේ මෝටර් රථ ධාවන තරගයක් වන එය ශ්‍රී ලංකා ක්‍රිකට් ක්‍රීඩකයෙකු මෝටර් රථ ධාවන පථයට එක්වන මුල්ම අවස්ථාව ලෙස ඉතිහාසයේ සටහන් වේ.මාලිංග පසුගිය වසරේ ඔක්තෝබර් මාසයේ ඉන්දියාවේ පැවැති ප්‍රදර්ශන මෝටර් රථ ධාවන තරගයකට එක්වෙමින් මුල් පියවර තබා තිබුණි. එම තරගයට පෙර ඉන්දියාවේ ප්‍රකට මෝටර් රථ ධාවකයෙකුගෙන් තරගකාරී මෝටර් රථ ධාවනය ගැන හදාරා ඇතැයි ද වාර්තාවේ.විසිනව හැවිරිදි ලසිත් මාලිංග ශ්‍රී ලංකාව වෙනුවෙන් ටෙස්ට් තරග 30කට, එක්දින තරග 136කට හා විස්සයි 20 තරග 42කට සහභාගිවී පන්දු යැවීමේ වාර්තා පිට වාර්තා තැබු ක්‍රීඩකයෙකි.ඔහු වසර 2010 දී ටෙස්ට් තරග බිමෙන් සමුගත් අතර එක්දින හා විස්සයි 20 තරගවලදී ප්‍රතිවාදීන්ට තර්ජනාත්මක වේග පන්දු යවන්නා බවට පත්ව සිටියි.අයි.පී.එල් තරගාවලියේදී මුම්බායි ඉන්දියන්, එංගලන්ත ප්‍රාන්ත තරගවලියේදී කෙන්ට් හා ඔස්ට්‍රේලියානු විස්සයි 20 තරගාවලියේදී මෙල්බර්න් ක්‍රීඩා සමාජයට ක්‍රීඩා කරමින් එතෙර ක්‍රීඩා ලෝලීන්ගේද වීරයෙක් බවට පත්ව ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>11</day>
    </date>
    <link>http://www.dinamina.lk/2013/02/11/_art.asp?fn=s1302114</link>
    <topic>ලංකා ලයන්ස් මාර්ග ධාවන ජය අජිත් හා අනුරාධී දිනති</topic>
    <author>ප්‍රින්ස් ගුණසේකර</author>
    <content>වසර 15කට පසුව පැවැති තරගයේ විවෘත පිරිමි අංශයේ ජය යුද හමුදාවේ අජිත් බණ්ඩාර දිනාගත් අතර විවෘත කාන්තා අංශයේ ජය නාවික හමුදාවේ අනුරාධී බෝගහවත්ත ඊයේ දිනා ගත්තාය.ශ්‍රී ලංකා මලල ක්‍රීඩා ක්ෂේත්‍රයේ ක්‍රියාකාරී ක්‍රීඩා සමාජයක් වන ලංකා ලයන්ස් ක්‍රීඩා සමාජය වාර්ෂිකව මලල ක්‍රීඩා ශූරතාවලියක් පැවැත්වුවද මාර්ග ධාවන තරගය වසර 1998ට පසුව නොපැවැත්වුණි. එම ක්‍රීඩා සමාජයේ සභාපති මේජර් ජෙනරාල් පාලිත ප්‍රනාන්දු හා ලේකම් කර්නල් සුදත් මඩුගල්ල යන මහත්වරුන් ඇතුළු විධායක සභාව මේ වසරේ සිට මාර්ග ධාවන තරගය වාර්ෂිකව පැවැත්වීමට සුදානමින් සිටී.පිරිමි අංශයේ පළමු ජයග්‍රාහකයන් පස්දෙනාම යුද හමුදාව නියෝජනය කළ ක්‍රීඩකයන් වීම කැපී පෙනුණි.කනිෂ්ඨ තරගය අවුරුදු 20න් පහළ වු අතරතරග කොළඹ විහාරමහාදේවී උද්‍යාන වටරවු‍මේදී පැවැත්විණි.විවෘත පිරිමි (කි.මී.21)1.අජිත් බණ්ඩාර (යුද) පැ.1:11.15, 2.එම්.කේ.ජී.ඒ.නිශ්ශංක (යුද) පැ.1:12.15, 3.එම්.බී.සංජීව (යුද) පැ‍.1:12.27, 4.සුජිත් කුමාර (යුද) පැ.1:13.03 , 5.සජීව ලක්මාල් (යුද) 1:13.04විවෘත කාන්තා (කි.මී.15)1.අනුරාධී බෝගහවත්ත (නාවික)පැ.1:02.01, 2.මල්කාන්ති වීරක්කොඩි (පොලිස්) පැ.1:02.09, 3.ශානිකා සමන්මලී (ගුවන්) පැ.1:04.07 , 4.නිලානි රත්නායක (යුද) පැ.1:06.02 , 5.මල්ලිකා චන්ද්‍රකාන්ති (පොලිස්) පැ.1:07.28පිරිමි කනිෂ්ඨ (කි.මී. 21)1.අසේල සඳරුවන් (නිදහස්)පැ.1:18.28 2.සොහාන් ප්‍රේමලාල් (ලයන් හාට්) පැ‍.1:19‍.37 , 3. හසුන් අකිරංග (හොරණ තක්ෂිලා) පැ.1:20.31 , 4.එච්.එස්.වන්නිආරච්චි (ඉසිපතන) පැ.1:20/50 , 5.තරංග ලක්මාල් (නිදහස්) පැ.1:23.46කාන්තා කනිෂ්ඨ (කි.මි.15)1.මහේෂිකා මධුෂානි (පොල්පිතිගම ජා.පා) පැ.1:07.02 , 2.ඒ.ජේ.ආර්.ජේ.පෙරේරා (ගම්පහ දි.) පැ.1:08/53, 3.ශෂිකලා චන්ද්‍රසේකර (අනුරාධපුර) පැ.1:20.27 , 4.සඳරේණු ප්‍රනාන්දු (නිදහස්) පැ.1:20.41 , 5.එච්.එන්.දිල්ෂානි පීරිස් (නිදහස්) පැ.1:23‍‍.59.</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>11</day>
    </date>
    <link>http://www.dinamina.lk/2013/02/11/_art.asp?fn=s1302115</link>
    <topic>අෂාන්ගේ ශතක‍යෙන්වරායට විශිෂ්ට ජයක්</topic>
    <author>ෆවුස් මොහොමඩ්</author>
    <content>අෂාන් ප්‍රියන්ජනගේ විශිෂ්ට ද්විත්ව ශතකය හේතුවෙන් කුරුණෑගල යොවුන් කණ්ඩායම සමග පැවැති තරගයෙන් ඉනිමක සහ ලකුණු 37ක ජයක් ලැබූ වරාය අධිකාරී පිල අන්තර් සමාජ තුන්දින ක්‍රිකට් තරගාවලියේ සිය පළමු ජයග්‍රහණය ඊයේ වාර්තා කළේය.කුරුණෑගල පළමු ඉනිම – 171 (සියලු දෙනා දැවී) නූරුල් හක් 35 (සනිත ද මැල් 30/3, චමින්ද බණ්ඩාර 34/3) සහ දෙවැනි ඉනිම 315 (සියලු දෙනා දැවී) මනෝජ් සරත්චන්ද්‍ර 98, සමන් ප්‍රියශාන්ත 68, භාතිය රත්නායක 52 (ෂානුක දිසානායක 65/5, මුතුමුදලිගේ පුෂ්පකුමාර 71/3)වරාය පළමු ඉනිම – 523/8 (ඉනිම අත්හිටුවන ලදි) අෂාන් ප්‍රියන්ජන 235, ශාන්ත කලවිටිගොඩ 73, තරිඳු මෙන්ඩිස් 70, යොහාන් ද සිල්වා 54( අරවින්ද ප්‍රේමරත්න 92/3)තරංග 205යිහලාවත මේරියන්ස් පිලට එරෙහිව ලකුණු 289ක ජයක් අත්කර ගැනීමට එන්.සී.සී. පිල ඊයේ සමත්විය. එන්.සී.සී.පිටියේ පැවැති මේ තරගයේදී ශ්‍රී ලංකා පිලේ ආරම්භක පිතිකරු උපුල් තරංග ද්විත්ව ශතකයක් වාර්තා කළේය.තරගය පුරාම දක්ෂ පිතිහරඹයක යෙදුණු එන්.සී.සී.පිලේ ඇන්ජෙලෝ පෙරේරා පළමු ඉනිමේ දී ලකුණු 77ක් ලබාගත් අතර දෙවැනි ඉනිමේ දී නොදැවි ලකුණු 100ක් රැස් කළේය.එන්.සී.සී.පළමු ඉනිම – 405/6 (ඉනිම අත්හිටුවන ලදි) උපුල් තරංග නොදැවී 205, ඇන්ජෙලෝ පෙරේරා 77යි. සහ දෙවැනි ඉනිම 236/3 (ඉනිම අත්හිටුවන ලදි) ඇන්ජෙලෝ පෙරේරා නොදැවී 100, දිනේෂ් චන්දිමාල් නොදැවී 70 (අසේල ජයසිංහ 62/3)හලාවත පළමු ඉනිම – 256 (සියලු දෙනා දැවී) සචිත් පතිරණ 83, ඇන්ජෙලෝ ජයසිංහ 77 (තරිඳු කෞෂාල් 69/7) සහ දෙවැනි ඉනිම - 96 (සියලු දෙනා දැවී) නුවන් කාවින්ද 43 (තරිඳු කෞෂාල් 22/5)එස්.එස්.සී.පිලට ජයක්මේ අතර බදුරඑලිය කණ්ඩායම සමග එස්.එස්.සී‍.පිටියේ පැවැති තරගයෙන් කඩුලු 6ක ජයක් අත්කර ගැනීමට එස්.එස්.සී.පිල ඊයේ සමත්විය.තරගයෙන් ජය වාර්තා කළ ද එස්.එස්.සී.පළමු ඉනිම ලකුණු 102කට සීමා කරමින් විශිෂ්ට පන්දු යැවීමට නිරත වූ සාලිය සමන් ජීවන්ත කඩුලු 8ක් දවාලීම විශේෂ සිදුවීමක් විය.බදුරඑලිය පළමු ඉනිම – 227 (සියලු දෙනා දැවී) පබසර වඩුගේ 59, මාපා බණ්ඩාර 50 (කසුන් මධුසංඛ 39/4, සචිත්‍ර සේනානායක 72/3) සහ දෙවැනි ඉනිම 115 (සියලු දෙනා දැවී) නිලූෂාන් නෝනිස් 30 (ධම්මික ප්‍රසාද් 20/4)එස්.එස්.සී.පළමු ඉනිම - 102 (සියලු දෙනා දැවී) සාලිය සමන් ජීවන්ත 53/8යි. සහ දෙවැනි ඉනිම 241/4යි. දිමුත් කරුණාරත්න නොදැවී 109, තිලාන් සමරවීර 57 (සාලිය සමන් ජීවන්ත 52/2)ගාල්ලට ජයගාල්ල ක්‍රීඩා සමාජය සහ නාවික හමුදා පිල අතර වැලිසර පැවැති තරගයෙන් ලකුණු 140ක ජයක් අත්කර ගැනීමට ගාල්ල කණ්ඩායම සමත්විය.ගාල්ල පළමු ඉනිම – 111 (සියලු දෙනා දැවී) ඉරෝෂ් සමරසූරිය 46 (නිශාන්ත වීරක්කොඩි 10/5) සහ දෙවැනි ඉනිම 309/8 (ඉනිම අත්හිටුවන ලදි) ඉරෝෂ් සමරසූරිය 107, අනිල් රිදිගම්මනගෙදර 77 (නිශාන්ත වීරක්කොඩි 72/4)නාවික පළමු ඉනිම – 114 (සියලු දෙනා දැවී) චානක රුවන්සිරි 26 (රජිත් ප්‍රියාන් 44/4, අනිල් රිදීගම්මනගෙදර 28/3) සහ දෙවැනි ඉනිම – 166 (සියලු දෙනා දැවී) ලක්මාල් කීර්තිරත්න 49 ( උමේග චතුරංග 58/6)රාගමට කඩුලු 9ක ජයක්මුවර්ස් කණ්ඩායමට ‍එරෙහිව ආර්.ප්‍රේමදාස පිටි‍යේ පැවැති තරගයෙන් කඩුලු9ක පහසු ජයක් වාර්තා කිරීමට රාගම ක්‍රිකට් පිල සමත්විය.මුවර්ස් පළමු ඉනිම – 195 (සියලුදෙනා දැවී) ජානක ගුණරත්න 52 (මිලින්ද සිරිවර්ධන 37/5, ශාලික කරුණානායක 42/3) සහ දෙවැනි ඉනිම – 138 (සියලු‍දෙනා දැවී) ශෙහාන් ජයසූරිය 45 (මධුර ලක්මාල් පෙරේරා 16/5)රාගම පළමු ඉනිම – 253 (සියලු දෙනා දැවී) මයිකල් වැන්ඩෝට් 102, ළහිරු ජයරත්න 40 ( මලින්ද පුෂ්පකුමාර 82/4, දිල්හාර ලොකුහෙට්ටිගේ 41/3) සහ දෙවැනි ඉනිම – 85/1යි. ඉයන් ඩැනියෙල් නොදැවී 46යි.ද්‍රවිඩ සංගම් පිලටකඩුලු 8ක ජයක්මේ අතර සී.සී.සී.පිල සමග පැවැති තරගයෙන් කඩුලු 8ක ජයක් අත්කර ගැනීමට ද්‍රවිඩ සංගම් පිල සමත්විය.විශිෂ්ට පිතිහරඹයක නිරතවූ ද්‍රවිඩ සංගම් පිලේ ජීවන් මෙන්ඩිස් පළමු ඉනිමේ දී නොදැවී ලකුණු 206ක් වාර්තා කළ අතර දෙවැනි ඉනිමේ දී ‍නොදැවී ලකුණු 44ක් රැස් කළේය.ද්‍රවිඩ සංගම් පළමු ඉනිම – 423/7 (ඉනිම අත්හිටුවන ලදි) ජීවන් මෙන්ඩිස් නොදැවී 206, කිත්රුවන් විතානගේ 85 (හසන්ත ප්‍රනාන්දු 50/3) සහ දෙවැනි ඉනිම – 128/2යි. මහේල උඩවත්ත 47, ජීවන් මෙන්ඩිස් නොදැවී 44යි.සී.සී.සී.පළමු ඉනිම – 263 (සියලු දෙනා දැවී) ගිහාන් රූපසිංහ 80 (ටී.එම්.සම්පත් 37/3, සචිත්‍ර සේරසිංහ 54/3) සහ දෙවැනි ඉනිම – 287 (සියලු දෙනා දැවී) හසන්ත ප්‍රනාන්දු 83, ගයාන් විජේකෝන් 55 ( සුරංග ලක්මාල් 63/5)මේ අතර ලංකන් පිල සමග පැවැති තරගයෙන් කඩුලු 10ක ජයක් අත්කර ගැනීමට කෝල්ට්ස් පිලත්, පානදුර ක්‍රීඩා සමාජයට ‍‍එරෙහිව ලකුණු 52ක ජයක් වාර්තා කිරීමට යුද හමුදාවත් පෙරේදා සමත්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>11</day>
    </date>
    <link>http://www.dinamina.lk/2013/02/11/_art.asp?fn=s1302116</link>
    <topic>ඉන්දියාවේ සියලු ක්‍රීඩා සංගම්තහනමට ලක්වීමේ අවදානමක්</topic>
    <author/>
    <content>ඉන්දියාවේ බොක්සිං සංගමයට අන්තර් ජාතික තහනමක් පැනවීමෙන් පසුව එරට සෙසු ක්‍රීඩාවල නිරතවන ක්‍රීඩක ක්‍රීඩිකාවන්ට ද එවැනි තහනමකට මුහුණදීමට සිදුවී තිබේ. තහනමට ලක්වූ ඉන්දියා ඔලිම්පික් සංගමය හා එහි නිලධාරීන් සමග කිසිදු ආකාරයක සම්බන්ධතාවක් නොපවත්වන ලෙස එරට සෙසු ක්‍රීඩාවල නිරතවන ක්‍රීඩක ක්‍රීඩිකාවන්ට සහ බළධාරීන්ට අන්තර් ජාතික ඔලිම්පික් කමිටුව නිවේදනයක් නිකුත් කිරීමෙන් මේ තත්ත්වය උදා වී ඇත. එය අන්තර් ජාතික ඔලිම්පික් කමිටුවේ නීතිරීතිවලට පටහැනි බව ඔවුන් වැඩි දුරටත් සඳහන් කර තිබේ.තහනමට ලක්වී තිබෙන ඉන්දියා ඔලිම්පික් සංගමයේ නිලධාරීන් 38දෙනකු තවදුරටත් සෙසු ක්‍රීඩා සංගම්වල තනතුරු දැරීමේ හේතුවෙන් එවැනි සංගම් ගණනාවක් මෙසේ තහනමට ලක්වීමේ අවදානමකට ලක්වී තිබේ. මේ හේතුවෙන් ක්‍රීඩක ක්‍රීඩිකාවෝ බරපතල අර්බුදයකට මුහුණ පා සිටිති. ඒ ඉදිරියේ දී පැවැත්වීමට නියමිත විවිධ ක්‍රීඩා තරගාවලි සඳහා ඉදිරිපත්වීමට නොහැකිවන බැවිනි.මේ පිළිබඳව ඉන්දියා ක්‍රීඩා ඇමැතිවරයාගේ මැදිහත්වීම අවශ්‍ය බවත්, අන්තර් ජාතික ඔලිම්පික් කමිටුවේ තීරණයට එකඟවී තහනමට ලක්වී තිබෙන ඉන්දියා ඔලිම්පික් සංගමයේ නිලධාරීන්ට එරෙහිව කටයුතු කළයුතු බවත් එරට ක්‍රීඩක ක්‍රීඩිකාවෝ ප්‍රකාශ කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>11</day>
    </date>
    <link>http://www.dinamina.lk/2013/02/11/_art.asp?fn=s1302117</link>
    <topic>පාසල් ක්‍රිකට් තරග උයන්වත්තෙන් ඉවතට</topic>
    <author>ප්‍රියාන් ද සිල්වා- මාතර ක්‍රීඩා</author>
    <content>ඉදිරියේදී මෙරට සංචාරයක නිරතවන බංග්ලාදේශ කණ්ඩායමේ තෙදින පුහුණු තරගය සඳහා පිටිය සකස් කිරීමේ හේතුවෙන් මාතර උයන්වත්ත ක්‍රීඩාංගණයේදී පැවැත්වීමට නියමිතවු පාසල් තරග සියළු පහසුකම් සහිතව සූරියවැව මහින්ද රාජපක්ෂ ක්‍රීඩාංගණයේ හෝ මග්ගොන සරේ ක්‍රිකට් ක්‍රීඩාංගණයේදී පැවැත්වීමට පසුගියදා මාතර මහ නගර සභාවේ නගරාධිපති ප්‍රධානත්වයෙන් පැවැති හමුවකදී මාතර දිස්ත්‍රික් ක්‍රිකට් සංගමයේ නියෝජිතයන් එකඟවී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>11</day>
    </date>
    <link>http://www.dinamina.lk/2013/02/11/_art.asp?fn=s1302118</link>
    <topic>අම්බලන‍්ගොඩ සැ.2 පිහිනුම්ශූරයා හෂාන්-ශූරිය ගයනි</topic>
    <author>ආර්.ඤාණදාස සහ බලපිටිය සමූහ</author>
    <content>අම්බලන්ගොඩ ධර්මාශෝක විද්‍යාලයීය ක්‍රීඩා සංගමය සංවිධානය කළ සැතපුම් දෙක විවෘත මුහුදු පිහිනුම් තරගාවලියේ පිරිමි අංශයේ ප්‍රථම ස්ථානය දිනා ගැනීමට ධර්මාශෝක විදුහලේ හෂාන් මධුසංක සමත්විය. ඔහු තරගය නිමකිරීමට ගතකළ කාලය වි.39 තත්පර 03කි. ධර්මාශෝක විද්‍යාලයේ ගයනි බිංදුහේවා තරගය වි.47:1.98කින් නිමකරමින් කාන්තා ශූරතාව දිනාගැනීමට සමත්විය.පිරිමි තරගයේ දෙවැනි ස්ථානය තලිදු උදයංග (මාදම්පා වි.) කාන්තා දෙවැනි ස්ථානය ඉමාෂා සෙව්වන්දිටත් (අම්බලන්ගොඩ දේවානන්ද වි.) හිමිවිය.අම්බලන්ගොඩ මුහුදු තීරයේ දී ඊයේ පැවැති තරගාවලියේ පිරිමි කණ්ඩායම් ශූරතාව මාදම්පා මහ විදුහල දිනාගත් අතර කාන්තා ශූරතාව අම්බලන්ගොඩ ධර්මාශෝක විදුහල දිනාගත්තේය. පිරිමි කණ්ඩායම් අනුශූරතාව ධර්මාශෝක විදුහලට හිමිවිය.ධර්මාශෝක විදුහලේ පැතුම් නිම්සර ලාබාලතම ක්‍රීඩයා සම්මානය හිමිකර ගනිද්දී ලාබාලතම ක්‍රීඩිකාව කෙතුමතී සිල්වා ද වයස්ගත ක්‍රීඩකාය ලෙස ශ්‍රී ලංකා පොලීසියේ ධර්මසේන ද සිල්වා සම්මාන දිනාගත් අතර ශාන්ත දක්ෂතම ආබාධිත ක්‍රීඩා ලෙස සම්මාන දිනාගත්හ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>11</day>
    </date>
    <link>http://www.dinamina.lk/2013/02/11/_art.asp?fn=f1302111</link>
    <topic>රැකියා අභිමුඛ අධ්‍යාපනය පාසලෙන් පටන් ගනිමු</topic>
    <author>සටහන ජයකාන්ත ලියනගේ</author>
    <content>ඉල්ලුම්කරුවන්ගේ ප්‍රමාණයට රැකියා අවස්ථා ලබාදීමේ අපහසුතාවය මහජන දිනයේදී දේශපාලනඥයින් මුහුණ දෙන ප්‍රධානතම ගැටලුව යැයි පැවසීම මුසාවක් නොවේ. එසේ වුවද අප රටේ රැකියා අවස්ථා බොහොමයකට සුදුස්සන් සොයා ගැනීමේ අපහසුතාවයද සති අන්ත පුවත්පත් පරිශීලනය කිරීමේදී හොඳින්ම තහවුරු වේ. තත්ත්වය එසේ තිබියදී රටේ උගත් සහ බුද්ධිමත් බවේ තීරණාත්මක මිනුම් දණ්ඩක් සේ සැලකෙන උපාධිය ලැබූවන් රැකියා විරහිතව, “රැකියා දියව්” යනුවෙන් සටන් පාඨ කියමින් ලිප්ටන් වටරවුම හෝ පිටකොටුව දුම්රිය නැවතුම්පොළ ඉදිරිපිට මාර්ගය පැදකුණු කරන බවද රහසක් නොවේ. මේ තත්ත්වය සැබවින්ම කියාපාන්නේ අධ්‍යාපනයේ “වැරදුන මඟ” පිළිබඳ නොවේ යැයි කාටනම් කිව හැකිද?ලොව සංවර්ධිත රටවල් සියල්ලක්ම ඒ තත්ත්වය උදා කරගෙන ඇත්තේ කාර්මික අධ්‍යාපනය වැඩි දියුණු කිරීමෙනි. එම රටවල පාසල් අධ්‍යාපනය නිම කරන පිරිසෙන් අවම වශයෙන් 40%ක් කාර්මික අධ්‍යාපනය ලබයි. අපේ රටේ එය 16%ක තරමේ ප්‍රමාණයකි. මේ තත්වය අවම වශයෙන් දෙගුණයක් දක්වා හෝ වැඩි කිරීම ජාතික අවශ්‍යතාවයකි. එසේ නොවන තරමටම රටේ සංවර්ධනයද අසීරුය.නුපුහුණු ශ්‍රමිකයින් ලෙස රැකියා වෙළෙඳ පොළට එකතු වන්නන්ට ලැබෙන්නේ සොච්චම් වැටුපකි. වෘත්තීය සහ කාර්මික අධ්‍යාපනය වැඩි දියුණු කිරීම තුළ, ඉහළ වැටුප් ලබා ගත හැකි පුහුණු ශ්‍රමිකයන් වැඩ ලෝකයට ප්‍රවේශ කළ හැකිය. රටක අනාගතය ලෙස සලකනු ලබන්නේ ද ඒ රටේ තරුණ පරපුරයි. ශ්‍රී ලංකාවේ මුළු ජනගහනයෙන් 25%ක් තරුණ පරපුර නියෝජනය කරනු ලබයි.ඔවුන්ට අභිමානයෙන් යුතුව ජීවත් වීම සඳහා තමන්ගේ දැනුම හා කුසලතාවයන්ට උචිත විකල්ප ආදායම් මාර්ගයන්ට පෙළඹවීමට අවශ්‍ය හිතකර පරිසරයක්ද රටතුළ ස්ථාපිත විය යුතුය. අතිගරු ජනාධිපති මහින්ද රාජපක්ෂ මැතිතුමාගේ රජය කැපවී සිටින්නේද මේ අරමුණ ජයගැනීම වෙනුවෙනි. ඒ පිළිබඳ සුබවාදී බලාපොරොත්තු තැබිය හැකි වටපිටාවකට අවශ්‍ය සාමකාමී පසුබිමද මේ වන විට රට තුළ නිර්මාණය වී තිබේ.ලොව කිසිදු රටක් වසර 30ක් තුළ තරුණ කැරැලි තුනකට මුහුණ දී නැත. උතුරේ එකක් සහ දකුණේ දෙකක් ලෙසින් නිර්මාණය වූ මේ තරුණ කැරැලිවලට ප්‍රධානතම හේතුව වන්නේද තරුණයා නිවැරදිව අවබෝධ කර නොගැනීමයි.අනාගතයේ තවත් තරුණ කැරැල්ලක් ඇති වුවහොත් එහි වගකීම රටක් ලෙස, සෘජුවම ඩලස් අලහ්පපෙරුම මත පැටවිය යුතුය. ඒ නිසාම ඉතිහාසයට ඇඟිල්ල දිගු නොකර වර්තමානය සහ අනාගතය වෙනුවෙන් තරුණයා ගොඩනැගීමේ කාර්යට යෞවන කටයුතු සහ නිපුණතා සංවර්ධන අමාත්‍යාංශය උරදී සිටින්නේද ඒ නිසාය.කාර්මික අධ්‍යාපනයේ පිළිගත් සිද්ධාන්තයන්ට අනුව ඉංජිනේරුවරයෙකුට, මධ්‍යම මට්ටමේ ඉංජිනේරුවරුන් සිව් (04) දෙනෙකු සහ පුහුණු කාර්මිකයන් විසි (20) දෙනෙක් සිටිය යුතුය. මේ වන විට අප රටේ සාම්ප්‍රදායික විශ්වවිද්‍යාලයන්හි පිහිටි ඉංජිනේරු පීඨ තුළින් වාර්ෂිකව බිහිවන්නේ ඉංජිනේරුවරුන් 1200ක පමණ ප්‍රමාණයකි. මධ්‍යම මට්ටමේ ඉංජිනේරුවන් බිහි කරන කටුනායක ඉංජිනේරු තාක්ෂණ ආයතනය මොරටුව විශ්වවිද්‍යාලයට අනුබද්ධ ඉංජිනේරු තාක්ෂණ ඩිප්ලෝමාව සහ උසස් තාක්ෂණ ආයතනය යනාදියෙන් වසරකට බිහි කරන්නේද මධ්‍යම මට්ටමේ ඉංජිනේරුවන් 1200ක තරමේ ප්‍රමාණයකි. නමුත් අප රටේ වසරකට මධ්‍යම මට්ටමේ ඉංජිනේරුවන්ගේ අවශ්‍යතාවය වසරකට 4800ක පමණ ප්‍රමාණයක් වන අතර එය රටේ අවශ්‍යතාවය අනුව තවත් අවම වශයෙන් 3500කින් වත් වැඩි කළ යුතුය. පුහුණු කාර්මිකයින්ද වසරකට තවත් 10,000ක් පමණ බිහි කිරීමටද අත්‍යවශ්‍යය. මෙහිදී රටට මුහුණ දෙන ප්‍රධානතම ගැටලුව වී ඇත්තේ මේ සඳහා දරුවන්ගේ උනන්දුව අඩුකමයි. අපගේ අධ්‍යාපන ක්‍රමය තුළ ඊට අවශ්‍ය පෙලඹවීම අඩුවීමද බැහැර කළ නොහැකි සත්‍යයකි. මීට විසඳුම් සෙවිය යුත්තේද මේ කරුණු සියල්ල කැටි කොට විමසා බැලීමෙන් පසුවය.පෙර කී රැකියා අවස්ථා සඳහා සුදුස්සන් සොයා ගැනීමේ අපහසුතාවය පිළිබඳ කරුණ කෙරෙහි ඔබගේ අවධානය නැවති යොමු කරමි. බොහෝ ආයතනවල රැකියා අවස්ථා නිර්මාණය වී ඇත්තේ පුහුණු ශ්‍රමය පදනම් කරගෙනය. අදාල වෘත්තීන්හි පුහුණු ශ්‍රමිකයින්ගේ අඩුව රැකියා ඇබෑර්තු සඳහා සෘජුවම බලපායි. අදාළ වෘත්තීන් සඳහා ඒ පිළිබඳ දැනුම ඇති අය විනා වෙනත් අය බදවා ගැනීමෙන්ද ඵලක් නැත. නමුත් “රැකියා දියව්” ලෙස පවසන්නන් හෝ මහජන දිනයේ දේශපාලනඥයින් සොයා එන බොහොමයක්, තිබෙන රැකියා සඳහා සුදුසුකම් ලද අය නොවේ. අප මෙන්ම රටද මුහුණ දෙන ගැටලුව නිර්මාණය වන්නේ මෙතැනදීය.ඒ නයින් බලන කළ, අප රටේ ඇත්තේ රැකියා හිඟයක් නොව, තිබෙන රැකියාවන් සඳහා වූ සුදුස්සන්ගේ හිඟයකි. ඊට අමතරව බොහෝ පිරිස් උගත් දේට සරිලන රැකියාවන්ගේ හිඟයක්ද පවතී. එසේ නම් රටක් ලෙස අප කල යුත්තේ රටතුළ රැකියා අවස්ථා හඳුනා ගෙන ඒ අනුව අධ්‍යාපන ක්‍රමය සැකසීමයි. මෙම සාකච්ඡාවට පාදක වූ අරමුණද මේ අභියෝගය ජය ගැනීම වෙනුවෙනි.මේ තත්ත්වය අවබෝධ කරගත් පළමු දේශපාලනඥයා මෙන්ම අධ්‍යාපනඥයාද වන්නේ ආචාර්ය සී.ඩබ්.ඩබ්.කන්නන්ගර මැතිතුමාය. එතුමාගෙන් පසුව වත්මන් ජනාධිපති, මහින්ද රාජපක්ෂ මැතිතුමා ද? මේ තත්ත්වය හොඳින්ම අවබෝධ කරගෙන තිබේ. කන්නන්ගර අධ්‍යාපන ක්‍රමයෙන් පාසල් අධ්‍යාපනයෙන් පසුව දරුවාගේ මඟ තීරණය වූයේ පාසල තුළදීමය. එතුමාගේ මධ්‍ය විද්‍යාල සංකල්පයෙන් ඊට අදාළ පසුබිම පාසල තුළම නිර්මාණය වී තිබුණි. එයින් පසුව පැවැති අධ්‍යාපන ක්‍රමය තුළ කාර්මික අධ්‍යාපනය, පාසල් හැර ගිය දරුවන් වෙනුවෙන් පමණක් වෙන්විය.එසේත් නොමැති නම් විශ්වවිද්‍යාලයට යාගත නොහැකි දරුවන් වෙනුවෙන් වෙන් කළේය. මේ නිසාම විශ්වවිද්‍යාලයට වරම් නොලැබූ දරුවන් තුළ ඇතිවූයේ පරාජිත හැඟීමකි. එය අපගේ අධ්‍යාපන ක්‍රමයේ සිදුවූ බරපතළ අත්වැරදීමකි.පාසල් අධ්‍යාපනය ලබන සියලු දරුවන්ට විශ්වවිද්‍යාලයට යා නොහැකි බව සත්‍යයකි. නමුත් විශ්වවිද්‍යාල වරම් ලැබූවන් මෙන්ම, නොලැබූවන්ගේද අධ්‍යාපනය සැලසුම් කළ යුත්තේ රැකියා ඉලක්ක කර ගෙනය. අතමිට සරු අය දැනුම සඳහා ලබන අධ්‍යාපනයද වරදක් නැත.එසේ වන්නේ නම් “රැකියා දියව්” යන සටන් පාඨ නොඇසේ. කෘතිය අධ්‍යාපනයේ විශ්වවිද්‍යාල නොවන කොටස වෙනුවෙන් යම් බර තැබීමකට අධ්‍යාපන අමාත්‍යාංශය සමඟ යෞවන කටයුතු සහ නිපුණතා සංවර්ධන අමාත්‍යාංශය අත්වැල් බැදගන්නේද මේ නිසාය. ඒ සඳහා අද කොළඹ ආනන්ද විද්‍යාලයේදී තබන පියවරේ ප්‍රතිඵල එක රැයින් නාපෙනෙන්නට පුළුවන. නමුත් එහි දිගු කාලීන ප්‍රතිඵල යහපතක්ම ගෙන එන බව නොඅනුමානය.ඒ වෙනුවෙන් ඉදිරි පියවරෙන් කිහිපයක්ම අප අමාත්‍යාංශ විසින් මේ වසරේ සිට ක්‍රියාවට නැංවීමට සැලසුම් කර ඇත. එයින් ප්‍රධානම කාර්යය වන්නේ අ.පො.ස. උසස්පෙළ විද්‍යා, ගණිත, වාණිජ, කලා විෂය ධාරාවන්ට අමතරව “තාක්ෂණවේදය” නමින් විෂය ධාරාවක්ද එක් කිරීමයි. තාක්ෂණවේදී විෂය ධාරාවට අදාළ ප්‍රායෝගික කොටස යෞවන කටයුතු සහ නිපුණතා සංවර්ධන අමාත්‍යාංශය බාරගෙන තිබේ.අද (11) කොළඹ ආනන්ද විද්‍යාලයේදී මේ ඓතිහාසික දැවැන්ත වැඩපිළිවෙළේ සමාරම්භය සනිටුහන් වීම ද ආනන්දයටම කරුණකි. සියලු පාසැල්වල මෙම වැඩපිළිවෙළේ ඉදිරියේදී ක්‍රියාවට නැංවෙනු ඇත. මෙරට අධ්‍යාපනයේ කේන්ද්‍රස්ථානයක් සේ සැලකෙන කොළඹ ආනන්ද විද්‍යාලයෙන් මෙම වැඩපිළිවෙළ ආරම්භ කිරීමට හැකිවීමද සතුටට කරුණකි.පාසල් අධ්‍යාපනය ලබන දරුවන්ගෙන් 40%ක් කාර්මික අධ්‍යාපනය සඳහා යොමු කිරීමට මේ මඟින් යම් පිටුබලයක් ලැබෙනු ඇත. ඒ නිසාම එය රටේ යහපත පිණිසම වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>12</day>
    </date>
    <link>http://www.dinamina.lk/2013/02/12/_art.asp?fn=n1302121</link>
    <topic>මානව හිමිකම් කවුන්සිලයේදී ශ්‍රී ලංකාව වෙනුවෙන් ඉන්දියාව හඬ නැඟිය යුතුයි</topic>
    <author>මහින්ද අලුත්ගෙදර</author>
    <content>ලබන මාර්තු මස ජිනීවාහි ජගත් මානව හිමිකම් කවුන්සලයේදී පැවැත්වෙන සැසිවාරයේදී ශ්‍රී ලංකාවට එරෙහිව ඉදිරිපත්වන ඕනෑම යෝජනාවක් වෙනුවෙන් ඉන්දියාවේ දැඩි විරෝධය පළකළ යුතු බව ඉන්දීය ජනතා පක්ෂයේ නායක මහාචාර්ය සුබ්‍රමනියම් ස්වාමි මහතා අවධාරණය කරයි.ඇමෙරිකාවේ පෞද්ගලික න්‍යාය පත්‍රයට නොව සෑම විටම ඉන්දියාව තම ජාතික අභිලාෂයන් වෙනුවෙන් පෙනී සිටිය යුතු බව පෙන්වාදෙන ඒ මහතා ඉන්දීය රජය කනස්සල්ලට පත්වන කිසිඳු තීරණයකට එළඹිය යුතු නැතැයිද ඒ සම්බන්ධයෙන් මධ්‍යම රජයට දැනුම්දී තිබෙන බවද පවසයි.ඇතැම් යෝජනාවන්හි කිසිඳු පදනමක් නොමැති බව පෙන්වාදෙන මහාචාර්ය සුබ්‍රමනියම් ස්වාමි මහතා ඉන්දීය රජය මෙවර ශ්‍රී ලංකාව සම්බන්ධයෙන් විශේෂ අවධානය යොමු කරමින් ශ්‍රී ලංකාවට එරෙහිව කිසියම් යෝජනාවක් ඉදිරිපත් වන්නේ නම් එය ප්‍රතික්ෂේප කළයුතු බවද කියාසිටී.පසුගිය සැසිවාරයේදී ඇමෙරිකාවේ න්‍යාය පත්‍රයට අනුව ක්‍රියාකළ බවට විවිධ පාර්ශවයන්ගෙන් ඉන්දියාවට චෝදනා පැමිණි බව සිහිපත් කරන ඒ මහතා ඉන්දීය රජය ඇමෙරිකාවේ පෞද්ගලික න්‍යාය පත්‍රය වෙනුවෙන් පෙනී සිටිය යුතු නැතැයිද ආසියානු කලාපයේ රටවල් වශයෙන් සියලු දෙනාම එකට සිටිය යුතු බවද පෙන්වා දෙයි.ජගත් මානව හිමිකම් කවුන්සලයේ පසුගිය සැසිවාරයේදී ඉන්දියාව ආසියානු රටවල් අතරමං කළ බව පෙන්වා දෙන ඉන්දීය ජනතා පක්ෂයේ නායකයා ඒ සම්බන්ධයෙන් ඉන්දීය රජය සිතා බලමින් සිටින බවද යළිත් අවස්ථාවක එවැන්නක් නොකළ යුතු බවද මහාචාර්ය සුබ්‍රමනියම් ස්වාමි මහතා පවසයි.රටේ ජාතික අභිලාෂයන් වෙනුවට මානව හිමිකම් සම්බන්ධයෙන් බටහිර රටවල් දරණ අදහසට සහාය දීමෙන් වළකින ලෙසද තමා ඉන්දීය රජයට බලකරන බව හෙතෙම සඳහන් කරයි.මේ අතර ජනාධිපති මහින්ද රාජපක්ෂ මහතාගේ ඉන්දීය සංචාරය සම්බන්ධයෙන් අදහස් පළකරමින් මහාචාර්ය සුබ්‍රමනියම් ස්වාමි මහතා සඳහන් කළේ පටුපරමාර්ථ දරණ සුළු පිරිසක් මෙම සංචාරයට විරුද්ධව උද්ඝෝෂණ සිදුකළ බවත් එය කිසිසේත්ම සැළකිල්ලට නොගත යුතු කරුණක් බවත්ය.එල්.ටී.ටී.ඊයේ මුදල් මත යැපෙන වයිකෝ සහ නැදුමාරන් සමාගමේ සුළු පිරිසක් මේ උද්ඝෝෂණ සඳහා සහභාගිවූ බව පෙන්වාදෙන ඒ මහතා එවැනි විරෝධතා කරුවන් වෙනුවෙන් ජනාධිපති මහින්ද රාජපක්ෂ මහතා දැරූ අදහස අතිශයින්ම වැදගත් බවද සඳහන් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>12</day>
    </date>
    <link>http://www.dinamina.lk/2013/02/12/_art.asp?fn=n1302122</link>
    <topic>ශිරාණිට පක්ෂව දුන් රිට් ආඥාව බලරහිත කරන්න</topic>
    <author>නෙල්කා මැදගෙදර</author>
    <content>හිටපු අගවිනිසුරු ආචාර්ය ශිරාණි බණ්ඩාරනායක මහත්මිය දෝෂාභියෝග චෝදනා තුනකට වරදකාරිය බවට තීන්දු කළ පාර්ලිමේන්තු තේරීම් කාරක සභා වාර්තාව අහෝසි කරමින් අභියාචනාධිකරණය නිකුත් කළ සර්ටියෝරාරි රිට් ආඥාව සහ එම නඩු තීන්දුව බලරහිත කරන ලෙස ඉල්ලා ශ්‍රේෂ්ඨාධිකරණයට ඊයේ (11) විශේෂ අභියාචන පෙත්සමක් ඉදිරිපත් කර තිබේ.දෝෂාභියෝග ක්‍රියාවලිය 1978 ආණ්ඩුක්‍රම ව්‍යවස්ථාව අනුව සිදු කළ පාර්ලිමේන්තු අභ්‍යන්තර ක්‍රියාවලියක් බැවින් එයට මැදිහත්වීමට හෝ තීන්දු තීරණ දීමට හෝ අභියාචනාධිකරණයට අධිකරණ බලයක් නැතැයි පෙත්සමෙහි සඳහන් වේ.ගම්පහ ප්‍රදේශයෙහි පදිංචි නීතිඥවරයකු වන සුමුදු කාන්ත හේවගේ විසින් මෙම පෙත්සම ගොනු කර තිබේ.හිටපු අගවිනිසුරු ශිරාණි අංශුමාලා බණ්ඩාරනායක මෙහි වගඋත්තරකාරිය වේ.දෝෂාභියෝග ක්‍රියාවලිය අභියෝගයට ලක් කරමින් හිටපු අගවිනිසුරුවරිය අභියාචනාධිකරණයට ගොනු කළ රිට් පෙත්සමට මැදිහත්වීමට අවසර ඉල්ලා මෙම පෙත්සම්කරු මීට පෙර අභියාචනාධිකරණයට පෙත්සමක් ඉදිරිපත් කළේය.නීතිපතිවරයාට නොතිසි නිකුත් කර ඔහුගේ සහාය ලබා ගැනීමට පමණක් තීරණය කළ අභියාචනාධිකරණය ඉකුත් ජනවාරි මස 03 වැනිදා නියෝගයක් නිකුත් කරමින් අදාළ පෙත්සමට මැදිහත්වීමට පෙත්සම්කාර නීතිඥවරයාට අවසර දීම ප්‍රතික්ෂේප කළේය.අනතුරුව ස්ථාවර නියෝග යටතේ පාර්ලිමේන්තු තේරීම් කාරක සභාවක් පත් කළ නොහැකිය යන ශ්‍රේෂ්ඨාධිකරණ අර්ථ නිරූපණය මත පදනම්ව පාර්ලිමේන්තු තේරීම් කාරක සභා වාර්තාව බල රහිත කරමින් අභියාචනාධිකරණය ඉකුත් ජනවාරි මස 07 වැනිදා සර්ටියෝරාරි රිට් ආඥාවක් නිකුත් කළේය.ශ්‍රේෂ්ඨාධිකරණය දුන් අර්ථ නිරූපණය අනුව සර්ටියෝරාරි රිට් ආඥාවක් නිකුත් කිරීම හැර වෙනත් විකල්පයක් අධිකරණයට නැතැයි අභියාචනාධිකරණය ඉහත තීන්දුව දෙමින් සඳහන් කර තිබේ. එහිදී ශ්‍රේෂ්ඨාධිකරණ අර්ථ නිරූපණය ‍පමණක් මිස ශිරාණි බණ්ඩාරනායක මහත්මිය ගොනු කළ පෙත්සමෙහි වෙනත් කරුණු සම්බන්ධ‍යෙන් අවධානය යොමු නොකරන බවද එම තීන්දුවෙහි සඳහන් ‍විය.ආණ්ඩු ක්‍රම ව්‍යවස්ථාවෙහි 107 වන වගන්තිය යටතේ ක්‍රියාත්මක වූ දෝෂාභියෝග ක්‍රියාවලිය මුළුමනින්ම නීත්‍යානුකූලව සිදු වූවකි. එසේම එය පාර්ලිමේන්තු අභ්‍යන්තර ක්‍රියාවලියකි. එවැනි ක්‍රියාවලියකට මැදිහත්වීමට තීන්දු තීරණ ගැනීමට හෝ එම ක්‍රියාවලිය අභියෝගයට ලක් කළ පෙත්සමක් බාරගැනීම හෝ දිරිමත් කිරීමට අභියාචනාධිකරණයට අධිකරණ බලයක් නොමැති බව මෙම පෙත්සමෙහි සඳහන් වේ.එසේම පාර්ලිමේන්තු ක්‍රියාදාමයට මැදිහත්වීම වැරදි පූර්වාදර්ශ සපයන්නකි. ඒ බව බණ්ඩාරනායක, සරත් එන්. සිල්වා එදිරිව වික්ටර් අයිවන් වැනි නඩු තීන්දු වල සඳහන් වේ.එවැනි දෝෂාභියෝග ක්‍රියාවලිය සම්බන්ධයෙන් වූ අධිකරණ මැදිහත්වීම් සහ නඩු තීන්දු නීති විරෝධී බව පෙත්සමෙහි සඳහන් වේ.එසේම ආණ්ඩු ක්‍රම ව්‍යවස්ථාව අනුව ඕනෑම පුද්ගලයකුට අධිකරණය හමුවෙහි කරුණු දැක්වීමේ අයිතිවාසිකම හිමි වේ. පෙත්සම්කරුට අධිකරණය හමුවෙහි කරුණු දැක්වීමට අවස්ථාව නොදීමෙන් අභියාචනාධිකරණය විසින් එම අයිතිය අහිමි කර ඇතැයි පෙත්සම්කරු සදහන් කරයි.එබැවින් මැදිහත් පාර්ශ්වයක් ලෙස කරුණු දැක්වීමට අවස්ථාව ලබාදීම ප්‍රතික්ෂේප කළ අධිකරණ නියෝගයද බල රහිත කරන ලෙසද, එම ඉල්ලීම සහ අදාළ නඩු තීන්දුව නැවත සලකා බලන ලෙසද පෙත්සම්කරු අධිකරණයෙන් ඉල්ලා සිටී.එසේම සර්ටියෝරාරි රිට් ආඥාව නිකුත් කළ නඩු තීන්දුව සහ පෙත්සම නැවත සලකා බලන ලෙසද පෙත්සම්කරු අධිකරණයෙන් ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>12</day>
    </date>
    <link>http://www.dinamina.lk/2013/02/12/_art.asp?fn=n1302123</link>
    <topic>යාපනය සංවර්ධන කමිටුව අද ජනපති ප්‍රධානත්‍වයෙන්</topic>
    <author>ධනුෂ්ක ගොඩකුඹුර</author>
    <content>උතුරු වසන්තය වැඩපිළිවෙළ සමඟින් පෙරට ඇදෙන යාපනය දිස්ත්‍රික්කයේ සංවර්ධනයේ ප්‍රගතිය විමසා බැලෙන යාපනය දිස්ත්‍රික් සංවර්ධන කමිටු රැස්වීම ජනාධිපති මහින්ද රාජපක්ෂ මහතාගේ ප්‍රධානත්වයෙන් යාපනය, වීරසිංහම් ශාලාවේදී අද (12) පැවැත්වේ.ත්‍රස්තවාදයෙන් මුදාගත් පසු යාපනය දිස්ත්‍රික්කයේ මෙතෙක් ක්‍රියාත්මක සංවර්ධන ව්‍යාපෘති හා ඒවායේ ප්‍රගතිය, ඉදිරි සංවර්ධන සැලසුම්, ජනතාවගේ අවශ්‍යතා සම්බන්ධයෙන් ජනාධිපතිවරයාගේ අවධානය යොමු කිරීමට නියමිතය.ජනතා අවශ්‍යතා මත ක්‍රියාත්මක වන ව්‍යාපෘති ප්‍රමාද වීම, අතරමඟ නතර කිරීම යනාදිය පිළිබඳව ජනාධිපතිවරයා මෙහිදී දේශපාලන නියෝජිතයන් සහ නිලධාරීන්ගෙන් කරුණු විමසනු ඇත.ආර්ථික සංවර්ධන ඇමැති බැසිල් රාජපක්ෂ මහතා ඇතුළු මැතිඇමැතිවරුන් ජනාධිපති ලේකම් ලලිත් වීරතුංග මහතා ප්‍රමුඛ නිලධාරීහු ඇතුළු පිරිසක් ද මේ අවස්ථාවට එක්වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>12</day>
    </date>
    <link>http://www.dinamina.lk/2013/02/12/_art.asp?fn=n1302124</link>
    <topic>බිලිඳුන් විකුණන බව 1929ට කියන්න</topic>
    <author>බුද්ධිකා ඉඹුලානs සහ චින්තා රණසිංහ</author>
    <content>ළමයින් මුදලට අලෙවි කිරීමේ ජාවාරමක් රටතුළ ක්‍රියාත්මක වන්නේ ද යන්න පිළිබඳ පුළුල් පරීක්ෂණයක් ජාතික ළමා රක්ෂණ අධිකාරිය මඟින් ආරම්භ කර ඇත.අවිස්සාවේල්ල ප්‍රදේශයේ බිළිදියක් මුදලට අලෙවි කිරීමට සූදානම් වීමේ සිද්ධිය වාර්තා වීමත් සමඟ අධිකාරිය සිදු කළ වැඩිදුර විමර්ෂනවලදී මේ සම්බන්ධයෙන් සැක මතු වී ඇතැයි එම අධිකාරියේ සභාපති අනෝමා දිසානායක මහත්මිය පැවසුවාය.උතුරු ප්‍රදේශයේ මවකගේ දරුවෙකුගේ භාරකාරත්වය නීත්‍යානුකුල නොවන අන්දමින් පැවරීමේ සිදුවීමක් සම්බන්ධයෙන් ද අධිකාරිය ඊයේ (11) පරීක්ෂණ ආරම්භ කළ බව දිසානායක මහත්මිය ප්‍රකාශ කළාය.දරුවන්ගේ භාරකාරත්වය නීත්‍යානුකූල නොවන පරිදි පැවරීමක් සම්බන්ධයෙන් වාර්තා වුවහොත් ජාතික ළමා ආරක්ෂක අධිකාරියට, අධිකාරියේ ළමා උපකාරක සේවාවේ 1929 දුරකථන අංකයට හෝ ළඟම ඇති පොලිස් ස්ථානයට දැනුම් දෙන ලෙස ද සභාපතිවරිය ජනතාවගෙන් ඉල්ලීමක් කරයි.එම අධිකාරියේ 1929 ළමා උපකාරක සේවාවට පෙරේදා (10) පෙරවරුවේ ලැබුණු තොරතුරකට අනුව අවිස්සාවේල්ල ප‍්‍රදේශයේ සිදුකළ වැටලීමක දී දින 3ක් වයසැති බිළිදියක් රුපියල් ලක්ෂ 2ක මුදලකට අලෙවි කිරීමට උත්සාහ කළ සැකකරුවන් සිව් දෙනෙකු මේ වන විට හඳුනාගෙන ඇත.එම සිද්ධියට සම්බන්ධ බව කියන අවිස්සාවේල්ල රෝහලේ සාත්තු සේවිකාව (38), බිළිදියගේ මව(22), රෝහලේ සුළු සේවකයෙකු සහ දැරියගේ ලොකු අම්මා වන කාන්තාව ද අත්අඩංගුවට ගෙන අධිකරණයට ඊයේ (11)ඉදිරිපත් කිරීම ජාතික ළමා ආරක්ෂක අධිකාරියේ විශේෂ පොලිස් විමර්ශන ඒකකයේ ස්ථානාධිපති බෝපිටිගොඩ මහතාගේ මෙහෙයවීම මත සිදු කර තිබේ.අධිකාරියේ සභාපතිතුමියගේ නියෝගයෙන් හා පොලිස් ළමා කාන්තා කාර්යාංශයේ අධ්‍යක්ෂ ජ්‍යෙෂ්ඨ පොලිස් පරීක්ෂක ජයන්ත වික්‍රමරත්න මහතාගේ උපදෙස් මත ස්ථානාධිති බෝපිටිගොඩ මහතාගේ ප්‍රධානත්වයෙන්මේ සිදුවීම් සම්බන්ධයෙන් වැඩිදුර පරීක්ෂණ ක‍ටයුතු සිදු කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>12</day>
    </date>
    <link>http://www.dinamina.lk/2013/02/12/_art.asp?fn=n1302125</link>
    <topic>භාෂා තුනෙන්ම ඉගෙන ගන්න වවුනියාවට අලුතින් පාසලක්</topic>
    <author>ගයාන් රාජපක්ෂ හා හිදෝගම සමූහ චිත්‍රරත්න කළුආරච්චි</author>
    <content>පාසල් දරුවන් තුන්දහසකට (3000) පමණ භාෂා තුනෙන්ම අධ්‍යාපනය හැදෑරීමට හැකිවන පරිදි අංග සම්පූර්ණ විද්‍යාලයක් 'මහින්ද රාජපක්ෂ විද්‍යාලය' නමින් වවුනියාව බෝගස්වැවදී ඉදිකිරීම සඳහා මුල්ගල් තැබීම (ඊයේ 11) හම්බන්තොට දිස්ත්‍රික් පාර්ලිමේන්තු මන්ත්‍රී නීතිඥ නාමල් රාජපක්ෂ මහතා අතින් සිදු කෙරිණ.අක්කර විස්සකින් යුත් භූමි ප්‍රමාණයක් තුළ සිසුන්ගේ අධ්‍යාපනය සඳහා අවශ්‍ය සියලු පහසුකම්වලින් යුත් පාසලක් නිර්මාණය කිරීම මෙහි අරමුණ වී තිබෙනවා.මෙයට සමගාමීව එම ප්‍රදේශයේ අවට පාසල් සියල්ලම කනිෂ්ඨ පාසල් ලෙස දියුණු කිරීමට උපදෙස් ලබාදී තිබේ.අංග සම්පූර්ණ ලෙස ඉදිකිරීමට නියමිත 'මහින්ද රාජපක්ෂ විද්‍යාලයේ' 6 වසර සිට 13 වසර දක්වා භාෂා තුනෙන් අධ්‍යාපනය හැදෑරීමට හැකිවන පරිදි මේ පාසල වැඩි ද&#127;ඒියුණු කෙරේ.කොක්එලිය රණවිරු පියස ව්‍යාපෘතිය අග්බෝපුර ව්‍යාපෘතිය බෝගස්වැව නැවත පදිංචිකිරීමේ ව්‍යාපෘතිය නාමල් රාජපක්ෂ මහතාගේ පරීක්ෂාවටද ලක්විය.මෙහිදී මේ ව්‍යාපෘතිවල සියලු අවශ්‍යතා ගැන සොයා බලා ඉදිරි වැඩ කටයුතු සිදු කරන ලෙස ඒ මහතා නිලධාරීන්ට උපදෙස් ලබා දුන්නේය.මේ අවස්ථාවට අනුරාධපුර දිස්ත්‍රික් පාර්ලිමේන්තු මන්ත්‍රී සෙහාන් සේමසිංහ, අධ්‍යාපන අමාත්‍යාංශයේ ලේකම් ගෝඨාභය ජයරත්න, ජනාධිපති ලේකම් කාර්යාලයේ කාර්යසාධක බළකායේ සභාපති දිවාරත්න, ලේක්හවුස් කර්තෘ මණ්ඩල අධ්‍යක්ෂ සීලරත්න සෙනරත්, වවුනියාව 56 සේනාංකයේ ආරක්ෂක සේවා වන්නි ආඥාපති මේජර් ජෙනරාල් බොනිෆස් පෙරේරා හා වවුනියාව දිසාපති යන නිලධාරීහු සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>12</day>
    </date>
    <link>http://www.dinamina.lk/2013/02/12/_art.asp?fn=n1302126</link>
    <topic>උසස් පෙළට නව විෂය ධාරාවක්</topic>
    <author>සුභාෂීණී සේනානායක</author>
    <content>අධ්‍යයන පොදු සහතික පත්‍ර (උසස් පෙළ) විභාගය සඳහා සිසුන් මෙතෙක් පෙනී සිටි විද්‍යා, වාණීජ හා කලා විෂය ධාරාවන්ට අමතරව තාක්ෂණික විෂය ධාරාවක් විෂය මාලාවට එක් කිරිමට රජය තීරණය කර තිබේ. යෞවන කටයුතු හා නිපුණතා සංවර්ධන අමාත්‍යාංශය සහ අධ්‍යාපන අමාත්‍යාංශය එක්ව මේ වැඩපිළිවෙළ ක්‍රියාත්මක කෙරේ.මේ නව විෂය ධාරාව මේ වසරේ මැයි මස හදුන්වා දීමට සියලු කටයුතු සුදානම් කර ඇති බව අධ්‍යාපන අමාත්‍ය බන්දුල ගුණවර්ධන මහතා ප්‍රකාශ කළේය.මේ විෂය ධාරාවට ඉංජිනේරු පාඨමාලා ගණනනාවක් ඇතුළත් බව කී ඇමතිවරයා මෝටර් රථ, සිවිල්, ඉලෙක්ට්‍රොනික් ඇතුළු පාඨමාලා රැසක් උසස් පෙළ සඳහා හදුන්වා දී ඇති බව කීය.මේ පාඨමාලා සඳහා විෂය අදාළ පෙළ පෙත් සකස් කරමින් පවතින බවද ඇමැති බන්දුල ගුණවර්ධන මහතා කීවේය.2015 වසරේදී තාක්ෂණික විෂය ධාරාවට අනුව උසස් පෙළ සඳහා ඉදිරිපත් වූ සිසුන්ට විශ්වවිද්‍යාල ඉඩකඩ ලබා දීමට සියලු කටයුතු සුදානම් කර ඇති බවද අධ්‍යාපන ඇමැතිවරයා අවධාරණය කළේය.මේ පාඨමාලා අවසානයේ උපාධි දක්වා ඉගෙනීම ලැබීමට සිසුන්ට හැකියාව ලැබෙන අතර ඒ සඳහා වෘත්තිය විශ්වවිද්‍යාල 25ක් දිවයින පුරා ආරම්භ කිරිමට නියමිත බව යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා මේ සම්බන්ධයෙන් අදහස් දක්වමින් ප්‍රකාශ කළේය.ඇමැතිවරුන් මේ අදහස් පළ කළේ ඊයේ (11) ඉතිහාසයේ පළමු වරට ආරම්භ කළ පළමු පාසල් පුහුණු වෘත්තිය ඒකකය කොළඹ ආනන්ද විදුහල් පරිශ්‍රයේ ආරම්භ කිරිමේ අවස්ථාවට එක් වෙමිණී..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>12</day>
    </date>
    <link>http://www.dinamina.lk/2013/02/12/_art.asp?fn=n1302127</link>
    <topic>මවුරටට ගෙන්වාගත්තාට අචලාගේ මවගෙන් තුති</topic>
    <author>සන්ධ්‍යා කරුණාරත්න</author>
    <content>ලෙබනනයේ ශ්‍රී ලංකා තානාපතිවරයාට තමා සේවය කළ නිවසේ උදවිය දෝෂාරෝපණය කරමින් තිබියදී දියණිය බැලීම සඳහා තමා ශ්‍රී ලංකාවට ගෙන්වීම පිළිබඳ ජනාධිපතිවරයාටත්, විදේශ කටයුතු අමාත්‍යවරයාටත්, තානාපතිවරයාටත් ඇතුළු සියලුදෙනාට කෘතඥතාව පළ කරන බව මාතර අචලා ප්‍රියදර්ශනී නීති සිසුවියගේ මව වන ජී.ලීලාවතී මහත්මිය පවසයි.නිවසේ සිටියදී පය ලිස්සා වැටීමෙන් වම් අතේ අස්ථි බිඳීම නිසා රෝහල්ගත වූ මාතර අචලා ප්‍රියදර්ශනී නීති සිසුවියගේ අත කපා දැමීමත් සමඟ ඇයට වම් අත අහිමි වූවාය.සිද්ධිය පිළිබඳ විමර්ශනය සඳහා සෞඛ්‍ය අමාත්‍යාංශය පත් කළ විශේෂඥ කමිටුවේ වාර්තාව සෞඛ්‍ය ලේකම්වරයා වෙත අද (12) බාරදීම සිදුකෙරේ.තම දියණියට අතක් කෙසේ හෝ ලබාදෙන ලෙස රජයෙන් කාරුණිකව ඉල්ලා සිටින බවත් දියණියට වූ අනතුර නිසා නැවතත් පිටරට යාමේ අදහසක් තමාට නොමැති බවත් ලීලාවතී මහත්මිය පැවැසුවාය.මව මෙසේද පැවැසු‍වාය. මං සේවය කළ නිවසේ ප්‍රධානීන් මාව ලංකාවට එවීමට කැමැති වුණේ නැහැ. මගේ වීසා කාලය තව අවුරුද්දක් දීර්ඝ කිරීමට ඔවුන් ලොකු වියදමක් දැරුවා කියා ලංකාවට එවන්න බැහැ කීවා.සති දෙකකින් නැවතත් ‍නිවසට මාව එවන බවට තානාපතිවරයා දැනුම් දුන් පසුව තමයි අකමැත්තෙන් හරි ඔවුන් මාව ලංකාවට එව්වේ. මගේ දියණියට වූ අනතුරේදී දුව ළඟ මා සිටිය යුතුයි. ඒ නිසා නැවතත් පිටරට සේවයට යාමේ මගේ අදහසක් නැහැ.මං පිටර‍ට ගොස් සේවය කිරීමෙන් ලබා ගත් වැටුපෙන් තමයි සම්පූර්ණ පවුලක් නඩත්තු වුණේ. මේ අවස්‍ථවේදී මං අසරණ වෙලා සිටිනවා ලංකාවේ නැවතී ජීවත් වීමට මුදල් සොයා ගන්නේ කෙසේද කියා.මගේ ස්වාමි පුරුෂයාටත්, පුතාටත් ස්ථිර රැකියා නැහැ. දියණියගේ අධ්‍යාපන කටයුතු තවදුරටත් ඉදිරියට සිදු කර ගෙන යාමට මුදල් අවශ්‍යයයි. ජීවත් වීම සඳහා මුදල් සොයා ගැනීමට රැකියාවක් ලබා දීමට රජයට හැකි නම් එය අප පවුලට මහඟු පිටිවහලක් වන්නේ යැයි ද ජී. ලීලාවතී මහත්මිය ප්‍රකාශ කළාය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>12</day>
    </date>
    <link>http://www.dinamina.lk/2013/02/12/_art.asp?fn=n1302128</link>
    <topic>යාපනයේ සංවර්ධන ව්‍යාපෘති රැසක් නිමයි</topic>
    <author>මහින්ද අලුත්ගෙදර</author>
    <content>දිළිඳුකම තුරන්කොට සමෘද්ධිමත් දේශයක් තුළින් ශ්‍රී ලංකාව ආසියාවේ ආශ්චර්යය බවට පත්කිරීමේ අරමුණින් යාපනය දිස්ත්‍රික්කයේ ක්‍රියාත්මක කළ දැවැන්ත සංවර්ධන ව්‍යාපෘති රැසක් නිමාවට පත්කිරීමත් සමඟ එම ප්‍රදේශයේ ජනතාවගේ ආර්ථික මට්ටම පෙර තිබූ තත්ත්වයට සාපේක්ෂව ශක්තිමත් කිරීමට හැකියාව ලැබී තිබේ.ජනාධිපති මහින්ද රාජපක්ෂ මහතාගේ නායකත්වය යටතේ යාපනය දිස්ත්‍රික්කයේ සංවර්ධනය වෙනුවෙන් විවිධ වැඩසටහන් රැසක් ආරම්භ කර තිබෙන අතර  ඒ වෙනුවෙන් රුපියල් කෝටි ගණනක් වැයකර තිබෙන බව ආර්ථික සංවර්ධන අමාත්‍යාංශය පවසයි.මේ වැඩසටහන් අතර ආර්ථික සංවර්ධන අමාත්‍යාංශය ක්‍රියාත්මක කළ උතුරු වසන්තය වැඩසටහන ප්‍රධාන තැනක් ගන්නා අතර ඒ යටතේ විවිධ අංශයන්හි සංවර්ධනය වෙනුවෙන් ව්‍යාපෘති රැසක් ක්‍රියාත්මක කර තිබේ.මාර්ග, නිවාස, විදුලිය, කෘෂිකාර්මික, වාරිමාර්ග, පානීය ජලය, ධීවර, වරාය, ගුවන් තොටුපළ, සෞඛ්‍යය, කර්මාන්ත, දුම්රිය ඇතුළු සෑම ක්ෂේත්‍රයකම දැවැන්ත සංවර්ධනයක් දක්නය ලැබෙන අතර ඒ හේතුවෙන් යාපනයේ සිවිල් ජන ජීවිතය යථා තත්ත්වයට පත්වූවා පමණක් නොව ඔවුන්ගේ ආර්ථික මට්ටම සහ ජීවනෝපාය ශක්තිමත් වී තිබෙන බවද ආර්ථික සංවර්ධන අමාත්‍යාංශය සඳහන් කරයි.යාපනය දිස්ත්‍රික්කයේ ක්‍රියාත්මක කළ සංවර්ධන ව්‍යාපෘති රැසක් ජනාධිපති මහින්ද රාජපක්ෂ මහතාගේ ප්‍රධානත්වයෙන් අද (12) ජනතා අයිතියට පත් කෙරෙන අතර චුන්නාකම් විදුලි යෝජනා ක්‍රමය සහ යාපනය ශීක්ෂණ රෝහලේ ඉදිකළ නව ගොඩනැඟිලි සංකීර්ණය ඒ අතර ප්‍රධාන වෙයි.චුන්නාකම් විදුලි යෝජනා ක්‍රමය වෙනුවෙන් රජය වැයකර තිබෙන මුදල රුපියල් මිලියන 3400ක් වන අතර එමඟින් පාරිභෝගිකයන් 135,000කට විදුලිය අවශ්‍යතා සම්පූර්ණ කෙරේ. මෙමඟින් ජනනය වන විදුලි ධාරිතාවය මෙගා වොට් 24කි.දිස්ත්‍රික්කයේ මාර්ග කිලෝමීටර් 166ක් සංවර්ධනය කිරීම වෙනුවෙන් රජය වැයකර තිබෙන මුදල රුපියල් මිලියන 128.74ක් වන අතර කන්කසන්තුරේ වරාය සංවර්ධන ව්‍යාපෘතිය සඳහා වැය කෙරෙන මුදල රුපියල් මිලියන 983.26 කි.මේ අතර යාපනය දිස්ත්‍රික්කයේ ජන ජීවිත නංවාලීමේ අරමුණින් ක්‍රියාත්මක කළ යාපනය ශීක්ෂණ රෝහලේ නව ගොඩනැඟිලි සංකීර්ණය ඉදි කිරීම වෙනුවෙන් ජපන් ජාත්‍යන්තර සහයෝගීති ඒජන්සිය වැයකළ මුදල රුපියල් මිලියන 2,877කි.යුද ගැටුම් පැවැති කාල සමයේදී විනාශයට පත් යාපනය දිස්ත්‍රික්කයේ නිවාස 7904ක් ප්‍රතිසංස්කරණය වෙනුවෙන් රජය පියවර ගෙන තිබෙන අතර ඊට අමතරව ශ්‍රී ලංකා යුද හමුදාවේ මැදිහත්වීම මත නිවාස 1230ක් ඉදිකර තිබෙන බව ආර්ථික සංවර්ධන අමාත්‍යාංශය පෙන්වා දෙයි.මාර්ග සංවර්ධනයේ දැවැන්ත පෙරළියක් කළ යාපනය මන්නාරම අතර පිහිටි සංගුපිඩ්ඩි පාලම ඉදිකිරීම වෙනුවෙන් රජය වැයකළ මුදල රුපියල් මිලියන 1000ක් පමණ වන අතර එය දිගින් මීටර් 288ක් සහ පළලින් මීටර් 7.4ක් වෙයි. මේ පාලම ඒ 32 මාර්ගයේ පිහිටා ඇත.ඊට අමතරව යාපනය දිස්ත්‍රික්කයේ වේගවත් සංවර්ධනයක් අපේක්ෂාවෙන් ක්‍රියාත්මක කළ කෘෂිකාර්මික වැඩසටහන් යටතේ විනාශයට පත්ව තිබූ හෙක්ටාර 6600ක් කෘෂිකාර්මික කටයුතු සදහා යොදාගත හැකි පරිදි සකස්කර තිබෙන අතර අලිමංකඩ ලුණු ලේවායේ කටයුතුද ආරම්භකර තිබේත එමගින් 2500 කට පමණ සෘජු හා වක්‍ර රැකියා අවස්ථා උදා වෙයි.ඊට අමතරව පේදුරුතුඩුව ජල යෝජනා ක්‍රමය වෙනුවෙන් වැයවූ මුදල රුපියල් මිලියන 4.37ක් වන අතර මගී ප්‍රවාහන සේවා විධිමත් කිරීම මෙන්ම උතුරු දුම්රිය මාර්ගයේ ඉදිකිරීම්ද මේ වනවිට සාර්ථකව ක්‍රියාත්මක වන බව ආර්ථික සංවර්ධන අමාත්‍යාංශය කියයි.ප්‍රාදේශීය ලේකම් කොට්ඨාශ 15ක් සහ ග්‍රාමසේවා වසම් 435 ක් පුරා විහිදීගිය යාපනය දිස්ත්‍රික්කය ප්‍රදේශ 1321 කින් සමන්විත වෙයිත මෙහි සංවර්ධනය වෙනුවෙන් රජය දැවැන්ත වැඩපිළිවෙළක් ක්‍රියාත්මක කර තිබෙන අතර එමගින් පවුල් 24,728 කට අයත් පුද්ගලයන් 191,422 දෙනෙකුට සෘජුවම ප්‍රතිලාභ හිමිව තිබේ.අඩු ආදායම්ලාභීන්ගේ විභව ශක්තීන් උපයෝගී කර ගනිමින් දෙපයින් නඟා සිටුවීම මේ ව්‍යාපෘතීන් ක්‍රියාත්මක කිරීමේ මූලික පරමාර්ථය වන අතර එම පරමාර්ථ සපුරා ගැනීම සදහා පුද්ගල ජීවනෝපාය සංවර්ධන, ආකල්ප වර්ධන වැඩසටහන් ක්‍රියාත්මක කිරීම තුලින් ග්‍රාමීය හා නාගරික දිළිඳු ප්‍රජාවට සශ්‍රීකත්වයේ නව මංපෙත් විවර කරන්නටද හැකිව තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>12</day>
    </date>
    <link>http://www.dinamina.lk/2013/02/12/_art.asp?fn=n1302129</link>
    <topic>දුම්කොළ මාරයාට ‍මිලියන දහසක් බිලි‍වීමේ අනතුරක්</topic>
    <author>චන්ද්‍රිකා පෙරේරා</author>
    <content>දුම්කොළ කර්මාන්තයේ ප්‍රවණතාව අවම නොවුනහොත් මේ සියවසේ අගවන විට මිනිසුන් මිලියන දහසක් දුම්කොළ මාරයාට බිලිවන බව දුම්කොළ හා මද්‍යසාර පිළිබඳ ජාතික අධිකාරිය සඳහන් කරයි. ලෝක සෞඛ්‍යය සංවිධානය මේ තොරතුරු අනාවරණය කර ඇත.යෞවනයින් මූලික කරගනිමින් මත්පැන්, දුම් වැටි හා මත් ද්‍රව්‍ය පිළිබඳ කරන විවිධ ප්‍රචාර රජය මගින් තහනම් කරමින් දුම්කොළ හා මධ්‍යසාර පනත ස්ථාපිත කරන ලදී.අන්තරායකර ඖෂධ අනිසි ලෙස භාවිතය හා පැතිර යාම පිළිබඳ සොයා බලා ඊට බලපාන කරුණු හඳුනා ගැනීමටත් ඒ සම්බන්ධ නෛතික, වෛද්‍ය, සමාජ, ආර්ථික හා සංස්කෘතික කරුණු පිළිබඳ පර්යේෂණ කිරිමටත් අන්තරායකර ඖෂධ පාලක ජාතික මණ්ඩලය කටයුතු කරයි.මෙමගින් හඳුනා ගන්නා ගැටලු වලට පිළියම් යෙදීමේ වැඩපිළිවෙළක්ද රජයේ උපදෙස් මත එම මණ්ඩලය ක්‍රියාත්මක කර තිබේ.මේ අනුව මත්ද්‍රව්‍ය දුර්විපාක ආශ්‍රිත සියලු ක්‍රියාකාරකම් පිළිබඳ මෙන්ම මත්ද්‍රව්‍ය නිෂ්පාදනය, සකස් කිරීම, විකිණීම, ගබඩා කිරීම, ලඟ තබා ගැනීම, භාවිතා කිරීම, බෙදා හැරීම සහ ප්‍රවාහනය ඇතුලු මත්ද්‍රව්‍ය සම්බන්ධ ඕනෑම තොරතුරක් 1984 දුකථන අංකය මගින් දැනුම් දෙන ලෙස රජය දැනුම් දෙයි.මතට ඇබ්බැහි වූවන් නේවාසිකව පුනරුත්ථාපන කිරීමේ වැඩපිළිවෙළක් ද මීට සමගාමිව අරඹා ඇති අතර 1984 ක්ෂණික ඇමතුම් මගින් ඒ පිළිබඳ තොරතුරු ලබාගත හැක..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>12</day>
    </date>
    <link>http://www.dinamina.lk/2013/02/12/_art.asp?fn=n13021210</link>
    <topic>හැටන් නිවසකට වැස්ස සමඟ ලෝහ කොටස් වැටිලා</topic>
    <author>හැටන් සමුහ චන්දන ජයවීර</author>
    <content>හැටන් ගාමිණිපුර ප්‍ර‍දේශයේ නිවසකට වර්ෂාවත් සමඟ ලෝහ කොටස් පතිතවී තිබේ. රත්රන් වර්ණයෙන් සමන්විත වු මේ කුඩා ලෝහ කොටස් මුං ඇටයක් තරම් වේ.ඉකුත් 09 දා පස්වරුවේ වර්ෂාවත් ආරම්භ විමත් සමඟම කිසියම් දෙයක් තම ශරිරිය මතට පතිතවීම නිසා ඒ පිළිබඳ අවධානය යොමු කිරිමේදි කාන්තාවක් විසින් මේ ලෝහ කොටස් සොයාගෙන ඇත.ඒ සමඟම තම නිවස ඉදිරිපිට මිදුල පුරා එවන් කොටස් විශාල සංඛ්‍යවත් තිබු බවත් ඇය ඒ සියල්ල අහුලා ගත් බවත් පවසයි. තරමක බරකින් සමන්විත අතර වෙනස්ම හැඩයක් ගනි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>12</day>
    </date>
    <link>http://www.dinamina.lk/2013/02/12/_art.asp?fn=n13021211</link>
    <topic>ගව ඝාතන-මත්ද්‍රව්‍ය නවත්වන්නැයි හිමිවරු ‍තිදෙනෙක් පා ගමනේ</topic>
    <author>සීගිරිය විශේෂ</author>
    <content>ශ්‍රී ලංකාවේ සිදු කෙරෙන ගව ඝාතනය හා දුම්වැටි මත්පැන් මිනිස් ඝාතන නතර කිරීම උදෙසා ඇඹිලිපිටියේ සිට අනුරාධපුර ජයසිරිමහා බෝධිය දක්වා පා ගමනින් වැඩම කරන භික්ෂූන් වහන්සේ තුන් නමක් (11) දින දඹුල්ලේදී අපට හමු විය.බෝවත්තේ ඉන්දරතන, ඇඹිලිපිටියේ සුජාත, කඹුරුපිටියේ අනෝම යන භික්ෂූන් වහන්සේලා තිදෙනා මෙම අධිෂ්ඨාන පූජාවේ යෙදී සිටිති.ජනවාරි 29 දින අලුයම 5.30ට ඇඹිලිපිටිය හිගුරාර ශ්‍රී බෝධිරාජ ධර්ම ආයතනයෙන් ගමන් ආරම්භ කළ උන් වහන්සේලා තිදෙනා මොනරාගල, බිබිල මහියංගනය, හෙට්ටිපොළ ආදි අති දෂ්කර මාර්ගය ඔස්සේ දින 13ක් ගතවන (11) දින දඹුල්ලට ළගා වූහ.වැඩම කරන අතරමඟ ජනතාව පූජා කරන දානය ලබාගත් බවත් ගව ඝාතනය මත්පැන් දුම්වැටි රට තුළින් තුරන් කිරීම උදෙසා ජනතාව දැනුවත් කරමින් වැඩම කරන බව උන්වහන්සේලා පවසති.දඹුල්ල නගරයට භික්ෂූන් වහන්සේලා වැඩම කරද්දී දඹුළු ජනතාව උන් වහන්සේලා හරසරින් පිළිගනු ලැබූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>12</day>
    </date>
    <link>http://www.dinamina.lk/2013/02/12/_art.asp?fn=n13021212</link>
    <topic>තිස්තුන් ලක්ෂයක රට සල්ලි සමඟ ව්‍යාපාරිකයා රේගු දැලේ</topic>
    <author>නිමල් රාජපක්ෂ ‍</author>
    <content>ශ්‍රී ලංකන් ගුවන් යානයකින් මාලදිවයින බලා ගමන් කිරීමට පැමිණි ශ්‍රී ලාංකික ව්‍යාපාරිකයකුගේ පරිගණක බෑගයේ සඟවා තිබූ රුපියල් තිස්තුන් ලක්ෂයක් වටිනා විදේශීය මුදල් තොගයක් කටුනායක රේගු නිලධාරී පෙරේදා (10) රාත්‍රියේ අත්අඩංගුවට ගෙන ඇත.අත්අඩංගුවට ගත් මුදල් තොගයේ ‍අමෙරිකානු ඩොලර් 25610ක්, සිංගප්පූරු ඩොලර් 500ක් තිබූ බව රේගු මාධ්‍ය ප්‍රකාශක ලෙස්ලි ගාමිණි මහතා පවසයි.කටුනායකදී පෙරේදා රාත්‍රී 730ට පමණ අත්අඩංගුවට ගත් කොළඹ පදිංචි ව්‍යාපාරිකයා නිතර ව්‍යාපාර කටයුතු සඳහා මාලදිවයිනට යන එන අයකු බව රේගු නිලධාරීන් පවසයි.ව්‍යාපාරිකයා සහකාර රේගු අධිකාරී සී.එම්.එන්. විජේසිරි මහතා විසින් අත්අඩංගුවට ගෙන ඇත.අත්අඩංගුවට ගත් මුදල් තොගය පරීක්ෂාවට ලක් කළ නියෝජ්‍ය රේගු අධ්‍යක්ෂක සුනිල් ගුණවර්ධන මහතා මුදල් සියල්ල රාජසන්තක කළේය. සැකකරුව අවවාද කොට නිදහස් කොට ඇත.රේගු අධිකාරී ආර්. ප්‍රේමදාස මහතා විමර්ශන කටයුතු සිදු කොට ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>12</day>
    </date>
    <link>http://www.dinamina.lk/2013/02/12/_art.asp?fn=n13021213</link>
    <topic>කන්තලේ අලින්ට අපල කාලයක්?</topic>
    <author>ත්‍රිකුණාමලය විශේෂ ඒ.ටී.එම්. ගුණානන්ද</author>
    <content>කන්තලේ වනජීවී අඩවියට අයත් සූරියපුර ප්‍රදේශයේ මිය ගොස් දින ගණනාවකට පසුව තවත් අලි මළ සිරුරක් සොයාගත් බව වනජීවී සංරක්ෂණ දෙපාර්තමේන්තුවේ කන්තලේ අලි පාලන ඒකකය කීය.මිය යෑමට හේතුව සිරුර කුණු වී තිබීම නිසා සොයා ගැනීමට නොහැකි වූවත් මේ ප්‍රදේශයේ බහුල වශයෙන් ඇති හක්ක පටස් හේතුවෙන් මේ අලියා මියයන්නට ඇති බවට සැක කරන්නේ යැයි වනජීවී අඩවි සහකාර ජේ.ඒ.පී. විජේකුමාර මහතා පැවසීය.වයස අවුරුදු 20 ක් වන පිරිමි අලියෙකු වන මෙම සත්ත්වයාගේ පශ්චාත් මරණ පරීක්ෂණයක් සිදු කිරීමට වන ජීවී පශු වෛද්‍යවරයා වෙත දැනුම් දී තිබේ.කන්තලේ වනජීවී අඩවිය තුළ මේ වසරේ මිය ගිය හතරවන අලියා මෙය වේ. මීට පෙර මිය ගිය අලි තිදෙනාම හක්ක පටස් හේතුවෙන් මරණයට පත්වී තිබිණැයි වනජීවී අඩවි සහකාරවරයා පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>12</day>
    </date>
    <link>http://www.dinamina.lk/2013/02/12/_art.asp?fn=n13021214</link>
    <topic>පාප් වහන්සේ නිලය අත්හරින තීරණයක</topic>
    <author/>
    <content>විශ්ව සසුන්පති දහසය වන බෙනඩික් පාප්තුමන් තමන්ගේ නිලය පෙබරවාරි මස 28 දින සිට අත්හරින්නට තීරණය කර ඇතැයි වතිකානය අද වාර්තා කළේය.තමන්ගේ ශාරිරික අබල දුබලතා වියපත් බව හා අසනීප තත්ත්වය නිසාවෙන් තවදුරටත් සිය නිලයේ රැඳී නොසිටින්නට තමන් වහන්සේ තීරණය කළ බව තමන් සමඟ සිටි කාර්දිනල් හිමිවරුන් සමඟ එතුමා පැවසු බව විදෙස් මාධ්‍ය වාර්තා කර තිබුණි.දෙවි සමිඳාණන් වහන්සේ අභිමුව මම ගැඹුරින් මගේ හෘදය සාක්ෂිය විමසිමි. මගේ ශරීර ශක්තිය මා දරන නිලයේ වගකීම් නියම කර ගැනීමට කොහෙත්ම ප්‍රමාණවත් නොවන බව මම අවබෝධ කර ගත්තෙමි”යි 85 වැනි වියැති සුදොව් පියතුමා කාර්දිනල් හිමිවරුන් හමුවේ සඳහන් කර තිබුණි.ශාරීරික හා මානසික සුවතාව සමිඳු වදන් දෙසන්නට පතල කරන්න අත්‍යවශ්‍යම මෙවලම් වේ. සභාවේ මීළඟ කටයුතු නියම කරගෙන යාමටද ඒ ශක්තිය අවශ්‍යමය. ගත වූ මාස කිහිපය තුළ මගේ ශාරීරික දුබල බවත් වියපත් බව නිසා නියම වැඩ කටයුතුවල නිරතවිය නොහැකි බවටත් මම අවබෝධ කර ගනිමින් සිටියෙමි.එහෙයින් මගේ ස්වාධීන හා මාගේ කැමැත්තෙන් ම මම මාගේ නිලය රෝමයේ රදගුරු නිලය පේදුරුතුමන්ගේ අනුප්‍රාප්තික බව ත්‍යාග කරන්නට තීරණය කළෙමි. ර්ෂ 2005 අපේ‍්‍රල් මස 19 දින කාර්දිනල් මණ්ඩලය විසින් සසුන්පතිදාණන් ලෙස පත්කරන ලද මා, වර්ෂ 2013 පෙබරවාරි 28 දින උදෑසන 8.00ට මම රෝමයේ රදගුරු අසුනද, සාන්ත පේදුරුතුමන්ගේ අසුනද මේ සමඟ සමාප්ත කරමි. ඉන් ඇතිවන සසුන්පති තනතුරේ හිඩැස පුරවන්නට කාර්දිනල් හිමිවරුගේ රහස් ඡන්දයක් පැවැත්වීමට ඒ සඳහා සුදුසුකම් ඇත්තන්ට සිදුවේයැයි එතුමෝ සඳහන් කළහ.වර්ෂ 2010 දී පළ කරන ලද සම්මුඛ සාකච්ඡා සහිත ග්‍රන්ථයකට කියා තිබුණේ තමන්ගේ රාජකාරි නිල කටයුතු යථා පරිදි කරගෙන යාමට තරම් කාය ශක්තියක් හා මානසික සුවතාවයක් නැතැයි හැඟී ගිය වහාම තමන් සසුන්පති පදවියෙන් ඉල්ලා අස්වන බවය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>12</day>
    </date>
    <link>http://www.dinamina.lk/2013/02/12/_art.asp?fn=n13021215</link>
    <topic>මත්තල ගුවන්තොටේ වැඩ විධිමත්ව සිදු කරන්න</topic>
    <author/>
    <content>සංවර්ධන කටයුතු සිදුකිරීමේදී සාකච්ඡාවලට පමණක් සීමා නොවී විධිමත් කාලසටහනක් ඔස්සේ ඉලක්කගතව සිදු කරන ලෙස ජනාධිපති මහින්ද රාජපක්ෂ මහතා නිලධාරින්ට උපදෙස් දුන්නේය.මත්තල ජාත්‍යන්තර ගුවන්තොටුපළේ මූලික මෙහෙයුම් කටයුතු ආරම්භ කිරීම, බණ්ඩාරනායක ජාත්‍යන්තර ගුවන්තොටුපළ ඉදිරි සංවර්ධන කටයුතු හා විදුලිබල මණ්ඩලයේ හා ඛනිජ තෙල් කර්මාන්ත අමාත්‍යාංශයේ ඉදිරි කටයුතු පිළිබඳ ඊයේ (11) පෙරවරුවේ අරලියගහ මන්දිරයේ පැවති විශේෂ සාකච්ඡාවකදී ජනාධිපතිතුමා නිලධාරින්ට  මෙම උපදෙස් ලබා දුන්නේය.ශ්‍රී ලංකාවේ දෙවැනි ජාත්‍යන්තර ගුවන්තොටුපළ ලෙස ඉදිවන මත්තල ගුවන්තොටුපළේ මූලික මෙහෙයුම් කටයුතු මාර්තු 18 වනදා ආරම්භ කිරීමට නියමිත අතර ඉන් අනතුරුව ගුවන් මෙහෙයුම් කටයුතු දෛනිකව සිදුකිරීමට සැලසුම් සකස් කර ඇත.ඒ අනුව අඟහරුවාදා, බ්‍රහස්පතින්දා සහ ඉරිදා දිනවලදී කොළඹ සිට මත්තල හරහා රියාද් නුවර දක්වා ගුවන් ගමන් ක්‍රියාත්මක කිරීමට නියමිත අතර, ෂැංහයි සිට මත්තල හරහා කොළඹටත් සඳුදා සහ සෙනසුරාදා දිනයන්හිදී කොළඹ සිට මත්තල හරහා බීජිං දක්වාත් මූලික අදියරේත් ගුවන් ගමන් ආරම්භ කිරීමට නියමිතය.මෙයට අමතරව කොළඹ සිට මත්තල හරහා මාලදිවයින දක්වාත් ගුවන් ගමන් ක්‍රියාත්මක කෙරෙන අතර, මිහින්ලංකා ගුවන් සේවයද සෙනසුරාදා සහ ඉරිදා දිනවල කොළඹ සිට මත්තල හරහා බුද්ධගයා දක්වා ගුවන් මෙහෙයුම් ක්‍රියාත්මක කිරීමට නියමිතය.නවීන පහසුකම්වලින් යුත් ගුවන් යානා, නඩත්තු අංගනයක් සේම ගුවන්යානා තාක්ෂණ හා ගුවන් නියමු පුහුණු අංශයක්ද ඉතාම කෙටි කාලයකින් මෙහි ස්ථාපිත කිරීමට නියමිතය.මත්තල දක්වා ගුවන් මඟින් ගමන් ගන්නා මගීන් හට මත්තල සිට අවශ්‍ය ස්ථාන කරා ගමන් කිරීමට අවශ්‍ය ප්‍රවාහන පහසුකම් මීට සමගාමීව ඇති කිරීමට අවශ්‍ය කටයුතු ක්‍රියාත්මක කරන ලෙසද ජනාධිපතිතුමා නිලධාරින්ට උපදෙස් ලබා දුන්නේය.මේ සියලු ඉදිකිරීම් සහ සැලසුම් කටයුතු ඉතාම කෙටි කාලයකින් නිමකරන ලෙසත් කාලසටහනකට අනුව ක්‍රියාත්මක කිරීම තුළින් විධිමත් කළමනාකරණයකින් යුතුව වැඩ කටයුතු අවසන් කළ හැකි ආකාරය පිළිබඳවත් ජනාධිපතිතුමා මෙහිදී පෙන්වා දුන්නේය.බණ්ඩාරනායක ජාත්‍යන්තර ගුවන්තොටුපළේ ඉදිරි සංවර්ධන හා මෙහෙයුම් කටයුතු මෙන්ම එහි ප්‍රගතිය පිළිබඳවද මෙහිදී සාකච්ඡා විය.ශ්‍රී ලංකන් ගුවන් සමාගම 2011 වසරේදී මිලියන 625ක ආදායමක් ලබා ඇති බවත්, 2013 වසර වනවිට එම ආදායම මිලියන 835 දක්වා වර්ධනය කරගැනීමට හැකියාව ඇති බවත් මෙහිදී අනාවරණය විය. ඉහත වසරවල ශ්‍රී ලංකන් ගුවන් සේවය භාවිත කළ මගීන්ගේ සංඛ්‍යාව මිලියන 3 සිට මිලියන 4.4දක්වා වර්ධනයක් ලබා ඇති බවද මෙහිදී අනාවරණය විය.මෙයට අමතරව නව ගුවන් ගමන් ආරම්භ කිරීම සහ කටුනායක ගුවන්තොටුපළේ යටිතල පහසුකම් සංවර්ධනය කිරීම පිළිබඳවද මෙහිදී දීර්ඝ වශයෙන් සාකච්ඡා විය.ජනතාවට සිය සේවාවන් සැපයීමේදී මෙම ආයතන විසින් ලබන පාඩුව පිළිබඳවද දීර්ඝ වශයෙන් සාකච්ඡා විය.විදුලිබල මණ්ඩලය විසින් ජනතාවට විදුලිය සහනාධාර ලෙස සැපයීම තුළින් මණ්ඩලය විශාල පාඩුවක් ලබන බවත්, ඛනිජ තෙල් සැපයීමේදී විශාල මුදලක් රජයට දැරීමට සිදුව ඇති බවත් මෙහිදී අනාවරණය විය.මෙම ආයතනවල පාඩුව අවම කරගනිමින්, ජනතාවට සහන සැලසිය හැකි ආකාරය පිළිබඳවද මෙහිදී අවධානය යොමු විය.ජ්‍යෙෂ්ඨ ඇමැති සරත් අමුණුගම, ඇමැතිවරුන් වන බැසිල් රාජපක්ෂ, අනුර ප්‍රියදර්ශන යාපා, පවිත්‍රා වන්නිආරච්චි, නි.ඇමැතිවරුන් වන ප්‍රියංකර ජයරත්න, ගීතාංජන ගුණවර්ධන, සරත් ගුණවර්ධන, පා.ම. සජින් වාස් ගුණවර්ධන, ජනාධිපති ලේකම් ලලිත් වීරතුංග, මහා භාණ්ඩාගාර ලේකම් පී. බී. ජයසුන්දර, ජනාධිපති කාර්ය මණ්ඩල ප්‍රධානී ගාමිණී සෙනරත් යන මහත්ම මහත්මීන් ඇතුළු පිරිසක් මීට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>12</day>
    </date>
    <link>http://www.dinamina.lk/2013/02/12/_art.asp?fn=n13021216</link>
    <topic>වැඩි වූ ජීවන වියදම් දීමනාව ජනවාරියේ සිට ශ්‍රී ලංගමයට</topic>
    <author>පණ්ඩුක සමරසේකර</author>
    <content>අයවැයෙන් වැඩි වූ ජීවන වියදම් දීමනාව ජනවාරි මස සිටම ශ්‍රී ලංකා ගමනා ගමන මණ්ඩල සේවකයන්ට ලබාදීමට මහා භාණ්ඩාගාරය කටයුතු කර ඇතැයි ශ්‍රී ලංකා ගමනා ගමන මණ්ඩලය කියයි.රාජ්‍ය සංස්ථා ව්‍යවස්ථාපිත මණ්ඩල හා ව්‍යාපෘති කාර්ය මණ්ඩල දීමනා සංශෝධනය කිරීම යටතේ මෙම වැඩිවූ ජීවන වියදම් දීමනාව රුපියල් 750 ලංගමයටද ලැබෙනු ඇත.ලංගම සේවකයන්ට දැනට ලැබෙන රුපියල් 5850 ක ජීවන වියදම් දීමනාවට අමතරව මෙම වැඩි වූ රුපියල් 750ක මුදල සමඟ රුපියල් 6600/-ක ජීවන වියදම් දීමනාවක් මාසිකව ලැබෙනු ඇත.ශ්‍රී ලංගම සේවකයන්ගේ වැටුප් වෙනුවෙන් මහා භාණ්ඩාගාරයෙන් වෙන්කරනු ලබන රුපියල් 10100 ක මුදලත් සමඟ වැඩි වූ ජීවන වියදම් දීමනාවද සමඟ ජනවාරි මස සිටම රුපියල් 10850ක් සේවකයාගේ ගිණුමට බැරකරන ලෙස ප්‍රවාහන ඇමැති කුමාර වෙල්ගම මහතා බලධාරීන්ට උපදෙස් දී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>12</day>
    </date>
    <link>http://www.dinamina.lk/2013/02/12/_art.asp?fn=n13021217</link>
    <topic>පොදු රද මඩුලු සමුළුව ස්ථිරවම ශ්‍රී ලංකාවේ</topic>
    <author>මහින්ද අලුත්ගෙදර</author>
    <content>එළඹෙන නොවැම්බර් මාසයේදී පැවැත්වීමට නියමිත පොදු රාජ්‍ය මණ්ඩලීය රාජ්‍ය නායක සමුළුව ස්ථිර වශයෙන්ම ශ්‍රී ලංකාවේදී පැවැත්වෙන බවට පොදු රාජ්‍ය මණ්ඩලීය මහලේකම් කමලේෂ් ෂර්මා මහතා තහවුරු කරයි.එම සමුළුව කොළඹදී පැවැත්වීම සඳහා ශ්‍රී ලංකාව මේ දක්වා ගෙන තිබෙන ක්‍රියාමාර්ග මහලේකම්වරයාගේ ඇඟයීමට ලක්වූ බවද විදේශ කටයුතු අමාත්‍යාංශය පවසයි.නිල සංචාරයක් සඳහා පෙරේදා (10) රාත්‍රියේ ශ්‍රී ලංකාවට පැමිණි පොදු රාජ්‍ය මණ්ඩලීය මහලේකම්වරයා විදේශ කටයුතු අමාත්‍යාංශයේදී ඊයේ විශේෂ සාකච්ඡාවකට සහභාගි වූ අතර එහිදී පොදු රාජ්‍ය මණ්ඩලීය රාජ්‍ය නායක සමුළුව පැවැත්වීම සම්බන්ධයෙන් පැය එකහමාරකට අධික කාලයක් සාකච්ඡා කළ බව විදේශ කටයුතු අමාත්‍යාංශ සන්නවේදන අංශයේ අධ්‍යක්ෂ ජනරාල් රොඩ්නි පෙරේරා මහතා දිනමිණ ට පැවසීය.අමාත්‍යාංශ නිලධාරීන් මෙන්ම පොදු රාජ්‍ය මණ්ඩලීය රාජ්‍ය නායක සමුළුවේ කටයුතු වෙනුවෙන් ස්ථාපිත කර තිබෙන කාර්ය සාධක බළකා නිලධාරීන්ද මේ අවස්ථාවට සහභාගි වූ බව සඳහන් කළ අධ්‍යක්ෂ ජනරාල්වරයා මෙහිදී සමුළුව පැවැත්වෙන ආකාරය, මේ දක්වා ගෙන තිබෙන ක්‍රියාමාර්ග මෙන්ම තවදුරටත් ගතයුතු ක්‍රමවේදයන් සම්බන්ධයෙන් අවධානය යොමු කළ බවද සඳහන් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>12</day>
    </date>
    <link>http://www.dinamina.lk/2013/02/12/_art.asp?fn=n13021218</link>
    <topic>මැනිං වෙළෙඳ පළ පෑලියගොඩට</topic>
    <author>මහින්ද අලුත්ගෙදර</author>
    <content>කොළඹ මැණින් එළවළු සහ පළතුරු තොග වෙළෙඳ පළ අංග සම්පූර්ණ තොග වෙළෙඳ පළක් ලෙස පෑලියගොඩ ප්‍රදේශයේ ස්ථාපිත කිරීමට රජය තීරණය කරයි.ආර්ථික සංවර්ධන ඇමැති බැසිල් රාජපක්ෂ මහතාගේ උපදෙස් පරිදි මේ වෙළෙඳ සංකීර්ණය ඉදිකිරීමට  පියවර ගෙන තිබෙන අතර පෑලියගොඩ මත්ස්‍ය තොග වෙළෙඳ සංකීර්ණයට යාබද අක්කර 25 ක භූමියක් ඒ වෙනුවෙන් වෙන්කර තිබෙන බව ආර්ථික සංවර්ධන අමාත්‍යාංශය පවසයි.මෙහි ඉදිකිරීම් කටයුතු අදියර තුනක් යටතේ සිදු කෙරෙන අතර තොග වෙළෙඳ පොල, සිල්ලර වෙළෙඳ පොල සහ භූමි සංවර්ධනය ඊට අයත් වෙයි. මේ වෙනුවෙන් රජය වෙන්කර ඇති මුදල රුපියල් මිලියන1,357 කි.ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් එම අමාත්‍යාංශයේදී පැවැති විශේෂ සාකච්ඡාවකදී මේ බව අනාවරණය විය.නාගරික සංවර්ධන අධිකාරිය මෙහි ඉදිකිරීම් කටයුතු බාරව ක්‍රියාකරන අතර අංග සම්පූර්ණ ලෙස ඉදිකෙරෙන තොග වෙළෙඳ පොල මඟින් ගොවියාට පාරිභෝගිකයාට සහ වෙළෙන්ඳාට සෙත සැළසෙන බවද එම අමාත්‍යාංශය පෙන්වා දෙයි.අංග සම්පූර්ණ ලෙස ඉදිකෙරෙන මෙය වර්ග අඩි 120 ප්‍රමාණයේ දෙමහල් එළවළු තොග කඩ 400ක්, එළවළු සිල්ලර කඩ 662ක්, එළවළු සහ පළතුරු අපනයනය සඳහා සැකසීමේ ස්ථානයක්, සේවක විවේකාගාරයක්, ආපන ශාලා, සේවා සැපයීමේ ගොඩනැඟිල්ලක්, ලොරි රථ 135 ක් සහ මෝටර් රථ 200 ක් නැවැත්විය හැකි විශාල රථගාලක් ආදියෙන් සමන්විතය.වර්තමානයේ මැණින් වෙළෙඳ පොල කොළඹ නගරය මධ්‍යයේ අක්කර තුනහමාරක භූමියක පිහිටා තිබෙන අතර රටේ සෑම ප්‍රදේශයකින්ම එළවළු සහ පළතුරු මේ වෙත රැගෙන එයි.මේ නව වෙළෙඳ සංකීර්ණය ඉදිකිරීම සඳහා අමාත්‍ය මණ්ඩලයේ අනුමැතිය ලැබී තිබෙන අතර එමඟින් ගැටලු රැසක් නිරාකරණය වන බවද ආර්ථික සංවර්ධන අමාත්‍යාංශය පෙන්වා දෙයි.මැනිං වෙළෙඳ පොල වෙත දිනකට ලොරි 200 ක් පමණ පැමිණෙන බවද එළවළු සහ පළතුරු මිලදී ගැනීම සඳහා පැමිණෙන පාරිභොගිකයන්ගේ සංඛ්‍යාව 50,000 කට ආසන්නය. සේවක සේවිකාවන් 5000 ක් පමණ මෙහි සේවය කරන බවද ආර්ථික සංවර්ධන අමාත්‍යාංශය කියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>12</day>
    </date>
    <link>http://www.dinamina.lk/2013/02/12/_art.asp?fn=r1302121</link>
    <topic>මේ පින් බිම රැක ගන්නට බාරයි දැන් ඔබට පුතේ...</topic>
    <author>අනුරාධපුර විශේෂ - සරත් මනුල වික්‍රම</author>
    <content>ගජබා රෙජිමේන්තුවේ පුහුණුව ලැබූ 430ක් සෙබළු එකවර විසිර යති. සාලිය පුර ගජබා රෙජිමේන්තු සරඹ පිටියේ විසිර යන විශාලතම විසිර යාමේ පෙළපාලිය එයයි.එම රෙජිමේන්තුවේ පාඨමාලා අංක 57 (නිත්‍ය) හා අංක 9 ස්වේච්ඡා කණ්ඩායම් පාඨ මාලාවට මේ පිරිස අයත් වෙති.සය මාසික පුහුණුව නිමාකර පැවැත් වූ විසිර යාමේ පෙළපාලිය නැරැඹීම සඳහා හත්දහසක් පමණ ජනකායක් පැමිණ සිටියහ.පුහුණුවට එක් වූ ආධුනික සෙබළුන් 433 දෙනෙක් අතරින් සෑම අතින්ම අතිශූර සෙබළා බවට පත් වූයේ ජේ. එම්. ජේ. ඩී. ජයසුන්දර යි. ඔහු කුරුණෑගල දියගම ගමෙහි පදිංචි කරුවෙකි.පාඨමාලාවේ අතිශූර වෙඩික්කරු සඳහා පිරිනමනු ලබන කුසලානය දිනාගනු ලැබුවේ පී. එල්. සරත් කුමාරය.ආධුනික සෙබළ බී. එම්. අයි. එම්. ඒකනායක සෑම අතින්ම ශාරීරික අභ්‍යාස සඳහා කුසලතා දැක් වුවා බවට පත් විය.විසිර යාමේ උළෙලේ ප්‍රධාන ආරාධිත අමුත්තා වූයේ ගජබා රෙජිමේන්තුවේ ආඥා සේවා මූලස්ථානය, බටහිර ප්‍රධාන මාණ්ඩලික නිලධාරී එච්. ආර්. එම්. ප්‍රනාන්දු මහතායි. කුසලතා දැක් වූවෝ ඒ මහතා අතින් සම්මාන ලැබූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>12</day>
    </date>
    <link>http://www.dinamina.lk/2013/02/12/_art.asp?fn=r1302122</link>
    <topic>බෙලිඅත්තේ සිව්දරු පියෙක් බිරියට ඇසිඩ් ගසා වස බීලා</topic>
    <author>බන්ධුල ගුණසේකර</author>
    <content>කාලයක් තිස්සේ පැවැති පවුල් අරගලයක් අවසන හැට එක් හැවිරිදි (61) සිව් දරු පියකු සිය නිවෙසේදීම තම බිරියට ඇසිඩ් ගසා තමා ද වස පානය කොට සිය දිවි නසා ගැනීමේ පුවතක් බෙලිඅත්ත, වහරක්ගොඩ ප්‍රදේශයෙන් වාර්තා වෙයි.පෙරේදා (10) පස්වරු 2.45 ට පමණ සිදුවූ මේ සිද්්ධියෙන් මිය ගොස් ඇත්තේ වහරක්ගොඩ ප්‍රදේශයේ පදිංචිකරුවකු වූ එම්. ඒ. පියසේන නමැති අයෙකි. ඇසිඩ් ප්‍රහාරය එල්ල වූ පණස් එක් හැවිරිදි බිරිය මේ වන විට මාතර මහ රෝහලේ 15 වැනි වාට්ටුවේ ප්‍රතිකාර ලබමින් පසුවෙයි.මෙදින පස්වරුවේ ගමේ සමිතියක රැස්වීමක් සඳහා යාමට සිය බිරිය සූදානම් වෙද්දී තමා තේ පානය කරන බැව් පෙන්වා දෙමින් ඇසිඩ් සහිත කෝප්පයක් අතින් ගෙන බිරිය අසලට පැමිණ ස්වාමිපුරුෂයා විසින් තම බිරියගේ මුහුණට එක් වරම ඇසිඩ් ප්‍රහාරය එල්ල කොට ඇත.ඉන් අනතුරුව නිවසේ මුළුතැන් ගෙයට දිව ගොස් ඇති මිය ගිය පුද්ගලයා එහි තිබූ කුප්පියක් අතට ගෙන ගෙවත්තට ගොස් එම කුප්පියෙහි තිබූ වස පානය කිරීමෙන් අනතුරුව බෙලිඅත්ත හා තංගල්ල රෝහල්වලට රැගෙන යාමෙන් පසු තංගල්ල රෝහලේ දී මිය ගොස් ඇත.මේ වන විට මිය ගිය පුද්ගලයාගේ සිරුර තංගල්ල දිසා රෝහලේ මෘත ශරීරාගාරයේ තැන්පත් කොට ඇති අතර පශ්චාත් මරණ පරීක්ෂණය තංගල්ල රෝහලේ දී සිදු කිරීමට නියමිතය.බෙලිඅත්ත පොලිසිය සිද්ධිය සම්බන්ධයෙන් වැඩිදුර පරීක්ෂණ කටයුතු සිදු කරගෙන යයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>12</day>
    </date>
    <link>http://www.dinamina.lk/2013/02/12/_art.asp?fn=r1302123</link>
    <topic>සමාධිගම මෙත් සෙවණ රෝහලට සති 3කින් වෛද්‍යවරයෙක් ඇවිත් නෑ</topic>
    <author>ඡායාරූපය සහ සටහන ලුණම සමූහ සනත් ගමගේ</author>
    <content>අම්බලන්තොට සමාධිගම සුනාමි ගම්මානයේ මෙත් සෙවණ රෝහලට සති තුනකින් වෛද්‍යවරයකු නොපැමිණීම නිසා රෝගීහු අපහසුතාවයනට පත්වෙති.සෙනසුරාදා සහ අඟහරුවාදා යන දින දෙකේ බාහිර රෝගී අංශය සඳහා වෛද්‍යවරයෙක් පැමිණෙන අතර සති තුනකින් එම වෛද්‍යවරයා රෝහලට පැමිණ නැත.විවිධ අසනීප වලට ලක්වූ රෝගීහු සියයක් පමණ ඉකුත් (09) දිනද මෙම රෝහලට පැමිණ හිස් අතින් ආපසු නිවෙස් බලා ගියහ.(09) වන සෙනසුරාදා දිනයේද රෝගීන් 100ක් පමණ ලියාපදිංචි වී වෛද්‍යවරයා පැමිණෙන තෙක් දහවල් 12 පමණ වනතෙක් රෝහලේ කොරිඩෝවේ රැඳී සිටියහ.දන්ත ශල්‍ය වෛද්‍යවරයා පමණක් පැමිණ එම රෝගින්ට ප්‍රතිකාර කටයුතු සිදු කළේය.දියවැඩියාව, ප්‍රෙෂර් උණ රෝග මෙන්ම ගර්භනී මව්වරුද මෙදින ප්‍රතිකාර ලබාගැනීම සඳහා පැමිණ සිටියහ.මෙම රෝහලට වෛද්‍යවරයකු නොමැතිකම සම්බන්ධව හම්බන්තොට දිස්ත්‍රික් සෞඛ්‍ය සේවා අධ්‍යක්‍ෂ වෛද්‍ය සුරංග දොලමුල්ල මහතාගෙන් දුරකථනයෙන් විමසීමේදී කියා සිටියේ කලින් මෙම ස්ථානයේ සේවය සඳහා යොදවා සිටි වෛද්‍යවරයා විශ්‍රාම ගොස් ඇති බවය.ඒ වෙනුවට යොදවා තිබෙන වෛද්‍යවරයා අද දින (9) අසනීප වී සිටින හෙයින් නොපැමිණෙන බව කීය. ලබන අඟහරුවාදා (12) සිට වෛද්‍යවරයකු යොදවන බවද දොලමුල්ල මහතා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>12</day>
    </date>
    <link>http://www.dinamina.lk/2013/02/12/_art.asp?fn=r1302124</link>
    <topic>කටුනේරියේ මාරක රිය අනතුරකින් යතුරුපැදිකරුවන් දෙදෙනෙක් මරුට</topic>
    <author>මුන්නේශ්වරම සමූහ ඊ.සී. ප්‍රනාන්දු</author>
    <content>කොළඹ - හලාවත මාර්ගයේ කටුනේරිය ප්‍රදේශයේදී පෙරේදා (10දා) රාත්‍රි වෑන් රථයක් හා යතුරු පැදියක් ගැටීමෙන් යතුරු පැදියේ ආ තරුණයන් දෙදෙනෙකු බරපතළ තුවාල ලබා මාරාවිල රෝහලට ඇතුළු කළ පසු මිය ගොස් ඇති බව මාරාවිල මූලස්ථාන පොලිසිය කියයි.මියගොස් තිබුණේ මාරාවිල කටුනේරිය ප්‍රදේශයේ පදිංචි ඩබ්ලිව්.එච්.රුවන් පීරිස් (35) හා ඩබ්ලිව්.පී.ඩී.චන්දන ප්‍රනාන්දු (33) නමැති දෙදෙනාය.කොළඹ දෙස සිට හලාවත දෙසට ගමන් ගත් වෑන් රථය කටුනේරිය ප්‍රදේශයට පැමිණි විට ඊට පිටුපසින් ඉතා වේගයෙන් දෙදෙනෙකු සහිතව ආ යතුරු පැදියක් වෑන් රථයේ පිටුපස ගැටී ඇත.එවිට යතුරු පැදිය විසිවී පෙරැළි පාර මැද වැටී තිබේ. ඒ අනුව යතුරු පැදියේ ආ දෙදෙනා බරපතළ තුවාල ලබා රෝහල් ගත කළ පසු මිය ගොස් ඇති බවත් පොලිසිය කියයි.අනතුර නිසා හානියට පත් වෑන් රථය හා එහි රියැදුරු අත්අඩංගුවට ගත් මාරාවිල පොලිසිය වැඩිදුර පරීක්ෂණ සිදු කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>12</day>
    </date>
    <link>http://www.dinamina.lk/2013/02/12/_art.asp?fn=r1302125</link>
    <topic>කුරුගඟට තවත් විදුලි බලාගාරයක් එපා</topic>
    <author>කුරුවිට සමූහ - රූපිකා කේ. බණ්ඩාර</author>
    <content>ªරු ගඟ ආශ්‍රිතව තවත් කුඩා ජලවිදුලි බලාගාරයක් ඉදිකිරීමේ සූදානමක් ඇති බැවින් එයට අවධානය යොමුකර එය නැවැත්වීමට කටයුතු කරන ලෙස ජනතාව, ජාතික භාෂා හා සමාජ ඒකාබද්ධතා අමාත්‍ය වාසුදේව නානායක්කාර මහතාගෙන් ඉල්ලා සිටිති.කුරු ගඟේ “කොල්ල මලේ” පාලම ආසන්නයේ මෙම විදුලි බලාගාරය ඉදිකිරීමට සැලසුම් කර ඇති බව පවසන ජනතාව, මෙයට ඉඩම් හිමියන් ඇතුළු ප්‍රදේශවාසීහු විරෝධය පළකරන බවද පෙන්වා දෙති.එරත්න - අඩවිකන්ද ප්‍රදේශයේ සිට පන්නම හන්දිය දක්වා පමණක් මේ වනවිට මෙවැනි කුඩා ජලවිදුලි බලාගාර 3ක් ඉදිකර තිබේ.තවත් බලාගාරයක් ඉදිකළහොත් කුරු ගඟ නැත්තටම නැතිවන බවද විශාල විනාශයක් සිදුවන බවද ජනතාව කියති. ගඟෙන් ජලය ලබාගැනීමේදී මුළු ප්‍රමාණයම නොගෙන කොටසක් පමණක් ලබාගන්නා බව පැවසුවත් 100% ම ගඟේ ජලය ලබාගන්නා බව ද ඔවුන් පවසති.කලකට පෙර ද මෙම ස්ථානයේ ජලවිදුලි බලාගාරයක් ඉදිකිරීමට සැලසුම් කළද එයද වැළකුන බවද ප්‍රදේශවාසීහු පෙන්වා දෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>12</day>
    </date>
    <link>http://www.dinamina.lk/2013/02/12/_art.asp?fn=r1302126</link>
    <topic>ගෙයක් බිඳ වැඩ වරදී</topic>
    <author>බලපිටිය සමූහ</author>
    <content>අහුන්ගල්ල ප්‍රදේශයේ රාත්‍රි කාලයේ නිවාස බිඳීමේ චෝදනාව සම්බන්ධයෙන් සැකපිට අත්අඩංගුවට ගත් සැකකරුවකු බලපිටිය මහේස්ත්‍රාත් අධිකරණයට ඉදිරිපත් කිරීමෙන් පසු චෝදනාවන්ට වරද පිළිගැනීම නිසා ලිහිල් වැඩ සහිත මාස 06ක සිර දඬුවම් නියම කර පෙර වැරැදි නොමැති නිසා සියලු සිරදඬුවම් වසර පහකට අත්හිටුවීමට බලපිටිය මහේස්ත්‍රාත් අසංග බෝදරගම මහතා නියෝග කළේය.එසේ අත්හිට වූ සිරදඬුවම් නියම කර ඇත්තේ බලපිටිය මාදුව පදිංචි මිගෙල්හේවාගේ තුෂාර අමිල ද සිල්වා නමැත්තාටය.සැකකරු අහුන්ගල්ල ප්‍රදේශයේ නිවෙසක් බිඳීමට හමුල් වී එහි තිබූ රුපියල් 2220ක් වටිනා ජංගම දුරකථනයන් සහ මුදල් රුපියල් 1500ක් සොරකම් කිරීමේ චෝදනාව සම්බන්ධයෙන් අත්අඩංගුවට ගත් බව පැමිණිල්ල ඉදිරිපත් කරමින් කොස්ගොඩ පොලිසිය කියා සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>12</day>
    </date>
    <link>http://www.dinamina.lk/2013/02/12/_art.asp?fn=s1302121</link>
    <topic>වාස් සමග අවසන් සාකච්ඡාවට සනත් - හිරන්ත නම් කෙරෙති</topic>
    <author>ප්‍රින්ස් ගුණසේකර</author>
    <content>ශ්‍රී ලංකා ක්‍රිකට් පිලේ පන්දු යවන්නන්ගේ පුහුණුකරු ලෙස චමින්ද වාස් එක්කර ගැනීමේ අවසන් තීරණාත්මක සාකච්ඡාවට ක්‍රිකට් තේරීම් කමිටු සභාපති සනත් ජයසූරිය මහතා හා ශ්‍රී ලංකා ක්‍රිකට් උප‍ ලේකම් හිරන්ත පෙරේරා මහතා නම් කොට ඇත.ක්‍රිකට් විධායක සභාවේ යෝජනාවක් අනුව සනත් - හිරන්ත යන මහත්වරුන් චමින්ද වාස් සමග අද හෝ හෙට මේ සාකච්ඡාව පැවැත්වීමට නියමිතය.එහි දී චමින්ද වාස්ට ශ්‍රී ලංකා ක්‍රිකට් ආයතනයෙන් ගෙවන මාසික වේතනය හා අනෙක් පහසුකම් පිළිබඳ අවසන් තීරණයකට එළැඹීමට නියමිතය.ශ්‍රී ලංකා ක්‍රිකට් විධායක සභාවේ ප්‍රකාශකයකු පැවැසුවේ ලබන මාසයේ බංග්ලා‍දේශය සමග තරගාවලියට පෙර වේගපන්දු යවන්නන් පුහුණුවට චමින්ද වාස්ගේ සේවය ලබාගැනීමට අපේක්ෂා කරන බවය.ශ්‍රී ලංකා ක්‍රිකට් පිලේ පිතිකරුවන්ගේ පුහුණුකරුට හා පන්දු යවන්නන්ගේ පුහුණුකරුට ‍මේ වනවිට මාසිකව රුපියල් ලක්ෂ 5 බැගින් ගෙවීම් කරන හෙයින් චමින්ද වාස්ටත් ඒ හා සමාන ගෙවීමක් කිරීම ශ්‍රී ලංකා ක්‍රිකට් විධායක සභාවේ තීරණය වී ඇත.යම් හෙයකින් අලුතින් එක්වන පුහුණුකරුට වැඩි මුදලක් ගෙවීමට සිදුවුවහොත් මෙතෙක් කටයුතු කරන පුහුණුකරුවන්ගේ දීමනා ද වැඩි කිරීමට සිදුවන බව විධායක කමිටුවේ දී සාකච්ඡා වී ඇතැයි වාර්තාවේ.ශ්‍රී ලංකා පි‍ලේ පන්දු යවන්නන්ගේ විශේෂඥ උපදේශක ‍ලෙස එක්වීමට මුත්තයියා මුරලිදරන් කැමැත්ත පළකොට තිබේ.ඒ සඳහා කොන්දේසි කීපයක් ඉදිරිපත්ව ඇතත් මුරලිදරන් ගෙවීමක් අපේක්ෂා නොකරන බව දැනුම් දී තිබේ.පෙබරවාරි 28වැනිදා මෙරටට පැමිණෙන බංග්ලාදේශ ක්‍රිකට් පිල සමග තරගාවලියේ ශ්‍රී ලංකා ක්‍රිකට් කළමනාකරු ලෙස මයිකල් ද සොයිසා මහතා පත් කිරීමට තීරණය වී තිබේ.ඒ මහතා සමග පැවැති දුරකතන සංවාදයකදී කළමනාකරු තනතුර භාර ගැනීමට කැමැත්ත පළකොට ඇතැයි ද වාර්තා වේ.ගල්කිස්ස සාන්ත තෝමස් විදුහ‍ලේ ආදි ශිෂ්‍යයකු වන මයිකල් ද ‍සොයිසා මහතා අවසන් වරට පැවැති ශ්‍රී ලංකා ක්‍රිකට් නිලවරණයේ ලේකම් තනතුරට නාමයෝජනා ලබා දී අවසන් මොහොතේ තරගයෙන් ඉවත්විය.ශ්‍රී ලංකා තේ කර්මාන්තය ඉදිරියට ගෙන යන විධායක නිලධාරියකු වන සොයිසා මහතා රූපවාහිනී හා ගුවන්විදුලි විස්තර ප්‍රකාශකයකු ද වේ.මේ අතර ශ්‍රී ලංකා ‘ඒ’ ක්‍රිකට් පිලේ කළමනාකරු ලෙස ජයන්ත සෙනෙවිරත්න මහතා නම් කිරීමට ද ක්‍රිකට් විධායක සභාව පියවර ගෙන ඇතැයි වාර්තා ‍වේ.ශ්‍රී ලංකා ක්‍රිකට් කළමනාකරු ලෙස කටයුතු කළ චරිත් සේනානායක මහතාගේ ‍‍සේවය ඔස්ට්‍රේලියානු සංචාරයෙන් අනතුරුව නවතා දැමීමට තීරණය විය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>12</day>
    </date>
    <link>http://www.dinamina.lk/2013/02/12/_art.asp?fn=s1302122</link>
    <topic>නිදහස් දින වොලිබෝල් ශූරතාව නාඋලට</topic>
    <author>අසෝක හිඳගොඩමාතලේ දිසා විශේෂ</author>
    <content>මාතලේ දිසා වොලිබෝල් සංගමය 65වැනි ජාතික නිදහස් දිනය නිමිත්තෙන් මෙහෙයවනු ලැබූ පරාක්‍රම දිසානායක අභියෝගතා කුසලාන මාත‍ලේ දිසා අන්තර් සමාජ ‍නිදහස් සමරු වොලිබෝල් ශූරතාව දිනාගැනීමට නාඋල ශ්‍රීනාග ක්‍රීඩා සමාජය සමත්විය.කණ්ඩායම් 8ක සහභාගිත්වයෙන් පැවැති මේ තරගාවලියේ අවසන් මහා තරගයේ දී වේරගම සුපර් ෂයින් ක්‍රීඩා සමාජය තරග වට 3-2ක් ලෙස පරාජය කිරීමට ශ්‍රීනාග පිල සමත්විය.ශූරතාව දිනාගත් ශ්‍රීනාග පිල අමිල මධුෂාන් විසින් මෙහෙයවනු ලැබූ අතර චන්දන මුණසිංහ අනුශූරතාව දිනූ සුපර් ෂයින් පි‍ලේ නායකත්වය දැරුවේය.මාතලේ දිසා වොලිබෝල් සංගමයේ සභාපති, මධ්‍යම පළාත් සභා මන්ත්‍රී පරාක්‍රම දිසානායක මහතාගේ ප්‍රධානත්වයෙන් බර්නාඩ් අලුවිහාරේ ක්‍රීඩාංගණයේ දී පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>12</day>
    </date>
    <link>http://www.dinamina.lk/2013/02/12/_art.asp?fn=s1302123</link>
    <topic>කොදෙව් ක්‍රීඩිකාවෝ අවසන් තරගය අබියස</topic>
    <author/>
    <content>කාන්තා එක්දින ලෝක කුසලාන තරගමාලාවේ සුපර් සික්ස් වටයේ නවසීලන්තය සමග ඊයේ පැවැති තරගයෙන් ලකුණු 48ක ජයක් වාර්තා කිරීමට බටහිර ඉන්දියා කොදෙව් පිල සමත්විය. ඒ අනුව ප්‍රසාද ලකුණු සටහනේ දෙවැනි ස්ථානය අත්කර ගැනීමට ඔවුන්ට හැකිවිය.ඒ අනුව මේ වනවිටත් අවසන් මහා තරගයට සුදුසුකම් ලබා සිටින ඔස්ට්‍රේලියාව සමග තරග වදින කණ්ඩායම බවට පත්වීමට කොදෙව් පිලට වැඩි අවස්ථාවක් තිබේ.නවසීලන්තය සමග ඊයේ පැවැති තරගයේ පළමුව පන්දුවට පහරදුන් කොදෙව් පිල ඕවර 50 අවසානයේ කඩුලු 9කට ලකුණු 207ක් වාර්තා කළ අතර නවසීලන්තය ඕවර 44.3කදී ලකුණු 159කට දැවීගියේය.කොදෙව් පිල – 207/9 (ඕවර50) ස්ටෙෆානි ටේලර් 49, ෂැනෙල් ඩලේ 37, අනීසා මො‍හොමඩ් නොදැවී 31 ( මෝනා නීල්සන් 27/3)නවසීලන්තය – 159 (ඕවර 44.3) රෂේල් ප්‍රීස්ට් 36, සුසී බේට්ස් 30 ( ‍ට්‍රිමේනි ස්මාට් 39/3).</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>12</day>
    </date>
    <link>http://www.dinamina.lk/2013/02/12/_art.asp?fn=s1302124</link>
    <topic>ඉන්දීය තේරීම් කමිටුව ක්‍රීඩකයන්ගේ ප්‍රසිද්ධිය නොසලකයි</topic>
    <author/>
    <content>ඔස්ට්‍රේලියාවට එරෙහි පළමු ටෙස්ට් තරග දෙක සඳහා ඉන්දියා ක්‍රිකට් කණ්ඩායම තේරීමේදී එරට තේරීම් නිළධාරීන් විසින් ප්‍රබල පණිවිඩයක් දී තිබේ. “වැදගත් වන්නේ ක්‍රීඩකයෙකුගේ පැවැත්ම හා දක්ෂතාව මිස ප්‍රසිද්ධිය නොවේ” යන්න එම පණිවිඩයයි.තේරීම් නිළධාරීන්ගේ මේ නව ප්‍රවේශයේ පළමු රසය දැනී තිබෙන්නේ ආරම්භක පිතිකරු විරේන්ද්‍ර සෙවාග් ට ය. ඔහු කණ්ඩායමෙන් ඉවත් කිරීමෙන් පසුව දැන් ඔහුගේ සහායක ආරම්භක පිතිකරු ගෞතම් ගම්භීර් ට ද කණ්ඩායමේ ස්ථානය අහිමි වී තිබේ.දස්කම්වල ස්ථිරභාවයක් නැති ආරම්භක පිතිකරු යුගළය ඉවත් කර අලුත් යුගළයක් අත්හදා බැලිය යුතුව තිබෙන බව තේරීම් නිළධාරීන්ගේ මතය වී තිබේ. පිතිකරු යුගළයක් කෙරෙහි ඕනෑවට වඩා යැපීමෙන් බොහෝ විට එම පිතිකරුවෝ සෑහීමට පත්වෙති.දස්කම් දැක්වීමට අපොහොසත් වන ඕනෑම ක්‍රීඩකයෙකු යළි ජාතික කණ්ඩායමට යන මාර්ගය සොයා ගැනීම පිණිස නැවතත් දේශීය ක්‍රිකට් ක්‍රීඩාවට පිවිසිය යුතුය යන පණිවිඩයෙන් කෙනෙක් වඩාත් හොඳින් ක්‍රීඩා කිරීමට පෙළඹෙනු ඇතැයි ඉන්දියා තේරීම් නිළධාරීහු බලාපොරොත්තු වෙති.මෑතක් වන තුරුම ඉන්දියා සුපිරි ක්‍රිකට් තරු විශ්වාස කළේ දේශීය ක්‍රිකට් ක්‍රීඩාව තිබෙන්නේ ඔවුන් සඳහා නොවන බවය. ඉන්දියාවේ වාසනාවකට එරට දේශීය ක්‍රිකට් ක්‍රීඩාවේ නියැලී සිටින තරුණ ක්‍රීඩකයන් බොහෝ දෙනෙක් දැන් ශක්තිමත්ව ඉන්දියා කණ්ඩායමේ දොරට තට්ටු කරමින් සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>12</day>
    </date>
    <link>http://www.dinamina.lk/2013/02/12/_art.asp?fn=s1302125</link>
    <topic>මලල ක්‍රීඩා අලුත් ව්‍යවස්ථාව‍ සම්මතයට වි‍ශේෂ මහා සභාවක්</topic>
    <author>ප්‍රින්ස් ගුණසේකර</author>
    <content>ශ්‍රී ලංකා මලල ක්‍රීඩා සංගමයේ නව ව්‍යවස්ථාව සම්මත කර ගැනීම වෙනුවෙන් විශේෂ මහා සභා රැස්වීමක් කැඳවීමට මලල ක්‍රීඩා විධායක කමිටුව තීරණය කළේය.නව ව්‍යවස්ථාව සම්මත කොට ජාත්‍යන්තර මලල ක්‍රීඩා සම්මේලනයට ඉක්මනින් යැවීමට ද තීරණය වී තිබේ.ව්‍යවස්ථාව සම්මත කරගන්නා විශේෂ මහ සභාවේ කටයුතු සාකච්ඡා කිරීමට මලල ක්‍රීඩා විධායක කමිටුව හෙට රැස්වීමට ද නියමිතය.වසර 2007 සිට මලල ක්‍රීඩා සංගමයේ නව ව්‍යවස්ථාව සම්මත කර ගැනීමට උත්සාහ කළ ද විවිධ හේතුමත එය ඉටු නොවුනි. එහෙත් මලල ක්‍රීඩා සංගමයේ සභාපති මේජර් ජෙනරාල් දයා රත්නායක මහතාගේ නියමයෙන් ව්‍යවස්ථා සම්පාදක කමිටුවක් පත්කොට වගකීම පවරන ලදි.එම කමිටුවේ නිර්දේශ අනුව නව ව්‍යවස්ථාව මලල ක්‍රීඩා විධායක සභාවට ඉදිරිපත් කර විශේෂ මහ සභාවකින් සම්මත කළ යුතුවේ. නව මලල ක්‍රීඩා ව්‍යවස්ථාව අනුව උප සභාපතිවරු 7ක් පත්වේ. එයින් එක් උප සභාපති තනතුරකට කාන්තාවක් පත්වීම අනිවාර්ය කොට තිබීම විශේෂත්වයකි.මලල ක්‍රීඩා සංගමයේ දැනට ක්‍රියාත්මක ව්‍යවස්ථාව අනුව උප සභාපතිවරු 6ක් පත්වේ.සියලුම නිලතල රහස් ඡන්දයෙන් පමණක් පත් කරගැනීමට ද නව ව්‍යවස්ථාවේ දක්වා ඇත.මෙතෙක් පැවැති ක්‍රමය වූයේ විවෘත ඡන්දයෙන් අත් ඔසවා නිලතල පත්කර ගැනීම වූ අතර එහි දී ඡන්දයෙන් පසු ගැටුම් නිර්මාණය වීම දක්නට ඇති බවට මතයකි.යෝජිත නව ව්‍යවස්ථාව අනුව භාණ්ඩාගාරික තනතුර හැර විධායක සභා පත්වීම්වලට නාමයෝජනා ලබාදෙන්නන් ජාතික මට්ටමේ මලල ක්‍රීඩා තරග නියෝජනය කිරීම අනිවාර්ය කොට ඇත. මලල ක්‍රීඩා තරගවලින් ජාත්‍යන්තරය නියෝජනය කිරීම නාමයෝජනා ලබාදීමට විශේෂ සුදුසුකමකි.ශ්‍රී ලංකා මලල ක්‍රීඩා සංගමයට අයත් අනුබද්ධ සංගම්වල නියෝජිතයෝ 39ක් නව ව්‍යවස්ථාව සම්මත කර ගැනීමේ විශේෂ මහ සභාවට එක්වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>12</day>
    </date>
    <link>http://www.dinamina.lk/2013/02/12/_art.asp?fn=s1302126</link>
    <topic>අනුරාධපුර ක්‍රීඩාංගණයට රුපියල් ලක්ෂ 2600ක්</topic>
    <author>සම්පත් සංජීව</author>
    <content>උතුරුමැද පළාතේ ක්‍රීඩාව නැංවීමේ අරමුණින් රුපියල් ලක්ෂ දෙදහස් හයසීයයක (2600) වියදමින් අනුරාධපුර මහජන ක්‍රීඩාංගණය නවීකරණය කෙරේ.ඒ අනුව පිහිනුම් තටාක, ගෘහස්ත ක්‍රීඩාගාර, ධාවන පිටිය, ප්‍රේක්ෂකාගාර ඇතුළු සියලු උපාංගවලින් සමන්විතව ක්‍රීඩාංගණය නවීකරණය කිරීමේ කටයුතු ආරම්භ කර ඇත.මෙහි ප්‍රගතිය විමසීමේ නිරීක්ෂණ චාරිකාවක් ක්‍රීඩා ඇමැති මහින්දානන්ද අලුත්ගමගේ සහ උතුරුමැද පළාත් ප්‍රධාන ඇමැති සහ ක්‍රීඩා ඇමැති එස්.එම්.රංජිත් මහත්වරුන් පෙරේදා (10) සිදු කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>12</day>
    </date>
    <link>http://www.dinamina.lk/2013/02/12/_art.asp?fn=s1302127</link>
    <topic>උයන්වත්ත ක්‍රීඩාපිටිය ජගත් තලයට</topic>
    <author>බන්ධුල ගුණසේකර -සමග මාතර දිසා විශේෂ</author>
    <content>මාතර නගර මධ්‍යයේ පිහිටි උයන්වත්ත ක්‍රීඩාංගණය ජාත්‍යන්තර ක්‍රීඩාංගණයක තත්වයට වැඩිදියුණු කෙරෙන බව මාතර නගරාධි පති සොසින්ද්‍ර හඳුන්ගේ මහතා පවසයි.මෙහි මූලික අධියර කටයුතු වෙනුවෙන් රුපියල් එක්කෝටි දහතුන් ලක්ෂයක පමණ මුදලක් වැය කෙරේ.මේ වන විට පවතින තණතිලි හතර අටක් දක්වා සංවර්ධනය කිරීමට පියවර ගෙන ඇත.බංගලිදේශ ක්‍රිකට් සංචාරයේ පුහුණු කටයුතු සඳහා උයන්වත්ත ක්‍රීඩාංගණය නම් කොට ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>12</day>
    </date>
    <link>http://www.dinamina.lk/2013/02/12/_art.asp?fn=s1302128</link>
    <topic>තිළිණ - ගීතික බෙනඩික් විදුහලට ජය ගෙනෙති</topic>
    <author>ඩිල්වින් මෙන්ඩිස්මොරටුව ක්‍රීඩා</author>
    <content>අන්තර් පාසල් අවුරුදු 19න් පහළ ක්‍රිකට් තරගාවලියේ කොටහේන සාන්ත බෙනඩික් විදුහලේ තිළිණ සිල්වා වාර්තා කළ ශතකයත් ගීතික ජයතිලකගේ විශිෂ්ට පන්දු යැවීමත් හේතුවෙන් මොරටු විදුහල සමග පැවැති තරගයෙන් ඉනිමක හා ලකුණු 41ක ජයක් හිමිකර ගැනීමට කොටහේන සාන්ත බෙනඩික් විදුහල සමත්විය.කොටහේනේදී පසුගියදා පැවැති තරගයේ පළමුව පන්දුවට පහරදුන් බෙනඩික් විදුහල කඩුලු 7කට ලකුණු 274ක් රැස් කළ අතර තිළිණ සිල්වා ලකුණු 152ක් වාර්තා කළේය.පිළිතුරු ලෙස මොරටු විදුහල පළමු ඉනිම ලකුණු 131ක් හා දෙවන ඉනිම ලකුණු 102කට සීමා විය.පන්දු යැවීමේදී බෙනඩික් විදුහලේ ගීතික ජයතිලක ඉනිම් දෙකේදී කඩුලු 5 බැගින් බිඳ හෙළීමට සමත්විය.සාන්ත බෙනඩික්-274/7 තිලිණ සිල්වා නොදැවී 152, මහේන් ජයලත් 44 (තාරුක ප්‍රනාන්දු 28/2)මොරටු විදුහල පළමු ඉනිම-131 කණිෂ්ක ප්‍රභාත් නොදැවී 37 (ගීතික ජයතිලක 34/5, නිර්මාල් සොයිසා 19/4) සහ දෙවැනි ඉනිම-102 (ගීතික ජයතිලක 49/5, නිර්මාල් සොයිසා 28/3)පළමු ඉනිමේ ජයක්මොරටුව සාන්ත සෙබස්තියන් විදුහල සමග මොරටුවේ පැවැති තරගයෙන්ද කොටහේන සාන්ත බෙනඩික් විදුහලට පළමු ඉනිමේ ජය හිමිවිය. සෙබස්තියන් විදුහල පළමු ඉනිම ලකුණු 139කට සීමා වු අතර බෙනඩික් විදුහල කඩුලු 9කට ලකුණු 202ක් වාර්තා කළේය.සා.සෙබස්තියන්-139 ලුක් ජයදේව 66 (යොහාන් සිල්වා 44/4, චන්දන ජයශංක 25/3) සහ දෙවැනි ඉනිම-47/4 (චන්දන ජයශංක 8/2)සා.බෙනඩික්-202/9 සමීර සඳමාල් 87 (නිමේෂ් ප්‍රනාන්දු 25/2).</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>12</day>
    </date>
    <link>http://www.dinamina.lk/2013/02/12/_art.asp?fn=s1302129</link>
    <topic>බෝල්ට් ගෙන්වීමට ලන්ඩනය බදු නීති ඉවත දමයි</topic>
    <author>ලන්ඩන් (රොයිටර්)</author>
    <content>ඔලිම්පික් කෙටි දුර ධාවන ශූර උසේන් බෝල්ට් හා අනෙකුත් විදේශීය මලල ක්‍රීඩකයන්ට මේ වසරේ ඔලිම්පික් ක්‍රීඩාංගණයේ පැවැත්වෙන ලන්ඩන් ඩයමන්ඩ් ලීග් ක්‍රීඩා උලෙළේදී බදු රහිතව තරග කිරීමේ අවස්ථාව උදා වී තිබේ.මේ, බ්‍රිතාන්‍ය මුදල් ඇමැතිවරයා “එක් වතාවක් බද්දෙන් නිදහස් කිරීමට” එකඟ වීම හේතුවෙනි.පසුගිය වසරේ ලන්ඩන් ඔලිම්පික් උලෙළේදී රන් පදක්කම් තුනක් දිනා ගත් ජැමෙයිකාවේ බෝල්ට්, ඊට කළින් 2009 වසරේ සිට එක්සත් රාජධානියේ තරග කර නැත. ඒ, එහි පවතින බදු නීති නිසා තමන්ගේ සාක්කුව හිස්වන බැවිණි.“ඔලිම්පික් උරුමය සුරක්ෂිත කිරීම රජයේ දැඩි අධිෂ්ඨානයකි. මේ බදු නිදහස ලබා දෙන්නේ ඉතාමත් සතුටිනි” යනුවෙන් මුදල් ඇමැති ජෝර්ජ් ඔස්බෝන් පවසා තිබේ.සම්ප්‍රදායිකව ක්‍රිස්ටල් පැලස්හි පවත්වන ලන්ඩන් ක්‍රීඩා උළෙල මෙවර ඔලිම්පික් ක්‍රීඩාංගණයට ගෙනැවිත් ඇත්තේ ජූලි 27 වැනි දින ලන්ඩන් ඔලිම්පික් උලෙළේ පළමු සංවත්සරය සැමරීම පිණිසය.80,000ක පිරිසක් තරග නරඹනු ඇතැයි අපේක්ෂා කෙරෙන මේ ක්‍රීඩා උලෙළට බෝල්ට් වැන්නවුන් සහභාගි නොවුවහොත් එය අසාර්ථක වීමට ඉඩ තිබේ.බ්‍රිතාන්‍ය බදු නීතිවලට අනුව එරටට පැමිණෙන විදෙස් ක්‍රීඩකයන් ඔවුන් තරගවලින් උපයන මුදලට මෙන්ම ගෝලීය අනුග්‍රාහක ගිවිසුම්වලින් ලැබෙන ආදායමෙන්ද කොටසක් බදු වශයෙන් ගෙවිය යුතුව තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>12</day>
    </date>
    <link>http://www.dinamina.lk/2013/02/12/_art.asp?fn=s13021210</link>
    <topic>‘ස්පීඩ්’ ධාවන තරග 17දා පන්නල දී</topic>
    <author/>
    <content>'ස්පීඩ්' මෝටර් රථ සහ යතුරු පැදි ධාවන ශූරතාවලියේ පළමු වටය මේ මස 17වැනිදා පන්නල ධාවන පථයේ දී පැවැත්වේ.එහි කාල ගණනය කිරීමේ තරග ඊට පෙර දින පැවැත්වීමට නියමිතය.මෙවර මෝටර් රථ ධාවන තරග අංශයෙන් මැක්ලරන්ස් අශ්වබල 1300 තරග ඉසව්වට නවක ධාවන ශූරයන් 10ක් එක්වී සිටීම විශේෂ සිදුවීමකි.ආසියානු මෝටර් රථ ධාවන තරග ක්‍රීඩා සමාජය සහ 'ස්පීඩ් ඩ්‍රොම් කාටින්' මධ්‍යස්ථානය එක්ව මෙහෙයවූ පුහුණු සැසියකින් අනතුරුව මේ නවක තරගකරුවන්ට ජාතික මට්ටමේ තරග සඳහා දොරටු විවර වී ඇත.නවක තරගකරුවන් මෙවර ස්පීඩ් ‍තරගාවලියේ වට තුනටම සහභාගිවීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>12</day>
    </date>
    <link>http://www.dinamina.lk/2013/02/12/_art.asp?fn=s13021211</link>
    <topic>විද්‍යාර්ථයට කඩුලු 7ක ජයක්  </topic>
    <author/>
    <content>මහනුවර විද්‍යාර්ථ විදුහල සහ රද්දොළුව ශ්‍රී පඤ්ඤානන්ද ජාතික පාසල අතර පැවැති තරගයෙන් කඩුලු 7ක ජයක් වාර්තා කිරීමට විද්‍යාර්ථ විදුහල සමත්විය.මහනුවර පොලිස් පිටියේ පසුගියදා පැවැති තරගයෙ ඉනිම් දෙකේදී චානුක රත්නායක විසින් ලකුණු 75කට කඩුලු 14ක් දවාලීය.ශ්‍රී පඤ්ඤානන්ද පළමු ඉනිම-53යි එස්.පුෂ්පකුමාර 14 (චානුක රත්නායක 12/5) සහ දෙවැනි ඉනිම-140යි එස්.පුෂ්පකුමාර 36 (චානුක රත්නායක 65/9)විද්‍යාර්ථ පළමු ඉනිම-164යි හේෂාන් දිසානායක නොදැවී 47 (පී.මාදව 33/5) සහ‍ දෙවැනි ඉනිම-36/3.</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>12</day>
    </date>
    <link>http://www.dinamina.lk/2013/02/12/_art.asp?fn=s13021212</link>
    <topic>සියැට් සම්මාන රාත්‍රිය බොරලැස්ගමුවේ දී  </topic>
    <author/>
    <content>.</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>12</day>
    </date>
    <link>http://www.dinamina.lk/2013/02/12/_art.asp?fn=f1302121</link>
    <topic>ආගම් භේද ඇවිස්සීම රට අවුලන කුමන්ත්‍රණයක්</topic>
    <author>සාකච්ඡා කෙළේඋදිත ගුණවර්ධන</author>
    <content>ජාතීන් අතර සුහදතාවය හා සංහිඳියාව මෙරට දියුණුවටත් සංවර්ධනයටත් බලපාන්නේ කෙසේ ද, ජාති ආගම් භේදයකින් තොරව රට පුරා පැතිර ගොස් ඇති සංවර්ධනයේ ප්‍රතිලාභ මොනවාද සහ තවත් කාලීන සමාජ දේ්ශපාලන කරුණු පිළිබඳව පාර්ලිමේන්තු මන්ත්‍රී ඒ. එච්. එම්. අස්වර් මහතා සමඟ සිදු කළ සාකච්ඡාවකි මේ.අද රටේ ප්‍රමුඛ කතාබහක් ඇතිවෙලා තිබෙන්නේ ආගම් හා ජාතීන් අතර සමගිය හා සහජීවනය පිළිබඳ මාතෘකාවයි. ඇතැම් පාර්ශව දකින විදිහට මේ සහජීවනයට යම් යම් බාධා මතුව තිබෙනවා. මේ ගැන ඔබේ මතය පැහැදිලි කළ හැකි ද?අනිවාර්යයෙන්ම රටක් දියුණු වීමට නම් ජාතීන් ආගම් අතර බැඳීම් හා සහජීවනය ඇති විය යුතුයි. එහෙම වුණොත් තමයි රටකට නවීන ලෝකය වෙත පියමැන යාමට පුළුවන් කම ලැබෙන්නේ.මා නම් දකින්නේ මෙරට ජාතීන් අතර ආගම් අතර සුවිශාල ආගමික හා ජාතිත සහජීවනයක් දක්නට තිබෙනවා. ඒක අපට ඇස්පනා පිට දක්නට ඇති තත්ත්වයක්.ඒ වගේ තත්ත්වයක් තුළ සහජීවනය නැතැයි කියලා කිසිවකු කියනවා නම් ඇස් පෙනුනත් ඇස් නොපෙනෙන කෙනෙකු විදිහට සිටින්නෙකු විදිහට පෙන්වා දිය හැකියි. නැතිනම් ප්‍රශ්න ඇති කිරීමට උත්සාහ කරන පුද්ගලයකු විය යුතුයි.මෙරටට අවශ්‍ය නිදහස හා සමගිය උදාකර ගැනීමට ජාතීන් අතර හා ජාතික නායකත්වයේ කැපවීම් පිළිබඳව පැහැදිලි කිරීමක් කළ හැකි ද?එදා නිදහස උදාකර ගැනීමට නිදහස දිනා ගැනීමට සිංහල, දෙමළ, මුස්ලිම් නායකවරු එකමුතුව එක්සත්ව විශාල ප්‍රයත්නයක නියැළුණා. ටී. බී. ජායා වැනි මුස්ලිම් නායකයන් එදා නිදහස් අරගලයේ දී විශාල කාර්ය ප්‍රමාණයක් ඉටු කළා.එස්. ඩබ්ලිව්. ආර්. ඩී. බණ්ඩාරනායක මහතාගේ පවා ඇගැයීමට පවා ලක් වුණා. එන්. එම්. පෙරේරා මහතා පවා ජායා මහතා ගේ ගෝලයකු විදිහට හඳුන්වා දෙන්න පුළුවන්. එපමණක් නොවෙයි. සමකාලීනව බිහි වූ සියලු මුස්ලිම් නායකයන් රටේ නිදහස හා සංවර්ධනය සඳහා විශාල කාර්ය ප්‍රමාණයක් ඉටු කළා. මුස්ලිම් ජනතාව හැම වෙලාවෙම උපන් රටට උපන් බිමට ආදරය කළ පිරිසක්. මුස්ලිම් අපට ඉපදෙන්න මෙන්ම මිය යන්නත් තිබෙන්නේ් මේ බිම පමණයි.මුස්ලිම් අප මේ රටට ආදරෙයි. ජනාධිපතිතුමා විග්‍රහ කරන විදිහට නියම දේශප්‍රේමීන් වන්නේ රටට ආදරය කරන පිරිස්. මුස්ලිම්වරු බහුතරයක් රටට ආදරය කරන දේශප්‍රේමීන්. ඒ නිසා මුස්ලිම්වරුන් වෙනම ජාතියක් ආගමිකයන් පිරිසක් කියන කරුණට වඩා අපි සිතන්න ඕනෑ මුස්ලිම්වරු මෙරටට ආදරය කරන පිරිසක්ය යන කරුණයි.මායාදුන්න රජතුමාගේ හමුදාවේ සෙන්පතිවරු සිව් දෙනෙක්. සිටියා. ඔවුන් මුස්ලිම් ජාතිකයන්. ඔවුන් මුස්ලිම්වරු වුණත් එදා රට වෙනුවෙන් දේශප්‍රේමී ලෙස සටන් කළා. එවැනි පිරිසක් තමයි මුස්ලිම්වරු කියන්නේ.රටක් දියුණුවීමට ජාතීන් අතර සහජීවනය හා එකමුතු බව රටක දියුණුවට බලපාන්නේ මොන විදිහට ද?ජනාධිපතිතුමා ඍජුවම කියා සිටිනවා රටක් ශක්තිමත් වීමට නම් රටක් සංවර්ධනය වීමට නම් ඉහළට ගමන් කිරීමට නම් ජාතීන් අතර සමගිය සහජීවනය තිබිය යුතුයි කියලා. ඒ සහජීවනය සමගිය පිළිබඳව වූ කරුණු මුල්කර ගෙන කටයුතු කළ යුතුයි.අප කළ යුත්තේ සිංහල ජාතිය ආරක්‍ෂා කරන අපේ සෙසු ජාතීන් ද ආරක්‍ෂා කිරීමයි. බුදු දහම මෙන්ම සෙසු ආගම් ද ආරක්‍ෂා කළ යුතුයි. එහෙම කිරීම මඟින් මෙරට යහපත් දිශාවට දියුණුවට ගමන් කිරීම තවදුරටත් වේගවත් වෙනවා.සමගිය සහජීවනයට එරෙහි සුළුතරය ගැන ඔබේ අදහස කුමක් ද?අති බහුතරය සමඟියට, සහජීවනයට තදින් බැඳී කටයුතු කරන්නේ. විදේශ බලවේග දන්නවා මෙරට දියුණුවට හා ආර්ථික වර්ධන ඉලක්ක වෙත වේගයෙන් ගමන් කරන බවට. මෙවැනි ඉලක්කයක් වෙත ගමන් කරද්දී මෙයට විරුද්ධව කුමන්ත්‍රණ එල්ල වීම් සිදු වුණා.හැට හැත්තෑව දශකවලදී රට ශක්තිමත් ආර්ථික සංවර්ධන පදනමකට ගමන් කරමින් තිබුණා. එහෙත් එතැනදී කුමන්ත්‍රණකාරී බලවේග මෙරට ක්‍රියාත්මක වුණා. එතැනදී තමයි දෙමළ ජනතාව මුලා කිරීමට උත්සාහ කළා. එය යම් තරමකට සාර්ථක වුණත් එය අවුරුදු තිහක් ඇතුළත පරාජය කිරීමට පුළුවන් වුණා.අද ආර්ථිකය යළිත් ශක්තිමත්ව තිබෙනවා වගේම සංවර්ධනය වෙත රට වේගවත්ව ගමන් කරමින් තිබෙනවා. එයට බාධා කර රට යළිත් අවුල් සහගත තැනකට පත් කිරීමට විදේශ බලවේග, ඇතැම් රාජ්‍ය නොවන සංවිධාන විශාල ප්‍රයත්නයක නියැළෙනවා. ඒ උත්සාහය තමයි විවිධ මුහුණුවරින් අද ක්‍රියාත්මක වෙමින් තිබෙන්නේ.විශේෂයෙන් මේ කුමන්ත්‍රණයට අත්වැල් අල්ලනවා. එජාපයත් ජවිපෙත් මෙයට සම්බන්ධයි. අපූරු සහෝදරයින්ගේ ජවනිකාව තමයි ඔවුන් රඟ දක්වමින් සිටින්නේ. මේ අයට ඕනෑ කර තිබෙන්නේ රට කුමන හෝ ක්‍රමයකට ආරවුල් සහගත තත්ත්වයකට පත් කිරීමටයි. ඒ හැර මෙතැන වෙනත් දෙයක් නෑ.ඉස්ලාම් භක්තිකයන්ට මේ ආණ්ඩුව යටතේ සිදු වූ කාර්ය භාරය හා සහයෝගය පිළිබඳව ඔබට සතුටුවිය හැකි ද?අපිට හොඳට මතකයි එල්.ටී.ටී.ඊ සංවිධානය බලවත්ව සිටි කාලයේ දී නැඟෙනහිර ප්‍රදේශයේ මුස්ලිම් ලබ්ධිකයන් විශාල පිරිසක් දෙවියන් යදිද්දී මරා දැමුවා. එදා ආගමික නිදහස ආගමික බැතිමත් භාවයට අභියෝග කළේ එල්.ටී.ටී.ඊ සංවිධානය විසිනුයි.එදා ඉස්ලාම් භක්තිකයකුට මේ ප්‍රදේශවල ආගමික වතාවත් පවා නිදහසේ කරගෙන යාමට බැරි තත්ත්වයකුයි තිබුණේ. ඒත් ජනාධිපතිතුමා ඒ තත්ත්වය සම්පූර්ණයෙන්ම වෙනස් කළා පමණක් නොවෙයි මුස්ලිම් ජනතාවට අවශ්‍ය සියලු පහසුකම් නිදහස ලබා දී තිබෙනවා. මේ ගැන මුස්ලිම් ජනතාව ජනාධිපතිතුමාට ස්තුතිය හා උපහාරය පුද කරනවා.නැඟෙනහිර ඉස්ලාම් භක්තිකයන් සිටින නගරවලට ගිහින් බලන්න එදා සහ අද තත්ත්වය අතර විශාල වෙනසක් තිබෙනවා. එදා යුද්ධයේ බිය මරණයේ අඳුරු සෙවනැලිවලින් වැසී තිබූ නගරවල අද තිබෙන්නේ ඉතාමත් දියුණු තත්ත්වයක්. රෑ දහයට දොළහට ගියත් ඒ නගර ඉතාමත් ජනාකීර්ණයි.එමඟින් වුණත් අපට තහවුරු කර ගැනීමට හා සිතා ගැනීමට පුළුවන් අද මේ පළාත් කෙතරම් දියුණු ද කියලා. මේ නගර මේ තරම් දියුණු තත්ත්වයකට පත් කළේ මේ ආණ්ඩුව යටතේ. අද කොළඹටත් වඩා හොඳට නැඟෙනහිර ප්‍රදේශවල මාර්ග පද්ධතිය සංවර්ධනය වෙලා තියෙනවා. මේ ගැන ඉස්ලාමික භක්තිකයන් විදිහට ඒ ජනතාව සතුටට පත් වෙනවා.ඇතැමුන් කියන්නේ ජාතික ආගමික සමඟිය බිඳ දැමීමට මුලික වෙලා තිබෙන්නේ අන්තවාදී කණ්ඩායම් බවයි. මේ ගැන ඔබේ අදහස පැහැදිලි කළ හැකි ද?ඉස්ලාම් ආගමික ධර්මයේ අන්තවාදීන් නැහැ. ඉස්ලාම් ආගම කියන්නේ මැදහත් ධර්මයක්. විවිධ නම්වලින් හඳුනා ගන්නා ඉස්ලාම් සංවිධාන නියම ඉස්ලාම් සංවිධාන නොවෙයි. නියම ඉස්ලාමිකයා මධ්‍යස්ථ මතධාරියෙක් මැදහත් සිතක් ඇති පුද්ගලයෙක්. ඔහුට කිසිදා අන්තවාදියකු වීමට බැහැ.බෞද්ධයකු වුණත් ඒ වගේ. බෞද්ධයන් නිතරම මැදහත් මනසකින් කටයුතු කරන මැදහත් මිනිසෙක්. ඒ නිසා බෞද්ධයාටවත් ඉස්ලාමිකයාටවත් අන්තවාදියකු විදිහට කටයුතු කරන්න බැහැ. අන්තවාදය කියන්නේ නොපැවතිය යුතු දෙයක්. නිතරම මධ්‍යස්ථ සිතින් කටයුතු කළ යුතුයි.දඹුල්ලේ සිදුවීම වැනි තීරණාත්මක අවස්ථාවල දී ඉතාමත් බුද්ධිමත් මා මැදිහත් ලෙස ජනාධිපතිතුමා හා ගෝඨාභය රාජපක්‍ෂ ආරක්‍ෂක ලේකම්තුමා ඇතුළු පිරිස කටයුතු කළා. ඒ නිසා විශාල ආරවුලක් වැළකී ගියා.තවත් පිරිසක් මතු කරන තර්කයක් වන්නේ ආණ්ඩුව විවිධ ආරවුල් සහගත තත්ත්වයන් පෙන්වා දෙමින් රටේ සැබෑ ප්‍රශ්න යටපත් කිරීමේ සැලැස්මක් ක්‍රියාත්මක වන බවයි. මේ ගැන ඔබේ මතය මොකක් ද?මේ තර්කයත් විරුද්්ධවාදීන් නඟන පුහු තර්කයක් විතරයි. ඒ හැර මේ කටයුතුවල කිසිම හරයක් තර්කයක් නැහැ.මේ ආණ්ඩුව ජනතාව පෙළන ලද ලොකුම ප්‍රශ්නය නිමා කළා. ඒ තමයි යුද්ධය නිමාවට පත් කිරීම. ඒ විදිහේ මහා අභියෝග ජයගත් ආණ්ඩුවකට වෙනත් සාමාන්‍ය ප්‍රශ්න යටපත් කිරීමට ඕනෑ කමක් නැහැ.ජනාධිපතිතුමාටත් ආණ්ඩුවටත් ඕනෑම ප්‍රශ්නයක්, අභියෝගයක් ජය ගැනීමේ පූර්ණ ශක්තියක් ඛ්ා හැකියාවක් තිබෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>12</day>
    </date>
    <link>http://www.dinamina.lk/2013/02/12/_art.asp?fn=f1302122</link>
    <topic>ධර්ම ප්‍රචාරයට තොරතුරු තාක්ෂණය යොදාගැනීම අපේ අපේක්ෂාවයි</topic>
    <author>සංවාද සටහන මෝරාගම්මන ධර්මරත්න</author>
    <content>වෙහෙර විහාර, දාගැබ්, පිළිම ඉදි කරමින් අපේ මහා සංඝයා වහන්සේලා අපරදිගට සදහම් එළිය විහිදුවාලීමට ඉටු කරන්නා වූ ශාසනික සේවාව අතිමහත් ය. අමෙරිකාවේ විශාලතම සමාධි බුදු පිළිම වහන්සේ ඉදි කරමින් අපරදිග රටවල බුදු දහම ප්‍රචලිත කිරීමට කැපවී කටයුතු කරන අමෙරිකාවේ නිව් ජර්සි ප්‍රාන්තයේ බෞද්ධ විහාරාධිපති හුංගම්පොල සිරිරතන හිමියන්ගේ පෙර අපර දෙදිග ශාසනික මෙහෙවර පිළිබඳ දිනමිණ කළ සාකච්ඡාවකි මේ.විද්‍යාව හා තාක්ෂණය බටහිර ලෝකයේ තීරණාත්මක සාධකයක් බවට පත්ව තිබෙනවා. එවැනි සමාජයක ජීවත්වන ජනතාව බුදු දහම පිළිබඳ දක්වන්නේ කුමන ආකල්පයක් ද?වර්තමාන අමෙරිකානු ජාතිකයින් තම කතෝලික දහමත් ඒ හා බැඳුණු පල්ලියත් ඒ තරම් සැලකිල්ලට ගෙන කටයුතු කරන්නේ නැහැ. නව තාක්ෂණය තුළ තරුණ පිරිස පාරම්පරික සිරිත් විරිත් වලින් ඈත් වී බෞද්ධ භාවනා විධි හැදෑරීමට හුරු වී සිටිනවා.බුද්ධිමත් ඇමෙරිකානුවන් ථෙරවාදී බුදු දහමේ විදර්ශනා භාවනාව අනුගමනය කරමින් බෞද්ධ පොත පත පරිශීලනය කරමින් බුදු දහම අනුව ඔවුන් ගේ ජීවිත හැඩගස්වා ගැනීමට පෙලඹී සිටිනවා.තාක්ෂණයේ දියුණුවත් සමඟ බුදු දහම පිළිබඳ උනන්දු වන බටහිර සමාජය, බුදු පිළිම වන්දනා මාන කිරීමටත්, භික්ෂුන් වහන්සේලා සමඟ සමීපව කටයුතු කරන්නටත් යොමු වී සිටිනවා. අද බටහිර රටවල ජනතාව බුදු දහම පිළිබඳ දක්වන උනන්දුව ගෞරවය දිනෙන් දින වැඩි වෙලා. බොහෝ බුද්ධිමත් ඇමෙරිකානුවන් මානසික සහනය ලබා ගන්නේ බුදු දහම අනුව ජීවිතය හැඩ ගස්වා ගෙනයි.අමෙරිකාවේ බුදු දහම ප්‍රචලිත වී ඇති ආකාරය පැහැදිලි කළොත්?ඇමෙරිකාවේ ථෙරවාදී, මහායාන, තන්ත්‍රයාන, වජිරයාන වශයෙන් කොටස් කිහිපයක් තිබෙනවා. ශ්‍රී ලංකාව, ඉන්දියාව, චීනය, ජපානය, කොරියාව, ලාඕසය, කාම්බෝජය, මියන්මාරය, තායිලන්තය හා බංගලාදේශය යන රටවල භික්ෂුන් වහන්සේලා මෙහි වැඩ වෙසෙමින් ධර්ම ප්‍රචාරක කටයුතු සිදු කරනවා.1968 වසරේ තමයි ශ්‍රී ලාංකේය ථෙරවාදී පන්සල වොෂින්ටන් නගරයේ ඩී සී වල ආරම්භ කළේ. මහායාන බෞද්ධ ධර්මය පැවතුනත් ඒවා හුදෙක් ඒ රටවල ජනයාට පමණක් සීමා වී තිබුණා. නමුත් ටිබෙට් ජාතික දලයි ලාමා භික්ෂුව අ‍ෙමරිකාවේ සංචාරය කිරීමෙන් පසු අමෙරිකන් ජාතිකයින් කරුණාව, මෛත්‍රිය පිළිබඳ හැඟීම් ඇතිකර ගත්තා. බෞද්ධ භික්ෂුව කවුදැයි හඳුනා ගත්තා.බෞද්ධ භික්ෂුව හා බෞද්්ධයා ඉතා කරුණාවන්ත, ඉතා පරිත්‍යාගශීලී ජන කොටසක් ලෙස පිළිගැනීමට ලක් වුණා. ලාංකේය විහාරස්ථාන 55 ක් අද වනවිට ඇමෙරිකාව පුරා තිබෙනවා. ලාංකේය බෞද්ධ භික්ෂුන් වහන්සේලා මූලික කරගත් විවිධ බෞද්ධ රටවල භික්ෂුන් වහන්සේලා මේවායේ වැඩ වෙසෙමින් ධර්ම ප්‍රචාරක සේවයේ නිරත වෙනවා.අද අමෙරිකාවේ විශාල වශයෙන් බෞද්්ධ වෙහෙර විහාර ඉදිවෙමින් බුදු දහම ප්‍රචලිත කිරීමේ කටයුතු සිදු වෙනවා. අමෙරිකන් ජාතිකයින් වගේම අනෙකුත් බෞද්ධ රටවලින් ද ඒ සඳහා විශාල ශක්තියක් සහයෝගයක් ලබා දෙනවා. තොරතුරු තාක්ෂණය සමඟ බුදු දහම ඉගැන්වීමට හා ප්‍රචලිත කිරීමටත් අප කටයුතු කරනවා.පුරා වසර දාහතරක් විදෙස් ධර්ම දූත සේවයේ නිරත වී සිටින ඔබ වහන්සේ විදෙස් රටක මෙතෙක් ඉදිකැර ඇති උසම හා විශාලතම සමාධි පිළිම වහන්සේ අමෙරිකාවේ ඉදි කිරීමට කටයුතු කළා. ඒ පිළිබඳ සඳහන් කළොත්?ලොව රටවල් රාශියක ලාංකේය බෞද්ධ විහාර රාශියක් ගොඩනංවා තිබෙනවා. ඒවායේ බුදු පිළිම තැම්පත් කර ඇත්තේ විහාරස්්ථාන ඇතුළේ. ඇමෙරිකාවේ මෙන්ම යුරෝපය ඇතුළු කිසිදු රටක විහාරස්ථානයෙන් පිටත එළිමහනේ මෙතෙක් සමාධි බුදු පිළිමයක් ඉදිකර තිබුණේ නැහැ.ලංකාවට බෞද්ධ පුනර්ජීවනයක් අත්කර දුන් කර්නල් හෙන්රි ස්ටීල් ඕල්කට්තුමා මීට වසර 181 ට පෙර එනම් 1832 මෙලොවට බිහි වූයේ අමෙරිකාවේ නිව් ජර්සි ප්‍රාන්තයේ දී. 1880 ලක් දිවට පැමිණි එතුමා 1907 පෙබරවාරි 10 වැනිදා මෙලොවින් සමුගන්නා තෙක්ම බුදු දහමේ අභිවෘද්්ධිය උදෙසා ඉටුකළ දැහැමි සේවය අපට කිසිදා අමතක කරන්න බැහැ. එවැනි ශ්‍රේෂ්ඨ ජනහද බැඳගත් දැහැමි දාර්ශනිකයෙකුගේ නිජබිම වූ ඇමෙරිකාවේ නිව් ජර්සි ප්‍රාන්තයේ අමෙරිකාවේ විශාලතම සමාධි බුදු පිළිමය ගොඩනැංවීම එතුමාට කරන විශාල උපහාරයක් වන බවයි මගේ හැඟීම.අඩි 30ක් උස සමාධි පිළිම වහන්සේ ඉදිකිරීම සඳහා ඇමෙරිකන් ඩොලර් දෙලක්ෂයක් එනම් රුපියල් දෙකෝටියක් පමණ මුදලක් වියදම් වුණා. ජනාධිපති මහින්ද රාජපක්ෂ මහතා ජනාධිපති අරමුදලින් රුපියල් දස ලක්‍ෂයක් ද මේ සඳහා පරිත්‍යාග කළා. මෙම සමාධි බුදු පිළිමය වටා ශෛලමය මළුවක් ද, පොකුණක් ද, එම පොකුණ වටා පෞරාණික බව නිරූපණය කෙරෙන පහන් වැටි 12 ක් ද ඉදිකර තිබෙනවා.අමෙරිකන් ජාතික හෙන්රි ස්ටීල් ඕල්කට්තුමා එදා ලංකාව පුරා බුදු පිළිම ඉදිකිරීමට ගත් වෙහෙස මහන්සිය මෙදා අමෙරිකාවේ සිට එතුමාගේ නිජ භූමිය තුළ ඉටු කරන්න ලැබීම මට විශාල සතුටක්. ත්‍රී ශික්ෂාව යන බුදු දහමේ ඉගැන්වීමට අනුව සමාධිය යනු සීලයට පසුවත්, ප්‍රඥාවට පෙරත් මනස තුළ උදාවන ඒකාග්‍රතාවේ උත්කෘෂ්ට ඵලයයි.එහි සමාජ අර්ථ ක්‍රියාකාරිත්වය උපේක්ෂාව හෙවත් මධ්‍යස්ථභාවයයි. සියල්ල දෙස උපේක්ෂා සහගතව බලමින් සියලු දෙනාගේ මානසික ඒකාග්‍රතාව තුළින් සැනසීම උදාකර දීමට පසුබිමක් නිර්මාණය කිරීම සඳහාත් මෙම සමාධි පිළිමය ඉදිකිරීමට කටයුතු කළා. ධ්‍යාන මුද්‍රාව පිලිබිඹු කරන මෙම සමාධි බුද්ධ ප්‍රතිමාව දැක බලා ගන්නා සැමගේ සිත් සතන් තුළ බුද්ධාලම්භන ප්‍රීතිය ජනිත වනවා.මේ මහා සමාධි පිළිමය ඉදි වෙද්දී දිනපතාම ඇමෙරිකානුවන් ප්‍රමුඛ විවිධ ජාතිකයෝ එය දැක බලා ගන්න පැමිණ බුදු දහම පිළිබඳ අධ්‍යනය කරන්න පටන් ගත්තා. මේ පිළිමය නිර්මාණය කළේ ඉඹුලපිටියේ මේධානන්ද හිමියෝ. වසරක පමණ කාලයක් ඇමෙරිකාවේ වැඩ වෙසෙමින් උන් වහන්සේ මේ පිළිමය නිර්මාණය කිරීම සඳහා කැප වුණා. අමෙරිකානු ජාතික ජෝර්ජ් හා කැරල් දෙපළ තමයි මේ පිළිමය ඉදිකිරීමට ධනය ශ්‍රමය කැප කළේ.මේ සමාධි පිළිමය දිවා රාත්‍රි දැක බලා ගන්න වන්දනාමාන කරන්න විශාල පිරිසක් පැමිණෙනවා. මේ පිළිමය දැකීමෙන් සිත පහන් කරගත් අමෙරිකානුවන් බුදුන් වහන්සේ ගේ දහම් පණිවිඩය කුමක් දැයි විමසන්නට අවබෝධ කර ගන්නට මහත් උනන්දුවක් දක්වනවා.නිව් ජර්සි බෞද්ධ විහාරස්්ථානයෙන් සිදුවෙන ආගමික හා ශාසනික සේවය පිළිබඳ කතා කළොත්?2002 – 2003 වර්ෂවල ආරම්භය සිදු වූ මෙහි සතිපතා භාවනා පන්ති, දහම් පාසල්, මාසික භාවනා වැඩසටහන්, මැයි සිට සැප්තැම්බර් දක්වා කාලය තුළ දිනපතා, බෞද්්ධ හා බෞද්ධ නොවන අය සඳහා ආගමික කටයුතු සිදු කරනවා.ආගමික කටයුතු සිදු කිරීමට නේපාලයේ විනීත හිමියන් සහ බුළුගම්මන පියරතන හිමියන් ද සහාය ලබා දෙනවා. ක්‍රිස්තු භක්තික දෙපළක් වන ජෝර්ජ් හා කැරල් විසින් සතිපතා භාවනා වැඩසටහන් සංවිධානය කරන්න මුල් වී කටයුතු කරනවා. සෑම මසකම දන් පිරිනැමීම ද සිදු කරනවා.විහාරස්ථානය සඳහා මූල්‍ය පරිත්‍යාග සිදු කරනවා. වෙසක්, පොසොන් පොහොය දිනවල අටසිල් සමාදන් වෙනවා. කිසිදු අය කිරීමකින් තොරව බෞද්ධ පොත්පත්, භාවනා උපදෙස් ලබා දීමට කටයුතු යොදා තිබෙනවා.නිව් පර්සි ජනපදයේ තමයි අමෙරිකාවේ විශාලතම ඉන්දියානු ජනගහනයක් සිටින්නේ. වැඩිම කෝවිල් සංඛ්‍යාවක් පිහිටා තිබෙන්නේ ද මෙම ජනපදයේ. හින්දු බැතිමතුන් අතරින් ද විශාල පිරිසක් නිව් පර්සි විහාරයට පැමිණ භාවනා කටයුතුවල යෙදෙනවා. ලංකාවේ පන්සල් 55ක් පමණ අද ඇමරිකාවේ තිබෙනවා.2002 මම ආරම්භ කළ නිව් පර්සි බෞදධ විහාරය 35 වැනි විහාරය. ලාංකේය බෞද්ධ භික්ෂුව මූලික කරගත්ත විවිධ බෞද්ධ රටවල හා අමෙරිකානු භික්ෂුන් වහන්සේලාද අද බුදු දහම ප්‍රචලිත කරන්න කටයුතු කරනවා. ආරක්ෂක ලේකම් ගෝඨාභය රාජපක්‍ෂ මහතා මෙම විහාරයට පැමිණ ආගමික උත්සව කිහිපයකට සහභාගි වුණා.ඔබ වහන්සේගේ මෙරට ශාසනික හා සමාජ මෙහෙවර පිළිබඳ සඳහන් කළොත්?විද්‍යේදය විශ්වවිද්‍යාලයෙන් ශාස්ත්‍රවේදී උපාධිය ලබාගැනීමෙන් පසු පොල්ගහවෙල දෙනගමුව පිරිවෙනේ පරිවේණාධිපති ලෙස 1978 වසරේ සිට කටයුතු කළා. 1989 සිට 1999 වසර දක්වා පොල්අඹේගොඩ සුදර්ශනාරාම පිරිවෙනේ නියෝජ්‍ය පරිවෙණාධිපති ලෙස සේවය කළා.1979 වසරේ හත්ගම්පළ විහාරස්ථානයට වැඩම කොට 1993 සිට විහාරාධිපති ලෙස අද දක්වාම කටයුතු කරනවා. ඓතිහාසික බතලේගල විහාරය ගොඩනැංවීමටත් බතලේගල මාර්ගය සකස් කිරීමටත් විදුලිය ලබා ගැනීමටත් කටයුතු කළා.මාගේ ශාසනික මෙහෙවර අගය කරමින් මල්වතු මහා විහාරයෙන් සද්ධර්ම කීර්ති ශ්‍රී ඉන්දරතන යන ගෞරව නාමය සහිත කෑගලු මහා දිශාවේ ප්‍රධාන සංඝනායක ධූරය පිරිනැමුවා. 1999 වසරේ නිව්යෝර්ක් බෞද්ධ විහාරාධිපති රාජකීය පණ්ඩිත කුරුණෑගොඩ පියතිස්ස නාහිමියන්ගේ ආරාධනයෙන් අමෙරිකාවට වැඩම කළා.2001 වසරේ තමයි අමෙරිකාවේ නිව් පර්සි විහාරය ඉදිකරලා එහි විහාරාධිපති ලෙස පත්වුණේ. ශ්‍රී ලංකාව තුළ මෙන්ම බටහිර රටවලද බුදු දහම ප්‍රචලිත කරන්න ඒ සඳහා කැප කිරීිම් කරන්න මම දිවා රාත්‍රී වෙහෙස වී කටයුතු කරනවා. ශ්‍රී ලාංකේය බෞද්ධ ජනතාවට මගෙන් ඉටුවිය යුතු යුතුකම් වගකීම් මම කිසිදාක පැහැර හරින්නේ නැහැ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>12</day>
    </date>
    <link>http://www.dinamina.lk/2013/02/12/_art.asp?fn=f1302123</link>
    <topic>නිල් ගුවනේ මල් විසිරී . . . . . .</topic>
    <author>සටහන සුභාෂිනි සේනානායක හා කුමාරසිරි ප්‍රසාද් ඡායාරූපයකුමාරසිරි ප්‍රසාද් කටුනායක සමූහ</author>
    <content>නිල් අහසේ ගුවන් යානයක් පියාසර කරනවිට පුංචි ළමයින් කරන්නේ උඩබලා අත්පුඩි ගැසීම ය, යානය නොපෙනී යනතුරු ඒ දෙස බලා සිටීමය.ඔවුන් ගුවන් යානයකින් අහසේ සැරිසරන්නේ සිහිනයකින් පමණි. නමුත් පසුගිය දිනක මේ පොඩ්ඩන්ගේ සිහිනය සැබෑ විය. සැබෑවටම ගුවන් ගමනක අසිරිය විඳ ගන්නට ඔවුහු වාසනාව ලදහ.ඒ - 320 ශ්‍රී ලන්කන් ගුවන්යානය පුරා පැතිරුණු පුංචි පැටවුන්ගේ සිනා හඬ නිල් අහස්තලය සිපගත්තේය.ගුවන්ගමන් බලපත්‍ර අතැති පුංචි පැටවුන් ගුවන්යානයට ප්‍රවිෂ්ට වූයේ මෙතෙක් නොලද ජීවිතයේ ලබාගත හැකි වටිනාම අත්දැකීමක් තම ජීවිතයට එක්කර ගැනීමටය.මෙම අවස්ථාව මේ දරු දැරියන්ට ලැබුණේ ශ්‍රී ලන්කන් ගුවන් සේවයේ ඇති නිහතමානීත්වය නිසා බව නොකියා බැරිය.ශ්‍රී ලන්කන් ගුවන් සේවය ශ්‍රී ලාංකීය නාමය ලෝකය පුරා ගෙනයන්ට සිදුකරන අතරම තම රටට, ජාතියට ඉටු කළ යුතු යුතුකම් ඉටුකිරීමටද අමතක නොකරන්නේය. පසුගිය ඉරිදා (27) ශ්‍රී ලන්කන් ගුවන් සමාගමට අයත් මගින් 150කට ගමන් කළ හැකි UL 001 - ශ්‍රී ලන්කන් ගුවන් යානය නිල් අහස පුරා මේ දරු දැරියන් සමඟ පැය දෙකකට ආසන්න කාලයක් ගුවන් ගමනක නියළුනේය.මෙහි විශේෂත්වය වන්නේ කවදත් සමාජ සත්කාරයන්හි නියැලෙන ශ්‍රී ලන්කන් ගුවන් සමාගම දිවයිනේ විවිධ ප්‍රදේශවලින් තෝරාගත් ළමා සුරැකුම් මධ්‍යස්ථානවල ඉගෙනුම ලබන දරු දැරියන් සියදෙනකු ගුවන්සේවාවට වසර 100 සපිරිම නිමිතිකොට ගෙන ගුවන්සේවා අධිකාරිය පැවැත්වූ චිත්‍ර තරගයෙන් ජයග්‍රහණය කළ දරුවන් 19 දෙනෙකුත් මෙම සංචාරයට එක් කර ගැනීමය.මෙම දරුවන්ට ගුවන් ගමනක අත්දැකීම මෙන්ම ගුවන් ක්‍ෂෙත්‍රය පිළිබඳ පුළුල් දැනුමක් ලබා දීමද මෙහිදී සිදු කෙරිණි. මෙම අවස්ථාව මේ දරුවන්ට උදා වූවේ ‘සෙනෙහස’ සංවිධානය නිසාවෙනි.සෙනෙහස සංවිධානය තම හිතමිතුරන්ගෙන් එකතු කරගන්නා. ආධාර මෙවැනි දරුවන් වෙනුවෙන් යොදවන්නේ අපමණ වූ සෙනෙහසිනි. වසර ගණනාවක් තිස්සේ මෙවැනි දරුවන් එකතු කරගෙන නේවාසික කඳවුරු පවත්වන බව එම සංවිධානයේ ආරම්භක සභාපති පාලිත ගුණසේකර මහතා මේ සම්බන්ධයෙන් අදහස් දක්වමින් අප හා පැවැසීය.සෙනෙහස සංවිධානය පැවැත්වූ නේවාසික කඳවුරකට ශ්‍රී ලන්කන් ගුවන්සේවය සම්බන්ධ වූ බවත් මේ දරුවන්ගේ දස්කම් දැක ගුවන්තොටුපළක අසිරිය විඳගැනීමට කැමතිද යන්න ශ්‍රී ලන්කන් ගුවන්සේවයේ කළමනාකාරවරයකු කළ විමසීමකට දරුවන් බොහෝ ප්‍රතිචාර දැක්වූ බවත් කී පාලිත ගුණසේකර මහතා මේ අවස්ථාව මේ දරුවන්ගේ ඉල්ලීම නිසා ලද බව පවසමින් ශ්‍රී ලන්කන් ගුවන් සේවයට බෙහෙවින් ස්තුති කළේය.කටුනායක බණ්ඩාරනායක ජාත්‍යන්තර ගුවන් තොටුපළට මේ දරුවන් ළඟා වූයේ උදෑසන 7.00ට පමණ වන අතර මේ දරුවන් පිළිගැනීම සඳහා ශ්‍රී ලන්කන් ගුවන් සේවයේ ශ්‍රී ලන්කන් කෙයාර්ස් කළමනාකරු ප්‍රිමල් ද සිල්වා කළමනාකරු චානක ඕලගම මහතා ප්‍රමුඛ කාර්ය මණ්ඩලය එම ස්ථානයට පැමිණ තිබිණි.මේ දරු දැරියන් අතරට තවත් එක් සුවිශේෂී දරු දැරියන් පිරිසක් එක් වී සිටියහ. ශ්‍රී ලාංකීය ගුවන් ඉතිහාසයට වසර 100ක් පිරීම නිමිති කොටගෙන පැවති චිත්‍ර තරගයේ ජයග්‍රහණය කළ දරු දැරියන් 20 දෙනකු පමණ මේ සංධානයට එක් වී සිටියහ.පෙර පාසල් දරුවන්, ඇතුළු උසස් පෙළ දක්වා ඉගෙනුම ලබන විවිධ කාණ්ඩවලට අයත් දරු දැරියන් ගුවන් සේවයේ විවිධ අවස්ථා ඉදිරිපත් කරමින් නිර්මාණශීලි චිත්‍ර මේ තරගයට ඉදිරිපත් කර තිබිණි.එම චිත්‍ර සංඛ්‍යාව 2000ක් පමණ වේ. එහි ජයග්‍රාහකයන් මෙම ගුවන් ගමනට තෝරා ගත් බව මෙම චිත්‍ර තරගය සංවිධානය කළ සිවිල් ගුවන් සේවා අධිකාරියේ සභාපති ජනරාල් රොහාන් දළුවත්ත මහතා ජයග්‍රාහක දරුවන්ට තිළිණ ප්‍රදානය කරමින් පැවසීය.මෙම දරු දැරියන් ගුවන් තොටුපළ පරිශ්‍රයට ප්‍රවිෂ්ට වීමෙන් අනතුරුව තම ගමන් බලපත්‍රය ඉදිරිපත් කරමින් ආගමන විගමන අංශය, රේගු අංශය ඇතුළු අංශ අනුමැතිය ලබා ගුවන් යානයට ප්‍රවිෂ්ට වීමේ අවස්ථාව ලබා ගත්හ.දහසක් සිතුම් පැතුම් සිත් තුළ පුරවාගෙන හෙට දින ලොව ජයගන්නට වෙරදරන පුංචි මල් කැකුළු සතුටින් ඉපිළී සිටියහ. මේ දරුදැරියන්ගේ සිනා ඔල්වරසන් හඬ මධ්‍යයේ ගුවන් යානය තම ගුවන් ගමන ආරම්භ කළේය.කපිතාන් සුජිත් විජේසිංහ සහ කපිතන් ප්‍රචීන් මෙත්තමුණි ගුවන්යානය පාලනය කළ නියමුවන් දෙදෙනා වූහ.ආරක්‍ෂක පටි පැළඳගත් දරු දැරියන් සමඟ ගුවන්ගත වූ ශ්‍රී ලන්කන් ගුවන් යානය කටුනායක ඉහළ අහසට පියාසර කර නුවර දළදා මාළිගය, නුවරඑළිය , කාසල්රී, වික්ටෝරියා රන්දෙනිගල ජලාශ, පිදුරුතලාගල කන්ද, ලෝකාන්තය, බණ්ඩාරවෙල , ශ්‍රීපාදය, හරහා මත්තල දෙවන ජාත්‍යන්තර මහින්ද රාජපක්‍ෂ ගුවන්තොටුපළ වෙත ගමන් කළේය.හම්බන්තොට වරාය, ලුනුලේවායන් ඇතුළු විවිධ ස්ථාන මේ දරුවෝ දැක බලා ගත්හ. මත්තල ගුවන් තොටුපළ දර්ශනය ගුවනේ සිට නැරඹු දරුවෝ මවිතයට පත් වූහ.මෙහි විශේෂත්වය වූයේ ගුවන්යානය ඉහළ අහසේ සිට අඩි 5000ත් 7000ත් අතර රඳවා ගනිමින් දරුවන්ට මේ ස්ථාන දැකබලාගැනීමට සැලැස්වීමය. මාතර දකුණු මුහුදු තීරය ඔස්සේ නැවත කටුනායකට ගුවන්යානය ගමන් කළ අතර තමන් ඉපැදුණු මාතෘ භූමියේ අසිරිය මේ දරුවෝ හොඳින් දැක බලා ගත්හ.ගුවන් නියමු කුටියට වරින් වර දරුවන් ගමන් කළ අතර එම ගමන පිළිබඳ විස්තර ප්‍රචාරයක් ලබාදෙන්නටද ගුවන්යානා කණ්ඩායම අමතක කළේ නැත.ශ්‍රී ලංකාව ආසියාවේ ආශ්චර්ය කරා යන ගමනේ නිල් ගුවන ජයගනිමින් සුවිශාල සේවාවන් ඉටුකරන ශ්‍රී ලන්කන් ගුවන් සේවයේ සමාජ සත්කාරයන් අගය කිරීමට සිවිල් ගුවන් සේවා ඇමැති පියංකර ජයරත්න මහතා අමතක කළේ නැත.ගුවන් තොටුපළ හා ගුවන්සේවා සමාගමේ සභාපති ප්‍රසන්න වික්‍රමසූරිය මහතා මේ දරු දැරියන්ට ශ්‍රී ලන්කන් කේටරින් සමාගමේ ප්‍රණීත ආහාරපාන හා අවශ්‍ය සියලු දේ ලබා දී තිබුණි.ඉතිහාසයේ පළමු වරට මේ රටේ ඉගෙනුම ලබන දරු දැරියන් 150කට ආසන්න ප්‍රමාණයක් ගුවන් ගත වූ ප්‍රථම අවස්ථාවද මෙය විය. ශ්‍රීලන්කන් ගුවන් සේවයේ වෛද්‍ය අනෝමි ජයසිංහ මේ ගුවන් ගමන සඳහා කළමනාකරු ප්‍රිමල් ද සිල්වා , ෂෙවොන් රුද්‍රිගු , ප්‍රධාන ගුවන්සේවකයන් වන ගිහාන් එලිකේවල, ශිරාෂ් රශ්මි අධික්‍ෂණ නිලධාරිනී ශිරෝමාලා, රත්නායක, ගුවන්සේවිකාවන් වන ලක්‍ෂිකා පෙරේරා , මාන්ස් රොහන් සහ ඩිලන් ගුරුසිංහ මහත්ම මහත්මින් එක්විය.හෙට ලොව දිනන මේ දරුවන්ගේ මතකයන් අතර මේ ගුවන් ගමනේ අසිරිය විශිෂ්ට ලෙස සනිටුහන් වනු නොඅනුමානය.ශ්‍රී ලන්කන් ගුවන් සමාගමේ මාධ්‍ය ඒකකයට විශේෂ ස්තුතිය පිරිනැමේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>12</day>
    </date>
    <link>http://www.dinamina.lk/2013/02/12/_art.asp?fn=f1302124</link>
    <topic>රූපවාහිනියේ අලුත් තිඹිරිගෙයින් අභීත දියණිය</topic>
    <author>සටහනචන්දන ජයවීර ඡායාරූප-වාසිත පටබැඳිගේ</author>
    <content>ජාතික රූපවාහිනියේ නව හඩකැවීම් මැදිරිය පසුගියදා විවෘත වූ අතර මේ ඒ පිළිබද සැකැසුණු ලිපියකි.ඇය උපන්නෙ සාමාන්‍ය ගැහැනියක ලෙස දකුණු කොරියාවේදී. ලංකාවේ ඈ අපේම ඥාති සුජාත දියණියක බවට පත්වූයේ ජාතික රූපවාහිනියේ හඬකැවීම් අංශය නිසාය.ආගන්තුක චරීතයන්ට දේශීය මුහුණුවරක් දී අපට සමීප කරන්න මේ අංශය කවදත් සමත්කම් පෙන්වා තිබෙනවා. ඔවුන් එසේ අපට සමීප කොට සදාතනික වීරයන් ලෙස අපේ මතකයේ නිදන් කළ චරිත බොහොමයි. ඒ අතර හා හා හරි හාවා, දොස්තර හොඳහිත, ගලිවරයන්ගේ සුවිසැරිය කිහිපයක් පමණි.ජාතික රූපවාහිනියේ හඬකැවීම් අංශයට දීර්ඝ ඉතිහාසයක් තිබෙනවා. එහි මූලිකයා ටයිටස් තොටවත්ත මහතායි. රූපවාහිනියට තමන්ට කියා හඬ කැවීම් මැදිරියක්් නොතිබූ සමයක අප මුලින් කියු චරිත ඔහු මැව්වේ වෙනත් ආයතනයක උදව්වෙන්.ඒ සඳහා ඔවුන් සහාය කර ගෙන ඇත්තේ රජයේ චිත්‍රපට ඒකකයේ සංස්කරණ මැදිරියි.පසුව 1989 දී ජාතික රූපවාහිනිය ඔවුන්ගේ් පුහුණු කිරීම් මැදිරිය ප්‍රතිසංස්කරණය කොට හඬකැවීම් මැදිරියක ලෙස දියුණු කර ගත්තා. එය දැනටත් ලංකාවේ තිබෙන විශාලතම හා හොඳම හඬ කැවීම් මැදිරියයි. මේ මැදිරිය බොහෝ සාර්ථක නිර්මාණයන්ට තිඹිරි ගෙයක්ව හඬ කැවීම් හා උපසිරැසි ගැන්වීමෙන් උපත ලබාදී තිබෙනවා.මේ මැදිරියේදී රූපවාහිනී හඬ කැවීම් ඒකකය මේ වන විට වැඩසටහන් 25000කට ආසන්න ප්‍රමාණයක් කර තිබෙන බව එම ඒකකයේ හඬ කැවීම් අධ්‍යක්‍ෂ අතුල රන්සිරිලාල් මහතා අප සමඟ ප්‍රකාශ කර සිටියා. කුඹිච්චි, පිස්සු පූසා, මල් ගුඩි දවස, ඔෂින්, කුංෆු වැනි වැඩසටහන් රැසක් කර තිබෙනවා.මේ විදිහට විවිධාකාර වැඩසටහන් මේ අංශයෙන් නිර්මාණයවී තිබුණත් ඒ සැමටම පොදු කරුණක් වන්නේ ඒ සියල්ල දරුවන් වෙනුවෙන් නිෂ්පාදනය වී තිබීමයි. රූපවාහිනියට මේ පසුබිම සකස් වූයේ තොටවත්තයන්ගේ මඟ පෙන්වීම නිසයි.තොටවත්තයන් සිය අනුගාමිකයන්ට දුන් උපදෙස් වූයේ” හැම විටම වැඩක් කරපන්” යන්නයි. ඒ කෙබඳු ආකාරයක වැඩක් ද යන්නත් එතුමා ඔවුන්ට පැහැදිලි කළේ “ කරන දේ හරියට කරපන්” කියලයි.තොටවත්තයන්ගේ අභාවයෙන් පසු එම තනතුරට පත්වූයේ ඔහුගේ හොඳම අනුගාමිකයා වූ අතුල රන්සිරිලාල් මහතායි. ඔහුද සිය ගුරුවරයා අනුව යමින් රූපවාහිනී හඬකැවීම් ඒකකය තව තවත් පුළුල් කරන්න කටයුතු කළා.ඒ අනුව රූපවාහිනියට අලුත් හඬකැවීම් මැදිරියක් ලැබී තිබෙනවා. අප මේ මැදිරි සංකීර්ණයට හඬ කැවීම් මැදිරියක් ලෙස සඳහන් කළත් ඒ හැදින්වීමට ඔවුන් එකඟ නැහැ. අතුල රන්සිරිලාල් මහතා එම සංකීර්ණය හඳුන්වන්නේ් සජීවීකරණ මැදිරියක් ලෙසයි.“මෙතෙක් කාලයක් අපි කළේ විදේශීය නිර්මාණ සිංහල මාධ්‍යයෙන් ප්‍රතිනිර්මාණය කිරීමයි. හඬකැවීම් කියන වචනයට මම කැමති නැහැ. එයින් අදහස් වෙන්නේ ඉංග්‍රීසි වචන සඳහා සිංහල වචන යොදනවා කියන තේරුමයි. නමුත් අපි එයට වඩා ගැඹුරු වැඩක් කරනවා.වර්තමාන උදාහරණයකින් පැහැදිලි කළොත් “ ජුවෙල් ඉන් ද පැලස්” කියන කොරියානු කතාව මම “සුජාත දියණි” නමින් ප්‍රති නිර්මාණය කළා. මේ නාට්‍යයේ එන ගීතයේ තිබුණේ ආදර අදහසක්. නමුත් මම එයට වෙනත් අර්ථයක් ලබා දුන්නා. දරුවන්ගේ සම්බන්ධය ගැන හැඟීමක් මම මෙම ගීතයට එක් කළා.මේ ප්‍රතිනිර්මාණ හැකියාව අපට ලබා දුන්නේ තොටවත්ත මහතායි. දොස්තර හොඳහිත වුණේ්” ඩොක්ටර් ඩුලිටිල්” වැඩසටහනයි. අපි කොහේ හරි තිබුණ වැඩ සටහනක් අරන් එය සිංහලට පරිවර්තනය කර තොල් දෙක හෙල වෙන දිහා පමණක් බලා කළ නිර්මාණයක් නෙවෙයි.” ඔවුන් මෙතෙක් කාලයක් කරගෙන ගිය විදේශීය නිර්මාණයන් සජීවිකරණය කිරීමේ කටයුත්ත වෙනුවට දේශීය සජීවිකරණ නිර්මාණ එකතුවක් බිහි කිරීම ඔවුන්ගේ මිළඟ පිම්මයි.ඒ හැකියාවට නව ජීවයක් ලැබී ඇත්තේ රූපවාහිනියට නවීන තාක්‍ෂණයෙන් යුත් නව සජීවිකරණ මැදිරි සංකීර්ණයක් ලැබීම නිසයි. අප දැන් දකින “සුජාත දියණිය” වැඩ සටහන හා ඉදිරියේදී විකාශය වන “අභීත දියණිය” වැඩ සටහන් නිර්මාණය වන්නේ් මේ අලුත් මැදිරි සංකීර්ණයේයි.රූපවාහිනියට අලුත් මැදිරි සංකීර්ණයක් ලැබීම පිටුපස ද රසවත් කතාවක් ඇත. එය අපට අතුල රන්සිරිලාල් මෙසේ දන්වා සිටියා.“ජපන් සංස්කෘතික අරමුදල යටතේ් අපිට වාර්ෂික වැඩසටහන් ලබා දෙනවා. එක වතාවක් ඔවුන් අපෙන් ඇහුව ඔබලාට ලැබෙන වැඩසටහන් සංඛ්‍යාව කොපමණ වැඩි කළ යුතුද කියලා. අපි ඔවුන්ට දන්වා සිටියා අපිට ලබා දෙන වැඩසටහන් සංඛ්‍යාව වැඩි කරනවාට වඩා දේශියව සජීවිකරණ වැඩසටහන් කරන්න පහසුකම් ලබාදීම වැදගත් බව.”මේ අනුව රූපවාහිනියට ලබාදීම අදහස් කළ වැඩසටහන් 700ක් වෙනුවට ඔවුන් නව මැදිරි සංකීර්ණයක් ඉල්ලා සිටිනවා.එවැනි සංකීර්ණයක් ඉල්ලා සිටීමට ඔවුන් කල්පනා කළේ අපේ දරුවන්ට අපේ දේ ලබාදීම වැදගත් නිසයි.වෙනත් විදිහකින් කිව්වොත් තොටවත්තයන් පැවසු පරිදි කරන්නන්වාලේ කිරීම වෙනුවට හරි විදිහට කිරීමට අවශ්‍ය පහසුකම් සම්පාදනය කර ගැනීමයි.ජපානය මේ යෝජනාව ඉත සිතින් පිළිගත්තා. එවැනි වැඩසටහන් කිරීමේ හැකියාවක් රූපවාහිනී සජිවිකරණ ඒකකයට තිබේදැයි නියෝජිතයන් පවා පරීක්‍ෂා කළා. රූපවාහිනියේ නිෂ්පාදන හැකියාව ගැන ඔවුන් සෑහීමකට පත්වුණා.එහි ප්‍රතිඵලයක් හැටියට ජාතික රූපවාහිනී සංස්ථාවට මිලියන 65ක් වටිනා නවීන මැදිරි සංකීර්ණයක් ලැබුණා.මේ වැඩසටහන යථාර්ථයක් වෙන්න වසර හතක් පහරක් ගියා. ජාතික රූපවාහිනිය කවදත් ඔවුන්ට හුරුපුරුදු තිබෙන සම්පත් ප්‍රශස් අයුරින් භාවිතා කිරීමේ සම්ප්‍රදාය අනුව යමින් වේශ නිරූපණ මැදිරියක් සංවර්ධනය කර මෙම මැදිරි සංකීර්ණය ස්ථාපිත කිරීමට ඉඩ අවකාශය සකස්කර ගත්තා.මෙවැනි සංකීර්ණයක අවශ්‍යතාව පාහැදිලි කරන්න ඉංජිනේරු අංශයේ රොහාන් පෙරේරා මහතාගේ් උපදෙස් මත පාලිත පෙරේරා සමඟ අනුර ධර්මසේන මහතා කටයුතු කළා.”ජපානයෙන් ලංකාවට ලැබුණු මෙම ප්‍රදානය නොන්දේසි විරහිතව ලද ප්‍රදානයක් ලෙස සැලකිය නොහැකියි. නමුත් ඒවා කිසිවක් අහිතකර කොන්දේසි නොවෙයි.එයට අනුව මෙම මැදිරි සංකීර්ණ භාවිතා කළ යුත්තේ සජීවිකරණ කටයුතු සඳහා පමණි. ඒවා යොදාගෙන වෙනත් කටයුතු කළ නොහැක. ඒවාගේම වසරින් වසර සජීවිකරණ ඒකකය නිර්මාණය කළයුතු වැඩසටහන් සංඛ්‍යාව පිළිබඳ ඉලක්කයන්ද ලබාදී ඇත.ජාතික රූපවාහිනියේ සභාපති මොහාන් සමරනායක මහතාගේ උපදෙස් පරිදි සජීවිකරණ ඒකකය ජපානයෙන් අපට ලැබුණු ඉලක්කයන් ඉක්මවා යන ආකාරයේ වැඩ සටහන් සංඛ්‍යාවක් ඉදිරිපත් කිරීමට සමත්ව ඇත.ඔවුන් දැනටමත් මෙම සංකීර්ණය භාවිතා කොට සතිපතා වැඩසටහනක් ‘ටොමියයි කිටියයි” නමින් නිෂ්පාදනය කරයි. ඉදිරියේදී රූපවාහිනී සජීවිකරණ ඒකකයට තිළිණ කරන ත්‍රිමාණ කාටුන් චිත්‍රපට කතන්දර වැඩසටහන්, ළමා වැඩසටහන්, ජනකතා ඉදිරිපත් කිරීම් දැක ගත හැකි වනු ඇත. මේ අනුව අපිට සිතෙන්නේ ජාතික රූපවාහිනිය ඉදිරියේදී තව තවත් ප්‍රේක්‍ෂකයන්ට සමීප වනු ඇතැයි කියාය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>13</day>
    </date>
    <link>http://www.dinamina.lk/2013/02/13/_art.asp?fn=n1302131</link>
    <topic>යාපනේ මවකගේ ඉල්ලීමට ජනපතිගෙන් ක්ෂණික ප්‍රතිචාර</topic>
    <author>ධනුෂ්ක ගොඩකුඹුර යාපනය සිට</author>
    <content>යාපනය විශ්වවිද්‍යාලයේ සිසුන් ලෙස කටයුතු කරමින් සිටියදී පොලිස් අත්අඩංගුවට පත් වූ දරුවන් දෙදෙනකු සම්බන්ධයෙන් යාපනයේ මවක ඉදිරිපත් කළ ඉල්ලීමට කාරුණිකව සවන්දුන් ජනාධිපති මහින්ද රාජපක්ෂ මහතා එම සිසුන් අද (13) වන විට නිදහස් කළ යුතු බවට පොලිස්පති එන්. කේ. ඉලංගකෝන් මහතාට උපදෙස් දුන්නේය.ජනාධිපතිවරයාගේ ප්‍රධානත්වයෙන් යාපනය ටිල්කෝ සිටි හෝටලයේදී පැවැති යාපනය දිස්ත්‍රික් විශේෂ සංවර්ධන කමිටු රැස්වීමේදී මේ ඉල්ලීම ඉදිරිපත් කළේ පුදුකුඩුඉරිප්පු ප්‍රදේශයේ සිට පැමිණි ගුරු මාතාවක් සහ තවත් මාතාවකි.දැනට මාස දෙකහමාරක පමණ කාලයක සිට සිය දරුවන් පොලිස් අත්අඩංගුවේ පසු වන බව ඇය කළ ප්‍රකාශය අසා සිටි ජනාධිපතිවරයා එය සත්‍යක්දැයි පොලිස්පතිවරයාගෙන් විමසා සිටියේය.එය සත්‍ය බවට පොලිස්පතිවරයා පැවසූ පසු ජනාධිපතිවරයා මවගෙන් විමසා සිටියේ දරුවන් නිදහස් කළහොත් ඔවුන් අධ්‍යාපන කටයුතුවල පමණක් නියැලෙන බවට වගකීම භාර ගත හැකිදැයි කියාය.මව එසේ වගකීම භාර ගත හැකි බවට පැවසූ පසු ජනාධිපතිවරයා දරුවන් නිදහස් කරන ලෙස පොලිස්පතිවරයාට උපදෙස් දුන්නේය. දරුවන් පාසලට, විශ්ව විද්‍යාලයට යන්නේ අධ්‍යාපනය ලැබීමට බව පෙන්වා දුන් ජනාධිපතිවරයා සෑම විටම එයට ප්‍රමුඛතාව දිය යුතු බව කීවේය.සිය දරුවන් රාජ්‍ය විරෝධී කටයුතුවල නියැළෙන්නේ නැති බවට මව ප්‍රකාශ කළ අතර ඊට පිළිතුරු ලෙස ජනාධිපතිවරයා කියා සිටියේ රජයට විරුද්ධව කටයුතු කළාට කමක් නැහැ, හැබැයි ඉගෙනගෙන ඉවර වුණාට පස්සේ යනුවෙනි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>13</day>
    </date>
    <link>http://www.dinamina.lk/2013/02/13/_art.asp?fn=n1302132</link>
    <topic>ආණ්ඩුව උතුරට දුන් සල්ලිවලින්ද්‍රවිඩ සංධානය වැඩ අරන් නැහැ</topic>
    <author>ධනුෂ්ක ගොඩකුඹුර යාපනය සිට</author>
    <content>උතුරේ සංවර්ධනය සඳහා රජය පළාත් පාලන ආයතන වෙත වෙන් කරන මුදල් ද්‍රවිඩ ජාතික සංධානයේ නියෝජිතයන් නිසි ලෙස ප්‍රයෝජනයට නොගන්නා බව හෙළිදරව් වෙයි.සංවර්ධනය සඳහා මුදල් වෙන් නොකරන බවට එම සන්ධානයේ පාර්ලිමේන්තු මන්ත්‍රීවරුන් චෝදනා කළත් සත්‍ය වශයෙන් සිදුව ඇත්තේ රජය වෙන් කරන මුදල් වැය කිරීමේදී එම පක්ෂයේම පළාත් පාලන නියෝජිතයන් සතුව නිසි වැඩපිළිවෙළක් නොතිබීම නිසා මුදල් ආපසු අදාළ අමාත්‍යාංශ වෙත හරවා යැවීමයි.මේ බව හෙළිදරව් වූයේ යාපනය දිස්ත්‍රික් විශේෂ සංවර්ධන කමිටු රැස්වීම ජනාධිපති මහින්ද රාජපක්ෂ මහතගේ ප්‍රධානත්වයෙන් යාපනය ටිල්කෝ සිටි හොටෙල්හි ඊයේ (12) පැවැති අවස්ථාවේදීය.මෙසේ වෙන් කරන මුදල් ආපසු යැවීම සම්බන්ධයෙන් එම සන්ධානයේ මන්ත්‍රීවරුන් ජනාධිපතිවරයාට කරුණු දැක්වූ අතර ක්‍රියාත්මක නොවන ව්‍යාපෘතිවල මුදල් ආපසු හරවා යැවීම උතුරට පමණක් නොව මුළු රටටම බලපාන කරුණක් බවත් ඒ සඳහා කළ යුත්තේ මුදල් ලැබුණු වහාම අදාළ ව්‍යාපෘති ක්‍රියාවට නැංවීම බවත් ජනාධිපතිවරයා පෙන්වා දුන්නේය.නිශ්චිත ව්‍යාපෘතිවලට වෙන් කළ මුදල් වෙනත් කාර්යයන් සදහා යොදා ගැනීමට උත්සාහ ගැනීම, මුදල් වැය කිරීම සම්බන්ධයෙන් දැනුවත්කමක් නොමැතිවීම යනාදි කරුණු මීට හේතු වී ඇති අතර මේ සම්බන්ධයෙන් වහාම දැනුවත් කිරීමේ වැඩමුළු පවත්වන ලෙස ජනාධිපතිවරයා නිලධාරීන්ට උපදෙස් දුන්නේය.යුද්ධයෙන් පසු ශීඝ්‍ර සංවර්ධනයක් කරා යන උතුරු පළාතේ ප්‍රගතිය සොයා බැලීම සඳහා යාපනය වෙත පැමිණීම සම්බන්ධයෙන් ජනාධිපතිවරයා වෙත දෙමළ ජාතික සන්ධාන ප්‍රදේශීය මන්ත්‍රීවරුන්ගේ ප්‍රසාදය මෙහිදී පළ කෙරිණ.උතුරේ සංවර්ධනය සම්බන්ධයෙන් ජනාධිපතිතුමා සමඟ මුහුණට මුහුණලා මෙසේ සාකච්ඡා කිරීමට අවස්ථාවක් ලැබීම සම්බන්ධයෙන් ස්තුතිවන්ත වන බවත් රැස්වීමට එක්ව සිටි දෙමළ ජාතික සන්ධාන ප්‍රාදේශීය සභා මන්ත්‍රීවරු පැවසූහ.උතුරේ ජනතාව වෙනුවෙන් වත්මන් රජය විශේෂ අවධානයක් යොමු කර ඇති බව පැවසූ ජනාධිපතිවරයා එම කටයුතු සාර්ථක කර ගැනීම සඳහා මෙම සාකච්ඡාවට එක්වූ දෙමළ සන්ධාන මන්ත්‍රීවරුන් සාදරයෙන් පිළිගන්නා බවත් ඒ සඳහා සහභාගීවීම සම්බන්ධයෙන් ස්තුතිවන්ත වන බවත් පැවසීය.යාපනය දිස්ත්‍රික්කයේ සංවර්ධන කටයුතු පිළිබඳව දෙමළ සන්ධාන මන්ත්‍රීවරුන් දිගින් දිගටම කරුණු විමසා සිටි අතර ඒ සියල්ලට ඇමැතිවරුන්, ලේකම්වරුන්ගෙන් පිළිතුරු ලබා දීමට ජනාධිපතිවරයා කටයුතු කළේය.සාකච්ඡාවට එක්ව සිටි දෙමළ ජාතික සන්ධාන යාපන දිස්ත්‍රික් පාර්ලිමේන්තු මන්ත්‍රී ඒ. විනයාගමූර්ති මහතා අවතැන්වුවන් සම්බන්ධයෙන් කළ කරුණු දැක්වීමට සාවධානව කන්දුන් ජනාධිපතිවරයා එම ගැටලුව අදාළ නිලධාරීන් වෙත ඉදිරිපත් කර විසැඳුම් දෙන බවට ප්‍රතිඥා දුන්නේය.ඇමැතිවරුන් වන බැසිල් රාජපක්ෂ, ඩග්ලස් දේවානන්දා, එස්. බී. දිසානායක, දොස්තර රාජිත සේනාරත්න, පවිත්‍රා වන්නිආරච්චි, තිස්ස කරලියැද්ද, උතුරු පළාත් ආණ්ඩුකාර ජි. ඒ .චන්ද්‍රසිරි, දෙමළ ජාතික සන්ධාන පාර්ලිමේන්තු මන්ත්‍රී ඒ. විනයාගමූර්ති මහත් මහත්මීන් ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>13</day>
    </date>
    <link>http://www.dinamina.lk/2013/02/13/_art.asp?fn=n1302133</link>
    <topic>රසදිය අඩංගු උපකරණ රෝහල්වලින් ඉවතට</topic>
    <author>සිතාරා සේනානි සහ සන්ධ්‍යා කරුණාරත්න,</author>
    <content>රට පුරා සියලු රෝහල්වලින් රසදිය අඩංගු උෂණත්ව මාපක යන්ත්‍ර සහ රුධිර පීඩනමාන යන්ත්‍ර ඉවත් කිරීමට සෞඛ්‍ය අමාත්‍යාංශය තීරණය කරයි.රසදිය පරිසරයට එක්වීමෙන් බරපතළ සෞඛ්‍ය ගැටලු හා පාරිසරික ගැටලු මතුවන හෙයින් ඒ පිළිබඳ අවධානය යොමු කරමින් මුළු ලෝකයම රසදිය අඩංගු උපකරණ භාවිතයෙන් ඉවත් කිරීමට කටයතු යොදා තිබෙන බැවින් මෙසේ එය ශ්‍රී ලංකාවේ ද ක්‍රියාත්මක කිරීමට සෞඛ්‍ය අමාත්‍යාංශය පියවර ගෙන තිබේ.ඒ අනුව සියලු රෝහල්වල රසදිය අඩංගු උෂ්ණත්වමාන (Thermometers) සහ රුධිර පීඩනය මැනීමේ යන්ත්‍ර (Sphygmomanometers) ක්‍රමානුකූලව භාවිතයෙන් ඉවත් කිරීමට කටයුතු යොදන ලෙස සෞඛ්‍ය ලේකම් වෛද්‍ය නිහාල් ජයතිලක මහතා සියලු පළාත් ‍ප්‍රධාන ලේකම්වරුන්, පළාත් සෞඛ්‍ය අධ්‍යක්ෂවරුන්, ප්‍රාදේශීය සෞඛ්‍ය අධ්‍යක්ෂවරුන්, සියලු රෝහල් අධ්‍යක්ෂවරුන් සහ සෞඛ්‍ය වෛද්‍ය නිලධාරීන් වෙත පෙරේදා (11) චක්‍රලේඛයක් යවමින් උපදෙස් දී ඇත.මේ අනුව මිලදී ගැනීම්වලදී ඉදිරියේදී රසදිය අඩංගු නොවන ඩිජිටල් තාක්ෂණය සහිත උෂ්ණත්වමාන සහ රුධිර පීඩනය මැනීමේ යන්ත්‍ර මිලදී ගැනීම කෙරෙහි අවධානය යොමු කරන ලෙස ද දැනුම්දී තිබේ.එමෙන්ම CFL විදුලි බුබුලුවල බහුලව රසදිය අඩංගු වන බැවින් ඒවා භාවිතා කර ඉවත් කිරීමේදී එම විදුලි බුබුලු නොකැඩෙන පරිදි ආරක්ෂිතව ඉවත් කිරීම හා වෙන්කර තැබීමත් කළ යුතුය. T-5 CFL විදුලි බුබුලු වෙනුවට T-8 වර්ගයේ විදුලි බුබුලු භාවිතයෙන් රසදිය පරිසරයට එකතුවීම සියයට 50කින් පමණ අඩුකර ගත හැකිය.මේ නිසා පරිසරයට සිදුවන හානිය මෙන්ම මානව සෞඛ්‍යයට සිදුවන හානිය සැලකිල්ලට ගනිමින් රෝහල්වල රසදිය අඩංගු ඉහත උපකරණ ක්‍රමානුකූලව භාවිතයෙන් ඉවත් කිරීමට හා මිලදී ගැනීම්වලදී රසදිය අඩංගු නොවන උපකරණ මිලදී ගැනීම කෙරෙහි අවධානය යොමු කිරීමට සෞඛ්‍ය අමාත්‍යාංශයේ පාරිසරික හා වෘත්තීය සෞඛ්‍ය ඒකකය වැඩපිළිවෙළක් අරඹා ඇතැයි එහි අධ්‍යක්ෂ වෛද්‍ය ආනන්ද ජයලත් මහතා පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>13</day>
    </date>
    <link>http://www.dinamina.lk/2013/02/13/_art.asp?fn=n1302134</link>
    <topic>බස් ගාස්තු සංශෝධනයක් නැහැ</topic>
    <author>ශීලා උඩුවර</author>
    <content>බස් ගාස්තුවල කිසිදු සංශෝධනයක් නොකරන බව පෞද්ගලික ප්‍රවාහන ඇමැති සී.බී. රත්නායක මහතා පවසයි.ඉකුත් වසරේ පෙබරවාරි මස 14 වැනිදා බස් ගාස්තු සංශෝධනයක් සිදුවූ නමුත් මෙවර එසේ කිරීමට කිසිදු අවශ්‍යතාවයක් නොමැති බවද ඇමැතිවරයා පෙන්වා දෙයි.ඉකුත් වසරේ පෙබරවාරි 14 වැනිදා සිටමේ දක්වා කාලය තුළ ඉතා සුළු ප්‍රමාණයකින් ධාවන පිරිවැය වැඩිවී ඇති නමුත්අදාළ ධාවන පිරිවැය සම්බන්ධයෙන්ඇමැතිවරයා , ජාතික ගමනා ගමන කොමිෂන් සභාවේ සභාපති රොෂාන් ගුණවර්ධන යන මහත්වරුන් ඇතුළු නිලධාරින් සමඟ සාකච්ඡා වට කිහිපයක් පැවැත්වීමෙන් පසුව ගාස්තු සංශෝධනයක් නොකිරීමට තීරණය කර තිබේ.බස් කර්මාන්තය හා මගී ජනතාව, යටිතල පහසුකම් සංවර්ධනය, සේවා උපයෝගිතාවය ආදී කරුණු පිළිබඳව මෙහිදී සාකච්ඡා කැරිණි.ජාතික බස් ගාස්තු ප්‍රතිපත්තිය අනුව සෑම වර්ෂයකම ජූලි මස 1 වැනිදා බස් ගාස්තු සංශෝධනය කළ යුතු නමුත්ඉදිරියේදී බස් ධාවකයන්ට දරාගත නොහැකිප්‍රමාණයකින් ඩීසල් මිල වැඩි වුවහොත්පමණක් ඇමැති මණ්ඩල අනුමැතියකින් ගාස්තු සංශෝධනය කිරීමට කටයුතු නිරිමට සිදුවන බවද ඇමැතිවරයා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>13</day>
    </date>
    <link>http://www.dinamina.lk/2013/02/13/_art.asp?fn=n1302135</link>
    <topic>කොළඹ රථවාහනසැලැසුමකටඊයේ සංගණනයක්</topic>
    <author>විජයානි එදිරිසිංහ</author>
    <content>විවිධ ප්‍රදේශවලින් කොළඹට ඇතුළුවන ලක්ෂ ගණනක වාහන සම්බන්ධව ක්‍රමවත් හා විධිමත් රථවාහන සැලැසුමක් සකස් කිරීමට පොලිසිය පියවර ගෙන තිබේ.ආරක්ෂක ලේකම් ගෝඨාභය රාජපක්ෂ මහතාගේ උපදෙස් මත පොලිස්පති එන්.කේ. ඉලංගකෝන් මහතාගේ අධීක්ෂණය යටතේ එම සැලසුම් ක්‍රියාත්මක වෙයි. බර වාහන සහ සැහැල්ලු වාහන ඇතුළත්ව වාහන ලක්ෂ පහක් පමණ දිනපතා කොළඹට ඇතුළු වෙයි.ඉහත සඳහන් රථ වාහන සැලසුමට අදාළ වෙන්නේ දිනපතා කොළඹට පැමිණෙන සැහැල්ලු වාහන පමණි. ‍එම වාහන ප්‍රමාණය කොපමණද යන්න ගණනය කිරීම සඳහා අදාළ මූලික පියවර ඊයේ (12) ආරම්භ කෙරුණි.ඒ අනුව දිනපතා කොළඹට එන සැහැල්ලු වාහන හිමියන්ට ඊයේ පොලිසියෙන් පෝරමයක් ලබා දුන් අතර අද ඒවා එම ස්ථානවලදීම යළි බාර දෙන ලෙසට ඉල්ලීමක් කර තිබේ. වසර ගණනාවක් තිස්සේ කොළඹට දිනපතා එන වාහන සඳහා ක්‍රමවත් සැලසුමක් නොමැති නිසා බොහෝ ස්ථානවල අධික වාහන තදබදයක් ඇති වී තිබේ.මේ තදබදයට විවිධ පිළියම් කලින් කළ යෙදවූවත් ඒවාට ස්ථිර විසඳුමක් ලැබී නොමැත. මේ වාහන තදබදය ගාල් කිරීමට ස්ථිර ස්ථාන නොමැති වීම ආදි හේතු නිසා දිනපතා කොළඹට විවිධ රාජකාරී කටයුතු සඳහා කොළඹට එන මහජනතාවටද විවිධ දුෂ්කරතාවලට මුහුණ පෑමට සිදුවූ අවස්ථා වෙයි.මේ පිළිබඳව විශේෂ අවධානය යොමු කළ ආරක්ෂක ලේකම්වරයා ක්‍රමානුකූල රථවාහන සැලසුමක් දියත් කිරීමට උපදෙස් දී ඇත. මේ රථ වාහන සංගණනයෙන් අනතුරුව ඉතා කෙටි කාලයක් තුළ රථ වාහන සැලසුම ක්‍රියාත්මක වීමට නියමිතව ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>13</day>
    </date>
    <link>http://www.dinamina.lk/2013/02/13/_art.asp?fn=n1302136</link>
    <topic>දඹදිවදී අනතුරට පත් වන්දනා නඩය කඩිනමින් ශ්‍රී ලංකාවට</topic>
    <author>මහින්ද අලුත්ගෙදර</author>
    <content>දඹදිව වන්දනාවේ ගොස් අනතුරටපත් ශ්‍රී ලාංකික වන්දනාකරුවන් කඩිනමින් ශ්‍රී ලංකාවට ගෙන්වා ගැනීමට පියවර ගෙන ඇතැයි විදේශ කටයුතු අමාත්‍යාංශය පවසයි.හෙට (14) දිනය වනවිට විශේෂ ගුවන් යානාවක් මඟින් ඔවුන් ගෙන්වා ගැනීමට කටයුතු යොදා තිබෙන බවද නවදිල්ලි නුවර පිහිටි ශ්‍රී ලංකා මහ කොමසාරිස් කාර්යාලය මේ සඳහා පියවර ගෙන තිබෙන බවද විදේශ කටයුතු අමාත්‍යාංශ සන්නිවේදන අංශයේ අධ්‍යක්ෂ ජනරාල් රොඩ්නි පෙරේරා මහතා දිනමිණ ට පැවසීය.ශ්‍රී ලාංකික වන්දනාකරුවන් 13 දෙනෙකු රැගත් බස්රථය වරනාසි සිට අග්‍රා බලා ගමන් ගන්නා අතරතුරදී අනතුරට පත්ව තිබෙන බව සඳහන් කළ අධ්‍යක්ෂ ජනරාල්වරයා එයින් 12 දෙනෙකු ප්‍රතිකාර ලබා රෝහලෙන් පිටව ගොස් තිබෙන බවද එක් අයෙකු තවදුරටත් ප්‍රතිකාර ලබන බවද සඳහන් කළේය.ප්‍රතිකාර ලබා රෝහලෙන් පිටව ගිය පිරිස නවදිල්ලි නුවර පිහිටි ශ්‍රී ලංකා වන්දනාකරුවන්ගේ තානායමේ රඳවා සිටින බව සඳහන් කළ රොඩ්නි පෙරේරා මහතා ඔවුනට අවශ්‍ය පහසුකම් සළසා තිබෙන බවද ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>13</day>
    </date>
    <link>http://www.dinamina.lk/2013/02/13/_art.asp?fn=n1302137</link>
    <topic>බලතල රහිත නියෝජ්‍ය නායක තනතුරු 4 එජාපයේ නව රැඩිකල් වෙනසයි</topic>
    <author>ඉන්දික පොල්කොටුව</author>
    <content>නියෝජ්‍ය නායක තනතුරු හතරක් බිහිකරමින් එම තනතුරු සියල්ල නමට පමණක් සීමා වූ බල රහිත තනතුරු ලෙසින් ක්‍රියාවට නැන්වීම එජාපයේ නවතම රැඩිකල් වෙනස යැයි මධ්‍යම පළාත් ප්‍රධාන ඇමැති සරත් ඒකනායක මහතා පැවැසීය.එම රැඩිකල් වෙනස ඔස්සේ එජාපය මේ වන විට තවත් පඹගාලක පැටලී ඇතැයි ප්‍රධාන ඇමැතිවරයා කීය.මධ්‍යම පළාත් මාර්ගස්ථ මගී ප්‍රවාහන අධිකාරියේ ප්‍රධාන කාර්යාලය විවෘත කරමින් හෙතෙම මේ බැව් පැවසීය.කුණ්ඩසාලේ පල්ලේකැලේ ප්‍රදේශයේ ඉදිකළ මේ ගොඩනැගිල්ල රුපියල් ලක්ෂ හාරසියයක වියදමින් ඉදි කළ අතර එය සිවු මහල් ගොඩනැගිල්ලකි.තුන්සිය පණහක පමණ පිරිසකට අසුන්ගත හැකි නවීන පහසුකම්වලින් සමන්විත අංගසම්පූර්ණ සම්මන්ත්‍රණ ශාලාවක් ද මෙහි ඉදි කැර ඇත.එක් වකවානුවක එ.ජා.ප. ආණ්ඩුව කාර්යභාරයක් නොමැති ඇමැතිවරු පවා පත් කැර තිබූ බවත් නමුත් අද වත්මන් ආණ්ඩුව තුළ සිටින සෑම ඇමැතිවරයකුටම රට සංවර්ධනය කිරීමේ ඉලක්ක සහිත වගකීමක් ඇති බවත් ඒකනායක මහතා කීය.මධ්‍යම පළාත් මාර්ගස්ථ මගී ප්‍රවාහන අධිකාරියේ සභාපති ඩබ්ලිව්. ජී. රණසිංහ මහතාද, මධ්‍යම දිසාව භාර නියෝජ්‍ය පොලිස්පති ජී. බී. පෙරමුණේ මහතා ද මෙහිදී කතා කළ අතර මධ්‍යම පළාත් සභා මන්ත්‍රීවරුන් වන එච්. ඒ. රණසිංහ, තිළිණ බණ්ඩාර තෙන්කෝන් යන මහත්වරුන් ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>13</day>
    </date>
    <link>http://www.dinamina.lk/2013/02/13/_art.asp?fn=n1302138</link>
    <topic>රටේ පවතින්නේ එකම රජයයිත්‍රස්තවාදයට යළි ඉඩක් නැහැ</topic>
    <author>ධනුෂ්ක ගොඩකුඹුර යාපනය සිට</author>
    <content>දශක තුනක් තිස්සේ මෙරට ජනතාවට දුක් පීඬා ගෙනදුන් ත්‍රස්තවාදයට නැවතත් මෙරට හිස එසවිය නොහැකි අන්දමට කටයුතු කිරීම සියලු දෙනාගේම වගකීම බව ජනාධිපති මහින්ද රාජපක්ෂ මහතා අවධාරණය කරයි.ත්‍රස්තවාදයෙන් ජනතාව විඳි දුක් තමා හොඳින් දන්නා බව පැවැසූ ජනාධිපතිවරයා මේ රටේ පවතින්නේ එකම රජයක් බවත් සැවොම එය සිහි තබා ගෙන කටයුතු කළ යුතු බවත් පැවැසීය.ජනතා සේවයට සියලුදෙනා කැපවිය යුතු බව පවසන ජනාධිපතිවරයා ජනතාවගේ සතුට තමාගේ සතුට බවත් ජනතාවට කරන සේවය දෙවියන්ට කරන සේවයක් බදු බවත් කීවේය. ජනාධිපතිවරයා මෙසේ ප්‍රකාශ කළේ යාපනය දිස්ත්‍රික් විශේෂ සංවර්ධන කමිටු රැස්වීමට යාපනය ටිල්කෝ සිටි හෝටලයේදී ඊයේ (12) එක්වෙමිනි.වර්ග කිලෝමීටර් 1012ක භුමි ප්‍රමාණයකින් යුක්ත යාපනය දිස්ත්‍රික්කය තුළ පවුල් 185955ක 607158ක ජනගහණයක් වෙසෙති.ත්‍රස්තවාදය නිමා කිරීමෙන් පසු උතුරු වසන්තය වැඩපිළිවෙළ යටතේ යාපනය දිස්ත්‍රික්කය තුළ යටිතල පහසුකම් සංවර්ධනය සදහා සුවිශේෂී වැඩකොටසක් ඉටුවෙමින් පවතින අතර එහි ප්‍රගතිය සහ ඉදිරි සැලසුම් සම්බන්ධයෙන් ජනාධිපතිවරයාගේ අවධානය යොමු කෙරිණ.උතුරු දුම්රිය මාර්ගය සම්බන්ධයෙන් මතු කෙරුණු ප්‍රශ්නවලට පිළිතුරු දෙමින් ජනාධිපතිවරයා ප්‍රකාශ කළේ උතුරු දුම්රිය මාර්ගය කන්කසන්තුරේ දක්වාම ඉදිකෙරෙන බවයි. එහි වැඩකටයුතු ලබන වසරේ මාර්තු මස වන විට අවසන් කරන බව ජනාධිපතිවරයා සියලුදෙනාගේ අත්පොළොසන් මැද ප්‍රකාශ කළේය.ඒ 9 මාර්ගයේ ඉදිකිරීම් මේ වන විට ශීඝ්‍රයෙන් ඉදිරියට කෙරෙන අතර අධ්‍යාපන, සෞඛ්‍ය, කෘෂිකර්ම, මහා මාර්ග, විදුලිබල යනාදී ක්ෂේත්‍රවල දැවැන්ත සංවර්ධනයක් සිදුවෙමින් පවතින බව මෙහිදී හෙළිදරව් කෙරිණ.සභාවට එක්ව සිටි පිරිස දෙමළ බසින් අමතමින් ජනාධිපතිවරයා කියා සිටියේ අප වෙත පැමිණෙන් ජනතාවගේ කදුළු පිසදා සිනහවක් ලබා දිය හැකි රාජ්‍ය සේවයක් ගොඩනැගිය යුතු බවයි.යාපනය නගරය මෙන්ම ගම්බද ප්‍රදේශත් එකසේ සංවර්ධනය කිරිමේ වැදගත්කම පෙන්වා දුන් ජනාධිපතිවරයා ඒ සඳහා සියලු මහජන නියෝජිතයන් කැප විය යුතු බව ප්‍රකාශ කළේය. ‍ඇමැතිවරුන් වන බැසිල් රාජපක්ෂ, ඩග්ලස් දේවානන්දා, එස්. බී. දිසානායක, දොස්තර රාජිත සේනාරත්න, පවිත්‍රා වන්නිආරච්චි, තිස්ස කරලියැද්ද, උතුරු පළාත් ආණ්ඩුකාර ජි. ඒ .චන්ද්‍රසිරි, දෙමළ ජාතික සන්ධාන පාර්ලිමේන්තු මන්ත්‍රී ඒ. විනයාගමූර්ති මහත් මහත්මීහු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>13</day>
    </date>
    <link>http://www.dinamina.lk/2013/02/13/_art.asp?fn=n1302139</link>
    <topic>අරලගංවිලට වැටුණේ උල්කාපාත නොවේ</topic>
    <author>අසේල කුරුළුවංශ හා සමන්ති වීරසේකර</author>
    <content>පිටසක්වල ජීව විශේෂයක්ද සහිතව අරලගංවිල ප්‍රදේශයට ඇද වැටුණු බව කිවූ උල්කාපාත බවට සැක කළ පාෂාණ සම්බන්ධයෙන් පේරාදෙණිය විශ්වවිද්‍යාලයේ භූ විද්‍යා අංශය සිදු කළ පර්යේෂණ මඟින් ඒවා කිසිසේත් උල්කාපාත නොවන බව ස්ථිර ලෙසට තහවුරු වී ඇත.අකුණක් වැදීමෙන් එම ස්ථානයේ පස උණුසුම්වීම හේතුවෙන් අසල වූ පාෂාණ කොටස් උණුවීම මගින් අදාළ පාෂාණවල හැඩයේ පෙනුමේ හා අන්තර්ගතයේ වෙනසක් සිදුව තිබෙන බව පර්යේෂණ මඟින් අනාවරණය වී තිබේ.මෙම පාෂාණ සම්බන්ධයෙන් පර්යේෂණ සිදු කළ මහාචාර්ය චන්ද්‍රා වික්‍රමසිංහ මහතා ඇතුළු කණ්ඩායමක් මේවා උල්කාපාත බවට තහවුරු කර තිබිණි. එම මතය නිවැරදි නොවන බව පේරාදෙණිය විශ්වවිද්‍යාලයේ උපකුලපති මහාචාර්ය අතුල සේනාරත්න මහතා පවසයි.පේරාදෙණිය විශ්වවිද්‍යාලයේ භූ විද්‍යා අංශයේ මහාචාර්ය රෝහණ චන්ද්‍රජිත් මහතා ඇතුළු කණ්ඩායමක් ඛනිජ විද්‍යාත්මකව හා රසායනික විද්‍යාත්මකව සිදු කළ සියලු පර්යේෂණ මගින් මේවා උල්කාපාත නොවන බව තහවුරු වී තිබෙන අතර එම මතයට අභියෝග කරන ඕනෑම අයෙකුට පිළිතුරු ලබාදීමට සූදානම් බවද විද්වත් කණ්ඩායම පවසති.අකුණු සැර වැදීමත් සමඟ අසල තිබූ එම ද්‍රව්‍ය පාෂාණය තුළට කා වැදී ඇති බවත් පැවසූ කුලපති මහාචාර්ය අතුල සේනාරත්න මහතා මිරිදිය මඩවල ඇති ඩයටම හා මෙම පාෂාණවල ඇති ඩයටම සමාන බවද කීය.අදාළ තොරතුරු මාධ්‍ය වෙත දැනුම්දීමේ විශේෂ සාකච්ඡාවක් පෙරේදා (11) විශ්වවිද්‍යාලයේදී පැවති අතර එම අවස්ථාවට පේරාදෙණිය විශ්වවිද්‍යාලයේ නියෝජ්‍ය උපකුලපති මහාචාර්ය ‍ශාන්ත හෙන්නායක මහතාද සහභාගී විය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>13</day>
    </date>
    <link>http://www.dinamina.lk/2013/02/13/_art.asp?fn=n13021310</link>
    <topic>මධ්‍යම කඳුකරයට දැඩි සුළං</topic>
    <author>අසේල කුරුළුවංශ</author>
    <content>මධ්‍යම කඳුකරය හරහා පෙරේදා (11) රාත්‍රියේ හමා ගිය දැඩි සුළඟ හේතුවෙන් සිරිපා කරුණාකරන්නට ගිය බැතිමතුන්ට පැය කිහිපයක් ඉඳිකටුපානෙන් ඉහළටත් මහ මළුවෙන් පහළටත් ගමන් ගැනීමට නොහැකිවූ බව නල්ලතන්නිය පොලිසිය පවසයි.දැඩි සුළං තත්ත්වය හේතුවෙන් තලවාකැලේ ග්‍රේඩ් වෙස්ටන් වත්තේ නිවාස 20 ක සෙවිළි තහඩු ගැලවී ගොස් ඇති අතර ඉන් පුද්ගලයින් කිසිවකුටත් හානි සිදුව නොමැත.මේ සුළං තත්ත්වය ප්‍රදේශ රැසකට බලපා ඇති බවත් ඉන් බලපෑම් එල්ල වූ පිරිස් සඳහා සහන සැලසීමට පියවර ගෙන තිබෙන බවත් නුවරඑළිය දිස්ත්‍රික් ලේකම් ඩී.පී.ජී. කුමාරසිරි මහතා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>13</day>
    </date>
    <link>http://www.dinamina.lk/2013/02/13/_art.asp?fn=n13021311</link>
    <topic>ද්‍රවිඩ ජාතික පියා දරුවන් බුදු සසුනට පූජා කරයි</topic>
    <author>පොළොන්නරුව ගාමිණී ඔබේසේකර</author>
    <content>විදෙස් රැකියාවකට ගිය බිරිය පිළිබඳ තොරතුරක් දැනගැනීමට නොහැකි වූ ද්‍රවිඩ ජාතිකයෙක් සිය දරුවන් බුදු සසුනට පුජා කරයි.චිත්‍රවේල් සුන්දරලිංගම් (53) පොළොන්නරුවේ කරපොළ ජනපදයේ පදිංචි අයෙක්. පසුගිය ත්‍රස්තවාදී කලබල පැවැති යුගයේ සුළු වෙළඳාමකින් ජීවත්වූ සුන්දරලිංගම් පසුගිය වසරේදී සිය බිරිය විදේශගතකිරීමට තීරණය කළා.ඒ සඳහා තමන්ගේ ඉඩම රුපියල් ලක්ෂයකට උගස් තැබූ ඔහු ඒජන්සිකරුවකුට මුදල් ලබාදී බිරිය විදේශගත කොට තිබේ. මේ වන විට ඇය කන්දකුට්ටි කඹලපූර්ණි (38) විදේශගතවී වසරකට අධික කාලයක් ගතවී ඇති නමුත් මෙතෙක් කිසිදු තොරතුරක් දැනගැනීමට නොහැකි වී ඇත.ඉතා දුක්මුසු අන්දමින් සිය දරුවන් හතර දෙනෙකු රැකබලාගත් සුන්දරලිංගම්ට පසුගිය දිනක කොළඹ සිට පැමිණි පිරිසක් සිය දරුවන් හතර දෙනා රුපියල් ලක්ෂයක මුදලකට ලබාදෙන ලෙස ඉල්ලීමක් කර තිබේ.ඔවුන්ගේ බලකිරීම් දැඩි ලෙස සිදුවෙමින් පවතින අවස්ථාවේදී සුන්දරලිංගම් දිඹුලාගල ආරණ්‍ය සේනාසනය වෙත පැමිණ සිය පිරිමි දරුවන් තිදෙනා සසුනට පූජා කළේය. ගැහැණු දරුවා පොළොන්නරුවේ මෙහෙණින් වහන්සේලා වැඩවසන ආරාමයකට පුජා කළේය.දිඹුලාගල ආරණ්‍ය සේනාසනයට බාරදුන් වැඩිමහල් පිරිමි දරුවන් දෙදෙනා මේ වන විට කුඩා සාමණේර හිමිවරුන් ලෙස එහි ඉගෙනුම ලබති. බාල පුතා එහි අධ්‍යාපන කටයුතු හදාරමින් පසුවෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>13</day>
    </date>
    <link>http://www.dinamina.lk/2013/02/13/_art.asp?fn=n13021312</link>
    <topic>අලදෙණියේ ගල්වළකටඋල්කාපාතයක්</topic>
    <author>අසේල කුරුළුවංශ</author>
    <content>මහනුවර අලදෙණිය හතේ කණුව ප්‍රදේශයේ ගල්වළකට ඊයේ (12) අලුයම උල්කාපාතයක් බවට සැක කළ හැකි පාෂාණ කැබැල්ලක් ඇද වැටී තිබේ.විශ්කම්භය අඟල් 20ක් පමණ වන බර කිලෝ ග්‍රෑම් පහක් වන මෙම පාෂාණය දැක බලා ගැනීම සඳහා දහස් සංඛ්‍යාත ජනතාවක් ඊයේ (12) දහවල් වන විට එම ස්ථානයට පැමිණ සිටියහ.මධ්‍යම පරිසර අධිකාරියේ සහකාර අධ්‍යක්ෂ සෙනරත් බණ්ඩාර මහතා ඇතුළු කණ්ඩායමක් උල්කාපාතයක් බවට සැක කෙරෙන මෙම පාෂාණය වැඩිදුර පරීක්‍ෂණය සඳහා රැගෙන ගොස් තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>13</day>
    </date>
    <link>http://www.dinamina.lk/2013/02/13/_art.asp?fn=n13021313</link>
    <topic>නඩු ඇසීමකින් තොරව එජාපය මිනී මැරුවා</topic>
    <author/>
    <content>නඩු ඇසීමකින් තොරව එක්සත් ජාතික පක්‍ෂය තම සාමාජිකයන් ඝාතනය කළ බව ජනතා විමුක්ති පෙරමුණේ නායක සෝමවංශ අමරසිංහ මහතා පවසයි.ජනතා උද්ඝෝෂණයන්ට ඉඩ නොදුන් එම පක්‍ෂය සිවිල් උද්ඝෝෂකයන් 104 දෙනෙක් වෙඩි තබා ඝාතනය කළ බව ද පැවසීය.ජනතා විමුක්ති පෙරමුණ කළ සිවිල් යුද්ධයට එක්සත් ජාතික පක්‍ෂය එල්ල කළ ප්‍රහාරය පිළිබඳ විස්තර කරමින් කොළඹ වාණිජ මහාධිකරණයේදී සෝමවංශ අමරසිංහ මහතා මෙම අදහස් පළ කෙළේය.ජනතා විමුක්ති පෙරමුණ ප්‍රමුඛ තමන් දියත් කළ එම සිවිල් යුද්ධයේදී තුවක්කු භාවිත කළ බව අධිකරණය හමුවේ පිළිගත් සෝමවංශ මහතා ජනතා විමුක්ති පෙරමුණේ එම වෙඩි උණ්ඩයෙන් මිනිසුන් ඝාතනය වූ බව ද පිළිගත්තේය.ජනතා විමුක්ති පෙරමුණේ වෙඩි උණ්ඩයට ගොදුරු වී ඝාතනයට ලක්වූයේ සිවිල් වැසියන් ද ප්‍රභූන් ද යන්න තමන් ඇතුළු තම පෙරමුණට අදාළ නොවුණු බව ද සෝමවංශ මහතා පැවසීය. එක්සත් ජාතික පක්‍ෂයේ ඝාතනවලින් ජනතා විමුක්ති පෙරමුණේ දේශපාලන මණ්ඩලය නියෝජනය කළ නායකයින්ගෙන් දිවි රැකගන්නේ තමා පමණක් බව ද සෝමවංශ මහතා සඳහන් කෙළේය.පක්‍ෂය ගොඩනැගීම උදෙසා ප්‍රංශයට ගිය තමා නැවත ලංකාවට නොපැමිණියේ එජාපයේ වෙඩි උණ්ඩයට ගොදුරු වෙතැයි ඇතිවූ බිය නිසා යැයි ද සෝමවංශ මහතා වැඩිදුරටත් සඳහන් කෙළේය.“නැත්ත වෙනුවට ඇත්ත” කෘතියට එරෙහිව පවරා ඇති නඩුවේ විත්තියේ හරස් ප්‍රශ්නවලට පිළිතුරු දෙමින් සෝමවංශ මහතා මෙම අදහස් පළ කෙළේය. .</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>13</day>
    </date>
    <link>http://www.dinamina.lk/2013/02/13/_art.asp?fn=n13021314</link>
    <topic>සර්ටියෝරාරි රිට් ආඥාව බල රහිත කරන්නැයි පෙත්සම සලකා බැලීම 14දා</topic>
    <author>නෙල්කා මැදගෙදර</author>
    <content>හිටපු අගවිනිසුරු ආචාර්ය ශිරාණි බණ්ඩාරනායක මහත්මිය දෝෂාභියෝග චෝදනා තුනකට වරදකාරිය බවට තීන්දු කළ පාර්ලිමේන්තු තේරීම් කාරක සභා වාර්තාව අහෝසි කරමින් අභියාචනාධිකරණය දුන් සර්ටියෝරාරි රිට් ආඥාව බලරහිත කරන ලෙස ඉල්ලා ගොනු කළ පෙත්සම මෙම 14 වැනි බ්‍රහස්පතින්දා ශ්‍රේෂ්ඨාධිකරණයේ දී සලකා බැලීමට නියමිතය.අගවිනිසුරු මොහාන් පීරිස්, කේ. ශ්‍රී පවන් සහ පී. ඒ. රත්නායක යන ශ්‍රේෂ්ඨාධිකරණ විනිසුරු මඬුල්ල ඉදිරියෙහි පෙත්සම කැඳවනු ඇත.ගම්පහ ප්‍රදේශයෙහි පදිංචි නීතිඥවරයකු වන සුමුදු කාන්ත හේවගේ විසින් මෙම පෙත්සම ඉදිරිපත් කර තිබුණි. හිටපු අගවිනිසුරුවරිය ගොනු කළ රිට් පෙත්සමට මැදිහත්වීමට කළ ඉල්ලීම ප්‍රතික්ෂේප කරමින් සහ පාර්ලිමේන්තු තේරීම් කාරක සභා වාර්තාව අහෝසි කළ රිට් ආඥාව වැරැදි පූර්වාදර්ශ විය හැකි බවට එම පෙත්සමෙහි සඳහන් විය.පාර්ලිමේන්තු ක්‍රියාවලියකට මැදිහත් වීමට කිසිදු අධිකරණ බලයක් නොමැතිව තිබියදීත් අභියාචනාධිකරණය විසින් මෙම නියෝග නිකුත් කිරීම නීතිවිරෝධී බවට පෙත්සම්කරු පැමිණිලි කර සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>13</day>
    </date>
    <link>http://www.dinamina.lk/2013/02/13/_art.asp?fn=n13021315</link>
    <topic>ට්‍රැෆික් පොලිස් වෙස් අරගෙන මහ දවල් කෝටියක් කොල්ලකති</topic>
    <author>අනුර ප්‍රේමලාල්, පණ්ඩුක සමරසේකර සහ නුවන් කොඩිකාර</author>
    <content>රථවාහන පොලිස් නිලධරයකු ලෙස වෙස්වලාගත් කොල්ලකරුවකුගේ අණදීමට අනුව මෝටර් රථයක් නවතා ඊයේ (12) දහවල් දෙනෝදාහක් බලා සිටියදීම කොළඹ කොම්පඤ්ඤවීදියේ දී රුපියල් කෝටියක මුදලක් කොල්ලකා කොල්ල කල්ලිය සුඛෝපභෝගී ඩිෆෙන්ඩර් රථයකින් පලාගොස් තිබේ.කොල්ලුපිටිය විදේශ මුදල් මාරුකරන ස්ථානයකින් රැගෙන ආ විදෙස් මුදල් කොළඹ කොම්පඤ්ඤවීදියේ පෞද්ගලික බැංකුවකින් ශ්‍රී ලංකා රුපියල් බවට මාරුකර මෝටර් රථයකින් ආපසු රැගෙන යාමේදී මෙම කොල්ලය සිදුවී ඇති බව පොලිසිය පවසයි.රථවාහන පොලිස් නිලධාරියකු ලෙස වෙස්ගත් පුද්ගලයා කොම්පඤ්ඤවීදියේ දී මුදල් රැගෙන ආ මෝටර් රථය නවතා තිබේ. පසුව පිටුපසින් පැමිණි ඩිෆෙන්ඩර් රථයක, මෝටර් රථයේ සිටි පිරිසද බලහත්කාරයෙන් නංවාගෙන පිටකෝට්ටේ ප්‍රදේශයට පැමිණ එම පිරිස පළවාහැර ගමන් කර තිබේ. අනතුරුව මෝටර් රථය දෙමටගොඩ ප්‍රදේශයේ අතහැර පලාගොස් ඇත.ඉතාමත් සැලසුම්සහගතව ඔත්තු බලා මෙම කොල්ලය සිදුකර ඇති බව පෙනෙන බවත් පොලිසිය කියයි.මෑතකදී කොළඹ නගරයේ දී සිදුවූ විශාලතම මුදල් මංකොල්ලය මෙය බවත් අනාවරණය වේ. සී.සී.ටී.වී. කැමරාවල සටහන් දර්ශනද පරීක්ෂණ අංශවල අවධානය යොමුකර පරීක්ෂණ පැවැත්වේ.සිද්ධිය සම්බන්ධයෙන් කොළඹ අපරාධ කොට්ඨාසය පුළුල් පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>13</day>
    </date>
    <link>http://www.dinamina.lk/2013/02/13/_art.asp?fn=n13021316</link>
    <topic>ගල්වළ සුද්ද කරද්දීගලක් වැටී 2ක් මරුට</topic>
    <author>රක්ෂණ ශ්‍රියන්ත සහ හෝමාගම සංචාරක මංජුල හිරිපිටිය</author>
    <content>හංවැල්ල බදුවත්තේ කළුගල් වළක් ශුද්ධ පවිත්‍ර කරමින් සිටි පුද්ගලයන් පිරිසක් මතට ඉහළ තිබූ කළු ගලක් ඇදවැටීමෙන් දෙදෙනකු මියගොස් තිබේ.ඊයේ (12) උදේ මෙම පිරිස එක්ව වසා තිබූ මෙම කළුගල් වළ ශුද්ධ පවිත්‍ර කරමින් සිට ඇති අතර ඉහළින් තිබූ කළුගලක් ගැලවී පෙරළී මේ පුද්ගලයන් දෙදෙනා මතට වැටී බරපතළ තුවාල ලබා ඇතැයි පොලිසිය පවසයි.බරපතළ තුවාල ලැබූ පුද්ගලයන් දෙදෙනා පාදුක්ක රෝහලට ඇතුළත් කරන විටද මියගොසිනි. සිද්ධියෙන් මියගොස් ඇත්තේ රත්නපුර මල්වල ප්‍රදේශයේ පදිංචි 26 හැවිරිදි සුමිත් නිශාන්ත ගොඩගෙදර නැමැත්තෙකු හා ගෝනපල ගොඩගමුව ප්‍රදේශයේ පදිංචි 37 හැවිරිදි චන්ද්‍රදාස සිල්වා නැමැත්තෙකි.මෘත ශරීර පශ්චාත් මරණ පරීක්‍ෂණ සඳහා පාදුක්ක මහ රෝහලේ තබා ඇත. සිද්ධිය පිළිබඳ හංවැල්ල පොලිසිය පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>13</day>
    </date>
    <link>http://www.dinamina.lk/2013/02/13/_art.asp?fn=n13021317</link>
    <topic>ලෝක ගුවන් විදුලිදිනය අදයි</topic>
    <author>ජයසිරි මුණසිංහ</author>
    <content>ලෝක ගුවන් විදුලි දිනය අදයි (13). මීට වසර සියයකට පෙර නිර්මාණය කරන ලද ගුවන් විදුලිය එදා මෙදා තුර ලොවපුරා ජනතාවට සැපයූ සේවාව අතිමහත්ය.මේ පිළිබඳ සුබපැතුම් පණිවුඩයක් නිකුත් කරන  එක්සත් ජාතීන්ගේ සංවිධානයේ මහලේකම් බෑන් කී මූන් මහතාගේ පණිවුඩයේ මෙසේද සඳහන් වේ.මීට වසර සියයකට පෙර නිර්මාණය කරන ලද ගුවන් විදුලිය එතැන් සිට අපගේ කල්පනා ශක්තිය, ආලෝකවත් කරවීමටත්, වෙනසකට දොරටු විවෘත කිරීමටත් මෙන්ම දිවි රැක ගැනීමේ තොරතුරු සන්නිවේදනය කිරීමේ මාධ්‍යයක් ද විය. ගුවන් විදුලියෙන් විනෝදාශ්වාදය, අධ්‍යාපනය හා තොරතුරු ලබා ගත හැකිය.කෙටි තරංග මාලාවේ සිට එෆ්. එම්. දක්වාත්, චන්ද්‍රිකා සම්පේ‍්‍රෂණය දක්වාත් ගුවන් විදුලිය කොතැනක හෝ සිටින මිනිසුන් එකට එක් කරවයි. ගැටුම් තත්වයන්හිදී සහ අර්බුද අවස්ථාවන්හි දී ප්‍රජා කොටස්වල දිවි රැකෙන්නේ ගුවන් විදුලියෙනි.එක්සත් ජාතීන්ගේ ගුවන් විදුලි සේවාව චිරස්ථායී සංවර්ධනයේ සිට... ළමයින් ආරක්‍ෂා කිරීම දක්වාත්... සාම සාධනයේ සිට ගැටුම් වැළැක්වීම දක්වාත් එ. ජා. න්‍යාය පත්‍රය ඉස්මතු කර දක්වයි.භාෂා කීපයකින් වැඩ සටහන් නිෂ්පාදනය කිරීමට, ලොව දැනුවත් කිරීමට සහ සේවය කිරීමට ගුවන් විදුලිය යොදා ගැනීමේ නව්‍යතාවන් පිළිබඳ අපගේ ඉතිහාසය ගැන අපි ආඩම්බර වන්නෙමු. මෙම ලෝක ගුවන් විදුලි දිනයේ දී ගුවන් විදුලියේ බලය සමරන අපි සාමය, සංවර්ධනය හා සියලු දෙනාටම මානව අයිතිවාසිකම් සඳහා එකම තරංග මාලාවකට යොමු වීමෙන් එකට එක්ව වැඩ කරමු..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>13</day>
    </date>
    <link>http://www.dinamina.lk/2013/02/13/_art.asp?fn=r1302131</link>
    <topic>මින්නේරිය වන උයනේ මුවන්ට නරක දසාවක්</topic>
    <author>පොළොන්නරුව දිසා සමූහ ඇම්. පී. සරත්</author>
    <content>මින්නේරිය ජාතික වන උද්‍යානයේ සිටින මුව රැළ නිතර මින්නේරිය හබරණ මාර්ගයේ ගැවසීම නිසා වාහන අනතුරුවලට ලක්වී නිතර මියයන බව එම වන උද්‍යානයේ වනජීවී නිලධාරියෙක් කීය.මේ මුව රැළට මුවන් 60 -80 පමණ සිටින අතර නිතර සිදුවන වාහන අනතුරුවලින් දිනෙන් දින මුවන් වශාල ප්‍රමාණයක් මේ අනුව මියැදෙන බව එම නිලධාරියා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>13</day>
    </date>
    <link>http://www.dinamina.lk/2013/02/13/_art.asp?fn=r1302132</link>
    <topic>දඹුල්ලේ නිවෙසක් අසල පාෂාණ කැබලි</topic>
    <author>සීගිරිය විශේෂ</author>
    <content>දඹුල්ල පුවක්අත්තාවල සමන්තලායාය ප්‍රදේශයේ නිවෙසක් අසල මිදුලකට (11) රාත්‍රී කිසියම් පාෂාණ කොටසක් වැටී ඇති බව එම නිවැසියන් පොලිසියට දැනුම් දී ඇත.එම නිවෙස් පදිංචි කාන්තාවක් වූ ආර්. ඒ. පී. මල්ලිකා මහත්මිය කියා සිටියේ රාත්‍රී 8.30ට පමණ නිවෙස ඉදිරිපිට බල්ලන් දීර්ඝ වේලාවක් බුරා වැටෙමින් සිටි බවත් (12) උදේ සිය දරුවා වූ චිත්‍රානන්ද හේරත් යන අය මිදුල අතුගාමින් සිටියදී මෙම පාෂාණ කැබැලි දෙක දුටු බවත්ය.මීට පෙර පොළොන්නරුව ප්‍රදේශයෙන් හමුවූ පාෂාණ කැබලිවලට සමාන නිසාත් මෙවැනි දෙයක් මීට පෙර නොදැකපු නිසාත් පොලිසියට දැනුම් දුන් බව ඇය කීවාය.අඟල් හයක් පමණ දිඟින් යුතු අඟල් හතරක් පමණ පළල මෙම පාෂාණය ඝණව පවතී. ප්‍රදේශවාසීන්ද කියා සිටියේ එවැන්නක් මීට පෙර දැක නැති බවයි.මෙම ස්ථානයට පැමිණි දඹුල්ල නගරාධිපති ජාලිය ඕපාත දඹුල්ල ප්‍රාදේශීය සභාවේ සභාපති කේ. ජී. සෝමතිලක යන මහත්වරු පරීක්ෂා කැර බලා එම පාෂාණ කැබලි දඹුල්ල පොලිසියට භාරදෙන ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>13</day>
    </date>
    <link>http://www.dinamina.lk/2013/02/13/_art.asp?fn=r1302133</link>
    <topic>වතු අධිකාරිවරයාගේ නි‍වෙස කොල්ල කෑකල්ලිය පොලිස් අත්අඩංගුවට</topic>
    <author>ගාල්ල උතුර විශේෂ කුසුම් තිරාණගම ගාල්ල උතුර සමූහ - දික්වැල්ලේ තිලකරත්න</author>
    <content>ගාල්ල උඩුගම දේවගිරි වතුයායේ වතු අධිකාරිවරයාගේ නිවස කොල්ලකා පලා යමින් සිටි පස් දෙනෙකුගෙන් යුත් කොල්ල කල්ලියක් ගාල්ල පොලීසිය මගින් කොල්ලය සිදුවී පැය කීපයක් ඇතුලත අත්අඩංගුවට ගෙන තිබේ.වතු අධිකාරිවරයාගේ නිවස 11 දින රාත්‍රි කොල්ලකා බස් රථයක නැග කොළඹ බලා යමින් සිටියදී කොල්ලකරුවන් ගාල්ල නගරයේදී කොටුකර ගැනීමට පොලිසියට හැකිවී ඇත.ගාල්ල කරන්දෙනිය, බටපොල අම්පෙගම උඩුගම යන ප්‍රදේශවලදී මොවුන් සිදු කරන ලද කොල්ලකෑම් ගණනාවක් අනාවරණය කර ගැනීමටද පොලීසිය සමත් වී තිබේ.කොල්ලකරුවන් ළඟ තිබී මුදලින් රුපියල් හතළිස් නවදහසක් රන් වළලු අටක් රන් චේන් හතරක් වටිනා කැමරා දෙකක් , ජංගම දුරකථන පහක්, මන්නා පිහියක් සහ උල් පිහියක්ද අත්අඩංගුවට ගෙන ඇත.ගාල්ල පොලීසියේ අපරාධ දූෂණ මර්දන අංශයේ ස්ථානාධිපති රොහාන් වික්‍රමසේකර මහතා ඇතුළු පොලිස් නිලධාරීහු සිද්ධිය පිළිබඳව පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>13</day>
    </date>
    <link>http://www.dinamina.lk/2013/02/13/_art.asp?fn=r1302134</link>
    <topic>තලවාකැලේ බස් පොළටමුල්ගල තැබීම 17වැනිදා</topic>
    <author>නුවරඑළිය මධ්‍යම - එරික් තිලකරත්න</author>
    <content>නුවරඑළිය දිස්ත්‍රික්කයේ විධිමත් ලෙස සංවර්ධනය වෙමින් පවතින, ප්‍රධාන නගරයකට හිමිකම් කියාපාන තලවාකැලේ නගරයට කලෙක සිට අඩුපාඩුවක්ව පවතින නව බස් නැවතුම් පොළ සඳහා මුල්ගල් තැබීම ලබන 17 දින පෙරවරුවේ යෙදී ඇති සුබ මොහොතින් පෞද්ගලික බස් රථ සේවා ඇමැති හා නුවරඑළිය දිස්ත්‍රික් පාර්ලිමේන්තු මන්ත්‍රි සී. බී. රත්නායක මහතා ප්‍රමුඛ තවත් මැති ඇමැතිවරු රැසකගේ සහභාගිත්වය ඇතිව සිදු කිරීමට නියමිතව තිබේ.දෙමහල් නව ගොඩනැඟිල්ලලක සාප්පු සංකීර්ණයක් ඇතුළු සියලු පහසුකම් සහිත බස් මගී විශ්‍රාම ශාලාවක් හා බස් රථ ධාවන පාලන මැදිරියක් සමග බස් රථ 50 ට අධික සංඛ්‍යාවක් ගාල් කළ හැකි බස් රථ ගාලක් ද, අනෙකුත් යටිතල පහසුකම් සහිතව ඉදිකිරීමට යෝජිත මේ නව බස් නැවතුම් පොළ සඳහා වැය වෙන ඇස්තමේන්තුගත මුදල රුපියල් මිලියන 68ක ප්‍රතිපාදනය ජාතික ගමනා ගමන කොමිෂන් සභාව මගින් හා මධ්‍යම පළාත් මාර්ගස්ථ මගී ප්‍රවාහන සේවා අධිකාරිය හා එක්ව වැය කිරීමට නියමිත බව අනාවරණය වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>13</day>
    </date>
    <link>http://www.dinamina.lk/2013/02/13/_art.asp?fn=r1302135</link>
    <topic>කතකගේ බැංකු කාඩ් පතකින්මුදල් ගෙන පලා ගිහින්</topic>
    <author>සොරණාතොට සමූහ සී. ගමගේ</author>
    <content>කාන්තාවකගේ බැංකු ටෙලර් යන්ත්‍ර කාඩ්පතකින් මුදල් රුපියල් 5000ක් වංචනිකව ලබාගත් පුද්ගලයකු පලාගොස් ඇති බව බදුල්ල පොලිසිය කියයි.බදුල්ල පස්සර පාර 3 කණුව ප්‍රදේශයේ පදිංචි මේ කාන්තාව බදුල්ල නගරයේ බැංකුවකට පැමිණ එහි ටෙලර් යන්ත්‍රයේ මුදල් ගැනීමට අවශ්‍ය වී ඉන් මුදල් ගන්නා ආකාරය නොදන්නා හෙයින් එම ස්ථානයේ සිටි පුද්ගලයකුට මුදල් ලබාදෙන ලෙසට කියා ඇත.කාන්තාව රහස් අංකය ටෙලර් යන්ත්‍රයේ සටහන් කර එම ස්ථානයෙන් ඉවත් වී ඇති අතර, ඒ සමඟ ටෙලර් යන්ත්‍රයෙන් මුදල් ගත් පුද්ගලයා කාඩ්පත ඇයට දී මුදල් රැගෙන පලාගොස් ඇති බවද පොලිසිය සඳහන් කළේය.බදුල්ල පොලිසිය මේ සම්බන්ධයෙන් පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>13</day>
    </date>
    <link>http://www.dinamina.lk/2013/02/13/_art.asp?fn=r1302136</link>
    <topic>ජල සැපයුමඅඩාළයි</topic>
    <author>මහනුවර සංචාරක ගාමිණී සමරනායක</author>
    <content>පොල්ගොල්ල මහවැලි ජලාශයේ ජල සැපයුම් දොරටුවක් කැඩීයාම හේතුවෙන් දැනට දින 02ක පමණ කාලයක් පාතදුම්බර මඩවල පොල්ගොල්ල වත්ත, හයේ කණුව, වංගුව කඩේ, සෝමාරාම මාවත, නාපාන, ආලෝක මාවත හා තදාසන්න ප්‍රදේශ රැසක ජල හිඟයක් පවතී.හැකි ඉක්මණින් එම කැඩී ගිය දොරටුව අලුත්වැඩියා කොට ජල සැපයුම් ලබාදීමට ක්‍රියා කරන බවත්, ප්‍රධාන ඉංජිනේරු එල්.එල්.පීරිස් මහතා පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>13</day>
    </date>
    <link>http://www.dinamina.lk/2013/02/13/_art.asp?fn=r1302137</link>
    <topic>දම්පැල්ගොඩසුළි සුළඟක්</topic>
    <author>බුලත්කොහුපිටිය සමූහ ඩබ්.රෝහණ</author>
    <content>අරනායක ප්‍රාදේශීය ලේකම් කොට්ඨාසයට අයත් දම්පැල්ගොඩ ප්‍රදේශය හරහා රාත්‍රි 7.30 ට පමණ හමා ගිය දැඩි සුළඟකින් නිවසක් මතට පොල් ගසක් කඩා වැටීමෙන් එම නිවසේ වහලය විනාශයට පත් වී ඇත. සුළඟින් ප්‍රදේශයේ තවත් නිවාස 04ක වහලෙ වල් සුළෙඟ් ගසාගෙන ගොස් ඇත.ප්‍රදේශවාසින් පවසන්නේ රාත්‍රි 12 පමණ වන තෙක් මෙම දැඩි සුළං තත්ත්වය පැවති බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>13</day>
    </date>
    <link>http://www.dinamina.lk/2013/02/13/_art.asp?fn=r1302138</link>
    <topic>රුපියල් කෝටි පහක් වැයකරහොරණ ව්‍යාපෘති 56ක වැඩ අවසන්</topic>
    <author>කළුතර දිසා සමූහ දයාරත්න කුමාරසිංහ</author>
    <content>දෙදහස් දොළහ වසරේ හොරණ ප්‍රාදේශීය ලේකම් කොට්ඨාසයේ ග්‍රාම නිලධාරි වසම් හැට එක ආවරණය වන පරිදි ගමකට එක වැඩක් වැඩසටහන යටතේ ඇරඹූ ව්‍යාපෘති හැට එකෙන් පනස් හයක වැඩ නිමකර ඇති අතර මේ සඳහා පන්කෝටි විසිහත් ලක්ෂ හත්දහස් හාරසිය තිස්හතක මුදලක් වැයකර ඇත.මාර්ග කොන්ක්‍රීට් කිරීම, පොදු ගොඩනැගිලි හා මාතෘ සායන ඉදිකිරීම, කානු පද්ධති සකස් කිරීම, පානීය ජල සැපයීම්, ක්‍රීඩා පිටි ඉදිකිරීම මේ ව්‍යාපෘති අතර වෙති.ව්‍යාපෘතින් හැට එක සඳහාම පන්කෝටි අනූතුන්ලක්ෂ දහනව දහස් දෙසිය අසූ පහක මුදලක් අනුමත වී ඇති බැව් පැවසූ හොරණ ප්‍රාදේශීය ලේකම් නිලන්ති ජයසිංහ මහත්මිය ඉතිරි ව්‍යාපෘති පහේ සියලුම වැඩකටයුතු ඉදිරි මාස කිහිපය තුළදී නිමකරන බවද පැවසුවාය.සංවර්ධන ව්‍යාපෘතීන් සාර්ථකව ක්‍රියාත්මක කිරීම සඳහා ජ්‍යෙෂ්ඨ ඇමැති රත්නසිර වික්‍රමනායක මහතාගේ හා පාර්ලිමේන්තු මන්ත්‍රී විධුර වික්‍රමනායක මහතාගේ පූර්ණ සහාය ද ලැබී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>13</day>
    </date>
    <link>http://www.dinamina.lk/2013/02/13/_art.asp?fn=r1302139</link>
    <topic>ත්‍රිකුණාමලයේ සිට හම්බන්තොට දක්වා යෝධ මැණික් නිධියක්</topic>
    <author>ආරියවංශ ජයවීර මහනුවර විශේෂ</author>
    <content>ලෝකයේ මැණික් ආකරය ශ්‍රී ලංකාව බව නොරහසකි. සමහර රටවල මැණික් වර්ග එකක් දෙකක් ඇතත් ශ්‍රී ලංකා භූ තලයේ එමරල් හැර සෑම මැණික් වර්ගයක්ම ඇත.ත්‍රිකුණාමලය වරායෙන් ආරම්භ වී හම්බන්තොට දක්වා විහිදී ඇති යෝධ පැලුම ආශ්‍රිත මෙන්ම භූතලයේ ඇති අනිත් පැලුම් ආශ්‍රිතව වර්ග සැතපුම් 3000 ක පමණ වටිනා මැණික් නිධි ඇත.පර්යේෂණ මඟින් සොයාගන්නා ලද මැණික් නිධි ඇති ප්‍රධාන ප්‍රදේශ නම් ඇළහැර, නාලන්ද, පොළොන්නරුව, කුරුණෑගල, රංගල, මහනුවර, හඟුරන්කෙත, හැටන්, නුවරඑළිය, පස්සර, හපුතලේ, බුත්තල, රත්නපුරය, නිල්ගල, අවිස්සාවේල්ල, පානදුර, හොරණ, අලුත්ගම, රක්වාන, තිඹොල්කැටිය, කතරගම, අම්බලන්ගොඩ, මොරවක, අම්බලන්තොට, ගාල්ල, මාතර යන ප්‍රදේශවල මැණික් නිධි බහුල වශයෙන් ඇත. ඊට අමතරව වෙනත් ප්‍රදේශවල ද මැණික් නිධි ඇත. එමෙන්ම ඛනිජ බර නිසා ගංඟාවල වංගු ඇතුල් පැත්තේ මෙන්ම මෝය කටවලද මැණික් තැන්පත් වී ඇත.මැණික් නිධි වටිනා සම්පතක් වුවත්, ශ්‍රී ලංකා භූතලයෙන් 20%ක පමණ ඇති ස්වභාවික මැණික් සම්පත්වලින් අපේ රට නිසි ප්‍රයෝජනයක් ගෙන අපේ ආර්ථිකය දියුණු කර ගැනීමට කටයුතු නොකරති.විදේශිකයන් අපේ වටිනා මැණික් නිධිවලින් ප්‍රයෝජන ගෙන ඔවුන්ගේ ආර්ථිකය දියුණු කර ගත්හ. දේශීය නිෂ්පාදනයේ වර්ධනයක් දක්නට නැත. මේ සඳහා රජය මැදිහත් වී කටයුතු කරන්නේ නම් විදේශ විනිමය ලබාගැනීමේ ප්‍රධාන මාර්ගයක් ලෙස මැණික් කර්මාන්තය දියුණු කර ගත හැක..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>13</day>
    </date>
    <link>http://www.dinamina.lk/2013/02/13/_art.asp?fn=r13021310</link>
    <topic>බණ්ඩාරගම පොලිස් වැටලීම්වලින් හතළිස් ලක්ෂයක ආදායමක්</topic>
    <author>හල්තොට සමූහ විනිතා මානෙල් ගමගේ</author>
    <content>බණ්ඩාරගම පොලිස් ස්ථානයේ දූෂණ මර්දන අංශය මගින් මේ වර්ෂයේ කරන ලද වැටලීම්වලින් හතළිස් ලක්ෂ පන්දහස් හත්සියයක දඩ මුදල් ආදායමක් රජයට ලබා දී ඇත.මේ යටතේ මත්පැන් ඩ්‍රෑම්ස් 9576ක් සඳහා රුපියල් 1902000.00ක් ද, ගෝඩා ඩ්‍රෑම්ස් 84586ක් සඳහා රුපියල් 529000.00 ක් ද, සයිඩර් ඩ්‍රෑම්ස් 224ක් සඳහා රු. 52,500.00 ද, මහ රා 712 සඳහා රු. 60,500.00ද, බියර් සඳහා රු. 19,6000.00ද, රජයේ අරක්කු ඩ්‍රෑම්ස් 180ක් සඳහා රු. 42,5000.00 ද, ගංජා කි.04 ග්‍රෑම් 145 මි. ග්‍රෑම් 2440ක් සඳහා රු. 23,2000.00 ක් ද, ගංජා මිශ්‍ර බාබුල් 602ක් සඳහා රු. 14,7000.00ක් ද, ගංජා මිශ්‍ර මදන මෝදක ගුලි 19ක් සඳහා රු. 22,0000.00ක් ද, සූදු ආඥාපනතේ වැරැදි සඳහා රු. 27,200.00 ද, දුම්කොළ ආඥාපනතේ වැරැදි සදහා රු. 30000.00 ගෝ ඝාතක වැරැදි සඳහා රු. 16,4500.00ක් ද ලෙස මෙම මුදල ලැබී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>13</day>
    </date>
    <link>http://www.dinamina.lk/2013/02/13/_art.asp?fn=s1302131</link>
    <topic>වේග පන්දු පුහුණුවටවාස්ගේ සේවය ස්ථීරයි</topic>
    <author>ප්‍රින්ස් ගුණසේකර</author>
    <content>ශ්‍රී ලංකා ක්‍රිකට් පිලේ වේග පන්දු යවන්නන්ගේ පුහුණුකරු ලෙස චමින්ද වාස්ගේ පත්වීම ඊයේ බොහෝ දුරට ස්ථිර වු බව ක්‍රිකට් ආයතන ප්‍රකාශකයෙකු පැවැසීය.චමින්ද වාස් සමග ක්‍රිකට් තේරීම් කමිටු සභාපති සනත් ජයසූරිය හා ක්‍රිකට් උපලේකම් හිරන්ත පෙරේරා යන මහත්වරුන් පැවැත්වු සාකච්ඡා සාර්ථක වී තිබේ.චමින්ද වාස් ශ්‍රී ලංකා‍ ක්‍රිකට් පිලට පූර්ණ කාලීනව සේවය ලබාදෙන හෙයින් ඔහු ඉල්ලා සිටි දීමනාවලට එකඟතාව දැක්වු බව වාර්තා‍ වේ. ‍එම සාකච්ඡාවේ තීරණ ඉදිරියේදී පැවැත්වෙන ක්‍රිකට් විධායක කමිටුවේදී සම්මත කර ගැනීමට නියමිතය.‍ වේග පන්දු යවන්නන් පුහුණු කිරීම උදෙසා තම සේවය මාර්තු 1දා සිට ලබාදීමටද චමින්ද වාස් කැමැත්ත පළකර තිබේ.ටෙස්ට් තරග 111කදී කඩුලු 355ක්ද එක්දින තරග 322කදී කඩුලු 400ක්ද දවාගත් චමින්ද වාස් මෙරට බිහිවු විශිෂ්ටතම වේග පන්දු යවන්නා වේ.ශ්‍රී ලංකාවේ සංචාරය කළ නවසීලන්ත ක්‍රිකට් පිලේ පන්දු යවන්නන් පුහුණු කිරීමටද වාස් තෝරා ගෙන තිබුණි.‍ ශ්‍රී ලංකාවෙන් බිහිවු විශිෂ්ටතම වේග පන්දු යවන්නාගේ සේවය ලබාගැනීමට හැකිමීම ක්‍රිකට් ක්‍රීඩාවේ ඉදිරි ගමන් මග වේගවත් කරනු ඇතැයි ශ්‍රී ලංකා ක්‍රිකට් ආයතනයේ විශ්වාසය වී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>13</day>
    </date>
    <link>http://www.dinamina.lk/2013/02/13/_art.asp?fn=s1302132</link>
    <topic>ශ්‍රී ලංකා ක්‍රිකට් පිලටවෛද්‍යවරයෙක් !</topic>
    <author>ප්‍රින්ස් ගුණසේකර</author>
    <content>ශ්‍රී ලංකා ක්‍රිකට් ක්‍රීඩකයන් තරගවලට එක්ව සිටියදී ආබාධවලට ලක්වීම අවම කරගැනීමට කණ්ඩායම භාර වෛද්‍යවරයෙකු සිටීම අත්‍යාවශ්‍ය බව ක්‍රීඩා වෛද්‍ය ආයතනයේ ප්‍රධානී මහාචාර්ය අර්ජුන ද සිල්වා මහතා පවසයි.පසුගිය තරග සංචාර කිහිපයකදීම දක්ෂ ක්‍රිකට් ක්‍රීඩකයන්ට ආබාධ ඇතිවී ක්‍රීඩා කිරීමේ අවස්ථාව අහිමීවීමේ වගකීම ජාතික ක්‍රීඩා වෛද්‍ය ආයතනය භාර නොගන්නා බවද ඒ මහතා පවසයි. ශ්‍රී ලංකා ක්‍රිකට් ක්‍රීඩකයන්ට දිගින් දිගටම සිදුවන ආබාධවලට කණ්ඩායමේ භෞත චිකිත්සකවරයා වගකිව යුතු බව ජාතික ක්‍රීඩා වෛද්‍ය ආයතනයේ ප්‍රධානියා පෙන්වා දෙයි.ශ්‍රී ලංකා ක්‍රිකට් පිල අවසන් වරට කළ සංචාරයේදී වේග පන්දු යවන චානක වෙළගෙදර, ශාමින්ද එරංග හා නුවන් කුලසේකර ආබාධවලට ලක්වී තරග කිහිපයකට ක්‍රීඩා කිරිම අහිමි වුහ. එමෙන්ම ප්‍රසන්න ජයවර්ධන, දිනේෂ් චන්දිමාල් හා කුමාර සංගක්කාර ද පන්දුවට පහර දීමේදී ආබාධවලට ලක්වුහ. සංගක්කාරට ඇතිවු ආබාධයෙන් එක්දින තරගාවලියම අහිමිවී ශ්‍රී ලංකා පිලට විශාල පාඩුවක් සිදුවිය.මේ ආකාරයෙන් ක්‍රිකට් ක්‍රීඩකයන් ආබාධවලට ලක්වීම වලක්වා ගැනීමට ක්‍රීඩා වෛද්‍ය විද්‍යාව ප්‍රගුණ කළ වෛද්‍යවරයෙකුගේ සේවය අවශ්‍ය බවද මහාචාර්ය අර්ජුන ද සිල්වා මහතා පැවැසීය.“නවසීලන්ත කණ්ඩායම ශ්‍රී ලංකාවේ කළ ක්‍රිකට් තරග සංචාරයේදී අපේ වෛද්‍යවරයෙකුගේ සේවය පූර්ණ කාලීනව ලබාගත්තා.ඒ‍ වෙනුවෙන් නවසීලන්ත ක්‍රිකට් ආයතනය ගෙවීමක් කළා. විස්සයි 20 ලෝක කුසලාන ක්‍රිකට් තරගාවලියේ තරග පැවැත්වෙන සියලු ක්‍රීඩාංගණවලට වෛද්‍යවරයෙකු යොදා තිබුණා. අයි.සී.සි.යේ විශේෂ ඉල්ලීමක් අනුවයි එලෙස ක්‍රියාත්මක වුණේ.අයි.සී.සිය දැන සිටියා ක්‍රීඩකයෙකු හදිසි ආබාධයකට ලක්වෙද්දී වෛද්‍යවරයෙකුගේ සේවය ඉතාම අත්‍යාවශ්‍ය බව. නමුත් ශ්‍රී ලංකා ක්‍රිකට් පිලට වෛද්‍යවරයෙකුගේ සේවය අවශ්‍ය වුණේ නැ. අපෙන් ඉල්ලන්නේ නැතිව සේවයක් දෙන්න ක්‍රමයක් නැ” සිල්වා මහතා පැවැසීය.අවස්ථා කිහිපයකදීම ශ්‍රී ලංකා ක්‍රිකට් පිලේ භෞත චිකිත්සකවරයා පවසා ඇත්තේ වෛද්‍යවරයෙකුගේ සේවය අවශ්‍ය වෙතොත් ක්‍රීඩා වෛද්‍ය ආයතනයට දැනුම් දෙන බවය.එහෙත් නව ක්‍රිකට් තේරීම් කමිටු සභාපති සනත් ජයසූරිය මහතා මේ පිළිබඳව උනන්දුවකින් පසුවන බව මහාචාර්ය අර්ජුන ද සිල්වා මහතා පැවැසීය.“ක්‍රිකට් ආයතනය අපේ සේවය ඉල්ලන ඕනෑම වෙලාවක අප සුදානම්. ක්‍රීඩකයන්ට ආබාධයක් වු විට එයට පිළියම් යෙදිය හැකි හොඳම වෛද්‍යවරු අප සතුයි” මහාචාර්යවරයා අවධාරණය කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>13</day>
    </date>
    <link>http://www.dinamina.lk/2013/02/13/_art.asp?fn=s1302133</link>
    <topic>ඕල්කට් පාසල් ක්‍රිකට්එමීර් රාජ්‍යයේදී</topic>
    <author/>
    <content>ඕල්කට්තුමා විසින් ඇරැඹූ බෞද්ධ විද්‍යාලයන් වන කොළඹ ආනන්ද, නාලන්දා, පන්නිපිටියේ ධර්මපාල, ගාල්ල මහින්ද, මාතර රාහුල, අම්බලන්ගොඩ ධර්මාශෝක, කුරුණෑගල මලියදේව සහ මහනුවර ධර්මරාජ විදුහල් හි අධ්‍යාපනය ලැබූ දැනට එක්සත් අරාබි එමීර් රාජ්‍යයේ වෙසෙන ආදි සිසු එකමුතුව සංවිධානය කරන සුහද ක්‍රිකට් තරගාවලිය සහ සුහද හමුව මේ මස 22වැනිදා පෙරවරු 7සිට පස්වරු 8 දක්වා එක්සත් අරාබි එමීර් රාජ්‍ය‍යේ අජ්මාන් නුවර ක්‍රිකට් කවුන්සිල ක්‍රීඩාංගණයේ දී පැවැත්වේ.වසර 6ක් පුරා අඛණ්ඩව පවත්වන මේ තරගාවලිය සහ සුහද හමුවේ ප්‍රධාන ආරාධිතයන් ලෙස එක්සත් අරාබි එමීර් රාජ්‍ය‍යේ නව ශ්‍රී ලංකා තානාපති හිටපු පොලිස්පති ආචාර්ය මහින්ද බාලසූරිය සහ ඩුබායි හී ශ්‍රී ලංකා කොන්සියුල ජෙනරාල් අබ්දුල් රහීම් මහත්වරුන් සහභාගි වෙති.මේ තරගාවලිය පිළිබඳ වැඩි විස්තර 00971503419597(ප්‍රසන්න සමරසිංහ) හෝ 00971506965422 (චන්න වැලිහිඳ) දුරකතන අංක මගින් ලබාගත හැකි බව සංවිධායක මණ්ඩලය දන්වා සිටියි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>13</day>
    </date>
    <link>http://www.dinamina.lk/2013/02/13/_art.asp?fn=s1302134</link>
    <topic>ක්‍රීඩා ආර්ථිකය සෙවීමට‍ විශේෂ කමිටුවක්</topic>
    <author/>
    <content>අතිගරු ජනාධිපතිතුමන්ගේ උපදෙස් පරිදි ක්‍රීඩා ආර්ථිකයක් ගොඩනැගීමේ උපාය මාර්ග හඳුනා ගැනීම සඳහා අට දෙනෙකුගෙන් සමන්විත කමිටුවක් ක්‍රීඩා අමාත්‍ය මහින්දානන්ද අලුත්ගමගේ මහතා විසින් පත්කර ඇත.ක්‍රීඩා අමාත්‍යංශයේ ලේකම් අනුර ජයවික්‍රම මහතාගේ ප්‍රධානත්වයෙන් පත්කළ මේ කමිටුවට මුදල් අමාත්‍යංශයේ නියෝජ්‍ය ලේකම් ආචාර්ය බී.එම්.එස්.බටගොඩ, මහාචාර්ය අර්ජුන ද සිල්වා, ශාන්ත වීරකෝන්, එෂාන් සිල්වා, අසංග සෙනවිරත්න, ඉන්ද්‍රජිත් ද සිල්වා, නිශාන්ත රණතුංග යන මහත්වරුන්ගෙන් සමන්විත වන අතර අදාළ කමිටුව විසින් ක්‍රීඩා ආර්ථිකයක් ගොඩනැගීමේ උපාය මාර්ග හඳුනා ගැනීමේ විශේෂ වාර්තාවක් ක්‍රීඩා අමාත්‍යවරයා වෙත ලබාදීමට නියමිතය.පසුගිය වසරේ දී අන්තර්ජාතික තරග 11ක් ශ්‍රී ලංකාවේ පවත්වමින් දේශීය ආර්ථිකයට අමෙරිකානු ඩොලර් මිලියන 100කට ආසන්න මුදලක් එක් කිරීමට සමත් වු අතර මධ්‍යමකාලීන සැලසුම් යටතේ වසර 2015 වනවිට එය අමෙරිකානු ඩොලර් 500 දක්වා ‍වැඩිකර ගැනීමට අපේක්ෂා කරන අතර සංචාරක ව්‍යාපාරය ඉලක්ක කරගෙන අන්තර්ජාතික ක්‍රීඩා තරග සංවිධානය කිරීම මෙහි අරමුණ වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>13</day>
    </date>
    <link>http://www.dinamina.lk/2013/02/13/_art.asp?fn=s1302135</link>
    <topic>ආබාධවලදී නිසි ප්‍රතිකාර නොලැබීමෙන්දක්ෂ ක්‍රීඩකයන් අපට අහිමි වෙනවා</topic>
    <author>ෆවුස් මොහොමඩ්</author>
    <content>මෙර‍ට රගර් ක්‍රීඩාවේ දී සිදුවන බොහෝ අනතුරුවලට හේතුව නියමිත ආරක්ෂක ක්‍රම සහ විධි ඇතුලත් ප්‍රතිපත්තිමාලාවක් නොමැතිවීම බවත්, එවැනි ප්‍රතිපත්තිමාලාවක් හඳුන්වාදීමෙන් වැඩි කාලයක් සාර්ථකව ක්‍රීඩාවේ නිරතවීමටත්, එමගින් අන්තර් ජාතික කීර්තියක් ශ්‍රී ලංකාවට අත්කරදීමටත් මෙරට රගර් ක්‍රීඩාවේ නිරතවන පාසල් සහ අන්තර් සමාජ ක්‍රීඩකයන්ට හැකිවනු ඇතැයි ඊයේ ජාතික ක්‍රීඩා වෛද්‍ය ආයතනයේ පැවැති රගර් ක්‍රීඩාව සඳහා විශේෂ ප්‍රතිපත්ති මාලාවක් හඳුන්වාදීමේ මාධ්‍ය හමුවේදී ක්‍රීඩා ඇමැති මහින්දානන්ද අලුත්ගමගේ මහතා ප්‍රකාශ කළේය.මෙරට රගර් ක්‍රීඩාවේ නිරතවන ක්‍රීඩකයන්ගේ ආරක්ෂාව තහවුරු කරමින් අන්තර් ජාතික මට්ටමේ තරග සඳහා ඔවුන්ගෙන් වැඩි දායකත්වයක් ලබාගැනීමේ අරමුණින් යුතුව එළිදැක්වූ මේ ප්‍රතිපත්තිමාලාවෙන් රගර් ක්‍රීඩකයන්ගේ අනාගතය සුරක්ෂිත වනු ඇතැයි ඇමැතිවරයා විශ්වාසය පලකළේය.පාසල් මට්ටමේ රගර් ක්‍රීඩාව සඳහා ක්‍රීඩකයන් විශාල සංඛ්‍යාවක් සහභාගි වූවත් ජාතික මට්ටම දක්වා පැමිණීමට අවස්ථාව උදාකරගන්නේ ක්‍රීඩකයන් අතලොස්සක් පමණක් බව ද අලුත්ගමගේ මහතා කීවේය. 'මේකට හේතුව පාසල් මට්ටමේ රගර් ක්‍රීඩාවේදී ක්‍රීඩකයන්ට නිසි වෛද්‍ය උපදෙස් සහ ප්‍රතිකාර නොලැබිමයි. ‍මින් සිදුවන්නේ රගර් ක්‍රීඩාවෙන් අන්තර් ජාතික මට්ටමේ කීර්තියක් රටට ගෙනදීමට තරම් හැකියාවන් ඇති ක්‍රීඩකයන් අපට අහිමිවීමයි. ඒ නිසා රගර් සංගමය සමග එක්ව ක්‍රීඩකයන් සුරක්ෂිත කිරීමේ වැඩසටහනක් ලෙසයි අපි මේ ප්‍රතිපත්තිමාලාව ඉදිරිපත් කරන්නේ.' ක්‍රීඩා ඇමැතිවරයා වැඩිදුරටත් සඳහන් කළේය.රගර් ක්‍රීඩකයන් ආරක්ෂා කරගනිමින් ඔවුන්ගෙන් වැඩි දායකත්වයක් ලබාගැනීමේ අරමුණින් ඉදිරියේ දී සියලුම රගර් ක්‍රීඩකයන්ට නොමිලයේ රක්ෂණ ආවරණයක් ලබාදෙන බවත් ඇමැතිවරයා අනාවරණය කළේය. ඒ සඳහා මේ වනවිට ශ්‍රී ලංකා රක්ෂණ සංස්ථාව සමග සාකච්ඡා කරමින් සිටින බවත් ඒ මහතා කී‍වේය.පාසල් මට්ටමෙන් රගර් ක්‍රීඩාවේ නිරතවන ක්‍රීඩකයන් සම්බන්ධව වැඩි අවධානයක් යොමු කරමින් එළිදැක්වූ ‍මේ ප්‍රතිපත්තිමාලාව ක්‍රියාත්මක කිරීමට අධ්‍යාපන අමාත්‍යංශය සමග එක්වී කටයුතු කිරීමේ වැදගත්කම පැහැදිලි කළ අලුත්ගමගේ මහතා, පාසල් ක්‍රීඩා සංගම් සහ ජාතික ක්‍රීඩා සංගම් එක්ව කටයුතු කිරීමේ අවශ්‍යතාවය පෙන්වා දුන්නේය.යම්කිසි ක්‍රීඩාවක මව් සංගමය ගන්නා තීරණයක් අධ්‍යපන අමාත්‍යංශය හරහා සෑම පාසලකටම චක්‍රලේඛයක් ලෙස නිකුත්කිරීමට විශේෂ කැබිනට් පත්‍රිකාවක් ඉදිරිපත් කොට අනුමත කරගැනීමට ඉදිරියේ දී කටයුතු කරන බව ඔහු සඳහන් කළේය.පාසල් මට්ටමේ තරගවලදී මෙන්ම ඇතැම් අන්තර් සමාජ මට්ටමේ තරගවලදීත් අන්තර් ජාතික රගර් සංගමයේ (IRB) නීතිරීතිවලට පටහැනිව කටයුතු කෙරෙන අවස්ථාවන් දැකිය හැකි බවත්, ක්‍රීඩකයන්ගේ ආරක්ෂාව කෙරෙහි වැඩි අවධානයක් යොමුවිය යුතු බවත් විශේෂ ප්‍රතිපත්තිමාලාව හඳුන්වා‍දෙමින් ක්‍රීඩා වෛද්‍ය ආයතනයේ ප්‍රධානී මහාචාර්ය අර්ජුන ද සිල්වා මහතා ප්‍රකාශ කළේය.අන්තර් ජාතික රගර් සංගමයේ නීතිය අනුව තරගයක දී දැඩි කම්පනයකට ලක්වන ක්‍රීඩකයකු අවම වශයෙන් සති 3ක හෝ විවේකයක් ලබාගත යුතු වුවත්, ඇතැම් ක්‍රීඩා සමාජ සහ පාසල් එවැනි කම්පනයකට ලක්වන ක්‍රීඩකයාට දින 3කවත් විවේකයක් ලබානොදෙන බවත් මහාචාර්යවරයා අනාවරණය කළේය. ක්‍රීඩකයන්ගේ ආරක්ෂාව වන විශේෂ ප්‍රතිපත්තිමාලාව මගින් සෑම ක්‍රීඩකයකුම තරගයට පෙර සහතිකලත් වෛද්‍යවරයකුගේ වාර්තාවක් ඉදිරිපත් කළයුතුවන අතර තරග තීරකවරයාට ද ප්‍රථමාධාර ලබාදීම සම්බන්ධ සහතිකයක් තිබිය යුතුවේ. එමෙන්ම එය වසර 2කට වරක් නැවත ලබාගත යුතුවීම ද මේ ප්‍රතිපත්තිමාලාවේ විශේෂ කරුණු අතර වේ.'තරගයකට පමණක් නොවේ මෙය පුහුණුවීම්වලදීත් ක්‍රියාත්මක කළයුතුයි. ඒ වගේම පාසල් ක්‍රීඩකයන්ට ජාතික මට්ටමේ ක්‍රීඩකයන්ට වගේ අති‍රේක පෝෂණ අවශ්‍ය නෑ. පාසල් ක්‍රීඩකයන්ට සාමාන්‍ය විදිහට ක්‍රීඩාවේ නිරතවෙන්න ඉඩදිය යුතුයි. ‍මේ සම්බන්ධව දැනුවත් කිරීමක් අත්‍යවශ්‍යයි.' මහාචාර්ය අර්ජුන ද සිල්වා මහතා වැඩිදුරටත් සඳහන් කළේය. මෙරට ප්‍රමුඛතම පාසල් 2ක් රගර් ක්‍රීඩාව වෙනුවෙන් වාර්ෂිකව මිලියන 16ක් සහ මිලියන 14ක මුදලක් වැය කරන බව කී මහාචාර්යවරයා, එම පාසල් ඒ මුදලින් මිලියන 3-4ක මුදලක් වැය කරන්නේ ක්‍රීඩකයන්ගේ අතිරේක පෝෂණ සඳහා බව අනාවරණය කළේය.රගර් සංගමයේ ලේකම් රිස්ලි ඉල්යාස්, එම සංගමයේ උප සභාපති සහ ආසියානු රගර් සංගමයේ විධායක කමිටු සාමාජික ලසිත් ගුණරත්න සහ අධ්‍යාපන අමාත්‍යංශයේ නිළධාරියකු ද මේ මාධ්‍ය හමුවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>13</day>
    </date>
    <link>http://www.dinamina.lk/2013/02/13/_art.asp?fn=s1302136</link>
    <topic>මාතර සා.තෝමස් විදුහලටකඩුලු 7ක ජයක්</topic>
    <author>ප්‍රියාන් ද සිල්වා-මාතර ක්‍රීඩා</author>
    <content>දකුණතින් වේග පන්දු යවමින් කඩුලු 7ක් සහ පිත්තෙන් ලකුණු 58ක් රැස්කර ගනිමින් හෂාන් විමර්ෂණ දැක්වු දස්කම්මත වත්තල සාන්ත අන්තෝනි විදුහල කඩුලු 7කින් පරාජය කිරීමට මාතර සාන්ත තෝමස් විදුහල් කණ්ඩායම සමත්විය.මාතර උයන්වත්ත පිටියේ පසුගියදා පැවැති මේ තරගයේදී සාන්ත අන්තෝනි විදුහල වෙනුවෙන් කසුන් ප්‍රනාන්දු සහ මාතර සාන්ත තෝමස් විදුහල වෙනුවෙන් නෙවිඳු උදේශ්, හෂාන් විමර්ෂණ සහ ලසිත් ලක්ෂාන් අර්ධ ශතක වාර්තා කළහ.සාන්ත අන්තෝනි පළමු ඉනිම-148 (ඕවර 47.2) කසුන් ප්‍රනාන්දු 53 (රසික දමිත් 3/2, හෂාන් විමර්ෂණ 18/2) සහ දෙවැනි ඉනිම-158 (ඕවර 52.4) ට්‍රසාන් දනියෙල් 49 (හෂාන් විමර්ෂණ 24/5)සාන්ත තෝමස් පළමු ඉනිම-268/8 (ඕවර 60.1) නෙවිඳු උදේශ් 69, හෂාන් විමර්ෂණ 58, ලසිත් ලක්ෂාන් 51 (ඉශාන් රුක්මාල් 79/4, සමල් උඩවත්ත 33/2) සහ දෙවැනි ඉනිම-39/3 (ඕවර 9.4) (ඉශාන් රුක්මාල් 19/2).</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>13</day>
    </date>
    <link>http://www.dinamina.lk/2013/02/13/_art.asp?fn=s1302137</link>
    <topic>ආනන්ද විදුහලට 13න් පහළ ක්‍රිකට් ශූරතාව</topic>
    <author/>
    <content>අවුරුදු 13න් පහළ පාසල් ක්‍රිකට් තරගාවලියේ ශූරතාව කොළඹ ආනන්ද විදුහලට හිමිවිය. තර්ස්ටන් විදුහල් ක්‍රීඩා පිටියේ පැවැති අවසන් තරගයේදී ආනන්ද විදුහල වෙතින් කඩුලු 4කින් රාජකීය විදුහල පරාජයට පත්විය.රාජකීය විදුහල ඕවර 22.2කදී ලකුණු 72කට දැවීගිය අතර ආනන්ද විදුහල ඕවර 24.3කදී කඩුලු 6කට ලකුණු 74ක් ලබා ගත්තේය. ආනන්ද විදුහලේ ෂෙහාන් දිල්සර කඩුලු 4ක් හා සනත් දසනායක කඩුලු 3ක් බිඳ හෙලුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>13</day>
    </date>
    <link>http://www.dinamina.lk/2013/02/13/_art.asp?fn=s1302138</link>
    <topic>ප්‍රවීන් කුමාර්ට තරග තහනමක්</topic>
    <author/>
    <content>ඉන්දියාවේ වේග පන්දු යවන ක්‍රීඩක ප්‍රවීන් කුමාර් ට එරට ක්‍රිකට් පාලක මණ්ඩලය විසින් තරග තහනමක් පනවා තිබේ.භිලායි හි පැවැති ‘කෝපරේට්’ කුසලාන තරගයක් අතරවාරයේ ප්‍රතිවාදී ක්‍රීඩකයෙකුට පරිභව කිරීම හේතුවෙන් කුමාර් ට මේ තරග තහනම පනවා ඇත.ළඟ එන අන්තර් ප්‍රාන්ත ‘විජේ හසාරෙ’ කුසලාන තරගවලට සහභාගි වීම ද ඔහු ට තහනම් කර තිබේ. “ප්‍රවීන් කුමාර්ට හේතු දක්වන ලෙසට දන්වා ලිපියක් ක්‍රිකට් මණ්ඩලය නිකුත් කර තියෙනවා.ළඟදී ආරම්භ වන අන්තර් ප්‍රාන්ත විජේ හසාරෙ කුසලාන තරගවලට සහභාගි වීමද ඔහුට තහනම් කර තිබෙනවා” ඉන්දියා ක්‍රිකට් පාලක මණ්ඩලයේ ලේකම් සන්ජේ ජග්ඩේල් නිවේදනයක් නිකුත් කරමින් කියා සිටියේය.ඕ.එන්.ජී.සී. කණ්ඩායමට ක්‍රීඩා කරමින් සිටියදී කුමාර් කෙටි පන්දුවක් යැවීමෙන් පසුව ඉන්කම් ටැක්ස් කණ්ඩායමේ පිතිකරු අජිත් අර්ගල් ට බැණ වැදුනු සිද්ධිය පිළිබඳව ක්‍රිකට් මණ්ඩලයේ විනය කමිටුව තවමත් පරීක්ෂණ පවත්වමින් සිටී.එම පන්දුවේ නිත්‍යානුකූලභාවය පිළිබඳව පිතිකරු තරග විනිසුරුවන්ගෙන් විමසා බැලූ අවස්ථාවේදී කෝපාවිෂ්ඨ වූ කුමාර් පරුෂ වචනවලින් බැණ වැදී ඇති අතර මේ හේතුවෙන් සිද්ධිය තරග තීරක ධනන්ජේ සිං හමුවට ගෙන ඒමට තරග විනිසුරුවන්ට සිදුවී තිබේ. පපුවේ ආබාධයක් හේතුවෙන් 2012 මාර්තුවේ සිට ප්‍රවීන් කුමාර් ඉන්දියා ජාතික කණ්ඩායමෙන් ඉවත්ව සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>13</day>
    </date>
    <link>http://www.dinamina.lk/2013/02/13/_art.asp?fn=f1302131</link>
    <topic>ආයෝජනයේ ස්වර්ණමය යුගය මෙයයි</topic>
    <author>සාකච්ඡා කළේ රෝෂන් තුෂාර</author>
    <content>ජාතිවාදය අවුස්සමින් රජයට එරෙහි කුමන්ත්‍රණ කරන්නන් පිළිබඳත්, මැද කොළඹ අභියෝගය පිළිබඳත්, ආයෝජනය හා රටේ අනාගතය පිළිබඳත් ආයෝජන ප්‍රවර්ධන නියෝජ්‍ය අමාත්‍ය, ජනාධිපති නීතිඥ, මැද කොළඹ සංවිධායක ෆයිසර් මුස්තාපා මහතා සමඟ දිනමිණ කළ සංවාදයකි මේ.* රජය බලාපොරොත්තු වන ආර්ථික සංවර්ධනය හා රැකියා ඉලක්ක කෙරෙහි ළඟාවීමේ දී ආයෝජන ප්‍රවර්ධන අමාත්‍යාංශයෙන් ලැබෙන දායකත්වය ඉතා පුළුල්. එහි නව නියෝජ්‍ය ඇමැතිවරයා ලෙස එම අභියෝගවලට මුහුණ දීමේ දැක්මක් වැඩපිළිවෙළක් ඔබ දකිනවාද?රට ඉදිරියට ගෙනයාමේ පැහැදිලි දර්ශනයක් ඉලක්කයක් ජනාධිපති මහින්ද රාජපක්ෂ මහතා ප්‍රමුඛ මේ ආණ්ඩුවට තියෙනවා. රජය කුමන දිසාවකට ගමන් කරන්නේ ද යන්න මේ රටේ සියලු දෙනා අද අවබෝධ කරගෙන තියෙනවා. ජනාධිපතිතුමා ප්‍රමුඛ රජයට පැහැදිලි දර්ශනයක් තිබුණු නිසා තමයි අද අපේ රට මේ තැන තිබෙන්නේ. ඒ වගේම මගේ ඇමැති ලක්ෂ්මන් යාපා අබේවර්ධන මහතා යි.එතුමා ඇමැති කෙනෙකුට එහා ගිය හොඳ කණ්ඩායම් නායකයෙක්. විදේශ අමාත්‍යාංශයේ පවා කටයුතු කළ ඔහු අත්දැකීම් බහුල පුද්ගලයෙක්. ඒ වගේම මම සතුටු වෙනවා රටට වැඩක් කළ හැකි අමාත්‍යාංශයක කටයුතු කරන්න ලැබීම පිළිබඳව. මම මිලින්ද ඇමැතිතුමා සමඟ කටයුතු කරද්දී ලබපු අත්දැකීම් හුඟක් මෙහිදී ප්‍රයෝජනවත් වේවි.වැඩක් කරන්න පුළුවන් නිලධාරීන් පිරිසක් මේ අමාත්‍යාංශයේ ඉන්නවා.ඔස්ට්‍රේලියාවේ කොටස් වෙළඳ පළේ ප්‍රධාන සමාගමක ප්‍රධාන පරිපාලන නිලධාරී තනතුරක් හොබවන ජාත්‍යන්තර ප්‍රජාවක් එක්ක සම්බන්ධ සභාපති කෙනෙක් අපිට ඉන්නවා. එම නිසා හොඳ ගමනක් යන්න පුළුවන්. ජනාධිපතිතුමාගේ ශක්තිය හා ආර්ථික සංවර්ධන ඇමැති බැසිල් රාජපක්ෂ මහතාගේ සහයෝගය මත අපේක්ෂිත ඉලක්ක කරා යන්න අප බලාපොරොත්තු වෙනවා.ආයෝජන ප්‍රවර්ධනය තුළින් මේ වසරේ ඉලක්කගත ආදායමක් රජය බලාපොරොත්තු වෙනවා. ජනාධිපතිතුමා යටතේ ඩොලර් දස ලක්‍ෂ 5026 ක ආයෝජන රටට ගලා ඇවිත් තියෙනවා.* නමුත් විපක්ෂයේ චෝදනාව වෙන්නේ මේ රජය ණය මත රඳා පවතිනවා කියල නේද?ණය වලින් මිදීමේ හොඳම විකල්පය තමයි ආයෝජනය. මේ රටේ ණය බර අඩු කළේ කවුද? ජනාධිපතිතුමාගේ පළමු පස් අවුරුදු සැලැස්ම මත රටේ ජාතික ආදායමෙන් සියයට සීය ඉක්මවා පැවැති රජයේ ණය සියයට 80 දක්වා අඩු කළා. 2006 වන තෙක් පැවැති සියයට 05 ක ආර්ථික වර්ධනය සියයට 8 දක්වා ඉහළ දැම්මා. උද්ධමනය සියයට 7 දක්වාත් විරැකියාව සියයට 5 දක්වාත් අඩු කළා. දුප්පත් ජන සංඛ්‍යාව සියයට 16 සිට සියයට 8 දක්වා අඩු කළේ අපේ රජය යි. මේ ඔක්කොම කළේ ලෝකයේ තෙල් අර්බුදය, ආර්ථික අවපාතය හා කාලගුණ හා දේශගුණ විපර්යාස මැද.ලෝක ආර්ථිකය කඩා වැටෙද්දී එහෙම වර්ධනයක් ලබපු හින්ද තමයි දකුණු ආසියාවේ ආර්ථික ඵලදායිතාව අතින් අපි ඉහළ තැනකට ආවේ. සංචාරක ක්ෂේත්‍රයේ ඉහළ වර්ධනයක් ලබාගන්න පුළුවන් වුණේ අපේ අධ්‍යාපන මට්ටම හා හැකියාව අපේ ශ්‍රමය ආර්ථිකයේ විශේෂ ලක්ෂණයක් වෙලා තියෙනවා.රටේ පවතින තාක්ෂණික දියුණුව යන මේ සියල්ල නිසා ආයෝජකයො එනවා. එංගලන්තයේ පස්වන විශාලතම විශ්වවිද්‍යාලය තැනීමට රුපියල් ඩොලර් මිලියන 150 ක ආයෝජනයක් සිදු කිරීමට ගිවිසුම් අත්සන් කරනවා. මේ වගේ දැවැන්ත ආයෝජන රටට ගලා ආවේ නෑ මීට කලින්. අවුරුදු 30 ක් යුද්ධය නිසා ආපස්සට ගිය රටක් අපි. පැය 24 කින් ආර්ථික විපර්යාස කරන්න බෑ.* කෙසේ වුවත් ඔබ මේ අමාත්‍යාංශයේ නියෝජ්‍ය ඇමති. වැඩක් කරන්න පුළුවන් වෙයිද?ඒක වැරදි ආකල්පයක්. ඇමැති, නියෝජ්‍ය ඇමැති, සභාපති, ලේකම් අපි හැමෝම කණ්ඩායමක් හැටියටයි කටයුතු කරන්නේ. ලක්ෂ්මන් ඇමැතිතුමා ආයෝජන ප්‍රවර්ධනය කිරීමේ ක්ෂේත්‍රය සම්පූර්ණයෙන් මට පැවරුවා. විශේෂයෙන් මැද පෙරදිග රටවල නව ආයෝජකයින් ගෙන්නා ගැනීමේ වගකීම මට පවරලා තියෙනවා. තෙල් වලින් පොහොසත් මැද පෙරදිග අද යුරෝපයේ ඇමරිකාවේ ආයෝජනය කරනවා. එම ආයෝජකයින් මෙරටට ගෙන්න ගන්න අපි රජයක් හැටියට අමාත්‍යාංශයක් හැටියට කටයුතු සම්පාදනය කර තියෙනවා. මම සියලු තානාපතිවරු කැඳවලා අපේ රටේ ආයෝජන අවස්ථා පිළිබඳව පළමුව හඳුන්වාදීමක් කිරීමට නියමිත යි. සංචාරක ක්ෂේත්‍රය සමඟ කටයුතු කරපු පුළුල් දැනුමක් අප සතුව තියෙනවා.* විදේශ ආයෝජකයින් ආකර්ෂණය කර ගැනීමේ සමාජ වට පිටාවක් අපේ රටේ නිර්මාණය වෙලා තිබෙනවා යැයි ඔබ සිතනවා ද?පැහැදිලිවම, සමාජ වටපිටාව හා අපේ ආර්ථික දැක්ම තුළ ඔවුන්ව ආකර්ෂණය කර ගැනීමේ හැකියාව තියෙනවා.ආයෝජන මණ්ඩලය ආරම්භ කළේ 1978. නමුත් 1994 වන තෙක් අපිට සැලකිය යුතු ප්‍රගතියක් ලබාගන්න බැරි වුණා. හිටපු ජනාධිපති චන්ද්‍රිකා බණ්ඩාරනායක කුමාරතුංග මැතිනියගේ ඩොලර් දශ ලක්‍ෂ 1752 යි ආයෝජනය කළේ. එහෙත් 2006 – 2010 යන පස් අවුරුදු සැලැස්ම යටතේ විශාල ප්‍රගතියක් අපට අත්කර ගත හැකි වුණා.2011 – 2015 යන දෙවන පස් අවුරුදු සැලැස්ම යටතේ ආයෝජකයින් දිරි ගැන්වීමේ වැඩසටහනක් අප සතු වෙනවා. විදේශ ආයෝජකයින්ට මෙරටට ඒමේ අවස්ථාව හා ආයෝජනය කිරීමේ දී ඇතිවන බදු ඇතුළු සියලු ප්‍රතිපත්ති අපි නම්‍යශීලිව රටට ගැළපෙන ආකාරයට සංශෝධනය කර තියෙනවා.* නමුත් අපේ රටේ උද්ඝෝෂණ, වැඩ වර්ජන, පිකටිං අඩුවක් නෑ නේද?කිසිම රජයක් දුන්නේ නැති නිදහසක් අපේ ජනතාව අද භුක්ති විඳිනවා. ඒ නිදහසින් අයුතු ප්‍රයෝජන ගන්න හදන පිරිස් කොතනත් ඉන්නවා. එම පිරිසගේ පටු අරමුණු ඉටුකර ගන්න තැන තැන කරන අයුතු හැසිරීම් රජයකට හෝ රටේ ආර්ථිකයට බලපෑමක් එල්ල කරන්න තරම් ප්‍රබල නෑ. දේශීයවත් විදේශීයවත් මේ බලපෑම් තියෙනවා.දෙමළ ඩයස්පෝරාව අදටත් එංගලන්තයේ හා අනෙකුත් විදේශ රටවල මෙරටට ආයෝජකයින්ට එන්න එපා කියලා අත් පත්‍රිකා බෙදනවා. නමුත් එම රටවලින් වැඩිම සංචාරකයෝ ප්‍රමාණයක් ලංකාවට ඇවිත් තියෙනවා.* ඔබ ශ්‍රී ලංකා නිදහස් පක්ෂයේ මුස්ලිම් ඒකකයේ සභාපතිවරයා යි. පසුගියදා මැද කොළඹ සම සංවිධායකවරයා බවට ජනාධිපතිතුමා විසින් පත් කළා. “මැද කොළඹ” අභියෝගයක් නේද?අභියෝග බාරගන්න මම කැමතියි. අවුරුදු 54 ක් මහනුවර දිස්ත්‍රික්කයෙන් මුස්ලිම් මන්ත්‍රීවරයෙක් බිහි වුණේ නෑ. 2005 දී මම අකුරණ බාර ගන්නකොට එජාපයට ඡන්ද 22000 යි. සන්ධානයට 4000 යි. මම මගේ ආසනය ජයග්‍රහණය කළා. ජනාධිපතිතුමා ප්‍රමුඛ අපේ පක්ෂයට, ආණ්ඩුවට පැහැදිලි වැඩ පිළිවෙළක් තියෙනවා. ඒ තුළ ඔබ කියන ඔය අභියෝගය නැතහොත් ජයග්‍රහණය අසීරු නෑ. අද කොළඹ ජනතාව තේරුම් අරගෙන තියෙනවා රජයක් කරන්න පුළුවන් කාට ද කියලා.මම ජනතාවගේ සේවකයෙක්. ජාතිවාද දේශපාලනය හෝ කේවල් කිරීමේ දේශපාලනය මා කරන්නේ නෑ.ශ්‍රී ලංකා නිදහස් පක්ෂය වටා ශක්තිමත් ජන බලයක් ගොඩනැඟීමයි මගේ අරමුණ.සහජීවන දේශපාලනයට මා ගරු කරනවා. අස්ගිරි මල්වතු මහ නාහිමිවරුන්ගේ ආශීර්වාදය ද මට ලැබෙනවා. මම මිලින්ද ඇමතිතුමත් එක්ක කටයුතු කරනකොට අපිට හැකි වුණා ධම්මපදයේ පිටපතක් හැම හෝටල් කාමරයකම තියන්න. අපි එදා ලෝකයට ගෙන ගියේ ලාංකික සංස්කෘතිය යි. ශ්‍රී ලාංකිකයින් හැටියට මේ රටේ ත්‍රස්තවාදය උදුරා දැම්මෙත් අපි එකට කටයුතු කළ නිසයි. බුද්ධි අංශයේ මුස්ලිම් නියෝජනයක් තිබුණා. රටක් හැටියට අප නැගී සිටින්නට නම් සියලු වාද බේද අතහැර සහ ජීවනයෙන් පන්සල, පල්ලිය, කෝවිල එකට කටයුතු කළ යුතුයි.* මොකක් ද මේ “හලාල්” අර්බුදය.?මිනිසා හා තිරිසනා අතර වෙනස අපට හඳුනා ගන්න පුළුවන් ආගමානුකූල පරිසරයක් තුළයි මෙතන අර්බුදයක් කිසිසේත්ම නෑ. නමුත් ජාතිවාදී – ආගම්වාදී ගිනිදැල් නැවත ඇතිකරලා අර්බුදයක් නිර්මාණය කිරීමේ කුමන්ත්‍රණකාරීන් ඉන්න පුළුවන්.හලාල් කියන්නේ ආගමානුකූ®ලව පරිභෝජනයට සුදුසු ද නැද්ද කියලා දැන්වීමයි. මෙය කාටවත් බලෙන් පටවන්න බෑ. ඔබ මස් මාළු අනුභව නොකරනවා නම් නිර්මාංශ යි. ඒ වගේ දෙයක්.රටක් හැටියට ඉදිරියට යාමේදී සමස්ත ලංකා ජම්මීයතුල්වා සංවිධානය රටේ ඒකීයභාවය රැක ගැනීමට විදේශීය අනිසි බලපෑම් ඉවත් කිරීමට පසුගිය ජිනීවා සමුළුවේ දී විශේෂ මෙහෙවරක් කළා.මේ අර්බුද ඇති කරන්න උත්සාහ කරන්නේ රජය අපකීර්තියට පත්කිරීමට. රජයට විශාල ශක්තියක් සහයෝගයක් ලබාදෙන මුස්ලිම් ජනතාව රජයෙන් ඈත් කිරීමේ සංවිධානාත්මක කුමන්ත්‍රණයක් තියෙනවා. මෙයයි අප තේරුම් ගත යුතුව තියෙන්නේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>13</day>
    </date>
    <link>http://www.dinamina.lk/2013/02/13/_art.asp?fn=f1302132</link>
    <topic/>
    <author>සටහන සමදරා ජයසිංහ</author>
    <content>බ්‍රිතාන්‍ය අධිරාජ්‍යවාදීන්ගෙන් ශ්‍රී ලංකාව නිදහස ලද පසු මුළු රටම අගාධයකට ඇද දැමූ කෲරතම ත්‍රස්තවාදය දැන් අවසන්ය. එහෙත් අප ඒ සැණින් සියල්ල අමතක කර දැමිය යුතු නැත. ත්‍රස්තවාදීන් පරාජය කළ අධිෂ්ඨානය, නොසැලෙන දේශපාලන නායකත්වය, රණවිරුවන්ගේ වීරත්වය හා ධෛර්යය පිළිබඳ අප සැමදා උදම් ඇනිය යුතු වේ. ප්‍රශංසා කළ යුතු ය. ඒ සියල්ල කැටි කර හදවතේ නැඟුණු කෘතවේදීත්වය සිය පන්හිඳෙන් අකුරු කර, ‘ප්‍රභාකරන්ගේ ඊලාම් සිහිනය සුණු විසුණු කළ රණ විරුවෝ’ කෘතිය ජේ. එෆ්.රංජිත් පෙරේරා මහතා විසින් ඔබ වෙත තිළිණකර ඇත. මේ, ඒ පිළිබඳ කතාබහකි.* “ප්‍රභාකරන්ගේ ඊලාම් සිහිනය සුණු විසුණු කළ රණවිරුවෝ” කෘතිය පිළිබඳ හැඳින්වීමක් කළොත්?මේ ග්‍රන්ථය මා සලකන්නේ රණවිරුවන් අත තිබිය යුතු විශිෂ්ටතම සමරු ග්‍රන්ථය ලෙසයි. ජාතිකත්වය පිළිබඳ උදාර හැඟුමින් යුතුව, අධිෂ්ඨානය, නොසැලෙන දේශපාලන නායකත්වය සහ නොසිතූ විරූ කැප කිරීම් ඔස්සේ ශ්‍රී ලාංකේය රණවිරුවන්ගේ වීරත්වය සහ ධෛර්ය පිළිබඳ කරනු ලබන ඇගයුමක් ලෙසයි මා මේ ග්‍රන්ථය හඳුන්වන්නේ. එමෙන්ම, මෙය ශ්‍රී ලංකාවේ පොලිසිය, සිවිල් ආරක්ෂක බළකාය, ඇතුළු ත්‍රිවිධ හමුදාව, එල්.ටී.ටී.ඊ. ත්‍රස්තවාදය මුලිනුපුටා සුණු විසුණු කිරීමට රණවිරුවන්ගේ කාර්ය භාරයට දැක්වූ දායකත්වය හෙළි කිරීමක් විදිහටත් හඳුන්වන්න පුළුවන්.* මෙවැනි කෘතියක් බිහි කිරීමට සිතුවේ ඇයි?වසර 30ක පමණ කාලයක් තුළ මෙරට පැවැති ශාපලත් යුද්ධයේ දී සිදුවූ විශේෂ සිදුවීම් ඉදිරි පරම්පරාවේ අයගේ දැන ගැනීම සඳහා වාර්තා කර තැබීම අවශ්‍ය බව හැඟීගිය නිසා, මා මේ කෘතිය ලිවීමට අදහස් කළා. ඒ වගේම බිහිසුණු ත්‍රස්තවාදය විනාශ කර, සාමය යළි ස්ථාපිත කිරීම සඳහා සාර්ථක මෙහෙයුමක් සැලැසුම් කර එය ක්‍රියාත්මක කළ ජනපති මහින්ද රාජපක්ෂ මැතිතුමාටත්, ආරක්ෂක ලේකම් ගෝඨාභය රාජපක්ෂ මැතිතුමාටත් අපගේ වීරෝදාර රණවිරුවන්ටත් උපහාර පුද කිරීමක් වශයෙන් මේ කෘතිය රචනා වුණා.* මේ කෘතියේ අන්තර්ගතය පිළිබඳ පැහැදිලි කිරීමක් කළොත්?ශ්‍රී ලංකාවේ වෙසෙන එක් එක් ජාතීන් හා ඔවුන්ගේ පුරාවෘත්ත, ශ්‍රී ලංකාවේ උතුරේ හා නැඟෙනහිර ත්‍රස්තවාදය හා ත්‍රස්තවාදීන් ඇතිවීමට හේතු, ප්‍රභාකරන්ගේ ළමාවිය, තරුණ විය හා සෙසු කාලය තුළ ඔහු ත්‍රස්තවාදී ක්‍රියාවලට යොමු වූ අයුරු, එල්.ටී.ටී.ඊ. ත්‍රස්තවාදය මැඩ පැවැත්වීමට රජයෙන් ගත් ක්‍රියාමාර්ග, මාවිල්ආරු සටන, 2006 සිට 2009 දක්වා දියත් කළ සාර්ථක මානුෂීය මෙහෙයුම හා 2009 මැයි 14 වැනි දින ප්‍රභාකරන් හා ත්‍රස්තවාදය සම්පූර්ණයෙන් විනාශ කර දැමීම ආදී තොරතුරු රැසක් මෙහි අන්තර්ගත වෙනවා. එමෙන් ම ත්‍රස්තවාදය නිසා විනාශ වූ ආගමික සිද්ධස්ථාන 228ක් පිළිබඳ තොරතුරු ද මෙහි ඇතුළත්.* මෙවැනි පොතක් පාඨකයාට වැදගත් වේ යැයි සිතුවේ ඇයි?සිංහල ජාතිකයන්ට ඇති දරුණුම රෝගය තමයි සිදුවූ ඕනෑම දෙයක් හෝ සිද්ධියක් සුළු කාලයකින් අමතක වීම. සිංහල ජාතිකයින්ට ඕනෑම දෙයක් මතකයේ රැඳෙනුයේ සති දෙකක් පමණ සුළු කාලසීමාවක් සඳහා පමණයි යනුවෙන් ප්‍රභාකරන් විසින්ම ඇතැම් අවස්ථාවල සඳහන් කර තිබෙනවා. අන්‍ය ලෙසට මේ කෘතිය වැදගත් වන්නේ ඉදිරි පරම්පරාවට අපේ රටේ ඓතිහාසික තොරතුරු අප දැනගන්නේ ඒ පිළිබඳ ලියැවුණු පොත්පත් මඟින්. ඒ නිසා, දශක තුනක් පුරා ශ්‍රී ලංකාවේ පැවැති යුද්ධය ඓතිහාසිකව වැදගත් වන ආකාරය, ඒ හා සම්බන්ධ වැදගත් තොරතුරු නිවැරැදිව සටහන් කර ඉදිරි පරපුරට ලබා දීමයි මගේ අරමුණ වුණේ. අප ත්‍රස්තවාදයෙන් උගත යුතු පාඩම්, වත්මන් පරපුරට වගේම අනාගත පරපුරටත් එකසේ වැදගත් වෙනවා. ත්‍රස්තවාදය මැඩ පැවැත්විය නොහැකි යැයි සිතූ අයටත්, අපලද ජයග්‍රහණය අඩු තක්සේරු කළ අයටත් පිළිතුරු දීමට මේ කෘතියට හැකිවේවි.* මේ කෘතිය රචනා කිරීමට අවැසි තොරතුරු සපයා ගැනුණේ කොහොමද?බොහෝ දෙනෙක් මගෙන් අසන ප්‍රශ්නයක් තමයි ඒක. මේ සියලු තොරතුරු ඉතා නිවැරැදිව පාඨකයාට ලබාදෙන්න මා බොහෝ සේ වෙහෙසුණා. යුද සමයේ දී සිදුවන සිදුවීම් සියල්ල මා ඉතා අවධානයෙන් සටහන් කළා. ඒ වගේම ලේක් හවුස් පුස්තකාලයේ සුරක්ෂිතව තිබූ තොරතුරු මේ සඳහා විශාල පිටිවහලක් වුණා.* කෘතියේ ඇතැම් තැනක, ප්‍රභාකරන් දක්ෂ නායකයකු ලෙස සඳහන් කර තිබෙනවා. ඒ ඇයි?ප්‍රභාකරන් ලැබුවේ පාසල් අධ්‍යාපනය පමණයි. ඔහු ත්‍රස්තවාදය හෝ ත්‍රස්තවාදීන්ගේ ගරිල්ලා ක්‍රම පිළිබඳ කිසිවෙකුගෙන් හෝ ආයතනයකින් දැනුම ලබා ගත්තේ නැහැ. දැන සිටි එකම භාෂාව වූ දමිළ බසින් නොයෙක් විෂයයන් සම්බන්ධව ලියූ පොත් කියවීමට දැඩි උනන්දුවක් දැක්වූවා. ඔහුට විප්ලවවාදය පිළිබඳ මහා දැනුමක් එයින් ලැබුණා. එමෙන්ම විවිධ කුසලතාවක් ද ඔහු සතු වූවා. ඉලක්කයට වෙඩි තැබීමට ඔහුට තිබුණේ මනා හැකියාවක්. ප්‍රභාකරන් එල්.ටී.ටී.ඊ. සංවිධානය ආරම්භ කළ අවධියේ ඉතා විනයගරුක නායකයකු වුණා. මේ අනුව ඔහු ඔහුගේ පරමාර්ථ සපුරා ගැනීම සඳහා දැඩි කැපවීමකින් ක්‍රියා කළ, දැඩි සංවිධානාත්මක ශක්තිය තිබූ නායකයකු වූ බව පැහැදිලියි. එහෙත් අවාසනාව වූණේ ඔහු මේ කැපවීම් හා දක්ෂතාව යොමු කෙරුවෙ ප්‍රගතිය කරා නෙවෙයි. විනාශය කරා එළැඹීමට පමණයි.* මේ කෘතිය සඳහා ලැබී ඇති ප්‍රතිචාර කොහොමද?යහපත් ප්‍රතිචාරයක් ලැබී තිබෙනවා. මේ වනවිට පළමු මුද්‍රණයේ පොත් සියල්ල අවසන්. දැන් දෙවැනි මුද්‍රණයට සූදානම් වෙනවා. මා මේ කෘතිය මුලින්ම පිළිගැන්වූයේ ආරක්ෂක ලේකම්තුමාට. එතුමාගෙන් ලත් යහපත් ප්‍රතිචාරයත්, ඉදිරි ලේඛන කටයුතු සඳහා මා දිරිමත් කිරීමක් වනවා. ඒවගේම රණවිරු පුස්තකාල සඳහා මේ කෘතිය ලබා දී තිබෙනවා. ඇතැම් ආබාධිත රණවිරුවන් මා හට දුරකථනයෙන් පවා අමතා ප්‍රශංසා කරනවා. මේ කෘතිය එළිදක්වන්න මා හට බොහෝ කලක් ගත වුණා. ඇතැම් පොත් ප්‍රකාශකයන් මෙය ප්‍රකාශ කිරීමට බියවුණා. එහෙත් සරසවි ප්‍රකාශකයෝ නොබියව එම කාර්ය මාහට කර දුන්නා. ඔවුන් සියලු දෙනාටම මාගේ ස්තූතිය පුද කරනවා. එමෙන්ම මේ කෘතිය පාඨකයාට තිළිණ කිරීමට උදවු උපකාර කළ සෑම කෙනාටම කෘතඥතා පූර්වකව සිහි කරනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>13</day>
    </date>
    <link>http://www.dinamina.lk/2013/02/13/_art.asp?fn=f1302133</link>
    <topic>හූවට ආදරේ හිතෙන නව කතාවක්!</topic>
    <author>රන්ජන් අමරරත්න</author>
    <content>දීර්ඝ කාලයකට පසු අලුත් තාලයේ සිංහල නව කතාවක් කියවන්නට ලැබිණි. එහි එන අත්දැකීම සමඟ බද්්ධ වන කල; ඌවේ පුරාණ ජනී-ජනයා කෙරෙහි ආදරයක් ද, අනුකම්පාවක් ද, ගෞරවයක් ද අප සිත් හි පහළ වේ. තව ද ස්ත්‍රියට ප්‍රේම කරන්නට හා අධිරාජ්‍යවාදයට වෛර කරන්නට උත්ප්‍රේරණයක් ද අප සිතට ඇතුළු වේ.හුවාව කණ්ණික, හූව රටඨ, හූව, ඌව හා විසි දහස් රට යනුවෙන් ද හඳුන් වන ලද ඌව-වෙල්ලස්ස ශ්‍රී ලංකාවේ විශේෂ භූගෝලීය කලාපයක් සේ පැවැතිණි. රුහුණු, මායා, පිහිටි ලෙසින් බෙදා තිබූ පරිපාලන කොට්ඨාස තුන හැරුණු කොට “රට්ඨ” නමින් විශේෂ පාලන කොට්ඨාසයක් පැවැති බවට ද ඉතිහාසයේ සාක්ෂ්‍ය ය තිබේ. ඒ අනුව ඌව කලාපය ද එබඳු පරිපාලන කොට්ඨාසයෙ කි. එහි සංස්කෘතිය, ජීවන රටාව හා ඇදහීම් ද ඊට ම ආවේණික ලෙස පැවැතිණි. ඉහළ ඌව ප්‍රදේශය වෙනත් උපාය මාර්ග ඔස්සේ ද, පහළ ඌව ප්‍රදේශය ඊට වෙනස් උපාය මාර්ග ඔස්සේ ද කෘෂිකර්මයට සම්බන්ධ විය.උසින් සය දහස් ගණනට ද බෝවේ එමෙන් පාත රටටත් සුපිහිටියා වේ දින් එන හුළං හඬ සලකා හූ වේ පෙදෙන් නම සැදුණු බව පවසමි ඌවේදකුණෙන් නැඟෙනහිර මෙ දිසා වලියෙන් ද ලකුණු රැඳුණු සිරිපා සමනොළ කන් ද වැටුණු මුහුදු තෙර වලවේ නදියෙන් ද ලකුණු විය එදා ඌවේ මායින් දපැසුණු සස වගින් යුත් කෙත් වතු ගහන විසි දහස් ගම් නියම් ගම් පටුනු යුතු වන පුර විලස් පැවැති මේ ඌවට සුරන විසි දහස් රට ය නම විය පැරැණි දින(ජනකවි)මයුර වංශාභිජාත දේවමිත්ත නම් මහ රහතන් වහන්සේ ඌවේ වැඩ විසූ හ. උන් වහන්සේ ගේ ගොදුරුගම මහියංගණය ට ආසන්න නාගදීපය යි. උදය රජුගේ මාලිගය පැවැතියේ ද ඌවේ ය. ඇකිරිය ගමෙහි නටබුන් ඊට සාක්ෂ්‍ය දර යි. දුටුගැමුණු, වළගම්බා වැනි මහ රජවරු මේ පළාතෙහි සිට නිදහස් සටන් සංවිධාන කළහ. යුද පුහුණු මධ්‍යස්ථාන, විශේෂ සටන් ක්‍රම, ආරක්ෂිත ස්ථාන හා උමං මාර්ග මේ කලාපයට අයත් ය. කාවන්තිස්ස රජ සමයේ පටන් පැවැත එන මාලිගාව සතු කුඹුරු ඌවේ තිබිණි. ඌරු සිටාණන් ගේ කතාවෙන් ද ඒ බව සනාථ වේ. සොරබොර වැව තැනූ බුලතාට අනුව විශ්වකර්ම දෑ කළ හැකි යෝධ මිනිස්සු ඌවේ වාසය කළහ.ඔවුනට ආවේණික විශේෂ ආහාර තිබිණි. විශේෂ හරඹ තිබිණි. විශේෂ යන්ත්‍ර - මන්ත්‍ර - බලියාග තිබිණි. ඒ හැරෙන්නට ඌවේ වාසය කළෝ අතිශය නම්බුකාර මිනිස්සු වූහ. ඌව යනු මේ සියල්ලෙහි සම්පිණ්ඩනයකි. ඌවේ ජනතාව පර සතුරු ආක්‍රමණවලට එරෙහි ව එක සිතින් සටන් කළහ. එම සටන් සඳහා තමන් ගේ සියලු ශක්තීන් භාවිත කළ හ. එහෙත් බ්‍රිතාන්‍ය ජාතිකයාගේ බලසම්පන්න නූතන යුද හමුදාව ඉදිරියේ ඔව්හු පරාජයට පත් වූහ. පාවා දෙන්නන්ගේ ක්‍රියා කලාපය ද ඊට හේතු සාධක විය. කුමක් වුව බ්‍රිතාන්‍ය ජාතිකයා වැඩියෙන් ම පළිගත්තේ ඌවේ ජනතාවගෙන්ය. එනිසා ම ඉංග්‍රීසි පාලන සමයේ වැඩියෙන් ම පීඩාවට පත් වූයේ ද ඌවේ ජනතාව ය. එහෙත් අධිරාජ්‍යවාදියාට යටත් වීමට හෝ ඔහු පිළිගැනිමට හෝ ඌවේ ජනතාව ඉදිරිපත් වූයේ නැත.ඉතිහාසය විසින් මිනිසුන් වෙනස් කරනු ලැබේ යැයි ප්‍රකට කියමනක් තිබේ. ඒ අනුව අප ජීවත් වන්නේ ඉතිහාසය විශ්ලේෂණය කළ යුතු යුගයක ය. එක් අතෙකින් පූර්ණ නිදහසක් අත්පත් කරගෙන ඇති අපට එය තවදුරටත් පවත්වා ගැනීම සඳහා අරගලයක යෙදෙන්නට සිදු වී තිබේ. මේ අරගලයට අවශ්‍ය හැඟීම් – දැනීම් “මාගම් සෝලිය” ප්‍රබන්ධයෙන් උකහා ගත හැකි ය. පොදු ජනයා අතර සිටි සැබෑ වීරයන් අපට අමතක ය. අපේ ශිල්ප ධර්ම හා විභවයන් අපට අමතක ය. අපේ ශාස්ත්‍ර හා චාරිත්‍ර අපට අමතක ය. ඒවා නැවත ස්මරණය කිරීමට උත්තේජකයක් මේ කෘතියෙන් සැපයේ.තෝරා ගත් කාල පරිච්ඡේදයක සමාජ – ආර්ථික හා දේශපාලනික යථාර්ථයන් නිරූපණය කිරීම ද සාර්ථක නවකතාකරුවකු ගේ වගකීමකි. මොහාන් රාජ් මඩවල ඉතිහාසය හොඳින් වටහාගෙන; ඌවේ ජන ජීවිතය ද විශ්ලේ්ෂණය කරමින් තම ප්‍රබන්ධය ගොතා තිබේ. කාලය හා දේශය මවා ගනිමින් රචනා කරන ප්‍රබන්ධවලට වඩා තෝරාගත් සත්‍යයන් මත පදනම් වෙමින් කරන ප්‍රබන්ධ යථාර්ථයට සමීප වෙයි. එය විශ්වාසනීයත්වය ආරක්ෂා කරයි. කතුවරයා සිය ප්‍රබන්ධයට අවංක වෙමින් බලවත් අභ්‍යාසයක යෙදී ඇති බව පෙනී යයි.මාගම් සෝලිය නව කතාවත් සමඟ සිංහල නවකතා කලාවට වැදගත් ප්‍රවාද හතරක් ගොඩනැඟිය හැකි ය.i ඉතිහාසය; නූතනත්වය සමඟ මනා කොට ගැළපීම,ii ආකෘතිය හා ශිල්ප ධර්ම තමන්ගේ ම දෘෂ්ටියක් මත පිහිටා හැසිර වීම,iii චූල ජන සමූහයක හැසිරීම් අති රංගනයකින් නිරූපණය කිරීම,iv ලිංගිකත්වය නිරූපණයේ දී නිර්භීත හා විවෘත ස්ථාවරයක පසු වීම.ඉහත කරුණු හතර ම විවාදාපන්න මාතෘකා ලෙස ගිණිය හැකි ය. ඉතිහාසය නූතනත්වය සමඟ මනා කොට ගැළපීම යන්නෙන් කරුණු දෙකක් අවධාරණය කෙරේ. පළමුවන්න තෝරා ගත් අතීත සිදුවීම් හා චරිත අදට උචිත ලෙස නිරූපණය කිරීම ය. දෙවන්න නූතන ප්‍රබන්ධ කථා විලාසයන් ඉතිහාස නිරූපණ සඳහා මැනැවින් යොදා ගැනීම ය. පුරාවෘත්ත බුද්ධි විෂය ලෙස ප්‍රබන්ධ කථාවට යොදා ගැනීම සම්බන්ධයෙන් නූතන කතාකරුවෝ දෙදෙනෙක් අප සිහියට නැඟෙති.කෙනෙක් චිනුවා අචෙබේ ය. අනෙකා අම්බර්තෝ ඊ කෝ ය. අචෙබේ සාම්ප්‍රදායික යථාර්ථවාදී ශෛලිය ගුරුකොට ප්‍රබන්ධ රචනා කරන අතර අම්බර්තෝ ඊ කෝ යථාර්ථවාදය ඉක්මවා යයි. මොහාන් රාජ් මඩවල ද සාම්ප්‍රදායික යථාර්ථවාදය ඉක්මව යි. එහෙත් සියල්ල මනා ලෙස ගළපා ගනියි. ඔහු ගේ කල්පිත ලෝකය සාමාන්‍ය පාඨකයාගේ තර්කය මත වුව මනාව පිහිට යි.ප්‍රබන්ධ කථා රචකයක සුවිශේෂ තැනකට පත් වන කරුණු කිහිපයක් තිබේ. ඉන් ප්‍රධාන වන්නේ තමන් තෝරාගන්නා කතා වස්තුව, එහි ආකෘතිය හා ශිල්ප ධර්ම ය. මේ කරුණු තුන තමන් ගේ ම දෘෂ්ටියක් මත පිහිටා හැසිරවීමට සමත් පෞරුෂයක් සහිත රචකයා නවකතා කලාව තුළ විශිෂ්ට සටහනක් තබනු ඇත. මොහාන් රාජ් ගේ කතා වස්තුව අමුතු ය. ඔහු ගේ ආකෘතිය අලුත් ය. ශිල්ප ධර්ම භාවිතය වෙනස් ය. ඔහු තමන්ට ආවේණික ශක්තිමත් ආඛ්‍යාන රටාවක් ගොඩනැඟීම සඳහා නිබය ව අත්හදා බැලීම් කරයි. එම අත්හදා බැලීම්වල ප්‍රතිඵලය බොහෝ කොට ම සාර්ථක ය.මොහාන් රාජ් මඩවල සිය ප්‍රබන්ධයේ පාත්‍ර ජනයාට පාදක වූ ඌවේ ජනතාව ගැන සටහනක් තබා ඇත. එහි මෙසේ සඳහන් වේ.“කුරා කුහුඹුවෙකුටවත් වරදක් නො කළඑහෙත්මහා පව්කාර වරදක් කළ විදිහටමේ පොළොව උරුම නැති මිනිසුන් අතින් මියගියඌව වෙල්ලස්සේ මුතුන් මිත්තන්ටමෙය ගෞරව බුහුමානයක් ම වේවා!”මෙහි දී අප සිත තුළ කැකෑරෙන කුකුස විය යුත්තේ අප දන්නා ඉතිහාසයට අනුව කතුවරයා ඌවේ ජනයාට යුක්තිය ඉටුකර තිබේ ද යන්න ය. පුංචිරාල, වල්ලී, ගෝමරී, සුදුබණ්ඩේ, ලොකු හාමුදුරුවෝ, පොඩිනා, ආරච්චී, පොඩිනිලමේ, පුංචා වැනි චරිත කල්පිත මත ගොඩනැඟී ඇති නමුදු එම චරිතවල නිරූපණයන් ව්‍යාජ නැත. සෑම චරිතයක්ම ජීවමාන ය. සමාජ තර්ක මත පදනම් වෙමින් එම චරිත ගොඩනැගී තිබේ. වල්ලී සිය අපුච්චා සමඟ හේනට යෑම හෝ ගෝමරීට සුදු බණ්ඩේ නිසා දරුවකු ලැබීම හෝ සභ්‍ය/අසභ්‍ය වාදයක් දක්වා යා යුතු නැත.ඌවේ පුරාණ සිංහල සමාජය තුළත් ත්‍රී සිංහලේ අති පුරාණ සමාජ තුළත් ලිංගිකත්වය විවෘත වූ බවට තොරතුරු තිබේ. එය බලවත් රහස්‍ය ක්‍රියාවක් නොවූ අතර, ඇතැම්විට වන්දනීය ක්‍රියාවක් විය. එදා සමාජය නිදහස් ලිංගික ආස්වාදයක් ලබාගත් අතර ස්ත්‍රිය කෙරෙන් පමණක් පවිත්‍රභාවයක් අපේක්‍ෂා කළේ නැත. ඉන්දියාව ඇතුළු ආසියාතික රටවල තත්ත්වය ද එබඳු ම යැයි කල්පනා කළ හැකි ඓතිහාසික සාධක තිබේ. කුමක් වුව කතුවරයා ලිංගික අවස්ථා ඉතා මැනැවින් නිරූපණය කරයි.“මොකෝ බං ඇඹරෙන්නේහොඳට අතගාපංකො”එසේ කියමින් ඇය තවත් ඔහුට ළං වුණේ ය.“උඹලෑ අම්ම නැති වෙනකොටඋඹට මතක ද?”“නෑ එතකොට මට අවුරුද්දක්විතර ඇතිලු!”ඇය තවත් ඔහුට ළං වුණා ය.“මට සීතලයි බං... ළං වෙයන් මට...”ගෝමරීගේ ඇඟිලි තුඩු ඔහුගේ පිට දිගේ රූටා ගියේ ය.”(එක පරිච්ඡේදය - 9 - පිටුව)මාගම් සෝලිය ලිංගිකත්වය පමණක් හුවා දක්වන කෘතියක් ලෙස ගතහොත් එය වැරැදිය. කතුවරයාගේ මූලික අපේක්ෂාව ඉංග්‍රීසි ආඥාදායකත්වය යටතේ ඌවේ චූල සමාජය බිඳී - විසිරී ඔවුන්ගේ සාරධර්ම පිරිහී යන අයුරු නිරූපණය කිරීම ය. කැරැල්ල හමුවේ ගම්මානය මුළුමනින්ම විනාශ වේ. අබ්දුල් මුදලාලි ඉංග්‍රීසීන්ගේ නියෝජිතයකු ලෙස ගැමියා සූරාකයි. ඔවුනට දුරාචාරය හුරුකරයි. සේදරා අරක්කු බෝතල් ගණන් පානය කරන්නේ ද, අමු මස් බුදින්නේ ද අබ්දුල් ඔස්සේ ඉංග්‍රීසිකාරයාගේ උපායට හසුවීමෙන් ය. එහෙත් සේදරාට ඒ බව වටහා ගත නො හැකි ය. සේදරා මැරෙන මොහොතේ ද කියා සිටින්නේ අබ්දුල් දෙවියකු කියා ය. ඉංග්‍රීසිකාරයාට ද වඩා දෙවියකු කියා ය.මොහාන් ඌවේ ජනයා නිවට කරන්නේ නැත. කිහිප දෙනකු ඉංග්‍රීසිකාරයාගේ උගුලට හසු වූ නමුදු, සමස්තය අධිරාජ්‍යවාදයට එරෙහිව සටන් කරන හැටි පොතේ සඳහන් ය. වල්ලී සිය පිල්ලිය උපයෝගී කර ගනිමින් සොල්දාදුවන් කිහිප දෙනකු මරා දමයි. කෘතිය අවසන් කර ඇත්තේ සටන අවසන් නැති බවත්; ඌවේ ජනතාව යළිත් සටනට සූදානම් වන බවත් සංකේතවත් කරමින් ය. මොහාන් රාජ් සිය වෘත්තාන්තයට ගැළපෙන අපූරු භාෂා රටාවක් ද නිර්මාණය කරගෙන තිබේ. එහෙත් එය සයිමන් නවගත්තේගමගේ භාෂාව තරම් සාරගර්භ නැත. මූලික වියරණ රීති බිඳ දමන අවස්ථා ද බහුලය. ඉන් කතාවේ පෞරුෂය බිඳ වැටෙන තැන් තිබේ. කුමක් වුව සමස්තයක් ලෙස ගත්කල මාගම් සෝලිය යනු සිංහල නවකතාවේ ගමන් මඟට අලුත් ප්‍රවේශයකි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>14</day>
    </date>
    <link>http://www.dinamina.lk/2013/02/14/_art.asp?fn=n1302141</link>
    <topic>වසරක පුහුණුව නිම කළ උපාධිධාරීහු ස්ථිර සේවයට</topic>
    <author>උඳුලා පීරිස්</author>
    <content>රාජ්‍ය සේවයට බඳවාගනු ලැබූ අභ්‍යාසලාභී උපාධිධාරීන් 50000ක් ඉක්මවූ පිරිසක් ස්ථිර කිරීමේ කටයුතු රජය ආරම්භ කර ඇත. පසුගිය වසරේ පුහුණුවට බඳවාගනු ලැබූ මේ අභ්‍යාසලාභී උපාධිධාරීන් අතරින් වසරක පුහුණු කාලසීමාව අවසන් කළ සියලු උපාධිධාරීන් වෙත මේ ස්ථිර පත්වීම් ලිපි පිරිනමන බවත් රජය දන්වා සිටී.පසුගිය පෙබරවාරි 02 වැනිදා සිට මේ ස්ථිර කිරීම් කටයුතු ආරම්භ කර ඇති අතර එම පත්වීම් ලියාපදිංචි තැපෑලෙන් ඔවුන් වෙත යැවීමේ කටයුතු මේ වන විට ක්‍රියාත්මකව පවතී.ඒ අනුව අනුරාධපුර දිස්ත්‍රික්කයේ උපාධිධාරීන් 298 දෙනෙකු සඳහා මේ වන විට ස්ථිර පත්වීම් ලිපි යවා අවසන් යැයිද රාජ්‍ය පරිපාලන හා ස්වදේශ කටයුතු ඇමැති ඩබ්ලිව්.ඩි.ජේ. සෙනවිරත්න මහතා පැවසීය.උපාධිධාරීන්ට ස්ථිර පත්වීම් නොලැබෙන බව විවිධ කටකතා පැතිර ගියද පසුගිය වසරේ පෙබරවාරි 15, පෙබරවාරි 21 හා මාර්තු 01 ආදී වශයෙන් අදියර කිහිපයකින් බඳවා ගනු ලැබූ වසරක පුහුණු කාලය අවසන් කළ සියලුම උපාධිධාරීන් වෙත ක්‍රමානුකූලව රාජ්‍ය සේවයේ ස්ථිර පත්වීම් ලිපි කිසිදු ප්‍රමාදයකින් තොරව ඔවුන් අතටම යැවීමට සියලු කටයුතු යොදා ඇතැයිද ඇමැතිවරයා කීය.මෙවර රාජ්‍ය සේවයට බඳවා ගනු ලැබූ සියලුම උපාධිධාරීන් සංවර්ධන නිලධාරී සේවා ව්‍යවස්ථාවට අන්තර්ග්‍රහණය කරනු ලබන අතර උපාධිධාරියකු සඳහා මාසික වැටුප සියලු දීමනා සහිතව රුපියල් 23000කට ආසන්න වන බවද ඇමැතිවරයා අමාත්‍යාංශ උසස් නිලධාරීන් සමඟ ඊයේ (13) අමාත්‍යාංශයේ පැවැති සාකච්ඡාවකදී අවධාරණය කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>14</day>
    </date>
    <link>http://www.dinamina.lk/2013/02/14/_art.asp?fn=n1302142</link>
    <topic>නගරයට පමණක් සීමාවූ සංවර්ධනය රජයේ ප්‍රතිපත්තිය නොවෙයි</topic>
    <author>ධනුෂ්ක ගොඩකුඹුර යාපනය සිට</author>
    <content>නගරයට පමණක් සීමා වන සංවර්ධනයෙන් ඵලක් නොවන බවත් එය නගරයට සේම ගම තුළටද ගලාගොස් ගමේ ජනතාවටද එහි නිසි ප්‍රතිලාභ හිමි විය යුතු බවත් ජනාධිපති මහින්ද රාජපක්ෂ මහතා අවධාරණය කරයි.තමා දිස්ත්‍රික්ක කිහිපයක සංවර්ධන කටයුතු පිළිබඳ පෞද්ගලිකවම අධීක්ෂණය කිරීමේදී සංවර්ධනය නගරාසන්නයට පමණක් සීමා වී ඇති අයුරු දක්නට ලැබුණු බව ප්‍රකාශ කළ ජනාධිපතිතුමා නගරයට පමණක් සීමාවූ සංවර්ධනය තම රජයේ සංවර්ධන ප්‍රතිපත්තිය නොවන බවද පැවසීය.එවන් පළාත් පිළිබඳ වහාම සොයා බලා අවශ්‍ය පියවර ගන්නා ලෙස ජනාධිපතිතුමා නිලධාරින්ට මෙහිදී උපදෙස් ලබා දුන්නේය.සංවර්ධන වැඩපිළිවෙළ තුළ සිදුව ඇති මේ අඩු පාඩු පිළිබඳ තමා ඉදිරියේදී දැඩි අවධානයෙන් කටයුතු කරන බවත් නිලධාරින් ද ඒ පිළිබඳ නිරන්තර සෙවිල්ලෙන් කටයුතු කළ යුතු බවත් ජනාධිපතිවරයා අවධාරණය කළේය.ජනාධිපතිවරයා මෙසේ ප්‍රකාශ කළේ යාපනය දිස්ත්‍රික් විශේෂ සංවර්ධන කමිටු රැස්වීමට යාපනය ටිල්කෝ සිටි හෝටලයේදී පෙරේදා (12) එක්වෙමිනි.ගම තුළට සංවර්ධනය ගෙන යාමේදී ප්‍රාදේශිය ජනතා නියෝජිතයනට දැඩි වගකීමක් පැවරී ඇති බවද පෙන්වා දුන් ජනාධිපතිතුමා තම පළාතේ ජනතාවගේ අවශ්‍යතා හදුනාගනිමින් ඒවා ඉටු කිරීමට හැකි උපරිමයෙන් කටයුතු කිරීම ඔවුන්ගේ කාර්ය භාර්ය බවද පැවසීය.ප‍්‍රාදේශීය සභා මංති‍්‍රවරුන්ට ගමේ සංවර්ධන කටයුතු සඳහා ලබාදෙන ප‍්‍රතිපාදන නිසි ලෙස භාවිතයට නොගෙන ඒවා නැවත ආපසු හරවා එවු අවස්ථා බොහොමයක් පිළිබඳ තමා වෙත තොරතුරු ලැබී ඇති බවද පැවසු ජනාධිපතිතුමා ජනතාවගේ සුබසිද්ධිය උදෙසා ලබා දෙන මුදල් ඒ සඳහා නොයොදවා ආපසු හරවා එවීම ජනතාවට කරන අසාධාරණයක් බවද පෙන්වා දුන්නේය.ඉතිහාසයේ කිසිදු රජයක් ඉටු නොකළ සුවිසල් සංවර්ධන වැඩ කොටසක් වත්මන් රජය මේ රටේ ජනතාව වෙනුවෙන් ඉටු කරමින් සිටි. එහි ප‍්‍රතිලාභ ජාති,ආගම්,කුල බේදයකින් තොරව සියලූ ජනතාව අතර ව්‍යාප්තවනු දැකීම තම අරමුණ බවද ජනාධිපතිතුමා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>14</day>
    </date>
    <link>http://www.dinamina.lk/2013/02/14/_art.asp?fn=n1302143</link>
    <topic>සහනාධාරයක් ලබා දෙනවා නම් බස් ගාස්තු ඉහළ දමන්නේ නෑ</topic>
    <author>ශීලා උඩුවර සහ රක්ෂණ ශ්‍රියන්ත</author>
    <content>පෞද්ගලික බස් සදහා සහනාධාරයක් ලබාදෙන්නේ නම් වසරක් යනතුරු පෞද්ගලික බස් ගාස්තු කිසිම අයුරකින් වැඩිනොකරන බව ලංකා පෞද්ගලික බස් හිමියන්ගේ සංගමයේ සභාපති ගැමුණු විජේරත්න මහතා පවසයි.ලංගම බස් සදහා රජය කෝටි දෙසිය අසූවක සහනාධාරයක් ලබාදෙන ආකාරයටම පෞද්ගලික බස් කර්මාන්තය සඳහාත් සහණාධාරයක් ලබා දෙන්නේ නම් පුද්ගලික බස් කර්මාන්තය දැනට වඩා ශක්තිමත්ව පවත්වාගෙන යාමට හැකි අතර ගාස්තු වැඩි කිරිමට අවශ්‍ය නොවන බවද ඒ මහතා සඳහන් කළේය.මේ සම්බන්ධව මුදල් අමාත්‍යාංශය සමග අද (14) පැවැත්වෙන සාකච්ඡාවේදී බස් හිමියකුට රුපියල් 20000ක් වන පරිදි සහනාධාරයක් ලබා දෙන ලෙස තමා යෝජනාවක් කරන බවද ඒ මහතා පැවසීය.මගී ජනතාවට අපහසුතාවක් නොවන පරිදි පෞද්ගලික බස් කර්මාන්තය පවත්වාගෙන යාම තම අරමුණ බවත් වර්ජන පවත්වා මගි ජනතාව අපහසුතාවට පත් කිරීමට තමා කිසිම අයුරකින් කැමැත්තක් නොදක්වන බවත්, ඒ මහතා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>14</day>
    </date>
    <link>http://www.dinamina.lk/2013/02/14/_art.asp?fn=n1302144</link>
    <topic>පොදුරද මඬුලු සමුළුව අනිවාර්යෙන්ම ශ්‍රී ලංකාවේ</topic>
    <author>ටී. චන්ද්‍රසේකර</author>
    <content>පොදු රාජ්‍ය මණ්ඩලීය සමුළුව නියත වශයෙන්ම ශ්‍රී ලංකාවේ පැවැත්විය යුතු අතර ඊට ඔස්ට්‍රේලියාව ප්‍රමුඛ සෑම රටක්ම සහභාගී විය යුතු බව ඔස්ට්‍රේලියානු විපක්ෂ නායිකා ජුලී බිසෝප් මහත්මිය ප්‍රකාශ කළාය.පසුගියදා ශ්‍රී ලංකාවේ නිල සංචාරයක නිරත වූ එරට විපක්ෂ නායිකාව මෙහිදී තමන් ලද අත්දැකීම් හා දුටු දේ ඔස්ට්‍රේලියානු ඒබීසි රූපවාහිනී නාලිකාව සමඟ පැවැති සම්මුඛ සාකච්ඡාවකදී විස්තර කළාය.ඒබීසී රූපවාහිනියේ මාධ්‍යවේදිනී එමා ඇල්බරසි නගන ලද ප්‍රශ්නවලට පිළිතුරු දෙමින් ජුලී බිසොප් මහත්මිය මෙසේද කියා සිටියාය. මම ශ්‍රී ලංකාවේ නිල සංචාරයක යෙදී සිටියදී ත්‍රස්තවාදයෙන් විනාශ වූ උතුරු පළාතේ සංචාරය කිරීමට මට අවස්ථාවක් ලැබුණා. එම සංචාරයේදී ගොඩාක් දේවල් දැනගන්න ලැබුණා. උතුරේ සංවර්ධනය ඉතාමත් ඉහළ මට්ටමකින් සිදු වෙනවා.ත්‍රස්තවාදය නිසා උතුරු පළාතේ වැසී ගිය පාසල් යළිත් විවෘත වෙලා මදිවට තවත් පාසල් අලුතින් ඉදිවෙමින් තිබෙනවා. මාර්ග විශාල වශයෙන් අලුත්වැඩියා කෙරෙනවා. ඒ කාලයේ අඳුරෙන් පැවැති උතුරු පළාතට අද විදුලිබලයත් ලැබී තිබෙනවා. ජනතාව වෙනුවෙන් නිවාස විශාල වශයෙන් ඉදි කෙරෙනවා. ඒ වගේම දෙස් විදෙස් ආයෝජකයින් බිලියන ගණනින් මුදල් ආයෝජනය කරලා කර්මාන්ත ශාලා මෙන්ම ව්‍යාපෘතීන් ආරම්භ කරලා තිබෙනවා.යුද්ධය පැවැති කාලයේ කොටි සංවිධානයට බැඳී ආණ්ඩුවට විරුද්ධව යුද්ධ කරපු අය පුනරුත්ථාපනය වෙලා දැන් බිම් බෝම්බ ඉවත් කරනවා. ඔවුනට ඒ සඳහා හොඳ ආදායමක් ලැබෙනවා. ඒ ආදායමෙන් ඒ අය තාමත් බරක් නැතිව ජීවත් වෙනවා.ශ්‍රී ලංකාවේ උතුරු පළාතේ ජීවත්වන ජනතාවගේ ජීවන මට්ටම හරියටම කිවහැකි හොඳම උදාහරණය තමයි එහි ජනතාවගේ ජංගම දුරකථන භාවිතය. එසේ ජංගම දුරකථන භාවිතය මේ බටහිර ඔස්ට්‍රේලියාවේවත් දකින්නට ලැබෙන්නේ නැහැ.උතුරේ යුද්ධය නිමවී තිබෙන මොහොතක තවමත් හමුදාව එහි රැඳී සිටින නිසා විශාල කථිකාවක් ඇතිවී තිබෙනවා. නමුත් අද ඒ හමුදාව යෙදිලා ඉන්නේ සිවිල් රාජකාරී කටයුතුවල. එපමණක් නොවෙයි ශ්‍රී ලංකාවේ සංචාරක ව්‍යාපාරයේ දියුණුව වගේම කොළඹ මේ තරම් ලස්සන වී තිබෙන්නේ මේ හමුදාවේ අයගේ දායකත්වය මතයි.මේ සියලු දේ දැකබලා ගත්තේ ශ්‍රී ලංකාවේ කළ සංචාරය තුළින්. අද මගේ අදහස නම් ශ්‍රී ලංකාවේ පැවැත්වෙන පොදු රාජ්‍ය මණ්ඩලීය සමුළුවට ඔස්ට්‍රේලියාව වගේම හැම රටක්ම සහභාගී විය යුතුයි.ඒ වගේ ශ්‍රී ලංකාව සංවර්ධනය කරා යන ගමන්මගට සෑම රටක්ම සහය දිය යුතුයි යැයිද ඔස්ට්‍රේලියානු විපක්ෂ නායිකා ජුලී බිසොප් ඔස්ට්‍රේලියාවෙන් මෙන්ම සියලු රටවලින් ඉල්ලා සිටියාය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>14</day>
    </date>
    <link>http://www.dinamina.lk/2013/02/14/_art.asp?fn=n1302145</link>
    <topic>ADB ණය පොලී කපා හරියි</topic>
    <author>ජයසිරි මුණසිංහ</author>
    <content>ලබාගත් ණය නිසි ලෙස කලට වේලාවට ආපසු ගෙවන නිසා විදේශ මූල්‍ය ආයතන ශ්‍රී ලංකාවෙන් අය කරන පොලී මුදල් කපා හැරීමට තීරණය කොට තිබේ.විදේශ මූල්‍ය ආයතනවලින් ලබා ගන්නා ණය නිසි ලෙස ආපසු ගෙවන රටවලට පොලී මුදල් කපා හැරීම ඇතුළු ප්‍රතිලාභ රැසක් වරින් වර ලබාදීමට එකී මූල්‍ය ආයතන ක්‍රියා කරනු ලබයි. ඒ අනුව යමින් දැනටමත් ශ්‍රී ලංකාවෙන් අය කරන පොලී මුදල් යම් ප්‍රමාණයක් අත්හැරීමට ආසියානු සංවර්ධන බැංකුව ක්‍රියා කර ඇත.ණය සේවා බැඳීම් කාලීනව සපුරාලීමේ ප්‍රතිඵලයක් වශයෙන්  සංවර්ධන පාර්ශ්වකරුවන් විසින් කලින් කල හඳුන්වාදෙන මේ සහන සහ නව අත්දැකීම් වලින් ප්‍රතිලාභ හිමිකර ගැනීමට අපට හැකිවූ බව මුදල් අමාත්‍යාංශයේ ලේකම් ආචාර්ය පී.බී. ජයසුන්දර මහතා ප්‍රකාශ කළේය.ඒ පිළිබඳව වැඩිදුරටත් අදහස් දැක්වූ ආචාර්ය ජයසුන්දර මහතා 'වසර 2007 ජනවාරි 01 දිනෙන් පසුව ආසියානු සංවර්ධන බැංකුව සමඟ ඇතිකරගන්නා ලද ගිවිසුම්වල උපයෝජනය නොකළ ණය මත එකඟතා ගාස්තුව සීයයට දශම 10කින් කපා හැර' ඇතැයි කීය.ඊට අමතරව වසර 2007 ජුලි 01 වැනිදා සිට 2008 ජුනි 30 දක්වා ගෙවීමට ඇති ස්වෛරී ණය මත ගෙවීමට ඇති පොලිය සීයයට දශම 20කින් අත්හැර ඇතැයිද සඳහන් කළේය.වසර 2007 ජුලි 01 වැනි දා සිට 2008 ජුනි 30 දක්වා ආසියානු සංවර්ධන බැංකුව විසින් අනුමත සියලු නව ස්වෛරී ණය මත වන පෙර අවසන් ගාස්තු (Front end fee) සීයයට 01ක් අත්හැර දමා ඇතැයි ද ලේකම්වරයා කීය.ජනාධිපති මහින්ද රාජපක්ෂ මහතාගේ නායකත්වයෙන් 'මහින්ද චින්තන ඉදිරි දැක්ම' ඔස්සේ අපේ රට ශීඝ්‍ර සංවර්ධන මාවතකට යොමුවී ඇති කාලවකවානුවක ආර්ථිකය ලැබූ ජයග්‍රහණ නිසා මේ සහන රටට හිමිවූ බව ජයසුන්දර මහතා පෙන්වා දුන්නේය. 'මුළු රටම ආවරණය වන පරිදි විහිදුණු විධිමත් සංවර්ධිත ආර්ථික යටිතල පහසුකම් ජාලයක් අප ඇති කරනවා.ඒ අනුව මාර්ග, ප්‍රවාහන, වරායන්, විදුලි හා බලශක්ති, ගුවන්සේවා, ජලය, සනීපාරක්ෂාව හා වාරිමාර්ග වැනි ආර්ථික උප අංශවල දියුණුවට වැඩිවශයෙන් අපි විදේශාධාර ලබා ගන්නවා යැයිද ලේකම්වරයා කීය.'අපි හැකි තරම් විදේශාධාර ලබා ගන්නේ අවම පිරිවැයක් සහිත ණය ලෙසයි. ඒ වාගේම රට ණය බර තත්ත්වයට පත් නොවන ඒවායි. අනාගත ණය ගැනීම් වලින් ආර්ථිකය මත ඇතිවන බලපෑම අවම වන ආකාරයේ ඒවා' යැයි ජයසුන්දර මහතා සිහිපත් කළේය.ශ්‍රී ලංකාව තවදුරටත් අඩු ආදායම්ලාභී ‍රටක් නොවෙයි. අපේ ඒක පුද්ගල ආදායම වැඩි වුණා. ඒ නිසා අපි මැදි ආදායම්ලාභි කණ්ඩයේ රටක්. දැන් අපිට සෑම දේටම සහන ණය ගන්න බැහැ. නමුත් අපි පසුගිය වසර හය තුළ ලබාගත් මුළු ණය වලින් සීයයට 77ක් සහනදායි කොන්දේසි යටතේ ලබා ගැනීමට සමත් වුණා' ලේකම්වරයා කීය.අපි ඉදිරියට සංවර්ධන ව්‍යාපෘති වලට ණය ගන්නේ, ආපසු ගෙවීමට පටන් ගන්නේ අවුරුදු 3 - 5 කින් පසුවයි. ඒවාගේම අවුරුදු 15 - 20 කාලයක් ණය ගෙවීමට ඉඩ ලබා ගන්නවා. ඒක රටේ දියුණුවට ඉතාම වැදගත්. වාසිදායකයි. ජයසුන්දර මහතා සඳහන් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>14</day>
    </date>
    <link>http://www.dinamina.lk/2013/02/14/_art.asp?fn=n1302146</link>
    <topic>ඔබ නැතුව ඔබ එක්ක ප්‍රංශයේදී හොඳම චිත්‍රපට සම්මානය දිනයි</topic>
    <author/>
    <content>ප්‍රංශයේ වේසුල් ජාත්‍යන්තර චිත්‍රපට උළෙලේදී හොඳම චිත්‍රපටයට හිමි ‘රන් පා පැදිය’ (Golden Cyclo) සම්මානය කොරියානු නියෝජනය වූ ‘ජෙසුයීල්’ චිත්‍රපටය සමඟ හිමි කරගැනීමට ප්‍රසන්න විතානගේ ගේ ‘ඔබ නැතුව ඔබ එක්ක’ චිත්‍රපටය සමත්විය.මීට අමතරව නෙට්පැක් සංවිධානයෙන් හොඳම ආසියානු චිත්‍රපටයට පිරිනැමෙන නෙට්පැක් සම්මානය ද හිමි කරගත්තේ ‘ඔබ නැතුව ඔබ එක්ක’ චිත්‍රපටයයි.චිත්‍රපටයේ අධ්‍යක්ෂක ප්‍රසන්න විතානගේ වේසුල් චිත්‍රපට උළෙලෙන් පසු තරගකාරී නොවන යුරෝපයේ විශාලතම චිත්‍රපට උළෙලක් වන අයර්ලන්තයේ ඩබ්ලීන් ජාත්‍යන්තර චිත්‍රපට උළෙලට සහභාගී වීමට නියමිතය.සම්මාන ලැබූ 'ඔබ නැතුව ඔබ එක්ක' චිත්‍රපටය ප්‍රංශයේ පැරිස් අගනුවර චමිලි ගිමේ කෞතුකාගාරයේදී අප්‍රේල් මස 05 දා තිරගත වනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>14</day>
    </date>
    <link>http://www.dinamina.lk/2013/02/14/_art.asp?fn=n1302147</link>
    <topic>රක්වානේ තරුෂිගෙන් රාහු කාලය හඳුනාගන්න උපකරණයක්</topic>
    <author>රක්වාන රනිල් කුමාර</author>
    <content>රක්වාන ගෝණකුඹුර මහා විද්‍යාලයේ තරුෂි විදුෂිකා රාජපක්ෂ ශිෂ්‍යාව රාහු කාලය හඳුනාගැනීම සඳහා උපකරණයක් නිර්මාණය කර තිබේ.බිත්ති ඔරලෝසුවක් ආධාරයෙන් නිර්මාණය කර ඇති මේ උපකරණය රාහු කාලය පවතින වේලාවේදී රතුපාට බල්බයක් දැල්වෙන ලෙස සකස් කර ඇත.ගෝණකුඹුර මහා විද්‍යාලයේ 8 වන වසරේ ඉගෙනුම ලබන ආර්. පී. තරුෂි විදුෂිකා ශිෂ්‍යාව නව නිර්මාණ කිරීමට දක්ෂතා දක්වන බව එම පාසලේ විදුහල්පතිතුමා දිනමිණ පුවත්පතට සඳහන් කළේය.පෑස්සුම් ශිල්පය සඳහා තරුෂි දක්වන දක්ෂතාවලට ඇයගේ පියා වන නිහාල් ඩී. රාජපක්ෂ මහතා සහය ලබා දෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>14</day>
    </date>
    <link>http://www.dinamina.lk/2013/02/14/_art.asp?fn=n1302148</link>
    <topic>වරෙන්තුකරුවකු ඇල්ලීමට ගිය කොස්තාපල්ගේ සිරුර වගා ළිඳක</topic>
    <author>විජයානි එදිරිසිංහ සහ හබරණ සමූහ</author>
    <content>ස්ත්‍රී දූෂක වරෙන්තුකරුවකු අත්අඩංගුවට ගැනීමට ගොස් අතුරුදන්ව සිටි පොලිස් කොස්තාපල්වරයකු වගා ළිඳකට වැටී මිය ගොස් සිටියදී හබරන පොලිසිය සිදු කළ මෙහෙයුමකදී ඊයේ (13) උදේ සොයා ගැනීමට හැකිවී තිබේ.හබරන පොලිසියේ නිලධාරී කණ්ඩායමක්වරෙන්තුකරුවන් අත්අඩංගුවට ගැනීමේ සෝදිසි මෙහෙයුම පෙරේදා (12) රාත්‍රියේ ආරම්භ කර තිබුණි.ස්ත්‍රී දූෂණ වරදකට වරෙන්තු ලබා සිටි සැකකරුවකු පිටුපස හඹාගිය පොලිස් නිලධාරීයාත් එම සැකකරු අතුරුදන්ව සිටියහ.පොලිස් කණ්ඩායම ඊයේ අලුයම වනතෙක් ඔහු සොයා මෙහෙයුම් සිදු කළද පසුව පොලිස් කොස්තාපල්වරයා වගාළිඳකට වැටී මිය ගොස් සිටියේය.ස්ත්‍රී දූෂක වරෙන්තුකරුවකු පිළිබඳව මෙතෙක් කිසිම තොරතුරක් ලැබී නොමැත.මිය ගොස් ඇත්තේ ගලෙන්බිඳුණුවැව ප්‍රදේශයේපදිංචි වීරසිංහ ආරච්චිගෙ සුමුදු චින්තක (45) නමැති අයෙකි. හබරන පොලිසිය පරීක්ෂණ සිදු කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>14</day>
    </date>
    <link>http://www.dinamina.lk/2013/02/14/_art.asp?fn=n1302149</link>
    <topic>යාපන සරසවි සිසුන් දෙදෙනා නිදහස්</topic>
    <author>සමන්මලී ප්‍රියශාන්ති</author>
    <content>පොලිස් අත්අඩංගුවේ පසු වු යාපනය සරසවියේ සිසුන් දෙදෙනා ඊයේ (13) පෙරවරුවේ නිදහස් කර යැවීමට කටයුතු කර ඇතැයි වාර්තා වේ.අත්අඩංගුවේ සිටින යාපනය සරසවියේ සිසුන් නිදහස් කරන ලෙස ජනාධිපති මහින්ද රාජපක්ෂ මහතා පොලිස්පතිවරයා ඇතුළු අදාළ නිලධාරීන්ට ලබාදුන් උපදෙස් අනුව මේ සිසුන් නිදහස් කර ඇතැයි සඳහන් වේ.යාපනය විශ්වවිද්‍යාලයේ ශිෂ්‍ය සංගමය මහවිරු දිනය සැමරීම නිමිත්තෙන් සංවිධාන කර තිබු උත්සවය හා උද්ඝෝෂණය අවස්ථවේ රාජකාරීයේ නියැළෙමින් සිටි පොලිස් නිලධාරීන් අතර ඇති වු කලහකාරී සිද්ධියක් සම්බන්ධයෙන් මේ සිසුන් දෙදෙනා ඇතුළු සිසුන් හතර දෙනකු පොලිසිය විසින් අත්අඩංගුවට ගෙන තිබේ.එසේ අත්අඩංගුවට ගත් සිසුන් දෙදෙනකු පසුව නිදහස් කර ඇතත් මේ සිසුන් දෙදෙනා ත්‍රස්ත විමර්ශන අංශය භාරයේ මේ වන තෙක් රඳවා තබා තිබිණි.පෙරේදා (12) පැවැති යාපනය දිස්ත්‍රීක් සංවර්ධන කමිටු රැස්වීම අතරතුර දී අදාළ සිසුන්ගේ මවුපියන් තම දරුවන් නිදහස් කරන ලෙසට ජනාධිපතිවරයාගෙන් කළ ඉල්ලීමට අනුව මේ සිසුන් නිදහස් කිරීමට කටයුතු කර තිබේ.සිසුන්‍ නැවත කලහකාරි සිද්ධීන්‍ට සම්බන්ධ නොවන බවට වගකිම මවුපියන් විසින් දැරිය යුතු බව ‍ද ජනාධිපතිවරයා මෙහිදී ප්‍රකාශ කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>14</day>
    </date>
    <link>http://www.dinamina.lk/2013/02/14/_art.asp?fn=n13021410</link>
    <topic>ව්‍යාපාරිකයාගේ කෝටිය කොල්ල කෑම යාබද පෞද්ගලික බැංකුවක ස්වයංක්‍රීය කැමරාවේ සටහන් වෙලා</topic>
    <author>විජයානි එදිරිසිංහ</author>
    <content>රහස් පොලිස් වෙසින් පෙරේදා (12) දහවල් කොම්පඤ්ඤවීදියේදී රුපියල් කෝටියක මුදල් කොල්ලකෑමේ සිද්ධියට අදාළ රූප දර්ශන සිද්ධිය වූ ස්ථානයට යාබද පෞද්ගලික බැංකුවක ස්වයංක්‍රීය කැමරා පද්ධතියේ සටහන් වී තිබේ.පොලිස් මූලස්ථානයෙන් ක්‍රියාත්මක වන කොළඹ ආරක්ෂක කැමරා පද්ධතියේ ඡායාරූප දර්ශනවලට වඩා පැහැදිලිව එම ඡායාරූප දර්ශන දක්නට හැකි බව පොලිසිය පවසයි.මේ වන විට එම කැමරා සටහන් පොලිසියේ පරීක්ෂාවට ලක්වී ඇති අතර කොල්ලකරුවන් හඳුනාගැනීම සිදුවෙමින් පවතී.කොළඹ අපරාධ කොට්ඨාසය සිද්ධිය පිළිබඳ පරීක්ෂණ පවත්වන අතර මේ කොල්ලය ඉතා සැලසුම් සහගතව ව්‍යාපාරිකයා ව්‍යාපාරික ස්ථානයෙන් පිටව යන අවස්ථාවේ සිට ඔහු කළ කී දෑ සම්බන්ධව ලුහුබඳිමින් සිදු කළ කොල්ලකෑමක් විය හැකි බව පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>14</day>
    </date>
    <link>http://www.dinamina.lk/2013/02/14/_art.asp?fn=n13021411</link>
    <topic>පිරිමි ළමයින් ගොත ගහනවා වැඩියි</topic>
    <author>සන්ධ්‍යා කරුණාරත්න</author>
    <content>ගැහැනු දරුවන්ට වඩා පිරිමි දරුවන් අතර ගොත ගැසීමේ රෝග ලක්ෂණය ඉහළ බව ළමා රෝග විශේෂඥ වෛද්‍ය දීපාල් පෙරේරා මහතා පවසයි.පිරිමි දරුවන් හතරදෙනකු ගොත ගැසීමේ රෝග ලක්ෂ‍ණයෙන් පෙළෙන විට ඒ සඳහා සිටින්නේ එක් ගැහැනු දරුවකු බව ද ‍ඒ මහතා කීය.පිරිමි දරුවන් හා ගැහැනු දරුවන් වැඩිවියට පත් වීමෙන් පසුව ගැහැණු දරුවන්ගෙන් සියයට 90ක් ද, පිරිමි දරුවන්ගෙන් සියයට 75ක් ද මේ ගොත ගැසීමේ රෝග ලක්ෂණයෙන් සාමාන්‍ය තත්ත්වයට පත් වන බව ද ඔහු ප්‍රකාශ කළේය.දරුවකු ගොත ගැසීමේ රෝග ලක්ෂණයෙන් පෙළෙන බවට හඳුනා ගත හැක්කේ වයස අවුරුදු දෙක පසු වීමෙන් අනතුරුවය.මොළයෙන් සිතා කටින් කතා කිරීම සාමාන්‍යයෙන් කතා කිරීමේදී සිදු වන ක්‍රියාවලියයි. ගොත ගැසීමේදී කතා කළ යුතු දේ දැනගෙන සිටියත් මුඛයෙන් වචන පිට නොවීම හෝ එක් අකුරක් දීර්ඝ වශයෙන් ඇද කතා කිරීම සිදු වේ.පුද්ගලයාට මානසික ගැටලුවක් පැවතීම හේතුවෙන් ඔවුන් ගොත ගැසීමේ රෝග ලක්ෂණයට ගොදුරු වන බව ද ඒ මහතා පැවැසුවේය. මොළයේ කථනය හා සම්බන්ධ මේ රෝග ලක්ෂණය සුව කර ගැනීම සඳහා වෛද්‍ය උපදෙස් වහාම අනුගමනය කළ යු‍තු‍ය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>14</day>
    </date>
    <link>http://www.dinamina.lk/2013/02/14/_art.asp?fn=n13021412</link>
    <topic>ආණ්ඩුවට එක්වීමට සෝමවංශ කැමැත්තෙන් සිටියා</topic>
    <author/>
    <content>ආණ්ඩුව සමඟ එක්විය යුතුය යන ස්ථාවරයේ ජනතා විමුක්ති පෙරමුණේ නායක සෝමවංශ අමරසිංහ මහතා සිටි බව එම පක්‍ෂයේ ප්‍රචාරක ලේකම් ටිල්වින් සිල්වා මහතා ඊයේ (13) හෙළි කළේය.ආණ්ඩුව සමඟ සන්ධානගත විය යුතුය යන මතය පක්‍ෂ මධ්‍යම කාරක සභාවේ වැඩි බහුතරයකින් පරාජය වී තිබිය දී ඊට කැමති වූයේ සෝමවංශ අමරසිංහ මහතා පමණක් බවද තමන්ද එයට දැඩි ලෙස අකමැති වූ බවද ටිල්වින් සිල්වා මහතා කොළඹ වාණිජ මහාධිකරණය හමුවේ ඊයේ (13) සාක්කි දෙමින් පැවසීය.“නැත්ත වෙනුවට ඇත්ත” කෘතියට එරෙහිව ටිල්වින් සිල්වා මහතා විසින් පවරා ඇති නඩුවේ විත්තියේ හරස් ප්‍රශ්නවලට පිළිතුරු දෙමින් ටිල්වින් සිල්වා මහතා එසේ පැවැසීය. මෙම නඩුව කොළඹ වාණිජ මහාධිකරණ විනිසුරු ගාමිණී අමරසිංහ මහතා හමුවේ විභාගයට ගැනුණු අතර ජ්‍යෙෂ්ඨ නීතිඥ ගෝමින් දයාසිරි මහතා හරස් ප්‍රශ්න මෙහෙයවීය.විමල් වීරවංශ මහතා පමණක් නොව සෝමවංශ මහතාද ජනාධිපති මහින්ද රාජපක්‍ෂ මහතා ප්‍රමුඛ ආණ්ඩුව සමඟ සන්ධානගතවීමට බලාපොරොත්තුවෙන් සිටි බව හෙළිකළ ටිල්වින් සිල්වා මහතා තමාගේ ස්ථාවරය වූයේ ආණ්ඩුවට එක්වනවානම් කොන්දේසි දැන්විය යුතු යැයි ද සඳහන් කෙළේය.එහෙත් පක්‍ෂ නායකත්වයේ ස්ථාවරයට තමන්ද එක්වූ බව පැවසූ ටිල්වින් සිල්වා මහතා පක්‍ෂයේ මධ්‍යම කාරක සභාවේ යෝජනාව මත කොන්දේසි ඉදිරිපත් කළ ද ආණ්ඩුව ඒවා පිළිනොගත් බවද ඒ මහතා වැඩිදුරටත් පැවසීය.ජනතා විමුක්ති පෙරමුණ අතහැර විමල් වීරවංශ මහතා සමඟ පක්‍ෂයේ ප්‍රබලයන් දොළොස් දෙනෙක් ජ. වි. පෙ. ය හැරගිය බව පැවසූ ටිල්වින් සිල්වා මහතා එම දොළොස් දෙනා අතරින් විනය පරීක්‍ෂණ පැවැත්වූයේ විමල් වීරවංශ මහතාට පමණක් බවද පෙන්වා දුන්නේය.විමල් වීරවංශ මහතාව ජනතා විමුක්ති පෙරමුණෙන් නෙරපීමට පක්‍ෂය තීන්දුවක් ගත්තද එය ක්‍රියාත්මක නොවූ බවද ටිල්වින් සිල්වා මහතා පැවසීය. පැමිණිල්ල වෙනුවෙන් ජනාධිපති නීතිඥ අලිසබ්රි මහතා පෙනී සිටි අතර විත්තිය වෙනුවෙන් නීතිඥ ගෝමින් දයාසිරි මහතා සමඟ නීතිඥ කපිල ගමගේ මහතා පෙනී සිටියහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>14</day>
    </date>
    <link>http://www.dinamina.lk/2013/02/14/_art.asp?fn=n13021413</link>
    <topic>රසදිය අඩංගු නිෂ්පාදන ලොවෙන් තුරන් කරන තීරණ</topic>
    <author>සන්ධ්‍යා කරුණාරත්න</author>
    <content>රසදිය අඩංගු සබන්, CFL බල්බ, රුධිර පීඩනමාන වැනි උපකරණයන් භාවිතය ලොව පුරා තහනම් කිරීමට ‘මිනමාටා සම්මුතිය’ තීරණය කර ඇත.ජනවාරි මාසයේදී අවසන් වූ රසදිය පිළිබඳ අන්තර්ජාතික සාකච්ඡාවන්හිදී එක්සත් ජාතීන්ගේ සංවිධානය මඟින් මේ තීරණය ගෙන ඇති බව පරිසර යුක්ති කේන්ද්‍රය පවසයි.සබන් සහ සම පැහැපත් කර ගැනීමට යොදා ගන්නා ක්‍රීම් වර්ගවල අඩංගු විය යුතු රසදිය ප්‍රමාණය ශ්‍රී ලංකා ප්‍රමිති ආයතනය මඟින් තීරණය කර නොමැති වීම නිසා මෙරට සබන් හා ක්‍රීම් වර්ගවල අඩංගු රසදිය පරීක්ෂා කිරීමට නොහැකි තත්ත්වයක් ජාතික ඖෂධ අධිකාරියට උදා වී ඇත.විලවුන් වර්ගවල අඩංගු විය යුතු රසදිය ප්‍රමාණය සම්බන්ධයෙන් ප්‍රමිතිය ලබාදීමෙන් පසුව ජාතික ඖෂධ අධිකාරිය මඟින් අදාළ පරීක්ෂණ සිදු කර පාවිච්චියට නුසුදුසු විලවුන් වර්ග වෙළඳපොළෙන් ඉවත් කළ හැකි බව අධිකාරියේ අධ්‍යක්ෂ වෛද්‍ය හේමන්ත බෙනරගම මහතා කීය.විලවුන් ඇගැයීම් කමිටුවක් පවතින අතර ඒ සඳහා ඖෂධවේදය පිළිබඳ මහාචාර්යවරු, සමේ රෝග පිළිබඳ විශේෂඥවරු, ශ්‍රී ලංකා ප්‍රමිති ආයතනයේ නියෝජිතයන්, රජයේ රස පරීක්ෂක දෙපාර්තමේන්තුවේ නියෝජිතයන්, ආයුර්වේද විශේෂඥයන් ඇතුළත් වෙති.ඊයම් හා ආසනික් වැනි ‍බැර ලෝහ වර්ගද ශරීරගත වීම සිරුරට අහිතකර වේ. එවැනි විලවුන් වර්ග ද වෙළඳපොළෙන් ඉවත් විය යුතු අතර දිගු කාලීනව සිරුරට අහිතකර විලවුන් වර්ග භාවිතය නිසා මිනිසා රෝගාබාධවලට ගොදුරු වේ.රුධිරයෙහි රසදිය එක්රැස් වීමෙන් අසාත්මිකතා, සමෙහි වේදනා, ස්නායු පද්ධතියේ දුර්වල වීම් යනාදියත්, ‍රසදිය කෙරෙහි අධික ලෙස සිරුර නිරාවරණය වීමෙන් ගැස්ම, මතක ශක්තිය අඩුවීම, චර්ම රෝග, වකුගඩුවල ක්‍රියාකාරිත්වය අඩපණ වීම යනාදිය සිදු වන බවත් වෛද්‍යවරු පවසති. .</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>14</day>
    </date>
    <link>http://www.dinamina.lk/2013/02/14/_art.asp?fn=n13021414</link>
    <topic>ශ්‍රී ලංකාව හොඳින් සංවර්ධනය වෙලා</topic>
    <author>මහින්ද අලුත්ගෙදර</author>
    <content>ශක්තිමත් ප්‍රජාතන්ත්‍රවාදී ව්‍යුහයක් සමඟ ඉදිරියට යන ශ්‍රී ලංකාව ක්ෂේත්‍ර රැසක් ඔස්සේ කැපී පෙනෙන සංවර්ධනයක් ළඟා කරගෙන තිබෙන බව පොදු රාජ්‍ය මණ්ඩලීය මහලේකම් කමලේෂ් ෂර්මා මහතා අවධාරණය කරයි.පසුගිය මාස හයක කාලයේදී මේ වර්ධනය පෙන්නුම්කර තිබෙන බව පෙන්වාදෙන මහ ලේකම්වරයා ශ්‍රී ලංකාවට එය අතිශයින්ම වැදගත් බවද ප්‍රකාශ කරයි.මේ අතර ඒ මහතා පෙන්වාදෙන්නේ මේ වර්ධනය ක්ෂේත්‍ර කිහිපයක් තුළ දැකිය හැකි බවත් මැතිවරණ ආයතන සහ එහි ක්‍රියාදාමය, මානව හිමිකම් කොමිසම, සහජීවනය, නීතිය, නිදහස් මාධ්‍යය, මහජන සේවය ශක්තිමත් කිරීම, තරුණ ව්‍යවසායකත්වය වර්ධනය කිරීම, පළාත් පාලන ආයතන ශක්තිමත් කිරීම, සාමය සහ සහජීවනය සඳහා කටයුතු කිරීම ආදිය ඒ අතර වන බවත්ය. තෙදින නිල සංචාරයක් සඳහා ශ්‍රී ලංකාවට පැමිණි පොදු රාජ්‍ය මණ්ඩලීය මහ ලේකම්වරයා මේ බව සඳහන් කරන්නේ මාධ්‍ය වෙත නිවේදනයක් නිකුත් කරමිනි.පසුගිය 10 දා ශ්‍රී ලංකාවට පැමිණි ඒ මහතා ජනාධිපති මහින්ද රාජපක්ෂ, කතානායක චමල් රාජපක්ෂ, විපක්ෂ නායක රනිල් වික්‍රමසිංහ, විදේශ කටයුතු ඇමැති මහාචාර්ය ජී.එල් පීරිස්, පාර්ලිමේන්තු මන්ත්‍රී සජින් වාස් ගුණවර්ධන සහ ජනාධිපති ලේකම් ලලිත් වීරතුංග මහත්වරුන් හමුවී සාකච්ඡා කළහ.ඊට අමතරව මැතිවරණ කොමසාරිස් මහින්ද දේශප්‍රිය හා මානව හිමිකම් කොමිසමේ ප්‍රධානී විනිසුරු ප්‍රියන්ත පෙරේරා මහත්වරුන් හමුවූ කමලේෂ් ෂර්මා මහතා දේශපාලන පක්ෂ නියෝජිතයන් මෙන්ම සිවිල් සමාජ නියෝජිතයන්ද හමුවී සාකච්ඡා කළ බව කියා සිටී.මේ අතර ඒ මහතා සඳහන් කරන්නේ ලබන නොවැම්බර් මාසයේදී ශ්‍රී ලංකාවේ පැවැත්වීමට නියමිත පොදු රාජ්‍ය මණ්ඩලීය රාජ්‍ය නායක සමුළුව සම්බන්ධයෙන් වන සූදානම පිළිබඳ සොයා බැලූ බවත් ඒ පිළිබඳ ශ්‍රී ලංකාව හොඳ සූදානමකින් පසුවන බවත්ය.ශ්‍රී ලංකාවේ කටයුතු වෙනුවෙන් තවදුරටත් සහයෝගය දැක්වීම සඳහා පොදුරාජ්‍ය මණ්ඩලය සූදානමින් සිටින බව සඳහන් කරන පොදු රාජ්‍ය මණ්ඩලීය මහ ලේකම්වරයා ශ්‍රී ලංකාවේ පවතින ප්‍රජාතන්ත්‍රවාදී සංස්කෘතිය, බහුවිවිධත්වය, මානව හිමිකම්, ස්ථායි වර්ධනය, නීත්‍යනුකූල පාලනය සහ අනෙකුත් මූලික කටයුතු පිළිබඳ පොදු රාජ්‍ය මණ්ඩලීය ප්‍රතිපත්ති ක්‍රියාත්මක කිරීමේදී ශ්‍රී ලංකාව සමඟ කැපවී ක්‍රියාකරන බවද පවසයි.පොදු රාජ්‍ය මණ්ඩලයේ අරමුණ වී තිබෙන්නේද ශ්‍රී ලංකාව සඳහා සහයෝගය ලබාදීම බව සිහිපත් කරන ඒ මහතා ජාතික ප්‍රයත්නයන්වලදී සහ සැළසුම්වලදී සියලු ශ්‍රී ලාංකිකයන්ගේ ජීවිත සඳහා ගෞරවයක් එක් කිරීමට හැකිව තිබෙන බවද කියා සිටී.මේ අතර ඒ මහතා සඳහන් කරන්නේ ලබන සැප්තැම්බර් මාසයේදී උතුරු පළාතේ පැවැත්වීමට නියමිත මැතිවරණය සඳහා ඇති සූදානම ඕනෑකමින් පිළිගන්නා බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>14</day>
    </date>
    <link>http://www.dinamina.lk/2013/02/14/_art.asp?fn=n13021415</link>
    <topic>යුද සමයේ වූ ජීවිත දේපළ හානි සංගණනයක්</topic>
    <author>පණ්ඩුක සමරසේකර</author>
    <content>යුද සමයේ රට තුළ සිදුවූ ජීවිත හා දේපළ හානි පිළිබඳ සංගණනයක් සිදුකිරීමට තීරණය කර ඇතැයි රාජ්‍ය පරිපාලන හා ස්වදේශ කටයුතු අමාත්‍යාංශයේ ලේකම් ඩබ්ලිව්. පී. අබේකෝන් මහතා ප්‍රකාශ කරයි.උගත් පාඩම් හා සංහිඳියා කොමිසමේ නිර්දේශයන්වල සඳහන් පරිදි මේ සංගණනය මුළු දිවයිනම ආවරණය වන පරිදි සිදුකරන බව අබේකෝන් මහතා පැවැසීය.ඒ අනුව වසර 30ක් තිස්සේ පැවැති යුද සමය තුළ මුළු රටම ආවරණය වන පරිදි ග්‍රාම සේවා කොට්ඨාස මට්ටමින් මේ සංගණනය සිදුකෙරේ. ජන හා සංඛ්‍යාලේඛන දෙපාර්තමේන්තුව සමඟ එක්ව මෙම සංගණනය ලබන මාර්තු මාසයේ ආරම්භ කිරීමට සැලසුම් කර ඇති බව අබේකෝන් මහතා දිනමිණට පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>14</day>
    </date>
    <link>http://www.dinamina.lk/2013/02/14/_art.asp?fn=n13021416</link>
    <topic>රාජ්‍ය නාට්‍ය උළෙල අද සිට</topic>
    <author/>
    <content>සංස්කෘතික හා කලා කටයුතු අමාත්‍යාංශය, සංස්කෘතික කටයුතු දෙපාර්තමේන්තුව, ශ්‍රී ලංකා කලා මණ්ඩලය, රාජ්‍ය නාට්‍ය අනුමණ්ඩලය එක්ව සංවිධානය කරන රාජ්‍ය නාට්‍ය උළෙල අද (14) සිට මාර්තු 1 දක්වා ප. ව. 6.30 ට කොළඹ 7 ජෝන් ද සිල්වා රඟහලේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>14</day>
    </date>
    <link>http://www.dinamina.lk/2013/02/14/_art.asp?fn=r1302141</link>
    <topic>මීරිගම කෝප්සිටියේ දහතුන් ලක්ෂයක මුදල් වංචාවක්</topic>
    <author>නිට්ටඹුව සමූහ, ජෙනට් ජයසිංහ</author>
    <content>මීරිගම විවිධ සේවා සමුපකාර සංගමය මඟින් පාලනය වන නගර මධ්‍යයේ පිහිටි කෝප්සිටි ආයතනයේ රුපියල් දහතුන් ලක්ෂ තිස් එක් දහස් හයසිය අසූවක් (රුපියල් 13,31,680) වටිනා මුදල් හා භාණ්ඩ වංචාසහගත ලෙස එහි හිටපු කළමනාකාරවරිය පරිහරණය කර ඇති බව ආයතනයේ වාර්ෂික විගණන වාර්තාවෙන් හෙළි වී තිබේ.මේ බව අදාළ ආයතනයේ පාලන අධිකාරිය ගම්පහ මූලස්ථාන පොලිසියේ විශේෂ අපරාධ විමර්ශන අංශයේ ස්ථානාධිපති ප්‍රධාන පොලිස් පරීක්ෂක තිස්ස සේනානායක මහතා හමුවෙහි පැමිණිලි කර තිබුණි.කොප් සිටි ආයතනය වාර්ෂිකව සිදුකරන තොග ගණනන් ගැනීමේදී ආයතනය සතුවී තිබිය යුතු මුදල් සහ භාණ්ඩ අඩු වී ඇති බව අනාවරණය වී තිබේ.සිද්ධිය සම්බන්ධව හිටපු කළමනාකාරවරිය පොලිස් පොලිස් භාරයට ගැනීම සඳහා ගම්පහ කොට්ඨාස භාර ජ්‍යෙෂ්ඨ පොලිස් අධිකාරි විජිත ඩී. කොමසාරු මහතාගේ උපදෙස් මත සහකාර පොලිස් අධිකාරි 01 රංජිත් මාසිංහ මහතාගේ අධීක්ෂණය යටතේ විශේෂ අපරාධ විමර්ශන ඒකකයේ ස්ථානාධිපති ප්‍රධාන පොලිස් පරීක්ෂක තිස්ස සේනානායක මහතා සහ අදාළ අංශයේ උප පොලිස් පරීක්ෂකවරුන් වන ඩබ්ලිව්. ඒ. ඩබ්ලිව්. වඩුවාවල, ඒ. පී. ජී. අමරසිංහ, පොලිස් සැරයන්වරුන් වන 26549 නන්දසිරි, චන්ද්‍රසිරි, කාන්තා පොලිස් සැරයන් 5113 කේ. ඒ. ප්‍රියංකා ප්‍රේමරත්න සහ පොලිස් කොස්තාපල් 27028 ඇතුළු නිලධාරීහු පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>14</day>
    </date>
    <link>http://www.dinamina.lk/2013/02/14/_art.asp?fn=r1302142</link>
    <topic>බොරලැස්ගමුවේ දිළිඳු පවුලකට දිරිය පියසෙන් ලක්ෂ 15ක නව නිවෙසක්</topic>
    <author>කැස්බෑව සංචාරකධර්මසිරි සුරවීර</author>
    <content>සමෘද්ධි දිරිය පියස නිවාස වැඩසටහන යටතේ පසුගිය තෙවසර තුළ කැස්බෑව මැතිවරණ කොට්ඨාසයේ නිවාස දෙසීයකට අධික සංඛ්‍යාවක් ඉදිකර නිවාස හිමිකරුවන්ට එම නිවාස භාර දී තිබෙන බව කම්කරු හා කම්කරු සබඳතා ඇමැති ගාමිණී ලොකුගේ මහතා පැවසීය.ශ්‍රී ලංකා සමෘද්ධි අධිකාරියේ දිරිය පියස නිවාස වැඩසටහන යටතේ කැස්බෑව ප්‍රාදේශීය ලේකම් කොට්ඨාසයේ බොරලැස්ගමුව නැගෙනහිර ග්‍රාම නිලධාරි වසමේ රුපියල් ලක්ෂ පහළොවක මුදලක් වැයකර ඉදිකරන ලද 206 වැනි නිවස විවෘත කර අඩු ආදායම්ලාභි පවුලකට ප්‍රදානය කිරීමේ උත්සවයට ප්‍රධාන ආරාධිතයා ලෙස එක්වෙමින් ඇමැතිවරයා එසේ පැවසීය.වසර දහසයක් පුරා කුඩා ලෑලි නිවෙසක දිවි ගෙවමින් සිට නව නිවෙසක ජීවත්වීමේ සිහිනය සැබෑකර ගත්තේ බොරලැස්ගමුව පරෝපාකාර මාවතේ රන්කෙත පෙදෙසේ පදිංචි ඩී.ඒ.ජිනසේන, කුසුමා රාජපක්ෂ යුවළ ඇතුළු දරු පවුලය. කැස්බෑව ප්‍රාදේශීය ලේකම් කාර්යාලයේ සමෘද්ධි අංශයේ දිරිය පියස නිවාස වැඩසටහනට අනුව මෙම පවුලට නව නිවසක් ඉදිකරදීමට ගත් තීරණය යටතේ ශ්‍රී ලංකා සමෘද්ධි අධිකාරියෙන් ලබාදෙන ලද රුපියල් ලක්ෂයක මුල්‍ය ප්‍රතිපාදන කටයුතු වසරක වැනි කාලයක් තුළදී අවසන් කර ගැනීමට පළාතේ දේශපාලන අධිකාරියේත් ප්‍රදේශයේ දානපතියන්ගේත් පූර්ණ අනුග්‍රහය ලැබී තිබේ.සමාජයේ ධනවත් ශක්තිමත් පුද්ගලයන් ලෙස ජීවත්වීම සඳහා දුප්පත් අහිංසක ජනතාවටත් අත්වැලක් ලබාදීමටයි. කැස්බෑව ප්‍රාදේශීය ලේකම් එල්.ඒ. කලුකපුආරච්චි මහතා, බස්නාහිර පළාත් සභාවේ සභානායක සුනිල් ජයමිණි, කොළඹ දිස්ත්‍රික් ශ්‍රීලනිප සංවිධායක සිංහ සමන් කුමාර බොරලැස්ගමුව නගර සභාවේ සභාපති දේශබන්දු ලක්ෂ්මන් පෙරේරා නාගරික මන්ත්‍රී විශ්ව අලුත්ගේ යන මහත්වරුද මෙහිදී අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>14</day>
    </date>
    <link>http://www.dinamina.lk/2013/02/14/_art.asp?fn=r1302143</link>
    <topic>බණ්ඩාරගම ප්‍රා.ලේ.කාර්යාල භූමියේ සරුසාර ගෙවත්ත</topic>
    <author>හල්තොට සමූහ විනීතා මානෙල් ගමගේ</author>
    <content>බණ්ඩාරගම ප්‍රාදේශීය ලේකම් කාර්යාල භූමියේ ඉතා සරුසාර ගෙවත්තක් පවත්වාගෙන යාමට කාර්යාලයේ සේවය කරන නිලධාරිනියන් දෙදෙනෙකු කටයුතු කර තිබීම කාගේත් ප්‍රශංසාවට ලක්ව තිබේ.නෝකෝල්, ගෝවා, තක්කාලි, මාළු මිරිස් ආදි වගාවෙන් පොහොසත් මෙම ආදර්ශ ගෙවත්ත කාර්යාලයට යන එන කාගේත් නෙත සිත පිනවීමට සමත් වන අතර දකින ඕනෑම කෙනෙකුට ගෙවතු වගාවට උනන්දුව ඇති වන අයුරින් දර්ශනීය ආකාරයෙන් දිස්වේ.ඉඩම් පරිහරණ සැලසුම් සහකාර දිලූෂා ජයසිංහ සහ වඳුරාමුල්ල දිගනතුඩුව ග්‍රාම නිලධාරිනි කුසුම්සිරි ජයලත් මහත්මින් දෙදෙනාගේ දෑතින් පෝෂණය වන මෙම ගෙවත්ත නොකඩවා 2010 වසරේ සිටම පවත්වාගෙන යෑමට ඔවුන් දෙපළ කටයුතු කර තිබීමද විශේෂත්වයකි.රසායනික පොහොර කිසිදු විටක භාවිතයෙන් තොරව කාබනික පොහොර හා කොහුබත් භාවිතා කර සකස් කළ මෙම වගාවේ අස්වැන්න නෙළා ගැනීමටත් පෙර කාර්යාලයේ මෙන්ම පිටතින් පැමිණෙන පිරිසද ඉල්ලුම් කිරීමට පෙලඹී ඇත්තේ වස විසෙන් තොර මෙම එළවළු වල ඇති ගුණාත්මකභාවය නිසාය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>14</day>
    </date>
    <link>http://www.dinamina.lk/2013/02/14/_art.asp?fn=r1302144</link>
    <topic>කුලී ත්‍රී රෝද රථ සම්බන්ධ නව නීති ක්‍රියාවට නැංවේ</topic>
    <author>පාණදුර සමූහ කපිල සෝමරත්න</author>
    <content>පාණදුර නගර සභාබල ප්‍රදේශයේ කුලී ත්‍රීරෝද රථ සම්බන්ධයෙන් අංක 1783/39 දරන විශේෂ ගැසට් නිවේදනයෙන් ප්‍රකාශයට පත් කරන ලද අතුරු ව්‍යවස්ථා නීති 01.03.2013 සිට ක්‍රියාත්මක කිරීමට පාණදුර නගර සභාව තීරණය කර තිබේ.ත්‍රිරෝද රථ නවතා තබන ස්ථාන නම් කිරීම සහ එම ස්ථානවල නවතා තබන ත්‍රීරෝද ගණන නම් කිරීම දැනට පවතින රථ පළමුව නගර සභාවේ ලියාපදිංචි කරන විට රුපියල් 5000.00 අය කිරීම.සෑම ත්‍රිරෝද රථයකින්ම දිනකට රුපියල් පහක් අය කිරීමේ පදනම යටතේ වාර්ෂිකව රුපියල් 1800.00 බලපත්‍ර ගාස්තුවක් අය කිරීම, ත්‍රිරෝද රථ නවතා තබන ස්ථානවල දැන්වීම් පුවරු ප්‍රදර්ශනය කිරීම.මෙම නීති රීති මාර්තු මාසයේ සිට පාණදුර නගර සභා ප්‍රදේශයේ ක්‍රියාත්මක වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>14</day>
    </date>
    <link>http://www.dinamina.lk/2013/02/14/_art.asp?fn=r1302145</link>
    <topic>සමහර බස් කොන්දොස්තරලා ඉතිරි මුදල් දෙන්නේ නැතිලු</topic>
    <author>වයඹ පළාත් සංචාරක සේන ඉදිරිසිංහ</author>
    <content>පොතුහැර සිට කුරුණෑගල අනුමත බස් ගාස්තුව රුපියල් 19කි.එහෙත් පෞද්ගලික බස් රථවල රුපියල් 20ක් බස් ගාස්තු අයකරයි.රුපියල් 20ක් දුන්විට ඉතිරි මුදල් ආපසු දීමට මැලිකමක් දක්වා මාරු කාසි හිඟයක් පවතින බවද ඔවුහු පවසති.පොතුහැර සිට කුරුණෑගලට ගමන් ගන්නා මගීන්ට පෞද්ගලික බස් රථවල ප්‍රවේශපත් නිකුත් නොකරන බවද මගීහූ කියති.මගීන්ට ප්‍රවේශපත් නිකුත් කිරීම අනිවාර්ය කර ඇතත් කොන්දොස්තර එම නීතිරීති උල්ලංඝනය කිරීම ගැන වයඹ පළාත් මාර්ගස්ථ මගී ප්‍රවාහන අධිකාරියේ බලධාරීන්ගේ අවධානය යොමුවිය යුතුව ඇති බව මගීහූ පෙන්වා දෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>14</day>
    </date>
    <link>http://www.dinamina.lk/2013/02/14/_art.asp?fn=r1302146</link>
    <topic>බස්නාහිර පළාතේ ගර්භණී-ළමා සායන වැඩි කෙරේ</topic>
    <author>මැදකොළඹ සමූහ වයිමන් හෙට්ටිආරච්චි</author>
    <content>ගර්භණී මවුවරුන් සහ ළමයින් සඳහා තම සෞඛ්‍ය වෛද්‍ය නිලධාරි කාර්යාල හරහා සේවා සැපයීම සඳහා පවත්වාගෙන යන සායන මසකට දෙක දක්වා වැඩිකිරීමට බස්නාහිර පළාත් සෞඛ්‍ය දෙපාර්තමේන්තුව තීරණය කරයි.ගර්භණී මවුවරුන්ගේ සායන, ළදරු සායන, සුවනාරි සායන හා පවුල් සෞඛ්‍ය සායන මෙම විවිධ සායන මඟින් සමස්ත ජනතාවට ඉටුකෙරෙන සේවාවන් සඳහා පැමිණෙන සංඛ්‍යාව ඉහළ මට්ටමක පවතින බැවින් මෙම සායන දින ගණන වැඩි කෙරේ.මෙම සායනවලදී ළදරු හා ළමා සේවාවන් යටතේ ළමා වියේදී වැළඳෙන රෝග හයක් සඳහා එන්නත් ලබාදීම, ළමා අවධියේ කායික හා මානසික වර්ධනය නියාමනය කිරීම, ළමා විය පෝෂණය කිරීම ද පවුල් සැලසුම් සේවාවන් යටතේ විවාහක යුවළ සඳහා පවුල් සැකසුම් ක්‍රම හා අවශ්‍ය උපදේශන සේවා ලබාදීම ද පූර්ව විවාහ උපදේශක සේවා, විවාහ අපේක්ෂිත යෞවනියන් සඳහා උපදේශක සේවා සැපයීමද සිදු වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>14</day>
    </date>
    <link>http://www.dinamina.lk/2013/02/14/_art.asp?fn=r1302147</link>
    <topic>මහනුවර කච්චේරියට දුරබැහැරින් එන ජනතාවගෙන් මුදල් ගසා කන කල්ලියක්</topic>
    <author>කටුගස්තොට සමූහ – ගාමිණී චන්ද්‍රසේන</author>
    <content>මහනුවර කච්චේරියට උප්පැන්න මරණ සහතික ලබා ගැනීමට සේම අර්ථසාධක අරමුදල් ලබා ගැනීමට දුර බැහැර පළාත්වලින් එන අසරණ ජනතාව ගසා කන ජාවාරම්කරුවන් කීප දෙනකු කච්චේරිය අසල ගැවසීම කලක සිටම සිදුවෙන බව ඔවුන්ගෙන් පීඩාවට පත් ජනතාව පවසති.මෙම ජාවාරම්කරුවන් විවිධ ලේඛන සඳහා සාමදාන විනිසුරු අස්සනක්ලබා දීමට රු. 300ක මුදලක් අය කරන අතර උප්පැන්න මරණ සහතික පිටපත් කඩිනමින් ලබාදීමට කියමින් රු. 500ක පමණ මුදල් අයකරන බවත් ආරංචි මාර්ග පවසයි.මේ අතර තලවකැලේ ගලහ ආදි වතුකරයෙන් අර්ථසාධක අරමුදල් ලබා ගැනීමට එන ජනතාව රවටා එම මුදල් කඩිනමින් ලබා දෙන බව පවසා මුදල් ගසාකන ජාවාරම ද ප්‍රසිද්ධ රහසක් වී ඇත.තවද ජාතික හැඳුනුම්පතක් රු. 2500කට ද ව්‍යාජව සකසා දෙන පිරිසක් ද කච්චේරිය අසල ගැවසෙන බව පොලිසියේ අවධානය පිණිස ‘දිනමිණ’ පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>14</day>
    </date>
    <link>http://www.dinamina.lk/2013/02/14/_art.asp?fn=r1302148</link>
    <topic>ගණේමුල්ල – පහළ ඉඹුල්ගොඩ වැඩබිම් දෙකක සේවක පවුල් 500ක් අසරණයි</topic>
    <author>නිට්ටඹුව සමූහ - ජෙනට් ජයසිංහ</author>
    <content>ගම්පහ ප්‍රාදේශීය ලේකම් කොට්ඨාසයේ 397 ගලහිටියාව, ගණේමුල්ල සහ පහළ ඉඹුල්ගොඩ ස්ථාපිත කර තිබූ යූ. එස්. එස් ඉංජිනියරින් සමාගම සතු වැඩබිම් දෙක වසා දැමීම නිසා 500කට අධික සේවක සංඛ්‍යාවක් අන්ත අසරණ තත්ත්වයකට පත්ව සිටිති.ගණේමුල්ල වැඩබිම අසල පදිංචි අයකුගේ පෞද්ගලික අවශ්‍යතාව මත තවත් පවුල් තුනක් සාවද්‍ය ලෙස ගොනු කරන ලද නඩුවක් නිසා වැඩබිම් දෙක වැසීමෙන් තමාට මේ දුක්ඛිත තත්ත්වය උදාවූ බව ඔවුහු පවසති.රැකියා අහිමිවීම නිසා මෙම සේවකයන් 500කට අධික සංඛ්‍යාවකට සහ ඔවුන්ගේ පවුල් සාමාජිකයන්ට ජීවත්වීම සඳහා ආදායම් මාර්ගයක් නොමැති වී ඇති බව පවසා සාධාරණයක් කරන ලෙස ඉල්ලා සමස්ත සේවක පිරිස ගම්පහ කච්චේරි සංකීර්ණය අසල සිට කම්කරු කාර්යාලය දක්වා විරෝධතා පා ගමනක් සංවිධානය කර තිබුණි.කොස් පැලෑන කඳාන පදිංචි ජයසිරි ඩයස් මහතා - මගේ පවුලෙ හතර දෙනෙක් ඉන්නවා. දරු දෙදෙනාටත් තවම කිසිම ආදායම් මාර්ගයක් නැහැ. ඒ නිසා මම මුලු පවුලම නඩත්තු කරන්නෙ මෙම ආයතනයේ සේවයෙන් ලැබෙන වැටුපෙන්. අද මේ පාරට බැහැලා ඉන්න සියලු දෙනාම මා වගේ රැකියාව අහිමිවීමෙන් දුකට පත් වූ අය.මේ ආයතන දෙක නැවත විවෘත කර දෙන ලෙසට බලධාරීන්ගෙන් ඉල්ලා සිටිනවා.ඩබ්ලිව්. ඒ. රංජිත් මහතා - 500 ක් දෙනා පාරට ඇද දමලා මේ වැඩ බිම් දෙක වසා දැමීමට ආධාර කිරීම වැරැදියි.ඒ නිසා මේ පිළිබඳව අපි රජයේ බලධාරීන්ගේ විශේෂ අවධානය යොමු කරලා මේ වැඩබිම් දෙක නැවත විවෘත කර දෙනු ඇතැයි අප බලාපොරොත්තු වෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>14</day>
    </date>
    <link>http://www.dinamina.lk/2013/02/14/_art.asp?fn=r1302149</link>
    <topic>මීරිගම හාපිටිගම විද්‍යාපීඨයේ ආදි සිසුන්ගේ තොරතුරු රැස්කරයි</topic>
    <author>නාරම්මල සමුහ චමින්ද විදානගේ</author>
    <content>මීරිගම හාපිටිගම අධ්‍යාපන විද්‍යා පීඨ ආදි ශිෂ්‍ය සංගමය මඟින් එහි අධ්‍යාපනය හැදෑරූ දැනට දිවයින පුරා පාසල් හා අධ්‍යාපන කාර්යාලවල සේවය කරන ගුරු මහත්ම මහත්මීන්ගේ තොරතුරු එක්රැස් කිරීමේ වැඩසටහනක් ආරම්භ කර තිබේ.ජේ. එම්. ආනන්ද ජයසේකර මහතා, ලේකම්, හාපිටිගම අධ්‍යාපන විද්‍යා පීඨ, ආදි ශිෂ්‍ය සංගමය, කොට්ඨාස අධ්‍යාපන කාර්යාලය, නාරම්මල යන ලිපිනයට තම තොරතුරු දන්වන ලෙසද සංගමයේ ලේකම් ආනන්ද ජයසේකර මහතා ඉල්ලීමක් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>14</day>
    </date>
    <link>http://www.dinamina.lk/2013/02/14/_art.asp?fn=r13021410</link>
    <topic>හොරණ රබර් කිරි ජාවාරම්කරුවන් පොලිස් අත්අඩංගුවට</topic>
    <author>මතුගම සංචාරක</author>
    <content>අමු රබර් කිරි මිල දී ගන්නා කම්හලේ සේවකයන් එකතුවී වසර පහකට ආසන්න කාලයක් තිස්සේ කරන ලද අමු රබර් කිරි සොරකමක් මතුගම පොලිසිය අල්ලා ගෙන ඇත.මතුගම සිරිකඳුර වතුයායේ සිට බවුසරයකින් අමු කිරි ගෙනයද්දී හොරණ ඔලබොඩුවේ දී රබර් නළවලින් අමු කිරි බැරල්වලට ඇද විකිණීමේ ජාවාරම කාලයක් තිස්සේ සිදුකර ඇත.සිරිකඳුර වතුයායෙන් පොල්ගහවෙල උඩවෙළ වතුයායට ලබාදෙන අමු කිරිවල ප්‍රමිතියේ අඩුවීමක් දැන්වීම නිසා සිරිකඳුර වතුයායේ නිලධාරීන් මේ පිළිබඳව සූක්ෂම ලෙස සොයා බලා පුළුල් පරීක්‍ෂණ ආරම්භ කළේය. පසුව මතුගම පොලිසියට පැමිණිලි කළ පසු පොලිස් නිලධාරීන් අමුකිරි පටවා ගෙන යන බවුසරය පසුපස ලුහුබැඳ ගියේය.සිරිකඳුර වතුයායෙන් අමුකිරි පටවා ගත් බවුසරය හොරණ ප්‍රදේශයේ ඔලබොටුවේ දී අතුරු මාර්ගයට හරවන ලදී. පොලිස් නිලධාරීන් ගමන් කළ වෑන් රථය මඟ නතර කොට බවුසරය කරන දේ පිළිබඳව සොයා බැලුවේ ය. බවුසරයේ අමු කිරි රබර් නළ මගින් බැරල් දෙකකට ඉවත් කර එම ප්‍රමාණයට ජලය බවුසරයට වත් කෙළේය.ඔවුන්ගේ ක්‍රියාවලිය පිළිබඳව බලා සිටි පොලිස් නිලධාරීන් වහාම එම ස්ථානයට ගොස් එයට හවුල් නිලධාරීන් බවුසරය අත්අඩංගුවට ගත්තේ ය. මෙම ඉවත් කරන ලද අමුකිරි තොගයේ ලීටර් 120කි. එහි වටිනාකම රුපියල් 41000 කි. මේ ආකාරයෙන් වසර පහකට ආසන්න කාලයක් අමුකිරි සොරකමේ නිරතව සිටි බවට පොලිසියට තොරතුරු ලැබී ඇත.අමුකිරි රබර් කම්හලේ බවුසර් රියැදුරු, ක්‍ෂේත්‍ර නිලධාරී සහ මිල දී ගත් පුද්ගලයා පොලිස් අත්අඩංගුවට ගැනුණි. මතුගම සහකාර පොලිස් අධිකාරී ජී. ඒ. එස්. පියරත්න මහතාගේ මෙහෙයවීමෙන් මූලස්ථාන පොලිස් පරීක්‍ෂක ටී. ලුඩවයික්, විශේෂ දූෂණ මර්දන අංශයේ ස්ථානාධිපති යූ. අමරසිංහ, පො.කො. පද්මසිරි (82773) යන මහත්වරු පරීක්‍ෂණ මෙහෙයවති..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>14</day>
    </date>
    <link>http://www.dinamina.lk/2013/02/14/_art.asp?fn=s1302141</link>
    <topic>ශ්‍රී ලංකා පිලේ ආබාධවලට ක්‍රීඩා ඇමැතිගෙන් ප්‍රතිකාර</topic>
    <author>ප්‍රින්ස් ගුණසේකර</author>
    <content>විශේෂඥ වෛද්‍යවරයකුගේ සේවය ලබා ගන්නා ලෙස ක්‍රීඩා ඇමැති මහින්දානන්ද අළුත්ගමගේ මහතා ඊයේ ශ්‍රී ලංකා ක්‍රිකට් ආයතනයට නියෝග කළේය.ශ්‍රී ලංකා ක්‍රිකට් ක්‍රීඩකයන්ට දිගින් දිගටම සිදුවන ආබාධ වළක්වා ගැනීමේ අරමුණින් ඇමැතිවරයා මේ තීරණය ගෙන තිබේ.මේ අනුව, ලබන මස මුල ශ්‍රී ලංකාවේ ඇරැඹෙන බංග්ලාදේශයට එරෙහි තරගමාලාව සඳහා ක්‍රීඩා වෛද්‍ය ආයතනය මගින් ශ්‍රී ලංකා කණ්ඩායමට විශේෂඥ වෛද්‍යවරයකු ලබා දෙනු ඇත.ක්‍රීඩා කරමින් සිටියදී ශ්‍රී ලංකා ක්‍රිකට් ක්‍රීඩකයන් නිරතුරුවම ආබාධවලට ලක්වීම විශේෂයෙන් පසුගිය ඔස්ට්‍රේලියානු සංචාරයේදී මනාව ප්‍රදර්ශනය විණි. ක්‍රීඩකයන් ආබාධයන්ට ලක්වීම වළක්වා ගැනීම සඳහා ක්‍රීඩා වෛද්‍ය විද්‍යාව ප්‍රගුණ කළ වෛද්‍යවරයෙකුගේ සේවයේ තිබෙන අවශ්‍යතාව ක්‍රීඩා වෛද්‍ය ආයතනයේ ප්‍රධානියා වන මහාචාර්ය අර්ජුන ද සිල්වා මහතා මීට කලකට පෙර සිට ම පෙන්වා දී තිබිණි.ක්‍රීඩකයන් ආබාධවලට ලක්වීම හේතුවෙන් ජගත් ක්‍රිකට් තරග බිමේ ශ්‍රී ලංකාව ට සිදුවන්නේ විශාල පාඩුවකි. දක්ෂ වෛද්‍යවරයකු ළඟ සිටීමෙන් කණ්ඩායම ට මහත් සෙතක් සැලසෙනු ඇත.ගෙවුනු වසර අග මෙරට පැවැති නවසිලන්තයට එරෙහි ක්‍රිකට් තරගමාලාවේදී නවසිලන්ත කණ්ඩායම ශ්‍රී ලංකාවේ වෛද්‍යවරයකුගේ සේවය පූර්ණ කාලීනව ලබා ගත්තේය. ඒ වෙනුවෙන් එරට ක්‍රිකට් ආයතනය ශ්‍රී ලංකාව ට ගෙවීමක් ද කළේය.ජගත් ක්‍රිකට් කවුන්සලයේ විශේෂ ඉල්ලීමක් අනුව පසුගිය විස්සයි20 ලෝක කුසලාන තරගාවලියේ තරග පැවැත්වණු සියලු ම ක්‍රීඩාංගණවලට වෛද්‍යවරයකුගේ සේවය ලබා දී තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>14</day>
    </date>
    <link>http://www.dinamina.lk/2013/02/14/_art.asp?fn=s1302142</link>
    <topic>බංග්ලාදේශයට එරෙහි තුන්දින තරගයට  ශ්‍රී ලංකා යොවුන් පිල නම් කරයි</topic>
    <author/>
    <content>බංග්ලාදේශ ක්‍රිකට් පිලේ ශ්‍රී ලංකා සංචාරයේ පැවැත්වෙන තුන්දින පුහුණු තරගය සඳහා ක්‍රීඩකයන් 23දෙනකුගෙන් යුත් සංචිතයක් නම් කර තිබේ.අන්තර් සමාජ ප්‍රිමියර් ලීග් තරගාවලිය නියෝජනය කරන ක්‍රීඩකයන්ගෙන් සමන්විත මේ සංචිතයට ආරම්භක පිතිකරුවන් 4ක්, මැදපෙළ පිතිකරුවන් 6ක්, වේගපන්දු යවන්නන් 7ක් සහ දඟපන්දු යවන්නන් 6ක් ඇතුළත් වෙති.ජාතික කණ්ඩායමේ හිටපු කඩුලු රකින ක්‍රීඩක රොමේෂ් කළුවිතාරණ මේ සංචිතයේ පුහුණුකරු ලෙස කටයුතු කරයි.ලබන මස 3දින සිට 5දක්වා මාතර උයන්වත්ත ක්‍රීඩාංගණයේ දී මේ තුන්දින තරගය පැවැත්වේ.ශ්‍රී ලංකා යොවුන් සංචිතය මෙසේය.(ආරම්භක පිතිකරුවන්) අෂේන් සිල්වා, නි‍රෝෂන් දික්වැල්ල, උදාර ජයසුන්දර, ශෙහාන් ජයසූරිය, (මැදපෙළ) ඇන්ජෙලෝ පෙරේරා, කිත්රුවන් විතානගේ, අෂාන් ප්‍රියන්ජන්, රොමේෂ් බුද්ධික, ගයාන් මනේෂාන්, සඳුන් වීරක්කොඩි, (වේගපන්දු යවන්නන්) ළහිරු මධුශංඛ, ඉෂාන් ජයරත්න, දුෂාන්ත සමීර, විශ්ව ප්‍රනාන්දු, ළහිරු ගමගේ, කසුන් මධුශංඛ, ළහිරු ජයරත්න, (දඟපන්දු යවන්නන්) චතුරංග ද සිල්වා, රමිත් රඹුක්වැල්ල, තරිඳු කෞෂාල්, දුලාංජන මෙන්ඩිස්, මධුක ලියනපතිරණ, අකිල ධනංජය.</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>14</day>
    </date>
    <link>http://www.dinamina.lk/2013/02/14/_art.asp?fn=s1302143</link>
    <topic>'වොලිබෝල් එදා සිට අද' ග්‍රන්ථය එළි දැක්වේ</topic>
    <author/>
    <content>ශ්‍රී ලංකා වොලිබෝල් සම්මේලනයේ ලේකම් සුසිල් රණසිංහ මහතා විසින් සම්පාදනය කරනු ලැබූ 'වොලිබෝල් එදා සිට අද' ග්‍රන්ථය එළිදැක්වීමේ උත්සවය පසුගියදා ගාලුමුවදොර හෝටලයේ දී පැවැත්විණි. එහි දී කතුවරයා සිය ග්‍රන්ථයේ මුල් පිටපත ක්‍රීඩා ඇමැති මහින්දානන්ද අලුත්ගමගේ මහතාට පිළිගන්වමින්. වොලිබෝල් සම්මේලනයේ සභාපති සහ විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතා ද මෙහි සිටියි. ඡායාරූපය – සුලෝචන ගමගේ.</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>14</day>
    </date>
    <link>http://www.dinamina.lk/2013/02/14/_art.asp?fn=s1302144</link>
    <topic>තිස්සමහාරාමයට බයිසිකල් ‘කුණාටුවක්’</topic>
    <author>වර්නන් ගුණසේකර</author>
    <content>‘බයිසිකල් කුණාටුව’ ලෙසින් හඳුන්වනු ලබන පාපැදි සයික්ලෝන් රැළියක් හා කාල්ටන් සුපර් ස්පෝට්ස් 2013 මවුන්ටන් සයික්ලෝක්‍රොස් පාපැදි තරගාවලිය ‘තාරුණ්‍යට හෙටක්’ හා ජාතික මවුන්ටන් පාපැදි සංගමයේ සංවිධානත්වයෙන් මාර්තු මස 1 වැනි දින තිස්සමහාරාමයේ දී පැවැත්වේ.තිස්සමහාරාමයේ සිලෝන් ඔටෝඩ්‍රෝම් ධාවන පථයේ දී 7 වැනි වතාවටත් පැවැත්වෙන මේ තරගාවලියේ නියමුවා වන්නේ ‘තාරුණ්‍යට හෙටක්’ සංවිධානයේ සභාපති, පාර්ලිමේන්තු මන්ත්‍රී නාමල් රාජපක්ෂ මහතා ය.ඒ මහතාගේ නව සංකල්පයකට අනුව මෙවර තරගාවලියට පෙරහුරුවක් වශයෙන් දෙබරවැව හන්දියේ සිට තිස්සමහාරාම ධාවන පථය දක්වා පාපැදි රැළිය පැවැත්වේ. රැළිය මාර්තු 1 වැනි දින පෙරවරු 7.00 ට ආරම්භ වන අතර තරගාවලිය එදින පෙරවරු 9.30 ට ආරම්භ වීමට නියමිතය. නාමල් හා යෝෂිත යන රාජපක්ෂ සොහොයුරන් රැළියේ ඉදිරියෙන් ම පාපැදි ධාවනය කරනු ඇතැයි ජාතික මවුන්ටන් පාපැදි සංගමයේ ප්‍රධානියා වන අමල් සූරියගේ මහතා පවසයි. 1500 දෙනෙකු පමණ මීට සහභාගි වනු ඇතැයි සංවිධායකයෝ අපේක්ෂා කරති.රැකියාව සඳහා පාපැදිය යොදා ගන්නා තැපැල් බෙදන්නන්, ධීවරයන්, සමෘද්ධි නියාමකයන්, ග්‍රාම සේවා නිළධාරීන්, පවුල් සෞඛ්‍ය සේවිකාවන් වැන්නවුන් මෙන් ම ස්වයං රැකියාවන්හි නිරතව සිටින්නන්ටද මේ රැළියට සහභාගි වන ලෙසට ඇරයුම් කෙරේ.පාපැදි රැළිය හා තරගාවලියට සහභාගි වීම සඳහා වන අයදුම් පත් ‘දිනමිණ’ ඇතුළු ලේක්හවුස් ආයතනයේ පුවත්පත්වල පළ වනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>14</day>
    </date>
    <link>http://www.dinamina.lk/2013/02/14/_art.asp?fn=s1302145</link>
    <topic>අසේල මතුරට අනුස්මරණ ක්‍රිකට් 16-17දා</topic>
    <author>ඉන්දික පොල්කොටුව</author>
    <content>ලේක්හවුස් ආයතනයේ මහනුවර කර්තෘ මණ්ඩලයේ හිටපු සාමාජික අභාවප්‍රාප්ත අසේල මතුරට මහතා සිහිකරමින් කඩුගන්නාව “සදර්ලන්ඩ්” ක්‍රීඩා සමාජය සංවිධානය කරන සය සාමාජික සැහැල්ලු පන්දු ක්‍රිකට් තරගාවලිය මේ මස 16-17 දෙදින කඩුගන්නාව නගර සභා ක්‍රීඩාංගණයේදී පැවැත්වේ.මේ තරගාවලිය ප්‍රදර්ශණ තරගයක් මධ්‍යම පළාත් ආණ්ඩුකාර කාර්යාල කණ්ඩායම හා මහනුවර මධ්‍යවේදීන්ගේ කණ්ඩායම අතර පැවැත්වේ.මධ්‍යම පළාත් ආණ්ඩුකාර ටිකිරි කොබ්බෑකඩුව මහතාගේ අනුග්‍රහයෙන් පැවැත්වෙන තරගාවලියේ ශූරතාව සඳහා කුසලානය සමග රු.25000ක් අනුශූරතාවට රු15000ක් මුදල් ත්‍යාග හිමිවන බව සංවිධායක මණ්ඩලය පවසයි. තරගාවලිය පිළිබඳ වැඩි විස්තර දු.ක 0777 628255 හෝ 071 8254425 මගින් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>14</day>
    </date>
    <link>http://www.dinamina.lk/2013/02/14/_art.asp?fn=s1302146</link>
    <topic>දකුණු අප්‍රිකාව ලකුණු 110කින් ශ්‍රී ලංකාව පරදවයි</topic>
    <author/>
    <content>කාන්තා ලෝක කුසලාන සුපර් සික්ස් වටයේ ශ්‍රී ලංකාව මුහුණදුන් අවසන් තරගය වූ දකුණු අප්‍රිකාව සමග පැවැති තරගයෙන් ලකුණු 110පරාජයකින් පරාජයට පත්විය.ඒ අනුව මෙවර සුපර් සික්ස් වටයේ ශ්‍රී ලංකාව මුහුණදුන් තරග තුනම පරාජය විය.දකුණු අප්‍රිකාව ලබාදුන් ලකුණු 228ක ජයග්‍රාහී ඉලක්කයක් හඹාගිය ශ්‍රී ලංකා පිලට ඕවර 36.4කදී සියල්ලන් දැවී ලබාගත හැකිවුයේ ලකුණු 117ක් පමණි. ඉනිමේ මුළු ලකුණු 4ක් වෙද්දී පළමු කඩුල්ල බිඳ වැටිමත් සමග ශ්‍රී ලංකා ඉනිම කඩාවැටිම ඇරඹිණි.පිතිකාරිනියන් අඩු ලකුණු සංඛ්‍යාවකට දැවී යද්දී හුදෙකලා සටනක නිරත වු ආරම්භක පිතිකාරිනී චමරි අතපත්තු පන්දු 74කදී හතරේ පහර 9ක් සමගින් ලකුණු 63ක් රැස් කිරීමට සමත් වූවාය.කාසියේ වාසිය දිනාගත් ශ්‍රී ලංකා කණ්ඩායමේ ආරාධනයෙන් පළමුව පන්දුවට පහරදුන් දකුණු අප්‍රිකාව ඕවර 50 අවසානයේ කඩුලු 8කට ලකුණු 227ක් රැස් කළේය.මේ තරගය සඳහා ශ්‍රී ලංකා නායිකා ශෂිකලා සිරිවර්ධන ක්‍රීඩා නොකළ අතර කණ්ඩායම මෙහෙයවීමේ වගකීම සඳමාලි දොලවත්තට හිමිව තිබිණි.දකුණු අප්‍රිකාව-227/8 (ඕවර 50) එස්.ෆ්‍රිට්ස් 64, කේ.බ්‍රිට්ස් 52, ඩැන් වෑන් 40 (චමනි සෙනවිරත්න 44/3)ශ්‍රී ලංකාව-117 (ඕවර 36.4) චමරි ජයංගි 63, සඳමාලි දොලවත්ත 21 (ඩැන් වෑන් 18/4, එස්.ස්මයිල් 22/2)කොදෙව් පිල අවසන් තරගයටමේ අතර ඔස්ට්‍රේලියාව සමගින් පැවැති තරගය ලකුණු 8කින් ජයගනිමින් අවසන් මහා තරගයට සුදුසුකම් ලබාගැනීමට බටහිර ඉන්දීය කොදෙව් පිල සමත්විය.බටහිර ඉන්දීය කොදෙව්-164 (ඕවර 47) ඩී‍.ඩොර්ටින් 60 (එච්.ෆර්ලින්ග් 27/3, එම්.සුහට් 50/3)ඔස්ට්‍රේලියාව-156 (ඕවර 48.2) ඇලෙක් බ්ලැක්වෙල් 45, ජෙස් කැමරන් 39 (සනෙල් ඩාලි 22/3).</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>14</day>
    </date>
    <link>http://www.dinamina.lk/2013/02/14/_art.asp?fn=s1302147</link>
    <topic>තරග පාවාදීමේ චෝදනාබොක්සිං වළල්ලටත්</topic>
    <author>සිඩ්නි (ඒ.එෆ්.පී.)</author>
    <content>ලෝක බොක්සිං සංගමයේ හෙවිවේට් කිරුළ සඳහා නවසීලන්තයේ සොනී බිල් විලියම්ස් සමග පැවැති තරගයෙන් පරාජය වන ලෙස ඉල්ලා ඔහුගේ කළමනාකරු තමාට අමෙරිකානු ඩොලර් එක්ලක්ෂ පනස්පන්දහසක මුදලක් (රුපියල් කෝටි 2ක්) ලබාදීමට සූදානම් වූ බව දකුණු අප්‍රිකාවේ ප්‍රවීන ක්‍රීඩක ෆ්‍රැන්කොයිස් බෝතා පසුගියදා ප්‍රකාශ කළේය.විලියම්ස් සමග බ්‍රිස්බේන් නුවර පැවැති එම තරගයෙන් පරාජයට පත්වීමෙන් අනතුරුව ඔහු මේ බව කීවේය. තරගයට පෙර පැවැති තහනම් උත්තේජන පරික්ෂණයෙන් බෝතා අසමත්වු බවට වාර්තාවීමේ හේතුවෙන් මේ තරගය ආන්‍‍දෝලනයකට තුඩුදුන් තරගයක් විය.කෙසේවුවත් තරගයට දින තුනකට පෙර තමාට දුරකතන ඇමතුමක් ලබාදුන් විලියම්ස්ගේ කළමනාකරු බ්‍රිස්බේන් හී දී තමා මුණගැසී තරගයෙන් පරාජය වන ලෙස ඉල්ලා මේ මුදල ලබාදීමට සූදානම් වූ බව බෝතා නවසීලන්ත ගුවන්විදුලි සේවයට පැවැසීය.බෝතාගේ ‍චෝදනාවෙන් දැඩි කෝපයට පත් විලියම්ස්ගේ කළමනාකරු මාධ්‍ය හමුවකදී සඳහන් කළේ, ඔහු තවම පරාජයෙන් කම්පනයට පත්වී සිටින බවය. එමෙන්ම බෝතා තහනම් උත්තේජන පරික්ෂණයට පෙනී සිටීම පවා ප්‍රතික්ෂේප කළ බවත් ඔහු කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>14</day>
    </date>
    <link>http://www.dinamina.lk/2013/02/14/_art.asp?fn=s1302148</link>
    <topic>බස්නාහිර පාසල් සත් සාමාජිකරගර් කිරුළ වෙස්ලි විදුහලට</topic>
    <author>ෆවුස් මොහොමඩ්</author>
    <content>ඉසිපතන විදුහල් පිලට එරෙහිව ලකුණු 17-10ක විශිෂ්ට ජයක් වාර්තා කළ වෙස්ලි විදුහල් පිල බස්නාහිර පළාත් පාසල් සත් සාමාජික රගර් ශූරතාව දිනාගැනීමට සමත්විය.රාහුල් ද සිල්වාගේ නායකත්වයෙන් යුත් වෙස්ලි විදුහල් පිල අවසන් තරගයේ පළමු භාගය නිමාවනවිට ලකුණු 17-0ක් ලෙස ඉදිරියෙන් සිටි අතර දෙවැනි භාගයේ දී දැඩි ආක්‍රමණශීලි ක්‍රීඩාවක නිරතවූ ඉසිපතන ක්‍රීඩකයෝ සිය කණ්ඩායමට ජයග්‍රහණය අත්කර ගැනීමට ප්‍රබල සටනක් දියත් කළ ද අනුශූරතාවෙන් පමණක් සෑහීමකට පත්වීමට ඔවුනට සිදුවිය.ගල්කිස්ස විද්‍යා විදුහල් ක්‍රීඩාංගණයේ පසුගියදා පැවැති මේ තරගාවලියේ පළඟ ශූරතාව හිමිවූයේ ලකුණු 27-0ක් ලෙස ගල්කිස්ස සාන්ත තෝමස් විදුහල පරාජය කළ විද්‍යා විද්‍යාලයටය. ලකුණු 26-12ක් ලෙස ලුම්බිණි විදුහල පරාජය කළ සී.ඩබ්.ඩබ්.කන්නන්ගර විදුහලට බඳුන ශූරතාව හිමිවූ අතර නාලන්දා විදුහලට එරෙහිව ලකුණු 5-0ක ජයක් ලැබූ ආනන්ද විදුහල පළිහ ශූරතාව දිනා ගත්තේය.කුසලාන තරග වටයේ අවසන් පූර්ව තරගවලදී වෙස්ලි විදුහල් පිල ලකුණු 33-0ක් ලෙස සාන්ත තෝමස් විදුහල පරාජය කළ අතර විද්‍යා විද්‍යාලය ලකුණු 26-0ක් ලෙස ඉසිපතන විදුහල් පිල හමුවේ පරාජයට පත්විය.තරගාවලියේ ප්‍රධාන ආරාධිතයා ලෙස ශ්‍රී ලංකා රගර් සංගමයේ ලේකම් සහ බස්නාහිර පළාත් රගර් සංගමයේ සභාපති රිස්ලි ඉල්යාස් මහතා සහභාගි විය. ජයග්‍රාහී වෙස්ලි විදුහල් පිලට රාහුල් ද සිල්වා (නායක), උස්මාන් තාහා, ජොයෙල් තිලකරත්න, යොහාන් සෙත්, ඉෂාර මධුෂාන්, නාමල්, සිතුම් දෙවිෂ්, ළහිරු ප්‍රසාද්, ගැවින් සීගර්ට්ස්, ඉෂාක් ජුරන්පති, ජොයෙල් පෙරේරා සහ සජිත් ආරියවංශ ඇතුලත් වූ අතර අමල් පතිරණ මහතා පුහුණුකරු ලෙස කටයුතු කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>14</day>
    </date>
    <link>http://www.dinamina.lk/2013/02/14/_art.asp?fn=s1302149</link>
    <topic>‘සිල්වෙස්තර’ යොවුන් බොක්සිං ශූරතාව දිනා ගනී</topic>
    <author>ෆවුස් මොහොමඩ්</author>
    <content>ලුතිනන් ජෙනරාල් ජගත් ජයසූරිය අභියෝගතා කුසලාන යොවුන් බොක්සිං තරගාවලියේ සමස්ත බාලක ශූරතාව අත්කර ගැනීමට පළමු වරට සාන්ත සිල්වෙස්තර විදුහල් පිල සමත්විය.බර පන්ති 10ක් යටතේ පැවැති මේ තරගාවලියේ මූලික වටයේ සිට විශිෂ්ට දස්කම් දැක්වූ සිල්වෙස්තර ක්‍රීඩකයෝ රන් පදක්කම් දිනාගැනීමට අසමත්වූවත් රිදි පදක්කම් 4ක් අත්කර ගනිමින් ශූරතාවට හිමිකම් කීම විශේෂ සිදුවීමක් විය.ඔවුන් රැස් කළ ප්‍රසාද ලකුණු සංඛ්‍යාව 15කි. ප්‍රසාද ලකුණු 9ක් රැස්කළ විද්‍යාර්ථ විදුහල අනුශූරතාව දිනාගත්තේය. තුන්වැනි ස්ථානය හිමිවූයේ ප්‍රසාද ලකුණු 6ක් ලැබූ ධර්මරාජ විදුහලටය.මෙවර තරගාවලියේ කාන්තා ශූරතාව දිනාගනු ලැබුවේ ප්‍රසාද ලකුණු 17ක් වාර්තා කළ පිළිමතලාව මැදි විදුහලටය. බර පන්ති 8කින් යුත් බාලිකා තරගාවලියේ රන් පදක්කම් 2ක් සහ රිදී පදක්කම් 5ක් අත්කර ගැනීමට පිළිමතලාව මැදි විදුහල් ක්‍රීඩිකාවෝ සමත්වූහ.තරගාවලියේ හොඳම ක්‍රීඩකයා‍‍ ‍ලෙස සීවලී විදුහලේ රුචිර ගුණසේනත්, හොඳම ක්‍රීඩිකාව ලෙස මාස් සදර්න් ක්‍රීඩා සමාජයේ කාංචනා ලලනී සම්මාන දිනූහ. ත්‍රිත්ව විදුහලේ මොහොමඩ් සියාඩ් හොඳම පරාජිත ක්‍රීඩකයාගේ සම්මානයත්, පිළිමතලාව මැදි විදුහලේ සමුද්‍ර බණ්ඩාර හොඳම පරාජිත ක්‍රීඩිකාවගේ සම්මානයත් අත්කර ගත්හ.අවුරුදු 17-18 වයස් කාණ්ඩයේ ක්‍රීඩක ක්‍රීඩිකාවෝ 146දෙනකුගේ සහභාගිත්වයෙන් ටොරින්ටන් හී පිහිටි ක්‍රීඩා අමාත්‍යංශ නව ජිම්නාස්ටික් ශාලාවේ පැවැති මේ තරගාවලියේ ත්‍යාග ප්‍රදානෝත්සවයේ ප්‍රධාන ආරාධිතයා වූයේ ආධුනික බොක්සිං සංගමයේ හිටපු ලේකම් හේමන්ත වීරසිංහ මහතාය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>14</day>
    </date>
    <link>http://www.dinamina.lk/2013/02/14/_art.asp?fn=f1302141</link>
    <topic>සමථයට අසමත් වීම</topic>
    <author>රාම්</author>
    <content>දරු මල්ලන් පාසල් නොයවන නැතිනම් පාසල් යා යුතු මට්ටමේ දරුවන් නොසිටින අයගෙන් අය කර ගන්නා බදු මුදල්වලින් ද නිදහස් අධ්‍යාපනයේ වැය ශීර්ෂය සැකසී තිබෙනවා. මේ නිසා පාසල් සංවර්ධනය වෙනුවෙන් දරුවන් පාසල් යවන මවුපියන්ගෙන් යම් මුදලක් අය කර ගැනීමේ වරදක් නැහැ. එහෙත් ඉන් අඩු ආදායම්ලාභීන් නිදහස් කිරීම වැදගත්. එම නිදහස් කිරීම සිදු විය යුත්තේ ඔවුනට ලැජ්ජාවක් නොවන අයුරින්. මෙය සිදුවීමේ එක් පැත්තක්. අනෙක් පැත්ත මතු වන්නේ යුක්තිය පසිඳලීමේ පැත්තෙන්.මහ පොළොව මත අපට ඇති වැදගත්ම වස්තුව ළමයින්’ ළමුන් ගැන මෙසේ සඳහන් කර ඇත්තේ මැක්සිම් ගෝර්කි නමැති ශ්‍රේෂ්ඨ ලේ්ඛකයායි. පසුගිය දිනක හොරණ ප්‍රදේශයේ වත්තකින් පොල්ගෙඩි අටක් සොරකම් කිරීමේ වරදට උසාවිය මඟින් රු. 50,000/=ක ඇපයක් නියම වූයේ මැක්සිම් ගෝර්කි සඳහන් කළ එවන් එක් වස්තුවකට නැතිනම් 13 වියැති පාසල් දැරිවියකටය.මේ පුවත රට පුරා මහත් ආන්දෝලනයකට ලක් වුණා. එසේ ම අනුවේදනීය සිදුවීමක් බවට පත් වුණා. පොල් ගෙඩියක් රු. 50/=ක් වුණත් ගෙඩි සියල්ලේම වටිනාකම රු. 400/=ක් වෙනවා. මේ සම්බන්ධයෙන් ඇය උසාවියට ඉදිරිපත් කර තිබෙන්නේ අදාළ ප්‍රදේශයේ පොලිසිය මඟින්.එදින ද නිරාහාරව උසාවියට පැමිණි මව සහ දියණිය වෙනුවෙන් ගාස්තු අය කිරීමකින් තොරව ඉදිරිපත් වීමට පරිත්‍යාගශීලී නීතිඥයන් දෙපලක් ඉදිරිපත් නො වුණේ නම් තත්ත්වය මීටත් වඩා දුර දිග යෑමට ඉඩ තිබුණා.දැන් මේ ළමයා වත්තකින් පොල් සොරකම් කර තිබෙන්නේ ඇයි. ඇය පවසන පරිදි තමා ඉගෙනුම ලබන පාසලේ අලුත්වැඩියා කටයුතු සඳහා යි. පාසලේ තීන්ත ගෑම, අබලන් වූ ඩෙස් පුටු අලුත්වැඩියා කිරීම, කබඩ් ආදී උපකරණ මිලයට ගැනීමේ කාරණා මීට අයත්. මේ දැරිය කරන ප්‍රකාශය සමහර විට බොරුවක් හෝ ඇත්තක්ම විය හැකියි. එහෙත් පාසල්වල විවිධ කටයුතු සඳහා මුදල් එකතු කිරීම බොරුවක් නොවෙයි. ඒක සත්‍යයක්. මෙවන් කටයුතු සඳහා ළමයින්ගෙන් මුදල් එකතු කරන විදුහල්පතිවරුන් වෙත් නම් ඔවුන්ගේ වැඩ තහනම් කළත් චක්‍රලේඛයක් මඟින් ලබා දී ඇති අවසරය පරිදිම මෙය සිදු වන බව කාටත් රහසක් නොවෙයි.අධ්‍යාපන අමාත්‍යාංශය මඟින් නිකුත් කරනු ලබන චක්‍රලේඛයක් මඟින් ම පරිත්‍යාග ලබා ගැනීමේ ක්‍රමයට පාසල් දරුවන්ගෙන් මුදල් එකතු කරන බව ද අද ප්‍රසිද්ධ රහසක්. මෙය හොරණ පළාතේ රු. 800/=ක් වන නමුත් කොළඹ රු. 2000/=ක් රු. 2500/=ක් පමණ වෙනවා. සමහර සුපිරි පාසල්වල එය 4000/=ක් පමණ වන බවයි දැන ගැනීමට තිබෙන්නේ. මේ නිසා අදාළ කාරණය සම්බන්ධයෙන් බබා පාට්වලින් පලක් වන්නේ නැහැ. යථාර්ථයට මුහුණ දිය යුතු වෙනවා.මේ අතර ආණ්ඩුවෙන් ද මේ සඳහා මුදල් නොලැබෙනවා නොවෙයි. රජයෙන් ලැබෙන ප්‍රතිපාදනවලින් පමණක් පාසල්වල සියලු පහසුකම් අංග සම්පූර්ණ කිරීමේ හැකියාවක් නොතිබිය හැකියි.එසේ ම සමහර පාසල් තරගකාරී ලෙස හැඩවැඩ ගැන්වීමට ආණ්ඩුවේ ප්‍රතිපාදන ප්‍රමාණවත් නොවන්නත් පුළුවන්. යමක් කමක් ඇති මවුපියන් හා ආදි ශිෂ්‍ය සංගම් මේ සඳහා ස්වේච්ඡාවෙන් ඉදිරිපත් වී පාසල් වල පහසුකම් වැඩි දියුණු කිරීමේ වරදක් නැහැ.එහෙත් ඇති හැකි නැති බැරි සියලු දරු දැරියන්ගෙන් එක හා සමාන ලෙස මුදල් ලබා ගැනීම ප්‍රශ්නයක්. හොරණ සිදුවීමෙන් සමාජගත වන කාරණය එයයි. සාමාන්‍යයෙන් මෙම කාර්ය සිදුවන්නේ විදුහල්පතිවරුන්ගේ මැදිහත් වීමෙන් නොවෙයි. පන්ති නියෝජිතයන් හා ගුරු දෙගුරු සමිති ඊට දායක වෙනවා. එහෙත් විදුහල්පතිවරුන්ගේ ආශීර්වාදය මේ සඳහා නොමැති බවක් මින් අදහස් වන්නේ නැහැ.පන්තියක අදාළ පහසුකම් වැඩි දියුණු කිරීමට මුදලක් නියම වූ තැන් සිට ඊට දායක නොවන ළමුන් කොන් වෙනවාය යන මනෝභාවයක් ඇති වීම ස්වභාවිකයි. මේ නිසා හැම දරුවෙක්ම මහන්සි ගන්නේ එම මුදල ගෙවා දැමීමට. නැති නම් එසේ ගෙවාදමා ‘සෙකන්ඩ්’ නොවී සිටීමට. හොරණ සිදුවීමට අදාළව බස්නාහිර පළාත් සභාව කළ පරීක්ෂණයේ දී අදාළ විදුහලේ පාර්ශ්වය නිදහස් වෙලා. මෙහි දී නඩුත් බඩුත් දෙකම හාමුදුරුවන්ගේ වුණත් නොවුණත් එහි අවසාන නිගමනය වී තිබෙන්නේ අදාළ සිසුවියට මේ සම්බන්ධයෙන් කිසිදු බලපෑමක් නොකළාය කියන පදනමයි.එය සත්‍යයක් විය හැකිය. එහෙත් ඇය පාසලට නොපැමිණියත් එක් ළමයෙක් රු. 800/=ක් දිය යුතුය යන කාරණය ඇයට ආරංචි නොවී තිබීමට හේතුවක් නැහැ. මේ නිසා රු. 800/= කෙසේ හෝ සොයා ගැනීමෙන් තොරව නැවත පාසල් යෑම ලැජ්ජා සහගත කාරණයක් සේ මේ පුංචි සිත කල්පනා කරන්න ඇති. නැතිනම් පොල් හොරකම සඳහා මේ කාරණය හේතුවක් කරගන්නට ඇති. මේ දෙකම වෙන්න පුළුවන්.අඩු ආදායම්ලාභී දරුවන් තෝරා බේරා ගෙන ඔවුන්ට ලැජ්ජාවක් සිදු නොවන ආකාරයේ ක්‍රමවේදයක් සකස් කර ගැනීමට පාසල් සංවර්ධන සමිති, හෝ ගුරු දෙගුරු සමිති කටයුතු කරන්නේ නම් මෙවැනි සිදුවීම් මතු වීමට ඇති ඉඩ කඩ අඩුවෙනවා.ඩෙස් පුටු තීන්ත ගෑමේ සිට කොස්ස ඉදල මිලට ගැනීම දක්වා ම පාසලකට අවශ්‍ය සියලු කාරණා නිදහස් අධ්‍යාපනයේ ගිණුමට බැර කිරීම සාධාරණ වන්නේ නැහැ. එසේ ම එය හේතුවක් කරගෙන රජයට පහර දීම හෝ රජය ඇඟ බේරා ගැනීමට සියල්ල විදුහල්පතිවරුන්ගේ හෝ ගුරුවරුන්ගේ ගිණුමට බැර කිරීම වුව ද ප්‍රශ්නයට විසඳුමක් නොවෙයි.ආණ්ඩුවේ මුදල් යනු ජනතාවගේ මුදල්. ඒවා අදාළ දේශපාලන බලධාරීන් සාක්කුවෙන් වැය කරන්නේ නැහැ. දරු මල්ලන් පාසල් නොයවන නැතිනම් පාසල් යා යුතු මට්ටමේ දරුවන් නොසිටින අයගෙන් අය කර ගන්නා බදු මුදල්වලින් ද නිදහස් අධ්‍යාපනයේ වැය ශීර්ෂය සැකසී තිබෙනවා. මේ නිසා පාසල් සංවර්ධනය වෙනුවෙන් දරුවන් පාසල් යවන මවුපියන්ගෙන් යම් මුදලක් අය කර ගැනීමේ වරදක් නැහැ. එහෙත් ඉන් අඩු ආදායම්ලාභීන් නිදහස් කිරීම වැදගත්.එම නිදහස් කිරීම සිදු විය යුත්තේ ඔවුනට ලැජ්ජාවක් නොවන අයුරින්. මෙය සිදුවීමේ එක් පැත්තක්. අනෙක් පැත්ත මතු වන්නේ යුක්තිය පසිඳලීමේ පැත්තෙන්.මේ රටේ සමථ මණ්ඩල 312ක් මේ වන විටත් සක්‍රීය ව ක්‍රියාත්මක වෙමින් පවතිනවා. එසේ තිබිය දී මෙවන් සුළු පැමිණිල්ලක් රු. 50,000/=ක ඇපයක් නියම කරන මට්ටමට උසාවි ගෙනයාම මගින් නීතිය හා සාමය ආරක්ෂා කරන පොලිසිය කටයුතු කර තිබෙන ආකාරය යුක්ති සහගත දැයි සොයා බැලීම වැදගත්.විශේෂයෙන් ම වයස අවුරුදු 18ට අඩු ළමුන් රු. 5000/=කට අඩු වටිනාකමක් ඇති ගස්වලින් කඩා හෝ ශාඛමය සොරකම් සම්බන්ධයෙන් දණ්ඩ නීති සංග්‍රහයේ 368(ආ) යටතේ ගත්කළ පොල්ගෙඩි සොරකම සම්පූර්ණයෙන් ම සමථ මණ්ඩලයට යොමු කළ යුතු පැමිණිල්ලක්. අදාළ වත්තේ අයිතිකරු මෙම පැමිණිල්ල මුලින්ම ඉදිරිපත් කර ඇත්තේ එම පළාතේ ග්‍රාම සේවකට බවයි විුත් මාධ්‍ය වාර්තා කළේ.ඔහු එය ප්‍රතික්ෂේප කළ නිසා වත්තේ අයිතිකරු ලෙස තමාට පොලිසියට යෑමට සිදු වූ බවයි ඔහු පවසන්නේ. ඔහු පොලිසියට පැමිණිලි කර තිබෙන්නේ ද ප්‍රශ්නය මෙතරම් දුර දිග ගෙන යාමේ බලාපොරොත්තුවෙන් නොව අදාළ ළමයාට අවවාදයක් කර මුදාහැරීමේ චේතනාවෙන් බවයි වාර්තා වෙන්නේ.මොරටුවේ හිමි නමක් ඝාතනයට පෙර උන් වහන්සේ දිගින් දිගටම කළ පැමිණිලි එතරම් ගණන් නොගෙන එක් පොලිසියක් කටයුතු කරද්දී තවත් පොලිසියක් පොල්ගෙඩි අටක් සොරකම් කිරීම වැනි කාරණා සමථ කිරීම උදෙසා පිහිටුවා ඇති සමථ මණ්ඩල තිබිය දී උසාවි ගෙන යෑම පුදුම සහගතයි.මේ රටේ සමථ මණ්ඩල සේවාව යුක්තිය පසිඳලීමේ පැත්තෙන් නිහඬව දැවැන්ත වැඩ කොටසක් ඉටු කරනු ලබන බව ඔවුනට ගෞරවයක් වශයෙන් සඳහන් කළ යුතු යි.මිනීමැරුමකට තැත් කිරීම හා බරපතළ තුවාල කිරීම් හැරෙන්න දණ්ඩ නීති සංග්‍රහයේ වගන්ති කීපයක් යටතේ පැවරෙන නඩු සමථ මණ්ඩල වෙත යොමු කිරීමේ නීතිමය ප්‍රතිපාදන තිබිය දී පොල් ගෙඩි 8ක නඩුවක් සමථ මණ්ඩලයකට යොමු නොවුනේ මන්දැයි සොයා බැලීම වැදගත්.පසුගිය වසරේ දිවයින පුරා සමථ මණ්ඩලවලට යොමු වූ පැමිණිලි සංඛ්‍යාව 152,627ක් වෙනවා. මින් පැමිණිලි 64,577ක් උසාවිවලට යොමු කිරීමෙන් තොරව විසඳීමට මේ රටේ සමථ මණ්ඩල සමත් වී තිබෙනවා. එය ප්‍රතිශතයක් වශයෙන් 52%ක්.මෙවන් පසුබිමක් තුළ තවමත් උසාවිවලට යොමුවන සමහර නඩු සමථ මණ්ඩල පදනමින් විසඳාගත යුතු ඒවා බව දිනපතා පුවත්පත් කියවන ජනතාවට අමුතුවෙන් විස්තර කළ යුතු නැහැ.අදාළ බලධාරීන් මේවා සම්බන්ධයෙන් නැවත අවධානයක් යොමු කිරීමට පොල් ගෙඩි 8 නඩුව ප්‍රයෝජනවත් වේවි යන්න අපේ වැටහීමයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>14</day>
    </date>
    <link>http://www.dinamina.lk/2013/02/14/_art.asp?fn=f1302142</link>
    <topic>ඒ අය රට ගියේ අපේකම ගෙදර තියලයි</topic>
    <author>සටහන –ප්‍රසාද් සමරතුංග</author>
    <content>ප්‍රවීණ සංගීතවේදී ආචාර්ය වික්ටර් රත්නායකයන් සමඟ ඔහුගේ දුවා දරුවන් සහ මුනුපුරු මිනිබිරියන් ගී ගයන සුවිශේෂී වූ ප්‍රසංගය “ඉර හඳ තරු” මෙම මස 18 වැනිදා සවස 6.00 ට කොළඹ මියුසියස් විද්‍යාලයීය ශ්‍රවණාගාරයේ දී පැවැත්වෙයි.එකී ප්‍රසංගය ගැන සහ වර්තමානයෙහි සංගීත ක්ෂේත්‍රයේ ඉසව් කිහිපයක් පිළිබඳ වික්ටර් දැක්වූ අදහස් මාලාවක සංක්ෂිප්ත සටහනකි මේ.“ඉර හඳ තරු” වැනි වෙනස්ම ආරක ප්‍රසංගයක් පවත්වන්න මූලික හේතුව කුමක්දැයි පළමුව සඳහන් කළොත්?මෙහි ඉර හඳ තරු යන නාමයට අමතරව තවත් තේමාවක් තියනවා. ඒ “වික්ටර් රත්නායක මියැසි දායාදය” කියලා. ඒක යොදන්න ප්‍රධාන හේතුවක් තියනවා. මෙහෙම ඒක පැහැදිලි කරන්නම්.මං ලංකාවේ ගායක ගායිකාවන් රැසකට ගී තනු නිර්මාණය කරලා තියනවා. හැබැයි ඒවා ගැන බොහෝ දෙනෙකුගේ දැනුම අල්පයි. විශේෂයෙන් ටක් ගානවා ටික් ගානවා, කුරුම්බැට්ටි මැෂිමේ වැනි ළමා ගී මං නිර්මාණය කෙරුවා කියලා මගෙ මුණුපුරු මිණිබිරියොනුත් දැනුවත් වුණේ මෙම ප්‍රසංගයේ පුහුණුවීම්වලදී. ඉතින් අනිත් අය ගැන කවර කතාද? මේ ප්‍රසංගයේ මූලිකම අරමුණ වන්නේ මගේ ගීත ඊළඟ පරපුරට දායක කිරීමයි.“ස” සමාප්ත කිරීමෙන් අනතුරුව ඔබ යළිත් ප්‍රසංග පවත්වන්නේ නැති බවට දැනුම්දීමක් කළා නේද?ඔව්. ඒ ඒක පුද්ගල ප්‍රසංගය කිරීමයි නැවැත්වූයේ. මේක එහෙම එකක් නෙවෙයිනේ.“ස” වගේම “ඉර හඳ තරුත්” දීර්ඝ කාලීනව පවත්වන්න බලාපොරොත්තු වනවාද?මම දැනට හිතාගෙන ඉන්නෙ 18 වැනිදායින් පසුව මෙම ප්‍රසංගය නවත්වන්න. දරුවොත් පැත්තකින් තියමු. මේ සඳහා මුණුපුරු මිණිබිරියන් ටික මං පුහුණුවීම් සඳහා අල්ලගත්තෙ හරිම අමාරුවෙන්. එහෙම තත්ත්වයක් මත දීර්ඝ කාලීනව “ඉර හඳ තරු” පවත්වන්න අපහසුයි. ඒත් අපි හිතමු නුවර, එහෙමත් නැතිනම් ගාල්ල වැනි නගරවලින් ප්‍රසංගය ඉල්ලුවොත් නොපෙන්වා ඉන්නෙත් නැහැ.ඇත්තටම “ඉර හඳ තරු” ඉතාම විචිත්‍රවත් ප්‍රසංගයක් වේවි කියලා වැඩිදෙනා පවසනවා.ගායකයකු තම දරුවන් සහ දරුවන්ගේ දරුවන් එක්කාසු කරගෙන ප්‍රසංගයක් පවත්වන ප්‍රථම අවස්ථාවේ මේක වෙන්න ඇති. ඒ ගැන මගෙ හිතේ පුංචි ආඩම්බරයකුත් තියනවා. මමත් ඒ දවස එනතුරු බලාගෙන ඉන්නේ මගේම ලෙයින් උපන් දූ දරුවො එක්ක ගයන්න. ඒත් එක්කම චීන, හින්දි ගීතත් මං එදාට ගයනවා.ඔබ දිගු කාලයකින් සංගීත අධ්‍යක්‍ෂණය කළේ නැහැ නේද? මොකක්ද එයට හේතුව?එයට එකම හේතුව හොඳ නිර්මාණ හිඟකමයි. හැදෙන චිත්‍රපටත් වැදගත් බවින් තොරයි. එවැනි තත්ත්වයක් මත අමාරුවෙන් හදාගත් නම කැත කරගන්නෙ නැතුව නිකම් ඉන්න එක හොඳයි. මෑතකදී පී. යූ. ඩී. පෙරේරාගේ “යාළු” සහ ප්‍රගීත් රත්නායකගේ “ආදරෙයි මං ආදරෙයි” යන චිත්‍රපටයන්ට සංගීතය සැපයුවා. ඒවත් තවම තිරගත වූයේ නැහැ.ඔබ තදින් නව පරපුර විවේචනය කරනවා. ඒ වගේම කුමන හෝ තරාතිරමේ අයකුට වුණත් මූණටම කියන්න තියන එක කියනවා. මේ නිසා ඔබ ගැන වැරදි චිත්‍රයක් ක්ෂේත්‍රයේ ඇතිව තිබෙනවා නේද?කාගෙ හෝ වැරැද්දක් කියනව නම් ඒ මොහොතෙම එය කිව යුතුයි. එතකොටයි ඒ පුද්ගලයා හැදෙන්නේ. ක්ෂේත්‍රයේ වැරදි තියනවා නම් මං මාධ්‍ය හරහා එය විවේචනය කරනවා. ඇතැමෙක් හිතන්න පුළුවන් ද්වේශ සහගතව මං ක්‍රියා කරනවා කියලා. ගීත මංකොල්ලකරුවන් ඇති පදම් පිනුම් ගහනවා.අයිතිකරුවන් සිටියදීම හොරෙන් වෙනත් අයගේ ගීත පටිගත කරනවා. මේවා දැක දැක සමහරු නොදැක්කා වගේ ඉන්නවා. අනේ මට නම් එහෙම ඉන්න අමාරුයි. ඒකයි ඇතැම් අය මාත් එක්ක අමනාප.අලුත් සංගීතඥයින් ජාත්‍යන්තරයෙන් සම්මාන ලැබීම ගැන ඔබ දකින්නේ කොහොමද?නිර්මාණ ජාත්‍යන්තරයට ගියාට වැඩක් නැහැ. ඒවායේ අපේකමක් නැතුව පැහැදිලිවම අපේකම ගෙදර තියලයි වැඩිපුරම ගීත ජාත්‍යන්තරයට ගෙනියන්නේ. කොහෙන් හෝ වචන දෙක තුනක් පටලනවා. ඒකට රැප් කෑල්ලකුත් දානවා.ඊට පසුව කැපිච්ච පණුවා වගේ උඩ පනිනවා. ඔවැනි ගීතයි ජාත්‍යන්තරයට යන්නේ. මං මේ වෙලාවෙ තව දෙයක් කියන්නම්. රැප්් කියලා සංගීත ශෛලියක් කොහේවත් නැහැ. ඒක නොදැන ඇතැම් අය ජාත්‍යන්තරයට යනවා. බලන්න කොච්චර විහිළුවක් ද කියලා.මාධ්‍ය මගිනුත් වැඩි ඉඩක් දෙනවා නේද එවැනි අයට?ඒක නම් කට හෝදලා කියන්න පුළුවන් ඇත්තක්. මටත් ප්‍රශ්නයක් එවැනි අයට වැඩි ඉඩක් දීම. එතකොට ඒ අය ඇඟිල්ලේ තරමටත් වඩා ඉදිමෙනවා.නව පරපුරේ සංගීතඥයකු ගීතයක් නිර්මාණය කොට එය ගයන්නට ඔබට ඇරැයුමක් කළොත් පිළිගන්නවාද?ඒ ගැන දෙවතාවක් හිතන්නට වෙනවා. මන්දයත් අද නිර්මාණය වන්නේ අහන්න නොව බලන්න සිද්ධවන ගීත නිසා. ඒ හින්දා ඔබ කියූ පරිදි ගැයීමට පමණක් නොව රඟපාන්නට ද කතා කරයි.එවැනි අදහසක් මතුවුණ බැවින් මට මෙන්න මෙහෙම පැනයක් සිතට ආවා. ඔබ ඒ කාලේ හරිම කඩවසම්. රඟපාන්නට ඇරැයුම් නොඅඩුව ලැබෙන්නට ඇති?අනිවාර්යයෙන්ම. රඟපාන්නට කතා කළ වාර අනන්තයි අප්‍රමාණයි. අනේ ඉතින් අපේ නළු නිළියන්ගේ චරිතය ඝාතනය වන්නෙ ඕකට ගියාමනේ. මං ආස වුණේ් නැහැ එහෙම වෙන්න.ක්ෂේත්‍රයට එද්දීම මං හිතාගෙන ආවේ හොඳ මිනිසෙකු ලෙස ජීවිත කාලයම ගෙවනව කියලා හිතාගෙන. ඒ විදිහටම මං හිටියා. බැරි වෙලාවත් රඟපාන්න ගියා නම් වික්ටර් රත්නායක අද කොහෙද දන්නේ නැහැ.ඔබේ ගීත කිහිපයක් රිගිං ටෝන්වලට යොදා තිබෙනවා. ඒ නිත්‍යානුකූල අවසරය මතද?මං යාළු මිත්‍රාදීන්ට කතා කරනකොට බොහෝ අවස්ථාවලදී මගෙ ගීත රිගිං ටෝන්වලට යොදාගෙන තිබෙන වග පෙනෙනවා. ඒත් මං දන්නේ නැහැ මගෙ ගීත කොහොමද දුරකතන සමාගම්වලට එලෙස පාවිච්චියට භාරදුන්නෙ කියලා. මං හිතන්නෙ ඒ වැඩේ කරන්න ඇත්තෙ මගෙ සංයුක්ත තැටි නිර්මාණය කළ පුද්ගලයින් යැයි මං අනුමාන කරනවා. ආයෙ එවන් වූ දෙයක් නොකරන්නැයි ඉල්ලීමකුත් කරනවා.දැන් වයස අවුරුදු හැත්තෑ එකක් නේද?ඔව්. ඉර හඳ තරු ප්‍රසංගය පවත්වන දා තමයි මගෙ හැත්තෑ එක්වන උපන් දිනය යෙදෙන්නේ.ප්‍රසංගය සඳහා දායක වන පිරිසත් මතක් කරමු?මගෙ දුවා දරුවන් පිළිවෙලින් ජයන්ත, චාන්දනී, මංජුලා, ලෙලුම් සහ ඔවුන්ගෙ දරුවෝ මාත් එක්ක ගැයුම් ඉදිරිපත් කරනවා. සංගීතය මෙහෙයවන්නේ ජයන්ත. ඒ වගේම වසන්ත රෝහණ, සඳමාලි හේවානායක සහ සමන් ආතවුදහෙට්ටි ප්‍රසංගයේ නිවේදනයෙන් සහාය වනවා. මෙහි පිටපත බන්දුල නානායක්කාරවසම් ගෙන්.අවසන්කොට මා දැනගන්නට කැමැතියි ඉර හඳ තරු නරඹන්න ඔබ ඇරැයුම් කරන්නෙ කාටද කියලා?බුද්ධිමත්, යහපත් වූ සුභාවිත ගීත විඳින්නට හැකි භාවාත්මක චින්තනයකින් හෙබි කොයි කාටත් ඉර හඳ තරු විවෘතයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>14</day>
    </date>
    <link>http://www.dinamina.lk/2013/02/14/_art.asp?fn=f1302143</link>
    <topic>සිංහල සිනමාවේ චිරස්ථායි පෞරුෂයක්</topic>
    <author>සුනිල් මිහිඳුකුල</author>
    <content>මානව හිතවාදී කලාකරු විජය කුමාරතුංගයන් අපෙන් සදහටම සමුගෙන 25 වසරක් සපිරෙන මේ සුවිශේෂ අවස්ථාවේ ආපසු හැරී බලන විට අපට සාක්ෂාත් වන්නේ කුමක්ද? විජය සිංහල සිනමාවේ ප්‍රබල පුරාවෘත්තයක් (Legend) බවට - චිරස්ථායි පෞරුෂයක් බවට පත්ව සිටින්නේ යැයි ඊට පිළිතුරු වශයෙන් මට කිවහැකිය.විජය මෙරට ජනප්‍රිය සිනමාව තුළ සදා දිදුලන මෙගා තරුවකි. ඔහු මෙන් අතිශයින්ම ජනකාන්ත වූ සිනමා නළුවකු තවත් නොමැති තරම් ය. විජය අවමඟුල් උළෙල ආචාර්ය ජයදේව උයන්ගොඩගේ වචනයකින් කිවහොත් ජනයාග කර්මයක් (Public Ritual) වූයේ ඔහු අනුදුටු දේශපාලනය නිසා නොවේ යැයි කීම ඇතැමුන් අතර විවාදයකට තුඩු දිය හැකි වුවත් සත්‍ය එයයි.ඔහුගේ මළගමට ලක්ෂ සංඛ්‍යාත ජනකායක් එක් රොක් වුයේත් සමහරෙක් ඔහු වෙනුවෙන් ප්‍රසිද්ධියේම දිවිතොර ගත්තෙත් විජය නළුවකු වශයෙන් ලබා සිටි අති සුවිශේෂ වූ ජනකාන්ත භාවය නිසාත් පෞද්ගලික වශයෙන් ගත්විට ඔහු ප්‍රකට කළ මානව හිතවාදී ගුණාංග නිසා බවත් යැයි මම සිතමි. (විජයගේ දේශපාලනය ඌන තක්සේරුවකට ලක් කිරීමක් මෙයින් සිදු නොකෙරේ.)වාණිජ යැයි හංවඩු ගැසුණු චිත්‍රපටවල විජය ඉදිරිපත් කළ රංගනයද අපේ ප්‍රශංසාවට ලක්විය යුත්තකි. ඒ විශේෂයෙන්ම ඔහු තමන්ටම ආවේණික වූ රංග ශෙලියක් ඉදිරිපත් කළ නිසාය. විජය රඟපෑ බොහෝ වාණිජ චිත්‍රපට හින්දි අනුකාරකය. එහෙත් විජය ඒවායෙහි රඟපෑවේ රාජේෂ් ඛන්නා හෝ අමිතාබ් භච්චන් අනුකරණයෙන් සපුරා අත් මිදෙමිනි.ඔහුට පුනරාගත ප්‍රේක්ෂක පිරිසක් (Repeat Audience) සිටියහ. ඉන් අදහස් වන්නේ ඔහු රඟපෑ චිත්‍රපට ප්‍රේක්ෂකයන් කීපතාවක් නැරඹූ බවය. සිංහල සිනමාව පෝෂණය කරන ලද්දේ මේ සිනමා ලෝලයන් සමූහය විසිනි.විජයගේ රංග ලීලාව අතිශයින්ම නැවුම් වූයේය. විචිත්‍රවත් වූයේය. ඒහෙයින්ම ජන ආකර්ෂණ ගුණයෙන් අනූන වූයේය. ගාමිණී සම්භාව්‍ය සිනමාව තුළ ද විජය විහිදුවා ලූ පෞරුෂය දැවැන්තය. විජය දක්ෂ නළුවකු නොවන බවත් ඔහු වඩාත් කුසලතා ප්‍රකට කළේ ගායකයකු වශයෙන් බවත් ඇතමුන් කියනු මම අසා ඇත්තෙමි. එහෙත් එය අගතිගාමී ප්‍රකාශයක් ය යි මම ඉඳුරා කියමි. මගේ චිග්‍රහයට අනුව විජය අති දක්ෂ චරිතාංග නළුවෙකි.ජය තමා දක්ෂ නළුවකු බව ප්‍රකට කළේ ඔහු රඟපෑ මුල්ම චිත්‍රපටය වූ ‘හන්තානේ කතාවෙන්’ මය. හැටේ දශකයේ සිටි විශ්වවිද්‍යාල තරුණයා (වාසිටි කොල්ලා) මූර්තිමත් කිරීමට එවකට සිංහල සිනමාවේ සිටි කිසිදු නළුවකු සුදුසු වූයේ නැත. ඒ සඳහා නව මුහුණක් - අලුත් නළුවෙක් අවශ්‍ය වූයේ එහෙයිනි. විජය නියෝජනය කළේ ඒ කෙළිලොල් තාරුණ්‍යයි.‘මෙන්න හැත්තෑව දශකයේ තරුණයා’විජය සම්බන්ධයෙන් එසේ කීවේ ප්‍රකට ඉංශ්‍රීසි පුවත්පත් කලාවේදියකු වූ ඩෙන්සිල් පීරිස්ය. මේ යථාර්ථය හඳුනා ගැනීමේ තියුණු ඉවක් ඩෙන්සිල් පීරිස් ට තිබිණි.ගැමි හෝ නාගරික හෝ අර්ධ නාගරික නන්නත්තාර තාරුණ්‍ය විජය තරම් උත්කෘෂ්ඨ ලෙස පිලිබිඹු කළ නළුවකු සිංහල සිනමාවේ වෙත්නම් ඒ අමරසිරි කලංසූරිය වැන්නකු පමණි. විජය රඟපෑ ‘දියමන්ති’ , ‘පාරදිගේ’, ‘සිකුරු ලියා’, වැනි චිත්‍රපට ඊට දෙස් දෙයි. ‘පාරදිගේ’ එක අතකට ‘දියමන්ති’, චිත්‍රපටයේම එක්තරා දිගුවක් වැනිය. ‘පාරදිගේ’ අධ්‍යක්‍ෂ ආචාර්ය ධර්මසේන පතිරාජ කියා ඇති පරිදි මෙහි ආ චන්දරේගේ චරිතයට විජය හැරුණුකොට වෙනත් ආදේශකයක් - විකල්පයක් නොමැත.ඇත්තටම පතිරාජගේ සිනමාවේ ප්‍රධාන රංග ප්‍රකාශකයා විජය නොවන්නේද? ඔහුගේ ‘සොල්දාදු උන්නැහේ’, ‘පොනිමනි’ හා ‘මතුයම් දවස’ හැරුණුකොට සෙසු චිත්‍රපට සියල්ලේම විජය කුමන හෝ චරිතයක් රඟපෑවේය. ‘අහස්ගව්වේ’ මහතුන් ‘එයා දැන් ලොකු ළමයෙක්’, හි ග්‍රාම සේවක, ‘බඹරු ඇවිත්’ හි වික්ටර් බේබි මහත්තයා විජයගේ අති සාර්ථක රංග නිරූපණ කීපයකි.මෙයින් ‘බඹරු ඇවිත්’ හි විජයගේ චරිතාංග නිරූපණය අග්‍රගණ්‍යය. සාම්ප්‍රදායික ධීවර ගමක් ප්‍රචණ්ඩත්වයට යොමු කෙරෙන නව ප්‍රාග්ධනය ඔහුගේ චරිතයෙන් මූර්තිමත් කෙරිණි. මෙහි මෙන්ම ‘කැඩපතක ඡායා’, චිත්‍රපටයේද විජය රඟපෑවේ ප්‍රතිවීර (Anti-Hero) චරිත වීමද කැපී පෙනේ.පතිරාජගේ චිත්‍රපට හැරුණුකොට ‘මරුවා සමඟ වාසේ’, ‘කරුමක්කාරයෝ’, ‘පොඩිමල්ලි’, ‘මහගෙදර’, ‘කැඩපතක ඡායා’, ‘මධු සමය’ වැනි චිත්‍රපටවලද විජයගේ රංගනය ප්‍රශංසා පූර්වකය. වාණිජ අභිලාෂ මුදුන්පත් කර ගැනීම සඳහා යොදාගත් කුණුකන්දල්’ ඉවත් කළ විට ‘මරුවා සමඟ වාසේ’ සිනමා රූපි බවින් පිරිපුන් චිත්‍රපටයක් වෙයි.එහි දී විජය මරුසිරාගේ චරිතයට එක පැත්තකින් මානුෂිකවත් අනිත් පැත්තෙන් ප්‍රචණ්ඩකාරිවත් ප්‍රවිෂ්ට වෙයි. ඔහු ඊට දෙන අර්ථ කථනය චිත්‍රපටයෙන් සමාජ දෘෂ්ටියක් ප්‍රකට කරන්ට ඉවහල් වෙයි.චරිතාංග නළුවකු වශයෙන් විජය වඩාත් පරිපාකයට පත් අවස්ථාවක් ලෙස ‘කැඩපතක ඡායා’ හි ඔහුගේ රංගනය හඳුන්වා දෙත හැකිය.මේ කිසිවක් විජය ජීවත්ව සිටියදී විචාරක අවධානයට යොමු වූයේවත් සම්මානයන්ට පාත්‍ර වූයේවත් නැත. එය විජයට කළ බරපතළ අසාධාරණයක් නොවන්නේද?ගායකයකු ලෙස ද විජය පෑ ප්‍රතිභාව මාහැඟිය. ගැඹුරුවූත් මධුරවූත් අපූර්ව ගී හඬක් ඔහුට තිබිණි.තම සහෝදර කලාකරුවන්ට කිසියම් අසාධාරණයක් - අගතියක් සිදුවූ සෑම අවස්ථාවකදීම වාගේ විජය ඊට එරෙහිව නැඟී සිටියේය.හොඳම උදාහරණ වන්නේ 1986 දී නන්දා මාලිනිගේ ගී වාරණය කළ අවස්ථාවේ සංගීත ක්ෂේත්‍රයේ සියලු දෙනාම එය නොදැක්කා සේ නො ඇසුවාක් සේ නිහඬව සිටියදී ඊට එරෙහිව හඬක් නැඟුවේ විජය පමණි.මානව හිතවාදියකු වශයෙන් විජය අති සුවිශේෂ කලාකරුවෙක් වූයේය. ඔහු ජනතාවට ආදරය කළ කලාකරුවෙකි. ඔහු දේශපාලන ක්ෂේත්‍රයට පිවිසියේ ද රටට, ජනතාවට සේවයක් කිරීමේ උදාර චේතනාව පෙරදැරි කරගෙනය. විජය මියගිය අවස්ථාවේ එක්තරා පෝස්ටරයක ලියා තිබූ ප්‍රකාශයක් මෙහිදී මට සිහිපත්වෙයි. ‘රත්තරන් හදවත නිසලයි’. එයින් උද්ධරණය වූයේ විජයගේ උත්තර මානුෂික ලක්ෂණ මෙරට රසික ජනයා අත්දැක තිබූ ආකාරයයි.විජය වරක් රුක්මණී දේවි ගුණානුස්මරණ උත්සවයකදී අපූරු කතාවක් පැවැත්වූයේය. ඔහු එහිදී කියූ දෙයකින් මේ සටහන නිමා කිරීම උචිත යැයි සිතමි. “නළුවෙක් ගේ නම මරන්න මොනම බලවේගයකටවත් බැහැ. නිළියකගේ නම මරන්න, ගායක ගායිකාවකගේ නම මරන්න කිසිම බලවේගයක් මේ මිහිපිට නැහැ සහෝදර සහෝදරයනි.”.</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>15</day>
    </date>
    <link>http://www.dinamina.lk/2013/02/15/_art.asp?fn=n1302151</link>
    <topic>සර්ටියෝරාරි රිට් ආඥාවට එරෙහිව</topic>
    <author>නෙල්කා මැදගෙදර</author>
    <content>දෝෂාභියෝගය සම්බන්ධ පාර්ලිමේන්තු තේරීම් කාරක සභා වාර්තාව බලරහිත කරමින් නිකුත් කළ සර්ටියෝරාරි රිට් ආඥාවට එරෙහිව ගොනු කළ විශේෂ අභියාචන පෙත්සම සම්බන්ධ නොතීසි එහි පළමුවැනි වගඋත්තරකාර ශිරාණි බණ්ඩාරනායක ඇතුළු සෙසු වගඋත්තරකරුවන් වෙත යැවීමට ශ්‍රේෂ්ඨාධිකරණය පෙත්සම්කරුගේ නීතීඥවරයාට ඊයේ (14) අවසර දුන්නේය.ඒ අනුව එම නොතිසි ශ්‍රේෂ්ඨාධිකරණ ලේඛකාධිකාරීවරිය හරහා වගඋත්තරකරුවන් වෙත සති දෙකක දී යවන බව පෙත්සම්කරු වෙනුවෙන් පෙනී සිටි ජනාධිපති නීතිඥ නයිජල් හැච් මහතා ශ්‍රේෂ්ඨාධිකරණයට දැනුම් දුන්නේය. ඒ අනුව ඒ සම්බන්ධ කරුණු තහවුරු කිරීමට පෙත්සම මාර්තු මස 05 වැනිදා කැඳවීමට ශ්‍රේෂ්ඨාධිකරණය තීරණය කළේය. ශිරාණි තිලකවර්ධන, චන්ද්‍රා ඒකනායක, සත්‍යා හෙට්ටිගේ යන ශ්‍රේෂ්ඨාධිකරණ විනිසුරු මඬුල්ල ඉදිරියේ මේ පෙත්සම කැඳවන ලදී.ගම්පහ ප්‍රදේශයේ පදිංචි නීතිඥවරයකු වන සුමුදු කාන්ත හේවගේ මෙහි පෙත්සම්කරු වේ.හිටපු අගවිනිසුරු ‍ආචාර්ය ශිරාණි බණ්ඩාරනායක මහත්මිය සහ ඇය අභියාචනාධිකරණයට ගොනු කළ මුල් පෙත්සමෙහි වගඋත්තරකරුවන් වූ පාර්ලිමේන්තුවෙහි කථානායකවරයා තේරීම්කාරක සභා සාමාජිකයෝ සහ පාර්ලිමේන්තු මහ ලේකම්වරයා මේ පෙත්සමෙහි වගඋත්තරකරුවෝ වෙති.දෝෂාභියෝග චෝදනා තුනකට හිටපු අගවිනිසුරු ආචාර්ය ශිරාණි බණ්ඩාරනායක මහත්මිය වරදකාරිය බවට තීරණය කරමින් පාර්ලිමේන්තු තේරීම්කාරක සභාව වාර්තාවක් නිකුත් කෙළේය.එම වාර්තාවට එරෙහිව ඇය ගොනු කළ අභියාචන පෙත්සමට මැදිහත්වී කරුණු ඉදිරිපත් කිරීමට මෙම පෙත්සම්කාර නීතිඥවරයා කළ ඉල්ලීම අභියාචනාධිකරණය ප්‍රතික්ෂේප කළේය. එම වාර්තාව බල රහිත කරමින් 2013 ජනවාරි මස 7වැනිදා අභියාචනාධිකරණය සර්ටියෝරාරි රිට් ආඥාවක් නිකුත් කළේය. 1978 ව්‍යවස්ථාවට මුළුමනින්ම අනුකූලව දෝෂාභියෝග ක්‍රියාවලිය සිදු වූ බවත් පාර්ලිමේන්තු අභ්‍යන්තර ක්‍රියාවලියක් වනබැවින් එයට මැදිහත්වී නියෝග දීමේ අධිකරණ බලයක් අභියාචනාධිකරණයට නොමැති බවත් පවසමින් මෙම අභියාචන පෙත්සම ඉදිරිපත් කර තිබේ.එලෙස පාර්ලිමේන්තු ක්‍රියාදාමයට මැදිහත්වීම වැරැදි පූර්වාදර්ශයක් විය හැකි බව පෙත්සමෙහි සඳහන් වේ. එබැවින් එම සර්ටියෝරාරි රිට් ආඥාව සහ මැදිහත් පාර්ශ්වකරුවකු ලෙස කරුණු දැක්වීමට අවස්ථාව පෙත්සම්කරුට ලබාදීම ප්‍රතික්ෂේප කරමින් අභියාචනාධිකරණය නිකුත් කළ නියෝගය බල රහිත කරන ලෙස මෙම පෙත්සම මගින් අධිකරණයෙන් ඉල්ලා තිබේ. ජනාධිපති නීතිඥ නයිජල් හැච් මහතා පෙත්සම්කරු වෙනුවෙන් පෙනී සිටියේය. නියෝජ්‍ය සොලිසිටර් ජෙනරාල් ෂවින්ද්‍ර ප්‍රනාන්දු මහතා ශිරාණි බණ්ඩාරනායක මහත්මිය හැර සෙසු වගඋත්තරකරුවන් වෙනුවෙන් පෙනී සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>15</day>
    </date>
    <link>http://www.dinamina.lk/2013/02/15/_art.asp?fn=n1302152</link>
    <topic>පොදු රද මඬුලු සමුළුව ශ්‍රී ලංකාවේ පැවැත්වීමට කිසිදු ගැටලුවක් නෑ</topic>
    <author>සිතාරා සේනානි සහ නුවන් කොඩිකාර</author>
    <content>පොදු රාජ්‍ය මණ්ඩලයීය සමුළුව ශ්‍රී ලංකාවේ පැවැත්වීම සම්බන්ධයෙන් කිසිදු ගැටලුවක් මතුව නොමැති බවත්, එහි මූලික කටයුතු සංවිධානය කෙරෙන අන්දම පිළිබඳ ‍එම මණ්ඩලයේ මහ ලේකම් කමලේෂ් ෂර්මා මහතා සුබවාදී ප්‍රතිචාර දක්වා ඇති බවත්, ප්‍රවෘත්ති හා ජනමාධ්‍ය ඇමැති කෙහෙලිය රඹුක්වැල්ල මහතා පවසයි.පොදු රාජ්‍ය මණ්ඩල සමුළුව මෙරටදී පැවැත්වීමට එරෙහිව කැනඩාව හා දෙමළ ඩයස්පෝරාව නොයෙකුත් මතවාද ගොඩනැඟුවද වර්තමානයේ පවතින තත්ත්වය අනුව ඒ සම්බන්ධයෙන් කිසිදු ගැටලුවක් මතුවී නොමැති බවද ඇමැතිවරයා අවධාරණය කළේය.ඇමැතිවරයා මේ බව පැවැසුවේ පොදු රාජ්‍ය මණ්ඩල සමුළුව ලබන නොවැම්බර් මස කොළඹදී පැවැත්වීම සම්බන්ධයෙන් යම් ගැටලුකාරී තත්ත්වයක් මතුව ඇතිදැයි ඇමැති මණ්ඩල තීරණ දැනුම්දීමේ මාධ්‍ය හමුවේදී මාධ්‍යවේදියකු මතුකරන ලද ප්‍රශ්නයකට පිළිතුරු දෙමිනි.මෙම මාධ්‍ය හමුව ප්‍රවෘත්ති හා ජනමාධ්‍ය අමාත්‍යාංශ ශ්‍රවණාගාරයේ ඊයේ (14) පැවැත්විණි. රජයේ ප්‍රවෘත්ති අධ්‍යක්ෂ මහාචාර්ය ආරියරත්න ඇතුගල මහතා ද මේ අවස්ථාවට සහභාගී විය. .</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>15</day>
    </date>
    <link>http://www.dinamina.lk/2013/02/15/_art.asp?fn=n1302153</link>
    <topic>යාපනේ සංවර්ධනයට දුන් මුදල් නැවත ගත් කතා බොරු</topic>
    <author>මහින්ද අලුත්ගෙදර</author>
    <content>යාපනය දිස්ත්‍රික්කයේ සංවර්ධන ව්‍යාපෘති ක්‍රියාත්මක කිරීම වෙනුවෙන් යෙද වූ මුදල් රජය වෙත පවරාගත් බවට කරන ප්‍රචාරය මුළුමණින් ම අසත්‍යයක් බව රජය අවධාරණය කරයි.එම දිස්ත්‍රික්කයේ ප්‍රාදේශීය සභා වෙත යෙද වූ රුපියල් මිලියන 569 ක මුදලක් මෙලෙස රජය යළි පවරාගෙන තිබෙන බවට කරන චෝදනා ප්‍රතික්ෂේප කරන බව ජනාධිපති ලේකම් ලලිත් වීරතුංග මහතා පවසයි.ඒ මහතා මේ බව අනාවරණය කළේ අරලියගහ මන්දිරයේ දී ඊයේ (14) පැවැති විශේෂ සාකච්ඡාවක් සඳහා සහභාගි වෙමිනි. රටේ සෑම ප්‍රදේශයකම සංවර්ධන කටයුතු වෙනුවෙන් සෑම වසරක දී ම මහා භාණ්ඩාගාරයෙන් මුදල් වෙන් කෙරෙන බව සඳහන් කළ ලේකම්වරයා එම ප්‍රතිපාදන යොදවා අදාළ ව්‍යාපෘතිය නියමිත කාල පරිච්ඡේදයේ දී අවසන් කළයුතු බවද එම කාලසීමාව තුළ අදාළ මුදලින් නිසි ප්‍රයෝජන නොගන්නේ නම් අදාළ මුදල් ප්‍රමාණය නිතැතින්ම ඒකාබද්ධ අරමුදල වෙත බැරවන බවද පෙන්වා දුන්නේය.ඒ අනුව යාපනය දිස්ත්‍රික්කයේ සංවර්ධන කටයුතු වෙනුවෙන් යෙද වූ අදාළ මුදල් ප්‍රමාණය නියමිත කාල පරිච්ඡේදයේ දී ප්‍රයෝජනයට නොගැනීම හේතුවෙන් ඒකාබද්ධ අරමුදල වෙත බැරවී තිබෙන බවද මෙය කිසිඳු ලෙසකින් හෝ යළි පවරා ගැනීමක් නොවන බවද හෙතෙම කීය. ප්‍රාදේශීය සභාවකට නොව ජනාධිපති කාර්යාලයට වෙන්වන මුදලක් වුවද ව්‍යාපෘතිය නිසි කාලයේ දී ක්‍රියාත්මක නොකරන්නේ නම් අදාළ මුදල මෙලෙස ඒකාබද්ධ අරමුදල වෙත බැරවන බවත් එක් එක් වර්ෂය වෙනුවෙන් වෙන්වන මුදල මේ ආකාරයෙන් අදාළ වර්ෂයේ දී ප්‍රයෝජනයට නොගත්ත ද ඊළඟ වසරේ දී වෙන්වන්නේ එම වර්ෂය වෙනුවෙන් මහාභාණ්ඩාගාරය වෙන් කළ මුදල බවද ප්‍රකාශ කළේය.ජනාධිපති අතිරේක ලේකම් අනුර දිසානායක සහ ජ්‍යෙෂ්ඨ සහකාර ලේකම් ඇන්ටන් පෙරේරා මහත්වරු මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>15</day>
    </date>
    <link>http://www.dinamina.lk/2013/02/15/_art.asp?fn=n1302154</link>
    <topic>නාගරික ජනතාවට සුපිරි නිවාසඋරුමකර දීම රජයේ අරමුණයි</topic>
    <author/>
    <content>සියලු පහසුකම්වලින් සමන්විත සුවපහසු නිවාස නාගරික ජනතාවට උරුමකර දීම රජයේ අරමුණ බව ජනාධිපති නීතිඥ ෆයිසර් මුස්තාපා මහතා ශ්‍රේෂ්ඨාධිකරණය හමුවේ පැවැසීය.කොම්පඤ්ඤවීදිය අක්කර හතක භූමියක ක්‍රියාත්මක කෙරෙන සංවර්ධන ව්‍යාපෘතිය පිළිබඳ ආරක්ෂක ලේකම් ගෝඨාභය රාජපක්ෂ මහතා වෙනුවෙන් ශ්‍රේෂ්ඨාධිකරණය හමුවේ කරුණු ඉදිරිපත් කරමින් මුස්තාපා මහතා එසේ පැවැසීය.රජයේ හා ආණ්ඩුවේ මේ සංවර්ධන ව්‍යාපෘතිය බලෙන් සිදුකරන හෝ මුදල් හම්බ කිරීමේ පරමාර්ථයෙන් ක්‍රියාත්මක කරන  වැඩපිළිවෙළක් නොවන බවත් නාගරික ජනතාවගේ ජීවන මට්ටම ඉහළ නංවාලීමේ අරමුණින් සිදුකෙරෙන නාගරික සංවර්ධන ව්‍යාපෘතියක් බවද ඒ මහතා අවධාරණය කෙළේය.කොම්පඤ්ඤවීදිය සිය නිවාසවලින් ඉවත්කිරීම අභියෝගයට ලක්කරමින් නාගරික සංවර්ධන අධිකාරියට හා රජයට විරුද්ධව නිවාස හිමියන් කීපදෙනකු පවරා ඇති නඩුවේ වගඋත්තරකාර ආරක්ෂක ලේකම් ගෝඨාභය රාජපක්ෂ මහතා වෙනුවෙන් කරුණු ඉදිරිපත් කරමින් මේ කරුණු ඉදිරිපත් කෙරිණි. අගවිනිසුරු මොහාන් පීරිස් පී. ඒ. රත්නායක හා ප්‍රියාත් ඩෙප් ශ්‍රේෂ්ඨාධිකරණ ත්‍රිපුද්ගල විනිසුරුමඩුල්ල හුමවේ මූලික අයිතිවාසිකම් පෙත්සම කැඳවීය. පැමිණිල්ල වෙනුවෙන් පෙනී සිටි නීතිඥ සුජීව සේනසිංහ මහතා මතු කළ විරෝධතාවකට පිළිතුරු සපයමින් කරුණු දැක්වූ මුස්තාපා මහතා මෙසේද පැවැසීය.මේ සංවර්ධන ව්‍යාපෘතිය පිළිබඳ ආරක්ෂක ලේකම් ගෝඨාභය රාජපක්ෂ මහතාගේ ප්‍රධානත්වයෙන් සියලු පදිංචිකරුවන් කැඳවා රැස්වීමක් පැවැත්වූවා. මෙහි නිවාස 517ක් තියෙනවා. මෙම හමුවට සියලු නිලධාරීන් පැමිණ සිටියා සියලු දෙනාට අදහස් ප්‍රකාශ කරන්න අවස්ථාව දුන්නා. කිසිකෙනකුගේ අදහසක් වැළැක්වූවේ හෝ මඟහැරියේ නෑ. බලහත්කාරකමක් මෙතැන නෑ. අද කඩාවැටෙන නිවාසවල ජීවත්වෙන ජනතාවට සියලු යටිතල පහසුකම්වලින් සමන්විත සුව පහසු නිවාස උරුමකරදීම ආණ්ඩුවේ බලාපොරොත්තුව වෙනවා.මෙතැන පදිංචි හා මේ නිවාසවල කුලියට ඉන්න සියලුදෙනාට නිවාස ලබාදීම රජයේ අරමුණ වෙනවා. රට සංවර්ධනය කරා යන ගමනේ නිසි ක්‍රමවේදයක් යටතේ මේ සංවර්ධන ව්‍යාපෘති ක්‍රියාත්මක කරනවා. නිවාස ප්‍රශ්නයට විසැඳුමක් මේ තුළ තියෙනවා. මුදල් හම්බ කිරීමේ පරමාර්ථයක් නෑ.වගඋත්තරකාර නාගරික සංවර්ධන අධිකාරිය වෙනුවෙන් ජනාධිපති නීතිඥ සංජීව ජයවර්ධන මහතා පෙනී සිටියේය. මේ නිවාස ව්‍යාපෘතිය ඉදිකර නැවත පදිංචි කරන තෙක් මේ ස්ථානවලින් ඉවත් කරන නිවැසියන්ට රුපියල් 15000 සිට 50000 දක්වා ගෙවල් කුලී ගෙවීමට නාගරික සංවර්ධන අධිකාරිය කටයුතු කරන බවද නිවාස හිමියන්ට හා කුලී නිවැසියන්ට යන දෙපිරිසටම සාධාරණය ඉටුකිරීමේ ක්‍රමවේදයක් පවතින බවද සංජීව මහතා ශ්‍රේෂ්ඨාධිකරණය හමුවේ පැවැසීය.මේ පිළිබඳ දෙපාර්ශ්වයේ ලිඛිත කරුණු අද (15) අධිකරණය හමුවේ ඉදිරිපත් කරන ලෙසට ශ්‍රේෂ්ඨාධිකරණය දන්වා සිටියේය. පෙත්සම වැඩිදුර විභාගය ලබන 18 දිනට කල් තැබිණි. .</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>15</day>
    </date>
    <link>http://www.dinamina.lk/2013/02/15/_art.asp?fn=n1302155</link>
    <topic>සිසුන් 26,944ක් සරසවිවල‍ට</topic>
    <author>සමන්මලී ප්‍රියශාන්ති</author>
    <content>විශ්වවිද්‍යාල ප්‍රතිපාදන කොමිසන් සභාව නිකුත් කරන ලද 2011 කඩඉම් ලකුණුවලට අනුව මෙවර විශ්වවිද්‍යාලවලට සාමාන්‍ය ප්‍රවේශය යටතේ සිසුන් 26,944 ක් බඳවා ගැනීමට සැලසුම් කර තිබේ. ඉසෙඩ් අගය සම්බන්ධ ගැටලුවේදී ශ්‍රේෂ්ඨාධිකරණය ලබා දුන් තීන්දුව අනුව සිසුන් 5609 දෙනකු වැඩිපුර විශ්වවිද්‍යාලවලට බඳවා ගැනීමට සැලසුම් කළත් විශ්වවිද්‍යාල කිහිපයක පැවැති ප්‍රායෝගික පරීක්ෂණවලින් සිසුන් බහුතරයක් අසමත් වීම හේතුවෙන් නැවත ශ්‍රේෂ්ඨාධිකරණයෙන් විමසා වැඩිපුර සිසුන් 5182 ක් ඇතුළත් කර ගැනීමට කොමිසන් සභාව කටයුතු කර ඇත. නව විෂය නිර්දේශය යටතේ 13,470 ක් හා පැරණි නිර්දේශය යටතේ 13,474 ක් වශයෙන් සිසුන් මෙවර විශ්වවිද්‍යාලවලට ඇතුළත් කෙරේ.මේ අනුව සිසුන් 1315 ක් වෛද්‍ය විද්‍යාව සඳහාත් සිසුන් 115 ක් දන්ත වෛද්‍ය විද්‍යාව සඳහාත් තෝරා ගෙන තිබේ. කළමනාකරණය පාඨමාලාව සඳහා සිසුන් 4000 ක් තෝරා‍ ගෙන ඇති අතර ඉංජිනේරු විද්‍යා පාඨමාලාව සඳහා සිසුන් 1562 ක් තෝරා‍ ගෙන ඇත‍.කලා පාඨමාලාව සඳහා සිසුන් 5945 ක් ද කලා ජනමාධ්‍ය පාඨමාලාව සඳහා සිසුන් 85 ක් ද කලා (SAB)-A පාඨමාලාව සඳහා සිසුන් 116 ක් ද වශයෙන් ඇතුළත් කර ගැනේ. නීති පාඨමාලාව සඳහා සිසුන් 445 ක් බදවා ගැනේ.පශු වෛද්‍ය විද්‍යා පාඨමාලාව සඳහා සිසුන් 146 දෙනකු, කෘෂිකර්මය සඳහා සිසුන් 637 දෙනකු වානිජ්‍ය සඳහා සිසුන් 659 දෙනකු ද ‍ඇතුළත් කෙරේ. අනෙකුත් සිසුන් සියලු දෙනාද ඉල්ලුම් කර ඇති පරිදි විවිධ පාඨමාලාවලට ඇතුළත් කර තිබේ‍.විශ්වවිද්‍යාලවලට බඳවා ගැනෙන 26,944 දෙනාට අමතරව විශේෂ ප්‍රවේශය, ගුරුවරුන් ඇතුළත් කර ගැනීමේ ප්‍රවේශය, ක්‍රීඩා කුසලතා මත ඇතුළත් කර ගැනීමේ ප්‍රවේශය හා අතිරේක ප්‍රවේශය යටතේ තවත් සිසුන් දහසක් පමණ ඇතුළත් කෙරෙන බව විශ්වවිද්‍යාල ප්‍රතිපාදන කොමිසන් සභාවේ අතිරේක ලේකම් ආචාර්ය ප්‍රියන්ත ප්‍රේමකුමාර මහතා පැවැසීය.‍මී‍ට අමතරව විදේශ සිසුන් ඇතුළත් කර ගැනීමේ ප්‍රවේශය යටතේ ද සිසුන් පිරිසක් විශ්වවිද්‍යාලවලට ඇතුළත් කෙරෙන බවත්, ඒ සඳහා දැනට විදේශ සිසුන් 300 කගෙන් පමණ අයදුම්පත් ලැබී තිබෙන බවත් ප්‍රේමකුමාර මහතා ප්‍රකාශ කළේය.හෙතෙම මේ අදහස් පළ කළේ කඩඉම් ලකුණු සම්බන්ධයෙන් මාධ්‍ය දැනුවත් කිරීම සඳහා ඊයේ (14) විශ්වවිද්‍යාල ප්‍රතිපාදන කොමිසන් සභාවේදී උසස් අධ්‍යාපන ඇමැති එස්.බී. දිසානායක මහතාගේ ප්‍රධානත්වයෙන් පැවැති මාධ්‍ය හමුවකදීය.මෙහිදි අදහස් දැක්වු උසස් අධ්‍යාපන ඇමැති එස්.බී.දිසානායක මහතා ප්‍රකාශ කළේ මෙවර විශ්වවිද්‍යාලවලට ඇතුළත් කර ගැනෙන ශිෂ්‍ය සංඛ්‍යාවට සරිලන පරිදි පහසුකම් සැලසීමේ මුලික කටයුතු මේ වන විට සිදු කෙරෙන බවයි. 2005 වසරේ සිටම විශ්වවිද්‍යාලවලට සිසුන් ගනු ලැබුවේ පහසුකම්වල ගැටලු සහිතව බවත් මෙවර සිසුන් ඇතුළත් කිරීමත් සමඟ විශ්වවිද්‍යාලවල තදබදයක් ඇති විය හැකි බවත් කී දිසානායක මහතා මේ නිසා උද්ඝෝෂණ, පෙළපාලී ආදියත් වෙනදට වඩා වැඩි විය හැකි බවත් කීවේය. විශ්වවිද්‍යාලවල ඇති විය හැකි තදබදය අවම කිරීමට මේ වන විටත් විශ්වවිද්‍යල 5කට නව ගොඩනැගිලි ස්ථාපිත කිරීමට කැබිනට් මණ්ඩල අනුමැතිය ලැබී තිබෙන බවත් හෙතෙම කීවේය.ජනාධිපති මහින්ද රාජපක්ෂ මහතා මෙවර රුපියල් බිලියන 400 ක් විශ්වවිද්‍යාලවලට ලබා දී තිබෙන බව කී ඇමැතිවරයා සිංගප්පූරුවේ රාජ්‍ය ආයතනයක් සමඟ මෙරට විශ්වවිද්‍යාලවල ගොඩනැගිලි ඉදිකිරීම සම්බන්ධයෙන් සාකච්ඡා කර තිබෙන බවත් පැවසීය. මීට අමතරව සිසුන්ගේ නේවාසිකාගාර ගැටලු විසඳීමට කුලී පදනම යටතේ නිවාස හා වෙනත් ස්ථාන ලබා ගැනීමට කටයුතු කර තිබෙන බවත් කීවේය. ‍ලබන මාර්තු මාසය වන විට මේ සියලු සිසුන් විශ්වවිද්‍යාලවලට බඳවා ගැනීමට කටයුතු කරන බවත් 2012 වසරේ උසස් පෙළට මුහුණ දී සිටින සිසුන් මේ වසරේ ඔක්තෝබර් වන විට බඳවා ගැනීමට උපරිම උත්සාහයක් දරන බවත් හෙතෙම වැඩිදුරටත් ප්‍රකාශ කළේය. මේ අවස්ථාවට විශ්වවිද්‍යාල ප්‍රතිපාදන කොමිසන් සභාවේ සභාපතිනි ක්ෂණිකා හිරිඹුරේගම, අමාත්‍යංශයේ ලේකම් ආචාර්ය සුනිල් ජයන්ත නවරත්න මහත්ම මහත්මීහු ඇතුළු පිරිසක් සහභාගී වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>15</day>
    </date>
    <link>http://www.dinamina.lk/2013/02/15/_art.asp?fn=n1302156</link>
    <topic>හෙරොයින් වැටලීමට යද්දීපොලීසියෙන්ම ඔත්තුව දීලා</topic>
    <author>සිරන්ජනි කුමාරි</author>
    <content>පොලිසිය සිදු කරන වැටලීම් සම්බන්ධ තොරතුරු හෙරොයින් ජාවාරම්කරුවන්ට ලබා දී වැටලීම් රාජකාරී අඩපණ කිරීමේ සිද්ධියක් සම්බන්ධයෙන් අධිකරණයට ඉදිරිපත් කළ පොලිස් නිලධාරින් දෙදෙනා රුපියල් රුපියල් 5000 බැගින් වූ මුදල් හා ලක්ෂ දෙකක ශරීර ඇපයක් මත මුදා හැරීමට කොළඹ අතිරේක මහෙස්ත්‍රාත් නිශාන්ත පීරිස් මහතා ඊයේ (14) නියම කළේය. මෙසේ ඇප මත මුදා හැරියේ කිරුළපන පොලිසි‍යේ පොලිස් කොස්තාපල් (84209) කලංචිගේ දිනේෂ් අබේසුන්දර හා සැරයන් (49804)කුඩාමුහන්දිරම්ගේ නිහාල් වික්‍රමසුරිය යන අයයි.ඇප මත මුදා හළ සැකකාර පොලිස් නිලධාරීන් දෙදෙනාට සෑම ඉරුදිනකම කිරුළපන පොලිසියට වාර්තා කරන ලෙසට මහේස්ත්‍රාත්වරයා මෙහිදී නියෝග කළේය.කිරුළපන පොලිසියේ පොලිස් පරික්ෂක දේවදාසන් මහතා මෙම සිද්ධියේ පැමිණිලිකරු වේ.පොලිස් පරික්ෂකවරයා හා තවත් නිලධාරින් පිරිසක් සමග කිරුළපන පුර්වාරාම පාරේ වැටලීම් රාජකාරියේ නිරත වූ බවත් කිරුළපන උද්‍යානය අසල ජංගම දුරකථනයක් අතැති පුද්ගලයකු සැකලෙස හැසුරුණු අතර ඔහු අත්අඩංගුවට ගෙන පරික්ෂා කිරීමේදී ඔහුගේ දුරකථනයට "ඔන්න අපේ දෙවදාස් මහත්තයා සමඟ ටීම් එකක් ආවා." යනුවෙන් කිහිපවරක් ඇමතුම් ලැබුණු බවට පැමිණිල්ලේ සදහන් වේ. එකි දුරකථන අංක සම්බන්ධයෙන් දුරකථන සමාගම් ඔස්සේ පරික්ෂණ පැවැත්වූ පොලිසියට එකි දුරකථන අංක මෙම සැකකාර පොලිස් නිලධාරින්ගේ බවට තහවුරුවීමෙන් අනතුරුව ඔහුන් අත්අඩංගුවට ගෙන අධිරණයට ඊයේ (14) ඉදිරිපත් කර තිබිණ.හෙට්ටිආරච්චිගේ සජිත් සම්පත් දුෂාන්ත නැමැති පුද්ගලයා සතුව තිබී ජංගම දුරකථනය අත්අඩංගුවට ගෙන පරික්ෂණ පැවැත්වු බව අධිකරණයට දැන්වු පොලිසිය ඔහු හෙරොයින් සම්බන්ධ නඩු කිහිපයකටම ඇප මත සිටින පුද්ගලයකු බවට කරුණු දැන්විය.පොලිස් විෂ ද්‍රව්‍ය වැටලීම් කිරීමට අපහසුතා හා බාධා වන පරිදි පොලිසියේ දෙදෙනකු ආධාර හා අනුබල දීම යන චෝදනා යටතේ සැකකරුවන් අධිකරණයට ඉදිරිපත් කළ පොලිසිය සිද්ධිය සම්බන්ධයෙන් නීතිපති උපදෙස් ලබා ගැනීමට අපේක්ෂා කරන බව පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>15</day>
    </date>
    <link>http://www.dinamina.lk/2013/02/15/_art.asp?fn=n1302157</link>
    <topic>ගැටලුවලට විසඳුම් සොයන්න මහජන නියෝජිත අදහස් වැදගත්</topic>
    <author/>
    <content>ජනතාවගේ කැමැත්ත මත පත්වන මහජන ‍නියෝජිතයන්ගේ අදහස්ද ප්‍රශ්නවලට විසඳුම් සෙවීමේදී සැලකිල්ලට ගත යුතු බව ජනාධිපති මහින්ද රාජපක්ෂ මහතා පැවසීය.ජනාධිපතිතුමා මේ බව ප්‍රකාශ කළේ උතුරු පළාත් ආණ්ඩුකාර කාර්යාලයේ දී ඊයේ (13) උතුරු පළාතේ සිවිල් සංවිධාන හමු වූ අවස්ථාවේ දීය.ශ්‍රී ලංකාව පිළිබඳව ජාත්‍යන්තර ප්‍රජාවට සත්‍ය ප්‍රකාශ කිරීම සිවිල් සංවිධානවල වගකීමක් වන බව පෙන්වා දුන් ජනාධිපතිතුමා එමගින් සංවර්ධනය, සංහිඳියාව හා සාමය පිළිබඳව නිවැරදි තොරතුරු ජාත්‍යන්තරය වෙත ගෙන යා හැකි බව ද කීය.ශ්‍රී ලංකාවේ අනෙකුත් පළාත් මෙන්ම ත්‍රස්තවාදයෙන් මුදාගත් ප්‍රදේශ ද එකසේ සංවර්ධනය කරන බවත් එසේම යහපත් ජන ජීවිතයක් ඇති කිරීමේ කටයුතු සිදු කරන බවත් සඳහන් කළ ජනාධිපතිතුමා සංවර්ධන කටයුතු සඳහා මහජන නියෝජිතයින් වෙත ලබාදෙන ප්‍රතිපාදන නිසි ලෙස භාවිතා කළ යුතු බවද පෞද්ගලික අවශ්‍යතාවයන් මත සංවර්ධන යෝජනා වෙනස් නොකළ යුතු බවද අවධාරණය කළේය.සංවර්ධන කටයුතු සඳහා ලබා දෙන මුදල් භාවිතා නොකිරීමෙන් ඒවා නැවත ඒකාබද්ධ අරමුදලට යොමු වීම ජනතාවට කරන බලවත් අසාධාරණයක් බවද මෙහිදී ජනාධිපතිතුමා සඳහන් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>15</day>
    </date>
    <link>http://www.dinamina.lk/2013/02/15/_art.asp?fn=n13021517</link>
    <topic>මත්තල ගුවන් මෙහෙයුම් මාර්තු 18 සිට</topic>
    <author/>
    <content>මත්තල ගුවන් තොටුපළේ සියලු ඉදිකිරීම්වලින් 99% ක් පමණ මේ වන විට අවසන් කර ඇති බැවින් ලබන මාර්තු මස 18 දින සිට ජාත්‍යන්තර මට්ටමේ ගුවන් තොටුපළක සියලු පහසුකම් සහිතව සිය මෙහෙයුම් ආරම්භ කිරීමට සූදානම් බව ගුවන් සේවා බලධාරීහු ජනාධිපති මහින්ද රාජපක්‍ෂ මැතිතුමා වෙත ඊයේ (14) සැලකර සිටියහ. මත්තල ගුවන් තොටුපළේ ප්‍රගතිය සම්බන්ධයෙන් ජනාධිපති මහින්ද රාජපක්‍ෂ මහතාගේ ප්‍රධානත්වයෙන් ඊයේ (14) අරලියගහ මන්දිරයේ පැවති විශේෂ සාකච්ඡාවේ දී ගුවන් සේවා බලධාරීහු මේ බව පැවැසූහ.මෙහිදී අදහස් දැක්වූ ජනාධිපතිතුමා, ග්‍රාමීය ප්‍රදේශ කරා සංවර්ධනය ගෙන යාමේ රජයේ වැඩපිළිවෙළේ සැබෑ අර්ථය හඳුනාගෙන සංවර්ධන වැඩපිළිවෙළ ක්‍රියාවට නැංවිය යුතු බව අවධාරණය කෙළේය. විශේෂයෙන්ම රට පුරා ග්‍රාමීය පාසල්වලින් උගත් දක්‍ෂ තරුණ තරුණියන් පුහුණුකරවා ගුවන් හා නාවුක ක්ෂේත්‍රයේ උසස් රැකියාවලට යොමු කිරීමටත්, ග්‍රාමීය ගොවි ජනතාවගේ කෘෂි නිෂ්පාදන සෘජුවම ගුවන් හා නාවුක සේවා සඳහා මිලදී ගැනීමටත් වැඩපිළිවෙළක් සකසන ලෙස ද මෙහිදී උපදෙස් ලබා දුන්නේය.කෙසේ වෙතත් මෙවන් විශාල ව්‍යාපෘති හරහා සිදුවිය හැකි සංස්කෘතිකමය වෙනස්කම් පිළිබඳ විශේෂ අවධානයක් යොමුකළ යුතු බව ද මෙහිදී ජනාධිපතිතුමා වැඩිදුරටත් පෙන්වා දුන්නේය.මෙම අවස්ථාවට සිවිල් ගුවන් සේවා ඇමැති පි‍්‍රයංකර ජයරත්න, නියෝජ්‍ය ඇමැති ගීතාංජන ගුණවර්ධන, හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්‍ෂ, ජනාධිපති ලේකම් ලලිත් වීරතුංග මහත්වරු ද, ගුවන් සේවා ක්ෂේත්‍රයේ උසස් නිලධාරීන් ඇතුළු පිරිසක් ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>15</day>
    </date>
    <link>http://www.dinamina.lk/2013/02/15/_art.asp?fn=n13021518</link>
    <topic>මහජන බැංකුවේනව සභාපතිගාමිණී සෙනරත්</topic>
    <author>පණ්ඩුක සමරසේකර</author>
    <content>ගාමිණී සෙනරත් මහජන බැංකුවේ නව සභාපතිවරයා ලෙස ජනාධිපති කාර්ය මණ්ඩල ප්‍රධානී ගාමිණී සෙනරත් මහතා පත් කොට ඇත.ගාමිණී සෙනරත් මහතා මාතර රාහුල විද්‍යාලයෙන් මූලික අධ්‍යාපනයද, ගාල්ල රිච්මන්ඩ් විද්‍යාලයෙන් ද්වීතීයීක අධ්‍යාපනයද ලබා ඇත. කැලණිය විශ්විද්‍යාලයේ ගෞරව උපාධිධාරයකු වන සෙනරත් මහතා කොළඹ විශ්වවිද්‍යාලයේ පශ්චාත් උපාධිධාරියෙකි.1984 දී උප දිසාපතිවරයකු ලෙස පරිපාලන සේවයට ඇතුළත් වූ හෙතෙම 1985 දී ආගමන හා විගමන දෙපාර්තමේන්තුවේ සහකාර පාලක ලෙස පත්වූ අතර පසුව එහි නියෝජ්‍ය පාලකයා බවට පත්විය. ඉන් අනතුරුව 2003 ජනවාරි 01 වනදා ඒ මහතා මෝටර් රථ ප්‍රවාහන කොමසාරිස්වරයා ලෙසට පත් කරනු ලැබීය.2004 වසරේ වත්මන් ජනාධිපති මහින්ද රාජපක්ෂ මැතිතුමා අග්‍රාමාත්‍යවරයා වශයෙන් පත්වීමෙන් අනතුරුව අග්‍රාමාත්‍ය අතිරේක ලේකම් ධුරයට ඔහු පත් කරනු ලැබීය.ගාමිණී සෙනරත් මහතා ජනාධිපති කාර්ය මණ්ඩල ප්‍රධානී තනතුරට අමතරව ලිට්‍රෝ ගෑස් සමාගමේ සභාපතිවරයා ලෙසද කටයුතු කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>15</day>
    </date>
    <link>http://www.dinamina.lk/2013/02/15/_art.asp?fn=n1302158</link>
    <topic>ජල විපත්වලින් ජනතාව බේරාගන්න නාවික හමුදා බළකායක්</topic>
    <author>චන්ද්‍රිකා පෙරේරා</author>
    <content>ස්වභාවික ජල විපත්වලින් පීඩාවට පත්වන ජනතාව මුදා ගැනී‍මට නාවික හමුදාව ක්ෂණික මුදා ගැනීමේ බළකායක් පිහිටුවයි.මේ සඳහා සෙබළුන් දෙසීයකට අධික බළමුළුවක් යොදා තිබෙන අතර මේ කණ්ඩායමට වි‍ශේෂ පුහුණුවක් ද ලබා දී තිබෙන බව නාවික හමුදාව පවසයි. නාවික යාත්‍රා සියයක් ද ඊට ‍වෙන්කර මුදා ගැනීමේ බලගණයට ලබා දී ඇති බව නාවික හමුදා මාධ්‍ය ප්‍රකාශක කමාන්ඩර් කෝසල වර්ණකුලසූරිය මහතා පැවසීය.හදිසි ගංවතුර , මුහුදේ රළු ස්වභාවයන් සහ ජලගැලීම් වානි ස්වභාවික ආපදාවලින් පීඩාවට පත්වන ජනතාවගේ දිවි ගලවා ගැනීම මෙන්ම ඔවුන්ට සහන සැපයීම මෙම බලගණය පිහිටුවීමට අරමුණු වී තිබේ. මානුෂික මෙහෙයුමේ විජයග්‍රහණය වෙනුවෙන් ජීවිත පූජාවෙන් කටයුතු කළ රණවිරුවන්ගෙන් සැදුම්ලත් කණ්ඩායමක් මේ කටයුතු සඳහා උරදී සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>15</day>
    </date>
    <link>http://www.dinamina.lk/2013/02/15/_art.asp?fn=n1302159</link>
    <topic>රත්නපුර මොළේ උණපරීක්ෂණ යළි ඇරඹේ</topic>
    <author>සන්ධ්‍යා කරුණාරත්න</author>
    <content>මොළේ උණ (ජැපනීස් එන්සෙපලයිටීස්) රෝගය හඳුනාගැනීම සඳහා යොදා ගැනෙන ප්‍රතික්‍රීයක තොගයක් ලෝක සෞඛ්‍ය සංවිධානය මඟින් වෛද්‍ය පර්යේෂණායතනයට ලබා දීමට ඊයේ (14) පියවර ගෙන ඇත.ඒ අනුව රත්නපුර දිස්ත්‍රික්කයෙන් වාර්තා වී තිබූ මොළේ උණ රෝග තත්ත්වයට ලක්වූවන්ගේ මස්තිෂ්ක තරල පරීක්ෂාව ඊයේ (14) සිට ආරම්භ කළ බව වෛද්‍ය පර්යේෂණායතනයේ අධ්‍යක්ෂවෛද්‍ය අනිල් සමරනායක මහතා පවසයි.සබරගමුව පළාතේ පැවැති රැස්වීමක් ආශ්‍රයෙන් මේ ප්‍රතික්‍රීයක හිඟ බවට මාධ්‍ය මඟින් අනාවරණය වීමත් සමඟ අඳාළ ප්‍රතික්‍රීයක වර්ගය ඉන්දීය ජාතික වෛරසවේද ආයතනයෙන් ගෙන්වීමට පියවර‍ ගෙන තිබේ.මේ ප්‍රතික්‍රීයක හිඟකම පිළිබඳ සෞඛ්‍ය ඇමැති මෛත්‍රීපාල සිරි‍සේන මහතා වෛද්‍ය පර්යේෂණායතනයේ අධ්‍යක්ෂ වෛද්‍ය අනිල් සමරනායක මහතාගෙන විමසූ විට ප්‍රකාශ කළ සිටියේ මේ ප්‍රතික්‍රීයක විවෘත වෙළෙඳපොළෙන් කිසිසේත්ම මිල දී ගත නොහැකි බව ය.මේ ප්‍රතික්‍රීයක වර්ගය ඉන්දියාවේ පූනෙයි හි පිහිටි ඉන්දීය ජාතික වෛරසවේද ආයතනය මඟින් මෙරටට නොමිලේ ලබා දීම සිදුකෙරේ.සුවිශේෂ රසායනාගාර තත්ත්වයන් යටතේ නිෂ්පාදනය කරන මේ ප්‍රතික්‍රීයක, වරකට නිපදවා ගත හැකි මිලිලීටර් ප්‍රමාණය ඉතා සුළු ප්‍රමාණයකි. මේ ප්‍රතික්‍රීයක ලීටර් ගණනින් හෝ මහා පරිමාණයෙන් නිපදවිය හැකි නොවේ. නිෂ්පාදනය කළ ප්‍රතික්‍රීයක තබා ගත හැක්කේ ද සුළු කාලයකි. එම නිසා වරින්වර ඉහත ආයතනයට දැනුම්දීම මඟින් ඒවා ලබා ගැනීම සිදු කරන බව ද වෛද්‍ය සමරනායක මහතා පැවැසුවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>15</day>
    </date>
    <link>http://www.dinamina.lk/2013/02/15/_art.asp?fn=n13021510</link>
    <topic>යාපනේ සංවර්ධනයට දුන් මුදල් නැවත ගත් කතා බොරු</topic>
    <author>මහින්ද අලුත්ගෙදර</author>
    <content>යාපනය දිස්ත්‍රික්කයේ සංවර්ධන ව්‍යාපෘති ක්‍රියාත්මක කිරීම වෙනුවෙන් යෙද වූ මුදල් රජය වෙත පවරාගත් බවට කරන ප්‍රචාරය මුළුමණින් ම අසත්‍යයක් බව රජය අවධාරණය කරයි.එම දිස්ත්‍රික්කයේ ප්‍රාදේශීය සභා වෙත යෙද වූ රුපියල් මිලියන 569 ක මුදලක් මෙලෙස රජය යළි පවරාගෙන තිබෙන බවට කරන චෝදනා ප්‍රතික්ෂේප කරන බව ජනාධිපති ලේකම් ලලිත් වීරතුංග මහතා පවසයි.ඒ මහතා මේ බව අනාවරණය කළේ අරලියගහ මන්දිරයේ දී ඊයේ (14) පැවැති විශේෂ සාකච්ඡාවක් සඳහා සහභාගි වෙමිනි. රටේ සෑම ප්‍රදේශයකම සංවර්ධන කටයුතු වෙනුවෙන් සෑම වසරක දී ම මහා භාණ්ඩාගාරයෙන් මුදල් වෙන් කෙරෙන බව සඳහන් කළ ලේකම්වරයා එම ප්‍රතිපාදන යොදවා අදාළ ව්‍යාපෘතිය නියමිත කාල පරිච්ඡේදයේ දී අවසන් කළයුතු බවද එම කාලසීමාව තුළ අදාළ මුදලින් නිසි ප්‍රයෝජන නොගන්නේ නම් අදාළ මුදල් ප්‍රමාණය නිතැතින්ම ඒකාබද්ධ අරමුදල වෙත බැරවන බවද පෙන්වා දුන්නේය.ඒ අනුව යාපනය දිස්ත්‍රික්කයේ සංවර්ධන කටයුතු වෙනුවෙන් යෙද වූ අදාළ මුදල් ප්‍රමාණය නියමිත කාල පරිච්ඡේදයේ දී ප්‍රයෝජනයට නොගැනීම හේතුවෙන් ඒකාබද්ධ අරමුදල වෙත බැරවී තිබෙන බවද මෙය කිසිඳු ලෙසකින් හෝ යළි පවරා ගැනීමක් නොවන බවද හෙතෙම කීය.ප්‍රාදේශීය සභාවකට නොව ජනාධිපති කාර්යාලයට වෙන්වන මුදලක් වුවද ව්‍යාපෘතිය නිසි කාලයේ දී ක්‍රියාත්මක නොකරන්නේ නම් අදාළ මුදල මෙලෙස ඒකාබද්ධ අරමුදල වෙත බැරවන බවත් එක් එක් වර්ෂය වෙනුවෙන් වෙන්වන මුදල මේ ආකාරයෙන් අදාළ වර්ෂයේ දී ප්‍රයෝජනයට නොගත්ත ද ඊළඟ වසරේ දී වෙන්වන්නේ එම වර්ෂය වෙනුවෙන් මහාභාණ්ඩාගාරය වෙන් කළ මුදල බවද ප්‍රකාශ කළේය.ජනාධිපති අතිරේක ලේකම් අනුර දිසානායක සහ ජ්‍යෙෂ්ඨ සහකාර ලේකම් ඇන්ටන් පෙරේරා මහත්වරු මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>15</day>
    </date>
    <link>http://www.dinamina.lk/2013/02/15/_art.asp?fn=n13021511</link>
    <topic>දිළිඳුකම මඬින ප්‍රගති සමාලෝචනරැස්වීම් අමාත්‍යාංශ මට්ටමින්</topic>
    <author>මහින්ද අලුත්ගෙදර</author>
    <content>දිළිඳුකම තුරන් කර සමෘද්ධිමත් දේශයක් ගොඩනැඟීම උදෙසා රාජ්‍ය අංශය ශක්තිමත් කෙරෙන 2013 - 2015 මධ්‍යකාලීන සැලැ ස්ම ක්‍රියාත්මක කිරීම වෙනුවෙන් අමාත්‍යාංශ මට්ටමින් පැවැත්වෙන ප්‍රගති සමාලෝචන රැස්වීම් මාලාව ජනාධිපති මහින්ද රාජපක්ෂ මහතාගේ ප්‍රධානත්වයෙන් ආරම්භ කිරීමට රජය තීරණය කරයි.රටේ රාජ්‍ය සේවය ප්‍රශස්ත මට්ටමකට ගෙන ඒමේ අරමුණින් මේ රැස්වීම් මාලාව සංවිධානය කෙරෙන අතර එහි පළමුවැන්න අධ්‍යාපන අමාත්‍යාංශ ප්‍රගති සමාලෝචනයජනාධිපති මහින්ද රාජපක්ෂ මහතාගේ ප්‍රධානත්වයෙන් එළඹෙන 18දා පැවැත්වෙන බව ජනාධිපති ලේකම් ලලිත් වීරතුංග මහතා පවසයි.මහින්ද චින්තන ඉදිරි දැක්මේ සඳහන් පරිදි එක් එක් අමාත්‍යාංශය සකස් කළ 2013 - 2015 මධ්‍ය කාලීන සංයුක්ත සැලැස්මෙහි ඇතුළත් කාර්ය සාධන දර්ශක ආශ්‍රිත ඉදිරි සංවර්ධන ඉලක්ක 2015 වනවිට ළඟා කර ගැනීම සහතික කිරීම උදෙසා මේ රැස්වීම් මාලාව පැවැත්වෙන බව පෙන්වාදෙන ලේකම්වරයා මේ වෙනුවෙන් අමාත්‍ය මණ්ඩල කාර්යාලයක් ස්ථාපිත කිරීමේ කටයුතුද මේ වනවිට සිදුවන බව සඳහන් කරයි.ඒ මහතා මේ බව සඳහන් කළේ අරලියගහ මන්දිරයේදී ඊයේ (14) පැවැති විශේෂ සාකච්ඡාවක් සඳහා සහභාගි වෙමිනි.මෙවැන්නක් සිදුවන පළමු අවස්ථාව මෙය බව පෙන්වාදෙන ජනාධිපති ලේකම්වරයා ජනාධිපති මහින්ද රාජපක්ෂ මහතා ඒ වෙනුවෙන් සහභාගිවීම අතිශයින්ම වැදගත් බවද වසර 2015 වනවිට අපේක්ෂිත අරමුණු සියයට 75ක් හෝ ඉටුකර ගැනීමට හැකිවනු ඇතැයි ද විශ්වාසය පළ කළේය.මීට පෙර පළාත් මට්ටමින් මෙන්ම දිස්ත්‍රික් මට්ටමින් ගොස් විවිධ සංවර්ධනය කටයුතුවල ප්‍රගතිය සොයා බැලූ ජනාධිපති මහින්ද රාජපක්ෂ මහතා එම වැඩපිළිවෙළේ තෙවැන්න ලෙස මෙය පැවැත්වෙන බවද එහිදී අධ්‍යාපන අමාත්‍යාංශය වෙත මූලිකත්වය දී තිබෙන බවද ජනාධිපති ලේකම්වරයා සඳහන් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>15</day>
    </date>
    <link>http://www.dinamina.lk/2013/02/15/_art.asp?fn=n13021512</link>
    <topic>උසස් පෙළින් A-3ක් ගත් කැලණි පාලම යට සංජීවනීට නව නිවෙසක්</topic>
    <author>චන්දිමා එදිරිමාන්න</author>
    <content>උසස් පෙළ “ඒ” සාමර්ථ්‍ය 3ක් ලබාගත් කැලණි පාලම යට සංජීවනී ශිෂ්‍යාවට ජනසෙවණින් නව නිවසක් ලබා දීමට ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතා තීරණය කරයි.2012 වර්ෂයේ උසස් පෙළ වාණිජ අංශයෙන් “ඒ” සමාර්ථ 3 ක් ලබාගෙන සරසවි වරම් ලැබූ නව කැලණි පාලම අසල සේදවත්තේ පදිංචි සංජීවනී ප්‍රියදර්ශනී ශිෂ්‍යාවට ජනාධිපති මහින්ද රාජපක්ෂ මහතාගේ උපදෙස් පරිදි ජනසෙවණ නිවාස වැඩසටහන යටතේ නව නිවසක් ලබාඉ දීමට තීරණය කෙරිණි. සංජීවනී ප්‍රියදර්ශනී ශිෂ්‍යාව ඇතුළු ඇයගේ පවුලේ සාමාජිකයන් අමාත්‍යාංශයේ දී පසුගිය දා හමු වූ අවස්ථාවේ දී ඇමැතිවරයා මේ තීරණය දැනුම් දී තිබේ.මේ අනුව සංජීවනී ශිෂ්‍යාවට බොරැල්ලේ පිහිටි නව නිවස ඇමැතිවරයා අතින් ලබන සතියේ දී බාරදීමට නියමිතයි.බොරැල්ල රත්නාවලී බාලිකා විද්‍යාලයේ අධ්‍යාපනය හදාරන සංජීවනී සිසුවිය පදිංචිව සිටින්නේ වැල්ලම්පිටිය, සේදවත්ත, නව කැලණි පාලම පාර 72 / 20, සී 1 දරන ස්ථානයේ පිහිටි තාවකාලික නිවසකය. අඩු පහසුකම් ජනාවාසයක පිහිටි මෙම තාවකාලික නිවසෙහි ජීවත්වීමට කිසිඳු පහසුකමක් නැත. කුඩා වැස්සකින් වුවද නිවසට වතුර ගලාගෙන එන අතර වහලේ බොහෝ ස්ථානවලින් වැසි වතුර නිවසට කාන්දු වේ. අවට පවතින ඝෝෂාකාරී තත්ත්වය හා දැඩි අනාරක්ෂිත බව අධ්‍යාපන කටයුතුවලට තබා ජීවත්වීමට දහිතකර නොවේ.සංජීවනීගේ පියා වන ජගත් කුමාර මහතා කුලී වැඩ කරන අතර මව සුනේත්‍රා රූපසිංහ මහත්මිය පිළිස්සුම් තුවාල ලබා ප්‍රතිකාර ගනිමින් සිටී. සංජීවනීට බාල සොහොයුරන් දෙදෙනකු ද සිටින අතර ඔවුහු අධ්‍යාපනය හදාරති. මේ හේතුවෙන් සංජීවනීගේ පවුල දැඩි ආර්ථික දුෂ්කරතාවලට මෙන්ම අභියෝග රැසකටද මුහුණ දී සිටී.2011 වසරේ පළමුවර උසස් පෙළ විභාගයට මුහුණ දීමට ආසන්නව සිටිය දීත් හදිසි ගංවතුරකට මුහුණදීමට ඇයට සිදුවුණි. සිය පොත් පත් බේරා ගැනීමට මහා වතුර කඳ සමඟ පොර බදමින් කළ සටන අවසානයේ දරුණු ලෙස රෝගාතුර වී මාස තුනක් රෝහල් ගත්වී සිටීමට ඇයට සිදු විය. ඒ නිසාම එවර උසස් පෙළ විභාගයට සාර්ථකව මුහුණ දීමට අපොහොසත් වුවත් “බී” සාමාර්ථයන් 2 ක් “සී” සාමාර්ථයක් සමඟ එම කඩඉම ජය ගැනීමට ඇය සමත් වූවාය. නමුත් සරසවි වරම් ලැබීමට එය ප්‍රමාණවත් නොවීය. 2012 වසරේ යළිත් කලින් තිබූ බාධක සියල්ල මධ්‍යයේ උසස් පෙළ විභාගයට මුහුණදීමට ඇය තීරණය කළාය. ඇය මෙවර උසස් පෙළ විභාගයේ වාණිජ අංශයෙන් “ඒ” සාමාර්ථයන් තුනක් ලබා සරසවි වරම් ලබා ගත්තාය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>15</day>
    </date>
    <link>http://www.dinamina.lk/2013/02/15/_art.asp?fn=n13021513</link>
    <topic>සමනල වැව බලාගාරයේ ට්‍රාන්ස්ෆෝමරයක කොටසක් යකඩවලට විකුණලා</topic>
    <author>රත්නපුර දිසා විශේෂ නිරෝෂණ පෙරේරා</author>
    <content>සමනල වැව ජල විදුලි බලාගාරයේ අමතර ට්‍රාන්ස්ෆෝමරයක කොටසක් යකඩවලට විකුණූ බවට සැකපිට එහි සේවකයන් දෙදෙනකු හා තවත් පුද්ගලයකු සැකපිට වැලිගෙපොළ පොලිසිය මඟින් අත්අඩංගුවට ගෙන ඇත. බලන්ගොඩ නගරයේ යකඩ වෙළෙඳ සැලකට රුපියල් දෙලක්ෂ විසිදහසක මුදලකට මේ යකඩ තොගය විකුණා තිබියදී පොලිසිය සොයා ගැනිණි.සමනල වැව විදුලි බලාගාරයේ විදුලිය උත්පාදනය කරන කපුගල විදුලි බලාගාරයේ කරාම කාමරය නම් කොටසේ මේ අමතර ට්‍රාන්ස්ෆෝමරය තබා තිබුණි.කාමරය කඩා ට්‍රාන්ස්ෆෝමරයේ කොටස් යකඩවලට විකුණූ බවට ලැබුණු තොරතුරකට අනුව පරීක්ෂණයක දී සැකකරුවන් අත්අඩංගුවට ගත් බව වැලිගෙපොළ පොලිසියේ ස්ථානාධිපති ඩබ්ලිව්. ජී. ධර්මසේන මහතා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>15</day>
    </date>
    <link>http://www.dinamina.lk/2013/02/15/_art.asp?fn=n13021515</link>
    <topic>මානව හිමිකම් රැකීම අතින් අපි දියුණු රටවල් අභිබවලා</topic>
    <author/>
    <content>මානව හිමිකම් සුරැකීම සම්බන්ධයෙන් ශ්‍රී ලංකාව ලෝකයේ දියුණු රටවල් අභිබවමින් ඉදිරියෙන් සිටින බැවින් එක්සත් ජාතීන්ගේ මානව හිමිකම් සැසිවාරයට ඉදිරිපත් කරන ශ්‍රී ලංකාවට එරෙහි යෝජනාවට ඉන්දියාවේ සහාය ශ්‍රී ලංකාවට ලැබෙනු ඇතැයි තමා විශ්වාස කරන බව රාජ්‍ය පරිපාලන හා ස්වදේශ කටයුතු ඇමැති ඩබ්ලිව්. ඩී. ජේ. සෙනෙවිරත්න මහතා පැවසීය.ඇමැතිවරාය මේ අදහස් පළ කළේ පසුගියදා ඉන්දියාවේ කේරළ ප්‍රාන්තයේ පැටූර් නගරයේ ශ්‍රී බුද්ධ ඉංජිනේරු විද්‍යාලයේ පැවැති බුද්ධ ප්‍රතිමාව නිරාවරණය කිරීමේ උත්සවයට සහභාගී වෙමිනි.ජනාධිපති මහින්ද රාජපක්ෂ මැතිතුමාගේ ජාතික සංවර්ධන සැලැස්මට අනුව මේ වන විට යුද කලාපයක්ව පැවැති උතුරු නැගෙනහිර ජනතාවගේ ගැටලු කඩිනමින් විසඳමින් සිවිල් පරිපාලනය ශක්තිමත් කිරීමට අවශ්‍ය පියවර ගෙන ඇතැයි කී ඇමැතිවරයා සංවර්ධන කටයුතු ද ශීඝ්‍රයෙන් ව්‍යාප්ත කර ඇතැයි කීය.නැවත පදිංචි කිරීමේ ක්‍රියාවලිය වේගවත්ව මෙන්ම විධිමත්ව සිදුවන බවට ජාත්‍යන්තරව පැසසුමට ලක්ව ඇති බැවින් මෙවර ඉන්දියාව දීර්ඝ කාලීනව මිතුදම් තවදුරටත් ආරක්ෂාකර ගනිමින් ශ්‍රී ලංකාවට පක්ෂව ඡන්දය ලබාදෙනු ඇතැයි ඇමැති සෙනෙවිරත්න පැවසීය.‍වසර ගණනාවක් තිස්සේ වර්ධනය කරගත් වෙළෙඳ සබඳතා දෙරට සතුව පවතින බව පෙන්වා දුන් ඇමැතිවරයා වසරක දී අමෙරිකානු ඩොලර් බිලියන 5 ඉක්ම වූ වෙළෙඳ ගණුදෙනු ප්‍රමාණයක් දෙරට අතර සිදුවන බවද සඳහන් කෙළේය. .</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>15</day>
    </date>
    <link>http://www.dinamina.lk/2013/02/15/_art.asp?fn=n13021516</link>
    <topic>මිලියන 5000ක් වටිනා හිස් ඉඩම් හඳුනා ගැනේ</topic>
    <author>චන්දිමා එදිරිමාන්න</author>
    <content>ජාතික නිවාස සංවර්ධන අධිකාරිය සතු රුපියල් මිලියන පන්දහසක් වටිනා හිස් ඉඩම් හඳුනාගෙන ඇති බව එම ඉඩම් නිවාස නොමැති ජනතාවට ලබාදීමට කඩිනමින් පියවර ගන්නා බවද ඉදි කිරීම්, ඉංජිනේරු සේවා නිවාස හා පොදු පහසුකම් ඇමැති විමල් වීරවංශ මහතා පැවසීය.මේ අනුව හඳුනා නොගෙන තිබූ හිස් ඉඩම් අක්කර 1080ක් ද අනවසර පදිංචි ඉඩම් 516ක් ද හඳුනාගෙන ඇත. ඇමැති විමල් වීරවංශ මහතාගේ උපදෙස් මත පසුගිය කාලය පුරා ඉඩම් සමීක්ෂණයක් සිදු කර ජාතික නිවාස සංවර්ධන අධිකාරිය මඟින් මේ ඉඩම් හඳුනා‍ ගැනිණි.පසුගිය කාලයේ හඳුනාගත් ඉඩම් ජනතාවට ලබාදීම මඟින් මේ වන විට රුපියල් මිලියන 276ක අමතර මුදලක් ද උපයා ගෙන ඇති බව ඇමැතිවරයා කීය. පසුගිය දා මහරගම යොවුන් රඟහලේ දී පැවැති ජාතික නිවාස සංවර්ධන අධිකාරියේ සේවක ප්‍රණාම උළෙලේදී ඇමැතිවරයා මේ අදහස් ප්‍රකාශ කළේය. මෙහිදී සේවක සේවිකාවන් 617 දෙනෙකු ඇගයීමට ලක් කෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>15</day>
    </date>
    <link>http://www.dinamina.lk/2013/02/15/_art.asp?fn=r1302154</link>
    <topic>මහ වැස්ස රජරට යළි වනසයි</topic>
    <author>අමිල ප්‍රභාත් වනසිංහ</author>
    <content>රජරටට පවතින තදවැසි සහිත කාලගුණික තත්ත්වය හේතුවෙන් වැව් රැසක ජල මට්ටම ශීඝ්‍රයෙන් ඉහළ ගොස් ඇති අතර ප්‍රධාන වැව් රැසක ද මේ වන විට වාන් දොරටු විවෘත කර ඇත.පසුගිය වර්ෂයේ (2012) අවසන් මාස දෙක තුළ දෙවතාවක් ජල ගැලීම් තත්ත්වයක් ඇති වූ අතර යළි මේ දිනවල පවතින අයහපත් කාලගුණික තත්ත්වය නිසා ජනතාව දැඩි පීඩාවට ලක්ව තිබේ. මෙවර මහ කන්නයේ වී අස්වනු නෙළීමද සිදුවන අතර තද වැසි නිසා ගොවීන්ට සිය කෘෂිකාර්මික කටයුතුවලට ද බාධා එල්ල වී ඇත.මේ අනුව පදවිය පැවැති එක් දොරටුවක් (01) අඩි හයක් ද වාහල්කඩ වැවේ දොරටු තුනක් (03) අඩි හතර බැගින් හා රාජාංගනය ජලාශයේ වාන් දොරටු දෙකක් (02) අඩි හතර බැගින් විවෘතව පවතී. එසේම නාච්චාදූව වැවේ වාන් දොරටු දෙකක් (02) අඩි දෙක හමාර බැගින් විවෘත කර ඇති අතර හුරුළු වැව වැවේ අඟල් හයක් පමණ වාන් දැමීම සිදුවේ.මෙලෙස අනුරාධපුර දිස්ත්‍රික්කයේ මහා පරිමාණ වැව් එකොළහෙන් (11) පහක් (05) මේ වන විට වාන් දැමීම සිදුවන බව අනුරාධපුර කළාප වාරිමාර්ග අධ්‍යක්‍ෂ ලලිත් ද අල්විස් මහතා සඳහන් කරයි. රජරට පළාතේ අනුරාධපුර දිස්ත්‍රික්කයේ මෙන්ම පොළොන්නරුව දිස්ත්‍රික්කයේ මින්නේරිය, පරාක්‍රම සමුද්‍රය ඇතුළු වැව් රැසක ද වාන් දොරටු විවෘතව පවතී..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>15</day>
    </date>
    <link>http://www.dinamina.lk/2013/02/15/_art.asp?fn=r1302151</link>
    <topic>කුරුණෑගල උපකාරක පන්ති නිසි කළමනාකරණයට විශේෂ බද්දක් අය කිරීමට පියවර ගනී</topic>
    <author/>
    <content>කුරුණෑගල මධ්‍යම විශේෂ ආරියපාල වංශතිලකකුරුණෑගල නගරයේ ආධාරක පන්තිවලින් ආදායම් බද්දක් ලබා ගැනීමේ නව ප්‍රඥප්තියක් සකස් කිරීමට වයඹ පළාත් මානව සම්පත් සංවර්ධන අධිකාරිය විධිවිධාන යොදාගෙන යයි.මේ අනුව සිසුන් 10ට වැඩි සෑම ආධාරක පන්තියකින්ම බදු මුදලක් අය කිරීමට යයි.මෙම නීතිය ජාත්‍යන්තර පාසල්වලට බලනොපාන බැව් පවසන මානව සම්පත් අධිකාරිය ජාත්‍යන්තර පාසල් සමාගම් පනත යටතේ පවත්වාගෙන යන බැවින් බදු මුදලක් අය කිරීමට නොහැකි බැව් පෙන්වා දෙන ලදී.ඇතැම් උපකාරක පන්ති පවත්වාගෙන යන ගුරුවරුන් මුදල් පසුපස හඹා යනවා විනා ඒ තුළ සිදුවෙමින් පවතින දුසිරිත් ගැන සොයා නොබලන බවත්, උපකාරක පන්ති නිසි කළමනාකරණයක් යටතේ පවත්වාගෙන යෑමේ ප්‍රඥප්තියක් විශේෂ ගැසට් නිවේදනයක් මගින් නිකුත් කරන බවත් සාමාන්‍යාධිකාරි බී. එම්. එල්. සී. බාලසූරිය මහතා පවසයි.හිතුමතේම ගාස්තු අයකිරීම් සහ පරිසරය පැත්තෙන් සියලු පහසුකම් තිබිය යුතු බවත් එසේ නොමැති ටියුෂන් ගුරුවරුන්ට එරෙහිව නීතිමය පියවර ගන්නා බවත් හෙතෙම පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>15</day>
    </date>
    <link>http://www.dinamina.lk/2013/02/15/_art.asp?fn=r1302152</link>
    <topic>කළුතර - බණ්ඩාරගම බස් සේවා දුර්වලයි</topic>
    <author>එච්. එල්. සුනිල් ශාන්ත කළුතර</author>
    <content>කළුතර ප්‍රධාන බස් නැවතුම්පොළෙන් ආරම්භ වන 425 - කළුතර - බණ්ඩාරගම බස් සේවාව මගීන්ගේ දැඩි දෝෂදර්ශනයට ලක්වී ඇති බස් සේවාවකි.මගීන් පැය ගණන් රස්තියාදු කරවමින්, කාලය කාදමමින් ඉතාම මන්දගාමීව, ගමන් කරන මෙම බස් රථ තුළ ගමන් කරන මගීන් ඉතා දීර්ඝ කාලයක් බස් නැවතුම්පොළ තුළදී මෙන්ම බස් රථය තුළද රස්තියාදු වෙති.මෙම තත්ත්වය ඉතාම දීර්ඝ කාලයක් මුළුල්ලේ සිට මේ දක්වා අත්විඳින්නට සිදුවී ඇති බව ඔවුහු වැඩිදුරටත් පෙන්වා දෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>15</day>
    </date>
    <link>http://www.dinamina.lk/2013/02/15/_art.asp?fn=r1302153</link>
    <topic>කොළඹ-මාතලේ සැප බස්වල හිතුමතේට ගාස්තු අය කරයි</topic>
    <author>කටුගස්තොට සමූහ - ගාමිණී චන්ද්‍රසේන</author>
    <content>සති අන්තයේ කොළඹ සිට මාතලේ බලා යන සුඛෝපභෝගි බස් රථවල මහනුවර බලා යන ඇතැම් මගීන්ගෙන් ද රු: 355/-ක මුදලක් අය කෙරෙන බව මගීහු පවසති.කොළඹ සිට මහනුවර ගමනාන්තය දක්වා අය කෙරෙන සුඛෝපභෝගි ගමන් ගාස්තුව රු: 290/-ක් වුවත් මගීන්ට මාතලේ දක්වාම ගමන් ගාස්තු ගෙවීමට සිදුවී ඇති අතර ගමන් ගාස්තු අයකරන්නේ බස් රථය කොළඹින් පිටත් වී ටික දුරක් ගමන් ගත් පසුව නිසා මගීන්ට අනිවාර්යයෙන්ම මේ ගාස්තුªව ගෙවීමට සිදුවේ.මේ පිළිබඳව මධ්‍යම පළාත් මගී ප්‍රවාහන අධිකාරියෙන් කළ විමසීමකදී ඔහු සඳහන් කළේ එවැනි වැඩි මුදල් අය කිරීම නීති විරෝධී බවත් පසුගිය දිනක එවැනි සිද්ධියක් බස් මගියෙක් පැමිණිලි කිරීමෙන් පසු අතර මඟදී එම බස් රථය අත්අඩංගුවට ගෙන කොන්දොස්තරවරයාට රු: 2000/-ක දඩයක් නියම කර බස් රථයේ ගමන් වාර දින දෙකකට අත්හිටවූ බවය.බස් රථවල සිදුවෙන මෙවැනි අකටයුතුකම් පිළිබඳව මගීන් පැමිණිලි කරන්නේ නම් අධිකාරිය සුදුසු පියවර ගන්නා බවද එම නිලධාරියා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>15</day>
    </date>
    <link>http://www.dinamina.lk/2013/02/15/_art.asp?fn=r1302155</link>
    <topic>මහනුවර ලේවැල්ලටඋල්කාවක් කඩා වැටෙයි</topic>
    <author>මහනුවර සංචාරක - ගාමිණී සමරනායක</author>
    <content>මහනුවර - ලේවැල්ල ප්‍රදේශයට ඉකුත් සඳුදා (12 දා) අලුයම උල්කාපාතයක් බවට සැකකරන හඳුනා නොගත් පාෂාණ කැබැල්ලක් කඩා වැටී ඇත. මේවා රසායන විශේෂයක් අඩංගු පාෂාණ (කැල්සියම් හයිඩොරික්ස්) බැව් විශ්වවිද්‍යාලයේ බාහිර අංශයේ කථිකාචාර්ය චන්දන ජයරත්න මහතා පවසයි. මධ්‍යම පරිසර අධිකාරියේ නියෝජ්‍ය අධ්‍යක්‍ෂ සෙනරත් බණ්ඩාර මහතා ද මේ පිළිබඳ වැඩිදුර පරීක්‍ෂණ සඳහා මේ පාෂාණය රසායනාගාරයට ගෙන ගොස් ඇත.මෙය කිලෝ ග්‍රෑම් හතරකින් පමණ යුක්ත බවත් ඇසින් දුටුවෝ පවසති.මෙදිනම, අලදෙනිය හතේ කණුව ප්‍රදේශයටද මෙවැනිම පාෂාණයක් කඩා වැටුන බවත් කියති..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>15</day>
    </date>
    <link>http://www.dinamina.lk/2013/02/15/_art.asp?fn=r1302156</link>
    <topic>ගිනි අවි තොගයක් සමඟදෙදෙනෙක් අත්අඩංගුවට</topic>
    <author>ඇල්පිටිය විශේෂ ඩී.ජේ.විජේසිංහ</author>
    <content>කරන්දෙණිය 4 කණුව ප්‍රදේශයේ නිවෙසක තිබී අපරාධයකට සැලැසුම් කළ ගිනි අවි තොගයක් සහ සැකකරුවන් දෙදෙනෙක් අත්අඩංගුවට ගැනීමට කරන්දෙණිය පොලිසිය සමත් වී ඇත.ටී.56 ගිනි අවියක්, රිවෝල්වර 1, බෝර 12 ගිනි අවි 2, ටී.56 උණ්ඩ 19 රිවෝල්වර උණ්ඩ 1සැකකරුවන් දෙදෙනකු සහ සිද්ධියට සම්බන්ධ බවට සැක කෙරෙන සුඛෝපභෝගී මෝටර් රථයක් අත්අඩංගුවට ගෙන ඇත.සිද්ධිය පිළිබඳව ඇල්පිටිය සහකාර පොලිස් අධිකාරී ආනන්ද සමරසේකර මහතාගේ උපදෙස් පරිදි කරන්දෙණිය පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>15</day>
    </date>
    <link>http://www.dinamina.lk/2013/02/15/_art.asp?fn=r1302157</link>
    <topic>අනුරපුරේ මාර්කට් පෙදෙසේ සුපිරි ගණිකා මඩමක්</topic>
    <author>අනුරාධපුර මධ්‍යම විශේෂ</author>
    <content>කාන්තාවන් ගණිකා වෘත්තිය සඳහා මුදලට අලෙවි කිරීමේ මධ්‍යස්ථානයක් වටලා එහි කළමනාකරු හා ගණිකා වෘත්තියේ යෙදුණු කාන්තාවන් සිවුදෙනකු අනුරාධපුර මූලස්ථාන පොලිසියේ දූෂණ මර්දන අංශයේ නිලධාරීන් විසින් අත්අඩංගුවට ගනු ලැබ ඇත. මේ මධ්‍යස්ථානය අනුරාධපුර මාර්කට් පෙදෙසේ බී 08 මාර්ගයේ පිහිටා ඇත.පොලිස් උපාය දූතයකු, රුපියල් 3000ක මුදලකට කාන්තාවක් අලෙවිකරද්දී කළමනාකරු ඇතුළු කාන්තාවන් පිරිස පොලිසිය විසින් අත්අඩංගුවට ගෙන තිබේ.අත්අඩංගුවට ගත් කළමනාකාරවරයා ළඟ තිබී විවිධ ප්‍රදේශවල පදිංචි පුද්ගලයන්ගේ හැඳුනුම්පත් 14ක් හා උපත් පාලන කොපු 331ක් ද පොලිසිය අත්අඩංගුවට ගෙන ඇත. හැඳුනුම්පත් සම්බන්ධයෙන් කළමනාකාරවරයාගෙන් දීර්ඝ ලෙස ප්‍රශ්න කළත් ඒ සම්බන්ධව හරිහැටි තොරතුරක් ලබා ගැනීමට හැකි වී නැති අතර පොලිසිය සැක කරන්නේ වෛශ්‍යාවන් මිල දී ගැනීමට පැමිණි පුද්ගලයන් මේ හැඳුනුම්පත් මෙම ස්ථානයේ දමා යන්නට ඇති බවයි.සැකකාර කළමනාකාරවරයා අධිකරණයට ඉදිරිපත් කිරීමෙන් අනතුරුව ඇප මත මුදා හැරුණු අතර කාන්තාවන් සිවුදෙනා මේ මස 18 වන දින දක්වා රක්ෂිත බන්ධනාගාර ගත කිරීමට අනුරාධපුර වැඩබලන මහේස්ත්‍රාත් අමරසිරි හෙට්ටිගේ මහතා නියෝග කළේ ය. සැකකාරියන් අනුරාධපුර ශික්ෂණ රෝහල වෙත යොමුකර සමාජ රෝග වාර්තා කැඳවන ලෙසද මහේස්ත්‍රාත්වරයා පොලිසියට නියෝග කළේ ය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>15</day>
    </date>
    <link>http://www.dinamina.lk/2013/02/15/_art.asp?fn=r1302158</link>
    <topic>බූන්දල වනසන ‘කළපු අන්දර’ට එරෙහිව සංග්‍රාමයක්...</topic>
    <author>සනත් ගමගේ -ලුණම සමූහ</author>
    <content>බූන්දල ජාතික උද්‍යානය වසාගෙන පැතිරී තිබෙන ආක්‍රමණිකශීලී කළපු අන්දර ශාකය ඉවත් කිරීමේ ව්‍යාපෘතියක් ක්‍රියාත්මක කෙරේ.කළපු අන්දර හා පතොක් ශාකය නිසා බූන්දල ජාතික වනෝද්‍යානයේ ජෛව විවිධත්වයට මෙන්ම ආවේනික ශාක වර්ධනයටද බලපෑම් එල්ල වී තිබෙන බව බූන්දල වනෝද්‍යානයේ උද්‍යාන භාර කරුණාසේන විතාරණ මහතා සඳහන් කළේ ය.වනජීවී දෙපාර්තමේන්තුවේ පූර්ණ අධීක්ෂණය යටතේ වනෝද්‍යානයේ හෙක්ටයාර් 454 ක ප්‍රදේශයේ පැතිරී තිබෙන මේ ආක්‍රමණශීලී ශාක ඉවත් කිරීම සිදු කෙරේ.රම්සා තෙත්බිමක් ලෙස ලෝක උරුමයක් ලද බූන්දල වනෝද්‍යානය සංචාරක පක්ෂින්ගේ ආප්‍රිකාවේ අවසන් ලැගුම්පල බවට පත්ව තිබේ.ආක්‍රමණශීලි කළපු අන්දර සහ පතොක් ශාක වර්ධනය වීම නිසා වන සතුන්ගේ වාසස්ථාන මෙන්ම ආහාර හිඟයන්ද පවතී.බූන්දල ජාතික උද්‍යානයෙන් ඉවත් කරන ආක්‍රමණශීලී කළපු අන්දර ශාකය කොටස් බලශක්තිය උත්පාදනය කිරීම සඳහා යොදා ගැනීමට සමාගමක් ඉදිරිපත්වී සිටින බව ව්‍යාපෘතිය ආරම්භ කරමින් වනජීවී අධ්‍යක්ෂ ජෙනරාල් එච්.ඩී.රත්නායක මහතා සඳහන් කළේ ය. ව්‍යාපෘතියේ අපේක්ෂිත කාලය වසර පහකි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>15</day>
    </date>
    <link>http://www.dinamina.lk/2013/02/15/_art.asp?fn=r1302159</link>
    <topic>බලපිටිය රේවතයේ ගුරුන්ට පහර දුන්සැකකරුවන් 4කට ශරීර ඇප</topic>
    <author>බලපිටිය සමූහ – දිලිප් නිශ්ශංක</author>
    <content>බලපිටිය රේවත ජාතික පාසලේ ශිෂ්‍ය භට භාරව කටයුතු කරන ගුරුවරයාටත් පුහුණු කිරීම් කටයුතු සඳහා පැමිණි ආදි ශිෂ්‍යයකුටත් පහරදීම සම්බන්ධයෙන් අත්අඩංගුවට ගත් සැකකරුවන් හතර දෙනකු බලපිටිය මහේස්ත්‍රාත් අසංග බෝදරගම මහතා වෙත ඉදිරිපත් කිරීමෙන් පසුව එක් අයකුට රුපියල් ලක්‍ෂ දෙක බැගින් රුපියල් ලක්‍ෂ අටක ශරීර ඇප මත මුදා හැරීමට නියෝග කළේය.ශරීර ඇප මත මුදා හරින ලද්දේ බලපිටිය වැල්ලබඩ පදිංචි අලගියාහන්දි ආරියරත්න, අලගියාහන්දි සරත් කුමාර, අලගියාහන්දි සම්පත් ද සිල්වා සහ දනුෂ්ක ද සිල්වා නමැති සැකකරුවන් සිව් දෙනාය.මේ සැකකරුවන් පාසලට පැමිණ ශිෂ්‍ය භට භාර ගුරුවයාටත් පුහුණුවීම් කටයුතුවලට සහය වීමට පැමිණි විදුහලේ ආදි ශිෂ්‍යයකු වන විශේෂ කාර්ය බලකායේ නිලධාරියකුටත් පහර දී බරපතළ තුවාල සිදු කිරීම සම්බන්ධයෙන් අත්අඩංගුවට ගත් බව පොලිසිය පැමිණිල්ල අධිකරණයට ඉදිරිපත් කරමින් කියා සිටියේය.අහුන්ගල්ල පොලිස් ස්ථානාධිපති ඒ. මහින්ද මහතාගේ උපදෙස් මත අපරාධ අංශයේ ස්ථානාධිපති උ. පො. ප. ජයසූරිය මහතා සැකකරුවන් අත්අඩංගුවට ගෙන අධිකරණයට ඉදිරිපත් කර තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>15</day>
    </date>
    <link>http://www.dinamina.lk/2013/02/15/_art.asp?fn=r13021510</link>
    <topic>කාබනික පොහොර දැන් ගෙවත්තේදීම</topic>
    <author>එම්. අයි. එම්. අස්හර්මාලිගයිකාඩු සමූහ</author>
    <content>සයින්දමරුදු ගොවිජන සේවා බළ ප්‍රදේශයේ ගොවීන්ට සහ ගෙවතු වගාකරුවන්ට අවශ්‍ය කාබනික පොහොර සිය ගෙවත්තේදීම නිෂ්පාදනය කර ගැනීම සඳහා අවශ්‍ය දැනුම හා ප්‍රායෝගික පුහුණුව ලබාදීමට සයින්දමරුදු කොට්ඨාස මට්ටමින් කාබනික පොහොර ආදර්ශන ආරම්භ කර තිබේ.මෙමඟින් කාබනික පොහොර නිෂ්පාදනය ගැන ගොවීන් දැනුම්වත් කරන අතරම ගොවීන්ට අවශ්‍ය කාබනික පොහොර සැපයීමද සිදු කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>15</day>
    </date>
    <link>http://www.dinamina.lk/2013/02/15/_art.asp?fn=s1302151</link>
    <topic>ශ්‍රී ලංකා නව ක්‍රිකට් නායකයා මැතිව්ස්</topic>
    <author>වර්නන් ගුණසේකර</author>
    <content>ශ්‍රී ලංකා ටෙස්ට් හා එක්දින ක්‍රිකට් කණ්ඩායම්වල නායකයා ලෙස ඇන්ජලෝ මැතිව්ස් ද, විස්සයි20 ක්‍රිකට් කණ්ඩායමේ නායකයා ලෙස දිනේෂ් චන්දිමාල් ද ඊයේ නම් කරනු ලැබිණි.ටෙස්ට් හා එක්දින කණ්ඩායම්වල උප නායකත්වය ද චන්දිමාල්ට පැවරීමට ඊයේ රැස් වූ තේරීම් කමිටු නිළධාරීහු තීරණය කළහ. මේ අනුව ටෙස්ට් තරග පහක් හා ජාත්‍යන්තර එක්දින තරග පනහකට ක්‍රීඩා කර ඇති චන්දිමාල්ට කණ්ඩායමේ ජ්‍යෙෂ්ඨ කාර්යභාරයක් පැවරී තිබේ.විස්සයි20 කණ්ඩායමේ උප නායකයා වශයෙන් ලසිත් මාලිංග පත්කර තිබේ. මේ පත්වීම් සිදුකර ඇත්තේ ඊයේ (මාර්තු 14) සිට ලබන 2014 වසරේ ජනවාරි අග පාකිස්තානය සමග තරගමාලාවේ අවසානය තෙක් වන කාලසීමාව සඳහා ය.මාර්තු 8 වැනිදා මෙරට ඇරැඹෙන බංග්ලාදේශයට එරෙහි ද්විත්ව ටෙස්ට් තරගමාලාව සඳහා විසි දෙනෙකුගෙන් සමන්විත ශ්‍රී ලංකා සංචිතයක් ද තේරීම් කමිටුව විසින් ඊයේ නම් කෙරිණි.මේ සංචිතයේ විශේෂත්වය වනුයේ මෙතෙක් ටෙස්ට් කණ්ඩායමේ ක්‍රීඩා කරමින් සිටි ජ්‍යෙෂ්ඨ ක්‍රීඩකයෙකු ඇතුළු ක්‍රීඩකයන් තිදෙනෙකුට ඔවුන්ගේ ස්ථාන අහිමි වීම හා නවක මුහුණු හයක් එක් වීම ය.පසුගිය ඔස්ට්‍රේලියානු තරග සංචාරය ට සහභාගි වූ මැද පෙල පිතිකරු තිලාන් සමරවීර, ආරම්භක පිතිකරු තරංග පරණවිතාන හා කඩුලු රකින පිතිකරු ප්‍රසන්න ජයවර්ධන මෙවර ටෙස්ට් කණ්ඩායමෙන් ඉවතට වීසි වී තිබේ. අෂේන් සිල්වා, කුසල් ජනිත් පෙරේරා, ජීවන් මෙන්ඩිස්, කිත්රුවන් විතානගේ, දුෂ්මන්ත චමීර හා තරිඳු කෞශල් ටෙස්ට් සංචිතය ට අලුතින් එක් ව සිටින ක්‍රීඩකයෝ වෙති.දඟ පන්දු යවන අජන්ත මෙන්ඩිස්, දෙවසරකට පසුව යළි ටෙස්ට් කණ්ඩායමට එක්ව සිටී. ඔහු අවසන් වතාවට ටෙස්ට් ක්‍රීඩා කළේ 2011 වසරේ මැයි මාසයේ එංගලන්තයට එරෙහිවය.සමරවීරට ඔස්ට්‍රේලියානු තරග සංචාරය ඉතාමත් අසාර්ථක එකක් විය. එහි දී ටෙස්ට් ඉනිම හයක දී ම ඔහුට අර්ධ ශතකයක් වාර්තා කිරීමට නොහැකි විය. පරණවිතාන එම සංචාරයේ දී ශ්‍රී ලංකා කණ්ඩායමේ සාමාජිකයකුව සිටියද එකම ටෙස්ට් තරගයකට හෝ ක්‍රීඩා කළේ නැත.ඔහු වෙනුවට ක්‍රීඩා කළේ දිමුත් කරුණාරත්නය. ඔස්ට්‍රේලියානු සංචාරයේ දී ආබාධයකට ලක් වූ ප්‍රසන්න ජයවර්ධන බංග්ලාදේශය සමග තරගමාලාවට නම් කර නැති අතර ඒ අනුව චන්දිමාල් කඩුලු රකින්නා ලෙස ක්‍රීඩා කරනු ඇත.එම සංචාරයේදී තුවාළ ලැබූ තවත් ක්‍රීඩකයකු වන කුමාර් සංගක්කාර බංග්ලාදේශයට එරෙහි ශ්‍රී ලංකා ටෙස්ට් සංචිතයට ඇතුළත්ව සිටිය ද ඔහුගේ සහභාගිත්වය ඔහුගේ අතේ තුවාළය සුව වීම මත රැඳී තිබේ.සංචිතයේ සිටින තවමත් ටෙස්ට් ක්‍රීඩා කර නැති ක්‍රීඩකයන් හය දෙනාගෙන් කුසල් ජනිත් හා ජීවන් මෙන්ඩිස් ශ්‍රී ලංකාව වෙනුවෙන් ජාත්‍යන්තර එක්දින තරගවලට ක්‍රීඩා කර තිබේ. අනෙක් සිවු දෙනාගෙන් කිත්රුවන් විතානගේ හා අෂේන් සිල්වා ද්‍රවිඩ සංගම් පිල ට ක්‍රීඩා කරන වමත් පිතිකරුවෝ වෙති. විතානගේ පා දඟ පන්දු යවන්නෙකු ද වෙයි. පිට දඟ පන්දු යවන තරිඳු කෞශල් සහ මඳ වේග පන්දු යවන දුෂ්මන්ත චමීර එන්.සී.සී. ක්‍රීඩකයෝ වෙති.ශ්‍රී ලංකාව හා බංග්ලාදේශය අතර පළමු ටෙස්ට් තරගය මාර්තු 8 වැනිදා ගාල්ලේ දී ආරම්භ වන අතර දෙවැනි තරගය මාර්තු 16 වැනිදා කොළඹ පී.සරා ඕවල් හි දී ආරම්භ වීමට නියමිත ය. ඉන්පසුව දෙපිල අතර ජාත්‍යන්තර එක්දින තරග තුනක් හා විස්සයි20 තරගයක් පැවැත්වෙනු ඇත.බංග්ලාදේශයට එරෙහි ශ්‍රී ලංකා ටෙස්ට් සංචිතය මෙසේය.ඇන්ජලෝ මැතිව්ස් (නායක), දිනේෂ් චන්දිමාල් (උප නායක), තිලකරත්න ඩිල්ෂාන්, දිමුත් කරුණාරත්න, අෂේන් සිල්වා, කුමාර් සංගක්කාර, ලහිරු තිරිමාන්න, මහේල ජයවර්ධන, කුසල් ජනිත් පෙරේරා, ජීවන් මෙන්ඩිස්, කිත්රුවන් විතානගේ, අජන්ත මෙන්ඩිස්, සුරාජ් රන්දිව්, නුවන් කුලසේකර, ශමින්ද එරංග, චානක වෙලගෙදර, නුවන් ප්‍රදීප්, දුෂ්මන්ත චමීර, රංගන හේරත්, තරිඳු කෞශල්..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>15</day>
    </date>
    <link>http://www.dinamina.lk/2013/02/15/_art.asp?fn=s1302152</link>
    <topic>පෙම්වතිය වෙඩිතබා ඝාතනය කළපිස්ටෝරියස් පොලිස් බාරයට</topic>
    <author>ජොහැනස්බර්ග් (ඒ.එෆ්.පී.)</author>
    <content>තම නිවසට අවසරයකින් ‍තොරව බලහත්කාරයෙන් ඇතුලු වූ පුද්ගලයකු ලෙස වරදවා වටහාගනිමින් තමා පෙම්වතිය වෙඩිතබා ඝාතනය කළ දකුණු අප්‍රිකාවේ පැරාලිම්පික් ශූර ඔස්කාර් පිස්ටෝරියස් ඊයේ පොලිසිය විසින් අත්අඩංගුවට ගනු ලැබීය.30 හැවිරිදි කාන්තාවක් වෙඩිතබා ඝාතනය කළ 26හැවිරිදි පුද්ගලයකු පෙම්වතුන්ගේ දිනයේ දි‍ පොලිස් බාරයට ගත් බව බ්ලේඩ් රනර් ලෙස විරුදාවලිය ලත් පිස්ටෝරියස් අත්අඩංගුවට ගැනීමෙන් අනතුරුව නිවේදනයක් නිකුත් කරමින් ‍ජොහැනස්බර්ග් ‍පොලිසියේ ප්‍රකාශක කැට්ල‍ගෝ මෝගල් සඳහන් කළේය.කෙසේවෙතත් අත්අඩංගුවට ගත් පුද්ගලයා පිස්ටෝරියස් බව තහවුරු කිරීම ප්‍රතික්ෂේප කළ පොලිස් ප්‍රකාශක පැවැසුවේ උසාවියට ඉදිරිපත් කිරීමේදි ඔහුගේ අනන්‍යතාවය හෙළිදරවු කරන බවය.සැකකරු මියගිය කාන්තාවට සිවුවරක් වෙඩිතබා ඇතැයි ද ඇය ඒ මොහොතේදීම මියගොස් ඇති බවද පොලිස් ප්‍රකාශකයා සඳහන් කළේය.පසුගිය වසරේ ලන්ඩන් ඔලිම්පික් ක්‍රීඩා උළෙල නියෝජනය කරමින් ඔලිම්පික් තරගාවලියකට සහභාගි වූ ප්‍රථම දෙපා අහිමි ක්‍රීඩකයා ලෙස පිස්ටෝරියස් වාර්තා පොතට එක්විය.කෙසේවෙතත් පිස්ටෝරියස් පොලිස් අත්අඩංගුවට පත්වූ බව ඔහුගේ පියා ඒ.එෆ්.පී.පුවත් සේවයට තහවුරු කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>15</day>
    </date>
    <link>http://www.dinamina.lk/2013/02/15/_art.asp?fn=s1302153</link>
    <topic>ශ්‍රී ලංකා නාවික හමුදාවෙන් CISM DAY RUN 17දා</topic>
    <author/>
    <content>ශ්‍රී ලංකා නාවික හමුදාව සංවිධානය කරන “Cism Day run” ධාවන තරගාවලිය මේ මස 17දා ත්‍රිවිධ හමුදාපතිවරුන්ගේ ප්‍රධානත්වයෙන් කොළඹ ප්‍රදීපාගාර පරිශ්‍රය අභියසදී පැවැත්වේ.හමුදා සාමාජිකයන් තුළ ක්‍රීඩා කෞෂල්‍ය ඔප්නැංවීම, මිත්‍රත්තවය වර්ධනය කිරීමේ අරමුණින් “ක්‍රීඩාව තුළින් මිත්‍රත්වය” යන ආදර්ශ පාඨය යටතේ ‍ලෝක හමුදා ක්‍රීඩා කවුන්සලයේ ආරම්භක දිනය සිහිකිරීම හා ක්‍රීඩාව ලොවපුරා ප්‍රචලිත කිරීමට සෑම වසරකම පෙබරවාරි මාසයේ දී ‍මේ ධාවන තරග පැවැත්වේ.තරගාවලිය සාමාජිකත්වය ලැබු රටවල් 133ක හමුදාවල සියළු නිලයන් හා තරාතිරම් දරණ අය එකට එක්ව සමගිය පෙරදැරි‍කොට ගනිමින් ක්‍රීඩාවේ සාරධර්ම සහ ප්‍රතිපත්ති සුරැකීම පිණිස පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>15</day>
    </date>
    <link>http://www.dinamina.lk/2013/02/15/_art.asp?fn=s1302154</link>
    <topic>හරිස්චන්ද්‍ර බර ඉසිලීමේ වාර්තා තුනක් පිහිටුවයි</topic>
    <author>උපනන්ද ජයසුන්දරමහනුවර ක්‍රීඩා</author>
    <content>ශ්‍රී ලංකා බර ඉසිලීමේ සම්මේලනය සංවිධානය කළ ජාතික බර ඉසිලීමේ තරගාවලියේ කාන්තා අංශයෙන් තරග කළ ශ්‍රී ලංකා ගුවන් හමුදාවේ එම්.එම්.ඩී.හරිස්චන්ද්‍ර ශ්‍රී ලංකා වාර්තා 3ක් පිහිටුවීමට සමත්විය. හරිස්චන්ද්‍ර විසින් කි‍.ග්‍රෑ.75 බර පංතිය, කි.ග්‍රෑ.76 ස්නැච්, කි.ග්‍රෑ.91 ක්ලින් ඇන්ඩ් පර්ත් ඉසව්වන්ගෙන් වාර්තා පිහිටවු අතර ශ්‍රී ලංකා යුද හමුදාව නි‍යෝජනය කළ සී.එස්.එස්.පී.විජේසුරිය ද (කි.ග්‍රෑ.56 බර පංතිය) ශ්‍රී ලංකා වාර්තාවක් පිහිටුවීය.තරගාවලියේ ප්‍රතිපල මෙසේය.කාන්තා කි.ග්‍රෑ. 75 බර පංතිය-එම්.එම්.ඩී.හරිස්චන්ද්‍ර, පිරිමි-කි.ග්‍රෑ.56 බර පංතිය- සී.එස්.එස්.ජී.විජේසුරිය, කි.ග්‍රෑ.85 බර පංතිය-ආර්.සමරසේකර, කි.ග්‍රෑ. 94 කේ.අබේකෝන්, කි.ග්‍රෑ.105ට වැඩි ඩබ්ලිව්.ජයවික්‍රම.</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>15</day>
    </date>
    <link>http://www.dinamina.lk/2013/02/15/_art.asp?fn=s1302155</link>
    <topic>විවෘත බැඩ්මින්ටන් තරගාවලිය23දා සිට රත්නපුර‍යේ දී</topic>
    <author>එන්.පී.රාජදොරේ රත්නපුර විශේෂ</author>
    <content>රත්නපුර සාන්ත ඇලෝසියස් ජාතික පාසලට වසර 118ක් පිරිම නිමිත්තෙන් එම විද්‍යාලයීය බැඩ්මින්ටන් සංගමය සබරගමු පළාත් ක්‍රීඩා අමාත්‍යංශයේ සහයෝගය ඇතිව සංවිධානය කරන විවෘත බැඩ්මින්ටන් තරගාවලිය මේ මස 23 සි‍ට 25 වැනිදා දක්වා රත්නපුර නව නගර ගෘහස්ත ක්‍රීඩාංගණයේදී පැවැත්වේ.බැඩ්මින්ටන් ක්‍රීඩාව රත්නපුර ප්‍රදේශයේ ජනප්‍රිය කරවීම හා දියුණු කිරීමේ අරමුණින් විවෘත, ප්‍රවිණ හා පාසල් යන අංශ ‍යටතේ තරගාවලිය පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>15</day>
    </date>
    <link>http://www.dinamina.lk/2013/02/15/_art.asp?fn=s1302156</link>
    <topic>ලයිසියම් ටෙනිස් පුහුණුවට ශෝභනී</topic>
    <author/>
    <content>ශ්‍රී ලංකා‍වේ ටෙනිස් ක්‍රීඩාව නැංවීමට මෙහෙවරක යෙදෙන ශෝභනී ද සිල්වා නැවත ලයිසියම් ටෙනිස් පුහුණු පිටියට පිවිස සිටින්නීය‍.කොළඹ විශාකා විද්‍යාලයේ ආදි සිසුවියක හා හිටපු ටෙනිස් ශූරියක වන ශෝභනී වයස අවුරුදු 11දී ටෙනිස් ක්‍රීඩාවට පිවිසියාය. ඇය දේශීය මෙන්ම අන්තර්ජාතික තරගවලින්ද ජයග්‍රහණ රැසක් අත්කර ගනිමින් මෙරටට කීර්තියක් ලබාදුන් ක්‍රීඩිකාවකි. .</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>15</day>
    </date>
    <link>http://www.dinamina.lk/2013/02/15/_art.asp?fn=s1302157</link>
    <topic>ජාතික ආබාධිත වොලිබෝල් තරගාවලියේවිජයබා ක්‍රීඩා සමාජයට ශූරතා දෙකක්</topic>
    <author/>
    <content>ශ්‍රී ලංකා ජාතික ආබාධිතවුවන්ගේ වොලිබෝල් සම්මේලනය සංවිධානය කළ ජාතික ආබාධිත වොලිබෝල් ශූරතාවලියේ ගෘහස්ත වාඩිවී සිට ක්‍රීඩා කිරීම පිරිමි හා සිටගෙන සිට ක්‍රීඩා කිරීම පිරිමි ඉසව්වන‍්ගේ ශූරතා හිමිකර ගැනීමට වි‍ජයබා ක්‍රීඩා සමාජය සමත්විය.කණ්ඩායම් 12 සහභාගිත්වයෙන් තරගාවලියේ ගෘහස්ත අවසන් මහා තරග පසුගියදා රත්නපුරයේ දී පැවැති අතර වෙරළ ක්‍රීඩා තරග මීගමුවේදී පැවැත්විණි.මෙවර තරගාවලියේදී උදය පුෂ්පකුමාර (රණවිරු සේවා අධිකාරිය/ වෙරළ වාඩිවී ක්‍රී.), එම්.ඩබ්.අරුණ ප්‍රියංකර (පාබල ක්‍රී.ස/වෙරළ සිටගෙන ක්‍රී.), ඒ.එස්.එම්.සී.කේ.අර්ථනායක (විජයබාහු ක්‍රී.ස/ගෘහස්ත වාඩිවී සිට ක්‍රී.), පී.එව්.කේ.ජයතිස්ස (විජයබා ක්‍රී.ස/සිට‍ගෙන සිට ක්‍රී.) සහ නිලුකා දමයන්ති (ක්ලම් චාම් විලා/වෙරළ වාඩිවී සිට ක්‍රී.) පී.මලර් විලි/සුපර් සිටි පැරා ක්ලබ්) දක්ෂතම ක්‍රීඩක ක්‍රීඩිකාවන් ලෙස සම්මාන දිනා ගත්තේය.තරගාවලියේ ත්‍යාග ප්‍රදානෝත්සවය ජාතික ආබාධිතවුවන්ගේ වොලිබෝල් සම්මේලනයේ සභාපති හා ජාතික වොලිබෝල් සම්මේලනයේ උපසභාපති කංචන ජයරත්න මහතාගේ ප්‍රධානත්වයෙන් පැවැති අතර උපසභාපති කේ.එස්.කුලතුංග, ලේකම් කරුණාරත්න වික්‍රමසිංහ ඇතුළු පිරිසක් එක්වූහ.තරගාවලියේ සමස්ත ප්‍රතිඵල මෙසේය.වෙරළ වාඩිවී සිට ක්‍රීඩා කිරිම (පිරිමි)-1.රණවිරු සේවා අධිකාරිය. 2.වව්නියාව පැරා ක්‍රී.ස, වෙරළ සිටගෙන ක්‍රීඩා කිරිම (පිරිමි)-1.පාබල ක්‍රීඩා සමාජය. 2.ගාඩියන්ස් ක්‍රීඩා සමාජය, ගෘහස්ත වාඩිවී සිට ක්‍රීඩා කිරීම (පිරිමි)-1.විජයබා ක්‍රී.ස. 2.රණවිරු සේවා අධිකාරි ක්‍රී.ස, ගෘහස්ත සිටගෙන ක්‍රීඩා කිරීම (පිරිමි)-1.විජයබා ක්‍රී.ස. 2.ගාඩියන්ස් ක්‍රී.ස,වෙරළ වාඩිවී සිට ක්‍රීඩා කිරිම (කාන්තා)-1.ක්ලබ් චාම් විලා. 2.වව්නියාව පැරා ක්‍රී.ස, ගෘහස්ත වාඩිවී සිට ක්‍රීඩා කිරීම (කාන්තා)-1.සුපර් සිටි පැරා ක්ලම්. 2.ක්ලම් චාම් විලා.</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>15</day>
    </date>
    <link>http://www.dinamina.lk/2013/02/15/_art.asp?fn=f1302151</link>
    <topic>විපක්ෂයේ රැඩිකල් ත්‍රීවීල් සංවිධානය</topic>
    <author/>
    <content>එක්සත් ජාතික පක්ෂයේ ප්‍රතිපත්ති රැඩිකල් බව පක්ෂයේ නායකයාත් සෙසු අයත් කියති. ඇතැම් ඉංග්‍රීසි වචනවලට සිංහල වචන යොදන්නට නොදන්නා නිසා හෝ ඉංග්‍රීසි වචන යෙදීම අලුත් මෝස්තරයක් නිසා හෝ වික්‍රමසිංහ මහතා සිය ප්‍රතිපත්ති රැඩිකල් බව කියයි. 2014 දී ඔහු පෙරළන්නට හදන්නේ ද රාජපක්ෂ පාලනය නොව රෙජීමයයි.මෙම රෙජීමය පෙරළන්නට රැඩිකල් ප්‍රතිපත්ති සමඟ පොදු විපක්ෂ එකඟතාවකට ද, එජාප ප්‍රමුඛ පක්ෂ එකොළහක් ගිවිසුමකටද පසුගියදා අත්සන් තැබූහ. මෙම ගිවිසුම අත්සන් තබන්නට නව නගර ශාලාව තෝරා ගැනීම එජාපයේ රැඩිකල් බව ප්‍රදර්ශනය කරන්නක්දැයි අපට සිතේ. නව නගර ශාලාව අනාදිමත් කාලයක සිට මේ රටේ එජාප විරෝධී, ධනපති විරෝධී සටන් මෙහෙයවන්නට මේ රටේ ප්‍රබල වාමාංශික නායකයන් ඒකරාශී වූ විවිධ ප්‍රගතිශීලී තීන්දුවලට එළැඹුණ තැනක් ලෙස ඉතිහාසයේ ලියැවී ඇත.එදා එජාප නායකයන් කිසිම දිනෙක නව නගර ශාලාවට ගිය බවක් අපට නම් මතක නැත. ආචාර්ය ඇන්.ඇම්.පිලිප් ගුණවර්ධන, දොස්තර එස්.ඒ.වික්‍රමසිංහ, පීටර් කේනමන් , රොබට් ගුණවර්ධන වැනි සටන්කාමී වාමාංශික නායකයන් ප්‍රගතිශීලි ජනතාව වෙනුවෙන් ප්‍රගතිශීලී තීන්දු තීරණවලට එළැඹී ඒවා ක්‍රියාත්මක කරන්නට පසුබිම කරගත් නව නගර ශාලාවට රනිල් වික්‍රමසිංහ මහතා යෑමද රැඩිකල් වීමක් ලෙස වික්‍රමසිංහ මහතා සලකනු ඇත.එක්සත් ජාතික පක්ෂය සමඟ එකඟතා ගිවිසුම අත්සන් කරන්නට එකතු වූ පක්ෂ දහයෙන් බොහෝ පක්ෂ ත්‍රීවීල් පක්ෂ බව එම පක්ෂම පිළිගනී. අපට ආරංචි වූ විදියට එම පක්ෂ දහයේම අය ගිවිසුම අත්සන් කරන්නට නව නගර ශාලාවට පැමිණියේ විසිහය දෙනකුට යාහැකි දොර දෙකේ බස් රියකිනි. වික්‍රමසිංහ මහතා පැමිණියේ වෑන් රියකිනි.මෙම පක්ෂ දහයෙන් කිසියම් ජන පදනමක් ඇත්තේ දෙමළ ජාතික සන්ධානයට පමණි. එහෙත් එම පක්ෂය ගිවිසුමට අත්සන් තැබුවේ නැත. රතු පාට ඇඟේ ඔතාගෙන සිටි වමේ යයි කියන එක් පක්ෂයක් වන්නේ ආචාර්ය වික්‍රමබාහු කරුණාරත්නගේ වාමාංශික පෙරමුණයි. වික්‍රමබාහු රනිල්ගේ අත අල්ලාගෙන එජාපයට සහාය පළ කර තිබේ.වික්‍රමබාහු කොළඹ නගර සභාවට මන්ත්‍රීකමක් සඳහා ඡන්දයට ඉදිරිපත් වූ අයෙකි. එහෙත් නගර සභාවටද යා නොහැකි විය. අන්තිමට ඔහු කළේ නගර සභාවට ඉල්ලා ජයගත් ජීවානන්ද සහෝදරයාට ඉල්ලා අස්වන ලෙස බල කිරීම ය. ඔහු අස් වූ පසු වික්‍රමබාහු ලැයිස්තුවෙන් නගර සභා මන්ත්‍රී වූ හැටි අපට මතකය. ඔහු පළාත් සභාවට පත් වූයේද ශ්‍රී ලංකා නිදහස් පක්ෂය සමඟ සන්ධානගත වූ පසුවය.ප්‍රභාකරන්ගේ හිතවතාකෙසේ හෝ ඔහුට සිදු වූයේ එක්සත් ජාතික පක්ෂයේ පිහිට පැතීමටය. ඔහු කාලයක් ප්‍රභාකරන්ගේ සහාය පැතූ, ප්‍රභාකරන් වෙනුවෙන් කඳුළු සැලූ මාතෘ භූමියට එරෙහි වූ දේශපාලන චරිතයකි. ප්‍රභාකරන් වෙනුවෙන් කිසිදු අවහිරයක් නැතිව උතුරේ සංචාරය කළ දේශපාලනඥයෙකි. ප්‍රභාකරන් දහස් ගණන් අහිංසක ජනතාව ඝාතනය කරද්දී වික්‍රමබාහු කිසිම දිනෙක එම ඝාතන හෙළා දුටුවේ නැත. ඒ නිසා වික්‍රමබාහු එක්සත් ජාතික පක්ෂය සමඟ සහ දෙමළ ජාතික සන්ධානය සමඟ ගිවිසුම් අත්සන් තැබීම පුදුමයක් නොවේ.සටන් විරාම ගිවිසුමක් අත්සන් කොට කොටි සංවිධානයට ඔක්සිජන් දුන්නේ වෙනත් කවුරුත් නොව රනිල් වික්‍රමසිංහ මහතාය. වැටී තිබුණ කොටි නැගිට්ටුවේද රනිල් අත්සන් කළ සටන් විරාම ගිවිසුමයි. අපේ රණවිරුවන් දෑත් දෙපා බැඳ කඳවුරුවල සිරකරුවන් සේ තබා ප්‍රභාකරන් සිය භූමි වපසරිය පළල් කර ගත්තේත් , අවි එකතු කළේත් නිදහසේ කටුනායකින් එතෙර ගියේත් එතෙර සිට නිරුපද්‍රිතව කිලිනොච්චියට ගියේත් සටන් විරාම ගිවිසුම නිසා ය.දෙමළ ජාතික සන්ධානයද ප්‍රභාකරන් සමඟ එකට සිටි කොටි රූකඩ බවට පත් වී සිටියේ ය. අදත් එසේමය. එතෙර සංවිධාන වන දෙමළ ඩයස් පෝරාවට පණ දීමට දෙමළ ජාතික සන්ධානය කළ හැකි සියලු දේ කරන්නේ ය. මේ තත්ත්වය යටතේ ප්‍රභාකරන්ව ශක්තිමත් කරන්නට සටන් විරාම ගිවිසුමට අත්සන් කොට කොළඹට වී සුවසේ නිදාගත් රනිල් වික්‍රමසිංහත් , ප්‍රභාකරන් මියගිය විට කඳුළු සැලූ ඩොලර් පෙනී පෙනී සියලු ප්‍රතිපත්ති සහ මාතෘ භූමිය පාවා දුන් ආචාර්ය වික්‍රමබාහු කරුණාරත්නත් කොටින්ට පණ දෙන්නට තවමත් කඩේ යන දෙමළ ජාතික සන්ධානයේ ආර්.සම්බන්දනුත් එකතුවීම භයානකය. කොහෙන් කෙළවර වේදැයි හිතන්නටවත් බැරිය. ඒ නිසා ජනපදනමක් නැති වුණත් මෙම පක්ෂ තුනේ හවුල ගැන ජනතාව සැලකිලිමත් වීම අතිශයින්ම වැදගත්ය.දිනන්නට බැරි ත්‍රීවීල් පක්ෂ සමඟ ගිවිසුම් අස්සන් කර ඇත්තේ ඡන්ද දිනන්නට නොවේ. පක්ෂය තුළ සමගියක් නැති එජාපයට ජනතාව ඒකරාශී කර ගන්නට ශක්තියක් නැත. රනිල්ට එරෙහිව විකල්ප පුද්ගලයන් ඡන්දවලදී ඉදිරිපත් කිරීමට එජාපයේම කොටසක් සූදානමින් සිටිති. රංගේ බණ්ඩාර ඒ බව එළිපිටම ප්‍රකාශ කර තිබේ. ත්‍රීවීල් පක්ෂ සමඟ ගිවිසුම් අස්සන් කරන රනිල් වික්‍රමසිංහ දැන් සියලු දේට කලින් පක්ෂය ආරක්ෂා කර ගත යුතුය.ජනතාව සමඟ තීන්දු ගන්නා රාජ්‍ය නායකයාපෙර ඇතැම් රජ දරුවෝ වෙස් වලාගෙන ජනතාව අතරට ගියහ. ඒ ජනතාව රාජ්‍ය පාලනය ගැන කියන දේ දැනගැනීමට ය. ජනතා ප්‍රශ්න ගැන අවබෝධයක් ලබා ගැනීමටය.මහින්ද රාජපක්ෂ මහතා ජනතා ප්‍රශ්න රටේ ගැටලු, රාජ්‍ය නිලධාරීන්ගේ කපටිකම්, ඇමැතිවරුන්ගේ කම්මැලිකම් දැනගන්නට වෙස් වළාගතයුතු නැත. ජනතාව අතරට ගොස් රැස්කර ගන්නා තොරතුරු අනුව පළපුරුදු දේශපාලනඥයකු වන මහින්ද රාජපක්ෂ මහතාට සියලු දේ පිළිබඳ යථාර්ථය ඉස්මතු කර ගන්නට කිසිම අපහසුවක් නැත.දිස්ත්‍රික් සංවර්ධන කමිටු ඒකරාශිකොට දිස්ත්‍රික්කයේ ජනතා ප්‍රශ්න ගැන පැහැදිලි තොරතුරු ලබා ගැනීමට ජනාධිපතිතුමා රට වටා යන්නේ ඒ සඳහාය. පැළවන මුල්ගල්, වහලවල් නැති ගොඩනැගිලි, නිම නොවන ජනතා සේවා ආදී සියල්ල පිළිබඳ යථා තත්ත්වය අවබෝධ කර ගන්නට මහින්ද රාජපක්ෂ මහතා තරම් දක්ෂයකු තවත් නැත. සමහර තොරතුරු දැනගන්නට අවශ්‍ය නම් ඔහු කරන්නේ රාජ්‍ය නිලධාරියකුගෙන්, මන්ත්‍රීවරයෙකුගෙන්, ඇමැතිවරුන්ගෙන් ප්‍රශ්න දෙක තුනක් ඇසීම පමණි.රට වටේ දිස්ත්‍රික් කමිටු සංවර්ධන රැස්වීම්වලට රාජ්‍ය නායකයාගේ සහභාගීවීම අතිශයින්ම ඵලදායි වන්නේ ය. ඔහු පසුගියදා යාපනයේ දිස්ත්‍රික් සංවර්ධන කමිටු රැස්වීමට ගියේ ය. ජනතාවගේ ප්‍රශ්න රැසකට විසඳුම් ලබා දුන්නේ ය. ජනතාවට තමන්ගේ දුක් ගැනවිලි ඉදිරිපත් කරන්නටද ඉඩ ලැබුණි. මෙම රැස්වීමේදී ජනාධිපතිතුමාට අතිශයින්ම සංවේදී සිද්ධියකට මුහුණ දෙන්නට සිදුවිය. එම රැස්වීමේදී ජනාධිපතිතුමාට දැනුම් දෙන්නට අම්මාවරුන් දෙදෙනෙකුට තිබුණේ එකම එක ප්‍රශ්නයකි. ඔවුන් දෙදෙනාට ජල ප්‍රශ්න, විදුලිය ප්‍රශ්න තිබුණේ නැත. තමන්ගේ පවුලේ අය වෙනුවෙන් කියන්නට ප්‍රශ්න තිබුණේම නැත.“අනේ ජනාධිපතිතුමනි! පොලිස් අත්අඩංගුවේ සිටින අපේ දරුවන් දෙදෙනා නිදහස් කර දෙන්න” ඒ අම්මලා දෙමළ භාෂාවෙන් ඉදිරිපත් කළ එකම ප්‍රශ්නය එයයි.කඳුළු සලමින් ඔවුන් කියා සිටියේ මීට මාස තුනකට පමණ පෙර පොලිස් අත්අඩංගුවට පත් සරසවියේ ඉගෙනුම ලබන තම දරුවන් දෙදෙනා නිදහස් කරදෙන ලෙසය. එම ඉල්ලීමට ජනාධිපතිතුමා එවේලේම ක්‍රියාත්මක විය. සරසවියේ ඉගෙනුම ලැබූ එම දරුවන් දෙදෙනා ත්‍රස්තවාදීහු නොවූහ. අපරාධකාරයෝ නොවූහ. සමාජයේ නොමඟ යැවීමෙන් පොලිස් අත්අඩංගුවට පත්වූ අය වූහ. ජනාධිපතිතුමා එවේලේම පොලිස්පතිට කතා කළේ ය.මේ සරසවි දරු දෙදෙනා වහාම නිදහස් කරන්නැයි ජනාධිපතිතුමා පොලිස්පතිට උපදෙස් දුන්නේ ය. එතැනින් නොනැවතුණ ජනාධිපතිතුමා දරුවන් හොඳින් රැක බලා ගන්නා ලෙසට අම්මලා දෙදෙනාට දැනුම් දුන්නේ ය. “දරුවන් අපට විරුද්ධ වුණාට කමක් නෑ. හැබැයි රටට විරුද්ධ වෙන්න එපා කියන්න” ජනාධිපතිගේ අවවාදය එය විය. පසුදින සවස 4 වන විට සරසවි දරු දෙදෙනා නිදහස් වූහ. ඔවුහු තම දෙමාපිය ඇසුරට එක්වූහ. ඒ රජයට හෝ රටට හෝ විරුද්ධ වීමට නොවේ. .</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>16</day>
    </date>
    <link>http://www.dinamina.lk/2013/02/16/_art.asp?fn=n1302162</link>
    <topic>උල්කාපාතයක් කඩා වැටී රුසියාවේ 514කට තුවාල</topic>
    <author/>
    <content>මධ්‍යම රුසියාවේ මොස්කව් නගරය ආසන්නයට උල්කාපාතයක් කඩාවැටීමෙන් පුද්ගලයෝ 514 දෙනෙක් ඊයේ තුවාල ලැබූහ.මෙය සිදුවී ඇත්තේ රුසියාවේ වෙලාවෙන් ඊයේ උදේ 9.20 ට පමණය.එක්දහස් නවසිය අටේ ජූනි මාසයේ රුසියාවේ සයිබීරියාවේ තුන්ගුස්කා ප්‍රදේශයේ සිදු වූ තාරකා විද්‍යාත්මක අත්දැකීමට පසු උල්කාපාතයක් කඩාවැටුණු ප්‍රථම අවස්ථාව මෙයයි.සිද්ධිය ඇසින් දුටුවන් කියන පරිදි සාමාන්‍ය ආලෝකයක් නොවන අති දීප්තියකින් යුත් ග්‍රාහක කොටසක් මෙසේ කඩාවැටී ඇති අතර බොහෝ උදවිය එය ගුවන් යානයක් කඩාවැටීමක් ලෙස උපකල්පනය කර ඇත.මධ්‍යම රුසියාවේ මොස්කව් නගරයේ නැඟෙනහිර සිට කිලෝමීටර් 1500 හෙවත් සැතපුම් 950 එපිටින් මෙම පිපිරීම සිදු වී ඇති අතර එය “යෙකටරින්ග්බර්ග්” ප්‍රදේශයට සැතපුම් 125 හෙවත් කිලෝමීටර් 200 ක් දුරින් සිදු වී ඇත.රුසියාවේ ප්‍රාදේශීය අමාත්‍යාංශයක් විසින් පවසන ආකාරයට මෙය අතිශය විරල සිදුවීමක් වන බව ද, අදාළ වස්තුව තත්ත්පරයට කිලෝමීටර් 30 හෙවත් සැතපුම් 19 වේගයෙන් පැමිණ මෙම පිපිරීම සිදුකර ඇත.මෙමඟින් 514 දෙනකුට වෛද්‍ය ප්‍රතිකාර ලබාදිය යුතු තත්ත්වයේ තුවාල සිදු වී ඇති අතර ගොඩනැගිලිවල වීදුරු කඩා වැටී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>16</day>
    </date>
    <link>http://www.dinamina.lk/2013/02/16/_art.asp?fn=n1302163</link>
    <topic>රැඳවියන් සතුව තිබීතහනම් ද්‍රව්‍ය අත්අඩංගුවට</topic>
    <author>බුද්ධිකා ඉඹුලාන</author>
    <content>බන්ධනාගාර බුද්ධි අංශ නිලධාරින් පෙරේදා (14) රාත්‍රියේ බෝගම්බර බන්ධනාගාරයේ සිදුකළ හදිසි සෝදිසි මෙහෙයුමකදී එහි රැඳවියන් සතුව තිබී නවීන තාක්ෂණික පහසුකම්වලින් සමන්විත ජංගම දුරකතන 18ක්, මත්ද්‍රව්‍ය පැකට් 65ක් ඇතුළු තහනම් ද්‍රව්‍ය රැසක් සොයාගෙන තිබේ.මරණ දණ්ඩනයට නියම වූ, ජීවිතාන්තය දක්වා සිරදඬුවම්, විශේෂ ගණයේ සිරකරුවන් සහ මරණ දණ්ඩන ඇපෑල සිරකරුවන්ගේ සිර මැදිරි මෙසේ බුද්ධි අංශ පරික්ෂාවට ලක් වූ අතර , එහිදී මරණ දණ්ඩන සිරකරුවකු වන “පොට්ට නවුෆර්” නමැත්තා අත තිබියදීද ජංගම දුරකතනයක් අත්අඩංගුවට ගෙන ඇත.බුද්ධි අංශ නිලධාරින් 35 දෙනකු පමණ මෙම මෙහෙයුමට සහභාගි වී අතර රාත්‍රි 7.30 සිට 12.30 පමණ වන තෙක් එය ක්‍රියාත්මක වී තිබේ.මෙම මෙහෙයුමේදී සිම් කාඩ්පත් 14 චාජර් 20කට අධික ප්‍රමාණයක්, ගංජා පැකට් 03ක්, අමෙරිකානු ඩොලර් 100 නෝට්ටුවක්, මුදලින් රුපියල් 3400ක් ද සොයාගෙන ඇත. අත්අඩංගුවට ගත් මෙම ද්‍රව්‍ය වැඩිදුර පරීක්ෂණ සඳහා අපරාධ පරීක්ෂණ දෙපාර්තමේන්තුව වෙත යොමුකර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>16</day>
    </date>
    <link>http://www.dinamina.lk/2013/02/16/_art.asp?fn=n1302164</link>
    <topic>පොදු රද මඩුලු සමුළුවට බංග්ලාදේශයේ සහාය</topic>
    <author/>
    <content>ශ්‍රී ලංකාවේ පැවැත්වීමට නියමිත පොදු රාජ්‍ය මණ්ඩලයීය රාජ්‍ය නායක සමුළුව සාර්ථක කර ගැනීම සඳහා අවශ්‍ය සියලු සහාය ලබාදීමට බංග්ලාදේශය එකඟතාව පළ කර ඇත.බංග්ලාදේශයේ සංචාරයක නිරත වන විදේශ කටයුතු ඇමැති මහාචාර්ය ජී.එල්.පීරිස් මහතා එරට අගමැතිනි ෂික් හසීනා මහත්මිය ඊයේ (15) හමුවු අවස්ථාවේ දී මෙම එකඟතාවන්ට පැමිණ ඇති බව විදේශ කටයුතු අමාත්‍යාංශය සඳහන් කරයි.බංග්ලාදේශය පොදු රාජ්‍ය මණ්ඩලයේ අමාත්‍ය ක්‍රියාකාරී කමිටුවට ද සහභාගී වේ. එරට දෙදින සංචාරයක නිරතව සිටින විදේශ අමාත්‍යවරයා සහ බංග්ලාදේශ අගමැතිනිය අතර මිනිස් ජාවාරම් ඇතුළු නීති විරෝධී ගනුදෙනු වැළැක්වීම සඳහා ඒකාබද්ධ වැඩපිළිවෙළක් ක්‍රියාත්මක කිරීම කෙරෙහි අවධානය යොමුකර තිබේ.දෙරට අතර වෙළෙඳ, නැව් සහ ගුවන් සේවා කටයුතු පුළුල් කිරීම පිළිබඳ අදාළ සාකච්ඡාවේ දී අවධානය යොමු වු බව විදේශ කටයුතු අමාත්‍යාංශය සඳහන් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>16</day>
    </date>
    <link>http://www.dinamina.lk/2013/02/16/_art.asp?fn=n1302165</link>
    <topic>1080කට තැපැල් සේවයේ පත්වීම්</topic>
    <author>ධනුෂ්ක ගොඩකුඹුර</author>
    <content>තැපැල් දෙපාර්තමේන්තු ඉතිහාසයේ නව පිටුවක් පෙරළමින් වසර 16කට පසු ප්‍රථම වරට එකවර ස්ථිර පත්වීම් 1080ක් ජනාධිපති මහින්ද රාජපක්ෂ මහතාගේ අතින් අරලියග මන්දිරයේදී ඊයේ (15) පිරිනැමිණ.නවීන තාක්ෂණයට ගැලපෙන පරිදි තැපැල් සේවය ජාලගතකරණ වැඩපිළිවෙළ ශක්තිමත් කිරීමේ අරමුණ ඇතිව බඳවා ගත් මෙම තැපැල් සේවා නිලධාරීහූ පරිගණක දැනුමෙන් සන්නද්ධවූවෝ වෙති.තැපැල් සේවා ඇමැති ජීවන් කුමාරතුංග මහතාගේ සංකල්පයක් මත ක්‍රියාත්මක තැපැල් ජාලගතකරණ වැඩපිළිවෙළ සඳහා ජනාධිපතිවරයා පසුගිය අයවැයෙන් රුපියල් මිලියන 650ක් වෙන් කර තිබේ.රටම ආවරණය වන පරිදි මෙම පත්වීම් ප්‍රදානය කෙරුණු අතර සියලු දිස්ත්‍රික්ක නියෝජනය කරමින් ජනාධිපතිවරයාගේ අතින් පත්වීම්ලාභීන් 25‍ දෙනකුට පත්වීම් ප්‍රදානය කෙරිණ.දීර්ඝ ඉතිහාසයක් සහිත තැපැල් දෙපාර්තමේන්තුවේ වටිනාකම සහ වැදගත්කම හඳුනාගෙන එයට ගෞරවයෙන් සලකන්නට සියලුදෙනා පුරුදු විය යුතු බව ජනාධිපතිවරයා මෙහිදී පැවසීය.තැපැල් සේවයට නවීන තාක්ෂණය එක් කරමින් අනාගතය කරා ගෙන යන්නට එක්වන තරුණ ජවය වෙත සිය සුබපැතුම් එක්කරන බව ද ජනාධිපතිවරයා වැඩිදුරටත් ප්‍රකාශ කළේය. තැපැල් ඇමැති ජීවන් කුමාරතුංග, අමාත්‍යාංශ ලේකම් හේමසිරි ප්‍රනාන්දු මහත්වරු ද මෙහිදී අදහස් දැක්වූහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>16</day>
    </date>
    <link>http://www.dinamina.lk/2013/02/16/_art.asp?fn=n1302166</link>
    <topic>අර්ථසාධක අරමුදල් ආයෝජනය කිරීමට එරෙහිව වෘත්තීය සමිති 11ක් ගොනු කළ පෙත්සම ඉවතට</topic>
    <author>නෙල්කා මැදගෙදර</author>
    <content>සේවක අර්ථසාධක අරමුදල් ආයෝජනය කිරීමට එරෙහිව සේවක වෘත්තිය සංගම් එකොළහක් ගොනු කළ මූලික අයිතිවාසිකම් පෙත්සමක් ශ්‍රේෂ්ඨාධිකරණය ඊයේ (15) නිෂ්ප්‍රභ කෙළේය.එම අරමුදල් ආයෝජනය කරන්නේ කවරාකාරයෙන්ද යන්න පිළිබඳව එහි සාමාජිකයන් දැනුවත් කිරීම වඩා සුදුසු බව ශ්‍රේෂ්ඨාධිකරණය සඳහන් කෙළේය. එලෙස පුළුල් දැනුවත් කිරීමක් සිදුවන්නේ නම් මෙම පෙත්සම සම්බන්ධ විභාගයක් පැවැත්වීම අවශ්‍ය නැති බවට ශ්‍රේෂ්ඨාධිකරණය සඳහන් කෙළේය.ආණ්ඩුක්‍රම ව්‍යවස්ථාවෙහි 10 සහ 14(1) (අ) වගන්ති අනුව එලෙස දැනුවත් වීමේ අයිතියක් සේවකයන්ට ඇති බව අධිකරණය අවධාරණය කෙළේය.අන්තර් සමාගම් සේවක සංගමය, නිදහස් වෙළෙඳ කලාප පොදු සේවක සංගමය, ජාතික සේවක සංගමය, ලංකා බැංකු සේවක සංගමය, රක්ෂණ සේවක සංගමය ඇතුළු සේවක සංගම් 11 ක් මෙම පෙත්සම ගොනු කැර තිබිණි. ශ්‍රී ලංකා මහ බැංකුවෙහි මූල්‍ය මණ්ඩලය, මහ බැංකු අධිපතිවරයා, කම්කරු කොමසාරිස්වරයා ඇතුළු නම දෙනකු පෙත්සම මගින් වගඋත්තර කරුවන් කොට සිටියහ.අගවිනිසුරු මොහාන් පීරිස්, කේ. ශ්‍රී පවන්, පී. ඒ. රත්නායක යන ශ්‍රේෂ්ඨාධිකරණ විනිසුරු මඩුල්ල ඉදිරියෙහි මෙම පෙත්සම ඊයේ (15) කැඳවිය.2002 වර්ෂය වන විට සේවක අර්ථසාධක අරමුදලෙහි අගය රුපියල් බිලියන 74ක් බවට පෙත්සමෙහි සඳහන් විය. සේවක අර්ථසාධක අරමුදල ඇතැම් ආයතන සහ සමාගම්වල ආයෝජනය කිරීමට යන බව දැනගැනීමට ලැබුණු බව පෙත්සමෙහි සඳහන් වේ.පාඩු ලබන ආයතන සහ කොටස් වෙළෙඳ පොළෙහි බිඳවැටුණු සමාගම් කිහිපයක එම මුදල් ආයෝජනය කිරීමට යන බවට ද චනගැනීමට ලැබුණු බව පෙත්සමෙහි සඳහන් වේ. එලෙස එම මුදල් ආයෝජනය කළහොත් සේවකයන්ට පිරිමැසිය නොහැකි පාඩුවක් සිදුවන බව පෙත්සම්කරුවෝ සඳහන් කැර ඇත.එම ආයෝජනය කිරීම් විනිවිද භාවයෙන් යුතුව සිදුවිය යුතු බවට සඳහන් කළ පෙත්සම්කරුවන් එම ආයෝජන කිරීම් පිළිබඳව විමර්ශනයක් පවත්වන ලෙස අපරාධ පරීක්ෂණ දෙපාර්තමේන්තුවට නියෝග කරන ලෙස පෙත්සම්කරුවෝ අධිකරණයෙන් ඉල්ලා සිටියහ.එසේම එම ආයෝජන කිරීම් සිදු කරන්නේ කෙසේද යන්න පිළිබඳව දැනුවත් වීමේ අයිතියක් සේවකයන්ට ඇති බවට ප්‍රකාශයක් කරන ලෙස ද පෙත්සම මගින් අධිකරණයෙන් ඉල්ලා තිබිණි.නීතිඥ ජේ. සී. වැලිඅමුණ මහතා පෙත්සම්කාර වෘත්තිය සමිති වෙනුවෙන් පෙනී සිටියේය.නියෝජ්‍ය සොලිසිටර් ජෙනරාල් එස්. රාජරත්නම් මහතා වගඋත්තරකරුවන් වෙනුවෙන් පෙනී සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>16</day>
    </date>
    <link>http://www.dinamina.lk/2013/02/16/_art.asp?fn=n1302167</link>
    <topic>ධාරානිපාත වර්ෂාවෙන්134,000ක් පීඩාවට</topic>
    <author>උදුලා පීරිස් සහ පණ්ඩුක සමරසේකර</author>
    <content>තෙදිනක් තිස්සේ ඇද හැලුණු ධාරානිපාත වර්ෂාව හේතුවෙන් දෙදෙනකු මරණයට පත්ව දිස්ත්‍රික්ක 5ක එක්ලක්ෂ තිස් හතරදාහක් පීඩාවට පත්ව ඇතැයි ආපදා කළමනාකරණ මධ්‍යස්ථානය පවසයි. වවුනියාව, කිලිනොච්චිය, මුලතිව්, මන්නාරම, අම්පාර, මඩකලපුව, දිස්ත්‍රික්ක පහ තුළ ඇතිව ඇති අයහපත් කාලගුණය හේතුවෙන් තවත් 667 දෙනකු අවතැන්ව ඇති අතර ඔවුන් කඳවුරු 22ක් තුළ රඳවා ඇතැයිද ආපදා කළමනාකරණ මධ්‍යස්ථානයේ නියෝජ්‍ය අධ්‍යක්ෂ ප්‍රදීප් කොඩිප්පිලි මහතා කියා සිටී.ධාරානිපාත වර්ෂාව සමඟ නිවාස 20ක් පූර්ණවශයෙන් හානියට පත්ව තවත් නිවාස 188ක් අර්ධ වශයෙන් හානියට පත්ව ඇතැයිද කොඩිප්පිලි මහතා කියයි.නුවරඑළියේ දියේ ගසාගෙන යෑම හේතුවෙන් සහ බණ්ඩාරවෙල ගසක් කඩාගෙන වැටීමෙන් මෙම මරණ සිදුව ඇත. ධාරානිපාත වර්ෂාව හේතුවෙන් ජලාශ ගණනාවක් පිටාර මට්ටමට පැමිණ ඇති බවත් ඉන් අනුරාධපුරය හා පොළොන්නරුවේ ජලාශ රැසක වාන් දොරටු විවෘත කර ඇති බවත් මේ වනවිට පරාක්‍රම සමුද්‍රයේ වාන්දොරටු වසා ඇති බවත් ඒ මහතා කියයි.විපතට පත්වූවන් සඳහා දිස්ත්‍රික් ලේකම්වරුන්ගේ පූර්ණ අධීක්ෂණය යටතේ ප්‍රාදේශීය ලේකම්වරු, ග්‍රාම නිලධාරීන්, සමෘර්ධි නිලධාරීන්, ආපදා කළමනාකරණ නිලධාරීන් ඇතුළු සහන කණ්ඩායම් මඟින් සහන සැලසීමේ කටයුතු සලසා ඇතැයිද කොඩිප්පිලි මහතා කියා සිටියේය. .</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>16</day>
    </date>
    <link>http://www.dinamina.lk/2013/02/16/_art.asp?fn=n13021612</link>
    <topic>වරදකරුවන් වන සැමට දඬුවම් දෙන්න</topic>
    <author>සන්ධ්‍යා කරුණාරත්න</author>
    <content>කොළඹ නීති පීඨයේ ඉගෙනුම ලබන මාතර අචලා ප්‍රියදර්ශනී නීති සිසුවියගේ අත අහිමිවීමේ සිද්ධිය පිළිබඳ විද්වත් කමිටු වාර්තාවට අනුව දඬුවම් ලැබිය යුතු ඕනෑම පුද්ගලයකුට දඬුවම් ලබාදීම සම්බන්ධයෙන් තම සංගමයේ කිසිම විරුද්ධත්වයක් නොමැති බව රජයේ වෛද්‍ය නිලධාරීන්ගේ සංගමය පවසයි. මේ කමිටු වාර්තාවට අනුව වැරදිකරුවන් වන වෛද්‍යවරුන්ට හෝ සෞඛ්‍ය කාර්යය මණ්ඩලයට එරෙහිව විනය පරීක්ෂණ පවත්වා නීතිමය ක්‍රියාමාර්ග ගැනීම සම්බන්ධයෙන් තම සංගමය කිසිම විරෝධතාවක් නොපවත්වන බවද සංගමයේ මාධ්‍ය ප්‍රකාශක වෛද්‍ය නවීන් ද සොයිසා මහතා පැවසුවේය.ඉදිරියේ දී මෙවැනි සිද්ධියක් වාර්තා නොවීම සඳහා වෛද්‍යවරුන්ගේ හා සෞඛ්‍ය කාර්ය මණ්ඩලයේ දැනුම යාවත්කාලීන කළ යුතු බවත් ප්‍රතිකාර සඳහා අවශ්‍ය යටිතල පහසුකම් රෝහල්වලට ලබාදිය යුතු බවත් ඒ මහතා කීය.රජයේ වෛද්‍ය නිලධාරීන්ගේ සංගමය මේ සිද්ධිය සම්බන්ධ විද්වත් කමිටු වාර්තාව සෞඛ්‍ය අමාත්‍යාංශයෙන් ඉල්ලා සිටියත්, තමන්ට එය නොලැබුණු බවද ඔහු ප්‍රකාශ කළේය.මේ කමිටු වාර්තාවට අනුව ඉදිරි ක්‍රියාමාර්ග ගත යුතු අතර, මීට වඩා ගුණාත්මක සෞඛ්‍ය සේවාවක් ජනතාවට ලබාදීම සඳහා රජය කටයුතු නොකළොත් තවදුරටත් ඉදිරියේ දී මෙවැනි අත්පා අහිමි වීමේ සිද්ධීන් වාර්තා විය හැකි බවටද හෙතෙම අනතුරු ඇඟවීය. .</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>16</day>
    </date>
    <link>http://www.dinamina.lk/2013/02/16/_art.asp?fn=n1302168</link>
    <topic>කොළඹ සමාජ ශාලාවක දී දෙපිරිසක් ගැටී අයෙක් මරුට</topic>
    <author>චන්ද්‍රිකා පෙරේරා</author>
    <content>කොල්ලුපිටිය ඇඩම්ස් ඇවනිවුහිදී ඊයේ(15) අලුයම දෙපිරිසක් අතර ඇති වූ ගැටුමක් හේතුවෙන් 22 හැවිරිදි තරුණයෙක් මියගොස් තිබේ. රාත්‍රී සමාජ ශාලාවකදී ඇතිවූ බහින් බස් වීමක් හේතුවෙන් මේ ඝාතනය සිදුකර තිබෙන බවට පොලිසිය සිදු කළ මූලික පරීක්ෂණ මගින් හෙළි වී ඇත.කොළඹ හත , බාන්ස් වත්තේ පදිංචිව සිටි ත්‍රිරොද රථ රියැදුරකු වූ ජෙයකුමාර් සුරේන් (22) නමැති අය මෙසේ මරණයට පත්ව තිබෙන බව පොලිසිය පවසයි‍. ඝාතනය සිදුකළ බව කියන සැකකරු හඳුනාගෙන තිබේ.මේ වන විට ඔහු සැඟවී ඇති අතර අත්අඩංගුවට ගැනීමට කොල්ලුපි‍ටිය පොලිසියේ කණ්ඩායමක් යොදවා තිබේ‍.මිය ගිය අය තම යහළුවන් කීපදෙනෙක් සමඟ පෙරේදා (14 ) රාත්‍රී සමාජශාලාවට ගොස් ඊයේ අලුයම වන තෙක්ම එහි විනෝදවී ඇති බවට හෙළි වී ඇත.එහි විනෝදවීමට ගොස් සිටි තවත් පිරිසක් සමඟ මියගිය අය ආරවුලක් ඇතිකරගෙන තිබේ. පසුව අලුයම දෙක පසුවී මියගිය අය රාත්‍රී සමාජ ශාලාවෙන් පිටව නිවසට යාමට පිටත්වූ බව ඔහුගේ හිතවතුන් පොලිසියට පවසා තිබේ.සමාජ ශාලාවේදී ආරවුල ඇතිකරගත් පුද්ගලයා අතර මඟ සැඟවී සිට මිය ගිය අය වෙත පැන පහරදී පලාගිය බවට හෙළිවී ඇත.හදිසි ප්‍රහාරයෙන් බිමවැටී සිහි නොමැතිව සිටි මොහු රෝහල් ගත කරන විටද මියගොස් සිටි බව රෝහල් ආරංචි මාර්ග සඳහන් කරයි.සිද්ධිය පිළිබඳ ඇසින් දුටුවන් ඇතුළු පුද්ගලයින් දසදෙනෙකුගෙන් පමණ ප්‍රශ්න කර පොලිසිය සාක්කි සටහන් කරගෙන තිබේ. මෘත දේහය කොළඹ ජාතික රෝහලේ මෘත ශරීරාගාරයේ තබා ඇත. මහෙස්ත්‍රාත් පරීක්ෂණය පැවැත්වීමෙන් පසු පශ්චාත් මරණ පරීක්ෂණ කටයුතු පවත්වා සිරුර ඥාතීන් වෙත බාර දීමට නියමිතය. කොළඹ ජ්‍යෙෂ්ඨ නියෝජ්‍ය පොලිස්පති අනුර සේනාරත්න මහතාගේ උපදෙස් මත කොල්ලුපිටිය පොලිසිය සිද්ධිය පිළිබඳ වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>16</day>
    </date>
    <link>http://www.dinamina.lk/2013/02/16/_art.asp?fn=n1302169</link>
    <topic>උල්කාපාත කියා පෙන්නුවේපිළිස්සුණු පිදුරු කැබලියි</topic>
    <author>පොළොන්නරුව විශේෂ</author>
    <content>අරලගන්විල කුඩාවැව ගම්මානයේ වෙල්යායකට පසුගිය දෙසැම්බර් මාසයේ දිනක උල්කාපාත කඩා වැටීමක් සිදුනොවූ බවද එම ප්‍රදේශයේ පිදුරු කඳුවලට ගිනි තැබීමෙන් පසු ඉතිරිව තිබූ කැබලි ගංවතුරින් වෙල්යායට ගසාගෙන ඒමෙන් පසු ඒවා කිසියම් පිරිසක් මාධ්‍යවලට පෙන්වූ බව කුඩාවැව ගම්මානයේ ගොවීහු සඳහන් කරති.මේ සම්බන්ධයෙන් අදහස් දැක්වූ කුඩාවැව ගොවි සංවිධානයේ සභාපති ඩී. ආර්. ගාමිණී මහතා, කුඩාවැව වෙල්යායේ දී මෙම කැබලි මුලින්ම අපට දැකගන්නට ලැබුණා. ඒ දිනවල රතු වැස්ස, කහ වැස්ස හා උල්කාපාත කඩාවැටීම් පිළිබඳව නොයෙකුත් ආරංචි පැතිර යමින් තිබුණි.කුඩාවැව ප්‍රදේශයේ කුඹුරුවලට වැටුණ මෙම හඳුනාගත නොහැකි වූ කැබලි පිළිබඳව අපි සොයා බැලුවා.පිදුරු කඳුවලට ඒ දිනවල ගොවීන් ගිනි තබා තිබුණා. ඒ ස්ථානවල පරීක්ෂා කිරීමේ දී මෙම කැබලි දැකගන්නට තිබුණා.වර්ෂාව පැවති දිනවල දී මෙම ප්‍රදේශ සම්පූර්යෙන්ම ජලයෙන් යටවී කුඹුරු හරහා ජලය ගලාගියා. ජලය මඟින් කැබලි කුඹුරුවලට ගසාගෙන ගොස් රැඳී තිබුණා. ඒවා මේ ප්‍රදේශයේ කුඹුරු ගණනාවකම රැඳී තිබුණා.මේවා උල්කාපාත කොටස් බවට ඒ දිනවල මාධ්‍ය මඟින් ලොකු ප්‍රචාරයක් ලබාදුන්නත්, අපගෙන් කිසිවකු විමසීමක්් කෙළේ නැහැ. මේ අතර මේ කැබලි පිළිබඳව පොලිසිය මඟින්ද විවිධ ආයතනවලට දැනුම්දීම් කළා. මේවා මාධ්‍ය මඟින් දැනුවත් කළත්, ලංකාවේ ඇතුළත කිසිදු පරීක්ෂණයක් සිදුකෙළේ නැහැ. ගම ඇතුළට පැමිණ ගොවීන්ගෙන් විමසීමක් කෙළේ නැහැ.එසේ තිබියදී එංගලන්තයේ හා අමෙරිකාවේ නාසා ආයතනයට සම්බන්ධ විද්‍යාඥයින් කුඩාවැව වෙල්යායට පැමිණ පරීක්ෂණයක් සිදුකළා. නමුත් මෙහි ගොවිපළවල පිදුරු කඳු පිළිස්සීමෙන් මෙම කැබිලි හටගත් බව පැවසුවත්, එම විද්‍යාඥයින්ට ඒ ගැන ඒත්තු ගැන්වීමට හැකිවුණේ නැහැ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>16</day>
    </date>
    <link>http://www.dinamina.lk/2013/02/16/_art.asp?fn=n13021611</link>
    <topic>චීන ජිලිං නර්තන ප්‍රසංගය නෙළුම් පොකුණේ දී</topic>
    <author/>
    <content>චීන - ශ්‍රීී ලංකා සංස්කෘතික සහයෝගිතාව ප්‍රවර්ධනය කිරීමේ අරමුණින් චීන ජිලිං ප්‍රසංගය මේ මස 18 සහ 19 දෙදින සවස 6.00ට සංස්කෘතික හා කලා කටයුතු ඇමැති ටී. බී. ඒකනායක මහතාගේ ප්‍රධානත්වයෙන් ශ්‍රී ලංකාවේ චීන තානාපති වූ ජියැංහෝ මහතා ඇතුළු සම්භාවනීය අමුත්තන් රැසකගේ සහභාගිත්වයෙන් නෙළුම් පොකුණ මහින්ද රාජපක්ෂ රඟහලේ දී පැවැත්වේ.ප්‍රසංගය සංවිධාන කරනු ලබන්නේ සංස්කෘතික හා කලා කටයුතු අමාත්‍යංශයේ විදේශ සංස්කෘතික සබඳතා අංශයේ හා ශ්‍රී ලංකාවේ චීන තානාපති කාර්යාලයේ අනුග්‍රහයෙනි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>16</day>
    </date>
    <link>http://www.dinamina.lk/2013/02/16/_art.asp?fn=n13021613</link>
    <topic>EPF මුදල් ආයෝජනයට එරෙහි වෘත්තීය සමිති පෙත්සම ඉවතට</topic>
    <author>නෙල්කා මැදගෙදර</author>
    <content>සේවක අර්ථසාධක අරමුදල් ආයෝජනය කිරීමට එරෙහිව සේවක වෘත්තිය සංගම් එකොළහක් ගොනු කළ මූලික අයිතිවාසිකම් පෙත්සමක් ශ්‍රේෂ්ඨාධිකරණය ඊයේ (15) නිෂ්ප්‍රභ කෙළේය.එම අරමුදල් ආයෝජනය කරන්නේ කවරාකාරයෙන්ද යන්න පිළිබඳව එහි සාමාජිකයන් දැනුවත් කිරීම වඩා සුදුසු බව ශ්‍රේෂ්ඨාධිකරණය සඳහන් කෙළේය.එලෙස පුළුල් දැනුවත් කිරීමක් සිදුවන්නේ නම් මෙම පෙත්සම සම්බන්ධ විභාගයක් පැවැත්වීම අවශ්‍ය නැති බවට ශ්‍රේෂ්ඨාධිකරණය සඳහන් කෙළේය. ආණ්ඩුක්‍රම ව්‍යවස්ථාවෙහි 10 සහ 14(1) (අ) වගන්ති අනුව එලෙස දැනුවත් වීමේ අයිතියක් සේවකයන්ට ඇති බව අධිකරණය අවධාරණය කෙළේය.අන්තර් සමාගම් සේවක සංගමය, නිදහස් වෙළෙඳ කලාප පොදු සේවක සංගමය, ජාතික සේවක සංගමය, ලංකා බැංකු සේවක සංගමය, රක්ෂණ සේවක සංගමය ඇතුළු සේවක සංගම් 11 ක් මෙම පෙත්සම ගොනු කැර තිබිණි.ශ්‍රී ලංකා මහ බැංකුවෙහි මූල්‍ය මණ්ඩලය, මහ බැංකු අධිපතිවරයා, කම්කරු කොමසාරිස්වරයා ඇතුළු නම දෙනකු පෙත්සම මගින් වගඋත්තර කරුවන් කොට සිටියහ.අගවිනිසුරු මොහාන් පීරිස්, කේ. ශ්‍රී පවන්, පී. ඒ. රත්නායක යන ශ්‍රේෂ්ඨාධිකරණ විනිසුරු මඩුල්ල ඉදිරියෙහි මෙම පෙත්සම ඊයේ (15) කැඳවිය.2002 වර්ෂය වන විට සේවක අර්ථසාධක අරමුදලෙහි අගය රුපියල් බිලියන 74ක් බවට පෙත්සමෙහි සඳහන් විය. සේවක අර්ථසාධක අරමුදල ඇතැම් ආයතන සහ සමාගම්වල ආයෝජනය කිරීමට යන බව දැනගැනීමට ලැබුණු බව පෙත්සමෙහි සඳහන් වේ.පාඩු ලබන ආයතන සහ කොටස් වෙළෙඳ පොළෙහි බිඳවැටුණු සමාගම් කිහිපයක එම මුදල් ආයෝජනය කිරීමට යන බවට ද චනගැනීමට ලැබුණු බව පෙත්සමෙහි සඳහන් වේ. එලෙස එම මුදල් ආයෝජනය කළහොත් සේවකයන්ට පිරිමැසිය නොහැකි පාඩුවක් සිදුවන බව පෙත්සම්කරුවෝ සඳහන් කැර ඇත.එම ආයෝජනය කිරීම් විනිවිද භාවයෙන් යුතුව සිදුවිය යුතු බවට සඳහන් කළ පෙත්සම්කරුවන් එම ආයෝජන කිරීම් පිළිබඳව විමර්ශනයක් පවත්වන ලෙස අපරාධ පරීක්ෂණ දෙපාර්තමේන්තුවට නියෝග කරන ලෙස පෙත්සම්කරුවෝ අධිකරණයෙන් ඉල්ලා සිටියහ. එසේම එම ආයෝජන කිරීම් සිදු කරන්නේ කෙසේද යන්න පිළිබඳව දැනුවත් වීමේ අයිතියක් සේවකයන්ට ඇති බවට ප්‍රකාශයක් කරන ලෙස ද පෙත්සම මගින් අධිකරණයෙන් ඉල්ලා තිබිණි.නීතිඥ ජේ. සී. වැලිඅමුණ මහතා පෙත්සම්කාර වෘත්තිය සමිති වෙනුවෙන් පෙනී සිටියේය. නියෝජ්‍ය සොලිසිටර් ජෙනරාල් එස්. රාජරත්නම් මහතා වගඋත්තරකරුවන් වෙනුවෙන් පෙනී සිටියේය. .</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>16</day>
    </date>
    <link>http://www.dinamina.lk/2013/02/16/_art.asp?fn=n13021614</link>
    <topic>අභීත දියණිය-චංගුමිව්‍යාජ ග්‍රන්ථවලටරැවටෙන්න එපා</topic>
    <author>චමීර ඇල්ලදෙණිය</author>
    <content>අභීත දියණිය හෝ චංගුමී නමින් ඵලවිය හැකි ව්‍යාජ ග්‍රන්ථවලට නොරැවටෙන ලෙස ජාතික රූපවාහිනී සංස්ථාව ජනතාවගෙන් ඉල්ලීමක් කරයි.අභීත දියණිය නමින් ඔබ දුටු දෙබස් කවන ලද කතා වෘත්තාන්තය ග්‍රන්ථයක් ලෙස ඵලකිරීමට ජාතික රූපවාහිනී සංස්ථාව කිසිවකුට අවසර ලබාදී නැත.ඉදිරියේදී ජාතික රූපවාහිනි සංස්ථාව මඟින් අභීත දියණිය නමින් කෘතියක් එළිදක්වන බවද ජාතික රූපවාහිනී සංස්ථාව පවසයි. .</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>16</day>
    </date>
    <link>http://www.dinamina.lk/2013/02/16/_art.asp?fn=n13021615</link>
    <topic>ගැටඹේ ජල පවිත්‍රාගාරයේ හදිසි නඩත්තුවක්:අද-හෙට ජලය නෑ</topic>
    <author/>
    <content>මහනුවර මහ නගර සභාවට අයත් ගැටඹේ ජල පවිත්‍රාගාරයේ හදිසි නඩත්තු කටයුත්තක් හේතුවෙන් අද (16) සහ හෙට (17) උදේ 8 සිට සවස 5 දක්වා පැය 9 ක කාලයක් අම්පිටිය හා හාරගම ජල ටැංකි මගින් බෙදාහරින ජල සැපයුම අත්හිටුවීමට සිදුවන බව ජාතික ජලසම්පාදන හා ජලාපවහන මණ්ඩලය පවසයි.ජල සැපයුම අත්හිටුවන ප්‍රදේශ මෙසේය. තල්වත්ත, ගුරුදෙණිය, තැන්නේකුඹුර, අම්පිටිය, කැටවල, ලෙවල.</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>16</day>
    </date>
    <link>http://www.dinamina.lk/2013/02/16/_art.asp?fn=r1302161</link>
    <topic>කෑගල්ල සහ රත්නපුර මාර්ගසංවර්ධනයට රුපියල් මිලියන 5110ක්</topic>
    <author>මාවනැල්ල සමූහ – පී. සෙනෙවිරත්න</author>
    <content>ජපන් අන්තර් ජාතික සහයෝගිතා ඒජන්සියෙන් සබරගමුව පළාත් සභා බල ප්‍රදේශයේ මාර්ග සංවර්ධන කටයුතු සඳහා රුපියල් මිලියන 5110කට ඉතා ආසන්න මුදල් ප්‍රදානයක් ලැබී ඇති බව ද එම මුදල් යොදවා කෑගල්ල දිසාවේ කිලෝමීටර් 73ක් රත්නපුර මාර්ග කිලෝමීටර් 85ක් සංවර්ධන කෙරෙන බව සබරගමුව පළාත් සභාව පවසයි.මෙහිදී මාර්ග 20ක් සංවර්ධනයට තෝරාගෙන ඇති අතර එම මාර්ගය කාපට් කර වඩා ඉහළ ප්‍රමිතියකින් සාදා නිමාකරනු ලැබේ.මේ මාර්ග පද්ධතිවලට ඇති සියලු පාලම් සහ බෝක්කු නවීකරණය කර මග දෙපස කානු පද්ධතියද කොන්ක්‍රීට් දමා සකස් කරන බව එම පළාත් ප්‍රධාන ඇමැති මහීපාල හේරත් මහතා පැවැසීය.මේ නව සංවර්ධන වැඩසටහන් යටතේ ගලිගමුව ප්‍රදේශයේ කොටියාකුඹුර, අරුක්ගම්මන හා යටපනේ හික්වැල්ල යන මාර්ග දෙකේ වැඩකටයුතු ඇරඹුණි. ඒ වෙනුවෙන් රුපියල් මිලියන 412/- ප්‍රතිපාදන යොදවනු ලැබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>16</day>
    </date>
    <link>http://www.dinamina.lk/2013/02/16/_art.asp?fn=r1302162</link>
    <topic>‘සුපසන් නිම්තෙර’ යටතේ ගම්පහපාසල් ගොඩනැඟිලි දෙකක් කල එළිවේ</topic>
    <author>මැදකොළඹ සමූහ - වයිමන් හෙට්ටිආරච්චි</author>
    <content>බස්නාහිර පළාතේ ගම්පහ දිස්ත්‍රික්කයේ වසර දෙකක කාලයක් පුරාවට වසා දමා තිබූ පාසල් ගොඩනැඟිලි දෙකක් “සුපසන් නිම්තෙර” වැඩපිළිවෙළ යටතේ ප්‍රතිසංස්කරණය කර යළි සිසු අයිතියට පැවරීම ප්‍රධාන ඇමැති හා අධ්‍යාපන ඇමැති ප්‍රසන්න රණතුංග මහතා අතින් සිදුවිය.මිනුවන්ගොඩ ගනේමුල්ල ප්‍රාථමික විදුහලේ සහ නැදගමුව කනිෂ්ඨ විද්‍යාලයේ පිහිටි මේ පාසැල් ගොඩනැඟිලි ආර්ථික සංවර්ධන ඇමැති බැසිල් රාජපක්‍ෂ මහතාගේ මඟ පෙන්වීම යටතේ රුපියල් ලක්‍ෂ 82 කට වැඩි වියදමින් ප්‍රතිසංස්කරණය කෙරිණි.පාර්ලිමේන්තු මන්ත්‍රී රුවන් රණතුංග මහතා සහ පළාත් සභා මන්ත්‍රීවරු හා ප්‍රාදේශීය සභා මන්ත්‍රීවරු ඇතුළු පිරිසක් මේ උත්සවයට සහභාගි වූහ.ප්‍රධාන ඇමැති ප්‍රසන්න රණතුංග මහතා මෙසේ කීය.සියලුම දරුවන්ට හොඳ අධ්‍යාපනයක් ලබා දෙන්න ක්‍රියා කරන ජනාධිපතිතුමා සෑම බදාදා දිනයකදීම අරලියගහ මන්දිරයේදී පාසල් දරුවන් හමුවී ඔවුන්ගේ අවශ්‍යතා හඳුනාගෙන ඒ සඳහා අවශ්‍ය පසුබිම නිර්මාණය කරනවා පසුගිය අයවැයෙන් ඔවුන්ට සපත්තු කුට්ටමක් හා අමතර නිල ඇඳුම් කට්ටලයක් සඳහා මුදල් වෙන්කර ඒවා ලැබෙන්නට සැලැස්සුවා.බස්නාහිර පළාත් සභාව එතුමාගේ අරමුණු ඉදිරියට ගෙනයනවා.එදා සුදු අලියෙක් කී පළාත් සභාව අද විශාල වැඩකොටසක් ඉටුකර ජනතා ප්‍රසාදයට පත්ව සිටිනවා. පළාත් සභා මාර්ග පද්ධතියෙන් සියයට හැත්තෑවක් කාපට් කර අවසානයි.පාසලේ වඩාත් ප්‍රසන්න වූ පරිසරයක් නිර්මාණය කිරීම වෙනුවෙන් පළාත් සභා ප්‍රතිපාදන ඉවත්කර ඇති අතර ශ්‍රමදායකත්වයෙන් එය වඩාත් ඵලදායි කිරීමට මගපෙන්වීම පළාත් සභාව සිදුකර තිබෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>16</day>
    </date>
    <link>http://www.dinamina.lk/2013/02/16/_art.asp?fn=r1302163</link>
    <topic>ගල් කුට්ටියකට යටවී කම්කරුවන් දෙදෙනකු මිය ගිය</topic>
    <author>අවිස්සාවේල්ල විශේෂ - එස්. පද්මපෙරුම</author>
    <content>හංවැල්ල පහත්ගම බදුවත්ත ප්‍රදේශයේ ගල්වළක ගල් කඩමින් සිටි කම්කරුවන් දෙදෙනකු විශාල ගල් කුට්ටියකට යටවී එම ස්ථානයේදීම මියගොස් තිබේ.මෙසේ 12 දින, මියගොස් ඇත්තේ දුරෙක්කන්ද, මල්ලව, රත්නපුර පදිංචි ගොඩගෙදර ආරච්චිලාගේ සුමිත් නිශාන්ත නැමැති 26 හැවිරිදි සහ ගොඩිගමුව ගෝනපල හංදියේ පදිංචි 37 හැවිරිදි සන්දරදුරගේ චද්‍රදාස සිල්වාය.එදින මොවුන් දෙදෙනා කඹයක එල්ලී ගල් පර්වතය මැද කොටසේ කොම්පෙෂර් යන්ත්‍රයක් උපයෝගී කරගනිමින් බෝරවළවල සකසමින් සිට ඇත. කොම්පෙෂර් යන්ත්‍රයේ කම්පනයට ඉහළින් තිබූ ගල් කුට්ටියක් ගැලවී මොවුන් දෙදෙනාද සමඟින් පොළවට වැටී තිබේ.මියගිය අයගේ මරණ පරීක්‍ෂණය හදිසි මරණ පරීක්‍ෂනය පී. ඒ. ඩී. නන්දසේන පන්නිපිටිය මහතා විසින් සිදුකරන ලදී. මිය ගිය සුමිත් නිශාන්තගේ බිරිඳ වන පල්ලියගොඩ ආරච්චිගේ අනූෂා දමයන්ති සහ එම ගල්වැඩපලේ සේවකයෙකු වන ඉහළ තන්තිරිගේ දොන් පුෂ්පකුමාර යන අය සාක්ෂි ලබාදුන්හ.මේ ගල්කැඩීමේ ස්ථානය ඉතා අනාරක්ෂිතය. මෙහිදී මීට ටික කලකට ඉහතදීම මෙවැනිම සිද්ධියක් සිදුවී එක් කම්කරුවෙකු මිය ගිය බව ප්‍රදේශවාසීහු පවසති. මේ පිළිබඳව දැඩි අවධානයක් යොමු කර ජීවිත ආරක්ෂාකර ගැනීමට කිසියම් පියවරක් ගත යුතුව ඇති බවද ඔව්හු පවසති.හංවැල්ල පොලිස්ථානයේ වැඩ බලන ස්ථානාධිපති පො. ප. විජේසුන්දර මහතාගේ මෙහෙයවීම මත පො. ප. අනුර, පො. සැ. රත්නායක (6810) වැඩිදුර පරීක්‍ෂණ මෙහෙයවනු ලබයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>16</day>
    </date>
    <link>http://www.dinamina.lk/2013/02/16/_art.asp?fn=r1302164</link>
    <topic>කඩුගන්නාවේ බලන බලකොටුවමතු පරපුර වෙනුවෙන් රැකගමු</topic>
    <author>අම්පිටිය සමූහ - සිසිර ජයනාත් පීරිස්</author>
    <content>සිංහල රජවරු බොහෝ දෙනකු කන්ද උඩරට රාජධානියට ඇතුළු වන ආරක්‍ෂක මුරකපොල්ලක් හා පණිවුඩ හුවමාරු කරන මධ්‍යස්ථානයක් ලෙස, භාවිතා කළ ඓතිහාසික ස්ථානයකි කඩුගන්නාවේ බලන බලකොටුව.පුරා විද්‍යා දෙපාර්තමේන්තුවෙන් නඩත්තු කරන මේ ස්ථානය පිළිබඳ එම නිලධාරීන්ගේ අවධානයක් නැතැයි ප්‍රදේශවාසීහු පවසති.සංචාරකයන්ට නැරඹීමට සුදුසු ස්ථානයක් ලෙසද මේ ස්ථානය භාවිතා කළ හැකි මුත් සංචාරක අංශවල අවධානයට යොමු වී නැත.සීතාවක රාජසිංහ රජුන්, අවසන් රජු වූ ශ්‍රී වික්‍රම රාජසිංහ රජුන් යුද සමයේ නවාතැන් ගත් කටාරන් කෙටූ ගල්ලෙනක් ද බලන කොටුවට නුදුරුව ඇත. රාජසිංහ ගිරිලෙන් විහාරය නමින් හඳුන්වන මේ ස්ථානය ගැන පුරාවිද්‍යා සංචාරක බලධාරීන්ගේ අවධානය යොමු වී නැත.මේ ස්ථානයට පිවිසෙන දුෂ්කර මාර්ගය පිළිසකර කිරීමට රු. ලක්‍ෂ 40ක් මාස දෙකකට ඉහත දී පුරාවිද්‍යා අංශවලට ලබා දුන්නත් එයින් ලක්‍ෂ දෙකකවත් වැඩක් සිදු වුණේ නැතැයි ද ප්‍රදේශවාසීහු පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>16</day>
    </date>
    <link>http://www.dinamina.lk/2013/02/16/_art.asp?fn=r1302165</link>
    <topic>මහනුවර පැරැණි ගොඩනැඟිල්ලපිළිසකර කර දෙන්න</topic>
    <author>අම්පිටිය සමූහ - සිසිර ජයනාත් පීරිස්</author>
    <content>මහනුවර යටිනුවර වීදියේ හා කොළඹ වීදිය දෙපැත්තට විහිදී යන ලෝක උරුම ලාංඡනය ස්ථාපිත කළ ගොඩනැගිල්ල වසර 300ක් පමණ පැරැණිය.සිංහල රජ සමයේ ගිරාගම වලව්ව ලෙස හැඳින් වූ මහනුවර ඇති පැරැණිම ගොඩනැගිල්ල ද මෙය වේ.මුල් අයිතිකරුවන්ගෙන් මිලදී ගත් මේ ගොඩනැඟිල්ලේ ව්‍යාපාරික ස්ථාන පහකි. මෙය කොයි මොහොතේ හෝ කඩා වැටේද ව්‍යාපාරිකයෝ බියෙන් පසුවෙති.එබැවින් මෙය අලුත්වැඩියා කරන්නැයි ජනතාව ලෝක උරුම කමිටුවෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>16</day>
    </date>
    <link>http://www.dinamina.lk/2013/02/16/_art.asp?fn=r1302166</link>
    <topic>කෑගල්ල හොරට කිරන වෙළෙඳුන් අල්ලාලක්ෂ හතළිස් දෙකක් දඩ ගහලා</topic>
    <author>කෑගල්ල සමූහ – පී. එම්. පී. පොල්වත්ත</author>
    <content>කෑගල්ල දිසා කිරුම් මිනුම් ඒකක ප්‍රමිති දෙපාර්තමේන්තුව පසුගිය වසරේ දී කිරුම්, මිනුම් උපකරණ මුද්‍රා තැබීමෙන් ලැබූ ආදායම රුපියල් 41,92,994ක් පමණ වෙයි.මේ අතර ගිය වසරේ කෑගල්ල දිස්ත්‍රික්කයේ ඇතැම් වෙළඳුන් මුද්‍රා නොමැති තරාදි භාවිතා කිරීම, අඩු බරට කිරීම, ව්‍යාජ තරාදි භාවිතය, ව්‍යාජ කිරුම් මිනුම් භාවිතා කරන ලද වෙළෙඳුන් 8653 දෙනෙක් කිරුම් මිනුම් ඒකකයේ නිලධාරීන් විසින් කරන ලද පරීක්‍ෂණයේ දී අල්ලා ගෙන ඇත.මෙසේ අල්ලාගත් වෙළෙඳුන්ට කෑගල්ල මාවනැල්ල, රුවන්වැල්ල, වරකාපොල යන මහේස්ත්‍රාත් අධිකරණවල නඩු පැවරීමෙන් පසු දඩ ගසා ඇති දඩ මුදල රුපියල් 148500 ක් පමණ වෙයි.මෙම වැටලීම කර ඇත්තේ කෑගල්ල, මාවනැල්ල, රුවන්වැල්ල, යටියන්තොට, දැරණියගල, දෙහිඕවිට ඇතුළු ප්‍රදේශ ගණනාවකිනි.කෑගල්ල දිසා මිනුම් ඒකකයේ කාර්ය භාර නිලධාරිනී ආර්. බී. රණසිංහ මහත්මිය ද පරීක්‍ෂකවරුන් වන ඩී. එෆ්. දිසානායක මහතා ද, පරීක්‍ෂක කේ. ඒ. පී. වී. රත්නපාල මෙනවිය ද මෙම වැටලීම සිදු කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>16</day>
    </date>
    <link>http://www.dinamina.lk/2013/02/16/_art.asp?fn=r1302167</link>
    <topic>බෝම්බුවල ඇළ මාර්ග ගොඩ වෙලා</topic>
    <author>මතුගම මධ්‍යම - නිමල් වීරසේන</author>
    <content>කළුගං තොටින් මහ මුහුදට ගලා බස්නා කළු ගඟ ආශ්‍රිත තෙබුවන - කෙත්හේන - බෝම්බුවල - සේරුපිට - ගමගොඩ - කොහොලාන ප්‍රදේශ වසරකට කිහිප වරක් ගංවතුර ආපදාවන්ට ලක්වන ප්‍රදේශ වේ. බෝම්බුවල ප්‍රදේශයෙන් ආරම්භ වන ‘බකිණි ඇළ” පසුව “නිකටු ඇළ” දක්වා දීර්ඝව විහිද ගොස් කොහොලානේදී කළු ගඟට එකතු වෙයි.එහෙත් මේ වන විට සියලු ඇළ මාර්ග වල් හබරල ආදී ගස් වැවී වල් බිහිවී ඉවුරු කැඩී බිඳී ගොස් පස්වලින් ගොඩවී ජලය පහළට බැස යෑම ඇනහිට ඇති බව පෙනේ.කඳු රට ප්‍රදේශයේ ඇදහැලෙන වර්ෂාව මත ඒ ඒ කාලයට ඉතා ශීඝ්‍රව කළු ගඟේ ජල මට්ටම ඉහළ යෑමත් සමඟ මෙම ප්‍රදේශ කරා ගෙඟන් වතුර පිටාර ගලා යන අතර එසේ එක්රැස් වන ජල කඳ පවතින ඇළ මාර්ග වල්බිහිව ගොඩවී ඇති බැවින් නැවත ගඟට බැස යාම අඩපණව පවතින බව බොහෝ දෙනා පෙන්වා දෙති.දිසා ප්‍රජා සංවර්ධන සංවිධානයේ උප සභාපති හා කොහොලාන ගොවි සංවිධානයේ ප්‍රධාන ලේකම් නන්ද කුමාර දිසානායක මහතා - මේ සම්බන්ධව වැඩිපුර වශයෙන්ම බලපවත්නා කොහොලාන ප්‍රදේශයේ අක්කර 100කට වැඩි ප්‍රමාණයක පදිංචිව සිටින පවුල් 50කට පමණ ඉතාම තදබලව හානි සිදු වනවා.ඒ අයගේ කුඹුුරු වගාවන් පමණක් නොව සරුසාරවත් ගොඩබිම් වගාවන් ද විනාශ වෙනවා.නිසි වාරිමාර්ග වැඩපිළිවෙළක් මත ප්‍රතිසංස්කරණය කර දෙන්නේ නම් එයින් කලින් කලට ගංවතුරෙන් පීඩාවට පත්වන්නාවූ බහුතරයක් ජනතාවට නිසි සහනයක් ලැබේවි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>16</day>
    </date>
    <link>http://www.dinamina.lk/2013/02/16/_art.asp?fn=r1302168</link>
    <topic>ගලේවෙල විශ්‍රාමිකයන් 210කට තවමත් වැටුප් ලැබී නෑ</topic>
    <author>දේවහූව සමූහ – ඇම්. ඩී. මහින්දසිරි</author>
    <content>පසුගිය 8 වැනිදා විශ්‍රාම වැටුප් දිනය වුවත් ගලේවෙල ප්‍රාදේශීය ලේකම් කාර්යාලය වෙතින් විශ්‍රාම වැටුප් පිළියෙළ කරන විශ්‍රාමිකයින් 210 දෙනෙකුට මේ වනතුරුත් විශ්‍රාම වැටුප් ලැබී නොමැත.තම මාසික විශ්‍රාම වැටුප නොලැබීම නිසා එම විශ්‍රාමිකයෝ මහත් අසීරු තත්ත්වයකට මුහුණපා සිටිති. මේ විශ්‍රාම වැටුප් නොගෙවීම පිළිබඳව ගලේවෙල ප්‍රාදේශීය ලේකම් කාර්යාලයෙන් ද විමසීමු.විශ්‍රාම වැටුප් ගෙවීමේදී විශ්‍රාමිකයන් පිළිබඳ ජීවන සහතික ලබාගැනීමට කටයුතු කළ බවත්, පසුගිය නොවැම්බර් මාසයේදී එම විස්තර ලබාගැනීමට අවශ්‍ය පෝරම විශ්‍රාමිකයින්ට යැවූ අතර, එක්දහස් දෙසීයකට ආසන්න පිරිසක් එම විස්තර ලබා දුන් අතර එම පිරිසේ විශ්‍රාම වැටුප් පිළියෙල කළ බවත්, 210 දෙනෙක් ජීවිත සහතික ලබා නොදීම නිසා එම පිරිසේ විශ්‍රාම වැටුප් පිළියෙල කිරීම අකමැත්තෙන් වුවද තාවකාලිකව නතර කිරීමට සිදුවූ බවත්, එම පිරිස තොරතුරු ලබා දුන් පසු ඔවුන්ට ද විශ්‍රාම වැටුප් පිළියෙල කරන බවත් ප්‍රාදේශීය ලේකම් ඒ. එම්. කේ. සී. කේ. අතපත්තු මහත්මිය පැවසුවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>16</day>
    </date>
    <link>http://www.dinamina.lk/2013/02/16/_art.asp?fn=r1302169</link>
    <topic>උතුවන්කන්දේ ආයුධ ගබඩාවක්</topic>
    <author>සබරගමුව සමූහ</author>
    <content>මාවනැල්ල උතුවන්කන්දේ දී පොලිස් විශේෂ කාර්ය බළකායේ බුද්ධි අංශ නිලධාරීන් කණ්ඩායමක් විසින් අත්අඩංගුවට ගත් ගිනි අවි අපරාධයක් සඳහා රැස්කරමින් සිටි බවට තොරතුරු අනාවරණය වෙමින් පවතී.මේ ආයුධ සමඟ අත්අඩංගුවට ගත් සැකකරු අපරාධකරුවකු වූ බැද්දගානේ සංජීව නම් අය සමඟ ළඟින් ඇසුරු කළ අයෙකු බවට ද තොරතුරු අනාවරණය වෙමින් පවතින අතර ඔහුගේ නිවස පරීක්‍ෂා කළ පොලිස් නිලධාරීන් කණ්ඩායමක් (14) දිනයේදී ද ගිනි අවි සෑදීමට ගන්නා උපකරණ රැසක් ද, ජීව අත්බෝම්බයක් ද, බෝර 12 තුවක්කු සඳහා යොදාගන්නා ජීව උණ්ඩ 3 ක් ද සොයාගෙන තිබුණි.රාජගිරිය පොලිස් විශේෂ කාර්ය බළකායේ බුද්ධි අංශ නිලධාරීන් කණ්ඩායමක් විසින් පසුගිය 12 දා රාත්‍රී 11.00 ට පමණ මාවනැල්ල උතුවන්කන්ද ප්‍රදේශයේදී යතුරුපැදියකින් ගමන් කරමින් සිටි මේ සැකකරු ළඟ බෝර 12 ගිනි අවියක්, බෝම්බ පිපිරවීමට ගන්නා විද්‍යුත් ඩෙටනේටර් 03 ක්, වෙඩි බෙහෙත් ග්‍රෑම් 250 ක්, මිලිමීටර් 9 පතරොම් 6 ක් සහ පෑනක හැඩය ගත් කුඩා රිවෝල්වර 03 ක් ද, තිබුණු බව ද පැවසේ.පොලිස් විශේෂ කාර්ය බළකායේ සේනාධිනායක නියෝජ්‍ය පොලිස්පති රණවන මහතාගේ උපදෙස් පරිදි පොලිස් පරීක්‍ෂක නාලක ද සිල්වා මහතා ප්‍රධාන කණ්ඩායමක් විසින් අත්අඩංගුවට ගත් මේ සැකකරු පිළිබඳ වැඩිදුර පරීක්‍ෂණ හා අධිකරණ කටයුතු මාවනැල්ල පොලිසියට භාර දී තිබුණි.පිංදෙනිය පොලිස් වසමේ හරිගල, ලාහුපන කම්මල්කොටුවේ පදිංචිව සිටි නම් 52 හැවිරිදි මෙම සැකකරු මාවනැල්ල මහේස්ත්‍රාත්තුමා ඉදිරියට 14 දා ඉදිරිපත් කිරීමෙන් පසු ලබන 18 දක්වා රක්ෂිත බන්ධනාගාර ගතකර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>16</day>
    </date>
    <link>http://www.dinamina.lk/2013/02/16/_art.asp?fn=r13021610</link>
    <topic>මාලය කැඩූ පච්චසිරාටගුටි පූජාවක්</topic>
    <author>කුරුණෑගල මධ්‍යම විශේෂ ආරියපාල වංශතිලක</author>
    <content>රුපියල් 50,000ක් පමණ වටිනා ගෙල බැඳි මාලය කඩාගත් පච්චසිරා නොහොත් වෙරියා පොලිසියට කොටුවෙයි.කුරුණෑගල වෙළෙඳ සංකීර්ණයේ බිම් මාලයේ පඩිපෙළ නගිමින් සිටි කාන්තාවකගේ ගෙල බැඳි රන් දම්වැල කඩාගත් පුද්ගලයෙක් දුවන්න සැරසෙද්දී අසල සිටි තරුණයන් කීපදෙනෙකු විසින් මෙල්ල කරගෙන හොඳටම ගුටිබැට දී පොලිසියට ගෙනගොස් ඇත.සැකකරු කුරුණෑගල මග්කඩුවාව ප්‍රදේශයේ පදිංචිකරුවෙකි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>16</day>
    </date>
    <link>http://www.dinamina.lk/2013/02/16/_art.asp?fn=s1302161</link>
    <topic>කාන්තා ක්‍රිකට්පිලට 5 වැනි තැන</topic>
    <author/>
    <content>කාන්තා ලෝක කුසලාන එක්දින ක්‍රිකට් තරගාවලියේ පස්වැනි ස්ථානය සඳහා කටක් හිදී පැවැති තරගයෙන් දකුණු අප්‍රිකාව පරදා ලකුණු 88 ජයක් වාර්තා කිරීමට ශ්‍රී ලංකාව සමත්විය.ලකුණු 244 ඉලක්කය හඹාගිය දකුණු අප්‍රිකාව ඕවර 40යි එක් පන්දුවක් තුළදී ලකුණු 156කට සිමා කිරීමට ශ්‍රී ලංකා පන්දු යවන්නියන් සමත්වුහ‍.සටන්කාමී ඉනිමක් දියත් කළ ශන්ද්‍ර ෆිට්ස් ලකුණු 54 රැස් කළ ද තරගය ජයගැනීමට එය ප්‍රමාණවත් නොවීය. තරගයේ දක්ෂතම ක්‍රීඩිකාව සම්මානය දිනාගත් ශෂිකලා සිරිවර්ධන පන්දු යැවීමේදී කඩුලු 4ක් බිඳ දැමු අතර ශ්‍රී පාලි වීරක්කොඩි හා චමනි සෙනවිරත්න කඩුලු 2බැගින් දවාලීය.කාසියේ වාසිය දිනාගනිමින් මුලින් පන්දුවට පහරදීමට නායිකා ශෂිකලා සිරිවර්ධන ගත් තීරණය නිවැරදි බව පෙන්වමින් ඕවර 50 අවසානයේ කඩුලු 7කට ලකුණු 243ක් රැස් කිරීමට ශ්‍රී ලංකා පිලට හැකිවිය. ඉනිමේ පළමු කඩුලු 2 ලකුණු 14ක් තුළදී බිඳ වැටුණු අතර චමරි අතපත්තු සමගින් එක්වු දිපිකා රසාංගිකා මුළු ලකුණු සංඛ්‍යාවට ලකුණු 63ක් එක් කළේය.ඉනිමේ වැඩිම ලකුණුලාභිනිය වු චමරි අතපත්තු සමගින් සිවුවැනි කඩුල්ල සඳහා එක්වු නායිකා ශෂිකලා සිරිවර්ධන ලකුණු 83ක සබඳතාවක් ගොඩනැගීමට සමත්විය. චමරි අතපත්තු ලකුණු 52ක් රැස් කළ අතර ඊට 106කදී හතරේ පහර 5ක් අතුළත් විය.ශෂිකලා සිරිවර්ධන ලකුණු 44, දිපිකා රසාංගිකා ලකුණු 43ක් රැස්කළ අතර වේගවත් ඉනිමක් ක්‍රීඩා කළ ඒෂානි කෞෂල්‍යා පන්දු 31කින් ලකුණු 43ක් ඉනිමට එක් කළාය. පන්දු යැවීමේදී සිලෝයි ට්‍රිඔන් හා මර්සියා ලොටිසොලෝ කඩුලු 2 බැගින් දවාලීය.ශ්‍රී ලංකාව-243/7 (ඕවර 50) චමරි අතපත්තු 52, ශෂිකලා සිරිවර්ධන 44, ඒෂානි කෞෂල්‍යා 43, දිපිකා රසාංගිකා 43 (මර්සියා ලෙට්සොලෝ 36/2)දකුණු අප්‍රිකාව-156 (ඕවර 40.1) ශන්ද්‍ර ෆිට්ස් 54, ඩැන් වෑන් 26 (ශෂිකලා සිරිවර්ධන 32/4, ශ්‍රීපාලි වීරක්කොඩි 15/2)එංගලන්තය තෙවැනියාචාලර්ට් එඩ්වඩ් වාර්තාකළ විශිෂ්ට ශතකය හේතුවෙන් තෙවැනි ස්ථානය තෝරා ගැනීමට නවසීලන්තය සමග පැවැති තරගයෙන් කඩුලු 4ක් ජයක් හිමිකර ගැනීමට එංගන්තය සමත්විය.නවසීලන්තය රැස්කළ ලකුණු 220 හඹාගිය එංගලන්තය කඩුලු 6ක් දැවී ඕවර 47ක් තුළ තරගය ජයගැනීමට එංගලන්තයට හැකිවිය. චාලර්ට් එඩ්වඩ් නොදැවී ලකුණු 106ක් රැස් කිරීමට සමත්විය. ඒ සඳහා පන්දු 121කදී හතරේ පහර 15ක් ඇතුළත් විය.තරගයේ පළමුව පන්දුවට පහරදුන් නවසීලන්තය ලකුණු 220රුස් කළේය. එමි ස්ටාර්වයිට් පන්දු 95කදී හතරේ පහර 11ක් සමගින් ලකුණු 85ක් රැස් කළාය. හොලී කොල්වින් කඩුලු 3ක් බිඳ හෙලීය.නවසීලන්තය-220 (ඕවර 50) එම් ස්ටාර්වයිට් 85 (හොලී කොල්වින් 31/3)එංගලන්තය-222/6 (ඕවර 47) චාලර්ට් එඩ්වඩ් නොදැවී 106, ලිඩ්යා ග්‍රින්වේ 31.</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>16</day>
    </date>
    <link>http://www.dinamina.lk/2013/02/16/_art.asp?fn=s1302162</link>
    <topic>‘බ්ලේඩ් රනර්’ට චෝදනා ගොනුවේ</topic>
    <author/>
    <content>අධි තාක්ෂණික කෘතිම දෙපා නිසා ‘බ්ලේඩ් රනර්’ ලෙසින් ජාතික වීරයකු බවට පත්ව සිටි පැරාලිම්පික් සුපිරි ක්‍රීඩක ඔස්කාර් පිස්ටොරියස්ට ඔහුගේ පෙම්වතිය මරා දැමීමේ චෝදනා ඊයේ ගොනු කෙරිණි.කාන්තාවන් දූෂණය කිරීම හා ඔවුන්ට පරිභව කිරීමට එරෙහිව හඬ නැගූ මෝස්තර නිරූපිකාවක වන රීවා ස්ටීන්කැම්ප් ප්‍රිටෝරියා අගනුවර පිහිටි නිවසේදී හිමිදිරි හෝරාවලදී සිවු වතාවක් වෙඩි තබා මරා දමා තිබිණි.මේ ඝාතනය පිළිබඳව දකුණු අප්‍රිකාව අන්දමන්දව සිටී. පිස්ටොරියස් ඔහුගේ ඔලිම්පික් වීර ක්‍රියාවලින් රටේ අවධානය දිනා ගත්ත ද මෑතක දී ඔහුට ප්‍රශ්න තිබූ බව පොලිසිය කියයි. ඒ ප්‍රශ්න ගෘහස්ත ස්වරූපයේ ඒවා වූ බව ද හෙළි වී තිබේ.“ඒ ගැන මා විස්තර වශයෙන් කතා කරන්න යන්නේ නෑ. නමුත් පිස්ටොරියස්ගේ ගෙදර යම් යම් සිදුවීම් වෙලා තියෙනවා” පොලිස් ප්‍රකාශිකා බ්‍රිගේඩියර් ඩෙන්සී බියුක්ස් පැවසුවාය.දකුණු අප්‍රිකාවේ පොලිසිය අපරාධ සැකකරුවන් උසාවියේ පෙනී සිටින තුරු ඔවුන්ගේ නම් හෙළි නොකරයි. එහෙත්, 26 හැවිරිදි පිස්ටොරියස්, ස්ටීන්කැම්ප්ගේ මරණය සිදුවන අවස්ථාවේදී ඔහුගේ නිවසේ සිටි බව බියුක්ස් කියා සිටින්නීය. “ සිද්ධියට සම්බන්ධ වෙනත් සැකකරුවෙක් නැහැ.”සිද්ධිය පිළිබඳ කිසිවක් ප්‍රකාශ කිරීම ප්‍රතික්ෂේප කළ පිස්ටොරියස්ගේ පියා වන හෙන්ක් “ඔස්කාර් හා කාන්තාවගේ මව්පියන් වෙනුවෙන් මාර්ගෝපදේශකත්වය හා ශක්තිය ලැබේවායි යාඤා කරනවා” යැයි කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>16</day>
    </date>
    <link>http://www.dinamina.lk/2013/02/16/_art.asp?fn=s1302163</link>
    <topic>රගර් දියුණුවට රු.මි.75ක් වැය කළා</topic>
    <author>ෆවුස් මොහොමඩ්</author>
    <content>ශ්‍රී ලංකා රගර් සංගමය පසුගිය වසරේ දී මෙරට රගර් ක්‍රීඩාව වෙනුවෙන් රුපියල් මිලියන 75ක මුදලක් වැය කළ බවත්, ක්‍රිකට් ක්‍රීඩාවට සමානව රගර් ක්‍රීඩාවත් ග්‍රාමීය මට්ටම දක්වා ප්‍රචලිත කිරීමට එය විශාල පිටුවහලක් වූ බවත් රගර් සංගමයේ සභාපති අසංග සෙනෙවිරත්න මහතා ප්‍රකාශ කළේය.ජාතික සත් සාමාජික රගර් කණ්ඩායමට එංගලන්ත සත් සාමාජික රගර් පිලේ හිටපු නායක බෙන් ගෝලින්ස් සහ 15 සාමාජික කණ්ඩායමට පිල් ග්‍රීනින් පුහුණුකරුවන් ලෙස බඳවා ගැනීම ක්‍රීඩකයන්ගේ දස්කම්වලට මෙන්ම මෙරට රගර් ක්‍රීඩාවේ ප්‍රගතියටත් වැදගත් සාධකයක් වූ බව ද සෙනෙවිරත්න මහතා කීවේය.පසුගිය වසරේ දී ආසියානු සත්සාමාජික තරග බිමේ පෙරළිකාර කණ්ඩායමක් බවට පත්වීමටත්, පිලිපීනයේ පැවැති ආසියානු ෆයිව් නේෂන්ස් තරගාවලියේ විශිෂ්ට දස්කම් දැක්වීමටත් ශ්‍රී ලංකා ක්‍රීඩකයන් සමත්වූ බව ඔහු කීවේය.‘රගර් පුහුණුකරුවන් වෙනුවෙන් අප පැවැත්වූ විවිධ පුහුණු වැඩසටහන් මෙරට ප්‍රාදේශීය මට්ටම දක්වා රගර් ක්‍රීඩාව දියුණු කිරීමට විශාල වශයෙන් බලපෑවා. මේ වනවිට මෙරට රගර් ක්‍රීඩාවේ දියුණුවේ 90%ක තරම් ලොකු ප්‍රගතියක් පෙන්නුම් කරනවා.‘ ඔහු වැඩිදුරටත් කීවේය.ශ්‍රී ලංකා රගර් කණ්ඩායමේ අනුග්‍රාහක ලෙස කටයුතු කිරීමට නැවත වතාවක් ඩයලොග් සමාගම ඉදිරිපත්වීම සම්බන්ධවත්, පසුගිය වසරේ මෙරට රගර් ක්‍රීඩාව ලැබූ ප්‍රගතිය සමාලෝචනය කිරීම සඳහාත් ක්‍රීඩා විද්‍යායතනයේ දී පසුගියදා පැවැති මාධ්‍ය හමුවේ දී රගර් සභාපතිවරයා මේ කරුණු අනාවරණය කළේය.පසුගිය වසරේ දී උතුරු නැගෙනහිර පළාත්වලත් විශාල වශයෙන් රගර් ක්‍රීඩාව සංවර්ධනය කිරීමට හැකිවීම විශාල ජයග්‍රහණයක් බව මෙහි දී අදහස් දැක්වූ රගර් සංගමයේ ලේකම් රිස්ලි ඉල්යාස් මහතා කියා සිටියේය. මේ වනවිටත් එම පළාත්වල රගර් සංගමයක් බිහිවී ඇතැයි ද ඒ මහතා කීවේය.එමෙන්ම ඉදිරියේ දී ජාතික රගර් තරගමාලාවලට උතුරු නැගෙනහිර ක්‍රීඩකයන්ගෙන් ද වැඩි දායකත්වයක් ලැබෙනු ඇතැයි ඉල්යාස් මහතා විශ්වාසය පළකළේය.මේ වසරේ රගර් කාලසටහනට කාන්තා අන්තර් සමාජ, ශ්‍රී ලංකා රගර් සංගමයේ අන්තර් සමාජ, වෙළෙඳ සේවා යන සත් සාමාජික රගර් තරගමාලාවලට අමතරව කාල්ටන් දේශීය සත් සාමාජික රගර් තරගාවලියක් ද එක්වී තිබේ. එම තරගාවලියේ පළමු අදියර කොළඹදිත්, දෙවැනි අදියර නුවරඑළියේදිත් පැවැත්වීමට නියමිතය. මෙවර කාල්ටන් අන්තර් ජාතික සත් සාමාජික රගර් තරගාවලියේ පළමු අදියර පැවැත්වෙන්නේ ගාල්ලේ දීය.ඩයලොග් සමාගමේ ජ්‍යෙෂ්ඨ අලෙවි කළමනාකරු රිස්වි ෆාරුක්, රගර් සංගමයේ උප සභාපති ලසිත ගුණරත්න, ප්‍රධාන විධායක රොහාන් ගුණරත්න මහත්වරු ද මාධ්‍ය හමුවට එක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>16</day>
    </date>
    <link>http://www.dinamina.lk/2013/02/16/_art.asp?fn=s1302164</link>
    <topic>‘නිල් මහ සටන’ මාර්තුවේ දී</topic>
    <author>නිරෝෂාන් ප්‍රියංකර</author>
    <content>රාජකීය -සාන්ත තෝමස් 134 වැනි ‘නිල් මහ සටන’ ලබන මස 7වැනිදා සිට 9දා දක්වා එස්.එස්.සී.ක්‍රීඩාංගණයේදී පැවැත්වේ.ලෝකයේ පැරණිතම ක්‍රිකට් තරගාවලියක් ලෙස 1879 ඇරඹි ‘නිල් මහ සටන’ මෙරට පාසල් ක්‍රිකට් තරග අතර ඉදිරියෙන් පසුවන මේ තරගාවලියට මෙවරත් එටිසලාට් ලංකා සමාගමේ අනුග්‍රහය ලැබී ඇත. එටිසලාට් සමාගමේ අඛණ්ඩව අනුග්‍රහය හිමිවන සිවුවැනි අවස්ථාව මෙය වන අතර වසර 2015 දක්වා අනුග්‍රහය දැක්වීමේ අවස්ථාව එම සමාගම හිමිකරගෙන ඇත.ඩී.එස්.සේනානායක අනුස්මරණ කුසලානය සඳහා පැවැත්වෙන මේ තරගයෙන් පසු මාර්තු මස 16 වැනිදා දෙපිල අතර මස්ටැන්ග්ස් කුසලාන සඳහා 38 වැනි එක්දින තරගය පැවැත්වේ. පසුගිය වසරේ නිල් මහ සටන ජය පරාජයෙන් තොරව අවසන් වු අතර එක්දින තරගය සම ජයග්‍රාහකයන් වශයෙන් නිමාවිය.“ශ්‍රී ලංකා පාසල් ක්‍රිකට් ක්‍රීඩාව නංවාලීමට එටිසලාට් ලංකා සමාගම විශාල උත්සහයක් දරනවා. ක්‍රීඩාවට දක්වන සහයෝගය මගින් එම ක්‍රීඩාවට සම්බන්ධ වුවන්ගේ සාර්ථකත්වයට අපේ දායකත්වය ඉවහල් වෙනවා” යැයි නිල් මහ සටන පිළිබඳ පසුගියදා කොළඹ සිනමන් ග්‍රෑන්ඩ් හෝටලයේ පැවැති මාධ්‍ය හමුවේ දී එටිසලාට් ලංකා සමාගමේ අධ්‍යක්ෂ/ප්‍රධාන විධායක නිලධාරී දුම්න්ද්‍ර රත්නායක මහතා පැවැසීය.සැබෑ ක්‍රීඩක ජවය පෙන්නුම් කරන මේ තරගය සැබෑ සටනක් ලෙසින් හැඳින්විය හැකි බව රාජකීය විද්‍යාලයේ විදුහල්පති උපාලි ගුණසේකර මහතා කියා සිටියේය.ක්‍රිකට් විශිෂ්ටත්වයෙන්, සහභාගිත්වයෙන්, මහජන ප්‍රසාදයෙන් දිනෙන් දින ශක්තිමත්වන මේ තරගය නිසා පාසල් දෙකේ ආදායම් වර්ධනය කරගැනීමට අවස්ථාවක් හිමිවන බව සාන්ත තෝමස් විද්‍යලයාධිපති මහාචාර්ය ඉන්ද්‍රා ද සිල්වා මහතා ප්‍රකාශ කළේය.නිල් මහ ස‍ටනේ තරග සංවිධායක කමිටු සභාපති සේනක ද ෆොන්සේකා මහතාද මෙහිදී අදහස් දැක්වු අතර සා.තෝමස් විදුහලේ ක්‍රිකට් නායක, රෝයල් ක්‍රිකට් උපනායක ඇතුළු සාමාජිකයන් පිරිසක්ද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>16</day>
    </date>
    <link>http://www.dinamina.lk/2013/02/16/_art.asp?fn=s1302165</link>
    <topic>විදුලි ආලෝක ධාරා පද්ධතියක් ඇතිවිශාඛා ක්‍රීඩා පිටිය විවෘත වෙයි</topic>
    <author>ප්‍රින්ස් ගුණසේකර</author>
    <content>ජාතික හා ජාත්‍යන්තර තලයට ක්‍රීඩිකාවන් රැසක් දායද කළ කොළඹ විශාඛා විදුහලේ නවීකරණය කරන ලද ක්‍රීඩා පිටිය අධ්‍යාපන ඇමැති බන්ධුල ගුණවර්ධන මහතාගේ ප්‍රධානත්වයෙන් පෙරේදා විවෘත කෙරුණි.ජනාධිපති ආර්යා ශිරන්ති රාජපක්ෂ මහත්මිය‍ගේ හා ක්‍රීඩා ඇමැති මහින්දානන්ද අලුත්ගමගේ, පාර්ලිමේන්තු මන්ත්‍රී නාමල් රාජපක්ෂ යන මහත්වරුන්ගේ ප්‍රතිපාදනවලින් නවීකරණය කෙරුණු මේ ක්‍රීඩා පිටිය විදුලි ආලෝක ධාරා පද්ධතියකින්ද යුක්තය.සමතලා නොවු තැනින් තැන වැලි සහිත වු ක්‍රීඩා පිටිය විදුලි ආලෝකය සහිතව දියුණු මට්ටමකට පත්වීම විශාඛා විදුහලට තිබු විශාල අඩුපාඩුවක් සම්පූර්ණවීමක් බව විදුහල්පතිනි සඳමාලී අවිරුප්පොල මහත්මිය සඳහන් කරයි.හොඳ මට්ටමේ ක්‍රීඩා පිටියක් නොමැති වුවද පාසල් ක්‍රීඩා ‍ක්ෂේත්‍රයේ කැපී පෙනෙන දස්කම් දැක්මීමට විශාඛා දියණියන් සමත් වු බව පෙන්වා දුන් අවිරුප්පොල මහත්මිය සඳහන් කළේ ක්‍රීඩා පිටිය නවීකරණය වීමෙන් දක්ෂතා තව තවත් වර්ධනය කර ගැනීමට හැකිවන බවය.ක්‍රීඩා පිටිය විවෘත කිරීමේ අවස්ථාවට එක්වු අධ්‍යාපන ඇමැති බන්ධුල ගුණවර්ධන මහතා පැවැසුවේ මහින්ද චින්තන ප්‍රතිපත්තිය යටතේ රජය ක්‍රීඩාව නඟා සිටුවීමට විශාල වැඩ කොටසක් ඉටු කොට ඇති බවය. එහි වැදගත් පියවරක් වන්නේ සෑම දරුවෙකුම අවම වශයෙන් ක්‍රීඩාවක් සඳහා යොමුවීම අනිවාර්ය කොට තිබීමය.“ඉදිරි කාලයේදී සෑම දරුවෙකුම ක්‍රීඩාවකට යොමුවිය යුතුයි. ඒ සඳහා ක්‍රීඩා අමාත්‍යංශය සමග එක්ව ලබන සතියේදී කැබිනට් පත්‍රිකාවක් ගෙන ඒමට සැලසුම් කොට තිබෙනවා. එය පාර්ලිමේන්තු පනතකින් ක්‍රියාත්මක කිරීම බලාපොරොත්තුවයි” ගුණවර්ධන මහතා පැවැසිය.විශාඛා ක්‍රීඩා පිටිය විවෘත කිරීමේ අවස්ථාවට පාර්ලිමේන්තු මන්ත්‍රී නාමල් රාජපක්ෂ මහතා හා ශ්‍රී ලංකා ක්‍රිකට් නායක ඇන්ජලෝ මැතිව්ස් එක්වුහ. මැතිව්ස් ශ්‍රී ලංකා ක්‍රිකට් නායකයා ලෙස ප්‍රකාශවීමෙන් අනතුරුව සහභාගීවු පළමු උත්සවය මෙය වීමද විශේෂත්වයකි.ක්‍රීඩාංගණය විවෘත වීමෙන් අනතුරුව විදුහල් නිවාසාන්තර ක්‍රීඩා උලෙළ පැවැත්වුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>16</day>
    </date>
    <link>http://www.dinamina.lk/2013/02/16/_art.asp?fn=f1302161</link>
    <topic>විපක්ෂයේ විරෝධය පුස් වෙඩිල්ලක්</topic>
    <author>සාකච්ඡා කෙළේ උදිත ගුණවර්ධන</author>
    <content>වර්තමාන දේශපාලන හා සමාජ වාතාවරණය, එහි වර්ධනීය ප්‍රවණතා අඩුපාඩු මොනවාද ඒවා නිවැරැදි කර ගැනීමට ආණ්ඩුවේ වැඩපිළිවෙළ සහ තවත් කරුණු පිළිබඳ ඇමැති නිමල් සිරිපාල ද සිල්වා මහතා සමඟ සිදුකළසාකච්ඡාවකි මේ.* අත්‍යවශ්‍ය භාණ්ඩ මිල පාලනය කිරීමට අසමත් යැයි ආණ්ඩුවට එරෙහිව ප්‍රබල විවේචනයන් එල්ල වෙනවා. මේ විවේචන සාධාරණයැයි ඔබ විශ්වාස කරනවාද?මේ වගේ තත්ත්වයක් මොන ආණ්ඩුවක් බලයේ සිටියත් ඇති වෙනවා. අත්‍යවශ්‍ය භාණ්ඩ මිල කියන දේ එක රැයකින් එක පැයකින් පාලනය කිරීමට පුළුවන් දෙයක් නොවෙයි. අද කතාබහ ඇතිවෙලා තිබෙන්නේ එළවළු මිල ඉහළ යාම කියන කාරණය මූලික කරගෙනයි. මෙයට මූලික වශයෙන් හේතුවෙලා තිබෙන්නේ අධික වැසි සහිත දේශගුණ හා කාලගුණ තත්ත්වය සහ කෘෂි නිෂ්පාදනවලට එයින් ඇති වූ බලපෑම් ආදියයි.එළවළු වගා විශාල ප්‍රමාණයකට අධික වර්ෂාවත් ගංවතුර තත්ත්වයත් බලපෑවා.මා සිතන විදිහට එළවළු මිල ඉහළ යාම කියන කාරණය අඛණ්ඩව තිබෙන ගැටලුවක් හෝ දීර්ඝ කාලීන තත්ත්වයක් හෝ නොවෙයි. කෙටි කාලීනව ඇතිව කෙටි කලකින් විසැඳීයන විදිහේ තත්ත්වයක්. වර්ෂාධික තත්ත්වය නැතිව ගිය පසු එළවළු මිල පිළිබඳ ගැටලුවත් විසඳීයන එක ස්ථිරයි. මේ තත්ත්වය තුළ විපක්ෂය උත්සාහ කරන්නේ කෙටි කාලීන දේශපාලන න්‍යාය පත්‍ර ඉදිරියට දමාගෙන කටයුතු කිරීමටයි.* ඒත් මේ තත්ත්වය පාලනය කිරීමට ආණ්ඩුවට උනන්දුවක් නැති බවට විපක්ෂ මතධාරීන් අදහස් පළ කරනවා?මේ කතාව ඉතාමත් අසාධාරණ කතාවක්. ආණ්ඩුවක් ඕනෑම මොහොතක උත්සාහ කරන්නේ බඩු මිල ඉහළ යාම පාලනය කිරීමටයි. ඒ සඳහා ආණ්ඩුව විශාල ප්‍රයත්නයක නියැලුනා. ගංවතුර, නියඟය වැනි දහසක් අභියෝග මැද පවා සහල් මිල පාලනය කිරීමටත් පාලන මිලෙන් ඉහළට නොයවා රඳවා ගැනීමටත් පුළුවන් වෙලා තිබෙනවා. ඉදිරියේ දී එළවලු මිලත් පාලනය කර ගැනීමට පුළුවන්කම ලැබුණ පසු ඇතිව ඇති අපහසුතා දුෂ්කරතා මඟහැරීමට පුළුවන්කම ලැබේවි.* ආණ්ඩුවේ සංවර්ධන ව්‍යාපෘතිවල ප්‍රතිලාභවලින් හුදු ජනතාව වෙත නිසි ප්‍රතිලාභ නොලැබෙන බවට චෝදනා එල්ල වෙනවා. මේ ගැන ඔබේ අදහස පැහැදිලි කළ හැකිද?මේ කතාවත් එහෙමපිටින් වැරැදි කතාවක්. සංවර්ධනයේ ප්‍රතිලාභ විශාල ප්‍රමාණයක් ජනතාව වෙත ලැබී තිබෙනවා. ජනතාවට ගමන් බිමන් යාමට පහසුවෙන් ඔබමොබ ගමන් කිරීමට පහසුකම් සැලසීම, මාර්ග සංවර්ධනය කිරීම වැරැදි දෙයක් විදිහට අර්ථ දැක්වීම හෝ අර්ථ විරහිත දෙයක් විදිහට පෙන්වා දෙනවානම් එසේ කටයුතු කරන්නා මේ හැම දේවල් දැන දැනත් ජනතාව මුලා කිරීමට උත්සාහ කිරීමක් විදිහට පෙන්වා දීමේ වරදක් නැහැ. වරාය හදන එක, අධිවේගී මාර්ග හදන එක වරදක් විදිහටද මේ අය කියන්නේ. රටක් සංවර්ධනය වෙත ගමන් කරද්දී මේ විදිහේ මහා පරිමාණ සංවර්ධන ව්‍යාපෘති මඟින් මෙරට ආර්ථිකයට විශාල ශක්තියක් ලැබෙනවා.ජනතාවට ප්‍රතිලාභ නොලැබෙන බවට කියන අයට මේ ගැන නොතේරීම පුදුම සහගතයි.අද රට පුරා විශාල පරිමාණයේ වැඩකටයුතු රාශියක් සිදුකරමින් තිබෙනවා. මේ සියල්ලේ ප්‍රතිඵල ලැබෙන්නේ සමස්ථ ජනතාවටයි. එහෙම නැතිව මේවායේ ප්‍රතිලාභ දේශපාලන වශයෙන් බෙදීයාමක් වෙන්නේ නැහැ. සියලු ජනකොටස්වලට තමයි මෙහි ප්‍රතිලාභ ලැබෙන්නේ. යුද්ධය නිමා වීමත් සමඟ මෙරට ජනසමාජය විශාල ඉදිරිගාමී තත්ත්වයකට පත්වෙලා තිබෙනවා. මේ සංවර්ධන ව්‍යාපෘතීන් ඒවායේ ප්‍රතිඵල විදිහට පෙන්වාදීමේ වරදක් නැහැ. ඉදිරිගාමි සමාජීය හා ආර්ථික තත්ත්වයකට අවශ්‍ය පසුබිම මේ වනවිට මේ ආණ්ඩුව මඟින් සකස් කර තිබෙනවා.* දේශීය නිෂ්පාදනයන් ඉහළ දැමීම සහ දේශීය නිෂ්පාදන ක්‍රියාවලිය ශක්තිමත් කිරීමත් මෙරට ආර්ථික හා සමාජීය සංවර්ධනයට බලපානවා. මේ ගැන පැහැදිලි කිරීමක් කළ හැකිද?ආණ්ඩුව නිතරම දේශීයත්වය දේශීය නිෂ්පාදන ඉහළ නැංවීම ගැන අවධානය යොමු කර, කටයුතු කරනවා. අපට රටක් විදිහට ඉදිරියට යාමට අවශ්‍යනම් දේශීය දේ ශක්තිමත් කළ යුතුයි. එය තමයි ආණ්ඩුවේ ප්‍රතිපත්තිය වන්නේ.මෙරට ආර්ථික තත්ත්වය ස්ථාවර කිරීමට නම් දේශීය සම්පත් ආරක්ෂා කරගන්නා අතර දේශීය ධනය ආරක්ෂා කරගැනීම මඟින් මෙරට ආර්ථික තත්ත්වය ස්ථාවර කර ගැනීමට පුළුවන්. ආර්ථිකයක් ආරක්ෂාකර ගැනීමට නම් දේශීය විනිමයන් විදේශයන් වෙත ඇදී යන එක වළක්වා ගත යුතුයි. ඒක තමයි ආණ්ඩුවේ ප්‍රතිපත්තිය විය යුත්තේ.හැකි තරම් දේශීයව නිෂ්පාදන ඇති කර ගැනීම මඟින් මෙරට ආර්ථිකයේ ඉදිරිගාමි තත්ත්වයක් ඇති කර ගැනීමට පුළුවන්.* මෙරට දේශපාලනයේ යළි කතාබහ මවන මාතෘකාවක් බවට පත්ව තිබෙනවා. විපක්ෂය සහ විපක්ෂ දේශපාලන සන්ධානය පසුගියදා පිහිටුවා ගන්නා ලද “විපක්ෂයේ විරෝධය” සංවිධානය ආණ්ඩුවේ ඉදිරි ගමනට බාධාවක් ද?වේගවත්ව ගලාගෙන යන මහා ගඟකට බොරලු කැටයක් දැම්මාට ඒ ගඟ පාලනය කරන්න බැහැ. ආණ්ඩුවත් ඒ වගේ. ආණ්ඩුව ඉතාමත් ශක්තිමත්ව ඉදිරියට ගමන් කරනවා. මේ නිසා විපක්ෂය මොන සන්ධානය හැදුවත් මොන සංවිධානය හැදුවත් ඔවුන්ට ඉදිරි ගමනක් ඉදිරි පැවැත්මක් නැහැ.2010 දී ජ.වි.පෙ, දෙමළ සන්ධානය, මුස්ලිම් පක්ෂ එකතුවෙලා විපක්ෂයේ පොදු අපේක්ෂකයකු ඉදිරිපත් කළා. ඒත් එදා ජනාධිපතිතුමා වැඩි ඡන්ද ලක්ෂ විස්සකින් ජයග්‍රහණය කළා. අද බෙදිලා කැඩිලා විනාශ වෙලා තිබෙන එජාපයට එදා තරම්වත් ශක්තියක් නැහැ.ඉදිරියට යාමට මැතිවරණයක් ජයග්‍රහණය කිරීමට නොවෙයි මැතිවරණයකට ඉදිරිපත්වීමට තරම්වත් අද එක්සත් ජාතික පක්ෂයට ශක්තියක් නැහැ.එක්සත් ජාතික පක්ෂය සමඟ එකතුවෙලා සන්ධානගත වෙලා ඉන්නේ කවුද කියලා බලමු. මේ සියලු පක්ෂ දේශපාලන පක්ෂ නොවෙයි බෝඩ් ලෑලි විතරයි. මෙතැන තිබෙන සමහර දේශපාලන පක්ෂවලට ත්‍රීවීල් රථයක අරගෙන යන්න තරම් සාමාජික පිරිසක් නැහැ. තවත් පක්ෂවලට මුළු රටේම ගත්තත් දෙදහසක සාමාජික පිරිසක් නැහැ.රනිල් වික්‍රමසිංහ මහතාට තමන්ගේ දේශපාලන පක්ෂයේ සමඟිය හා සහයෝගය ආරක්ෂා කර ගැනීමට බැරිවෙලා තිබෙනවා.ඒ වගේ දේශපාලන නායකයෙකුට පුළුවන්ද විපක්ෂයේ සමඟිය රැක ගැනීමටත් විපක්ෂය ශක්තිමත් කිරීමට.විපක්ෂ සන්ධානයේ සිටින මනෝ ගනේෂන් මහතා, අසාද් සාලි මහතා දීර්ඝ කාලයක් එජාපය සමඟ කටයුතු කළ අය. වික්‍රමබාහුලා උනත් පසුගිය කාලයේදීම වැඩ කළේ එජාපය සමඟ සහයෝගයෙන්. ඉතින් මේ අයට අමුතුවෙන් එජාපය සමඟ එකතු වෙන්න දෙයක් නෑ. විපක්ෂයේ සන්ධානයට අලුතින් එක් වූ පිරිසක් නැහැ. ඒ නිසා විපක්ෂයේ අලුත් සන්ධානය ගැන මීට වඩා දිගදුර කතා කිරීමෙන් වැඩක් නැහැ.* ඒත් විපක්ෂය සන්ධානය කියන්නේ ආණ්ඩුවට එරෙහි පළමු වෙඩි මුරය ඔවුන් දැල් වූ බවයි. මේ ගැන ඔබේ මතය මොන වගේද?මේ අය කීපාරක් පළමු වෙඩි මුරය පත්තු කළාද ඒ හැම වෙඩි මුරයක්ම පළමු වෙඩි මුරයෙන්ම ඉවරයි. මේ විදිහේ විපක්ෂ සන්ධානයකට ආණ්ඩුව පෙරළනවා තියා ආණ්ඩුව හොලවන්නවත් බැහැ. මේ වගේ දේශපාලන ව්‍යාපාරයක් ගැන අනේ අපොයි කියනවට වඩා කියන්න දෙයක් නැහැ.* විපක්ෂ සන්ධානය ලෙස එජාපය සංවිධානය වෙද්දි ජ.වි.පෙ. වැනි දේශපාලන පක්ෂ ස්වාධීන විපක්ෂ බලවේගයක් ඇති කිරීමට උත්සාහ කරනවා. මේ ගැන ඔබේ අදහස මොන වගේ ද?මෙතැනින් විපක්ෂය තවදුරටත් දුර්වල වීමක් බිඳ වැටීමක් පමණයි වෙන්නේ. ඒ හැර මෙතැනින් වෙනත් දෙයක් ඇති වෙන්නේ නැහැ. විපක්ෂය භේදභින්න වීම තව තවත් උග්‍ර අතට පත්වීම තියුණු අතට පත්වීම පමණයි සිදු වෙන්නේ. ඒ වගේ තත්ත්වයක් තුළ විපක්ෂය තවදුරටත් දුර්වල වීමත් එය තවදුරටත් ජනතාවගෙන් දුරස්වීමක් තමයි සිදු වෙන්නේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>16</day>
    </date>
    <link>http://www.dinamina.lk/2013/02/16/_art.asp?fn=f1302163</link>
    <topic>අදත් ජනතාව ආදරය කරන80 දශකයේ ජනප්‍රියතම නායකයා</topic>
    <author>ප්‍රේමසිරි පෙරේරා මහජන සම්බන්ධතා නිලධාරි ධීවර අමාත්‍යාංශය හිටපු පළාත් සභා මන්ත්‍රි ශ්‍රී ලංකා මහජන පක්ෂයේ හිටපු ලේකම්</author>
    <content>අදින් හරියටම වසර 25කට පෙර අද වැනි දිනක මුළු ශ්‍රී ලංකාවම කම්පාවට පත් කරමින් මෙරට ජනතාවට ඉමහත් සේවාවක් ඉටුකළ, ජනතාවගේ ආදර ගෞරවයට පාත්‍ර වූ සුවිශේෂි පුද්ගලයකු ම්ලේච්ඡ අන්දමින් ඝාතනයට ලක්ව අප අතරින් සඳහටම සමුගති.ඒ අන් කවුරුවත් නොව, මේ රටේ දේශපාලන ක්ෂේත්‍රයේ නොමැකෙන මතක සටහනක් තැබුවා වූ, අප රටේ ජීවත්වන සියලුම ජාතීන්ට ආත්ම ගෞරවයක් ඇතිව ජීවත් විය හැකි නිදහස් සාධාරණ නව සමාජයක් ගොඩනැගීමෙහිලා මුළු ජීවිතයම කැප කළ, ජාතිවාදයටත්,ත්‍රස්තවාදයටත් එරෙහිව, එඩිතරව, නොබියව සටන් කළ ජනවාර්ගික ගැටළුවට සාකච්ඡා මාර්ගයෙන් දේශපාලන විසඳුමක් ලබාදීමට අපමණ වෙහෙසක් ගත්, සිංහල සිනමාවේ ජනපි‍්‍රයතම රංගන ශිල්පියා බවට පත්ව සිටි මානව හිතවාදි ඒ සුවිශේෂි පුද්ගලයා වූයේ ජනතා විමුක්ති පෙරමුණේ ම්ලේච්ඡ මිනී මරුවකුගේ වෙඩි පහරින් අප අතරින් සඳහටම සමුගත් 80 දශකයේ ජනප්‍රියතම දේශපාලන නායකයා වූ විජය කුමාරතුංගයාණන්ය.ඒ 1988 පෙබරවාරි මස 16 වෙනිදාය. අදට හරියටම වසර 25කට පෙරය. වේලාව මධ්‍යහන 12 පසුවී විනාඩි 10 පමණ විය. ඒ වන විට විජයට දේශපාලන වශයෙන් ඉතා වැදගත් කටයුත්තක් සඳහා නිවසින් පිටත්වීමට නියමිතව තිබුණි. වාහනය නිවසින් එළියට ගන්නා තුරු තම සිඟිති දරු දෙදෙනාද වෙනදා මෙන්ම ඔහුගේ දෑතේ එල්ලී සිටියේය. ගත වූයේ නිමේෂයකි. ඉතා වේගයෙන් පැමිණි මෝටර් සයිකලයක් විජය ඉදිරිපිට නතර කරනවාත් සමගම පිටුපස වාඩි වී සිටි පුද්ගලයා ක්ෂණිකවම ගිනි අවියත් සමඟ යතුරු පැදියෙන් පැන ඉතා දරුණු ලෙස විජයට වෙඩි පහරවල් එල්ල කරන්නට පටන් ගත්තේය.විජයට කිසියම් දෙයක් කරන්නට කාලයක් නොතිබිණි. ක්ෂණිකවම තම දෑතේ එල්ලී සිටි ආදරණීය සිඟිති දරුදෙදෙනා බේරා ගැනීම ඔහුගේ ක්ෂණික පළමු පියවර විය. වෙඩි පහරවල් කමින් තම සිඟිති දරුදෙදෙනා පසුපසට තල්ලු කරමින් නිවස තුලට දිවීමට ඉඩ සැලැස්සුවා පමණි. වෙඩි පහරවල් කාගෙන විජය බිම ඇද වැටුණේය. උපාලි සරත් නම් අපේ චිත්‍ර ශිල්පියාද ක්ෂණිකවම විජය බේරා ගැනීමට ඉදිරියට පැන්නද ඔහුද වෙඩි වැදී බිම වැටුණේය. ඒ කෲර ඝාතකයා බිම වැටුණු විජයගේ හිසට වෙඩි පහරවල් ගණනාවක්ම එල්ල කළේ ඉතා දරුණු අන්දමිනි.මේ ශෝක ජනක පුවත 12.30 වන විට ගුවන් විදුලියෙන් ප්‍රචාරය වූ ‍ෙමාහොතේ මුළු මහත් ශ්‍රී ලංකාවම කම්පාවට පත්විය. මුළු රටේම ජනතාවට ඉවසා දරා සිටිය හැක්කක් නොවීය. ඝාතනයට පත් වූ මොහොතේ සිට දිවයිනේ සෑම දිග්භාගයකින්ම හඬමින්, විලාප කියමින් පැමිණි පිරිස අති විශාලය. විජයගේ දේහය පොල්හේන්ගොඩ ඔහුගේ නිවසේ මෙන්ම කලාභවනේ තැන්පත් කර තිබූ දින කිහිපය තුල ගම් නියම්ගම් වලින් ඇදී ආ ලක්ෂ සංඛ්‍යාත ජනතාව අපමණ දුක් ගැහැට විඳීමින් සැතපුම් ගණනක දිගු පෝලිම්වල රැඳී සිටිමින් මුහුණ දැකීමට නොහැකි වුවද මිනිස් ගුණ දයාවෙන් පිරිණු තම නායකයාට අවසන් ගෞරවය දැක්වූහ.එසේ ගෞරවය දැක්වීමට පැමිණි ජනතාවගේ පෝලිම දිවා රාත්‍රි දෙකේම එක වාගේ විය. එම පෝලිමේ අවසන් වීම අවසන් කටයුතු සිදු කරන අවස්ථාව දක්වාම එක ආකාරයෙන්ම විය. සියලුම ආගමික නායකයින් , දේශපාලන නායකයින්, රාජ්‍ය නායකයින්, විදේශ නියෝජිතවරුන්, කලාකරුවන්, රසිකයින්, ත්‍රිවිද හමුදා නිලධාරීන්, පොලිස් නිලධාරීන් යන සියලුම ජනකොටස් මේ අතර වූහ.විජයගේ අවසන් කටයුතු සිදු වූ පෙබරවාරි 21 වෙනි දින නිදහස් චතුරස්‍රයට පැමිණි ලක්ෂ සංඛ්‍යාත මහජන ගංගාව මෙතෙක් කිසිම රාජ්‍ය නායකයෙකුගේ හෝ කිසිම ප්‍රභූවරයෙකුගේ අවමංගල්‍යක් සඳහා සහභාගි වී නැත. අදත් ඒ වාර්තාව අභිබවා ගොස් නැත. එපමණක් නොව විජය ඝාතනය කළ පසු විජයගේ වියෝව ඉවසා ගත නොහැකිව කීදෙනෙකු සිය දිවි නසාගත්තේ ද.විජයගේ දේහය කලා භවනේ තැන්පත් කළ දින රාත්‍රි (20 වෙනිදා) 9.00ට පමණ විජයගේ ඉතාමත් කිට්ටු හිතවතෙකු වූ අමරසිරි ජයසිංහ (අමරේ) යන අය දහස් ගණනක ජනතාව බලාසිටියදී දේහය ඉදිරිපිට ගිනි තබාගෙන සිය ජීවිතය නසා ගත්තේය. විජයට වෙඩි තබන අවස්ථාවේ උපාලි සරත් නම් අපේ හිතවත් චිත්‍ර ශිල්පියා ඉදිරියට පැන විජය බේරාගැනීමට ගොස් වෙඩි වැදි රෝහල් ගතව සතියකට පසු මරණයට පත්විය. තවත් අයෙක් වස බී ද, තවත් අයෙක් එල්ලීද මරණයට පත්වී ඇත.විජයගේ 25 වෙනි ගුණ සැමරුම් දිනයේදී ඉහත කරුණ මා විසින් ඉදිරිපත් කරනු ලැබුවේ එදා ජනතාව විජයට දැක්වූ ආදරය ගෞරවය පිළිබඳ මතක සටහන් අවධි කිරීමට පමණක් නොව එම වකවානුවේ ශ්‍රී ලංකාවේ සිටි ජනපි‍්‍රයතම හා කීර්තිමත් පුද්ගලයා වූයේ විජය බවට සනාථ කිරීමටය. අප රටේ මෑත ඉතිහාසයේ මරණයට පත්වූ, ඝාතනයට ලක්වූ රාජ්‍ය නායකයින්, කලාකරුවන්, විවිධ ප්‍රභූවරුන් කොතෙක් සිටියද ඒ අයට දැක් වූ ජනතා උපහාරයට වඩා විජය කෙරෙහි දැක්වූ උපහාරයන් අතිමහත්ය.අදත් විජය පිළිබඳව නිරන්තරයෙන්ම විවිධ තොරතුරු, විවිධ සිද්ධීන් මුද්‍රිත හා විද්‍යුත් මාධ්‍යන් හරහා ප්‍රචාරය වන්නේ ජනතාවගේ ආකර්ශනය තවමත් විජය කෙරෙහි පවතින නිසාය. ජීවත්ව සිටි විජය කුමාරතුංගට වඩා මියගිය විජය කුමාරතුංග ප්‍රබල බව අදත් ජනතාව විශ්වාස කරන්නේ එනිසාය.මෙවන් තත්ත්වයකට විජය පත්වුනේ කෙසේ ද යන්න අපි විමසා බැලිය යුතු වන්නෙමු. එයට හේතු වූ කරුණු වත්මන් තරුණ පරපුරට අපි අවබෝධ කළ යුතු වන්නෙමු. විජයගේ ජීවිත තොරතුරු, ඔහුගේ යටගියාව, ඔහුගේ කලා ජීවිතයේ හා දේශපාලන ජීවිතයේ වැදගත් සිදුවීම්, කැපකිරීම් හා ජාතික ගැටලුව විසඳීමෙහිලා, ඔහු ගත් එඩිතර ක්‍රියාමාර්ග පිළිබඳ අවබෝධයක් ලබාදිය යුතු වන්නේය.විජය උපන්නේ 1945 ඔක්තෝම්බර් මස 09 වෙනිදාය. විජය ඝාතනය කරනු ලැබුවේ 1988 පෙබරවාරි 16 වෙනිදාය. ඔහුට ජීවත් වීමට වාසනාව ලැබුනේ වසර 43කට අඩු කාල පරිච්ඡේදයක්ය. විජයගේ කලා ජීවිතය වසර 20 කි. ඔහු දේශපාලනයේ යෙදී සිටියේ ඔහුගේ ජීවිතයේ අවසාන වසර 11 ක පමණ කෙටි කාලයක්ය. මේ අනුව ඔහුගේ ජීවිතයේ අවසාන වසර 20 තුලදී කලා ක්ෂේත්‍රයෙත්, දේශපාලන ක්ෂේත්‍රයෙත් ඔහුගෙන් ඉටුවුණු ජාතික මෙහෙවර සහ ඔහු අත්පත් කරගත් ජයග්‍රහණයන් අතිමහත්ය. විජය ඝාතනයට ලක්වෙන විට ඔහු මෙරට ප්‍රබල මානව හිතවාදියෙකු බවට පත් වී සිටියේ මේ නිසාමය.විජයගේ ජනප්‍රියතාව මුලින්ම ආරම්භ වූයේ පාසල් අවදියේදීමය. ඒ ඔහු කොටහේන ශාන්ත බෙනඩික් විද්‍යාලයේ අධ්‍යාපනය හදාරන සමයේදීය. කුඩා කල සිටම ඔහු ඉගෙනුම ලැබුවේ ද්‍රවිඩ, මුස්ලිම්, බර්ගර් සහ වෙනත් රටවල ළමුන් සමඟය. මේ නිසාම ඔහු මේ ළමුන් අතර කිසිඳු වෙනසක් නොදුටුවේය. ඔවුන්ගේ ගතිගුණ, සිරිවිරිත් හා සංස්කෘතික ලක්ෂණ ආදිය ගැනද හොඳ දැනීමක් ලැබීමට හැකිවිය. පසුකාලයේ විජයගේ දේශපාලන ජීවිතයේදී විජය ජාති, ආගම්, කුල භේදයන් නොසලකා හැරියෙත් මේ නිසා බවයි, ඔහු බොහෝ විට ප්‍රකාශ කළේ.විජය ජේ්‍යෂ්ඨ පන්තියේ අධ්‍යාපනය ලබනවිට ඔහු විද්‍යාලයේ ජනප්‍රිය ශිෂ්‍යයෙකු බවට පත්ව සිටියේය. ඒ ඔහුගේ දක්ෂ කථිකත්වය නිසාය. ඔහු විද්‍යාලයේ විවාද කණ්ඩායමේ දක්ෂතමයා බවට පත්වූවා පමණක් නොව, අන්තර් විද්‍යාලීය විවෘත කථික තරගවලදී දක්ෂතම කථිකයාට පිරිනමන රන්පදක්කම වසර ගණනාවක්ම පිට පිටම දිනා ගැනීමට සමත් විය. මේ කථිකත්වයයි විජයගේ දේශපාලන ජීවිතයේ ඉදිරි ගමනට වඩාත් ඉවහල් වූයේ.කථිකයෙකු වශයෙන් පමණක් නොව ගායකයෙකු වශයෙන්ද විජය පාසල් වියේදී ජනප්‍රියත්වයට පත් වූ අවස්ථාද විය. සී. ටී. ප්‍රනාන්දුගේ ගී වලට වඩාත් කැමැත්තක් දැක්වූ ඔහු සිංහල සාහිත්‍ය සංගමයේ දී සී. ටී. ගේ ගී ගායනා කරමින් සෑම කෙනෙකුගේම අවධානය තමා කෙරෙහි යොමුකර ගත්තා පමණක් නොව අනාගතයේ දී දක්ෂ ගායකයෙකු වශයෙන් ප්‍රසිද්ධියක් ලබන බවටද පෙන්නුම් කළේය. විජයගේ ජනප්‍රියතාවය පළමුවෙන්ම ජනතාව අතර වඩාත් ප්‍රසිද්ධියට පත් වූයේ විජය කලා ක්ෂේත්‍රයට ප්‍රවිෂ්ඨ වීමත් සමඟය.1967 දී ප්‍රේමසිරි කේමදාසයන්ගේ “සිතිජය” නම් වේදිකා නාට්‍ය රඟපාමින් කලා ක්ෂේත්‍රයට පිවිසි ඔහු පළමු වරට 1968 දී සුගතපාල සේනරත් යාපාගේ හන්තානේ කතාවේ ප්‍රධාන චරිතය රඟපාමින් සිනමා ක්ෂේත්‍රයටද පිවිසීය. එතැන් පටන් වසර විස්සක් පුරාම ඔහු දැක්වූ රංගන කුසලතාවයන් වගේම ඔහු තුළ වූ උත්තරිතර මිනිස් ගුණ සමුදාය නිසා කලා ක්ෂේත්‍රයට ඔහුගෙන් විශාල මෙහෙවරක් සිදුවිය. ඔහු චිත්‍රපට 89ක පමණ ප්‍රධාන චරිතය රඟදැක්වූ අතර ඒ චිත්‍රපට බොහොමයක්ම වාණිජ චිත්‍රපට වූ අතර එයින් සමහරක් උසස් චිත්‍රපටද විය.විජය රඟදැක්වූ ඒ සෑම චිත්‍රපටයකින්ම ඔහු තම රංගනයන්ගෙන් රසික හදවත් දිනාගත්තේය. විජය රඟදැක් වූ චිත්‍රපට අතුරින් විජය ඉතා ආසාවෙන් හා ඉතා කැපවීමෙන් රඟපෑ චිත්‍රපටය වූයේ ඇලරික් ලයනල් ප්‍රනාන්දු නිෂ්පාදනය කළ ක්‍රිස්තු චරිතයයි. ඒ චිත්‍රපටය පිළිබඳව විජය කතා කළේ මහත් ආශ්වාදයෙනි. විජය මියයන මොහොත වන විට දිවයිනේ ජනප්‍රියතම නළුවා ලෙස වැඩිම චිත්‍රපට ගණනාවක රඟපාමින් සිටි නළුවා විය.1983 සිට 1987 දක්වාම පිළිවෙලින් නොකඩවාම ජනප්‍රියතම නළුවාට හිමි සම්මානය දිනා සිටියේය.ජනප්‍රියතම නළුවාට හිමි සම්මානය පමණක් නොව දක්ෂතාවය, රංගන කුසලතාවයන් සහ විවිධ අංශයන් උදෙසා පිරිනැමෙන සම්මානද ඔහු දිනාගත් වාර අනන්තය. සිනමා ක්ෂේත්‍රයේදී නිෂ්පාදකවරුන්, අධ්‍යක්ෂකවරුන්, නළු නිළියන් හා චිත්‍රපට ක්ෂේත්‍රයේ සියලුම ශිල්පීන්ගේ ආදරය සෙනෙහස දිනාගෙන විජය කටයුතු කලා පමණක් නොව ඔවුන්ගේ විවිධ ප්‍රශ්න වලදීද, ගැටලු වලදීද උපරිමව සහය ලබා දුනි.විජයගේ ජනප්‍රියතාවයට හේතු වූ තවත් දක්ෂතාවයක් වූයේ විජයට සහජයෙන්ම උරුමව තිබූ ගායන හැකියාවයි. කේමදාසයාණන්ගේ සිතිජය ගීත නාටකයේ රඟපාමින් ගායනයට පිවිසි විජය මිය යන විට දක්ෂතම ගායකයෙකු බවට පත්ව සිටියේය. පාර දිගේ චිත්‍රපටයෙන් පසුබිම් ගායන ආරම්භ කළ විජය චිත්‍රපට 25ක පමණ තම පෞරුෂයේ හඩින් ගී ගැයීය.අදත් ඔහුගේ ගීත ජනතාව අතර ජනප්‍රියව පවතින්නේ ඒ ගායන හැකියාව නිසාය.විජයගේ කලා ජීවිතයටත් වඩා, 80 දශකයේ දී විජයගේ ජනප්‍රියතාවය වඩාත් කැපී පෙනුණේ ඔහුගේ දේශපාලන ජීවිතයේදීය. විජය දේශපාලන ජීවිතයට ප්‍රවිෂ්ඨ වන විට ඔහු අප රටේ සිටි ජනප්‍රියතම සිනමා නළුවා විය. ඒ ඔහු දේශපාලන ජනප්‍රියතාවයට හේතු වූ එක් කරුණකි. එපමණක් නොව, අනිකුත් දේශපාලන පක්ෂ, රාජ්‍ය නායකයින් අභිබවා යන සුවිශේෂ ගුණාංග, දක්ෂකම් රාශියක්ද ඔහු තුල විද්‍යාමාන විය. සහජයෙන්ම උරුම වී තිබුණ ඔහුගේ අසාමාන්‍ය රූ සපුව හා පාංශු දේහය, ඔහුගේ තාරුණ්‍යද, අවංක කැප වීමද, මිනිසත්කමද ඔහුගේ ජනප්‍රියතාවයට වඩාත් හේතුවිය. තවද ෂජයගේ ජනප්‍රියතාවයට හේතු වූ විශේෂ කරුණක් වූයේ ජනතා සිත් සතන් ඇද බැද ගන්නා වූ වාග් විලාශයක් ඔහුටම උරුමවී තිබූ නිසාය.ඔහුගේ ව්‍යක්ත කථිකත්වය තුලින් ජනතා සිතුම්, පැතුම් හඬ නගා ප්‍රකාශ කරමින් ජනතාව හා වගකිව යුත්තන් අවදි කිරීමට ඔහු සමත්විය.1977 මහා මැතිවරණයේ දී ශ්‍රී ලංකා නිදහස් පක්ෂයේ අපේක්ෂකයා වශයෙන් කටාන ආසනයෙන් තරග කරමින්, විජය ක්‍රියාකාරි දේශපාලනයට පිවිසියේ ය. එම මැතිවරණයේ දී පක්ෂයේ ප්‍රබල, පැරණි ප්‍රධාන පෙළේ නායකයින් විශාල ඡන්ද ප්‍රමාණවලින් එක්සත් ජාතික පක්ෂයට පරාජයට පත්වන විට විජය පරාජයට පත්වූයේ අඩු ඡන්ද ප්‍රමාණයකිනි. එම මැතිවරණයෙන් පසු ඔහු දේශපාලන ක්ෂේත්‍රයේ කැපී පෙනෙන චරිතයක් වූයේය.විජයගේ දේශපාලන ජීවිතයේ විශිෂ්ටතම සිද්ධිය වූයේ 1982 ජනාධිපතිවරණයයි. එම ජනාධිපතිවරණයේ දී ශ්‍රී ලංකා නිදහස් පක්ෂයේ අපේක්ෂකයා වූයේ හෙක්ටර් කොබ්බෑකඩුව මහතාය. එම මැතිවරණයේ දී පක්ෂයේ සමහර නායකයින් කකුලෙන් අදිමින් සටනින් කර අරින විට මුළු බර සිය කර මත තබා ගත් විජය එඩිතරව එයට මුහුණ දෙමින් කොබ්බෑකඩුව මහතාගේ ජයග්‍රහණය වෙනුවෙන් විශිෂ්ට කාර්යය භාර්යක් ඉටු කළේය. ජේ. ආර්. ජයවර්ධන මහතාට ප්‍රබල අභියෝගයක් කරමින් ගෙන ගිය ඡන්ද ව්‍යාපාරය විජයගේ සංවිධාන ශක්තිය මැනවින් හෙළිදරව් කළේය.විජයගේ දේශපාලන ජීවිතයේ ඉතා වැදගත් සංධිස්ථානයක් වූයේ 1984 ජනවාරි මස 22 දින ශ්‍රී ලංකා මහජන පක්ෂය ආරම්භ කිරීමය. එදා පටන් මහජන පක්ෂය හරහා විජය කැප වූයේ ජාතික ස්වාධීනත්වය හා ප්‍රජාතන්ත්‍රවාදය සුරකීම, සමාජ සාධාරණත්වය සාක්ෂාත් කර ගැනීම, දුප්පත්කම, සූරා කෑම හා පීඩනය දුරලීම යන අරමුණු ජයග්‍රහණය කිරීම වෙනුවෙනි.ශ්‍රී ලංකා මහජන පක්ෂය ආරම්භ කළ වකවානුවේ දී රටතුල දක්නට ලැබුණු ප්‍රධාන ගැටලුවක් වූයේ ජනවාර්ගික අර්බුදයයි.ජනවාර්ගික ප්‍රශ්නයට දේශපාලන විසඳුමක් ලබා දී සියලු ජාතීන්ට හා ආගමිකයින්ට පිළිගත හැකි සේ සැබෑ බලය බෙදීම් ක්‍රියාවලියක් අප රට තුල ඇති කළ යුතු යැයි ප්‍රසිද්ධියේ ප්‍රකාශ කළ එකම දේශපාලන නායකයා වූයේ විජය කුමාරතුංගයාණන්ය. ඒ වකවානුවේ දී මෙරට අන්තවාදීන්ටත් සමහර දේශපාලනඥයින්ටත් මෙම ස්ථාවරය ඉවසුම් නොගන්නා බව නිසැකය. ඒ නිසා ඔහුගේ ජීවිතයට තර්ජන එල්ල විය. එහෙත් පසුව ශ්‍රී ලංකාවේ සෑම දේශපාලන පක්ෂයක්ම දේශපාලන විසඳුමක අවශ්‍යතාවය පිළිගැනීම විජය ලැබූ ජයග්‍රහණයකි.විජයගේ ජනප්‍රියතාවයට හේතු වූ තවත් සුවිශේෂි ලක්ෂණයක් වූයේ ඔහුගේ මානව දායාවයි. නැතිනම් මිනිස්කමයි.විජය අප රටේ ජනප්‍රියතම චිත්‍රපට නළුවා විය. ඒ වාගේම ජනපි‍්‍රය ශ්‍රේෂ්ඨ දේශපාලනඥයෙක් විය. නළුකමයි දේශපාලනයයි දෙකම අයින් කළත් ඒත් මේ රටේ ජනප්‍රියම පුද්ගලයා වන්නේද විජයයි. ඒ විජය තුළ සහජයෙන්ම පිහිටි මිනිස්කම නිසායි. විජය ප්‍රකාශ කළ වචන වලින්ම අපට විජයගේ මිනිස්කම හුවා දැක්විය හැකිවිය.“හැම මනුෂ්‍යයකුගේම වටිනාකමක් තියනවා. අන්න ඒ වටිනාකම අපි නිතරම අගය කළ යුතුයි. මං මහා නළුවෙක්ය, නැතිනම් දේශපාලනඥයෙක්ය කියලා අන් කිසිවෙකුව මට වඩා සළුවෙන් සිතන්නට මට අයිතියක් නෑ. හැම මනුෂ්‍යයෙක්ම අපි අගය කළොත් ඒ හැම මනුෂ්‍යයෙක්ම අපිවත් අගය කරාවි.”විජයගේ ජීවිතය පුරාම මෙම ලක්ෂණය දක්නට ලැබුණේය.එහෙත් විජය දේශපාලන ජීවිතයේ දී ඔහුට ජනතාව විසින් පිරිනැමුණු සුබ පැතුම් - ආශිංසන - ආශිර්වාදය හා සම්මාන තරමටම ද්වේශයෙන් හා වෛරයෙන් එල්ල කළ ගැරහීම්, නින්දා, අපහාසද එකසේ ලැබුණි.මේ සියලු දේ සුහද ලෙස විඳ දාරාගත් විජය වරක් මෙසේ ප්‍රකාශ කළේය. “ මගේ මේ ගමනට කටුක ප්‍රහාර එල්ල විය හැකි බව මම දනිමි. එහෙත් මොන අන්දමේ විවේචන හා ගර්හා එල්ල වුණද එය මට ගාණක් නොවේ.” විජය වැනි මිනිසෙකු යළි ශ්‍රී ලංකාවේ උපදී යයි මම කිසිසේත්ම විශ්වාස නොකරමි. ඔහුගේ ආකර්ෂණීය සුන්දර බව,මිනිස්කම, කටහඬ,ගායනය,කථිකත්වය,පෞර්ෂත්වය,එඩිතර බව,දක්ෂකම, අවංකකම සහ ජනතාව වෙනුවෙන් කැපවීම ආදී සියල්ල මිනිසෙකුට එකවර දායාද කරන්නේ ඉතා කලාතුරකිනි. වාසනාවකට හෝ අවාසනාවකට විජයට ඒ සියල්ල පිහිටා තිබුණි . ඔහු වැන්නකුට වෙඩි තබා මරා දැමිය හැක්කේ ඊර්ෂ්‍යාවෙන්, ක්‍රෝධයෙන් අන්ධ වූ ඝාතකයෙකු හෝ උන්මත්තකයෙකුට පමණි. එහෙත් ඒ සියල්ල සිදුවී අවසන්ය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>16</day>
    </date>
    <link>http://www.dinamina.lk/2013/02/16/_art.asp?fn=f1302162</link>
    <topic>රණවිරුවන් වෙනුවන් කැපවීමරණවිරු දිවි නැඟුමයි</topic>
    <author>සාකච්ඡා කළේ පණ්ඩුක සමරසේකර</author>
    <content>තිස් වසරක් පුරා පැවැති කුරිරු යුද්ධය අවසන් කරන්නට සිය ජීවිත මෙන්ම ශරීරාංගද පුද කළ රණවිරුවන්ගේ පවුල් නඟාසිටුවීම සඳහා රජය විසින් ගෙන ආ නවතම ව්‍යාපෘතිය රණවිරු දිවි නැඟුමයි. රාජ්‍ය ආරක්ෂක අමාත්‍යංශය සමඟ රණවිරු සේවා අධිකාරිය එක්ව දියත් කරන මෙම ව්‍යාපෘතිය පිළිබඳ රණවිරු සේවා අධිකාරියේ සභාපතිනී පත්මා වෑත්තෑව මහත්මිය සමඟ දිනමිණ කළ සංවාද සටහනකි මේ.*රණවිරු දිවි නැඟුම නමින් ක්‍රියාත්මක වන වැඩසටහන මොකක්ද?දිවි නැඟුම නමින් රට පුරාම ජනතාවගේ සංවර්ධන ව්‍යාපෘතියක් ක්‍රියාත්මක වන අතරතුර රණවිරුවන්ටම සහ ඔවුන්ගේ පවුල්වල ජීවන තත්ත්වය උසස් කිරීමේ අරමුණින් වෙනමම ඒකකයක් හැටියට ක්‍රි‍්‍රයාත්මක වන වැඩසටහනක් තමයි රණවිරු දිවි නැඟුම කියන්නෙ.මෙහිදී විශේෂයෙන්ම සඳහන් කරන්න ඕනෑ කුරිරු යුද්ධය නිමා කරන්නට තම ජීවිත, ශරීරාංග වගේම සමහර විට ජීවිත කාලයම එකම තැන එකම ඉරියව්වෙන් දිවි ගෙවන්න තරම් දුබලතාවයකට පත්වෙන්නට වීරෝධාර රණවිරුවන්ට සිදුවුණා. ඔවුන්ගේ අභිමානය, ගරුත්වය රැකෙන පරිදි ඉතා පහසුවෙන් ලෙහෙසියෙන් තමා විසින් ආරම්භ කරන ව්‍යාපාරයකට ණය ආධාර සැපයීම, අවශ්‍ය උපදෙස් මෙන්ම වෙළෙඳපොළ හඳුන්වා දීම වැනි කටයුතුයි මේ යටතේ සිදුවන්නේ.*මේ සඳහා දායක වන්නේ කවුද?මෙය රණවිරු සේවා අධිකාරියත් රාජ්‍ය ආරක්ෂක අමාත්‍යංශයත් එක්ව ක්‍රියාත්මක කරන වැඩසටහනක්. මේ සඳහා ප්‍රාදේශීය සංවර්ධන බැංකුව හරහා ණය ආධාර ලබාදීමේ වැඩපිළිවෙළ ක්‍රියාත්මක වෙනවා. ඒ නිසා රණවිරුවා නිකම්ම නිකම් ණයකාරයෙක් නොකර ඔහු ආරම්භ කරන කුමන හෝ ව්‍යාපාරයක් සඳහා අවශ්‍ය ණය ආධාර සපයන අතරතුර ව්‍යාපාරයට අවශ්‍ය වෙළෙඳ පොළ හඳුන්වා දීමත් මේ ප්‍රාදේශීය සංවර්ධන බැංකුව හරහා සිදුවෙනවා.*මේ ව්‍යාපෘතියට කොපමණ මුදලක් වෙන්කර තියෙනවාද?2012 අයවැයෙන් ජනාධිපතිතුමා මෙම ව්‍යාපෘතිය සඳහා රුපියල් මිලියන 400ක මුදලක් මහා භාණ්ඩාගාරයෙන් වෙන්කර දී තියෙනවා.*හොඳයි මෙම ව්‍යාපෘතියෙන් ප්‍රතිලාභ ලබා ගන්න හිමිකම තියෙන්නෙ කාටද?සංග්‍රාම භූමියේදී මියගිය රණවිරුවන්ගේ පවුල්වලට සහ විශ්‍රාමික ආබාධිත රණවිරුවන්ට මෙම රණවිරු දිවි නැඟුමෙන් ප්‍රතිලාභ ලබාගැනීමේ පූර්ණ හිමිකම තියෙනවා.*කොච්චර ණය මුදලක් ලබා ගන්න පුළුවන්ද?රුපියල් 50,000 සිට ලක්ෂ 5 දක්වා ණය මුදලක් ලබා ගැනීමේ හැකියාව තියෙනවා.* ලබාදෙන ණය මුදල තීරණය කරන්නෙ කොහොමද?තමා ආරම්භ කරන්න බලාපොරොත්තු වන ව්‍යාපාරයේ හෝ ස්වයං රැකියාවේ හැටියටයි එම ණය මුදල තීරණය වෙන්නෙ. ඒත් එක්කම දැනට කරගෙන යන ව්‍යාපාරයක් හෝ ස්වයං රැකියාවක් වැඩිදියුණු කර ගැනීම සඳහාත් මෙම ණය මුදල් ලබාගත හැකියි.*ඔබ කියනවා මියගිය සහ ආබාධිත රණවිරු පවුල්වලටයි මෙම ව්‍යාපෘතිය ක්‍රියාත්මක වෙන්නෙ කියලා. ඇයි අනෙක් රණවිරු පවුල් අමතක කර දමන්නෙ. ඔවුනුත් සටනට දායක වුණානෙ?එහෙම අදහසකින් මම කීවා නෙවෙයි. දැනට ආරම්භයක් හැටියට මූලික වශයෙන් මෙය ක්‍රියාත්මක වන්නෙ ආබාධිත සහ සටනේදී මියගිය රණවිරු පවුල් සඳහා. නමුත් ඉදිරියේදී සියලුම රණවිරු පවුල් සඳහා මෙම වැඩපිළිවෙළ ක්‍රියාත්මක කිරීමට අපට හැකියාව තියෙනවා. මොකද ඒ වනවිට මෙම ව්‍යාපෘතියේ සාර්ථක බවත් එහි ඇති අඩුලුහුඬුකමුත් අපට හොඳහැටි වැටහෙනවනෙ. අනෙක සේවයේ යෙදී සිටින රණවිරුවන් සඳහා වෙනමම යෝජනා ක්‍රම ක්‍රියාත්මක වෙනවා. සේවා වනිතා ඒකක හමුදා කඳවුරුවල ඇති සුබසාධන ණය ක්‍රම වගේ ඒවා ඒ අතර ප්‍රධානයි.*මෙයට අමතරව රණවිරු සේවා අධිකාරිය මගින් කෙරෙන වෙනත් සුබසාධන වැඩපිළිවෙළ තියෙනවද?තියෙනවා. විශේෂයෙන්ම රණවිරුවන්ගෙ නිවාසවල තියෙන අඩුපාඩු සම්පූර්ණ කර ගැනීමට ඔවුන්ගේ දූදරුවන් සමඟ ජීවත් වීමට හැකි මට්ටමට නිවාසය සකස්කර ගැනීමට අපි ආධාර ලබා දෙනවා. ඉඩම් නැති අයට රජයේ ඉඩම් ප්‍රාදේශීය ලේකම් කාර්යාල හරහා ලබා දෙනවා. දානපතියන් විසින් ලබාදෙන ඉඩම් රණවිරු පවුල් සඳහා ලබාදෙනවා. සමහර ආබාධිත වූ රණවිරුවන්ට ඔවුන්ගේ ආබාධිත තත්ත්වයට ගැලපෙන අයුරින් නිම වූ ත්‍රිරෝද රථ පසුගිය කාලයේ ලබා දුන්නා. වෛද්‍ය පහසුකම්, දරුවන්ගේ අධ්‍යාපන කටයුතුවලට ආධාර උපකාර, විශ්වවිද්‍යාල, උසස් පෙළ සාමාන්‍ය පෙළ සමත්වන දරුවන්ට ඇගයීම් සහ ආධාර ලබා දෙනවා. සාමාන්‍ය පෙළ උසස් පෙළ සමත්වන දරුවන් අත්හැරෙන දරුවන් වෙනුවෙන් වෘත්තීය පුහුණුව සඳහා යොමු කිරීම් කෙරෙනවා.*හමුදාවක් ගොඩනැගිල තියෙන්නෙ නිලය, තනතුර සහ විනය මත. මේ නිසා ඔවුන්ට ලැබෙන වරප්‍රසාදත් එකිනෙකට වෙනස්. ඔබගෙන් සේවය ලබාගන්නට එන රණවිරුවන්ටත් මේ දේ අදාළ වෙනවද?නැහැ. රණවිරුසේවා අධිකාරියෙන් යම් සේවයක් ලබා ගැනීමට රණවිරුවෙක් හෝ රණවිරු පවුලක සාමාජිකයෙක් එනවා නම් අපි ක්‍රියාත්මක වෙන්නෙ මෙහි ඇති ව්‍යවස්ථාවට අනුකූලවයි. එහෙම නැතිව හමුදාවෙ ඔහු දැරූ නිලය තනතුර ඒ සඳහා අදාළ වෙන්නෙ නැහැ. ඒ නිසා සැමට සාධාරණත්වය ඉටු කරන්නට අපි බැඳල ඉන්නවා.*ජනාධිපතිතුමා සැම විටම කියන්නෙ රට බේරාදුන් රණවිරුවන්ට කෘතගුණ සලකනවා වගේම මේ රටේ සැම රජයේ නිලධාරියෙක්ම ඔවුන්ට අවශ්‍ය සහයෝගයට ප්‍රමුඛතාව දිය යුතුයි කියල. නමුත් එම නිලධාරීන් බොහෝවිට රණවිරුවන් නොසලකා හරින අවස්ථා ඕන තරම් අපි දැකල තියෙනවා. එවැනි අවස්ථාවක රණවිරු සේවා අධිකාරියේ ඍජු මැදිහත්වීමක් ලබාගන්න බැරිද?පුළුවන්. අපිත් හැම විටම කියන දෙයක් තමයි යම් කාර්යයක් කරගන්නට පැමිණියොත් රණවිරුවකුට එහි ප්‍රමුඛතාව දෙන්න කියන එක. නමුත් ඕනෑම රටක ඉන්නවා කොටසක් මේ දේ තේරුම් ගන්නකොට තවත් කොටසකට මෙය තේරුම් ගන්න බැහැ. නමුත් එය හොඳ දෙයක් නෙවෙයි. මොකද රජයේ නිලධාරීන් කියන්නෙ ගොඩක් පරිණත පිරිසක්. ඒ අයට තේරුම් ගැනීමේ හැකියාව තිබිය යුතුයි. ගෙදරින් එළියට ගියොත් රාත්‍රිය ගතකරන්න නැවත ගෙදරට එන්න හැකිවෙයිද කියන සැක සංකාව මත ගෙවුණු යුගයක් තිබුණා අපේ රටේ. ඒ කාලයේ හෙටක් ගැන බලාපොරොත්තුවක් තිබුණෙ නැහැ.එවන් වකවානුවක තමන්ගෙ මව පියා අඹුදරුවන් ගෙදර දාල මේ සැක සංකාව දුරුකරල අපිට හෙටක් හදල දෙන්න යුද බිමට ගිය රණවිරුවා කෙනෙකුට අමතක කරන්න පුළුවන්නම් ඒ තරම් ගුණමකුකමක් තවත් ඇද්ද කියලයි හිතෙන්නෙ. අනෙක තමයි තම අතේ එල්ලීගෙන යන දරුවන් එක්ක සතුටින් ගමන් යන පියාට තේරෙන්න ඕනෑ පියා හිතින් මවාගෙන ගමන් කරන දරු පිරිසක් මේ රටේ ඉන්නවා කියලා. ඒ කැප කිරීම කළේ තමන් වෙනුවෙන් තම දරුවන්ගෙ අනාගතය වෙනුවෙන් කියල ඒ අයට හිතෙන්න ඕනෑ. අනෙක ජීවිතේ කවදාවත් තමන්ගේ පියා දැකපු නැති දරුවෝ කොතරම් නම් අපේ රටේ ඉන්නවාද මේ යුද්ධයේ ශාපය නිසා.ආරක්ෂක ලේකම්තුමා සමඟ රට බේරාදුන් රණවිරුවන් අද රට ගොඩනගන්නට උර දෙනවා. ලස්සන නගර ඉහළ ප්‍රමිතියෙන් යුතු පාරවල් එදා අපිට සිහිනයකවත් තිබුණේ නැහැ. මෙවැනි රටක් නිර්මාණය කරගන්න පුළුවන් වෙයි කියලා. අද අපි නිදහසේ හුස්ම ගන්නෙ හෙටක් ගැන හිතල වැඩ කරන්නෙ සංග්‍රාම භූමියේදී රණවිරුවා හෙළූ ලේ කඳුළු දහඩිය නිසා. එයින් නෙවෙයිද මේ රට අද පෝෂණය ලබන්නෙ. අපි ගන්නා හුස්මක් පාසා රණවිරුවන් කළ කැපකිරීම සිහිකළ යුතුයි. එයින් පවා අපේ කෘතවේදීත්වය පෙන්විය යුතුයි. අඩුම ගානෙ මේ සටහනවත් බලල රණවිරුවන්ව නොසලකා හරින පිරිස් ඔවුන්ගේ ආකල්ප වෙනස් කර ගනීවි කියල මම හිතනවා.*හොඳයි, ජනාධිපතිතුමා රණවිරුවන් ගැන දක්වන සැලකිල්ල ගැන ඔබට මොකද හිතෙන්නෙ?අපේ ජනාධිපතිතුමා තරම් කළගුණ සලකන සංවේදී නායකයෙක් ලොව කොතනකවත් නැහැ කියලයි මම කියන්නෙ. රටේ උත්තරීතර පාර්ලිමේන්තුව ඉදිරිපිට රණවිරු ස්මාරකය හදලා වසරක් පාසා රණවිරු පවුල් සමඟ එතුමා ඇවිත් ඔවුන්ගෙ ගුණ සමරනවා. මෙරටට එන ලෝක නායකයින් ඒ ස්මාරකය වෙත කැඳවාගෙන යනවා, ගෞරව පුද කරනවා. රට රටවල හමුදා ප්‍රධානීන් ඇවිත් ගෞරව පුදකරනවා. මේවා ඒ නායකයින් හරහා ලෝකයට යනවා. ඔවුනුත් මේ කළ ගුණ සැලකීම ආදර්ශයට ගන්නවා. කවදාවත් ත්‍රස්තවාදය නැති කරන්න බැහැ කියපු ලෝක නායකයන්ට අපේ ජනාධිපතිතුමා පරමාදර්ශී නායකයෙක්.*හොඳයි රණවිරු සේවා අධිකාරියේ සභාපතිනිය හැටියට ඔබ කොහොමද රණවිරුවන්ට සලකන්නෙ?ඒ හැම කෙනෙක්ම මගේම දරුවන් කියල හිතලයි මම සලකන්නෙ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>18</day>
    </date>
    <link>http://www.dinamina.lk/2013/02/18/_art.asp?fn=n1302181</link>
    <topic>මියන්මාර් ජාතිකයන් 32කගේ දිවිශ්‍රී ලංකා නාවික හමුදාව ගලවා ගනී</topic>
    <author>උපාලි කරුණාරත්න, නුවන් කොඩිකාර, මහින්ද අලුත්ගෙදර, ඉමදූව සමුහ සහ ගාල්ල උතුර සමූහ</author>
    <content>දින කිහිපයක් ආහාර සහ ජලය නොමැතිව මුහුදේ යාත්‍රාවක අතරමංව බරපතළ රෝගී තත්ත්වයට පත්ව සිටී මියන්මාර් ජාතිකයන් තිස් දෙදෙනකුගේ දිවි ගලවා ගැනීමට ශ්‍රි ලංකා නාවික හමුදාව පෙරේදා (16) සමත්ව ඇත.එහි ගමන් ගනිමින් සිටී 130 දෙනාගෙන් 98 දෙනකු මියගිය බවත් ඔවුන් මුහුදට දැමූ බවත් දිවි ගලවා ගත් මියන්මාර් ජාතිකයන් විසින් නාවික හමුදාවට පවසා තිබේ. අම්පාර, සංගමන්කන්ද තුඩුවට නාවික සැතපුම් 225ක් ඈතින් පිහිටි මුහුදු ප්‍රදේශයේ අතරමංව සිටී මියන්මාර් ජාතිකයින් ගාල්ල වරායට රැගෙන යාමෙන් අනතුරුව වෛද්‍ය ප්‍රතිකාර ලබාදීම සඳහා ගාල්ල කරාපිටිය රෝහලට ඇතුළත් කළ බව නාවික හමුදා මාධ්‍ය ප්‍රකාශක කමාන්ඩර් කෝසල වර්ණකුලසූරිය මහතා පැවසීය.මේ පිරිසගෙන් හය දෙනෙකුගේ තත්ත්වය බරපතළ බව නාවික හමුදාව පවසයි. නැගෙනහිර මුහුදේ ධීවර කටයුතු නිරත වී සිටි පිරිසක් ලබාදුන් තොරතුරකට අනුව ගාලු වරායෙන් ගිය සාගර නැමැති නෞකාව පෙරේදා (16) දහවල් අදාළ මුහුදු ප්‍රදේශයට ගොස් මුහුදේ අතරමංව සිටි මේ විදේශිකයන් පිරිස බේරාගෙන ඇති බව නාවික හමුදා මාධ්‍ය ප්‍රකාශකවරයා කීය. මොවුන් මියන්මාර ජාතිකයින් බවත් ඔවුන්ගේ භාෂාව තේරුම් ගැනීමට නොහැකිවීම නිසා ගැටලුවක් මතුව ඇති බව නාවික හමුදාව පවසයි.මේ පිරිස පිළිබඳ මේ වන විට මියන්මාර් තානාපති කාර්යාලයට දැනුම් දී ඇති බව නාවික හමුදා මාධ්‍ය ප්‍රකාශකවරයා කීවේය. මීට මාස දෙකයි දින පහකට පෙර මියන්මාරයේ සිට ඉන්දුනීසියාව බලා මේ යාත්‍රාව ගමන් අරඹා තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>18</day>
    </date>
    <link>http://www.dinamina.lk/2013/02/18/_art.asp?fn=n1302182</link>
    <topic>ජන සුබසෙතට අමාත්‍යාංශ ගන්නා පියවර ජනපතිම විමසා බලයි</topic>
    <author>ජයසිරි මුණසිංහ සහ සුභාෂිණී සේනානායක</author>
    <content>ජනතා සුබසෙත සැලසීම උදෙසා එක් එක් අමාත්‍යාංශ විසින් ක්‍රියාත්මක කරන වැඩපිළිවෙළ ප්‍රගතිය, අමාත්‍යාංශ වෙතට ගොස් විමසා බැලීමට ජනාධිපති මහින්ද රාජපක්ෂ මහතා ගත් තීරණය අද (18) සිට ක්‍රියාත්මකය. ඒ අනුව අද පෙරවරු 10ට බත්තරමුල්ල ඉසුරුපාය පිහිටි අධ්‍යාපන අමාත්‍යාංශයට ගොස් තොරතුරු, කරුණු කාරණා දැන ගැනීමට ජනාධිපතිතුමා සූදානම්ය.මෙරටට විධායක ජනාධිපති ක්‍රමය හඳුන්වා දුන් දා සිට අද දක්වා රට පාලනය කළ විධායක ජනාධිපතිවරුන් ගණන පහකි. මේ කාලසීමාව තුළ අමාත්‍යාංශ මට්ටමින් ප්‍රගති සමාලෝචනය කිරීමට විධායක ජනාධිපතිවරයෙකු අමාත්‍යාංශ වෙතට යෑම සිදු වන්නේ ඉතිහාසයේ පළමු වතාවටය. අමාත්‍යාංශයක නව ගොඩනැඟිලි පරිශ්‍රයක් ඉදිකිරීමට මුල්ගල තැබීමට හෝ එය විවෘත කිරීමට හෝ ගොස් කැවුම්, කොකිස්, මුං අලුවා, කිරිබත් කා සතුටු සාමීචියේ යෙදී තම කාර්යාලයට ඒමට ජනාධිපතිවරුන් ක්‍රියා කර තිබෙන්නට පුළුවන. නැතිනම් ජනාධිපති මන්දිරයට අරලියගහ මන්දිරයට නිලධාරීහු කැඳවා කරුණු සාකච්ඡා කොට තිබෙන්නට පුළුවන.නමුත් ඊට එහා ගිය ජනතා අභිලාෂ අමාත්‍යාංශ මට්ටමින් ඉටුවේදැයි සොයා බැලීමට මේ අයුරින් ජනාධිපතිතුමා ගමන් කිරීම විශේෂ යැයි ජනාධිපති ලේකම් ලලිත් වීරතුංග මහතා ප්‍රකාශ කළේය.වසර 2005 නොවැම්බර් මස 17 වැනිදා පැවැති ජනාධිපතිවරණයට මහින්ද රාජපක්ෂ මහතා ඉදිරිපත් වූයේ සාම්ප්‍රදායික මැතිවරණ පොරොන්දු පත්‍රිකාවක් ජනතාවට ඉදිරිපත් කොට නොවේ. අප රට ජාතිය දිනවන තිර වැඩපිළිවෙළක් සහිතවය. එය නමින් "මහින්ද චින්තනය" විය. එදා පළමු ධුර කාලයේ වැඩ බාරගනිමින් වසර 2010 වන විට මහින්ද චින්තනයේ සඳහන් බොහෝ කරුණු කාරණා සපුරාදීමට ජනාධිපතිවරයා සමත් විය. ඉන් පසුව 2010 ජනවාරි 26 වැනිදා පැවැති ජනාධිපතිවරණයට වඩාත් පුළුල් දැක්මක් ඔස්සේ "මහින්ද චින්තන ඉදිරි දැක්ම" සමාජගත කෙළේය. එහි ගුවන්, නාවික, බලශක්ති, දැනුම සහ වෙළෙඳ යන පංච කේන්ද්‍රීය අංශ වලින් අපේ රට ආ‍සියාවේ ආශ්චර්ය බවට පත් කිරීමට ඉලක්ක කොට තිබුණි.මේ ඉලක්ක සපුරා ගැනීම වඩාත් අභියෝගාත්මකය. ඒ මන්ද මීට පෙර අප රටට එවැනි තිර අධිෂ්ඨානශීලී වැඩපිළිවෙළක් නිසි ලෙස නොතිබූ බැවිනි. රට නංවන පස් අවුරුදු දස අවුරුදු වැඩපිළිවෙළ වරින් වර සම්පාදනය කොට තිබුණද ඒවා බොහෝමයක් සාර්ථකව ක්‍රියාත්මක කර ගැනීමට නොහැකි විණි. ඊට විවිධ බාධා අභියෝග එල්ල විය.ඒ නිසා ඒ වැඩපිළිවෙළ අඩාල විය. මේ බව හොඳින් ‍තේරුම් කර ගත් ජනාධිපතිතුමා "මහින්ද චින්තනය" පාදක කොට ගත් මහින්ද චින්තන ඉදිරි දැක්මට එසේ නොවීමට වග බලා ගන්නා බව පැහැදිලි කරන එක් අවස්ථාවක් ලෙස අද ඇරඹෙන එක් එක් අමාත්‍යාංශ වෙතට ගොස් ඒවායේ ප්‍රගතිය විමසා බැලීමේ වැඩපිළිවෙළ හැඳින්විය හැකිය.ඒ අතුරින් පළමුව අධ්‍යාපන අමාත්‍යාංශය වෙත ගොස් කරුණු සොයා බැලීමට ගත් තීරණය ජාතියට නිහඬව කියන පණිවුඩයක්ද තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>18</day>
    </date>
    <link>http://www.dinamina.lk/2013/02/18/_art.asp?fn=n1302183</link>
    <topic>බෙන්තර වගේම කැලණිය පාලමෙනුත් එහාටරට සංවර්ධනයට ගෙන ගියේ අපේ රජයයි</topic>
    <author>ධනුෂ්ක ගොඩකුඹුර සහ මාතර දිසා විශේෂ ජස්ටින් කොඩිකාර, තිහගොඩ සමූහ පී. පී. ජී සුගතදාස මාතර සිට</author>
    <content>බෙන්තර පාලමෙන් මෙන්ම කැලණි පාලමෙනුත් එහාට සංවර්ධනය ගෙන ගියේ වත්මන් රජය බව ජනාධිපති මහින්ද රාජපක්ෂ මහතා පැවසීය.ජනාධිපතිවරයා මෙසේ ප්‍රකාශ කළේ මාතර, සරසවි උයන මහින්ද රාජපක්ෂ විද්‍යාලය සිසු අයිතියට පත් කිරීමේ අවස්ථාවට ඊයේ (17) එක්වෙමිනි.මෙරට දෙවැනි මහින්ද රාජපක්ෂ විද්‍යාලය වන මාතර මහින්ද රාජපක්ෂ විද්‍යාලය අක්කර 23ක භූමි භාගයක පිහිටා තිබේ.විද්‍යාලය සිසු අයිතියට පත් කරමින් සමරු ඵලකය විවෘත කළ ජනාධිපතිවරයා පාසලේ පරිගණක විද්‍යාගාරය නිරීක්ෂණයට එක් විය.අනතුරුව විද්‍යාලයේ හය ඒ පන්තිය වෙත ගිය ජනාධිපතිතුමා පළමු ශිෂ්‍යයා බඳවා ගැනීමට එක් වූ අතර විදුහල්පති කාමරයේ ප්‍රථම ලොග් සටහන තැබීමට ද එක් විය. හය ශ්‍රේණිය සඳහා සිසුන් දෙසිය දෙනෙක් බඳවා ගැනිණි. මහින්ද රාජපක්ෂ විද්‍යාලයේ ප්‍රථම ශිෂ්‍ය නායක නායිකාවන් සඳහා නිල ලාංඡන පැළඳවීමට ද ජනාධිපතිවරයා එක් විය. ශිෂ්‍ය නායක නායිකාවෝ ජනාධිපතිවරයා ඉදිරියේ දිවුරුම් දුන්හ.අපේ රටේ තිබෙන කුල, ගෝත්‍ර, ආගම්වාදය අවසන් කළ යුතු බව පැවසු ජනාධිපතිවරයා දරුවන් තුළ වර්ධනය කළ යුතු හොඳම ගුණාංගය මනුෂ්‍යත්වය බවත් පැවසීය.දරුවන් ඉදිරියේ මාපියන් විවේචනය නොකළ යුතු අතරම දරුවන් ඉදිරියේ උපන් රට විවේචනයත් නොකළ යුතු බව ජනාධිපතිවරයා ප්‍රකාශ කළේය.වැදූ මව මෙන්ම දිනූ රටත් සුරකින දරු පරපුරක් මේ පාසලෙන් බිහි වන බව තමාට විශ්වාස යැයි ජනාධිපතිවරයා වැඩිදුරටත් ප්‍රකාශ කළේය.ඇමැතිවරුන් වන ඩලස් අලහප්පෙරුම, බන්දුල ගුණවර්ධන, මහින්ද යාපා අබේවර්ධන, ලක්ෂ්මන් යාපා අබේවර්ධන, නියෝජ්‍ය ඇමැති විජය දහනායක, පාර්ලිමේන්තු මන්ත්‍රීවරුන් වන සනත් ජයසූරිය, හේමාල් ගුණසේකර, දකුණු පළාත් මහ ඇමැති ශාන් විජය ලාල් ද සිල්වා මහත්වරු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>18</day>
    </date>
    <link>http://www.dinamina.lk/2013/02/18/_art.asp?fn=n1302184</link>
    <topic>විධිමත් පරීක්‍ෂණයක් ඉල්ලාජනපතිට ලිපියක්</topic>
    <author/>
    <content>සියදිවි හානි කරගත් මිනුවන්ගොඩ නාලන්දා බාලිකා විද්‍යාලයේ නිශාදි මහේෂිකා ජයරත්න ශිෂ්‍යාවගේ මරණය පිළිබඳ විධිමත් පරීක්‍ෂණයක් පවත්වන්නැයි ගම්පහ දිස්ත්‍රික් පාර්ලිමේන්තු මන්ත්‍රිනී විශේෂඥ වෛද්‍ය සුදර්ශනි ප්‍රනාන්දුපුල්ලේ මහත්මිය ජනාධිපති මහින්ද රාජපක්‍ෂ මහතාට ලිපියක් යවමින් ඉල්ලා සිටින්නීය.මහේෂිකා ජයරත්න සිසුවියගේ ජීවිතය අකාලයේ මිලිනව ගිය නමුත්, මේ සිද්ධියට සම්බන්ධ විද්‍යාලයේ විදුහල්පතිනියගේ පරිපාලන ක්‍රියාදාමය පිළිබඳ  සෑහීමකට පත්විය නොහැකි බව ප්‍රනාන්දුපුල්ලේ මහත්මිය ජනාධිපතිවරයාට යැවූ ලිපියේ සඳහන් කර සිටින්නී ය. ප්‍රනාන්දුපුල්ලේ මහත්මිය ජනාධිපතිවරයාට යැවූ ලිපියේ මෙසේ ද සඳහන් වේ.ජංගම දුරකථන පාසලට රැගෙන යෑම මම ද අනුමත නොකරමි. එහෙත් මෙම විද්‍යාලයේ දී ඒ පිළිබඳ විදුහල්පතිනිය කටයුතු කළ ආකාරය කිසිසේත් අනුමත කළ නොහැකිය. ඇය කටයුතු කළ යුතුව තිබුනේ මානුෂීය ආකාරයෙනි. ක්‍රීඩා තරග පවත්වා ඇත්තේද පාසලෙන් බැහැර ස්ථානයකදී ය. ශිෂ්‍යාවට දඬුවමක් කළ යුතුව තිබුනේ නම් එය අධ්‍යාපන පරිපාලන නීති රීතිවලට අනුකූලව සිදුකළ යුතුව තිබුණි.දරුවා කිසියම් වරදක් කර ඇත්නම් ඇයව කිසියම් උපදේශනයකට ලක්කිරීම ඊට අදාළව කළ යුතුව තිබූ හොඳම ක්‍රියා මාර්ගය ලෙස මම දකිමි. එමෙන්ම විදුහල්පතිවරියක ලෙස මෙම වයසේ දරුවන් පිළිබඳ කටයුතු කිරීමේ දී මීට වඩා වගකීමෙන් කටයුතු කළ යුතු බව මම විශ්වාස කරමි. සිද්ධියේ පසුබිම කුමක් වුවද එය මෙරට දරු පරපුරට නරක පූර්වාදර්ශයක් බව ප්‍රජා සෞඛ්‍ය විශේෂඥවරියක් ලෙසත්, මහජන නියෝජිතවරියක් ලෙසත්, ඊට වඩා මවක් ලෙසත් මම විශ්වාස කරමි. එහෙයින් අධ්‍යාපන ක්ෂේත්‍රයේ දී මීට වඩා වගකීමෙන් සියලු පාර්ශ්ව කටයුතු කළ යුතුව තිබේ.ජනාධිපතිතුමනි, මේ සියලු කරුණු පිළිබඳ ඔබතුමාගේ ගෞරවනීය අවධානය යොමු කර සිද්්ධිය පිළිබඳ විධිමත් පරීක්ෂණයක පවත්වා වගකිව යුත්තන්ට එරෙහිව කිසියම් පියවරක් ගන්නා ලෙස අධ්‍යාපන බලධාරීන්ට උපදෙස් දෙන්නේ නම් එය මෙරට අධ්‍යාපන ක්ෂේත්‍රයේ උන්නතිය උදෙසා මෙන්ම දරු පරපුරේ අනාගතය උදෙසා ද ගනු ලබන සුවිශේෂ ක්‍රියාමාර්ගයක් වනු ඇතැයි මම විශ්වාස කරමි. එමෙන්ම යළි මෙවැනි තත්ත්වයක් ඇති නොවීම සඳහා එම ක්‍රියාමාර්ග ඉවහල්වන බව නිසැකය. මේ පිළිබඳ ඔබතුමාගේ පෞද්ගලික හා විශේෂ අවධානය යොමු කොට අවශ්‍ය පියවර ගනු ඇතැයි මම විශ්වාස කරමි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>18</day>
    </date>
    <link>http://www.dinamina.lk/2013/02/18/_art.asp?fn=n1302185</link>
    <topic>ශ්‍රී ලංකා නියෝජිත පිලලබන සතියේ ප්‍රකාශයට</topic>
    <author>මහින්ද අලුත්ගෙදර</author>
    <content>එක්සත් ජාතීන්ගේ මානව හිමිකම් මණ්ඩල සැසිය සඳහා සහභාගිවන ශ්‍රී ලංකා නියෝජිත කණ්ඩායම ලබන සතියේදී ප්‍රකාශයට පත්කරන බව විදේශ කටයුතු අමාත්‍යාංශය පවසයි.ඒ සම්බන්ධයෙන් වන කටයුතු සොයාබැලීම සඳහා එක්සත් ජාතීන්ගේ සංවිධානයේ ජිනීවාහි ශ්‍රී ලංකා නිත්‍ය නියෝජිත සහ තානාපති රවිනාථ ආරියසිංහ මහතා පත්කර ඇත.මෙවර එක්සත් ජාතීන්ගේ මානව හිමිකම් මණ්ඩල සැසිවාරය ස්විට්සර්ලන්තයේ ජිනීවා නුවරදී මේ මස 25 වැනිදා ආරම්භ වීම‍ට නියමිත අතර එය ලබන මාර්තු මස 22 වැනිදා දක්වා පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>18</day>
    </date>
    <link>http://www.dinamina.lk/2013/02/18/_art.asp?fn=n1302186</link>
    <topic>ඉලෙක්ට්‍රොනික් අතක් ලබා දෙන බව ජනපති කීවා</topic>
    <author>සන්ධ්‍යා කරුණාරත්න</author>
    <content>තමාගේ අත අහිමි වීමේ සිද්ධියට අදාළ විද්වත් කමිටු වාර්තාව පිළිබඳ දැඩි සතුට ප්‍රකාශ කරන බව කොළඹ නීති පීඨයේ අචලා ප්‍රියදර්ශනී නීති සිසුවිය දිනමිණට පැවැසු‍වාය.ස්වාභාවික අතක ක්‍රියාකාරිත්වයට ඉතා සමාන ඉලෙක්ට්‍රොනික් අතක් ලබා දෙන බවට ජනාධිපති මහින්ද රාජපක්ෂ මහතා ප්‍රකාශ කර ඇති අතර එම අත ලබා ගැනීම සඳහා ජර්මනියට තව නොබෝ දිනකින් යාමට සූදානම් බව ද ඇය ප්‍රකාශ කළාය.සෞඛ්‍ය අමාත්‍යාංශයෙන් පත් කළ විද්වත් කමිටුව මඟින් මේ සිද්ධිය සම්බන්ධයෙන් අප හිතුවටත් වඩා හොඳින් සාධාරණ ආකාරයෙන් ගවේශනය කර කමිටු වාර්තාව සකස් කර ඇති බව ද ඇය ප්‍රකාශ කළාය.මේ විද්වත් කමිටුව මඟින් තමාගෙන් ද ප්‍රකාශ ලබා ගෙන සිද්ධිය සම්බන්ධයෙන් සම්පූර්ණ ගවේශනයක් සිදු කර ඇති බව ද ඇය කීය.තම නිවෙසේදී ලිස්සා වැටීමෙන් අනතුරුව මාතර රෝහලට ඇතුළත් කිරීමෙන් පසුව වම් අතේ සිදු වූ අස්ථි බිඳීමට ප්‍රතිකාර වශයෙන් අතට ප්ලාස්ටරයක් දැමූ බවත් ප්ලාස්ටරය දැමීමෙන් පසුව අතට බොහෝ වේදනාවක් දැනෙන බවට තමා රෝහල් කාර්ය මණ්ඩලයට නොපැවසූ බවත් ඇතැම් මාධ්‍ය මඟින් වාර්තා කර තිබූ බවත් අචලා මහත්මිය පැවැසුවාය. තැම් මාධ්‍ය මඟින් එසේ වාර්තා කර තිබුණත් මේ විද්වත් කමිටුව හරහා සැබෑ තත්ත්වය වාර්තා කර ඇතැයි ද ප්ලාස්ටරය අතට දැමුවාට පසුව තමාට වේදනාවක් දැනෙන බවට පැවසූ බව මේ විද්වත් කමිටු වාර්තාවේ සඳහන් වන්නේ යැයි ද ඇය ප්‍රකාශ කළාය.අතේ තුවාලය බොහෝ ‍දුරට සනීප වී ඇති බව ද මේ වන විට අතේ ක්‍රියාකාරිත්වය පවත්වා ගැනීම සඳහා යුද හමුදා රෝහලෙන් භෞත චිකිත්සක ප්‍රතිකාර ලබා ගන්නා බව ද ඇය කීය. මේ සිද්ධියට අඳාළ විද්වත් කමිටු වාර්තාව පිළිබඳ සෞඛ්‍ය ලේකම් වෛද්‍ය නිහාල් ජයතිලක මහතාගෙන් විමසූ විට ප්‍රකාශ කළේ, අදාළ වැරදිකරුවන්ට එරෙහිව චෝදනා පත්‍ර මේ වන විට සකස් කරමින් පවතින බව ය. එම වාර්තාවට අනුව චෝදනා පත්‍ර සකස් කර ලබන සතිය තුළදී අදාළ චෝදනා පත්‍ර ඇතුළත් වාර්තාව රාජ්‍ය සේවා කොමිෂන් සභාවට බාර දෙන බවත් ඒ මහතා කීය.සෞඛ්‍ය අමාත්‍යාංශයේ විමර්ශන අංශය, නීති අංශය මඟින් මේ සිද්ධියට සම්බන්ධ වැරදිකරුවන්ට එරෙහිව චෝදනා පත්‍ර සකස් කරන බවත් රාජ්‍ය සේවා කොමිෂන් සභාවට අදාළ චෝදනා පත්‍ර බාරදීමෙන් පසුව වැරදිකරුවන්ට එරෙහිව නීතිමය ක්‍රියාමාර්ග ගන්නා බවත් හෙතෙම පැවැසුවේය.ඉදිරියේදී මෙවැනි අවාසනාවන්ත සිදුවීම් වාර්තා නොවීම සඳහා ගත යුතු ඉදිරි ක්‍රියාමාර්ග ගැනීමට ද සෞඛ්‍ය අමාත්‍යාංශය කටයුතු කරන බවත් ගුණාත්මක ප්‍රතිකාර සේවාවක් මහජනතාවට ලබාදීම සඳහා කටයුතු කරන බවත් ඒ මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>18</day>
    </date>
    <link>http://www.dinamina.lk/2013/02/18/_art.asp?fn=n1302187</link>
    <topic>‘කවිතා’ අවසන් තරගයජනපති ප්‍රධානත්වයෙන්</topic>
    <author>චින්තා රණසිංහ</author>
    <content>උසස් අධ්‍යාපන අමාත්‍යාංශය මඟින් සංවිධානය කරන ‘කවිතා’ නිර්මාණ තරගාවලියේ සිංහල මාධ්‍යයේ අවසන් තරගය ජනාධිපති මහින්ද රාජපක්ෂ මහතාගේ ප්‍රධානත්වයෙන් එළඹෙන 23 වැනි දින රාත්‍රී 7 සිට 10.30 දක්වා නෙළුම් පොකුණ රඟහලේ දී පැවැත්වේ. විශ්වවිද්‍යාල ශිෂ්‍ය ශිෂ්‍යාවන්ගේ විවිධ නිර්මාණ හැකියාවන් ඇගයීම හා ප්‍රදර්ශනය කිරීමේ අරමුණින් ‍"කවිතා" නමින් මේ ශිෂ්‍යත්ව වැඩසටහන ආරම්භ කළ බව උසස් අධ්‍යාපන අමාත්‍යාංශයේ ලේකම් සුනිල් ජයන්ත නවරත්න මහතා දිනමිණ ට ඊයේ (17) පැවැසීය.දෙමළ සහ සිංහල මාධ්‍යවලින් පැවැත්වෙන මේ තරගාවලියේ දෙමළ මාධ්‍යයේ නිර්මා‍ණ අවසන් තරගය, උසස් අධ්‍යාපන ඇමැති එස්.බී‍.දිසානායක, සාම්ප්‍රදායික කර්මාන්ත හා කුඩා ව්‍යවසාය සංවර්ධන ඇමැති ඩග්ලස් දේවානන්දා යන මහත්වරුන්ගේ ප්‍රධානත්වයෙන් 21 වැනි දින රාත්‍රී 7 සිට 11 දක්වා නෙළුම් පොකුණ රඟහලේ දී පැවැත්වීමට කටයුතු යොදා ඇති බව ද නවරත්න මහතා පැවැසීය.සිංහල මාධ්‍යයේ අවසන් තරගය ජාතික රූපවාහිනි නාලිකාව ඔස්සේ ද දෙමළ මාධ්‍යයේ අවසන් තරගය දෙරණ රූපවාහිනී නාලිකාව ඔස්සේ ද සජීවී ලෙස විකාශය කෙරෙන බවත් ‍ජාති භේදයකින් තොරව විශ්වවිද්‍යාල සිසුන්ගේ නිර්මාණ හැකියාවන් හා දක්ෂතාවන් නරඹන ලෙස ඒ මහතා ඉල්ලා සිටී.කවිතා තරගාවලිය, සාහිත්‍ය අංශය (කවි, කෙටි කතා, ගීත රචනා), වේදිකා නාට්‍ය පිටපත්, චිත්‍රපට තිර රචනය, සංගීත (සරල, ජන ගී), නර්තන, විද්යුත් මාධ්‍ය, සජීව ඡායාරූප ඇතුළුව කලා අංශ 27 ක් ඔස්සේ පැවැත්විණ.අවසන් තරගයෙන් පළමු ජයග්‍රාහකයාට සම්මානයක්, සහතික පත්‍රයක් සමඟ රුපියල් ලක්ෂයක මුදලක් ද දෙවැනි ජයග්‍රාහකයාට සම්මානයක්, සහතිකයක් සහ රුපියල් 75,000 ක මුදලක් ද තෙවැනි ජයග්‍රාහකයාට සම්මානයක්, සහතිකයක් හා මුදලින් රුපියල් 50,000 ක් ද හිමි වේ. කලා අංශ 27 ට සහභාගී වූ ජයාග්‍රාහකයන් සඳහා රුපියල් ලක්ෂයක් බැගින් මුදල් ප්‍රධානය කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>18</day>
    </date>
    <link>http://www.dinamina.lk/2013/02/18/_art.asp?fn=n1302188</link>
    <topic>උතුරට ගොස් රනිල් උපවාස කරන්නේජනපති මහින්දට පින් සිදුවෙන්නටයි</topic>
    <author>අසේල කුරුළුවංශ හා ඉන්දික පොල්කොටුව</author>
    <content>ජිනීවා සමුළුවේදී ශ්‍රී ලංකාව අපහසුතාවට පත්කිරීම සඳහා දෙමළ ජාතික සන්ධානය ගන්නා උත්සාහයට සහාය දීම පිණිස රනිල් වික්‍රමසිංහ මහතා උතුරට ගොස් නිදහසේ උපවාස කරන්නේත් ජනපතිතුමන්ට පින් සිදුවන්නට බව  පරිසර හා පුනර්ජනනීය බලශක්ති නියෝජ්‍ය අමාත්‍ය අබ්දූල් කාදර් මහතා පැවැසීය.රටට එරෙහිව කුමන්ත්‍රණ ක්‍රියාත්මක කරන පිරිස්වලට සහාය පළකරන සේ හැසිරෙමින්, රජය අපේක්ෂා කරන්නේ නම් විපක්ෂයේ සහාය රජයට – ලබාදීමට සූදානම් බව එජාප නායකයා පැවසීම හාස්‍යයට කරුණක් බවද ඒ මහතා කීය.විපක්ෂයේ පොදු සන්ධානයට වැඩි ආයුෂ නොමැති බවත් ආණ්ඩුවට තර්ජනයක් කිරීමට එකතුවී සිටින්නේ ත්‍රිවිල් එකක සියලු පක්ෂ සාමාජිකයින්ට ගමන්කළ හැකි පක්ෂ කිහිපයක් බවත් නියෝජ්‍ය ඇමැතිවරයා පැවසීය.ජනපති මහින්ද රාජපක්ෂ මහතා ජාතික සමඟිය ගොඩනඟන්නට උත්සාහ කරනවිට එජාප නායකයා ජාතිවාදය අවුස්සන්න ක්‍රියාකරන බවත් එජාපයට තවත් වසර 20කට මේ රටේ බලයට පැමිණීමට නොහැකි බව සක්සුදක් සේ පැහැදිලි බවත් හෙතෙම කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>18</day>
    </date>
    <link>http://www.dinamina.lk/2013/02/18/_art.asp?fn=n1302189</link>
    <topic>සංවර්ධන බැඳුම්කර නිකුතුව ඩොලර් මි.152.12 තෙක් ඉහළට</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ සංවර්ධන බැඳුම්කර නිකුතුව අමෙරිකානු ඩොලර් මිලියන 152.12 දක්වා ඉහළ ගොස් ඇති බව ශ්‍රී ලංකා මහ බැංකුව පවසයි.මෙය අමෙරිකානු ඩොලර් මිලියන 60ක්ව පැවැති බැඳුම්කර නිකුතුව 2.5ගුණයකින් ඉහළ යෑමකි.සුදුසුකම් ලත් ආයෝජකයන් වෙනුවෙන් මෙම බැඳුම්කර නිකුත් කළ බව පවසන ශ්‍රී ලංකා මහ බැංකුව පසුගිය 8 දා සිට 15 දා තෙක් ලන්සු ඉදිරිපත් කළ කාලය තුළ විදේශීය මෙන්ම දේශීය වාණිජ බැංකුද ඉදිරිපත් වී තිබේ.මෙම බැඳුම්කර සම්බන්ධයෙන් වන මුදල් පියවීමේ අවසන් දිනය මේ මස 22 දා බවද මහ බැංකුව කියා සිටී. මේ බැඳුම්කර වෙනුවෙන් පැවැති ඉහළ ඉල්ලුම හේතුවෙන් බැඳුම්කර පරිනතභාවයට පත්වන තුන්වසර අවසනයේදී අමෙරිකානු ඩොලර් මිලියන 152.12 ක් පිළිගැනීමට රජය තීරණය කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>18</day>
    </date>
    <link>http://www.dinamina.lk/2013/02/18/_art.asp?fn=n13021810</link>
    <topic>වහාම පරීක්ෂණ පවත්වන්නජනපතිගෙන් උපදෙස්</topic>
    <author>ධනුෂ්ක ගොඩකුඹුර</author>
    <content>සන්ඩේ ලීඩර් පුවත්පතේ මාධ්‍යවේදී ෆරාස් ෂවුකට් අලීට වෙඩි තැබීම සම්බන්ධයෙන් වහාම පරීක්ෂණයක් පවත්වන ලෙස ජනාධිපති මහින්ද රාජපක්ෂ මහතා පොලිස්පති එන්.කේ. ඉලං‍ගකෝන් මහතාට උපදෙස් දී තිබේ.මේ සිද්ධිය සැලවීමෙන් පසු මේ පිළිබඳ කඩිනම් පරීක්ෂණයක් පවත්වන ලෙසට ජනාධිපතිවරයා විසින් පොලිස්පතිවරයාට නියෝග කළ බව ජනාධිපති ප්‍රකාශක මොහාන් සමරනායක මහතා පවසයි. සන්ඩේ ලීඩර් පුවත්පතේ මාධ්‍යවේදී ෆරාස් ෂවුකට්අලී මහතා ගල්කිස්ස හෝටල් පාරේ බාන්ස් ඇවනිව් හිදී පසුගිය 15දා සිදුවු වෙඩි තැබීමකින් රෝහල් ගත කෙරිණ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>18</day>
    </date>
    <link>http://www.dinamina.lk/2013/02/18/_art.asp?fn=n13021811</link>
    <topic>උඩුගම චන්දරතන නාහිමි සඟසසුන ඒකාලෝක කළ මහා තෙර නමක්</topic>
    <author>දික්වැල්ලේ තිලකරත්නගාල්ල උතුර සමූහ</author>
    <content>වියත් විනයධර ධර්මධර සංඝපිතෲන් වහන්සේ නමක් ලෙසින් සඟ සසුන ඒකාලෝක කරමින් වැඩ වාසය කළ උඩුගම ශ්‍රී චන්දරතන නාහිමි ගිහි පැවිදි සැමගේ ගෞරවාදරයට පාත්‍ර වූ මහ තෙර නමක් බව ශෝක පණිවුඩයක් එවමින් ජනාධිපති මහින්ද රාජපක්ෂ මහතා පවසා සිටී.දක්ෂිණ ලංකාවේ ද්විතික අධිකරණ සංඝනායක ගාල්ල මකුළුව ශ්‍රී බුද්ධසිංහාරාම පුරාණ විහාරාධිපති ශ්‍රී විද්‍යාසාර පිරිවෙන් කෘත්‍යාධිකාරී ප්‍රවචන කීර්ති ශ්‍රී ආරියවංශ ගෞරවාර්හ උඩුගම ශ්‍රී චන්ද්‍රරතන නාහිමියන්ගේ අපවත්වීම නිමිත්තෙන් (16) ජනපති තුමන් එවන ලද ශෝක පණිවුඩයේ මෙසේද සඳහන්වේ.ගාල්ල ශ්‍රී ප්‍රඤ්ඤාසාර මහ පිරිවෙනින් පරිවේනාචාර්ය සේවයට එක් වූ උන්වහන්සේ ගාල්ල මකුළුව ශ්‍රී විද්‍යාසාර පිරිවෙන ආරම්භ කර අධ්‍යාපන තත්ත්වයෙන් උසස් ලෙස පවත්වාගෙන යාම සඳහා කැපවීමෙන් කටයුතු කළ ආකාරය ප්‍රශංසනීයයි.නව විහාරස්ථානය වත්මන් දියුණු තත්ත්වයට පත් කිරීම සඳහා විශාල මෙහෙවරක් කළ උන්වහන්සේ එතෙක් අක්‍රීය තත්ත්වයෙන් පැවති දහම් පාසලද නව මුහුණුවරකින් ආරම්භකර, ප්‍රදේශයේ දූ දරුවන්ගේ යහගුණදම් වඩන්නට දැක්වූ කැපවීම මෙම සංවේග ජනක මොහොතේ මම විශේෂයෙන් සිහිපත් කරමි.ප්‍රදේශයේ ජනතාවගේ සියලු ආගමික හා සමාජීය කටයුතුවලදී මාර්ගෝපදේශකත්වය සපයමින් කැපවී කටයුතුකළ උන්වහන්සේ ගිහි පැවිදි සැමගේ ගෞරවාදරයට පත් වූ තෙර නමකි.“ශ්‍රී චන්ද්‍රරතන නායක ස්වාමීන් වහන්සේට උතුම් නිවන් සුව අත්වේවා”යි ප්‍රාර්ථනා කරන අතර, උන්වහන්සේ ගේ සහෝදර හා ශිෂ්‍ය ස්වාමීන් වහන්සේලාටත් විහාරස්ථදායක සභාවටත් ප්‍රදේශවාසී සැමටත් මාගේ බලවත් සංවේගය මෙයින් පුදකර සිටිමි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>18</day>
    </date>
    <link>http://www.dinamina.lk/2013/02/18/_art.asp?fn=n13021812</link>
    <topic>නි.පොලිස්පතිවරු 15කට ස්ථාන මාරු</topic>
    <author>උපාලි කරුණාරත්න සහ නුවන් කොඩිකාර</author>
    <content>නියෝජ්‍ය පොලිස්පතිවරුන් 15 දෙනකුට වහාම ක්‍රියාත්මක වන පරිදි ඊයේ (17) සිට ස්ථාන මාරුවීම් ලබාදී තිබේ.රාජ්‍ය ආරක්ෂක නාගරික සංවර්ධන අමාත්‍යංශයේ ලේකම්වරයාගේ උපදෙස් මත පොලිස්පති එන්. කේ ඉලංගකෝන් මහතා විසින් එම ස්ථාන මාරුවීම් ලබාදී ඇතැයි පොලිස් මාධ්‍ය ප්‍රකාශක කාර්යාලය පවසයි.ඒ අනුව නියෝජ්‍ය පොලිස්පතිවරුන් වන කේ.ඊ.අයි පෙරේරා යාපනය දිස්ත්‍රික්කයේ සිට පිරිස් හා පාලන කොට්ඨාසයට, රවී විජේගුණවර්ධන ත්‍රීකුණාමලය දිස්ත්‍රික්කයේ සිට නියෝජ්‍ය පොලිස්පති අපරාධ සහ මත්ද්‍රව්‍ය නාශක කාර්යාංශයට,කේ.එච්. ජයවීර වව්නියාව දිස්ත්‍රික්කයේ සුභ සාධක කොට්ඨාසයට, එන්.ඩී. දළුවත්ත කිලිනොච්චි දිස්ත්‍රික්කයේ සිට ගාල්ල දිස්ත‍්‍රික්කයට, එම්.එ.සී.යූ. මන්නනායක නියෝජ්‍ය පොලිස්පති හම්බන්තොට සහ මාතර දිස්ත්‍රික්කයේ සිට නියෝජ්‍ය පොලිස්පති ජනාධිපති ආරක්‍ෂක කොට්ඨාසය, ඒ.ආර්. වෛද්‍යාලංකාර මඩකළපුව දිස්ත්‍රික්කයේ සිට පොලිස් මූලස්ථානයට, එල්.කේ.බී.එම්. පෙරේරා කොළඹ මධ්‍යම කොට්ඨාසයේ සිට හම්බන්තොට සහ මාතර දිස්ත්‍රික්කයන්ට, බී.පී.අයි. කරුණාරත්න දේපළ කළමනාකරණ කොට්ඨාසයේ සිට යාපනය දිස්ත්‍රික්කයට, ආර්.ඒ.ඩී.එන්.ආර්. පද්මසිරි ගාල්ල කොට්ඨාසයේ සිට අනුරාධපුරය සහ පොළොන්නරුව දිස්ත්‍රික්කයට, එච්.ඩී.කේ.එස් ජයසේකර ප‍්‍රවාහන කොට්ඨාසයේ සිට නියෝජ්‍ය පොලිස්පති කිලිනොච්චිය සහ මුලතිව් දිස්ත්‍රික්කයන්ට, ඩබ්.ඩබ්.එච්.එස්.කේ.එස්. වික‍්‍රමසිංහ ඇමති ආරක්‍ෂක කොට්ඨාසයේ සිට වව්නියාව සහ මන්නාරම දිස්ත්‍රික්කයන්ට, ඩබ්.ඒ.ඩී.පී. ගනේගම - නුවර කොට්ඨාසයේ සිට පුත්තලම දිස්ත්‍රික්කයට, කේ.ඊ.ආර්.අයි. ප්‍රනාන්දු නුගේගොඩ කොට්ඨාසයේ සිට මොණරාගල දිස්ත්‍රික්කයට, වී. ඉන්ද්‍රන් පරීක්‍ෂණ හා පුනරීක්‍ෂණ කොට්ඨාසයේ සිට මඩකළපුව දිස්ත්‍රික්කයට, එස්. මහේෂ් පෙරේරා - කැලණිය කොට්ඨාසයේ සිට ත්‍රීකුණාමලය දිස්ත්‍රික්කයට වෙත මාරු කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>18</day>
    </date>
    <link>http://www.dinamina.lk/2013/02/18/_art.asp?fn=n13021813</link>
    <topic>ඩී. ආර්. විජේවර්ධනගුණ සමරුපින්කම 22 දා මාතර දී</topic>
    <author>බන්ධුල ගුණසේකර</author>
    <content>ලේක් හවුස් ආයතනයේ ආදි කර්තෘ ඩී. ආර්. විජේවර්ධන මැතිතුමන්ගේ 127 වැනි ජන්ම දින සැමරුම නිමිත්තෙන් මෙම පෙබරවාරි මස 22 දින පස්වරුවේ මාතර ඓතිහාසික බෝධිරාජයාණන් වහන්සේ අබියස දී විශේෂ පුණ්‍යානුමෝදනා පින් කමක් පැවැත්වේ.මාතර ලේක්හවුස් කතෘ මණ්ඩල කාර්යාලය, දැන්වීම් කාර්යාලය හා ලේක්හවුස් පොත් හල සමස්ත කාර්ය මණ්ඩලය සමඟ මාතර දිසාවේ ලේක්හවුස් ප්‍රාදේශීය මාධ්‍යවේදී එකමුතුව මෙම පින්කම සංවිධානය කරති.මේ නිමිත්තෙන් 22 දා පස්වරු 4.00 ට ආරම්භ වන විශේෂ මල් පහන් බුද්ධ පූජා බෝධි පූජා පින්කමට මාතර ලේක්හවුස් කාර්ය මණ්ඩලය සහ ඔවුන්ගේ පවුල්වල සාමාජිකයින් සමඟ ප්‍රාදේශීය මාධ්‍යවේදීන් හා ඔවුන්ගේ පවුල්වල සාමාජික සාමාජිකාවන්ගේ ද සහභාගිත්වයෙන් පැවැත්වීමට නියමිතය.මෙහිදී විශේ්ෂ පුණ්‍යානුමෝදනා ධර්ම දේශනයක් ද පැවැත්වීමට කටයුතු යොදා තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>18</day>
    </date>
    <link>http://www.dinamina.lk/2013/02/18/_art.asp?fn=n13021814</link>
    <topic>ජාතික වැවිලි සම්මානප්‍රදානයට අයැදුම්පත් කැඳවයි</topic>
    <author/>
    <content>වැවිලි කර්මාන්ත අමාත්‍යාංශය 2013 වසරේ ජාතික වැවිලි සම්මාන ප්‍රදානය සඳහා මේ දිනවල අයදුම්පත් කැඳවනු ලැබේ.වැවිලි ක්ෂේත්‍රයේ විශිෂ්ටයන් ඇගයීමේ අරමුණින් ක්‍රියාත්මක මෙම සම්මාන උළෙලේ දී වර්ගීකරණ 09ක් යටතේ සම්මාන 145ක් පිරිනැමීමට නියමිතයි. මෙම සම්මාන ජාතික මට්ටමෙන් හා ප්‍රාදේ්ශීය මට්ටමෙන් පිරිනැමේ. කුඩා තේ වතු හිමියා, කුඩා තේ වතු සංවර්ධන සමිතිය, තේ කර්මාන්ත ශාලාව, තේ අපනයනකරු, අමු තේ දළු වෙළෙන්දා, රබර් කර්මාන්ත ශාලාව, කුඩා රබර් වතු හිමියා, තුරු සවිය සමිතිය සහ රබර් නිෂ්පාදන සමාගම යන ක්ෂේත්‍රවල විශිෂ්ටයන් සඳහා මෙම සම්මාන පිරිනැමේ.මේ පිළිබඳ අයදුම්පත් හා වැඩි විස්තර කුඩා තේ වතු සංවර්ධන අධිකාරියේ, ශශ්‍රී ලංකා තේ මණ්ඩලය සහ රබර් සංවර්ධන දෙපාර්තමේන්තුව යන ආයතනවල ප්‍රධාන කාර්යාලයෙන් හා සියලුම ප්‍රාදේ්ශීය කාර්යාලවලින් සහ තුරුසවිය අරමුදලේ ප්‍රධාන කාර්යාලයෙන් ලබා ගත හැක.තවද වැවිලි කර්මාන්ත අමාත්‍යාංශයේ ඹඹඹ.නතචදබචඪධදඪදඤභඵබපඪඥඵ.තඬ වෙබ් අඩවියට පිවිසීමෙන් හෝ 011- 2302625 / 011-2302629 යන දුරකථන අංකවලට ඇමතීමෙන් ලබා ගත හැක..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>18</day>
    </date>
    <link>http://www.dinamina.lk/2013/02/18/_art.asp?fn=r1302181</link>
    <topic>ඔබේසේකරපුර අරුණෝදය නිවාස භූමියේ අනවසර ඉදිකිරීම් රැසක්</topic>
    <author>කෝට්ටේ මධ්‍යම සමූහ නන්ද. ඒකනායක</author>
    <content>1993 වර්ෂයේ දී එවකට පැවැති එක්සත් ජාතික පක්ෂ රජය මඟින්, රාජගිරිය ඔබේසේකරපුර අරුණෝදය මාවතේ ඇති කළ අරුණෝදය මාවත නිවාස යෝජනා ක්‍රමයේ නිවාස 527ක නිවැසියෝ සෞඛ්‍ය හා පාරිසරික ගැටලු මැද ඉතාමත් අපහසුවෙන් දිවි ගෙවති.ඉඩම් ප්‍රතිසංස්කරණ කොමිෂන් සභාව සතුව තිබූ මේ ඉඩම් පහත් බිම් සංවර්ධන අධිකාරිය මගින් මරදාන හා සංඝරාජ මාවතේ පදිංචිකරුවන් සඳහා පර්චස් 2 බැගින් ඉඩම් ලබාදී තිබූ අතර, නිවාස සංවර්ධන අධිකාරිය මගින් නිවාස ඉදිකර ගැනීමට ණය මුදල් ලබාදී ඇත.සිරිනාත් ද මැල් මහතාගේ මැදිහත්වීම මත කෝට්ටේ ප්‍රදේශයේ නිවාස නොමැති පවුල් 83ක් සඳහා ද මේ නිවාස යෝජනා ක්‍රමයෙන් ඉඩම් ලබාදී තිබේ.මේ නිවාස යෝජනා ක්‍රමයට අයත් භූමිය හා ඒ අවට ඉඩ ඇති ස්ථානවලද අනවසර ඉදිකිරීම් රැසක්ද ගතවූ කාලය ඇතුලතදී ඉදිවී තිබේ.මේ වන විට අනවසර නිවාස 500ක පමණ ප්‍රමාණයක් ඇති අතර, විශේෂයෙන් සෞඛ්‍යය ප්‍රශ්න උද්ගතවී තිබේ. විශේෂයෙන් අනවසර නිවාස හිමියන්ගේ වැසිකිළි ක්‍රමවත්ව ඉදිකර නැත.ස්ථිර නිවාස 839 සඳහා නගර සභාව මගින් නිවාස 4කට කොමඩ් වළක් බැගින් ඉදිකරදී ඇති අතර, ඒවා පිරුනවිට ඉවත්කිරීමද නගර සභාව මගින් සිදුකෙරේ.එහෙත් අනවසර ඉදිකිරීම් නිසා එහි වාහනයක් යාමට පවා අසීරුවී ඇති බව එම ස්ථිර නිවාස හිමියෝ පවසති.මේ අනවසර නිවාස හිමියන් සඳහා ක්‍රමවත් නිවාස යෝජනා ක්‍රමයක් ඉදිකිරීමට නගර සභාවේ අවධානය යොමුවී ඇති අතර, ඒ සඳහා රජයේ අවධානයට යොමුකර ඇති බව, කෝට්ටේ නගරාධිපති ජනක රණවක මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>18</day>
    </date>
    <link>http://www.dinamina.lk/2013/02/18/_art.asp?fn=r1302182</link>
    <topic>කෑගල්ලේ දිළිඳු ගොවි පවුල් 500ක් සවිබල ගන්වයි</topic>
    <author>රඹුක්කන විශේෂ - ඔස්වල්ඩ් ගොඩකුඹුර</author>
    <content>කෑගල්ල දිස්ත්‍රික්කයේ දිළිඳු ගොවි පවුල් පන්සියයක් සවිබල ගැන්වීමේ වැඩසටහනක් කෑගල්ල ගොවිජන සංවර්ධන දිස්ත්‍රික් කාර්යාලය මගින් ක්‍රියාත්මක කරයි.2013 අයවැය යෝජනා අනුව “දිළිඳුකමින් තොර ශ්‍රී ලංකාවක් නිර්මාණය කිරීම” වැඩසටහනට සමගාමීව මෙම ව්‍යාපෘතිය ක්‍රියාත්මක කරන බව කෑගල්ල ගොවිජන සංවර්ධන සහකාර කොමසාරිස් ඉසෙඩ්. ඒ. එම්. පයිසල් මහතා පවසයි.කෑගල්ල දිස්ත්‍රික්කයේ ගොවිජන සේවා බල ප්‍රදේශ දහහතරක් ආවරණය වන පරිදි මෙම වැඩසටහන ක්‍රියාත්මක කිරීමට නියමිතය.දිස්ත්‍රික්කයේ මුළු ගොවි පවුල් ගණන එක්ලක්‍ෂ විසිපන්දහස් හත්සියයක් පමණ වන අතර, අන්ත දරිද්‍රතාවයෙන් පෙළෙන පවුල් පන්සියයක් තෝරාගෙන වසර තුනකදී ඔවුන්ගේ ආර්ථික තත්ත්වය වර්ධනය කිරීම අපේක්‍ෂාව බව සහකාර කොමසාරිස්වරයා පැවසීය.නිවාස පහසුකම් නොමැති පවුල් සඳහා විවිධ රාජ්‍ය ආයතන, පෞද්ගලික ආයතන හා වෙනත් විවිධ සංවිධානවල දායකත්වය ලබාගනිමින් නිවාස ඉදිකිරීමට ද, පවුලේ සාමාජිකයන් කෘෂි කර්මාන්තයට හා වෙනත් රැකියාවන්ට යොමුකිරීම තුළින් පවුලේ ආදායම් තත්ත්වය ඉහළ නැංවීමට ද, එම පවුලේ ගෙවත්ත ඵලදායි ලෙස සංවර්ධනය කිරීමට සහයවීම ද, පාසල් නොයන දරුවන් අධ්‍යාපනය සඳහා යොමුකිරීම හා අධ්‍යාපනය ලබන දරුවන් ඒ සඳහා වඩාත් උනන්දු කරවීම ද, පාසල් අධ්‍යාපනය නිම කළ තරුණ පිරිස වෘත්තීය පුහුණු අවස්ථා සඳහා යොමු කිරීම ද, මෙම වැඩසටහනට ඇතුළත්ය.මේ යටතේ කෑගල්ල දිස්ත්‍රික්කයේ ගොවි පවුල් වෙත ඉදිකෙරෙන පළමු නිවසේ ඉදිකිරීම් කටයුතු පසුගියදා කෑගල්ල, දැදිගම ගොවිජන සේවා බල ප්‍රදේශයේ පිටදෙණිය ග්‍රාම නිලධාරි වසමේ ඩිංගිරි අප්පුහාමි මහතා වෙනුවෙන් සුබ මොහොතින් ආරම්භ කෙරිණි.දැදිගම රජමහා විහාරවාසී වැලිපැන්නේ ධම්මානන්ද හිමියන් මෙහිදී අනුශාසනාවක් කළ අතර, වරකාපොළ ප්‍රාදේශීය සභාවේ උප සභාපති නිමල් රණතුංග, කෑගල්ල කෘෂිකර්ම අධ්‍යක්‍ෂ එස්. අමල් අරුණපි‍්‍රය, කෑගල්ල ;ගාවිජන සංවර්ධන සහකාර කොමසාරිස් ඉසෙඩ්. ඒ. එම්. පයිසල්, දැදිගම ගොවිජන සංවර්ධන නිලධාරිනී ඩබ්. ජී. ජේ. අනෝමා කුමාරි, පිටදෙනිය වසමේ කෘෂිකර්ම පර්යේෂණ හා නිෂ්පාදන සහකාර ප්‍රියන්ත හෙට්ටිආරච්චි මහත්ම මහත්මීහු ද මෙහිදී කතා කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>18</day>
    </date>
    <link>http://www.dinamina.lk/2013/02/18/_art.asp?fn=r1302183</link>
    <topic>මී මැසි පාලනය ගැන අරණායක ගොවීන්ට දැනුම</topic>
    <author>අරණායක විශේෂ - පී. ඒ. මීගහමුලහේන</author>
    <content>අරණායක ප්‍රාදේශීය ලේකම් කොට්ඨාසයට අයත් ග්‍රාමසේවක වසම් තිස්හතරක් තුළින් තෝරාගත් ගොවීන් අතර විදෙස් ජනපද ඇතිකිරීම පිළිබඳව ගොවීන් දැනුවත් කිරීමේ වැඩසටහනක් ඊයේ දවස පුරා හත්ගම්පල ශ්‍රී මහා බෝධි විහාරස්ථානයේදී පවත්වන ලදී. මෙය සංවිධානය කරන ලද්දේ අරනායක ගොවිජනසේවා ප්‍රාදේශීය ලේකම් හා කෘෂිකර්ම කාර්යාලවල අනුග්‍රහයෙනි.මේ සඳහා ගොවීන් එකසිය පණහකට ආසන්න පිරිසක් සහභාගි වූ අතර අවශ්‍ය පුහුණු පාඨමාලා ලබාදෙන ලද්දේ කෑගල්ල ගොවිජනසේවා දෙපාර්තමේන්තුවේ කෘෂිකර්ම මෙහෙයුම් නිලධාරී ජගත් කුමාර මහතා විසිනි.මෙම වැඩමුළුව ආරම්භ කරමින් විශේෂ අනුශාසනාවක් පැවැත්වූ කෑගල්ල දිසාවේ ප්‍රධාන සංඝනායක අමෙරිකාවේ ජේසි බෞද්ධ මධ්‍යස්ථානයේ අධිපති හත්ගම්පල ශ්‍රී මහා බෝධි විහාරාධිපති හුංගම්පල සිරිරතන නාහිමියෝ මීපැණි ජනපද අපේ රටේ ඈත අතීතයේ පටන් පැවැති නමුත්, යම් යම් හේතුන් මත අද විශාල අඩුවක් පවතින මෙම වකවානුවේදී දිවිනැඟුම හෝ ගම නැඟුම යටතේ හෝ මෙය වැඩපිළිවෙළ ක්‍රියාත්මක කිරීමට ගත් පියවර අගේ කළ යුතු බවත්, මී පැණි භාවිතය අධික රුධිර පීඩන, දියවැඩියාව ආදි රෝග රැසකටම විශේෂ ඖෂධයක් සේම, විදේශිකයින් මෙය ආහාරයක් ලෙස භාවිතයට ගන්නා බවද පැවසූහ. අරනායක ගොවිජන සේවා නිලධාරිනී ජගත් කුමාරි මහත්මිය අදහස් දක්වමින් ඉදිරි කෙටි කාලයක් තුළ මෙසේ තෝරාගත් ගොවීන් එකසිය පණහකට ආසන්න පිරිසකට නොමිලයේ මේ සඳහා අවශ්‍ය මී මැසි පෙට්ටි ඇතුළු වෙනත් අවශ්‍ය උපකරණ ලබාදීමට පියවර ගන්නා හෙයින් මෙයින් ලබාගත හැකි උපරිම ප්‍රතිඵල ලබාගැනීමට හැමෝම උනන්දු විය යුතු බවද පැවසුවා ය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>18</day>
    </date>
    <link>http://www.dinamina.lk/2013/02/18/_art.asp?fn=r1302184</link>
    <topic>මහ පල්ලේගම ග්‍රාමීය රෝහල දෙසබලධරයනි නෙත් යොමන්න</topic>
    <author>කෑගල්ල දිස්ත්‍රික් සමූහ දයාරත්න බණ්ඩාර</author>
    <content>මීට හැට වසරකට පෙර ආරම්භ කරන ලද මහපල්ලේගම ග්‍රාමීය රෝහල කිසිදු සංවර්ධනයකට ලක් නොවීම කනගාටුවට කරුණක් බව ප්‍රදේශවාසීහු පවසති.මෙහි තිබුණු ගේට්ටු දෙක දිරාපත් වී කඩාවැටීම නිසා රාත්‍රි කාලයේ ගවයෝ ළගිති.මෘත ශරීරාගාරය කඩාවැටීම නිසා නව මෘත ශරීරාගාරයක් ඉදි කර වසර පහළවක් පමණ ගතව ඇත. එයද විවෘත නොකර ඉබි යතුරු දමා තිබේ.එනිසා හදිසියේ පුද්ගලයකු මියගිය විට මෘත ශරීරය තුවාලවලට බෙහෙත් දමන කාමරයේ තබා මරණ පරීක්‍ෂණ සිදු කරයි. ඒ අවස්ථාවල තුවාලවලට බෙහෙත් දැමීම සිදු කෙරෙනුයේ එළිමහන් පෙදෙසක ය.වෛද්‍ය විවේකාගාරයත් ප්‍රයෝජනයට නොගෙන වසා දමා ඇත.රෝහල ආරම්භයේ සාදන ලද වතුර ටැංකියේ කොන්ක්‍රීට් ගැලවී ගොස් කම්බි මතු වී දිරාපත්වීම නිසා ජලය කාන්දු වේ.දින දෙක තුනක් විදුලිය විසන්ධි වූ අවස්ථාවල ටැංකියේ තිබෙන වතුර ටික කාන්දු වීම නිසා බෙහෙත් පෙත්තක් බීමට රෝගීන්ට අසල නිවෙස්වලට යාමට සිදුවෙයි.පවුල් සෞඛ්‍ය නිලධාරීනියන්ගේ විවේකාගාරය ලෙස පවත්වාගෙන යනු ලබන්නේ පැරණි විදුලි ජනක යන්ත්‍රය තිබූ කාමරය තුළය. එම කාමරයේත් දැව දිරාපත්ව උළු ගැලවී යාම නිසා වැසි දිනවලට තෙමෙයි.මෑතක දී ගැබිනි වාට්ටුවේ කොටසක් වෙන්කර වෙනත් අවශ්‍යතා සඳහා කාමර තුනකට වෙන්කර ඇත. එනිසා ගැබිනි වාට්ටුව ද ඉඩකඩ මදිය. සූතිකාගාරයේ තවමත් ඇත්තේ පැරණි උපකරණය. දොර ජනෙල් රෙදි පවා එහි සේවිකාවන් වසා දමා පාවිච්චි කරති. රෝගියෙකු පරීක්‍ෂාාකර වාට්ටුවට යාමට පාරක් නැත. එනිසා රෝගියා රෝද පුටුවේ තබා මහා මාර්ගයට පිවිස වැඩිදුරක් ගෙවා වාට්ටුවට ගෙන ඒමට සිදුව ඇත.සේවකයන් අඩු නිසා රාත්‍රියේ හදිසි රෝගියෙකු ගිලන් රථයෙන් කෑගල්ල යන අවස්ථාවලදී ආරක්‍ෂාවට යන්නේ ද කාන්තාවන් දෙදෙනෙකි.මේ පිළිබඳ අදහස් දක්වන වරකාපොල හිටපු ප්‍රාදේශීය සභා මන්ත්‍රී ජී. ආර්. ධර්මසේන මහතා - දැදිගම ආසනයේ ගම්මාන විස්සකින් පමණ මෙම රෝහලට ප්‍රතිකාර ගැනීම සඳහා පැමිණෙනවා. වෛද්‍ය සායන ද සතියේ දින පහේම පැවැත්වෙනවා. එම ගොඩනැගිල්ලේ ඉඩ පහසුකම් නොමැතිකම නිසා රෝගියකුගේ වාරය එනතුරු අව්වට වේලෙමින් වැස්සට තෙමෙමින් විදුහලේ ඉන්නට සිදුවෙනවා. පෙර සහ පසු ප්‍රසූතාගාරයේ කිසිම පහසුකමක් නැහැ. ප්‍රසූත වාට්ටුවේ ඇදන් විස්සක් පමණ තිබුණා දැන් තියෙන්නේ හයයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>18</day>
    </date>
    <link>http://www.dinamina.lk/2013/02/18/_art.asp?fn=r1302185</link>
    <topic>හොර නෝට්ටු මුද්‍රණය කළැයි4ක් රිමාන්ඩ්</topic>
    <author>අත්තනගල්ල විශේෂ ජයවීර සුගතපාල</author>
    <content>රු.1000 හොර මුදල් නෝට්ටු මුද්‍රණය කිරීම සංසරණය කිරීම හා මුද්‍රණ උපකරණ සන්තකයේ තබා ගැනීම යන චෝදනා මත අධිකරණයට ඉදිරිපත් කරන ලද සැකකරුවන් 4 දෙනෙකු රිමාන්ඩ් භාරයේ තැබීමට අත්තනගල්ල අතිරේක මහේ්ස්ත්‍රාත් සහ අතිරේක දිසා විනිසුරු කේ. ඩී. ඒ. ශිරාණි පෙරේරා මෙනෙවිය නියෝග කළාය. මෙහි සැකකරුවන් වේයන්ගොඩ, යක්කල, කූරිකොටුව සහ එළුවාපිටිය පදිංචිකරුවන් වන අතර හිටපු නාවුක හමුදා සෙබළෙකු හා අවසන් වසර සරසවි සිසුවකුද එම සැකකරුවන් අතර වෙති.වේයන්ගොඩ එළුවාපිටියේ නිවෙසක රහසිගතව මෙම රු.1000 හොර නෝට්ටු මුද්‍රණය කර ඇති බවද, අත්තනගල්ල පොලිස් කාර්යාලයේ බුද්ධි අංශය මඟින් ලබාදුන් තොරතුරක් අනුව එම නිවෙස වටලා හොර නෝට්ටු සහ මුද්‍රණ යන්ත්‍රය සහ උපකරණ අත්අඩංගුවට ගත් බවද සැකකරුවන් අධිකරණය වෙත ඉදිරිපත් කරමින් වේයන්ගොඩ පොලිසියේ අපරාධ විමර්ශන අංශයේ සැරයන් (3789) කුමාරසිරි මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>18</day>
    </date>
    <link>http://www.dinamina.lk/2013/02/18/_art.asp?fn=s1302181</link>
    <topic>සාග් මලල ක්‍රීඩා සංචිතය විසුරුවාආසියා ශූරතාවලියට අලුත් සැලසුමක්</topic>
    <author>ප්‍රින්ස් ගුණසේකර</author>
    <content>නවදිල්ලි දකුණු ආසියා ක්‍රීඩා උලෙළ ඉලක්ක කරගෙන පවත්වාගෙන ගිය මලල ක්‍රීඩා සංචිතය විසුරුවා චෙන්නයි ආසියානු ශූරතාවලිය වෙනුවෙන් නව සංචිතයක් නම් කොට ඇත.මේ නව සංචිතයට ක්‍රීඩක ක්‍රීඩිකාවන් 39ක් ඇතුළත් කිරීමට ශ්‍රී ලංකා මලල ක්‍රීඩා සංගමය කටයුතු කර තිබේ. කලින් පවත්වාගෙන ගිය දකුණු ආසියා ක්‍රීඩා උලෙළේ මලල ක්‍රීඩා සංචිතයට ක්‍රීඩක ක්‍රීඩිකාවන් 86ක් ඇතුළත්ව තිබුණි. නවදිල්ලි නුවරදී පැවැත්වීමට නියමිත දකුණු ආසියා ක්‍රීඩා උලෙළ ඉන්දීය ඔලිම්පික් කමිටු අර්බුදය හමුවේ දිගින් දිගටම කල් යෑම හේතුවෙන් එයට අදාල මලල ක්‍රීඩා සංචිතය විසුරුවා හැරීමට ශ්‍රී ලංකා මලල ක්‍රීඩා සංගමය පියවර ගෙන තිබුණි.ආසියානු මලල ක්‍රීඩා ශූරතාවලිය අගෝස්තු මසයේ චෙන්නායි හී පැවැත්වෙන අතර ශ්‍රී ලංකා කණ්ඩායම තෝරා ගැනීමේ අවසන් තේරීම් පරීක්ෂණය අප්‍රේල් 4-5 දිනවලදී පැවැත්වීමට නියමිතය. එහිදී ක්‍රීඩක ක්‍රීඩිකාවන් 15කගේ සංචිතයක් බොහෝ දුරට තෝරා ගනු ඇතැයි මලල ක්‍රීඩා සංගමයේ ප්‍රකාශකයෙකු ‘දිනමිණ'ට පැවැසීය. ශ්‍රී ලංකා දේශගුණයට ඉතා සමීප ඉන්දියාවේ චෙන්නායි හි මේ තරගාවලිය පැවැත්වෙන හෙයින් ශ්‍රී ලංකාවට වඩාත් වාසිදායක වනු ඇතැයි මලල ක්‍රීඩා ප්‍රකාශකයා වැඩිදුරටත් පැවැසීය.අවසන් වරට ජපානයේ කෝබේහිදී පැවැති ආසියානු මලල ක්‍රීඩා ශූරතාවලියට ශ්‍රී ලංකාවෙන් 11කගෙන් යුත් මලල ක්‍රීඩා කණ්ඩායමක් සහභාගීවු අතර රිදී පදක්කමක් හා ලෝකඩ පදක්කම් දෙකක් ශ්‍රී ලංකාව සතුවිය.චන්ද්‍රිකා සභාෂිනී මීටර් 400 ඉසව්ව තත්පර 53.35කින් රිදී පදක්කම, ක්‍රිස්ටීන් මෙරිල් මීටර් 400 කඩුලු පැනීම තත්පර 57.30කින් ‍ලෝකඩ පදක්කම හා චමින්ද විජේ‍කෝන් මීටර් 1500 විනාඩි 3:44.01කින් ලෝකඩ පදක්කම දිනා ගත්හ.විසුරුවා හරින ලද දකුණු ආසියා මලල ක්‍රීඩා සංචිතය ක්‍රීඩා උලෙළට දින නියමවු වහාම ආරම්භ කිරීමට ශ්‍රී ලංකා මලල ක්‍රීඩා සංගමය අපේක්ෂා කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>18</day>
    </date>
    <link>http://www.dinamina.lk/2013/02/18/_art.asp?fn=s1302182</link>
    <topic>පිස්ටෝරියස් හඬා වැටේ</topic>
    <author/>
    <content>සිය පෙම්වතිය වෙඩිතබා ඝාතනය කිරීමේ චෝදනාවට හසුවූ පැරාලිම්පික් ශූර ඔස්කාර් පිස්ටෝරියස් හඳුනා ගැනීම සඳහා පළමුවරට උසාවියට ඉදිරිපත් කළ අවස්ථාවේ දී තමාට එල්ලවූ චෝදනා ඔහු හඬා වැටෙමින් ප්‍රතික්ෂේප කළේය.එදින ඔහුට ඇප නියමවීමේ අවස්ථාවක් තිබුණත් ඒ සඳහා පොලිසිය විරුද්ධත්වය ප්‍රකාශ කිරීමේ හේතුවෙන් ඇප ලබාදීම හෙට දක්වා කල් තැබීමට විනිසුරුවරයා තීරණය කළේය.පිස්ටෝරියස්ගේ නඩු තීන්දුවට පෙර වාර කීපයක්ම නඩු විභාගය පැවැත්විමට නියමිතය. දකුණු අප්‍රිකාවේ උසාවි ක්‍රමයේ ජූරි සභාවක් නොමැති අතර චුදිතයා වැරැදිකරු හෝ නිවැරැදිකරු බවට තීරණය කරනු ලබන්නේ විනිසුරුවරයා විසිනි. ඇතැම්විට ඒ සඳහා උපදේශකවරුන් දෙදෙනකුගේ සහාය ලබා ගනී.මේ අතර පිස්ටෝරියස්ට පෙම්වතිය ඝාතනය කිරීමේ ‍චෝදනා එල්ලවීමෙන් තමා විමතියට හා කම්පනයට පත්වූ බව ලෝක කෙටිදුර ධාවන ශූර උසේන් බෝල්ට් ප්‍රකාශ කළේය. බාස්කට්බෝල් තරගයක් අතරතුර පැවැති සම්මුඛ සාකච්ඡාවක දී බෝල්ට් කියා සිටියේ තමාට තවමත් මෙය විශ්වාස කළ නොහැකි සිදුවීමක් බවය. පිස්ටෝරියස් ගැන වැඩිපුර නොදන්නා නමුත් ඔහු අවස්ථා කීපයකදීම තමා සමග කතාබහ කර ඇතැයි බෝල්ට් සඳහන් කළේය.පිස්ටෝරියස්ගේ පවුලේ සාමාජිකයකු පැවැසුවේ පිස්ටෝරියස් මේ සිදුවීමෙන් බලවත් කම්පනයටත්, ශෝකයටත් පත්වී සිටින බවය.එමෙන්ම පිස්ටෝරියස් සිය පෙම්වතිය වෙඩිතබා ඝාතනය කිරීම ඔහුගේ පවුලේ සාමාජිකයන් තරයේ ප්‍රතික්ෂේප කරන බවත් වාර්තා වේ.ජීවිතාන්තය දක්වා දඬුවම් පැනවීමේ වරදක් වන මිනිමැරුම් චෝදනාවෙන් පිස්ටෝරියස් බේරාගැනීමට ඔහුගේ පවුලේ සාමාජිකයන් ඉදිරිපත් වී සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>18</day>
    </date>
    <link>http://www.dinamina.lk/2013/02/18/_art.asp?fn=s1302183</link>
    <topic>මාතලේ සා.තෝමස් ජයගනී</topic>
    <author>අශෝක හිඳගොඩ-මාතලේ දිසා විශේෂ</author>
    <content>යාපනය මධ්‍ය මහා විදුහල සමග පැවැති අන්තර් පාසල් අවුරුදු 19න් පහළ ක්‍රිකට් තරගයෙන් කඩුලු 7ක ජයක් හිමිකර ගැනීමට මාතලේ සාන්ත තෝමස් විදුහල සමත්විය.සා.‍තෝමස් විදුහල ජයග්‍රහණය කරා ගෙන යමින් විශිෂ්ට පන්දු යැවීමක නිරතවු පණ්ඩුල උඩුපිහිල්ල ඉනිම් දෙක තුළදී කඩුලු 5බැගින් දවාලීය.යාපනය විදුහලේ පළමු ඉනිම ලකුණු 79කට සීමා වු අතර දෙවන ඉනිමට ලකුණු 155ක් රැස් කළේය. සා.තෝමස් විදුහල පළමු ඉනිම ලකුණු 155ක් ලබාගත් අතර ජයග්‍රහණය සඳහා අවශ්‍ය වු ලකුණු 45 කඩුලු තුනක් දැවී තිබියදී ලබාගත්තේය.යාපනය ම.ම.වි පළමු ඉනිම-79යි. (පණ්ඩුල උඩුපිහිල්ල 12/5, දිල්ෂාන් හේන්දෙණිය 24/5) සහ දෙවන ඉනිම-155යි. ජේ.කනිෂ්ටන් 50 (පණ්ඩුල උඩුපිහිල්ල 30/5)සා.තෝමස් පළමු ඉනිම-149යි. (ජේ.හරිහරන් 34/5, කේ.තිරුමෝන් 43/3) ‍සහ දෙවන ඉනිම-45/3.</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>18</day>
    </date>
    <link>http://www.dinamina.lk/2013/02/18/_art.asp?fn=s1302184</link>
    <topic>මලල ක්‍රීඩා නව ව්‍යවස්ථා­‍ සම්මතයටවි‍ශේෂ මහා සභාව 22දා</topic>
    <author>ප්‍රින්ස් ගුණසේකර</author>
    <content>ශ්‍රී ලංකා මලල ක්‍රීඩා සංගමයේ නව ව්‍යවස්ථාව සම්මත කර ගැනීම වෙනුවෙන් පැවැත්වෙන විශේෂ මහා සභා රැස්වීම මේ මස 22 වැනිදා පැවැත්වීමට මලල ක්‍රීඩා විධායක කමිටුව තීරණය කළේය. ශ්‍රී ලංකා මලල ක්‍රීඩා සංගමයට අයත් අනුබද්ධ සංගම්වල නියෝජිතයෝ 39කගේ බහුතර කැමැත්ත අනුව නව ව්‍යවස්ථාව සම්මත කර ගැනීම මෙදින සිදු කෙරේ.නව ව්‍යවස්ථාව සම්මත කිරීමෙන් අනතුරුව මාර්තු 27 වැනිදා පැවැත්වෙන මලල ක්‍රීඩා සංගමයේ වාර්ෂික නිලවරණයට අලුත් අංග රැසක් එක් වේ.නව ව්‍යවස්ථාව සම්මත කළ වහාම ජාත්‍යන්තර මලල ක්‍රීඩා සම්මේලනයට ඒ බව දන්වා යැව්ය යුතු වේ.මෙවර වාර්ෂික නිලවරණය පැවැත්වීමට පෙර මලල ක්‍රීඩා සංගමයේ නව ව්‍යවස්ථාව සකස් කර සම්මත කරගන්නා ලෙස ජාත්‍යන්තර මලල ක්‍රීඩා සම්මේලනය ශ්‍රී ලංකාවට දැනුම් දී තිබුණි.නව මලල ක්‍රීඩා ව්‍යවස්ථාව අනුව සියලුම නිලතල රහස් ඡන්දයෙන් පමණක් පත් කරගැනීමට සිදුවේ.මෙතෙක් පැවැති ක්‍රමය වූයේ විවෘත ඡන්දයෙන් අත් ඔසවා නිලතල පත්කර ගැනීම වූ අතර එහි දී ඡන්දයෙන් පසු ගැටුම් නිර්මාණය විය.තවද පැරණි ක්‍රමය අනුව නිලධාරීන් තෝරා ගැනීමේදී පිල් බෙදීම් සිදුවීම ක්‍රීඩාවේ ඉදිරි ගමන් මගටද බාධාවකි.නව ව්‍යවස්ථාව අනුව උප සභාපතිවරු 7ක් පත්වන අතර, එක් උප සභාපති තනතුරකට කාන්තාවක් පත්වීම අනිවාර්ය කොට තිබීම විශේෂත්වයකි. මලල ක්‍රීඩා සංගමයේ දැනට ක්‍රියාත්මක ව්‍යවස්ථාව අනුව උප සභාපතිවරු 6ක් පත්වේ.යෝජිත නව ව්‍යවස්ථාව අනුව භාණ්ඩාගාරික තනතුර හැර විධායක සභා පත්වීම්වලට නාමයෝජනා ලබා දෙන පුද්ගලයන් ජාතික මට්ටමේ මලල ක්‍රීඩා තරග නියෝජනය කිරීම අනිවාර්ය කොට ඇත. මලල ක්‍රීඩා තරගවලින් ජාත්‍යන්තරය නියෝජනය කිරීම නාමයෝජනා ලබාදීමට විශේෂ සුදුසුකමකි. මෙවර තෝරා ගන්නා නිළධාරී මණ්ඩලය වසර දෙකක කාලයක් එම ධූරවල කටයුතු කෙරනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>18</day>
    </date>
    <link>http://www.dinamina.lk/2013/02/18/_art.asp?fn=s1302185</link>
    <topic>ගුවන් හමුදාවට ඉනිමක ජය</topic>
    <author>ෆවුස් මොහොමඩ්</author>
    <content>ආසිරි කරුණාරත්නගේ විශිෂ්ට පන්දු යැවීමත්, යසෝධ ලංකා සහ සජිත් කැලුම්ප්‍රියගේ සුපිරි පිතිහරඹයත් හේතුවෙන් අන්තර් සමාජ ප්‍රිමියර් ලීග් තුන්දින තරගාවලියේ සැරසන්ස් පිල සමග රයිෆල් පිටියේ පැවැති තරගයෙන් ඉනිමක සහ ලකුණු 82ක අනගි ජයක් වාර්තා කිරීමට ගුවන් හමුදාව ඊයේ සමත්විය.මෙවර තරගාවලියේ ගුවන් හමුදාව ලැබූ පළමු ජයග්‍රහණයට උරදුන් ආසිරි කරුණාරත්න සැරසන්ස් පිලේ ඉනිම් 2දිම කඩුලු 5බැගින් දවාලීමට සමත්විය. ගුවන් හමුදාවේ පළමු ඉනිම ගොඩනැගූ ය‍සෝධ ලංකා ලකුණු 139ක් අත්කරගත් අතර කැලුම්ප්‍රිය ලකුණු 127ක් රැස් කළේය.සැරසන්ස් පළමු ඉනිම – 172 (සියලුදෙනා දැවී) මොහොමඩ් අස්ලම් 44( ආසිරි කරුණාරත්න 54/5) සහ දෙවැනි ඉනිම – 169 (සියලුදෙනා දැවී) රාජ්කුමාර් රතික 45 (ආසිරි කරුණාරත්න 33/5)ගුවන් හමුදා පළමු ඉනිම – 423/8 (ඉනිම අත්හිටුවන ලදි) යසෝධ ලංකා 139, සජිත් කැලුම්ප්‍රිය 127මුවර්ස් පිල ජය ගනීමේ අතර කෝල්ට්ස් කණ්ඩායම සමග කෝල්ට්ස් පිටියේ පැවැති තරගයේ දී ලකුණු 308ක ඉලක්කයක් හඹාගිය මුවර්ස් පිල කඩුලු 4ක් පමණක් දැවී ජය වාර්තා කළේය. මුවර්ස් පිලේ පළමු කඩුලු 4 ලකුණු 53කට දැවීගිය මොහොතේ ඉෂාම් ගවුස් සහ ජානක ගුණරත්න එක්ව පස්වැනි කඩුල්ල සඳහා ලකුණු 260ක නොබිඳුණු සම්බන්ධතාවක් ‍ගොඩනැගීම විශේෂ සිදුවීමක් විය.කෝල්ට්ස් පළමු ඉනිම – 149 (සියලු‍දෙනා දැවී) ඇන්ජෙලෝ මැතිව්ස් 63 (දිල්හාර ලොකුහෙට්ටිගේ 45/5) සහ දෙවැනි ඉනිම – 261 (සියලු‍දෙනා දැවී) ශෙහාන් ප්‍රනාන්දු 95, ඇන්ජෙලෝ මැතිව්ස් 84 ( චතුරංග ද සිල්වා 75/5)මුවර්ස් පළමු ඉනිම - 103 (සියලුදෙනා දැවී) ඉෂාම් ගවුස් 31 (සජීව වීරකෝන් 17/5) සහ දෙවැනි ඉනිම -313/4යි. ජානක ගුණරත්න නොදැවී 155, ඉෂාම් ගවුස් නොදැවී 112යි.යුද හමුදාවට තුන්වැනි ජයලංකන් කණ්ඩායම සමග පනාගොඩ පැවැති තරගයේ දී විශිෂ්ට පන්දු යැවීමක නිරතවූ යුද හමුදාවේ සුපිරි දඟපන්දු යුගලය වන අජන්ත මෙන්ඩිස් සහ සීකුගේ ප්‍රසන්න දෙදෙනා අතර කඩුලු 19ක් බෙදාගනිමින් තම පිලට ඉනිමක සහ ලකුණු 24ක දැවන්ත ජයක් අත්කර දීමට සමත්වූහ.ලංකන් පළමු ඉනිම – 200 (සියලුදෙනා දැවී) සචිත්‍ර පෙරේරා 39 (අජන්ත මෙන්ඩිස් 67/7, සීකුගේ ප්‍රසන්න 82/2) සහ දෙවැනි ඉනිම – 107 (සියලු‍දෙනා දැවී) ග්‍රෙග් ස්මිත් 41 (සීකුගේ ප්‍රසන්න 36/6, අජන්ත මෙන්ඩිස් 38/4)යුද හමුදා පළමු ඉනිම – 331 (සියලුදෙනා දැවී) ලක්ෂාන් එදිරිසිංහ 69 (සචිත්‍ර පෙරේරා 60/3)ද්‍රවිඩ සංගම් පිලට කඩුලු 8ක ජයක්ගාල්ල ක්‍රීඩා සමාජය සමග ගාල්ලේ දී පැවැති තරගයෙන් කඩුලු 8ක ජයක් වාර්තා කිරීමට ද්‍රවිඩ සංගම් පිල සමත්විය.ගාල්ල පළමු ඉනිම – 137 (සියලුදෙනා දැවී) කෞෂල්‍ය ගජසිංහ 38 ( සුරංග ලක්මාල් 21/5) සහ දෙවැනි ඉනිම – 131 (සියලුදෙනා දැවී) ඉමේෂ් උදයංග 55 ( රංගන හේරත් 20/5, ෂමින්ද එරංග 41/4)ද්‍රවිඩ සංගම් පළමු ඉනිම - 226 (සියලුදෙනා දැවී) අෂේන් සිල්වා 59, ජිවන් මෙන්ඩිස් 55 (කෞෂල්‍ය ගජසිංහ 53/3) සහ දෙවැනි ඉනිම – 43/2යි.පානදුරට ජයබ්ලූම්ෆීල්ඩ් කණ්ඩායමට එරෙහිව පානදුර ක්‍රීඩාපිටියේ පැවැති තරගයෙන් ලකුණු 101ක ජයක් වාර්තා කිරීමට පානදුර ක්‍රීඩා සමාජය ඊයේ සමත්විය.පානදුර පළමු ඉනිම – 214 (සියලුදෙනා දැවී) ප්‍රසන්න ජයවර්ධන 77 (ඉම්රාන් ඛාන් 67/5) සහ දෙවැනි ඉනිම – 285/5 (ඉනිම අත්හිටුවන ලදි) චාමර සිල්වා 104, චතුර පීරිස් නොදැවී 70, ලසිත් ප්‍රනාන්දු 64 (සුරාජ් රන්දීව් 100/3)බ්ලූම්ෆීල්ඩ් පළමු ඉනිම – 131 (සියලුදෙනා දැවී) දමින්ද ජයවීර 38 (චතුර පීරිස් 20/4) සහ දෙවැනි ඉනිම – 267 (සියලුදෙනා දැවී) සුරාජ් රන්දීව් 59, ප්‍රිමෝෂ් පෙරේරා 51 ( දිල්රුවන් පෙරේරා 105/6)සී.සී.සී.පිල ජය ගනීකුරුණෑගල යොවුන් පිල සමග කුරුණෑගලදී පැවැති තරගයෙන් කඩුලු 8ක ජයක් සී.සී.සී.පිලට හිමිවිය.කුරුණෑගල පළමු ඉනිම – 213 (සියලුදෙනා දැවී) සමන් ප්‍රියන්තක 52 ( මධුක ලියනපතිරණගේ 59/5) සහ දෙවැනි ඉනිම – 258/9 (ඉනිම අත්හිටුවන ලදි) භාතිය රත්නායක 53 (දිනුක හෙට්ටිආරච්චි 105/6)සී.සී‍.සී.පළමු ඉනිම – 220 (සියලුදෙනා දැවී) සචින් කන්ඳනාරච්චි 85, හසන්ත ප්‍රනාන්දු 57 ( ප්‍රසාද් කැල්ලෙපොත 57/4) සහ ‍දෙවැනි ඉනිම – 257/2යි. රෝයි සිල්වා නොදැවී 106, අමල් ඇතුලත්මුදලි 95.</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>18</day>
    </date>
    <link>http://www.dinamina.lk/2013/02/18/_art.asp?fn=s1302186</link>
    <topic>ටයිසන්-හෝලිෆීල්ඩ් අනපේක්ෂිත හමුවක්</topic>
    <author/>
    <content>බොක්සිං වළල්ල උඩුයටිකුරු කළ මයික් ටයිසන් සහ ඉවැන්ඩර් හෝලිෆීල්ඩ් පසුගියදා නැවත වතාවක් එකිනෙකා හමුවූහ. නමුත් මෙවර කන සපාකෑම වෙනුවට එකිනෙකා සිනහමුසු මුහුණින් යුතුව වැළඳගත් බව වාර්තා විය.අමෙරිකාවේ චිකාගෝ නුවර දී ටයිසන් - හෝලිෆීල්ඩ් හමුව සිදුවූයේ සුපිරි වෙළෙඳ සංකීර්ණයක් තුළදීය. තම ප්‍රසංගයක් එළිදැක්වීමට ටයිසන් චිකාගෝ නුවරට පැමිණි සිටි අතර හෝලිෆීල්ඩ් සිය බාබකියු ප්‍රවර්ධන වැඩසටහනක් වෙනුවෙන් චිකාගෝ නුවර රැඳී සිටියේය. 'මට ඉවැන්ඩර් මුණ ගැහෙන්න ඕනා.මම ඉවැන්ඩර්ට ආදරෙයි. ඔහු සමග ම‍ගේ ජීවිතයේ ඉතිරි කාලයේ සමීප සම්බන්ධතාවක් ගොඩනගා ගැනිමට අවශ්‍යයි.' ටයිසන් දෙදෙනාගේ හමුවට පෙර කීවේය. තරගයක් අතරතුර ඉවැන්ඩර්ගේ කන සපා කෑ ටයිසන්ගෙන් මෙවැනි ප්‍රකාශයක් නිකුත්වීම විශ්වාස කළ නොහැකි තරම්ය.දෙදෙනාගේ හමුව සිදුවූ සුපිරි වෙළෙඳ සංකීර්ණයේ දී ඉවැන්ඩර් දුටු සැනින් ටයිසන් ඔහු දැඩිව වැළඳගත් අතර සිනහමුසු මුහුණින් යුතුව කතාබහ ආරම්භ කළේය. 'ඔබේ ප්‍රසංගය කදිමයි.' ලාස් වේගාස් නුවර දී ටයිසන්ගේ ප්‍රසංගය දැක තිබූ ඉවැන්ඩර් ටයිසන්ට පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>18</day>
    </date>
    <link>http://www.dinamina.lk/2013/02/18/_art.asp?fn=s1302187</link>
    <topic>මීළඟ කාන්තා ලෝක කුසලානයටශ්‍රී ලංකාව නිතරගයෙන් සුදුසුකම් ලබයි</topic>
    <author>ෆවුස් මොහොමඩ්</author>
    <content>මෙවර කාන්තා එක්දින ලෝක කුසලාන තරගමාලාවේ දී ශ්‍රී ලංකා කණ්ඩායම පස්වැනි ස්ථානය අත්කර ගැනීමේ හේතුවෙන් 2017 දී පැවැත්වීමට නියමිත ලබන ලෝක කුසලාන තරගමාලාවට නිතරගයෙන් සුදුසුකම් ලැබූ බව කාන්තා ක්‍රිකට් සම්බන්ධිකරන නිලධාරිනී වැනේසා ද සිල්වා මහත්මිය ප්‍රකාශ කළාය. ඒ අනුව ඒ සඳහා පැවැත්වෙන සුදුසුකම් ලැබීමේ තරගාවලියට ශ්‍රී ලංකාවේ සහභාගිත්වය අවශ්‍ය නැතැයි ඇය කීවාය.පසුගිය ලෝක කුසලාන තරගමාලාවේ අටවැනි තැන ලැබූ ශ්‍රි ලංකා ක්‍රීඩිකාවෝ මෙවර තරගමාලාවට සුදුසුකම් ලැබිමේ තරගාවලියේ දී 7වැනි ස්ථානය අත්කර ගත් බවත්, මෙවර තවත් ස්ථාන 2ක් ඉදිරියට පැමිණීමට හැකිවීම මෙරට කාන්තා ක්‍රිකට් ඉතිහාසයේ ලැබූ ඉහළම ජයග්‍රහණය බවත් ඇය දිනමිණට පැවැසීය. මීට අමතරව අන්තර් ජාතික කාන්තා ක්‍රිකට් ශ්‍රේණිගතකිරීම්වල ඉදිරියට පැමිණීමට නායිකා ශෂිකලා සිරිවර්ධන, චමනී සිරිවර්ධන, චමරි අතපත්තු සහ දීපිකා රසාංගිකා සමත්ව සිටිති.ලෝක කුසලාන තරගමාලාවේ දී ශ්‍රී ලංකා ක්‍රීඩිකාවන්ගේ පිතිහරඹ ලැයිස්තුව වෙනස්කිරීම සාර්ථක අත්හදා බැලිමක් බව වැනේසා මහත්මිය පැවැසුවාය.'මේ තරගමාලා‍වේ දී වරින් වර අපේ ක්‍රීඩිකාවන්ගේ පිතිහරඹ ලැයිස්තුව වෙනස් කිරීමෙන් ඔවුන්ගේ නිවැරැදි ස්ථාන හඳුනාගැනීමේ අවස්ථාව උදාවුණා. ඒක ඉදිරියේදි අපට ඉතා වැදගත් වෙනවා. සාමාන්‍යයෙන් අංක 7වගේ ස්ථානයකින් පිතිහරඹය පැමිණෙන දීපිකා රසාංගිකාට ඉදිරිපෙළ ස්ථානයක් ලබාදීමෙන් අපි ලොකු සාර්ථකත්වයක් ලැබුවා.' ඇය කීවාය.එක්දින තරගාවලියට සහ විස්සයි20 තරගාවලියට සහභාගිවීමට බටහිර ඉන්දියා කොදෙව් පිල ශ්‍රී ලංකාවට පැමිණීමට නියමිත අතර ඒ සඳහා ක්‍රීඩිකාවන් 14දෙනකුගෙන් යුත් සංචිතය ඉදිරියේදි නම් කරන බව ද ඇය සඳහන් කළාය. කොදෙව් තරගාවලියේ දීත් ශ්‍රී ලංකා පිලේ නායිකාව ලෙස ශෂිකලා සිරිවර්ධන කටයුතු කරනු ඇතැයි වැනේසා මහත්මිය වැඩිදුරටත් පැවසුවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>18</day>
    </date>
    <link>http://www.dinamina.lk/2013/02/18/_art.asp?fn=s1302188</link>
    <topic>නිවාස ක්‍රීඩා</topic>
    <author/>
    <content>මානික්කාවමාවනැල්ල මානික්කාව කනිෂ්ඨ විදුහල් නිවාසාන්තර මලල ක්‍රීඩා උලෙළ අද (18) විදුහල් ක්‍රීඩාංගණයේදී පැවැත‍්වේ.උඩුමුල්ලමාවනැල්ල උඩුමුල්ල කනිෂ්ඨ විද්‍යාලයීය නිවාසාන්තර මලල ක්‍රීඩා උලෙළ මේ මස 21වැනිදා පෙරවරු 9.30ට විදුහල් ක්‍රීඩාංගණයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>18</day>
    </date>
    <link>http://www.dinamina.lk/2013/02/18/_art.asp?fn=s1302189</link>
    <topic>අවිස්සාවේල්ලේදී ගුවන් හමුදාවට වොලිබෝල් ශූරතාව</topic>
    <author>කේ.පී.රංජනී - රුවන්වැල්ල සමූහ</author>
    <content>හැටපස්වැනි ජාතික නිදහස් සමරුව නිමිත්තෙන් අවිස්සාවේල්ල චන්ද්‍රා ක්‍රීඩා සමාජය සහ 306 සී-1 දිස්ත්‍රික් සිංහ සමාජය එක්ව සංවිධානය කළ විවෘත වොලිබෝල් තරගාවලියේ ශූරතාව දිනාගැනීමට ශ්‍රී ලංකා ගුවන් හමුදා පිල සමත්විය.අවසන් තරගයේදී ගුවන් හමුදා කණ්ඩායම වෙතින් ශ්‍රී ලංකා යුද හමුදා පිල ලකුණු 25-14, 28-26, සහ 25-21ක් ලෙස වට 3-0කින් පරාජයට පත්විය.තරගාවලියේ දක්ෂතම ක්‍රීඩකයා ලෙස ගුවන් හමුදාවේ තිලංග සංජයත්, දක්ෂතම පන්දු ඔසවන්නා ලෙස ගුවන් හමුදා පිලේ ජගත් සේනාධීර සහ දක්ෂතම ප්‍රහාරකයා ලෙස ශ්‍රී යුද හමුදාවේ මධුෂ වික්‍රමසිංහ සම්මාන හිමිකර ගත්තේය.ජයග්‍රාහී කණ්ඩායමට ශූරතා කුසලානය සමගින් රු20000ක් හා අනුශූරතාවට කුසලානය සමගින් රු15000ක මුදල් ත්‍යාග හිමිවිය. ගුවන් හමුදා පිල මෙලාන් ජයවර්ධන හා යුද හමුදා පිල සුරංග මාධව විසින් මෙහෙයවීය.‍.</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>18</day>
    </date>
    <link>http://www.dinamina.lk/2013/02/18/_art.asp?fn=f1302181</link>
    <topic>ලෝකෙට පේන්න බැදගත්ත විපක්ෂයේ අත්වේදිකාවෙන් බැහැපුවාම ලිහෙනවා</topic>
    <author>සාකච්ඡා කළේ අසේල කුරුළුවංශ</author>
    <content>ඇත්ත වශයෙන්ම වත්මන් රජය දිනෙන් දින ජනප්‍රසාදයට පත්වෙනවා. මැතිවරණ ඉතිහාසයේ සම්ප්‍රදායික ක්‍රමවේදය තමයි ජනතාවගේ ප්‍රශ්නවලට විසඳුම් ලෙස වේදිකා පිපිරෙන්න බොරු පොරොන්දු දීම. ඒ පොරොන්දු බලයට පත්වූ අයට ඉෂ්ඨ කරන්න බැරිවුණාම ජනතාව දවසින් දවස ඒ රජයෙන් අයින් වෙනවා. මේකට හොඳම උදාහරණය තමයි 2001 දෙසැම්බර් මස පැවැත්වූ මැතිවරණයේ දී එජාපය මේ රටේ තරුණ තරුණියන්ට දුන්නා ඔවුන්ගේ රැකී රක්ෂා ප්‍රශ්නය විසඳන බවට දැවැන්ත පොරොන්දුවක්. ඡන්දය ගත්තට පස්සේ රජයේ රැකියා කප්පාදු කරන්නයි ක්‍රියා කළේ. අප්‍රසාදයට පත්වෙන්න ගියේ වසර දෙකයි. එහි ප්‍රතිඵලය වුණේ 2004 මැතිවරණයේ දී එජාපය අන්ත පරාජයට පත්වීමයි.ජනපති මහින්ද රාජපක්‍ෂ මහතාගේ මැතිවරණ ප්‍රකාශ ගතහොත් ඒවා මැතිවරණය සඳහා වූ පොරොන්දු නාමාවලියක් නොවේ. එය සම්පූර්ණයෙන්ම රටේ පැවැත්ම සඳහා වූ ජාතික වැඩසටහනක්. ඒ ජාතික වැඩසටහන ක්‍රියාත්මක කරන සැලැස්ම අනුවයි ජනතාවට පොරොන්දු ලබා දෙන්නේ. අදාළ සැලැස්ම ක්‍රියාත්මක වීමත් සමඟ ම පොරොන්දු ඉෂ්ඨ වෙනවා. වසර 2005 ජනපතිවරණයේ දී මහින්ද රාජපක්‍ෂ මහතා දුන් ප්‍රධානම පොරොන්දුව තමයි මේ රටේ තිබූ දැවැන්තම ප්‍රශ්නය වන ත්‍රස්තවාදය අවසන් කරනවා කියන එක. ආණ්ඩුව අරගෙන වසර 04ක් යන්නට පෙර මේ රටේ ත්‍රස්තවාදය අවසන් කළා. මැතිවරණ ගණනාවකදී දේශපාලන බලය සඳහා හෝද හෝද මඩේ දාපු මේ ත්‍රස්තවාදී ප්‍රශ්නය අනාගත පරපුරට බාර නොදී අවසන් කිරීමෙන් නොනැවතුණු ජනපතිතුමන් රාජ්‍ය අංශය තව තවත් ශක්තිමත් කළා. පෞද්ගලිකරණය කර තිබූ රාජ්‍ය ආයතන රජයට පවරාගෙන ඒවා ලාබ ලබන ආයතන බවට පත් කළා. වසර 2006 වන විට සමෘද්ධි ලබපු පිරිසක් අන්තර්ගත කරලා ගණන් බලනවිට මේ රටේ දරිද්‍රතාව 28% ක් වුණා. අද වන විට එය 8% දක්වා අඩුකිරීමට රජයට හැකිවී තිබෙනවා. මේ තමයි රජය ජනතාවට දුන් පොරොන්දු ඉෂ්ඨ කරන ආකාරය. ජනපතිතුමා කෙරෙහි පවතින ප්‍රසාදය දවසින් දවස වැඩිවෙනවා. ඒකට හේතුව දවසින් දවස මේ රජය ඉෂ්ඨ කරන්නේ ජනතා අපේක්‍ෂාවන් වීමයි.අද විපක්ෂයට ජනතා ප්‍රසාදය ලබා ගැනීම කෙසේ වෙතත් ඔවුන්ගේ පැවැත්ම පිළිබඳවත් ගැටලු මතුව තිබෙනවා. එජාපය රටේ දැවැන්තව ගොඩනැඟුණු ඩී.එස්. සේනානායක, ඩඩ්ලි සේනානායක, වැනි නායකයින් සිටි ගෞරවනීය පක්ෂයක්. ඒත් අද වන විට ඒ ගෞරවය පාක්ෂිකයින්ගෙන් ඈත් වෙලා. ඒක බොහොම පැහැදිලිව කාටත් පේනවා. කාලයක් බලයේ හිටියම විරුද්ධ පක්ෂය දෙසට ක්‍රමයෙන් ජනබලය ගමන් කරනවා කියන න්‍යාය ශ්‍රී ලංකාවෙන් අතුගා දමන්නට මහින්ද රාජපක්‍ෂ ජනපතිතුමන්ගේ නායකත්වය යටතේ වත්මන් රජයට හැකිවී තිබෙනවා. තවත් වසර ගණනාවක්ම ජනතා කැමැත්තෙන් බලයේ සිටින්නේ මේ රජය බව මා වගකීමෙන් කියනවා.ආණ්ඩුවට කෙසේ වෙතත් කොච්චර කල් මේ අයට එකට ඉන්න පුළුවන් වෙයිද කියන එක ප්‍රශ්නයක්. ස්ටේජ්වල අත්වැල් අල්ලගත්තට ඔය කට්ටියට එකට ඉන්න බැහැ. සමහරු එජාපයේම ඉඳලා රනිල්ගේ නායකත්වයට එරෙහිව ක්‍රියා කරපු අය. තවත් අය ඉන්නවා පක්ෂ නායකයකු වුණාට ඡන්ද දහයක් නැහැ. වැඩි දෙනෙක් මැතිවරණවල දී මහජනතාව ප්‍රතික්ෂේප කළ උදවිය. අනික් කාරණය තමයි මේ අය මීට කලින් ඉඳලම එකට එකතු වෙලා තමයි හිටියේ. ආයෙ අලුතින් එකතු වෙන්න දෙයක් නැහැ.ආණ්ඩුව ඇතුළේ ප්‍රශ්න තියෙනවා කියලා කියන අයගෙන් මම අහන්නේ එහෙමනම් පාර්ලිමේන්තුවට යම් පනතක් ඉදිරිපත් කළාම 2/3ක ඡන්දයක් ලැබෙන්නේ කොහොමද කියලයි. ගැටලු ප්‍රශ්න තිබෙනවා නම් එක්කෙනෙක් හරි තම විරෝධය පෙන්වන්න ඕන නේද?. මේවා නිකන් බොරු කතා.ඒ සඳහා කාලය අවශ්‍යයයි. පසුගිය මැතිවරණවලදී සමස්ත ජයග්‍රහණය දෙමළ සන්ධානයට ආව බවක් අපට කියන්න බැහැ. නැඟෙනහිර මැතිවරණයේදී එම පළාතේ මහ ඇමැති ධුරයට පත්වුණේ සන්ධානයේ අපේක්ෂකයෙක්.මාධ්‍ය ගත්තත් සිංහල මාධ්‍ය මගින් ජනතාව තුළට ගෙනයන පණිවුඩය ඒ ආකාරයෙන්ම දෙමළ ජනතාව අතරට යනවද කියන ප්‍රශ්නය තිබෙනවා. ජනාධිපතිතුමා දැන් දෙමළ භාෂාවෙන් කතා කරනවා වගේම අපේ අනිත් මැති ඇමැතිවරුන්ද දෙමළ භාෂාවෙන් උතුරේ ජනතාව ආමන්ත්‍රණය කරන කොට ඔවුන් නිවැරැදි මඟට ප්‍රවිෂ්ඨ වේවි. දෙමළ සන්ධානයේ අපේක්ෂාව එල්. ටී. ටී. ඊ. සංවිධානයේ තිබූ අපේක්ෂාවන්මයි. ඒත් ඔවුන් ජනතාවට ඒ බවක් කියන්නේ නැහැ. එහෙම කිව්වොත් දෙමළ ජනතාවගෙන්ම ගුටිකන්න මේ අයට සිදුවේවි. මොකද ඒ ජනතාව තමයි යුද්ධය නිසා අනේක දුක් පීඩා වින්දේ. දෙමළ සන්ධානයේ නැග්මක් නොවෙයි තියෙන්නේ ඒ අයට කවදත් තිබූ තැනයි තිබෙන්නේ.දැන් අලුතින් එජාපයට 20 ලක්ෂයක් බඳවා ගන්න යනවනේ. ඒකට එක නියෝජ්‍ය නායකයෙක් පමණක් ඉඳලා මදි කියලා මේ අය හිතනවා ඇති. එක්කෙනෙක් ඉන්න ඕන තැන හතර දෙනෙක් ඉන්නකොට මොකද වෙන්නේ ඉබේම හතර දෙනාගෙම තටු කැඩෙනවා. බලය හතර දෙනෙකු අතර බෙදිලා ගියාම තනි පුද්ගලයකු ලෙස කාටවත් නැඟී සිටින්න බැහැ. එ.ජා.ප නායක රනිල් මේ උප්පරවැට්ටි හොඳට දන්න කෙනෙක්. මේක පක්ෂය ගොඩනගන්න කරපු දෙයක් නොවෙයි. රනිල් තමන්ට කිසිම අභියෝගයක් නොමැතිව තවදුරටත් එ.ජා.ප නායකත්වයේ රැඳී සිටින්න ගත්ත කපටි තීන්දුවක්.ඇත්තටම ජවිපෙ කියලා පක්ෂයක් දැන් රටේ තියෙනවද කියන ප්‍රශ්නය මට තිබෙනවා. ජ. වි. පෙ. කියලා බෝඩ් එක උස්සගෙන හතර පස්දෙනෙක් දඟලන බව පේනවා. අපි රටේ ඇවිදින මිනිස්සු නිසා අපිට පේනවා ජ. වි. පෙ. කියන පක්ෂය හේදිලා ගිහින් කියන එක. ඇමැතිවරු වැඩියි කියලා ජ. වි. පෙ. කියන කතාව හදවතට එකඟව කියනවා නම් ඒ අය ඒක 2004 ත් කියන්න ඕනනේ. මොකටද ඇමැති මණ්ඩලයට ගියේ. අපි කාර්යභාරයක් නොමැති ඇමැතිවරු පත්කරලා නැහැ. මේ රටේ ආර්ථික සංවර්ධනය කර ගැනීම සඳහා අවශ්‍ය වූ ඇමැති මණ්ඩලයක් පත්කර තිබෙන්නේ. දැන් සීනි ඇමැති කෙනෙක් පත්කළා කියලා නොයෙක් දේ කියනවා. ආර්ථික සංවර්ධනය කරා යන ගමනේදී රටින් පිට රටට ඇදී යන මුදල් අවම කර ගැනීම එක ඉලක්කයක්. එහිදී අදාළ අමාත්‍යාංශයට සුවිශේෂ වගකීමක් පැවරෙනවා.ආණ්ඩුව තුළ පමණක් නොව දහතුන් වන ආණ්ඩුක්‍රම ව්‍යවස්ථා සංශෝධනය පිළිබඳව පක්ෂ විපක්ෂ මතයක් දරන දෙපිරිසක් රටේ ඉන්නවා. නීතිවේදීන් ගත්තොත් ඒ අය අතරින් කට්ටියක් මේක හොඳයි කියනවා. තවත් පිරිසක් නරකයි කියනවා. තමන් දරන මත ආණ්ඩුව තුළ සිටින පිරිස් ප්‍රකාශ කළාට ඒක රජයේ මතය නොවෙයි.මේ සංශෝධනය එකපාරට පහළ වූ එකක් නිසා එහි අඩුපාඩු නැහැ කියලා මට කියන්න පුළුවන්කමක් නැහැ. මාත් එහි අඩුපාඩු දකිනවා. ඒ නිසා අවශ්‍ය සංශෝධනයක් කාටත් එකඟවිය හැකි පරිදි ඉදිරියේ කළ හැකියි. රුහුණු, පිහිටි, මායා කියලා පැරණි රජ දවස තුන්කොටසකට රට පාලනය වුණා. පළාත් 9කට බලය විමධ්‍යගත කරලා පාලනය කිරීම ඒ වගේ එකක්. මේ හැම දේකින්ම බලාපොරොත්තු වන්නේ මහජනතාවට උපරිම සේවය ලබාදීමයි. පළාත් සභා ක්‍රමය නොවෙයි අපි වෙනස් කරන්න ඕන. එය ක්‍රියාත්මක කිරීමේදී මතුවන ගැටලු හඳුනාගෙන ඊට විසඳුම් දීමයි.මෙහිදී රටේ ජාතික සංවර්ධනය හා ඊට පළාත් දායකත්වය කියන කාරණය මුලින්ම කතා කරන්න ඕන. පසුගිය කාලය තුළ මධ්‍යම පළාත තුළ ජනතාවට අදහාගත නොහැකි ආකාරයේ සංවර්ධනයක් සිදු වුණා. මේ සංවර්ධනය රට පුරාම සිද්ධ වෙනවා.බලන්න මේ පළාතේ මාර්ග පද්ධතිය. ජනතාව පළාත් සභාව කෙරෙහි තබා ඇති විශ්වාසය අපි බිඳලා නැහැ. ජනපතිතුමා කෙරෙහි ජනතාව යම් විශ්වාසයක් තබා තිබෙනවාද එතුමාගේ ආශිර්වාදයෙන් කටයුතු කරන අපි ඒ ආකාරයෙන්ම මේ විශ්වාසය රඳවාගෙන ඉන්නවා. ඒ නිසා ජයග්‍රහණය පිළිබඳ අපිට කිසිදු සැකයක් නැහැ. පෙරට වඩා වැඩි බලයක් ගැනීමයි අපේ ඉලක්කය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>19</day>
    </date>
    <link>http://www.dinamina.lk/2013/02/19/_art.asp?fn=n1302191</link>
    <topic>නිලධාරීන්ගේ ආදායම් බදු ආණ්ඩුවේ මුදලින් ගෙවලා</topic>
    <author>විජයානි එදිරිසිංහ</author>
    <content>රාජ්‍ය අංශයේ සේවයේ නියුතු උසස් නිලධාරීන්ගෙන් විශාල පිරිසක් සිය ආදායම් බදු ගෙවීම සඳහා රජයේ මුදල් හෙවත් මහජන මුදල් භාවිත කර ඇතැ'යි හෙළිදරව් වේ. රාජ්‍ය විගණනයට අනුව මේ නිලධාරීන් 2011 වසර සඳහා පමණක් රුපියල් කෝටි 250කට වැඩි මුදලක් වංචනික ලෙස භාවිත කර තිබේ.ඉහත කී නිලධාරීන් 2012 වසර සඳහා මීට වැඩි මුදලක් වංචනික ලෙස යොදාගෙන ඇතැ'යි විශ්වාස කරන අතර එම ගණන්හිලව් විගණනය වෙමින් පවතී.මුදල් රෙගුලාසි හා ආදායම් බදු පිළිබඳ නීතියට අනුව ඕනෑ ම පුද්ගලයකු ආදායම් බදු ගෙවිය යුත්තේ තමන් උපයන ආදායමෙන්ය. රාජ්‍ය අංශයේ නිලධාරීන් ද තම වැටුපෙන් ආදායම් බදු ගෙවිය යුතුය.එහෙත් ඉහත කී පිරිස ඉතා ප්‍රෝඩාකාරී ලෙස රාජ්‍ය මුදල් පාවිච්චි කරමින් තමන්ගේ ආදායම් බදු පියවාගෙන ඇති අතර එය දීර්ඝ කාලයක් තිස්සේ සිදු කරගෙන ගොස් ඇති බවද හෙළිදරව් වෙමින් පවතී.රජයෙන් වැටුප් ලබන පුද්ගලයන් ඒ සඳහා රජයට ගෙවිය යුතු ආදායම් බද්ධ ගෙවිය යුත්තේ ඔවුන් උපයන ඔවුන්ගේ ආදායම්වලින් පමණි. එය රජයේ මුදල්වලින් ගෙවීම බරපතළ වංචාවක් බව පෙන්වා දෙන විගණනය එය රජයට කිසිදු ආකාරයකින් ආදායමක් නොවන අතර රජයේ මුදල් වංචනිකව වියදම් කිරීමක් බවද පෙන්වා දෙයි.මෙරට දළ දේශීය ආදායමින් සියයට තිස්පහක් ආදායම් බදුවලින් අය කර ගත යුතු වෙයි. එහෙත් එම ප්‍රතිශතය නියමාකාරයෙන් නොලැබෙන පරිදි බොහෝ දෙනා බදු වංචාකාරීන් බවද පෙන්වා දෙයි.රජයේ සංස්ථා දෙපාර්තමේන්තු ඇතුළු බොහෝ ආයතනවල නිලධාරීන් දහස් ගණනක් ඔවුන් විසින් ගෙවිය යුතු ආදායම් බදු ගෙවා ඇත්තේ එම ආයතනවල මුදල්වලිනි. එපමණක් නොව එම ආයතනවලින් රජයේ භාණ්ඩාගාරයට යැවිය යුතු මුදල්ද යැවීම පැහැර හැර ඇති ආයතන බොහෝ වෙයි.ආණ්ඩුවේ ඉහළ නිලධාරීන්ගේ ඇස් වසා රාජ්‍ය නිලධාරීන් මෙසේ කරගෙන යන මෙම වංචාවන් හෙළිකර ගැනීම පිළිබඳව පසුගිය දා පැවැති රජයේ විගණන නිලධාරින්ගේ වාර්ෂික සමු‍ළුවේදී ජ්‍යෙෂ්ඨ අමාත්‍ය ඩියු ගුණසේකර මහතා රාජ්‍ය විගණනය ඇගයීමට ද ලක් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>19</day>
    </date>
    <link>http://www.dinamina.lk/2013/02/19/_art.asp?fn=n1302192</link>
    <topic>අමාතා-2 යළි පැමිණේ</topic>
    <author>කල්පිටිය සමූහ</author>
    <content>ශ්‍රී ලාංකීය මුහුදු තීරයේ දී ඉන්දීය ධීවර ප්‍රහාරයකට ලක් වූ කල්පිටියේ 'අමාතා 02' නම් ධීවර යාත්‍රාව පෙරේදා (17) දින රාත්‍රියේ කල්පිටිය ධීවර ජැටියට ළගා විය. මේ ධීවර යාත්‍රාව පෙරේදා උදෑසන බත්තලන්ගුණ්ඩුව ධීවර දූපතට සමීප මුහුදේ දී ඉන්දීය ධීවර යාත්‍රා දෙකක ප්‍රහාරයට ලක්ව තිබිණ.මේ ප්‍රහාරය පිළිබඳ අදහස් දැක් වූ යාත්‍රාවේ නියමු ජූඩ් රොෂාන් ප්‍රනාන්දු (37) පැවසුවේ ඉන්දීය යාත්‍රාවේ ඉදිරි කෙළවර මේ බහුදින යාත්‍රාවේ බඳෙ‍් හැප්පීමෙන් හා ආයුධවලින් පහරදීමෙන් යාත්‍රාවේ බඳ හා සීත කාමරයට හානි පැමිණ වී තිබූ බවය.මේ බෝට්ටු ඉන්දියන් මුහුදු සීමාව දෙසින් පැමිණි අතර ශ්‍රී ලාංකීය බහුදින යාත්‍රාවලට වඩා ප්‍රමාණයෙන් විශාල වූ අතර ඉන්දියන් ධජ ප්‍රදර්ශනය කර තිබූ බව ඔහු වැඩිදුරටත් පැවසුවේය. මේ යාත්‍රාවේ ධීවර කාර්මිකයෙකු වූ මනුවෙල් ඇන්ටන් රොද්‍රිගු (42) 'ඒ බෝට්ටුවල ධීවරයන් 06 දෙනා බැගින් සිටියා.කඹයක් යොදා අපේ බෝට්ටුව ඔවුන්ගේ බෝට්ටුව ළඟට ඇදලා.... ආයෙත් ආවොත් මරණ බවට' ද්‍රවිඩ භාෂාවෙන් තර්ජනය කළා. මේ ආකාරයට අපේ අවට තිබුණු තවත් බහුදින යාත්‍රා කීපයකට ඔවුන් ගොඩ වුණා. උල් පිහි ඇමිණුම් බිලි බෙල්ලට තබා තර්ජනය කළා.'ධීවර කාර්මිකයෙකු වූ ඉන්දික ජෝශප් (අවුරුදු 35) අදහස් දක්වමින් 'අපි දැක්කා අපේ බෝට්ටු 02ක් ඒ යාත්‍රාවලට කඹවලින් ගැට ගසාගෙන ඇදගෙන යනවා. අපි වහාම රේඩියෝ මගින් කල්පිටිය බහුදින යාත්‍රා සංගමයේ සභාපති ඇන්ටන් කුසුම් රෙක්සි මහතාට දැනුම් දුන්නා. පසුව නේවි බෝට්ටු දෙකක් ඈතින් එනවා අපේ බෝට්ටු මුදා හැර ඔවුන් යන්න ගියා.'හානියට පත් යාත්‍රාවේ හිමිකරු සුරේශ් සංජීව පැවසුවේ මේ ප්‍රහාරය නිසා තමන්ට රුපියල් ලක්ෂ 15කට ආසන්න අලාභයක් සිදු වූ බවය. මීට පෙරද ඉන්දීය යාත්‍රා මඟින් ධීවරයන්ගේ ලක්ෂ ගණන් වටිනා දැල් ආම්පන්න කපා විනාශ කළ අවස්ථා බොහෝ බැව් ඔහු පැවසුවේය. ධීවරයෝ සහ බෝට්ටු හිමිකරු මේ පිළිබඳව කල්පිටිය පොලිසියේ පැමිණිල්ලක් කර තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>19</day>
    </date>
    <link>http://www.dinamina.lk/2013/02/19/_art.asp?fn=n1302193</link>
    <topic>ජාත්‍යන්තර පාසල් අධීක්ෂණයට නීති රීති-අණ පනත් කඩිනම් කරන්න</topic>
    <author>ජයසිරි මුණසිංහ</author>
    <content>ජාත්‍යන්තර පාසල් අධීක්ෂණයට අවශ්‍ය නීති රීති අණපනත් කඩිනමින් සම්පාදනය කරන්නැයි ජනාධිපති මහින්ද රාජපක්ෂ මහතා අධ්‍යාපන බලධාරීන්ට ඊයේ (18) නියෝග කෙළේය.අමාත්‍යාංශ මට්ටමින් සිදු කැරෙන ක්‍රියාදාමයන්ගේ ප්‍රගතිය සමාලෝචනය කිරීමට ඒ ඒ අමාත්‍යාංශ වෙතට යෑමේ ජනාධිපතිතුමාගේ තීරණය ආරම්භ කරමින් මුල්වරට ඊයේ (18) අධ්‍යාපන අමාත්‍යාංශය වෙත ගිය ජනාධිපතිතුමා එහි ප්‍රගති සමාලෝචන රැස්වීමේ මූලාසනය දරමින් එසේ කියා සිටියේය. මෙහිදී වසර 2012 - 2015 අධ්‍යාපන ප්‍රතිපත්ති රාමුව එළිදැක්විණි.අධ්‍යාපන පරිපාලනය හා කළමනාකරණය ශක්තිමත් කිරීමට මුල පුරමින් අධ්‍යාපන කළමනාකරණ තොරතුරු පද්ධතිය නිල වශයෙන් විවෘත කිරීම ජනාධිපතිතුමා අතින් සිදු විය.'ගුරුවරුන් සිටින්නේ දරුවන් වෙනුවෙන්ද? දරුවන් සිටින්නේ ගුරුවරුන් වෙනුවෙන්දැයි සිතන්න' ජනාධිපතිතුමා අධ්‍යාපන බලධාරීන්ගෙන් විමසා සිටියේය.ප්‍රගති සමාලෝචන රැස්වීමේ මුලසුන දරමින් ජනාධිපතිතුමා පහත සඳහන් තීන්දු තීරණ ක්‍රියාත්මක කිරීමට බලධාරීන්ට යෝජනා උපදෙස් හා නියෝග ලබා දුන්නේය.* මව්බස, ආගම, සහ ඉතිහාසය සෑම දරුවෙකුටම ඉගැන්විය යුතුයි.* පිරිවෙන් අධ්‍යාපනය ශක්තිමත් කළ යුතුයි.* පාසල් පරිපාලනය ශක්තිමත් කිරීමට විද්වත් පාලක මණ්ඩලයක් පත් කළ යුතුයි.* ගුරු‍සේවයේ දක්ෂ නවකයින්ට ඉහළට ඒමට ඉඩ සැදිය යුතුයි.* විනය පාසල් තුළ ස්ථාපිත විය යුතුයි.* තොරතුරු තාක්ෂණ සම්පත් දරුවන්ට ගුරුවරුන්ට භාවිතයට ගත යුතුයි.* විදුහල්පති පුරප්පාඩු කඩිනමින් පිරවිය යුතුයි.* සෑම පාසල් දරුවෙකුම එක් ක්‍රීඩාවක් හෝ කළ යුතුයි.* විද්‍යා, ගණිත, ඉංග්‍රීසි ගුරු පුරප්පාඩු ඇති නොවන තැනට පිළියම් යෙදිය යුතුයි.* පාසල් දහසේ ව්‍යාපෘතිය යටතේ ඉදිවන පාසල් වල අධ්‍යාපනය නැංවීමට විශ්වවිද්‍යාලවල කථිකාචාර්යවරුන්ගේ සේවය ලබා ගත යුතුයි.* දක්ෂ විදුහල්පති සංචිතයක් ඇති කළ යුතුයි.* විභාග දෙපාර්තමේන්තුවේ කටයුතු නවීකරණය විය යුතුයි.අධ්‍යාපන ඇමැති බන්දුල ගුණවර්ධන මහතා මහා සංඝරත්නය ජනාධිපතිවරයා ප්‍රමුඛ මේ අවස්ථාවට පැමිණි පිරිස පිළිගත්තේය. අධ්‍යාපන අමාත්‍යාංශයේ ලේකම් එස්.එම්. ගෝඨාභය ජයරත්න මහතා විෂය පිළිබඳව විශේෂ කරුණු දැක්වීමක් සිදු කළේය. අධ්‍යාපන සේවා ඇමැති දුමින්ද දිසානායක මහතා ස්තූති කථාව සිදු කෙළේය.අමාත්‍යවරුන් වන බැසිල් රාජපක්ෂ, මහින්දානන්ද අලුත්ගමගේ, අධීක්ෂණ මන්ත්‍රී මොහාන් ලාල් ග්‍රේරු, ජනාධිපති ලේකම් ලලිත් වීරතුංග, මුදල් අමාත්‍යාංශ‍යේ ලේකම් ආචාර්ය පී.බී. ජයසුන්දර, උසස් අධ්‍යාපන අමාත්‍යාංශයේ ලේකම් ආචාර්ය සුනිල් ජයන්ත නවරත්න, යන මහත්වරු ප්‍රධාන අධ්‍යාපන අංශ බලධාරීහු විශාල පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>19</day>
    </date>
    <link>http://www.dinamina.lk/2013/02/19/_art.asp?fn=n1302194</link>
    <topic>මාළු මිල ජංගම දුරකතනයෙන්</topic>
    <author>බුද්ධිකා ඉඹුලාන සහ ජීවනී පතිරණ</author>
    <content>ලංකා ‍ධීවර සංස්ථාව විසින් දිනපතා ප්‍රකාශයට පත් කරන මාළු මිල ගණන් ජංගම දුරකතනය ඔස්සේ කෙටි පණිවිඩයක් (SMS) මගින් දැනගැනීමේ පහසුකම පාරිභෝගිකයාට ලබාදීමට ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය (ICTA) පියවර ගෙන තිබේ.මෙහි සමාරම්භක උත්සවය අද (19) පෙ‍රවරු10.00ට මෝදර ශ්‍රී ලංකා ධීවර වරාය සංස්ථා පරිශ්‍රයේදී ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න,තොරතුරු තාක්ෂණ ඇමැති රංජිත් සියඹලාපිටිය, ධිවර නියෝජ්‍ය ඇමැති සරත් කුමාර ගුණරත්න,ජනාධිපති ලේකම් ලලිත් වීරතුංග, මහත්වරුන්ගේ ප්‍රධානත්වයෙන් පැවැත්වෙයි.එදිනෙදා මාළු වෙළෙඳපොළේ පවතින නිසි මිළගණන් කඩිනමින් දැනගැනීම මගින් පාරිභෝගික අයිතිය සුරක්ෂිත කිරී‍ම මෙහි අරමුණ වේ.cfc හිස්තැනක් prc යනුවෙන් ටයිප් කර මාළු වර්ගය සහ අදාල වෙළෙඳ ප්‍රදේශය සඳහන් කර කෙටි පණිවිඩ යැවීම මගින් මෙම තොරතුරු පාරිභෝගිකයාට දැනගත හැකිවෙයි (උදා-cfc prc balaya colombo) මේ මිල ගණන් රාජ්‍ය තොරතුරු කේන්ද්‍රය(1919) ඇමතීම මගින්ද ‍ලබාගැනීමට ICTA ආයතනය අවස්ථාව උදාකර දී ඇත.මීට අමතරව ඇන්ඩෝයිඩ් ජංගම දුරකථන තාක්ෂණික සේවා සහිත දුරකථන මගින් ද අදාළ මාළු වර්ගයේ ඡායාරූපද සමඟ මේ පහසුකම් ලබාගැනීමට හැකිවීම තවත් පහසුකමකි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>19</day>
    </date>
    <link>http://www.dinamina.lk/2013/02/19/_art.asp?fn=n1302195</link>
    <topic>දිරිය දියණි සංජීවනීට ජනසෙවණින් නව නිවසක්  </topic>
    <author/>
    <content>උසස් පෙළ 'ඒ' සාමාර්ථ 3ක් ලබාගත් කැලණි පාලම යට ජීවත් වූ සංජීවනී ප්‍රියදර්ශනී ශිෂ්‍යාවට ජනසෙවණින් නව නිවසක් ලබාදීම ඊයේ (18) ඉදි කිරීම් ඉංජිනේරු සේවා නිවාස හා පොදු පහසුකම් ඇමැති විමල් වීරවංශ මහතා අතින් සිදු කෙරිණි.රුපියල් ලක්ෂ 35කට අධික වටිනාකමින් යුතු සංජිවනීට ලබාදුන් නව නිවස බොරැල්ල සිංහපුර මහල් නිවාස සංකීර්ණයේ පිහිටා ඇති අතර එම නිවස ඊයේ ඇයට භාරදීම සිදු කරන ලද්දේ ඇය අධ්‍යාපනය හැදෑරූ බොරැල්ල රත්නාවලී බාලිකා විද්‍යාලයේ දී ය.සංජවනී ශිෂ්‍යාව වැල්ලම්පිටිය, සේදවත්ත, නව කැලණි පාලම පාර 72120 සී 1 දරන ස්ථානයේ පිහිටි අඩු පහසුකම් සහිත නිවසක පදිංචිව සිටියාය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>19</day>
    </date>
    <link>http://www.dinamina.lk/2013/02/19/_art.asp?fn=n1302196</link>
    <topic>සිංහල ශබ්ද කෝෂය අන්තර්ජාලයේ</topic>
    <author>මහින්ද අලුත්ගෙදර</author>
    <content>සිංහල ශබ්ද කෝෂය අන්තර් ජාලයට මුදා හැරීමට පියවර ගෙන ඇත. සංස්කෘතික හා කලා කටයුතු අමාත්‍යාංශය සහ සංස්කෘතික කටයුතු දෙපාර්තමේන්තුව ඒකාබද්ධව සකස් කළ මේ වෙබ් අඩවිය www.sinhaladictionary.lk වන අතර සිංහල - සිංහල ශබ්ද කෝෂය, සිංහල - සිංහල සංශෝධිත ශබ්ද කෝෂය, සිංහල - ඉංග්‍රීසි ශබ්ද කෝෂය සහ සිංහල - දෙමළ - ඉංග්‍රීසි ශබ්ද කෝෂයන්හි වචන පහසුවෙන් සොයාගත හැකි පරිදි නිර්මාණය කර තිබේ.සිංහල ශබ්ද කෝෂ කාර්යාලයේ ඉතිහාසය, ඉදිරි සැලසුම්, උපදේශක මණ්ඩලය ඇතුළු එම කාර්යාලය මඟින් නිකුත් කළ ප්‍රකාශ ආදී සියලු තොරතුරු මේ මඟින් දැනගත හැකිවන අතර එම වෙබ් අඩවිය ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනයේ සම්බන්ධීකරණයෙන් ත්‍රෛභාෂාවෙන්ම නිර්මාණයකර ඇත.ඉදිරි ගමනක් සනිටුහන් කරන සිංහල භාෂාව සම්බන්ධයෙන් පළකළ සිංහල සංක්ෂිප්ත ශබ්දකෝෂය අන්තර්ජාලයට මුදාහැරීම විශාල ජයග්‍රහණයක් බවද එය අන්තර්ජාලයට එක්කිරීම හෙට (20) සිදුකෙරෙන බවද සිංහල ශබ්දකෝෂයේ ප්‍රධාන කර්තෘ අකුරටියේ නන්ද හිමියෝ ප්‍රකාශ කරති.ලොව විශ්ව ගම්මානයක් බවට පත්වෙමින් තිබෙන අවදියක සිංහල භාෂාව සියලු මානව වර්ගයා වෙත ප්‍රදානය කිරීමේ වේගවත්ම හා ජනප්‍රියම මාධ්‍යය අන්තර්ජාලය බව පෙන්වාදෙන උන්වහන්සේ මෙය සංස්කෘතික කටයුතු අමාත්‍යාංශයට අනුබද්ධ සංස්කෘතික දෙපාර්තමේන්තුවේ මැදිහත්වීමෙන් සිදුකෙරෙන බවද සඳහන් කරති.මේ කාර්යය සිංහල භාෂාවේ ප්‍රගමනය හා අභිවර්ධනය අපේක්ෂා කරන සැමට වි‍ශාල ප්‍රයෝජනයක් වන බවද අකුරටියේ නන්ද හිමියෝ පවසති. ක්‍රමික විකාශනයන්ට ලක්වූ සිංහල භාෂාව නූතනය වනවිට වචන සමුදායකින් පෝෂණය වී තිබෙන අතර ව්‍යවහාර භාෂාව සහ ලේඛන භාෂාව පිරික්සීමෙන් එය සනාථ වෙයි.සිංහල සංක්ෂිප්ත ශබ්දකෝෂය වචන 43,400 කින් පරිපූර්ණව වෙළෙඳපොලට නිකුත්කර තිබෙන අතර එහි සංශෝධිත දෙවැනි මුද්‍රණයද සිදුවෙමින් තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>19</day>
    </date>
    <link>http://www.dinamina.lk/2013/02/19/_art.asp?fn=n1302197</link>
    <topic>බුරුම ජාතිකයෝ 25ක් රෝහලෙන් පිටවෙති</topic>
    <author>ඩී. සිරිවර්ධන ගාල්ල දිසා විශේෂ</author>
    <content>ගාල්ල කරාපිටිය මහ රෝහලේ 9 සහ 12 වාට්ටුවලට ප්‍රතිකාර සඳහා ඇතුළත් කෙරුණ මියන්මාර් ජාතිකයින් 32කගෙන් 25 දෙනකු මේ වන විට රෝහලින් පිටව පොලිසියේ භාරයට පත් කර තිබේ.පෙරේදා (17) දා 10 දෙනෙකු රෝහලින් පිටව ගිය අතර ඊයේ (18) තවත් 15 දෙනකු රෝහලින් පිටකිරීමට කටයුතු කර තිබෙන බව ප්‍රකාශ කරන රෝහලේ නියෝජ්‍ය අධ්‍යක්ෂක වෛද්‍ය චන්දිම සිරිතුංග මහතා දැනට රෝහල්ගතව සිටිනුයේ 7 දෙනෙකු පමණක් බවද පැවසීය.රෝහලින් ටිකට් කපා පිට කරන මේ මියන්මාර් ජාතිකයින් ගෙන් ප්‍රකාශ සටහන් කර ගැනීම දැනට සිදු කර ගෙන යන බව පවසන වරාය පොලිස් ස්ථානාධිපති ටෙෂාන් ඊ ද සිල්වා මහතා ඔවුන් ගාල්ල මහේස්ත්‍රාත්වරයා හමුවට ඊ‍යේ (18) ඉදිරිපත් කරනු ලැබීය මේ පිරිස නාවික හමුදාව මගින් ගාල්ල වරායට 'සාගර' යාත්‍රාවෙන් ගෙනවිත් පොලිස් ආරක්ෂාව සහිතව රෝහල්ගත කෙරුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>19</day>
    </date>
    <link>http://www.dinamina.lk/2013/02/19/_art.asp?fn=n1302198</link>
    <topic>UGC හිටපු සභාපති අපහාස නඩුවෙන් නිදහස්</topic>
    <author>නෙල්කා මැදගෙදර</author>
    <content>ඉසෙඩ් ස්කෝර් (Z Score) නඩු තීන්දුව ‍නිසි පරිදි ක්‍රියාත්මක නොකිරීමෙන් අධිකරණයට අපහාස කළ බවට චෝදනාවට ලක්ව සිටි විශ්වවිද්‍යාල ප්‍රතිපාදන කොමිසමෙහි හිටපු සභාපති ගාමිණි සමරනායක මහතා එම නඩුවෙන් නිදහස් කිරීමට ශ්‍රේෂ්ඨාධිකරණය ඊයේ (18) තීරණය කෙළේය.ශ්‍රේෂ්ඨාධිකරණය ඉකුත් 2012 වසරේ ජුනි මස 25 වැනිදා දුන් නඩු තීන්දුව අනුව අ.පො.ස. උසස් පෙළ ප්‍රතිඵලවලට අදාළ ඉසෙඩ් ලකුණු නිකුත් කිරීමේ කටයුතු මේ වන විට අවසන්ව ඇති නිසා සමරනායක මහතා මුදා හරින බව ශ්‍රේෂ්ඨාධිකරණය සඳහන් කෙළේය.අධිකරණය විසින් මීට පෙර කළ දැනුම්දීමකට අනුව මහාචාර්ය ගාමිණී සමරනායක මහතා ඊයේ (18) ශ්‍රේෂ්ඨාධිකරණය හමුවෙහි පෙනී සිටියේය.ශ්‍රේෂ්ඨාධිකරණ තීන්දුව අනුව කටයුතු කිරීමටත්, ඉසෙඩ් අගයන් (Z Score) නිකුත් කිරීම මාස තුනකින් පමා කිරීමටත්, සිදු වූයේ ප්‍රායෝගික ගැටලු කිහිපයක් මතු වූ නිසා බව සමරනායක මහතා වෙනුවෙන් අධිකරණයෙහි පෙනී සිටි ජනාධිපති නීතිඥ ෆයිසර් මුස්තාපා මහතා සඳහන් කෙළේය.එසේම අතිරේක සිසුන් 5609 දෙනකු විශ්වවිද්‍යාලවලට ඇතුළත් කරගැනීමේ යෝජනා සකස් කිරීමට සහ ඒ සම්බන්ධ කටයුතු කිරීමට සමරනායක මහතා මූලිකත්වය ගෙන ක්‍රියා කළ බව ජනාධිපති නීතිඥවරයා සඳහන් කෙළේය. ඉසෙඩ් අගය සම්බන්ධ ගැටලුව සහ නඩු තීන්දුව ක්‍රියාත්මක කිරීමේ ගැටලු මේ වන විට නිරාකරණය වී ඇතැයි ඒ මහතා සඳහන් කෙ‍ළේය.අගවිනිසුරු මොහාන් පීරිස්, පී. ඒ. රත්නායක, ප්‍රියසාත් ඩෙප් යන ශ්‍රේෂ්ඨාධිකරණ විනිසුරු මඬුල්ල ඉදිරියෙහි මෙම නඩුව ඊයේ (18) කැඳවන ලදී. අධිකරණයෙහි අවධානයට ලක්ව තිබූ ප්‍රතිඵල නිකුත් කිරීම, ඉසෙඩ් අගයන් ප්‍රකාශ කිරීම ආදිය මේ වන විට අවසන් කර ඇති අතර විශ්වවිද්‍යාලවලට සිසුන් ඇතුළත් කර ගැනීමේ කටයුතු ආරම්භ වී තිබේ.මේ නිසා වගඋත්තරකාර මහාචාර්ය ගාමිණි සමරනායක මහතා මුදා හරින ලෙස ජනාධිපති නීතිඥවරයා අධිකරණයෙන් ඉල්ලා සිටියේය. ඒ අනුව සමරනායක මහතා නිදහස් කර හරින ලදී. 2011 වසරේ පැවැති අ.පො.ස. උසස් පෙළ විභාගයෙහි ප්‍රතිඵල නිකුත් කිරීම සම්බන්ධයෙන් සිසුන් පිරිසක් විසින් ශ්‍රේෂ්ඨාධිකරණයට මුලික අයිතිවාසිකම් පෙත්සමක් ඉදිරිපත් කර තිබිණි. එම පෙත්සම විභාග කළ ශ්‍රේෂ්ඨාධිකරණය එහි තීන්දුව 2011 ජුනි මස 25 වැනිදා ප්‍රකාශයට පත් කෙළේය.එම තීන්දුව නිසි පරිදි ක්‍රියාත්මක කිරීමට එවකට විශ්වවිද්‍යාල ප්‍රතිපාදන කොමිසමෙහි සභාපතිවරයාව සිටි මහාචාර්ය ගාමිණි සමරනායක මහතා කටයුතු කර නොමැති බැවින් අධිකරණයට අපහාස කර ඇති බවට පෙත්සම්කාර සිසුන් සහ ලංකා ගුරු සේවා සංගමය ඇතුළු 16 දෙනකු ශ්‍රේෂ්ඨාධිකරණයට පෙත්සමක් ඉදිරිපත් කරමින් පැමිණිලි ක‍ළහ.එම නඩුවෙන් සමරනායක මහතා ඊයේ (18) නිදහස් කරන ලදී. ජනාධිපති නීතිඥ ෆයිසර් මුස්තාපා මහතා මහාචාර්ය ගාමිණි සමරනායක මහතා වෙනුවෙන් පෙනී සිටියේය. නීතිඥ ජේ.සී. වැලිඅමුණ මහතා පෙත්සම්කාර පෙත්සම්කාර සිසුන් වෙනුවෙන් පෙනී සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>19</day>
    </date>
    <link>http://www.dinamina.lk/2013/02/19/_art.asp?fn=n1302199</link>
    <topic>සිරිපුර කසළ ගොඩක පෙළ පොත් 100ක්</topic>
    <author>දෙහිඅත්තකණ්ඩිය සමූහ</author>
    <content>දිඹුලාගල ප්‍රාදේශීය සභාවේ සේවකයින් සිරිපුර නගරයේ කසළ එකතු කරන විට කසළ ගොඩක තිබී භාවිතා කළහැකි අලුත් පෙළ පොත් තොගයක් හමු වී ඇත.‍මේ පෙළ පොත් ‍තොගය අතර පහ ශ්‍රේණියේ සිට එකොළහ ශ්‍රේණිය දක්වා දැනට පාසල්වල භාවිතා කරන පෙළ පොත් සියයක ප්‍රමාණයක් තිබී හමු වී ඇත.දැනට මේ පොත් තොගය දිඹුලාගල ප්‍රාදේශීය සභාපති ජගත් සමරවික්‍රම මහතා භාරයේ ඇති අතර මේ පිළිබඳ පරීක්ෂණ පවත්වා ඒවා අදාළ ආයතනවලට භාරදීමට කටයුතු කරන බවත් කසළ එකතු කිරීමේදී වුවද සේවකයින්ගේ විමසිලිමත්භාවයට ස්තුතිවන්ත වන බව දිඹුලාගල ප්‍රාදේශීය සභාවේ සභාපති ජගත් සමරවික්‍රම මහතා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>19</day>
    </date>
    <link>http://www.dinamina.lk/2013/02/19/_art.asp?fn=n13021910</link>
    <topic>ගෝල්ඩන් කී පෙත්සම් විභාගයට නව විනිසුරු මඬුල්ලක්</topic>
    <author>නෙල්කා මැදගෙදර</author>
    <content>ගෝල්ඩන් කී මූලික අයිතිවාසිකම් පෙත්සම් විභාග කිරීම සඳහා නව විනිසුරු මඬුල්ලක් පත් කිරීමට ශ්‍රේෂ්ඨාධිකරණය ඊයේ (18) තීරණය කෙළේය.ඒ අනුව විනිසුරු මඬුල්ලක් පත් කිරීමට එම පෙත්සම් අගවිනිසුරු මොහාන් පීරිස් මහතා වෙත යොමු කරන ලෙස ශ්‍රේෂ්ඨාධිකරණ ලේඛකාධිකාරීවරියට නියම කරනු ලැබීය.මේ පෙත්සම් ඊයේ (18) නිමල් ගාමිණි අමරතුංග, කේ. ශ්‍රී පවන්, එස්.අයි. ඉමාම් යන‍ ශ්‍රේෂ්ඨාධිකරණ විනිසුරු මඬුල්ල ඉදිරියෙහි කැඳවන ලදී.තමන් මේ පෙත්සම් විභාගයෙන් ඉවත් වන බව විනිසුරු නිමල් ගාමිණි අමරතුංග මහතා සඳහන් කෙළේය. ඒ අනුව ඒ මහතා නොමැති විනිසුරු මඬුල්ලක් ඉදිරියෙහි මේ පෙත්සම මාර්තු මස 4 වැනිදා කැඳවීමට නියම විය.ගෝල්ඩන් කී ක්‍රෙඩිට් කාඩ් සමාගමෙහි තැන්පතුකරුවන් පිරිසක් විසින් මෙම පෙත්සම් ඉදිරිපත් කර තිබිණි. ශ්‍රී ලංකා මහ බැංකුවෙහි මූල්‍ය මණ්ඩලය, ගෝල්ඩන් කී ක්‍රෙඩිට් කාඩ් සමාගම, ලලිත් කොතලාවල මහතා ඇතුළු පිරිසක් මේ පෙත්සම මඟින් වගඋත්තරකරුවන් කොට සිටියහ.2004 දී ගොනු කළ එම පෙත්සම් වරින්වර ශ්‍රේෂ්ඨාධිකරණය හමුවෙහි මීට පෙර කැඳවනු ලැබීය. නීතිඥ සෆ්රැල්ලා මහතා පෙත්සම්කරුවන් වෙනුවෙන් පෙනී සිටි අතර නියෝජ්‍ය සොලිසිටර් ජෙනරාල් විරාජ් දයාරත්න මහතා නීතිපතිවරයා වෙනුවෙන් පෙනී සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>19</day>
    </date>
    <link>http://www.dinamina.lk/2013/02/19/_art.asp?fn=n13021911</link>
    <topic>රෝහල් අධ්‍යක්ෂට-නි.අධ්‍යක්ෂට චෝදනා පත්‍ර ලබාදීමට නිර්දේශ</topic>
    <author>සන්ධ්‍යා කරුණාරත්න</author>
    <content>කොළඹ විශ්ව විද්‍යාලයීය නීති පීඨයේ ඉ‍ගෙනුම ලබන අචලා ප්‍රියදර්ශනී නීති සිසුවිය‍ගේ අත අහිමි වීමේ සිද්ධියට අඳාළ විමර්ශන කමිටු වාර්තාව මඟින් මාතර මහ රෝහලේ අධ්‍යක්ෂවරියට හා නියෝජ්‍ය අධ්‍යක්ෂවරයාට එරෙහිව චෝදනා පත්‍ර ලබාදීමට නිර්දේශ කර තිබේ.එම චෝදනා පත්‍ර සකස් කිරීමෙන් පසුව විමර්ශන කමිටු වාර්තාව හා අඳාළ වැරදිකරුවන්ට එරෙහි චෝදනා පත්‍ර මේ සතිය තුළදී රාජ්‍ය සේවා කොමිෂන් සභාවට සෞඛ්‍ය අමාත්‍යාංශය මඟින් ලබාදෙන බව විමර්ශන කමිටුවේ ප්‍රකාශකයෙක් පැවැසීය.සිද්ධියට අඳාළව පරිපාලන වශයෙන් ප්‍රමාද දෝෂ රැසක් මේ කමිටු වාර්තාව මඟින් හඳුනාගෙන ඇති බව ද හෙතෙම කීය. ‍මේ සිද්ධියට අඳාළ විමර්ශන වාර්තාව සකස් කිරීම සඳහා විද්වත් කමිටුව මාතර රෝහලට ගිය අවස්ථාවේ අධ්‍යක්ෂවරිය නොසිටි බවත් රෝහලේ සිටි නියෝජ්‍ය අධ්‍යක්ෂවරයා අචලා ප්‍රතිකාර ලැබූ වාට්ටුව පෙන්වීමටවත් නොදත් බවත් ඔහු පැවැසීය.අචලා ප්‍රතිකාර ලැබූ වාට්ටුව පෙන්වීම සඳහා රෝහල් කාර්ය මණ්ඩලයෙන් විමසමින් අඳාළ වාට්ටුව වෙත විමර්ශන කණ්ඩායම රැගෙන යාමට නියෝජ්‍ය අධ්‍යක්ෂවරයා කටයුතු කළ බවත් පරිපාලන වශයෙන් ගත් විට විශාල අවුල් සහගත තත්ත්වයක් රෝහලේ පවතින බවත් මේ විමර්ශන කණ්ඩායම මඟින් වාර්තා කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>19</day>
    </date>
    <link>http://www.dinamina.lk/2013/02/19/_art.asp?fn=n13021912</link>
    <topic>බන්ධනාගාරයෙන් අධිකරණයට සාවද්‍ය තොරතුරු දුන් බවට චෝදනා</topic>
    <author>සිරන්ජනි කුමාරි</author>
    <content>මැගසින් බන්ධනාගාර රැදවියෙකුට අමානුෂීක ලෙස පහර දී ගුද මාර්ගයේ ජංගම දුරකථනයක් සඟවා තබා ගැනිමේ චෝදනාවට සම්බන්ධ අයට විනිශ්චය මණ්ඩලය මගින් මාස හයක බරපතළ වැඩ සහිත සිරදඩුමක් ලබා දීමේ සිද්ධිය සම්බන්ධයෙන් සති දෙකක් ඇතුළත දී පරික්ෂණයක් පවත්වා වහා අධිකරණයට වාර්තාවක් ඉදිරිපත් කරන ලෙසට රහස් පොලිසියේ අධ්‍යක්ෂකට කොළඹ අතිරේක මහේස්ත්‍රාත් ප්‍රහර්ශා රණසිංහ මහත්මිය ඊයේ (18) නියම කළාය.සිද්ධිය සම්බන්ධයෙන් බන්ධනාගාරය විසින් අධිකරණය‍ට සාවද්‍ය ලේඛන ඉදිරිපත් කර ඇති බව පැවසු මහේස්ත්‍රාත්වරිය රැදවියාට බැටන් පොල්ලකින් පහර දී ඇති බවට රජයේ අධිකරණ වෛද්‍ය වාර්තා අනුව තහවුරු වන බවත්, ඔහුගේ ගුද මාර්ගයේ ජංගම දුරකථනයක් සඟවා තිබු බවට සළකුණු නොමැති බවට වෛද්‍ය වාර්තා තහවුරු කරන බවත් පැවසුවාය.බන්ධනාගාර රෝහල් වෛද්‍ය නිලධාරිනී අධිකරණයට ඉදිරිපත් කළ වෛද්‍ය වාර්තාවේ පරස්පර විරෝධී සහ අසත්‍ය තොරතුරු ඇති බැවින් රජයේ අධිකරණ වෛද්‍ය නිලධාරීවරයා හරහා නැවත වෛද්‍ය වාර්තාවක් කැදවු බව පැවසු මහේස්ත්‍රාත්වරිය මෙම සිද්ධිය රහස් පොලිසියට බාර දෙන බවට සදහන් කළාය.සිද්ධිය ඊයේ නැවත කැදවු අවස්ථාවේ දී එහි පරික්ෂණ රහස් පොලිසියට බාර දුන් මහේස්ත්‍රාත්වරිය මෙසේ ද ප්‍රශ්න කළා‍ය.මහේස්ත්‍රාත්වරිය - තමා සතු වෙළුම් පටි කෝ ?සැකකරු - ස්වාමිනි , වෙළුම් පටි අධිකාරිවරයා ගත්තා .මහේස්ත්‍රාත්වරිය - කොහොමද ගත්තේ, ලියකියවිලි මත අත්සන් කරලා ද ?සැකකරු - කිසි ම ලියකියවිල්ලක අත්සන් ගත්තේ නැහැ.මහේස්ත්‍රාත්වරිය - දුරකථනයක් , ගුද මාර්ගයේ තියා ගත්තා කියලා පොල් ගෙඩි අකුරින් පත්තරේ දාලා, මාස 6ක් අච්චු කරලා ,මොනවද මේ අසාධාරණ සිද්ධි.නිතිඥ ප්‍රසාද් සිල්වා - ස්වාමිනි සොරකම් නඩුවෙන් ඔබතුමිය සැකකරු නිදොස් කර තියෙනවා.මහේස්ත්‍රාත්වරිය - සාක්කි නැති නිසා නිදහස් කළා. බන්ධනාගාර පැටලූ නඩුවලට තමන්ට දඩුවම් විදින්න තියෙනවා. මේ සම්බන්ධයෙන් තමා රහස් පොලිසිට සම්පුර්ණ ප්‍රකාශයක් දෙන්න.විවිධ ප්‍රදේශවලින් දේපළ සොරකම් කිරිම සම්බන්ධයෙන් ඉකුත් 2012/7/15 වන දින දෙමටගොඩ පොලිසිය විසින් හුසේන් ෆයිසර් මො‍හොමඩ් මෙහෙරාජ් නැමැති සැකකරු අධිකරණයට ඉදිරිපත් කොට තිබුණ අතර, ඔහු එදින අධිකරණ සිරමැදි‍රියේ සිටිය දී බන්ධනාගාර නිලධාරීන්ගේන් මීදී පලා‍ ගොස් ඇති බවත්, පසුව මාලිගාකන්ද අධිකරණයේ දී බන්ධනාගාර නිලධාරීන් විසින් ඔහු නැවත අත්අඩංගුවට ගෙන තිබිණ.නැවත මොහු බන්ධනාගාරයට ගෙන ගොස් පරික්ෂාවට ලක් කිරිමේ දී ඔහුගේ ගුද මාර්ගයේ ජංගම දුරකථනයක් සඟවා තිබු බවත්, එහිදී ඔහු විසින් ගඩෝල් කැටයකින් සිය හිසට ගසා ගෙන තුවාල සිදු කර ගත් බවත්, පසුව වෙළුම් පටි ඔහු විසින්ම හිසට සහ අතට වෙලා ගත් බවත් බන්ධනාගාර අධිකාරි වාර්තාවේ ද, ඒවායේ රුධිරය නොතිබු බවට බන්ධනාගාර වෛද්‍යවරිය‍ෙග් වාර්තා මගින් ද අධිකරණයට දන්වා තිබිණ.සැකකරු අත්අඩංගුවට ගත් බන්ධනාගාර නිලධාරීන් බන්ධනාගාර පිවිසුම් දොරටුව අසල සිට ම ඔහුට බැටන් පොලු මගින් පහර දී බන්ධනාගාර අධිකාරිවරයා වෙත ගෙන ගිය බවට අධිකරණයෙන් කරුණු අනාවරණය විය.රජයේ අධිකරණ වෛද්‍ය නිලධාරි ආනන්ද සමරසේකර මහතා පවසා ඇත්තේ කිසියම් තද දෙයකින් පහර දී හස් කබල තැළුම් තුවාල ඇති බවත් ගුද මාර්ගයේ ජංගම දුරකථනයක් ඇතුළු කළ බවට සළකුණු නොමැති බවත්ය.අදාළ කරුණු සළකා බැලු මහේස්ත්‍රාත්වරිය සිද්ධිය සම්බන්ධයෙන් සහ බන්ධනාගාරයේ දී රැදවියන්ට සිදු වන අකටයුතුකම් සම්බන්ධයෙන් සති දෙකක් තුළ පරික්ෂණයක් පවත්වා අධිකරණ වාර්තාවක් ඉදිරිපත් කරන ලෙසට රහස් පොලිසියේ අධ්‍යක්ෂක‍ට නියෝග කළාය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>19</day>
    </date>
    <link>http://www.dinamina.lk/2013/02/19/_art.asp?fn=n13021913</link>
    <topic>මත්කුඩු ජාවාරම්කරුට මරණ දඬුවම</topic>
    <author>සබරගමුව සමූහ</author>
    <content>හෙරොයින් මත්කුඩු ග්‍රෑම් 25.1 ක් සන්තකයේ තබා ගනිමින් මත්කුඩු ජාවාරමේ යෙදුණු පුද්ගලයකුට දීර්ඝ නඩු විභාගයකට පසුව කෑගල්ල පළාත්බද මහාධිකරණයේ විනිසුරු මේනකා විජේසුන්දර විනිසුරුතුමිය (18)දා චුදිතයාට මරණ දඬුවම නියම කරනු ලැබීය.මෙසේ මරණ දඬුවම නියම කරනු ලැබුවේ මදුරන්කුලිය, පුත්තලම පදිංචි අබ්දුල් රෂීම් මොහොමඩ් ජනුන් නම් 53 හැවිරිදි පුද්ගලයකුට ය. පොලිස් මත්ද්‍රව්‍ය නාශක අංශයේ එවකට උප පොලිස් පරීක්ෂකවරයකු වන රුවන් කුමාර සහ උ.පො.ප. වෙළගෙදර යන මහත්වරුනට ලැබුණු තොරතුරක් මත 2004/3/17 දින වරකාපොල ප්‍රධාන බස් නැවතුම්පොළ ඉදිරිපිට දී අත්අඩංගුවට ගත් ඉහත චෝදිත සැකකරු සන්තකයේ හෙරෝයින් ග්‍රෑම් 136ක ප්‍රමාණයක් තිබුණු බවට සාක්ෂි මඟින් තහවුරු වී තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>19</day>
    </date>
    <link>http://www.dinamina.lk/2013/02/19/_art.asp?fn=r1302191</link>
    <topic>පහළ කඩුගන්නාව ජල යෝජනා ක්‍රමයේ ඉදිකිරීම් අතරමඟ: ගම් 42ක ජනතාවට පීඩා</topic>
    <author>මාවනැල්ල විශේෂ - යූ. ආර්. ඒ. බණ්ඩාර</author>
    <content>ගම නැඟුම වැඩසටහන යටතේ මාවනැල්ල මැතිවරණ කොට්ඨාසයේ පහළ කඩුගන්නාව සහ වෑගන්තලේ ප්‍රදේශවල ජල හිඟය මඟහැරවීමට ජල යෝජනා ක්‍රම දෙකක් ඇරැඹිණි.මේ සඳහා එවකට මාවනැල්ල ප්‍රධාන සංවිධායක හා සබරගමුව පළාත් සභා මන්ත්‍රී ආනන්ද මිල්ලන්ගොඩ මහතා විසින් කරන ලද යෝජනාවක් අනුව එවකට මුදල් හා ක්‍රමසම්පාදන නියෝජ්‍ය ඇමැති රංජිත් සියඹලාපිටිය මහතා විසින් අයවැයෙන් තමාට ලැබුණු මුදලින් මිලියන 90 ක මුදලක් මෙම ජල යෝජනා ක්‍රම දෙකට ලබා දී තිබේ.ඒ අනුව මිලියන 30 ක් පමණ වැයකර වෑගන්තලේ ඉදිකරන ලද ජල යෝජනා ක්‍රමයේ වැඩ නිමාකර පසුගියදා ජනතා අයිතියට පැවරිණි.එහෙත් පහළ කඩුගන්නාවේ ජල යෝජනා ක්‍රමයේ වැඩ තාමත් අවසන් කර නැත.අසුපැනි ඇල්ල ජල යෝජනා ක්‍රමයෙන් ජල නළ එළා ලබාගන්නා ජලය හිඟුල – වැලමිටි හන්දිය සහ පහළ කඩුගන්නාව ජල ටැංකි මගින් කඩුගන්නාව ජල යෝජනා ක්‍රමයට සම්බන්ධ වන ගම් 42 ක පමණ ජනතාවකට අවශ්‍ය ජල පහසුකම් ලබාදීමට ඒවා බෙදාහැරීමට අවශ්‍ය කරන ජලනළ ලබා නොදීම නිසා වසර 5 කට පෙර ඉදිකරන ලද ගොඩනැගිලි ප්‍රධාන ජලනළ දැනට දිරාපත් වෙමින් පවතී.මෙම ජල යෝජනා ක්‍රමය ක්‍රියාත්මක කිරීම සඳහා අදාළ නිලධාරීන් ක්‍රියාත්මක විය යුතු බව ප්‍රදේශවාසීහු පවසති. .</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>19</day>
    </date>
    <link>http://www.dinamina.lk/2013/02/19/_art.asp?fn=r1302192</link>
    <topic>ක්ලෝඩන් වතුයායේ නෑහින්න කොටසේ වතු ජනතාවට මූලික පහසුකම්වත් නෑ</topic>
    <author>දොඩන්ගොඩ විශේෂ දයා විජේරත්න</author>
    <content>වසර හතළිහකට වැඩි කාලයක සිට දොඩන්ගොඩ ප්‍රාදේශීය ලේකම් බල ප්‍රදේශයේ ක්ලෝඩන් වතුයායේ නැහින්න කොටසේ වතු ජනතාව අන්ත අසරණ තත්ත්වයකට පත්ව සිටිති.අක්කර නවසීයක වතුයායේ නැහින්න කොටසේ පමණක් පවුල් හැටක් පමණ ජීවත් වෙති.මේ අයට මූලික පහසුකම් කිසිවක් නැත.පසුගිය වකවානුවේ රබර් උදුරා කටපොල් වගා කිරීමත් සමඟම ඒ අය තවත් ප්‍රපාතයට ඇද වැටී ඇත. මේ වන විට රබර් කිරි කපමින් ජීවිකාව ගෙන ගිය පවුල් 300ක් පමණ සම්පූර්ණව අසරණ වී ඇත.වැඩි දෙනෙක් වතු යායේ පදිංචියෙන් ඉවත්ව වෙනත් ප්‍රදේශ කරා ගොස්ය. ඒ කිරි කැපීමේ රැකියාව අහිමි වීම නිසාය. දැනට වත්තේ පදිංචි අයගෙන් වැඩි දෙනෙක් ගමේ ගොඩේ දෛනික රැකියා කරමින් ජීවිකාව ගෙන යති.ඉංග්‍රීසි පාලන කාලයේ හදපු ලයින් කාමර අදටත් කිසිම අලුත්වැඩියාවක් කර නැත. වැසි දිනවලට ඇද හැලෙන වර්ෂාවෙන් ලයින් කාමර ජලයෙන් යටවෙයි.ලයින් කාමරයක ජීවත්වෙන යූ. කේ. ඩී. සිරිසේන මෙසේ අදහස් ප්‍රකාශ කළේය.මතුගම - කළුතර ප්‍රධාන පාරේ සපුගහවත්ත හන්දියේ සිට කිලෝ මිටර් 5ක් දුරින් මේ වත්ත පිහිටා තිබෙනවා. කළුතර - නෑබොඩ ප්‍රධාන මාර්ගයේ වෙල්ලන හන්දියේ සිට කිලෝ මීටර් 4ක් පමණ දුරකින් ද පිහිටා ඇත. දෙපැත්තෙන්ම වත්තට එන ප්‍රධාන මාර්ගය දැඩි ලෙස අබලන්ව පවතී.වත්තේ ජීවත්වෙන සිංහල, දෙමළ සියලු දරු දැරියන් දිනපතා කිලෝ මීටර් 4ක් දුරින් තිබෙන වෙල්ලන කනිටු විදුහලේ අධ්‍යාපනය හදාරති. පාසලට යන (ගැහැනු - පිරිමි) දරු දැරියන්ට විවිධ කරදරවලට මුහුණ පෑමට සිදුවූ අවස්ථා ද අනන්තයි.අපේ දරුවෝ අතර කිසිම ජාති භේදයක් නැහැ. ඉතාම සමගියෙන් ජීවත් වෙනවා. අපේ කෙනෙක් මිය ගියහම වළලා ගන්න සොහොන් භූමියක්වත් නැහැ.නල්ලන් තංගයියා මෙසේ කියයි.ඉංග්‍රීසි පාලන කාලයේ මේ වත්තේ රැකියාවට ආපු මම අද ඉතාම ජ;කන් ජීවත් වෙනවා. ඉංග්‍රීසි පාලන කාලයේ මේ වත්තේ පාරවල් හොඳින් නඩත්තු කළා. පාරකට කොළ කෑල්ලක් දැම්මත් දඩයක් නියම කරනවා.සින්න සාමි පලෙන්සාමි,1939 තමයි මම මේ වත්තට ආවේ. එදා සිට මේ දක්වා කියල අපිට ලැබිච්ච දෙයක් නෑ. දුක් විඳගෙන ඉන්නේ ඉදිරියේ දී හරියම් සහනයක් ලැබෙයි කියන විශ්වාසය උඩයි.කටුපොල් වගාව නිසා වැඩි දෙනෙකුගේ රැකියා අවස්ථා අහිමි වුණා. එදා රබර් වගාව තිබු කාලයේ අපි වේලිච්ච දර අහුලාගෙන මිටි බැඳල ගමේ අයට විකුණා කීයක් හරි මුදලක් ලබා ගත්තා.අද ඒ සියල්ල අහිමි වෙලා. බීමට ජලය ගේන්න කිලෝ මීටර් 1/2ක් පමණ දුරක් යන්න වෙනවා. නෑමට තිබෙන්නේ එකම ළිඳයි. කටු පොල් වගාව නිසා අපිටත් වර්ෂයේ මාස 6 ක් පමණයි රැකියාව තියෙන්නේ. අනිත් කාලවලදී අපි වැඩි දෙනෙක් ගමේ ගොඩේ රැකියාවල නිරත වෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>19</day>
    </date>
    <link>http://www.dinamina.lk/2013/02/19/_art.asp?fn=r1302193</link>
    <topic>යුග දිවියේ මිහිර විඳින්න මාරයා ඉඩ දුන්නේ මාස 5 යි</topic>
    <author>ජාඇළ මධ්‍යම - ලෙස්ලි පෙරේරා</author>
    <content>ජීවිතයේ මිහිරියාව ලබන්න මාරයා ඔහුට ඉඩ තැබුවේ නැත. සිය පෙම්වතිය සමඟ විවාහ ජීවිතයට පිවිස මාස 5 ක් යන්නටත් මත්තෙන් ඇය මෙලොව තනි කර ඉකුත් 07 වැනිදා මාරක රිය අනතුරකට මුහුණපා දිවියෙන් සමුගත් තරුණයකු පිළිබඳ සිද්ධියක් ජාඇළ තුඩැල්ල ප්‍රදේශයෙන් අනාවරණය වෙයි.මෙසේ අවාසනාවන්ත අයුරින් මියගොස් ඇත්තේ අංක 49/5, තුඩැල්ල, ජාඇළ ලිපිනයේ පදිංචිව සිටි ප්‍රියශාන් කෞශල්‍ය නැමැති 25 හැවිරිදි විවාහක තරුණයෙකි.සීදූව අම්බලන්මුල්ල පෞද්ගලික ආයතනයක කෞශල්‍ය සේවය කළ අතර ඔහුගේ අතගත් ජීවනී මධුරන්ති නැමැති 25 හැවිරිදි තරුණිය ද ජාඇළ ස්ටූඩියෝවක සේවය කළාය.මෙම යුවළගේ සොඳුරු ජීවිතය අඳුරු වළාවකින් වසා විණ කරන්නට මාරයා අත ළඟ සිටින බව කෞශල්‍ය සිහිනයකින්වත් නොසිතන්නට ඇත.මංගල්‍ය සීනු හඬවා මාස 5 ක් වත් දුර නොයන්න සිත් පිත් නැති මාරයා පසුගිය පෙබරවාරි මස 07 වැනිදා කෞශල්‍ය ඩැහැගන්න සැලැසුම් කරගෙන සිටි බවක් නොදැන සිටි ඔහු සිය සහෝදරයා සමඟ උදෑසන 7.00 ට පමණ යතුරුපැදියට නැඟී සිය බිරියට ගිහින් එන්නම් කියා ගම්පහ බලා පිටත් වූයේ සිය වාහන ගමන් බලපත්‍රය ලබා ගැනීමටය.ගම්පහ වාහන බලපත්‍රය නිකුත් කරන කාර්යාලයේ වාහන බලපත්‍රය ලබාගෙන සොහොයුරා යතුරුපැදිය පදවද්දී කෞශල්‍ය පිටිපස හිඳගෙන සිටියේය.සුළඟ කපාගෙන වාහනය ඉදිරියට ඇදී ගියේය. වෙලාව සවස 3.00 ට පමණ විය. ඒ මාරයාගේ හෝරාව බැව් කෞශල්‍ය නොසිතන්නට ඇත. කවුඩන්ගහ වංගුවේ අංක 261 ලංගම බස් රථයක් නවතා තිබෙන බවක් යතුරුපැදිය ධාවනය කරගෙන ගිය කෞශල්‍යගේ අයියා නොදුටුවා විය හැක.පවනට බඳු වේගයෙන් දෙදෙනා පැමිණි යතුරුපැදිය බස් රථයේ හැපෙද්දී යතුරුපැදියෙන් අයියා පිටතට විසි වූ අතර මල්ලී කෞශල්‍ය බස් රථයට විසි වී ඇත්තේ විදුලි සැරයකින් මෙනි.හිසට බරපතළ තුවාල සහිතව සිටි කෞශල්‍යව අවට සිටි පිරිස වහා රාගම රෝහලට යවන ලදුව ඔහුගේ තත්ත්වය බරපතළ නිසා රාගම රෝහලින් කොළඹ ජාතික රෝහල වෙත යවනු ලැබූ අතර එහි හදිසි ඒකකයේ දී ඔහු අවසන් ගමන් ගියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>19</day>
    </date>
    <link>http://www.dinamina.lk/2013/02/19/_art.asp?fn=r1302194</link>
    <topic>කොට්ටාව පොලිසියේ පරිසර අංශයෙන් රජයට 190,500 දඩ ආදායම්</topic>
    <author>මහරගම විශේෂ - වේහැල්ලේ පියතිලක</author>
    <content>ඩෙංගු බෝවන අයුරින් ගෙවතු තබා ගැනීම සහ පරිසරය අපවිත්‍ර කිරීමේ වරදට 2012 වසරේ දී කොට්ටාව පොලිසිය මඟින් හෝමාගම මහේස්ත්‍රාත් අධිකරණයට ඉදිරිපත් කරන ලද නඩු ප්‍රමාණය 127 කි.එයින් නඩු 117ක් ඩෙංගු මදුරුවන් බෝවෙන ස්ථාන තම ඉඩම්වල පවත්වාගෙන යාමයි. එම නඩු සඳහා දඩ මුදල් වශයෙන් අයකර රාජ්‍ය භාණ්ඩාගාරයට එකතු වූ මුදල රු. 116,000 කි. කුණු හා අපද්‍රව්‍ය මහ පාරට දැමීම පිළිබඳව නඩු 10ක් උසාවියට ඉදිරිපත් කරනු ලැබිණ.ඒ සඳහා නියමිත වූ දඩ මුදල රු. 45,000 කි. විවිධ නඩු වලින් හිමිවූ දඩ මුදල රු. 29,500 කි. මේ අනුව අයවූ නඩු දඩ මුදල රු. 190,500 කි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>19</day>
    </date>
    <link>http://www.dinamina.lk/2013/02/19/_art.asp?fn=r1302195</link>
    <topic>මහනුවර ඇතුළු අවට ප්‍රදේශවල දහවලට වැලි ලොරි ප්‍රවාහනය තහනම්</topic>
    <author>කටුගස්තොට සමූහ ගාමිණි චන්ද්‍රසේන</author>
    <content>කටුගස්තොට, මාතලේ, දඹුල්ල ආදී ප්‍රදේශවලට වැලි ප්‍රවාහනය කරන ලොරි රථවලට දහවල් කාලය් මහනුවර හා අවට ධාවනය සම්පූර්ණයෙන් තහනම් කිරීමට මහනුවර දිස්ත්‍රික් සම්බන්ධීකරණ කමිටුව තීරණය කර ඇත.කමිටුවේ සභාපති ක්‍රීඩා ඇමැති මහින්දානන්ද අලුත්ගමගේ, මහනුවර දිස්ත්‍රික්කයේ සෙසු ඇමැතිවරුන් වන කෙහෙළිය රඹුක්වැල්ල, එස්. බී. දිසානායක, ප්‍රධාන ඇමැති සරත් ඒකනායක දිසාපති ගාමණි සෙනෙවිරත්න, මධ්‍යම දිසාව භාර නියෝජ්‍ය පොලිස්පති පී. බී. පෙරමුණ යන මහත්වරුන්ගේ ඒකමතික තීරණයෙන් මෙම පියවර ගෙන තිබේ.දිනකට මේ වැලි ලොරි 500ක් පමණ නගරය හරහා ධාවනය විම නිසා විශාල වාහන තදබදයක් ඇතිවන අතර, කාපට් අතුරා හැදූ මහා මාර්ගවල විශාල වළවල් හෑරී අබලන් විම ද සිදුවෙන බවට මහජන පැමිණිලි රාශියක් කොමිටියට ලැබී තිබිණ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>19</day>
    </date>
    <link>http://www.dinamina.lk/2013/02/19/_art.asp?fn=r1302196</link>
    <topic>රාසිංගිරි රජමහා විහාරය පුරාවිද්‍යා බලධාරින්ගේ ඇස ගැටී නෑ</topic>
    <author>සිසිර ජයනාත් පීරිස්, අම්පිටිය සමූහ</author>
    <content>කන්ද උඩරට රජකළ රූ දරුවන්ගේ ප්‍රධාන ආරක්ෂක මුරපළ පිහිටා තිබූ බලන දුර්ගයේ ඉදි කර ඇති රාසිංගිරි රජමහවිහාරයේ වර්තමාන තත්ත්වය කනගාටුදායක බව ගම්වාසීහු පවසති.සීතාවක රාජසිංහ රජතුමා ඇතුළු කන්ද උඩරට රජදරුවන්, කිහිපදෙනෙකුත්, අවසන් රජ වූ ශ්‍රී වික්‍රම රාජසිංහ රජුගෙන් පා පහස, ලැබූ ඔවුන්ට සෙවණ දුන් මේ රජමහාවිහාරයට පුරාවිද්‍යා බලධාරීන්ගේ අවධානය කිසිවිටක යොමු වන්නේ නැතැයි විහාරාධිපති කිරම සුදම්ම හිමියෝ පැවැසූහ.ගම්වාසීන්ගේ සහායත් තහඩු ආවරණ කළ කුඩා මඩුවක, බණ ශාලාව, දාන ශාලාව, ඉරිදා දහම් පාසල ඉතා අපහසුවෙන් යුතු වුවත් පවත්වාගෙන යන බව පැවසූ සුදම්ම හිමියෝ අදාළ බලධාරීන්ගේ අවධානය යොමුකර දෙන්නැයි දිනමිණෙන් ඉල්ලා සිටියහ.ඓතිහාසික බලන ගිරි දුර්ගයට භාවිතාකොට ඇත්තේ මෙම රාජසිංහ ගිරි ලෙන් විහාරය පිහිටා ඇති විශාල ගල නිසා බවද පවසන විහාරාධිපති හිමියෝ මේ විහාරස්ථානය සංරක්ෂණය කොට දෙස් විදෙස් සංචාරකයන් දැනුවත්කොට නැරඹීමට පැමිණිය හැකි ස්ථානයක් බවට පත්කරන්න යයි බලධාරීන් ගෙන් ඉල්ලා සිටිති.ගිරි මුදුනට ගොඩවූ විට මහනුවර දෙසින් හන්තාන කඳුවැටිය දකුණු දෙසින් ගම්පොළ මාවනැල්ලේ වහලේගල කදුගැටය, බටහිරෙන් කෑගල්ල දක්වාද, දක්නට ලැබෙන දසුන දර්ශනීයය.එහෙත් මේ වටිනා ඓතිහාසික සිද්ධස්ථානය පොන්නපිටිය, මැජාත්තෑවල, බලන ප්‍රදේහවාසීන්ට පමණක් සීමා වී ක්‍රමක් ක්‍රමයෙන් අභාවයට යන්නේ පුරාවිද්‍යා බලධරන්ගේ උදාසීනකම හේතුවෙන් විය යුතුයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>19</day>
    </date>
    <link>http://www.dinamina.lk/2013/02/19/_art.asp?fn=r1302197</link>
    <topic>දුම්බීම තහනම් කළ බසයට පහර දී අලාභ හානි කරලා</topic>
    <author>මංජුල හිරිපිටිය - හෝමාගම සංචාරක</author>
    <content>බස් රථයක දුම්පානය කිරීමට එපා කියූ විට, කොන්දොස්තරට බැණ, බස් රථය නතර කර පිරිසක් සමඟ බස් රථයට පහර දී රුපියල් පනස් දහසක අලාභයක් කිරීම සම්බන්ධ පුද්ගලයන් හය දෙනකුට රුපියල් ලක්ෂයක ශරීර ඇප මත මුදා හැරීමට හෝමාගම අතිරේක දිසා විනිසුරු හා මහේස්ත්‍රාත් වයි. ආර්. ඩී. නෙළුන්දෙනිය මහතා නියම කෙළේය.සිද්ධිය පිළිබඳ පාදුක්ක පොලිසිය අධිකරණය හමුවේ මෙසේ සඳහන් කර සිටියේය.මාර්ග අංක 99 බදුල්ල - කොළඹ පෞද්ගලික බස් රථයකට රාත්‍රි 11.00ට පමණ කොළඹ ප්‍රදේශයෙන් පුද්ගලයකු නැග ගමන් කරමින් සිටිය දී දුම්වැටියක් දල්වාගෙන තිබෙනවා. බසයේ සිටි මගීන්ට මෙය බාධාවක් නිසා දුම්වැටිය නිවා දමන්නට කොන්දොස්තර කීප විටක්ම පවසා ඇතත් එය ගණනකට නොගෙන දුම් වැටිය උරමින් සිට තිබෙනවා.අනතුරුව බස් රථය හයිලෙවල් මාර්ගය ඔස්සේ මීපේ නගරයට පැමිණෙන විට දී පිරිසක් මාර්ගය හරස් කරනවා දැක බස් රථය මීපේ - ඉංගිරිය මාර්ගයට හරවා ගමන් කළ විට දී ත්‍රිරෝද සහ යතුරුපැදි වලින් පැමිණි පිරිසක් බස් රථයට පහර දී තිබෙනවා.මෙහිදී බස් රථයේ ගමන් කළ ඇහැලියගොඩ ප්‍රදේශයේ කාන්තාවක් තුවාල වී ප්‍රතිකාර ලබමින් සිටින බව අධිකරණයට දන්වා සිටියේය.පාදුක්ක පොලිස් ස්ථානාධිපති ප්‍රධාන පොලිස් පරීක්‍ෂක ධිමල් පෙරේරා මහතා ඇතුළු නිලධාරීන් පිරිසක් පැමිණිල්ල මෙහෙය වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>19</day>
    </date>
    <link>http://www.dinamina.lk/2013/02/19/_art.asp?fn=r1302198</link>
    <topic>විදුලිය වංචා කළ අයකුට දසදහසක දඩයක්</topic>
    <author/>
    <content>නිවෙසේ විදුලි මීටරය සිදුරු කර, එම සිදුර මඟින් වරින් වර කම්බි කූ®රක් ඇතුළත් කර, නිදහසේ කර කැවෙන මීටරයේ තැටියේ වේගයට බාධා කළ පුද්ගලයකුට හෝමාගම අතිරේක දිසා විනිසුරු හා මහේස්ත්‍රාත් වයි. ආර්. බී. නෙළුන්දෙනිය මහතා විසින් රුපියල් දස දහසක දඩ මුදලක් හා විදුලි බල මණ්ඩලයට අලාභ වශයෙන් රුපියල් අසූ තුන් දහස් දෙසිය අනූවක මුදලක් ගෙවීමට නියෝග කෙළේය.විදුලි බල මණ්ඩලයේ කොළඹ විශේෂ විමර්ශන අංශයේ සහකාර විමර්ශන නිලධාරී එන්. ලාල් ප්‍රේමසිරි, පොලිස් පරීක්‍ෂක අජිත් ප්‍රියන්ත, වී. වනිගතුංග (විදුලි කාර්මික) යන මහත්වරුන් හා අතුරුගිරිය පොලිසියේ නිලධාරීන් සමඟ වැටලීම සිදු කර අධිකරණය හමුවේ නඩු පවරා තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>19</day>
    </date>
    <link>http://www.dinamina.lk/2013/02/19/_art.asp?fn=s1302191</link>
    <topic>ජාතික රට හරහා දිවීමේ ශූරතා බස්නාහිර පළාතට</topic>
    <author>ප්‍රින්ස් ගුණසේකර</author>
    <content>මේ වසරේ පැවැත්වෙන ජාතික මහා ක්‍රීඩා උළෙලට සමගාමී ජාතික රට හරහා දිවීමේ ශූරතාවලියේ පිරිමි හා කාන්තා ජයග්‍රහණ දෙකම බස්නාහිර පළාතට හිමිවිය.පසුගිය වසරේ දී මේ ශූරතාවලියේ ජයග්‍රහණ දෙක මධ්‍යම පළාත හා දකුණු පළාත හිමිකරගෙන තිබිණි.දියගම මහින්ද රාජපක්ෂ ජාත්‍යන්තර ක්‍රීඩා සංකීර්ණය කේන්ද්‍ර කොටගෙන විශේෂ ධාවන පථයක මේ තරග පෙරේදා සවස පැවැත්විණි.ජාතික රට හරහා දිවීමේ ශූරයා ලෙස කිරුළ පැළඳි සම්පත් තිස්ස ගුණසේකර විනාඩි 39:51කින්ද, ශූරිය වූ නිලූකා ගීතානී රාජසේකර විනාඩි 30:23කින්ද තරගය නිමා කළහ.මේ දෙදෙනාම ජාතික රට හරහා දිවීමේ ශූරතාවලිය පළමු වරට ජයග්‍රහණය කිරීමට සමත්වීම විශේෂත්වයකි.මේ‍ දෙදෙනා පසුගිය වසරේ දී ජාතික රට හරහා දිවීමේ තරගයට එක්වූ අතර එහිදී සම්පත් තිස්ස (වි.41:00) පස්වැනි ස්ථානයට හා ගීතානී රාජ‍සේකර (වි.30:09) දෙවැනි ස්ථානයට පත්වූහ.පසුගිය වසරේ පිරිමි අංශයේ ශූරතාව දිනාගත් ඩී.එල්. සමරජීව මෙවර තෙවැනි ස්ථානයට පත්වූ අතර කාන්තා අංශයේ ශූරතාව දිනාගත් පී.ටී.ඒ.අබේරත්න මෙවර තරගයට එක්නොවූවාය.මැරතන් ශූර අජිත් බණ්ඩාර මෙවර සිවුවැනි ස්ථානයට පත්වූ අතර පසුගිය වසරේ දී ඔහු හයවැනි ස්ථානයේ සිටියේය.එමෙන්ම ජාතික මහා ක්‍රීඩා උළෙලේ මැරතන් ‍ලෝකඩ පදක්කම දිනාගත් මල්කාන්ති වීරක්කොඩි පෙරේදා නිමාවූ රට හරහා දිවීමේ ශූරතාවලියේ දී හත්වැනි ස්ථානයට පත්වූවාය.ජාතික රට හරහා දිවීමේ ශූරතාවලියට පළාත් නවයෙන් ක්‍රීඩකයන් 96ක් හා ක්‍රීඩිකාවන් 64ක් එක්වූහ. පිරිමි අංශයේ තරගය කිලෝමීටර් 12ක් හා කාන්තා අංශයේ තරගය කිලෝමීටර් 8ක් දුර පැවැත්විණි.තරග ප්‍රතිඵලපිරිමි1.සම්පත් තිස්ස ගුණසේකර වි.39:20(බස්නාහිර), 2. සමන් කුමාර වි.39:51(ඌව), 3.ඩී.එල්.සමරජිව වි.40:05(මධ්‍යම), 4.අජිත් බණ්ඩාර වි.40:13 (වයඹ), 5.පී‍.එන්.ඒ.බණ්ඩාර වි.40:44(මධ්‍යම), 6.ලක්ෂිත සිරිමාන්න වි.40:45(බස්නාහිර ), 7.චමිල නිෂාන් වි.41:05(දකුණ), 8.එම්.ඩී.සංජීව වි.41:24(බස්නාහිර), 9.පී.ඩී.අරුණසිරි වි.41:56(උතුරුමැද), 10.ඩී.එස්‍.ඊ.ඒ.මල්ලවාරච්චි වි.42:12(මධ්‍යම)කාන්තා1.නිලූකා ගීතානී රාජසේකර වි.30:23(බස්නාහිර), 2.බී.පී.එල්.අනුරාධී වි.31:26(මධ්‍යම), 3.නදීෂා කුමාරි වි.31:40(බස්නාහිර), 4.වී.ක්‍රිෂාන්තනී වි.31:59(මධ්‍යම), 5.එල්.ජේ.එම්.ලෝරන්ස් වි.32:45(උතුරුමැද), 6.ඒ.එන්.එල්.ආරියදාස වි.33:02(සබරගමුව), 7.මල්කාන්ති වීරක්කොඩි වි.33:11(ඌව), 8.එම්.නදීෂානී වි.33:37(වයඹ), 9.දීපිකා රත්නමාලී වි.34:10(ඌව), 10.එස්.පී.එම්.පෙරේරා වි.34:27(බස්නාහිර).</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>19</day>
    </date>
    <link>http://www.dinamina.lk/2013/02/19/_art.asp?fn=s1302192</link>
    <topic>ත්‍රිත්ව මාර්ග ධාවන ජය ප්‍රසන්නට</topic>
    <author>උපනන්ද ජයසුන්දරමහනුවර ක්‍රීඩා වි‍ශේෂ</author>
    <content>මහනුවර ත්‍රිත්ව විදුහල සංවිධානය කළ මාර්ග ධාවන තරගයේ 20න් පහළ ජය ටී.හැරි ප්‍රසන්න හිමිකරගත් අතර අවුරුදු 15න් පහළ ජය සෙව්බාසක සේනානායක දිනාගැනීමට සමත්විය.තරගාවලියේ ප්‍රතිඵල මෙසේය. අවුරුදු 20න් පහළ -1.ටී.හැරි ප්‍රසන්න 2.ටි.සිරිවර්ධන 3.ආර්.වික්‍රමසිංහ, අවුරුදු 15න් පහළ-1‍.සෙව්බාසක සේනානායක 2.සෙව්වන්දික සේනානායක 3.කාවින්දු ජයතිලක‍..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>19</day>
    </date>
    <link>http://www.dinamina.lk/2013/02/19/_art.asp?fn=s1302193</link>
    <topic>සෙබස්තියන් විදුහලට ජය</topic>
    <author>ඩිල්වින් මෙන්ඩිස් මොරටුව ක්‍රීඩා</author>
    <content>අන්තර් පාසල් අවුරුදු 19න් පහළ ක්‍රිකට් තරගාවලියේ කුරුණෑගල සාන්ත ආනා විදුහල සමග පැවැති තරගයෙන් ඉනිමක හා ලකුණු තුනක ජයක් හිමිකර ගැනීමට මොරටුව සාන්ත සෙබස්තියන් විදුහල සමත්විය.මොරටුවේ පසුගියදා පැවැති තරගයේ විශිෂ්ට පන්දු යැවීමක නිතර වු අනුෂ්ක පෙරේරා සා.ආනා පළමු ඉනිමේ ලකුණු 21ක‍ට කඩුලු 6ක් දවාලීය.සා.‍ආනා පළමු ඉනිම-125යි. (අනුෂ්ක පෙරේරා 21/6, විශල් සේනානායක 20/3) සහ දෙවන ඉනිම-58යි. (විශල් සේනානායක 9/3, අනුෂ්ක පෙරේරා 15/3, අනුක් ප්‍රනාන්දු 22/3)සා.සෙබස්තියන් පළමු ඉනිම-186/9යි. කුසල් ලක්තිලිණ 50, ගයාන් සිල්වා 44 (ගයාස් කුමාරසිංහ 53/5).</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>19</day>
    </date>
    <link>http://www.dinamina.lk/2013/02/19/_art.asp?fn=s1302194</link>
    <topic>කාන්තා ‍ලෝක කුසලානය ඔස්ට්‍රේලියාවට</topic>
    <author/>
    <content>බටහිර ඉන්දියා කොදෙව් පිලට එරෙහිව ලකුණු 114ක විශිෂ්ට ජයක් වාර්තා කළ ඔස්ට්‍රේලියාව හයවැනි වරටත් කාන්තා එක්දින ලෝක කුසලානය අත්කර ගැනිමට සමත්විය.ඉන්දියාවේ මුම්බායි නුවර පැවැති දිවා රාත්‍රී අවසන් මහා තරගයේ පළමුව පන්දුවට පහරදුන් ඔස්ට්‍රේලියාවට ඕවර 50 අවසානයේ කඩුලු 7ක් දැවී ලකුණු 259ක් රැස්කළ අතර පිළිතුරු ඉනිම ක්‍රීඩා කළ බටහිර ඉන්දියා කොදෙව් පිල ඕවර 43.1කදී ලකුණු 145කට දැවීගියේය.අවසන් තරගයේ ක්‍රීඩිකාව ලෙස ඔස්ට්‍රේලියානු ඉනිමේ ලකුණු 75ක් රැස්කළ ජෙස් කැමරොන් සම්මාන දිනූ අතර නවසීලන්ත පිලේ නායිකා සුසී බේට්ස් තරගමාලාවේ ක්‍රීඩිකා සම්මානය දිනා ගත්තාය.ඔස්ට්‍රේලියාව -259/7 (ඕවර 50) ජෙස් කැමරොන් 75, රෂේල් හේන්ස් 52, ජෝඩ් ෆීල්ඩ්ස් නොදැවී 36 ( ෂකුයානා ක්වින්ටීන් 27/3)කොදෙව් පිල – 145 (ඕවර 43.1) එලිස් පෙරී 19/3, ලීසා ස්තැල්කර් 20/2, එරින් ඔස්බෝන් 26/2.</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>19</day>
    </date>
    <link>http://www.dinamina.lk/2013/02/19/_art.asp?fn=s1302195</link>
    <topic>නිවාස ක්‍රීඩා</topic>
    <author/>
    <content>මැටිහක්කමාතලේ මැටිහක්ක නවෝද්‍යා පාසලේ නිවාසාන්තර මලල ක්‍රීඩා උලෙළ මේ මස 22දා එම විදුහල් ක්‍රීඩාංගණයේදී පැවැත්වේ.මාතලේමාතලේ ශ්‍රී සංඝමිත්තා බාලිකා විද්‍යාලයීය වාර්ෂික නිවාසාන්තර මලල ක්‍රීඩා උළෙල අද (19) පස්වරු 1.00ට මාතලේ බර්නාඩ් අලුවිහාරේ ක්‍රීඩාංගණයේ දී පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>19</day>
    </date>
    <link>http://www.dinamina.lk/2013/02/19/_art.asp?fn=s1302196</link>
    <topic>ජගත් ක්‍රිකට් කවුන්සිලයේ තරගවලදී ක්‍රිඩකයන්ට ලබාදෙන 25% ගෙවීම නතර කරයි</topic>
    <author>ප්‍රින්ස් ගුණසේකර</author>
    <content>ජගත් ක්‍රිකට් කවුන්සිලය සංවිධානය කරන තරගවලදී ශ්‍රී ලංකාවට ලැබෙන මුදලින් ක්‍රීඩකයන්ට ගෙවන සියයට විසිපහක මුදල ඉදිරියේදී නතර කිරීමට ක්‍රිකට් ආයතනය සූදානම් වෙයි.වසර 2009දී ශ්‍රී ලංකා ක්‍රිකට් අතුරු කමිටුව හා ක්‍රීඩකයන් අතර ඇතිවූ ගිවිසුම ප්‍රකාරව ජගත් ක්‍රිකට් කවුන්සිලය සංවිධානය කරන ලෝක මට්ටමේ තරගවලදී ලැබෙන මුදලින් සියයට විසිපහක් ජාතික කණ්ඩායමේ ක්‍රීඩකයන් පහලොස්දෙනා අතර බෙදිය යුතුවේ.මෙලෙස ශ්‍රී ලංකා ක්‍රිකට් ආයතනයට ලැබෙන මුදලින් ක්‍රීඩකයන්ට අමතර ගෙවීම් කිරීමේදී ක්‍රීඩාවේ යටිතල පහසුකම් සංවර්ධනය කිරීමේ අවස්ථා ‍බොහෝ සෙයින් මඟ හැරෙන බව ක්‍රිකට් විධායක කමිටුවේදී සාකච්ඡා වී ඇත.ජගත් ක්‍රිකට් කවුන්සිලයෙන් ලැබෙන මුදලින් ක්‍රිකට් ආයතනය නඩත්තුව, යටිතල පහසුකම් සංවර්ධනය, අන්තර් ක්‍රීඩා සමාජ තරග සංවිධානය හා ක්‍රීඩා සමාජවලට ප්‍රතිපාදන දීම ඇතුලු වගකීම් රැසක් ඉටුකළ යුතු හෙයින් ක්‍රීඩකයන්ට ගෙවන සියයට විසිපහක මුදල ගෙවීම නවතා දැමීමට කටයුතු කරන බව ක්‍රිකට් විධායක කමිටු සාමාජිකයකු පැවැසීය.එම ‍යෝජනාව විධායක කමිටු රැස්වීමේ දී ඒකමතිකව අනුමත වනු ඇතැයි ද හෙතෙම විශ්වාසය පළකළේය.ශ්‍රී ලංකා ක්‍රිකට් ක්‍රීඩකයන්ට කොන්ත්‍රාත් ගිවිසුම් අනුව කෙරෙන අනෙකුත් ගෙවීම් කිසිදු අයුරකින් කප්පාදු ‍නොකිරීමට ද තීරණය වී තිබේ. වාර්ෂික කොන්ත්‍රාත් මුදල් ගෙවීමට අමතරව ක්‍රිකට් ක්‍රීඩකයකු ටෙස්ට් තරගයක දී අමෙරිකානු ඩොලර් 5000ක් හා එක්දින තරගයකදි අමෙරිකානු ‍ඩොලර් 3000ක දීමනාවක් ලබයි.එයට අමතරව සෑම ක්‍රීඩකයකුටම තරග සංචාරයකදී අමෙරිකානු ඩොලර් 100ක පමණ දෛනික දීමනාවක් ද හිමිවේ.ජගත් ක්‍රිකට් කවුන්සිලය අවසන් වරට සංවිධානය කළ විස්සයි20 ලෝක කුසලාන තරගාවලියෙන් ශ්‍රී ලංකා ක්‍රිකට් ක්‍රීඩකයන්ට ‍හිමිවූ සියයට විසිපහක මුදල රුපියල් කෝටි 15කට ආසන්න විය‍.එම මුදල ක්‍රීඩකයන්ට මෙන්ම නිලධාරීන් පිරිසකට හා සේවකයන් පිරිසකට බෙදිය යුතු ආකාරය හිටපු නායක මහේල ජයවර්ධන යෝජනා කළ ද, එය ක්‍රිකට් ආයතනයේ විධායක සභාව ප්‍රතික්ෂේප කළේය.ඔස්ට්‍රේලියානු සංචාරය අතරතුර දී ඊමේල් මගින් කළ එම යෝජනාව මාධ්‍ය මගින් ප්‍රසිද්ධවීම නිසා ගැටලුකාරී තත්ත්වයක් ද නිර්මාණය විය. ක්‍රිකට් ආයතනයේ ස්ථාවරය වූයේ ක්‍රීඩකයන්ට ලැබුණු මුදල් ඔවුන් විසින් අවශ්‍ය පරිදි බෙදාගත යුතු බවත්, එයට ක්‍රිකට් ආයතනයේ මැදහත්වීමක් නොවන බවත්ය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>19</day>
    </date>
    <link>http://www.dinamina.lk/2013/02/19/_art.asp?fn=s1302197</link>
    <topic>නැඳුන්ගමුව සය සාමාජික ක්‍රිකට් 23-24</topic>
    <author/>
    <content>කර්නල් ජයන්ත රත්නායක අභියෝගතා ශූරතා සැහැල්ලු පන්දු ක්‍රිකට් තරගාවලිය මේ මස 23 සහ 24 දෙදින පෙරවරු 8.00සිට නැඳුන්ගමුව මාහරගම පොදු ක්‍රීඩාංගණයේ දී පැවැත්වේ.ශූරතාව හිමිකර ගන්නා කණ්ඩායමට රුපියල් 25000ක මුදල් ත්‍යාගයක් ද, අනුශූරතාව හිමිකර ගන්නා කණ්ඩායමට රුපියල් 15000ක මුදල් ත්‍යාගයක් ද පිරිනැමෙන බව සංවිධායක මණ්ඩලය පවසති.වැඩි විස්තර 0775588477(රත්නායක) හෝ 0779025017(ධම්මික) දුරකතන අංක මගින් ලබාගත හැකි බවත් සංවිධායකයෝ දැනුම් දෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>19</day>
    </date>
    <link>http://www.dinamina.lk/2013/02/19/_art.asp?fn=s1302198</link>
    <topic>පාසල් සත් සාමාජික රගර් ශූරතාව සා. පීතර විදුහලට</topic>
    <author>ෆවුස් මොහොමඩ්</author>
    <content>සාන්ත පීතර විදුහල් පිලේ අනුරාධ හේරත් විශිෂ්ට උත්සාහක දිනුම් දෙකක් රැස්කිරීමේ හේතුවෙන් ඉසිපතන විදුහලට එරෙහිව ලකුණු 12-10ක් ලෙස ජය ලැබු සාන්ත පීතර විදුහල් පිල සිංගර් කුසලාන සමස්ත ලංකා අන්තර් පාසල් සත් සාමාජික අවුරුදු 20න් පහළ රගර් ශූරතාව අත්කර ගැනීමට සමත්විය.තරගයේ පළමු භාගයේ දී ලකුණු 10-0ක් ලෙස ඉදිරියෙන් සිටි ඉසිපතන විදුහල් පිලට දෙවැනි භාගයේදී ලකුණු රැස් කිරීමට අවස්ථාව ලබානොදුන් සාන්ත පීතර විදුහල් ක්‍රීඩකයෝ ආක්‍රමණශීලි ක්‍රීඩා රටාවක නිරතවීම කැපී පෙනුණි.සාන්ත පීතර විදුහලේ ජයග්‍රහණයට මං විවර කළ අනුරාධ හේරත් තරගාවලියේ වීරයා සම්මානය දිනා ගත්තේය. සාන්ත පීතර විදුහල ගෝලයක් සහ උත්සාහක දිනුමක් වාර්තා කළ අතර ඉසිපතන විදුහල වාර්තා කළේ උත්සාහක දිනුම් දෙකක් පමණි.ශ්‍රී ලංකා පාසල් රගර් සංගමයේ මෙහෙයවීමෙන් රාජකීය විදුහල් ක්‍රීඩා සංකීර්ණයේ දෙදිනක් පුරා පැවැති මේ තරගාවලියේ කුසලානය සඳහා වන අවසන් පූර්ව තරග වටයේ දී සාන්ත පීතර ක්‍රීඩකයෝ ලකුණු 14-12ක් ලෙස ධර්මරාජ විදුහල පරාජය කළ අතර ඉසිපතන විදුහල හමුවේ ලකුණු 17-5ක් ලෙස කිංග්ස්වුඩ් විදුහල පරාජයට පත්විය.පළඟ ශූරතාව හිමිවූයේ ලකුණු 17-5ක් ලෙස නාලන්දා විදුහල පරාජය කළ සී.ඩබ්.ඩබ්.කන්නන්ගර විදුහලටය. පළඟ ශූරතාව සඳහා පැවැති අවසන් පූර්ව තරග වටයේ දී රාජකිය විදුහල් පිල ලකුණු 17-5ක් ලෙස කන්නන්ගර විදුහල හමුවේ පරාජයට පත්වීම විශේෂ සිදුවීමක් විය.ලකුණු 14-7ක් වශයෙන් වෙස්ලි විදුහල් පිල පරාජය කළ විද්‍යා විද්‍යාලයට බඳුන ශූරතාව හිමිවූ අතර පළිහ ශූරතාව දිනාගනු ලැබුවේ ලලිත් ඇතුලත්මුදලි විදුහල ලකුණු 19-0ක් ලෙස පරාජය කළ ආනන්ද විදුහල් පිල විසිනි.අවසන් මහා තරගයේ සහ ත්‍යාග ප්‍රදානෝත්සවයේ ප්‍රධාන ආරාධිතයා ලෙස සිංගර් ශ්‍රී ලංකා සමාගමේ වෙළෙඳ අධ්‍යක්ෂ නසීර් මජීඩ් මහතාය. මේ අවස්ථාවට ශ්‍රී ලංකා පාසල් රගර් සංගමයේ නිළධාරීන් ද එක්වී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>19</day>
    </date>
    <link>http://www.dinamina.lk/2013/02/19/_art.asp?fn=s1302199</link>
    <topic>පිස්ටෝරියස්ගේ නිවසේ ලේ තැවරුණු ක්‍රිකට් පිත්තක්</topic>
    <author>ජොහැනස්බර්ග් (ඒ.එෆ්.පී.)</author>
    <content>මෝස්තර නිරූපන ශිල්පිනයක වන තම පෙම්වතිය ඝාතනය කිරීමේ ‍චෝදනාවට සැකපිට අත්අඩංගුවට පත්ව සිටින පැරාලිම්පික් ශූර ඔස්කාර් පිස්ටෝරියස්ගේ නිවසේ තිබී ලේ තැවරුණු ක්‍රිකට් පිත්තක් පොලිසිය විසින් සොයාගනු ලැබූ බව එරට පුවත්පත් වාර්තා කළේය.දකුණු අප්‍රිකාවේ ප්‍රිටෝරියා නුවර පිහිටි පිස්ටෝරියස්ගේ සුපිරි නිවසේ දී පිස්ටෝරියස්ගේ පෙම්වතිය වූ 29 හැවිරිදි රීවා ස්ටීන්කැම්ප් වෙඩිතබා ඝාතනය කර තිබුණේ පෙම්වතුන්ගේ දිනය ලෙස නම් කෙරුණු පෙබරවාරි 14වැනිදාය.දකුණු අප්‍රිකාවේ ඉන්ඩිපෙන්ඩන් සිටි පුවත්පත සඳහන් කළේ ඝාතනයට ලක්වූ රීවාගේ සිරුරේ ඇටසැකිල්ල බිඳී තිබූ බවකි. එබැවින් මේ ක්‍රිකට් පිත්ත ඇයට පහරදීමට යොදාගත් එකක් බවට පොලිසිය සැක කරන බවත් එම පුවත්පත පවසයි. එමෙන්ම සිය ආරක්ෂාව සඳහා ඇය විසින් මේ ක්‍රිකට් පිත්ත උපයෝගි කරගත්තේ දැයි යන්න පිළිබඳවත් පොලිසියේ අවධානය යොමුවී ඇත.මියයාමට පෙර ඇය වෙත වෙඩිතැබීම් 4ක් සිදුකොට තිබූ අතර ඉන් පළමුවැන්න පිස්ටෝරියස්ගේ නිදන කාමරයේදි සිදුකරනු ලැබූ බවට සැක කෙරෙන අතර පසුව ඇය ජීවිතාරක්ෂාව සඳහා නාන කාමරය වෙත දිවගොස් ඇතැයි ද අනතුරුව ඔහු තවත් වෙඩි පහරවල් තුනක් එල්ල කොට ඇතැයිද පොලිස් ආරංචි මාර්ග උපුටා දක්වන එම පුවත්පත සඳහන් කරයි.කෙසේවෙතත් මේ කරුණු තහවුරු කිරීම පොලිසිය විසින් ප්‍රතික්ෂේප කරනු ලැබීය.'අපි පරික්ෂකයන් අවස්ථාව දිය යුතුයි. නිගමනවලට එළැඹිය හැකිවන්නේ ඉන් අනතුරුවයි.' පොලිස් ප්‍රකාශකවරයෙක් පැවැසීය. මේ අතර බ්‍රිතාන්‍ය පුවත්පතක් වන ' සන්ඩේ පීපල්' පුවත්පත සඳහන් කරන්නේ පිස්ටෝරියස් එදින පෙරවරු 4.00ට පමණ ඔහුගේ මිතුරකු වන ජස්ටින් ඩිවාරිස්ට දුරකතන ඇමතුමක් ලබාදෙමින්, මම මගේ බේබිව මරාදැමුවා යැයි පවසා ඇති බවය.නමුත් මේ සියලු ‍චෝදනා ප්‍රතික්ෂේප කරන පිස්ටෝරියස්ගේ පවුලේ සාමාජිකයන් ඔස්කාර් සිය පෙම්වතිය ඝාතනය නොකළ බව තරයේම කියා සිටිති. පිස්ටෝරියස්ට ඇප ලබාදීම සම්බන්ධව අද විභාග කිරීමට නියමිතය. ඝාතනයට ලක්වූ රීවාගේ අවමංගල උත්සවය ද අද සිදුකෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>19</day>
    </date>
    <link>http://www.dinamina.lk/2013/02/19/_art.asp?fn=s13021910</link>
    <topic>ථෙරපුත්ත විදුහලට පළමු ඉනිමේ ජය</topic>
    <author>ප්‍රියාන් ද සිල්වා-මාතර ක්‍රීඩා</author>
    <content>හම්බන්තොට නගර සභා පිටියේ පැවැති අම්බලන්ගොඩ ‍ථෙරපුත්ත ජාතික පාසල සහ බලංගොඩ ආනන්ද මෛත්‍රී මධ්‍ය මහ විදුහල අතර පැවැති අවුරුදු 19න් පහළ ක්‍රිකට් තරගයේ පළමු ඉනිමේ ජයක් වාර්තා කිරීමට ථෙරපුත්ත විදුහල සමත්විය.ථෙරපුත්ත පළමු ඉනිමේ දී ඉසුරු මධුශාන් හතරේ පහර 8ක් හා හයේ පහර 2ක් සමගින් පන්දු 161කදී නොදැවී ලකුණු 100ක් රැස්කළේය.ආනන්ද මෛත්‍රී පළමු ඉනිම-163 (ඕවර 72) එස්.ගමගේ 54 (සුරේෂ් කොඩිතුවක්කු 49/5, උදයන් හංසන 12/4) සහ දෙවන ඉනිම-170/6 (ඕවර 49) ඩී.එම්.පී.ගුණසේකර 103 (සිතාර ඩිලංක 44/3) ථෙරපුත්ත 298/8 (ඕවර 56) එච්.යු.ඉසුරු මධුශාන් නොදැවී 100, දසුන් කල්දෙරා 55 (එස්.ගමගේ 67/4).</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>19</day>
    </date>
    <link>http://www.dinamina.lk/2013/02/19/_art.asp?fn=s13021911</link>
    <topic>මෙසීට ගෝල් 300යි</topic>
    <author/>
    <content>සුපිරි ක්‍රීඩක ලයනල් මෙසී ඔහුගේ 300 වැනි ‍ගෝලය වාර්තා කරමින් ග්‍රැනේඩා කණ්ඩායමට එරෙහිව ගෝල 2-1ක ජයක් බාසිලෝනා පිලට අත්කර දීමට සමත්විය. මේ තරගයේ දී ගෝල දෙකම වාර්තා කරනු ලැබුවේ මෙසී විසිනි.එය විශ්මයජනක වාර්තාවක් බව බාසිලෝනා පිලේ කළමනාකරු‍ ‍ජෝර්ඩි රූරා පැවැසීය‍. 'ගෝල 301ක් වාර්තා කිරීම විස්මය දනවන්නක්. අපේ කණ්ඩායමේ සාර්ථකත්වය පිටුපස ඔහුගේ දක්ෂතාව පැහැදිලිව පෙනෙනවා.' ජෝර්ඩ් සඳහන් කළේය.පසුගිය කාලය පුරාම බාසි‍ලෝනා කණ්ඩායම සාර්ථක වූයේ මෙසීගේ දස්කම් හේතුවෙන් බව පැවැසූ කළමනාකරු, ග්‍රැනේඩා කණ්ඩායම පසුගියදා රියල් මැඩ්රිඩ් පිල පරාජයට පත්කරනු දුටුබවත් මේ තරගයේ දී ඔවුන්ගෙන් දැඩි අභියෝගයක් එල්ලවනු ඇතැයි අපේක්ෂා කළ බවත් කළමනාකරු කීවේය.'නමුත් මෙසී තරගයට අවතීර්ණවීමත් සමග සියල්ල වෙනස්වුණා.ඔහුගේ දායකත්වයෙන් ඉදිරියේ දී තව තවත් ගැනීමට හැකිවේවි.' යැයි ඔහු බලා‍පොරොත්තු සහගතව කියා සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>19</day>
    </date>
    <link>http://www.dinamina.lk/2013/02/19/_art.asp?fn=s13021912</link>
    <topic>සා.ආනා විදුහලට විශිෂ්ට ජයක්</topic>
    <author>පොතුහැර විශේෂ</author>
    <content>කුරුණෑගල සාන්ත ආනා විදුහල සහ මාරවිල සාන්ත සේවියර් විදුහල අතර පැවැති තරගය ඉනිමකින් හා ලකුණු 62කින් ජයගැනීමට ආනා විදුහල සමත්විය.පසුගියදා පැවැති තරගයේ පළමුව පන්දුවට පහරදුන් ආනා විදුහල ලකුණු 232ක් රැස්කළ අතර සේවියර් පළමු ඉනිම ලකුණු 80ක් හා දෙවන ඉනිම ලකුණු 113කට සීමාවිය. සා.ආනා පළමු ඉනිම-232යි. මොහොමඩ් අෆ්සාල් 57, ෂෙහාන් කුරේ 47 (ටී.මදුරංග 72/4, එල්.ඩිල්ෂාන් 32/3)සා.සේවියර් පළමු ඉනිම-80යි. එච්.චමල්ක 30 (මලින්ද උදේශ් 10/6, යොහාන් ඩයස් 7/2) සහ දෙවන ඉනිම-110යි. ඊ.සූසා 62 (මල්ෂාන් පෙරේරා 29/5).</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>19</day>
    </date>
    <link>http://www.dinamina.lk/2013/02/19/_art.asp?fn=s13021913</link>
    <topic>උතුරු මැද ‍පොලිස් ක්‍රීඩා ශූරතාව පොලොන්නරුවට</topic>
    <author>අනුරාධපුර සමූහ</author>
    <content>උතුරුමැද පළාත් අන්තර් කොට්ඨාස පොලිස් ක්‍රීඩා උළෙලේ සමස්ත ශූරතාව පොලොන්නරුව දිස්ත්‍රික්කය දිනා ගත්තේය. අනුශූරතාව හිමිවූයේ අනුරාධපුර දිස්ත්‍රික්කයටය.උතුරුමැද පළාත් ජ්‍යෙෂ්ඨ නියෝජ්‍ය පොලිස්පති ශූරතා පළිහ ‍පොලොන්නරු කොට්ඨාස දිස්ත්‍රික් 1පිලටත්, අනුශූරතාව අනුරාධපුර කොට්ඨාස සහකාර පොලිස් අධිකාරී 1 පිලටත් හිමිවිය.අනුරාධපුර මැදි විදුහල් පිටියේ පසුගියදා පැවැති මේ ක්‍රීඩා උළෙලේ දක්ෂතම ක්‍රීඩකයා ලෙස පොලොන්නරුව කොට්ඨාස පොලිස් පරික්ෂක කේ.ටී.ජී.එස්.කේ. සේනාරත්න මහතා නම් කෙරිණි.දක්ෂතම ක්‍රීඩිකාව ලෙස නම් කරනු ලැබුවේ අනුරාධපුර කොට්ඨාසයේ කාන්තා පොලිස් කොස්තාපල් තක්ෂිලා මහත්මියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>19</day>
    </date>
    <link>http://www.dinamina.lk/2013/02/19/_art.asp?fn=f1302191</link>
    <topic>ඒකාබද්ධ විපක්‍ෂය තවත් උප්පරවැට්ටියක්</topic>
    <author>සාකච්ඡා කළේධම්මික සෙනෙවිරත්න</author>
    <content>නව ඛනිජ තෙල් කර්මාන්ත ඇමැතිවරයා ලෙස එම අමාත්‍යංශයට පැවරී ඇති වගකීම් හා කාර්යභාරය පිළිබඳත්, ඒකාබද්ධ විපක්‍ෂය, පොදුරාජ්‍ය මණ්ඩලීය සමුළුව ශ්‍රී ලංකාවේ පැවැත්වීම ආදි කාරණා ගැනත් ඛනිජ තෙල් කර්මාන්ත ඇමැති අනුර ප්‍රියදර්ශන යාපා මහතා සමඟ කළ සාකච්ඡාවකි.රටේ ආර්ථිකයට බලපාන, ජන ජීවිතයට සමීපව දැනෙන හා සෑම ක්‍ෂෙත්‍රයක් සමඟම පාහේ සම්බන්ධ අමාත්‍යංශයක වගකීම් ඔබ වෙත පැවරුණා. මේ අලුත් වගකීම් හා කාර්යභාරය දෙස ඔබ බලන්නෙ කොහොමද?මං මේ දිහා බලන්නෙ වෙළෙඳ ව්‍යාප‍ාරයක් හැටියට එතකොට ලාබ - පාඩු ගැන සිතන්නම වෙනවා. කිසිම කෙනෙක් අපට ඛනිජ තෙල් නොමිලේ දෙන්නේ් නෑ. රජයේ සාමාන්‍යයෙන් වසරකට ඛනිජ තෙල් ආනයනය කිරිම සඳහා අමෙරිකන් ඩොලර් බිලියන 5ක් වැයකරනවා. එතකොට ලාබ - පාඩු ප්‍රධාන ප්‍රශ්නයක්.මේ අතර, විදුලිබල ක්‍ෂේත්‍රයට වගේම තවත් ක්‍ෂේත්‍ර වලටත් අපි තෙල් ණයට හා අඩුමිලට ලබාදෙනවා.එමඟින් ඇතිවන පාඩු අවම කරගැනීමත් අප මුහුණ දෙන තත්ත්වයක්. වෙළෙඳ ව්‍යාපාරයක් ලෙස මේ ක්‍ෂෙත්‍රය කළමනාකරණය කර ගැනීම වගේම විදුලි බල හා අනෙකුත් ක්‍ෂේත්‍ර සමඟ මනා කළමනාකරණයක්, සම්බන්ධීකරණයක් පවත්වා ගැනීම කෙරෙහිත් අපේ අවධානය යොමුවී තිබෙනවා.මගේ අමාත්‍යංශය යටතේ ඇති ආයතනයකින් වරදක් වුණොත් ඒ ගැන කතාකරන්න වෙන්නෙ ඩොලර් මිලියන ගණන් වලින්. ඒ නිසා මනා කළමනාකරණයකින් යුතුව මේක මෙහෙයවන්න වෙනවා. මේ අමාත්‍යංශයේ වගකීම් හා කාර්යභාරයට අදාළව මං හිතන්නේ ඔය විදිහටයි.ඛනිජ තෙල් ක්‍ෂේත්‍රය ගැන ඉකුත් වකවානුවේ යම් යම් ආන්දෝලනාත්මක කාරණා වාර්තා වුණා. මේවා ගැන දැනටමත් ඔබට යම් නිරීක්‍ෂණයක් තිබෙනවාද?අපේ පිරිපහදුව ප්‍රධාන වශයෙන් තෙල් ලබාගත්තේ ඉරානයෙන්. නමුත්, ඉරානයමත පැනවූ සම්බාධක නිසා තවදුරටත් අපට ණයවර ලිපි අරින්න, ඒ ගනු - දෙනු ඉදිරියට ගෙනයන්න අසීරු වුණා. දැන් අපට ඛනිජ තෙල් ගන්න වෙලා තියෙන්නෙ නිමි නිෂ්පාදන හැටියට විවෘත වෙළෙඳ පොළෙන්.එතැනදී බලපාන ප්‍රශ්න කිහිපයක්ම තියෙනවා. ඒවා ගැන දැනට අපි ඉතාමත් හොඳින් අධ්‍යයනය කරමින් ඉන්නෙ. දැන් අපට තෙල් ලැබෙනවා. ඒ අතරම අපේ පිරිපහදුව දුවන ආකාරය ගැනත් අපි බැලිය යුතුයි.ඇතිවූ සමහර තත්ත්වයන්ට කළමණාකරණය පිළබඳ ගැටලු බලපෑව කියල කියන්න පුළුවන්ද?ඕනෑම රාජ්‍ය ආයතනයක කළමනාකරණය පිළිබද යම් ප්‍රශ්න තිබිය හැකියි. ඒ නිසා එය මේ ආයතනයට පමණක් බලපාන කාරණයක් නෙවෙයි. අපට දක්‍ෂ නිලධාරීන්ද සිටිනවා වගේම පිරිස් බලයක් තිබෙනවා. බලධාරීන්ට පමණක් වැරැදි පැටවීම මඟින් ආයතන දියුණු කරන්නත් බෑ.ප්‍රශ්න අඩුකරගන්න ක්‍රමවේදයක් කරා අප යා යුතු වෙනවා. ඒ සඳහා නිසිකලට නිසි ලෙසට නිසි තීන්දු ගැනීමට බලාපොරොත්තු වෙනවා. ඒ වගේම සේවකයන් තුළ මතවාදයක් හදන්නත්, අසමානකම් නැතිකරන්නත් උත්සාහ කරනවා.නව ඇමැතිවරයා ලෙස ඔබ පත්වීමෙන් පසු එම පිළිගැනීමේ හා සුබපැතීමේ කටයුතු සඳහා විශාල මුදලක් වැය කර ඇති බවට මාධ්‍ය වාර්තා පළවුණා. මේ ගැන යම් පැහැදිළි කිරීමක් කළ හැකිද?මෙතැනදී වෙලා තියෙන්නේ කාලයක් නිසි නඩත්තුවකින්, පිළිසර කිරීමකින් තොරව පැවැති කොළොන්නාවේ නිමාව පිරිසිදු කරල ප්‍රතිසංස්කරණය කරලා, එළිපෙහෙළ කරල, අලුත් පෙනුමක් ලබාදීම. ඒවා කොන්ත්‍රාත් දෙන්නෙත් නැතිව සේවකයන් ලවාමයි සිදුකරල තිබුණේ. අනෙක ඔය කියන විදිහට ලක්‍ෂ 100ක් වියදම් වෙලත් නෑ.මේ කරපු වියදම වුණත් ආයෝජනයක් හැටියටයි අපි දකින්නෙ. තවදුරටත් සනීපාරක්ෂ පහසුකම් ආදිය දියුණු කරන්න කියල මං උපදෙස් දුන්නා. කලින් කිව්ව වගේ මේක වෙළෙඳ ව්‍යාපාරයක්. ඊට ගැලපෙනපරිදි අපහසුතා, අඟ හිඟකම් වලින් තොරව මේ ආයතන දියුණු කළ යුතුයි.මට කියල වියදමක් වුණා නම් ඒ මල්මාලයටයි, තේ කෝප්පයක් බීපු එකටයි තමයි. ඒ හැරුණාම මේක අතපසුවූ වැඩකොටසක් ඉටුවීමක් හැටියටයි මම නම් දකින්නෙ. ඒ නිසා මේ ගැන මාධ්‍ය මඟින් වාර්තා වූ ආකාරයත් නිවැරදි නෑ.වැරැදි මත දෙන්න උත්සාහ කිරීම නොව වගකීමකින් ක්‍රියා කිරීම ජනමාධ්‍යවලින් අපේක්‍ෂා කෙරෙනවා. හැබැයි, මාධ්‍ය මේ වගේ හැසිරීමක් පෙන්නුම් කරන්නෙ අද ඊයේ පටන් නොවෙයි.පැහැදිළිවම කියන්න ඕන, මං අවමයකින් ජීවත්වන, අවමයෙන් වියදම් කරන, අවමයකින් සතුටු වෙන කෙනෙක්. මේ වගකීම් දැරීමේදී පවා මං මගේ වියදම් අවමව පවත්වා ගන්නා කෙනෙක්. ඒනිසා ඔය ප්‍රචාර මට ලොකු ප්‍රශ්නයක් නෙවෙයි. මේකත් මඩ ගැසීමේ එක්තරා උත්සාහයක් හැටියටයි මං දකින්නෙ.අපි දේශපාලනය වෙතට යොමුවුණොත්, විපක්ෂයේ පක්‍ෂ කීහිපයක් එක්ව පිහිටුවාගත් ඒකාබද්ධ විපක්‍ෂය ගැන මේ දිනවල කතාබහට ලක්වෙනවා. ඒකාබද්ධ විපක්‍ෂය ගැන ඔබට ඇති අදහස කොහොම එකක් ද?ඒකාබද්ධ විපක්‍ෂය ලත් තැනම ලොප් කියල තමයි මට කියන්න තියෙන්නෙ. සටනේ දී එකට ඡන්දයේදී වෙනම කියලනෙ රනිල් වික්‍රමසිංහ මහත්තයත් කියල තියෙන්නෙ. එහෙම නම් කොහොමද ඒක ඒකාබද්ධ විපක්‍ෂයක් වෙන්නෙ. එතැන එකම හඬක්වත් ඇත්තෙ නෑ. අනෙක තමයි, ලංකාවේ ඔය කියන ඒකාබද්ධ විපක්‍ෂ හදන්න බෑ.ඒකාබද්ධ වෙන්න තරම් ශක්තියක් තියෙන්නෙ අපටයි. සන්ධානය දිහා බලන්න. අපි එකට ඉන්නෙ, එකටවැඩ කරන්නෙ, එක හඬක් නඟන්නෙ. එකට ඡන්දයට යන්නෙ. ඉතින් හරි ඒකාබද්ධය තියෙන්නෙ මෙතැනනෙ. ශක්තිමත් රජයකට තියෙන බාධා වැඩියි.ඡන්දවලින් දිනන්න බැරි වුණාම, නායකත්ව ප්‍රශ්න ආවාම, සටන් පාඨ නැතිවුණාම මොකක් හරි උප්පරවැට්ටියක් යොදන්න විපක්‍ෂය බලනවා. ඕකත් එහෙම එකක්.එහෙම නැතිව ඒවාට ශක්තිමත් පදනමක් නෑ. ඕකත් එක්ක ඉන්න අය ගැන ජනතාවගේ විශ්වාසයක්, පිළිගැනීමකුත් නෑ.මීළඟ පොදු රාජ්‍ය මණ්ඩලීය සමුළුව ශ්‍රී ලංකාවේ පැවැත්වීම ගැන සුබදායී ප්‍රතිචාර දැනට පළවී තිබෙනවා. නමුත් , එය වැළැක්වීම සඳහා තවමත් රට තුළ සහ රටින් පිටත සිටින ඇතැම් පිරිස් වෑයම් කරමින් සිටින්නෙ. මේ උත්සාහයන් තේරුම් ගතයුත්තේ කෙසේ ද?යුද විරෝධීන් ලෙස කටයුතු කළ දෙස් - විදෙස් බලවේග යම් යම් ක්‍රියාමාර්ගවල තවමත් යෙදී සිටිනවා. එක් එන්. ජී. ඕ. මහත්තයෙක් රජයෙන් සල්ලි ඉල්ලලා නඩුවක් දාලා තිබුණා. එල්. ටී. ටී. ඊ. යට පක්‍ෂපාතී කොටස් ජාත්‍යන්තරයේ තවමත් බලසම්පන්නව සිටිනවා. ඔවුන්ට ඇති ඡන්ද බලය නිසා බටහිර රටවල දේශපාලන පක්‍ෂ ඔවුන් දෙසට නතුකර ගැනීමට පුළුවන්කමක් ලැබී තිබෙනවා. එවිට ඒ රටවල් හැසිරෙන්නේ එම වුවමනාවන්ට අනුවයි.මාර්තු මාසයේදී ජිනීවා නුවරදී රැස්වන එ. ජා. මානව හිමිකම් කවුන්සිල සැසිවාරයේදී මෙවරත් ලංකාවට එරෙහි යම් ප්‍රයත්නයක් දැරීමේ සූදානමක් පෙනෙනවා. මේවාට මුහුණ දීමට රජය සූදානම් ද?ශ්‍රී ලංකාව එක්සත් ජාතීන්ගේ සාමාජික රටක්. මේවායේදී අපි කටයුතු කරල තියෙන ආකාරය ගැන නිවැරදි ලෙස අපි වාර්තාගත කරල තියෙනවා. ත්‍රස්තවාදයෙන් රටත්, ජනතාවත් මුදාගැනීමේදී අපි ක්‍රියා කළේ කොහොමද කියන එක ඒවායින් පැහැදිළියි.මේවා ගැන අවධානය යොමුකරන්න අදාළ අංශවලට වගකීමක් තියෙනවා. හැබැයි සමහර රටවල් එසේ ක්‍රියාකර නෑ. නිදසුනක් ලෙස ඊශ්‍රායලය ඔවුන්ට එරෙහි යෝජනා ගණනකටවත් ගන්නේ නෑ. අපත් එසේ කළ යුුතුයි කියනවා නෙවෙයි. නමුත් සෑම සාමාජික රටකටම එක වගේ අයිතියක් තියෙද්දී එක එක හැඳිවලින් බෙදන්න ඉඩ දෙන්නත් බෑ.පාසල් දැරියක් හා සම්බන්ධ පොල්ගෙඩි 8 සිද්ධිය වගේ උදාහරණ ගත්තොත් මේ සෑම දෙයකින්ම දේශපාලන වාසි ලැබීම් ප්‍රයත්නයක විපක්‍ෂය සිටිනවා. මේවා මාධ්‍ය ඔස්සේ වාර්තාවන ආකාරය පවා ගැටලු සහිතයි. ඇත්ත තත්ත්වය රටට කියන්න රජයට වුවමනාවක් තිබෙනවාද? මීට වසර 10කට කලින් තිබුණාට වඩා අද මාධ්‍ය විශාල ලෙස වැඩිවෙලා.විද්‍යුත් හා මුද්‍රිත මාධ්‍ය රැසක් අද තිබෙනවා. ඒ හැරුණුවිට අන්තර්ජාල වෙබ් අඩවි ඔස්සේත් තොරතුරු වාර්තා වෙනවා. මේ සියල්ල ඇසුරු කිරීමට තරම් කාටවත් කාල වේලාවක් නෑ. හැබැයි ඒවා නොයෙක් දේ වාර්තා කරනවා. තොරතුරු තාක්‍ෂණ ක්‍ෂේත්‍රයේ ශීඝ්‍ර වර්ධනයක් අද තියෙනවා. ලෝකයේම තත්ත්වය මේකයි.ඒ නිසා රජයකට මේවායින් වාර්තාවන සියල්ලට පිළිතුරු දීමේ හැකියාවක් නෑ. එහෙම කරන්න විදිහකුත් නෑ. හොඳම උදාහරණය ඔය පොල්ගෙඩි 8 සිද්ධිය. විවිධ මාධ්‍ය විවිධ විදිහට මේක වාර්තා කළා. මේ නඩුව සම්බන්ධයෙන් මහේස්ත්‍රාත්තුමා කියා තිබුණේ ළමයා සොරකමින් මුදාගැනීමේ අවශ්‍යතාවක් තිබූ බවයි.අනෙක මේ රුපියල් 50,000/-මුදල පෞද්ගලික ඇපයක් පමණයි. ඒක මුදල් ඇපයක් නෙවෙයි. මේ ගැන පළවූ මාධ්‍ය වාර්තා නිසා නඩුවේ පාර්ශවයන්ට අගතියක් වූ බවත් එතුමා කියා තිබුණා.මාධ්‍ය ක්‍ෂේත්‍රයේ දියුණුව රටේ දියුණුවටත් බලපානවා නම් ඉතාම හොඳයි. එය එසේ නොවනවානම් එතැන ප්‍රශ්යක් තියෙනවා. ඒ මාධ්‍ය හැසිරීම ප්‍රශ්නයක්.කොහොම නමුත් මේක මාධ්‍ය එක්ක සණ්ඩුකරගන්න වෙලාවක් නෙවෙයි. රජය මේ සියල්ලට පිළිතුරු දෙන්න උත්සාහ කරන්නේ නෑ වගේම සමහර ප්‍රවෘත්ති ගැන ඒ මාධ්‍යවලටම නිවැරදි වෙන්න ඉඩ හරිනවා. පොල්ගෙඩි 8 සිද්ධිය වාර්තා කළ මාධ්‍ය ඒ දැරිය නිදහස් කියලා ඊළඟට වාර්තා කළා. ඒ නිසා අපි පිළිතුරු දියයුතුමයි කියල එකක් නෑ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>19</day>
    </date>
    <link>http://www.dinamina.lk/2013/02/19/_art.asp?fn=f1302192</link>
    <topic>අද සමාජයේ තරගයක් තිබුණට දිනුම් කණුවක් නැහැ</topic>
    <author>සංවාද සටහනචතුරිකා ගමගේ</author>
    <content>ථෙරවාදී බුදුදහමින් පෝෂණය වූ රටවල් අතුරින් ශ්‍රී ලංකාවේ තරම් බණ අහන, බණ කියන තවත් රටක් නොමැති තරම් ය. නමුත් මොනතරම් බණ ඇහුවත්, බණ කිව්වත් මිනිසුන් තුළ සදාචාරාත්මක දියුණුවක් ඇති වී තිබේ ද? යන්න ගැටලුවකි. මහනුවර ගලගෙදර, මැදගොඩ ශ්‍රී සිද්ධාර්ථෝදය පිරිවෙන් විද්‍යායතනයේ නියෝජ්‍ය පරිවේණාධිපති දිඹුල්කුඹුරේ විසුද්ධානන්ද හිමියන් සමඟ සාකච්ඡා කරන්නේ මේ පිළිබඳවයි.වර්තමාන ලාංකික සමාජයේ මොනතරම් බණ කිව්වත්, බණ ඇහුවත් දිනෙන් දින අසන්න දකින්න ලැබෙන්නේ අපරාධ, අපචාර. මෙවැනි තත්ත්වයක් ඇතිවී තිබෙන්නේ ඇයි?අද අපේ රටේ පැය 24 පුරාම ධර්ම දේශනා ඇහෙනවා. මේ තරම් බණ අහන බණ කියන රටක් මේතරම් දුෂ්චරිත වුණේ කොහොමද කියලා අපෙන් බණ අහන උදවිය ප්‍රශ්න කරනවා. මේ නඟන චෝදනාවේ වගකීම පූජ්‍ය, පූජක, වගේම ගිහි දේශකයන් භාරගත යුතුයි. මේ ප්‍රශ්නයට අපි උත්තර සපයන්න ඕනා.බුදුරජාණන් වහන්සේ හැමදාම බණ කියන්න විශාඛාව, අනාථපිණ්ඩික, බිම්බිසාර රජු, කොසොල් රජු වැනි අය හොයාගෙන ගියේ නැහැ. බුදුහාමුදුරුවෝ අලුයම මහාකරුණා සමාපත්තියට සමවැදිලා අද මාගේ පිහිට, පිළිසරණ අවශ්‍ය කාටද කියලා බලලා ඔවුන්ට ධර්මය දේශනා කළා. ඒ අනුව උන්වහන්සේ මිනිස් සමාජය භීතියෙන් වෙව්ලවා සිටි අංගුලිමාල, ආලවක වැනි අයත් සොයාගෙන ගියා. බුදුහාමුදුරුවන්ගේ දහමත්, දර්ශනයත් වැලඳගෙන සිටියත් අපි බුද්ධ චරිතයේ මේ ගුණය අතහැරලා තිබෙනවා. අද හැමතැනම බණ කියන්නේ විශාඛලා, බන්දුල මල්ලිකාලා, අනාථ පිණ්ඩිකලා ඉලක්ක කරගෙන පමණයි.ලංකා සමාජයේ මේ තරම් අපරාධ වැඩිවෙලා තිබෙන්නේ සමාජයේ පිළිකුල් යැයි සම්මත, ප්‍රචණ්ඩ යැයි සම්මත, විප්ලවවාදීන් යැයි සම්මත ඒ වගේම සමාජයට අහිතකර පුද්ගලයන්ට ගැළපෙන ධර්ම දේශනා හෝ ඔවුන් නිවා සනසන ආගමික වැඩසටහන් ක්‍රියාත්මක නොවීම නිසයි.යහපත් සමාජයක් නිර්මාණය කිරීම උදෙසා ධර්ම දේශනා ශෛලිය වෙනස්විය යුත්තේ කුමන ආකාරයෙන්ද?මෙතෙක් කල් අපි බණ කියලා තිබෙන්නේ බණ කියන්න ඕන අයට නොවෙයි. ඒ වගේම බණ අහලා තිබෙන්නේ බණ ඇසිය යුතු අය නොවෙයි. එය සෑම දෙනාම තේරුම් ගත යුතු කරුණක්. ඒ වගේම ප්‍රචණ්ඩ තරුණ පිරිස්වලට, සල්ලාලකම්වලට හුරුවුණු අයට, විනෝදකාමි තරුණ, ළමා කණ්ඩායම් යන මේ හැමෝටම එකම ධර්මය දේශනා කර ඵලක් නැහැ. ඒ ඒ අයට ගැළපෙන තේමාවන්, මාතෘකා අපි දැනගත යුතුයි. ඇතැම් දේශකයන් තමන්ගේ මහා පාණ්ඩිත්‍ය හුවා දක්වන්න, මහා ගැඹුරු බණ පද, පාලි, සංස්කෘත, චන්දස් අලංකාර සියල්ලම භාවිතා කරමින් දේශනා පවත්වනවා. නමුත් දැන් අවශ්‍ය වෙන්නේ සද්ධර්ම රත්නාවලිය ලියූ ධර්මසේන හාමුදුරුවන්ගේ න්‍යායයි.භික්ෂු - භික්ෂුණී, උපාසික - උපාසිකා යන සියල්ලෝම අඩුවැඩි වශයෙන් ලොකු වරදක් කරනවා. ඒ වරද තමයි මෙච්චරකල් බණ ඇසිය යුතු අයට බණ කියලා නැහැ. බණ නොඇසිය යුතු අයට තමයි බණ කියලා තියෙන්නේ. මෙය මීට අවුරුදු 50 - 60 කට එහා සිට අපි වරද්ද ගත් තැනක්. දැන් බණ කිව යුත්තේ සමාජය ප්‍රතික්ෂේප කරන තරුණ, වැඩිහිටි ඇතැම්විට ළමා කණ්ඩායම්වලටයි.කාලීන ධර්ම දේශනා නමින් පැවැත්වෙන දේශනා මේ ශෛලියට එකඟ නැද්ද?කාලීන ධර්ම දේශනා කියන එකත් අද බොහෝ දෙනා වරදවා තේරුම් අරන් තිබෙනවා. කාලීන ධර්ම දේශනා කියන්නේ ජුගුප්සාජනක දේශනාවක් හෝ තරුණ තරුණියන්ගේ විලිබිය නැති කරන දේශනාවක් නොවෙයි. ඒ වගේම භික්ෂුවක් අතින් විවරණය නොවිය යුතු දේවල් විවරණය කිරීමට යාමත් නොවෙයි. භික්ෂුවකට හැමවෙලාවෙම භාෂාවක සීමාවක් තිබෙනවා. ඒ වගේම ධර්ම දේශනා සඳහා පාවඩ එළලා වැඩම කරවන භික්ෂුව සතුව මහා වගකීමක් තිබෙන්නේ. බණ අහන්න එන සියලු දෙනාටම වඩා භික්ෂුන් වහන්සේ හොඳම කෙනා විය යුතුයි. පරමාදර්ශී තැනැත්තා, හොඳම වචන කතා කරන්නා, හොඳම අංගචලන ඇති තැනැත්තා ධර්ම දේශකයන් වහන්සේ විය යුතුයි.කාලීන ධර්ම දේශනා අම්මාට, තාත්තාට , දුවට, පුතාට එකට සිට අහන්න බැරි දරුවන්ගේ විලිබිය නසන ඒවගේම වැඩිහිටියෙකුට පවා තවත් කෙනෙකුගේ මුහුණ - දිහා බලන්න බැරි සංස්කෘතිය, සදාචාරය විනාශ කරන දේශනාවක් නොවිය යුතුයි. කාලීන ධර්ම දේශනාව සමාජගත කළේ සද්ධර්ම රත්නාවලිය ලියූ ධර්මසේන හාමුදුරුවෝ. උන්වහන්සේ සෑම තැනකදීම සොබා දහමත් සමඟ බද්ධ කර ගනිමින් සමාජ ප්‍රශ්න විවරණය කළා.  වත්මන් ධර්ම දේශනා රටාව වෙනස් විය යුත්තේ කුමන ආකාරයෙන් ද?කාලීන ධර්ම දේශනා රටාව හඳුන්වා දුන් ධර්මසේන හාමුදුරුවෝ අවධානය යොමු කළේ පණ්ඩිත ප්‍රිය භාෂාවකින් උගත්, උගතුන් උදෙසා ‍ෙනාවෙයි. උන්වහන්සේ විද්වතුන්ට වගේම දහම ගැන කිසිදු දැනුමක් අවබෝධයක් නැති, අල්පමාත්‍ර හැඟීමක් නැති අය ඉලක්ක කොටගෙන ධර්ම දේශනා රටාව සකස් කරගත්තා. අද වනවිට අවශ්‍ය වන්නේත් ධර්මසේන හාමුදුරුවන්ගේ ධර්ම දේශනා රටාව යි.බන්ධනාගාරයකට ගිහින් ආර්ය අෂ්ටාංගික මාර්ගය, හේතුඵල න්‍යාය ගැන කියලා දෙනවානම් ඒ තරම් බොරුවක් තවත් නැහැ. යමෙක් තමන්ට ලැබෙන මාධ්‍ය අවකාශය උපයෝගී කරගෙන දේශකයන්ටත්, ශ්‍රාවකයන්ටත් නොතේරෙන ආකාරයට හුදු පාණ්ඩිත්‍ය පෙන්වන්න කටයුතු කරනවා නම් එය කාලීන ජාතික අපරාධයක්.අද ඇතැම් පුද්ගලයන් ධර්මය මුවාවෙන් විවිධ පංති පවත්වමින් මුදල් උපයනවා. මේ පංතිවලට ගොස් නිවන් අවබෝධ කරගන්න පුළුවන් ද?නිවන අතිශය පෞද්ගලික දෙයක්. නිවන දෙන්නෙක් හෝ පිරිසක් එකතුවෙලා ලබන්න පුළුවන් දෙයක් නොවෙයි. නිවන කියන්නේ හුදකලාව, තනිවම, බවුන් වඩා, විදර්ශනා වඩා යා යුතු විශ්මිත ගමනක්. තමන් විසින් ම නිවන අවබෝධ කරගත යුතුයි. නිවන කරා යාමේදී හේතුඵල න්‍යාය, චතුරාර්ය සත්‍ය වැනි ගැඹුරු දහම් කරුණු තමන් විසින්ම ග්‍රහණය කරගත යුතුයි. එය උගන්වලා, ටියුෂන් දීලා ලබා ගන්න පුළුවන් දෙයක් නොවෙයි.නිවන කියන්නේ ජීවන අත්දැකීම්, ලෝක ධර්මතාවයන්, මේ සසර ගමන, මිනිස් ජීවිතය, යනාදිය පිළිබඳ තමන් පෞද්ගලිකව ලබන මහා දැනුමක අවසාන ප්‍රතිඵලයයි. එය තනිවම අවබෝධ කර ගත යුත්තක්.වර්තමානයේ ඇතිවන අපරාධ වළක්වාගෙන සමාජය යහපත් දිශාවකට යොමු කිරීමට ධර්ම දේශකයන් ක්‍රියා කළ යුත්තේ කෙසේ ද?වර්තමානයේ භික්ෂුන් වහන්සේලාටත්, ගිහියන්ටත් මෙහිදී විශාල වගකීමක් පැවරෙනවා. තව කෙනෙකුට තමන්ගේ පාණ්ඩිත්‍යය පෙන්වනවාට වඩා මේ සමාජයේ බණ ඇසිය යුත්තන්ට ධර්ම දේශනා කර ඔවුන් යහපත් මාර්ගයට ගැනීමට සෑම දෙනා වගකීමෙන් කටයුතු කළ යුතුයි. දේශකයෙකුට ධර්ම ඥානය අවශ්‍යයි. තමන් තුළ තිබෙන ධර්ම ඥානය, සමාජයට, වර්තමාන භාෂාවට, වර්තමාන සමාජ සංකල්පවලට, සමාජ ඉලක්කවලට සුදුසු පරිදි සකස් කර ගන්න ඕනෑ. එසේ නොවුනහොත් සිදුවෙන්නේ හැමදාම බණ අහන්න එන උපාසක උපාසිකා පිරිසකට ධර්මය කිය කියා ඉන්නවා. ඒවගේම බණ ඇසිය යුතු පිරිස මේ සමාජයේ ගල්ගසා මරා දමන තත්ත්වයට පත්වුනාට පසු මේ ගැන කතා කරලා ඵලක් නැහැ.වර්තමානයේ තිබෙන ගැටලුකාරී තත්ත්වය නිවරැදි කරගෙන අනාගතය යහපත් කිරීම උදෙසා ළමා පරපුර හැඩගැස්විය යුත්තේ කෙසේද?අපේ දරුවන්ට අද පරමාදර්ශි චරිත නොමැතිවීම ලොකු අඩුවක්. අද ගොඩාක් දරුවෝ පුංචි කාලේ ඉඳන් හීන මවන්නේ වෛද්‍යවරයෙක් , ඉංජිනේරුවෙක්, ගුරුවරයෙක් වෙන්න. නමුත් කවුරුවත් ලොකු වුනාම තමන්ගේ අම්මා වගේ වෙනවා. තාත්තා වගේ වෙනවා කියලා කියන්නේ නැහැ. ළමා මනසේ, තරුණ මනසේ වීරයන් විය යුත්තේ තමන්ගේ අම්මා, තාත්තා පමණයි.ඇතැම් දරුවන්ගේ වීරයා වන්නේ සමාජයේ ප්‍රචණ්ඩම පුද්ගලයා. දරුවන් ප්‍රචණ්ඩ වෙන්නේ මේ වීරයන් හොයාගෙන ගිහින්. අද තරුණ ළමයෙකුට පරමාදර්ශී වීරයෙක් නැහැ.හැම දෙනාම උත්සාහ කරන්නේ තව කෙනෙක් ඉක්මවා යාමට පමණයි. සමාජයේ තරගයක් තිබෙනවා. නමුත් දිනුම් කණුවක් නැහැ. ඒ නිසා මේ දිනුමක් නැති තරගයකට නොයා තම තමන්ගේ ජීවිත යහපත් ආකාරයට ගොඩනඟා ගන්න සෑම දෙනාම සිතට ගත යුතුයි. ඒ වගේම ඔබ තව කෙනෙක් වෙන්න උත්සාහ කරන්න එපා. සෑම දෙනාටම ස්වභාදහමින් උරුම වූ විශේෂ හැකියාවන් තිබෙනවා. ඔබ ඒවා තේරුම් ගන්න. ඔබ ඔබම වෙන්න උත්සාහ ගන්න. එවිට අනාගතය යහපත් වේවි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>20</day>
    </date>
    <link>http://www.dinamina.lk/2013/02/20/_art.asp?fn=n1302201</link>
    <topic>ඉංග්‍රීසියට බිය නොවන්න</topic>
    <author>ධනුෂ්ක ගොඩකුඹුර</author>
    <content>ඉංග්‍රීසියට තිබෙන බිය නැති කර ඉංග්‍රීසි භාෂාව මෙවලමක් කර ගෙන ජීවිතය සාර්ථක කර ගැනීමට කටයුතු කරන ලෙස ජනාධිපති මහින්ද රාජපක්ෂ මහතා දරු දැරියන්ගෙන් ඉල්ලා සිටියි.සාමාන්‍ය පෙළ විභාගයේදී ඉංග්‍රීසි භාෂාව කථනය සහ ශ්‍රවණය සඳහා ලකුණු ලබා දීමේ වැඩපිළිවෙළ ක්‍රියාත්මක ක‍ළහොත් ඉංග්‍රීසි අධ්‍යාපනයට දරුවන් තුළ ඇති උනන්දුව වැඩි වනු ඇති බවට ජනාධිපතිවරයා විශ්වාසය පළ කරයි.ඉංග්‍රීසි භාෂාව ඉගෙන ගැනීමට කාලයක් දරුවන්ට ලබා දී වැඩපිළිවෙළ ක්‍රියාත්මක කිරීම වඩාත් ඵලදායක වනු ඇති බවත් ඒ සඳහා අවධානය යොමු කර අවශ්‍ය කටයුතු කරන ලෙසත් ජනාධිපතිවරයා අධ්‍යාපන බලධාරීන්ට ඊයේ (19) උපදෙස් දුන්නේය.ජනාධිපතිවරයා මෙසේ ප්‍රකාශ කළේ ජීවන කුසලතාවක් ලෙස ඉංග්‍රීසි ජනාධිපති මූලාරම්භන මෙහෙවරේ තෙවැනි අදියර ක්‍රියාත්මක කිරීම සඳහා අරලියගහ මන්දිරයේදී ඊයේ එක් වෙමිනි.ඉංග්‍රීසි භාෂාව සහ තොරතුරු තාක්ෂණය පිළිබඳ ජනාධිපති කාර්යය සාධක බළකාය විසින් ක්‍රියාත්මක කරන ලද ජීවන කුසලතාවක් ලෙස ඉංග්‍රීසි වැඩසටහන 2009 ජූනි මස 22 වැනි දින ප්‍රථම වරට ක්‍රියාවට නැංවුණු අතර එහි දෙවැනි අදියර 2010 ජූලි මස 19 වැනි දින ක්‍රියාත්මක කෙරිණ.තෙවැනි අදියර යටතේ කථන ඉංග්‍රීසි සඳහා වන ගුරු මෙවලම් අත්පොත සහ 10, 11 ශ්‍රේණිවල ඉංග්‍රීසි ඉගැන්වීම සඳහා වන ඩී. වී. ඩී තැටි 50කින් යුක්ත කට්ටලය හඳුන්වා දෙන ලද අතර එහි පළමු කට්ටලය ජනාධිපතිවරයා වෙත පිළිගැන්විණ. රට පුරා පළාත් නවය නියෝජනය කරමින් පැමිණ සිටි පාසල් දරුදැරියන් වෙත නව ඩී. වී‍. ඩී කට්ටලය පිරිනැමීම ද ජනාධිපතිතුමාගේ අතින් මෙහිදී සිදු කෙරිණ.ඉංග්‍රීසි භාෂාව යනු දරුවන්ගේ ඉලක්ක ජයගැනීමට තිබෙන මෙවලමක් බව පැවසූ ජනාධිපතිවරයා ඉංග්‍රීසි ගුරුවරුන් නොමැති පාසල්වලට මෙම නව තාක්ෂණය සමඟ බැඳුණු වැඩපිළිවෙළ පිටිවහලක් වනු ඇති බවට විශ්වාසය පළ කළේය.අධ්‍යාපන ඇමැති බන්දුල ගුණවර්ධන, ඉංග්‍රීසි භාෂාව සහ තොරතුරු තාක්ෂණය පිළිබඳ ජනාධිපති කාර්ය සාධක බළකායේ කැඳවුම්කරු සුනිමල් ප්‍රනාන්දු මහත්වරු ද මෙහිදී අදහස් දැක්වූහ.නියෝජ්‍ය ඇමැතිවරුන් වන ලලිත් දිසානායක, අබ්දුල් කාදර්, පාර්ලිමේන්තු මන්ත්‍රී මොහාන් ලාල් ග්‍රේරු, ජනාධිපති ලේකම් ලලිත් වීරතුංග, අධ්‍යාපන අමාත්‍යාංශ ලේකම් ගෝඨාභය ජයරත්න මහත්වරුන් ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>20</day>
    </date>
    <link>http://www.dinamina.lk/2013/02/20/_art.asp?fn=n1302202</link>
    <topic>දුමින්ද ඇතුළු 13කටරහස් පොලිසියෙන් නඩු</topic>
    <author>සිරන්ජනී කුමාරි</author>
    <content>භාරත ලක්ෂ්මන් ප්‍රේමචන්ද්‍ර මහතා ඇතුළු සිවු දෙනකු ඝාතනය කිරීමේ සිද්ධිය සම්බන්ධයෙන් නීතිපතිවරයාගේ උපදෙස් අනුව පාර්ලිමේන්තු මන්ත්‍රී දුමින්ද සිල්වා මහතා හා ඔහුගේ ආරක්ෂකයන් 12 දෙනකුට එරෙහිව රහස් පොලිසිය ඊයේ (19) කොළඹ අතිරේක මහේස්ත්‍රාත් ප්‍රසන්න අල්විස් මහතා හමුවේ නඩු පැවරීය.මීට අමතරව සිද්ධිය සම්බන්ධයෙන් භාරත ලක්ෂ්මන් ප්‍රේමචන්ද්‍ර මහතාගේ රියැදුරු ඇතුළු තවත් සැකකරුවන් හත් දෙනකු නිදහස් කිරීමට නීතිපතිවරයා උපදෙස් ලබාදී තිබිණි.මෙසේ නිදහස් කරනු ලැබුවේ භාරත ලක්ෂ්මන් ප්‍රේමචන්ද්‍ර මහතාගේ රියදුරු වන රාජගුරුගේ ගාමිණි, මංජුල ප්‍රසාද් හෙට්ටිආරච්චි, සිඩ්ලී මුණවුර් මොහොමඩ් සෆරාස්, ප්‍රේමරත්නගේ තරිඳු අසංක, අරඹගේ දොන් කෞශල්‍ය ධනංජය මධුසංඛ සිල්වා, ගැටමාන්න මලවි කංකානම්ගේ බන්දුල සෙනෙවිරත්න, ගැටමාන්නමලවිකංකානම්ගේ මධුසංඛ සේනාරත්න යන අයයි.මෙසේ නඩු පවරනු ලැබුවේ විතානලාගේ අනුර තුෂාර ද මෙල්, හෙට්ටිකංකානම්ලාගේ චන්දන ජගත් කුමාර, සිරිනායක පතිරණගේ චමින්ද රවි ජයනාත්, කඩප්පිලි ආරච්චිගේ ලංකා රසංජන, විජේසූරිය ආරච්චිගේ මාලක සමීර, විදානගමගේ අමිල, දිසානායක මුදියන්සේලාගේ සරත් බණ්ඩාර, මොරවක දේවගේ සුරංග ප්‍රේමලාල්, චමින්ද සමන් කුමාර අබේවික්‍රම, දිසානායක මුදියන්සේලාගේ ජයන්ත ජනක බණ්ඩාර ගලබොඩ (අත්අඩංගුවට ගැනීමට නියමිත) අරුමාදුර ලොරන්ස් රොමෙලෝ දුමින්ද සිල්වා, රෝහණ මාරසිංහ හා නාගොඩඋයන ආරච්චි ෂාමින්ද යන සැකකරුවන්ටය.පොදු අරමුණක් සඳහා නීති විරෝධී ජන රාශියක සාමාජිකයින් වෙමින් මිනී මැරීමට තැත් කිරීම හා මිනී මැරීම යන චෝදනා යටතේ ලංකා දණ්ඩ නීති සංග්‍රහයේ (32, 146, 140, 300 හා 296) වගන්ති ප්‍රකාරව නීතිපතිවරයා විසින් විත්තිකරුවන්ට එරෙහිව චෝදනා ගොනු කර තිබිණ.ඇමැති ආරක්ෂක අංශයේ නිලධාරීන් දෙදෙනෙකු හා මිරිහාන පොලිසියේ නිලධාරියෙකු ඇතුළු පාර්ලිමේන්තු මන්ත්‍රී දුමින්ද සිල්වා මහතාගේ පෞද්ගලික ආරක්ෂකයින් 9 දෙනෙකුට මෙසේ අධිකරණය හමුවේ නඩු පවරා තිබිණ.පැමිණිල්ල සුපුරුදු පරිදි ‍‍ඊයේ (19) අධිකරණය හමුවේ කැඳවූ අවස්ථාවේදී රහස් පොලිසියේ සහකාර පොලිස් අධිකාරී ශානි අබේසේකර මහතා හා ස්ථානාධිපති මෙරිල් රංජන් ළමාහේවා මහතා නීතිපතිවරයාගේ උපදෙස් මහේස්ත්‍රාත්වරයා වෙත දැනුම් දුන්නේය.එකි උපදෙස් අනුව සැකකරුවන් 7 දෙනෙකු නිදහස් කළ මහේස්ත්‍රාත් ප්‍රසන්න අල්විස් මහතා ලඝු නොවන නඩු විභාගය සඳහා මහේස්ත්‍රාත් සඳුන් විතාන (අංක 6) මහතා වෙත යොමු කළේය.මෙහිදී භාරත ලක්ෂ්මන් ප්‍රේමචන්ද්‍ර මහතාගේ අයිතිවාසිකම් වෙනුවෙන් පෙනී සිටි නීතිඥ උපුල් කුමාරප්පෙරුම මහතා පවසා සිටියේ යුක්තිය ඉෂ්ට කිරීම වෙනුවෙන් තමන් රහස් පොලිසියට ප්‍රශංසා කරන බවය.තවද නීතිපතිවරයා විසින් විත්තිකරුවෙකු ලෙස පාර්ලිමේන්තු මන්ත්‍රී දුමින්ද සිල්වා මහතාට එරෙහිව චෝදනා ගොනු කර ඇති හෙයින් ඔහුට වරෙන්තුවක් නිකුත් කරන ලෙසට ඉල්ලීමක් ද කළේය.අධිකරණයේ ලඝු නොවන නඩු සම්බන්ධයෙන් ක්‍රියා කරන්නේ අංක (6) මහේස්ත්‍රාත්වරයා නිසා එකී ඉල්ලීම එම මහේස්ත්‍රාත් ඉදිරියේ කරන ලෙසට පවසමින් නඩුව කැඳවීම අංක (6) අධිකරණය වෙත යොමු කළේය.අනතුරුව නඩුව අංක (6) මහේස්ත්‍රාත් සඳුන් විතානගේ මහතා ඉදිරියේ කැඳවූ අවස්ථාවේදී කරුණු ඉදිරිපත් කළ නීතිඥ උපුල් කුමාරප්පෙරුම මහතා - II වන චූදිත නඩුව ආරම්භයේ සිටම අධිකරණයට ඉදිරිපත් වූයේ නැහැ.ඔහු සිංගප්පූරු රෝහලක ප්‍රතිකාර ගන්නවා. ඔහු සැකකරුවෙකු ලෙස නම් කිරීමෙන් අනතුරුව අත්අඩංගුවට ගැනීම සඳහා වරෙන්තුවක් නිකුත් කරන ලෙසට මා අංක (4) මහේස්ත්‍රාත්වරයාගෙන් ඉල්ලීම් කළා. එහිදී මහේස්ත්‍රාත්වරයා පවසා සිටියේ වරෙන්තු රහස් පොලිසිය විසින් ඉල්ලිය යුතු බවත් ඔවුන් ඉල්ලා නොසිටින හෙයින් වරෙන්තු නිකුත් කළ නොහැකි බවය.නමුත් අද නීතිපතිවරයා මෙම සැකකරුට එරෙහිව අධිකරණයේ චෝදනා ගොනු කර සිටිනවා. අපරාධ නඩු සංග්‍රහයේ I උප ලේඛනය අනුව වරෙන්තු නිකුත් කිරීමේ බලය ගරු මහේස්ත්‍රාත්වරයා සතු වෙනවා. එහෙයින් දැනට අත්අඩංගුවට ගෙන නොමැති ජයන්ත ජනක බණ්ඩාර ගලබොඩ හා පාර්ලිමේන්තු මන්ත්‍රී දුමින්ද සිල්වා මහතාට වරෙන්තු නිකුත් කරන ලෙසට ඉල්ලා සිටිනවා.නීතිඥ අනුජ ප්‍රේමලාල් - අපරාධ නඩු විධි විධානේ 147 වගන්ති යටතේ ලඝු නොවන නඩු විභාගයකට පොලිස් උධෘත පිටපත් 3ක් අවශ්‍ය වෙනවා. තවද අපරාධ නඩු විධාන සංග්‍රහ 32 වගන්ති ප්‍රකාරව චූදිතට විරුද්ධව වරෙන්තු නිකුත් කිරීමට මහේස්ත්‍රාත්වරයාට අභිමතාර්ථ බලය තිබුණත් එය ක්‍රියාත්මක කිරීමට සාක්කි අවශ්‍ය වෙනවා.උදාහරණයක් ලෙස මහාධිකරණ විනිසුරු මහානාම තිලකරත්න මහතා ශ්‍රේෂ්ඨාධිකරණ නඩු තීන්දුව දැක්විය හැකියි. මේ තත්ත්වය යටතේ පුරෝගාමී මහේස්ත්‍රාත්වරයා (4) වෙත ද මොවුන් තර්ක ඉදිරිපත් මෙතෙක් වරෙන්තු නිකුත් වුණේ නැහැ.ජනාධිපති නීතිඥ හේමන්ත වර්ණකුලසූරිය මහතා - අපරාධ නඩු විධාන සංග්‍රහයේ 136 (ආ) වගන්ති ප්‍රකාරව II පරිච්ඡේදය යටතේ මා කරුණු දක්වනවා. සංඥමය නොවන වරදකදී ඕනෑම අවස්ථාවකදී අත්අඩංගුවට ගත හැකියි. නමුත් කිසි දිනෙක වරෙන්තු ඉල්ලීම පොලිසිය කළේ නැහැ. ඔවුන් එම අවස්ථා මග හැරියා. වරෙන්තු ඉල්ලීම නීත්‍යානුකූල නැහැ.මරණාසන්න තුවාල ලැබූ හිස් කබල පසාරු කර වෙඩි 2 ලත් මාගේ සේවාදායකයාගේ ජීවිතය ගලවා ගත්තේ හාස්කමකින් 2012 / 7 / 16 විශේෂඥ ශල්‍ය වෛද්‍ය කීත් ගෝ මහතාගේ වෛද්‍ය වාර්තා 2012 / 9 / 30 හා 2012 / 11 / 20 ආදියෙන් මේ බව තහවුරු වෙනවා.ශල්‍යකර්ම කිහිපයකටම ඔහු මුහුණ දී තිබුණා. අපි නීතියට පිටුපාන්නේ නැහැ. විශේෂඥ වෛද්‍ය නිර්දේශ හා ඔහුගේ පියා සහෝදරයින් සමඟ සාකච්ඡා කොට සැකකරු අධිකරණයට ඉදිරිපත් කිරීම සම්බන්ධයෙන් කරුණු ඉදිරියේදී අධිකරණයට ඉදිරිපත් කිරීමට පොරොන්දු වෙනවා.මහේස්ත්‍රාත්වරයා - ඔබ විත්තිකරු ශ්‍රී ලංකාවට ගෙන ඒම සම්බන්ධයෙන් අධිකරණය හමුවේ සහතික වෙනවද?ජනාධිපති නීතිඥ හේමන්ත වර්ණකුලසූරිය මහතා - ඔහුගේ පියා හා වෛද්‍යවරයා සමඟ සාකච්ඡා කොට නඩු විභාගයට පෙර අධිකරණයට බාරවෙන්න ක්‍රියා කරනවා.මහේස්ත්‍රාත්වරයා දෙපාර්ශ්වයේ ඉදිරිපත් වූ කරුණු සලකා බලමින් උධෘත විමසීමට මසක කාලයක් ලබා දෙමින් ජනාධිපති නීතිඥවරයාගේ ඉල්ලීම මත II විත්තිකරු අධිකරණයට ඉදිරිපත් කිරීමට අවස්ථාවද සලසමින් නඩුව විමසීමේදී උද්ගත වන කරුණු අනුව වරෙන්තු නිකුත් කිරීම කල් තැබිණ.නීතිඥ මහින්ද මතුගමගේ, නීතිඥ කල්ප පෙරේරා, නීතිඥ අනුජ ප්‍රේමලාල්, නීතිඥ ඉනෝකා ගමගේ, නීතීඥ ප්‍රේමසිරි පෙරේරා, නීතිඥ ඉන්ද්‍රජිත් අමරතුංග, නීතිඥ වීරසේන රණහේවා, ‍නීතිඥ එල්.ඒ.කාඩොස්, ජනාධිපති නීතිඥ හේමන්ත වර්ණකුලසූරිය, නීතිඥ උපුල් කුමාරප්පෙරුම, නීතිඥ අනිල් සිල්වා, නීතිඥ උදුම්බරා දහනායක, නීතිඥ ජයන්ත වීරසිංහ යන නීතිඥ මඬුල්ලක් විත්තිකරුවන් නියෝජනය කරමින් පෙනී සිටියහ.රහස් පොලිසියේ පොලිස් අධිකාරී ශානි අබේසේකර මහතා සමඟ ස්ථානාධිපති මෙරිල් රංජන් ළමාහේවා මහතා පැමිණිල්ල වෙනුවෙන් කරුණු දැක්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>20</day>
    </date>
    <link>http://www.dinamina.lk/2013/02/20/_art.asp?fn=n1302203</link>
    <topic>කරච්චියේ සිට ආ පාකිස්තානුවන් ළඟ ගබ්සා එන්නත් - නිදි පෙති</topic>
    <author>නිමල් රාජපක්ෂ, කුමාරසිරි ප්‍රසාද්</author>
    <content>කරච්චියේ සිට මෙරටට පැමිණි පකිස්තාන ජාතිකයන් තිදෙනෙකුගේ ගමන්මලු වල සඟවා තිබූ රුපියල් විසි දෙලක්ෂයක් වටිනා ගබ්සා එන්නත් හා නිදිපෙති තොගයක් කටුනායක ගුවන් තොටුපළ රේගු මත්ද්‍රව්‍ය නාශක අංශයේ නිලධාරීන් අත්අඩංගුවට ගෙන ඇත.මෙම පාකිස්තානු ජාතිකයන් තිදෙනා අත්අඩංගුවට ගෙන ඇත්තේ පසුගිය 17 දා (ඉරුදින) රාත්‍රී 9.10ට පමණය. පාකිස්තානය, කරච්චි හරහා පැමිණි යූ.ල්. 184 දරන ගුවන්යානයෙන් මේ තිදෙනා මෙරටට පැමිණ ඇතැයි රේගු නිලධාරීහු පවසති.භාණ්ඩ කිසිවක් ගෙනයා නොහැකි මං තීරුව ඔස්සේ ගමන්මලු කරේ දමා ගෙන ගොස් ඇත. ඔවුන්ගේ ගමන් විලාසය පිළිබඳ සැකසිතී පරීක්ෂා කරද්දී සඟවා ගෙන සිටි ගබ්සා (එන්නත්) 3250 ක් හා නිදි පෙති 26100ක් සහකාර රේගු අධිකාරීවරුන් වන ඩී.ඩී.එස්.සී. මයිකල් හා උදේශ් ජයවර්ධන යන මහත්වරුන් විසින් අත්අඩංගුවට ගෙන තිබේ.ගුවන්තොටුපළ රේගු අධ්‍යක්ෂ පී.බී.එස්.සී. නෝනිස් මහතා වෙත ඉදිරිපත් කිරීමෙන් පසු එන්නත් හා නිදිපෙති තොගය ඊයේ රාජසන්තක කර ඇත. පාකිස්තානුවෝ තිදෙනා අවවාද කොට නිදහස් කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>20</day>
    </date>
    <link>http://www.dinamina.lk/2013/02/20/_art.asp?fn=n1302204</link>
    <topic>ඔස්ට්‍රේලියා පනින්න හැදූශ්‍රී ලාංකික 26ක්ඉන්දුනීසියා පොලිස් බාරයේ</topic>
    <author>මහින්ද අලුත්ගෙදර</author>
    <content>නීති විරෝධී ලෙස මුහුදු මාර්ගයෙන් ඔස්ට්‍රේලියාව බලා යාමට උත්සාහ කිරීමේදී අනතුරට ලක්ව මුහුදේ අතරමංව සිටි ශ්‍රී ලාංකික සංක්‍රමණිකයන් 26 දෙනකු ඉන්දුනීසියානු පොලීසිය විසින් බේරාගෙන තිබේ.එරට ධීවරයන්ගෙන් ලැබුණු තොරතුරකට අනුව සිදුකළ විශේෂ මෙහෙයුමකදී මේ ශ්‍රී ලාංකික සංක්‍රමණිකයන් නිදහස් කරගෙන තිබෙන බවද ඔවුන් සියලුදෙනාම හොඳ සෞඛ්‍ය තත්ත්වයකින් පසුවන බවද වාර්තා වෙයි. ‍මේ ශ්‍රී ලාංකිකයන් පිරිස ගමන් ගත් යාත්‍රාව ඉන්දුනීසියාවට අයත් ටිඩුන් දිවයින ආසන්නයේදී අනතුරුට පත්ව තිබෙන අතර ඒ වනවිට ඔවුන් දින 12 ක පමණ කාලයක් මුහුදේ අතරමංව සිට ඇත.නීති විරෝධී ලෙස ඔස්ට්‍රේලියාවේ ක්‍රිස්මස් දූපත බලා ගමන් කරමින් සිටියදී මේ පිරිස අනතුරට පත්ව තිබෙන අතර මේ සංක්‍රමණිකයන් අතර කාන්තාවන් 6 දෙනෙකු සහ කුඩා ළමයින් 3 දෙනකු අයත්වන බවද වාර්තා වෙයි.මේ පිරිස ඉන්දුනීසියානු පොලීසිය බාරයට ගෙන තිබෙන අතර ඔවුන් ටැන්ජුන් සංක්‍රමණික කාර්යාලයට බාරදීමට පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>20</day>
    </date>
    <link>http://www.dinamina.lk/2013/02/20/_art.asp?fn=n1302205</link>
    <topic>කච්චතිව් පල්ලියේවාර්ෂික මංගල්‍යයටනාවික හමුදාවේ අතහිත</topic>
    <author/>
    <content>කච්චතිව් හි ඓතිහාසික ශාන්ත අන්තෝනි දේවස්ථානයේ වාර්ෂික මංගල්‍යය මෙම මස 23 හා 24 දෙදින අත් උත්කර්ෂවත් අන්දමින් පැවැත්වේ.ශ්‍රී ලංකා නාවික හමුදාවේ පූර්ණ අනුග්‍රහය යටතේ ඉන්දු ලංකා ද්වි පාර්ශ්වික සබඳතා වර්ධනය කරගැනීමේ අරමුණෙන් වාර්ෂිකව පැවැත්වෙන මෙම උ‍ළෙලට ඉන්දීය කිතුනු බැතිමතුන්ද සහභාගී වනු ඇති බවට විශ්වාස කැරේ.ජීවිත ආරක්ෂක කණ්ඩායම්, යාත්‍රා මෙන්ම බැතිමතුන්ට අවශ්‍ය ආහාර, පානීය ජලය, සනීපාරක්ෂක පහසුකම්, වෛද්‍ය පහසුකම්, තාවකාලික මාවත්, තාවකාලික ජැටි හා මහජන ඇමතුම් පද්ධතියක්ද නාවික හමුදාව මඟින් සූදානම් කර ඇත.රාජ්‍ය ආරක්ෂක හා නාගරික සංවර්ධන අමාත්‍යාංශයේ අනුමැතිය සහිතව නාවික හමුදාපති වයිස් අද්මිරාල් ජයනාත් කොළඹගේ මහතාගේ උපදෙස් මත උතුරු නාවික විධානයේ ආඥාපති රියර් අද්මිරාල් ශිරන්ත උඩවත්ත මහතාගේ අධීක්ෂණය මත මෙම කටයුතු සිදු කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>20</day>
    </date>
    <link>http://www.dinamina.lk/2013/02/20/_art.asp?fn=n1302206</link>
    <topic>තමිල්නාඩු වැසියෝ 3ක්අඩු පඩිය‍ට වැඩට ඇවිත්</topic>
    <author>දිගාමඩුල්ල සමුහ චන්දන ලියනආරච්ච්</author>
    <content>අඩු වැටුපට සේවය කිරිමට මෙරටට පැමිණි තමිල්නාඩු වැසියන් තිදෙනකු අක්කරපත්තු පාලමුණේ ප්‍රදේශයේ කුඹුරු යායක වැඩ කරමින් සිටියදි අත්අඩංගුව‍ට ගෙන තිබේ.සංචාරක විසා මගින් මෙරටට පැමිණ සිටි සේවමුත්තු සේලවම් (35) දීතන මුර්ති චන්ද්‍ර (28) මනික්කන්දන් පලනිෂාමි(23) අය මෙසේ අත්අඩංගුවට ගෙන ඇත.මෙසේ අඩු වැටුපට වැඩ කිරිම සදහා විශාල පිරිසක් මෙරටට ඇතුළු වී ඇති බවට තොරතුරු ලැබි ඇති බවත් ඔවුන් සැම අත්අඩංගුවට ගැනිමට කටයුතු කරමින් සිටින බවත් පොලිසිය සදහන් කරයි.අම්පාර කොට්ඨාස භාර පොලිස් අධිකාරි අජිත් රෝහණ මහතාගේ උපදෙස් පරිදි කොට්ඨාස දුෂණ මර්දන ඒකකයේ ස්ථානාධිපති ගජනායක පොලිස් සැරයන් 43698 වසන්ත පොලිස් කොස්තාපල්වරුන් වන 37951 මානවඩු 52235 විරසිංහ 64295 එරන්ද 663 සුනිල් 21031 (රි)තිසේරා යන නිලධාරිහු මෙම වැටලිම කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>20</day>
    </date>
    <link>http://www.dinamina.lk/2013/02/20/_art.asp?fn=n1302207</link>
    <topic>කොළඹ පොදුරද සමුළුවදකුණු ආසියාවට ම වැදගත්</topic>
    <author>මහින්ද අලුත්ගෙදර</author>
    <content>පොදු රාජ්‍ය මණ්ඩලීය රාජ්‍ය නායක සමුළුව ශ්‍රී ලංකාවේ පැවැත්වීම දකුණු ආසියානු කලාපයටම අතිශය වැදගත් බව මාලදිවයින පවසයි.එම සංවිධානායේ ප්‍රගමනය සහ ඉදිරි ගමන වෙනුවෙන් ශ්‍රී ලංකාව විශිෂ්ට දායකත්වයක් සපයනු ඇතැයි බලාපොරොත්තු වියහැකි බව ශ්‍රී ලංකාවේ මාලදිවයින් මහ කොමසාරිස් හුසේන් ෂිහාබ් මහතා විශ්වාසය පළ කරයි.මහ කොමසාරිස්වරයා මේ බව සඳහන් කළේ මාධ්‍ය වෙත විශේෂ ප්‍රකාශයක් කරමිනි. එහිදී වැඩිදුරටත් අදහස් දක්වමින් ශ්‍රී ලංකාවේ මාලදිවයින් මහ කොමසාරිස්වරයා සඳහන් කළේ පොදු රාජ්‍ය මණ්ඩලය යන්න කුඩා රටවල් මෙන්ම සංවර්ධනය වන රාජ්‍යයන් කිහිපයකින් සමන්විත සංවිධානයක් බවයි.බලවත් රාජ්‍යයන් කිහිපයක් ඊට අයත්වන බවද ඒ මහතා පෙන්වා දුන්නේය.23 වැනි පොදු රාජ්‍ය මණ්ඩලීය රාජ්‍ය නායක සමුළුව කොළඹදී පැවැත්වීමට තීරණයකර තිබෙන අතර මේ වනවිට ඒ සඳහා අවශ්‍ය සියල්ල සූදානම් කිරීමට විදේශ කටයුතු අමාත්‍යාංශය පියවර ගෙන ඇත.මේ වසරේ නොවැම්බර් මස 15, 16 හා 17 දිනයන්හිදී පැවැත්වීමට නියමිත පොදු රාජ්‍ය මණ්ඩලීය රාජ්‍ය නායක සමුළුව සඳහා සාමාජික සෑම රටකම රාජ්‍ය නායකයන් සහභාගි වීමට නියමිත බවද විදේශ කටයුතු අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>20</day>
    </date>
    <link>http://www.dinamina.lk/2013/02/20/_art.asp?fn=n1302208</link>
    <topic>ජවිපෙ එදා මිනී මැරූ හැටි රටම දන්නවා</topic>
    <author>වයිමන් හෙට්ටිආරච්චි</author>
    <content>ජනතා විමුක්ති පෙරමුණ එදා මිනී මැරූ හැටි, පාසල් ගුරුවරුන් මැරූ හැටි කවුරුත් හොඳින් දන්නේ යැයි බස්නාහිර පළාත් සභා රැස්වීමේදී මහ ඇමැති ප්‍රසන්න රණතුංග මහතා ප්‍රකාශ කළේය. අමාත්‍යවරයා මේ බව සඳහන් කළේ මන්ත්‍රීවරුන්ගේ පෞද්ගලික කරුණු පැහැදිලි කිරීමේ අවස්ථාවේදී ජනතා විමුක්ති පෙරමුණ මන්ත්‍රී වෛද්‍ය නලින්ද ජයතිස්ස මහතා කළ ප්‍රකාශයකට පිළිතුරු සපයමිනි.හොරණ මේධංකර විද්‍යාලයේ ඇති වූ සිද්ධියක් සම්බන්ධයෙන් රටපුරා ආන්දෝලනයක් ඇති වූ බවත්, සෑම පාසලකටම ප්‍රමාණවත් අයුරින් මුදල් වෙන් කිරීමක් සිදු වී නැති බවත් ජවිපෙ මන්ත්‍රීවරයා මෙහිදී ප්‍රකාශ කළේය.ඊට පිළිතුරු සැපයූ මහ ඇමැතිවරයා සඳහන් කළේ ජනතා විමුක්ති පෙරමුණ මෙන් පාසල් දරුවන් විකුණා දේශපාලන වාසි ලබා ගැනීමට තමන් උත්සාහ නොගන්නා බවයි. මුදල් එකතු කිරීම සෑම පාසලකම සිදුවන බවත් අදාළ පාසල් සිසුවිය හා එම පාසල පිළිබඳවද පූර්ණ පරීක්ෂණයක් කෙරෙමින් පවතින බවත් හෙතෙම කීය.එමෙන්ම සෑම පාසලකටම නිසි මුදල් ප්‍රතිපාදන ලබාදී ඇති බව පැවසූ රණතුංග මහතා මෙය සඟවා කතා කිරීමට කිසිදු අවශ්‍යතාවක් නැතැයිද අවධාරණය කළේය.රණතුංග මහතා මෙසේද පැවසීය."මම මේ පිළිබඳව ප්‍රවෘත්ති සාකච්ඡාවක් තබා අවශ්‍ය කරුණු හෙළිදරව් කළා. ඒ වගේම මේ දරුවාට අගතියක් නොවන අයුරින් ප්‍රවෘත්ති වාර්තා සකස් කරන්නැයි මාධ්‍ය වෙත ඉල්ලීමක් කළා. ඒ අනුව ඔවුන් ක්‍රියා කර තිබෙන බව කෘතවේදීව මතක් කරනවා.හොරණ මේධංකර පාසලේ ලක්ෂ 10 - 12 පමණ එකතු කර ඇති බවත්, අධ්‍යාපන ඇමැතිවරුන් 11 දෙනෙකු සිටියද අන්තිමේදී පොල්ගෙඩිය ඇහිලූ ශිෂ්‍යාවගේ සිදුවීම දුර දිග ගිය බවත් ජවිපෙ මන්ත්‍රී වෛද්‍ය නලින් ජයතිස්ස මහතා මෙහිදී ප්‍රකාශ කළ අතර එම අවස්ථාවේදී සභාවේ දැඩි ඝෝෂාකාරී තත්ත්වයක් හටගැනුණි.එම අවස්ථාවේදී මුලසුනේ සිටි සභාපතිවරයා මේ පිළිබඳ සංවාදයකට ඉඩදිය නොහැකි බව සඳහන් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>20</day>
    </date>
    <link>http://www.dinamina.lk/2013/02/20/_art.asp?fn=n1302209</link>
    <topic>හැමිල්ටන් ඇළ හැඩ කරයි</topic>
    <author>මහින්ද අලුත්ගෙදර</author>
    <content>සංචාරක ආකර්ෂණයට සරිලන පරිදි මීගමුව හැමිල්ටන් ඇළ සංවර්ධනය කිරීම සඳහා රුපියල් මිලියන 600 ක් වෙන් කිරීමට ආර්ථික සංවර්ධන අමාත්‍යාංශය පියවර ගෙන ඇත.එම අමාත්‍යාංශය මඟින් ක්‍රියාත්මක සංචාරක සම්පත් වැඩිදියුණු කිරීමේ ව්‍යාපෘතිය මේ ඇළ සංවර්ධනය කිරීමට නියමිත අතර ජනාධිපති මහින්ද රාජපක්ෂ මහතාගේ උපදෙස් හා ආර්ථික සංවර්ධන ඇමැති බැසිල් රාජපක්ෂ මහතාගේ යෝජනාවකට අනුව එම සංවර්ධන කටයුතු සිදුකෙරෙන බව ආර්ථික සංවර්ධන අමාත්‍යාංශය පවසයි.භාණ්ඩ ප්‍රවාහනය කිරීමේ අරමුණින් ඕලන්ද යුගයේදී ආරම්භ කළ හැමිල්ටන් ඇළ බ්‍රිතාන්‍ය යුගයේදී (1802 දී) නිමාවට පත්විය.මීගමුව සංචාරක කලාපය දියුණු කිරීමේ අරමුණින් සංවර්ධන කිරීමට නියමිත හැමිල්ටන් ඇළ ව්‍යාපෘතිය මඟින් මා ඔය සිට කැලණී ගංමෝය දක්වා වන කිලෝමීටර 22 ක පමණ පැතිරී ඇති ප්‍රදේශයක් සංචාරකයන්ගේ ආකර්ෂණය දිනාගත් ප්‍රදේශයක් බවට පත්කිරීම සඳහා ආර්ථික සංවර්ධන අමාත්‍යාංශය මඟින් සැලසුම්කර තිබේ.මේ සදහා අවශ්‍ය සැලැස්ම මොරටුව විශ්වවිද්‍යාලය විසින් සකස්කර ඇත. හැමිල්ටන් ඇළ දෙපස ඉහළ පාරිසරික වටිනාකමක් ඇති අතර එය විවිධ මත්ස්‍යයන්, පක්ෂීන්, ශාක ඇතුළු ඉහළ ජෛව විවිධත්වයෙන් පොහොසත් අතර එය වර්තමාන පාරිසරික සංවාරක කර්මාන්තය සදහා ඉතා වැදගත් ස්ථානයක් ගෙන තිබේ.මේ යටතේ ඇල දෙපස බැමි බැද ඇල ආරක්ෂා කිරීමට කටයුතු කරන අතර ඇල මාර්ග දෙපස අලංකරණය කිරීමද සිදුකරන බව ආර්ථික සංවර්ධන අමාත්‍යාංශය පවසයි.සංචාරකයින්ට මීගමුවේ සිට හැමිල්ටන් ඇල දිගේ බෝට්ටු මඟින් මුතුරාජවෙල, කැළණි විහාරය, දඩුගන්නාඔය වැනි ස්ථානයන්ට අපහසුතාවකින් තොරව ගමන් කිරීමට අවශ්‍ය පහසුකම් සැළසෙන අතර ඒ සඳහා බාධාවකින් තොරව බෝට්ටු ගමන් කිරීමට හැකියාව ලැබෙන පරිදි ‍රොන් මඩ ඉවත් කිරීම, ජලය අපවිත්‍ර වීම වළක්වාලීම වැනි දෑ මේ යටතේ ක්‍රියාත්මක කෙරේ.මෙහි පළමු පියවර යටතේ මා ඔයේ සිට මීගමුව දක්වා වන කිලෝමීටර් 9 ක කොටස මේ වන විට සංවර්ධනය කෙරෙමින් පවතින අතර මීගමුව කලපුවේ සිට කැලණි ගං මෝය (හේකිත්ත) දක්වා වන කිලෝමීටර් 14 ක කොටසෙහි සංවර්ධන කටයුතු ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් ආරම්භ කරන ලදී. ශ්‍රී ලංකා ඉඩම් ගොඩකිරීමේ හා සංවර්ධනය කිරීමේ සංස්ථාව මඟින් මේ කටයුතු ක්‍රියාත්මක කෙරේ.ඇල මාර්ගය සහ ඇල දෙපස මාර්ග සංචාරක ආකර්ශනීය ප්‍රදේශ ලෙස සංවර්ධනය කිරීමෙන් අනතුරුව ධීවරයින්ට අවශ්‍ය වෙළඳකුටි, බෝට්ටු නතර කිරීමමේ ජැටි සහ ධීවරයින්ට අවශ්‍ය සෙසු පහසුකම් සංචාරකයින්ගේ ආකර්ශනය දිනාගන්නා පරිදි ගොඩනංවන බව ආර්ථික සංවර්ධන ඇමැති බැසිල් රාජපක්ෂ මහතා පවසයි. ව්‍යාපෘතිය අවසන් කිරීමෙන් අනතුරුව මෙහෙයුම් කටයුතු බස්නාහිර පළාත් සංචාරක අමාත්‍යාංශය සමඟ ඒකාබද්ධව ප්‍රජාවගේද සහයෝගය ඇතිව සිදුකෙරේ.ධිවර කටයුතු නියෝජ්‍ය ඇමැති සරත් ගුනරත්න, බස්නාහිර පළාත් සභා ඇමැති නිමල් ලංසා, වත්තල ප්‍රාදේශීය සභා සභාපති ත්‍යාගරත්න අල්විස්, ගම්පහ දිස්ත්‍රික් ලේකම් ජී.ඒ.චන්ද්‍රසිරි, පළාත් මාර්ග සංවර්ධන අධිකාරියේ සාමාන්‍යාධිකාරී ඉංජිනේරු ආර්. එම්.එස්. බණ්ඩාරනායක මහත්වරුන් ඇතුළු විශාල පිරිසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>20</day>
    </date>
    <link>http://www.dinamina.lk/2013/02/20/_art.asp?fn=n13022010</link>
    <topic>ශ්‍රී ලංකාව මුල්වරටසී.බී.අයි දර්ශකයට</topic>
    <author>මහින්ද අලුත්ගෙදර</author>
    <content>ඉතිහා‍සයේ පළමුවරට අන්තර් ජාතික සී.බී.අයි දර්ශකයට ශ්‍රී ලංකාව ද ඇතුළත් කරගෙන ඇත.Future Brand නමැති ආයතනය විසින් මේ වර්ගීකරණය සිදුකරන අතර රටක සංවර්ධනය, ආර්ථිකය, නීති ක්ෂේත්‍රය, ස්වාභාවික සෞන්දර්යය මෙන්ම සංස්කෘතිය ආදී ක්ෂේත්‍ර රැසක් පදනම් කරගනිමින් එම වර්ගීකරණය සිදු කරයි.ශ්‍රී ලංකාවේ ක්ෂේත්‍ර රැසක් සම්බන්ධයෙන් සිදුකෙරුණු පුළුල් අධ්‍යයනයකින් අනතුරුව සී.බී.අයි දර්ශකය සඳහා ශ්‍රී ලංකාව ඇතුළත් කරගෙන තිබීම විශේෂත්වයකි.වසර අටක කාලයක් අඛණ්ඩව මේ ආයතනය අදාළ වර්ගීකරණය සිදුකර තිබෙන අතර මේ දක්වා ශ්‍රී ලංකාව ඒ සඳහා ඇතුළත් කරගෙන නොමැත. නමුත් මෙවර ශ්‍රී ලංකාව අදාළ දර්ශකය සඳහා ඇතුළත් කරගෙන තිබෙන අතර මෙවර ඒ සඳහා ලෝකයේ සංවර්ධනය වන, සංවර්ධිත මෙන්ම ඌන සංවර්ධිත රටවල් 118 ක් තෝරාගෙන ඇත.රටවල් 118 ක් අතරේ පැවැති මේ සමීක්ෂණයේදී ශ්‍රී ලංකාව 67 වැනි ස්ථානය හිමිකරගෙන තිබෙන අතර ආසියා ශාන්තිකර කලාපයේ 13 වැනි ස්ථානය ශ්‍රී ලංකාවට හිමිව තිබේ.මෙම දර්ශකය සඳහා ශ්‍රී ලංකාව ඇතුළත් වූ ප්‍රථම අවස්ථාවේදී කැපී පෙනෙන ප්‍රගතියක් අත්කර ගැනීමට සමත්ව තිබෙන බව Future Brand ආයතනයේ කලාපීය විධායක සාරා රීටර් ප්‍රකාශ කරයි.</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>20</day>
    </date>
    <link>http://www.dinamina.lk/2013/02/20/_art.asp?fn=n13022011</link>
    <topic>පාප් වහන්සේට ප්‍රසංශා කිරීමටපක්ෂ නායකවරු තීරණයක</topic>
    <author>ස්වර්ණා විජේකෝන්, චමීර ඇල්ලදෙණිය සහ සභාෂිණි සේනානායක‍</author>
    <content>සේවයෙන් විශ්‍රාම යන අති උත්තම 16වැනි බෙනඩික් පාප් වහන්සේ කතෝලික සභාවට කළ සේවය වෙනුවෙන් උන්වහන්සේට ප්‍රසංශා කිරීමට පාර්ලිමේන්තුවේ කල් තැබීමේ විවාදය අද (20) පැවැත්වීමට පක්ෂ නායකවරු තීරණය කර තිබේ.මෙම යෝජනාව විපක්ෂයේ ප්‍රධාන සංවිධායක ජෝන් අමරතුංග මහතා ඉදිරිපත් කිරීමට නියමිත අතර, සභානායක නිමල් සිරිපාල ද සිල්වා මහතා විසින් ස්ථිර කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>20</day>
    </date>
    <link>http://www.dinamina.lk/2013/02/20/_art.asp?fn=n13022012</link>
    <topic>වෛද්‍ය පීඨවල ඉගැන්වීමටවිශේෂඥ වෛද්‍යවරු</topic>
    <author/>
    <content>විශේෂඥ වෛද්‍යවරුන් හා වෛද්‍යවරුන් වෛද්‍ය පීඨවල ඉගැන්වීම් කටයුතු සඳහා යොමු කිරීමට සෞඛ්‍ය අමාත්‍යාංශය තීරණය කර ඇත.රජයේ රෝහල්වල සේවය කරන විශේෂඥ වෛද්‍යවරුන් හා වෛද්‍යවරුන් ජ්‍යෙෂ්ඨත්වය (ප්‍රමුඛතාව) මත ඉගැන්වීම් කටයුතු සඳහා නිදහස් කිරීමට සෞඛ්‍ය අමාත්‍යාංශය එකඟතාව පළ කර තිබේ.සෞඛ්‍ය අමාත්‍යාංශයේ ලේකම් වෛද්‍ය නිහාල් ජයතිලක, උසස් අධ්‍යාපන අමාත්‍යාංශයේ ලේකම් සුනිල් ජයන්ත නවරත්න මහත්වරුන්ගේ සහ සියලුම විශ්වවිද්‍යාලවල වෛද්‍ය පීඨවල පීඨාධිපතිවරුන්ගේ ප්‍රධානත්වයෙන් පැවැති සාකච්ඡාවකදී මේ බව තීරණය කර තිබේ.මේ වෛද්‍යවරු රෝහල්වල සේවය කරන අතරතුරදීම ඉගැන්වීම් කටයුතු සඳහා නිදහස් කෙරේ.සෞඛ්‍ය අමාත්‍යාංශය හා උසස් අධ්‍යාපන අමාත්‍යාංශය එක්ව සියලුම ශික්ෂණ රෝහල්වල මහාචාර්ය ඒකක සංවර්ධනය සඳහා පහසුකම් වැඩිදියුණු කිරීමට ද තීරණය කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>20</day>
    </date>
    <link>http://www.dinamina.lk/2013/02/20/_art.asp?fn=n13022013</link>
    <topic>‘චැනල් ෆෝ’කියන්නේ බොරු</topic>
    <author>නුවන් කොඩිකාර සහ පණ්ඩුක සමරසේකර</author>
    <content>යුද සමයේ අවසන් අධියරයන්වලදී හමුදාවට භාර වූ පිරිස් අතර එල්.ටී.ටී.ඊ නායක වේලුපිල්ලේ ප්‍රභාකරන්ගේ බාල පුත්‍රයාද සිටි බවට චැනල් ෆෝ නාලිකාව මගින් ගෙනයන ප්‍රචාරය සම්පූර්ණයෙන්ම ප්‍රතික්ෂේප කරන බව යුද හමුදා මාධ්‍ය ප්‍රකාශක, බ්‍රිගේඩියර් රුවන් වනිගසූරිය මහතා පැවැසීය.චැනල් ෆෝ නාලිකාව පසුගියදා ප‍්‍රචාරය කළ වීඩියෝ සහ ඡායාරූපවල කිසිදු සත්‍යතාවක් නොමැති බව ශ්‍රී ලංකා යුද හමුදාව අවධාරණය කරයි.චැනල් ෆෝ නාලිකාව එල්.ටී.ටී.ඊ නායකයාගේ බාල පුත‍්‍රයාගේ ඡායාරූපයක් විකාශය කළ අතර එය ඔහු හමුදාවට භාරවීමෙන් පසුව ගන්නා ලද එකක් බව ප‍්‍රකාශ කළේය.කෙසේ නමුත් හමුදා මාධ්‍ය ප‍්‍රකාශකවරයා සඳහන් කරන ලද්දේ ජිනිවා සමුළුව ආසන්නයේ මෙවැනි අසත්‍ය චෝදනා එල්ල කිරීම දේශපාලන අරමුණු වෙනුවෙන් සිදුකරන්නක් බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>20</day>
    </date>
    <link>http://www.dinamina.lk/2013/02/20/_art.asp?fn=n13022014</link>
    <topic>මුස්ලිම් කොංග්‍රස් මන්ත්‍රීධුරඅහෝසි කිරීම වළක්වමින්රනිල්ට-තිස්සට වාරණ</topic>
    <author>රෝෂන් තුෂාර</author>
    <content>පොදු විපක්ෂයේ තීරණයන් පරාජය කරමින් දෝෂාභියෝගයට පක්ෂව ඡන්දය ප්‍රකාශ කළ ශ්‍රී ලංකා මුස්ලිම් කොංග්‍රස් පාර්ලිමේන්තු මන්ත්‍රීවරුන්ගේ 'මන්ත්‍රීධුර' අහෝසි කිරීමට එක්සත් ජාතික පක්ෂය ක්‍රියා කිරීම වළක්වමින් වාරණ නියෝගයක් කොළඹ දිසා අධිකරණය ඊයේ (19) කිතුත් කළේය.විපක්ෂ නායක රනිල් වික්‍රමසිංහ මහතාට හා එ.ජා.ප. මහ ලේකම් තිස්ස අත්තනායක මහත්වරුන්ට නිකුත් කළ මේ වාරණය ලබන 05 දින දක්වා ක්‍රියාත්මක වේ. අධිකරණ ඇමැති රවුෆ් හකීම් මහතා ඇතුළු මුස්ලිම් කොංග්‍රස් පාර්ලිමේන්තු මන්ත්‍රීවරුන් හය දෙනකු ගොනුකළ පෙත්සම් 6ක් සලකා බැලීමෙන් පසුව කොළඹ ප්‍රධාන දිසා විනිසුරු අමල් රණරාජා මහතා මේ වාරණ නිකුත් කළේය.දෝෂාභියෝගයට පාර්ලිමේන්තුවේදී ඡන්දය ප්‍රකාශ කිරීම පදනම් කරගනිමින් සිය මන්ත්‍රීධුර පිළිබඳ තීරණ ගැනීමට එක්සත් ජාතික පක්ෂයට බලයක් නොමැති බවත්, එය එක්සත් ජාතික පක්ෂය බලය ඉක්මවා කටයුතු කිරීමක් බවත් පසුගිය 30 දින පක්ෂ මහ ලේකම් තිස්ස අත්තනායක මහතා පැමිණිලිකාර මන්ත්‍රීවරුන්ට නිකුත් කළ ලිපි නීති විරෝධී බවට ප්‍රකාශ කරන ලෙස ඉල්ලා මේ පෙත්සම් ගොනු කෙරිණි.දෝෂාභියෝගයට ඡන්දය ප්‍රකාශ නොකරන ලෙසට එ.ජා.ප. ය ඇතුළු පොදු විපක්ෂය තීරණය කර තිබියදී මුස්ලිම් කොංග්‍රස් මන්ත්‍රීවරුන් ඊට පක්ෂව ඡන්දය ප්‍රකාශ කළේ පාර්ලිමේන්තුවේ උත්තරීතර බලයත් ජනතා පරමාධිපත්‍ය හා නීතිය සුරක්ෂිත කිරීමටත් බව පැමිණිලිකරුවෝ කරුණු ඉදිරිපත් කළහ.2010 මහ මැතිවරණයේදී මුස්ලිම් කොංග්‍රසය එජාපය හා සන්ධාන ගතවූයේ මැතිවරණය සඳහා පමණක් බවත් මුස්ලිම් කොංග්‍රස් මන්ත්‍රීවරුන් පිළිබඳ තීරණ ගැනීමේ අයිතිය තම පක්ෂය සතු බවත් ඔවුන් පැවසූහ.පැමිණිලි වෙනුවෙන් නීතිඥ ජී.ජී. අරුල් ප්‍රගාසම් මහතාගේ උපදෙස් පරිදි ජනාධිපති නීතිඥ රොමේෂ් ද සිල්වා මහතා පෙනී සිටියේය. 'ආණ්ඩුක්‍රම ව්‍යවස්ථාවේ 99 වැනි වගන්තිය ප්‍රකාරව මන්ත්‍රීධුරය අහෝසි නොකිරීමට හේතු ඇත්නම් දැනුම් දෙන ලෙස' දන්වා තිස්ස අත්තනායක මහතා පසුගිය 30 දින නිකුත් කළ ලිපිය තහනම් කරන ලෙස ඉල්ලා මේ නඩු හය පැවැරීය.මුස්ලිම් කොංග්‍රස් මන්ත්‍රීවරු පිළිබඳ තීරණ ගැනීමේ අයිතියක් එක්සත් ජාතික පක්ෂයට නොමැති බවත් ආණ්ඩුව ඉදිරිපත් කළදහඅටවන ආණ්ඩුක්‍රම ව්‍යවස්ථා සංශෝධනයට පක්ෂවද තමන් පාර්ලිමේන්තුවේදී ඡන්දය ප්‍රකාශ කළ බවත් පැමිණිලිකරුවෝ කරුණු ඉදිරිපත් කළහ.දහඅටවන ආණ්ඩුක්‍රම ව්‍යවස්ථා සංශෝධනයට පක්ෂව ඡන්දය ප්‍රකාශ කළ මන්ත්‍රීවරුන්ගේ මන්ත්‍රීධුර අහෝසි කිරීමට විත්තිකරුවන් ලිපි නිකුත් කළ බව පෙන්වා දුන් පැමිණිලිකරු‍වන් එම තීරණයද අධිකරණය මඟින් අතුරු තහනමට ලක්කර ඇති බව පෙන්වා දුන්නේය.කරුණු සලකා බැලූ විනිසුරුවරයා විත්තිකරුවන්ට අතුරු තහනම් දැන්වීම් නිකුත් කරමින් ලබන 05 දින අධිකරණයේ කරුණු දක්වන ලෙසට නියෝග කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>20</day>
    </date>
    <link>http://www.dinamina.lk/2013/02/20/_art.asp?fn=n13022015</link>
    <topic>සාම විනිසුරුවරුන්ටමුදල් දෙන්න එපා</topic>
    <author>රෝෂන් තුෂාර</author>
    <content>දිවුරුම් පෙත්සම් ඇතුළු ලිපි ලේඛන සහතික කර ගැනීම සඳහා 'සාම විනිසුරුවරුන්ට' මුදල් ලබා නොදෙන්නැයි අධිකරණ අමාත්‍යාංශය ජනතාවගෙන් ඉල්ලා සිටියි.සාම විනිසුරු පදවිය ගරු තනතුරක් මෙන්ම ස්වේච්ඡා සේවයක් බව පෙන්වා දෙන අමාත්‍යාංශය මුදල් ලබා ගැනීම පිළිබඳ අල්ලස් හෝ දූෂණ විමර්ශන කොමිෂමට අමාත්‍යාංශයට හෝ පොලිසියට පැමිණිලි කළ හැකි බවද අමාත්‍යාංශය පවසයි.අධිකරණ අමාත්‍යාංශය නිවේදනයක් නිකුත් කරමින් මෙසේද සඳහන් කර ඇත.අධිකරණ අමාත්‍යෘංශයෙන් එම තනතුරට අදාළව ලබා දෙන පත්වීම් ලිපියෙහි සහතික කිරීම සඳහා කිසිදු මුදලක් ලබා ගැනීම සාම විනිසුරුවරයකු විසින් නොකළ යුතු බව පැහැදිලිව දක්වා ඇත.සාම විනිසුරු තනතුර යනු ස්වේච්ඡාවෙන් සේවාව ලබා දෙන තනතුරක් වන අතර එම තනතුර යොදා ගනිමින් තම අවශ්‍යතා ඉටු කර ගැනීමට පැමිණෙන ජනතාවගෙන් මුදල් ඉල්ලීමට හෝ ලබා ගැනීමට අයිතියක් සාම විනිසුරුවරුන්ට නොමැත.සාම විනිසුරුවරුන් මුදල් ලබා ගත් බවට ඔප්පු වුවහොත් අදාළ සාම විනිසුරුවරයාගේ තනතුර අහෝසි කිරීමට අධිකරණ ඇමැතිතුමාට බලය ඇත. එසේ මෙම තනතුරට නොගැළපෙන ආකාරයට ක්‍රියා කළ සාම විනිසුරුවරුන්ගේ තනතුරු අහෝසි කිරීමට අමාත්‍යාංශය කටයුතු කර ඇති අතර තවත් සාම විනිසුරුවරුන් කිහිප දෙනකු පිළිබඳව පැමිණිලි ලැබෙමින් පවතී.විශේෂයෙන් විදේශ ගතවන පුද්ගලයන් විසින් ඉදිරිපත් කළ යුතු ලිපි ලේඛන හා දිවුරුම් ප්‍රකාශ සහතික කළ සාම විනිසුරුවරයා හෝ දිවුරුම් කොමසාරිස්වරයා පිළිබඳ සනාථ කිරීමක් අධිකරණ අමාත්‍යාංශය විසින් සිදු කළ යුතු වේ.විදේශ කටයුතු අමාත්‍යාංශය එහිදි ඒවා සහතික කළ සාම විනිසුරුවරයා හෝ දිවුරුම් කොමසාරිස්වරයා පිළිබඳ සනාථ කිරීමක් අධිකරණ අමාත්‍යාංශයෙන් ලබා ගෙන එන ලෙස අදාළ පුද්ගලයාට දැනුම් දෙයි.ඒ සඳහා අධිකරණ අමාත්‍යාංශයට පැමිණෙන පුද්ගලයන්ගෙන් ඇතැම් විට අතරමගදී හමුවන සාම විනිසුරුවරුන් විසින් වෙනත් සාම විනිසුරුවරයකු හෝ දිවුරුම් කොමසාරිස්වරයකු මඟින් සහතික කර ගත් ලිපියටම නැවත තම අත්සන හා මුද්‍රාව යොදා මුදල් ලබා ගැනීමේ ජාවාරමක් කොළඹ නගරය හා අවට පවතින බවට අනාවරණය වී තිබේ.තම ලේඛනය සහතික කළ සාම විනිසුරුවරයා හෝ දිවුරුම් කොමසාරිස්වරයා පිළිබඳ සනාථ කිරීමක් ලබා ගෙන එන ලෙස විදේශ කටයුතු අමාත්‍යාංශය මඟින් දැන්වූ විට කොළඹ 12 උපරිමාධිකරණ සංකීර්ණයේ පිහිටුවා ඇති අධිකරණ අමාත්‍යාංශයේ දෙවැනි මහළෙහි පිහිටි සාම විනිසුරු අංශයෙන් පමණක් සහතික කිරීම සිදු කර ගන්නා ලෙස අධිකරණ අමාත්‍යාංශය දන්වා සිටින අතර මේ සඳහා කිසිදු මුදලක් අය නොකරන බව ද දන්වා සිටියි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>20</day>
    </date>
    <link>http://www.dinamina.lk/2013/02/20/_art.asp?fn=r1302201</link>
    <topic>බස්නාහිර මහජන සෞඛ්‍ය පීඩා මඬින්නනව ප්‍රඥප්තිය යටතේ නීතිරීති මාලාවක්</topic>
    <author>නිට්ටඹුව - සමූහ ජෙනට් ජයසිංහ</author>
    <content>බස්නාහිර පළාත් සභාවේ 2012 අංක 03 දරන මහජන සෞඛ්‍ය පීඩා වැළැක්වීමේ ප්‍රඥප්තිය යටතේ මහජනතාව තම දෛනික ජීවිත පැවැත්ම තුළදී වැළකිය යුතු මහජන සෞඛ්‍ය පීඩා ගෙන දෙන කරුණු 13ක් නම්කර තිබේ.ඒ අනුව ප්‍රසිද්ධ ජල ප්‍රවාහයකට අප ජලය දැමීම, පාරට හෝ කුණු දැමීම හා ආවරණය නොකළ කසළ බඳුන් ප්‍රසිද්ධ ස්ථානවල තැබීම, පාරක් මාවතක් අඩිපාරක් අපවිත්‍ර වන සේ වාහන සේදීම, ප්‍රවේශ මාර්ගයක හෝ ප්‍රසිද්ධ ස්ථානවල සතුන්ට මළපහ කිරිමට සැලැස්වීම, යම් පරිශ්‍රයක් අපවිත්‍ර ලෙස තැබීම, වැසිකිළි හෝ අප ජලය පිටතට ගලා යාමට සැලැස්වීමට හා පල්වූ අප ජලය තිබෙන්නට හැරීම, පිළිකුල්වූ දුගඳ හමන කාණු තිබෙන්නට ඉඩ හැරීම, ගවයන් එළුවන් හා ඌරන් මහජන පීඩා ඇතිවන පරිදි තබා ගැනීම, ගොඩනැගිල්ලක් තාප්පයක් ගරා වැටුණු තත්ත්වයෙන් පවත්වාගෙන යාම, මහජන සෞඛ්‍යයට පීඩා ඇතිවන පරිදි කර්මාන්ත ශාලා පවත්වා ගෙන යාම, සෞඛ්‍යයට බාධාවන පරිදි යම් භාණ්ඩයක්, ද්‍රව්‍යයක් හෝ ද්‍රවයක් තබා ගැනීම, මහජනතාවට පීඩා ඇතිවන පරිදි ගුවන් විදුලි යන්ත්‍ර හෝ වෙනත් මාධ්‍යයන් මඟින් ශබ්ද පිට කිරීම, මහා මාර්ග හා කාණු අවහිර වන පරිදි භාණ්ඩ හෝ භාණ්ඩයක් තැබීම හෝ අනවසර ඉදිකිරීමක් සිදු කිරීම, නිවාස තුළ හෝ පිටත මදුරුවන් බෝවීමට හිතකර ආකාරයට ටින්, බෝතල්, පොල්කටු, පොල් කෝම්බ, ටයර්, වැහි පීලි, වතුර ටැංකි කෘත්‍රිම පොකුණු, කොන්ක්‍රීට් තට්ටු, කූඹි උගුල්, හට්ටි, මුට්ටි, ශීතකරණ තැටි හෝ යම් පසුබිමක් පවත්වාගෙන යාම, මහජන පීඩා වැළැක්වීමේ රීති අනුව දඬුවම් ලැබිය හැකි වරදක් ලෙස හඳුන්වා දී තිබේ.බස්නාහිර පළාතේ මහජන සෞඛ්‍ය නඟා සිටුවීම හා සංරක්ෂණය කිරිම සඳහාත් මදුරුවන් මඟින් ඇතිවන රෝග පීඩා සහ අනෙකුත් මහජන සෞඛ්‍ය පීඩා වැළැක්වීම සඳහා බස්නාහිර පළාත් සභාවේ සෞඛ්‍ය දේශීය වෛද්‍ය හා සමාජ සුබසාධන ඇමැති ජගත් අංගගේ මහතා 2012. 03. 20 දින පැවැති බස්නාහිර පළාත් සභාවේදී සම්මතවූ මෙම ප්‍රඥප්තිය 2012. 06.21 වෙනි දින සිට ක්‍රියාත්මක වේ.මෙම බස්නාහිර පළාත් සභාවේ මහජන සෞඛ්‍ය පීඩා වැළැක්වීමේ ප්‍රඥප්තිය ගම්පහ දිස්ත්‍රික්කයේ, සෞඛ්‍ය වෛද්‍ය නිලධාරීන්, මහජන සෞඛ්‍ය පරීක්‍ෂකවරුන්, පොලිස් නිලධාරීන් දැනුවත් කිරීමේ සම්මන්ත්‍රණයක්, බස්නාහිර පළාත් සභාවේ සෞඛ්‍ය ඇමැති ජගත් අංගගේ මහතාගේ ප්‍රධානත්වයෙන් සහ ගම්පහ - දිස්ත්‍රික් ලේකම් ජේ. ජේ. රත්නසිරි, බස්නාහිර පළාත් සෞඛ්‍ය සේවා අධ්‍යක්‍ෂ වෛද්‍ය අමල් හර්ෂද සිල්වා, ගම්පහ දිස්ත්‍රික් සෞඛ්‍යය සේවා අධ්‍යක්‍ෂ වෛද්‍ය ලින්ටන් පද්මසිරි, ගම්පහ කොට්ඨාස භාර ජ්‍යෙෂ්ඨ පොලිස් අධිකාරී විජිත ඩී. කොමසාරු, ජ්‍යෙෂ්ඨ පොලිස් අධිකාරී 01 එම්. ඒ. රංජිත් මාසිංහ සහ බස්නාහිර පළාත් සභා සභාපති සුනිල් විජේරත්න මහතා ඇතුළු නිලධාරීන්ගේ සහභාගිත්වයෙන් පැවැතිවිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>20</day>
    </date>
    <link>http://www.dinamina.lk/2013/02/20/_art.asp?fn=r1302202</link>
    <topic>බුලත්සිංහල ප්‍රා.සභා රැස්වීම විනාඩි 15කට සීමාවෙයි</topic>
    <author>කළුතර දිසා සමූහ දයාරත්න කුමාරසිංහ</author>
    <content>බුලත්සිංහල ප්‍රාදේශීය සභාවේ පෙබරවාරි මාසයේ මාසික රැස්වීම ඉකුත් 14 දින සභාපති තුසිත කුලරත්න (එජනිස) මහතාගේ ප්‍රධානත්වයෙන් ආරම්භ කළ අවස්ථාවේ එය විනාඩි පහළොවකට පමණ සීමාවිය.සභාපතිවරයා විසින් මාසික රැස්වීම ආරම්භ කර පසුගිය සභාවේ වාර්තාව සම්මත කරගැනීමට පිණිස ඉදිරිපත්කළ අවස්ථාවේදී ඉකුත් මාසික රැස්වීමේදී තමන් විසින් පෙන්වා දුන් සංශෝධන කිසිවක් නිවැරදිව වාර්තාවට ඇතුළත් කර නැති නිසා වාර්තාව සම්මත කළ නොහැකි බවත් මේ සඳහා ඡන්ද විමසීමක් අවශ්‍ය බවත් මන්ත්‍රීවරු පිරිසක් කියා සිටියහ.මේ අවස්ථාවේ කරුණු දැක්වූ සභාපති තුසිත කුලරත්න මහතා සභාවට ඉදිරිපත් කරන යෝජනා සම්බන්ධයෙන් පමණක් ඡන්ද විමසීම් කළ හැකි නමුත්, සභා වාර්තාව යෝජනා ස්ථිරත්වයෙන් පමණක් සම්මත කළ යුතු බවද ප්‍රාදේශීය සභා පනතේ් නීති රීති අනුව ඡන්ද විමසීමකට ඉඩදිය නොහැකි බවද සඳහන් කරමින් ලබන 20 දින දක්වා මාසික රැස්වීම කල් තැබීය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>20</day>
    </date>
    <link>http://www.dinamina.lk/2013/02/20/_art.asp?fn=r1302203</link>
    <topic>ඉංගිරිය-පිටකොටුව රාත්‍රී බස් සේවයඇනහිටීමෙන් මඟීන්ට දුෂ්කරතා</topic>
    <author>ඉංගිරිය විශේෂ කේ. ටී. ඩී. දර්ශන</author>
    <content>මාර්ග අංක 125 ඉංගිරිය පිටකොටුව රාත්‍රී බස් සේවාව ඇනහිටීම හේතුවෙන් මගී ජනතාව දැඩි දුෂ්කරතාවට පත්ව සිටිති.පෞද්ගලික බස් රථ සේවාව රාත්‍රී 7.00 පමණ වන විට අවසන් වන අතර රාත්‍රී 7.10 සිට 11.10 දක්වා සාමාන්‍යයෙන් පැයකට වරක් බැගින් ලංගම බස් ගමන් වාර 5ක් ක්‍රියාත්මක විය යුතුය.එහෙත් මේ වන විට බොහෝ දිනවල ක්‍රියාත්මක කෙරෙනුයේ ඉන් බස් ගමන් වාර දෙකක් හෝ තුනක් පමණි.දිනය පුරා වෙහෙස මහන්සි වී රාජකාරි කොට ඉක්මනින් නිවෙසට යාමට එන ජනතාව මේ හේතුව නිසා බස් රථයක් පැමිණෙනතුරු බොහෝ විට පැය දෙකක පමණ කාලයක් මහමග බලා සිටීමට සිදුව තිබීම දැන් සාමාන්‍ය දෙයක් බවට පත්ව තිබේ.අනතුරුව පැමිණෙන බස් රථයද ගමනාන්තයට යාමට පැය තුනද ඉක්මවන්නේ පැය කිහිපයකින් පැමිණෙන බස් රථවලට යාමට අධික සෙනගක් අතර මග රැඳී සිටීම නිසා තැනින් තැන නවත්ව නවත්වා යාමට විශාල කාලයක් ගතවන නිසාය.තවද බොහෝ විට පැමිණෙන බස් රථවල දැඩි අබලන් තත්ත්වය මෙන්ම බස් රථයේ සීමාව ඉක්මවා අධික ජනතාවක් ගමන් කිරීම නිසා අතරමදී විවිධ කාර්මික දෝශවලට මුහුණ පෑමට සිදුවේ.මාර්ගයේ ප්‍රවාහනය සම්බන්ධයෙන් ඇතිවී පවත්නා මෙම අවාසනාවන්ත තත්ත්වය පිළිබඳ දැන ගැනීමට අවස්ථා කිහිපයකදී හෝමාගම ඩිපෝව ඇමතුවද බලධාරීහු දුරකථන ඇමතුමට පිළිතුරු නොදී ගැටලුව ඇසු සැනින් දුරකථනය විසන්ධි කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>20</day>
    </date>
    <link>http://www.dinamina.lk/2013/02/20/_art.asp?fn=r1302204</link>
    <topic>කළුතර දෙමළ උගන්වන්නගුරුවරයෙක් නෑ</topic>
    <author>එච්.එල්. සුනිල් ශාන්ත කළුතර</author>
    <content>කළුතර අධ්‍යාපන කලාපයට අයත් වාද්දුව මධ්‍ය විද්‍යාලයේ දෙමළ භාෂාව ඉගැන්වීම සඳහා කිසිදු ගුරුවරයෙකු මේ දක්වා ඉදිරිපත් නොවීම නිසා එහි ඉගනුම ලබන සිසු දරු දැරියෝ විශාල පිරිසකට ‍ෙදමළ භාෂාව ඉගෙනීමේ අවස්ථාව අහිමි වී ගොස් ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>20</day>
    </date>
    <link>http://www.dinamina.lk/2013/02/20/_art.asp?fn=r1302205</link>
    <topic>වාද්දුව කළුගඟේ ස්ථාන 650කින්වැලිගොඩ දමති</topic>
    <author> වාද්දුව සමූහ එස්. ආර්. පියදාස</author>
    <content>කළුගඟ ආශ්‍රිතව දිස්ත්‍රික්කය තුළ වැලි ගොඩදමන ස්ථාන හයසිය පනහක් ක්‍රියාත්මක වන බව කළුතර භූ විද්‍යා හා පතල් කැණීම් පිළිබඳ ඒකකයේ නිලධාරියෙක් කළුතර දිසා ලේකම් කාර්යාලය පැවැති සාකච්ඡාවක දී කීවේය.කළුග‍ෙඟන් සිදුකරන වැලිගොඩ දැමීම් නිසා කළුගං ජලයට මුහුදු වතුර ගලා ඒමෙන් කළුතර පානීය ජලයේ ලවණ මිශ්‍රණය වීමට පිළියම් යෙදීම පිළිබඳව කළුතර දිසා ලේකම් යූ.ඩී. චන්දන ජයලාල් මහතාගේ ප්‍රධානත්වයෙන් කළුතර දිසා ලේකම් කාර්යාලයීය ශ්‍රවණාගාරයේ දී මේ රැස්වීම පැවැත්විණි.කළුතර හොරණ ප්‍රධාන මාර්ගයට සමාන්තරව දිවෙන කළු ගඟේ ද එම ගඟේ ඇතැම් ශාඛා ජල මාර්ගවලද මේ වැලිගොඩ දැමීම සිදුවන බවද එහිදී අනාවරණය කෙරුණි. එම ස්ථානවලලින් වැලි ගොඩ දැමීමට සතියේ දින තුනක දී අවස්ථාව ලබා දී තිබූ අතර පසුගිය කාලය කළුගඟ ලවණ ජලය මිශ්‍රවීම පාලනය කිරීම සඳහා එම වලංගු කාලය දින දෙක දක්වා අඩුකර තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>20</day>
    </date>
    <link>http://www.dinamina.lk/2013/02/20/_art.asp?fn=r1302206</link>
    <topic>හෙරොයින් ග්‍රෑම් 80ක් සමඟසැකකාරියක් අත්අඩංගුවට</topic>
    <author>මහරගම විශේෂ වේහැල්ලේ පියතිලක</author>
    <content>ඇරැව්වල ප්‍රදේශයේ හෙරොයින් ජාවාරමේ යෙදී සිටි තැනැත්තියක් සිවිල් වැසියකුගෙන් ලැබුණු තොරතුරක් අනුව කොටුකර ගැනීමට මිරිහාන පොලිසියේ උ.පො.ප. චාරුක මහතා ඇතුළු පිරිසක් සමත්ව ඇත.අත්අඩංගුවට ගන්නා විට ඇය සන්තකයේ රුපියල් ලක්ෂ 3ක් පමණ වටිනා හෙරොයින් ග්‍රෑම් 80ක ප්‍රමාණයක් ද අත්අඩංගුවට ගෙන තිබේ.බොරුපන කුඩු කුමාර් නැමැත්තා කුඩු නඩුවක් සම්බන්ධයෙන් ඉහළ උසාවියේ පවතින නඩුවකට වැලිකඩ බන්ධනාගාරයේ රඳවා ඇත.සැමියා බැලීමට බන්ධනාගාරයට යන අවස්ථාවල ඔහුගෙන් ලැබුණු උපදෙස් අනුව කලක් තිස්සේ සැකකාරිය මෙම ජාවාරමේ යෙදී සිටි බවට තොරතුරු ලැබී ඇතැයි පොලිසිය පවසයි.රැඳවුම් නියෝගයක් යටතේ ජ්‍යෙෂ්ඨ නියෝජ්‍ය පොලිස්පති අනුර සේනානායක හා මිරිහාන වැඩබලන පොලිස් අධිකාරි ජයන්ත ලියනගේ මහත්වරුන්ගේ උපදෙස් අනුව මිරිහාන පොලිස් ස්ථානාධිපති නිමල් කරුණාරත්න මහතාගේ මෙහෙයුම යටතේ වැඩිදුර පරීක්ෂණ පවත්වයි.තම සැමියා බන්ධනාගාර ගතවීමෙන් අසරණව ඇති දරු පවුල ජීවත් කිරීම සඳහා ඔහු බලන්නට බන්ධනාගාරයට ගියවිට සැමියාගෙන් ලැබෙන උපදෙස් අනුව තමා හෙරොයින් ජාවාරම කරගෙන යන බවට සැකකාරිය පාපොච්චාරණයක් කර ඇතැයි මිරිහාන පොලිසිය පවසයි.මිරිහාන පොලිසිය මේ පිළිබඳව වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>20</day>
    </date>
    <link>http://www.dinamina.lk/2013/02/20/_art.asp?fn=r1302207</link>
    <topic>හොර හැඳුනුම්පත් ජාවාරමපිළිබඳ රට පුරා සෝදිසි</topic>
    <author>මාවනැල්ල සමූහ – පී. සෙනෙවිරත්න</author>
    <content>හැඳුනුම්පත් ලබාදීම සඳහා ජීවතුන් අතර සිටින අයගේ් ඡායාරූපවලට මියගිය අයගේ නාමයන් හා ජීවදත්ත යොදා ව්‍යාජ ලෙස ලේඛන සැකසූ ග්‍රාම නිලධාරියෙක් කෑගල්ල විශේෂ අපරාධ පරීක්ෂණ ඒකකය මඟින් අත්අඩංගුවට ගෙන මේ වන විට ඔහුගෙන් ප්‍රශ්න කරමින් පරීක්ෂණයක් පවත්වාගෙන යනු ලබන වග කෑගල්ල ජ්‍යෙෂ්ඨ පොලිස් අධිකාරී ප්‍රියලාල් දසනායක මහතා පැවසීය.මෙම හොර හැඳුනුම්පත් සැකසීම දිගු කලක් තිස්සේ පවත්වාගෙන විත් ඇති බව සඳහන් කළ පොලිස් අධිකාරිවරයා මෙම සිද්ධියට සම්බන්ධ ග්‍රාම නිලධාරිවරයා මේ වන විට මෙවැනි ව්‍යාජ හැඳුනුම්පත් රාශියක් සාදා දී ඇති බවට තොරතුරු ලැබෙමින් පවතින අතර එම පැමිණිලි මත දිසා විශේෂ අපරාධ පරීක්ෂණ අංශයේ පොලිස් ස්ථානාධිපති එම්. සපාර් මහතා ප්‍රමුඛ නිලධාරි පිරිසක් විසින් පවත්වාගෙන යනු ලබයි.හැඳුනුම්පත ඉදිරිපත් කැර කරුණු අනාවරණය කිරීමෙන් ඉක්බිතිව පොලිස් අධිකාරිවරයා විසින් අදාළ නිලධාරි අංශයන් දැනුවත් කැර සිදුකරන ලද පරීක්ෂණ වලින් මෙම හොර ජාවාරම පිළිබඳව සෑහෙන තොරතුරු මේ වන විට කෑගල්ල විශේෂ අපරාධ පරීක්ෂණ ඒකකය විසින් සොයා දැනගෙන ඇති අතර ඉදිරි දින වලදී ඊට අදාළව පරීක්ෂණ මඟින් මෙම හොර හැඳුනුම්පත් ජාවාරමේ සියලු තොරතුරු අධිකරණය හමුවේ ප්‍රකාශ කැර ඊට සහාය අනුබල දෙන ලද පුද්ගලයන් ද නීතිය ඉදිරියට පමුණුවන්නට හැකිවන බව පොලිස් පරීක්ෂණ අංශ නිලධාරීහු පවසා සිටිති.මෙම වංචනික හැඳුනුම්පත් සකස් කළ වරකාපොළ ප්‍රදේශයේ ග්‍රාම නිලධාරිවරයා තමන්ගේ නිල මුද්‍රාවද යොදා එම ලියකියවිලි යවා ඇති නිසා ඉතා ලෙහෙසියෙන්ම මෙම වංචනික ක්‍රියාව පිළිබඳ පරීක්ෂණයක් සිදු කළ හැකි ව ඇත. මෙහිදී මෙම ව්‍යාජ හැඳුනුම්පතට ඡායාරූපය ලබාදී ඇති තරුණයා මේ වන විට පොළොන්නරුව ප්‍රදේශයට පැනගොස් ඇති අතර, ඔහුද අත්අඩංගුවට ගැනීමෙන් පසුව තවත් වැඩිමනක් තොරතුරු හෙළිකැර ගත හැකි බවද, පුද්ගල හැඳුනුම්පත් දෙපාර්තමේන්තුවෙන් මෙම වංචනික හැඳුනුම් පත් සකස් කිරීමට සහාය වී ඇද්ද යන්න පිළිබඳව මේ වන විට පොලිසිය විසින් පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>20</day>
    </date>
    <link>http://www.dinamina.lk/2013/02/20/_art.asp?fn=r1302208</link>
    <topic>කුරුණෑගල පාර හදන්නේ කවදා ද</topic>
    <author>කුරුණෑගල මධ්‍යම විශේෂ ආරියපාල වංශතිලක</author>
    <content>පසුගිය දා වයඹට ඇදහැළුණ ධාරාණිපාත වර්ෂාවෙන් පසු කුරුණෑගල ප්‍රාදේශීය සභාවට අයත් විල්ලව බණ්ඩාරවත්ත මාර්ගය තවමත් ප්‍රතිසංස්කරණය කොට නැත.කුරුණෑගල නගරයට ආසන්නව පිහිටා තිබෙන මෙම මාර්ගයේ තැනින් තැන විශාල වළවල් හෑරී මාර්ගය සම්පූර්ණයෙන්ම කැඩී ගොස් ඇත. ප්‍රදේශයේ සමිති සමාගම් මගින් ප්‍රාදේශීය සභාව දැනුවත් කර ඇතත් මෙතෙක් කිසිම පියවරක් ගෙන නැත..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>20</day>
    </date>
    <link>http://www.dinamina.lk/2013/02/20/_art.asp?fn=r1302209</link>
    <topic>රිය අනතුරක් සිදු කර පලා ගියපුද්ගලයකුට ඇප නියම වෙයි</topic>
    <author>පානදුර සමූහ කපිල සෝමරත්න</author>
    <content>මාරක රිය අනතුරක් සිදු කර පළාගිය යතුරු පැදිකරුවකු ඔහු පදිංචි මොරටුවේ තෙලවල පාරේ දෙමහල් නිවෙසක සැඟවී සිටියදී පානදුර උතුරු පොලිසිය විසින් කරන ලද වැටලීමකදී අත්අඩංගුවට ගත් බව පානදුර අතිරේක මහේස්ත්‍රාත් මංජුල කරුණාරත්න මහතා හමුවේ පොලිස් සැරයන් අල්විස් මහතා “බී” වාර්තාවක් මගින් අනාවරණය කළේය.හොරේතුඩුවේ හෝටලයක දී මිතුරු හමුවක් පවත්වා බීමත්ව සතුරු පැදියකින් මිතුරන් ගමන්කරද්දී වෙනත් යතුරු පැදියක මුහුණට මුහුණලා ගැටීමෙන් තිදෙනකුට බරපතළ තුවාල සිදු වී අයෙක් මිය ගියේය. බරපතළ තුවාල ලැබූ මොහොමඩ් අබ්දුල් නැමැත්තා කොළඹ ජාතික රෝහලට ඇතුලත් කිරීමෙන් පසු මිය ගියේය.මෙම මරණය සම්බන්ධයෙන් අත්අඩංගුවට ගත් සැකකරු අධිකරණය විසින් රක්‍ෂිත බන්ධනාගාර ගත කිරීමෙන් පසු යළිත් 06.02.13 දින අධිකරණයට ඉදිරිපත් කෙරුණි. රුපියල් ලක්‍ෂ 2ක ශරීර ඇපයක් නියම කළේය.හෙර තරාදි පාවිච්කර එළවළු අලෙවි කිරීමේ චෝදනාවට වරද පිළිගත් පානදුර නගරයේ වෙළෙන්දන් 10 දෙනකුට රුපියල් 1500 බැගින් පානදුර අතිරේක මහේස්ත්‍රාත් මංජුල කරුණාරත්න මහතා විසින් දඩ නියම කරන ලදී.ඔවුන්ගේ තරාදිවලට මුද්‍රාතබා නැවත අධිකරණයට ඉදිරිපත් කරන ලෙසට නියෝග කෙරුණි.ළුතර කිරුම් මිනුම් අංශයේ නිලධාරිනියන් විසින් වැටලීම් පොලිසියේ සහාය ඇතිව සිදුකර මෙම වෙළෙන්දන්ව අධිකරණයට ඉදිරිපත් කළහ.නීති විරෝධි ස්ප්‍රීතු (මත්පැන්) මිලි ලීටර දහය බැගින් ළඟ තබාගෙන සිටි පුද්ගලයන් සිව් දෙනකුට රුපියල් හත් දහස බැගින් රුපියල් විසි අට දහසක දඩ මුදලක් ගෙවීමට හෝමාගම අතිරේක දිසා විනිසුරු හා මහේස්ත්‍රාත් වයි. ආර්. බී. නෙළුන්දෙණිය මහතා නියේග කළේය.පාදුක්ක සුරාබදු කාර්යාලයේ සුරාබදු පරීක්‍ෂක ජේ. සිරිමාන්න, එම්. ජී. දිසානායක, සැරයන් (642) ඩබ්ලිව්. ඩී. එන්. කරුණානායක, සහ සුරාබදු නියාමක (880) වසන්ත අබේරත්න යන මහත්වරුන් වැටලීම් සිදු කර අධිකරණය හමුවේ නඩු පවරා තිබුණි.නියමිත බරට වඩා ග්‍රෑම් පනහක් බරින් අඩුව පාන් සැකසූ බේකරි හිමිකරුවන් දෙදෙනකුට රුපියල් හය දහසක දඩ මුදලක් ගෙවීමට හෝමාගම අතිරේක දිසා විනිසුරු වයි. ආර්. බී. නෙළුන්දෙණිය මහතා නියෝග කළේය.මිනුම් හා ප්‍රමාණි ඒකකයේ නිලධාරීන් වැටලීම් සිදු කර අධිකරණය හමුවේ නඩු පවරා තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>20</day>
    </date>
    <link>http://www.dinamina.lk/2013/02/20/_art.asp?fn=r13022010</link>
    <topic>රත්නපුර මහ රෝහලේ දීඅලුත බිහිකළ දරුවාදින 6කට පසු මියගිහින්</topic>
    <author>රත්නපුර දිසා විශේෂ - නිරෝෂණ පෙරේරා සහ රත්නපුර විශේෂ</author>
    <content>රත්නපුර මහා රෝහලේ දී 26 හැවිරිදි මවක විසින් බිහි කළ බිලිඳෙකු දින හයකට පසු රෝහල තුළදීම මරණයට පත්වීම ගැන සැකපිට එම මව රත්නපුර පොලිසිය විසින් ඊයේ 19 දහවල් අත්අඩංගුවට ගනු ලැබීය.දින හයක් වයස මෙම බිලිඳාගේ නාසයෙන් ලේ වහනය වෙද්දී මව ඒ බව සඟවාගෙන බිලිඳා වඩාගෙන රෝහලේ කොරිඩෝවක ගමන් කරද්දී හෙදියන්ට සැක සිතී තිබේ. ඊයේ උදෑසන මවගේ හැසිරීම ගැන සැක මතුවී ඇත.මවගේ ඇකයෙහි සිටි බිලිඳා පරීක්ෂා කරනවිට නාසයෙන් රුධිරය වහනය වෙනු හෙදියන් දැක තිබේ. ඒ අනුව එම බිලිඳා ළමා දැඩි සත්කාර ඒකකයට ඇතුළත් කළද දිවි බේරා ගැනීමට නොහැකි විය.කුරුවිට බටතොට පදිංචි 26 හැවිරිදි මව ප්‍රශ්න කිරීමට ඊයේ දහවල් පොලිස් බාරයට ගත් බව රත්නපුර පොලිසියේ නිලධාරියෙකු පැවසීය.මරණයට පත් වූ දින හයක් වයසැති බිලිඳාගේ පශ්චාත් මරණ පරීක්ෂණය රත්නපුර මහා රෝහලේ දී පැවැත්වීමට නියමිතව තිබිණ.මරණයට හේතුව එහිදී හෙළිවෙනු ඇතැයි රත්නපුර පොලිසියේ නිලධාරියෙකු කීවේය.සැකකාර මවගෙන් ප්‍රකාශයක් ලබා ගැනීමට නියමිතව තිබිණ. රත්නපුර පොලිසිය පරීක්ෂණ සිදුකරයි. සැකකාරියගේ පළමු දරුවා මියගිය බිලිඳායි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>20</day>
    </date>
    <link>http://www.dinamina.lk/2013/02/20/_art.asp?fn=r13022011</link>
    <topic>ගෙට පැන්න හොරාගේ ඇඟිල්ල ගෙහිමි කතගේ කටේ</topic>
    <author>කන්තලේ සමූහ</author>
    <content>රාත්‍රි කාලයේ නිවෙසක් බිඳ බඩු සොරාගත් පුද්ගලයකුගේ අත සපා ඇඟිල්ලක් තම කටට ගත් වීර තරුණ මවක් සම්බන්ධ පුවතක් 18දා කන්තලේ දිසා අධිකරණයේ දී හෙළිවූ අතර, අත්අඩංගුවට පත් සැකකරු ලබන 22දා දක්වා රක්ෂිත බන්ධනාගාර ගත කරන ලෙස කන්තලේ මහේස්ත්‍රාත් හා දිසා විනිසුරු ඉවෝන් ප්‍රනාන්දු මෙනවිය එම අධිකරණයේ දී නියෝග කළාය.රිමාන්ඩ් කරන ලද්දේ කන්තලේ පේරාරු ජනපදයේ රාසික් මොහොමඩ් මලික් (20) නැමැත්තෙකි.තමන් තම නිවෙසේ සිද්ධිය වූ දින දරු දෙදෙනාද සමඟින් රාත්‍රි නිදා සිටිය දී අලුයම 2ට පමණ අල්මාරිය දෙසින් ශබ්දයක් ඇසී බලනවිට මුහුණ වසාගත් පුද්ගලයකු නිවෙසේ සිටිනවා දැන කෑ ගැසූ බවත්, එවිට එම තැනැත්තා තමාගේ කට ඔහුගේ අතින් වසා ගත් අතර තමන් ඇඟිල්ලක් කටට ගෙන වැරෙන් සපා කා කෑල්ලක් කටට ගත් පසුව හොරා අපහසුවෙන් අත කටින් ගෙන වේගයෙන් පැනගිය බවත් සිද්ධියට මුහුණ දුන් කන්තලේ පේරාරු ජනපදයේ පදිංචි අයේෂා උම්මා (27) නම් දෙදරු මව අධිකරණය හමුවේ කියා සිටියාය.සැකකරු අල්මාරියේ තිබී රුපියල් 10000ක් හා 13000ක් වටිනා ජංගම දුරකථනයක් ද සොරාගෙන ගොස් තිබී ඇති අතර බුද්ධි අංශ යොදවා තොරතුරු විමර්ශනය කිරීමෙන් පසු සැකකරු ඇඟිල්ලට බෙහෙත් දමා ගැනීමට ගොස් සිටි ගොඩවෙදෙකුගේ නිවෙසේ සිටිය දී දුරකථන හා මුදල් ද සමඟින් අත්අඩංගුවට ගෙන අධිකරණය හමුවට පමුණුවා තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>20</day>
    </date>
    <link>http://www.dinamina.lk/2013/02/20/_art.asp?fn=r13022012</link>
    <topic>ලක්‍ෂ 15ක් කොල්ලකන්න හැදූ අයියාටකතුන් තිදෙනෙක්ගෙන් නැව් ගුටි</topic>
    <author>ඇඹිලිපිටිය විශේෂ</author>
    <content>රු. ලක්‍ෂ 15ක මුදල් කොල්ලයක් කාන්තාවන් තිදෙනෙක් ඉකුත් 18දා වළක්වා ගෙන තිබේ.ඇඹිලිපිටිය මොබිටෙල් ආයතනයේ මුදල් කොමර්ෂල් බැංකුවේ තැන්පත් කිරීමට එම ආයතනයේ සේවිකාවන් දෙදෙනෙක් 18දා දහවල් 10ට පමණ පැමිණ ඇති අතර පුද්ගලයෙක් මුදල් කොල්ල කෑමට උත්සාහ කර ඇත.එම කාන්තාවන් දෙදෙනාම වහාම පැන මුදල් ඇඟට යට කර ඇත්තේ බිම පෙරලෙමින් වන අතර මහ මඟ ගමන් කළ කාන්තාවක් මොබිටෙල් ආයතනයේ කතුන්ගේ සහායට එක්ව ඇත. වයස අවුරුදු 60ක් පමණ වන මේ කාන්තාවගේ සහයෝගයත් සමඟ කොල්ලකරු පැන දිවගොස් තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>20</day>
    </date>
    <link>http://www.dinamina.lk/2013/02/20/_art.asp?fn=r13022013</link>
    <topic>තාත්තාගේ කඩේ කැඩූ පුතා හිරේ</topic>
    <author>මාතර සමූහ - ඩබ්ලිව්. පී. ධර්මසේන</author>
    <content>පියා ගේ කඩේ දෙවතාවක් කඩා රුපියල් එක්ලක්ෂ දහහත්දහසක භාණ්ඩ සොරාගත් පුතා ඇතුළු සැකකරුවන් තිදෙනකු වැලිගම පොලිසිය විසින් අත්අඩංගුවට ගෙන ඇත.වැලිගම මහවීදියේ ඇති තොගබඩු කඩයක් වන මේ ස්ථානයට පසුගිය මාසයේදී වහලයේ උළු ඉවත් කර බැස ඇති මේ පුතා ඇතුළු සොර කල්ලිය රුපියල් 57000/- ක් වටිනා දේපළ සොරාගෙන තිබීම නිසා පොලිස් පරීක්ෂණ ආරම්භ වී තිබුණි.පසුගිය 14 වැනි දිනද මේ ව්‍යාපාරික ස්ථානයට වහලයේ උළු ඉවත් කරගෙන ඇතුළු වී ඇති සොරුන් රුපියල් 60000/- ක දේපළ සොරාගෙන ගොස් තිබේ.භාණ්ඩ සොරාගත්තේ පැමිණිලි කරුගේම පොඩි පුතා බවට තොරතුරු හෙළි වී තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>20</day>
    </date>
    <link>http://www.dinamina.lk/2013/02/20/_art.asp?fn=s1302201</link>
    <topic>මහේලට බංග්ලාදේශ තරග අහිමියි</topic>
    <author/>
    <content>මහේල ජයවර්ධනගේ ඇඟිල්ලකට තුවාළ සිදුවීම හේතුවෙන් මාර්තු මස මුල් සතියේ ශ්‍රී ලංකාවේ ඇරැඹෙන බංග්ලාදේශයට එරෙහි ක්‍රිකට් තරගවලට ඔහු ක්‍රීඩා නොකරනු ඇත.ජයවර්ධන වෙනුවට තිලාන් සමරවීර ටෙස්ට් සංචිතයට ඇතුළත් කිරීමට තේරීම් නිළධාරීන් තීරණය කර තිබේ.එන්.සී.සී. කණ්ඩායම සමග පසුගිය ඉරිදා දේශීය පළමු පෙළ තරගයකට එස්.එස්.සී. පිල වෙනුවෙන් ක්‍රීඩා කරමින් සිටි අතරවාරයේ උඩ පන්දුවක් රැක ගැනීමට යාමේදී ජයවර්ධනගේ මැදැඟිල්ලට තුවාළ සිදුව තිබේ.ඇඟිල්සේ අස්ථි බිඳීමක් සිදුව තිබෙන බව ‘ස්කෑන්’ පරීක්ෂණයේදී හෙළි වී තිබේ. ඔහුගේ ‘ස්කෑන්’ වාර්තා වැඩිදුර පරීක්ෂණය පිණිස දැනටමත් ඔස්ට්‍රේලියාවට යවා ඇතත් බංග්ලාදේශයට එරෙහි තරගමාලාවට ඔහුගේ සහභාගිත්වය අවිනිශ්චිත බව විශේෂඥ වෛද්‍ය මතය වී තිබේ.ජයවර්ධනගේ ඇඟිල්ලේ අස්ථි බිඳීම වැනි ආබාධයක් සුව වීමට සාමාන්‍යයෙන් සති 2 – 4 කාලයක් ගතවෙතත් ඔහුගේ ආබාධයේ දරුණුකම අනුව එය සම්පූර්ණයෙන් සුව වීමට සති 4 – 6ක කාලයක් ගතවනු ඇතැයි වෛද්‍යවරුන් පවසා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>20</day>
    </date>
    <link>http://www.dinamina.lk/2013/02/20/_art.asp?fn=s1302202</link>
    <topic>පොහොසත්ම ක්‍රීඩා සංගමයේමුල් පුටු සටන ඇරඹේ</topic>
    <author>ප්‍රින්ස් ගුණසේකර</author>
    <content>ශ්‍රී ලංකා ක්‍රිකට් ආයතනයේ නිලවරණය මාර්තු 30 වැනිදා පැවැත්වෙන බව ඊයේ ප්‍රකාශයට පත්විය. ශ්‍රී ලංකාවේ ‍පොහොසත්ම ක්‍රීඩා සංගමයට තේරී පත්වන නිලධාරී මණ්ඩලය වෙනුවෙන් නාමයෝජනා භාර ගැනීමේ අවසන් දිනය මේ මස 28 වැනිදා වේ.දැනට ශ්‍රී ලංකා ක්‍රිකට් සභාපති ලෙස කටයුතු කරන උපාලි ධර්මදාස මහතා මෙවර එම තනතුරට තරග නොකරන අතර හිටපු අතුරු කමිටු ප්‍රධානී ජයන්ත ධර්මදාස මහතා නාමයෝජනා භාරදීමට සුදානම්න් සිටී. ජයන්ත ධර්මදාස මහතා සමග ශ්‍රී ලංකා ක්‍රිකට් මුල් පුටුවට තරග කරන අනෙක් පාර්ශවය තවමත් ප්‍රකාශ වී නැත.එහෙත් හිටපු ශ්‍රී ලංකා ක්‍රිකට් සභාපති පාර්ලිමේන්තු මන්ත්‍රී තිලංග සුමතිපාල මහතා මෙවර තරගයට ඉදිරිපත් වන්නේද යන්න පිළිබඳ අවසන් තීරණය අද ප්‍රකාශයට පත් කිරීමට නියමිතය.දැනට උප සභාපති තනතුරක් දරන කේ.මතිවානන් මහතා තරග වැදීම පිළිබඳ අවසන් තීරණය ඉදිරි දින කිහිපය තුළ ප්‍රකාශයට පත් කරන බව අප කළ විමසුමකදී පැවැසීය. ඒ මහතා හිටපු අතුරු කමිටු ලේකම්වරයෙකු ද වෙයි.ශ්‍රී ලංකා ක්‍රිකට් සභාපති තනතුර භාරගන්නා ලෙස බෝහෝ පිරිසක් ඉල්ලීම් කරන හෙයින් එම තනතුරට නාමයෝජනා ලබදෙන බව ජයන්ත ධර්මදාස මහතා පවසයි.ශ්‍රී ලංකා පිලේ ජ්‍යෙෂ්ඨ ක්‍රීඩකයන් කිහිපදෙනෙකු හා ක්‍රීඩා සමාජ නිලධාරිහූ ජයන්ත ධර්මදාස මහතා නැවැත ක්‍රිකට් පරිපාලනයට පැමිණෙන්නේ නම් සතුටට පත්වන බව පවසා ඇති බවද වාර්තා වේ.අවසන් වරට පැවැති ක්‍රිකට් නිලවරණය ඉතා උණුසුම් වු අතර උපාලි ධර්මදාස මහතා හා නිශාන්ත රණතුංග යන මහත්වරුන් ප්‍රධාන තනතුරු දෙකට තේරී පත්විය.උප සභාපති තනතුරට නාමයෝජනා ලබාදී තිබු මොහාන් ද සිල්වා හා ජයන්ත පරණාතල යන මහත්වරුන් නාමයෝජනා ඉල්ලා අස්කර ගත්හ.ලේකම් තනතුරට නාමයෝජනා දුන් මයිකල් සොයිසා, උප ලේකම් තනතුරට තරග කළ අර්වින් ජයවර්ධන, නියෝජ්‍ය භාන්ඩාගාරික තනතුරට තරග කළ ගිහාන් වීරසිංහ යන මහත්වරුද නාම යෝජනා ඉල්ලා අස්කර ගත්හ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>20</day>
    </date>
    <link>http://www.dinamina.lk/2013/02/20/_art.asp?fn=s1302203</link>
    <topic>කොදෙව් එක්දින තරගාවලියටකාන්තා ක්‍රිකට් පිල නම් කරයි</topic>
    <author>ෆවුස් මොහොමඩ්</author>
    <content>බටහිර ඉන්දියා කොදෙව් කාන්තා ක්‍රිකට් කණ්ඩායම සමග මේ මස 22වැනිදා දඹුල්ල අන්තර් ජාතික ක්‍රීඩාංගණයේදී ඇරැඹෙන තරග තුනකින් යුත් එක්දින තරගාවලියේ පළමු තරග දෙක සඳහා ශ්‍රී ලංකා කාන්තා පිල ඊයේ නම් කරනු ලැබීය.ක්‍රීඩා අමාත්‍ය මහින්දානන්ද අලුත්ගමගේ මහතාගේ අනුමැතිය ලැබූ මේ කණ්ඩායමට ක්‍රීඩිකාවන් 14දෙනකු ඇතුලත් වෙති.කණ්ඩායමේ නායකත්වය යළිත් ශෂිකලා සිරිවර්ධනට හිමිවී ඇති අතර උපනායිකාව ලෙස ඊෂානි ලොකුසූරිය නම් කර තිබීම විශේෂත්වයකි.පසුගිය කාන්තා එක්දින ලෝක කුසලාන තරගමාලාවේ එංගලන්තය සහ ඉන්දියාවට එරෙහිව ශ්‍රී ලංකාව ජයලැබූ තරගවලදී අර්ධ ශතක රැස්කළ ඊෂානී, දකුණු අප්‍රිකාව පරාජය කළ තරගයේදිත් ‍වේගවත් ලකුණු 43ක් වාර්තා කළාය. මේ දස්කම් හේතුවෙන් ඇය ලෝක කාන්තා කණ්ඩායමට ඇතුලත්වීමට ද සමත්වූවාය.කොදෙව් කණ්ඩායම සමග පැවැත්වෙන එක්දින තරගාවලියට නම්කළ ශ්‍රී ලංකා පිලට ගුවන් හමුදාව නියෝජනය කරන ආරම්භක පිතිකාරිනි චමරි පොල්ගම්පොල සහ පිට දඟපන්දු යවන රංගිකා ප්‍රනාන්දුත්, කෝල්ට්ස් පිලේ දක්ෂ පිතිකාරිනියක වූ නිපුනි හංසිකාත් ඇතුලත් වෙති.ඒ අනුව ලෝක කුසලාන තරගමාලාව නියෝජනය කළ ලසන්ති මධුෂානී, සරීනා රවිකුමාර්, යසෝධා මෙන්ඩිස් සහ ඕෂධී රණසිංහ කණ්ඩායමෙන් ඉවත් කර තිබේ.ආරම්භක පිතිකාරිනි යසෝධා කොදෙව් එක්දින තරගාවලියට ඇතුලත් නොවන්නේ උරහිසේ ආබාධයක් හේතුවෙන් බව කාන්තා ක්‍රිකට් සම්බන්ධිකරන නිලධාරීනී වැනේසා ද සිල්වා මහත්මිය පැවැසුවාය.ඊෂානී ලොකුසූරිය, ශ්‍රීපාලී වීරක්කොඩි සහ උදේශිකා ප්‍රබෝධනී කණ්ඩායමේ වේගපන්දු යවන්නියන් ලෙස කටයුතු කරන අතර නායිකා ශෂිකලා සිරිවර්ධන, චමනී සෙනෙවිරත්න, සඳමාලී දොලවත්ත සහ ප්‍රසාදිනී වීරක්කොඩි තුන් ඉරියව් ක්‍රීඩිකාවන් වෙති.ශ්‍රී ලංකා - කොදෙව් කාන්තා එක්දින තරගාවලිය මේ මස 22, 24 සහ 26 දා දඹුල්ලේ දී පැවැත්වෙන අතර තරග 5කින් යුත් විස්සයි20 තරගාවලිය ආර්.ප්‍රේමදාස පිටියේදි පැවැත්වේ.ශ්‍රී ලංකා කාන්තා ක්‍රිකට් කණ්ඩායම – ශෂිකලා සිරිවර්ධන (නායිකා), ඊෂානී ලොකුසූරිය (උපනායිකා), චමරි අතපත්තු, චමරි පොල්ගම්පොල, දිලානී මනෝදරා, සඳමාලී දොලවත්ත, චමනී සෙනෙවිරත්න, ශ්‍රීපාලී වීරක්කොඩි, උදේශිකා ප්‍රබෝධනී, ප්‍රසාදිනී වීරක්කොඩි, දීපිකා රසාංගිකා, ඉනෝකා රණවීර, නිපුනි හංසිකා, රංගිකා ප්‍රනාන්දු අතිරේක – චන්දිමා ගුණරත්න, නිලක්ෂි ද සිල්වා, ඕෂධී රණසිංහ, අමා කාංචනා, මධුරි සමුද්‍රිකා.</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>20</day>
    </date>
    <link>http://www.dinamina.lk/2013/02/20/_art.asp?fn=s1302204</link>
    <topic>ගල්කිස්ස සැතපුම් දෙකේ මුහුදු පිහිනුම් තරගය 76 වැනි වරටත්</topic>
    <author>ප්‍රින්ස් ගුණසේකර</author>
    <content>හැත්තෑහයවැනි වරටත් සංවිධානය කරන ගල්කිස්ස සැතපුම් දෙකේ මුහුදු පිහිනුම් තරගය මාර්තු 2 හා 3 දිනවල ගල්කිස්ස මුහුදු තීරයේදී පැවැත්වේ.ශ්‍රී ලංකා පිහිනුම් වාර්ෂික කාලසටහනේ කීර්තිමත් තරගයක් වන මෙය ගල්කිස්ස හෝටලය හා ශ්‍රී ලංකා ජල ක්‍රීඩා සංගමය එක්ව සංවිධානය කරයි.ආසියානු කලාපයේ පැරණිතම පිහිනුම් තරගයක් වන මෙයට මේ වසරේ ක්‍රීඩක ක්‍රීඩිකාවන් 700ක් පමණ සහභාගීවනු ඇතැයි අ‍පේක්ෂා කෙරේ. පසුගිය වසරේදී මේ තරගයට සහභාගීවු පිරිස 680කි.මාර්තු 2දා විවෘත කාන්තා තරග හා 14න් පහළ පිරිමි හා කාන්තා තරග පැවැත්වෙන අතර 3වැනිදා විවෘත පිරිමි තරගය හා ජය සංකේත ප්‍රදානය සිදු කෙරේ.නාවික හමුදාපති වයිස් අද්මිරාල් ජයන්ත කොළඹගේ මහතාගේ ප්‍රධානත්වයෙන් පැවැත්වෙන මේ තරගාවලියට මෙවර දයානන්ද අභියෝගතා කුසලානය හා තාරා බෝලිං අභියෝගතා කුසලානය අලුතින් එක්වේ.එම කුසලාන දෙක 14න් පහළ කාන්තා-පිරිමි ජයග්‍රාහකයන්ට ප්‍රදානය කෙරේ.මේ තරගය පිළිබඳ මාධ්‍ය හමුවක් ඊයේ ගල්කිස්ස හෝවලයේදී පැවැති අතර එහිදී ජල ක්‍රීඩා සංගමයේ සභාපති නේතෲ නානායක්කාර මහතා පැවැසුවේ මුහුදු පිහිනුම් දැන් ඔලිම්පික් තරග ඉසව්වක් බවට පත්ව ඇති බවයි. “අපේ ඉලක්කය මේ ඉසව්ව තව තවත් ජනප්‍රිය කරමින් පරිසර හිතකාමී හා දරා ගැනීමේ ශක්තිය ඇති මෙවැනි තරගවලට උනන්දුව වැඩි කිරීමයි” නානායක්කාර මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>20</day>
    </date>
    <link>http://www.dinamina.lk/2013/02/20/_art.asp?fn=s1302205</link>
    <topic>දකුණු පළාත් රාජ්‍ය සේවා ක්‍රීඩා ජයමාතර දිස්ත්‍රික් ලේකම් කාර්යාලයට</topic>
    <author>ප්‍රියාන් ද සිල්වා-මාතර ක්‍රීඩා</author>
    <content>දකුණු පළාත් රාජ්‍ය‍ සේවා ක්‍රීඩා උලෙළේ ශූරතාව හිමිකර ගැනීමට ලකුණු 218ක් ලබාගත් මාතර දිස්ත්‍රික් ලේකම් කාර්යාලයීය කණ්ඩායම සමත් විය. ලකුණු 194ක් ලබාගත් දකුණු පළාත් කෘෂිකර්ම අමාත්‍යංශය අනුශූරතාව දිනාගත් අතර තරගාවලියේ තෙවැනි ස්ථානය දකුණු පළාත් ක්‍රීඩා අමාත්‍යංශයට හිමිවිය.තරගාවලියේ දක්ෂතම ක්‍රීඩක ක්‍රීඩිකාවන් මෙසේය.පිරිමි: අවුරුදු 35න් පහළ-ඩී.එන්.ඒ.ජිවන්ත (හම්බන්තොට දි.ලේ.කා.), අවුරුදු 39න් පහළ-එච්.ඒ.සමන් කුමාර (හම්බන්තොට දි.ලේ.කා.), අවුරුදු 44න් පහළ- එල්.අයි.පෙරේරා (කෘෂිකර්ම අ.), අවුරුදු 49න් පහළ-ජී.එම්.අනිල් ද සිල්වා (ගාල්ල දි.ලේ.ක.), අවුරුදු 54න් පහළ-ජී.කේ.සමරපාල (ප්‍රධාන ලේකම් කා.), අවුරුදු 55න් ඉහළ-ජි.පී.එච්.චන්ද්‍රසිරි (අධ්‍යාපන අමා.) කාන්තා: අවුරුදු 35න් පහළ-ඒ.ඩබ්.සුරංගි ඉරෝෂනී/ජී.ඒ.දිපිකා ජයමාලි (ක්‍රීඩා අමා.), අවුරුදු 39න් පහළ-ආර්.එල්.මල්කාන්ති (මුලටියන දි.ලේ.කා.), අවුරුදු 44න් පහළ-නිරෝෂනි ප්‍රසාංගිකා (ගාල්ල දි.ලේ.කා.), අවුරුදු 49න් පහළ-ජී.කේ.පී.දර්ශණී (ක්‍රීඩා අමාත්‍යංශය), අවුරුදු 54න් පහළ-එම්.ජී.ධම්මිකා (ක්‍රීඩා අමාත්‍යංශය), අවුරුදු 55න් ඉහළ-බී.එම්.සිරියාවතී (හම්බන්තොට දි.ලේ.කා..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>20</day>
    </date>
    <link>http://www.dinamina.lk/2013/02/20/_art.asp?fn=s1302206</link>
    <topic>පිස්ටෝරියස්ට ප්‍රබල චෝදනාවක්</topic>
    <author>ප්‍රිටෝරියා (ඒ.එෆ්.පී.)</author>
    <content>තම පෙම්වතියට වෙඩි තැබීම වුවමනාවෙන් සිදුකරනු ලැබූ බවට පැමිණිල්ලේ නීතිඥවරයා එල්ල කළ ‍චෝදනාවෙන් කම්පනයට පත් පැරාලිම්පික් ශූර ඔස්කාර් පිස්ටෝරියස් ඊයේ උසාවියේ දී හඬා වැලපීමට පටන් ගත්තේය.පිස්ටෝරියස්ට ඇප ලබාගැනීම සඳහා ඔහුගේ නීතිඥවරුන් ඉදිරිපත් කළ අයැදුම්පත ඊයේ විභාගයට ගැනීමේ දි පැමිණිල්ල වෙනුවෙන් පෙනී සිටි ගැරී නෙල්, පිස්ටෝරියස් මීටර් 7ක් දුරට ඇවිද ගොස් නාන කාමරයේ සැඟවී සිටි තම පෙම්වතියට වෙඩි පහර තුනක් එල්ල කිරීම පිළිබඳව කරුණු ගෙනහැර පාමින් මේ චෝදනාව එල්ල කළේය‍.ඔහු කියා සිටියේ නිරායුධව සිටි අසරණ කාන්තාවක් වෙඩි තබා ඝාතනය කිරීම පිස්ටෝරියස් වුවමනාවෙන්ම සිදුකළ එකක් බවය.මේ සම්බන්ධව විනිසුරු ඩෙස්මන්ඩ් නායර් පිස්ටෝරියස්ගෙන් කරුණු විමසුවද බලවත් කම්පනයෙන් සිටි ඔහුට කතා කිරීමට අපහසු විය. එහෙත් ඔහු වෙනුවෙන් පෙනී සිටි ප්‍රබල නීතිඥ මණ්ඩලය උසාවිය හමුවේ කරුණු ඉදිරිපත් කළහ.මීට පෙරත් සැමියා විසින් වැරැදිමකින් තම බිරියට වෙඩි තැබූ සිදුවීම් ඕනෑතරම් තිබූ බව සඳහන් කළ පිස්ටෝරියස්ගේ නීතිඥ මණ්ඩලය පැමිණිල්ලේ තර්කය පිස්ටෝරියස්ට ඇප ලබාදීමට බාධාවක් නොවන බව අවධාරණය කළේය.අන්තර් ජාතික මලල ක්‍රීඩා පිටියේ ආන්දෝලනාත්මක සිදුවීමක් වූ මේ ඝාතනය හේතුවෙන් ලෝක ප්‍රකට දෙපා අහිමි මලල ක්‍රීඩකයාගේ ක්‍රීඩා අනාගතය අවිනිශ්චිත තත්ත්වයකට පත්වී තිබේ. ඉදිරියේ දී ඔහු විසින් තරග කිරීමට භාරගනු ලැබූ ඔස්ට්‍රේලියා, බ්‍රිතාන්‍ය සහ එක්සත් ජනපද මලල ක්‍රීඩා ශූරතාවලි අතහැර දැමීමට ඔහුට සිදුවී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>20</day>
    </date>
    <link>http://www.dinamina.lk/2013/02/20/_art.asp?fn=s1302207</link>
    <topic>ඩී.එස්. විදුහලට කඩුලු 9 ජයක්</topic>
    <author>ඩිල්වින් මෙන්ඩිස් මොරටුව ක්‍රීඩා</author>
    <content>අන්තර් පාසල් අවුරුදු 19න් පහළ ක්‍රිකට් තරගාවලියේ කොළඹ ලුම්බිණි විදුහල සමග පැවැති තරගයෙන් කඩුලු 9ක ජයක් වාර්තා කිරීමට ඩී.එස්.සේනානායක විදුහල සමත්විය.ලුම්බිණි පළමු ඉනිම-68යි. බිනුර ප්‍රනාන්දු 16/6, උවින් බණ්ඩාර 13/4) සහ දෙවන ඉනිම-171යි. ශෙහාන් ෂශික 62, චාමර නිශාන්ත 56 (බිනුර ප්‍රනාන්දු 37/.3, උවින් බණ්ඩාර 45/3)ඩී.එස්.සේනානායක පළමු ඉනිම-160යි. අකීල් ඉන්හම් 55 (මොහොමඩ් අක්රම් 31/4) සහ දෙවන ඉනිම 80/1යි. කනිෂ්ක ප්‍රශාන් ‍නොදැවී 54.</content>
  </post></root>