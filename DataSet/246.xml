<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=af1205065</link>
    <topic>අකාලයේ මිලින වූ මල් කැකුළ මනීෂා චාමින්දි</topic>
    <author>ඉනෝකා සමරවික්‍රම</author>
    <content>“ඇය පිළිකා රෝගයෙන් පෙළුණාය. ඉඟටියෙන් පහළ අප්‍රාණික වීම නිසා ඇගේ ජීවිතය රෝද පුටුවට සීමා විය. එහෙත් ඇය මියගියේ නිව්මෝනියා රෝගී තත්ත්වය අසාධ්‍ය වීමෙනි.“මම අම්මා දාලා යන්නෙ නැහැ. අන්තිම මොහොත දක්වාම මම හුස්ම අල්ලගෙන ඉන්නවා.”එහෙත් ඇයට මරුවා පරාජය කරන්නට බැරි විය. මනීෂා චාමින්දි පතිරණ නම් දොළොස් හැවිරිදි සොඳුරු දියණිය ඉකුත් දා මෙලොව හැර ගියාය.මල් පිපෙන්නේ අපට කියා නොවේ. මල් පරවෙන්නේ ද අපට කියා නොවේ. මේ කියන්නට යන්නේ එසේ අපට නොකියා පරව ගිය පුංචි මල් කැකුළියක් ගැනයි.ඇය මනීෂා චාමින්දි පතිරණයි. අපි මුලින්ම ඔබට ඇය ගැන කීවේ ඉකුත් වසරේ මැයි පළමුවැනිදා රසඳුන අතිරේකයෙනි.“දෙපා පණ නැති මනීෂාට නැඟී සිටින්නට වාරුවක් වෙමු”එය කියවූ බොහෝ සිළුමිණ පාඨකයෝ ඇයට අත්වාරුවක් වූහ.යළිත් ඇය ගැන ඔබට කියන්නට අපට සිත් වූයේ ඒ පුංචි සිතේ තිබු අවිහිංසක ප්‍රාර්ථනාවක් ඉටුවීමෙන් පසුවය. “මනිෂා ඔබේම දියණියකි” යන හිසින් ඉකුත් මාර්තු 4 දා අපි ඇය ගැන ඔබට කීවෙමු. ඇගේ ජීවිතයේ පැතුම වූයේ කෙදිනක හෝ ජනාධිපතිතුමා මුණ ගැසීමය.සුෂුම්නාවේ හටගත් පිළිකා රෝගී තත්ත්වයක් නිසා ජීවිතයත් මරණයත් අතර දිවි ගෙවූ මනීෂා ජනාධිපතිතුමා හමු වූවාය. එතුමා හා කතාබහ කළාය. ඇගේ අවිහිංසක ප්‍රාර්ථනය ඉටුවූ දා ඇය බෙහෙවින් සතුටට පත්වූවාය.රෝගී වීමත් සමඟ රෝද පුටුවට කොටු වුවද තම මනීෂා පාසල් ගමන අත්නොහැරියාය. ඇය ඉගෙන ගත්තේ පිළියන්දල මකුළුදුව කනිෂ්ඨ විද්‍යාලයේ හත්වැනි ශ්‍රේණියේය.මනීෂාගේ ජීවිතයට නිතැතින්ම ශක්තිය වූයේ ඇගේ අම්මාය. බොහෝ අගහිඟකම් මධ්‍යයේ වුවද ඇය දියණිය ජීවත් කරවීමට නොගත් වෙහෙසක් නැත. එහෙත් ඉකුත් දිනෙක ඇය නිව්මෝනියා රෝගය වැලඳීමෙන් බොහෝ අසාධ්‍ය තත්ත්වයට පත්වූවාය. දින හයක් පමණ දැඩි සත්කාර ඒකකයේ සිට ප්‍රතිකාර ලද මනීෂා දියණිය ඉකුත් 2 දා ජීවිතය හැර ගියාය.මරණය පෙනී පෙනී ජීවත් වුවද මනීෂා ජීවිතය ජයගන්නට වෙර දැරුවාය. එනිසාම අනාගතයේ වෛද්‍යවරියක වීමේ අධිෂ්ඨානයෙහි ඈ දැඩිව එල්බ සිටියාය. අම්මාට ආච්චිට හා එකම සොයුරාට දැඩි ලෙස ඇලුම් කළ මනීෂා සියල්ල හැර දමා යාමට වේයැයි කිසි විටෙක නොසිතුවාය.මට ඇගේ අහිංසක සිනහව දැනුදු මැවී පෙනෙයි. එදා ඇගේ නෙත්වල කඳුළු තිබුණේ නැත. තිබුණේ අධිෂ්ඨානයේ බැල්ම පමණි. සියල්ල ජය ගැනීමට උත්සාහ දැරුව ද ඇයට මරුවා පරාජය කළ නොහැකි විය.සිළුමිණ පාඨකයිනි ඔබ ඇය වෙනුවෙන් කළ උදව් උපකාර බොහෝය. ඒ සියල්ලටම පින්.ආච්චියි අම්මයි මල්ලියි සමඟ පුංචි ගෙදරක සතුටින් ජීවත් වෙන්නට සිහින මවා අකාලයේ පරව ගිය මනීෂා නම් මල් කැකුළියේ... යළිත් සසරේ කිසිදු දිනයක මෙසේ පරව නොයේවායි අපිදු ප්‍රාර්ථනය කරමු.ඉනෝකා සමරවික්‍රමඡායාරූප - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=af1205066</link>
    <topic>පාණදුර මුහුදේ මහ විපතක් අත ළඟ</topic>
    <author>අරුණි මුතුමලී</author>
    <content>භාණ්ඩ ප්‍රවාහනයේදී අහසටත් ගොඩබිමටත් වඩා වාසිදායක ක්‍රමය වන්නේ ජලයෙන් ගෙන යාමයි. ඒ නිසාම නැව් මගින් රට රටවලට වෙළෙඳාමේ යෑම ඈත අතීතයේ සිට මේ වනතුරුත් නොකඩවා සිදු වේ. වෙළෙඳාමේ දියුණුවත් සමඟ නාවික සේවා ඇරඹීම නිසා මෙය තවත් පහසු වූවා සේම සංකීර්ණ ද විය. එයට හේතුව නැව් හිමියන් භාණ්ඩ හිමියන් මෙන් ම විවිධ පාර්ශ්වකරුවන් මේ සේවය හා බැඳී පැවතීමයි.මීට වසර හතරකට පෙර එනම් 2007 වසරේ පාණදුර මුහුදු තීරයේ නතරවුණු තර්මොෆයිලේ සියෙරා නෞකාවට සිදු වූයේ ද පාර්ශ්වකරුවන්ගේ මතවාද මැද මහ මුහුදේ අතරමං වන්නටය. සයිප්‍රස් රජයට අයත් මේ භාණ්ඩ නැව ශ්‍රී ලංකාව හරහා අරාබි කලාපයට ගමන් කරමින් තිබිණි. ශ්‍රී ලංකාවට කිසිදු සම්බන්ධයක් නැති වුවද අලුත්වැඩියා කටයුතු සඳහා මෙරටට සේන්දු වූ අවස්ථාවේ නැවේ අයිතිකරුවන්, භාණ්ඩවල අයිතිකරුවන් හා නැවේ සේවකයන් ආදී විවිධ පාර්ශ්වකරුවන් අතර ඇති වූ මතභේදයක් හේතුකොටගෙන ශ්‍රී ලංකා වාණිජ මහාධිකරණයේ නඩුවක් පැවරිණි.මේ පිළිබඳව සමුද්‍රිය පරිසර ආරක්‍ෂණ අධිකාරියේ සාමාන්‍යාධිකාරී වයිස් අද්මිරාල් එස්.ආර්. සමරතුංග මහතා පවසන්නේ එවැනි අත්අඩංගුවකට ගැනීමකට පසු එම නෞකාව පිළිබඳ තීරණ ගැනීමේ අයිතිය වෙළෙඳ නෞකා අංශයේ සාමාන්‍යාධිකාරි වෙත පැවරෙන බවයි. ඔහුගේ අධීක්‍ෂණයට අනුව මේ නෞකාවේ දැවිතෙල් මෙට්‍රික් ටොන් 350 ක් පමණ ද යකඩ, පයිප්ප ඇතුළු ටොන් දහ අට දහසක පමණ භාණ්ඩ ද නෞකාවේ පවතී. එහෙත් කාලයක් තිස්සේ මුහුදේ නැංගුරම්ලා තිබීම නිසාත් කිසිදු නඩත්තුවක් සිදු වී නොමැති නිසාත් නැව අබලන් තත්ත්වයට පත්වී ඇත.එහි යන්ත්‍ර, බඳ මෙන් ම පයිප්ප ආදිය ද නැංගුරම් සඳහා යෙදු කම්බි පවා දිරාපත් ව ඇති ලකුණු පෙනෙන්නට ඇති බව සමුද්‍රිය පරිසර ආරක්‍ෂණ අධිකාරියේ නිරීක්‍ෂණයයි. ඒ අතරම පසුගිය වසර වන විට මේ නෞකාව ගිලීයෑමේ අවදානමක් පවතින බවද දක්නට ලැබුණු නිසා අධිකරණ තීන්දුවකට අනුව මේ නැව වෙන්දේසි කොට විකුණන්නට කටයුතු යොදා තිබුණු බව ද වාර්තා වේ.මෙසේ තිබියදී තර්මොෆයිලේ සියෙරා නෞකාව අංශක 4 ක් වම් පසට ඇල වී ඇති බව නිරීක්‍ෂණය කරන්නට හැකි විය. 1985 නිෂ්පාදිත මෙහි වසර ගණනක් පැරණි යන්ත්‍රෝපකරණ සමඟ නෞකාව ගිලී ගියහොත් හෝ පෙරළී ගියහොත් හා එහි ටැංකිවලට හානි සිදු වී දැවි තෙල් මෙට්‍රික් ටොන් 350 ක්‍රමයෙන් මුහුදට කාන්දු වුවහොත් සිදුවන හානිය ගණනය කළ නොහැකිය.මෙවැනි අවස්ථා මීට පෙර ලොව පුරා සිදු ව තිබේ.ඉන් 1989 මාර්තුවල සිදුවූ ඡ්යයධද මචතඤඥලනෞකාවේ තෙල් කාන්දුව මිනිස් මැදිහත්වීමෙන් සිදුවූ ලොව බරපතළම පරිසර හානි අතරින් එකක් බවට වාර්තා වේ. එයින් දිගුකාලීන හා කෙටිකාලීන හානි විශාල සංඛ්‍යාවක් සිදු වූ බව අධ්‍යයනය කර ඇත.එහි තාක්‍ෂණික බලපෑම වූයේ මුහුදු කුරුල්ලන් දෙලක්‍ෂ පනස්දහසකට වඩා සංඛ්‍යාවකුත් මුහුදු පරිසරය ආශි‍්‍රත විවිධ ජීවීන් රැසකුත් මිය යාම හා උන්ගේ ජීවන චක්‍රයන්ට විශාල වශයෙන් හානි සිදුවීම නිසා සංඛ්‍යාත්මකව අඩුවීමත් විවිධ ආබාධවලට ගොදුරු වීමත්ය.ඔවුන්ගේ අධ්‍යයනවල ඇස්තමේන්තුවලට අනුව එම තෙල් කාන්දුව නිසා ඇති වූ බලපෑම් යථා තත්ත්වයට පත්වීමට වසර තිහකට අධික කාලයක් ගතවන බවයි.එවැනි ම වූ තවත් තෙල් කාන්දුවක් සිදු වූයේ 2011 ඔක්තෝබර් 5 වැනිදා ගී‍්‍රක නැවක් නවසීලන්තයේ දරුණුතම පරිසර හානියක් කරමිනි. එය සමුද්‍රීය වනජීවී විනාශයන් අතරින් ප්‍රධානම එකක් බව ලෝක වනජීවී සංවිධාන ප්‍රකාශයට පත් කර තිබිණි. එහි මාළුන් ඇතුළු විවිධ ජීවීන්ට කොරල්පරවලට හා මුහුද ආශි‍්‍රත ජීවත්වන කුරුලු විශේෂවලට දැඩිසේ බලපා තිබිණි.ප්‍රෙස්ටිජ් නම් ගී‍්‍රක නෞකාව මඟින් ද මෙවැනි හානියක් සිදුවීමෙන් මෝරුන් ඇතුළු සමුද්‍රිය ජෛව විවිධත්වයට දැඩි හානියක් සිදුව තිබුණේ 2002 වසරේ ස්පාඤ්ඤයේය.මෙවැනි තෙල් කාන්දුවක් සිදුවුවහොත් ඇතිවන පරිසර හානිය ගණනය කළ හැක්කක් නොවේ. එයට හේතුව තෙල් කාන්දුවට පෙර එහි පවතින ජෛව විවිධත්වය හා කර්මාන්තවලට එමඟින් ඇතිවන හානිය යථා තත්ත්වයට පත්වීමට ගතවන කාලය නිශ්චිතවම නිර්ණය කිරීම අපහසු වීමයි.කෙසේ වෙතත් පානදුර මුහුදු තීරයේ ඇති මේ තර්මොෆයිලේ සියෙරා නැව යම් හෙයකින් හානියට පත්වීම නිසා තෙල් කාන්දුවක් වුවහොත් ඇති විය හැකි හානි පිළිබඳව නාරා ආයතනය කළ අධ්‍යයනයක් පිළිබඳව සභාපති ආචාර්ය සයුරු රාමසුන්දර මහතා පවසන්නේ එය ප්‍රතිසංස්කරණය කළ නොහැකි මට්ටමේ හානියක් වන්නට ඉඩ ඇති බවයි.මුහුදු ජීවීන්ට මුහුදු යන්නන්ට මෙන්ම සංචාරක කර්මාන්තයට දැඩි හානියක් සිදුවන්නට ද මෙමඟින් ඉඩ සැලැසේ. සභාපතිවරයා පවසන ආකාරයට සමුද්‍ර පරිසර ආරක්‍ෂණ අධිකාරිය සඳහන් කරන ඇති අයුරින් යම් කිසි ඇලවීමක් හෝ කිඳා බැසීමක් නිසා තෙල් ඉසිරීමක් වුවහොත්(1) අර්ධ ඝන තත්ත්වයේ දැවි තෙල් විශාල වශයෙන් පානදුර වෙරළ තීරය ඔස්සේ මීගමුව දක්වා උතුරු ප්‍රදේශයට ගමන් කිරීමට ඉඩ ඇත. මෙයට හේතුව නිරිතදිග මෝසම් සුළඟ හා දියවැල්වල බලපෑමයි.(2) එම තෙල් කළු ගඟ, බොල්ගොඩ ගඟ, කැලණි ගඟ, වැල්ලවත්ත ඇළ, මීගමු කලපුව හා තවත් බොහෝ ඇළ මාර්ග ඔස්සේ ද, වැසි ජල කාණු පද්ධති හා අනෙක් ජල මාර්ග ඔස්සේ ද රට ඇතුළට ගමන් කළ හැකිය.(3) එමඟින් කඩොලාන, මාළුන්ගේ ජීවන චක්‍ර සහිත ස්ථාන, ජලජ පැළෑටි හා සතුන්ට හානි සිදුවිය හැකිය.(4) වෙරළ තීරය, ගල්පර සහ වෙනත් පරවල තෙල් සහ තාර රැඳීම, බටහිර වෙරළ තීරයේ දර්ශනීය බවට විශාල හානියක් විය හැකි අතර ඒවා ඉවත් කිරීමට විශාල පිරිවැයක් දැරීමට සිදුවේ.(5) බලපෑම ඇති වන මුහුදු තීරයේ සියලු ධීවර කටයුතු නවත්වාලීමට සිදුවන අතර අවට ප්‍රදේශවල මාලු පවා ආහාරයට ගත නොහැකි මට්ටමකට පත් විය හැක්කේ මාළුන්ගේ සංක්‍රමණය වීමත්, දූෂිත මාළු පුළුල් ප්‍රදේශයක පැතිරීමටත් ඇති ඉඩකඩ නිසාය.(6) මේ නිසා ධීවර ජනතාවගේ ආර්ථිකයට විශාල බලපෑමක් සිදුවිය හැකිය.(7) නෞකාව ගිලී ගියහොත් එය අපේ මුහුදු තීරය ඔස්සේ ගමන් කරන අනෙක් නාවුක යානාවලට විශාල අවහිරයක් වන අතරම එය ඉවත් කිරීමට ද විශාල පිරිවැයක් දැරීමට සිදුවනු ඇත.මේ හානි අතරට තල්මසුන් ඩොල්ෆින් මසුන් වැනි විශාල ජීවීන්ගේ සිට ඉතා කුඩා කොරල් ජීවීන් හා ඇසට පෙනෙන නොපෙනෙන මුහුදු ජීවීන් හට සිදුවන බලපෑම අයත් වේ. මතුපිට තෙල් තට්ටුව නිසා ජීවීන්ට හුස්ම ගැනීමේ අපහසුතා, පෙනහලු අවහිර වීම් ඇස්වල තෙල් පටල බැඳීම, බෝවීමේ අපහසුතා ආදී බොහෝ හානි සිදුවිය හැකිය.කලපු හා වෙනත් අභ්‍යන්තර තෙත් බිම්වලට මේ තෙල් මිශ්‍ර වීමෙන් මුහුදු ජීවීන්ට අමතරව වෙනත් පරිසර පද්ධතිවලට ද හානි සිදු විය හැකිය.මේ වැනි බොහෝ හේතුන් නිසා පරිසර අමාත්‍යංශය වරාය කටයුතු අමාත්‍යංශය, වරාය අධිකාරිය, නාවික හමුදාව, සමුද්‍රිය පරිසර ආරක්‍ෂණ අධිකාරිය, නාරා ආයතනය වැනි අදාළ ආයතන එක්ව මේ අවදානමින් ශ්‍රී ලංකාවේ බටහිර මුහුදු තීරය ගලවා ගැනීමට හැකි ආකාරය පිළිබඳ සාකච්ඡා කරනු ලැබීය.නෞකාව අංශක 4 න් ඇලවී ඇති බව දැනුම් දීමත් සමඟ 2008 සමුද්‍ර දූෂණ වැළැක්වීමේ අංක 35 දරන පනත යටතේ මේ නෞකාව එම ස්ථානයෙන් ඉවත් කිරීමට අධිකරණ තීරණයක් ලබා දී ඇති අතර එම පනතේ 24 වැනි වගන්තිය යටතේ සමුද්‍ර දූෂණයක් සිදු විය හැකි යැයි පැහැදිලි සාක්‍ෂි ඇති ඕනැම අවස්ථාවක එය වැළැක්වීම් පිණිස ඕනැම ආකාරයක පියවරක් ගැනීමේ බලය සමුද්‍රිය පාරිසර ආරක්‍ෂණ අධිකාරිය සතුවේ. ඒ අනුව ඉදිරි මාසවලදී ඇති විය හැකි නිරිතදිග මෝසම් තත්ත්වය නිසා මුහුද රළු වීමෙන් නෞකාවට ඇති විය හැකි අවදානම ගැන සලකා එය ත්‍රිකුණාමලය හෝ නැඟෙනහිර වෙරළ තීරය වෙත ගෙන යාමට අවශ්‍ය පියවර ගන්නා ලෙස පරිසර ඇමැති අනුර ප්‍රිය දර්ශන යාපා මහතා නියෝග කර තිබේ.මේ සඳහා මාස්ටර් ඩයිවර්ස් ආයතනය යොදා ගැනීමට අදාළ බලතල යටතේ අමාත්‍යංශය තීරණය කළ බවත් ඒ අනුව සියලු ආයතනවල සහයෝගයෙන් අදාළ පිළිසකර කිරීම් සිදු කිරීම සඳහා දැනුම්වත් පිරිස් යොදවා ඇති බවත් අනුර පි‍්‍රයදර්ශන යාපා ඇමැතිවරයා පැවසීය.මේ සියලු පියවර මගින් බලාපොරොත්තු වන්නේ මෙරට බටහිර වෙරළ තීරයට හා මුහුද ආශි‍්‍රත පරිසර පද්ධතියත් දර්ශනීයත්වයත් රැක ගැනීමය. ත්‍රිකුණාමලය මුහුද ඊසානදිග මෝසම් කාලය දක්වා එතරම් රළු නොවන බැවින් මේ අතරමං වූ නෞකාව ඉදිරි සතිය ඇතුළත එහි ගෙනගොස් වෙන්දේසි කොට මේ අනතුරෙන් බටහිර මුහුදු කලාපය බේරා ගැනීම සියලු දෙනාගේ අභිලාෂය වනු ඇත.අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=af1205067</link>
    <topic>දන්සල් සෞඛ්‍යාරක්ෂිත ද?</topic>
    <author>සංවාද සටහන සුනිල් දයා අල්විස් / සුභාෂිණී ජයරත්න / අරුණි මුතුමලී</author>
    <content>වෙසක් උලෙළට මෙන්ම පොසොන් පෝයට ද දන්සල් පැවැත්වීම අපේ පුරුද්දක්. වෙසක් බලන පිරිස් දන්සැල්වලින් සප්පායම් වෙමින් ගමන් කරන්නේ පිපාසයත් කුසගින්නත් නිවන්නට ඉදිරිපත් වූවන්ට පින් දෙමින්. එහෙත් මේ දන්සල්වල ආහාර උයන පිහන ආකාරය හා ඒවා සපයා දෙන ආකාරය කොයි තරම් සෞඛ්‍යාරක්ෂිත ද? ඒ ගැන ඇතමුන්ට ඇති සැකය නිසාම මේ වන විට දන්සල් ලියාපදිංචි කර ප්‍රමිතියකට අනුව ආහාර ලබා දිය යුතු බවට රෙගුලාසියක් ඇති වූ බව වාර්තා වෙනවා. අද කඩුල්ලෙන් විමසන්නේ දන්සල්වලමේ කටයුතු කෙතරම් සාර්ථකව සිදුවේද යන්න පිළිබඳවයි.වෙසක් කාලෙට පමණක් සීමා වෙන්නෙ නෑසෞඛ්‍ය අමාත්‍යාංශයේ මහජන සෞඛ්‍ය කටයුතු පිළිබඳ නියෝජ්‍ය අධ්‍යක්ෂ ජනරාල් වෛද්‍යසරත් අමුණුගමමහජනතාවගේ සෞඛ්‍ය ආරක්ෂාව සඳහා උත්සව සහ විශේෂ දිනවලට පමණක් සීමා නොකොට නිරන්තරයෙන්ම ආහාර පරීක්ෂා කිරීම් කටයුතු මහජන සෞඛ්‍ය අංශවලින් රටපුරාම ක්‍රියාත්මක කරනවා.උත්සවවලදී මහජනයා හා පැමිණෙන සෙනඟ වෙනුවෙන් කරන සංග්‍රහවලදී සංග්‍රහවලට ලබා දෙන ආහාර පරීක්ෂාව හා ඊට අදාළ තවත් කරුණු මහජන සෞඛ්‍ය පරීක්ෂකවරුන් විසින් සොයා බැලීම සිදු කරනවා. මේ පිළිබඳව වාර්තාවක් ද ඔවුන් විසින් අදාළ සෞඛ්‍ය ප්‍රධානීන්ට සපයනවා.සෑම දිස්ත්‍රික්කයකම පළාත් සෞඛ්‍ය අධ්‍යක්ෂවරුන් මාර්ගයෙන් එම දිස්ත්‍රික්කයේ සෞඛ්‍ය වෛද්‍ය නිලධාරීන් මහජන සෞඛ්‍ය පරීක්ෂකවරුන් සහ සෞඛ්‍ය සේවකයින් යොදා මේ පරීක්ෂා කිරීම් කරගෙන යාමයි සාමාන්‍යයෙන් සිදු කෙරෙන්නෙ.මහජනතාව කන බොන දේ සෞඛ්‍යාරක්ෂිත ද කියන එක සොයා බැලීම සෑම පළාතකම අදාළ සෞඛ්‍ය අංශ වෙත පැවරෙන වගකීමක්. මේකට විශේෂ උපදෙස් දීමක් හෝ නියෝග කිරීම් චක්‍රලේඛ අවශ්‍ය නැහැ. මේවා සෞඛ්‍ය අංශයකින් සිදුවන පොදු ක්‍රියාදාමය. දන්සල් පවත්වන අවස්ථාවලදී හෝ විශේෂ උත්සවවල දී රැස්වන සෙනඟට ආහාරපාන සංග්‍රහවලදීත් මහජන සෞඛ්‍ය පරීක්ෂක අංශ එම ස්ථානවලට ගොස් අවශ්‍ය පරීක්ෂා කිරීම් සිදු කොට ප්‍රධාන සෞඛ්‍ය නිලධාරිවරයාට වාර්තාවක් ලබාදීම සිදු කැරෙනවා.--මැනිං වෙළෙඳ සංගමය මඟින් පවත්වන දන්සලේ භාණ්ඩාගාරික සහමැනිං මාකට් පොදු වෙළෙඳ සංගමයේ උප සභාපතිනිමල් අත්තනායකමැනිං වෙළෙඳ සංගමය මඟින් පනස් වැනි වරටත් පවත්වන වෙසක් තොරණ හා අටවැනි වතාවට පවත්වන මහා බත් දන්සල දින තුනක් පුරා බැතිමතුන් වෙනුවෙන් විවෘතයි.මෙහිදී මැනිං වෙළෙඳ පොළේ එළවුළු ආදිය පිළිබඳ අමුතුවෙන් සහතිකයක් ලබා දිය යුතු නැත. ඒ වගේම සියයට සියයක් හොඳම සහල් එළවුළු ආදිය සමඟ හොඳම අරක්කැමියන් ලවා ඉවුම් පිහුම් කටයුතු කරන්නත් අප කටයුතු යොදා තිබෙනවා.සාමාන්‍යයෙන් එන පිරිස දිහා බැලුවහම පැය දෙක තුනෙන් උයා නිමකරන්න බැරි තරම් ආහාර ප්‍රමාණයක් අපට සකසන්න සිදුවෙනවා. දිනකට හාල් මිටි 10ත් 15ත් අතර ප්‍රමාණයක ආහාර සකසන නිසා එවෙලෙන් එවෙලෙට උයා පිහමින් තමයි ආහාර නිකුත් කරන්නේ. අනෙක පානීය ජලය අප සපයා ගන්නේ කොළඹ නගර සභාවට ලිපියකින් දැනුම් දීමෙන් පසු ඒ මඟිනුයි.එළවුළු ලෙස ලබා දෙන්නේ ඉක්මනින් නරක් නොවන කජු, පරිප්පු, අල වැනි ද්‍රව්‍යයි. ඒවාත් අප මුදල් එකතු කොට හොඳම තත්ත්වයේ ඒවා එකම ස්ථානයකින් ලබාගෙනයි භාවිතයට ගන්නේ. එහෙම නොකර තැනින් තැන එකතුවන ද්‍රව්‍ය අප යොදාගන්නේ නැහැ.විශේෂයෙන් මැනිං වෙළෙඳ පොළේ කීර්ති නාමයට හානිවන අයුරේ කිසිම දෙයක් මෙහිදී සිදු වෙන්නට ඉඩ දෙන්නේ නැහැ. ඒ නිසා අපට සහතික වෙන්න පුළුවන් මේ දන්සල ඉතා සෞඛ්‍යාරක්ෂිත මට්ටමින් පැවැත්වෙන බවට.--කොළඹ නගර සභාවේ ප්‍රධාන සෞඛ්‍ය වෛද්‍ය නිලධාරි වෛද්‍ය ප්‍රදීප් කාරියවසම්මේ වන විටත් අපි වෙසක් සමයේ මෙන් ම එළැඹෙන පොසොන් පෝ දිනයේත් පැවැත්වෙන දන්සල් සෞඛ්‍යාරක්ෂිතව පැවැත්වීම පිළිබඳ අවශ්‍ය පියවර රැසක් ගෙන තිබෙනවා. අපි දන්සල් සංවිධායකයින්ට දිස්ත්‍රික් සෞඛ්‍ය වෛද්‍ය නිලධාරි කාර්යාලවල ලියාපදිංචි විය යුතු බවට උපදෙස් දී තිබෙනවා. ඒ අනුව සෑම ලොකු කුඩා දන්සලක්ම දිස්ත්‍රික් වෛද්‍ය නිලධාරි කාර්යාලවල ලියාපදිංචි වී තිබිය යුතුයි.දන්සල පවත්වන ස්ථානය, දන්සලක් පැවැත්වීම සඳහා අවශ්‍ය පහසුකම් තිබේ ද යන්න, කීදෙනෙකුට ආහාර දිය හැකිද වැනි අපි නඟන වැදගත් ප්‍රශ්නවලට පිළිතුරු සැපයිය යුතුව තිබෙනවා. ඒ තොරතුරු අනුව අපේ නිලධාරීන් ඒ ස්ථාන පරීක්ෂා කොට දන්සලක් පැවැත්විය යුතු ආකාරය, සෞඛ්‍යාරක්ෂිතව පැවැත්විය යුත්තේ කෙසේද ආදී කරුණු ගැන ඔවුන්ට උපදෙස් ලබා දෙනවා. මීට අමතරව දන්සල පවත්වන අවස්ථාවේදීත් අපි ඒ ගැන සොයා බලනවා. දන්සලක් සෞඛ්‍යාරක්ෂිතව පැවැත්විය යුතුයි. අපි මේ සියලු කටයුතු කරන්නේ ආහාර පනත අනුවයි. ආහාර පනත යටතේ පිරිසුදු ආහාර ලබා දිය යුතුවා සේම පිරිසුදු ජලය ද පානයට ලබා දිය යුතුයි. බීමට දෙන ජලය පෙරාගත් ජලය හෝ වතුර බෝතල් විය යුතුයි. දන්සල සඳහා පිසින ආහාර ද්‍රව්‍ය නරක් නොවිය යුතුයි. උදේ ආහාර පිස ඒවා රාත්‍රියට ලබා නොදිය යුතුයි. ඒ ඒ වෙලාවට ආහාර පිස දිය යුතුයි. කෑම බෙදන්න පැය 2කට කලින් උයා අවසන් කළ යුතුයි.ආහාර පිසීම සඳහා යොදාගන්නා අරක්කැමියන් ගැන ද විශේෂයෙන් සැලකිලිමත් විය යුතුයි. සමේ රෝග, කුෂ්ට රෝග ආදී රෝගාබාධයන්ගෙන් පෙළෙන්නන් ආහාර පිසීමට සම්බන්ධ කර නොගත යුතුයි. අරක්කැමියන් මනාව පුහුණු අය විය යුතුයි.ඩෙංගු අවදානමක් පවතින නිසා අපි දන්සල්වලින් පසුව අවට පිරිසුදුතාව ගැන මෙවරත් විශේෂයෙන් සැලකිලිමත් වෙනවා. සමහර දන්සල් අවසන් වූ පසු අවට අපවිත්‍ර වෙනවා. මෙවර එහෙම කරන්න ඉඩ දෙන්නෙ නැහැ. පිරිසුදුබව ඉතාම වැදගත්. අපේ සෞඛ්‍ය පරීක්ෂකවරු මේවා ගැන සොයාබැලීම් කරන්න දන්සල් ඉවර වූ පසුව යොදවනවා.--හයිඩ්පාක් තරුණ පිරිස සංවිධානය කරන බත් දන්සලේ ප්‍රධාන සංවිධායක පී.කේ.සීදර්අපි ඉතාම සරුවට අවුරු 36ක් තිස්සේ මේ බත් දන්සල පවත්වන අතර කෑම දින දෙකක් දෙනවා. මේ 37 වැනි වතාව. මේ වනතුරු කිසිම ප්‍රශ්නයක් වෙලා නැහැ. සෞඛ්‍යාරක්ෂිතව ඉතාම හොඳින් කරගෙන එනවා. අපේ දන්සලට එන හැමෝම ඒ බව දන්නවා. මහා පරිමාණයෙන් නොම්මර එකේ සම්බා හාල් මිටි 25ක් අපි මේ දින දෙකට යොදා ගන්නවා. නොම්බර එකේ බටර් ඔයිල් හා වෙජිටබල් ඔයිල් යොදා බත සකසා ගන්නවා. මීට අමතරව අපි සෝයා, සීනි සම්බල් මෙන්ම පරිප්පු ව්‍යංජනයක් ද සකසා දෙනවා. අපේ දන්සල හැම වසරකම සෞඛ්‍ය වෛද්‍ය නිලධාරි කාර්යාලවලින් නිලධාරීන් පැමිණ පරීක්ෂා කරනවා. අපි ආහාර පිසීම සඳහා යොදා ගන්නේ පළපුරුදු උදවියයි. එදා තාත්තලා ආහාර පිසීම කළා. අද ඒ අයගේ පුත්තු ඒ කාර්යයට ඉන්නවා. මේ අය නිරෝගි අය. මේ සියලු පිසීම් කරන්න ප්‍රධාන අරක්කැමියන් තිදෙනෙක් ඉන්නවා. ගෝලයෝ 25ක් සිටිනවා. අපි ඒ අයට අවශ්‍ය ආහාරපාන දෙනවා. මේ අය සහභාගි වන්නේ මුදල් අපේක්ෂාවෙන් නෙවෙයි සේවයක් ලෙසයි. අපේ දන්සලට විශාල පිරිසක් එනවා. මේ නිසා දන්සලින් පසුව අපි ඒ සඳහා අවශ්‍ය පිරිසුදු කිරීම් කරනවා. ඉවතලන සියලු දේ පොලිතින් බෑග්වලට දමා අපි නගර සභා ලොරියට බාර දෙනවා. වසර 36 ක් මේ දන්සල දෙන්න මගේ යහළුවෝ වගේම හිතමිත්‍රාදීන් ලබා දුන්නේ විශාල සහයෝගයක්. ඒ අයගේත් අසල්වැසියන්ගේත් සහයෝගය ඇතිව තමයි අපි ඉතා හොඳින් මේ දන්සල පවත්වාගෙන ආවේ. ඒ සියලු දෙනාටම ප්‍රධාන සංවිධායක ලෙස මම ස්තුති වන්ත වෙනවා.--මැල්සිරිපුර සිරිසඟබෝ පොසොන් බත් දන්සලේ සභාපති එච්.පී.කේ.එම්.කේ.පෙරේරාමෙය සමාගම් පනත යටතේ ලියාපදිංචි කර පුණ්‍යායතනයක් ලෙස පාර්ලිමේන්තු පනතකින් සම්මත වූ එකම බත් දන්සලයි. අපි මේ දන්සල පවත්වන්නේ පොසොන් පෝයට. මේ 65 වැනි වතාව. වසර 60 ගණනකට පෙර කරත්තවලින් වන්දනාවේ යන අයට ආහාර ගැනීම සඳහායි මේ බත් දන්සල පටන් ගත්තේ. මැල්සිරිපුර නගරයේ ව්‍යාපාරිකයන් එකතු වෙලයි මේ දන්සල දෙන්නේ. මේ පැත්ත පොල්වලට ප්‍රසිද්ධයි. පොල්වතු වලින් එකතු වන පොල් අතුවලින් මඩු ගහලයි එදා මේ දන්සල දුන්නේ. අදටත් දන්සලේ වැඩකරන අය මෙතැනින් කෑම කන්නෙ නැහැ. දන්සල දින 3ක් දෙනවා. කණ්ඩායම් 6කට බෙදා තියෙනවා. ගම්මාන මට්ටමින් හැම ගමකින්ම තමන්ට අදාළ දිනයේ ආහාර පිසින්න පිරිසක් එනවා. මේ අය එන්නේ තම ආහාරය රැගෙනයි. කුඹුරු තියෙන අය තමන්ගේ වී මේ දන්සලට ලබා දෙනවා. පොල් වතු තියෙන අයත් එහෙමයි. අපි ව්‍යංජන 3ක්, කරවල හොද්දක්, පපඩම්, බැදුපු මිරිස් කරල් සමඟ බුෆේ ක්‍රමයට ලබා දෙනවා. මේ සඳහා හාල්මිටි 200ක් ගන්නවා. පොල් ගෙඩි 8000කට වඩා වැඩියෙන් යනවා. පැය 24 පුරාම ආහාර ලබා දෙනවා.අපේ දන්සලට වතුර ගන්න වෙනමම ළිඳක් තියෙනවා. දන්සල පවත්වන දින කිට්ටු වන විට ළිඳ ඉස ක්ලෝරීන් යොදා පිරිසුදු කරනවා. සෞඛ්‍ය වෛද්‍ය නිලධාරි මහත්වරු එය පරීක්ෂා කරනවා.දන්සලින් පසු පිරිසුදු කිරීම් කරන්න වෙනම පිරිසක් ඉන්නවා. අපි අපද්‍රව්‍ය වළදමනවා. අපි ඉතාම පිරිසුදුවට සෞඛ්‍යාරක්ෂිතව තමයි මේ දන්සල දෙන්නේ. ජාති, ආගම් භේදයකින් තොරව මුස්ලිම්, දෙමළ ජාතිකයන් විශාල පිරිසක් මෙයට එකතු වෙනවා. දන්සලේ සෑම අවස්ථාවක්ම සෞඛ්‍ය වෛද්‍ය නිලධාරින්ගේ අධීක්ෂණයට ලක්කරනවා. අපේ දන්සල් ගොඩනැඟිල්ලේම තමයි සෞඛ්‍ය වෛද්‍ය නිලධාරි කාර්යාලය තියෙන්නේ. මේ නිසා නිතරම අධීක්ෂණයට ලක් කරන්න පහසුයි. ගියවර 35000 – 40000 අතර පිරිසක් අපෙන් ආහාර ලබා ගත්තා. එතරම් විශාල පිරිසක් එන්නේ අපි පිරිසුදුවට, සෞඛ්‍යාරක්ෂිතව දන්සල පවත්වන නිසයි.සංවාද සටහන සුනිල් දයා අල්විස් / සුභාෂිණී ජයරත්න / අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=af1205068</link>
    <topic>වෙසක් කාඩ් හැදුවෙ අපිමයි</topic>
    <author>- කසුරි</author>
    <content>කන්තෝරුවෙන් පිටවෙලා ආපහු ගෙදර එන ගමනෙදි ගමට හැරෙන හන්දියට එනතුරුම වගේ මඟතොට දෙපැත්තෙ දැක්කෙ වෙසක් කූඩු කඩ. එකදිගට වෙසක් කූඩු කඩ. ඈත ගම් නියම්ගම්වල මේ තරමටම නැතත් ප්‍රත්‍යන්ත නගරවලත් වෙසක් කූඩු කඩ ඇති.මසිත මගේ ළමා කාලයට දිව ගියේ මාවත් බලෙන් වගේ ඇදගෙන. මටත් නොගිහින් ඉන්ඩ බැරුව ගියා. උණකොට කෑල්ලක් පලා රැහැල කෑලි විසිහතර ගාණෙ හදාගෙන නාවාපට්ටවලින් බැඳල අටපට්ටම් හදාපු හැටිත් උණ අතු කෑලි දෙකට පලා කෑලි දොළහ ගාණෙ අරගෙන තාරුකා හදපු හැටිත් වෙලාවක් තිබුණොත් ඒවායින් එකක් දෙකක් නෙළුම් මල් බවට පත් කරපු හැටිත් මට මතක් වුණා. ඊට පස්සෙ අම්මට කන්කෙඳිරි ගාලා පාන් පිටි කාලක් ගෙනල්ල පොල්කට්ටකට පාප්ප ටිකක් හදාගෙන සව්කඩදාසි අලවපු හැටිත් හැන්දෑවටත් ඉස්සෙල්ල මිදුලෙ ගස්වල ඒව එල්ලපු හැටිත් මට මතක් වුණා. මසිත පුරාම වෙසක්. ඒත් දැන් මසිත පුරාම වෙසක් කූඩු කඩ. සැකිල්ලක් සීයයි එකසිය පනහයි. ඇලවූ එකක් දෙසීයයි දෙසිය පනහයි. එතැනින් ඉහළට.සිංහල අවුරුද්ද කියන්නෙත් වෙසක් එක කියන්නෙත් ළමයින්ගෙ දෙයක් කියලයි මසිත මට කියන්නෙ. මේ අවස්ථා දෙකම ළමයින්ගෙ නිර්මාණශීලිත්වය වර්ධනය කරන එහෙමත් නැතිනම් නිර්මාණශීලිත්වය පරීක්ෂාවට ලක්කරන අවස්ථා දෙකක් හැටියටයි පාරම්පරිකව පැවැතගෙන ඇවිල්ල තියෙන්නෙ. ඒත් දැන් ඒක එහෙම නෑ.අටපට්ටමක් හදන එකේදි පිහිය අල්ලන එකේ ඉඳල පාප්ප ටික හදාගෙන සීරුවට සව්කොලේ කපාගෙන අලවන එක දක්වාම සියලු ක්‍රියාකාරකම් ළමයින් ඉගෙන ගන්නවා. මවුපියන්ට වියදම් වන්නේ සව්කොල ටිකකටත් පාන්පිටි ටිකකටත් යන වියදම විතරයි.ඒ වුණාට දරුවාගේ ඇස් දෙකට පිරෙන සිනාව ඉතිරිලා යන තරමට විශාලයි.මසිත මට කියනවා රුපියල් එක්දාස්පන්සීයක් දීල වෙසක් කූඩුවක් ගෙනත් දුන්නත් තමන් හදාපු අටපට්ටමකින් ලබන වින්දනය පුංචි දරුවකුට ලබාගන්නට බැහැ කියලා. මසිත මට එහෙම කිව්වෙ එක වෙසක් කූඩු කඩේක ඒ ගාණටත් වෙසක් කූඩුවක් තියෙනවා දැකපු හින්දා...තවත් කාලයක් යනකොට මේ පුංචි දරුවො වැඩිහිටියො වුණාම වෙසක් දවසට උන්ගෙ හිත්වලට එන මතක පෝළිමේ ඉස්සෙල්ල වෙසක් කූඩු කඩ තියෙන්ඩත් බැරි නෑ.. මොනව වුණත් මේ සැරේ වෙසක් කූඩු කඩවල වෙසක් කූඩු වැහි වැහැලා. සල්ලිවලට අරගෙන හරි ගෙනල්ලා තමන්ගෙ පුංචි එවුන්ට වෙසක් කූඩු තුන හතරක් පත්තුª කරන්ඩ ඉඩක් සලස්සන එක වැඩිහිටියන්ගෙ වගකීම.අලවපු කූඩු ගෙනෙන්නෙ නැතුව සැකිලි කූඩු ගෙනල්ලා සව්කඩදාසි වෙනම ගෙනල්ලා දරුවොත් එක්ක එකතුවෙලා ඒවා අලවලා කූඩු සරසපු වැඩිහිටියො දිනුම් කියලායි මසිත මට කියන්නෙ.අපේ ළමා කාලයේදී වෙසක් කාඩ් හදාගත්තෙත් අපිමයි. දියසායම් පෙට්ටියත් අරගෙන අහක දාපු දත් බුරුසුවකුත් අරගෙන වෙසක් කාඩ් හදාගත්තු හැටි වැඩි හිටියකුගෙන් අහල දැනගන්න එක පුංචි දරුවන්ට වැදගත් වෙයි කියල හිතෙනවා. හැබැයි ඒකට පෝස්ට්කාඩ් තියෙන්ඩ ඕනෑ.. දැන් ඒවා තියෙනවද කියලවත් දන්නෙ නම් නෑ.. අපි ඒවා ඒ කාලෙ පන්තියෙ යාළුවන්ට අතින් දුන්නා සමහර ඒවා තැපැල් කෙරුවා.මේ සියල්ල අස්සෙත් මසිත මතක ගබඩාවේ තිබෙන විශේෂ මතකයක් ගැනත් සටහන් නොකළොත් විශාල අඩුපාඩුවක් කියල හිතෙනවා. ඒ තමයි ජී.බී.සේනානායක මහත්තය ලියාපු වෙසක් පහන කෙටිකතාව. වෙසක් එක ගැන මොනතරම් කෙටිකතා ලිව්වත් ඒ කෙටිකතාව තරම් අපේ ළමා සිත් සංවේදී කළ තවත් කෙටිකතාවක් නැති තරම්.මේ වෙසක් උත්සව සමයේදී ඒ කෙටිකතාව සොයලා තම තමන්ගෙ දරුවන්ට කියවන්ඩ දෙන්ඩ පුළුවන් නම් ලොකු දෙයක් කියලයි මසිත මට කියන්නෙ.- කසුරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=af1205069</link>
    <topic>කවි වැනි මිනිස්සු</topic>
    <author>මහින්ද අබේසුන්දර</author>
    <content>සිරිලාල් කොඩිකාර අපට මුණගැසෙන්නේ 1961 දවස පත්තර කන්තෝරුවේදීය. ඔහු තරුණයකු නොවේ. එහෙත් එදා තරුණ කාලයේ කළ කී සියල්ලම නැතත් මීවිත සමඟ ඉතා සමීප සබඳතාවක් නොව ඉතා කෙටි ඇසුරක් පමණක් ලබන්නේය.ඔහු උදේට කිරි කොකා වගේය. ජාතික ඇඳුම සුදුය. සරම හෝ වේට්ටිය සුදුය. කොණ්ඩය කළුය. උදේට හොඳට නාගෙන ජැණ්ඩියට ඇඳගෙන ඉතා වේගවත් ගමනින් කන්තෝරුවට එයි. පොළොවට බරවී ගමන් කරයි.උදේට ලස්සනට ඇඳගෙන එන සිරිලාල් කොඩිකාර (ලාල්) සවස් වන විට ලස්සන පොඩ්ඩක් කැත වෙයි.ලාල්ගේ මෙම වෙනස ගැන කතාවක් පවතී. එය ඔහුටම ප්‍රබන්ධ කළ කතාවක් දැයි අප නොදනිතත් එය ඔහුට ඉතාම ගැළපේ. ඔහුගේ නිවෙසේ නාන කාමරයේ මෙවන් කවි දෙපදයක් ලියා ඔහුටම පේන්න බිරිය විසින් අලවා තිබෙනු දැකිය හැක.”උදයට යන්නේ නාගෙන බිරියක වාගේ”සවසට එන්නේ බීගෙන නරියක වාගේ”තවමත් අප ඉඳහිට දකින ලාල් රසිකයකු නිසා මේ අතීතය සිහිපත් කරනවාට අකැමැති නැත.ඔහු වැඩිපුර වැඩ කළේ සවස පත්තෙර්ය. ඒ සඳහා ඔහු රෑට කන්තෝරුවට ඇවිත් පත්තරේ වැඩ අවසන් කොට නාලා බිරියක ලෙස පසුදා උදේ ආපසු කාර්යාලයට පැමිණේ.එක් දවසක් සවස් වරුවේ මා සිටියේ දවස ප්‍රවෘත්ති කර්තෘගේ වැඩ කටයුතු භාරවය. රාජකාරි වේලාව රෑ 10යි උදේ 6යි. සවස පත්‍රයේ කොපි පාස් කොට පොඩි විවේක සුවයෙන් සිටින ලාල් ළඟට ගියේ පොඩි කයියක් ගැසීමටය. ලාල් කවියෙකි. ඔහු ලියන කවි ලස්සනය.”ලාල් මම මළොත් ඔයා මං ගැන කවි පෙළක් පත්තරේට ලියනව නේ” මම ඇසුවෙමි.”අපොයි නැතුව - නැතුව - උඹට නොලියන කවි බල්ලට ද හලෝ” ලාල් උපහාසාත්මකව කීවේය.”මේ ලාල් ඔයා ලියන කවි මට වැඩක් තියෙනවයැ. මම මැරිලා නේ” මම කීවෙමි.”ඉතින් මොකක්ද මට කියන්නේ?” ලාල් පෙරළා ප්‍රශ්න කළේය.හරි ලාල් ඔය මං මළාම ලියන කවි පන්තියෙන් එක කවියක් කියාපංකො බං” මම ඇවිටිලි කළෙමි.”කවියක් නේද? කවියක්. ඔන්න අහගනින්. මං එක පදයක් කියන්නම්””දුරු විය අහෝ ලොව පැවතුන ගන අඳුර”මම සිනාසෙමින් යන්නට ගියෙමි.ලාල් සහ ජී.ඩබ්ලිව්.සුරේන්ද්‍ර ප්‍රවෘත්තිවලට හා ලිපිවලට ශීර්ෂපාඨ(ඩ්ඥචඤතඪදඥ) දාන්න හරිම දක්ෂයෝ වෙති. ජී.ඩබ්ලිව්. විනාඩියක් දෙකක් කල්පනා කොට හොඳ ශීර්ෂපාඨ යොදයි. ලාල් විනාඩි දහයක් කල්පනා කොට කොළ ඉර ඉරා හොඳ ශීර්ෂපාඨ යොදයි.පාණදුර බස් නැවතුම ඉදිරිපිට ගාලු පාරේ ලොකු රිය අනතුරෙකි. අනතුර සිදුවූයේ ලංගම බස්රියක් සහ පෞද්ගලික වෑන් රියක් එකට ගැටීමෙනි. නවයක් තුවාල ලැබූහ. තිදෙනෙක් මියගියහ. අනිල් මුණසිංහ ලංගම සභාපතිය. මේ සිද්ධිය වූ විගස අනිල් මුණසිංහ පාණදුර හරහා ඉතා වේගයෙන් ගාල්ල පැත්තට පියෑඹුවේය.කාර් එක ඇතුලේ කාන්තාවකි. මේ කතාව පානදුර වාර්තාකරු විසින් එවනු ලැබ ලාල් අතට පත්වූයේ පසුදා සවස පුවත්පතේ ප්‍රධාන ප්‍රවෘත්තිය හැටියට පළකරන්නටය.ලාල් එය සංස්කරණය කොට හොඳට සිතා බලා හෙඩිමක් දැම්මේය. පත්තරය උණු කැවුම් සේ පසුදා අලෙවි විය.”බස්රිය අනතුර සිදුවූ තැනින්” යන්න පොඩි අකුරුවලින් ද”අනිල් රූංගා රිංගා යයි” යන්න පොල් ගෙඩි අකුරින් ද පළවිය.ප්‍රවාහණ ඇමැති ලෙස්ලි ගුණවර්ධනය. ඔහු මේ සිද්ධිය ගැන සොයා බලා අනිල් මුණසිංහට උපදෙස් දුන්නේය.මහින්ද අබේසුන්දරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=af12050610</link>
    <topic>තෙවැනි ඇස</topic>
    <author/>
    <content>අද ශ්‍රී ලංකාව තුළ බෝ නොවන රෝග ලෙසින් හැඳින්වෙන දියවැඩියාව, අධික රුධිර පීඩනය, හෘදයාබාධ, ආඝාතය වැනි රෝග මෙන්ම හදිසි අනතුරු ද ඉතා ශීඝ්‍රයෙන් ඉහළ යමින් පවතින අතර මේ රෝගවලින් අසාධ්‍ය තත්ත්වයට පත්වන රෝගීන් හට විශේෂිත ප්‍රතිකාර ලබාදීම අත්‍යවශ්‍ය වේ.එවැනි විශේෂිත ප්‍රතිකාර ලබාදීමට සුදුසු වන ලෙසින් රෝහල් දැඩි සත්කාර ඒකක සහ එහි මානව සම්පත් ද දියුණු විය යුතුය.ශ්‍රී ලංකාව තුළ දැඩි සත්කාර ඒකක ඇත්තේ ඉතාමත් සීමිත ප්‍රමාණයක් වන අතර මේ වන තෙක් ඒවායේ සේවය කළේ දැඩි සත්කාර විද්‍යාව පිළිබඳ විශේෂිත පුහුණුවක් නොලත් සාමාන්‍ය වෛද්‍යව රුන්ය.ඒ අතර සමහර දැඩි සත්කාර ඒකක විශේෂඥ කායික වෛද්‍යවරුන් හා නිර්වින්දන වෛද්‍යවරුන් යටතේ පැවතුණි. නමුත් ලෝකයේ සෙසු රටවල මේ වන විට දැඩි සත්කාර ලබාදීමේ සේවාව විශේෂඥ පුහුණුවක් හැටියට එසේත් නැතිනම් විද්‍යාවක් ලෙස පිළිගෙන කටයුතු කෙරෙමින් පවතී. ලෝකයේ සෙසු රටවල දැඩි සත්කාර ඒකක භාරව දැඩි සත්කාර ලබාදීමේ විශේෂඥ පුහුණුව ලද වෛද්‍යවරු (ධ්දබඥදඵඪමඪඵබඵ) කටයුතු කරති.නමුත් තවමත් මෙම විශේෂඥ පුහුණුව විද්‍යාවක් ලෙස මෙරට හඳුනාගෙන නොතිබීම ශ්‍රී ලාංකේය සෞඛ්‍ය ක්ෂේත්‍රයට සිදුවන දැඩි පාඩුවක් බව මාගේ අදහසයි.විවිධ රෝගී තත්ත්ව හේතුවෙන් අසාධ්‍ය තත්ත්වයට පත්වන රෝගීන්ගේ තත්ත්වය කිසිදු විටෙක එකිනෙකාට සමාන නොවේ. ඔවුන්ගේ රෝගී තත්ත්වයන් තුළින් පැන නැඟිය හැකි අතුරු සංකූලතා විවිධය. ඒ නිසා ඔවුන්ට ලබා දිය යුතු දැඩි සත්කාරය ද එකිනෙකට වෙනස්ය. ඒ රෝගීන්ව රැකබලා ගත යුතු ආකාරය, ප්‍රතිකාර තෝරා බේරා ගත යුතු ආකාරය, ලබා දෙන ප්‍රතිකාර ද රෝගියකුගෙන් රෝගියකුට වෙනස් වේ.මෙවන් භාරදූර කාර්යයකදී ඒ සඳහා අවශ්‍ය වූ විශේෂිත දැනුම, පුහුණුව හා ආකල්ප වර්ධනය කළ දැඩි සත්කාර ලබා දීමේ විද්‍යාව පිළිබඳ හදාරන ලද විශේෂ පුහුණුවක් සහිත වෛද්‍යවරු සිටීම අත්‍යවශ්‍යය.ඔවුන්ගේ කාර්යභාරය රෝගි සත්කාරයට පමණක් සීමා නොවේ. දැඩි සත්කාර ඒකකවල යන්ත්‍රෝපකරණවල පරිපාලනය සහ ඒවා නිවැරැදිව පවත්වාගෙන යෑමේ හැකියාව, සම්පත් කළමනාකරණය මෙන්ම රෝගීන් සහ ඔවුන්ගේ පවුල් අතර මනා සංනිවේදනයක් පවත්වා ගැනීමට ද දැඩි සත්කාර ලබාදීම පිළිබඳ පුහුණුවක් ලැබු වෛද්‍යවරුන්ගේ කාර්යභාරයන් අතර වේ.අධික සම්පත් ප්‍රමාණයක් වැය කෙරෙන දැඩි සත්කාර ඒකකවල පරිපාලනය වඩා ඉහළ තත්ත්වයකට පත් කිරීමෙන් සෞඛ්‍ය සේවාවේ නාස්තිය අවම කිරීමට හැකියාවක් ලැබෙනවා මෙන්ම එය සමස්ත ශ්‍රී ලාංකිකයින්ටම අපමණ සෙතක් සැලසෙන ක්‍රියාවලියක ආරම්භයක් වන බව මාගේ හැඟීමයි.වෛද්‍ය එස්. එච්. කොළඹගේමහ රෝහල කළුතරමාලඹේමාලඹේ පෞද්ගලික වෛද්‍ය විද්‍යාලයක් ආරම්භ කිරීම දේශයට අදරැති දෙමව්පියන්ගේ සතුටට හේතු විය.මාලඹේ පෞද්ගලික වෛද්‍ය විද්‍යාලයේ ඉගෙනුම ලැබූ පළමු සිසු කණ්ඩායම් හතර පිළිබඳ අධ්‍යයනය කොට නවකයන් ලෙස ඇතුළුවන, පස්වන සහ හයවන කණ්ඩායම්වල සිසුනට එම්බීබීඑස් උපාධිය ලබාදීමට නිර්දේශ කිරීමයි. එක් පසෙකින් මෙය මහා අසාධාරණයකි. අනෙක් පසින් එම දරුවන් දෙසීයක් පමණ අසරණ කිරීමයි.මෙම ආයතනය පිළිබඳ අධ්‍යනය කළ පංච පුද්ගල කමිටු වාර්තාව ද අනුව මෙම දරුවන් දෙසීයට සිදුවූයේ ගහෙන් වැටුණු මිනිසාට ගොනා ඇනීම වැනි දෙයකි. කමිටුවේ නිර්දේශය අනුව මෙම දරුවන්ට එම්බීබීඑස් උපාධිය නොලැබෙන අතර විදේශගත වේ නම් මුල සිට ඉගෙන ගත යුතුය.මේ අනුව එම දරුවන් මෙතෙක් අධ්‍යාපනය ලැබූ කාලය අපතේ යනු ඇත. ලක්ෂ විසි තුනහමාරක් සහ ලක්ෂ තිස්තුනක් ලෙස ඔවුන් කළ වියදම් ගඟට කැපූ ඉනි බවට පත්වන බවය. මුදල් නම් උපයා ගත හැකිය. දරුවන්ගේ කාලයට වග කියන්නෙ කවරහුද?මෙහිදී මවුපියන් මෙම ආයතනය සමඟ එකඟ වී ඇත්තේ අධ්‍යාපනය ශ්‍රී ලංකාවේ ලබාගෙන සායන පහසුකම් ද ලංකාවේ ලබාගෙන අවසාන උපාධිය සඳහා රුසියාවට යැවීමටය. නමුත් එසේ වූ විට ලංකාවේ වෛද්‍ය සභාවේ පිළිගැනීමට ලක් නොවීමත් වෙනත් විදේශගත රටවල වෛද්‍ය මණ්ඩල පිළි නොගැනීමත් නිසා මෙම දරුවන් අසරණ භාවයට පත්වේ.ජනාධිපතිතුමනි මේ කරුණ දෙස බලා සාධාරණය ඉටු කර දෙන්න.විරාජ් පුංචිහේවාපන්නිපිටියපසුගිය දිනක අවිස්සාවේල්ල – පිටකොටුව බස් රථයට මහරගමින් ගොඩවුණු මගේ මුදල් පසුම්බිය (මුදල්, බැංකු කාඩ්පත් හා වෙනත් වටිනා දේ ඇතුළත්) අස්ථාන ගත විය. බස් රථයේ තිබී අහුලා ගත් මුදල් පසුම්බිය ඉතා සුරක්ෂිතව ඇති බව බදුල්ල සරස්වතී කනිෂ්ට විද්‍යාලයේ නියෝජ්‍ය විදුහල්පති එස්. ජෙයරාජ් මහතාගෙන් දැනගත හැකිවිය.අනුන්ගේ දේ සොරා ගනිමින් ජීවත් වන මිනිසුන් සිටින අද වැනි සංකීර්ණ සමාජයක මෙවැනි උතුම් මනුෂ්‍ය ගුණයෙන් පිරිපුන් සත්පුරුෂයන් සිටීම ද මහත් වූ භාග්‍යයකි. මේ ලිපිය ඔවුනට උපහාරයක් ම වේවා.විශ්‍රාමික රජයේ නිලධාරිපී.ජී.ඒ.ද. සිල්වා - කළුවඩුමුල්ල, අම්බලන්ගොඩ.කළුතර නගර සභාව යටතේ පාලනය වන කටුකුරුන්ද නිදහස් ආයුර්වේද බෙහෙත් ශාලාව වසා දැනට මාස තුනකට ආසන්න කාලයක් ගෙවී ගියත් එය නැවත විවෘත කිරීමට කටයුතු කර නැත.බෙහෙත් ශාලාව වසා තැබීමට හේතුව ජනතාව දන්නේ නැත. සේවය කළ වෛද්‍යවරුන් විශ්‍රාම යාම එය වැසීයාමට හේතුව බව ප්‍රදේශවාසීහු පවසති. කරුණු කෙසේ වෙතත් ශාලාව තුළ වටිනා ඖෂධ විනාශයට පත්වන බවද ප්‍රදේශවාසීහු පවසති. ඒ අසරණ රෝගීන් බෙහෙත් ගැනීමට පැමිණ බලාපොරොත්තු සුන් කරගෙන බලධාරින්ට දොස් පවරමින් වෙනත් ස්ථාන කරා යන බව දක්නට ඇත. මහජන දේපළ විනාශයට පත්වන්නට ඉඩහැර බලාසිටීම අනුමත කළ නොහැකිය. මෙම බෙහෙත් ශාලාව පෙර පරිදි පවත්වා ගෙන යාමට කටයුතු කරන්නේ නම් එය මහඟු පින්කමකි.  ඇන්.කේ.පී. ප්‍රේමදාස ප්‍රනාන්දුපයාගලපෙළපාලි, වර්ජන, තර්ජන දැන් ඕනෑ තරම් දැකිය හැකිය. කිසිදු බියක් - සැකයක් නැතිව ආයුධ පරිහරණය කරමින්, ගල් ප්‍රහාර එල්ල කරමින් ආරක්ෂක අංශවලට ද පහර දෙනු දැකිය හැකිය. ඒ අතීතයේ, බියෙන් ගැහෙමින් මුළු ගැන්වුණු අය, දැන් චණ්ඩි බවට පත්ව ඇත.ඒ කවර දෙයක් කළත්, රජයේ දේපළ විනාශ කරන්නවුනට සමාවක් නොදිය යුතුය. මාර්ග සංඥා පුවරුවලට පොලුවලින් ගසා විනාශ කරන අයුරු දකින විට, අප පසුකළ භීෂණ යුගය සිහියට නැඟේ. කෙසේ වෙතත් රජයේ දේපළ අයිති පොදු ජනතාවටය. ඒවාට හානි කරන්නේ දේශ ද්‍රෝහින්ය. හානියට පත් වූ පොදු දේපළ පෞද්ගලික වියදමින් පිළිසකර කරවිය යුතුය. නො එසේ නම් නීතියෙන් දැඩි දඬුවම් දිය යුතුය.  කඩවත - සුජාතා ගුණවර්ධනගල්ගමුව, ගල්කඩවල ගම්මානයට තවම විදුලි බලය ලැබී නැත. පවුල් අසූවක් පමණ පදිංචි මෙම ගම්මානයට ඉතා කඩිනමින් විදුලිය ලබා දෙන මෙන් අදාළ බලධාරීන්ගෙන් ඉල්ලා සිටිමි.ආර්.ජී. ධර්‍මසේන - මැදවල – හාරිස්පත්තුවඔබේ ගමේ, නගරයේ හෝ ප්‍රදේශයේ මෙතෙක් ඉටු නොවූ මහජන සේවාවන්, පොදු අඩුපාඩු ආදිය ගැන අපට ලියා එවන්න.එම ලිපි යොමු කිරීමේදී ඔබේ නම ලිපිනය අත්‍යවශ්‍ය බව ද සලකන්න.තෙවැනි ඇස, සිළුමිණ, ලේක්හවුස්, කොළඹ 10.ලිපිනයට ඒ ලිපි යොමු කරන්න.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=af12050611</link>
    <topic>සිත් පහන් කරන වෙසක්</topic>
    <author>අරුණි මුතුමලී</author>
    <content>පන්සල් ගේට්ටුවෙන් එළියට එන්න ලෝබයි වගේ. ඒත් හැමදේම වගේම පන්සලත් දාලා යන්න ඕන. මම ආපහු හැරිලා සිලි සිලියේ ලෙළ දෙන බෝ මුදුන දිහා බැලුවා. පසළොස්වක පිරුණු හඳ එළියේ රිදී පාටින් බෝ කොළ නෑවිලා දිලිසෙනවා. හීන් සීරුවේ ඇදෙන සීතල සුළං රැල්ලට තාල නොතියා කොහොමද කියන්නා වගේ පහන් වැටේ දැලි එක පැත්තකට නැමුණේ හරියට පූජා නැටුම් කණ්ඩායමක් වගේ. අරලිය මල් සුවඳට තවත් මල්වල සුවඳ එකතු වෙලා, සුවඳ කූරුවල දුමට පහන් තිරවලින් එන සුවඳ මුසු වුණාම දැනෙන්නේ නිරාමිස ආශාවක්. ඉතින් තව මොහොතක් ඒ සුවය ඒ සුවඳ විඳගෙන බෝ සෙවණේ ඉන්න ලෝබ හිතෙන එක වරදක්ද?”අක්කෙ යං” මල්ලි මාව අතින් ඇදගෙන අම්මලා ඉන්න තැනට ආවා. වෙසක් උත්සවේ ජයටම කරගෙන යන අතර බෝධි පූජා පින්කම් ආදිය පවත්වලා වෙහෙසී හිටියත් ලොකු හාමුදුරුවෝ කිසිම දායක කාරකාදී කෙනෙක් මඟහැරියේ නෑ. තාත්තා ඉස්සරවෙලාම නමස්කාර කර පිටත්වෙන්න අවසර ගත්තා. ඒ පිළිවෙළට අනිත් අයත් හාමුදුරුවන්ට වැන්දා. දැන් මගේ වාරේ.”ලොකු හාමුදුරුවනේ අවසර ඔබ වහන්සේට කරදරයක් නෙවේ නම් මට කියන්න පුළුවන්ද නිවැරැදි දේකට ලෝබ වෙන එක වරදක්ද කියලා?””හ්ම්.. මහත්තයා බරපතළ ප්‍රශ්නයක්නේ ලොකු දුව අහන්නේ””එහෙමයි හාමුදුරුවනේ. උදේ වරුවෙත් මගෙන් අහ අහ හිටියා දීපංකර පාද මූලේදී නිවන් දකින්න පුළුවන්කම තිබිලත් බෝධි සත්ත්වයන් එහෙම කළේ නැතය. මාතු පෝසක ජාතකෙන් පටන් ගත්ත පාරමී බලය නන්ද අසංඛ්‍යයේ ඉඳන් පුණ්ඩරික අසංඛ්‍යය වෙනකල් ගෙවුණු අසංඛ්‍ය හතේ දී ලෝකේ පහලවෙච්ච බුදුවරුන් එක්ලක්ෂ විසිපන්දාහක් ද කොහේදෝ සියැසින් දැකලා වත් සර්වභද්‍ර අසංඛ්‍යයේ ඉඳන් සර්වශෛල අසංඛ්‍යය වෙනකල් අසංඛ්‍ය කල්ප ලක්ෂ නවයක් තිස්සේ බුදුවරු තුන්ලක්ෂ අසූහත්දාහක් ද කොහෙදෝ දැකලත් නිර්වාණාවබෝධයට පත් නූනේ බුද්ධත්වය ලැබීමේ ලෝභය නිසාද කියලා”පහන් එළියෙන් දිලිසෙන ලොකු හාමුදුරුවන්ගේ කරුණාබර දෙනෙත් වලින් බොහෝ දුර බලා කල්පනාකොට මෙහෙම කීවා.”දුව, නොලැබුණු සම්පත් ලැබීමටත්, ලැබුණු සම්පත් ආරක්ෂා කරගැනීමටත් සැප විඳීමට ඇති ආශාවටත් තමයි ලෝභයේ ස්වභාවය කියන්නේ. ඒක එක එක අයට එක එක ස්වරූපයෙන් එන්න පුළුවන්. ඔය ගැන හොඳ ගැඹුරින් ලියලා තියෙනවා මාපලගම සිරිසෝමිස්සර පණ්ඩිත හාමුදුරුවන්ගේ ‘බෞද්ධ ධර්ම සංග්‍රහය’ පොතේ වංචක ධර්ම කියන කොටසේ. ඒත් බුදුහාමුදුරුවන්ට ඇති වුණේ ඒ වගේ ලෝභයක් නෙවෙයි.බුද්ධොහං බෝධයිස්සාමි – මුත්තොහං මොචයෙ පරෙතිණ්ණෙහං තාරයිස්සාමි සංසාරෝඝා මහබ්භයා”මම චතුස්සත්‍ය ධර්මය අවබෝධ කරගෙන ලොවුතුරා බුදු වී එය අන්‍යයන්ට ද අවබෝධ කර දී සසර දුකින් මිදී ලෝකයා ද ඒ දුකින් මුදවා මේ මහා බියැති සංසාර සාගරයෙන් එතෙර වී ලෝකයාත් එතරෙ කරවන්නෙමි.” කියන උත්තරීතර අදහස මනෝභාවයේ තබාගෙන තමයි අර දුව අහපු නන්ද අසංඛ්‍යයේ ඉඳන් පුණ්ඩරික අසංඛ්‍යයේ බුදුවරුන් වැඳ නමස්කාර කළේ. ඒ මනෝප්‍රනිධානයේ පිහිටලා ඉතිරි කාලයේ බුදුවරුන් වැඳ නමස්කාර කරද්දි වාග්ප්‍රනිධානයෙන් පවසමින් තමයි බුදු බව අත් කරගෙන ලෝ සතුන් මේ සංසාර දුකින් මුදවන්න පාරමිතා පුරලා සම්මා සම්බුද්ධත්වයට පත්වුණේ අද වගේ දවසක. ඒක ලෝභයක් කියන්න බැහැ පරෝපකාරී ගුණයක්. දුවට වැටහුණාද?””එහෙමයි හාමුදුරුවනේ. මම ඒ පොත් ටිකත් බලන්නම් අවසර” කියා හාමුදුරුවන්ගෙනුත් බෝ ගහේ සිහිල් සෙවණෙනුත් සමු අරන් අපි පාර දිගේ තිබුණු සැරසිලි බලමින් හෙමින් හෙමින් ආවා.හන්දියේ තොරණ පටන් ගන්න රතිඤ්ඤා පත්තු කරන සද්දෙට කන්අඩි පුපුරන්න වගේ දැනුණා. පළාතේ බලවත් කීපදෙනෙක්ගේ නම් ගම් එක දිගට කියවුණා. ඒ එක්කම දන්සලත් විවෘත වුණේ මහා ශබ්ද පූජාවකින්.”ආ... දන්සල් වඳින්න යන්නෙ නැද්ද?” ගෙවල් පැත්තට යන අපිව දැකලා හන්දිය පැත්තට යන අහල පහල කීපදෙනෙක්ම ඇහුවා.ෂඩ්වර්ණ කොඩි පේළි ඇදලා, බුදුසසුන බැබලේවා කියලා සඳහන් වුණු පහන් කූඩු අතරින් පතර ගස්වල නිවි නිවී පත්තුවෙන විදුලිබුබුලු හරියට අපේ ජීවිත වගේ සංසාරේ පුරා නිවෙමින් දැල්වෙමින් ඔහේ තියෙනවා.”දන්සලක් දෙන්න තියෙන සද්දයක්” ආච්චි තනියම කීවා.”වෙසක් නාට්ටියක් බලපු කාලයක් මතක නෑනේ”ආච්චි හරි දුකෙන් වගේ කීවේ දන්සල් කතාව මඟහරින්නත් එක්ක.”දැන් කොහෙද ඒවා. මිනිස්සුන්ට ඕවට වෙලාවකුත් නෑ උවමනාවකුත් නෑ” තාත්තා ඔහේ කීවා.”අපේ පොඩි කාලෙ නම් වෙසක් නාට්‍යවල රජකම ගන්න ගමේ ලොක්කන්ගේ ළමයි පොරකනවා. හිහ්.. ඒ වුණාට හිඟන්නගෙ චරිතෙ කරන්න එන්න කවුරුත් කැමති නෑ. හිහ්” ආච්චිගේ කතාවට අපටත් හිනා ආවා.”ඒ දවස්වල ඉතිං රූකඩ, ඔළුබක්කෝ කොච්චර දේ තියෙනවද වෙසක් එකට? දැන් ඒ හැමදේම වෙනස් වෙලා. ඔළුබක්කෝ නම් නැත්තේ පහුගිය කාලේ තිබුණු ප්‍රශ්න නිසා කියමුකෝ. ඒත් අන්තිමට දැන් ඉතුරුවෙලා තියෙන්නේ තොරණයි දන්සලුයි කූඩු තරගයි විතරයි” අම්මා කීවේ තරමක කනගාටු ස්වරයකින්.”හැමදේම උපදිනවා පවතිනවා නැතිවෙනවා. ඒක තමයි ලෝක ස්වභාවේ. ඒ අතර ඉතින් ඔහොම හරි අපේ සංස්කෘතිය ඇදගෙන යන එකත් ලොකු දෙයක්” තාත්තා එහෙම කියමින් වංගුවෙන් හැරුණා. අපිත් ඒ කතාවෙ සිහියෙන් හිටියේ.”ඊ...” කුසුමාගේ බෙරිහන් දීමෙන් අපි තිගැස්සුණා.”මොකද” තාත්තත් අපිත් කුසුමා පැත්තට හැරුණාමයි දැක්කේ මිනී ඔළු වෙස්මූණු දාගත්ත කොල්ලො රංචුවක් කළු ටීෂර්ට් කලිසම් ඇඳගෙන. කුසුමා බයවෙලා තියෙන්නේ ඒකට.”හනේ අම්මප” ආච්චි වහාම එතැනින් නතර කර ගත්තේ වෙසක් දවසේ නිසා වෙන්න ඕන.”බලන්න ඉතිං අපේ කාලේ වෙස් මූණුයි මේ වෙස්මූණුයි” අම්මා කීවා.”ඒ කාලේ වෙස්මූණු දාගෙන වෙසක් බලන්න ගියේ මිනිස්සු හිනස්සන්න. දැන් කාලේ ඒකට” තාත්තා කීවේ උපේක්ෂාවෙන්.”ඇයි ඒ කාලෙත් යක්කු මූණු තිබුණේ” මෙච්චර වෙලා කයත් වචනයත් පාලනය කරගෙන හිටිය මල්ලි කතාකළා.”ඒවා පොඩි ළමයින්ට දෙන හුරතල් යක්කුනේ. මේවා එහෙමද මාරයෝ වගේනේ” ආච්චි කීවේ ඇස් ලොකු කරගෙන.”අන්න අන්න අපරාදේ” මල්ලි කෑගැසුවේ උඩහ ගෙදර වෙසක් කූඩුව ගිනිගන්න හැටි දැකලා අපි ඔක්කොම කතාකළත් ගේට්ටුවට ගැහුවත් කට්ටිය ගෙදර හිටියෙ නෑ.”වෙසක් බලන්න ගිහින් ඇති” තාත්තා කීවා.මට මතක් වුණේ විරාගයේ අරවින්දයි සරෝජිනියි බලා ඉද්දි වෙසක් කූඩුව ගිනිගත්තු හැටි. ඒක අසුබ ලකුණක් ද? ජීවිතය සුබ කරගන්නෙත් අසුබ කරගන්නෙත් අපිමයි. ඕනම දුකක් කරදරයක් වුණත් සමසිතින් දරාගෙන ජීවත්වෙන්න පුළුවන් නම් ඒක තමයි සාර්ථක ජීවිතයක ලක්ෂණය වෙන්නේ.මල්ලි දුවගෙන ගියේ අපේ වෙසක් කූඩු ටික මතක් වෙලා වෙන්නැති.අඹ ගහේ ලොකු අත්තේ එල්ලුණු පැටව් කූඩුවේ රැළි සිරි සිරි ගගා නටනවා. උණ පඳුරේ පාට පාට එළි කූඩු මල් පිපිලා වගේ. අපි එන්න පමා වුණ නිසා සමහර ඒවායේ ඉටි පන්දම් නිවිලා. ඒකෙත් අමුතු ලස්සනක් තියෙනවා. එළියෙ විදුලි පහන් නිවලා දැම්මාම අමුතුම සුන්දර ලෝකයක් මැවෙන්නේ. ගහකොළ වුණත් ඒ එළියට පිබිදිලා වගේ.බුදු හාමුදුරුවො ඉපදුන කාලෙටකවදත් ඔහොමයි පුතුනි මගේමිනිසුන් වාගෙම සත්තුන්වාගෙමගහකොළවලටත් සතුට දැනේ”මම හිමින් හිමින් ඒ සින්දුව මුමුණ මුමුණා අත්දෙකත් බැඳගෙන තණකොළ යාය පුරා ඇවිද්දා. ආමිස පූජාවකින් මේ තරම් සිතට සතුටක් දැනෙනවා නම් ප්‍රතිපත්ති පූජාවෙන් කොයි තරම් සතුටක් සැහැල්ලුවක් දැනෙනවා ඇද්ද?මෙත්තා, කරුණා, මුදිතා, උපේක්ෂා, මල්ලි තවත් එළි කූඩු හතරක් ගෙනත් හතර පැත්තට පේන විදිහට එල්ලුවා. දන්සලේ ඇහෙන සින්දු සද්දෙයි තොරණේ විරිඳු සද්දෙයි මිශ්‍රවෙලා හුළං පාරට එකක්වත් පැහැදිලි නෑ.”ඔය එල්ලපු වචන හතරේ තේරුම දන්නවද?” තාත්තා මල්ලි දිහා බලා ඇහුවා.”මේ.. සියලු සත්ත්වයන්ට මෛත්‍රි කිරීමයි. කරුණාවෙන් සැලකීමයි, මුදිතාවෙන් සිටීමයි උපේක්ෂාවෙන් ජීවිතය දෙස බැලීමයි නේ” මල්ලි තතන තතනා කීවා.ආච්චිත් ඒ කතාව මැද්දට ඇවිත් කීවේ “ඔය තරම් සැහැල්ලුවට ඕවා හිතාගන්න කියන්න පුළුවන් නම් මේ ලෝකේ කොච්චර හොඳ වෙයිද?” කියලයි.මල්ලී මූණ රතු කරගෙන බකට්වල එළිදැල්වූවා. කුසුමයි මායි ඒවාට උදව් වුණේ තාත්තගේ කතාව අහගෙන ඉන්න ගමන්.”මෛත්‍රියෙන් සිදුවන ප්‍රධානම කාරණය තමයි වෛරය නැති කිරීම. ශාන්තිය අවබෝධ කරගැනීම. තමන් සැපයට කැමති වන විදිහටම මරණයට වේදනාවට බිය වන විදිහටම අනෙක් සතුන් ජීවත්වන්න කැමැතියි. මිය යන්න වේදනා විඳින්න අකමැතියි. ඒ බව තමන්ම උදාහරණ කරගෙන හිතුවාම අනුන්ගේ යහපත සැපත ඇති කරන්න ආශාවක් තමන්ගෙම හිතේ ඇතිවෙනවා කියලා බුදුහාමුදුරුවෝ දේශනා කළ දේ බුද්ධඝෝෂ හාමුදුරුවෝ තේරුම් කර දීලා තියෙනවා. බෞද්ධ සදාචාරයේ මූලධර්ම කියලා අන්න මගේ රාක්කේ පොතක් ඇති ඒකේ තවත් හොඳට ඔය කරුණු විස්තර කරනවා.””එතකොට අනිත් ඒවා” මල්ලි උනන්දුවෙන් ඇහුවා. මගේ කල්පනාව තිබුණේ පොත හොයාගැනීම ගැනයි.”කරුණාවේ ස්වභාවය තමයිලු අන් අයගේ දුක ඉවත් කිරීමට තියෙන වුවමනාව. ඒ දුකට විරුද්ධව සටන් කිරීම, එය විනාශ කරදැමීමට උත්සාහ දැරීම සත්පුරුෂයන්ගේ කරුණාවන්ත හදවත්වල ඇතිවන හැඟීමක්. මුදිතාව කියන්නේ ප්‍රීතියට පත්වීම. ඒ කියන්නේ ඊර්ෂ්‍යාවෙන් තොරවීම. එයින් දොම්නස පලායනවා. උපේක්ෂාවේ ලක්ෂණය කියන්නේ සත්ත්වයන් පිළිබඳ උපේක්ෂා සහගත හැඟීමක් ඇතිකර ගැනීමයි. ඒකේ දෙවැනි පියවර වෙන්නේ විවිධ මානසික තත්ත්ව යටතේ සතුටක් හෝ දුකක් නොදැනෙන තත්ත්වයට පත්වීමයි.””අනේ එහෙම කරන්න පුළුවන් නම් මේ තරම් මිනිස්සු දේවල් පස්සේම දුවයිද? අනුන්ගේ දේවල් එකතු කරලා තමන් කැපිලා පේන්න දන්සල් හරි වෙනත් දෙයක් හරි කරයිද?” අම්මා කීවා.”පෘථග්ජන මිනිස්සුන්ට එකපාරට ඕවා තේරුම් කරන්න බෑනේ. එහෙම පුළුවන් වුණා නම් ඉතින් මෙහෙම වෙයියැ” ආච්චි හිනාවෙවී කීවා.”මොනව වුණත් ඒ විග්‍රහ අනුව කටයුතු කරන්න උත්සාහයක්වත් කරන්න පුළුවන් නම් කියලා මටත් හිතනෙවා.” මල්ලී කීවේ ශ්‍රද්ධාපූර්වකව.හඳ වට්ටියක් වගේ බලා ඉන්නවා. විදුලි බුබුලු නිවි නිවි දැල්වෙනවා. පහන් කූඩු හීන් හුළඟට තාල තියනවා. මොනතරම් ශබ්ද ඇහුණත් ඊට වඩා යමක් හිත ඇතුළෙන් මතුවෙනවා වගේ. හැමදාම වෙසක් දවස වගේ නම්... සිත මොන තරම් පහන් වේවිද?...අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=af12050612</link>
    <topic>යුතුකම් වගකීම් හොඳින් දැනගෙන දරුවන් හදන්න</topic>
    <author>සටහන හා ඡායාරූප</author>
    <content>ජාතික ළමා ආරක්ෂක අධිකාරියේ සභාපතිනිඅපට නම් දරුවන් තරම් සම්පතක් ලෝකේ නැති තරම්. ගොඩක් මවුපියන්ට ඒ හැඟීම පොදුයි. ඒත් ඒ අතරේ එහෙම හිතන්නේ නැති මවුපියොත් ඉන්නවා. සුළුතරයක්. දරුවෝ සම්පතක් කියලා හිතන්නේ නැති මවුපියන්ගේ දරුවන්ට යන කලදසාව මොකක්ද? අනේ කියන්න නෙමෙයි. ඒ ගැන හිතන්නත් හරිම කනගාටුයි. දරුවෝ සම්පතක් විදියට සලකන මවුපියෝ ආහාර පාන, සෙනෙහස, රැකවරණය දීලා තමුන්ගේ දරුවන්ව ලොකු මහත් කරද්දී අනෙක් කණ්ඩායම තමන්ගේ දරුවන්ව නොසලකා හරිනවා. මවුපියන්ගේ නොසැලකිල්ලට බඳුන්වන දරුවන්ගේ ඉරණම හරිම කනගාටුදායකයි. අනේ ඒ අසරණයන්ට සිද්ධ වෙන්නේ පුංචි ම පුංචි වයසේ සිට ජීවිතයේ කටුක අත්දැකීම්වලට මුහුණ දෙන්න. ඒත් එහෙම වෙන්න දෙන්න පුළුවන් ද? දරුවන් මවුපියන්ට විතරක් නෙමෙයි, ජන සමාජයට, පොදුවේ මුළු රටට ම සම්පතක්. ඉතින් ඒ දරුවන් රැකගැනීම සමාජයේ වගකීමක්. රජයේ වගකීමක්. ඒ වගකීම බෙහෙවින් බැරෑරුම්. ඒ වගේ ම සංවේදී. මේ සංවේදී වගකීමේ ප්‍රධාන කාර්ය භාරය දරුවන් ඉන්න අම්මා කෙනකුට ලැබුණොත් කොහොම වේවි ද? ඒ ගැන උපමා කරන්න දෙයක් නැති තරම්. දරු දුක දන්න අම්මා කෙනකුට හැම දරුවෙක් ම තමන්ගේ දරුවෙක් වගේ. සාධාරණය ඉල්ලාගෙන ඇය වෙතට එන දරුවන්ට පිහිටක් ලැබෙන බවට අවිශ්වාසයක් නැහැ.අපේ රටේ ජාතික ළමා ආරක්ෂක අධිකාරියේ සභාපතිනිය නීතිඥ අනෝමා දිසානායක මහත්මිය ගැන ඒ විදිහට හඳුන්වා දෙන්න පුළුවන්. ළමා ආරක්ෂක අධිකාරිය කියන්නේ වගකීම් රැසක් මැද විශාල සේවයක් දැයට සලසන ආයතනයක්. එහි සභාපති ධුරයට හරිම සංවේදී රාජකාරි රැසක්ම අයිතියි. 2010 වසරේ ජුනි තුන් වෙනිදා ඉඳන් මේ සංවේදී වගකීම් ඉටු වෙන්නේ අනෝමා දිසානායක අතින්. ඇය ඒ ගැන අදහස් දක්වන්නේ මෙහෙමයි.”උසස් අධ්‍යාපනයෙන් පස්සේ මම විදේශ ගත වුණා. ආයෙමත් ලංකාවට ආවේ 1979 දී. විවාහ වෙලා අනුරාධපුරයේ නීතිඥවරියක් ලෙස සේවය කළා. මගේ සැමියා අධි නීතිඥ ජයසේන දිසානායක. අපි විවාහ වුණේ යෝජනාවකින්. අනුරාධපුරයේ සැමියාගේ ගම. එහේ පදිංචිවෙලා නීතිඥ වෘත්තියේ යෙදෙමින් හැකි පමණ මිනිස්සුන්ට සේවය කළා. 2007 වසරේදී මගේ සැමියා මිය ගියා. ඊට පස්සේ මම ජයසේන දිසානායක පදනම ආරම්භ කළා. හැකි පමණ ළමයින්ට, කාන්තාවන්ට, වයස්ගත උදවියට උපකාර කළා. ඔය අතරේ තමයි ජනාධිපතිතුමා මාව මේ තනතුªරට පත් කළේ. මම උතුරු මැද පළාතේ සේවා වනිතා සංගමයේ සභාපතිනිය ලෙස ක්‍රියා කළා. එහිදී සෑම මොහොතකම, හැකි අන්දමින් දරුවන්ට, කාන්තාවන්ට සේවය කළා. නීතිඥවරියක් විදිහට නම් මම දරුවන් හා කාන්තාවන්ට අනන්ත වාර සංඛ්‍යාවක් නීති ආධාර ලබා දීලා ඇති. ඒ අනුව මම හිතන්නේ මගේ අධ්‍යාපන සුදුසුකම්, අත්දැකීම් මෙන්ම මම කාලයක් තිස්සේ කාන්තාවන්ට දරුවන්ට ලබා දුන් සේවයත් මේ ධුරයට මාව පත් කිරීමේදී ඇගයීමට ලක් වන්නට ඇති කියලයි.”අපේ රට දශක තුනක් තිස්සේ සිවිල් යුද්ධයක පැටළුණු රටක්. යුද්ධයේ අතුරු ප්‍රතිඵල උතුරු නැඟෙනහිර ප්‍රදේශවල විතරක් නෙමෙයි. රට පුරාම පැතිරුණා. මේවායේ බලපෑම වැඩියෙන් ම දැනුනා නම් ඒ කාට ද? පුංචි දරුවන්ට. තාත්තලා අහිමි වුණු, ආබාධිත වුණු දරු පැටව් සමහරවිට මෙලොව එළිය දැක්කෙම ප්‍රශ්න ගොඩක් අරගෙන. ඒ හැරුණාම ජන සමාජයකට පොදු ගැටලු කොතරම් තියනව ද? දරුවන්ට බලපෑම් කරපු ඒ ගැටලු ගැනත් අවධානය යොමු කළ යුතුමයි. ජාතික ළමා ආරක්ෂක අධිකාරියට විශාල වගකීමක් පැවරෙන්නේ මේ පරිසරය ඇතුළේ. පශ්චාත් යුද සමයේදී කාන්තාවන්, දරුවන් මැදිවූ ගැටලු වෙනස් මුහුණුවරක් ගත්තා. අනෝමා රාජකාරි බාර ගත්තේ මේ වගේ කාලයක.”වගකීම් බාර ගත්ත ආරම්භයේ පටන් කරන්න ලැබුණු සේවය ගැන කියනවා නම් කරුණු රාශියක් කියන්න ඕනේ. ඒ අතරින් සමහර කරුණු මම සිහිපත් කරන්නම්. දරුවකුට මුහුණ පාන්නට වන හදිසියකදී, කරදරයකදී දරුවාට හෝ කවරකුට හෝ ඒ ගැන ක්ෂණිකව ළමා ආරක්ෂක අධිකාරියට දැනුම් දෙන්න දුරකථන අංකයක් ලබා දී තිබුණා. ඒ 1929. ළමා උපකාරක සේවය. ඒත් මම රාජකාරි බාර ගන්නා තුරු මේ දුරකථන අංකය සහ ළමා උපකාරක සේවය නිසි පරිදි භාවිතාවේ යෙදවිලා තිබුණේ නැහැ. එයින් ප්‍රයෝජනයක් ගෙන තිබුණේ නැහැ. මම මුලින්ම ආයතනය ගැන අවබෝධය ලබා ගනිද්දී එවැනි දුරකථන අංකයක් තිබෙන බවට දැනුවත් වුණා. ඊට පස්සේ මම එම සේවය යාවත්කාලීන කරන්න ක්‍රියා කළා. 2010 ජුනි මාසේ විසි දෙවෙනිදා ජනාධිපති ආර්යා ශිරන්ති රාජපක්ෂ මැතිනිය අතින් යාවත්කාලීන කළ මෙම සේවාව විවෘත කළා. එතැන් පටන් මෙම දුරකථන අංකය පදනම් කරගෙන දරු පරපුරට විශාල සේවයක් කරන්න ළමා ආරක්ෂක අධිකාරියට හැකියාව ලැබුණා.ඒ අතර තවත් එක විශේෂ සිදුවීමක් සඳහන් කළ යුතුමයි. 2011 දෙසැම්බර් මාසයේදී ලෝක ළමා උපකාරක දුරකථන සේවාවේ යාවජීව සාමාජිකත්වය ලබා ගැනීමට අපට හැකියාව ලැබුණා. මේ සේවාවේ සාමාජිකයන් ලෙස රටවල් 180 ක් ක්‍රියා කරනවා. ඒත් යාවජීව සාමාජිකත්වය හිමි වී ඇත්තේ රටවල් 48 කට පමණයි. දැන් ශ්‍රී ලංකාවත් ඒ අතරින් එකක්. ඇත්තටම ළමාරක්ෂක අධිකාරිය වශයෙන් එය අප ලැබූ වාසනාවක් ලෙස සලකන්න පුළුවන්.මේ දුරකථන අංකය නිසි ලෙස ක්‍රියාත්මක කරන්න මම පෞද්ගලිකවම උනන්දු වෙනවා. ඒ වගේම මේ ඇමතුම් සේවාව ඔස්සේ ලැබෙන තොරතුරු මත ක්‍රියාත්මක වීමට පොලිසියේ සහයත් අපට නිරතුරුවම ලැබෙනවා. වර්තමාන පොලිස්පතිතුමා මීට පෙර අවස්ථාවකදී ළමාරක්ෂක අධිකාරියේ අධ්‍යක්ෂ මණ්ඩලයේ සාමාජිකයකුව සිටියා. ඒ අනුව මෙවන් හදිසි ඇමතුම් සේවාවක අවශ්‍යතාව එතුමා මැනවින් තේරුම් ගෙන සිටිනවා. දැනට මේ අංකයට ලැබෙන ඇමතුම් ඔස්සේ ක්ෂණිකව ක්‍රියාත්මක වන ලෙසට එතුමා පොලිසියට නියෝග දී තිබෙනවා. එයත් අපේ රාජකාරිය පහසු කරන, වඩා හොඳින්ම වගකීම් ඉටු කිරීමට පහසුකම් සපයන දෙයක්.”අනෝමා දිසානායක මහත්මිය ඉමහත් තෘප්තියෙන් යුතුව තමාට කරන්නට ලැබුණු සේවාව සිහිපත් කරන්නීය. උපකාර අවැසි දරුවන් වෙනුවෙන් පූර්ණ කාලීනව කැප වී සේවය කරන්නට ලැබීමේ තෘප්තිය ඇයගේ වදන් අතර පවතින බව දැනේ. ඒ අතරම ඇය ළමා උපකාරක සේවාව නිසි ලෙස පවත්වාගෙන යාමට උපකාර කරන ෆෝරුට් සංවිධානය, (ටධභප උඊ)සෙව් ද චිල්ඩ්රන් (ඵචමඥ බඩඥ ජඩඪතඤපඥද)මෙන්ම යුනිසෙෆ්(භදඪජඥට)සංවිධානයට ද ස්තුතිය පුද කර සිටින්නීය.”ආරම්භයේ ඉඳන් මේ වසර දෙකක පමණ කාලයකට 1929 අංකය ඔස්සේ අපට පැමිණිලි ලක්ෂයක් විතර ලැබිලා තියනවා. ඒ අතරින් අපි ක්ෂණිකව ක්‍රියාත්මක වෙලා දරුවන් බේරා ගත්ත අවස්ථා රාශියක් සිහිපත් කරන්න පුළුවන්. ඒත් මට මතකයි එක් විශේෂ සිදුවීමක්. මේ සිදුවීම ළමා උපකාරක දුරකථන සේවාවක අවශ්‍යතාව කොපමණදැයි කියලා රටට ඔප්පු කරලා පෙන්නුවා.”ඇය ඉවසිල්ලේ කිසියම් සිදුවීමක් සිහිපත් කරන්නීය. එයින් පසු හෙළි වන්නේ ළමා මෙහෙකාර සේවයේ තවමත් ඉතිරි වී ඇති කටුක අත්දැකීම් ගැන උදාහරණයකි.”මෙහෙකාර කමට යොදවා ගත් පුංචි දරුවෙක් වත්තල පැත්තේ නිවෙසක බලෙන් රඳවා ගෙන ඉඳලා තියෙනවා. මේ දරුවට කොහොමවත් යන්න ඉඩ දීලා නැහැ. හැම තිස්සෙම දොර අගුල් දාලා දරුවා හිර කරලා වගේ තමයි තියලා තියෙන්නේ. මේ දරුවට මෙතනින් බේරිලා යන්න ක්‍රමයක් තිබිලම නැහැ. අන්තිමට ඒ දරුවා කැලැන්ඩරයක දැක්ක දුරකථන අංකයකට ඇමතුමක් දීලා. මාව බේර ගන්න කියලා. ඒ දුරකථන අංකය යාපනයේ වෙළෙඳ සමාගමකට අයිති එකක්. ඒ සමාගමේ සේවකයන් ක්ෂණයකින් 1929 අංකයට තමන් වෙත ලැබුණු පණිවිඩය දැනුම් දුන්නා. දරුවා තමන්ට ඇමතුම ලබා දුන් අංකයත් අපට දුන්නා. වත්තල ප්‍රදේශයේ අදාළ නිවස සොයා ගෙන දරුවා බේර ගන්න අපට වැඩි වෙලාවක් ගියේ නැහැ.”අනෝමා දිසානායක තම මූලිකත්වයෙන් නිම කළ මහා සේවයක එක් පුංචි සිදුවීමක් එසේ පවසන්නීය. මෙවැනි උදාහරණ පවසන්නේ නම් ඇයට ඒ වෙනුවෙන් මහා කාලයක් කැප කිරීමට සිදු වනු ඇත. ඒ වෙනුවට ළමා ආරක්ෂක අධිකාරිය දැනට කරගෙන යන තවත් විශේෂිත වැඩපිළිවෙළ ගැන කෙටියෙන් සඳහන් කිරීමට ඇය උත්සුක වන්නීය.”දැනට අපි මානසික ආතතියෙන් පෙළෙන දරුවන් හඳුනාගෙන ඔවුන්ගේ මානසිකත්වය නංවාලන්න වැඩසටහන් ක්‍රියාත්මක කරමින් ඉන්නවා. අධ්‍යාපන අමාත්‍යාංශයෙන් අපි ඉල්ලීමක් කරලා තියෙනවා සෑම පාසලකම මනෝ උපදේශකයෙක් පුහුණු කරන්න අවස්ථාව සලසා දෙන්න කියලා. එමඟින් පාසල්වල දරුවන්ට මානසික ගැටලු ඇති වූ විට සහනය ලබාදීම සහ ඔවුන්ට පිහිට වීම අපි බලාපොරොත්තු වෙනවා.යුද්ධයෙන් අවතැන් වූ උතුරේ දරුවන් වෙනුවෙන් ‘සුරක්ෂා’ යනුවෙන් වැඩසටහනක් ක්‍රියාත්මක කර තිබෙනවා. යුද්ධය හේතුවෙන් මව්වරු, පියවරු අහිමි වූ දරුවෝ විශාල සංඛ්‍යාවක් ඉන්නවා. ඔවුන් බලා හදා ගැනීම ඔවුන්ගේ ඥාතීන්ට ගැටලු ඇති කරන බව අපට වාර්තා වුණා. මේ දරුවන් ළමා නිවාස ගත කරන්න ඔවුන් ඉල්ලීම් කර තිබුණා. එසේ කිරීම හරිම කනගාටුදායකයි. හැම දරුවෙක් ම හරිම කැමතියි තමන්ගේ පවුල තුළ රැඳෙන්න. ඉතින් අපි තීරණය කළා මෙසේ ළමුන් ළමා නිවාස ගත කිරීම වළක්වන්න ඔවුනගේ භාරකරුවන්ට මුදලින් ආධාර කළ යුතුයි කියලා. එතැන ඉඳන් අපි මුල්‍යාධාර සම්පාදනය කළා. මේ වෙනුවෙන් ගොඩක් වෙහෙස වෙන්න සිද්ධ වුණා. ඒත් මේ වෙනකොට අපි සාර්ථක වෙලා තියෙනවා. එවැනි දරුවන් සහිත පවුලකට අපි දරුවාගේ වියදම වෙනුවෙන් මසකට රුපියල් හත්සිය පනහක් ලබා දෙනවා. ඉදිරියේදී මෙය තවත් වැඩි කිරීම මගේ ප්‍රධාන අරමුණක්. බලාපොරොත්තුවක්.පසුගිය කාලයේ අපේ රටේ ක්‍රියාත්මක වූ රාජ්‍ය නොවන සංවිධාන කිහිපයක්ම ළමා අපචාර සම්බන්ධ සාවද්‍ය වාර්තා සකස් කරලා ලෝකයට පෙන්වුවා. ජාතික ළමා ආරක්ෂක අධිකාරියේ සභාපතිනිය ලෙස මේවා වැරදි බව ඔප්පු කරන්න මට ඉතා වෙහෙස වෙන්න සිදුවූවා. කෙසේ වුවත් ඒ සම්බන්ධව ලැබූ ජයග්‍රහණ ගැන මා ඉතා තෘප්තියට පත් වෙනවා.”අනෝමා ආනන්දනී දිසානායක නිවුණු ස්වරයකින්, කිසිඳු කලබලයකින් තොරව, ආත්ම වර්ණනාවකින් තොරව ඉටු කරන්නට ලැබුණු සේවය ගැන සරලව සඳහන් කරන්නීය. මෙවැනි වූ වගකීම් රැසක් දරමින් දැයේ දුවා දරුවන්ගේ ආරක්ෂාව වෙනුවෙන් පෙනී සිටින ඇය සැබවින් ම දිරිය දියණියකි. මේ දිරිය දියණියගේ පාසල් සමය ගැන ද යමක් ලිවිය යුතුමය.”මගේ උපන් ගම පාණදුරය. අම්මයි තාත්තයි දෙන්නම රජයේ සේවකයෝ. අම්මා ශීලා ද සිල්වා. තාත්තා ඩැනිස්ටර් ද සිල්වා. මගේ පාසල් අධ්‍යාපනය දෙමව්පියන්ගේ රැකියාවට අදාළ වුණු ප්‍රදේශ සමඟ කාලයෙන් කාලයට වෙනස් වුණා. ඒ අනුව මම තෝලංගමුව ප්‍රාථමික විද්‍යාලය, කෑගලු බාලිකා විද්‍යාලය, යාපනය සිංහල මහා විද්‍යාලය, ගාල්ල සංඝමිත්තා විද්‍යාලය, කළුතර බාලිකා විද්‍යාලය, කොළඹ විශාඛා විද්‍යාලය ඇතුළු පාසල් කිහිපයකින්ම අධ්‍යාපනය ලැබුවා. උසස් පෙළින් පසු නීති විද්‍යාලයට ගියා. නීතිඥවරියක් ලෙස දිවුරුම් දුන්නේ 1977 දී. තවත් අවුරුදු තුනක් විදේශ අධ්‍යාපනය ලැබුවා. දෙමවුපියන් සමග පකිස්ථානයේ පදිංචිව සිටියදී එරට ඝානා තානාපතිකාර්යාලයේ සේවය කළා. තව ලන්ඩන් නගරයේ නීතිඥ සමාගමකටත් සේවය ලබා දුන්නා. 1979 දී ලංකාවට ආවේ විවාහයට. මගේ සැමියා අධිනීතිඥ පියසේන දිසානායක වරක් උතුරු මැද පළාතේ මහ ඇමැතිවරයා ලෙසත් සේවය කළා.”ඇය ඉතා කෙටියෙන් තම අතීතය සිහිපත් කරන්නීය. එහෙත් ඇයගේ අනාගත බලාපොරොත්තු වෙනුවෙන් ද ඉඩක් වෙන් කළ යුතුමය.”මම දරුවන් තිදෙනෙකුගේ මවක්. පුතුන් තුන් දෙනාම දැන් අධ්‍යාපනය අවසන් කරලා පිළිගත් වෘත්තීන්හි නිරත වෙනවා. ඒ නිසා මගේ කාලයේ උපරිමය රටේ දරුවන් වෙනුවෙන් වැය කරන්න මට පුළුවන්. මේ අහිංසක දරුවන් වෙනුවෙන් හැකි උපරිම සේවය කිරීමයි මගේ එකම බලාපොරොත්තුව.”ඇය යළිත් තම අදහස් සරලව පවසන්නීය. සරල බව ඇයගේ ජීවිතයේ කොටසක් වී ඇත්තා සේය. දැයේ දරුවන්ට සේවය කරන මේ උතුම් මවගේ ඉදිරි ගමනට සැමගේ ආශිර්වාදය හිමි විය යුත්තේය.මල් වැනි කුඩා දරුවන් කිසිසේත්ම මුහුණ දිය යුතු නොවන්නා වූ අත්දැකීම් සමග අසරණ වනු දිනපතා උදාහරණ සමඟ දකින මේ මවගෙන් දරුවන්ගේ මවුපියන්ට දිය යුතු යම් පණිවිඩයක් තිබේ දැයි මම විමසුවෙමි.”අද හුඟක්දෙනා මවුපියෝ වෙන්නේ දරුවන්ගේ වගකීම් යුතුකම් ඉටු කරන්න සූදානමක් නැතුව. සමහර අය දරුවෝ හදන්නේ ගෙදරට ගෘහ භාණ්ඩයක් ගන්නවා වගේ. දරුවෙක් ඕනෙ නිසා හදනවා. එහෙම කරන්න එපා.දරුවන් ගේ යුතුකම් වගකීම් හොඳින් දැනගන්න. ඒවා ඉටු කරන්න උපරිම උත්සාහ කරන්න. ඒ වගේම යුතුකම් ඉටු කරන්න දරුවන්ටත් කියලා දෙන්න. අපේ රට ආසියාවේ ආශ්චර්යය කරා යන ගමනේදී දරුවන්ගේ ආරක්ෂාව තහවුරු වන සමාජයක් අපට අත්‍යවශ්‍යයි. ජනාධිපතිතුමා ඒ වෙනුවෙන් කරන මෙහෙය සහ ගන්නා තීරණ ඉතා අගය කළ යුතුයි. ඒ වගේම සහයෝගයක් අපේ සමාජයෙන් ද පෙරළා අප වෙත ලැබිය යුතුයි.අපේ ම දරුවන් වෙනුවෙන් සමාජයේ හැම කෙනෙක්ගේ ම අවධානය යොමු වේවා දරුවන් ආරක්ෂා කර ගන්න සෑම කෙනෙක්ගේ ම සහය ලැබේවා කියලා මම ප්‍රාර්ථනා කරනවා.සටහන හා ඡායාරූපටිරෝනි වෑවලගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=af12050613</link>
    <topic>පොලිසියෙන් බේරෙන්න දවසක්ම දුවලා ගහක් උඩ රෑ ගතකළා</topic>
    <author>දයා ඩි. ෆොන්සේකා</author>
    <content>අනගාරික ධර්මසේකර 8ගස් සෙවණේ විප්ලවයපොලිස් නිලධාරියාගේ ඒ ප්‍රශ්න කිරීම හමුවේ ධර්මසේකර කෙසේ වෙතත් ඔහු නවතාගෙන සිටි අප්පයියා මහතා බිය විය. එදා රාත්‍රීයේම ඩෙල්ෆ්ට් දූපතෙන් පිටවී යාම ධර්මසේකරගේ අරමුණ විය. ඔහුගේ දෙමළ හිතවතුන් ද එය අනුමත කළේ තමන්ට ද පොලීසියෙන් කරදර විය හැකි බැවිනි.ඔහු පිළිබඳ ඔත්තුවක් දෙන්නෙකුට රජයෙන් රුපියල් 35000 ක තෑගි වශයෙන් ලබා දෙන බව ප්‍රසිද්ධ කොට තිබේ.එදා රාත්‍රියේම කරවල මිටියක් ද බැඳගත් ධර්මසේකර පෞද්ගලික වල්ලමක නැඟ පිටත් විය. යාපනයට ආ ඔහු කෙළින්ම කොළඹ ආවේ නැත. රාගමින් බැස වෙනත් මාර්ග ඔස්සේ මීගස්තැන්නට ආ ඔහු ගම් පළාතේ තත්ත්වය සොයා බැලීම පිණිස වෙස් වලාගෙන ගමට ආවේ ගමට එන නියම මගින් නොව වෙනත් මංපෙත් උපයෝගී කරගෙනය.ඔහු එවර අර්ධ විවෘතව ගමේ සැරිසැරුවේ දවසින් දවස රාත්‍රී ගතකරන ස්ථාන මාරු කරමිනි. ඔහු ප්‍රධානවශයෙන් සැරිසැරුවේ බෙන්තර ගඟෙන් එහා ඉඳුරුව ගෝනගල ප්‍රදේශයේය. තමන් හමුවන්නට එන හිතවතුන් සමඟ කතාබස් කරමින් ඔහු ඒ කාලය තුළ පක්ෂයේ කටයුතු මෙහෙයවීය. මෙය ඉහළ තැන්වලට ආරංචි වී තිබුණේ විජේවීරගේ 71 කැරැල්ල අසාර්ථක වූ පසු ධර්මසේකර තවත් කැරැල්ලකට සූදානම් වෙනවා යනුවෙනි. ඔහු අල්ලා දෙන පුද්ගලයකුට රුපියල් 35000 ක මුදලක් දෙන බවට රජය ප්‍රචාරය කර තිබුණේ එබැවිනි.මාස දෙක තුනක් ගමේ සිටියදී තත්ත්වය නරක අතට හැරී එන බව ඔහුට වැටහිණ. ඔහු නිතර යන එන ස්ථාන පොලීසියෙන් සෝදිසි කිරීම නිතිපතා සිදුවිය.මේ වන විට යාපනයේ තත්ත්වය යහපත් අතට පත්ව ඇති බව ඔහුගේ යාපනයේ දෙමළ මිතුරකු වන මහේන්ද්‍ර රාජා කියා එවා තිබුණි. මහේන්ද්‍ර රාජා සිටියේ යාපනයේ පුන්ගම්කුලම් හිය.ඔහු මෙවර යාපනයට යාමට තීරණය කළේ දුම්රියෙන් නොවේ.අදටත් වයස් ගතව ජීවත්වන සනී දයානන්ද නම් මිත්‍රයා ඔහුට එවර පිහිට ෂය. ඒ වන විට විවාහ වූ අලුත බැවින් සනී දයානන්ද හා බිරිඳ වන්දනාවක යන නියාවෙන් ඔස්ටින් කේම්බ්‍රිජ් කාරෙකින් යාපනයට යාමට කටයුතු යොදා ගැනිණ.‘බාල මාමා’ ලෙස අනුරපුරයටධර්මසේකර සනීගේ ‘බාල මාමා’ ලෙස කළු කෝට් බෑයක් හැඳ කණ්ණාඩි දෙකක් දමා මුදලාලි කෙනෙකුගේ වෙස් ගත්තේය.මෙසේ සනී දයානන්ද හා බිරිඳ රථයේ පිටුපස අසුනේත් “බාලා මාමා වෙස් ගත් ධර්මසේකර ඉදිරි අසුනේත් හිඳ ගමන ආරම්භ කළේ අනුරාධපුර වන්දනාවක යන නියාවෙනි. රථය පැදවූයේ එහි අයිතිකරුමය. එවර හොරණින් පාදුක්ක හංවැල්ල සමනබැද්ද අත්තනගල්ල පස්යාල හරහා නුවර පාරෙන් ගමන ගියේ වඩාත් ප්‍රසිද්ධ නගර මඟ හරිමිනි.ඉදිරිපස අසුනේ නිතරම පුවත්පතක් බලමින් ගිය ද ධර්මසේකරගේ උකුසු ඇස් මඟතොටදී හොඳින් ක්‍රියාත්මක විය. මෙසේ මැදවච්චියට ගිය බාල මාමා නොහොත් ධර්මසේකර එහිදී බිස්නස් වැඩකට කිලිනොච්චියට යාමට රියැදුරු කැමති කරවා ගත්තේ මුදල් පෙන්නමිනි. මැදවච්චියේදී රියට ගෙවීමට රුපියල් 2000 ක් සනී අතට දුන් ඔහු බිස්නස් වැඩකට එහි නැවතුණේය. ඒ බිස්නස් වැඩකට හිටිය නොව කිලිනොච්චියේ සිට තමා එනතුරු බලා සිටි මහේන්ද්‍ර රාජාට එක්වීමටය.මහේන්ද්‍ර රාජා ධර්මසේකර එනතුරු කිලිනොච්චියේ බලා සිටියේය. එතැනින් ඔහුත් සමඟ යාපනයේ පුන්ගන්කුලම්වලට ගිය ධර්මසේකර එහි මහේන්ද්‍ර රාජාගේ මල්ලි වූ වර්ධරාජාගේ ගෙදර නැවතුණේය. ඒ මහේන්ද්‍ර රාජාගේ කාමරයේය.කළුතර වතුර බැරලයක්මෙහි කිසිදු කරදරයක් නැතිව මාස එකහමාරක් පමණ ගතකළ ධර්මසේකර එහි දී කොළඹ සිට එන පක්ෂයේ හිතවතුන් පවා හමුවිය. වරක් කොළඹින් ආ හිතවතකු ලවා කළුතරින් වතුර බැරලයක් ගෙන්වාගෙන පුන්ගම්කුලම් නිවසේ සැමටම එය බොන්නට දුන්නේය. යාපනයේ ගෙදර කවුරුත් එය බීවේ රසවත් පානයක් බොන්නාක් මෙනි. යාපනයේ වතුර හා බලන කල කළුතර වතුර එතරම්ම රසය.මෙසේ මාස එකහමාරක් සිටියදී දිනක් ඔහු සිටි ගෙදරට කිට්ටු ගෙවල් කීපයක් පොලීසියෙන් සෝදිසි කළේය. මහේන්ද්‍ර රාජා කච්චේරියේ රැකියාව කළ බැවින් දෝ ඔහුගේ ගෙදර ගැන සැකයක් තිබී නැත.එහෙත් එය ආරංචි වූ දාම රාත්‍රියේ ඔහු යාපනයෙන් පැන්නේ දෙමළ මිනිසකු මෙන් වෙස් වලාගෙනය. දැන් ඔහුට සෑහෙන ප්‍රමාණයකට දෙමළ බස හැසිරවීමට ද පිළිවන.එවරත් යළිත් ගමට ආ ඔහු පසුපස පොලීසිය පැන්නීම නතර නොවීය. දිනක් එවක කළුතර මන්ත්‍රීව සිටි හිටපු ඇමැතිවරයකු වන චම්ලි ගුණවර්ධනගේ සහෝදරයා වන ඩග්ලස් ගුණවර්ධන (ඔහු එවක අලුත්ගම මහා විද්‍යාලයේ විදුහල්පති විය) අවුත් යෝජනාවක් කළේය.පොලීසියට බාර වෙන්න අදහසක් එයි?“අයියෙ තමුසෙ මිනීමරල නැහැනෙ. එල්ලුම් ගස් යන්නෙ නැහැ ගිහින් පොලීසියට බාර වෙනව. මං චම්ලි මඟින් වැඩේ කරන්නං. බය වෙන්න එපා.”ඩග්ලස් ගුණවර්ධනගෙ ඒ යෝජනාවට බැහැයි කියන්නත් කලින් එතැනට පොලීසිය පැන්නේය.පොලීසිය මඟ එන බව ආරංචි වූ සැණින් ඔහු එතැනින් මාරු වූයේ ඩග්ලස් ගුණවර්ධන ද ගෙදර සිටියදීමය. පොලීසිය ඩග්ලස් ගුණවර්ධනගෙන් ද ප්‍රශ්න කළේය. තමන්ට ධර්මසේකර හමු නොවූ බවට බොරු කියන්නට ද එදා ඩග්ලස් ගුණවර්ධනට සිදුවිය.කෙසේ හෝ රහස් පොලීසිය ඔහු ඇස් මානයේ ගමේම සිට ඔහුගේ ක්‍රියාකාරකම් බලමින් ඔහු කොටු කරගන්නට මාන බලමින් සිටිද්දී ධර්මසේකර ගෙයින් ගෙට ගමින් ගමට පනිමින් ගස් උඩ ළඟිමින් තොටුපළෙන් තොටුපළට යමින් රහස් පොලීසියේ ඇස්වලට වැලි ගසමින් සිටියේය. එහෙත් මේ කටයුත්ත තවදුරටත් කිරීම අපහසු වන බව ඔහු දත්තේය. පොලීසියට බාරවීමට ඔහු කැමති නැත.මේ අතර ගමෙන් පැන යාමට සිතු ඔහුට ඒ සඳහා හෝ අවකාශයක් නැත්තේ ගම වට කොට රහස් පොලීසිය සිටින බැවිනි.ඒ නිසා ඔහු කළේ ජයවීර නම් අයකු සමඟ හිමිදිරි පාන්දර ධීවරයන් සේ වෙස් ගෙන මාළු පෙට්ටි බැඳගත් බයිසිකල් දෙකක නැගී බේරුවලට යාමය.ජයවීරද සමඟ බේරුවල මලේගොඩට ආ ධර්මසේකර තම මහප්පා ගේ බෑණා වන සෝමදාස ගේ පදවියේ ඉඩමට යාමට මෝටර් රථයක් කුලියට ගත්තේය. අනුරාධපුරයට මෝටර් රථයේ ගිය ඔහු එතැන් සිට සෝමදාස මහත්තයා හා ජයවීර සමඟ ගොවියකු සේ වෙස් ගෙන පදවියේ පුල්මුඩේ පාර දිගේ බසයෙන් ගියේය.ග්‍රාම සේවකගෙන් පොලීසියට ඔත්තුවක්එතැන් සිට සිය ගොවිපළට බඩු ගන්න ආනන්ද කඩේට ඔවුන් රැගෙන ආ සෝමදාස මහත්මයා මුදලාලිට ඔවුන් හඳුන්වා දුන්නේ තමන් ගොවිපළේ රැකියාවට ගෙනා අලුත් ගෝලයන් දෙදෙනකු ලෙසය. සති දෙකකට ආහාර ද්‍රව්‍ය ගෙන එතැන් සිට ගොවිපළ වාඩිය දක්වා පයින්ම ගිය ධර්මසේකර හා ජයවීර රත්මලේ මිරිස් හා කෙසෙල් වගාවට සම්බන්ධ විය.ගතවූයේ මාස තුනකි. නිසංසලේ ගොවිපළේ කටයුතු කරමින් සිටිද්දි දිනක් පළාතේ ග්‍රාම සේවක තැන ගොවිපළට ආවේය.ධර්මසේකර ඒ සිද්ධිය විස්තර කරන්නේ මෙසේ ය.“එදා ග්‍රාමසේවක ආවා. මිනිහව ගමේ කවුරුත් හඳුන්වන්නේ සර්පයා නමින්. ඩී ආර් ඕ ගේ බලයතමා අතට ගත් ඔහු ගමේ තරුණයන් පෙලීසියට අල්ලා දෙන්නට මහන්සි ගත් අයෙක්. ඔහු ආවේ බොරුවට තුවක්කු ලයිසන් බලන්න කියලයි. මිනිහ මා දිහා බලල ඇහුවා ‘මේ කවුද’ කියලා මට සැකයි. මං එදා හිටලා පරීක්ෂාවෙන් හිටියෙ. මං සූදානමෙනුයි හිටියෙ පහුවදා මං කෙසෙල් පදුරක් ළඟ කොටන කොට මට ඇහුණා අඩි සද්දයක්. මං දන්නවා පොලීසිය කියලා. මං කෙසෙල් පඳුරු අතරින් දුවන්න ගත්තා. පොලීසියේ වෙඩි පාර මගේ කන ළඟින් ගියේ. මං වැටට උඩින් පැනලා කැලේ ඇතුළටම දිව්වා. එහිදී මට පාර කිව්වේ වඳුරන්. පොලීසිය ඉන්නා පැත්තේ වඳුරන් කලබල වෙලා. මං උන් කෑගසන පැත්තට විරුද්ධ පැත්තට දිව්වා. මගේ සුදු සරමයි කමිසෙයි නවල බෑග් එකක. ඒ මං සූදානමින් සිටිය නිසා ගොවිපළට ඇඳගෙන සිටි සරම පිටින් මා දිව්වේ.ගහක් උඩ මහ රෑ ගත කරයිදවසක්ම දිව්වා. මට දවසටම ආහාරයක් නෑ. සවස 5 ට විතර පේර වගේ ගෙඩි ජාතියක් දැකලා මං කෑවා. ඒවා කාපු වෙලේ ඉඳලම මට වමනේ ගියා. දැන් ඇඟට පණ නැහැ. මං වතුර ටිකක් හොයාගෙන යද්දි ඇළක් හම්බ වුණා. එයින් බඩ පිරෙන්න වතුර බීලා ඇළ දිගේම එද්දි හම්බ වුණා ‘හල්මිල්ලාවැව‘මං උසම උස ගහකට නැගලා අවට බැලුවා. මං දැක්කා ඇළ කණ්ඩිය දිගේ පොලීසියේඅය ආපහු යනවා.ගහෙන් බැහැලා බැලුවම හමුවුණා පාළු කුඹුරු යායක මැද හේනක්. ජේ වී පී කලබල නිසා ඒවත් පාළු වෙලා. දැන් අඳුර වැටී ගෙන එනවා. හඳ එළිය වනයට වැටිලා. මං රෑ ගත කරන්න කෝන් ගහක් ළඟට ආවා. එහි පුල්ලෙයාර් දෙවියන්ට තැනු මල්වැලක් ගහලා තිබුණා. මං එයට අඩිය නොතිය ගහට නැංගා. ගහේ උඩම කරුව හොඳයි. මං එහි වාඩිවී රැය ගත කරන්නට සූදානම් වුණා. අලි කෑගහන හඬ ළඟම ඇහෙනවා.මං ගහේ කරුවේ හාන්සි වෙලා හිටිය. මට නිදිමත ඉවසන්න බැහැ. මට නොදැනීම නින්ද ගියා. මාව පැත්තකට වැටෙන්න යන කොටම ඇහුණා අපූරු සද්දයක් “මිණිගෙඩි විශාල ගණනක් සොලවන හඬක්” මාව එක පාරටම ගැස්සිලා ඇහැරුණා. ආයෙත් ටික වේලාවකින් මට නින්ද ගියා. ආයෙත් අර මිණිගෙඩි හඬ ඇහුණා. මට ඇහැරුණා. මං ඒ පාර කළේ සුදු සරමෙන් මාව ගහට තියල බැඳ ගැනීමයි. මාව නැත්නම් වැටෙනවානෙ.සුදු සරමයි කමිසයයිඇදන් වෙස් මාරු කරයිඋදේ පාන්දරින් ම ඇහැරුණු මං ගහෙන් බැහැල දොළෙන් වතුර බීගෙන බීගෙන ගියා. මූණ හෝද ගත්තා. ඊට පසුව ඇළ කණ්ඩිය දිගේ වැව පැත්තට නැතුව අනෙක් පැත්තට ආව. එද්දි හමුවුණේ මිරිස් තවානක්. මිනිස් වාසයක් ළඟ බව මට තේරුණා. සුදු සරමයි කමිසයයි ඇඳගත්තා. ඒ පැත්තේ ගොවියන් අඳින්නේ සුදු සරොම් කමිස.මෙහෙම එනකොට වාඩියක් හමුවුණා. මං කන්න මොකුත් ඉල්ලුවා. ඒත් ඔවුන් කන්න දෙයක් නැහැයි කිව්වා. මං ආයෙත් පාරට බැස්සා.එතකොට පොලිස් ජීප් එකක් ඉස්සරහට එනවා. ඔවුන් මා දිහා බැලුවත් හඳුනාගත්තේ නැහැ. ඔහොම එනකොට මට හමුවුණා අපි බඩු ගන්න ‘ආනන්ද කඩේ’ මං කඩේට ගොඩවුණේ හරිම අහේනියෙන්.මුදලාලි මා ළඟට ආවා.“මහත්තයව පොලීසියෙන් හොයනව නේද?”“ඔව්” මං උත්තර දුන්නා.“මහත්තයා ධර්මසේකර ද?”“ඔව්”වෙනදා මට මහත්තයා නොකිව් ඔහු අද මට මහත්තයා කීවේ මා කෙරේ ගෞරවයකින්.“මහත්තය මෙහෙ ඉන්න එපා පොලීසිය ඒවි”“මට අනුරාධපුරයට යන්න ඕනෑ. ඒත් හරි බඩගිනියි. කන්න මොකවත් දෙන්න.”මුදලාලි මට අනුකම්පා කර කන්න බනිස්, ලැවරියා, පිඟානක්ම දුන්නා.ඒත් මට කන්න බැහැ. ගිලින්න බැහැ. උගුරේ අමාරුව වසගෙඩි නිසා වෙන්න ඇති. මුදලාලිට ඒක තේරුණා.ඉන්න මහත්තයා මගේ නෝනට හදපු සුප් වගයක් තියෙනවා. මං ගේන්නම් මුදලාලි ගෙදරට ගියා.මුදලාලිගේ නෝනට බබා හම්බ වෙලා ඇයට දෙන්න සැදු සුප් කෝප්පයක් මට ගෙනැවිත් දුන්නා. මං එය බීගෙන බීගෙන ගියා. ඉන්පසු වණ්ඩු ආප්ප ලැවරියා පිඟානක්ම කෑවා.රුපියල් දෙකක් අරන් අනුරපුරට යයි“මුදලාලි මට රුපියල් 2 ක් දෙන්න” මං ඉල්ලුව. එතකොට එතැන් සිට අනුරාධපුරයට රුපියල් 1.80 යි. මුදලාලි මට රුපියල් 25 කුයි තුවායකුයි දුන්නා.“මහත්තයා දැන් අනුරාධපුර බස් එක මෙතැනට එනවා. කඩේ ළඟ නවත්තනවා මහත්තයා තුවායෙන් ඔලුවයි මුහුණයි වහගන්න. උණ කාරයෙක් වගේ.”මං ඒ කියන විදිහට තුවායෙන් ඔළුවයි මූණ භාගයක්ම වහගෙන හිටියා. බස් එක ආවා.“ඩ්‍රයිවර් මහත්තයා මේ අපේ මාම කෙනෙක් හොඳටම උණ. මෙයා අනුරාධපුර ඉස්පිරිතාලෙ ළඟින් බස්සන්න.”මං බස් එකේ ඉස්සරහම සීට් එකේ වාඩි වෙලා තුවායෙන් මූණ වහගෙන උණ කාරයෙක් වගේම හිටියා.ලෝකේ අමනුස්සයන් වගේම මිනිස්සුත් ඉන්න වග කල්පනා කරමින් මා සිතිවිල්ලට වැටුණේ ඊළඟට මොන ඇබැද්දි වලට මූණ පාන්න සිදුවේ දැයි මටම හිතාගන්න බැහැ. ඒත් අප පුරුදු වෙලා ඉන්නෙ ඕනෑම ප්‍රශ්නයකට බය නැතුව මුහුණ දෙන්නයි.දයා ඩි. ෆොන්සේකාඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=as1205061</link>
    <topic>දඹදිව නොගිහින් දඹදිව යමු</topic>
    <author>ඉනෝකා සමරවික්‍රම</author>
    <content>දඹදිව නොගිහින් දඹදිව යමුමුළු ලෝකයම මොහොතකට අමතක කර දෙනෙත් පියා ගනිමි. බුදුසිරිතේ කියවා ඇති, අසා ඇති සියලු ප්‍රධාන දේ පමණක් සිහිපත් කරමි. ලුම්බිණි සල් උයනේදී සිදුහත් කුමරුන්ගේ උපත, බුද්ධගයාවේදී බුදු වීම, කුසිනාරා නුවර මල්ල රජ දරුවන්ගේ උපවත්තන නම් සල් උයනේදී බුදුරජාණන් වහන්සේගේ පිරිනිවන් පෑම ආදී වූ දේ මෙන්ම අසූ මහා ශ්‍රාවකයන් වහන්සේට ධර්මය දේශනා කිරීම ආදි වූ සුවිශේෂි සිද්ධි ගණනාවක් එකින් එක මතකයට එයි. මේ සියලු සිදුවීම්වලට බොහෝ කල්ගත වී ඇත.දෙමහල් චෛත්‍යඑහෙත් බුදුරජාණන් වහන්සේගේ උපත, බුදුවීම මෙන්ම පිරිනිවන් පෑම ආදි වූ සුවිශේෂ අවස්ථා තුන මෙන්ම වෙනත් අවස්ථා මුල්කොට ගත් වැදගත් ස්ථාන රැසක නටඹුන් ඉන්දියාවේදී අපට අදත් දැක ගැනීමට පුළුවන.ඉන්දියාවේ ලුම්බිණි සල් උයනේ අද ඇත්තේ අශෝක ස්ථම්භයක් පමණි. බුදුරජාණන් වහන්සේට බුදුවීමට සෙවණ සැලසු, උන්වහන්සේ පිට දුන් ජය ශ්‍රී මහා බෝධීන් වහන්සේ අදත් නිරුපද්‍රිතව වැඩ වාසය කරන සේක. පිරිනිවන් පෑම සංකේතවත් කරමින් කුසිනාරාවේ පිරිනිවන් මංචකය නිමවා ඇත්තේය.එම පිරිනිවන් මංචකය දැක වැඳ පුදා ගැනීමෙන් බොහෝ සැදැහැ සිත් සංවේගයට පත්වන්නේය. වත්පොහොසත්කම් ඇති සැදැහැවතුන්ට නම් වර්තමානයේ ඉන්දියාවට යෑම එතරම්ම ප්‍රශ්නයක් නොවේ. එහෙත් මිල මුදල් තිබුණ ද ඇතැමුන්ට ඉන්දියාවට යාම ගැටලුවක් වී ඇත්තේ වයෝවෘද්ධ බවය. රූප පෙට්ටියෙන් බුද්ධගයාව, ලුම්බිණිය, ආදි සිද්ධස්ථාන දුටු විට දොහොත් මුදුන් දී වැඳ වැටෙන සැදැහැවත් මවුවරුන් ද අප අතර නැතුවාම නොවේ.“අනේ අපටත් කවදා හෝ බුදුන් උපන් දේශයට යන්නට ඇත්නම්?”කී දෙනෙකුට එසේ සිතෙනවා ඇත්ද?අසූ මහා ශ්‍රාවකයන් වහන්සේසිහින් වැහි පොදක් ගත වැදෙයි. දෙනෙත් හරිමි. ඈතින් පෙනෙන්නේ බුද්ධගයාවයි. පසෙකින් පෙනෙන්නේ පිරිනිවන් මංචකයයි. බුද්ධගයාවට ඉදිරියෙන් ජය ශ්‍රී මහා බෝධී අංකුරය දලුලා වැඩී සිලි සිලි හඬ නඟයි. ඈතින් ඈතට කන් යොමා සිටින විට ඇසෙන්නේ සිහින් හඬින් ගඟ ගලා බසින හඬයි. ඒ නේරංජනාව ද? නැත ඒ රත්ගඟ කොමළියයි.රත්නපුරයේ සිට කිලෝමීටර විසිදෙකක් පමණ දුර පැමිණි අපි තුඩුගල්වත්ත හන්දියෙන් හැරී ශ්‍රී පාද පාරේ පැමිණ මල්වල හන්දියෙන් හැරී වේවැල්වත්ත පාරේ දිගටම ගියෙමු. එතැනින් ගලබඩ හන්දියට පැමිණි අප එතැන් සිට රත්ගඟ මාර්ගයේ ගියෙමු.ඈතින් පෙනෙන්නේ බුද්ධගයා චෛත්‍යයේ මුදුනයි. පරිසරය නිස්කලංකය. ඉඳහිට ගැයෙන බුදු බණ පදයක හඬ නොවන්නට පරිසරයම බෙහෙවින් සන්සුන්ය.“අපි උදේම ආ නිසා හොඳයි. නැත්නම් අපිට බොහෝ වෙලාවක් යනවා මෙතැනට එන්නට. බොහෝ දුර බැහැර ඉඳන් වන්දනා නඬ එනවා. හැමදාම කවුරුහරි දානය දෙන්න එනවාමයි. අපි හාමුදුරුවෝ එක්ක කතා කළාම තව විස්තර දැනගන්නට පුළුවන්.”අපට මඟ පෙන්වන්නට පැමිණි ගුණවර්ධන මහතා පවසයි.බුද්ධගයා අනුරුවදැන් අප පැමිණ සිටින්නේ පුංචි දඹදිව හෙවත් රත්නපුර රත්ගඟ අසූ මහා ශ්‍රාවක බුදුරජ මහා විහාරයටයි. මෙම විහාරයේ විහාරාධිපති ධුරය හොඹවන්නේ ගිලීමලේ චන්ද්‍රාලෝක නායක ස්වාමින් වහන්සේය.“මම පැවිදි ජීවිතයට ඇතුළත් වුණේ අවුරුදු දහඅටක් විතර කාලේ. කුඩා කාලේ ඉඳලම පැවිදි වෙන්න මහත් ඕනැකමක් තිබුණා. ඒත් වැඩිහිටියන්ගේ මනාපයක් තිබුණේ නැහැ. මම පැවිදි වුණේ කුඩාවේ අභිනවාරාමයේ. ඉගෙන ගත්තේ අලුත්ගම කන්ද විහාර පිරිවෙනේ. මම මේ ස්ථානයට ආවේ එක්දහස් නවසිය අසූ එක කාලේ. මෙතැන වල් බිහි වෙලා තිබුණේ. ඒ වෙනකොට දැව සංස්ථාවෙන් පාරක් කැපිලා තිබුණත් අතරමඟ නතර වෙලා තිබුණේ. ඉස්සර මෙතැන හැඳින්වූවේ සමනල ගොවිපළේ ඉඩම කියලා.”විහාරාධිපති ගිලීමලේ චන්ද්‍රාලෝක හිමි අතීතය සිහිපත් කරන්නේය.ගලබඩ රාජ්‍ය වැවිලි සංස්ථාවට අයත් සමනල වත්ත කෙළවරේ කුඩාවට සාදා ගත් පැලක වැඩවාසය කළ උන්වහන්සේට එතැන පූජනීය වන්දනීය ස්ථානයක් කිරීමේ අදහස පහළ වන්නට ඇත්තේ මෙරට සැදැහැවතුන්ගේ පිංමහිමයට වන්නට ඇත.ගිලීමලේ චන්ද්‍රාලෝක හිමි“මම එක්දහස් නවසිය අසූව අවුරුද්දේ දඹදිව වන්දනාවේ ගියා. ඒ ගිය අවස්ථාවේ විවිධ සිද්ධස්ථාන දැක වැඳ පුදා ගත්තා. සැවැත් නුවරට ගිය විට ජේතවනාරාමයේ සැලැස්ම දුටුවා. එය දුටුවම පසුව එවැනි විදිහේ විහාරයක් කිරීමේ ආසාව ඇති වුණා. නමුත් මම මෙතැන මුලින්ම හැදුවේ අසූ මහා ශ්‍රාවක බුදුරජ මහ විහාරය.කටින් කට ප්‍රචාරය ගිහිල්ලා ජනතාව මෙතැනට ආවා. රටේ විවිධ පළාත්වල අය ඇවිත් වන්දනාමාන කරලා ගියා. ඒ සැදෑවතුන් පුංචි දඹදිව කියලා මෙතැන හඳුන්වන්න පටන් ගත්තා.මම කල්පනා කළා පුංචි දඹදිව කියලා හඳුන්වන එක එච්චර හොඳ දෙයක් නෙමෙයි කියලා. දඹදිව කියන්නේ බුදුන් හිටපු දේශයට. බුදුරජාණන් වහන්සේලා විසින් තමයි බුදුරජාණන් වහන්සේ උපදින දේශය මේ යැයි කියා නම් කරන්නේ. ගෞතම බුදුරජාණන් වහන්සේ දේශනා කළා ඊළඟට ලොව පහළ වන මෛත්‍රී බුදුන් බිහි වන්නේ කේතුමති නම් රාජධානියේ කියා.මිනිසුන් මෙතැන පුංචි දඹදිව කියා හඳුන්වන්නට ගත්තට පස්සේ මම හිතුවා ඒ නමට ගැළපෙන විදිහට මෙතැන සකස් විය යුතුයි කියා. බුදුරජාණන් වහන්සේ පරිනිර්වාණ මංචකයේදී වදාළ පරිදි තමන් වහන්සේගේ පරිනිර්වාණයෙන් පසුව සැදැහැත් බෞද්ධයන්ට වන්දනාමාන කිරීම සතර සිද්ධස්ථාන නම් කරනු ලැබුවා.කුසිනාරාවේ අනුරුවඑනම් උපත සිදුවූ ලුම්බිණිය, බුද්ධත්වය ලැබු ජය ශ්‍රී මහා බෝධි වෘක්ෂය, මංගල ධර්ම දේශනාව පැවැත්වූ ස්ථානය හා කුසිනාරා නුවර පිරිනිවන් මංචකයයි. මම හිතාගත්තා ඒ ස්ථානවල අනුරුව මෙම විහාරස්ථානයේ සාදා නිම කරන්න. කැලණිය විශ්ව විද්‍යාලයේ සෞන්දර්ය අංශයේ ජ්‍යෙෂ්ඨ කථිකාචාර්ය කලාසූරී ඩී. පී. ජේ. ජයදේව මහතා විසින් පිරිනිවන් මංචකය සාදනු ලැබුවා.ඉන්දියාවේ කුසිනාරා නුවර පිහිටි පිරිනිවන් මංචකය අඩි 21 දිගින් යුක්තයි. අපි එම ප්‍රමාණයටම සැදුවේ නැහැ.අපේ පිළිම වහන්සේ අඩි 17 ක් දිගින් යුක්තයි. මම කිසිසේත් නොසිතූ වෙලාවක අපට ජය ශ්‍රී මහා බෝධින් වහන්සේගේ බෝධි අංකුරයක් ලැබුණා. මම ඉන්දියාවට ගිය අවස්ථාවක දුටුවා ජය ශ්‍රී මහා බෝධින් වහන්සේ වටා ඇති රන්වැට අවපැහැ ගැන්වී තිබෙනවා. මං මේ පිළිබඳව බොහෝ දෙනාට කිව්වා. එස්. බී. ඇමැතිතුමා ඊට මූල්‍ය ආධාර සැපයුවා. මේ කටයුත්තට ගරු කිරීමක් වශයෙන් තමයි අපට ජය ශ්‍රී මහා බෝධීන් වහන්සේගේ අංකුරය ලැබුණේ.”ජය ශ්‍රී මහා බෝධීන් වහන්සේගේ අංකුරය දලුලා වැඩී ඇත්තේය. ඊට පසෙකින් ඇත්තේ බුද්ධගයා අනුරුවයි. ආනන්ද බෝධින් වහන්සේ ද, රත්නපුර දිස්ත්‍රික්කයේ විශාලතම කිරිගරුඬ බුදු පිළිමය, දම්සභා මණ්ඩපය, දෙමහල් චෛත්‍යය, ආදිය මෙන්ම සමන් දේවාලය ද මෙහිදී සැදැහැවතුන්ට වැඳ පුදා ගැනීමට හැකිය.පිරිනිවන් මංචකයදිවයිනේ බොහෝ පළාත්වලින් වන්දනා නඬ පැමිණෙති. සවස් වරුවේ පැමිණෙන ඔවුහු රාත්‍රියේ විහාරස්ථ නේවාසිකාගාරයේ නතර වී පසුදා පාන්දර බුද්ධ පූජාව සහ භික්ෂුන් වහන්සේ සඳහා දානය සකස් කරති. උදෑසන, දහවල් දානය ද සකස් කර ඔවුන් විහාරස්ථානයෙන් යන්නට පිටත් වන්නේ වතුර මුට්ටියක් ද උණු වන්නට තබාය. එසේ කරන්නේ ඊළඟට සැන්දෑවේ පැමිණෙන වන්දනා නඩයට එහි පැමිණි ගමන් තේ පානය කිරීම සඳහාය.සියල්ල මැනවින් සංවිධානාත්මකය. අව්වැසි මෙන්ම දුර බැහැර නොතකා දිවයිනේ විවිධ ප්‍රදේශවලින් පැමිණි ජනතාව විහාරස්ථානය වැඳ පුදාගෙන සිත පහදා ගනිති.“මම එක් වරක් ඉන්දියාවේ ගිහිල්ලා තියෙනවා. දඹදිව බුදුන් උපන් ස්ථානය පිරිනිවන් මංචකය දුටුවම මගෙ නෙතට කඳුළක් ආවා. හිතට පුදුම සතුටක් දැනුණා. මේ ස්ථානයට ආවහමත් පුදුම සැනසීමක් සතුටක් දැනෙන්නේ.” වැලිමඩ සිට පැමිණි හැත්තෑපස් හැවිරිදි සුදුමැණිකා පැවැසුවේ දෑසේ නැඟි කඳුළු බිඳුවක් සමඟිනි.බුද්ධ පූජාව රැගෙන යන අයුරුඇය සෝමා. පදිංචිව සිටින්නේ රත්නපුර ගොරකඇළ ප්‍රදේශයේ. ඇය රත්ගඟ පුංචි දඹදිව වැඳ පුදා ගැනීමට පැමිණ තිබුණේ තම දියණිය ද සමඟිනි. මගෙ මහත්තයා නම් ඉන්දියාවේ ගිහින් තියෙනවා. දරුවෝ දාලා යන්න බැරි නිසා මම ගියේ නැහැ. අවුරුද්දකට වතාවක් විතර මම මෙතැනට එනවා. හිත පැහැදෙනවා. ඉන්දියාවේ යන්න බැරි වුණත් අපිට ඒ ස්ථාන මේ වගේයැයි කියලා මෙතැනට ආවහම හිතාගන්න ලැබීම ලොකු දෙයක්.තවත් බොහෝ සිද්ධස්ථානවල අනුරූ නිම වීමට ඇත්තේය. ඒ අතර ධම්මික චෛත්‍ය ද වේ. තවත් වසර පහ හයක් යන විට මෙතැන අංග සම්පූර්ණ පුදබිමක් වනු ඇත.රත්ගඟ පාලමෙන් පසුව ඇත්තේ කුඩාව ගමයි. රත්නපුර නගරයේ සිට කුඩාවට බස් සේවාවක් ඇත්තේය. පෞද්ගලික බස්රථ කිහිපයක් තිබුණ ද ලංගම බස්රථ ඇත්තේ එකක් පමණි. එම බස් රථයේ රියදුරු පැවැසුවේ එම බස්රථය ගමන්වාර අටක් යන බවය. මාර්ගය දුෂ්කර වුවද පුංචි දඹදිව ගැන ඇසු අය එහි යන්නට පමා නොවේ.(විශේෂ ස්තුතිය තෙප්පනාවේ ගුණවර්ධන මහතාට)ඉනෝකා සමරවික්‍රමඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=as1205062</link>
    <topic>ලෝකය නසන්නට මුල්වන්නේ වචන කීපයක් පමණි</topic>
    <author>සාකච්ඡා කෙළේ -රමණී සුබසිංහ</author>
    <content>ලෝකය නසන්නට මුල්වන්නේ වචන කීපයක් පමණිකොළඹ 07 සම්බෝධි විහාරාධිපති ශාස්ත්‍රපති රාජකීය පණ්ඩිතදරණාගම කුසලධම්ම හිමිබුදුරජාණන් වහන්සේ සැවැත් නුවර දෙව්රම් වෙහෙර වැඩ වෙසෙන සමයෙකි. දිනක් කුණ්ඩවදාන නම් ස්වාමීන් වහන්සේ අරභයා උන්වහන්සේ මේ ගාථා රත්නය දේශනා කළහ.අනුවණකම නිසා මිනිසා තමන් විසින් ම ළඟා කරගන්නා වූ විපත්, කරදර හා සමාජ අපකීර්තිය පිළිබඳව පැහැදිලි කැරෙන මේ ගාථා රත්නය පොදුවේ ගිහි පැවිදි දෙපාර්ශවයටම ලබාදෙන ආදර්ශය සුළු පටු නොවේ.පසුබිම් කතාවඒ තථාගතයන් වහන්සේ සැවැත් නුවර දෙව්රම් වෙහෙර වැඩ වෙසෙන සමයෙකි. එනුවර විසු කුණ්ඩවධාන තෙරුන් පසුපස ගැහැනියක් හැසිරිණි. තෙරහු ඒ බව නොදත්හ. එහෙත් සෙස්සෝ දැක පුදුම වෙති. කුණ්ඩවධාන තෙරුන් යන එන සැම තැනම පෙනී පෙනී හැසිරෙන ඒ ගැහැනිය අල්ලා ගැනීමට නුවර වැසියෝ විවිධ උපා යෙදූහ. උත්සාහ කළහ. එහෙත් සියලු වෑයම් නිසරු විය. මේ කතාව විශාඛා මහ උවැසියට, අනේපිඬු මහ සිටු තුමාට ද සැල විය. අවසන කොසොල් මහ රජුට ද ආරංචි විය. ප්‍රදේශයේ සැදැහැවතුන් අතර ද පැතිරුණි. පිරික්සා බැලු සියල්ලෝ ඒ ගැහැනිය දුටුහ. එහෙත් තෙරහු නොදුටුවහ.කාශ්‍යප බුදුරදුන් සමයෙහි මෙකල කුණ්ඩවධාන තෙරණුවෝ, තවුතිසා දෙව්ලෝ වැසි දෙවියෙකි. ඒ සසුනෙහි භික්ෂුන් වහන්සේ දෙනමක් ඉතා සමඟියෙන් වෙසෙති. මේවහන්දැ දෙනම ගේ සමඟිය දුටු අර දේවතාවා, ඊර්ෂ්‍යා සහගත සිතිවිලි පහළ කරන්නේ ඒ සමඟිය නැසුමට උපායක් සිතන්නේ ය.දිනක් ඒ වහන්දෑ දෙනම පොහෝ කිරීම සඳහා වඩින්නේ මඟ දී එක නමක් සිරුරු කිස පිණිස කැලය පෙදෙසට යන්නේ ය. අනෙක් නම මඟ රැඳුණි. සිරුර කිස නිමා කොට ආපසු වඩින කල්හි, අර දේවතාවා ගැහැනු වෙසක් මවා ගෙන කෙස් වැටිය බඳිමින්, සැට්ටය ගන්වමින්, ඉණවත හඳිමින් ඒ තෙරුන් පසුපස ආවේය. මඟ සිටි තෙරුන් දුටු සැටියේ කැලයට වැදිණි. එහෙත් සිරුරු කිස නිමවා වැඩි වහන්දෑ ඒ කිසිත් නො දනිති.අර ස්ත්‍රිය දුටු තෙරුන් තම මිතුරු වහන්දෑ දුසිල් යැයි සිතා උන්වහන්සේ සමඟ බැඳි සමගිය අත් හළේය. පොහෝ කිරීමට නො වැඩියහ. මිතුරු වහන්දෑ භේද කළ පවින් ඒ දේවතාවකුව අපායේ පැසී අවුත් ගෞතම බුදුන් සමයෙහි සැවැත් නුවර ඉපිද මහණ විය.දෙවි ව සිට සමඟිදම් බිඳුමට කළ අනුවණකම නිසා පැවිද්ද ලත් තැන් පටන්, ඒ තෙරහු පසුපස ගැහැනියක හැසිරී, ඒ ගැහැනු රුව දකින වහන්දෑ ‘දුසිල් තෙර’ යයි කියති. තමන් පසුපස ඇදෙන ගැහැනු රුව නොදුටු කුණ්ඩවධාන තෙරහු ද ‘මම දුසිල් නොවෙමි, දුසිල් ඔය ඇත්තාහු යැයි පවසති. බුදුරජාණන් වහන්සේ ඒ තෙරහු කැඳවා පෙර කළ කම් නිසා මෙසේ අපවාද විඳින්නට සිදු වූ බව දේශනා කොට එසේ නොදොඩවන ලෙස අවවාද කරමින් මෙහි සඳහන් ගාථා රත්නයත්‘නිසල තැනැත්තා නිවනට පැමිණියකු වැනිය, ඔහු එකට එක කීමක් හෝ කිරීමක් නැත යන අදහසින්‘සචෙ නෙරෙසි අත්තානං කං සො උපහතො යථා එස පත්තොසි නිබ්බාණං සාරම්හො තෙ න විජ්ජති යන ගාථා රත්නයත් දේශනා කොට වදාළහ.මොහොතකට සිතන්න. ජීවිතයේ අනේක විධ හැල හැප්පීම් මැද ඔබ බෙහෙවින් නොසන්සුන්ව ඇත. හරියට පරිසරය ගිනියම් කරමින් ඉර මද්දහනට පැමිණි වේලාවක මෙනි. ලෝකය තරගකාරී වී ඇත. හරියට මඟ නොනැවතී තමන් විසින් ම උරුම කරගත් වේගයකින් ගඟ මුහුද බලා යන්නාක් මෙනි.ආයතන ප්‍රධානීන් ගේ ඉවසීම අහිමි වී ගොසිනි. මුදලේ වටිනාකම ශීඝ්‍රයෙන් ඉහළ ගොසිනි. තවත් අටුවා ටීකා ඇවැසි නොවේ. ලොව සියල්ල සංකීර්ණ වී තිබේ. ඔබට මෙන්ම ඔබ වටා සිටින සියල්ලන්ට කේන්ති යෑම නොවැළැක්විය හැකිව තිබේ.ලෝකයක් නසන්නේ අවි ආයුධ බව සැබෑය. එහෙත් ලෝකයක් නසන ලේ වැගිර වීමකට මුල් වන්නේ වචන කිහිපයක් පමණක් බව අමතක නොකරන්න.ලෝකය අතැඹුලක් කොට දත් අප මහා ශාස්තෲන් වහන්සේ ඒ බව අපට මනාව පැහැදිලි කර දුන්හ.අද ධම්ම පදයෙන් ජීවිතයට පසුබිම් වූ ගාථා රත්නයෙන් පැවසෙන අර්ථය විමසන්න. අප විසින් විපත් ළඟා කර ගන්නේ සිතත්, කයත්, වචනයත් සංවර කරගන්නට නොහැකි වූ නිසා බව ඔබට මනාව වැටහෙනු ඇත.විශේෂයෙන් කට රැක ගන්නට නොහැකි වීම නිසා අප කරදරවලට වැටෙන අවස්ථා බොහෝ ය. මේ කරුණ ජාතක කතා පොතෙහි ද සඳහන් වේ. ඔබට නන්දි විශාල ජාතක කතාව මතක නම් එය වඩාත් හොඳින් පැහැදිලි කර ගත හැකිය.සිතන්න, සිතීමෙන් ඕනෑම දෙයක් පැහැදිලි ලෙස අවබෝධ කරගත හැකි මිනිසා පවා තවත් කෙනකු ගේ රළු වදන් ඇසීමට නොරිසිය. නන්දි විශාල ජාතකයේ දී නන්දි විශාල නම් ගවයා පවා සිය ස්වාමියා විසින් රළු වදනින් තමන් ඇමතීම නිසා බෙහෙවින් දුකට පත් වූයේය.මේ නිසා අන් අයට රළු වදන් නොකියන්නට වග බලා ගන්න. යමෙක් එලෙස ඔබට කීව ද, ඔබ එයට පෙරළා යමක් නොකියන්ට සිතට ගන්න. ලොව වචන බිහි වී ඇත්තේ ඔබේ පහසුව පිණිසය. ඒ වචන භාවිත කළ යුතු වන්නේ වඩාත් මෘදුව, පැහැදිලිව, නිරවුල්ව සන්නිවේදනයෙහි යෙදෙන්නට මිස වචනවලින් ඔබ ඉදිරියෙහි සිටින පුද්ගලයා ගේ සිත රිදවීමට නොවේ. එය නැවත නැවතත් සිහියේ තබා ගන්න. එවිට ලෝකය ජීවත් වන්නටත්, එකිනෙකා ලෙස මෘදු ලෙස හැසිරීමටත් ඇති හොඳම තැනක් වනු ඇත.අප ගේ ශාස්තෘවරයාණන් වහන්සේ, තථාගත බුදුරජාණන් වහන්සේ අර්ථ චර්යාව කිසිදු බේදයකින් තොරව සැමට එක හා සමානව සිදු කළ සේක. සම්බුද්ධ ශාසනයෙහි රජ, මැති, සිටු, බමුණු, ශ්‍රමණ, කුලීන, කුලහීන ආදි වශයෙන් කිසිදු බෙදීමක් නොවුණි. ලෝසත වෙත පතළ මහා කරුණාවෙන්, සියලු සතුන් දුකින් මුදවා ගැනීමට ධර්මය දේශනා කළ උන්වහන්සේ එක් අවස්ථාවක, අම්බලට්ඨික රාහුලෝවාද සූත්‍රයේ දී කෙනකු ගේ හිත සුව පවත්නා දේ තෝරා වෙන්කර ගන්නා ආකාරය පැහැදිලි කර දුන්හ.ඒ මෙසේය.තමන්ට අහිත පිණිස පවතින්නේ ද? අනුන්ට අහිත පිණිස පවතින්නේ ද, තමන්ටත්, අනුන්ටත් දෙපිරිසටම අහිත පිණිස පවත්නේ ද? යන්න මැනවින් විමසා බලා කටයුතු කරන ලෙස ය. එහි දී තමන්ටත්, අනුන්ටත් අහිත පිණිස නොපවතී නම්, හිතසුව පිණිස පවතී නම්, එබඳු යහපත් යැයි සලකා එබඳු දෑ ම සිදු කිරීම යහපත් යැයි පෙන්වා දුන්හ. ක්‍රියාවේ දී මෙන්ම කතාවේ දී ද ඒ ධර්මතාවය අප ගේ ජීවිතයට සමීප කර ගන්නට උත්සාහ කරන්න. එවිට බාහිර පුද්ගලයන්ගෙන් ඔබ වෙත එන බොහෝ කරදර පීඩා මෙන්ම අපකීර්තිය ද මඟ හරවා ගැනීමට පුළුවන.මදක් සිතා බලන්න. කෙනෙක් අමිහිරි වචන කතා කරන මොහොතක ඒ පුද්ගලයා කෙරෙහි ඔබ ගේ සිතෙහි ඇතිවන අපි‍්‍රයජනක බව කොතරම් ද? ඔබ රළු වදන් තෙපළනවා නම් ඒ හා සමානවම ඔබ ද අන්‍යයන් ගේ පිළිකුළට, අප්‍රසාදයට පාත්‍ර වනු නොඅනුමානය.අනේපිඬු සිටුතුමා ගේ ලේලිය සිය ස්වාමිපුරුෂයාට, නැන්දනියට, මාමණ්ඩියට පමණක් නොව බුදුරජාණන් වහන්සේට ද ගරු නොකළා ය. නිතර කිපෙන ඕ, සිටු නිවසේ දී රළු වදන් තෙපළමින් කලහකාරී ලෙස හැසිරුණාය. දිනක් බුදුරජාණන් වහන්සේ අනේපිඬු සිටුතුමා ගේ නිවසට වඩින අවස්ථාවේ එහි පැවති මහා ශබ්දය කුමක්දැයි සිටුතුමාගෙන් විමසූහ.තම ලේලිය ගේ කලහකාරී බව නිසා තම නිවසෙහි නිතරම අසාමාන්‍ය ඝෝෂාවක් පවතින බව සිටුතුමා ප්‍රකාශ කළේය. එවිට තථාගතයන් වහන්සේ සිටුවරයා ගේ ලේලිය කැඳවා සුජාතාවනි, භාර්යාවන් වර්ග හතකි. ඔබ ඉන් කවර වර්ගයකට අයත් දැයි විමසූහ.එවිට සුජාතාව ඒ භාර්යාවන් සත්දෙනා කවරහුදැයි ඇසුවාය. එවිට බුදුරජාණන් වහන්සේ වධක භාර්යා, චෝර භාර්යා, ස්වාමි භාර්යා, මාතු භාර්යා, භගිනි භාර්යා, සඛී භාර්යා හා දාසී භාර්යා යන සත්දෙනා නම්කොට එක් එක් භාර්යාවක සතු චරිත ලක්ෂණ ද හඳුන්වා දුන්හ. ඒ අසා අතිශයින් ලජ්ජාවට පත් සුජාතාව එතැන් පටන් රළු වදන් නොකීවාය. ස්වාමියාට අවනතව ජීවත් වූවාය. තම ස්වාමියාට උදව් කරන්නියක බවට පත්වූවාය.බුදුරදුන් ගේ ධර්ම දේශනයට පෙර සුජාතාව හැසුරුණු විලාශය, ඇය ගේ කතා බහ කිසිවකුට රුචී නොවීය. ඇය වැනි චරිත මේ සමාජයේ ද කොතෙකුත්ය.අප උත්සාහ කළ යුතු වන්නේ ගැහැනු පිරිමි බේදයකින් තොරව එසේ කිසිවකු ගේ සිත නොරිදා කාටත් ප්‍රයෝජනවත් වන ලෙස ජීවිතය හැඩගස්වා ගැනීමට ය. සමාජයට පි‍්‍රයමනාප පුද්ගලයකු බවට පත්වීමට ය.අප මහා බුදුපියාණන් වහන්සේ සම්මා සම්බුද්ධත්වය ලැබ වසර දෙදහස් හයසියයකුත් සම්පූර්ණ වී තිබේ. අඩුම තරමින් කට රැක ගන්නටවත්, වචනය පාලනය කර ගන්නටවත් මේ වෙසක් පොහෝ සමයේ අදිටන් කර ගන්නවා නම් එය බෞද්ධයන් ලෙස අප ලද ජයග්‍රහණයක් වනු ඇත.සාකච්ඡා කෙළේ -රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=as1205063</link>
    <topic>සිසු චිත්‍ර නිර්මාණ රැගත් වෙසක් සුබ පැතුම් පෙළක්</topic>
    <author>යූ.ආර්.සී. සුදුමැණිකේ විජේසූරිය  </author>
    <content>සිසු චිත්‍ර නිර්මාණ රැගත් වෙසක් සුබ පැතුම් පෙළක්වසර තිස්එකක කාලයක් තිස්සේ රජයේ පාසල්වල චිත්‍ර කලා ගුරිවරියක ලෙස සේවය කර ඉසුඹු ලැබූ යූ.ආර්.සී. සුදුමැණිකේ මහත්මිය වෙතින් චිත්‍ර කලාව හදාරන සිසු පිරිසකගේ සිතුවම් ආශ්‍රයෙන් නිමවුණු වෙසක් කාඩ් පත් එළිදැක්වීමේ උත්සවයක් පසුගියදා තෝලංගමුව මධ්‍ය මහා විද්‍යාලයීය ප්‍රධාන ශාලාවේදී පැවැත්විණි.සිසු දරුවන් සිය දෙනකුගේ පමණ චිත්‍ර ඇසුරින් නිර්මාණය කෙරුණු මේ වෙසක් පත් සඳහා සිසුන් චිත්‍ර ඇඳීම ආරම්භ කළේ පසුගිය ජනවාරි මාසයේය.පළමුවැනි ශ්‍රේණියේ සිට දහතුන් වැනි ශ්‍රේණිය දක්වා මෙන් ම පාසල් හැරගිය සිසුහු ද මේ වෙසක් පත් සඳහා චිත්‍ර නිර්මාණ ඉදිරිපත් කළහ.මේ සඳහා වූ සියලුම චිත්‍ර බුද්ධ චරිතය, ජාතක කතා සහ ඓතිහාසික සිද්ධි පාදක කර නිර්මාණ වූ ඒවාය. සියලුම දරුවෝ කතා පුවත විස්තර කර දීමෙන් පසුව ගුරුතුමියගේ උපදෙස් මත පන්ති කාමරයේදීම චිත්‍ර නිර්මාණය කළහ. දියසායම්, පැස්ටල්, පෝස්ටර් කලර් සහ ඇක්‍රලික් මේ සඳහා මාධ්‍ය වශයෙන් යොදා ගනු ලැබිණ.එක් දරුවකුගේ චිත්‍රයකින් වෙසක් සුබ පැතුම් පත් 250 බැගින් මුද්‍රණය කර ඇත්තේය.සිසුන්ගේ චිත්‍ර නිර්මාණ රැගත් වෙසක් පත් එළිදැක්වීමේ උලෙළ දා සිසුන් විශේෂ පෙරහරකින් කැඳවාගෙන ගොස් ඔවුන් අතින් ම තමා නිර්මාණය කළ වෙසක් සුබ පැතුම් පත ආරාධිතයන් වෙත පිළිගැන්වීම සිදු කරනු ලැබීය.යූ.ආර්.සී. සුදුමැණිකේ විජේසූරිය  කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=as1205064</link>
    <topic>කිරිල්ල ගසින් පිරුණු බිම කිරිල්ලපොනේ</topic>
    <author>උපාලි සමරසිංහ</author>
    <content>කිරිල්ල ගසින් පිරුණු බිම කිරිල්ලපොනේඔබ මා සමඟ අතිනත ගන්නා දවස මේ මහ කන්ද හොරැහින් බැලුවා මදෙස ඔබ මා අතැර වෙන දීගෙක ගිය විගස මේ මහ කන්ද හොරැහින් බැලුවා මදෙසමේ රසාලිප්ත ගීය ඔබට මතකද? අමරදේවයන් විසින් ගැයූ එම ගීයට අමතරව “පෙර දිනයක මා පෙම් කළ යුවතිය සිය පුතු නළවනවා”, “කන්දෙන් ලන්දෙන් බැස හිනැහෙන්නේ” වැනි ගී ද ඔහුගේ සුරතින් ලියැවුණේය. කොන්ක්‍රීට් වනාන්තරය අතු ඉතිලා වැඩුණ කිරිල්ලපොන උපන්දා සිටම ජීවත් වූ මේ ගී පද රචකයා මෙවන් ගැමි සුවඳ වහනය වන රචනා නිර්මාණය කළේ කෙලෙසකදැයි මම මොහොතකට සිතමි.බුදුන් පිඬුසිඟා වැඩීම නිරූපිත පිළිමයඔහුගේ මෑණියන් දෙල්දූවේය. පියා කිරිල්ලපොනේය. එදා කිරිල්ලපොනත් දෙල්දූව තරම්ම පිටිසර ගමකි. එසේම ඔහුගේ බිරිඳගේ ගම වූ රඹුක්කන ගැමි සිරියාවෙන් හා එහි වූ අලගල්ල කන්දෙන් ඔහුගේ ‘කන්ද’ ගීය අනුප්‍රාණය ලැබීය. “කන්දෙන් ලන්දෙන්” ගීය ලිව්වේ ද ඒ ගම සිහිකොට ගනිමින් බව සුනිලුන් කීවේය.බස්නාහිර පළාතේ සල්පිටි කෝරළයේ පල්ලෙපත්තුවේ කොළඹ නාගරික කොට්ඨාසයේ වැල්ලවත්ත පාමංකඩ ගම් කොළණියේ 66 පටුමඟේ (අද ඊශ්වරී පාර) අංක 34 නම් වූ ස්ථානයේ අද අපේ කථානායක සුනිල් සරත් පෙරේරා ඉපැදුණේය.”කිරිල්ලපොනත් පාමංකඩත් එදා එකට යාවුණු ගම් 66 පටුමඟ පසු කාලයක ඊශ්වරී පාර නමින් වෙනස් වුණා. එදා මායා මාවතත් හැඳින්වුණේ ලින්ක් රෝඩ් නමින්. එච්.ශ්‍රී නිශ්ශංක මහත්මයා (කුරුණෑගල හිටපු මන්ත්‍රී) හිටපු බංගලාව තිබුණෙත් මේ ළඟමයි. පසුකාලීනව ශ්‍රී නිශ්ශංකයන්ගේ බංගලාව තමයි යමුනා විහාරය බවට පත්වුණේ. එතුමා තමයි ශ්‍රී ලංකා නිදහස් පක්ෂය කියලා ඒ පක්ෂයට නම පවා දැම්මෙ. තනිකරම ඒ ගෙදර ඉන්දියානු ගෘහ නිර්මාණ ශිල්පයටයි නිමවා තිබුණේ.වැල්ලවත්ත රෙදි මෝලට එදා වේයන්ගොඩින්, පූගොඩින් වගේම රටේ වෙනත් දුර බැහැර ප්‍රදේශවලින් කම්කරුවන් වැඩට පැමිණි නිසා මේක ගමට තොරතුරු ගලා එන හොඳ සමාජ සංස්කෘතික මධ්‍යස්ථානයක් වුණා. කොහොඹ කළේ ඔළුවෙ තියාගෙන නටන දෙමළ නඩ අපි නිතරම දුටුවා. ප්‍රවීණ ගත්කතුවර ඩබ්ලිව්.ඒ.සිල්වා හිටියෙත් මේ ගමේ. එතුමාගේ නිවෙස අදත් මෙහි තියෙනවා. වේල් කරත්තෙ ගෙනියන කාලෙට හෙට්ටිවීදියෙ ඉඳන් කිරිල්ලපොන පාමංකඩ වැල්ලවත්ත හරහා යන මේ පෙරහර කාලෙට ගමේම තරුණ තරුණියන් වැඩිහිටියන් එක්කාසු වෙනවා. ජාති කුල ගොත් නෑ. හැම සංස්කෘතික අංගයක්ම අපේ කියන හැඟීමක් මෙහි තිබුණා.”සුනිල් සරත් ගේ හඬ අතර මට ඩබ්ලිව්.ඒ.සිල්වාගේ ‘කැලෑහඳ’ නවකතාවේ මුල්ම පරිච්ඡේදය මතකයට නැඟේ.එහිදී මාලිනී අන්දො සීයා සමඟ අතරමං වන්නේ වේල් කරත්ත මංගල්ලයක් බලන්නට ගොස් සිටියදීය. ජෝන් ජයපාල මුල්වරට මාලිනී දකින්නේත් එහිදීමය. මේ දර්ශනය මෙසේ ලියන්නට ඩබ්ලිව්.ඒ.සිල්වාට සානුබලය අනුප්‍රාණය ලැබුණේ මේ වේල් කරත්ත මංගල්ලයට ඔහු ද සහභාගි වී ලබාගත් අත්දැකුම් අනුව යැයි සිතේ.එදා සුනිල් සරත්ගේ සීයාගේ ගෙදරට කීවේ අරළුගහ ගෙදර කියාය. මෑතක් වන තුරුම ඒ නිවෙස ඉදිරිපිට විශාල අරළු ගහක් තිබිණ. ඊබට් සිල්වාගේ බස් රථ ගමන අරඹන්නේ මෙතැන් සිටය.කිරිල්ලපොන යන්න අද කිරුළපන ලෙස වෙනස් කැර තිබේ. එය ඔප්පු තිරප්පු ප්‍රශ්න හා වෙනත් නෛතික ප්‍රශ්න රැසක් ඇති කරවන්නක් බව සුනිලුන් කියයි. කෝට්ටේ රජවාසල කිරුළක් පෙනීමක් හේතුකොටගෙන නම වැටුණු බව අසත්‍යයක් බැවින් කිරුළපෙනේ යන්න කිරුළපන වූ බව කියන මතය ඒ ගමේ ඉතිහාසය විකෘති කරවන්නකි.”කෝට්ටේ පිහිටි රජ මාලිගාවේ ‘කිරුළ’ මේ පෙදෙසට පෙනුණයි කියන එක බොරුවක්. එසේ හෙයින් කිරුළපෙනේ කිරුළපන වුණා නම් මාරපනේ මාරයා පෙනුණු නිසා හැදුණද? සුනිලෝ ප්‍රශ්න කරති. එමතුද නොව හෙතෙම ඒ පිළිබඳව බොහෝ මූලාශ්‍ර මට ඇසුරු කරන්නට මං පෙත් සාදයි.18 වැනි ශතවර්ෂයේ කිරිල්ලපොන ප්‍රදේශයේ ඉතිහාසය යනුවෙන් රාජකීය ආසියාතික සංගමයේ සඟරාවට පර්යේෂණාත්මක කරුණු ඇතුළත් ලිපියක් සපයන ඒ.පී.එස්.එම්.ද සිල්වා සූරීන් ලන්දේසි යුගයේ පවා කිරිල්ලපොන ග්‍රාම නාමය කිරිල්ලපොන යනුවෙන් තිබුණු බව බොහෝ කරුණු සනාථ කරයි. ඊටත් අමතර ලන්දේසි තෝම්බුවල විශේෂයෙන් පවුල් තෝම්බු, ඉඩම් තෝම්බු හා පාසල් තෝම්බුවල කිරිල්ලපොන ග්‍රාමය නමින්ම එය සල්පිටිකෝරලයේ පල්ලේපත්තුවට අයත් වූවක් බව පෙන්වයි.කිරිල්ල ගස් සහිත බිම (ප්‍රදේශය) කිරිල්ලපොන වූ බව පෙනෙයි. පුංචි කාලයේදී සුනිල් සරත් ද කිරිල්ල ඇට යොදාගෙන ‘ඇට තුවක්කුවෙන්’ විදිනු ලැබූ ළමයෙකි. එදා එය ළමයින් අතර ජනප්‍රිය ක්‍රීඩාවකි. එදා ගම් පියස කිරිල්ල ගසින් පිරුණු ප්‍රදේශයකි.”මං පරිසර අමාත්‍යාංශයේ අතිරේක ලේකම් හැටියට ඉන්න කාලේ නම් ගම් වහර පිළිබඳ ගම් 10000ක් ඇසුරින් ගමට නමක් හැදුණු හැටි අධ්‍යයනය කළා. ඒ සියල්ලම එක්කෝ සතෙක්, එහෙම නැත්නම් පරිසර පද්ධතියක්, ගහක්, ගලක් පාදක කරගෙනයි නම හැදුණේ. ඒ නිසා මේ ගමේ නම හැදුණෙ කිරිල්ල ගස් නිසයි” ඔහු අවධාරණයෙන් කීවේය.එදා කිරිල්ලපොන ගැමි සෞන්දර්යයෙන් අනූන ගමෙකි. අද කිරිල්ලපොන පොලිසිය හා වෙළෙඳපළ තිබෙන තැන එදා තිබුණේ සරුසාර කීරකොටුය. එසේම තණ පිඩැලි වැවූ සාර තණ බිම්ය.එදා ඊශ්වරී පාරේ හෙවත් 66 පටුමඟේ ගෙදරක ඉපදුණත් නොබෝ දවසකින්ම සුනිල් සරත්ගේ පියා මායා මාවතේ ප්‍රධාන පාර අද්දර නිවෙසක් තනා පදිංචි වූවේය. අදත් හෙතෙම ජීවත්වන්නේ මේ නිවෙසේය.එම නිවෙස පිටුපසින් පිහිටියේ ඕලන්ද ඇළය. අද මෝඩ ඇළ නමින් වහරතත් එම ඇළ එදා ගැමියන්ගේ බොහෝ කටයුතුවලට මහත් උපකාරී වූ ප්‍රවාහන කටයුතුවලට ද සහාය වූ ඇළකි. ඔරු පාරු පිරී තිබුණු මේ ඇළ දිගේ කැලණියේ සිට වැලි ගඩොල් කළුතර දක්වා ගෙන ගිය යුගයක් තිබිණ. තුම්මෝදරදී ඇළ බෙදී දියවන්නා ඔය දක්වාම ගිය ගමනක විසිතුරු ඔහුට සිහිපත් වෙයි.පුංචි සුනිල් කුලියට ගත් බෝට්ටුවකින් තම යහළුවකු සමඟ වරක් මේ ඇළේ ඈතට ඈතට ගියේ පරිසරයට එදා සිට ඔහු දැක්වූ ළෙන්ගතුකම නිසාමය.”එදා හරි වැඩේ වුණේ බෝට්ටුව හිල්වෙලා වතුර බෝට්ටුව තුළටත් ගලන්න ගත්තා. අපි පොල්කටුවලින් ඒ වතුර නැවත ඇළටම හැළුවා. නැත්නම් බෝට්ටුව ගිලෙනවා. හවස් වෙලා එනකොට අම්මා මාව අල්ලගෙන හොඳටම තැළුවා.”එදා ඇළ කණ්ඩියේ දෙපැත්තේම ගෙවල් තිබුණේ නැති තරම්ය. තිබුණා නම් ඒ එකක් දෙකක් පමණකි. සම්පූර්ණයෙන් ඇළ කණ්ඩියට එහා තිබුණේ තණ පිටි, කීර කොටු පමණෙකි. රත් හිරු ගිලෙන ඒ මධුර සන්ධ්‍යා යාමයේ එම ඇළ කණ්ඩියේ සරුංගල් අරින පුංචි සුනිල් කඩින් කඩ ඇළට බසින කිරිහරක් පට්ටි දෙස බලා සිටියේ ආසාවෙනි. රන්වන් හිරු රැස් අහුරු අතරින් පෙනෙන මේ දසුන් ඒ පුංචි කොල්ලාගේ රසභාව තියුණු කරයි.රාත්‍රියට නිදි පොරෝනය යට ගුලි ගැසී සිටියත් අරුණාලෝකයට පෙර අවිස්සාවේල්ලේ, රත්නපුරයේ සිට කොලොම්තොට යන ගැල් පෙරහර ගේ ඉදිරිපිටින් ගමන් ගන්නා ශබ්දය ඔහුගේ නිදිගැට හැර පියයි. ගැල බැඳි හරකුන්ගේ ගෙජ්ජි හඬ ද රළු ගොරෝසු හඩින් හිටිඅඩියේ ‘හා යමං පුතා ජක් ජක්’ හඬ නඟන කරත්තකරුවකුගේ හඬ ද ඔහු නින්දෙන් ඇහැරයි. පුංචි සුනිල් පාර අද්දරට පැමිණ වැඩිහිටියකු සමඟ මේ දර්ශනය බැලූ ආකාරය ඔහුට සිහිපත් වේ.බොහෝ විට මේ චිමිනි ලාම්පු තාලයට හෙල්ලි හෙල්ලී යන දසුන ද ඒ කරත්තය යට පඩංගුවේ ගුලිවී නින්දේ සිටින කොල්ලකු ද ඇතැම්විට ඔහුට පෙනෙයි. ප්‍රධාන පාරට කිට්ටුව නිවෙස තිබුණත් මහ පාළු පරිසරයක් නිතරම තිබෙන මේ ඉඩමට උදයේත් මහ රාත්තිරියේත් පුංචි කෝච්චිය නඟන ‘හූ’ හඬ ද ඇසෙයි. ඈතින් පිහිටි මුහුදේ ඝෝෂාවත් විටින් විට මතුවෙයි.එදා කොළඹ කොටුවේ සිට ඕපනායක දක්වා විහිදුණු පුංචි කෝචිචි මාර්ගය කැලණිවැලි දුම්රිය මාර්ගය ලෙස නම් විය. අද එහි දුවන්නේ ලොකු කෝච්චිය. කැලණි මිටියාවත හරහා රේල් පාර වැටී ඇති බැවින් එනම ගත් බව පෙනෙයි.”මං නමෝ විත්තියෙන් අකුරට ගියේ ශාන්ත ක්ලෙයාර් විදුහලට. ඊට පස්සෙ ලුම්බිණි විදුහලට. පයින් තමයි මං යන්නේ. ඒ යනකොට ඔය රෙදිමෝල හරියෙ මිනිහෙක් පාර අයිනේ පහනක් පත්තු කරනවා නිතර දුටුවා. පස්සෙ කාලෙක ටිකින් ටික මෙතැන කෝවිලක් නිර්මාණය වුණා. යමුනාවට පිටිපස්සෙ තිබුණු හරක් නාවන තැන බලන්ඩ අපි ස්කෝලෙ ඇරුණාම එනවා. මීහරක් පට්ටි පට්ටි මෙහි බැස යන දර්ශනයත් ලස්සනයි.”පුංචි කාලේ රාත්තිරියට ගෙදර නිදි පොරෝනය යට ගුලිවන සුනිල්ට ඇළ කණ්ඩිය ඉස්මත්තේ තොවිල් ගෙදරක බෙර පද ද ඇසෙයි. මහා ගූඪ අන්ධකාරයක පාළුවක වෙළන මළපොතක් කියවන ශබ්දය ඉඳහිට ගමේ මළගෙදරකින් අසෙයි. මළ ගෙවල්වල වෙස්සන්තර ජාතකය ගායනා කරන විලාසය හැඟුම්බරය. එහි ගූඪ පාළු භයානක රසයක් කැටිවී ඇතැයි ඒ පුංචි සිතට දැනෙයි. අරුණාලෝකය බිම සිපගෙන මඳ විරාමයකට පසු සියොත් කූජනයෙන් පරිසරය කුල්මත්වේ.පුංචි කොල්ලා මේ හඩින් අවදි වුවත් බොහෝ ගැමියන් උදේ අවදිවන්නේ ද වැඩ කරන්නේ ද වැල්ලවත්ත රෙදි මෝලෙ නළා හඬටය. සුනිලුන්ගේ සීයා ගමේ සර්වාංග වෙද මහතෙකි. මේ රොමියෙල් සීයාගේ නොයක් වැඩ කටයුතුවලට පුංචි සුනිලුන් ද සහභාගි වෙයි. එය ඔහුට මහත් ප්‍රීතියකි. පන්සල් ඇසුර සීයා හරහා කොලුවාට ද ලැබෙයි. පැලෑණේ වජිරඥාන මහ තෙර නම විද්‍යෝදයේ ඉගෙන ගන්නා කාලේ වැඩසිටියේ ගමේ සුවිසුද්ධාරාමයේය. 1868 දී ඇරැඹි මේ ආරාමය සුවිශේෂ නිර්මාණයක් නිසා ලංකාවේ විශේෂ තැනක් ගනී.ඩබ්. ඒ. සිල්වා ජීවත් වූ නිවෙසශාන්තිනායකයාණන් පිඬු සිඟා වැඩීම පිළිබිඹු කළ පිළිමයක් ලංකාවේ බුදුමැදුරක නිමවා ඇත්තේ මෙහිය. අභය මුද්‍රාව පෙන්වමින් බුදුරදුන් වැඩ සිටින පිළිමයක් එක් පසෙකින්ද, බුදුන් පිඬු සිඟා වඩින දසුනක් නිරූපණය කරන පිළිමයක් අනෙක් පසින් ද මැදින් උන්වහන්සේ වැඩි සිටින හිඳි පිළිමයක් ද මේ සුවිසුද්ධාරාම බුදුමැදුරේ වෙයි.ගොරකගහවත්ත පන්සල නමින් හැඳින්වෙන මේ පන්සල පෞරාණික එකක් වුවත් එහි එතරම් පෞරාණිකත්වයක් ඉස්මතු නොවේ. නමුත් බර්නාඩ් සොයිසාලා වැනි ප්‍රතාපවත් මිනිසුන් මෙහි නිතර ගැවැසි අතර පැලෑණේ හාමුදුරුවන් ද වැඩ සිටි පින් බිමකි. එමතු ද නොව ශ්‍රී ලංකා නිදහස් පක්ෂය යන නම ශ්‍රී නිශ්ශංකයන්ගේ යෝජනාව බණ්ඩාරනායක මහතා පිළිගත්තේ ද මෙහිදීය.කැලෑහඳ, සුනේත්‍රා හෙවත් අවිචාර සමය, හිඟන කොල්ලා, විජයබා කොල්ලය වැනි කෘතින් ලියූ ඩබ්ලිව්.ඒ.සිල්වා සූරීන් විසූ ‘සිල්වමයර්’ නිවෙස තවමත් එගමේ තිබුණත් ඔහු නමින් ඒ නිවෙස පිහිටි පාර නම් කළත්, පිළිමයක්වත් නෙළා නොතිබීම කනගාටුවකි. අඩුම තරමේ ඒ නිවෙස ඩබ්ලිව්.ඒ’සිල්වා අනුස්මරණ පුස්තකාලය ලෙස නම් කළා නම්... යැයි මට සිතිණ.එතුමන්ගේ නිවෙස බලන්නට මාත් සුනිලුත්, ඡායාරූප ශිල්පි සුදම් ගිය ගමන ශෝකජනක එකක් වූයේ එනිසාවෙනි.”එදා පුංචි කෝච්චියේ යද්දී මිනිසුන් කියෙව්වෙ පියදාස සිරිසේනගේ හා ඩබ්ලිව්.ඒ.සිල්වාගේ පොත්. අද පියදාස සිරිසේන මතක් වෙන්ඩ කොළඹ ආනන්ද මහ විදුහල ඉදිරිපිට පිළිමයක් තියෙනවා. අපේ ඩබ්ලිව්.ඒ.සිල්වා මහතාට එහෙමවත් නෑ”නම හෙළි නොකළ ගැමියෙක් විස්සෝපයෙන් කීවේය. තවත් මහා ශාසනිත මෙහෙවරක් කළ කොටගම වාචිස්සර මාහිමියන් වැඩ සිටියේ ද මීට නුදුරින් පිහිටි පාමංකඩ පන්සලේය. පැලෑනේ වජිරඥාන හිමියන් එදා 1901 ජූලි 21 දා රික්ෂෝ පෙරහරකින් සුවිසුද්ධාරාමයට වැඩම වූ බව තවත් කෙනෙක් කියති. මේ මහ තෙරවරුන්ගේ බණ අනුශාසනා අසන්නට රොමියෙල් සීයා සමඟ හා මාපියන් සමඟ ගිය ගමන්වලින් සුනිලුන්ගේ සිත පහන් විය. ගම, ඇළ, කෙත, ඉවුර වගේම ශීලය, සමාදානය, ඉවසීම වැනි අධ්‍යාත්මික දෑ ද ඔහු තුළ පෙම්බැන්දේ මේ ආකාරයෙනි. පන්සල්වල දේ්වාල පෙරහර, දොරකඩඅස්න ඔහුගේ සිත්ගත්තේය. ඒ හිත යටින් පෙරී පන්හිඳින් ලියවුණු ගී කෙත අස්වැද්දුවේ මේ කාරණාය. ඊටත් අමතරව මනමේ, නාට්‍යය, කරදිය මුද්‍රා නාට්‍ය හා තවත් බොහෝ දේ ඒ කවි සිත පෝෂණය කළේය.”මං රඹුක්කන හිටි සලා ගුරුන්නාන්සේත් ළඟින් ඇසුරු කළා. පන්සල් පොත් වගේම ඒ කාලයේ 60 දශකයේ විශිෂ්ට නාට්‍ය මගේ සිත පුදුබු කළා. නෝනාගේ ගම පිහිටි අලගල්ල කන්ද මගේ හිත් ගත්තා. ඒ වගේම මගේ අම්මගෙ ගම දෙල්දූවත් එහි කමත් වැට නියර බැත අම්බරුවන් මගේ සිත තවත් විකසිත කළා. ඊටත් වඩා අපේ ජනශ්‍රැති.”සුනිලුන් හිටිඅඩියේ එහෙම කියයි. ඇත්තටම අනවතප්තවිල නෙළුම නෙළාලා පීරා වරලස මල් ගවසාලා නාග ලොවින් බැස නා ලිය ගමනින් එරන්දතිය එනවා... වැනි මියුරු ජනශ්‍රැතිය පදනම් කරගත් ගී ඔහුගේ පන්හිඳෙන් ගී කාව්‍යයට එක්වුණේ එනිසාය.කිරිල්ලපොන වටා රවුමක් යද්දී අපට තවත් බොහෝ දේ දැනගැනීමට හැකිවිණි. ගජමන් නෝනා මාතර යුගයේ මහා කිවිඳියගේ නෑ පරපුර සිටියෙත් ;ම් ගමට නුදුරින් පිහිටි මිලාගිරියේය. ග්‍රේරෝ නමින් හැඳින්වෙන ඒ පරපුරේ ඇත්තකු ද හමුවීම අපේ ප්‍රාර්ථනය විය.ලබන සතියේ ගජමන් නෝනාගේ පරපුරේඇත්තන් සමඟ කිරිල්ලපොනදී හමුවෙමු.උපාලි සමරසිංහඡායා -සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=as1205065</link>
    <topic>නෙළුම් විල</topic>
    <author/>
    <content>නෙළුම් විලඅප නැති අතර නිවෙසට කඩා වැදී තිබුණු හොරුන් මගේ වටිනා කැමරා උපකරණ ටික ගෙන ගොස් තිබිණි.මා නිවෙසෙහි ආරක්ෂාව හොඳ වර්ගයේ සුනඛ පැටවකු හදා වඩා ගන්නට පටන් ගත්තේ එහෙයිනි.එහෙත් නොසිතූ විරු අයුරින් ඌ ලෙඩ විය.මම පශු වෛද්‍යවරයකු සොයා ගියෙමි. සුනඛයා දින ගණනාවක් ද ඔහු වෙත ගෙන ගියෙමි.පශු වෛද්‍යවරයා විදේශයන්හි දී තමන් ලද අත්දැකීම් අප හා කීවේ ය. ඔහු ගේ අදහස් මා සිත් ගත්තේ ය.සුනඛයා මිය ගියේ ය. ඒ, ඌ ගෙනා ආයුෂ හමාර වී ඇති නිසා විය යුතු ය.කිසිවකු ඌට වසක් විසක් දී ඇද්දැයි යන සැකය අප තුළ බලවත්ව නැඟිණි. එහෙයින් මරණ පරීක්ෂණයක් සිදු කිරීමට අවශ්‍ය විය. මම වෛද්‍යවරයාට ඇමතුමක් දුනිමි.‘මම දැන් ඉන්නෙ කොළඹ. එනකොට රෑ එකොළහ විතර වෙනව. ඔයාට ඒ වෙලාවට එන්ඩ පුළුවන් ද?’ ඔහු ඇසුවේ ය.මම ඊට කැමති වීමි.මම සුනඛ සිරුර කුලී රියක පටවා ගෙන රාත්‍රියේ වෛද්‍යවරයා සොයා ගියෙමි.සායන වසා තිබුණ නමුත් වෛද්‍යවරයා එහි ආවේ ය.‘මේ වැඩේ දැන් මෙතන කරන එක හොඳ මදි. අපි අපේ ගෙදර යමු!’ ඔහු මා සිය නිවෙසට කැඳවා ගෙන ගියේ ය.ගමන් වෙහෙස ද නොතකා ඔහු මගේ අවශ්‍යතාව ඉටු කර දෙන්නට වූයේ ය. පරීක්ෂණය සිදු විය.කපන ලද සුනඛ සිරුර ආපසු රැගෙන යෑම ගැටලුකාරී බව වැටහුණේ පසුව ය.‘මම මෙයාව ගෙනියන්න පුළුවන් විදිහට හදල දෙන්නං. එතකොට කරදරයක් නෑ’ කී ඔහු ඒ සඳහා වෙහෙස විය.මා පසු වූයේ සුනඛයා නැතිවීම ගැන දුකිනි. එය ඔහුට වැටහී තිබිණ.‘ඔහොම තමයි කරදර එනකොට. අපි හොඳ සතෙක් හොයා ගම්මු!’ ඔහු මගේ හිත හැදුවේ ය.දැන් මා යා යුතුය. මැදියම් රැය ද පසු වී තිබිණ.“ඩොක්ටර් කීය ද ගාස්තුව?” මම වෛද්‍යවරයා දෙස බලමින් සාක්කුවට අත දැමුවෙමි.‘මට සල්ලි එපා! මේ සතාට අපි කරන්න පුළුවන් ප්‍රතිකාර කළා. මම මේ වැඩේ කරල දුන්නෙ ඔයාට උදව්වක් විදිහට.’එය සැබෑ කාරුණික වදනක්. මිනිස්කම අවබෝධය සපිරි වදනක්. එබඳු වදනක් හමුවේ මුදල යනු වැඩකට නැති දෙයක් නොවේ දැයි මට සිතිණ.මම ඔහුට තුති පුදා කඩිනමින් සමු ගත්තේ තව දුරටත් ඔහු ගේ කාලය නොගෙන ඔහුට විවේකයක් ලබා දිය යුතු යැයි තදින් සිතට දැනුණු හෙයිනි.මෙබඳු සැබෑ මිනිසුන් දැකීම ද වාසනාවකි.මතුගම සෙනරත් කරුණානායක පශු වෛද්‍යවරයාණනි, ඔබට යහපත සැලසේවා!  අගලවත්තේ දුමින්ද ජයවර්ධන මහතා විසින් යොමු කරන ලද ලිපියක් ඇසුරිනි.හොරණ දොන් පේද්‍රික් විද්‍යාලයෙහි මවුපිය උපහාර දම් දෙසුමක් විය. මා මුලදී සිතුවේ කොතැනත් සිදුකෙරෙන්නාක් බඳු හුදු දම් දෙසුමක් විය හැකි බව ය.දේශකයාණන් වහන්සේ සිසුන් විසින් ම විසිතුරු පෙරහරකින් වැඩම කරවනු ලැබිණි.ශාලාව මාපියන්ගෙන් ද සිසු දරුවන් ගෙන් ද පිරී ගොස් තිබිණ.’ඔය හිනාවෙවී ඉන්න දෙමව්පියොයි දරුවොයි තව ටිකකින් හැඟීම්බර වෙලා අඬන හැටි බලන්ඩකෝ’ මා මිතුරෙක් මගේ කනට කර කීවේය.මසිත ඇතිවූයේ කුහුලකි. සිදුවන්නේ කුමක්දැයි මම බලා සිටියෙමි.ධර්ම දේශනාව ඇරඹිණි.”දැන් සියලු දෙනාම ඇස් පියාගන්න” දේශකයාණෝ කීහ. ශ්‍රාවකයෝ ඊට අවනත වූහ.පසුබිමින් ගීයක් වාදනය විය.”අම්මාවරුනේ... අම්මාවරුනේසම්මා සම්බුදු අම්මාවරුනේ..’ඉන් ශ්‍රාවක සිත්සතන් නිවී සැනසිණ.යළි දේශනාව ඇරඹිණ.’දැන් ආයිමත් කවුරු කවුරුත් ඉස්සෙල්ල වගේ දෑස පියාගන්න’අපි යළිත් දෑස් පියා ගතිමු.පසුබිමින් තවත් ගීයක් වාදනය විය.’ගමට කලින් හිරු මුලුතැන්ගෙට වඩිනාඒ හිරු එළියේ නැණ මල් පොඩි පිපුණාඒ මල් සුවඳේ අද ලොව්තුරු සුව විඳිනාකලාවැවේ නිල් දියවර අපෙ අම්මා..’අප සිත්හි මවුගුණ සුවඳ උතුරන්නට වූයේය.ඊළඟට තවත් ගීයක් ගුවනට මුසුවිය.පිය සෙනෙහසට කව් ගී ලියැවුණා මදි...’පිය ගුණ සුවඳින් අප සිත් සතන් පිරී ඉතිරිණිදරුවන් සිය මාපියන් දෙසත් මාපියන් සිය දරුවන් දෙසත් නිහඬව බලා සිටින්නට වූයේ මුදු මොළොක් හැඟුමින් තෙත් වෙමිනි.දේශකයාණෝ පරිස්සමින් මේ ඉසුයුම් සිත් සතන් ආමන්ත්‍රණය කරන්නට වූහ.ඒ වන විට වෙඬරු පිඬක් සේ තෙත්ව තිබූ මාපිය දූදරු හදවත්හි වූ සෙනෙහස කඳුළු පොදක් වී දෑසින් පිටවන්නට වූයේ ය.මාපියෝ ද දූදරුවෝ ද උනුන් වැලඳ ගනිමින් හඬන්නට වූහ.මම ඇස පියා ගතිමි. පැය කිහිපයක් එක දිගට මේ මුදුමොළොක් හැඟීමෙන්ම සිටීමට හැකි නම් කොපමණ අගේදැයි මට සිතිණ.වෑවල සීලරතන හිමියනි, දොන් පේද්‍රික් විද්‍යාලයයේ ආදි ශිෂ්‍යයකු වූ ඔබ වහන්සේ පාසලට ගමට මෙන් ම රටට ද ආලෝකයකි.නුගේගොඩ ප්‍රදීප් සමරසිංහ මහතා විසින් යොමු කරන ලද ලිපියක් ඇසුරිනි.නෙළුම් විල, සිළුමිණ,ලේක්හවුස්, කොළඹකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=as1205066</link>
    <topic>කුංග්ෆු සහ පොල් අඩි</topic>
    <author>ජැක්සන් ඇන්තනි</author>
    <content>කුංග්ෆු සහ පොල් අඩිසදේශ් කුමාර් රාමෝජි පරිපාලනය සමඟ පැවැත්වූ සම්බන්ධතාවට අනුව අපේ සිනමා කණ්ඩායම 80ක් පමණ වී තිබේ. ඒ අතර විශාල ප්‍රමාණයේ යුනිට් වාහන තුනක්, කැරවෑන් රථයක්, සුඛෝපභෝගී වාහන දෙකක්, වෑන් කීපයක්, රූපගත කිරීම සඳහා එක ම වර්ගයේ කළු පැහැති ඩිෆෙන්ඩර් වාහන දෙකක් සහ විශාල ප්‍රමාණයේ ක්‍රේන් ට්‍රක් එකක් ද විය.කැරවෑන් රථය වෙන් කොට තිබුණේ ප්‍රධාන නළුවා (Hero) වන මා සඳහා ය. මේ රථය තුළ මගේ වේශ නිරූපණ, ඇඳ පැලඳ ගැනීම් වැසිකිළි නාන කාමර හා විවේක කාලය තුළ සිදුවීමට අවශ්‍ය සියලු පහසුකම් ඇත. මේ අසූ දෙනා සඳහා කෑම බීම ආදිය හෝටලයේ දී සම්පාදනය වී රූපගත පරිශ්‍රය වෙත ගෙනැවිත් සකස් කර දෙනු ලැබේ. ආහාරපාන ගැනීම සඳහා වෙන ම හට් කිහිපයක් ඉදි වී ඇත. වෘත්තීය තත්ත්ව තරාතිරම් මත මේ හට්වල කැම බීම ගන්නා අය තීරණය වෙයි.වඩාත් සුවපහසු හට් එක නිෂ්පාදක, අධ්‍යක්ෂ,ප්‍රධාන කැමරා ශිල්පි සහ ප්‍රධාන නළු නිළියන් සඳහා ය. තාක්ෂණික කණ්ඩායම් තවත් කූඩාරමක ය. ප්‍රවේග නළුවන් සහ අතිරේක නළු නිළියන් වෙන වෙන ම කූඩාරම්වල ය. සෙසු සුළු නිලධාරීන් වෙන ම ය. ඉන්දියාවේ කුල වාදයත් මේ වෘත්තීය නිලධාරිවාදයේ දෙකම එක සමාන යැයි මම කල්පනා කරමි. මා ඒ පාඩම මුලින් ම ඉගෙන ගත්තේ “කුස පබා” චිත්‍රපට පරිශ්‍රයේ දී ය.සටනට බැන්ඩු ලෑස්තියිකුස පබා චිත්‍රපටයේ විකෘති කුස ගේ කැවුම් නහය වේශ නිරූපණය කිරීම සඳහා ඉන්දීය වේශ නිරූපණ ශිල්පීන්ගේ සහභාගීත්වය ලබා ගැනීමට ඒ චිත්‍රපටයේ නිෂ්පාදකවරුන්ට සිදුවිය. ඒ සඳහා ලංකාවට පැමිණියේ ඉන්දීය බොලිවුඩ් සහ කොලිවුඩ් සිනමාවේ අති ප්‍රවීණ වේශ නිරූපණ ශිල්පියකු වූ අනිල් පෙම්ගිරිකර් ය. ඔහු මගේ මුහුණ මත නාස් කීපයක් නිර්මාණය කළේය. අධ්‍යක්ෂ තුමා විසින් එක් නහයක් තෝරා ගැනුණි.චිත්‍රපටයේ මුල් රූපගත දින කිහිපයක් පමණි අනිල් පෙම්ගිරිකර් මහතා ලංකාවේ සිටියේ. ඔහු ඉන්දියාවේ ඉතා කාර්ය බහුල ප්‍රවීණයෙකි. එහෙත් මගේ රූපගත කිරීම් සඳහා දිනපතා ම අලුත් නාසය බැගින් මගේ මූණ මත රැඳවිය යුතුය. අනිල් මහතා ඔහුගේ හොඳ ම ගෝලයා ලංකාවේ නවතා ගියේ ය.ඔහු නමින් ප්‍රතාප් මල්හායි ය. ප්‍රතාප් එතැන් සිට මාස දෙකක් පමණ කල් ලංකාවේ ගතකළේය. ඔහුට පැවරී තිබුණේ මගේ වේශ නිරූපණය සිදුකිරීම පමණයි. එහෙයින් ඔහු නිතර මා අසල රැඳුණි. අප දෙදෙනා අතර විශාල මිතුදමක් ඛ්ට ගැනුණි.ලංකාවේ සිනමාව නිලධාරිවාදී ලෙස කණ්ඩායම් වී නැත. අපි දර්ශන තලයේ දී නිෂ්පාදක වරයාගේ සිට තේ සම්පාදනය කර දෙන සුළු සේවකයා දක්වා එක ම කණ්ඩායමක් සේ සිටිමු. අපේ කණ්ඩායම් හැඟීමේ ඇති එකමුතු චර්යාවන් පිළිබඳ ප්‍රතාප්ට පුදුමය. ඔහු අපේ රටේ ඇති ඒකරාශී භාවය පි‍්‍රය කරයි. එය අගය කරයි. ඉන්දීය මහා සිනමාව තුළ දී ඔවුන්ව පුරුදු කර ඇති වෘත්තීය පිළිවෙත්වලට වඩා ලාංකේය සිනමාවේ ඇති “වෘත්තීය නො වන මනුස්සකම්වලට” ප්‍රතාප් වඩාත් කැමති ය.එහෙත් මම ඔහුට කියා දුන්නෙමි. ලංකාවේ ද 60, 70 දශකවල තිබුණේ සමාගම් කිහිපයකින් මෙහෙයවනු ලැබූ වෘත්තීය සිනමාවකි. “ත්‍රිපුද්ගල ඒකාධිකාරය” ලෙස අප නම් කළ සිලෝන් තියටර්ස්, සිනමාස් සහ සිලෝන් එන්ටර්ටේන්මන්ට්ස් යන ඉන්දීය මූල සමාගම් ලංකාවේ වෘත්තීය සිනමාව බිහි කොට පරිපාලනය කළේය.වින්ඩ්ස්ක්‍රීන් එක පුපුරයිඑහෙත් ඒවායින් දේශීය නිෂ්පාදකයාට පහර වදින්නේ යැයි පැන නැඟුණු ‘ජාතික සිනමා රැල්ල’ ව්‍යාප්ත වී මේ සමාගම්වල කාර්යභාරය අහෝසි කර දැම්මේ ය. එදා ලංකාවට සමාන්තරව (සමහර තැනක ලංකාවට වඩා පහළින්) තිබූ ඉන්දීය සමාගම් සිනමාව අද ජනකාන්ත බොලිවුඩ්, කොලිවුඩ් සහ ටොලිවුඩ් වෘත්තීය සිනමාව බිහි කර තිබේ. ළෙංගතු මානවවාදී, කණ්ඩායම් හැඟීමෙන් යුතු ගුණධර්ම සහිත වර්තමාන ලාංකේය සිනමාව දැඩි වෘත්තීය පිළිවෙත් සහිත ඉන්දීය වාණිජ සිනමාවට ගව් ගණනක් ඈතින් ගමන් කරනු දැකිය හැකි ය.එහෙයින් සදේශ් කුමාර් නම් නූතන නිෂ්පාදකවරයාට තමන්ගේ ‘ප්‍රවේගය’ සිනමා කෘතියේ ප්‍රවේගාත්මක ත්‍රාස ජවනිකා රූපගත කරගැනීම සඳහා වෘත්තීය සිනමාවක් පවතින ඉන්දියාවට යෑමට සිදුවී තිබේ. අපි දැන් හයිද්‍රාබාද් හී පිහිටුවා ඇති රාමෝජි සිනමා නගරයේ දී ප්‍රවේග සටනක් රූපගත කරමින් සිටින්නෙමු.පෙට්ට්‍රල් බෝම්බයෙන් අනූ නවයෙන් බේරුණු බැන්ඩූ නැඟී සිටී. සිව් දෙසින් ම ආයුධ අමෝරාගත් මැරයෝ ඔහු වෙත දිව එති. වාහනය නතර වූ සැණින් රථයෙන් බැස සිටි තම සහෝදර ජී.ජේ ව වහා ම ඩිෆෙන්ඩරය තුළට දමා දොර වසන බැන්ඩූ සටනට සූදානම් වූවේ ය.මම බොක්සිං කරුවෙකු සේ මගේ දෑත් මුහුණට ළං කොට රිද්මයකට උඩ පනිමින් වාරු ගත්තෙමි. මා මීට පෙර ප්‍රගුණ කොට නො තිබුණ ද මගේ වැඩි ප්‍රිය මනාපයක් ඇති සටන් කලාව බොක්සිං ය. එහෙත් සිල්වා මාස්ටර් වහා මා වෙතට පැමිණ එය වෙනස් කළේය. බැන්ඩූ පුහුණු බොක්සිං ක්‍රීඩකයෙක් දැයි ඔහු මගෙන් විමසුවේය. එය එසේ නො වන නිසා බොක්සිං හැඩ සහිත ඉංගිත භාවිතා නො කරන්නේ නම් මැනැවැයි ඔහු මට පහදා දෙයි.බැන්ඩුගේ පහර දීම සිල්වා මාස්ටර් මට අනුකරණය කොට පෙන්වයි. ඔහු හොඳ සටන් කරුවකු පමණක් නොව හොඳ නළුවකු ද බව ඒ වෙලාවේ මම වටහා ගත්තෙමි. ඉන්දියාව ක්‍රමයෙන් තම චිත්‍රපට සටන් කලාව වෙනස් කරගෙන යන්නේ යැයි විවේක ලද වෙලාවක සිල්වා මාස්ටර් පැහැදිලි කරයි. අතීතයේ දී වික්‍රමාන්විත හැඩතල නර්තනාචාරයක් බවට පත්ව තිබූ බයිස්කෝප් සටන අද පුළුවන් තරම් ස්වාභාවිකකරණයකට ලක්ව ඇත. අතීත ඉන්දීය චිත්‍රපටවලටත් වඩා මැනැවින් අතීත අපේ චිත්‍රපටවල සටන් කලාව ප්‍රගුණ වී තිබුණි. ‘ඩිෂුම්’ සටන් කලාවේ යෙදුණු ගාමිණී ෆොන්සේකා, ඇලෙක්සැන්ඩර් ප්‍රනාන්දු, එච්.ඩී.කුලතුංග වැනි ලාංකේය නළුවන් සමකාලීන ඉන්දීය ප්‍රමුඛ නළුවන්ට වඩා හොඳින් මේ නර්තනාචාරය ප්‍රගුණ කොට සිටියෝ ය.එහෙත් මනිරත්නම් වැනි දකුණු ඉන්දීය චිත්‍රපට අධ්‍යක්ෂවරු පසුගිය දශක දෙකක් ඇතුළත හැකිතාක් ස්වාභාවික චරණයෙන් යුතු චිත්‍රපට සටන් කලාවක් බිහි කළෝය. සිල්වා මාස්ටර් මගෙන් ඉල්ලන්නේ මේ ස්වාභාවික හැඩතල බව මට වැටහෙයි. මම මීට පෙර ලංකාවේ අධ්‍යක්ෂවරුන් කිහිප දෙනෙකුට ම එබඳු ස්වාභාවික සටන් ඉංගිත මුදා හැර ඇත්තෙමි. එච්.ඩී.ප්‍රේමරත්නයන්ගේ ‘විසිදැල’ චිත්‍රපටයේ දී ඩබ්ලිව්.ජයසිරි සමඟත්, උදයකාන්ත වර්ණසූරියගේ ‘ගිනි අවි සහ ගිනි කෙළි’ චිත්‍රපටයේ දී රංගන ප්‍රේමරත්න සමඟත්, ‘රන්දිය දහර’ චිත්‍රපටයේ දී පාලිත ගලප්පත්ති සමඟත් මම හැකිතාක් ස්වභාව චරණයෙන් යුතුව සටන් කොට ඇත්තෙමි.මා මගේ චිත්‍රපට වයස තුළ අල්ලා ගන්නට තැත් කළ ඩිෂුම් තත්ත්වයෙන් තොර ස්වාභාව සටන් කලාව අද ඉන්දීය සිනමාව අල්ලාගෙන තිබේ. ඔවුහු එය සූක්ෂ්ම තාක්ෂණයෙන් හා ප්‍රායෝගික ක්‍රියාන්විතයෙන් වැඩි දියුණු කොට ගෙන සිටී. එය නළුවාගේ කාය ශක්තියට වඩා චරිතයේ අධ්‍යාත්ම ශක්තිය ඉදිරියෙන් තබා කරනා ක්‍රියාදාම රංගනයකැයි මම හඳුනාගෙන සිටියෙමි.මෙයා කැරකෙන්නෙ කේබල් එකෙන්මම බැන්ඩුගේ අධ්‍යාත්මය තුළට රිංගුවෙමි. බැන්ඩූ වනාහී කවරෙකුටවත් පරාද කළ නොහැකි චණ්ඩියෙකැයි ප්‍රකට වී සිටී. ඒ විශ්වාසය බැන්ඩුගේ ආයුධය නම් ඔහුට මේ පහළොස් දෙනාව අඩපණ කළ හැකිය. සිල්වා මාස්ටර් මගෙන් ඉල්ලන්නේ එබඳු අධ්‍යාත්ම නිරූපණයක් යැයි මම සිතා ගත්තෙමි.සිල්වා මාස්ටර්ට එක් ගෝලයෙක් සිටී. මේ කණ්ඩායමේ සිටින ළාබාල ම තරුණයා ඔහුය. ඝන කළු පැහැති චවියකින් යුක්ත ඔහු ඉන්දියාවේ සෑම නළුවෙකුට ම ආකෘති ලෙස සටන් පා ඇත. සිල්වා මාස්ටර් මේ ජවනිකාව තුළ සකස් කළ ප්‍රවේග ඉංගිත රචනාව මුලින් ම කියන්නේ මේ කළු ගෝලයාටයි. ඉන්පසු සටනේ පිළිවෙළට නොව කැමරාව තබන තැන අනුව සකස් කර ගත් පෙළගැස්මකට අනුව අපට රඟපාන්නට සිදුවෙයි.සිල්වා මාස්ටර් රූපය (Shot) සකස් කරද්දී ;මාඩලයට ගන්නේ කළු ගෝලයාවයි. ඔහු පුහුණුවීම්වලදී සෙසු මැරයින් සමඟ පවත්වන සටන් ඉංගිත ටික මා බැන්ඩුට පරිවර්තනය කර ගත යුතුය. සටනේ ඇති තාක්ෂණය ප්‍රේක්ෂකයින්ට නො පෙනෙන්නේ නළුවා චරිත නිරූපණය කළ තරමට ය.මම එකෙකු ඔසවා පොළොවේ ගසන විට ඒ නළුවා අහසටම පැන නැඟෙන්නේ කේබල් ආධාරයෙන් ය. විශාල ක්‍රේන් යන්ත්‍රයක අමුණා ඇති සිහින් කේබලය නිවැරදි තැන උඩට අදින්නට වෙන ම පුහුණු කණ්ඩායමක් සිටී. මා තවකෙකුට පා පහර දෙන විට ඔහු උඩ වීසි වන්නේ බඹරයක් සේ කරකැවෙමිනි. ඔහුගේ කේබලය බඩේ කිහිප විටක් ඔතා ඇත.එවිට උඩට එසවෙන කේබලයේ බැමි ලිහෙන වේගයට නළුවා හරහට කරකැවෙමින් උඩ යයි. මා එකෙකු ඔසවා අනිකුන් මතට වීසිකර දමන දර්ශනය කිහිප අතකින් ම රූපගත කළේය. මම විදුලියක් සේ වේගවත්ව පහර දුන්නෙමි. පන්නීර් නම් ප්‍රවීණ කැමරා ශිල්පියා ඒවා මන්ද වේගීව රූපගත කර ගත්තේය. එකෙකුගේ ඔළුවෙන් ඇද මා ඩිෆෙන්ඩරය වෙතට වීසි කළ විට ඔහුගේ ඔළුව ගොස් පැති කවුළු වීදුරුවේ වැදී එය පුපුරා යි. වීදුරුවට සවි කොට තිබූ කුඩා බෝම්බය නිවැරදි වෙලාවේ පිපුරුවේය. මැරයාගේ හිස දෙපසින් වීදුරු කටු වරුසාවක් සේ වැගිරෙයි.එකෙක් කරණමක් ගසා මගේ පහර වළකා මට මුවහත් මන්නයෙන් කොටයි. මන්නයත් සහිත ඔහුගේ අත තරයේ අල්ලාගන්නා බැන්ඩූ ඒ අත කරකවා, ඔහු වටා භ්‍රමණය වී මැරයාගේ අත ගෙන ඔහුගේ සිරුර අහසේ පා කර ගෙනවුත් ඩිෆෙන්ඩරයේ පසු වින්ඩ්ස්ක්‍රීනයේ ගසයි. වින්ඩ්ස්ක්‍රීනයට සවි කොට තිබූ බෝම්බයේ වයරය අතින් ගෙන බලා සිටි ශිල්පියා පළමු වතාවේ බෝම්බය නො පිපුරුවේය. එවිට සිල්වා මාස්ටර් ඔහුට ස්තුති කළේ එවර මැරයා කේබල් ආධාරයෙන් හොඳින් කරකැවී අවුත් වින්ඩ්ස්ක්‍රීනයේ නොවැදුණු නිසා ය. චලනය නිවැරදි නො වී වින්ඩ්ස්ක්‍රීනය පිපුරුවේ නම් ඒ දර්ශනය යළි රූපගත කරන්නට අලුත් වින්ඩ්ස්ක්‍රීනයක් සවි කළ යුතුව තිබුණි. තව වින්ඩ්ස්ක්‍රීන්ස් කීපයක් ඔහුගේ නිෂ්පාදන අංශයේ තිබේ. එහෙත් වෙඩි ශිල්පියා කල්පනාකාරී වූ නිසා ඒවා සහ ඒවා සවි කිරීමට ගතවන කාලය ඉතිරි කර ගත හැකි විය.ඒ දර්ශනය යළි ක්‍රියාත්මක විය. මම ඔහුගේ අතින් ඇද ඔහුගේ සිරුර ගුවනේ කරකවා ගෙනැවිත් වින්ඩ්ස්ක්‍රීනයේ ගැසුවෙමි. මහ හඬක් ද නංවාගෙන බෝම්බය පිපිරී වින්ඩ්ස්ක්‍රීනය පුපුරා ගියේ ය. දැන් මැරයාගේ දිගු මන්නා පිහිය බැන්ඩූ අතේ ය. ඔහු ආයුධය වනා මැරයන් බිය වද්දමින් ඔවුන් සියලුදෙනා ම මෙල්ල කර ගති. එහෙත් බැන්ඩුගේ ඉරණම් කථාව අවසන් වන්නේ කිසිවෙකුත් නොපැතූ ලෙස ක්‍රියාත්මක වූ ඔහුගේ බාල සහෝදරයා අතිනි. දින තුනක සටන අවසානයේ ජී.ජේ.ගේ පිහි පහරෙන් බැන්ඩු ඇද වැටෙයි. මැරයෝ වහා ඔහු වට කර තියුණු ආයුධවලින් කපා කොටා බැන්ඩුව මරා දමති.කෑලි කෑලිවලට කපන ලද සිරුර සහිතව මා රාමෝජි චිත්‍රාගාරයෙන් නැගී සිටිය ද බැන්ඩුගේ සිරුර ගොම්මන් හැන්දෑ යාමයේ පාළු පිට්ටනියේ තනිවී තිබුණි. සටන අවසානයේ සිල්වා මාස්ටර් මා වැලඳගත්තේය. ඔහුගේ ඇපල් ෆෝන් කැමරාවෙන් වහා ම අප දෙදෙනාගේ ෆොටෝ එකක් ගත් සිල්වා මාස්ටර් ඒ වෙලාවේ ම එය ඔහුගේ Facebook එකට දැම්මේය. සිල්වා මාස්ටර් ගේ ප්‍රවේග නළු කණ්ඩායම පෙළට සිට ඡායාරූපයක් ගැනීම සඳහා මට ආරාධනා කරන ලදී. අප වෙන් වූයේ ස්ථිර ලෙස ම යළි හමුවීමට අදිටන් කරගෙන ය.ලබන සතියේ -අවුරුදු දවස්වල මා හිටියේ ඉතාලියේ...ජැක්සන් ඇන්තනිwww.jacksonanthony.comඡායාරූප – නිරෝෂන් එදිරිමාන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=av1205062</link>
    <topic>හිත සුවදායක බුදු ගුණ ගීයක රසය විඳිමි නිබඳේ</topic>
    <author>ජෝජ් රොබ්සන් ද සිල්වා</author>
    <content>හිත සුවදායක බුදු ගුණ ගීයක රසය විඳිමි නිබඳේහිත සුවදායක බුදුගුණ ගීයක රසය විඳිමි නිබඳේ හිමි සනරාමර හිමි සනරාමර ලෝත සිවංකර ලොව්තුරු බුදු සමිඳේ මා හද මැලවෙන මල් දෝතට ගෙන පාද වඳිමි නිබඳේ හිමි ගුණ ආකර ලෝක දිවාකර ලොව්තුරු බුදු සමිඳේ හිත දුක වාවන බුදුබණ පදයක මිහිර දකිමි නිබඳේ හිමි දම් ආකර ගුණ මිනි සාගර ලොව්තුරු බුදු සමිඳේ හිත සුවදායක බුදුගුණ ගීයක රසය විඳිමි නිබඳේපද රචනය : රඹුකන සිද්ධාර්ථ හිමි සංගීතය : එච්. එම්. ජයවර්ධන ගායනය : මාලනී බුලත්සිංහල  පාරමිතා බල පූරිත පූජිත බුද්ධ දිවාකරයාණෝ වෙසක් පොහෝ දින දිනූ සේක ලොව බුද්ධ දිවාකරයාණෝ සැනසෙමු පුද දී මුනි සිරිපාදේ පිහිනමු පිහිනමු බුදු ගුණ මූදේ සනහා මුළු ලොව නිවන් ලබා දී පුණ්‍ය මහෝදදී ශාන්ත සමාධි සනරාමර ගුරු ලෝක ශිවංකර බුද්ධ දිවාකරයාණෝ මාර පරාජය කළ මුනිඳුන්ගේ කරුණා සීතල මෙත් දහරා ගලා බසී තුන් ලෝ තලයේ දුක් ගිමන් නිවා අම සෙත් සාදා බුදු රැස් කැටි වී නැගි ආලෝකේ පිසයයි දුක දුරු මුළු තුන් ලෝකේපද රචනය : ශ්‍රී චන්ද්‍රරත්න මානවසිංහ සංගීතය : ඩබ්ලිව්. ඩී. අමරදේව ගායනය : ඩබ්ලිව්. ඩී. අමරදේව, නන්දා මාලනී ඇතුළු පිරිස චිත්‍රපටය : රන්මුතු දූව  අමා දහර දිය ගලා ගලා තුරුලතා තුළින් මල් පියලි සලා සිය හඬින් ලොවට සිහ නද පතුරා ලෝ සත අතරින් ජනිත වුණා සැපෙහි කිමිදී දුකෙහි ගැලීලා මැදුම් පිළිවෙතින් අමා සුව ලබා දහම් සුවඳ මල් දසතම පතුරා සියලු කෙලෙස් මැඬ බුදු වූවා ජීවිතයේ ඇති නොනිමි අතිර බව ලොවට පැතිරු කරුණාවේ අම ගුණ සියලු සතුන් වෙත දහම් රස බෙදු කරුණාබර නෙත නිවී ගියාපද රචනය : පේ‍්‍රමකීර්ති ද අල්විස් සංගීතය : වික්ටර් රත්නායක ගායනය : වික්ටර් රත්නායක  සිරිමා බෝ මුල විදුරාසන මත බෝසත් වැඩ වෙසෙනා සුරනා රැඟුමන් දිනනා නැටුමකි මර දූවරු තිදෙනා රතී වයන්නී - රඟා රඟන්නී තන්හා ගී ගයතේ මෙකී ළඳුන් බඳු - ළඳුන් නටා නැත කිසි දිනයක දියතේ සහන සනහති - නයන පිනවති ඉඟසුඟ නළවාලා මනස කළඹති - අනඟ සැර දෙති රඟදෙන මරදූලා සමාධි සමවැඳ - බුදුතුරු සිදුහත් තවුසා වෙසෙනු පෙනේ නුරා ලතාවට මර අඟනන්ගේ හිමි නැත වසඟ වුණේපද රචනය : කරුණාරත්න අබේසේකර සංගීතය : සිසිර සේනාරත්න ගායනය : ඉන්ද්‍රානි සේනාරත්න  පුන් සඳෙන් රැස් ගංතෙරෙන් කොත් කැරැල්ලෙන් බෝමළුවෙන් සීත සමීරෙන් චන්දන කල්කෙන් සතුට උදාවේවා - මිහිර බෙදා දේවා හඳට හඳක් නැත මෙහෙම හඳක් නැත පෝයදාට පෑ හඳ වාගේ හඳට හඳක් නැත මෙහෙම හඳක් නැත මිහිකත සනහන හඳ වාගේ කකුසඳ කෝනාගම සහ කස්සප ගෞතම බුදුවරු දැක්ක සඳේ මතු බුදුවන මෙත් හිමිගේ මහිමය බුදුරැස් දකිනා සුපුන් සඳේපද රචනය : පී. එම්. සේනාරත්න සංගීතය : ආර්. ඒ. චන්ද්‍රසේන ගායනය : පුන්සිරි සොයිසා  බුදුනේ බුදු පියාණනේ මනුසත් දෙරණේ අඳුර මකා පුනරාගමනය කළ මැනවි පුනරාලෝකය දෙනු මැනවි පියාණනේ ඔබ බෝ මැඩ සිටියත් නිසංසලේ ඔබ සෙවණැල්ලේ දුසිරිත් වැඩිවෙයි නිරන්තරේ බැතියෙන් සපිරුණු ඔබගේ ලෝකය නොදහම මැද මියැදී අවසානය නිවන් පුරේ සිට අදිසි වෙසින් හෝ වැඩම කරන් මිනිසත්කම ගැන බණ පදයෙන් මෝහය දුරලන් ඔබ දුටු නිර්මල දැහැමි අතීතය අදමිටු ජනයින් අතර අනාථයපද රචනය : මහාචාර්ය සුනිල් ආරියරත්න සංගීතය : සරත් දසනායක ගායනය : ටී. ෂෙල්ටන් පෙරේරා චිත්‍රපටය : සසර චේතනා  දන්නෝ බුදුන්ගේ ශ්‍රී ධර්මස්කන්ධා පේවී රකිති සොඳ සීලේ නිබන්දා ක්ලේශ නස්නා භික්ෂු ඇත්තේය බෝ සේ රහතුන් නිවසනා පාය ප්‍රකාශේ බූ ලෝ මතේ මේ දෙව් ලෝ පෑවා සේ පේනා මෙ පුර මුනි ශාසන වාසේ එර්දියෙන් යන්නා වූ නෙක් රහතුන්ගේ සෙවණැල්ලෙනි හිරු රශ්මිය භංගේ මානෙල් නෙළුම් හා ඕළු පුෂ්පාදී ඇත්තේ පොකුණුවල බෝ ජල පෑදී සේරුද පන්ති පන්ති පීනති බෝ සේ අනුරාධ නගරය දැන් පෙනේ ඔස්සේපද රචනය : ජෝන් ද සිල්වා (“සිරිසඟබෝ” නූර්තියෙනි)  සඳ වතුරක් සේ මෙත් සොමි ගුණෙනා දිව මතුරක් සේ තුඩ තුඩ රඳනා සමිඳුණි ඔබ වේවා පියුම් ගොමු හද විල් ජලයේ උදා ළහිරු සේ ලොව සනසවනා තරු වියනක් සේ සිත පහදවනා සමිඳුණි ඔබ වේවා පහන් ටැඹ මා ළය මඬලේ මල් සුවඳක් සේ සුළඟට වඩිනා මව් වදනක් සේ සෙනෙහස ගලනා සමිඳුණි ඔබ වේවා පිහිට මට මේ බව කතරේපද රචනය : රඹුකන සිද්ධාර්ථ හිමි සංගීතය : එම්. ආර්. චූලසිංහ ගායනය : ටී. එම්. ජයරත්න  ශ්‍රී සම්බුද්ධ ශ්‍රී සම්බුද්ධ රාජා වඳිම් මා සෑසි තිලෝනා වඳිම් හද පුදසුන් සදා එහි බැතිමල් පුදා මා සෑසි තිලෝනා වඳිම් ශ්‍රී සම්බුද්ධ රාජා වඳිම් අංගුලිමාල නාලාගිරි ලෝ සතුන් රාග පාපේ පිරි අදම පවිටන් දැමු දම් අමාවෙන් තෙමු දම් රඳාණන් වඳිම් සැමදා සිව්සැකී කප් කෙළක් දුක දරා සෙව්සුවේ පස්මරුන් මන් මරා පාරමි දම් පුරා බුදු වූ ලොව්තුරා දම් රඳාණන් වඳිම් සිත් පුරා මුල් සෙවු වේදනා සාදනා ඉන් මිදෙව් සේක මේ ලෝ දනා අන්ධකාරේ නැසු මිහිරි සදහම් දෙසු ලෝ පියාණන් වඳිම් සැමදා මා සෑසි තිලෝනා වඳිම්පද රචනය : පේ‍්‍රම්නාත් ජයතිලක ගායනය : සුජාතා අත්තනායක  බුද්ධං සරණං ගච්ඡාමි ධම්මං සරණං ගච්ඡාමි සංඝං සරණං ගච්ඡාමි ඔබෙ රාගී මන කැළඹේදෝ - ද්වේශේ මෝහේ නෑවේදෝ ඔබෙ රාගී මන කැළඹේදෝ - පිවිතුරු හදවත පෑරේදෝ එම විට පවසනු මුවින් ඔබේ - බුද්ධං සරණං ගච්ඡාමි... මෛත්‍රී කරුණා දූෂිත වී - ක්‍රෝධය ඊර්ෂ්‍යා පෝෂිත වී හිංසා පීඩා දේවිදෝ - මිනිසා තිරිසන් වේවිදෝ ඝෝර විසැති නයි පොළොගුන් වන් - මිනිසුන් මිතුරු වෙසින් ඒ නම් එම විට පවසනු මුවින් ඔබේ - බුද්ධං සරණං ගච්ඡාමි... දුක් බරිනි මිරිකී යාදෝ - සත්‍ය ලෝකේ වැනසී යාදෝ නිර්මල පිවිතුරු චරිතෙ ඔබේ - පවිටෙන් බොරුවෙන් කෙලෙසා දෝ අගති අයුක්ති මාරුතයේ - ප්‍රාණෙ ඔබේ දෙදරා යාදෝ එම විට පවසනු මුවින් ඔබේ - බුද්ධං සරණං ගච්ඡාමි... නිර්දය භාවය ලෝ රජ වී - දයා ගුණේ වී අන්තර්ධාන මෝහෙන් මත් වීලා මිනිසා - ආගම හා ධර්මේ කෙළෙසා සත්‍ය බලේ බිඳ වළලාදෝ - ශ්‍රද්ධා භක්තිය දෙදරාදෝ එම විට පවසනු මුවින් ඔබේ - බුද්ධං සරණං ගච්ඡාමි... පේ‍්‍රමය ලෝකේ යාද නැසී - වෛර ගිනි ඇවිලේ ද දැඩි මාතා ස්නේහේ පා එද්දී - තම පුතු අසිපත පාවිදෝ ධරණිතල කම්පා වේදෝ - ගනෝදර ගුගුරා යාදෝ එම විට පවසනු මුවින් ඔබේ - බුද්ධං සරණං ගච්ඡාමි... ලෝක පියා සින්දේ ලොව ජනගේ ව්‍යාකූල සිත් හී අන්ධකාරේ විසිරී සෞම්‍ය කිරණ ලෝනාගේ - ඒකාලෝකේ විය ලෝකේ අමා ශාන්තියේ සෙවණැල්ලේ - ජන මන නැහැවූ පේ‍්‍රම ජලේ මර සටනින් අපරාජිත වූ - සුර නර පුද ලැබ පූජිත ඒ ලෝක සිවංකර මා හිමිගේ- ධර්මේ දස දෙස පැතිරේවා හැම දන තුඩ තුඩ රැව්දේවා - බුද්ධං සරණං ගච්ඡාමි...පද රචනය : කරුණාරත්න අබේසේකර සංගීතය : අනිල් බිස්වාස් ගායනය : මොහිදීන් බෙග්, ලතා වල්පොල ඇතුළු පිරිස චිත්‍රපටය : අංගුලිමාලජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=av1205063</link>
    <topic>ඊළඟ අවුරුද්දේ වෙසක් දවසට ‘දළදාගමනය’ තිරයට එනවා</topic>
    <author>හේමාලි විජේරත්න</author>
    <content>ඊළඟ අවුරුද්දේ වෙසක් දවසට ‘දළදාගමනය’ තිරයට එනවාසනත් අබේසේකරමේ එළඹෙන්නේ සම්බුද්ධ පරිනිර්වාණයෙන් වසර 2556 ක් ගත වූ වෙසක් පුන් පොහොය දිනයයි. සමස්ත ලෝකවාසී බෞද්ධ ජනතාවම අසිරිමත් තෙමගුල සිහි කරමින් වෙසක් උත්සවය සමරන මේ මොහොතේ ශ්‍රී ලංකා වාසී බෞද්ධ ජනතාව වෙත තවත් අපූරු බෞද්ධ නිර්මාණයක රුව ගුණ තේජස රැගෙන එන්නටයි මේ සූදානම.ශ්‍රී ගෞතම බුදුරජාණන් වහන්සේගේ ධර්මය අපේ ශ්‍රී ලංකාවට රැගෙන විත් මේ දිවයින බෞද්ධ රාජ්‍යයක් වූ ආකාරය පසුගිය වසරේ අපි සැමරූ ශ්‍රී සම්බුද්ධත්ව ජයන්තියත් සමඟම සිනමා නිර්මාණයකින් නැරඹුවා ඔබට මතක ඇති.ඒ ‘මහින්දාගමනය’ චිත්‍රපටයෙන්. එතෙක් ටෙලිනාට්‍ය ලෝකයේ විවිධ නිර්මාණ කරමින් සිටි සනත් අබේසේකර සිය කුලුඳුල් සිනමා අධ්‍යක්ෂණය ලෙස එළි දැක්වූයේ ‘මහින්දාගමනය’ චිත්‍රපටයයි.මහින්දාගමනයෙන් පසු ඔහු සිය දෙවැනි නිර්මාණ කාර්යය සඳහා මේ දිනවල සියලු කටයුතු සැලසුම් කරමින් සිටී. ශ්‍රී ලාංකේය බෞද්ධ ජනතාවගේ මුදුන් මල්කඩ ලෙසින් සලකන, ජීවමාන ගෞතම බුදු රජාණන් වහන්සේ වැඩ සිටිනවා යන හැඟීමෙන් විදේශිකයින් ගේ පවා ගෞරවාදරයට පාත්‍රවන ඓතිහාසික ශ්‍රී දළදා සමිඳුන්ගේ ලංකාගමනය පිළිබඳ වන චිත්‍රපටය මෙවර ඔහු අතින් නිර්මාණය වේ.‘සිරි දළදාගමනය’ යැයි නම් ලැබූ මේ චිත්‍රපටයේ වැඩ කටයුතු මේ වනවිටත් ඓතිහාසික සෙංකඩගල පුරවරයේ ශ්‍රී දන්ත ධාතූන් වහන්සේ වැඩ සිටින දළදා මාලිගාව අභියසින් ආරම්භ වී හමාරයි.අපේ ඉතිහාසයේ සත්‍ය තොරතුරු ලියවී ඇති මහාවංශයට අනුව දළදා වහන්සේගේ ලංකාගමනය පිළිබඳ සියලු සවිස්තරාත්මක සිද්ධී වාර්තා වන්නේ දාඨාවංශයෙනි. ඒ අනුව කලක පටන් දාඨාවංශය පරිහරණය කරමින් ඒ පිළිබඳ පර්යේෂණාත්මකව අධ්‍යයනය කරමින් අධ්‍යක්ෂවරයා ‘දළදාගමනය’ තිර පිටපත සැකසූ බව පැවසේ.“ඇත්තටම ‘දාඨාවංශයේ’ තමයි ශ්‍රී දළදා සමිඳුන් ශ්‍රී ලංකාවට වැඩම කරවීම සම්බන්ධයෙන් වන බොහෝ තොරතුරු ඇතුළත් වෙන්නේ. විශ්ව විද්‍යාල ප්‍රවේශයට තිබෙන බාහිර උපාධියටත් ‘දාඨාවංශය’ නිර්දේශිත ග්‍රන්ථ අතර තිබෙනවා. බොහෝ විට ශිෂ්‍ය භික්ෂුන් වහන්සේලා මේ පොත නිබඳවම පරිහරණය කරනවා.‘දාඨාවංශය’ ලියවිලා තිබෙන්නේ 11 වැනි සියවසේ පොළොන්නරුවේ රාජ්‍යය කළ ලීලාවතී රැජන ගේ රාජ්‍ය සමයේදීයි. ධම්මකිත්ති නම් හිමිනමක් තමයි ‘දාඨාවංශය’ රචනා කර තිබෙන්නේ. ඉතින් මේ පොත කියැවීමෙන් සහ පුරාවිද්‍යා චක්‍රවර්තී එල්ලාවල මේධානන්ද හිමියන්ගේ අනුශාසනා ඇතිව තමයි ‘දළදාගමනය’ චිත්‍රපටයේ තිරපිටපත සැකසුණේ.පුරා වසර දහස් ගණනක් ශ්‍රී ලාංකේය බෞද්ධ ජනතාවගේ ගෞරවාදරය පුද පූජා ලබමින් දැනට ඓතිහාසික සෙංකඩගල පුරවරයේ වැඩ සිටින්නේ ශ්‍රී ගෞතම බුදුරජාණන් වහන්සේගේ යටි වම් දළදාවයි. දාඨාවංශයට අනුව බුදුරජාණන් වහන්සේගේ පරිනිර්වාණයෙන් පසු වසර තුන්සියයක් තිස්සේ මේ දළදාවහන්සේ වැඩ සිටියේ ඉන්දියාවේ ය. ඉතිහාස කතාන්දර අනුව බුද්ධ පරිනිර්වාණයෙන් පසු ‘ඛේම’ නම් වූ රහතන් වහන්සේ එවකට දඹදිව අගරජු වූ බ්‍රහ්මදත්ත රජ්ජුරුවන්ට වම් දළදාව බාරදුන්නේ.මේ දළදා වහන්සේ අවසාන භාගයේ වැජඹෙන්නේ මුහුදින් එතෙර තිබෙන සිහළ දීපය කියන කුඩා දිවයිනකය. එතෙක් දළදා සමිඳුන් ආරක්ෂා කරගන්නැයි කියා ය. බ්‍රහ්මදත්ත රජුගෙන් පසු රාජ්‍යය කළ නොයෙක් රජවරු ඉන්දියාවේ විවිධ ප්‍රදේශවල දළදා වහන්සේ තැන්පත් කරමින් පුද පූජා කරමින් පුරා වසර තුන්සියයක් ආරක්ෂා කළහ.බ්‍රහ්මදත්ත රාජ්‍ය පරම්පරාවේ අවසාන රජ වූ ගුහසීව රජුගේ රාජ්‍ය සමයේ දළදා වහන්සේ අපේ ශ්‍රී ලංකාවට වැඩම කරවූ බව ඉතිහාසයේ සඳහන්වේ. ඉන්දියාවේ මලය දේශයේ රජ කළ කීරධාර රජු ගුහසීව රජුට යුද්ධ ප්‍රකාශ කිරීම, දළදා වහන්සේගේ ලංකාගමනයට හේතු විය. මේ යුදමය වාතාවරණය තුළ ගුහසීව රජු සිය දියණිය වූ හේමමාලා කුමරියට පැවසුවේ මේ සටනින් හදිසියේ හෝ තමා මිය ගියහොත් බමුණු වෙස් ගෙන දළදා වහන්සේ ලංකාදීපයට වැඩම කළ යුතු බව ය. ඒ වන විට ලංකාවේ රජකම් කරනුයේ ‘මහාසේන’ නම් රජ කෙනෙකු බවත් ඔහු බුදුන් සරණ ගිය කෙනෙක් හා ගුහසීව රජුට ඉතා හිතවත් කෙනෙක් බැවින් නුඹලාට හොඳින් සලකාවි යැයි ප්‍රකාශ කර ඇත.හේමමාලා කුමරිය දන්ත කුමරු ද සමඟ ශ්‍රී දළදා වහන්සේ රැගෙන බඩු ප්‍රවාහනය කළ නෞකාවක නැඟී ලංකාවට ගොඩ බසින විට මහාසේන රජු මියගොස් පොහොය දෙකක් ද ගත වී හමාර ය. ඒ වනවිට ලංකාවේ රාජ්‍ය පාලනය බාරව සිටියේ කිත්සිරි මෙවන් රජු ය.මෙවන් අසිරිමත් ඓතිහාසික සිද්ධි සමුදායකින් යුත් ‘දළදාගමනය’ චිත්‍රපටය අති විශාල වියදමක් දරා සමස්ත ශ්‍රී ලංකාවාසී මෙන් ම ලෝකවාසී බෞද්ධ ජනතාව වෙතම තිළිණ කරන්නට දැන් සූදානම් ය.“දළදාගමනය’ චිත්‍රපටය සඳහාත් අතිගරු ජනාධිපතිතුමන්ගේ ආශිර්වාදය නො අඩුවම හිමි වුණා. පුරා විද්‍යා චක්‍රවර්තී එල්ලාවල මේධානන්ද හිමිපාණන් ගේ හා පූජ්‍ය පල්ලේගම හේමරතන හිමියන්ගේ ආරාධනයෙන් මේ චිත්‍රපටය නිෂ්පාදනය කරන්නට ඕස්ට්‍රේලියාවේ ඩැන්ඩිනෝස් භාවනා මධ්‍යස්ථානයේ නායක පූජ්‍ය අකරවිට සංඝානන්ද හිමිපාණන් වහන්සේ ඉදිරිපත් වුණා. ඒ හා සමඟම අපේ සිනමා ඉතිහාසයේ නිෂ්පාදන කර්තව්‍යය වෙනුවෙන් කීර්තාමත් නමක් දිනාගත් සෝමා එදිරිසිංහ මහත්මිය මේ සඳහා නිෂ්පාදනයට දායක වෙනවා. එදා ශ්‍රී දන්ත ධාතූන් වහන්සේ ආරක්ෂා කරගන්නට හේමමාලා කුමරිය ඉදිරිපත් වූවා සේ මෙදා ‘දළදාගමනය’ නිමවන්නටත් පින්වත් කාන්තාවක් ඉදිරිපත් වීම හරිම සුවිශේෂීයි.දැනට අපි සැලසුම් කරගෙන යන ආකාරයට ලක්ෂ 800 කට අධික මුදලක් මේ නිර්මාණ කාර්යය සඳහා වැය වෙනවා.‘දළදාගමනය’ චිත්‍රපටයේ ගුහසීව රජුගේ චරිතය ප්‍රවීණ නළු රවීන්ද්‍ර රන්දෙනියත් ගුහසීව බිසව ලෙසෙ දිල්හානි ඒකනායකත්, පණ්ඩු රජු ලෙස ශ්‍රියන්ත මෙන්ඩිසුත් බ්‍රහ්මදත්ත බිසව ලෙස ගීතා කුමාරසිංහත් කීරධාර රජු ලෙස ඉෂාන් ගම්මුදලිත් ඛීර භීෂණ ලෙස ගයාන් වික්‍රමතිලකත්, ඛීර ජන්තු ලෙස වසන්ත දුක්ගන්නාරාලත් රංගනයට එක්වෙනවා.“මහින්දාගමනය චිත්‍රපටය නිර්මාණය කරලා ලංකාවේ පමණක් නොව විදේශ රටවල පවා බෞද්ධ අබෞද්ධ ජනතාවගේ විශාල ප්‍රේක්ෂක ප්‍රතිචාරයක් මම ලැබුවා. මට හිතෙන්නේ ඒක මම කරගත්ත විශාල පුණ්‍ය මහිමයක් කියලා. ඇත්තටම කියනවා නම් ඒ පිනෙන් තමයි මට හිතෙන්නේ දෙවැනි වතාවටත් එවැනි පුණ්‍ය කර්මයක් කරන්න මට අවස්ථාව හිමි වුණේ කියලා.මමත් අකරවිට සංඝානන්ද ස්වාමීන් වහන්සේත්, සෝමා එදිරිසිංහ මහත්මියත් දළදා මැදුරට ගිහින් ඒ සඳහා වරම් ඉල්ලුවා. මම මහින්දාගමනය කරන්න පේ වුණා වගේ ම ‘දළඳාගමනය’ කරන්නත් පේ වෙනවා. අවුරුදු ගණනාවක් තිස්සේ මස් මාංශ කන්නේ නෑ. සෑම පෝයටම සිල් සමාදන් වෙනවා. එවැනි වතාවත්වල යෙදෙන ගමන් තමයි චිත්‍රපටය කරන්නේ. මම හිතනවා මේ චිත්‍රපටයට සම්බන්ධ වෙන අයත් හරිම පින්වන්තයි කියලා.මේ දවස්වල අපි චිත්‍රපටයට අවශ්‍ය රජ මාලිගා සහ දර්ශන තල ඉදි කරමින් සිටිනවා. සියලුම නළු නිළියන් සඳහා ඇඳුම් පැලඳුම් සහ ආභරණ අපි ඉන්දියාවෙන් ගෙනාවා.අවි ආයුධ සියල්ලම මේ වනවිට අපි තනාගෙන යනවා. නළු නිළියන් සඳහා අශ්වයින් පුහුණු කිරීම් ආදිය මේ දිනවල සිදුවෙනවා.ඉන්දියාවේ අවසන් රජු දළදා වහන්සේ තැන්පත් කර තිබූ දළඳා මාලිගාව මේ දිනවල මිහින්තලය ප්‍රදේශයේ ඉදිවෙමින් පවතිනවා. දළදා වහන්සේ ඉහළ මාලයේ සිට පහළ මාලයට වඩම්මවන විට දළදා වහන්සේගේ ආශ්චර්යය පෙන්නුම් කරන්නට මහා විශාල වර්ෂාවක් වහිනවා. ඒ සඳහා විශාල වියදමක් දරල 500 ට අධික වන්දනාකරුවන් යොදලා දර්ශනය රූගත කරන්න සැලසුම් කරලා තිබෙනවා. ප්‍රධාන නළු නිළියන්ට අමතරව 800 ට අධික නළු නිළියන් ප්‍රමාණයක් මේ සඳහා දායක වෙනවා.කැමරාකරණයෙන් සුමින්ද වීරසිංහ, ඇඳුම් නිර්මාණයෙන් කුමාර කරව්දෙනිය, පසුතල නිර්මාණයෙන් වෙලේගෙදර රණසිංහ, සංගීත අධ්‍යක්ෂණයෙන් රංග දසනායක, සහාය අධ්‍යක්ෂණයෙන් ධම්මික තිසේරා , අංග රචනයෙන් ප්‍රියන්ත ඊශ්වර ගීත රචනයෙන් එල්ලාවල මේධානන්ද හිමි, පල්ලේගම හේමරතන හිමි, සනත් අබේසේකර මේ සඳහා එක්වෙනවා. නර්තන අධ්‍යක්ෂණය චන්දන වික්‍රමසිංහගෙනි.‘බෞද්ධයකු වශයෙන් කලාකරුවකු වශයෙන් ජීවිතේ කරන්න පුළුවන් ඉහළම පූජාව තමයි මම මේ කරන්න හදන්නේ. ‘දළදාගමනය’ චිත්‍රපටය 2013 වෙසක් දිනයට පසු දින පටන් ඊ.ඒ.පී. සිනමා ශාලාවල තිරගත වීමට නියමිත ය.හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=av1205064</link>
    <topic>‘The Buddhist’ නාළිකාවෙන් දිනකට ධර්ම දේශනා 12ක් විකාශය කරනවා</topic>
    <author>ඉඳුනිල් වීරරත්න</author>
    <content>‘The Buddhist’ නාළිකාවෙන් දිනකට ධර්ම දේශනා 12ක් විකාශය කරනවාශ්‍රී සම්බෝධි මාධ්‍ය ජාලයේවැඩසටහන් අධ්‍යක්ෂ ශෂික ජයතිලකමේ වෙසක් සතියයි.තුන්ලෝකයට ගුරු වූ තථාගත සම්මා සම්බුදු රජාණන්වහන්සේගේ තෙමඟුල සිදුවුණු වෙසක් සතියයි. එසේම ශ්‍රී ලාංකේය බෞද්ධයන් වන අප මහත් අභිමානයෙන් භක්තියෙන් සමරන 2600 වැනි සම්බුද්ධත්ව ජයන්ති වසරයි.දරණාගම කුසලධම්ම නාහිමිවෙසක් මංගල්‍යය මහත් ඉහළින් සැමරීමට, බැතිබර වැඩසටහන් විකාශය කරන්න අපේ රටේ විද්‍යුත් නාළිකා සෑම එකක්ම පාහේ සූදානම් වී සිටී. මේ අතරින් ‘TheBuddhist’ රූපවාහිනී නාළිකාව විශේෂත්වයක් ගනී. ඒ මෙය ශ්‍රී ලංකාවේ ප්‍රථම සහ එකම බෞද්ධ රූපවාහිනී නාළිකාව වන බැවිනි.කොළඹ ග්‍රෙගරි පාරේ ශ්‍රී සම්බෝධි විහාර භූමියේ පිහිටා ඇති ශ්‍රී සම්බෝධි මාධ්‍ය ජාලයේ වැඩසටහන් අධ්‍යක්ෂ ශෂික ජයතිලක මහතා සමඟ කළ සාකච්ඡාවයි මේ.The Buddhist නාළිකාවේ ආරම්භය ගැන කතා කරමු.ලංකාවේ පළමු සහ එකම බෞද්ධ රූපවාහිනී නාළිකාව ලෙස ශ්‍රී සම්බෝධි මාධ්‍ය ජාලය මඟින් 2007 වසරේ ජූනි මස 26 වැනිදා ගරු ජනාධිපති තුමා අතින් The Buddhist රූපවාහිනී නාළිකාව ආරම්භ වුණා. මෙහි වැඩසටහන් දවසේ 24 පැයේම විකාශය වනවා.මෙහි විකාශය වන්නේ බුදුගුණ පමණයි. රාග ද්වේෂ, මෝහ අවුළුවන විසුක දස්සන පෙන්වන වැඩ සටහන් කිසිවක් නෑ. ටෙලි නාට්‍යයක් පෙන්නුවත්, ගීතමය වැඩ සටහනක් පෙන්නුවත් ඒ හැම එකක්ම බෞද්ධ තේමාවකින් තමයි සකස් වෙලා තියෙන්නෙ.මෙය සාමාන්‍ය නාළිකාවක් ලෙස නරඹන්න පුළුවන් ද?THE BUDDHIST TV සාමාන්‍ය නාළිකාවක් ලෙස බස්නාහිර පළාතේ කොළඹ, ගම්පහ සහ කළුතර යන දිස්ත්‍රික්ක තුනට පමණක් උඩ්ජ් - 53 තරංග සංඛ්‍යාතය ඔස්සේ සාමාන්‍ය නාළිකාවක් ලෙස නරඹන්නට හැකියි.සාමාන්‍යයෙන් ලංකාවටම පේන්නෙ සැටලයිට් තාක්ෂණය ඔස්සේ ඩයලොග් ටී වී (DialogTV) සහ ශ්‍රී ලංකා ටෙලිකොම් පියෝ ටී වී (SLTVISION.comPEO TV) තුළින්.සම්බෝධි විහාරය කේන්ද්‍ර කරගනිමින් මෙම නාළිකාව බිහිවීමේ පසුබිම ගැන සඳහන් කළොත්.සම්බෝධි විහාරයේ නිර්මාතෘවරයාණන් වන්නේ බෝධි පූජාව ලංකාවේ ප්‍රචලිත කළ පාණදුරේ අරියධම්ම ස්වාමීන් වහන්සේ. උන් වහන්සේ අද වගේ සන්නිවේදනය, තාක්ෂණය දියුණු නැති කාලේ බුදු හිමි හඳුන්වා දුන් වෘක්ෂ වන්දනාව සුමිහිරි කටහඬින් ඉදිරිපත් කරමින් ලක්ෂ සංඛ්‍යාත බැතිමතුන් අතරට ගෙන ගියා.උන්වහන්සේ ගෙන් පස්සෙ බම්බලපිටියේ වජිරාමාධිකාරී පියදස්සී නායක හාමුදුරුවන් මේ ස්ථානයේ වැඩ සිටියා. උන්වහන්සේගේ අපවත් වීමෙන් පස්සෙ ශාස්ත්‍රපති රාජකීය පණ්ඩිත දරණාගම කුසලධම්ම නාහිමි සම්බෝධි විහාරයේ විහාරාධිපති ධුරයට පත් වෙනවා. උන්වහන්සේ තමයි මේ ස්ථානයේ වැඩි දියුණු කරන්නෙ.බෝධි ප්‍රාකාරය, චෛත්‍ය රාජයා මෙන්ම සත්මහල් ප්‍රාසාදය ගොඩනංවන්නේ උන්වහන්සේ. ඒ වගේම සම්බෝධි පොත් මැදුරත් උන්වහන්සේගේ නිර්මාණයක්. සම්බෝධි විහාරය අයිති වන්නේ අස්ගිරි විහාරයට. ඒ අනුව අස්ගිරි මහනායක හිමිගේ ආශිර්වාදය මැද අපේ රටේ බෞද්ධ ජනතාවට විශාල සේවාවක් සලසන The Buddhist රූපවාහිනිය සහ ගුවන් විදුලිය නිර්මාණය කෙරෙන්නේ දරණාගම කුසලධම්ම නාහිමිගේ සංකල්පයකට අනුව.මෙයින් ප්‍රචාරය වන වැඩසටහන් පිළිබඳ හැඳින්වුවහොත්.පෙර සඳහන් කළ ආකාරයට මෙම නාළිකාවෙන් විකාශය වන්නෙ බෞද්ධ වැඩසටහන් පමණයි. එම වැඩසටහන් අතර සමහර ඒවා රූපවාහිනියට සහ ගුවන් විදුලිය යන දෙකෙහිම සමගාමීව විකාශ වනවා.The Buddhist නාළිකාව ගත්තම මූලික වශයෙන් පැය 24 පුරාවට පැයක් ඇර පැයක් ධර්ම දේශනා 12 ක් විකාශය වනවා. මේ ධර්ම දේශනා ලංකාවේ දක්ෂ ධර්ම කථික, ධර්ම විනය ඇති භික්ෂුන් වහන්සේලා විසින් පවත්වනු ලබනවා.ඒ වගේම පාණදුරේ අරියධම්ම හිමි ගේ බුද්ධ වන්දනාව දිනපතා උදෑසන 7.00 සිට 7.30 දක්වාත්, බෝධි පූජාව දිනපතා සවස 6.00 සිට 6.30 දක්වාත් විකාශය වෙනවා.බෝසත් සිරිත, පෙළදම් කථිකාවත, දමිළ ධර්ම දේශනය, ඉංගී‍්‍රසි දහම්, ධාතු පූජාව, මෙහෙණි අරම, භාවනා, අමාදිය බිඳු, රුවන්දොර නාට්‍යය, නැණ දහර, දැනමුතු සීයා, ඉංගී‍්‍රසි ප්‍රවෘත්ති, සිංහල ප්‍රවෘත්ති, දම්සක් පැවතුම් සූත්‍රය සහ සූත්‍ර ධර්ම දේශනාව වැනි වැඩසටහන් රාශියක් මෙයින් විකාශය වනවා.මීට අමතරව අපි මේ නාළිකාවෙන් අපේ රටේ වෙහෙර විහාර දියුණු කිරීමේ වැඩ සටහනක් ක්‍රියාත්මක කරනවා දහසක් බුද්ධ වන්දනා නමින්.අපි කිසියම් අඩුපාඩුවක් තිබෙන විහාරස්ථානයක් රූපවාහිනියෙන් පෙන්වූ සැණින් එය ගොඩ නඟන්නට ආධාර කරන්න පින්වන්ත අය ඕන තරම් ඉදිරිපත් වනවා.ඒ අනුව අපි මන්නාරම, අක්කරේ පත්තුව, අම්පාර වැනි නැගෙනහිර දුෂ්කර ප්‍රදේශවල විහාරස්ථානවල බෝධි ප්‍රාකාර 16 ක් සෑදීමේ කටයුත්ත ආරම්භ කරල තිබෙනවා.මේ අතරින් දීඝවාපිය පුදබිම කියන්නේ බුදු හිමි 3 වැනි වරට කැලණියට වැඩම කළ අවස්ථාවෙ වැඩම කළ තැනක්. එතැන බෝධි ප්‍රාකාරය අපි මුල් වෙලා ගොඩ නංවනවා.ඊට අමතරව අපි සම්බුද්ධත්ව ජයන්තිය නිමිත්තෙන් මහියංගණය පුදබිමේදී විශාල පින්කමක් කළා. මල් කෝටියක් ගුවනින් හෙළුවා. ඒ වගේම දුෂ්කර ප්‍රදේශවල විහාරස්ථානවලට ගරු භාණ්ඩ පරිත්‍යාග කළා.ඉඳිකටුවේ සිට පන්සලකට අවශ්‍ය ඇඳ පුටු ඇතිරිලි මෙන්ම ත්‍රීවීල් රථ පවා පරිත්‍යාග කළා. ඒ සමඟම අපි දහසක් බුද්ධ වන්දනා වැඩ සටහන යටතේ දිනපතාම අඩි 3 1/2 ඩොලමයිට් බුදු පිළිමය බැගින් පූජා කරනවා.මෙවර සම්බුදු තෙමඟුල වෙනුවෙන් ඉදිරිපත් කරන විශේෂ වැඩසටහන් මොනව ද?මෙවර වෙසක් උත්සවය නිමිත්තෙන් අපි බෝධි පාක්ෂික ධර්ම දේශනා මාලාවක් අපේ‍්‍රල් 20 වැනිදා ආරම්භ කළා. එය දිනපතා සවස 5 - 6 දක්වා සජීවී වැඩසටහනක් ලෙස විකාශය වනවා. අවසන් වන්නේ 6 වැනිදා. ලංකාවේ විශාලතම වෙසක් පෙරහර හෙට (07) වැනිදා පස්වරු 8.00 ආරම්භ වනවා.මෙවර අපි නිදහස් චතුරශ්‍රයේ සිට එය නැරැඹීමට පුළුල් තිරයක් සවිකළ විශේෂ ස්ථානයක් සූදානම් කරලා තිබෙනවා. ඒ සඳහා ගරු ජනාධිපති තුමාට, ආරක්ෂක ලේකම් තුමාට, ලංකාවේ තානාපතිවරුනට මෙන්ම සංචාරක හෝටල්වල සිටින විදේශිකයන්ට ආරාධනා කරනවා.පෙරහර ආරම්භ වී නිදහස් චතුරශ්‍රයට ළඟා වීමට ගතවෙන කාලය අතරතුර රාජකීය, මියුසියස්, දේවි බාලිකා සහ ඩී. එස්. සේනානායක යන විදුහල්වල දරු දැරියන් නිදහස් චතුරශ්‍රයේ සිට වෙසක් උදාන ගී ගායනා කරනවා. ඊට අමතරව 6 වැනි වතාවට ග්‍රෙගරි පාර දිගටම සම්බෝධි වෙසක් කලාපය ත්‍රිවිධ හමුදාවෙන් සිවිල් ආරක්ෂක බළකායෙන් වෙසක් කුඩුවලින් ආලෝකවත් කරනවා.ඒ වගේම තවත් විශේෂ දෙයක් සඳහන් කරන්න ඕන. සම්බෝධි විහාරයේ තමයි ලංකාවේ පළමු ඉංගී‍්‍රසි බෞද්ධ දහම් පාසල තිබෙන්නෙ. හිටපු ජනාධිපතිනි චන්ද්‍රිකා කුමාරතුංග මැතිනිය එයාගෙ දරුවන් දෙදෙනාට උගැන්වීමට තමයි එය ආරම්භ කළේ. වත්මන් ජනාධිපතිතුමාගෙ දරුවන් තුන්දෙනාමත් ඉගෙන ගත්තෙ මේ දහම් පාසලේ. ඒ වගේම මේ අවට තමයි බොහෝ මැති ඇමැතිවරුන් මෙන්ම ත්‍රිවිධ හමුදාවල උසස් නිලතල දරන අයගෙ පදිංචිය තියෙන්නෙ. ඉතින් රාජ රාජ මහාමාත්‍ය හැම කෙනකුගේම පන්සල වෙන්නෙ මේ සම්බෝධි විහාරය.නිතරම දේශපාලනඥයින්ගේ හමුදා ප්‍රධානීන්ගේ ඇසුර මේ ස්ථානයට තිබෙනවා. ගෝඨාභය රාජපක්ෂ ආරක්ෂක ලේකම් තුමා තමයි මෙහි දායක සභාවේ සභාපති තුමා. නමුත් කිසිම දවසක නාළිකාව දේශපාලනීකරණය වෙලා නැහැ. ඒ වගේම වැඩ සටහන්වලට කවදාවත් දේශපාලනඥයො ගෙන්වලත් නැහැ.ඉඳුනිල් වීරරත්නඡායා - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=av1205065</link>
    <topic>මීට පස්සේ ‘බුදුගුණාලංකාරයක්’ ‘ගුත්තිලයක්’ බිහිවන එකක් නැහැ</topic>
    <author>සු. මි.</author>
    <content>මීට පස්සේ ‘බුදුගුණාලංකාරයක්’ ‘ගුත්තිලයක්’ බිහිවන එකක් නැහැආචාර්ය ඩබ්ලියු. ඒ. අබේසිංහආචාර්ය ඩබ්ලියු. ඒ. අබේසිංහ ප්‍රකට කවියෙකි; ගීත රචකයෙකි; සාහිත්‍ය කලා විචාරකයෙකි. ‘අඩවන් වූ දෙනෙතින්’ (ආචාර්ය පණ්ඩිත් අමරදේව) ‘මිහි මඬලේ අඳුරු කුසේ’ (නන්දා මාලිනි), ‘සීගිරි ළඳකගේ’ (ආචාර්ය වික්ටර් රත්නායක) ‘පාවී පාවී මේ එන්නේ’ (ටී. ඇම්. ජයරත්න) ‘වැහැපන් මල් වරුසා’ (කුලරත්න තෙන්නකෝන්) ‘දම්පියාන නෙත් පියාන’ (ගුණදාස කපුගේ) වැනි අර්ථපූර්ණ ගී රැසක නිර්මාතෘවරයා ඔහුය. පහත දැක්වෙන්නේ ‘සිංහල ගීතයේ යති සම්ප්‍රදාය’ අළලා අබේසිංහයන් සමඟ කරන්ට යෙදුණු සම්මුඛ සාකච්ඡාවකි.ප්‍රශ්නය - ගිහියන් (ශ්‍රී චන්ද්‍රරත්න මානවසිංහ, මහගමසේකර, විමල් අභයසුන්දර වැනි) හා කතෝලික පූජකවරුන් (මර්සලීනු ජයකොඩි ගරු පියනම වැනි) බෞද්ධ ගී රචනා කළත් අපේ භික්ෂුන් වහන්සේලා මෑතක වනතුරුම එහිලා ව්‍යවෘත නොවූයේ ඇයි?මං හිතන්නේ එය තමන් වහන්සේට අකැප දෙයක් ලෙස උන්වහන්සේලා හිතන්න ඇති. නමුත් අතීතයේ අපේ සිංහල සාහිත්‍යය පෝෂණය කළේ බෞද්ධ භික්ෂුන් වහන්සේලා. විශේෂයෙන් උන්වහන්සේලා බෞද්ධ කාව්‍ය සම්ප්‍රදායයක් ගොඩනඟා ඇති බව අප කවුරුත් දන්නා කාරණයක්. සමකාලීන කලා භාවිතාව තුළ ගත්තත් කෝන්ගස්දෙණියේ ආනන්ද හාමුදුරුවෝ පවා කවි ලිව්වට ගීත ලියන්න ගියේ නැහැ.ඇත්තටම සිංහල ගීතයේ යති සම්ප්‍රදායය ආරම්භ වන්නේ කොතැනින් ද?එහි පුරෝගාමිත්වය හිමිවන්නේ වැලමිටියාවේ ධම්මරක්ඛිත හාමුදුරුවන්ට. උන්වහන්සේ ගුවන් විදුලියට ‘අනෝමා’ යන නමින් බෞද්ධ ගීත නාටකයක් රචනා කළ බව සඳහන් වෙනවා. එසේම ‘සිත් නෙත් මහත් තදින - ගත්මත් ගමත් බඳින’ නම් වූ ගුවන් විදුලි ගීතයක් උන්වහන්සේගේ රචනයක්. නමුත් ප්‍රවණතාවයක් විදියට ගත්තම බෞද්ධ යතිවරුන් ගීත ලියන්න අනුප්‍රාණයක් ලැබුවේ රඹුකන සිද්ධාර්ථ හාමුදුරුවන්ගේ ගී ජනපි‍්‍රය වන්ට පටන් ගැනීමත් සමඟයි. විශේෂයෙන් උන්වහන්සේ ලියපු ‘බුදු හාමුදුරුවෝ අපිත් දකින්නැති’ ගීතය ජනපි‍්‍රය වීමත් එක්ක.ඊට පස්සෙ පල්ලෙගම හේමරතන, පාතේගම ඥානිස්සර, කෝන්වැවෙ අරියරතන, වත්තේවැවේ ධම්මානන්ද, මුවඇටගම ආනන්ද, රූපහ සුමනජෝති, පොල්හේන්ගොඩ බුද්ධදත්ත, ගොඩමුණේ පඤ්ඤාසීහ, කැටවල බුද්ධසිරි, ගින්නලියේ පඤ්ඤාරාම, නෙළුවා කන්දේ ඥානානන්ද, එප්පල පියනන්ද, මහගම සීලානන්ද, මිගෙට්ටුවත්තේ සුමනජෝති, තලවතුගොඩ චන්දවිමල, හාන්දුපැල්පොල ධම්මාලෝක, අම්බලන්ගොඩ චන්දිම, හිඟුරුවත්තේ විභාවි, මහියංගණයේ උපරතන, මහනෙකටුණුවැවේ ධම්මරතන, පල්ලෙමුලගේ විමලසිරි යනාදි වශයෙන් ගීත රචනා කරන භික්ෂු පරපුරක් බිහිවන්ට පටන්ගත්තා.ඔබ මේ ප්‍රවණතාව දකින්නේ, විග්‍රහ කරන්නේ කොයි විදියට ද?ඇත්තම කියනවා නම් මේක එක්තරා පරිහානියක්, සිංහල බෞද්ධ සාහිත්‍ය සම්ප්‍රදායයේ එක්තරා අර්බුදයක් විදියටයි මම මේක දකින්නේ.වැලමිටියාවේ ධම්මරක්ඛිත හිමිරඹුකන සිද්ධාර්ථ හිමිඇයි ඔබ එහෙම කියන්නෙ?මෙහෙමයි. එදා කවියට තිබුණු තැන තමයි අද ගීතය හිමිකරගෙන තියෙන්නෙ. ඒ කියන්නෙ අර්ථවත් සම්ප්‍රදායකින් ජනපි‍්‍රය සම්ප්‍රදායකට ඇවිත් තියෙනවා. මීට පස්සේ මම හිතන්නේ නැහැ, අපේ බෞද්ධ භික්ෂුන් වහන්සේලා අතින් ‘බුදුගුණාලංකාරයක්’, ‘ගුත්තිලයක්’ බිහි වේවි ය කියලා. ඒ විතරක් නෙමෙයි කෝ. ආනන්ද හාමුදුරුවෝ වගෙ ප්‍රතිභාසම්පන්න කවියෙක් අපේ බෞද්ධ භික්ෂුන් අතරින් බිහිවෙයි කියලත් මම හිතන්නෙ නැහැ. ඒකයි මං මේක කිසියම් පරිහානියක ආරම්භය ලෙස දකින්නෙ.කෙසේ වෙතත් ගීතය, බෞද්ධ සන්නිවේදන මාර්ගයක් (බුදුබණ මඟක්) ලෙස සලකා භාවිත කිරීම අර්ථවත් ක්‍රියාවක් නෙමෙයි කියලා කියන්න පුළුවන් ද?වැදගත් නැහැයි කියන්න බැහැ. එදා ‘සසඳාවත’, ‘මුවදෙව්දාවත’ වගෙ ගී කාව්‍ය යොදාගත්තෙත් බණ මඟක් ලෙසයි. සින්දු ලියන හාමුදුරුවන්ගෙන් ඇහෙන්නේ උපාසක උපාසිකාවන්ට මධුර ස්වරයෙන් බණ කියන යතිවරුන්ගේ හඬ තමයි. ඒත් අද ඒකත් එක්තරා දුරකට ගිහින් නැවතිලා තියෙනවා. එතැනින් එහාට යන්න බැරි තත්ත්වයක් දක්නට ලැබෙනවා.සිංහල ගීතය වඩාත් සංගත කිරීමටත් ආධ්‍යාත්මික අරමුණ දිසාවට යොමු කිරීමටත් මේ යති දායකත්වය හේතුකාරක වූ බවක් ඔබ වරක් සඳහන් කර තිබෙනවා.ඒ පිළිබඳ විවාදයක් නැහැ. දැන් උදාහරණයක් වශයෙන් රඹුකන සිද්ධාර්ථ හාමුදුරුවෝ ලියපු ‘බුදු හාමුදුරුවෝ අපිත් දකින්නැති’ ගීතය ගත්තම අද්භූත සෞන්දර්ය රීතියෙන් බැහැර වුණු යථාර්ථවාදී රීතියක ආධ්‍යාත්මික ලකුණු දක්නට ලැබෙනවා. ඒ වගේම අගය කළ යුතු ගී රැසක් අපේ භික්ෂුන් වහන්සේලා ලියා තිබෙනවා. ඒක කාටත් නැහැ කියන්න බැහැ. සිද්ධාර්ථ හාමුදුරුවන් විවේචනාත්මක රීතියෙන් ලියු ගීතවලට මම හුඟක් කැමැතියි. ඒ වගේම පල්ලේගම හේමරතන හිමියන් ලියු ගීතවලට අපූර්ව කාව්‍යාත්මක ලක්ෂණ තිබෙනවා.පල්ලෙගම හේමරතන හිමිඅපේ ගිහියන් ලියු බෞද්ධ ගී එක්ක සසඳද්දි මේ යතිවරුන්ගේ ගීත ස්ථානගත කළ හැක්කේ කොයි විදියට ද?ඇත්තම කියනවා නම් වඩාත් විශිෂ්ට බෞද්ධ ගී රචනා කරලා තියෙන්නේ ගිහියන්. විශේෂයෙන් ශ්‍රී චන්ද්‍රරත්න මානවසිංහ, මහගමසේකර, විමල් අභයසුන්දර වගෙ අය. මානවසිංහ නම් කාලයක් පැවිදිව ඉඳලා තියෙනවා. ඔවුන්ට තිබුණු පසුබිම අපේ යතිවරුන්ට නැහැ. විශේෂයෙන් භාෂා දැනුම සාහිත්‍ය දැනුම වගේ. ඒ නිසා මානවසිංහලගේ මට්ටමට බෞද්ධ භික්ෂුන් වහන්සේලා පැමිණ නැහැ. ඉදිරියේ එහෙම එන ලකුණුවත් පේන්න නැහැ.ඒ හැරුණම වෙසක් භක්ති ගීත සම්ප්‍රදායයකුත් අපිට තියෙනවා නේද?ඒක බෞද්ධ සම්ප්‍රදායයක් නෙමේ කියන එකයි මගේ මතය. මොකද ‘භක්තිය’ කියන දේ තියෙන්නේ හින්දු - කතෝලික සමයේ. බුද්ධාගම අදේව ආගමක්; ආත්මවාදය බැහැර කරන ධර්මයක්. එතැන තියෙන්නෙ භක්තිය නෙමෙයි උදානය.සු. මි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=av1205066</link>
    <topic>මොහිදින් බෙග් නාමය බෞද්ධ ගී සමඟ හැමදාමත් පවතිනවා</topic>
    <author>තුෂාරි වික්‍රමසිංහ</author>
    <content/>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=av1205067</link>
    <topic>බෞද්ධ ලකුණ අඩුවෙන්ම දැක්වුණේ චිත්‍රපට මාධ්‍යයෙන්</topic>
    <author>ගාමිණී සුසන්ත</author>
    <content>බෞද්ධ ලකුණ අඩුවෙන්ම දැක්වුණේ චිත්‍රපට මාධ්‍යයෙන්මහාචාර්ය සුනිල් ආරියරත්නබෞද්ධ කලා නිර්මාණ විෂයයෙහි බෞද්ධ සිනමාව පිළිබඳව කතා කළ යුතුව ඇත. ඒ; සිනමාව මඟින් බෞද්ධ ආගම මෙන්ම බෞද්ධ දර්ශනය මහජනයා වෙත සමීප කරවීමට ඇතැම් නිර්මාණ කරුවන් ගෙන ඇති උත්සාහය නිසාය. ලංකාවේ බෞද්ධ සිනමාව පිළිබඳව තොරතුරු දැනගැනීමට වඩාත්ම සුදුසු පුද්ගලයා වන මහාචාර්ය සුනිල් ආරියරත්නයන්ගෙන් අපිඒ ගැන විමසා සිටියෙමු.බෞද්ධ චිත්‍රපට ඉතිහාසය පිළිබඳව මුලින්ම පැහැදිලි කිරීමක් කරන්න...අපේ රටේ කලාව දියුණු වෙන්න බෞද්ධ පසුබිම පූර්ණ වශයෙන්ම බලපෑ බව නොරහසක්. සමස්ත සිංහල සාහිත්‍යයම බෞද්ධ සාහිත්‍යයක්. සිංහල කවිය පිළිබඳව සඳහන් කරනවානම්. අනුරාධපුර යුගයේ පළවුණු “සියබස්ලකර” කෘතියේ සඳහන් වෙනවා පද්‍යයක් ලියනවානම් එසේ පද්‍යයට නැඟිය යුත්තේ බෞද්ධ චරිතයමයි කියා. අපේ පද්‍ය සාහිත්‍ය මුළුමනින්ම බෞද්ධ සාහිත්‍යයක්.අපේ පැරැණි සාහිත්‍ය කෘති පිළිබඳව තවදුරටත් සොයා බලන විට බුදු සිරිත කෙසේ වෙතත් ජාතක කතා පොතේ කතා තමයි අපේ සාහිත්‍ය තුළ නිර්මාණ බවට පත්වුණේ. සසඳාවත, මුවදෙව්දාවත, කව්සිළුමිණ. කාව්‍යශේඛරය වැනි නිර්මාණ ඊට කදිම උදාහරණයන්. ගද්‍ය සාහිත්‍ය පිළිබඳව සඳහන් කරන විට සද්ධර්මරත්නාකරය, සද්ධර්මරත්නාවලිය, අමාවතුර වැනි කෘතී ඊට කදිම උදාහරණ.එමෙන් ම අපේ චිත්‍ර කලාව තුළ තිබෙන්නේ ද බෞද්ධ සම්ප්‍රදායක්. එමෙන්ම අපේ රංග කලාව පිළිබඳව තොරතුරු සොයන විට නාඩගම් කලාව තුළ කුස ජාතකය වැනි නිර්මාණ හමු වෙනවා. ඒ වගේම අපේ නාට්‍ය ලොව පිළිබඳව තොරතුරු සෙවීමේදී සිංහල නාට්‍ය කලාවේ පුරෝගාමිකයකු වූ නීතිඥ ජෝන් ද සිල්වා ගේ නාට්‍ය මුළුමනින්ම බෞද්ධ සම්ප්‍රදාය ගත් එකක්. බොහෝනාට්‍යයන්ට තේමාව වුණේ ජාතක පොතේ කතා. මෙම නිර්මාණ හා සැසඳීමේදී පැහැදිලිව පෙනී යන්නේ ලංකාවේ කලා ක්ෂේත්‍ර අතරින් බෞද්ධ ලකුණ අඩුවෙන්ම දැක්වුණු මාධ්‍යය සිනමාව බවයි.සිංහල සිනමාවට දැන් වසර 65 ක් පිරී තිබෙනවා. මෙම කාලය තුළ චිත්‍රපට රැසක් නිර්මාණය වී තිබෙනවා. ඒ අතුරින් බෞද්ධ චිත්‍රපට ඇත්තේ අතළොස්සක් පමණයි. එම අතළොස්ස අතරිනුත් බොහොමයක් චිත්‍රපටවල ඇත්තේ බෞද්ධකම ආලේප වුණු ස්වභාවයක්. එම ඇතැම් ට්ත්‍රපටවල අවසානයේදී දැක්වුණේ ගිහිගෙය අතහැර මහන දම් පිරීමට සසුන්ගත වන දර්ශන. එලෙසයි ඒවා බෞද්ධ චිත්‍රපට වුණේ.මුළුමනින්ම බෞද්ධ චිත්‍රපට ලෙස ලංකාවේ බිහිවුණු ‘සිරිසඟබෝ’ සහ ‘වෙසතුරු සිරිත’ චිත්‍රපට දෙකම අසාර්ථක චිත්‍රපට බවට පත්වුණා. අපේ ගද්‍ය සහ පද්‍ය සාහිත්‍ය මුළුමනින්ම ජාතක පොතෙන් පෝෂණය වුවත්, චිත්‍රපටයට නැඟුණේ එක් ජාතක කතාවක් පමණයි. ඒ 60 දශකයේදී බිහිවුණු ‘වෙසතුරු සිරිත’ චිත්‍රපටය. මෙම චිත්‍රපටය වාණිජ වශයෙන් මෙන්ම කලාත්මක වශයෙන් ද අසාර්ථක වුණා. මෙම චිත්‍රපටයෙන් අද ඉතිරිව ඇත්තේ අමරදේවයන් සංගීතවත් කොට නන්දා මාලිනිය ගැයු ‘රුවන් වලා දුහුල් කඩින්’ නම් ගීතය පමණයි. ඒ වගේ ම සේරිවාණිජ ජාතකය ඇසුරින් කේ. ඒ. ඩබ්ලිව්. පෙරේරා නිර්මාණය කළ ‘බංගලි වළලු’ චිත්‍රපටය ඔහුගේ අසාර්ථකම චිත්‍රපට කීපය අතරින් එකක් බව පැහැදිලියි.ඊට පසු කලකදී නිර්මාණය වුණු “අජාසත්ත” චිත්‍රපටය කලාත්මක වශයෙන් දුර්වල වුවත් වානිජමය වශයෙන් ඉතා සාර්ථක නිර්මාණයක් බවට පත්වුණා. ඉන් පසුව එල්. එම්. පෙරේරා නිර්මාණය කළ “හතර පෙරළිය’ චිත්‍රපටයත් වාණිජමය වශයෙන් ඉතා සාර්ථක චිත්‍රපටයක් බවට පත්වුණා. මෙම චිත්‍රපටයට පසුබිම් වුණේ සුදාස් මාස්කෝරාලගේ ගීත නාට්‍යයක්. මෙම චිත්‍රපටය සාර්ථක වීමට හේතු වුණේ චිත්‍රපටය තිරගත වන කාලයෙන් පැය 1/2 කට වැඩි කාලයක් දඹදිව සිද්ධස්ථාන ඇතුළත් වීමයි. දඹදිව යාමට එතරම් පහසුකම් නොතිබුණු ඒ යුගයේ ලංකාවේ බෞද්ධ සැදැහැවතුන් ඒ චිත්‍රපටයට ඇතුළත් බෞද්ධ සිද්ධස්ථානවල දර්ශන නරඹා පැහැදීමක් ඇතිකර ගත්තා.අපේ බෞද්ධ චිත්‍රපට ඉතිහාසයේ හමුවන වානිජ වශයෙන් මෙන්ම කලාත්මක වශයෙන් ද සාර්ථක බෞද්ධ චිත්‍රපටය ලෙස “රන්සළු” චිත්‍රපටය හඳුන්වන්න පුළුවනි. මෙම චිත්‍රපටය බෞද්ධ දර්ශනය අනුව නිර්මාණය වුණු චිත්‍රපටයක්. මෙම චිත්‍රපටයේ තේමාව බෞද්ධ දර්ශනය මතින් නිර්මාණය කිරීමට අධ්‍යක්ෂවරයා සමත් වී තිබෙනවා. මෙහිදී සඳහන් කළ යුතු වඩාත්ම වැදගත් කරුණ වන්නේ “රන්සළු” වැනි සාර්ථක බෞද්ධ චිත්‍රපටයක නිර්මාණ කරුවා කතෝලික බැතිමතකු වීමයි.ඔහු ආචාර්ය ලෙස්ටර් ජේම්ස් පීරිස්. එසේම ආර්ථික වශයෙන් සාර්ථක වුණු අජාසත්ත චිත්‍රපටය බිහිකළ ජෝ මයිකල් මහතාත් කතෝලික බැතිමතෙක්. ඉන්දියාවේදී නිර්මාණය වුණු ‘අංගුලිමාල’ චිත්‍රපටය ද ලංකාවේදී ඉතාම සාර්ථකව තිරගත වුණා. ‘අංගුලිමාල’ චිත්‍රපටය සාර්ථක වීමට එහි ඇතුළත් වුණු නැටුම්, ගැයුම්, වැයුම්, ප්‍රබල දෙබස්, නාට්‍යමය ජවනිකා හේතු වුණා. මෙම චිත්‍රපටය සිංහල දෙබස් කවා ප්‍රදර්ශනය කළ ට්ත්‍රපටයක්. ඉන් පසුව අම්බපාලි වැනි චිත්‍රපට ද දෙබස් කවා ලංකාවේ ප්‍රදර්ශනය කළා.ප්‍රසන්න ජයකොඩි මෑතදී නිර්මාණය කළ “සංකාරා” චිත්‍රපටය වානිජමය වශයෙන් අසාර්ථක වුවත් මෙතෙක් ලංකාව තුළ නිර්මාණය වුණු විශිෂ්ටතම බෞද්ධ චිත්‍රපටය ලෙස හැඳින්වීම නිවැරැදියි. අවාසනාවකට “සංකාරා” ජනපි‍්‍රය චිත්‍රපටයක් බවට පත් වුණේ නෑ.ඔබ නිර්මාණය කළ බෞද්ධ චිත්‍රපට මොනවා ද?මම නිර්මාණය කළ මුල්ම කෙටි චිත්‍රපටය ‘සරාගී’ බෞද්ධ තේමාවක් ගත් එකක්. මෙම චිත්‍රපටයට තේමාව වුණේ අනුරාධපුර යුගයේ රචනා වී ඇති “සිඛවලඳ” නම් ග්‍රන්ථයයි. ඉන් පසුව මම 80 දශකයේ “සසර පෙර නිමිති” නම් බෞද්ධ චිත්‍රපටය නිර්මාණය කළා. එය ප්‍රසිද්ධ රැඟුම් පාලක මණ්ඩලය මඟින් ප්‍රදර්ශනය තහනම් කරනු ලැබුවා. එහෙත් එවකට ජනපතිව සිටි ජේ. ආර්. ජයවර්ධන මහතා, එම චිත්‍රපටය නරඹා එහි කොටස් කීපයක් ඉවත් කිරීමෙන් පසුව ප්‍රදර්ශනයට අවසර දුන්නා.පසුව මා අතින් නිර්මාණය වුණු “උත්පලවන්නා” චිත්‍රපටය තමයි ලංකාව තුළ ප්‍රථම වතාවට බෞද්ධ භික්ෂුණියක් ප්‍රධාන චරිතය කරගනිමින් නිර්මාණය වුණු පළමු සිනමා නිර්මාණය. මෑතදී මම නිර්මාණය කළ “කුස පබා” චිත්‍රපටයට මම පාදක කොටගන්නේ ජාතක කතා පොතේ එන කුස ජාතකය. “කුස පබා” චිත්‍රපටය මේ වන විට සිංහල චිත්‍රපට ඉතිහාසයේ සියලුම වාර්තා බිඳ හෙළා තිබෙනවා.ක්‍රිස්තු චරිතය සිනමාවට නැඟූ ඔබ බෝසත් චරිතය සිනමාවට නඟන්න බලාපොරොත්තුවක් නැත්ද?එහෙම අදහසක් නෑ. ඒකට කරුණු කීපයක්ම තිබෙනවා. ක්‍රිස්තු චරිතය ලෝකයේ රටවල් ගණනාවක සිනමාවට නැඟුණු චරිතයක්. ඒ නිර්මාණවලට කිසිදු ගැටලුවක් මතු වුණේ නෑ. ඒත් මම නිර්මාණය කළ ක්‍රිස්තු චරිතය චිත්‍රපටයට කතෝලික මෙන්ම බෞද්ධ බැතිමතුන්ගෙන් ද විශාල විරෝධයක් ආවා. විවිධ හේතු නිසා “ක්‍රිස්තු චරිතය” චිත්‍රපටය නිර්මාණය කරන්න මට අවුරුදු කීපයක් ම ගත වුණා. මෙහි ප්‍රධාන චරිතය රඟපෑ විජය කුමාරතුංගයන්ට මියයන්නට සිදුවුණේ ඔහු රඟපෑ ඔහු ආදරය කළ ක්‍රිස්තු චරිතය චිත්‍රපටය දෑසින් දකින්නේ නැතිව.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=av1205068</link>
    <topic>වෙසක් ලබනවා, තොරණ බඳිනවා තැන තැන දන්සල් ඉදිවෙනවා</topic>
    <author>තුෂාරි වික්‍රමසිංහ</author>
    <content>වෙසක් ලබනවා, තොරණ බඳිනවා තැන තැන දන්සල් ඉදිවෙනවාසල් උයන් හදපු හැටි මතකයිතිලකරත්න කුරුවිට බණ්ඩාරවෙසක් එකට මාසයකට එක හමාරකට පෙර ඉඳලයි වෙසක් කූඩු හදන්න අපි පටන් ගන්නේ. දැන් වගේ රටින් කූඩු අරගෙන වෙසක් එකට ලෑස්ති වුණේ නැහැ. මට පුළුවන් වුණු කාලේ ඉඳලම බට පතුරු සොයාගෙන ඒවා කපලා කොටලා කූඩු හදනවා. තරු, අටපට්ටම්, සල් උයන් මේ හැම දෙයක් ම අපි ඒ කාලේ හැඳුවා. මේ කූඩු අලවන කොළයක් ඒ කාලේ සත 3 යි. බට ගහක් සත 5 යි. රතු නොම්බරේ නූල් තමයි වෙසක් කුඩු බඳින්න යොදා ගත්තේ. ඒ නූල් හරිම ශක්තිමත්.කොහොම හරි මේ කූඩු බදින කොට අපේ අත්වල ඇඟිලි අනන්තවත් කැපෙනවා. සල් උයන හදන කොට එහි තණ කොළ වලට යොදන්නේ වීදුරු ගේන කොට ඒවා ආවරණය කරන වීදුරු වගේ පන් ගස් ජාතියක් එයට කොළ පාට කුකුල් සායම් දාලා වේලලා තණකොළ වගේ යොදනවා. අපේ ගෙදර තිබුණා පුංචි බුදු පිළිමයක්. එය කඩදාසිවල ඔතලා පරෙස්සමට අරන් තියලා තියන්නේ. වෙසක් එකට මේ පිළිමය පහළට ගන්නවා. ඉතින් ඉවසිල්ලක් නැතිව සල් උයන හදනවා. එයට ටෝච් බල්බ් එකක් යොදනවා. මේ වගේ ඉතාම සුන්දර මතකයක් වෙසක් සමඟ බැඳී තියෙනවා.භක්ති ගීකණ්ඩායම්වල හිටියාරොෂාන් පිලපිටියමගේ ගම හඟුරන්කෙත. අපේ ගමේ වෙසක් උත්සවය මහ ඉහළින් සමරනවා. මමත් වෙසක් කූඩු හදනවා. වෙසක් තොරණ බලන්න යනවා. භක්ති ගීත කණ්ඩායම්වල ගීත ගයනවා. කොළඹට ආවාම පසුවත් මම වෙසක් උත්සවය හැකි අයුරින් සමරනවා. ඇත්තටම බෞද්ධයෙක් හැටියට වෙසක් උත්සවයේ නියම අරුත තේරුම් අරගෙන එයින් අපේ තරුණ ජීවිතයට ඵල ප්‍රයෝජනයක් ලැබෙන පරිදි එය සැමරීම තමයි වඩාත් ම සුදුසු. තමන්ගේ ජීවිතය දිහා ආපසු හැරී බලා ජීවිතයට බොහෝ දේවල් එකතු කරගන්න පුළුවන් දවසක් විදිහටයි වෙසක් දිනය මම දකින්නේ.දන්සල්වලින් හොඳට කාලා බීලා එනවාජගත් චමිලඅපේ පවුලේ මමයි සහෝදරයන් දෙදෙනයි නංගියි අපි හතර දෙනා එකට එකතුවෙලා තමයි පොඩි කාලේ වෙසක් උත්සවය සමරන්නේ. හැමදාම වෙසක් එකට වෙසක් කූඩු හැදීමේ පෙරමුණ ගන්නේ මගේ සහෝදරයන් දෙදෙනා. නංගියි මමයි ඒ දෙන්නට අවශ්‍ය සහයෝගය ලබල දෙනවා. ඊට පස්සෙ අපේ ගෙවල් ළඟ කඩෙන් ඔළු බක්කො ගෙනැවිත් වෙසක් දවසට ඔළු බක්කො නටනවා.අම්මගෙ සාරි ඇගේ දවට ගෙන ඔළු බක්කො නටන හැටි බලන්න අහලපහළ ගෙවල්වල අය එනවා. ඒ වගේ ම දන්සල් වලට සහභාගි වෙන්නත් අපි ඒ කාලේ වරද්දන්නෙ නැහැ. ගිහිල්ල හොඳට කාලා බීලා එනවා. පන්සලුත් යනවා. තොරණ බලනවා. අදටත් දන්සල් වදින්න පන්සල් යන්න තොරණ බලන්න අපි යනවා. මගේ දරුවන් හා බිරිඳ සමඟ මේ දේවල් සතුටින් කරනවා.තාත්තයි මමයිඅටපට්ටමක් හැදුවාශ්‍රියානි අමරසේනවෙසක් උත්සවය උදාවෙන කම්ම පුංචි කාලේ අපි ඇඟිලි ගනිමින් ඉන්නේ. පාසලේ දී තමයි මුලින් ම වෙසක් උත්සවයට අපි සූදානම් වෙන්නේ. මට මතකයි තොරණ, ටීටර්, රූකඩ බලන්න, ඔළු බක්කො නටන හැටි බලන්න නොවරදවාම වෙසක් දවසට යනවා. හරිම ආසාවෙන් ඒ දේවල් නරඹනවා. මට සහෝදර සහෝදරියන් නැහැ. පවුලේ එකම දරුවා මම. ඉතින් තාත්තයි අම්මයි තමයි වෙසක් කූඩු හදන්න එකතු කර ගත්තේ.ගමේ ඉන්න මගේ යහළුවනුත් එකතු වෙනවා.මං හුඟාක් වෙලාවට රැලි කපන්න දන්වැල් අලවන්න තමයි කැමැති. ඒවා වහලෙ දිගට මාල වගේ එල්ලනවා. එක සැරයක් වෙසක් උත්සවයට මමයි තාත්තයි එකතුවෙලා විශාල අටපට්ටමක් හැදුවා. ගේ ඇතුළෙ බොහොම මහන්සියෙන් හදපු අටපට්ටම එළියට ගන්න යනකොට ඒක එළියට ගන්න බැහැ.ඉතින් හරිම දුකයි මොනව කරන්න ද? කූඩුව දෙපැත්තට තද කරලා එළියට ගත්තා. එයින් හොඳ පාඩමක් ඉගෙන ගන්නත් මට පුළුවන් වුණා. ඒ සිදුවීම කවදාවත් මට අමතක වෙන්නේ නැහැ.අද වගෙ නෙමෙයිඑදා වෙසක් සුන්දරයිචරිතා ප්‍රියදර්ශනීඅපි පුංචි කාලේ වෙසක් අද වගේ නෙමෙයි. එහි අපූරු සුන්දරත්වයක් තිබුණා. අද වගේ දැවැන්ත දේවල් එදා තිබුණෙ නැහැ. ගමක් ගත්තොත් ප්‍රාදේශීය මට්ටමෙන් වෙසක් උත්සවය හරිම භක්තියෙන් සැමරුවා.ඒ වගේ ම අද වගේ වෙසක් කූඩු අපි කඩෙන් ගත්තෙ නැහැ. අපි ගෙදර තමයි වෙසක් කූඩු හැදුවේ. අද එකක් ගෙදර හදලා අනෙක්වා කඩෙන් ගන්න තමයි අපි කවුරුත් පුරුදු වෙලා ඉන්නේ. පුංචි කාලේ කූඩු හදන්න අපිට කියලා දුන්නෙ පාසලෙන්. පාසල තමයි ඉස් ඉස්සරෝම වෙසක් උත්සවයට ලැහැස්ති වෙන්නේ. පාසලෙන් තමයි මූලික පෙරහුරුව අපිට දෙන්නේ. නෙළුම් මල් හතක් හදලා ලස්සනට පහන් තියලා බකට් පත්තු කරලා මුළු වත්තෙම වෙසක් සමරනවා. හවස හයේ ඉඳලා රාත්‍රි අට නමය වනතුරු පහන් පත්තු කරනවා. වෙසක් දවසට සිල් ගන්න අපි අමතක කරන්නේ නැහැ. තොරණ බලන්න, දන්සැල් වදින්න මේ හැමදේටම පුංචි දවස්වල සහභාගි වුණා. ඒ අතීතය හරිම සුන්දරයි.ප්‍රතිපත්ති පූජාවඅනුගමනය කරමුඅර්ජුන් කමලනාත්පොඩි කාලේ වෙසක් සමරපු හැටි හරිම සුන්දරයි. වෙසක් කූඩු හැදුවා. බකට් පත්තු කළා. වෙසක් කාඩ්, මේ හැමදෙයක් එක්කම ගත කළ ඒ කාලය ජීවිතයේ කොටසක් වගේ. මේ හැම දෙයක් ම අවුරුදු 16 - 18 වෙනකම් තමයි ඉතින් කළේ. අම්මත් එක්ක පන්සල් යනවා. ඒ මතකය තවම හිතේ තියෙනවා.අද නම් ඉතින් මේ දේවල් සිදු නොවුණත් ආගමානුකූලව ජීවත් වෙන්න උත්සාහ කරනවා. මම හැමදෙනාටම කියන්න කැමැතියි ආමිස පූජාවට වඩා ප්‍රතිපත්ති පූජාව අනුගමනය කරමින් වෙසක් දිනයේදීවත් කටයුතු කරන්න කියලා. මොකද වෙසක් එකට කොච්චර තොරණ හැදුවත් තොරණ පිටුපසට වෙලා අරක්කු බිව්වොත් එයින් වැඩක් නැහැ.වෙසක් කූඩුතෙමුණම මම අඬනවාසේමිණි ඉද්දමල්ගොඩවෙසක් මාසෙ පටන් ගන්න කොටම කූඩු හදන්න පටන් ගන්නවා. වෙසක් දවස වෙනකම්ම ඒ හදපු කූඩු අලවනවා. පුංචි කාලෙ හුඟක් වෙලාවට මේ දේවල් කරගන්න ලොකු අයගෙ උදව් අවශ්‍ය වුණා. මට මතකයි බට කපාගෙන ඇවිත් ලොකු කෙනෙක් ලවා කූඩු හදවා ගෙන කොළ අලවන එක තමයි මගේ රාජකාරිය වුණේ. එය හරිම සතුටෙන් වගේ ම ලස්සනට මම කළා. මට ගේ අවට හු¼ඟාක් යාළුවෝ හිටියා. ඒ අයත් එක්ක තරගෙට තමයි මේ දේවල් අපි කළේ. ඒ තුළ සාමූහික බවක් තිබුණා. අපි එකතු වෙලා හැම ගේකම බකට් එල්ලනවා.බැරිවෙලාවත් වැහැලා බකට්, කූඩු කැඩුණාම අඬනවා. පුංචි කාලේ ඒ විදියට තමයි වෙසක් සැමරුවේ. මම ධම්මික එක්ක යාළු වුණ අලුත අපි මෝටර් සයිකලේ වෙසක් බලන්න යනවා. දැන් නම් මගේ දියණිය තමයි වෙසක් කූඩු අලවන්නේ.වෙසක් උත්සවය සමරන්න පෙරමුණ ගන්නේ. අපි හැමදාම පෝය දිනයට පන්සල් යනවා. ගෙදර මස් මාළු අනුභව කරන්නේ නැහැ.මේ වෙසක් දිනයත් ඒ විදිහට තමයි අපි ගත කළේ.තුෂාරි වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=av1205069</link>
    <topic>රේමන් හාට් සමඟ වන්දනා ගමනක්</topic>
    <author/>
    <content>රේමන් හාට් සමඟ වන්දනා ගමනක්බ්‍රිතාන්‍ය රාජකීය ගුවන් හමුදාවේ සේවය කළ මේජර් රේමන් - හාට්, පෙර අපර දෙදිගම එකසේ දැක බලා ගත් ප්‍රකට දේශ සංචාරකයෙකි. හසළ බුද්ධිමතෙකි. දුලබ ගණයේ කලා රසිකයෙකි. ගත් කතුවරයෙකි. ඒ සියල්ලටමත් වඩා ඔහු පළපුරුදු සැදැහැවත් වන්දනාකාරයෙකි.දිගු කලක් ශ්‍රී ලංකාවේ ද වාසය කළ මේජර් රේමන් හාට් ලියූ ග්‍රන්ථයන්ගෙන් පහක් ම ලංකා ඉතිහාසය පසුබිම් කරගෙන ඇත. ඔහුගේ Where the Buddha Trod නමැති කෘතිය දඹදිව වන්දනාව පිළිබඳ අගනා ගමන් විත්තියක් බඳු ය. 1954 දී ලියැවුණු එය 1965 දී පියරත්න රාජපක්ෂ විසින්, රමණීය බස් වහරකින් සිංහලයට නඟන ලදී. “බුදු හාමුදුරුවෝ වැඩහිටි තැන්” නමැති එහි අනුමැය වූයේ “බෞද්ධ වන්දනා ගමනක්” යන්න ය. එය සාධාරණීකරණය කරමින් රේමන් - හාට් මෙසේ පවසයි.“... බෞද්ධ වන්දනා ගමනක් බැරෑරුම් මුහුණු සහිතව යා යුතු නොවේ; ගම්භීරතාවයෙන් යුතුව ඒ ගැන ලිවීම ද අවශ්‍ය නොවේ. සැබැවින් කිවහොත් එය සැහැල්ලු සිතැ’තිව යන ගමනෙකි. සැදැහයෙන් පිරී යන අවස්ථා ඇති වුව ද එය බොහෝ විට ප්‍රීතිජනක වූවකි. ඇතැම් විට ඉන් අහිංසක විනෝදයක් පවා ගෙන දෙයි. බෞද්ධ දර්ශනය හෝ බුද්ධ චරිතය පිළිබඳ ග්‍රන්ථයක් නොවන මේ කෘතියෙන් මා වෑයම් කළේ ඉහත කී අහිංසක හැඟුම්වලින් බිඳක් පිළිබිඹු කිරීමට ය.”මේජර් රේමන් - හාට්ගේ පොත්වලින් වැඩි කොටසක් ඔහු බුරුමය, අයර්ලන්තය, ඔස්ට්‍රේලියාව හා ඊජිප්තුව වැනි රටවල දී කුඩා ඔරුවක (CANOE) නැඟී ගිය අපූරු ගමන් විත්ති පසුබිම් කර ගනී. ඉන්දියාවේ, ලංකාවේ සහ බුරුමයේ විසූ කාලවලදී බෞද්ධ වියතුන් ළඟින් ඇසුරු කළ රේමන් - හාට් බුදු සමයේ හිතවතෙක් බවට පත් විය. “බුදු හාමුදුරුවෝ වැඩහිටි තැන්” කෘතියෙන් ඔහු අරමුණු කර ගන්නේ බුදු සිරිත, දඹදිව ඉතිහාසය හා එහි බෞද්ධ කලා ශිල්ප පිළිබඳ ඉංග්‍රීසි පාඨකයා දැනුම්වත් කරලීම ය. එහෙත් අද දවසේ පවා එහි සිංහල පරිවර්තනය කියවන්නකුට වුව බුදුරදුන් වැඩ සිටි තැන් එදා මෙසේ වී යැයි සිතෙහි මවා ගැනීමට පහසුවෙයි.රේමන් - හාට් සමඟ දඹදිව වන්දනාවේ යෙදෙන පාඨකයා පා තබන්නේ 50 දශකයේ භාරතයට ය. එහෙයින් ම එහි කෞතුක අගයයක් ද වෙයි. නවීන පහසුකම් සහිතව අද දඹදිව යන වන්දනාකරුවෙකු එදා ගමනේ තිබූ දුෂ්කරතා දැක මවිත වනු නිසැක ය.රේමන් - හාට් පවසන අන්දමට එකල ඉන්දියාවේ බොහෝ මාර්ගවල කොතැනකදී හෝ ගමන් කළ නොහැකි තරමට අබලන්ව තිබීම අනිවාර්යය.. ගම්මාන මැදින් යන විට නම් එය පටු වූ මඩ වගුරකි. ජීප් රථයකින් හෝ යා නොහැකි දුෂ්කර මාර්ගවල දී වෙනත් ප්‍රවාහන ක්‍රමයක් යොදා ගැනීමට ඔහුට සිදුවෙයි.ඇතැම් විට ඔහු සැතපුම් දහය පහළොව පාපැදියෙන් ගමන් කළේ ය. පාපැදි කුලියට ගත හැකි නමුදු එය එතරම් නුවණැති ක්‍රියාවක් නොවන බව පවසන කතුවරයා ඊට හේතු කීපයක් ද කියයි.“එවේලට පිරිමසා ගැනීමේ ඉන්දියානු සිරිත නිසා කුලී බයිසිකලය ගැන එතරම් විශ්වාසයක් තැබිය නොහැකි ය. සමහර විට එහි ඉස්සරහ පෝක් අත අතරමඟදී ගැලැවී වැටෙන්නට පුළුවන. එසේත් නැතිනම් වෙනත් එබඳු අකරතැබ්බයක් වීමට ඉඩ තිබේ. සීනුවකින් නම් කිසිදු පලක් නැත. යුද නැවෙක සයිරන් නළාවක් සවිකර ගත හැකි නම් එය වඩා ප්‍රයෝජනවත් විය හැකි ය. පාරේ අවහිරතා ඉවත් කිරීමට හොඳම උපකරණය පාපැදිකරුගේ ම කට හඬයි! පාපැදිය සොරා ගැනීමට ඇති ඉඩකඩ ද බොහෝ ය.නෞතන්වාවේ සිට ලුම්බිණියට යන ගමනේ අඩි පාරවල් පවා තිබුණෙන් පෝනියෙකු කුලියට ගැනීමට රේමන් හාට්ට සිදුවෙයි. එක් තැනකදී හමුවන කැඩී බිඳී ගිය පාලමකින් එතෙර වීම අවදානම් බව පෙනී යයි. රේමන්ට පාලමින් යන ලෙස කියන පෝනි අයිතිකරුවා පෝනියා ගඟට බස්වා වදෙන් පොරෙන් එගොඩ කර ගනී.සිලාඕ නමැති ගමේ දී ‘ඛාජ’ නමැති රස කැවිලි වර්ගය රස විඳින්න රේමන් හාට්, ගුප්ත රාජ වංශයේ ශ්‍රේෂ්ඨතමයා වූ වික්‍රමාදිත්‍ය රජු’ එය කොතරම් ප්‍රිය කළේ ද යත් දුරක පිහිටි උදේනියෙන් ඛාජ තැනීමේ දක්ෂයන් ගෙන්වූ බවට ඇති ජන ප්‍රවාදයක් ද අපට කියා දෙයි.නිල’ඹර පසුබිම් කරගත් මුතු පැහැති මුදුන් ඇති හිමාලය දකින රේමන් - හාට් ඉන් ලබන මහත් ආස්වාදයෙන් යුතුව මෙසේ සටහන් කරයි.“... උදේ වරුව ගෙවෙත්ම ශ්වේත වලාහකයෝ රළ පෙළ මෙන් අවුත් කඳු පෙළ ගිල ගත්හ. ළමා සිදුහත් කුමරාත් මේ හිමාල ගිරි ශිඛරයන්ගේ දර්ශනය ප්‍රිය කරන්නට ඇතැයි යන හැඟුම මගේ ප්‍රීතිය ද දියුණු තියුණු කරලීය. එපමණකුදු නොවේ. මේ කඳු මුදුන්වල ඇති පළිඟුවන් පැහැදිලි බව ද තරමක් දුරට හෝ බුදු දහමට වැදගන්නට ඇති.”කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=av12050610</link>
    <topic>ඇතුළු සක්මන (The Inner Path)</topic>
    <author/>
    <content>ඇතුළු සක්මන (The Inner Path)බෞද්ධ සිනමා උත්සව සංවිධානය කිරීමේ නව ප්‍රවණතාවක් ආසියාව, ඇමෙරිකාව හා යුරෝපය පුරා දැන් ව්‍යාප්ත වී ගෙන යයි. බැංකොක් හි පවත්වනු ලබන බෞද්ධ සිනමා උලෙළ ජූනි මස 07 – 10 වැනිදා දක්වාත්, දැන් වාර්ෂික සිනමා සිද්ධියක් වී ඇති සිංගප්පූරු බෞද්ධ සිනමා උත්සවයේ තෙවැන්න මෙම වසරේ සැප්තැම්බර් මාසයේදී ද, පැවැත්වීමට කටයුතු යොදා ගෙන යනු ලැබේ.අප අද සාකච්ඡා කරනුයේ පසුගිය අප්‍රේල් මස 27 වැනිදා සිට මැයි මස 01 වැනිදා දක්වා නවදිල්ලි නුවර පවත්වන ලද “The Inner Path” (ඇතුළු සක්මන) යන තේමාව යටතේ බෞද්ධ සිනමා උලෙළ පිළිබඳ වය. මෙය හුදෙක් සිනමා උලෙළක් පමණක්ම නොවීය. එය බෞද්ධ දර්ශනය හා සෞන්දර්ය රීති – න්‍යාය, නර්තන, චිත්‍රපට, ඡායාරූප හා වෙනත් තෝරා ගත් කලා අංගයන් ගෙන් සමන්විත වූ බුදු දහම තේමා කොට ගත් කලා මංගල්‍යයක් විය. මෙහි කේන්ද්‍රස්ථානය වූයේ ඉන්දියානු ජාත්‍යන්තර මධ්‍යස්ථානයයි. අප්‍රේල් මස 27 වැනිදා එහි සමාරම්භක උත්සවය පවත්වන ලද අතර එහි නර්තන වැඩ සටහන ඉදිරිපත් කරන ලද්දේ ප්‍රවීණ රංගධරයකු වන කොළඹ කලා පදනමේ මුදියන්සේ දිසානායක විසිනි.මෙම වැඩසටහන සංවිධානය කරන ලද්දේ ශ්‍රී ලංකාවේ පිහිටුවා ඇති නෙට්පැක් ලේකම් කාර්යාලයේ සහයෝගය ද ඇතිව නෙට්පැක් ඉන්දියානු ශාඛාව හා දේව්කි පදනම විසිනි. නෙට්පැක් සංවිධානයේ සභාපතිවරිය වූ ආචාර්ය අරුණා වාසුදේව් හා දේව්කි පදනමේ සභාපතිවරයා වූ ඉන්දියානු චිත්‍රපට නිෂ්පාදකවරයකු වන සුරේෂ් ජින්දාල් එහි ප්‍රධාන සංවිධායකවරු වූහ. සිනමා උලෙළ බෞද්ධ තේමා ප්‍රස්තුත කොට නිර්මාණය කරන ලද වාර්තා හා වෘත්තාන්ත චිත්‍රපට රාශියකින් සමන්විත විය.ශ්‍රී ලංකාවෙන් වෘත්තාන්ත චිත්‍රපට තුනක් ඉදිරිපත් විය. ප්‍රසන්න ජයකොඩිගේ ‘සංකාරා’ 2006, මහාචාර්ය සුනිල් ආරියරත්නගේ ‘උප්පලවණ්ණා’ (2006), හා හෙක්ටර් කුමාරසිරි ගේ ‘අබිනික්මන’ (2012) එම චිත්‍රපට ත්‍රිත්වයයි. ‘සංකාරා’ 2006 වර්ෂයේ දී පැවැති 11 වැනි කේරළ අන්තර්ජාතික සිනමා උලෙළේ දී නෙට්පැක් සම්මානය දිනා ගත්තේය. ‘උප්පලවණ්ණා’ සරසවි සම්මාන 4ක් ද, සිග්නීස් සම්මාන 4ක් ද දිනා ගන්නා ලද අතර පසුගිය වසරේ සිංගප්පූරුවේ පැවැති 02 වැනි බෞද්ධ සිනමා උලෙළේ දී ශ්‍රී ලංකාව නියෝජනය කළේය.2600 ශ්‍රී සම්බුද්ධත්ව ජයන්තිය වෙනුවෙන් නිෂ්පාදනය වූ ප්‍රකට නාට්‍ය ශිල්පියෙකු වූ හෙක්ටර් කුමාරසිරි ගේ කුලුඳුල් සිනමා නිර්මාණයයි. මෙය මව්පිය උපස්ථානය නමැති උත්තරීතර ගුණාංගය කේන්ද්‍ර කොටගත් කෘතියකි. ‘සංකාරා’ චිත්‍රපටයේ ප්‍රධාන චරිතය රඟ පෑ තුමිඳු දොඩන්තැන්න ‘අබිනික්මන’ චිත්‍රපටයේ අධ්‍යක්ෂ හෙක්ටර් කුමාරසිරි සහ මෙම ලියුම්කරු ද උලෙළට සහභාගි වූහ.දීගෝ රෆෙකාස් ගේ A Buddha (Un Buda) උලෙළට ඉදිරිපත් කර තිබූ ආජෙන්ටිනියානු කෘතියක් විය. දීගෝ රෆෙකාස් වේදිකා නළුවෙක් වශයෙන් ජීවිතය ආරම්භ කළ අතර පසුව දර්ශන විෂය සඳහා උපාධි ලබා ගැනීමෙන් පසු 1995 දී සෙන් ගුරුවරයෙකු යටතේ සෙන් භික්ෂුවක් ලෙස පැවිදි දිවියට පිවිසියේය. A Buddha  (2005) චිත්‍රපටය ලෝකයේ සිනමා උත්සව රාශියකම තිරගත විය. බුවනෝර්ස් හි පවුලක සහෝදරයන් දෙදෙනකු මෙම කෘතියට ප්‍රස්තුත වේ. බාල සහෝදරයා ආධ්‍යාත්මික අරගලයක ප්‍රතිඵලයක් වශයෙන් ඓතිහාසික සහනය සොයා ගෙන කඳුකර පෙදෙසක පිහිටි සෙන් ආශ්‍රමයකට යයි. දර්ශනය පිළිබඳ මහාචාර්යවරයකු වන වැඩිමහල් සහෝදරයා සිය බාල සොහොයුරුගේ ආධ්‍යාත්මික නැඹුරුව ගැන දීර්ඝ ලෙස මෙනෙහි කරන අතර පසුව ඔහු ද සෙන් ආශ්‍රමයක් බලා යයි.රිතු සරින් හා ටෙන්සිං සොනම් අධ්‍යක්ෂණය කරන ලද Trials of Kelo Rinpoche හා The Reincarnation of Kensur Rinpoche යන චිත්‍රපට දෙක ද උලෙළට ඇතුළත් විය. නවදිල්ලියේ උපත ලද රිතු සරිත්, ඔක්ලන්ඩ් හි කැලිෆෝනියා විශ්වවිද්‍යාලයෙන් චිත්‍රපටය හා වීඩියෝ මාධ්‍ය ගැන දර්ශන විශාරද උපාධිය ලබා ගත්තේය. ඇගේ සැමියා වූ ටෙන්සි සොනාම්, ටිබෙට් සරණාගත මව් පිය යුවළකට දාව ඩාර්ජිලිං හි උපත ලද අතර පසුව බාර්ක්ලි හි කැලිෆෝනියා විශ්වවිද්‍යාලයෙන් වාර්තා චිත්‍රපට පිළිබඳව හැදෑරුවේය.Trials of Kelo Rinpoche චිත්‍රපටයට විෂය වන්නේ වයස අවුරුදු හතේ සිට ටිබෙට් ආශ්‍රමයක හැදුණු ඇමෙරිකාවේ උපන් ටෙල් රින්පොවේ ගේ චරිතය යි. ඔහු ආධ්‍යාත්මික ගුරුවරයෙකු හා ලාමා වරයෙකුගේ පුනරුත්පත්තියක් ලෙස දලයි ලාමා විසින් හඳුන්වනු ලැබීය.ඉතිරි කොටස ලබන සතියේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=av12050611</link>
    <topic>සිත නිවන කතාවල අරමුණ සමාජය ගුණගරුක කිරීමයි</topic>
    <author>වසන්ත ජයසිංහ ආරච්චි</author>
    <content>සිත නිවන කතාවල අරමුණ සමාජය ගුණගරුක කිරීමයිදයාරත්න රටගෙදරසෑම පොහොය දිනකම රාත්‍රි 8.30 ට ජාතික නාළිකාව මඟින් ගෙන එන ‘සිත නිවන කතා’ ඒකාංගික ටෙලිනාට්‍ය මාලාව පිළිබඳ ඔබ අප කවුරුත් දන්නවා. අවුරුදු දොළහකටත් වැඩිය දීර්ඝ කාල වකවානුවක පටන් ජාතික නාළිකාවෙන් දිග හැරෙන ‘සිත නිවන කතා’ ඔස්සේ මෙවර සම්බුදු තෙමඟුල සමරන වෙසක් පුන් පොහෝ දින දිග හැරෙන්නේ එකසිය එකොළොස් (111) වන කතාංගයයි.ටෙලිනාට්‍ය කලාවේ සම්මානනීය නිර්මාණකරුවකු මෙන් ම චිත්‍රපට අධ්‍යක්ෂවරයකු ලෙසත් කලක් පුවත්පත් කලාවේදියෙකු ලෙසත් සිය කලා ජීවිතය අර්ථවත් කරගත් ඔහුගේ නිර්මාණ අධ්‍යක්ෂණයෙන් ‘සිත නිවන කතා’ ටෙලිනාට්‍ය මාලාව පෝසත්. ජාතික නාළිකාවේ විවිධ වැඩසටහන් අධ්‍යක්ෂ දයාරත්න රටගෙදර ‘සිත නිවන කතා’ සිය නිර්මාණය පිළිබඳ පසුගිය දවසක අප හා කළ පිළිසඳරයි මේ.‘සිත නිවන කතා’ ඒකාංගික ටෙලිනාට්‍ය මාලාව ආරම්භ වෙන්න පාදක වුණු පසුබිම කතා කරලම හිටියොත් හොඳයි කියලා හිතෙනවා.ප්‍රධානම හේතුව වුණේ එතෙක් පැවතුණු ඒකාකාරී ටෙලිනාට්‍ය. ටෙලිනාට්‍යවල අන්තර්ගතය හා ආකෘතියේ වෙනසක් ඇතිවිය යුතුයි කියලා මා තුළ අදහසක් ගොඩනැඟී තිබුණා. ඒ එක් කරුණක්.අනෙක් කරුණ පෝය දවසකට එහෙම දෙයක් තිබුණේ නැහැ. අඩුම තරමේ සුවිශේෂී පෝය දිනකට වෙසක් පොසොන් ඇසළ වැනි පෝදාට පවා විශේෂ වැඩසටහන්, ගීත ප්‍රචාරය වීම් සිදුවුණත් ටෙලිනාට්‍ය නිර්මාණ ඉදිරිපත් කිරීමක් සිදුවුණේ නැහැ. එහෙම නිර්මාණ කටයුත්තක් කරලා තිබුණෙත් නැහැ. ඒ අතරයි මිනිසුන්ට ඒකාකාරී නොවෙන්න මනසට යම්කිසි වටිනා කියන යමක් දියයුතුයි කියලා හිතුවේ.ඒ අඩුව පිරිමැසීමට ද ඔබ ‘සිත නිවන කතා’ ටෙලිනාට්‍ය පටන් ගන්නේ.පැහැදිලිවම ඔව්. විශේෂයෙන් ම මම මේ ගැන මගේ ගුරුවරයකු විදිහට මම සලකන සෝමවීර සේනානායක හා සාකච්ඡා කළා. ඒ අනුව සාමාන්‍යයෙන් අපි දකින බෞද්ධ කතා පසුබිම, රාජකීය පෙනුම තියෙන නාට්‍ය ස්වභාවයෙන් බැහැරව, සාම්ප්‍රදායික රූප පද්ධතියෙන් බැහැරව වර්තමානයට ගැළපෙන වර්තමානයේ මිනිසුන්ට ග්‍රහණය වෙන අත්දැකීම් අනුසාරයෙන් කතාවක් ගොඩනඟන්න උත්සාහ කළා. ඒ හරහායි ‘සිත නිවන කතා’ බිහිවුණේ.හොඳයි එය සමාජගත කිරීමෙන් මොකක්ද ඔබ බලාපොරොත්තු වුණේ.සිත නිවන කතා දර්ශන තලයේදීයහපත් සමාජයක් උදෙසා නිර්මාණ කාර්යය යොමුවිය යුතුයි කියන මතයේ ඉන්න නිර්මාණකරුවෙක් මම. දූෂිත සිත්වල මෙන් ම දූෂිත නොවන සිත්වලට යහපත් ලෙස පණිවුඩයක් ගෙනයන්නයි මට ඕන වුණේ. ඒ හරහා ගුණ යහපත්කම්, වගේ ම මානුෂීය සම්බන්ධතා මත යහපත් දිවි පැවැත්මක් ගොඩනඟමින් සමාජය ගුණගරුක ඉසව්වකට ගෙන යන්නයි ‘සිත නිවන කතා’ හරහා මම බලාපොරොත්තු වුණේ.ඒ සඳහා ඔබ පාදක කර ගන්නේ ටෙලිනාට්‍ය. මේ පණිවිඩය සමාජගත කරන්න එය සාර්ථක ප්‍රයත්නයක් කියලා හිතුවද?මම හිතන්නේ එය මගේ භාවිතාව. අදටත් මම විශ්වාස කරන්නේ ටෙලිනාට්‍යයට මිනිසුන් සමීපයි. ගෙදර අයට සමීපයි. ඒ නිසා එය සාර්ථක ප්‍රයත්නයක් කියන එක කියන්න ඕන. අපි ලබපු අත්දැකීම් තුළින්, කළ නිර්මාණවලින් පෙනී ගිහින් තියෙනවා ටෙලිනාට්‍ය කියන දේ වගේ ම රූපවාහිනිය කියන මාධ්‍ය මිනිසුන්ට සමීපයි කියලා. සරලවම කිව්වොත් අද එය ගෙදර ඥාතියෙක් බවට පත්වෙලා. නමුත් ඉතිං යහපත් දේ වගේ ම අයහපත් දේත් ඒ හරහා මිනිසුන් වැලඳ ගන්නවා. එය වෙනමම කතා කළ යුතු දෙයක්. නමුත් මේ රූප පෙට්ටිය හරහා වගකීමක් ඇතිව ජාතික නාළිකාව විදිහට හරවත් වැඩසටහන් ලබාදෙන්නයි අප උත්සාහ කරන්නේ.‘සිත නිවන කතා’ කතා මාලාව ඔස්සේ ඒ මෙහෙවර සිදුවුණා කියලා ඔබ විශ්වාස කරනවද?පැහැදිලිව ම ඔව්. මම විශ්වාස කරනවා සියයට අසූවක්, අනූවක් තරම්ම බලපෑමක් සමාජයට කරන්න පුළුවන් වුණා කියලා. ඒ බව ලැබෙන ප්‍රතිචාර වලින් ම කියන්න පුළුවන්. දැනට අවුරුදු 12 ක් පමණ කාලයක පටන් ඒ ජනප්‍රියත්වය ‘සිත නිවන කතා’ සඳහා ලැබී තියෙන්නේ ඒ නිසයි. මෙවර වෙසක් පොහොය නිමිත්තෙන් විකාශය වන්නේ එකසිය එකොළොස් වන කතාංගයයි. මේ වෙනකොට නිර්මාණකරණයේ දී මා අධ්‍යක්ෂණය කළ ‘දෑකැති මුවහත්’, ‘බෝගල සවුන්දිරිස්’ වගෙ ටෙලිනාට්‍ය ‘නිල් දිය යහන’ චිත්‍රපටය මේ සියල්ලටත් වඩා බොහෝ දෙනෙක් මගෙන් අහන්නේ ‘සිත නිවන කතා’ ගැන. එය එතරම් ම මිනිසුන් භාරගෙන තියෙනවා කියලා මට හිතෙනවා වගේ ම ඔවුන් තුළ මා ගැන යම් ගෞරවයක් ගොඩනැඟී ඇති බවත් මම විශ්වාස කරනවා.සෑම පෝය දිනකම මෙය විකාශය වුණත් බෞද්ධයින් නොවන අයත් ඒ සඳහා ප්‍රතිචාර දක්වන බව ද ඔබ කියන්නේ.එය ඉතාම වැදගත්. මා මෙය නිර්මාණයේදී එය ගොඩනඟන්නේ පොදුවේ සියලු මනුෂ්‍යයින් වෙනුවෙන්. එතැනදී ආගම් භේදයක් හෝ යම් මතයක් ගොඩනඟන්න අවශ්‍යතාවයක් මා ඇතුළු අපි සියලු නිර්මාණ කරුවන් තුළත් ජාතික නාළිකාව තුළත් නැහැ. අද මේ කතා මුස්ලිම්, හින්දු, කිතුනු බැතිමතුන් පවා බලන බව බොහෝ දෙනෙක් මට කතා කරලා කියලා තියෙනවා. අනෙක් දේ ‘සිත නිවන කතා’ තුළ පූජකවරුන්ගේ පවා චරිත ඇතුළත්ව තියෙනවා.මෙහි ගීතය ප්‍රචාරය වෙන වෙලාවට ඒ සියල්ල රූපවාහිනිය වටා එකතු වෙනවා. විශේෂයෙන් ම මේ ගීතය මහාචාර්ය සුනිල් ආරියරත්න රචනා කළා වගේ ම අපෙන් සමුගෙන ගිය ස්ටැන්ලි පීරිස් සංගීතවත් කළා. එඩ්වඩ් ජයකොඩි හා අනෝජා සිරිවර්ධනයි එය ගායනා කරන්නේ. එයත් විශාල ආලෝකයක් වුණා මෙම ටෙලිනාට්‍ය ජනතාව අතරට ගෙනයන්න.අධ්‍යක්ෂවරයකු විදිහට ‘සිත නිවන කතා’ පිටපත, නිර්මාණකරණයේදී කොහොමද ඔබට බලපෑවේ.ඒ ගැන මා කිවයුතුමයි. විශේෂයෙන් ම මා මුලින් කියූ පරිදි සෝමවීර සේනානායක මහත්මයා මේ නිර්මාණකරණයේදී නිර්මාණශීලී පිටපත් රචනයෙන් ලබා දුන් ශක්තිය විශාලයි. මම හිතන්නේ ඔහු මෙහි පියා විදිහට ඉන් අනතුරුව නව අත්දැකීම් එකතු කරන්න පසු පරම්පරාවට මඟ විවර කරලා දුන්නා. ඒ අනුව තුෂාරි අබේසේකර, වජිර කස්තුරි වැනි තිරපිටපත් රචකයින් සිය නිර්මාණ දායකත්වය ලබා දුන්නා.ඒ වගේම අපිට තියෙන එක්තරා අභියෝගයක් පිටපත කියලා කියන එක මම කියන්න ඕන. අද වර්තමානය වෙනකොට අලුත් විදිහට හිතන අලුත් විදිහට සමාජය දිහා බලන අය අඩුයි. විශේෂයෙන් ම මම නිර්මාණශීලී අයට අවස්ථාව සලසා දෙන්නත් මේ හරහා සූදානම් බව කියන්න ඕන. හිටපු සභාපතිවරුන් වගේම වත්මන් සභාපති මොහාන් සමරනායක, නියෝජ්‍ය අධ්‍යක්ෂ ජෙනරාල් නිශාන්ත උබේවංශ ඇතුළු සමස්ත රූපවාහිනී කාර්යය මණ්ඩලයම මේ සඳහා ලබාදෙන ශක්තිය පුන්‍ය කර්මයක් විදිහටයි මම දකින්නේ.වසන්ත ජයසිංහ ආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=av12050612</link>
    <topic>අපේ රටේ වගේ තොරණ කලාවක් ලෝකයේ කොහේවත් නැහැ</topic>
    <author>ඉනෝකා පෙරේරා බණ්ඩාර</author>
    <content>අපේ රටේ වගේ තොරණ කලාවක් ලෝකයේ කොහේවත් නැහැජයසිරි සේමගේශ්‍රී ලාංකේය තොරණ කලාව සහ ඉපැරැණි චිත්‍ර කලා උරුමය ජාත්‍යන්තරයට ගෙන යෑමේ ගෞරවය හිමි වන්නේ ඔහුටය.ජයසිරි සේමගේ යනු එසේ වැඩිම ජාත්‍යන්තර චිත්‍ර ප්‍රදර්ශන ප්‍රමාණයක් පැවැත්වූ මෙරට ජ්‍යෙෂ්ඨතම චිත්‍ර ශිල්පීන්ගෙන් ද කෙනෙකි. 74 වැනි වියේ පසු වුවද තවමත් චිත්‍ර හා තොරණ කලාවේ සක්‍රිය ඔහු සමඟ මේ කතාබහ, මෙවර රාජ්‍ය තොරණෙ නිර්මාණකරුවා ද ඔහු වන බැවිනි.කොළඹ ගංගාරාමයේ ඉදිවන මෙවර වෙසක් රාජ්‍ය තොරණ ඉතාමත් සුවිශේෂී එකක් බව ඔබ කීවා...ඔව්. හේතු කිහිපයක්ම නිසා. උසින් අඩි 45 ක් වන, විදුලි බුබුළු දස දහසකින් ආලෝකවත් වන මේ තොරණෙ විශේෂම දේ තමයි බුදුන් වහන්සේගේ දැවැන්ත රැස් වළල්ල. අනික සුන්දර ආදර කතාවක්. ජනපද කල්‍යාණිය සහ නන්ද කුමාරයාගේ ආදර කතාව බොහොම සුන්දරව චිත්‍රයට නඟන්න පුළුවන් කතා පුවතක්. ඇත්තටම මා එය ඉතාම ආසාවෙන් කළා.මර්වින් සේනාරත්නයන්ගෙ පිටපතක් නිසා බොහොම රසවත්ව කතාවත් ලියැවී තිබෙනවා. මකර තොරණක ස්වරූපය සහ පැරැණි අනුරාධපුර පොළොන්නරු යුගයේ ගෘහ නිර්මාණ සහ කැටයම් කලාව ඇසුරිනුයි මේ සුවිසල් තොරණ නිර්මාණය වන්නේ. මාස දෙකකට උඩදී වැඩ පටන් ගත් නිසා දැන්නම් චිත්‍ර සියල්ලම ඇඳල ඉවරයි. මේ දිනවල තොරණ ඉදිවෙමින් පවතිනවා. වෙසක් පුන් පොහෝ දින ගරු ජනාධිපතිතුමා අතින් තමයි මේ රාජ්‍ය තොරණ විවෘත වන්නේ.රාජ්‍ය තොරණ සඳහා ඔබ තෝරාගෙන තිබෙන්නේ ජාතක කතාවක් නම් නෙවෙයි...ජනපද කල්‍යාණිය සහ නන්ද කුමාරයගෙ පෙම් පුවත ඉතාම සෞන්දර්යවාදියි වගේම එය බුදුන් වහන්සේට සෘජුවම සම්බන්ධ බෞද්ධ කතා පුවතක්. තොරණ කලාවේදී මේ බෞද්ධ කතා ඇසුරේ ඉතාම උසස් නිර්මාණ බිහි කරන්න පුළුවන්.හුඟ දෙනෙක් හිතන්නෙ තොරණක් කිව්වම බුදු හාමුදුරුවො තොරණ මැද තියල ඒ වටේ ජාතක කතාවක්ම ඇඳිය යුතුයි කියලා. නමුත් එහෙම නැහැ. බෞද්ධ සංකල්ප, හැඩතල ඒ උරුව හැමදේම තොරණකට ඈඳන්න පුළුවන්.බලන්න තව සමහර තොරණවල සමස්ත හැඩය ගත්තම වෙලාවකට බෞද්ධකමට ගෑවෙන්නෙවත් නැති සමනළයෙක් හරි වෙන යම් හැඩයක් හරි තමයි යොදා ගන්නෙ. නමුත් දෙගල්දොරුවේ, අනුරාධපුර, පොළොන්නරු යුගයේ බෞද්ධ ශිෂ්ටාචාරය හා බැඳුණු මොනතරම් අපූරු කැටයම්, ලියකම් කලාවක් තියෙනවද. මේවා ඇසුරෙන් අපූරු තොරණ නිර්මාණය කරන්න පුළුවන්. තොරණක් කරද්දි මං අනුගමනය කරන්නෙ ඒ දේ. මේ පාර මං තොරණ දෙකක් සඳහා සැලසුම් හැදුවා. රාජ්‍ය තොරණ වගේම අනෙක් එක, අම්බලන්ගොඩ වෙළෙඳ කලාපයෙන් කරන තොරණ.මගේ ගමේ වැඩේ නිසා කොයිතරම් අමාරුවෙන් වුණත් මං ඒක බාර ගත්තා. එහි කතා වස්තුව වන්නේ මාගන්ධි ජාතකය. නමුත් සැලැස්ම සපුරා වෙනස්. මුළු ලෝකෙම ගිනිගෙන දැවෙනව. ඊළඟට බුදුන්ගේ අමා දහරින් ඒ ගිනි නිවෙනව. අවසානයේ ලොවට සාමය උදාවී නෙළුමක් පිපෙනවා. මාගන්ධි කතාව නරඹන ගමන් විදුලි බුබුළුවලින් මේ සියල්ල සිදුවන හැටි හොඳින් විඳින්න පුළුවන්. මෙන්න මේ බෞද්ධ මුහුණුවර තමයි තොරණක තිබිය යුතු. ජාතක කතාවක් වුණත් නොවුණත් සැලැස්මෙන් පුළුවන් තොරණින් මේ අර්ථවත් පණිවුඩය දෙන්න.චිත්‍ර වලින් වගේම කතා පුවතින් ඔබේ තොරණ කලාවට යම් අනන්‍යතාවක් තිබෙනවා...මා කවදත් ඉපැරැණි ලාංකේය, චිත්‍ර කලා සම්ප්‍රදාය ඇසුරේ නව ශෛලියක් අනුගමනය කළ කෙනෙක්. එය සීගිරි චිත්‍ර සම්ප්‍රදායට තරමක් හුරුයි. අම්බලන්ගොඩ ධර්මාශෝකයෙ ඉගෙන ගන්නා කාලෙත් මං පන්සල් චිත්‍ර කලාවට ඇලුම් කළා. ඒවා නරඹන එක මගේ පුරුද්දක් වුණා. පාසල් ජීවිතයෙන් පස්සෙ එල්ලෝරා - අජන්තා බිතු සිතුවම් පිළිබඳ විශේෂ අධ්‍යයනයක් කළා. ඒවා අපේ සීගිරි සම්ප්‍රදායට සමාන ශෛලියක්.මගේම කියන මේ සුවිශේෂී ශෛලිය ගොඩනඟා ගත්තෙ ඔය චිත්‍ර සම්ප්‍රදායන් තුනම ඇසුරිනුයි.පාසල් ජීවිතයේදී අපේ පාසලට ආ බර්නාඩ් ලොකුගේ ගුරුතුමා මගේ චිත්‍ර කලා ජීවිතයට යම් බලපෑමක් කළා. එතුමා පෙරදිග චිත්‍ර ශෛලිය හදාරපු කෙනෙක්. ඔහුගේ චිත්‍රවල ඉන්දියානු සම්ප්‍රදායත් තිබුණා. 1975 ප්‍රථම වතාවට මං චිත්‍ර ප්‍රදර්ශනයක් කළා. ඒ අත්හදා බැලීමක් විදියට.මේ සියල්ල තුළ මා කළේ මගේ අනන්‍යතාව ගොඩනැඟීම සහ තහවුරු කිරීමට වෙහෙසීම. මං තොරණ අඳින්නෙත් ඒ ශෛලියෙන්. අනික වැඩිහිටියන්ට සැලකීමේ ගුණය, ගව මස් කෑමෙන් වළකිමු වැනි තේමා සහ සමාජ සිදුවීම් ඔස්සේ තමයි මං බොහෝ විට තොරණ ඇඳීමට පි‍්‍රය කරන්නෙ. මේ වෙනකොට මං තොරණ පනහක් විතර කරල තිබෙනවා. ඒ හැම දෙයක්ම අඩුම තරමේ සැලසුමෙන් හරි වෙනසක් තිබුණා.අපේ රටේ තොරණ කලාව, කලාවක් ලෙස පවතින්නෙ අත්දැකීමෙන්ම පමණයි නේද...ඇත්තටම එය අහුලා ගත් දැනුමෙන් මිස නිසි දැනුමකින් පෝෂණය නොවූ කලාවක්. අප වැනි ජ්‍යෙෂ්ඨයන්ගෙන් ප්‍රයෝජනයක් ගෙන තොරණ කලාව සහ සැරසිලි කලාව මේ රටේ තරුණ පරම්පරාවට උගන්වන්න ඕනෙ. ඒවට උණක් තියෙන පිරිස මේ රටේ ඉන්නවා. ඔවුන් කෙනෙක් දෙන්නෙක් අප සොයා එනවා. ඔවුන්ට දැනුම අවශ්‍යයි. අපේ රටේ වගේ තොරණ කලාවක් ලෝකෙ කොහේවත් නැහැ. තොරණ කලාවක චිත්‍ර, විදුලි බුබුළු, දීප්තිමත්භාවය වැඩිවන ලෙස වර්ණ යෙදීම ඇතුළු උගත යුතු බොහෝ දේ මේ තොරණ හා සැරසිලි කලාවේ තිබෙනවා.මේවා හැමදේම නිර්මාණශීලී නොවුණොත් මිනිස්සු බලන්නෙ බුදු රූපෙ දිහා සහ ලයිට් දිහා විතරයි. ලස්සනයි කිව්වා, ගියා. තොරණක් එහෙම විය යුතු නැහැ. එය අපේ කලාව. සංස්කෘතිය, බෞද්ධ උරුමය හැමදේම අඩංගු අධ්‍යාපනික වටිනාකමින් යුතු සෞන්දර්යාත්මක වින්දනීය මාධ්‍යයක් විය යුතුයි. එහෙම නැතිනම් වෙන්නෙ ලක්ෂ ගණනක් වියදම් කරලා සතියකට පස්සෙ නිකම්ම ගලවල දාන එක.දැන් තොරණ චිත්‍ර ඇඳිල්ලත් ඩිජිටල් තාක්ෂණයට මාරු වෙලා... එය හොඳ ප්‍රවණතාවක් ද...පහසුව, ලාබය කොහොම වුණත් එය හොඳ ප්‍රවණතාවක් නොවෙයි. ඇත්තටම කිව්වොත් තොරණ කලාව එදාට වඩා අද පිරිහිලා. එදා චිත්‍ර ශිල්පීන් තොරණ ඇන්දෙ පණ පිහිටුවලා. අද මේ ඩිජිටල් කලාවෙන් කරන්නෙ ඒ 4 ප්‍රමාණයට ඇඳලා ඩිජිටල් ක්‍රමයට විශාල කරනවා. චිත්‍ර ශිල්පියෙක් සියුම් රේඛා හැඩතල යොදමින් ඉතා ඉවසීමෙන් හා කැපවීමෙන් අඳින සුවිසල් චිත්‍රයක් වෙනුවට, තාක්ෂණයෙන් රූප එහාට මෙහාට ඇදලා විශාල කරපු චිත්‍ර තොරණ කලාවට සුදුසු නැහැ. අනිත් අතට ඒකෙන් චිත්‍ර ශිල්පීන්ට වැඩ නැතිව යනවා. නිර්මාණශීලී ශිල්පීන් පරපුරක් බිහිවීම නවතිනවා. එය හොඳ ප්‍රවණතාවක් නෙවෙයි.ඔබ දැන් වඩාත් පි‍්‍රය කරන්නෙ ජාත්‍යන්තර චිත්‍ර ප්‍රදර්ශන පවත්වන්න...ඇත්තටම ඔව්. ගරු ජනාධිපතිතුමා නේපාලයේ ලුම්බිණියෙ නිර්මාණය කරවූ ශ්‍රී ලංකා විහාරයේ චිත්‍ර ඇඳිල්ල බාර කළේ මට. පහුගිය මාස 2 ම මං ගත කළේ ඒ කාර්ය වෙනුවෙන්.ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=av12050613</link>
    <topic>මේ වෙසක් එකට තොරණ 25 කට කතා ලිව්වා</topic>
    <author>චන්ද්‍ර ශ්‍රී සෝමසිරි</author>
    <content>මේ වෙසක් එකට තොරණ 25 කට කතා ලිව්වාමර්වින් සේනාරත්නදර්ශනීය තොරණක කතා රචකයාට හිමිවන්නේ වැදගත් තැනකි. සංගීතය මුසු බැතිබර ගීත හා කවි ගායනාවලින් දහම් කතාවක් රසවත්ව පෙළ ගසන්නේ කතා රචකයා ය. බුද්ධාලම්බන ප්‍රීතියෙන් තොරණ නරඹන්නට පොලඹවන්නේ ඔහු ය. බෞද්ධ සාහිත්‍ය ඉතිහාසය මෙන් ම බුද්ධ ධර්මය පිළිබඳව ද ප්‍රමාණවත් දැනුමක් නැත්තෙකුට හොඳ තොරණ කතා පිටපත් රචකයෙකු විය නොහැකි ය.වසර 50 කට අධික කාලයක් තිස්සේ තොරණ කතා රචනයේ අත්දැකීම් ඇති ප්‍රවීණයකු වන මර්වින් සේනාරත්නයන් ද එවැන්නෙකි. අපේ තොරණ කතා කලාවේ යට ගියාව ගැනත්, ඔහුගේ භූමිකාව ගැනත් අපි ඔහුගෙන් තොරතුරු බිඳක් විමසා බලන්නට අදහස් කළේ එබැවිනි.“වෙසක් තොරණකට කතාව ලියන්න මට මුලින් ම ඇරියුම් ලැබුණෙ 1961 ගොතටුවේ අයි.ඩී.එච්. හන්දියෙ තොරණට. ‘ක්ෂාන්තිවාදී’ ජාතක කතාවෙන් තමයි එදා ඒ කතාව ලිව්වේ. ඒ තොරණ ජනප්‍රිය වුණු හින්දා පිට පිට පස් සැරයක් ඒ තොරණ කතා ලිව්වා. ඒ කාලෙ මං ගුවන් විදුලියට සම්බන්ධ වී සිටි නිසා හුඟාක් ශිල්පීන්ගේ සහාය ලබාගන්නට මට පුළුවන් වුණා.ඒ කාලේ චරිත රංගනය සඳහා චන්ද්‍රා කළුආරච්චි, වික්ටර් මිගෙල්, ශේන් ගුණරත්න, වොලී නානායක්කාර, නෙතලි නානායක්කාර, විජේරත්න වරකාගොඩ, ලොයිඩ් වාකිෂ්ට, පී. වැලිකල වැනි අයත් විරිදු හා පද්‍ය ගායනා සඳහා ශීලා පරණමාන්නගේ වැනි අයත් ගීත ගායනයෙන් ඇම්. රිචඩ් පෙරේරා, සනත් නන්දසිරි, වසන්තා සන්දනායක වැනි අයත් සම්බන්ධ වුණා.මේ අයගේ ගායනා හා රඟපෑම් ගුවන් විදුලියෙන් කවුරු අහල තිබුණ නිසා තොරණ බලන්න එන අයත් වැඩි වුණා. තොරණත් ජනප්‍රිය වුණා.”“මුල් කාලේ තොරණවල මං කවි ගායනා කළා. හැම තොරණක් ම බලන්න ගියා. ඒ කාලෙ තොරණවල කතා ලිව්වේ කරුණාරත්න අබේසේකර. සරත් ආනන්ද විමලවීර, සිසිර කුමාර මාණික්කආරච්චි වගේ අය. ඒ තොරණවල කොටු 16 ක් නම් ඒ හැම කොටුවකටම තිබුණෙ ගීතයක්. ඒ වගේ කොටු 16 ට ගීත 16 ක් තිබුණා. ඒ වුණාට ජාතක කතාවෙ අර්ථය හරියටම ඒ ගීතවලින් කියවුණේ නෑ.ගීත රසය විතරයි මිනිස්සු වින්දේ. මං ඒ ක්‍රමය වෙනස් කළා. ජාතක කතාව ඇසුරු කරගෙන අද සිදුවෙන එවැනි තොරතුරුත් සම්බන්ධ කරලා රංගානුභූතීව කතාව ඉදිරිපත් කළා. කුඩා ළමයකුට පවා තේරුම් ගන්න පුළුවන් විදිහට කතා කරන බස යොදා ගත්තා. ඒ සඳහා කවි, විරිඳු, ගීත, දෙබස් හා ගාථා භාවාත්මක ශෛලියකින් ඉදිරිපත් කළා.”ගොතටුවෙ තොරණ ජනප්‍රිය වීම හේතුවෙන් දෙමටගොඩ වෙසක් තොරණ සඳහා ද මර්වින්ට ආරාධනා ලැබිණි. පිට පිට කීප වරක් එම තොරණ සඳහා කතා රචනා කිරීම නිසා රටපුරා බෞද්ධ සංගම් හා වෙළෙඳ සංගම් වලින් ඔහුට ඇරයුම් ගලා ආවේ ය. ග්‍රෑන්ඩ්පාස්, තොටළඟ, පිටකොටුවේ බෝධිය, බොරැල්ල, මරදාන, පෑලියගොඩ, පිළියන්දල වැනි තොරණවලට කතා රචනා කළ අතර 2600 සම්බුද්ධත්ව ජයන්තිය නිසා ගිය වසරේ තොරණ 33 කට කතා රචනා කළේ ය.“මේ හැම තොරණ කම කතාව ලියලා නිෂ්පාදනය කරන්නෙ මං. තොරණ නරඹන අයට තේරුම් ගන්න පුළුවන් වන විදිහට වඩාත් රසවත්ව, සරලව මං එය කරන්නෙ. මේ සඳහා සහෝදර සංගීත ශිල්පීන්ගෙන් මට සෑහෙන සහයෝගයක් ලැබෙනවා. ලංකාවේ තොරණ ජනප්‍රිය වෙන්න වෙන්න අපේ ප්‍රවීණ සංගීත ශිල්පීන් හා ගායන ශිල්පීන් මට සහයෝගය දුන්නා. ඒ කාලෙ වගේ ම අදත් මං ගුවන් විදුලි ශිල්පීන් යොදාගෙන වැඩ කරන නිසා මගේ කතා රසවිඳින්න හුඟාක් පිරිස් තොරණ බලන්න ආවා.”මර්වින් සේනාරත්න මේ වසරේ තොරණ 25 කට කතා රචනා කරමින් බොදු සැදැහැවතුන් පිළිවෙතින් පෙළගසන සද්කාර්යයට දායක වී සිටී. ඔහු අතින් රචනා වන කතාවලින් රස ගැන්වුණා තොරණ පොසොන් සමයේ හම්බන්තොට, අනුරාධපුර, පොළොන්නරුව වැනි පොසොන් කලාපවල දින ගණනාවක් ප්‍රදර්ශනය කිරීම ද විශේෂත්වයකි. පොසොන් තේමාවට අනුව නිෂ්පාදනය කර එම කතා ඇතුළත් තොරණ ඈත ගම් දනව්වල ජනයා අතර බෙහෙවින් ජනප්‍රිය වී ඇති බව ඔහු පැවසීය.සෑම වසරකම වෙසක්, පොසොන්, ඇසළ මාසවල තොරණ සහ පහන් කූඩු සඳහා කතා රචනා කිරීමට ඉස්පාසුවක් නැතිව ඔහුට ඇරයුම් ලැබේ. තමාගෙන් පසුව මේ කටයුත්ත කරට ගැනීමට සැලකිය යුතු තරමේ අයකු නොසිටීම ගැන මර්වින් තුළ ඇත්තේ තරමක කනගාටුවකි. බැලූ බැලූ තොරණවල කතා රචකයා ඔහුය. අඩසිය වසකට අධික කාලයක් ලංකාවේ වැඩිම තොරණ ගණනක එක දිගටම කතා රචනා කරමින් මර්වින් සේනාරත්නයන් ලෝක වාර්තාවක් තබා ඇත්දැයි විටෙක අපට ද සිතෙයි. තොරණ සහ පහන් කූඩු සඳහා ඔහු මෙතෙක් ලියා ඇති කතා ගණන දෙදාහකට අධික ය. ඒ වෙනුවෙන් විවිධ සංවිධාන හා බෞද්ධ සංගම් මගින් ඔහු සම්මානයෙන් ද පිදුම් ලබා ඇත.බුද්ධාලම්බන ප්‍රීතිය හා ඓතිහාසික වීරත්වය දනවන ගුවන් විදුලි නාට්‍ය රචනා කිරීමෙන් වාර්තාවක් පිහිටුවා ඇති මර්වින් බොදු ගීත රචකයෙන් ද මුල් කාලයේ ගීත රසිකයින් අතර ජනප්‍රියත්වයට පත් විය. “නොකියාම එදා ඇසළ මහේ’, ‘බලන්න බුදු සාමිනේ’, ‘අක්කෙ ටිකක් ඉන්නකෝ’ වැනි මර්වින් එදා ලියූ ගීත අදත් අපේ මතකයේ රැඳී ඇත. වසර ගණනාවක් ගුවන් විදුලි නාට්‍ය නිසා රටපුරා ශ්‍රාවකයන් අතර ඉමහත් ගෞරවාදරයට ලක්වූවා සේම බෞද්ධ තොරණ කතා රචකයකු ලෙස මර්වින් සේනාරත්න නාමය තවත් බොහෝ කාලයක් බොදු හදවත්වල රැඳී පවතිනු නොඅනුමාන ය.චන්ද්‍ර ශ්‍රී සෝමසිරිඡායාරූපය - දුෂ්මන්ත මායාදුන්නරංජිත් මල්ලියාවඩු නම් ඔහුව කවුරුත් හඳුනන්නේ කවියෙකු ලෙසිනි. අසූව දශකයේ දී කවියෙකු ලෙසින් ඉදිරියට පැමිණි ඔහුගේ මුල්ම කාව්‍ය සංග්‍රහය වන්නේ ‘ඇස් ලැබීම’ යි. පසුකාලීනව ‘මංගල දියවර’, ‘නිදි නැති ගඟ’ නමින් කාව්‍ය පොත් දෙකක් ද නිකුත් කර ඇති ඔහු පසුගියදා ගීත රචකයකු ලෙසින් ද කලඑළි බැස්සේ ය.රංජිත් ගේ නවතම ගී එකතුව වන්නේ ‘සලපතළ මළුව‘.මෙවන් ගී එකතුවක් කිරීමෙන් අපේක්ෂා කළේ කුමක් දැයි යන්න අපි ඔහුගෙන් විමසුවෙමු. “මේ මම දකින විදිහ. අද අපේ සාහිත්‍ය හා සංගීත ක්ෂේත්‍රයේ සම්පත් විෂමතාවක් තියෙනවා. මේ නිසා අපේ රටේ ප්‍රාදේශීය වශයෙන් ඉන්නා නිර්මාණ ශිල්පීන්, කුසලතා ඇති ගායක ගායිකාවන් මතුවෙන්නේ නැහැ. මට උවමනා කළේ සාහිත්‍යය පිළිබඳ හැකියාව ඇති නිර්මාණ ශිල්පීන් හරහා ඔවුන්ගේ දක්ෂතා මතුකර දැක්වීමටයි. ‘සලපතළ මළුව‘ ගීත සමුච්චයේ ප්‍රවීණ අය නොසිටින්න පුළුවන්.නමුත් ඔවුන් තුළ හොඳ හැකියාවක් ඇති අය ඉන්නවා. මල්ලියාවඩු විසින් ලියන ලද ‘සලපතළ මළුව‘ තේමා ගීතය මහින්ද ඒ. හේවා ස්වර රචනා කර ඇති අතර අනෙකුත් ගීත හර්ෂමාලි එගොඩගේ, ආරියසිරි විමල් සහ අසංක ප්‍රභාත් දෙණියගේ යන අය ස්වර රචනා කර තිබේ. ඇල්පිටිය ආනන්ද ජාතික පාසලේ චිත්‍ර කලා උපදේශකවරයෙක් වන ආරියසිරි විමල් මෙම ගී සරණියේ සංගීත සංයෝජකයා ද වේ. දේව කරුණාතිලක, ජනක කුමාර, සයුරි ප්‍රාර්ථනා, සශිකා ලක්මාලි, දිල්හානි නිසංසලා, චතුරිකා නිර්මාණී, මල්මි කාවින්දි, චනුලි පසන්යා, දිල්හානි නිසංසලා, හර්ෂමාලි එගොඩගේ ගායක ගායිකාවෝ ගී ගායනයෙන් දායක වෙති.ඉනෝකා සමරවික්‍රමකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=av12050614</link>
    <topic>රංගිරි ශ්‍රී ලංකා පස් වසර සමරයි</topic>
    <author>ඉසවි</author>
    <content>රංගිරි ශ්‍රී ලංකා පස් වසර සමරයිඉනාමළුවේ ශ්‍රී සුමංගල නාහිමිවිවිධ ගුවන් විදුලි නාළිකා අතරට මීට පස් වසරකට පෙර එක්වූ ‘රංගිරි ශ්‍රී ලංකා’ ගුවන් විදුලි සේවය වර්තමානයේ බෙහෙවින් ජනප්‍රියය. එය කොළඹින් බැහැරව ජාතික මට්ටමෙන් ආරම්භ කළ ප්‍රථම බෞද්ධ ගුවන් විදුලිය ලෙස විද්‍යුත් මාධ්‍ය ලෝකයේ නව වාර්තාවක් තැබුවේ ය.මේ වනවිට සියලු පෞද්ගලික ගුවන් නාළිකාවල නාමය අගට (FM) එෆ්.එම්. යන්න එක් වූව ද රංගිරි ශ්‍රී ලංකා ගුවන් විදුලි නාළිකාවට එෆ්.එම්. යන්නක් නැත. දේශීය දේ අගයමින් හෙළ කලාකරුවන්ට, නිර්මාණ කරුවන්ට ආධුනික ප්‍රවීණ භේදයකින් තොරව තම හැකියාවන් පිළිබඳව කතා බහ කරන්නට, නිර්මාණ ප්‍රචාරය කිරීමට ඉඩ ප්‍රස්ථාව ලබා දෙන ‘රංගිරි ශ්‍රී ලංකා’ නාළිකාව බෞද්ධාගමික පැත්තට වැඩි ඉඩ කඩක් ලබාදෙයි.පිරිත්, බුද්ධ වන්දනා, ධර්මදේශනා, ධර්ම සාකච්ඡා ආදී ආගමික වැඩසටහන් වලට ප්‍රමුඛස්ථානය දෙන අතරේම සතියේ දින හතේ උදෑසන විවිධ තේමා ඔස්සේ ශ්‍රාවකයා අමතනු ලබයි. ඔවුන්ගේ තේමා අතර දේශපාලනය, සාහිත්‍ය, ලලිත කලා මෙන් ම කාලීන මාතෘකා ද කතා බහට ලක් කෙරේ.‘රංගිරි ශ්‍රී ලංකා’ ගුවන් විදුලි සේවාව ආරම්භ කරනු ලැබුවේ රංගිරි දඹුල්ලේ ය. පසුගියදා මීට සමගාමීව ‘දේශයේ රන් පහන් ටැඹ’ යන උදාන පාඨය සහිතව රංගිරි ශ්‍රී ලංකා රූපවාහිනි නාළිකාව ද ආරම්භ කරනු ලැබීය.රංගිරි ශ්‍රී ලංකා මාධ්‍ය ජාලයේ සභාපති, අධ්‍යක්ෂ ජනරාල් ශාස්ත්‍රපති පණ්ඩිත ඉනාමළුවේ ශ්‍රී සුමංගල නාහිමියන් පවසා සිටින්නේ“අපි රංගිරි ශ්‍රී ලංකා ගුවන් විදුලි නාළිකාව ආරම්භ කරනු ලැබුවේ ‘සැබෑ මාධ්‍ය සංස්කෘතියක පෙර ගමන් කරු’ යන උදාන පාඨය සමගින්. අපි රංගිරි ආරම්භ කරන විටත් මෙරට එෆ්.එම්. නාළිකා තිස් දෙකක් තිබුණා. රූපවාහිනිය ද මෙරට රූපවාහිනි ඉතිහාසයට එක් වන්නේ ප්‍රථම සංස්කෘතික හා අධ්‍යාපනික රූපවාහිනි සේවාවක් වශයෙන්. මේ නාළිකා දෙකෙන් ම අප උත්සාහ දරන්නේ මේ රටේ මිනිසුන්ට හොඳ දෙයක් දීමටයි. අපට යන්නට දිගු ගමනක් තිබෙනවා. අපි අපේ වගකීම හඳුනාගෙන බොහොම ශක්තිමත්ව අභිමානවත් ව ඵලදායි ලෙස අපේ මාධ්‍ය මෙහෙවර කරනු ලබනවා.”ඉසවිරංගිරි නිවේදක මඬුල්ලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=av12050615</link>
    <topic>ගීත කලාව උදෙසා කළ හැකි ලොකුම සේවය සිද්ධාර්ථ හිමියන් ඉටු කරනවා</topic>
    <author>තුෂාරි වික්‍රමසිංහ</author>
    <content>ගීත කලාව උදෙසා කළ හැකි ලොකුම සේවය සිද්ධාර්ථ හිමියන් ඉටු කරනවා- බණ්ඩාර සෙනෙවිරත්නඅරලගංවිල ප්‍රාදේශීය රෝහලේ වෛද්‍ය නිලධාරි බණ්ඩාර සෙනෙවිරත්නයන් විසින් අතිපූජ්‍ය රඹුකන සිද්ධාර්ථ හිමියන් ගේ ගීත රචනා කලාව පිළිබඳ විශේෂ විමර්ශනයක් කරමින් රචනා කරන ලද ‘බිඟුරැව් සොයා ගිය පියාසර වරුණ’ සිද්ධාර්ථ ගීතාවලි සාර විනිශ්චය නම් වූ විචාර ග්‍රන්ථය පසුගිය 03 වැනිදා එළිදුටුවේය. මේ එම කෘතිය පිළිබඳ වෛද්‍ය බණ්ඩාර සෙනෙවිරත්නයන් සමඟ කළ කතාබහකි.මෙවැනි විචාර ග්‍රන්ථයක් රචනා කිරීමට ඔබ අදහස් කළේ ඇයි?පූජ්‍ය රඹුකන සිද්ධාර්ථ හාමුදුරුවන් ගේ හොඳම ගීත පහළොව අරගෙන ඒ පිළිබඳ විමර්ශනයක් කිරීම තමයි මේ පොත රචනා කිරීමේ මූලික අරමුණ වුණේ. මෙහිදී මම උන්වහන්සේ ගේ ගීතවල සාහිත්‍ය පක්ෂය, සංගීත පක්ෂය, ගායන පක්ෂය යන කරුණු තුනම විචාරයට ලක්කර තිබෙනවා.පූජ්‍ය රඹුකන සිද්ධාර්ථ හිමියන් ගේ ගීත මේ අයුරින් විචාරයට බඳුන් කරන්නට ඔබට සිතුණේ ඇයි?රඹුකන හාමුදුරුවන්ගේ සමහර ගීත තිබෙනවා, හුඟක් කාව්‍යෝක්ති තිබෙන. මේ අතර හුඟ දෙනෙක් ගේ අවධානයට ලක් නොවී පවතින ගීත සමූහයකුත් තිබෙනවා. මම ඒ ගීත තෝරා ගෙන එම ගීත විචාරයට බඳුන් කළා. ඒවායේ අර්ථවත් බව සමාජයට අවබෝධ කිරීමට උත්සාහ කළා.පූජ්‍ය රඹුකන සිද්ධාර්ථ හිමියන් ගේ ගීත කලාවේ ඔබ දකින සුවිශේෂත්වය කුමක්ද?උන්වහන්සේ ගීත රචනා ක්ෂේත්‍රයේ නියැළෙන සියලු අය අභිබවා ඉදිරියෙන් ඉන්නවා කියලයි මම හිතන්නේ. ගීත රචනා කලාවේ තිබෙන දිග, පළල, උස උන්වහන්සේ ඉතාම හොඳින් හඳුනාගෙන ඉන්නවා කියලා මම හිතනවා. ගීතයෙන් මොනවද මිනිසුන්ට ලබා දිය යුත්තේ යනාදී වශයෙන් භික්ෂුන් වහන්සේ නමක් විදිහට උන්වහන්සේට යන්න පුළුවන් සීමාවේ ඉඳගෙන උන්වහන්සේට යන්න පුළුවන් සීමිත පරාසයේ සැරිසරමින් ගීත කලාව වෙනුවෙන් ඉටු කරන්න පුළුවන් ලොකුම සේවය උන්වහන්සේ ඉටුකර තිබෙනවා.ඒ පිළිබඳව මේ කෘතියේ කතාබහට ලක්වෙනවා.ඒ වගේ ම උන්වහන්සේ ඉතාම සිල්වත් අවංක භික්ෂුන් වහන්සේ නමක්. ගීත සාහිත්‍ය අරභයා වුණත් උන්වහන්සේ ඉතාම අවංකයි කියා කියන්න පුළුවන්.මෙම කෘතියෙන් පාඨක ජනතාවට ඔබ දෙන්නට උත්සාහ කරන පණිවිඩය කුමක්ද?මෙය ගීත විනිශ්චයක්. මේ ගීත තුළ ඇත්තේ යතිවරයකුගේ දෘෂ්ඨිය. රඹුකන හිමියන් රචනා කළ ගීත සමූහයක අන්තර්ගතය හා ඒ ඔස්සේ සමාජයේ දැන් මේ ඇතිව තිබෙන දැවෙන ප්‍රශ්නවලට මගේ තිබෙන පිළිතුරු මේ ඔස්සේ පාඨක ජනතාවට මම එළි කරනවා. මම හිතන්නේ මෙය කියවන බුද්ධිමත් පාඨකයන්ට ජීවිතය ගැන දැන් හිතනවාට වඩා දෙයක් හිතන්නට දැනගන්නට පුළුවන් වේවි කියලයි.තුෂාරි වික්‍රමසිංහ‘මගෙ පොඩි පැංචෝ - 02’ බොදු බැති ගී සාදු සිරිපා සංයුක්ත තැටිය පසුගිය දා එළිදැක්විණි.ගීත 16 කින් සමන්විත මෙම ගී තැටියෙහි නාද ශික්ෂණය හා සංගීත අධ්‍යක්ෂණය තුෂාර කුරුවිටගේ සිදුකර ඇති අතර නිෂ්පාදනය සහ බෙදා හැරීම ජේ. කේ. රංජිත් පි‍්‍රයංක ගෙනි. සන්වා ඊගල් සංගීත කණ්ඩායම, සුමුදු ප්‍රසාදිනී, ශ්‍රී හර්ෂ දේව ආරියසිංහ, විහඟ ලක්සිත්, කසුනි කාව්‍ය, ශසිත සාලින්ත ඇතුළු දූ දරුවන් රැසක් මෙහි ගායනය සඳහා එක්ව ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=av12050616</link>
    <topic>‘ඉතිපිසෝ’ ගාථාවේ තේරුමවත් නොදන්න අය අද බෞද්ධ ගී විකුණනවා</topic>
    <author>සු.මි.</author>
    <content>‘ඉතිපිසෝ’ ගාථාවේ තේරුමවත් නොදන්න අය අද බෞද්ධ ගී විකුණනවා‘ශ්‍රීමාලි දහම් සෙවණේ’ අධිපතිස්වර්ණදාස හේරත්කේ.ඒ.ජී. ස්වර්ණදාස හේරත් ලංකාවේ ප්‍රකට කැසට් හා සංගත ගී තැටි නිෂ්පාදකවරයෙකි. මෙරට බෞද්ධ ගී, බණ, කවි බණ, විරිදු බණ, පිරිත්, බෝධිපූජා, කැසට් හා සංගත තැටි ව්‍යාපාරයේ පුරෝගාමියා ඔහුය. ‘ශ්‍රීමාලි දහම් සෙවණ’ හේරත් මහතාගේ අධිපතිත්වයෙන් යුතුව පවත්වාගෙන යන බෞද්ධ කැසට් හා ගී තැටි නිෂ්පාදන ආයතනයකි.පහත යෙදෙන්නේ ස්වර්ණදාස හේරත් සමඟ කළ සම්මුඛ සාකච්ඡාවකි.’ශ්‍රීමාලි දහම් සෙවණේ’ ආරම්භක පසුබිම මොකක්ද?1979 දී තමයි මෙය ආරම්භ කළේ. අපේ ආරම්භක නිෂ්පාදනය වුණේ පිරිත් කැසට්පටයක්. එය ඉදිරිපත් කළේ වත්තල ශ්‍රී සීලරතන නායක හාමුදුරුවන් වහන්සේ. ගීත වශයෙන් ගත්තොත් අපේ මුල්ම නිෂ්පාදනය සුජාතා අත්තනායකගේ ‘කදිර දේව සුරිඳු’. ඒක භක්ති ගීත කැසට් පටයක්.’ශ්‍රීමාලි දහම් සෙවණ’ බිහි කිරීමෙහිලා බලපැවැත්වුණු අරමුණු කුමක්ද?අපේ අරමුණ බෞද්ධ සන්නිවේදනය. බෞද්ධ කැසට් හා සංගත තැටි ඔස්සේ බුදු දහම පොදු ජනතාව අතර තවදුරටත් ප්‍රචලිත කිරීමයි එහි අදහස.’ශ්‍රීමාලි දහම් සෙවණ’ විසින් මෙතෙක් කරන ලද නිර්මාණ පිළිබඳ යමක් කියන්න?එය කොටස් කීපයකට බෙදන්න පුළුවන්. උදාහරණ විදියට (1) බෞද්ධ ගීත (2) බණ (3) කවි බණ (4) විරිදු බණ (5) පිරිත් (6) බෝධිපූජා (7) ධර්ම සාකච්ඡා යනාදි වශයෙන්. පාණදුරේ අරියධම්ම, ගංගොඩවිල සෝම වැනි ප්‍රකට ධර්ම දේශකයාණන් වහන්සේලාගේ බණ අපි ඉදිරිපත් කර තිබෙනවා. අලවතුරේ විජිතවංශ හිමියන්ගේ කවි බණ, එම්.වී ගුණදාසගේ විරිදු බණ අපේ නිර්මාණ අතර වෙනවා. ඊට ‘වෙස්සන්තර’, ‘නලපාන’ වැනි ජාතක කතා රැසක් වස්තු කර ගැනුණා.එතකොට බෞද්ධ ගීත?මොහිදින් බෙග්, ඒ.ජේ. කරීම්, විවියන් ද සිල්වා බොරලැස්ස, සුජාතා අත්තනායක, එච්.ආර්. ජෝතිපාල, වසන්තා සන්දනායක ගැයූ බෞද්ධ ගී රැසක් අපේ ගී තැටි අතර තිබෙනවා. ඉන් බොහෝමයක්ම ගී රචනා මගේ. මා භක්ති ගීත රැසක් ප්‍රබන්ධ කර තිබෙනවා.2550 ශ්‍රී සම්බුද්ධත්ව ජයන්තිය නිමිත්තෙන් ඔබ ගිය වසරේදී ‘මහ පිරිත’ සංගත තැටිය නිෂ්පාදනය කළා නේද?ඔව්. එය ඩිජිටල් සංගත තැටි (VCD)8 ක මංජුසාවක් විදියට අප නිකුත් කළා. මහ පිරිත් පොත හෙවත් පිරුවානා පොත් වහන්සේ බෞද්ධයාගේ පරම පූජනීය වස්තුවක් බව අප කවුරුත් දන්නවා. එය සියලු උපචාර විධි සහිතව අංග සම්පූර්ණව සජ්ඣායනා කර ලොව ප්‍රථම වතාවට නිෂ්පාදනය කළේ අපි.’ශ්‍රීමාලි දහම් සෙවණේ’ ඉදිරි නිෂ්පාදන මොනවාද?අපි ‘ධම්ම පදය’ සිංහල දෙමළ හා ඉංගි‍්‍රසි යන භාෂාත්‍රයෙන්ම නිෂ්පාදනය කරනවා. එය ලබන පොසොන් උත්සවයට නිකුත් කරන්නයි සැලසුම් කරගෙන ඉන්නේ. ධම්ම පදය කියන්නේ ආගම් භේදයකින් තොරව සියලු මනුෂ්‍යයන්ට පොදුවේ වැදගත් වන කෘතියක්.බුදුදහම ලෝකෝත්තර දර්ශනයක් විතරක් නෙමෙයි මනුෂ්‍යයාගේ ලෞකික ජීවිතය සාර්ථකව, යහපත්ව පවත්වගෙන යෑමට ඉවහල් වන උපදේශාත්මක ක්‍රියාමාර්ගයක්. එහිදි ධම්ම පදයට අනුරූපීව ජීවිතය හැඩගස්වා ගැනීම වැදගත්.අද වෙළෙඳ පොළේ වඩාත්ම දක්නට ලැබෙන්නේ ව්‍යාජ හා වංචනිකව නිෂ්පාදනය කළ බෞද්ධ සංගත තැටි. ඔබ වැනි නිෂ්පාදකයන් ඊට මුහුණ දෙන්නේ කොහොමද?ඒක අද ලොකු ප්‍රශ්නයක්. ඉතිපිසෝ ගාථාවේ තේරුමවත් නොදන්න අය තමයි මේ වංචනික වැඩ කරන්නේ. ඔවුන් ධර්මයත් විකුණගෙන කනවා. මේ අය දන්න කලාවක් නැහැ. සරස්වතිය ගැන අහලවත් නැතුව ඇති. ‘සරස්වතිය’ ගැන ඇහැව්වොත් ඔවුන් කියයි ඔය අහන්නේ ‘සරස්වති ලොජ්’ එකද කියලා. (‘සරස්වති ලොජ්’ යනු බම්බලපිටියේ තෝස කඩයකි)බෞද්ධ භික්ෂුන් වහන්සේලා ගීත රචනා කිරීම ගැන බෞද්ධ හා භක්ති ගී රැසක් ලියූ රචකයකු වශයෙන් ඔබේ අදහස කුමක් ද?එදා පෙදෙන් බුදු සිරිත කියලනෙ කිව්වේ. අද පෙදෙන් ‘ලව්’ සිරිත වෙලා. අද භික්ෂුන් වහන්සේලා ප්‍රේම ගීත ලියනවා. ඒක සුදුසු නැහැ කියන මතයෙයි මං ඉන්නේ.ඔබ බෞද්ධ සන්නිවේදනය උදෙසා සම්මානවලින් පවා පිදුම් ලබා තිබෙනවා?මට මහබෝධියෙන් ‘ශාසන බන්ධු’ සම්මානය ලැබුණා. ඒ මා මෙතෙක් කළ ශාසනික සේවාව වෙනුවෙන්.අවසාන වශයෙන් අද බෞද්ධ පැවැත්ම පිළිබඳ ඔබට මොනවද කියන්න පුළුවන්?අද සමහරු සෝවාන් වෙලා කියනවා, අනාගාමි වෙලා කියලා කියනවා. මේක ව්‍යසනයක්. නරක සමාජයකින් හොඳ ශාසනයක් බලාපොරොත්තු වීම කරවිල වැලකින් මිදි ගෙඩියක් බලාපොරොත්තු වීම වැනි නිෂ්ඵල ක්‍රියාවක් බව පූජ්‍ය ගණේගම සරණංකර හිමියන් කියා තිබෙනවා. මං හිතන්නේ දැන් අපේ රටට ධර්ම සංගායනාවක් අවශ්‍යයි.බොරු ජ්‍යෙතිෂයකාරයෝ තමන්ගේ පැවැත්ම සඳහා බුදු හාමුදුරුවන්ටත් කේන්දර හදනවා. බුදු හාමුදුරුවෝ ජ්‍යෙතිෂය ප්‍රතික්ෂේප කළ බව අප පිළිගන්න ඕනැ. බුදුන් වහන්සේ ඒ අරභයා මොනවද දේශනා කරලා තියෙන්නේ? “නැකත් ගරු කරන මෝඩයාගේ වැඩ අතපසු වී යයි. වැඩට නැකත නම් වැඩ කිරීමයි. තාරකාවෝ කුමක් කෙරෙද්ද?”සු.මි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=av12050617</link>
    <topic>වෙසක් නාට්‍ය අභාවයට ගියේ ටෙලි නාට්‍යවල බලපෑමෙන්</topic>
    <author>සු.මි.</author>
    <content>වෙසක් නාට්‍ය අභාවයට ගියේ ටෙලි නාට්‍යවල බලපෑමෙන්චන්ද්‍රසිරි බෝගමුවකැලණිය විශ්වවිද්‍යාලයේ නාට්‍ය හා රංග කලා සහ ප්‍රතිබිම්බ කලා ඒකකයේ අංශාධිපතිවරයා වන චන්ද්‍රසිරි බෝගමුව මහතා නාට්‍ය කලාව පිළිබඳ විද්වතෙක් ද වෙයි. පහත යෙදෙන්නේ බෞද්ධ නාට්‍ය විශේෂයක් වන වෙසක් නාට්‍ය කලාව අළලා ඔහු සමඟ කළ සාකච්ඡාවකි.මෙරට වෙසක් නාට්‍ය කලාව ආරම්භ වෙලා තියෙන්නෙ කොහොමද? එහි ඉතිහාසය මොකක්ද?වෙසක් නාට්‍ය විසිවැනි සියවස මුල් භාගයේ දී පමණ දකුණු පළාතෙන් ආරම්භ වූ බවයි මහාචාර්ය තිස්ස කාරියවසම් කියන්නේ. ඒක අපිට පිළිගන්න සිදුවෙනවා. වෙසක් නාට්‍ය කියන්නේ බෞද්ධ නාට්‍ය කලාවේ එක් විශේෂයක්. ඊට ඉහත ගැමි පන්සල් ආශ්‍රිතව ‘මනමෙ’, ‘සඳකිඳුරු’ වැනි නාටක රඟදැක්වී තිබුණා. ඒවා බෞද්ධ නාට්‍ය. ඒ වගේම පන්සලේ බණමඩුවේ පවත්වන බෞද්ධ ධර්ම දේශනා නාට්‍යානුසාරයෙන් ද දක්වා තිබෙනවා. ‘ආලවක දමනය’ ඊට උදාහරණයක්. වෙසක් නාට්‍ය ඊට හාත්පසින්ම වෙනස්. එහි රංග රීතිය මුළුමනින්ම වෙනස්.මොකක්ද එහි රංගන රීතිය?එහි තියෙන්නේ නූර්තිවල, ටීටර්වල බලපෑම. රඟපෑම් ගත්තත්, වේදිකාව හා වේදිකා පසුතල ගත්තත්, වස්ත්‍රාභරණ ගත්තත් ඒක පැහැදිලිව පේනවා. වෙසක් නාට්‍ය වේදිකාව තාවකාලික වේදිකාවක්. එහිත් තල කීපයක්ම තිබෙනවා. ඇක්ටින් ඒරියාස් කීපයක්ම තියෙනවා. ප්‍රධාන වේදිකාවට අමතරව සඳලුතල, සීමැදුරු කවුළු එහි තිබෙනවා. මම හිතන විදියට වෙසක් නාට්‍ය බිහිවුණේ ගුවන්විදුලි නාට්‍යවලම විකාශනයක් විදියට. මොකද ගුවන්විදුලි තාක්ෂණයම තමයි ඊට යොදාගත්තේ.දෙබස්, ගීත කලින් පටිගත කරලා තමයි වෙසක් නාට්‍ය ඉදිරිපත් වෙන්නේ. ඒ සඳහා බොහෝවිට යොදාගත්තෙත් ගුවන්විදුලි නාට්‍ය ශිල්පීන්. නළු නිළියන් කරන්නේ ඊට අනුරූපීව තොල් හා අංගචලනය කිරිම පමණයි. වෙසක් නාට්‍ය රඟදැක්වෙන්නේ ජනාකීර්ණ පෙදෙසක අතිශයින්ම ඝෝෂාකාරී වූ පරිසරයක නිසා නළු නිළියන්ට සජීවී, පියවි කටහඩින් දෙබස් කියන්න පුළුවන්කමක් නැහැ. ඒ නිසා ශබ්ද විකාශන යන්ත්‍ර යොදා ගැනීම අනිවාර්ය වෙනවා.මේ සියල්ල සලකා බලද්දි අපිට සාක්ෂාත් වෙන්නේ වෙසක් නාට්‍ය මුළුමනින්ම නාගරික නිර්මාණයක් බවයි?ඔව්. ඇත්ත වශයෙන්ම. මොකද, තාක්ෂණික පහසුකම් තිබුණේ නගරයේ. ඒ නිසා දෙහිවල, වැල්ලවත්ත, කිරුළපන, පාමංකඩ, බොරැල්ල, දෙමටගොඩ වැනි නගරවල තමයි වෙසක් නාට්‍ය පෙන්නුවේ. ඒ වගේම වැලිකඩ බන්ධනාගාරය ආශ්‍රිතව.පාමංකඩ රඟ දැක්වූ වෙසක් නාට්‍යයක්වෙසක් නාට්‍යවලට සාමාන්‍යයෙන් මොන වගේ කතා ද වස්තු විෂය වෙන්නේ?හුඟක් තියෙන්නේ ජාතක කතා. බුද්ධ කාලීන කතා (විශේෂයෙන් ‘පටාචාරා’ වගේ) එතකොට රජකතා (ඒ කියන්නේ බෞද්ධ ශාසනයේ චිරස්ථිතිය සඳහා කටයුතු කරපු දුටුගැමුණු, සිරිසඟබෝ වගේ රජවරුන්ගේ චරිත කතා) ඒ හැරුණාම සමකාලීන කතා වස්තුත් තිබෙනවා.ඒවායින් මිනිසාගේ පරාභවයට හේතු වන කරුණු සාකච්ඡා වුණා. ඒ කියන්නේ මත්පැන්වල ආදීනව වගේ. මේවා උපදේශාත්මක කතා. වෙසක් නාට්‍යවල කතා දෙවර්ගයක් තිබුණා. එකක් ඔය ජාතක කතා හෝ රජ කතා. ඒවා ලියවුණේ ග්‍රන්ථගත භාෂාවෙන්. ඒ අතරතුර කිසියම් විකට ශෛලියේ සමාජ කතාවකුත් ඉදිරිපත් වුණා. ඊට එදිනෙදා ව්‍යවහාර භාෂාව යොදාගත්තා.සාමාන්‍යයෙන් වෙසක් නාට්‍ය පිටපත් රචනාවල දකින්න ලැබෙන ස්වභාවය මොන වගේද?වෙසක් නාට්‍ය ලියැවුණේ විදග්ධ නාට්‍ය රචකයන් අතින් නෙමෙයි. ඒ නිසා ඒ ඒ පිටපත් රචකයන්ගේ උගත්කමේ, කලා කුසලතාවයේ සීමා අනුව තමයි නාට්‍ය ලියැවී ඇත්තේ. එක් අවස්ථාවක කොළඹ කොස්ගස් හන්දියේ වෙසක් නාට්‍යයක් රඟ දැක්වූවා. ඒ සාලිය අසෝකමාලා කතාව. එහි දුෂ්ටයෙක් ඉන්නවා.ඔහු අසෝකමාලා ළඟට ඇවිත් මෙහෙම කියනවා, “නංගි මොකද කියන්නේ, මං උඹව උස්සනවා”. එතකොට අසෝකමාලා උත්තර දෙන්නේ ඒ බජාර් භාෂාවෙන්මයි. “හොඳයි උස්සපන් බලන්න”. ඒ දෙබස්වලින් අපිට නාට්‍ය රචකයාගේ යම් යම් සීමා හඳුනාගන්න පුළුවන්. මා නැරඹූ එක් වෙසක් නාට්‍යයක රචකයා වුණේ තැපැල් කාර්යාලයේ ලියුම් බෙදන්නෙක්. තවත් නාට්‍යයක කතුවරයා වුණේ සිල්ලර කඩ හිමියෙක්. ඔවුන් ඇත්තටම ආධුනිකයෝ. ඔවුන් නාට්‍ය කලාව ගැන ගැඹුරට යමක් දන්නා උදවිය නෙමේ.වෙසක් නාට්‍ය ඔස්සේ සම්මත වේදිකාවට දක්ෂ නළු නිළියන් පිරිසක් බිහිවෙලා තියෙනවා නේද?ඔව්. දයා වයමන්, ෆ‍්‍රැන්සිස් වන්නිආරච්චි, නිහාල් සිල්වා, අශෝක සෙනරත් මුදලිගේ, සුසිලා කූරගම, සංජය ලීලාරත්න, දයාරත්න රටගෙදර, රංජිත් සුරංග, අතුල රන්සිරිලාල්, සරත් පීරිස් යන අය බිහිවුණේ වෙසක් නාට්‍යවලින් බව මා අසා තිබෙනවා.වෙසක් නාට්‍යවල ගීත, සංගීතය මොනවගේ ස්වභාවයක්ද ගත්තේ?බොහෝ විට අනුකාරක ගී තනු තමයි යොදාගත්තේ. ඒ ඒ කාලවලට ජනප්‍රිය වුණු සිංහල, හින්දි චිත්‍රපටවල ගීත, ගුවන්විදුලි ගීතවල තනු ඇසුරෙන් ගී නිර්මාණය වුණා. ඒ ගීතත් සංගීතයත් පූර්ව පටිගත කිරීම් අනුව තමයි යොදා ගත්තේ.වෙසක් නාට්‍යවල ප්‍රේක්ෂකයන් ජංගම ප්‍රේක්ෂක පිරිසක් නේද?ඔව්. වෙසක් කාලෙට මිනිස්සු එළියට බහින්නේ තොරණ බලන්න. නැතුව වෙසක් නාට්‍ය බලන්න කියලම නෙමේ. ඒ අතරේ වෙසක් නාට්‍යයක් දැක්කොත් ඒකත් බලනවා. ඒත් නාට්‍යය සම්පූර්ණයෙන්ම බලන්න ඔවුන්ට වෙලාවක් නැහැ. මොකද, ඔවුන්ට තවත් නරඹන්න නොයෙක් දේවල් තිබෙනවා. ඒ නිසා වෙසක් නාට්‍යයක ජවනිකාවක් දෙකක් විතරයි ඔවුන් බලන්නේ.එදාට සාපේක්ෂව අද වෙසක් නාට්‍ය කලාවක් මේ රටේ පවතිනවද?අනූව දශකය විතර වෙනකම් වෙසක් නාට්‍ය රඟ දැක්වුණා. අසූගණන්වල දෙහිවල වොලීස් ඡායාරූප ශාලාව අසල, රාජගිරියේ බණ්ඩාරනායක පුරයේ, බොරැල්ල මංසන්ධියේ, වැලිකඩ නව බන්ධනාගාර භූමියේ, දකුණු තලංගම එම්.ඩී.එච්.ජයවර්ධන පුරයේ, ගල්කිස්ස තැපැල් කාර්යාලය අසල පෙන්වූ වෙසක් නාට්‍ය මා නරඹා තිබෙනවා.ඒත් මෑත අවුරුදු කීපය තුළ කොළඹ හෝ ඒ අවට වෙසක් නාට්‍ය රංගගත කළ බවක් මා අහලා නැහැ. කොටින්ම අද වෙනකොට වෙසක් නාට්‍ය අභාවයට ගිය තත්ත්වයක් තියෙන්නේ. ඊට එක් හේතුවක් විදියට මම දකින්නේ වෙසක් සමයේ රූපවාහිනියෙන් විකාශය වන බෞද්ධ ඒකාංගික ටෙලි නාට්‍ය. ඒවාට අද ප්‍රේක්ෂක ආකර්ෂණය වැඩියි.සු.මි.විමල් අභයසුන්දරශ්‍රී සම්බුද්ධ සුධාකර වූ - අංගීරස මහ මුනිදා සද්ධර්ම ප්‍රභාකර වූ - සිරි සුගත තථාගත වූ තිලෝ හිමි නමදිමු දෝත නඟා අභයංකර සරණංකර ම හිමි අමතං දද පද පංකජ වඳිමු දයා නිවාසී අමා විකාසී තිලෝ තලේ දුක් නිවනින් නිවාලූ සදෙව් මිනිස්/ හිස් මිණිකැන් දියෙන් පා තෙමා සදා මොක් සුවයෙන් සදා ලූ මාර පාශ මාර බන්ධ රාග ද්වේෂ මෝහ භංග ධම්ම රාජ රාජ පාද පද්ම වන්දනීයනමෝ නමෝ බුද්ධ දිවාකරාණන් නමෝ නමෝ ගෞතම චන්ද්‍රයාණන් නමෝ නමෝ නත්ත ගුණන්තණවාණන් නමෝ නමෝ ශාක්‍ය මුනීන්ද්‍රයාණන්ශ්‍රී සම්බුද්ධ සුධාකරවූ අංගීරස මහ මුනිඳාප්‍රබන්ධනය - පණ්ඩිත විමල් අභයසුන්දරසංගීත නිර්මාණය - විශාරද ලයනල් එදිරිසිංහ සංගීත විද්‍යාලයේ සිසුකැල - දයාරත්න රණතුංග අමරා රණතුංග, ධනවතී වික්‍රමසිංහ, නන්දා ධර්මවර්ධන, කල්‍යාණ අභයසිංහ ගායන වෘන්දයකි.නව සංගීත නිර්මාණය - මහාචාර්ය දයාරත්න රණතුංගනව ගායනය - මහාචාර්ය අමරා රණතුංග, මහාචාර්ය දයාරත්න රණතුංග ඇතුළු ගායන වෘන්දයයි 2600 සම්බුද්ධත්ව ජයන්තියට යළි ප්‍රතිනිර්මාණය විය.2500 ශ්‍රී සම්බුදු ජයන්තියට ගුවන් විදුලියෙන් පටිගත කෙරුණු පැරණි ගීතයකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=av12050618</link>
    <topic>බුදු සමය මතුකළ හින්දි සිනමාව</topic>
    <author>සුජීව තේවහෙට්ටිගේ</author>
    <content>බුදු සමය මතුකළ හින්දි සිනමාවගෞතම බුදුරජාණන් වහන්සේ දෙසූ උත්තරීතර බුදු දහමේ හරය නිර්මාණාත්මකව සිනමා ලොවට එක්කළ බෞද්ධ සිනමා පට රැසකි. මේ වෙසක් සතියේ අපි ඒ පිළිබඳව අවධානය යොමු කරමු.මුල් වරට බුදු දහම පසුබිම් කරගත් චිත්‍රපටයක් ඉන්දියාවෙන් බිහිවූයේ 1923 දීය. චිත්‍රපටය, ‘බුද්ධාදේව්’ නම් විය. අධ්‍යක්ෂණය කළේ ධන්ඩිරාජ් ගෝවින්ද් පාල්කේ නම්වූ ප්‍රවීණ සිනමාකරුවාය. 1925 දී කාගේත් අවධානයට ලක් වූ බෞද්ධ චිත්‍රපටයක් නිර්මාණය වූයේය. එය, ‘ද ලයිට් ඔෆ් ඒෂියා’ නම් විය. මේ චිත්‍රපටයේ හින්දි භාෂා පිටපත ‘පේ‍්‍රම් සන්යාස්’ නමින් එළි දැක්විණි. 1879 දී එඩ්වින් ආර්නෝල්ඩ් විසින් රචනා කරන ලද ‘ද ලයිට් ඔෆ් ඒෂියා’ නම් වූ කාව්‍ය සංග්‍රහයෙන් නිර්මිත මේ චිත්‍රපටයට ද පාදක වූයේ සිදුහත් කුමරුන් බුද්ධත්වයට පත්වීම පිළිබඳ කතා පුවතය.නිහඬ චිත්‍රපටයක් වූ මෙය අධ්‍යක්ෂණය කළේ ෆ්‍රාන්ස් ඔස්ටන් සහ හිමන්සු රායි යන සිනමා කරුවන් දෙදෙනාය. ඉන්දියානු - ජර්මන් හවුල් නිෂ්පාදනයක් වූ මෙහි සීතා දේවි, හිමන්සු රායි, සාරදා උකිල් සහ රාණි බාලා ප්‍රධාන චරිත නිරූපණය කළහ. හිමන්සු රායි බුදුන් වහන්සේ ගේ චරිතය ද සාරදා උකිල්, සුද්ධෝදන රජතුමා ගේ චරිතය ද රාණි බාලා මහා මකා දේවියගේ චරිතය ද නිරූපණය කළහ.1925 ඔක්තෝබර් 22 දා ජර්මනියේදී මුල් වරට තිරගත වූ ‘ද ලයිට් ඔෆ් ඒෂියා’ චිත්‍රපටයේ සංරක්ෂිත පිටපත 2001 ජූලි 5 දා ඉන්දියාවේදී තිරගත විය. මේ චිත්‍රපටයට එදා මෙන්ම මෑත කාලයේදීත් උණුසුම් පේ‍්‍රක්ෂක ප්‍රතිචාර හිමි විය.2500 බුද්ධ ජයන්තිය නිමිත්තෙන් නිර්මාණය වූ වාර්තා චිත්‍රපටයක් ද මෙහිදී සිහිපත් කළ හැකිය. ‘ගෞතම බුද්ධ’ නම් වූ මේ චිත්‍රපටය, ප්‍රවීණ සිනමාකරු බිමල් රෝයි විසින් අධ්‍යක්ෂණය කරන ලදී. 1957 දී තිරගත වූ ‘ගෞතම බුද්ධ’ වාර්තා චිත්‍රපටයේ රාජ්බාන්ස් ඛන්නා ගේ රංගනයක් ද ඇතුළත් විය. මෙහි ඇතැම් දර්ශන රූපගත වී ඇත්තේ ශ්‍රී ලංකාවේදීය. චිත්‍රපටයේ රූපගත කිරීම් සඳහා 1955 දී බිමල් රෝයි ඇතුළු පිරිසක් මෙරටට පැමිණි බව ද සටහන් කළ යුතුය. මේ චිත්‍රපටය 1957 දී කාන්ස් චිත්‍රපට උලෙළේදී ද තිරගත විය.බුදුන් වහන්සේ දෙසූ ධර්මය ශ්‍රවණය කර රහත් බවට පත්වූ අම්රපාලි නම් වූ නගර ශෝභිනියක වටා ගෙතුණු ‘අම්රපාලි’ බෙංගාලි චිත්‍රපටය පේ‍්‍රක්ෂකයන් අතර ජනපි‍්‍රයත්වයට පත්වූ තවත් නිර්මාණයකි. 1959 දී තිරගතවූ මේ චිත්‍රපටයේ අම්රපාලි ලෙස රඟපෑවේ සුපි‍්‍රයා චෞද්රිය. ශ්‍රී තාරාෂන්කර් අධ්‍යක්ෂණය කළ මෙහි චාබි බිස්වාස්, අසිත් බාරාන් සහ දීපක් මුඛෝපධ්‍යායි සෙසු චරිත නිරූපණය කළහ.‘අම්රපාලි’ නමින් නිෂ්පාදනය වූ හින්දි චිත්‍රපටය ද පේ‍්‍රක්ෂක ප්‍රසාදය මැද තිරගත වූ නිර්මාණයකි. එහි අම්රපාලී ලෙස රඟපෑවේ වෛජයන්ති මාලා ය.1966 දී තිරගත වූ මේ චිත්‍රපටය අධ්‍යක්ෂණය කළේ ලේක් ටැන්ඩන් ය. සුනිල් දත්, පේ‍්‍රම් නාත් සෙසු චරිත නිරූපණය කළහ. ශන්කර් සහ ජායිකිෂන් සංගීතවත් කළ මෙහි සියලුම ගීත ගායනා කළේ ලතා මංගේෂ්කාර් ය. එම ගීත සිනමා රසිකයන් අතර අතිශය ජනපි‍්‍රයත්වයට පත් විය.හර්මන් හෙස රචනා කළ ‘සිද්ධාර්ථ’ කෘතිය ඇසුරෙන් නිර්මාණය කළ එනමින් යුතු චිත්‍රපටයට පසුබිම් වූයේ සිදුහත් චරිතයයි. එහෙත් එය සිදුහත් කුමරුගේ චරිතය නොවේ. ‘සිද්ධාර්ථ’ චිත්‍රපටය අධ්‍යක්ෂණය කළේ කෝන්ඩ්රඩ් රූක්ස් ය. මේ චිත්‍රපටයේ ප්‍රධාන චරිත නිරූපණය කළේ ශෂි කපූර් සහ සිමි ගරේවාල් ය.1972 දී තිරගත වූ මේ චිත්‍රපටය නැවත වතාවක් 1996 දී වීඩියෝ පිටපතක් ලෙසින් එළි දැක්විණි. බුදුන් වැඩ සිටි කාලයේ විසූ අංගුලිමාල චරිතය කේන්ද්‍ර කරගත් ‘අංගුලිමාල්’ හින්දි චිත්‍රපටය ද රසික පරපුර අතර ප්‍රසාදය දිනාගත් නිර්මාණයකි.විජය භාත් අධ්‍යක්ෂණය කළ මේ චිත්‍රපටයේ භාරත් භූෂන්, නිම්මි, අනිතා ගුහා, චන්ද්‍රසේකර්, අචලා සච්දේව්. මන්මෝහන් ක්‍රිෂ්ණා සහ හෙලන් ප්‍රධාන චරිත රඟපෑහ. අනිල් බිස්වාස් සංගීතය අධ්‍යක්ෂණය කළේය. චිත්‍රපටයෙහි ඇතුළත් වූ ‘බුද්ධං සරණං ගච්ඡාමි’ යන හින්දි ගීතය ගායනා කළේ මන්නාඩේ සහ මීනා කපූර් ය. භාරත් ව්‍යාස් එම ගීතය රචනා කළේය. භාරත් භූෂන්, නිරූපණය කළ අංගුලිමාල චරිතය තවමත් පේ‍්‍රක්ෂක මනසෙහි නිධන්ගත වී ඇත.ශ්‍රී ලංකාවේ 1962 දී ‘අංගුලිමාල’ ලෙසින් සිංහල දෙබස් කවා තිරගත කෙරුණේ මෙම හින්දි චිත්‍රපටයයි. ‘අංගුලිමාල්’ හි ඇතුළත් වූ ‘බුද්ධං සරණං ගච්ඡාමි’ හින්දි ගීතයේ තනුව අනුව නිර්මාණය වූ, මොහිදීන් බෙග් ගායනා කළ ගීතය ‘අංගුලිමාල’ චිත්‍රපටයට ඇතුළත් විණි. එය එදා මෙන්ම අදත් අතිශය ජනපි‍්‍රය ගීතයකි.අසෝක අධිරාජ්‍යයා ගේ චරිතය කේන්ද්‍ර කරගත් ‘අසෝක’ චිත්‍රපටය ද බුද්ධ ධර්මයේ උත්තරීතර බව මතු කළ නිර්මාණයකි. 2001 දී තිරගත වූ මේ චිත්‍රපටය අධ්‍යක්ෂණය කළේ සන්තෝෂ් ශිවන් ය. ශාරුක් ඛාන්, කරීනා කපූර්, අජිත් කුමාර්, ඩැනි ඩෙන්සොන්ග්පා, රාහුල් දේව් සහ රිෂිතා භාත් ප්‍රධාන චරිත නිරූපණය කළහ.ශාරුක් ඛාන්, අසෝක අධිරාජ්‍යයාගේ චරිතය නිරූපණය කළේය. අනු මලික් සහ සන්දීප් චෞතා සංගීත අධ්‍යක්ෂණය කළ ‘අසෝක’ චිත්‍රපටයට මුසු වූ ගීත ගායනා කළේ අල්කා යාග්නික්, හේමා සර්දේසයි, චිත්‍රා, අභිජීත්, සුනිධි චෞහාන් සහ ශාන් යන ගායක ගායිකාවන් ය.මේ චිත්‍රපටයේ කැමරා අධ්‍යක්ෂණය වෙනුවෙන් සන්තෝෂ් ශිවන්, 2001 වසරේ හොඳම කැමරාකරණයට හිමි වන ඉන්දියානු සිනමා ඇකඩමි සම්මානය ද, ‘ෆිල්ම් ෆෙයාර්’ සම්මානය ද දිනාගත්තේය. ශාරුක් ඛාන්, අසෝන අධිරාජ්‍යයාගේ චරිතය නිරූපණය කිරීම වෙනුවෙන් හොඳම නළුවාට හිමි වන ‘අයිෆා’ විචාරක සම්මානය ද දිනා ගත්තේය.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=am1205061</link>
    <topic>බුදුන් වදාළ කර්මය මෝහනයෙන් තහවුරු වෙනවා</topic>
    <author/>
    <content>බුදුන් වදාළ කර්මය මෝහනයෙන් තහවුරු වෙනවාදිනක් මා හමුවීමට පැමිණි අයකු මට පැවසුවේ මෝහනයට ලක් වී තම පෙර භවය කුමක් ද යන්න දැනගැනීමට අවශ්‍ය බවය. එවිට මා පෙරළා ඇසුවේ පෙර භවය දැන ගැනීමට ඔබට අවශ්‍ය ඇයි ද යන්නයි.තමා දැනටමත්, තමාගේ පෙර භවය ගැන දන්නා බවත් එය සත්‍ය දැයි මෝහනය මඟින් තහවුරු කර ගැනීමට අවශ්‍ය බවත් ඔහු කීය. ඔහු මීට පෙර මෝහනයට ලක්වී තිබුණේ නැත. එසේ නම් ඔහු පෙර භවය පිළිබඳව දැනගත්තේ කෙසේදැයි යන්න මට මහත් ගැටලුවක් විය.මා ඒ ගැන ඔහුගෙන් දිගින් දිගට විමසු විට ඔහු මදක් පැකිළීමෙන් ඊට පිළිතුරු දුන්නේ තමා පිළිබඳව කිසිදු තොරතුරක් කිසිවෙකුටත් නොකීමට පොරොන්දු වන ලෙසය.ඔහු බොහෝ කලක් භාවනානුයෝගීව සිටින කෙනෙකි. ගිහි ජීවිතයක් ගත කළ ද ඔහුගේ භාවනාව ඉතා දියුණුය. ඔහු පවසන අන්දමට ඔහුට භාවනා කරමින් සිටින විට තමාගේ පෙර භවය ද දර්ශනය වෙයි. එහෙත් එය නිවැරැදි ද යන්න ඔහුගේ ගැටලුව විය.ඒ අනුව මම ඔහුව මෝහනයට ලක් කළෙමි. පෙර භවයේ තොරතුරු අසා දැන ගතිමි. මෝහනයේදී දැනගත් තොරතුරු ඔහු භාවනාවේදී ලද අත්දැකීම් සමඟ සංසන්ධනය කළ විට ලැබුණු ප්‍රතිඵලය පුදුම සහගත විය. දෙආකාරයෙන්ම ලබාගත් තොරතුරු සමාන විය. පරීක්ෂණය ඉතා සාර්ථක විය.ඉන්පසු ඒ අපූරු පුද්ගලයා සමඟ මම තව දුරටත් කතා කළෙමි. ඔහු මනසින් ඉතාම නිරෝගී පුද්ගලයෙකි. ඔහුගේ ධර්මාවබෝධය පිළිබඳව ද සැකයක් නොවීය. පෙර භවය දැකීම හැරුණු විට වෙනත් අධි මානසික හැකියාවන් ද තමාට තිබෙන බව ඔහු පැවසීය.ඔහුගේ කතාවෙන් බුදු දහමේ එන කරුණු කීපයක් තහවුරු වෙයි.ඉන් මුල්ම කරුණ වන්නේ පුනර්භවයයි. මියයන පුද්ගලයන් නැවත ඉපදෙන බවත්, ඉපදී සිටින පුරුෂයන්ට පෙර භවයන් තිබු බවත් අද වන විට තහවුරු වී අවසානය. මෝහන විද්‍යාවේදී එය හඳුන්වන්නේ ප්‍රතිගමනය (PAST LIFE REGRESSION) ලෙසය. මෙය බටහිර රටවල ද අත්හදා බැලූවකි.පෙර භවය තහවුරු වීමත් සමඟම එළිදරව් වන තවත් කරුණක් තිබේ. එනම් විවිධ පුද්ගලයන්ගේ ගති ලක්ෂණ හෝ භවයේ සිට පැවත එන බවය. ඉහත පුද්ගලයා ද පෙර භවයේදී භාවනානුයෝගීව ජීවත් වූ අයෙකි. එම පුරුද්ද මේ භවයේදී දැකගන්නට තිබිණි.මීට අමතරව, ඔවුන් පෙර භවයේදී සිදුකළ කුසල් අකුසල් අනුව වර්තමාන භවය සකස් වී ඇති අයුරු ද තහවුරු වෙයි. එමඟින් බුදු දහමේ සඳහන් වන කර්මය නිවැරැදි බවත් තහවුරු වෙයි.මෝහනයට පත්වූ බොහෝ දෙනෙකුගෙන් දැනගත හැකි වූයේ ඔවුන් පෙර භවයේදී සිදුකළ යහපත් ක්‍රියාවල ප්‍රතිඵල සහ ඔවුන් ප්‍රාර්ථනා කළ දේවල් බොහොමයක් මේ භවයේදී ලැබී තිබෙන බවය. එමඟින් බුදු දහමේ සඳහන් වන කුසලාකුසල කර්මවල සත්‍යතාව සහ හේතු ඵල සම්බන්ධය සනාථ වෙයි.පෙර කී පුද්ගලයාට භාවනා වඩා පෙර ජීවත්වූ භවයන් දැකීමේ නුවණ ලැබී තිබේ. එය බුදුදහමේ හඳුන්වන්නේ පුබ්බේනිවාසානුස්සති ඥානය ලෙසයි. අද කාලයේදී වුව භාවනා වඩා ධ්‍යාන, අභිඤා, මාර්ගඵල ලබාගත හැකි බව ඔහුගේ කතාවෙන් පෙනී යයි. එමඟින් අතීත, අනාගත, වර්තමාන යන තුන් කාලයටම වලංගු වන ධර්මයේ “අකාලික” බව තහවුරු වෙයි.පෙර භවයන් පිළිබඳව ප්‍රකාශ කරන අය ඔවුන් මීට පෙර ජීවත්වූ විවිධ ලෝක පිළිබඳව විස්තර ප්‍රකාශ කරති. ඒවා අතර දිව්‍ය ලෝක, පේ‍්‍රත ලෝක, තිරිසන් ලෝක ආදිය ද වෙයි.ඒවා ඔවුන්ගේ යටි සිත්වල පමණක් තිබෙන “විකාර” ලෙස හැඳින්වීම සුදුසු නැත. අප ජීවත්වන මේ ලෝකය අපගේ පමණක් නොවන බව මේ වන විට තහවුරු කරගෙන හමාරය. මනුෂ්‍යයකු වීම දුර්ලභ කරුණක් බව බුදුන් වහන්සේ ප්‍රකාශ කර තිබෙන්නේ ඒ නිසාය.සමහර අය බලා සිටින්නේ පිටසක්වළ සිට අමුතුම හැඩයේ යානාවකින් පැමිණෙන අමුතුම හැඩයේ සත්ත්වයකු අපට හමු වනු ඇති බවයි. නමුත් මෝහන විද්‍යාවේදී එළිදරව් වන අමනුෂ්‍ය ලෝකය ඊටත් වඩා පුදුම සහගතය. එය බුදුදහමේ හැඳින්වෙන තොරතුරු සමඟ කදිමට ගැළපෙයි.මනෝකාය පිළිබඳව බොහෝ වාද විවාද ඇතිවී තිබෙන බව පෙනී යයි. මෝහනයට පත්වූ බොහෝ දෙනෙකු පවසන්නේ පෙර භවයේදී තමා මරණයට පත්වීමෙන් පසුව මනෝමය ශරීරයකින් අහසේ විවිධ තැන්වල සැරිසැරු බවය.ඒ කාලයේදී ඔවුන් අහසින් ගමන් කිරීම, දුර ඇති දේ දැකීම සහ ඇසීම, විවිධ හැඩරුව ඇති ශරීරවලට මාරු වීම, ඊළඟට උපදින ස්ථානය දැනගැනීම වැනි විවිධ සෘධි බල ඇතුව ජීවත් වූ බව කියති. ඇතැම් අය එය අන්තරාභවය ලෙස හැඳින්වුවත් තවත් අය එය නොපිළිගනිති.මෝහනයේදී එම අවස්ථාවට පත්වූ අයගෙන් ඔබ කවරෙක් ද? යැයි මම බොහෝවිට අසා ඇත්තෙමි. එවිට ඔවුන් කියන්නේ තමන් දෙවියෙකු, භූතයෙකු නොවන බවත් “තමන් තමන්ම” බවත්ය. තමන් පෙර භවයේ මරණින් පසුව තමාගේ කුසල, අකුසල කර්මවලට ගැළපෙන උපතක් බලාපොරොත්තුවෙන් සිටි බව ඔවුහු ප්‍රකාශ කරති. එබැවින් අන්තරාභවයක් ඇතැයි සිතීමට බොහෝ කරුණු තිබේ.අපගේ භෞතික ශරීරය තුළ මනෝමය ශරීරයක් (ASTRAL BODY) තිබෙන බවත්, එය භාවනාව මඟින්, විවිධ අභ්‍යාස මඟින් සහ නින්දේදී ශරීරයෙන් ඉවතට පැමිණෙන බවත් නූතන ලෝකය පිළිගනියි. එය හැඳින්වෙන්නේ (ASTRAL PROJECTION) යන නමිනි. මෝහනය මඟින් ද මනෝමය ශරීරය සිරුරෙන් ඉවතට ගත හැකිය. මනෝමය ශරීරයෙන් විවිධ දේ කළ හැකි බව බුදු දහමේ සඳහන් වෙයි. ධ්‍යාන ලාභියෙකුට කොපුවකින් කඩුවක් ඉවතට ගන්නවා මෙන් භෞතික ශරීරයෙන් මනෝමය ශරීරය ඉවතට ගත හැකි බව අභිධර්මයේ සඳහන්ය.දිනෙන් දින, දියුණු වන ලෝකයේ මිනිසුන් විවිධ දේ අත්හදා බලති. විද්‍යාව හා තාක්ෂණය දියුණු වීමත් සමඟම බොහෝ මිත්‍යා මත සමාජයෙන් දුරස් වී යයි. නමුත් බුදු දහමේ සඳහන් කිසිදු කරුණක් සත්‍ය මිස, අසත්‍ය නොවන බවට මේ වන විට තහවුරු වී ඇත. දියුණු වන ලෝකය තුළ බුදු දහම සනාථ වීමට එය ප්‍රබල හේතුවකි. පෙර / අපර දෙදිග රටවල විදේශිකයන් විශාල වශයෙන් බුදු දහම සොයා පැමිණෙන්නේ ඒ නිසාය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=am1205062</link>
    <topic>මැලේරියාව තවමත්</topic>
    <author>සාගරිකා දිසානායක ජයසිංහ</author>
    <content>මැලේරියාව තවමත්ලෝක මැලේරියා දිනය අපේ‍්‍රල් 25 දිනට යෙදී තිබිණි. මැලේරියාවෙන් තොර ශ්‍රී ලංකාවක් යන තේමාව යටතේ පුරා සති දෙකක කාලයක් මැලේරියා දිනය සමරා දිවයින පුරා විවිධ සෞඛ්‍ය වැඩසටහන් ක්‍රියාත්මක කෙරිණි. මැලේරියා රෝගයේ වත්මන් තත්ත්වය එය හඳුනා ගැනීම හා වළක්වා ගැනීම පිළිබඳ තොරතුරු ඇතුළත් මේ ලිපිය ලෝක මැලේරියා දිනය නිමිත්තෙනි.කැලෑ උණ තිබුණේ ඒ කාලෙ. දැන් කොහෙද කැලෑ උණ?” මේ කාලෙ ඔබට එහෙම හිතෙන්නට පුළුවන්. ඒත් කැලෑ උණ හෙවත් මැලේරියා රෝගය තවමත් අපේ රටෙන් සහමුලින්ම තුරන් වෙලා නැති බව ඔබ දන්නවා ද?අදින් දශක කිහිපයකට පෙර අපේ රටේ උතුරු නැගෙනහිර ඇතුළු ප්‍රදේශවල මැලේරියා රෝගය වසංගතයක් ලෙස පැතිර යාමෙන් දහස් සංඛ්‍යාත සෙනඟක් මරුමුවට පත් වුණා. 1934 සිට 35 දක්වා වූ දෙවසර තුළ පමණක් අපේ රටේ ඇති වූ මැලේරියා වසංගතයෙන් රෝගීන් 82,000 ක් පමණ මරණයට පත් වුණා.ඝර්ම කලාපීය රටවල බහුල වශයෙන් පැතිර යන මැලේරියා රෝගය තවමත් ලෝකයේ රටවල් 110 කින් පමණ වාර්තා වෙනවා. තවමත් ලෝක ජනගහනයෙන් අඩක් පමණ මැලේරියාව හැදීමේ අවදානමට ලක්ව සිටින අතර සෑම වසරකම ලෝක ජනගහනයෙන් දස ලක්ෂයක් දෙනා මැලේරියාවෙන් මරණයට පත් වෙනවා.අතීතයේ තරම් තත්ත්වය භයානක නොවුණත් තවමත් අපේ රටෙන් මැලේරියා රෝගීන් වාර්තා වෙනවා. වසර 2000 දී ලක්ෂ දෙකක් ඉක්මවූ මැලේරියා රෝගීන් සංඛ්‍යාව මේ වන විට වසරකට වාර්තා වන රෝගීන් සංඛ්‍යාව දහසකට අඩු සංඛ්‍යාවකට සීමා වී තිබෙනවා. පසුගිය වසර දෙක ඇතුළත මෙරට වැඩිම මැලේරියා රෝගීන් සංඛ්‍යාවක් වාර්තා වුණේ මුලතිව්, කිලිනොච්චි, මන්නාරම, වව්නියාව සහ හම්බන්තොට යන දිස්ත්‍රික්කවලින්.මැලේරියා මර්දන ව්‍යාපාරයේ ඉලක්කය වී ඇත්තේ 2014 අවසානය වන විට මැලේරියා රෝගය ශ්‍රී ලංකාවෙන් තුරන් කිරීමයි.රෝගය බෝවන ක්‍රමයමැලේරියා රෝගය බෝ වන්නේ පරපෝෂිතයකු මඟිනි. එම පරපෝෂිතයා මිනිස් සිරුරට ඇතුළු වන්නේ මදුරු දෂ්ටනයක් මඟිනි. ශ්‍රී ලංකාව තුළ මැලේරියාව බෝ කරනුයේ ආසාදිත ඇනෝෆිලිස් මදුරුවාය. ආසාදිත මදුරුවකු මිනිසාගේ ලේ උරා බොන විට මදුරුවා තුළ වැඩුණු පරපෝෂිතයන් මිනිස් සිරුරට ඇතුළු වේ. එසේ ඇතුළු වන පරපෝෂිතයන් අක්මාව හා රුධිරය තුළ ඉතා වේගයෙන් වර්ධනය වී රෝග ලක්ෂණ ඇති කරයි.අපේ රටේ වෙසෙන මැලේරියා පරපෝෂිත වර්ග දෙකකි.ප්ලැස්මෝඩියම් වයිවැක්ස්ප්ලැස්මෝඩියම් ෆැල්සිෆාරුම්මින් ප්ලැස්මෝඩියම් ෆැල්සිෆාරුම් පරපෝෂිතයා නිසා හට ගන්නා මැලේරියාවට නිසි කල්හි ප්‍රතිකාර නොකළහොත් මොළේ මැලේරියාව වැනි දරුණු සංකූලතා ඇති විය හැකිය.මදුරුවා බෝ වන්නේ පොළොව මතුපිට හිරු එළිය වැටෙන පිරිසුදු නොගැඹුරු සෙමෙන් ගලා යන හෝ පිරිසුදු නිශ්චල ජලය සහිත දිය රැඳි තැන්වලය. ගං ඉවුරුවල රැඳෙන දිය කඩිති, ගඩොල් වළවල්, කෘෂි ළිං, අත්හැර දැමු ළිං, නොගැඹුරු මැණික් පතල්, අත්හැර දමන ලද ගල් වළවල් වැනි ස්ථානවල මැලේරියා මදුරුවා ඉක්මනින් බෝ වේ.ප්ලැස්මෝඩියම් වයිවැක්ස් පරපෝෂිතයා මෙරට වැඩි වශයෙන් වාර්තා වේ. මේ පරපෝෂිතයා ගෙන් ආසාදනය වූ විට ඇති අනතුරුදායක බව වන්නේ එම පරපෝෂිතයා දිගු කලක් රෝගියා ගේ අක්මාව තුළ සැඟව සිට යළිත් රෝගය ඇති කිරීමට හැකි වීමයි. අපි‍්‍රකාව වැනි රටවලින් ෆැල්සිහාරුම් මැලේරියාව වැඩි වශයෙන් වාර්තා වන අතර, ඒ රටවලට ගොස් පැමිණෙන්නන් අතර එම විෂබීජ ශරීරගත වූ පිරිස් ද වැඩිය.මැලේරියා රෝගයේ රෝග ලක්ෂණ වන්නේ උණ, හිසරදය, වමනය, ඇඟපත රුදාව, හා ඇඟ සුදුමැලි වීමය.මෙයින් එක් රෝග ලක්ෂණයක් හෝ කිහිපයක් මතු විය හැකිය. බොහෝ විට ඇඟ වෙව්ලා උණ ගැනීම බහුලතම රෝග ලක්ෂණය වේ. මෙම රෝග ලක්ෂණ එලෙසින්ම නැතිව ද මැලේරියාව වැලඳීමට ඉඩ තිබේ.මැලේරියා රෝගය ඇත්දැයි හඳුනාගත හැකි හොඳම ක්‍රමය රුධිර පටල පරීක්ෂාවයි. ඉක්මන් රුධිර පරීක්ෂාවක් වන R D T  පරීක්ෂණය ද වඩාත් සාර්ථක ක්‍රමයකි. එම පරීක්ෂණ රජයේ ප්‍රධාන රෝහලකින් හෝ ළඟම ඇති මැලේරියා මර්දන කාර්යාලයේ පිහිටි රසායනාගාරයකින් නොමිලේ කරවාගත හැකිය.අවදානම් කණ්ඩායම්කැලෑව ආශි‍්‍රත ප්‍රදේශවල රැකියාවල නියුතු පිරිස්. හමුදා සේවකයෝ, මැණික් පතල් කරුවෝ, හේන් ගොවියෝ හා උතුරු නැගෙනහිර පළාත්වල නැවත පදිංචි වූ පිරිස්.මැලේරියාවෙන් වැළැකීමේ ප්‍රධාන ක්‍රමය මදුරුවන් දෂ්ටනයෙන් වැළැකීමයි. මදුරු දැල් භාවිතය, මදුරු විකර්ෂක ආලේපන ඇඟ ගැල්වීම, සම්ප්‍රදායික මදුරු විකර්ෂක දුම් ඇල්ලීම, කජු ලෙලි, මදුරුතලා, පොල් ලෙලි දුම් ගැසීම, කෘත්‍රිම විකර්ෂක වන කොහොඹ තෙල්, හෝ පැඟිරි තෙල් ගැල්වීම.මැලේරියා මදුරුවන් වැඩිපුර දෂ්ට කරන්නේ අලුයම සහ රාත්‍රි කාලයේදීය. එම කාලවල එළිමහනට යාමට සිදු වේ නම් අත් සහ පාද හොඳින් ආවරණය වන ඇඳුම් ඇඳීමෙන් මදුරු දෂ්ටනය අවම කරගත හැකිය.මදුරුවන් බෝවන ස්ථාන අවම කිරීම මඟින් මදුරුවන් බෝවීම වළක්වාලීම වඩාත් සාර්ථක ප්‍රතිකර්මයයි. අත්හැර දැමු පතල් වළවල් ගඩොල් වළවල් කුණු වළවල් හෝ ළිං ඇත්නම් ඒවා වසා දැමීම. වසා දැමිය නොහැකි දිය රැඳෙන ස්ථානවල ගප්පි වැනි කීට භක්ෂක මසුන් ඇති කිරීම.මැලේරියාව බහුලව පැතිරි ඇති රටවල් වන අපි‍්‍රකානු රටවල්, ඉන්දියාව සහ හයිටි වැනි රටවල සංචාරයේ යෙදෙන්නන් එම සංචාරයන්ට පෙර වළක්වා ගැනීමේ ප්‍රතිකාර ලබා ගැනීම සඳහා මැලේරියා මර්දන ව්‍යාපාරය වෙත හෝ අදාළ රෝහල් වෙත යොමු විය යුතුය.එම රටවල සංචාරය කොට පැමිණි පසු උණ හට ගත්තොත් මැලේරියාව සඳහා ලේ පරීක්ෂා කරගැනීම වැදගත්ය.මැලේරියාව වැලඳුණු අය වහාම රෝහලක් වෙත යාම වැදගත්ය. මැලේරියා රෝග වර්ග කිහිපයක් ඇති හෙයින් රෝගය අනුව ප්‍රතිකාර වෙනස් වේ. වයිවැක්ස් මැලේරියාව සඳහා ක්ලෝරෝක්වීන් හා පී‍්‍රමාක්වීන් යන ඖෂධ දෙවර්ගය ලබා දේ. එයින් පී‍්‍රමාක්වීන් නමැති ඖෂධය දින 14 ක් පුරා ලබා ගත යුතුය. මැලේරියා පරපෝෂිතයා ඔබ සිරුර තුළ සැඟවී ඉඳ නැවත නැවතත් මැලේරියාව සැදීමේ අවදානම එම ප්‍රතිකාර මඟින් වළක්වාලයි. ෆැල්සිහාරුම් මැලේරියාව වැලඳී ඇත්නම් ඒ සඳහා රෝහලක නැවතී ප්‍රතිකාර ගැනීම අවශ්‍ය වේ.මැලේරියා රෝගය සහිත පිටරටකට යන්නේ නම් මැලේරියාව වළක්වා ගැනීමේ ප්‍රතිකාර අදාළ රටට යාමට පෙර ලබාගත යුතුය. එම ප්‍රතිකාර හා රෝගය වළක්වා ගැනීමේ උපදෙස් මැලේරියා මර්දන ව්‍යාපාර මූලස්ථානයෙන් ලබාගත හැකිය.මැලේරියා මර්දන ව්‍යාපාරයෙන් සිදු කරන ජංගම සායන කෘමිනාෂක ඉසීම වැනි කාර්ය සඳහා සහාය දීම ජනතාවගේ යුතුකමකි. මැලේරියා මර්දන මූලස්ථානය අංක 555/5, ඇල්විටිගල මාවත, නාරාහේන්පිට, කොළඹ 05 (දුරකථන අංක 0112588408, 0112368173, 0112368174) යන ස්ථානයෙහි පිහිටුවා ඇත.අම්පාර, මහනුවර, මන්නාරම, අනුරාධපුර, කෑගල්ල, මුලතිව්, ඇඹිලිපිටිය, කල්මුණේ, මොනරාගල, බදුල්ල, කිලිනොච්චි, පොළොන්නරුව, මඩකලපුව, කුරුණෑගල, පුත්තලම, හම්බන්තොට, මාතලේ, මහව, ත්‍රිකුණාමලය, වවුනියාව සහ යාපනේ මැලේරියා මර්දන ප්‍රාදේශීය කාර්යාල පිහිටුවා තිබේ. ජනතාවට අවශ්‍ය තොරතුරු හා ප්‍රතිකාර ඒවායෙන් නොමිලේ ලබාගත හැකිය.සාගරිකා දිසානායක ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=ay1205061</link>
    <topic>රතුගල ආදිවාසින්ගේ බක් මහ උලෙළ</topic>
    <author>සාගරිකා දිසානායක ජයසිංහ</author>
    <content>දිගාමඩුල්ලට හත්දා වැස්ස පටන් අරන්. එක සීරුවට පෑයූ පෑවිල්ල මකා ගෙන මොර සූරන වැස්ස වැටෙනවා. ගිනි කාෂ්ටක අව්වට හේ බා ගිය ගස්වැල් එක දිගට ඇද හැලුණු වැස්සෙන් නව පණක් ලබලා. තුරු අගින් තවමත් වෑහෙන වැහි බින්දු පොළොවට පතිත වෙලා හැම ගහක් යටම පුංචි දොළ පාරක් මවනවා.බක්මහේ අසිරියෙන් මත් වූ ගහ කොළ නිල් දැල්ලෙන් වැහිලා. එරබදු, බකිණි, සල්, සපු, නා ගස් මලින් බරවෙලා. වැස්සට තෙමුණු වනන්තරයම නැවුම් සුවඳින් පිරිලා. හිමිදිරි පාන්දර තණකොළ මතට පතිත වුණු පිනිකැට මතට ගස් අතරින් පෙරී එන ළා හිරු රැස් වැටිලා මුතු කැට වගේ බබළනවා. ගස් බඩගාන කැකුළෝරාත්‍රියේ වට මහ වැස්සෙන් ප්‍රාණවත් වූ ගහ කොළ මද නලෙහි දැවටෙමින් අප යන ගමනට ආසිරි සෙමෙර සලනවා. හිමිදිරිය සීතලයි. පරිසරය වෙලා ගත් නැවුම් සුවඳ විඳගන්න නාස්පුඬු තණ්හාවෙන් වළිකනවා.උදෑසන පිනි කැට මුව මත තැවරෙන විට දැනෙන සුමුදු පහස තව හොඳින් විඳගනු රිසින් රිය කවුළු පියන්පත් තවත් හැර දැමූ මා අසුන් කොනේ තව තවත් හරිබරි ගැහුණා. අම්පාරේ සිට බිබිල පාරේ ගල් ඔය ජාතික වන රක්‍ෂිතය මැදින් නාමල් ඔය හරහා අපි මේ යන්නේ රතුගල ආදි වාසී ගම්මානය හොයාගෙන.රතුගල ආදි වාසී නායක දානිගල මහ බණ්ඩාරලාගේ සුදා වන්නියලැත්තන්ගේ ඇරැයුම පිළිඅරන්. බිබිල අම්පාර පාරේ ගල් ඔය රක්‍ෂිතය මැදින් විල්ගල ඖෂධ වනාන්තරය හරහා වැටී ඇති පටු මාර්ගයේ කිලෝ මීටර 35 ක් පමණ ගිය තැන රතුගල ආදි වාසී ගම්මානය හමු වෙනවා.ගල්ඔය රක්‍ෂිතය මැදින් නාමල් ඔය හරහා වැටී ඇති කුඩා මාර්ගය දෙපැත්තේම ගන කැලෑව අම්පාරෙන් හිමිදිරි පාන්දරම පිටත් වුණු අපිට රතුගලට ළඟාවෙන්නට පැය දෙකකට ආසන්න කාලයක් ගත වුණා. අඩි දහයක් දොළහක් තරම් වත් නැති පටු තාර පාර අයිනේත් මැදත් රාත්‍රියේ ගිමන් හරින ගමන් සිරුරු කිස නිමා කරගත් සද්දන්තයන් ගේ වසුරු පිඬු වැටිලා.ආදිවාසී නායක සුදා වන්නියැලැත්තෝපාර අද්දිරින් ම පිහිටි පුංචි දිය කඩිති ඇළ දොළ අසබඩ වැලිතලාවල එරුණු වංගෙඩි කකුල් සලකුණු හදවතට ගෙන දෙන්නේ පුංචි චකිතයක්. උදෑසන වුණත් සද්දන්තයෙක් දෙන්නෙක් පාර මැදදි හදි ගැහුණොත්? අහල පහල ගෙයක් දොරක් නෑ. පේන තෙක් මානෙක මිනිස් පුළුටක් නෑ. ඉඳහිට කැලෙන් මතු වෙලා නොපෙනී යන නරියකුට, මුව පොව්වකුට, ගෝන නාම්බෙකුට පුළුවන්ද උදව්වට එන්ට?පිල් විදහා රඟන මොනරකුගේ රංගනයෙන් වසඟ වී උගේ පසුපසම ඇදී යන සෙබඩ කිකිළියත්, වළිකුකුල් රෑනත් ඇසට සොඳුරු දසුනක් මවනවා. අතරමග හමුවුණු තවත් වාහනයක රියැදුරාගෙන් පාර අසාගෙන අපි රතුගලට සේන්දු වුණා. වනන්තරේ බක් මී ගස්වල මල් පිපිලා පළාතම පුසුඹයි. පළු, වීර, දොඹ, දිවුල් මහ ගස්වලින් හෙවණ සැදුණු වන අරණට අපි පිවිසුණේ සතුටු සිතින්.ආදිවාසී නායකයා ඇමැතිතුමාට සංග්‍රහ කරමින්”ගස් බඩ ගාන්ට හිත්ලාපු කැකුළෝ සේරෝම ගඟ අයිනේ කැලේ තියෙන මහදොඹේ ගාවට මංගච්චන්ට” වනන්තරේ දෙබෑ කරගෙන යකඩ කටින් පිට වුණු ඒ අමුතු ඉල්ලීම කන වැකුණු අපේ කට්ටිය ඒ හඬ ආපු ඉසව්වට පය ඉක්මන් කළේ කුතුහලය පිරි සිතින්. “ගස් බඩ ගානවා? ඒ මොන තරගයක් ද?” අපි අපෙන්ම අහ ගත්තා.වෙනදාට පාළු නිහඬතාවේ ගිලුණු මහ කැලෑව මැද්දෑවේ අද මහා කලබගෑනියක්. කැකුළෝ කැකුළියෝ, අම්මිලැත්තන්, අප්පිලැත්තන්, නෑදෑ සනහුරේ සේරොම එක තැනකට එක් රොක් වෙලා.වෙනදා නැති කලඑළියක් හැම මූණකම. තමුන්ට තියෙන ඉස්තරම්ම චීත්තෙන් හැට්ටෙන් සැරැසුණු නෑනිලා, අලුත්ම පට සරමකින් නැත්නම් කාලේ හැටියට පිජාමා හෝ බතික් සරමකින් සැරැසුණු තරුණ ගැටව්, අපේ තාලෙට ටී කමිසවලින් කොට කලිසමින් සැරසුණු පුංචි කැකුළො පාටපාට මල්මල් චීත්ත ගවුම් ඇඳගත්තු පුංචි කැකුළියෝ, කිරිසප්පයො කර පින්නාගත් අම්මාවරුන්, ඒ අතරින් සුපුරුදු ආදි වාසී ඇඳුමින් සැරසිලා කෙටේරි පොජ්ජ උරේ එල්ලා ගත් සම්ප්‍රදායික ආදී වාසීන්. හැම දෙනාම එකට එක් රොක් වෙලා.වෙනදාට කාගේ හරි ගොයම් කයියකට, අත්තමකට කුලී වැඩකට යන බාල මහලු, ළමා තරුණ කොයි කවුරුත් තමන්ට තියෙන අලුත්ම ඇඳුමෙන් සැරසිලා. හැමදාම දැකලා පුරුදු නාගරික අවුරුදු උත්සවවලට වඩා රතුගල ආදිවාසීන්ගේ පුංචි අහිංසක අවුරුදු උලෙළ දකින්නට ලැබීම සැබැවින්ම මහත් වූ සතුටක් මෙන්ම භාග්‍යයක් යැයි සිතුණා.මුවාට හීයෙන් විදීමනගරේ අපි දකින අවුරුදු තරගවලින් වෙනස් වූ ඔවුන්ටම ආවේණික වූ තරග ඉසව්වලින් ආදි වාසී අවුරුදු උත්සවය කල එළි වෙලා. සුපුරුදු දසුනකට තිබුණේ මහ කුඹුක් ගහක මැද අටවා තිබූ යකඩ කටත් එහි ආ ගිය මැති ඇමැතිවරුන් හා නිලදරුවනුත් පමණයි. වනන්තරේට ඇතුළු වෙන විටම අපට ඇස ගැසුණු ‘ගස් බඩ ගෑමේ තරගය’ හැබෑම ත්‍රාසජනක තරගයක්.වනන්තරය මැදින් ගලා හැලුණු මහවැලි ගඟේ අතුගංගාවක් අසබඩ පිහිටි රූස්ස දොඹ ගහේ අතුපතර බෙනවල රඳවා තිබූ අංක සහිත තුණ්ඩු කෑලි රැගෙන ඊට යාබදව වැවී තිබූ මහා පුස්වැල දිගේ රූටා පළමුවෙන් පහළට පැමිණුනු තරගකරුවාට ගස් බඩ ගෑමේ තරගයේ ජයග්‍රහණය හිමි වුණා. ගස් බඩ ගාන්නට කැකුළන් තිස් දෙනකු පමණ ඉදිරිපත් වුණා. ඇතැමකු ගහ දිගේත් ඇතැමකු යාබද ගස් වැල් දිගේත් එකිනෙකා පරයමින් පහළට බඩ ගෑවේ ගසින් ගසට පැන යන වඳුරු රංචුවක් සිහියට නංවමින්.අවුරුදු දොළහෙන් සහ දහ අටෙන් පහළ කැකුළන් සඳහා වූ ‘මුවාට හීයෙන් විදීම’ තරගයක් බොහොම තරගකාරීයි. ගස්වල පට්ටාවලින් සකස් කර අංතට්ටුවක් පලඳා තිබූ මුවාගේ හිසට එල්ලය බලා දුන්නෙන් විදීමට කැකුළන් බොහෝ දෙනකු දැක්වූයේ උපන් හපන්කමක්.පාට පාට මල් වැටුණු චීත්තයෙන් සහ හැට්ටයෙන් සැරසුණු කැකුළියන් සඳහා වූ දිය පිරි ලබු කැටය හිස තියන ඇවිදීමේ තරගයක් බලන්න ලස්සනයි. කණාමුට්ටිය බිඳිනවා වෙනුවට ඔවුන් බින්දේ වැලක එල්ලන ලද දිය කැටයක්.උරහිස් ඇල්ලීමේ තරගයනාගරික කාන්තාවන් අදින කඹය වෙනුවට එදා රතුගල කැකුළියන් ඇද්දෙ මහා විශාල පුස් වැලක්. ඒ වැල අදින්නට තබා උස්සා ගන්නටත් හොඳ ශක්තියක් තියෙන්නටත් ඕනෑ. දඩයමට ගොවිතැනට හීයට උදැල්ලට කොයිකටත් හුරු ආදී වැසී කැකුළියන්ගේ දෑතට ඒ පුස්වැල ඇදීම ඒ හැටි අමාරු කාරියක් වුණේ නෑ.අපේ පුංචි දරුවන් බනිස් කෑමට තරග වඳිනවා වෙනුවට ආදී වාසී දරුවන් තරග වැදුණේ අල හාරන්ට. කැලේ තැනින් තැන වැවී තිබුණු වැල් අල සොයා හාරා පළමුව ඒවා රැගෙන ආ කැකුලන්ට කැකුළියන්ට අල හැරීමේ තරගයෙන් ජය හිමි වුණා. ආදී වාසී දරු දැරියන් ගැයූ ආදී වාසී ජන ගී ගායනයෙන් තරග වැදී වෙහෙසට පත්ව සිටි තරගකරුවන් වගේ ම රැස්ව සිටි නරඹන්නන් ගේත් ගත සිත විඩාව දුරු කළා. හාවුන් පැනීමේ තරගයෙන් දිනුවේ කොයි කැකුළා ද කියන්ට බැරි තරම් ඔවුන් ඒ වැඩේට දස්සයි.කොළ මඩු යාගයඅවුරුදු උත්සවේට සහභාගි වූවන්ටත් නරඹන්ටත් ආදී වාසීන් සංග්‍රහ කළේ ඔවුන්ට ආවේණික සම්ප්‍රදායික ආහාර පානවලින්. දඬුවැල්වලින් රුකුල්ලා අතු කොළ සෙවිල්ලා තනන ලද මඩුවක ඔවුන් සකස් කළ පුංචි සංග්‍රහය හරිම උණුසුම්. රතුගල ආදී වාසී කාන්තාවන් එක්ව සැදූ ‘රතු ලිය’ සංවිධානය මගින් උළෙලේ සංග්‍රහ කටයුතු සංවිධානය කළා.කුරහන් හැලප, කුරහන් රොටී, පිට්ටු, හල් ගුටි, මුං කැවුම්, මඤ්ඤොක්කා තම්බලා, බඩ ඉරිඟු තම්බලා ඉරිඟු පිටි අග්ගලා, කැවුම්, ;කසෙල් ගෙඩි සමඟ බෙලි මල් තැම්බූ වතුර හා කිතුල් හකුරුත් එක්ක ඔවුන් හැම දෙනාට ම සංග්‍රහ කළා.ඉරිඟු පිටි අග්ගලා ගෙඩියක් කාලා රණවරා හරි බෙලි මල් වතුර හරි පොල් කට්ටක් බීලා දාහය නිවාගත් අමුත්තන් පිනවන්ට ඔවුන් තවත් බොහෝ රසාංග අවුරුදු උලෙළට එකතු කරලා තිබුණා. ඒ අතර රැස්ව සිටි කාගේත් කුතුහලය දැනවූ උද්වේගකර තරග ඉසව්වක් ලෙස ‘උරහිස ඇල්ලීමේ තරගය’ හඳුන්වන්නට පුළුවන්. ගජ ඉලන්දාරි දෙදෙනෙක් එකිනෙකාගේ උරහිස් මත දෑත් තබා ඔවුනොවුන් ගේ ශක්තිය උරගා බලනවා. කුරහන් තලප සමඟ දඬමස් ආනම සප්පායම් වෙලා මී පැණියෙන් සැනැසුණු ආදී වාසී තරුණයන්ගේ ජවය එකිනෙකා පරයා යන්නේ කලාතුරකින්.අපේ දරුවන් ගස් ලබු ගෙඩියේ ඇට ගණන් කරනවා වෙනුවට ආදී වාසී දරුවන් ගණන් කළේ ඉරිඟු කරලේ ඇට. හැම විටම තමා අවට පරිසරයෙන් තමා භාවිතා කරන ද්‍රවය ආශ්‍රිතව ක්‍රීඩා නිර්මාණය කරගන්නට ඔවුන් වෙහෙස දරා තිබූ අයුරු එහිදී අප දුටු විශේෂත්වයකි. අවුරුදු කුමාරිය වෙනුවට ඔවුන් තේරුවේ අවුරුදු කැකුළියක්.අත් කරත්ත තරගයසතුටින් කෙළි දෙලෙන්, තරගකාරී බවෙන් ගතවූ සොඳුරු දවසක නිමාව සටහන් කරමින් ආදී වාසීන් සිය අවුරුදු උලෙළේ අවසාන අදියරට කෙමෙන් ළං වුණා. රටට දැයට ගමට, සාමය, සෞභාග්‍යය, සුව සෙත පතමින් කොළමඩු යාගයක් පවත්වන්නටයි ඔවුන් ගේ සූදානම.සෑම වසරකම කෙත් වතුවලින් අලුත් අස්වනු ගෙට ඇරන් දෙවියන්ගේ කොටහ වෙන් කරලා ගම්මු දෙවියන්ට යාග පවත්වලා පින් අනුමෝදන් කරනවා. ඒ වගේ ම ආදී වාසීන් තමන්ගේ දඩයමක් ගොවිතැනක් හරියන්ට, බව භෝග සතා සීපාවාගෙන් සුරැකෙන්ට ලෙඩ දුක් නොහැදී අඹු දරුවො සුවපත් වෙන්ට කියලා කැලයට අධිගෘහිත කළු බණ්ඩාර දෙවියන් ප්‍රමුඛ දෙවි දේවතාවුන් වහන්සේලාට පිං පෙත් දීලා යාදිනි කීමට කොළ මඩු යාගයක් පවත්වනවා.එදා රතුගල පැවැත්වුණු කොළ මඩු යාගයේ ප්‍රධාන ඇදුරා ලෙස කටයුතු කළේ හේරත් මුදියන්සේලාගේ හීන් බණ්ඩා ගුරුතුමා. හැම වසරම බක් මහ මංගල්ලේ පහු වෙනවත් එක්කම කොළ මඩුවක් නටලා ගමටත් ගම්වාසීන්ටත් අවුරුද්ද පුරාම සෙත් වෙන්ට කියා යාදිනි කියන බවයි ඔහු කියන්නේ.උද්‍යෝගයෙන් සතුටින් පිරුණු දවසක නිමාව ළඟා වෙලා. තරගවලින් දිනූ පැරැදුණු හැමෝම එක වගේ සතුටින්. අවුරුදු උත්සවේ අරමුණ ඒකමයි. හැමදාම එදා වේල හොයා ගන්නට වෙහෙසෙන අපේ ඇත්තන්ට පුළුවන් විදිහකට තුටු පහසු වෙන්ටයි මේ උත්සවේ ලක ලැහැස්ති කෙළේ.” ඒ වත්මන් ආදි වාසී නායකයාගේ තෘප්තිමත් වදන්.එදා උත්සවේට විශේෂ අමුත්තෙකුත් පැමිණියා. ඒ උසස් අධ්‍යාපන නියෝජ්‍ය ඇමැති ගාමිණී විජිත් විජයමුණි සොයිසා ඇතුළු පිරිස. උදේ පටන්ම කෙළි දෙළෙන් පසුවුණු ළමා ළපැටි තරුණ මහලු කාටවත් තවමත් වෙහෙස දැනිලා නැති හැඩයි. ගන කැලෑව මැදින් වැටුණු බිබිල අම්පාර පාරේ ආපසු කිලෝ මීටර් 35 - 40 ක් අපි ආපසු යා යුතුයි. බිම කරුවල වැටෙන්නට මත්තෙන් වන රක්ෂිතය පහු කර නොගත්තොත් සද්දන්තයෙකුට දෙන්නෙකුට කොටු වෙනවා නිසැකයි.හොඳ හොඳ සෙල්ලම් එළිවෙන ජාමෙටයි. ඒත් අපි යා යුතුයි. ආදී වාසී නායකතුමන් ඇතුළු සහෘදයන් ගෙන් සමු අරන් රතුගලින් අපි මෑත් වුණේ කාලෙකින්. හිතට නැගුණු නැවුම් ප්‍රබෝධයකින් යුතුවයි.සාගරිකා දිසානායක ජයසිංහඡායාරූප - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=ay1205062</link>
    <topic>තොටළඟ තොරණ අවුරුදු 33ක් තිස්සේ අඳින්නේ මමයි</topic>
    <author>ටෙක්ලා පද්මිණි කාරියවසම්</author>
    <content>පුෂ්පානන්ද දෙනිපිටියආමිස පූජා අතර වෙසක් තොරණට හිමි වන්නේ මුල් තැනකි. බෞද්ධ සාහිත්‍යයේ සිංහල සංස්කෘතියේ ද සාහිත්‍යයේ ද තොරණට දිගු ඉතිහාසයක් ඇතත් වෙසක් තොරණ දිගු අතීතයක් ඇති බවක් නොපෙනේ.වෙසක් තොරණ නරඹා සිත පහන් කරගන්නෝ බෞද්ධයෝ ම නොවෙති. වීථි මංසල් අතර ඉදිවී විදුලි බුබුලින් අලංකෘත වෙසක් තොරණ හි සිතුවම් දැක කතා වස්තුව රස විඳ කවියට විරුදු පදයට සවන් දී අන්‍යාගමික පිරිස් පවා තුටුවෙති. වෙසක් තොරණ බුද්ධ චරිතය, ජාතක කතා, සූත්‍ර දේශනා ඇසුරින් ගොඩ නැෙඟනු වර්තාමනෙයහි දැකගත හැකිය.මිනිස් සිත ද නෙත ද ප්‍රබෝධවත් කරමින් ධර්ම පණිවිඩයක් ද සමාජගත කරනු ලබන වෙසක් තොරණ කිහිපයක් එක ම ශිල්පියකු අතින් නිමැවෙන අයුරු දැක ගැනීමට පසුගිය දිනක අපට හැකි විය. චිත්‍ර ශිල්පී පුෂ්පානන්ද දෙනිපිටිය මහතා තොරණ සිතුවම් කරමින් සිටිද්දී අපි ඔහුට බාධා කළෙමු.”මෙවර කොළඹ අවට ඉදිවන තොරණ අතරින් පහක් ම නිර්මාණය කරන්නේ මම. අතීතයේ තොරණ නිර්මාණය වුණේ ජ්‍යාමිතික හැඩතල අනුව. එය වෙනස් කිරීමේ අවශ්‍යතාව මට තිබුණා. මම එය වෙනස් කළා.” පසුගිය වසරේ ඒ විදියට කොළඹ අවට තොරණ 5 ක් ම නිර්මාණය කළා.මෙවර තොටළඟ තොරණ නිර්මාණය වෙන්නේ “ඛේමා ථෙරණිය ගේ කතාවස්තුව“. එය නිර්මාණය වෙන්නේ පහනක ආකාරයෙන්, කිරිබත්ගොඩ තොරණ ඉදිවන්නේ “මහා මංගල සූත්‍රය” පාදක කොට ගෙනයි..එය ඉදිවන්නේ මොනරකුගේ ආකෘතිය හා රාක්‍ෂ මුහුණක් පදනම් කොට ගෙනයි. කොට්ටාවේ තොරණ ඉදිවන්නේ “ආලවක දමනය” තේමා කොටගෙනයි. එහිදි අශ්ව කරත්තයක් සහ මාලිගාවක ආකෘතියක් දැක ගන්න පුළුවන්. ගම්පහ තොරණට පාදක කර ගත්තේ “වේදබ්භ ජාතකය”. එය වෙනස් ආකාරයක මොනරකුගේ ආකෘතියක් ගන්නවා. නවලෝක තොරණට තේමාව “ශ්‍රද්ධාංජලී”. එහි නැවක රුවලක ආකෘතියක් තමයි තියෙන්නේ.”විචිත්‍ර දීප්තිමත් වර්ණ භාවිත කරමින් දිය සායමෙන් පින්සලයෙන් සුන්දර හැඩතල මවන්න පුෂ්පානන්ද දෙනිපිටිය මහතාගේ අත හුරුකළේ ඔහුගේ පියා වන චිත්‍ර ශිල්පී වැලිගම දයානන්ද දෙනිපිටිය මහතා විසිනි.මාතර සිද්ධාර්ථ විද්‍යාලයේ ඉගෙනුම ලැබූ පුෂ්පානන්ද දෙනිපිටිය මහතා 1974 කොළඹට පැමිණ මෝදර දයා ජී සේපාල මහතා සෙවනෙහි සහයක ශිල්පියෙකු ලෙස චිත්‍ර කර්මාන්තයේ යෙදුණේය.”මගේ තාත්තා තොරණ චිත්‍ර හා විහාර චිත්‍ර ඇන්ද ශිල්පියෙක්. මම තොරණ ඇඳීමේ කර්මාන්තයට පිවිසුණේ තොටළඟ තොරණ අඳිමින්. එකල එය නිර්මාණය කළේ දයා ජී. සේපාල මගේ ගුරුතුමා. මම එතුමගෙන් තමයි චිත්‍ර කලාවේ රහස් සියල්ල ඉගෙන ගත්තේ. මම ඔහු සමඟ වසර පහක් පමණ සේවය කකළා. ඉන්පසු ඔහු තොරණ චිත්‍ර කලාවෙන් ඉවත් වුණා.1977 සිට මේවන තෙක් මම තොටළඟම තොරණ 33 නිර්මාණය කර තිබෙනවා. මේ කාලය තුළ මම ඉදිකළ තොරණ සංඛ්‍යාව 100 කට වැඩියි. මේ කටයුතු සඳහා දීපානන්‍ද දෙනිපිටිය, ආනන්‍ද දෙනිපිටිය මගේ සහෝදරයන් දෙදෙනාත් විමල් රංජිත්, සුසන්ත ලොකු ලියන, රත්නසිරි මුණසිංහ යන ශිල්පීන් දායක වෙනවා.”තොරණ ඉදිකිරීම තොරණ බැලීම තරම් පහසු නැහැ. තොරණ ඉදිකිරීමේ කර්මාන්තයට විශාල පිරිසකගේ දායකත්වය අවශ්‍ය වෙනවා. චිත්‍ර ශිල්පියා සැලසුම් කළ තොරණට අවශ්‍ය විදුලි ආලෝකය ලබාදීම විදුලි ශිල්පියා ගේ වගකීම. ඒත් චිත්‍ර ශිල්පියා හා විදුලි ශිල්පියා සහයෝගයෙන් ඒ කටයුත්ත කළ යුතුයි.”තොරණ සඳහා විදුලිය සපයන ශිල්පීන් අතර ක්‍ෂෙත්‍රයේ ප්‍රවීණයා ඩී. ආරියදාස මහතා. සරත් ගාල්ලගේ, ඒ.ඩී. ආරියදාස, නිමල් ප්‍රනාÁදු, ඉන්දික නිශාන්ත, සරත් වරුෂ විතාන ඇතුළු තවත් කිහිප දෙනෙක් ම ක්‍ෂෙත්‍රයෙ ඉන්නවා.” පුෂ්පානÁද මහතා තමන්ගේ නිර්මාණය අලංකාර කරන සහෝදර ශිල්පීන් කිහිප දෙනෙක් සිහිකළා.තොරණ කර්මාන්තයේදී වඩු මහතාගේ සිට තොරණ සඳහා සැකිල්ල ඉදිකරනු ලබන පිරිස දක්වා ම ඇති වගකීම ඉතා විශාලයි. චිත්‍ර ශිල්පියා ගේ සැලසුම ඔවුන් අතින් නිර්මාණය වෙනවා. තොරණ ඉදිකිරීම කරනු ලබන සංගමේ හෝ පිරිසගේ කැමැත්ත මත තොරණට පාදක කරගනු ලබන තේමාව තීරණය වන අතර මර්වින් සේනාරත්න, බණ්ඩාර ඇහැළියගොඩ වැනි ප්‍රවීණ ශිල්පීන් ගේ අතින් ලියැවෙන පිටපත අනුව තොරණ සඳහා චිත්‍ර නිර්මාණය කරනවා.තොරණ ඉදිකිරීම් කටයුතු සඳහා ජනවාරි මාසයේ සිටම කාලය මිඩංගු කරන චිත්‍ර ශිල්පී පුෂ්පානÁද දෙනිපිටිය මහතා ඊට අමතරව විහාර චිත්‍ර කර්මාන්තයේ ද නියැළෙයි. කැලණි විහාරයේ අභිනවයෙන් ඉදිකළ වාහල්කඩ කැටයම් ද මට්ටක්කුලිය ශ්‍රී වික්‍රමාරාමය වැනි විහාරයන්හි ද චිත්‍ර කර්මාන්තයෙහි නියැළෙන පුෂ්පානÁද දෙනිපිටිය මහතා පවසන්නේ තොරණ ඔහුට ජනපි‍්‍රයත්වය ලබාදෙන අතර සියුම් නිර්මාණශීලි කලාවක් වන විහාර කර්මාන්තය ආත්ම තෘප්තියක් ද සතුට ද ළඟාකර දෙන බවයි පැරණි ශිල්පීය ක්‍රම භාවිත කරමින් දොරණ තෙල්, අල්ලියාදු හල්දුම්මල හා තෙල් සායම් මිශ්‍ර කොට දිගුකාලීනව පවත්නා චිත්‍ර විහාර කර්මාන්තයේදී නිමාවෙද්දී දැනෙන සතුටම තොරණ නිර්මාණයේදී ඇතිවුවද තොරණ සිතුවම් කලාව ඉතා රළු හා කෙටිකාලීන පැවැත්මකින් යුතුය යන්න පුෂ්පානÁද මහතාගේ අදහසයි.බුදුන්වහන්සේ දෙසා වදාළේ සියලු සංස්කාර ධර්මයෝ නැසෙන සුලු බවය. වෙසක් උත්සවය නිමිති කොට ගෙන වෙසක් දා රාත්‍රියේ සිට අලංකාරව විරාජ මානව මිනිස් සිත ද නෙතද පිනවන තොරණ දින අටක් දහයක් ගතවෙද්දී විනාශයට පත්ව සකල ජනයාට අනිත්‍ය ප්‍රකට කරයි.මෙතෙක් කල් තොරණ නරඹමින් වෙසක් සමයේ ඇස කන සිත පිනවූ ඔබට තොරණ කියාපාන අනිත්‍ය ධර්මය මෙනෙහි කරන්නට දෙදහස් හයසිය වැනි සම්බුද්ධත්ව ජයන්ති සැමැරුම හොඳම කාලයයි.එපමණක් නොව තොරණ කර්මාන්තයේ නිරතවන ශිල්පීන් ඇගැයීමට ඔවුන්ගේ අනාගතය සුරක්‍ෂිත කිරීමට චිත්‍ර ශිල්පීන් කෙරෙහි යම් අවධානයක් යොමු කිරීමට සංස්කෘතික හා කලා කටයුතු අමාත්‍යංශය මේ කාලයේ සිතන්නේ නම් එය චිත්‍ර කලාවෙහි නිරතවන ශිල්පීන්ගේ සතුටට හේතු වනු ඇත.ටෙක්ලා පද්මිණි කාරියවසම්සේයාරූ- සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=ay1205063</link>
    <topic>ඇට්ලස් සිසු දිරියෙන් මිලියන 6ක අභ්‍යාස පොත්</topic>
    <author>තාරක වික්‍රමසේකර</author>
    <content>වෙළෙඳ පොළ මේ සතියේ ආරම්භයේම සිදුවූ විශේෂම සිද්ධිය වනුයේ පී සී හවුස් සහ එස් එම් බී ලීසිං කොටස් කෝටිය ඉක්මවා අලෙවි වීමයි.පී සී හවුස් කොටස් 17153294 ක් හා එස් එම් බී ලීසිං (ඡන්ද බලය රහිත) කොටස් 17202828 අලෙවි විය. ඒ සතිය ආරම්භක 30 වැනිදා සඳුදායි.බ්ලූ ඩයමන්ඩ් කොටස් 1065151 ක් සිට්රස් ලෙෂර් 1131695 ක් අමානා 1792460 ක් කාල් ෆිනෑන්ස් කොටස් 1211616 ක් පී සී ෂර්මා කොටස් 1002006 ක් ස්වර්ණමහල් ෆිනෑන්ස් කොටස් 2703183 ක් අලෙවි විය.දිනයේ මිල ඉහළ යාම් අතුරින් සමාගම් කැපී නොපෙනුණ අතර සමාගම් කිහිපයක කොටස් මිල සුළු වශයෙන් ඉහළ ගියේය. ඔෆීස් ඉක්යුප්මන්ට් රුපියල් 203.10 කින් මිල ඉහළ ගිය ද අලෙවි වූයේ එක් කොටසක් පමණි.මිල පහළ යාම් අතුරින් ඩිමෝ සමාගම කැපී පෙනුණි. පෙර දින රුපියල් 752.20 කට අලෙවි වූ කොටසක මිල දිනය නිමා වන විට රුපියල් 710 ක් දක්වා මිල පහළ ගියේය. ඒ රුපියල් 52.20 ක පහළ යාමකි.ඔටෝඩ්‍රොම් රුපියල් 10 කින් ද බුකිට් ඩරා රුපියල් 19.90 කින් ද මිල පහළ ගියේය.මැයි දින නිවාඩුවෙන් පසු මැයි 2 වැනිදා බදාදා වෙළෙඳ පොළ ගනුදෙනු අතර එස් එම් බී ලීසිං (ඡන්ද බලය රහිත) කොටස් 4581072 ක් අමානා කොටස් 8083324 ක් ඒෂියා ඇසට් කොටස් 7101200 ක් අලෙවි වීම කැපී පෙනුණි. ඊට අමතරව මිලියනය ඉක්මවා කොටස් අලෙවි වූ සමාගම් අතර පී සී හවුස් ස්වර්ණමහල් ෆිනෑන්ස් සමාගම් ද විය.මිල ඉහළ ගිය සමාගම් අතර සෙලින්කෝ ඉන්ෂුවරන්ස් කැපී පෙනුණ අතර පෙර දින රුපියල් 920.00 කට අලෙවි වූ කොටසක මිල රුපියල් 956.10 ක් දක්වා ඉහළ ගියේය.නෙස්ලේ සමාගමේ කොටසක මිල රුපියල් 1200 සිට 1233.80 ක් දක්වා රුපියල් 33.80 කින් ඉහළ ගියේය. ලංකා අශෝක් කොටසක මිල ද රුපියල් 35.80 කින් ඉහළ ගිය ද අලෙවි වූයේ කොටස් 32 ක් පමණි.මිල පහළ යාම් අතුරින් කැපී පෙනුණේ ඉන්දු මැලේ සමාගමයි. කොටස් 92 ක් අලෙවි වුණද එහි මිල රුපියල් 1421.00 සිට 1300 ක් දක්වා රුපියල් 121 කින් පහළ ගියේය.සෙසු සමාගම්හි කැපී පෙනුණු වෙනස්කමක් නොවුණ නමුත් මිල පහළ ගිය සමාගම් විය.පසුගිය සතියේ ගනුදෙනු අවසන් වූයේ කොටස් 5244 ක් අලෙවි වීමෙනි. සතිය ආරම්භයේදී එය 4924 ක් දක්වා අඩු වූ අතර බදාදා එය ගනුදෙනු 4401 ක් දක්වා අඩු විය.සමස්ත කොටස් මිල දර්ශකය පෙර සතිය අවසානයේ දැක්වුණේ ඒකක 5440.52 ක් ලෙසිනි. සතිය ආරම්භයේදී එය ඒකක 5419.20 ක් දක්වා අඩු වූ අතර බදාදා දිනය වන විට එහි අගය ඒකක 5417.17 ක් දක්වා අඩු විය.මිලංකා මිල දර්ශකය පෙර සතිය අවසානයේ ඒකක 4857.40 ක් වූ අතර සතිය ආරම්භක සඳුදා ඒකක 4851.24 ක් ලෙස දැක්වුණි. බදාදා එය ඒකක 4830.73 ක් දක්වා අඩු විය. ලයිට් හවුස් හොටෙල් වසරාවසාන ලාභාංශ ලෙස කොටසකට රුපියල් 2.00 ක්ද අගලවත්ත ප්ලාන්ටේෂන් කොටසකට රුපියල් 2.50 ක් බැගින් පළමු හා අවසන් ලාභාංශ ගෙවනු ලබන බවට නිවේදනය කර තිබුණි.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=aj1205061</link>
    <topic>මර්සිඩීස්-බෙන්ස් අලුත් අවුරුදු වාසි</topic>
    <author/>
    <content>මර්සිඩීස්-බෙන්ස් අලුත් අවුරුදු වාසි මර්සිඩීස් - බෙන්ස් අලුත් අවුරුදු වාසි ජයග්‍රාහකයෝ ඔවුන්ගේ නියෝජිතයෝ සහ ඩීමෝ කළමනාකාරිත්වය.ශ්‍රී ලංකාවේ මර්සිඩීස් - බෙන්ස් රථ සඳහා බලයලත් බෙදාහරින්නා වන ඩීමෝ විසින් මර්සිඩීස් - බෙන්ස් අලුත් අවුරුදු වාසි ප්‍රවර්ධනයේ ජයග්‍රාහකයින් තෝරාගැනීම මෑතකදී සිදු කරන ලදී.දිනුම් ඇදීම සඳහා සුදුසුකම් ලැබූ මර්සිඩීස් - බෙන්ස් පාරිභෝගිකයින් හා ඔවුන්ගේ පවුලේ සාමාජිකයින් පිරිවරාගෙන කොළඹ 01 පිහිටි ලයිට් හවුස් ගැලී හිදී මෙය සිදු විය.දිනුම් ඇදීම සඳහා පාරිභෝගිකයින් 25 දෙනෙකුට වැඩි පිරිසක් සුදුසුකම් ලැබූහ.ඩීමෝහි සභාපති රන්ජිත් පණ්ඩිතගේ හා ප්‍රධාන විධායක නිලධාරි ගහනාත් පණ්ඩිතගේ මහත්වරුන් විසින් කුසපත් ඇදීමෙන් ජයග්‍රාහකයෝ තෝරාගනු ලැබූහ.ඩී.ජයමහ ඒ.සතාර් හා ඩී.වික්‍රමසිංහ මහත්වරු නවතම ටාටා නැනෝ මෝටර් රථ හිමි කරගැනීමට වාසනාව උදා කරගත් ජයග්‍රාහකයින් තිදෙනා බවට පත්වූහ. මෙම අවස්ථාවේදී අදහස් දක්වමින් රන්ජිත් පණ්ඩිතගේ මහතා සඳහන් කළේ, “මෙම දිනුම් ඇදීමෙන් නැනෝ මෝටර් රථ හිමි කැරගැනීමට සමත් වුයේ තිදෙනෙකු වුවත් අපගේ විශ්වාසය ඔබ සියලු දෙනාම ජයග්‍රාහකයන් බවයි. ඒ ඔබ බලයලත් නියෝජිතයෙකුගෙන් මර්සිඩීස්-බෙන්ස් රථයක් මිලදී ගැනීම නිසා පමණක් නොව ආනයන බදු වැඩි කිරීමට පෙර ඔබ එම රථ හිමිකර ගැනීමට සමත් වූ නිසයි” යනුවෙනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=aj1205062</link>
    <topic>නෙස්ලේ කිට් කැට් නැවතත්</topic>
    <author/>
    <content>නෙස්ලේ කිට් කැට් නැවතත් නෙස්ලේ ලංකා කළමනාකාර අධ්‍යක්ෂ අලොයිස් හොෆ්බවර් මහතා නිල වශයෙන් ප්‍රථම කිට් කැට් ඇසුරුම මිලර්ස් සමාගමේ විධායක අධ්‍යක්ෂ ඩෙලානෝ ඩයස් මහතා වෙත බාරදුන්අයුරු. කොත්මලේ හෝල්ඩිංග්ස් සමාගමේ විධායක අධ්‍යක්ෂ ජූඩ් ප්‍රනාන්දු සහ නෙස්ලේ ලංකා ජ්‍යෙෂ්ඨ උප සභාපති මොහොමඩ් හම්සා මහත්වරු ද මෙහි වෙති.ශ්‍රී ලාංකික චොක්ලට් ලෝලීන්ගේ මහත් වූ අපේක්ෂාවන් සපුරාලීම සඳහා නැවත දේශීය වෙළෙඳපොළ වෙත පැමිණ ඇති නෙස්ලේ හි වඩාත් ඇලුම් කරන සහ ජාත්‍යන්තර වශයෙන් ජනාදරයට ලක්ව ඇති චොක්ලට් වර්ගයක් වන කිට් කැට් දැන් වඩාත් වැඩි ක්‍රිස්පි ගතියකින් හා ක්‍රීම් රසයකින් යුක්තව ඔබ වෙත එයි.”ලොව ප්‍රමුඛතම චොක්ලට් නිෂ්පාදන සමාගමක් ලෙස තමන් මහත් සේ ඇලුම් කළ චොක්ලට් වර්ගය නැවත පැමිණෙන තුරු මහත් අපේක්ෂාවෙන් පසු වූ ශ්‍රී ලාංකික පාරිභෝගිකයින් සඳහා ‘කිට් කැට්’ වැනි ගෝලීය වශයෙන් පිළිගැන්මට ලක්වූ නිපැයුමක් නැවත හඳුන්වා දීමට අවස්ථාව ලැබීම පිළිබඳව නෙස්ලේ හි අපට මහත් ආඩම්බරයක්.ඒ වගේම ශ්‍රී ලංකාවේ චොක්ලට් නිෂ්පාදන ක්‍ෂේත්‍රය වෙත වඩාත් පිළිගැනෙන සංකේතාත්මක චොක්ලට් වර්ගයක් සමඟ නැවත පිවිසීමට ලැබීම ද ඉතාම ප්‍රබෝධජනකයි.ඉදිරියේ දී අප පාරිභෝගිකයින් ඔවුන්ගේ විවේකය තුළ කිට් කැට් සමඟ සිනාවකින් පසුවනු දැකීම අපේ අපේක්ෂාවයි.” මේ පිළිබඳව තම අදහස් දැක්වූ නෙස්ලේ ලංකා කළමනාකාර අධ්‍යක්ෂ අලොයිස් හොෆ්බවර් මහතා සඳහන් කළේය.කිට් කැට් ලෝලීනට තම ප්‍රියතම චොක්ලට් වර්ගය ඉතා පහසුවෙන් ලබා ගැනීම සහතික කරමින් ‘Good Food, Good Life’ යන තේමා පාඨය ඔස්සේ කටයුතුª කරන නෙස්ලේ සමාගම දැන් දිවයින පුරා සුපිරි වෙළෙඳසැල්වලින් මෙම නිපැයුම් ලබාගත හැකි බව සඳහන් කළේය. මෙහි නිල බෙදාහරින්නා ලෙස කටයුතු කරන්නේ මිලර්ස් සමාගමයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=aj1205063</link>
    <topic>සෙලාන් සභාපති මොහාන් පීරිස්</topic>
    <author/>
    <content>සෙලාන් සභාපති මොහාන් පීරිස්හිටපු නීතිපති මොහාන් පීරිස් මහතා සෙලාන් බැංකුවේ නව සභාපතිවරයා වශයෙන් පත්වෙයි. නීතිඥ වෘත්තිකයෙකු ලෙස වසර 37කට අධික කාලයක් පුරා රාජ්‍ය හා පෞද්ගලික අංශයෙහි පීරිස් මහතා විසින් දරන ලද තනතුරු, ඔහු ගේ මේ පත්වීමට මනා පිටිවහලක් වනු ඇත.ශ්‍රී ලංකා මහා බැංකුවේ නීති උපදේශකවරයකු වශයෙන් ද මොහාන් පීරිස් මහතා කටයුතු කළ අතර එම කාලයේ දී බැංකු හා අනෙකුත් මූල්‍ය ආයතන වෙනුවෙන් ආයතනික යහපාලන නියාමන රාමුවක් සැකසීම වෙනුවෙන් ඔහු පුරෝගාමී මෙහෙවරක් ඉටු කළේය.ඒ මහතා මෙරට බැංකු පනත, මූල්‍ය නීතිය, විනිමය පාලන පනත ඇතුළු බැංකුකරණ ක්‍රියාපටිපාටීන් පිළිබඳ හසළ දැනුමක් ඇති විද්වතෙක් ද වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=aj1205064</link>
    <topic>මාලදිවයින අයිස්ක්‍රීම් වෙළෙඳපළේ</topic>
    <author/>
    <content>මාලදිවයින අයිස්ක්‍රීම් වෙළෙඳපළේ2002 වර්ෂයේ දී විදේශ වෙළෙඳ පොළට පිවිසි එළිෆන්ට් හවුස් අයිස්ක්‍රීම් මාලදිවයිනෙහි ද අයිස්ක්‍රීම් වෙළෙඳ පොළෙහි ප්‍රමුඛයා බවට පත්වූයේ කිසිම අපහසුතාවයකින් තොරවයි. මාලදිවයින රේගු දත්ත අංශයේ නවතම දත්ත වාර්තා අනුව පෙන්නුම් කෙරෙන්නේ මාලදිවයිනේ අයිස්ක්‍රීම් වෙළෙඳ පොළෙහි 50%ක හිමිකාරිත්වය දරන්නේ එළිෆන්ට් හවුස් අයිස්ක්‍රීම් බවයි.එළිෆන්ට් හවුස් හි ශීත කළ ආහාර අංශ ප්‍රධානී නීල් සමරසිංහ මහතා මේ පිළිබඳ වැඩිදුරටත් අදහස් දක්වමින් කියා සිටියේ ‘2002 වර්ෂයේ දී තමන් මාලදිවයින වෙළෙඳ පොළට ප්‍රවේශ වන විට එහි ආධිපත්‍යය වෙනත් විදේශ නිෂ්පාදන හිමි කරගෙන සිටි බවයි. එසේ තිබියදීත් 2009 වන විට සෑම දෙනා විස්මයට පත් කරමින් එළිෆන්ට් හවුස් අයිස්ක්‍රීම් මාලදිවයින් වෙළෙඳපොළෙහි ප්‍රමුඛයා බවට පත්වූයේ මනා සැලැස්මකට අනුව බෙදාහැරීම් හා ඔවුනටම සුවිශේෂී වෙළෙඳ මෙහෙයුම් දියත් කිරීම නිසාය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=aj1205065</link>
    <topic>එක්ස්පෝ ලංකා සෞඛ්‍ය කඳවුර SOS ළමා ගම්මානයේ</topic>
    <author/>
    <content>එක්ස්පෝ ලංකා සෞඛ්‍ය කඳවුර SOS ළමා ගම්මානයේලෝක සෞඛ්‍ය දිනය සැමරීමට එක්ස්පෝ ලංකා හෝල්ඩින්ග්ස් සමාගමේ සමාජ සත්කාර සේවා අංශය විසින් SOS ළමා ගම්මානයේ දරුවන් වෙනුවෙන් සෞඛ්‍ය කඳවුරක් පවත්වන ලදී. ලෝක සෞඛ්‍යය සංවිධානයේ මේ වසර සඳහා තේමාව වුණු ‘යහපත් සෞඛ්‍ය ආයු ගෙන දෙයි’ යන අදහස පෙරටු කොට ගෙන මෙම ව්‍යාපෘතිය දියත් කරන ලදී. ඒ සඳහා එම සමාගමේ තවත් අනුබද්ධ සමාගමක් වූ බරකා ඖෂධීය සංයෝගය නිෂ්පාදනය කරන බයෝ එක්ස්ට්‍රැක්ට් ලිමිටඩ් සමාගම ද එක් විය.එම සෞඛ්‍ය කඳවුරේ දී එම ගම්මානයේ දරුවන් සහ වැඩිහිටියන් 230ට පරිපූර්ණ සෞඛ්‍ය පරීක්ෂාවක් නොමිලේ ලබා ගැනීමට හැකි විය. කඳවුරේ වෛද්‍යවරුන් විසින් නිර්දේශ කරන ඖෂධ එම ස්ථානයේදීම නොමිලේ ලබා දීම ද සිදුවිය.එක්ස්පෝ ලංකා සමාජ සත්කාර අංශය විසින් SOS ගම්මානයේ දරුවන් මේ සඳහා තෝරා ගැනීමට හේතු වූයේ එම ආයතනය විසින් කරගෙන යන මෙහෙයුමට ශක්තියක් වීමටත් දරුවන් වෙනුවෙන් ප්‍රතිකාර ලබා දීමට හැකි සම්පත් වඩාත් අවශ්‍යම තැනට යොමු කරවීමත් අරමුණු කර ගනිමිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=aj1205066</link>
    <topic>DSL කණ්ඩායමට නැවතත් ජය</topic>
    <author/>
    <content>DSL කණ්ඩායමට නැවතත් ජය ෆොක්ස්හිල් සුපර්ක්‍රොස් 2012 මෝටර් රථ ධාවන තරගයේ ජයග්‍රාහක DSL කණ්ඩායම වූ ලලිත් කිරින්ද, ලක්මාල් විජේරත්න, උපුල්වන් සේරසිංහ සහ ජානක ඩයස් ඔවුන්ගේ කුසලාන සමඟපසුගියදා නිමාවට පත්වූ දියතලාව ෆොක්ස්හිල් සුපර්ක්‍රොස් 2012 මෝටර් රථ ධාවන තරගයේදී DSL කණ්ඩායම අංශ කීපයක සිය නම තබමින් නැවතත් ජයග්‍රහණ තහවුරු කර ගත්තේය.ශ්‍රී ලංකාවෙහි අමතර කොටස් වෙළෙඳපොළෙහි ප්‍රමුඛයකු වන ඩග්ලස් සහ පුත්‍රයෝ ලොව අංක 1 ස්පාර්ක් ප්ලග් නාමය වන එන්ජීකේ සමඟින් එක්වී නැවතත් මෙයට අනුග්‍රහකත්වය ලබා දේ. එන්ජීකේ ස්පාර්ක් ප්ලග් ඉන්ධන ඉතිරි කිරීම සම්බන්ධයෙන් ඉතා වැදගත් තැනක් ගන්නා අතර ප්‍රමුඛ පෙළේ මෝටර් රථ ධාවකයින් අතර එන්ජීකේ භාවිත වන ආකාරයට අනුව ‘හොඳම දේ ප්‍රමුඛයින්ට’ යන්න සනාථ වී ඇත.මෙම තරගාවලියේ දී දිනාගත් සම්මානයන් හතත් සමඟ කණ්ඩායම මෙම වසර තුළදී දිනා ගත් මුළු සම්මානයන් ප්‍රමාණය 25ක් දක්වා ඉහළ ගොස් ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=aj1205067</link>
    <topic>Glitz දස වසර සමරයි</topic>
    <author/>
    <content>Glitz දස වසර සමරයිGlitz ගල්කිස්ස ප්‍රදර්ශනාගාරයේ කළමනාකාර ඉම්රාන් ඉක්බාල් අලුතින් හඳුන්වා දුන Glitz  විලාසිතා පාවහන් යුගලක් සනත් ජයසූරිය වෙත පිරිනැමූ අවස්ථාව.ශ්‍රී ලංකාවේ විශාලතම විලාසිතා දාමය වන NOLIMIT හි අනු වෙළෙඳ නාමයක් වන Glitz මීට වසර දශකයකට පෙර තම ව්‍යාපාර කටයුතු ආරම්භ කළේ ගල්කිස්සේ තනි ප්‍රදර්ශනාගාරයකින් වන අතර අද වන විට එකම වහලක් යටදී නවම ප්‍රවණතාවලින් යුත් ලොව සුප්‍රකට වෙළෙඳ නාම සහිත විලාසිතා එකම වලහක් යට අලෙවි කරන සාප්පු 4කට හිමිකම් කියයි.Glitz මෙහෙයුම් කළමනාකරු මොහොමඩ් ෂෆීක් මහතා මෙසේ පැවසීය. “පසුගිය වසර 10 තුළ අපේම විලාසිතා නිර්මාණ මෙන්ම ලොව සුප්‍රකට, ජාත්‍යන්තර වශයෙන් නමක් දිනූ විලාසිතා නිර්මාණයන් ද සුවිශේෂී මිල ගණන්වලට පාරිභෝගිකයාට ලබා දීමට හැකිවීම ඇත්තෙන්ම අපට අභිමානයක්.ඒ වගේම අද ශ්‍රී ලංකාවේ නවතම විලාසිතා ප්‍රවණතාවයන් ඔබට ලබාදීමට හැකි ‘විලාසිතා ගමනාන්තයක්’ බවට පත්වීමට හැකිවීම පිළිබඳව ද අප අභිමානයට පත්වෙනවා. කලට ගැළපෙන විවිධ විලාසිතාවලින් අනූන නිපැයුම් වෙළෙඳපොළ පවතින හොඳම මිල ගණන්වලට අප ලබා දෙන්නේ පාරිභෝගිකයන්ට ආත්ම විශ්වාසයකින් යුතුව ඒවා ඇඳ පැලඳීමටයි.ඒ වගේම ඔවුන්ට සෑම මොහොතකම විශිෂ්ට මෙන්ම ගුණාත්මක බවින් ද ඉහළ පාරිභෝගික සේවාවක් සැපයීම පිළිබඳව ද අප කෙරෙහි විශ්වාස තබා ගත හැකියි. ගුණාත්මක බව, තෝරාගැනීමේ හැකියාව සහ වටිනාකම ආදී සියල්ල මුසුවූ මිලදී ගැනීමේ අත්දැකීමක් ලබා ගැනීම සඳහා Glitz තරම් වෙනත් තැනක් නැහැ.”කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=aj1205068</link>
    <topic>නින්දට පෙර දත් මැදීමේ වැදගත්කම සිග්නල් කියා දෙයි</topic>
    <author/>
    <content>නින්දට පෙර දත් මැදීමේ වැදගත්කම සිග්නල් කියා දෙයි සිග්නල් 2011 රාත්‍රි කාලයේ දත් මැදීමේ වැඩ සටහනේ ජයග්‍රාහකයෝසිග්නල් විසින් පසුගිය වසරේ ක්‍රියාත්මක කරනු ලැබූ රාත්‍රි නින්දට පෙර දත්මැදීම ප්‍රචලිත කිරීමේ සාර්ථකත්වය මත එම වැඩසටහන තවදුරටත් ක්‍රියාත්මක කිරීමට පියවර ගෙන තිබේ. විශේෂයෙන් ළමයි ඇතුළුව ජනතාවගේ රාත්‍රියේ දත් මැදීමේ පුරුද්ද ප්‍රචලිත කිරීම සඳහා මෙම වැඩසටහන අඛණ්ඩව ක්‍රියාත්මක කිරීමෙන් බලාපොරොත්තු වේ.කිසියම් වැදගත් කරුණක් පිළිබඳව අධ්‍යාපනය ලබාදෙන අයුරින් විනෝදජනක අන්දමින් සිය මවුපියන් සමඟ දත් මැදීමට දරුවන් වැඩි වාර ගණනක් යොමු වන බවට අධ්‍යයනයකින් අනාවරණය වී තිබේ. පසුගිය වසරේ එම වැඩසටහන සිග්නල් ආරම්භ කළේ ද එවැනි ආකල්පමය වෙනසක් ඇති කිරීමටයි.සිග්නල් සන්නාම කළමනාකරු මිහිර කුලතුංග මහතා ප්‍රකාශ කළේ පසුගිය වසර කිහිපය පුරා සිග්නල් ක්‍රියාත්මක කළ ”Science of sharing” නම් අධ්‍යනය මඟින් අනාවරණය වූයේ ළමයි සමඟ එක්ව කටයුතු කිරීමෙන් නව පුරුදුවලට ඔවුන් යොමුවීමේ වැඩි අවස්ථාවක් ඇති බවය. ඒ සඳහා අවම වශයෙන් දින 21 ක් එක දිගට එකම ක්‍රියාව ළමයි සමඟ කළ යුතු බවය.2012 වසරේ සිග්නල් විසින් ක්‍රියාත්මක කරනු ලබන ’21 Day Night Time Brush &amp; Dance Challenge’ වැඩසටහනට අනුව පියා සිය දරුවන් සමඟ නර්ථනයක යෙදෙමින් රාත්‍රි දත් මැදීම සිදු කළ යුතුයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=aj1205069</link>
    <topic>මානව හිතවාදීත්වය සඳහා ලොව විශාලම ත්‍යාගය HelpAge ආයතනයට</topic>
    <author/>
    <content>මානව හිතවාදීත්වය සඳහා ලොව විශාලම ත්‍යාගය HelpAge ආයතනයට හෙල්ප්ඒජ් ඉන්ටර්නැෂනල් සභාපති තිලක් ද සොයිසා ප්‍රධාන විධායක නිලධාරි රිචඩ් බෙල්විට් කොන්රඩ් එන් හිල්ටන් පදනමේ සභාපති ස්ටීවන් එම්.හිල්ටන් මහත්වරු.හෙල්ප්ඒජ් ඉන්ටර්නැෂනල් සංවිධානයට වොෂින්ටන්හි පැවැත්වුණු Global Philanthropy Forum හිදී Hilton Humanitarian ත්‍යාගය පිරිනමන ලදී. හෙල්ප්ඒජ් ඉන්ටර්නැෂනල් යනු අනර්ථයට ලක්වූ වයස්ගත වූවන් කෙරහි ඒකායන අවධානය යොමු කරන ලොව එකම සංවිධානයයි. එය, වයස්ගත වූවන්ට සිය අයිතිවාසිකම් ලබාගැනීමට, වෙනස්කම් කරනු ලැබීමට අභියෝග කිරීමට සහ දරිද්‍රතාවෙන් මිදීමට උපකාර වන අතර එමඟින් ඔවුනට ගෞරවාන්විත, ආරක්ෂිත, ක්‍රියාශීලී සහ සෞඛ්‍ය සම්පන්න ජීවිතයකට මඟ සලසයි.හෙල්ප්ඒජ් ඉන්ටර්නැෂනල් සහ හෙල්ප්ඒජ් ශ්‍රී ලංකා වර්තමාන සභාපති තිලක් ද සොයිසා මහතාය. ඒ මහතා ඇසෝසියේටඩ් මෝටර්වේස් සමාගමේ සභාපතිවරයාද වෙයිඩොලර් මිලියන 1.5ක වටිනාකමකින් යුතු එම ත්‍යාගය, මානව හිතවාදී ක්‍රියාකාරකම් සඳහා පිරිනැමෙන ලොව විශාලම ත්‍යාගය වෙයි. 1996 දී ඇරඹුණු, වාර්ෂිකව පිරිනැමෙන ත්‍යාගයක් වන මෙය මනුෂ්‍ය පීඩාවන් සමනය කිරීම සඳහා ආදර්ශී සහ සුවිශේෂී කර්තව්‍යයන්හි නියැළුණු, ලාබ සඳහා නොවන ආයතන වෙත පිරිනැමේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>06</day>
    </date>
    <link>http://www.silumina.lk/2012/05/06/_art.asp?fn=aj12050610</link>
    <topic>ඇට්ලස් සිසු දිරියෙන් මිලියන 6ක අභ්‍යාස පොත්</topic>
    <author/>
    <content>ඇට්ලස් සිසු දිරියෙන් මිලියන 6ක අභ්‍යාස පොත්ඇට්ලස් සමාගමේ ප්‍රධාන මෙහෙයුම් නිලධාරි /අලෙවි අධ්‍යක්ෂ, නිශාන්ත හෙන්නදිගේ මහතා විසින් පාසල් දරුවෙකුට අභ්‍යාස පොත් පරිත්‍යාග කළ අවස්ථාව.ඇට්ලස් සමාගම තම ‘ඇට්ලස් සිසු දිරිය’ ආයතනික සමාජ සත්කාරක යටතේ රුපියල් මිලියන 6ක් වටිනා අභ්‍යාස පොත් අවම පහසුකම් හිමි පාසල් දරුවන් අතරේ බෙදාදීමක් පසුගියදා සිදු විය.මෙම වසරේදී ‘ඇට්ලස් සිසු දිරිය’ වැඩසටහන යටතේ අම්පාර හා මඩකලපුව දිස්ත්‍රිත්කවල සිසු සිසුවියන් 3000කට අභ්‍යාස පොත් ලබා දුන් අතර, එම සමාගම මෙම සමාජ සත්කාරය දියත් කෙරුණේ, පාසල් දරුවන්ට දැනුම රැස්කිරීමට අනුබලයක් ලෙසින් අධ්‍යාපනය ලැබීමට අත්‍යවශ්‍ය පාසල් උපකරණ තිළිණ කිරීමක් ලෙසිනි.ඇට්ලස් සමාගමේ ප්‍රධාන විධායක නිලධාරි, නිර්මාල් මදනායක මහතා පැවසුවේ, ‘අප මෙවර ‘ඇට්ලස් සිසු දිරිය’ සමාජ සත්කාරක වැඩසටහනෙන් යම් මෙහෙවරක් කරන්නට සිතුවේ, පසුගිය වසර තිහක් තරම් කාලයක් යුද්ධයේ බලපෑම්වලට ලක් වූ අම්පාර හා මඩකලපුව දිස්ත්‍රික්කයන් හී අවම පහසුකම් හේතුවෙන් අධ්‍යාපනයට යම් බාධාවක් සිදුවිය හැකි දරුවන් සඳහායි.මෙම ව්‍යාපෘතියෙන් තම දරුවන්ව පාසල් වෙත යැවීමේ යම් දිරිමත්වීමක් මාපියන්ට ඇති වේ යැයි ද අප විශ්වාස කරනවා’ යන්නය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>13</day>
    </date>
    <link>http://www.silumina.lk/2012/05/13/_art.asp?fn=aa1205131</link>
    <topic>ඇතැම් දෙමළ දේශපාලන නායකයන් ඊළාම් හඬක් නැඟීම හෙළා දැකිය යුතුයි</topic>
    <author>දයා ඩී. ෆොන්සේකා</author>
    <content>- ඉන්දීය විපක්ෂ නායිකාවදයා ඩී. ෆොන්සේකාශ්‍රී ලංකාවේ දෙමළ ඊළාම් රාජ්‍යයක් වෙනුවෙන් හඬ නඟන දේශපාලනඥයින්ගේ ක්‍රියා කලාපය දැඩි ලෙස හෙළා දැකිය යුතු බව ඉන්දීය ලෝක් සභාවේ විපක්ෂ නායිකා සුස්මා ස්වරාජ් මහත්මිය පැවසූ බව ඉන්දියාවේ සුප්‍රකට ‘ද හින්දු’ පුවත්පත වාර්තා කෙළේය.හින්දු පුවත්පතට අනුව ඉන්දීය විපක්ෂ නායිකාව මේ බව පවසා ඇත්තේ භාරතීය ජනතා පක්ෂයේ විශේෂ සැසිවාරයකදීය. සුස්මා ස්වරාජ් මහත්මිය ඇතුළු ඉන්දීය දේශපාලන පක්ෂ රැසක නියෝජිත කණ්ඩායමක් ශ්‍රී ලංකාවේ සංචාරය කළ අතර උතුරු නැඟෙනහිර පළාත්වල ජනජීවිතය නිරීක්ෂණය කරමින් දෙමළ දේශපාලන පක්ෂ නියෝජිතයන් සමඟ ඔවුන් සාකච්ඡා කෙළේය.ශ්‍රී ලංකාවේ ප්‍රධාන දෙමළ දේශපාලන පක්ෂය වන දෙමළ ජාතික සන්ධානයේ නායක ආර්. සම්බන්ධන් මහතා පවා ඒකීය ශ්‍රී ලංකාවක බලය බෙදා ගැනීමේ නියම දේශපාලන විසඳුමකට එකඟතාව පළ කැර ඇති අවස්ථාවක බාහිර දේශපාලනඥයින් ශ්‍රී ලංකාවේ දෙමළ ඊළාම් රාජ්‍යයක් වෙනුවෙන් පෙනී සිටීම මවිතයට කරුණක් බවත් ඉන්දීය විපක්ෂ නායිකාව ප්‍රශ්න කොට ඇත.ශ්‍රී ලංකාවේ දෙමළ ජනතාවගේ ප්‍රශ්න ඒකීය ශ්‍රී ලංකාවක් ඇතුළත විසඳා ගැනීමට දෙමළ ජාතික සන්ධානය ඇතුළු දෙමළ දේශපාලන පක්ෂ එකඟතාව පළ කළ බවත් ඇය මෙහිදී අවධාරණය කොට ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>13</day>
    </date>
    <link>http://www.silumina.lk/2012/05/13/_art.asp?fn=aa1205132</link>
    <topic>ලෝක සාමයට මහින්ද ජනපති ආදර්ශයක්</topic>
    <author>චිත්‍රාරත්න කළුආරච්චි</author>
    <content>- ලෝක බෞද්ධ සංඝ සම්මේලනයචිත්‍රාරත්න කළුආරච්චිලෝක සාමය ඇති කරලීම සඳහා මහින්ද රාජපක්ෂ ජනාධිපතිතුමා ගන්නා උත්සාහය මුළු ලෝකයටම ආදර්ශයක් බව ලෝක බෞද්ධ සංඝ සම්මේලනයේ උප සභාපති මිං කුයන් (Ming Kuang) හිමියෝ පවසති.ලෝක බෞද්ධ සංඝ සම්මේලනයේ නියෝජිත භික්ෂූන් පිරිස අනුරාධපුර කැලැත්තෑව සමාධි බෞද්ධ මධ්‍යස්ථානයට පැමිණි අවස්ථාවේ උන්වහන්සේ එම අදහස් පළ කළහ.ශ්‍රී ලංකාවට සාමය ගෙන ඒමට මහින්ද රාජපක්ෂ ජනාධිපතිතුමා විශාල කැප කිරීමක් කළ බව කී උන්වහන්සේ, එතුමා ලෝක සාමය ගෙන ඒමට දරන උත්සාහය ගැන ආඩම්බර වන බව ද පැවසූහ.යුද්ධය නිමාකර රට සංවර්ධනය කරා ගෙන යාම ගැන ලෝක බෞද්ධ සංඝ සම්මේලනයේ සියලු රටවල් එතුමාට ගරු කරන බවත් උන්වහන්සේ පැවසූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>13</day>
    </date>
    <link>http://www.silumina.lk/2012/05/13/_art.asp?fn=aa1205133</link>
    <topic>ශ්‍රී.ල.නි.ප. ස්වර්ණමය කාලය රාජපක්ෂ යුගයයි</topic>
    <author>සුනිල් දයා අල්විස්</author>
    <content>-ශ්‍රී.ල.නි.ප. මහ ලේකම් ඇමැති මෛත්‍රීපාල සිරිසේනසුනිල් දයා අල්විස්ශ්‍රී ලංකා නිදහස් පක්ෂයේ ස්වර්ණමය යුගය මහින්ද රාජපක්ෂ යුගයයි. කම්කරු ජනතාව මේ රජය සමඟ සිටින බව ලක්ෂ 10 අධික පිරිසක් මැයි දින රැලියට සහභාගිවීමෙන් ද තහවුරු කර තිබෙනවා. ජනතාව සමඟ සිටිමින් කටයුතු කරන රජයක් විදියට අපේ රජය මැතිවරණවලට මුහුණදීමට භය නැතැයි ශ්‍රී.ල.නි.ප. මහ ලේකම් සෞඛ්‍ය ඇමැති මෛත්‍රීපාල සිරිසේන මහතා පවසයි.ශ්‍රී.ල.නි.ප. වර්තමාන ආණ්ඩුවේ ප්‍රබලතම පක්ෂයයි. වසර 60ක පක්ෂයේ ඉතිහාසය තුළ සියලු පක්ෂ අභිබවා උච්චස්ථානයේම සිටින පක්ෂය ශ්‍රී.ල.නි.ප. යයි. එය මහින්ද යුගය වීම ද තවත් විශිෂ්ටත්වයක්. අපේ පක්ෂය තවත් පක්ෂ රාශියක් සමඟ අත්වැල් බැඳගෙන පොදු ජන එක්සත් පෙරමුණ රජයක් ලෙස ජනතාව සමඟ සිටිමින් කටයුතු කරනවා.කවුරුත් බැහැයි කියපු දිනන්න බැරි යුද්ධය දිනාගන්නටත් ශ්‍රී.ල.නි.ප. ප්‍රමුඛ වත්මන් රජයට හැකිවීමත් ආඩම්බරයට කරුණක්. යුද්ධය දිනාගත්තාට පසු අපි ජනතා සුබසිද්ධියට සංවර්ධන කටයුතු රැසක් ආරම්භ කර රටේ ආර්ථිකය කෘෂිකර්මය නිෂ්පාදන කටයුතු යටිතල පහසුකම් දියුණු කිරීමට පියවර ගෙන තිබෙනවා යයි ද ඇමැතිවරයා වැඩිදුරටත් කීය.රටට ප්‍රබල විපක්ෂයක් නැතිවීම ගැන කනගාටුව පළ කර සිටි ඇමැතිවරයා එක්සත් ජාතික පක්ෂය අද දෙකට තුනට කැඩී නිසි නායකත්වයක් නැති පක්ෂයක් බවට පත්වී තිබෙන බවද ජනතාවට ප්‍රබල විපක්ෂයක් ගැන හිතන්නටත් බැරි තරමට අවුල් මතබේද කැඩීයාම් විපක්ෂ කණ්ඩායම් තුළ ඇතිවී ඇතැයි ද පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>13</day>
    </date>
    <link>http://www.silumina.lk/2012/05/13/_art.asp?fn=aa1205134</link>
    <topic>ඉතිහාසයේ ප්‍රථම වරට බඩ ඉරිඟු පිටරට යවයි</topic>
    <author>නිහාල් පී. අබේසිංහ – රූපාන්ති බුලත්සිංහල</author>
    <content>නිහාල් පී. අබේසිංහ – රූපාන්ති බුලත්සිංහලමෙරට ඉතිහාසයේ ප්‍රථම වරට බඩ ඉරිඟු මෙට්‍රික් ටොන් 10,000 ක් ලබන 22 වැනිදා තායිවානයට යැවීමට සියල්ල සූදානම් බවත් සහල් ටොන් 50,000ක් ද ළඟදීම රට යවන බවත් කෘෂිකර්ම ඇමැති මහින්ද යාපා අබේවර්ධන මහතා පවසයි.මෙම බඩ ඉරිඟු තොගය රුපියල් කෝටි 35,000 පමණ වටිනා බවත් හාල් තොගය රුපියල් කෝටි 150,000 වටිනා බවත් ඇමැතිවරයා කීය. බඩඉරිඟු වලින් හා සහල්වලින් රට ස්වයංපෝෂිත වීම නිසා මේ පියවරගත හැකිවූ බවද ඇමැතිවරයා කියයි.පොහොර සහනාධාර, නව කෘෂි උපදෙස්, දේශගුණය යහපත් වීම හා උතුරු නැඟෙනහිර පුරන් බිම් අස්වැද්දීම නිසා ස්වයංපෝෂිත මට්ටමට වඩා වැඩි බඩ ඉරිඟු සහ වී අස්වැන්නක් ලබා ගැනීමට හැකිවී තිබේ. මෙරට වාර්ෂික බඩඉරිඟු අවශ්‍යතාව මෙට්‍රික් ටොන් 180,000 ක් වන අතර මෙවර මාස් කන්නයේ බඩඉරිඟු අස්වැන්න පමණක් මෙට්‍රික් ටොන් ලක්ෂ 2 ක් පමණ වේ. ඊට අමතරව පසුගිය වසරවල ද බඩඉරිඟු ඉතිරි තොග තිබේ. මෙයින් මෙට්‍රික් ටොන් 10,000 ක් ඉතිහාසයේ ප්‍රථම වරට මෙවර අපනයනය කරන බවද ඇමැතිවරයා කීය.මේ අතර 2012 වර්ෂයේදි ආරම්භක පියවරක් ලෙස සහල් මෙට්‍රික් ටොන් 50,000 ක් අපනයනය කිරීමට පියවර ගෙන ඇති අතර 2016 වන විට මෙම ප්‍රමාණය සහල් මෙට්‍රික් ටොන් ලක්ෂ 2 දක්වා වැඩි කිරීමට කෘෂිකර්ම අමාත්‍යාංශය පියවර ගනිමින් සිටී.කෘෂිකර්ම අමාත්‍ය මහින්ද යාපා අබේවර්ධන මහතාගේ උපදෙස් මත කෘෂිකාර්මික ක්ෂේත්‍රයේ දැනුම්වත් කිරීම සහ ඉලක්ක සාර්ථක වී ඇත. මේ අනුව වයඹ ටේ ‍්‍රඩර්ස් සමාගමේ සම්බන්ධීකරණයෙන් මෙම බඩඉරිඟු තොගය පිටරට යවන බවද කෘෂිකර්ම අමාත්‍යාංශය පවසයි. අනුරාධපුරය හා පොළොන්නරුව දිස්ත්‍රික්කවල ගොවින්ගෙන් මෙම බඩඉරිඟු තොග මිලදී ගෙන තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>13</day>
    </date>
    <link>http://www.silumina.lk/2012/05/13/_art.asp?fn=aa1205135</link>
    <topic>ශ්‍රීලනිප ප්‍රතිසංවිධාන වැඩ මැතිවරණ බලාගෙන නොවේ</topic>
    <author/>
    <content>ශ්‍රී ලංකා නිදහස් පක්ෂයේ ප්‍රතිසංවිධාන කටයුතු මැතිවරණ පැවැත්වීමේ අරමුණු ඉලක්ක කරගෙන පවත්වන්නක් නොවන බව පක්ෂයේ මහ ලේකම් සෞඛ්‍ය ඇමැති මෛත්‍රීපාල සිරිසේන මහතා පවසයි.පක්ෂයේ ප්‍රතිසංවිධාන කටයුතු ඊයේ (12) අනුරාධපුරයෙන් ආරම්භ කළ බවද අද (13) දිනයටත් එම කටයුතු සිදුකරන බව ද ඇමැතිවරයා කීය.අනුරාධපුරයෙන් මෙම ප්‍රතිසංවිධාන කටයුතු ආරම්භ කෙළේ මහින්ද රාජපක්ෂ ජනාධිපතිතුමා සෑම වැඩක් ම ආරම්භ කරන්නේ ජය ශ්‍රී මහාබෝධීන් වහන්සේගේ ආශිර්වාදය ලබා ගැනීමෙනි. ප්‍රතිසංවිධාන කටයුතු ද අනුරාධපුරයෙන් ආරම්භ කරන්නේ ඒ නිසා යයි ද හෙතෙම කීය. මෙහිදී සිදුකරනු ලබන්නේ සෑම දිස්ත්‍රික්කයකම පාර්ලිමේන්තු මන්ත්‍රීවරු පළාත් සභා සහ ප්‍රාදේශීය සභා මහජන නියෝජිතයන් ද සංවිධායකයන්, ගෙයින් ගෙට යාමේ වැඩ පිළිවෙලකි. මේ කටයුතුවලින් පසු ජනතාව දැනුවත් කිරීමේ මහ සභා රැස්වීමක් ද පැවැත්වීමටත් ඉදිරි මාස 6 ඇතුළත ප්‍රතිසංවිධාන කටයුතු අවසන් කිරීමටත් බලාපොරොත්තුවේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>13</day>
    </date>
    <link>http://www.silumina.lk/2012/05/13/_art.asp?fn=aa1205136</link>
    <topic> චක්‍රලේඛය කඩා ළමයින් ගත්තොත් විදුහල්පතිට දඬුවම්</topic>
    <author>සුභාෂිණි ජයරත්න</author>
    <content>සුභාෂිණි ජයරත්නඅ.පො.ස උසස් පෙළ සඳහා සිසුන් ඇතුළත් කිරීමේදි අධ්‍යාපන අමාත්‍යාංශය මඟින් නිකුත් කර ඇති චක්‍රලේඛ විධිවිධාන උල්ලංඝනය කරන විදුහල්පතිවරුන්ට විරුද්ධව දැඩි විනයානුකූල ක්‍රියාමාර්ග ගන්නා බව අධ්‍යාපන ඇමැති බන්දුල ගුණවර්ධන මහතා පවසයි.මේ වන විටත් සාමාන්‍ය පෙළ ඉහළින් සමත් සිසුන් ජනපි‍්‍රය පාසල් අතර මාරු වන්නට පටන් ගෙන තිබීම නිසා අලුත් ගැටලුකාරි තත්ත්වයක් නිර්මාණය වී ඇතැයි පවසන අධ්‍යාපන ඇමැතිවරයා වහාම මේ තත්ත්වය නැති කිරීම සඳහා උසස් පෙළ පංතිවලට සිසුන් ඇතුළත් කිරීමේ නීති රීති දැඩි කළ බවද පැවැසීය. උසස් පෙළ පන්තිවලට සිසුන් ඇතුළත් කිරීමේදි අධ්‍යාපන අමාත්‍යාංශය කිසිසේත් මැදිහත් නොවන බවත් පළාත් හා ජාතික පාසල් විදුහල්පතිවරුන් චක්‍රලේඛ විධිවිධානවලට අනුවම ක්‍රියාත්මක විය යුතු බවත් හෙතෙම දැඩිව අවධාරණය කෙළේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>13</day>
    </date>
    <link>http://www.silumina.lk/2012/05/13/_art.asp?fn=aa1205137</link>
    <topic>පැයකට ත්‍රිරෝද රථ 72 ක්</topic>
    <author>තාරක වික්‍රමසේකර</author>
    <content>තාරක වික්‍රමසේකරපැයකට ත්‍රිරෝද රථ 72 ක් අලුතින් ලියාපදිංචි කරනු ලබන බව මෝටර් රථ ප්‍රවාහන කොමසාරිස් ජෙනරාල් එස්. එච්. හරිස්චන්ද්‍ර මහතා සිළුමිණට කීය.පසුගිය ජනවාරි මාසයේ පමණක් අලුතින් ත්‍රිරෝද රථ 12799 ක් ලියාපදිංචි කර ඇතැයි පවසන ඒ මහතා; 2011 වසරේදී ත්‍රිරෝද රථ 138426 ක් අලුතින් ලියාපදිංචි කර ඇතැයි කීය.මසකට රාජකාරි දින 22 ක් වශයෙන් සලකා දිනක රාජකාරි වේලාව සැලකූ විට ආසන්න වශයෙන් පැයකට අලුතින් ත්‍රිරෝද රථ 72 ක් ලියාපදිංචි කර ඇතැයි ඒ මහතා පෙන්වා දෙයි. පසුගිය අපේ‍්‍රල් මස අවසන් වන විට මෙරට ලියාපදිංචි කර ඇති ත්‍රිරෝද රථ සංඛ්‍යාව 710919 කි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>13</day>
    </date>
    <link>http://www.silumina.lk/2012/05/13/_art.asp?fn=aa1205138</link>
    <topic>මාස විසිහතරකදී නිධන් හොරු 841ක් අත්අඩංගුවට</topic>
    <author>අමල් යශෝමන් ජයසිංහ</author>
    <content>අමල් යශෝමන් ජයසිංහගතවූ මාස 24ක කාලයේ දී නිධන් වස්තු හෑරීමේ යෙදී සිටි කොල්ලකරුවන් අටසිය හතළිස් එක් දෙනකු පොලිස් අත්අඩංගුවට ගැනීමට හැකි වූ බවත් එමඟින් රුපියල් කෝටි හතරක ආදායමක් රජයට ලබාදීමට හැකි වූ බවත් පොලිස් මූලස්ථානය පවසයි.පොලීසිය හා විශේෂ කාර්ය බළකාය ඒකාබද්ධව සිදුකරන ලද විශේෂ මෙහෙයුම් වලදී 2010 වසරේ දී සිද්ධින් 294ක් ද 2011 වසරේදී සිද්ධීන් 220ක් ද 2012 වසරේදී සිද්ධීන් 106ක් ද වාර්තා වී ඇති බව පොලිස් මාධ්‍ය ප්‍රකාශක පොලිස් අධිකාරි නීතිඥ අජිත් රෝහණ මහතා සිළුමිණට පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>13</day>
    </date>
    <link>http://www.silumina.lk/2012/05/13/_art.asp?fn=aa1205139</link>
    <topic>රුසියාවේ ශ්‍රී ලංකා තානාපති උදයංග වීරතුංග මහතාගේ මෑණියන් අභාවප්‍රාප්ත වෙයි</topic>
    <author/>
    <content>රුසියාවේ ශ්‍රී ලංකා තානාපති උදයංග වීරතුංග මහතාගේ මෑණියන් වූ නන්දා සමරසිංහ දිසානායක වීරතුංග මැතිනිය අභාවප්‍රාප්ත වූවාය.විශ්‍රාමික තැපැල් ස්ථානාධිපතිනියක වූ ඇය විශ්‍රාමික ග්‍රාම නිලධාරී විල්මට් වීරතුංග මහතා ගේ භාර්යාව වූ අතර කථානායක චමල් රාජපක්ෂ මහතා ඇතුළු රාජපක්ෂ පවුලේ සොහොයුරු සොහොයුරියන්ගේ පුංචි අම්මා වේ.ඇය එච්.බී.ඒ. නයනානන්ද (ප්‍රධාන ඉංජිනේරු මාර්ග සංවර්ධන අධිකාරිය තංගල්ල,) උමා මාන්නප්පෙරුම වීරතුංග, ටෝනි පෙරේරා, (ව්‍යාපාරික ඇමෙරිකාව) නැසීගිය ජයලත් වික්‍රමගේ (රාජගිරිය ප්‍රාදේශීය ලේකම් කාර්යාලය) යන මහත්ම මහත්මීන්ගේ නැන්දණිය ද වේ.එතුමියගේ දේහය තලපත්පිටිය, කනත්ත පාරේ, අංක 79/ඒ දරන නිවසේ තැන්පත් කොට තිබේ. අවසන් කටයුතු ඉරිදා (13) සවස සිදු කෙරේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>13</day>
    </date>
    <link>http://www.silumina.lk/2012/05/13/_art.asp?fn=aa12051310</link>
    <topic>කාලගුණේට නව වෙනසක්</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහරුපියල් දස ලක්ෂ 5000 ක වියදමින් කාලගුණ විද්‍යා දෙපාර්තමේන්තුව නවීකරණය කරන බවත් ලබන ජුලි මාසයේ නවීනතම රේඩාර් පද්ධතියක් දෙනියායේ ගොන්ගල කන්දේ ස්ථාපනය කරන බවත් ඒ අනුව ඉදිරියේදී කාලගුණ අනාවැකි ඉතාමත් නිවැරැදිව කීමට ඉඩ සැලසෙන බවත් ආපදා කළමනාකරණ ඇමැති මහින්ද අමරවීර මහතා පවසයි.අකුණු අනතුරු අවම කර ගැනීමට රටපුරා වැඩමුළු පවත්වන බවත් මුල් වැඩ මුළුව හොරණදී පැවැත්වුණු බවත් ඇමැතිවරයා කීය.මෙරට ආපදා කළමනාකරණය සඳහා ප්‍රතිපත්ති තීරණ ගනු ලබන ප්‍රධාන සභාව වන ව්‍යසන කළමනාකරණ පිළිබඳ ප්‍රතිපත්ති සභාවට විපක්ෂය ද සාමාජිකත්වය දරන නමුත් පසුගිය කාලයේ පැවැති ව්‍යසන කළමනාකරණය පිළිබඳ ප්‍රතිපත්ති සභාවට එජාපය හෝ ජවිපෙ පැමිණ නැති බවත් නමුත් ඔවුන් ආපදා කළමනාකරණය පිළිබඳ බොරු විවේචන ඉදිරිපත් කරන බවත් ඇමැතිවරයා කීය.ඇමැතිවරයා මේ අදහස් පළ කළේ පසුගියදා ආපදා කළමනාකරණ මධ්‍යස්ථානයේ මෙහෙයවීමෙන් ආපදා කළමනාකරණය හා මාධ්‍ය පිළිබඳ වැඩ මුළුවකදීය.මෙම සමුළුවේදී පසුගිය ප්‍රධාන භූමිකම්පා පැවැති අවස්ථාවලදී සුනාමි පිළිබඳ පූර්ව අනතුරු ඇඟවීම් කරන අවස්ථාවලදී මාධ්‍ය ලබාදුන් සහාය අගය කරන බව ද ඇමැතිවරයා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>13</day>
    </date>
    <link>http://www.silumina.lk/2012/05/13/_art.asp?fn=aa12051311</link>
    <topic>සිංහල - දෙමළ බසින් අන්තර්ජාලයට යන්න අලුත් අකුරු වර්ග රැසක් එළිදකී</topic>
    <author/>
    <content>පරිගණකය සහ අන්තර්ජාලය සමඟ සිංහල සහ දෙමළ භාෂාවන්ගෙන් වැඩ කිරීම පහසු කිරීම සඳහා සකස් කරන ලද මෘදුකාංග සහ අන්තර්ගතයන් රැසක් එළිදැක්වීම පසුගියදා කොළඹ ජයික් හිල්ටන් හෝටලයේ දී සිදුවිය.ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනයේ මූලිකත්වයෙන් මෙම මෘදුකාංග සහ අන්තර්ගතයන් සකස්කර තිබේ. සිංහල භාෂා සංඛ්‍යාංක යුනිකෝඩ් ප්‍රමිතියට සකස් කර එළි දැක්වීම මෙහිදී සිදු කරන ලද අතර 1134: 2011 ශ්‍රී ලංකා ප්‍රමිතියට අනුකූලව මෙය සකස්කර තිබේ.ශෛලිගත කලාත්මක ආකාරයෙන් සකස් කරන ලද සිංහල අකුරු වර්ග හයක් සහ දෙමළ අකුරු වර්ග හයක් එළිදැක්වීම ද මෙහිදී සිදු විය.පරිගණකය ආශ්‍රිතව ලිපි ලේඛන සකස්කිරීම මෙන් ම වෙබ් අඩවි නිර්මාණය කිරීමේදී එම කටයුතු ඉතා කලාත්මක සහ නිර්මාණශීලී ලෙස කිරීමට හැකි ආකාරයෙන් මෙම අකුරු වර්ග සකස්කර තිබේ.ඉතා විචිත්‍ර භාෂාවක් වූ සිංහල භාෂාව තොරතුරු හා සන්නිවේදන තාක්ෂණය නිසා තව තවත් ඔප නැංවුණු බව මෙම උත්සවය ඇමතූ මහාචාර්ය ජේ.බී. දිසානායක මහතා පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>13</day>
    </date>
    <link>http://www.silumina.lk/2012/05/13/_art.asp?fn=aa12051312</link>
    <topic>අවුරුදු නැකතේ ගනුදෙනු කිරීමෙන් කෝටි 24 ක්</topic>
    <author>රූපාන්ති බුලත්සිංහල, හිදෝගම සමූහ චිත්‍රාරත්නකළුආරච්චි</author>
    <content>රූපාන්ති බුලත්සිංහල, හිදෝගම සමූහ චිත්‍රාරත්නකළුආරච්චිඋතුරු මැද පළාතේ සමූපකාර ග්‍රාමීය බැංකු 114 ක් අවුරුදු නැකතේ ගනුදෙනු කිරීම නිසා රුපියල් කෝටි 24 ක මුදලක් උපයා ඇති බව උතුරු මැද පළාතේ සමූපකාර අමාත්‍ය එච්.බී. සේමසිංහ මහතා පවසයි.පොළොන්නරුව දිස්ත්‍රික්කයේ ග්‍රාමීය බැංකු එදින රුපියල් මිලියන එක සිය හතරක මුදලක් ඉපයූ අතර ගනුදෙනුකරුවන් සංඛ්‍යාව 5992 කි. වැඩිම මුදලක් ලැබුණු ග්‍රාමීය බැංකුව පළුගස් දමන ග්‍රාමීය බැංකුව වන අතර ඉපැයූ ආදායම රුපියල් 21408420 කි. අනුරාධපුර දිස්ත්‍රික්කයේ ග්‍රාමීය බැංකුවලින් එදින ඉපැයූ මුළු ආදායම රුපියල් මිලියන 143 ක් වූ අතර ගනුදෙනුකරුවන් සංඛ්‍යාව 9602 කි. වැඩිම ආදායමක් ලැබූ ග්‍රාමීය බැංකුව මැදවච්චිය ග්‍රාමීය බැංකුවයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>13</day>
    </date>
    <link>http://www.silumina.lk/2012/05/13/_art.asp?fn=aa12051313</link>
    <topic>ජාතික රණවිරු සතිය වෙනුවෙන් ගම්පහ බණ්ඩාරනායක විදුහලෙන් ව්‍යාපෘති රැසක්</topic>
    <author/>
    <content>තිස් වසරක ශාපලත් කුරිරු යුද වාතාවරණය නිමා කරලීමට උරදුන් ජාතියේ විරුවන් අනුස්මරණය කරනු පිණිස ජාතික රණවිරු සතිය නිමිති කොට ගෙන ගම්පහ බණ්ඩාරනායක විද්‍යාලයේ දී වැඩසටහන් රැසක් පැවැත්වීමට තීරණය කොට ඇත. විද්‍යාලයේ නව විදුහල්පති ලාල් දිසානායක මහතාගේ මඟපෙන්වීම මත විද්‍යාලයේ ආදි ශිෂ්‍ය සංගමය මෙම වැඩසටහන් සංවිධානය කොට ඇත. මැයි මස 18 වැනි සිකුරාදා පෙ.ව. 8.30 සිට 10.30 දක්වා විද්‍යාලීය පරිශ්‍රයේ දී මෙම කටයුත්ත සිදුකිරීමට නියමිතයි.රණවිරුවන් අනුස්මරණය කොට පුෂ්පෝපහාර දැක්වීම විද්‍යාලයේ රණවිරු ස්මාරකය අභියසදී සිදුවන අතර එම මොහොතට ප්‍රධාන ආරාධිත අමුත්තා ලෙස ආර්ථික කටයුතු පිළිබඳ අමාත්‍ය බැසිල් රාජපක්ෂ මහතා ඇතුළු සම්භාවනීය ආරාධිතයින් රාශියක් සහභාගි වනු ඇත. යුද වාතාවරණය හේතුවෙන් මියගිය හා ආබාධිත වූ රණවිරුවන් ගේ අධ්‍යාපනය ලබන දූපුතුන් හට ඉගෙනීමට අවශ්‍ය අනුග්‍රාහකත්වයන් සහ ශිෂ්‍යත්ව කිහිපයක් ද ලබා දීමේ වැඩසටහනක් ද මීට සමගාමීව පවත්වනු ඇත.විද්‍යාලයෙන් බිහි වූ ජ්‍යෙෂ්ඨතම ත්‍රිවිධ හමුදා සහ පොලිස් සේවයේ නියුතු සොහොයුරන් මෙන්ම කීර්තිමත් ආදි සිසුන් රැසක් ද මේ මොහොතට සහභාගි වීමට නියමිතය. විද්‍යාලයේ පැවැත්වෙන ජාතික රණවිරු උත්සවයට සහභාගි කරවීමට අවශ්‍ය අප විද්‍යාලයීය රණවිරුවන්ගේ තොරතුරු වේ නම්, 033 2221150 /071 4449375 / 0713243975 දුරකතන ඔස්සේ ලබාදිය හැක.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>13</day>
    </date>
    <link>http://www.silumina.lk/2012/05/13/_art.asp?fn=aa12051314</link>
    <topic>වසරකට මාර්ග අනතුරු 40887 ක්</topic>
    <author/>
    <content>වසරකට මාර්ග අනතුරු 40887 ක් සිදුවන බවද ඉන් 2471 ක් මාරාන්තික අනතුරු බව ද 2012 රථවාහන පොලිස් වාර්තා පෙන්වා දෙයි. ඒ අනුව සාමාන්‍ය වශයෙන් දිනකට අනතුරු 112 ක් සිදුවන අතර ඉන් 6 ක් මාරාන්තිකයි.ෂෙව්රොන් ලුබ්රිකන්ට්ස් ලංකා පෞද්ගලික ආයතනය රථවාහන පොලිසිය සමග එක් ව මහමඟට යහමඟක් මැයෙන් පවත්වන ලද වැඩසටහනේදී මේ බව අනාවරණය වී තිබේ.මෙම වැඩසටහනේදී ඉදිරිපත් වුණු දත්ත අනුව වාර්ෂිකව මගීන් 746 දෙනකු ද මෝටර් බයිසිකල් 9414 ක් ද මෝටර් රථ හා වෑන් රථ 8965 ක්ද බර වාහන 11023 ක් ද අනතුරුට ලක් ව තිබේ. මේ නිසා දිනකට අහිමි වන ජීවිත සංඛ්‍යාව 6 කි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>13</day>
    </date>
    <link>http://www.silumina.lk/2012/05/13/_art.asp?fn=aa12051315</link>
    <topic>ඇමැති මෛත්‍රිපාලගෙන් සති අන්ත පුවත්පතකට එන්තරවාසියක්</topic>
    <author/>
    <content>පසුගිය සති අන්ත පුවත්පතක සම්පූර්ණ අසත්‍ය තොරතුරු පදනම් කරගත් මුල් පුවතක් පළ කරමින් සෞඛ්‍ය අමාත්‍ය මෛත්‍රීපාල සිරිසේන මහතාට ද්වේෂසහගතව චරිත ඝාතනයක් කළ අදාළ පුවත්පතට එරෙහිව නීති මගින් කටයුතු කිරීම පිණිස එන්තරවාසියක් යවා ඇති බව වාර්තාවේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>13</day>
    </date>
    <link>http://www.silumina.lk/2012/05/13/_art.asp?fn=ab1205131</link>
    <topic>දූෂණයෙන් තොර රාජ්‍ය යාන්ත්‍රණයක් ඇති කිරීම අරමුණයි</topic>
    <author>සාකච්ඡා කෙළේ සරත් පෙරේරා</author>
    <content>මානව සම්පත් පිළිබඳ ජ්‍යෙෂ්ඨ අමාත්‍ය කෝප් කමිටුවේ සභාපති ඩිව් ගුණසේකර2011 කෝප් කමිටු වාර්තාව මුළුමනින් ක්‍රියාත්මක කිරීමට රජය තීරණය කර ඇති බවත් එහි අධීක්ෂණ කටයුතු ඇමැති වරුන් විසින් කරගෙන යන බවත් මානව සම්පත් පිළිබඳ ජ්‍යෙෂ්ඨ අමාත්‍ය කෝප් කමිටුවේ සභාපති ඩිව් ගුණසේකර මහතා පවසයි.සිළුමිණ සමඟ සම්මුඛ සාකච්ඡාවකට එක්වෙමින් ඇමැතිවරයා මේ ප්‍රකාශය කළේ ය.එහිදී ඇසූ ප්‍රශ්න කීපයක් හා ඒවාට ඇමැතිවරයා දුන් පිළිතුරු මෙසේ ය.මොන දේ කළත් රාජ්‍ය අංශයේ තියන අකාර්යක්ෂමතාවය, දූෂණ හා අක්‍රමිකතා නැති කරන්න බැහැ කියන ආකල්පය සාමාන්‍ය මහජනයා තුළ පැලපදියම් වෙලා තියන එකක්. පොදු ව්‍යාපාර කාරක සභාවේ (කෝෆ් කමිටුව) සභාපති ලෙස රාජ්‍ය ආයතන සම්බන්ධයෙන් ඔබ පාර්ලිමේන්තුවට ඉදිරිපත් කළ වාර්තාවත් තවත් එක් වාර්තාවක් විතරක් වේවිද?දන්න ඉතිහාසයේ නම් මේ වාර්තා කවදාවත් ක්‍රියාත්මක වෙලා නැහැ. නමුත් අප ඉදිරිපත් කළ වාර්තාවට එසේ. නොවන බව පැහැදිලියි. මොකද මේ වාර්තාව කැබිනට් මණ්ඩලයට ඉදිරිපත් කර යෝජනාවක් සම්මත කර ගත්තා වාර්තාව සම්පූර්ණයෙන් ක්‍රියාත්මක කරන්න.ජනාධිපතිතුමා දැනටම මේ වාර්තාව පදනම් කරගෙන රාජ්‍ය ආයතන සභාපතිවරු හය දෙනෙක් පමණ ඉවත් කරල තියෙනවා. අධ්‍යක්ෂ මණ්ඩල වෙනස් කරල තියනවා.කෝප් කමිටු වාර්තාවේ පසුබිම ගැනත් කතා කළොත්?කෝප් කමිටුව කියන්නේ රාජ්‍ය දෙපාර්තමේන්තු හා අමාත්‍යාංශවලට අමතරව තියන රාජ්‍ය ආයතන වල කටයුතු පරීක්ෂා කිරීම සඳහා විපක්ෂ හා ආණ්ඩු පක්ෂයේ මන්ත්‍රීවරුන් 31 කින් සමන්විත පාර්ලිමේන්තුව පත් කරන කමිටුවක්.කෝප් කමිටුවට එනකම් ආණ්ඩු ක්‍රම ව්‍යවස්ථාව අනුව රාජ්‍ය මූල්‍ය පාලනය සඳහා ක්‍රියාත්මක වන ක්‍රියාදාමයක් තිබෙනවා. මේ ක්‍රියාදාමය ආරම්භ වෙන්නේ මුදල් ඇමැතිතුමා පාර්ලිමේන්තුවට ඇවිල්ලා විසර්ජන පනත ඉදිරිපත් කරන කොට. විසර්ජන පනත සම්මත වෙනකොට කියන්නේ අයවැය ලේඛනයේ මුදල් අනුමතයි කියලා. දෙපාර්තමේන්තුවලට ආයතනවලට මේ මගින් අරමුදල් වෙන් කරන්න අනුමැතිය ලැබෙනවා. එතෙන්ට තමයි විගණකාධිපති එන්නේ. දැන් මේව කොහොමද මේ අය වියදම් කරන්නේ පාලනය කරන්නේ අයබදු අය කරන්නේ කියලා. විමර්ශනය කරන්න ඔහුට බලය තිබෙනවා. ආණ්ඩුක්‍රම ව්‍යවස්ථාවේ මේ මහජන අරමුදල් වියදම් කිරීම පිළිබඳව සොයා බැලීමේ වගකීම නියම කරල තියෙන්නේ විගණකාධිපතිට. ඒක වෙනම දෙපාර්තමේන්තුවක්. ඇමැතිවරයෙක් යටතේ නැති ස්වාධීන දෙපාර්තමේන්තුවක් විගණකාධිපති කෙළින් ම වග කියන්නේ පාර්ලිමේන්තුවට.මේක මේ රටේ සුද්දෝ පිහිටවපු පැරණිම දෙපාර්තමේන්තුව නේද?ඒකත් කියන්න ඕන. මේ දෙපාර්තමේන්තුව බ්‍රිතාන්‍යයන් ඇති කරල තියෙන්නේ මුහුදුබඩ පළාත් අල්ලගන්න ගමන් ඒ කියන්නේ උඩරට පළාත් ඔවුන් අල්ල ගන්නත් කළින්.එතකොට මේ 1779 වසරේදී මේ දෙපාර්තමේන්තුවත් කොයි තරම් වැදගත් ලෙස ඔවුන් සැලකුවද කියන එක පේනවා. මුදල් පාලනය මුදල් විනය ගැන නොසලකා රටක් නෙමෙයි ගෙදරක් වත් පාලනය කරන්න බැහැ. ඒ බව අපි කවුරුත් හොඳින් වටහා ගත යුතුයි.වාර්ෂික ගිණුම් රාජ්‍ය ආයතන වසර අවසානයේ විගණකාධිපතිවරයාට ඉදිරිපත් කළ යුතුයි?මහජන මුදල් වැය කිරීම කරන රාජ්‍ය ආයතන දෙපාර්තමේන්තු සියල්ල වසරක් අවසානයේ මැයි 31 වැනිදාට කලින් මාස පහක් ඇතුළත මූල්‍ය වාර්තා විගණකාධිපතිවරයාට ඉදිරිපත් කළ යුතුයි. රාජ්‍ය ආයතන දැන් 2011 වසරට අදාළ වාර්තා සකස් කරමින් සිටින්නේ. විගණකාධිපතිවරයා ඒ වාර්තා විමර්ශනය කරලා කෝප් එකට ඉදිරිපත් කළ යුතුයි. පාර්ලිමේන්තුව තමයි රාජ්‍ය මුදල් අය කිරීම වැය කිරීම පිළිබඳ අවසාන බලධාරියා. රාජ්‍ය මුදල් පසුම්බියේ ආරක්ෂකයා පාර්ලිමේන්තුව. ඉංගි‍්‍රසියෙන් කියනවා ‘ගාර්ඩියන් ඔෆ් පබ්ලික් පර්ස්’ කියලා. කෝප් එකෙන් විමර්ශනය කරන්නේ අමාත්‍යාංශ හා දෙපාර්තමේන්තු හැර සියලු රාජ්‍ය ආයතන බෝඩ්, කොමිසන්, විශ්වවිද්‍යාල ඇතුළුව.මම කළිනුත් කිව්වේ මේ ක්‍රියාදාමයේ ආරම්භය අය වැය ඉදිරිපත් කිරීම. අවසානය මේ ක්‍රියාදාමයේ වන්නේ කෝප් කමිටු වාර්තාව පාර්ලිමේන්තුවට ඉදිරිපත් කිරීමෙන්. එතකොට එක වසරක ක්‍රියාදාමය අවසාන වෙනවා. මුදල් සපයනවා. මුදල් ලැබෙනවා. මුදල් වියදම් කරනවා. ඒ ගනුදෙනු ගිනුම් ගතවෙනවා. ඒව විමර්ශනය කරනවා. යළිත් අරමුදල් අනුමත කළ පාර්ලිමේන්තුවටම කියනවා මෙන්න අපි වියදම් කරපු හැටි කියලා. ඒක තමයි ක්‍රියාදාමය.වැරදිකරුවන්ට විරුද්ධව කටයුතු කරන්නේ කොහොමද?සමහරු පාර්ලිමේන්තුවෙන් දඬුවම් දෙන්න ඕන කියල හිතනවා. පාර්ලිමේන්තුව තියෙන්නේ දඬුවම් දෙන්න නෙවෙයි. මේක තියෙන්නේ ව්‍යවස්ථා සම්පාදනයට නීති හදන්න. පාර්ලිමේන්තුව දඬුවම් දීපු එකම අවස්ථාවයි තියෙන්නේ. ඒ ජේ.ආර්. ජයවර්ධන මහතා ඔබ්සවර් පුවත්පතේ කර්තෘවරයා ගෙන්වා දඩයක් ගැහුව්වා. පස්සේ ඒ නීතිය අයින් කළා. විධායකයට කෝප් වාර්තාව අනුව වැරදිකරුවන්ට ඍජුව විනයානුකූලව කටයුතු කරන්න පුළුවන්. ඊට එහා දඬුවම් දෙනව නම් අධිකරණයට යන්න ඕන. ඒකත් විධායකයටයි කරන්න පුළුවන්. දූෂණ ආදිය කරල තියනව නම් පැහැදිලි සාක්ෂි තියනව නම් විමර්ශනයට ඇතැම් ඒව අල්ලස් හෝ දූෂණ විමර්ශන කොමිසමටත් සොරකම් වගේ ඒව තියනව නම් අපරාධ පරීක්ෂණ දෙපාර්තමේන්තුවටත් යොමු කිරීම කරනවා. මේ නිර්දේශවලදී අපි බලාපොරොත්තු වන්නේ පළමු වැන්න ඒ වැරදි නිවැරදි කර ගැනීම දෙවැන්න අය කර ගැනීමට තියන ඒව අය කර ගැනීම.තෙවැන්න යම් වැරැද්දක් කරපු අය ඉන්නව නම් ඒ වැරදි කරපු අයට දඬුවම් දීම. බරපතළ වැරදි කරල තියනව නම් නීති ක්‍රියාමාර්ගයකට ගිහින් නීත්‍යානුකූලව අවශ්‍ය ක්‍රියාමාර්ග ගැනීම.කෝප් කමිටු වාර්තාවේ අන්තර්ගතය ගැන කතා කළොත්...?පළවෙනි එක අපි මේ ආයතන පිළිබඳ නිරීක්ෂණ ඉදිරිපත් කරනවා. වංචා, දූෂණ අක්‍රමිකතා තියනව නම් නිත්‍යානුකූල නොවන ගනුදෙනු කැබිනට් අනුමැතිය නැති ගනුදෙනු අමාත්‍යංශය අනුමැතිය නැතිව කළ ගනුදෙනු භාණ්ඩාගාර චක්‍රලේඛ කඩකිරීම් මුදල් රෙගුලාසි කඩකිරීම් ඒව පරීක්ෂා කරල අපි ඉදිරිපත් කරනවා පොදු නිරීක්ෂණ හා පොදු නිර්දේශ. ඊළඟට එක් එක් ආයතන පිළිබඳ නිරීක්ෂණ හා නිර්දේශ.රජයේ වාණිජ ආයතන අතරත් අලාභ ලබන ඒව තියනව නේද?ලාභ ලබන මෙන් ම අලාභ ලබන වාණිජ ආයතනත් තියෙනවා. ලාභ ලබන එහෙත් ලාභ අඩු වෙමින් තියන ආයතන තියනවා. ඊළඟට අලාභ ලබල දැන් ලාභ ලබන ආයතන තියනවා. මේ විදියට රාජ්‍ය ආයතන වර්ග හතරකට අපි වෙන් කරල තියනවා. අලාභ ලබන දැන් ලාභ ලබමින් සිටින ආයතනයකට නිදසුනක් තමයි ගුවන් විදුලි සංස්ථාව. ශ්‍රී ලංකන්, මිහින් ලංකා ආයතන ගත්තොත් අලාභ ලබමින් සිටින ආයතන. හොඳින් ලාභ ලබන ආයතනයක් තමයි අයි.ටී.එන් එක.ලාභයෙන් ම මැනිය නොහැකි රාජ්‍ය ආයතනත් තිබෙනවා...?ඔව්.පැහැදිලි කරන්න ඕන මේ ආයතන 249 න් සමහර ආයතන වාණිජ ආයතන නෙවෙයි. ඇතැම් ආයතන තියනවා වියදම් පාර්ශ්වය විතරක් තියන. නිදසුනක් විදියට රාජ්‍ය භාෂා කොමිසන් සභාව. මුදල් වියදම් කරන ආකාරය බලන්නයි තියෙන්නේ. ඒ වගේ ම තියනවා වාණිජ ආයතන. වාණිජ නොවන ආයතන තියනවා. ඇතැම් රාජ්‍ය ආයතන තියනවා ආදායම් අපේක්ෂා කරන ඒවා නෙමෙයි සුබසාධක වගේ ආයතන.කෝප් කමිටුව රැස්වෙලා සාමූහික තීරණයි ගන්නේ. අපි 2010 ජූනි මාසයේ පරීක්ෂණ කටයුතු පටන්ගත්තේ.මීට ඉස්සර තිබුණ තත්ත්වය තමයි 2006, 2007, 2008, 2009, 2010 අවුරුදු පහක කාලය තුළ විමර්ශනයට ලක්කරල තිබුණේ ආයතන 110 යි. රාජ්‍ය ආයතන 249 ක් තියනවා කෝප් කමිටුවෙන් විමර්ශනය කළ යුතු. එක අවුරුද්දකට කමිටුව විමර්ශනය කරන්නේ ආයතන 10 ක් 15 ක් හෝ 20 ක්.අපි ගත්තු පළවැනි තීරණය තමයි සියලුම රාජ්‍ය ආයතන විමර්ශනය කළ යුතු ය කියන කරුණ. ඒ වෙනකොට ආයතන 20 ක් කැඳවල තිබුණා. ඒ තීරණය අනුව අපි ඉතිරි ආයතන 229 ම කැදෙව්වා. මාස 16 ක් තුළ ආයතන 229 ම විමර්ශනය කරල අපි වාර්තාව ඉදිරි පත් කළා. පසුගිය දෙසැම්බර් මාසෙ අය වැය විවාදය යන වෙලාවේ අපි මේ වාර්තාව ඉදිරිපත් කළා. අය වැය විවාදයේ දී මේ වාර්තාව පාවිච්චි කිරීමට ආධාරකාරී වන ආකාරයට පසුගිය මාස තුන තුළ මම පත්තර රේඩියෝ රූපවාහිනී මේ ඔක්කොටම මේ වාර්තාව ගැන කතා කළා. ඒකෙ විශාල බලපෑමක් වෙලා තියනවා.ඉස්සෙල්ලම ගත්ත පියවර ඒක.දෙවැනි පියවරත් කවුරුත් නොකරපු එකක් දවස් තුන හතරකින් අමාත්‍යාංශ ලේකම්වරු සියලු දෙනාම කැදෙව්වා පාර්ලිමේන්තුවට. ජනාධිපති ලේකම්, මුදල් ලේකම්, ආරක්ෂක ලේකම් ඇතුළු සියලුලේකම්වරු කැඳවල පැය තුනක් මේ වාර්තාවේ අන්තර්ගතය ඔවුන්ට පැහැදිලි කළා. මොකද රාජ්‍ය ආයතන සියල්ලේ මූල්‍ය පාලනය ඒ අමාත්‍යාංශ ලේකම්වරුන්ට අයත් වගකීමක්. අමාත්‍යාංශ ලේකම්වරයා තමයි එහි ප්‍රධාන ගිණුම් නිලධාරියා. ආණ්ඩු ක්‍රම ව්‍යවස්ථාවට අනුව, ඔහු තමයි ව්‍යවස්ථාදායකය හා විධායකය අතර තිබෙන පුරුක. ලින්ක් එක.මූල්‍ය පාලනයේ බලය තියෙන්නේ අමාත්‍යාංශ ලේකම්වරයාට. ඒකයි ප්‍රධාන ගිණුම් නිලධාරියා කියන්නේ. ඒ බලය ඇමැතිවරුන්ට නැහැ. ඇමැතිවරයා දේශපාලන නායකයා තමයි. ඒත් මුදල් වියදම් කරන නියෝගය දෙන්නේ චෙක්පත් අස්සන් කරන්න බලය තියෙන්නේ අමාත්‍යාංශ ලේකම්ට. ඔහුගේ බලය තමයි ඔහුගේ යටත් නිලධාරීන්ටත් ලැබෙන්නේ.ඒ නිසා නීත්‍යානුකූලව අමාත්‍යාංශයක මුදල් පරිහරණය කිරීමේ බලය තිබෙන්නේ අමාත්‍යාංශ ලේකම්වරයාට.තුන්වැනි කාරණාව අපි කොළඹ වැඩමුළු දෙකක් තිබ්බා රාජ්‍ය ක්‍ෂේත්‍රයේ ඉහළම නිලධාරීන්ට. ලේකම්වරු, අතිරේක ලේකම්වරු, ජ්‍යෙෂ්ඨ ලේකම්වරු, දෙපාර්තමේන්තු ප්‍රධානීන් පාර්ලිමේන්තු කටයුතු අමාත්‍යාංශයයි, රාජ්‍ය පරිපාලන අමාත්‍යාංශයයි පාර්ලිමේන්තුවයි තුන්ගොල්ල එකතුවෙලා මේක පැවැත්තුවේ.යාපනේ යනවා 28 වැනිදා උතුරේ දිස්ත්‍රික්ක පහේම නිලධාරීන් එකතැනකට කැඳවා මේ වාර්තාව ගැන පැහැදිලි කරන්න. මේ එකක්වත් මීට කලින් කරපුව නෙමෙයි.අපට සිදුවුණා 2000 වසරේ ඉඳල අවුරුදු 10ක විතර ගිණුම් එකපාර පරීක්ෂා කරන්න.පසුගිය අවුරුද්දේ අපි කරපු ක්‍රියාමාර්ගය අනුව 2009 වෙනකම් තිබුණ සියලු ගිණුම් පරීක්ෂා කරල අවසානයි. සියලු ආයතනවල 2010 ගිණුම් වාර්තා ඉදිරිපත් කිරීම ආයතනවලින් සීයට 70ක් ඉවරයි. 2011 ගිණුම්වලින් සීයට 40ක් ඉවරයි. මේක තමයි පළමු ජයග්‍රහණය. මේ ආයතන අවුරුදු දහයක් තිස්සේ වාර්තා එවන්නේ නැහැ. ගිණුම් හදන්නේ නැහැ. ගිණුම් ඉදිරිපත් කරන්නේ නැහැ. කැබිනට් එකටවත් ඒව එවන්නේ නැහැ. ඒ වාර්තා පාර්ලිමේන්තුවට ඉදිරිපත් කරන්නේ නැහැ. විගණකාධිපතිට උත්තර ලියන්නේ නැහැ. අපි ඒ තත්ත්වය වෙනස් කරල අවුරුදු 1 1/2 ක් තුළ මේ අලුත් ප්‍රගතිය ඇති කරගෙන තියනවා.2012 ප්‍රගතිය කොහොමද?අලුත් අවුරුද්දේ කටයුතු අපි මේ ජනවාරි මාසෙ ඉඳල පටන් ගත්තා. ගිය අවුරුද්දේ ඒව දැන් පරීක්ෂා කරන්නේ. මේ අවුරුද්දේ අපි අලුත් තීරණයක් ගත්තා සියලුම ආයතන පරීක්ෂා කිරීම වෙනුවට ප්‍රධාන ආයතන වාණිජ කටයුතුවලට ප්‍රමුඛත්වය දෙන්න. ලාභ ලබන ඒව, අලාභ ලබන ඒවා. විදුලිබල මණ්ඩලය, සතොස, ඛනිජ තෙල් සංස්ථාව, මහ පරිමාණ රාජය ආයතන ගැන සොයන්න වැඩි කාලයක් යොදවන්න තීරණය කළා. අනෙක් තීරණය තමයි ගිණුම් ගැනනේ වැඩිපුර හෙව්වේ. කාර්යසාධනය ගැන හෙව්වේ නැහැ. බලාපොරොත්තු වුණ අරමුණ ඉටුවුණාද කියලා බැලුවේ නැහැ. ඵලදායකත්වය පිළිබඳව සොයන්න සංඛ්‍යාලේඛනවලින් ඔබ්බට ගිහින් ඉදිරි පියවරක් ගන්නවා.අවුරුදු දහයක් විතර ගිණුම් හදන්නේ නැතිව හිටියාම දූෂණය අක්‍රමිකතාවට ඉඩකඩ තියන එක අමුතුවෙන් කියන්න ඕන නැහැ. කෝප් එකට වාර්තා වෙන්නේ අවුරුදු පහකට හයකට දහයකට පස්සේ. එතකොට ප්‍රශ්න කරනකොට හිටපු සභාපති නැහැ. අලුත් පුද්ගලයා දන්නේ නැහැ. දෙපාර්තමේන්තු ප්‍රධානියාත් අලුත් කෙනෙක් වෙන්න පුළුවන්. හිටපු ගණකාධිකාරිත් නැහැ. හොරකම් කරල මාරු වෙලා යන්න පුළුවන්. කෝප් එකෙන් හොයනකොට ඒගොල්ලො නැහැ. මේ පාර පරීක්ෂණ පවත්වනකොට දැනටත් ඉන්න ආයතන ප්‍රධානීන් එක්ක තමයි කටයුතු කරන්න වෙන්නේ. ඒක තමයි ලොකුම ජයග්‍රහණය. දැන් කාටවත් කියන්න පුළුවන්කමක් නැහැ අපි දන්නේ නැහැ මේක ඉස්සර හිටපු අය කරපු දෙයක් කියලා.උපයන විට බදු ගෙවීමේ වරදකුත් හෙළි කෙරුණා?ඒ ඒ පුද්ගලයන්ගේ ආදායමින් ගෙවිය යුතු උපයන විට බදු ගෙවීම රාජ්‍ය ආයතනවලින් කිරීම අපි හොයාගත්තු තව වරදක්. පුද්ගලයන්ගේ ආදායමෙන් ගෙවිය යුතු බද්ද ගෙවල තියෙන්නේ ඒ ආයතන. ඒක මුළුමනින්ම වරදක්. විසර්ජන පනත, මුදල් පනත, ආදායම් බදු පනත කියන පනත් තුනම උල්ලංඝනය කරල තමයි අවුරුදු දහයක් තිස්සේ මේ ගෙවීම් කරල තියෙන්නේ.ආයතන 28ක් මේ වරද කරල තියෙනවා.2009 රුපියල් මිලියන 1244, 2010 වසරේ මිලියන 2093යි, 2011 වසරේ දැනට ලැබී ඇති සංඛ්‍යාලේඛන අනුව රු. මිලියන 1422යි. ඒ ඒ පුද්ගලයන්ගේ ආදායමෙන් ගෙවිය යුතු බදු මුදල් ආයතන ගෙවලා. මේ ගෙවීම්වලින් සීයට 97ක් ගෙවලා තියෙන්නේ රාජ්‍ය ආයතන 7ක්.මහජන බැංකුව, ලංකා බැංකුව, ජාතික ඉතිරි කිරීමේ බැංකුව, මහ බැංකුව, වරාය, විදුලිබල මණ්ඩලය හා ඛනිජ තෙල් සංස්ථාව ඒ රාජ්‍ය ආයතන හතයි. මේ ප්‍රමාණය කොතරම් ද කියනවා නම් දළ දේශීය ආදායමෙන් රජයේ ආදායම සීයට 14-15 අතර. මේක සිරිමා මැතිනිය එ.ජා.ප.යට 1977 රට බාරදෙන කොට සීයට 24ක්. 2004 වෙනකොට මේක සීයට 13යි. 2004 – 2011 අතර මේක සීයට 2කින් විතර වැඩි කරගත්තා.මේ උපයනවිට බදු ගෙවීම් ප්‍රමාණය ගෙන බැලු විට සීයට 2.6 ප්‍රමාණයක් වෙනවා දළ දේශීය නිෂ්පාදිතයෙන්. මේක අය වැය හිඟය පියවාගන්න පුළුවන් තරම් මුදලක්.අපේ නිගමනය මේක කැබිනට් තීරණයකින්වත් නිවැරැදි කරන්න පුළුවන් දෙයක් නොවෙයි. මේක ආදායම් බදු පනත මුදල් පනත විසර්ජන පනත් රාමුව තුළ තමයි කරන දෙයක් කළ යුත්තේ. මේකෙ ඵල විපාකය වන්නේ බදු ගෙවන්නන් අතර අසමානතාවක් ඇතිවීමයි. ඒක රටක බදු ප්‍රතිපත්තියට විරුද්ධයි. රජයේ නොවන ආයතනවල ඉන්න අය අතින් ගෙවනවා. මේ ආයතනවල ඉන්න අයගේ බද්ද ඒ ආයතන ගෙවනවා.මේ ගෙවන කට්ටිය කවුද මාසෙකට රුපියල් 50000 න් එහා ආදායම් ලබන පුද්ගලයන්. මේකෙන් වැරදි පිංතූරයක් රටට පෙන්වන්නේ. 2010 වර්ෂයේ ආදායම් බදු දෙපාර්තමේන්තු වාර්ෂික වාර්තාවේ සඳහන් වෙනවා උපයන විට බදු ගෙවීමෙන් රජයට ලැබුණ ආදායම රු. බිලියන 11ක් කියලා. නමුත් රජයට ඇත්තටම ලැබිල තියන ආදායම බිලියන 11ක් නෙමෙයි බිලියන 9ක්. බිලියන දෙකක් ගෙවල තියෙන්නේ ආණ්ඩුව.සාකච්ඡා කෙළේ සරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>13</day>
    </date>
    <link>http://www.silumina.lk/2012/05/13/_art.asp?fn=ab1205132</link>
    <topic>රිවස් නැති දහ අට වංගු ගමන</topic>
    <author>රංජිත් සියඹලාපිටිය</author>
    <content>මහියංගනය වඳින්න කුඩා කාලයේ අප ගියේ පිටරටකට යනවා වගේය. අපේ ගමේ දසනායක වෙද මහතාගේ හාමිනේගේ ගම මහියංගනය වේරගංතොටය. මහියංගනය යන ගමනට ඥාතින් මෙන්ම සමීප හිතවතුන් ඒ පවුලට නිතැතින්ම සම්බන්ධ වෙති. දින කිහිපයක සිට ලක ලෑස්ති වී ගමනට පිටත් වන්නේ පාන්දර හතරට පමණය. අම්මලාගේ ගැහැනු නඩය ඉවුම් පිහුම් පටන් ගන්නේ මධ්‍යම රාත්‍රියටත් පෙර සිටය.කොතරම් පාන්දරින් ගමන ඇරැඹුවත් මහනුවරින් දළදා හාමුදුරුවෝ වැඳගෙන වේරගංතොට වෙද නැන්දලාගේ ගෙදරට ළඟා වන විට සවස තුන හතර පසුවේ. කුඩා අපට නම් ගමනේ හොඳම කොටස ඇරැඹෙන්නේ මහනුවර පසුකොට දහ අට වංගුවට ළඟා වූ පසුවය.“ඕං දැන් දහ අට වංගුව... එක එක ගනින්න පටන්ගන්න.”තාත්තාගේ හඬට අපි ගනින්න ලෑස්ති වෙමු. ඊ. එල්. 8255 වුස්ලි කාරය සහ අනෙකුත් නඩය ගමන් කරන දැල් ගැසු ඇල්. ඩී. ලොරි භාගය සැර දමා ගෙන කන්ද අදිද්දී අංක ලියා ඇති වංගු ගණන් කිරීම අපේ විනෝදයයි. වැඩිය ගමන් බිමන් ගොස් හුරු නැති කාන්තාවන් වංගු ටික නිමවන විටම පටන්ගන්නේ බඩ කැලතීම නිසා වමනය කරන්නටය. ඔවුන් මහියංගනයට ළඟාවන්නේ බාගෙට පණ ගිය අය සේය.මහියංගනය - නුවර මාර්ගයට ඇත්තේ සුවිශේෂී අතීතයකි. යුරෝපීයන් මෙරට ආක්‍රමණය කිරීමෙන් පසු වතු වගාවේ නිෂ්පාදන කොළඹ වරායට රැගෙන ඒම මූලික අරමුණ කර ගනිමින් මහා මාර්ග ඉදිකිරීමට අවශ්‍ය පිඹුරුපත් සකස් කළේය. වර්ෂ 1850 න් පසුව උඩු දුම්බර දෙසට ද මාර්ග ව්‍යාප්ත වන්නට විය. එහි ප්‍රතිඵලයක් ලෙස බ්‍රිතාන්‍ය ජාතිකයන් දහ අට වංගුව සහිත මාර්ගය සකස් කිරීමේ මූලික සාකච්ඡාව කරනු ලැබුවේ උඩරට ප්‍රධාන කෝරළ කිහිපයක කෝරළවරුන් කැඳවීමෙනි. ඒ අනුව ගම්පහ බස්නාහිර කෝරළේ, ගම්පහ නැඟෙනහිර කෝරළේ, ගං දෙක කෝරළේ සහ කන්ද පහළ කෝරළේ කෝරලේවරුන් කැඳවා මූලික සාකච්ඡාවක් කරනු ලැබීය. එහිදී දුරදක්නා නුවණින් කටයුතු කළ කෝරළවරුන් විදේශිකයන්ගෙන් තම ගම්බද තරුණියන් රැකගැනීමේ අරමුණින් ගම් බිම් මඟහැර කඳුගැටිති හරහා මාර්ගය තැනීමට කටයුතු කළ බව කියවේ. සොවිල්මඩ, තවලම්තැන්න, තැම්මිටියාන පසුකර තිස්පන දක්වා පැමිණි විට දහ අට වංගුව ආරම්භ වේ. ඒ 26 මාර්ගය ලෙස ශ්‍රේණිගත කර ඇති මේ මාර්ගය ඒ මහා දුෂ්කර ගමන මහින්ද චින්තනයෙන් අද ලක්ෂ 50,000 ක වියදමින් පහසු ගමනක් බවට පත්කර ඇත. ඒ මංගල දිනයේ ජනාධිපතිතුමා කළ කථාවෙන් කොටස් කිහිපයක් නැවත නැවත ආවර්ජනය කළ යුතුමය.“අප ආ ගමනත් මේ වගේම දුෂ්කරයි. හැබැයි දැන් පහසුයි. ඉදිරියට තියෙන ගමනත් ඒ වගේම දුෂ්කරයි. ඒ වුණත් අපි රිවස් කරන්නේ නෑ. අඩ තියන්නෙත් නෑ. අපේ සභ්‍යත්වයත් සංස්කෘතියත් ආරක්ෂා කරගනිමින් ආවා වගේම ඉතිරි ටිකත් අපි යනවා.”අද වන විට දිවයිනම ආවරණය වන්නට අධිවේගී මාර්ග සඳහා අවශ්‍ය සැලසුම් ජනාධිපතිතුමන්ගේ මාර්ගෝපදේශයෙන් සකස් කරමින් පවතින අතර රට අභ්‍යන්තර නව දුම්රිය මාර්ග සඳහා අවශ්‍ය ශක්‍යතා අධ්‍යයන සිදු කෙරෙමින් පවතී. රටක සංවර්ධනයේ නහර වන්නේ මහා මාර්ගය. ගමට අවැසි සංවර්ධනය ශීඝ්‍රයෙන් රැගෙන යන්නේ ද මහා මාර්ගය. අද ඒ ඉලක්ක ශීඝ්‍රයෙන් අපි සපුරා ගනිමින් සිටින්නෙමු. එහි තවත් සුවිශේෂී අවස්ථාවක් වන්නේ මැයි මස 6 වැනි දින ජනතා අයිතියට පත් මහියංගන - නුවර මාර්ගයයි.සමහරුන් පුරසාරම් දෙඩව්වේ සුද්දාගේ පාරේ අපි තවමත් ගමන් කරනවා කියාය. එහෙත් සුදු මහත්වරුන්ගේ පරම්පරා සිය ගණනකට කළ නොහැකි ලෙස වික්‍රමාන්විතව අද අපි අධිරාජ්‍යවාදීන්ගෙන් මිදී හිස කෙළින් තබාගෙන නිවැරැදි මාවතක ගමන් කරමින් සිටින්නෙමු. ඒ සැබෑවටම රටට ආදරය කරන නායකයකුගේ සෙවන යටතේය. වංගු දහ අට පිළිබඳව පද රචකයකු ගීතයක් ලියා තිබුණේ චංචල සිතක් දහ අට වංගුවට සමාන කරමිනි. එහෙත් අප දැන් දහ අට වංගුව පසුකර ඇත. ඉතිරි ගමන අචලව අධිෂ්ඨානයෙන් ඉදිරියට යා යුතුය.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>13</day>
    </date>
    <link>http://www.silumina.lk/2012/05/13/_art.asp?fn=ab1205133</link>
    <topic>මං පාර්ලිමේන්තුවට එන්නේ බොහොම සතුටින්</topic>
    <author>චන්දන බණ්ඩාර</author>
    <content>ජනපති පාර්ලිමේන්තුවේදී කියයිසංවර්ධනය කරන ලද දහ අට වංගුව නව මාර්ගය පසුගියදා ජනාධිපතිතුමා අතින් විවෘත කෙරිණි. ඒ දා හත්වෙනි වංගුවේදී ජනාධිපතිතුමා විසින් පීත්ත පටිය කැපීමෙන් අනතුරුවය. ඉන් පසුව ජනාධිපතිතුමා විසින් තනිවම තම රථය පැදවූයේය. කිලෝමීටර ගණනාවක් තනිවම රථය පැදවූ ජනාධිපතිතුමා ඉන් අනතුරුව උඩුදුම්බර මහා විද්‍යාලයේ පැවැති ජන හමුවකට ද සහභාගි වූයේය.එම ජන හමුවේදී ජනාධිපතිතුමා සිහිපත් කළේ අතීතයේදී දහඅට වංගුවේ රියැදුරන් ගමන් ගත් ආකාරය ගැනය. “ඒ කාලේ දහඅට වංගුව මතක් වෙනකොට රියැදුරන්ගේ ඇඟ හීතල වෙනවා. එදා පාර මීටර් හත අටකට වඩා පළල තිබුණේ නෑ. වාහන දෙකක් මරු වුණේ බොහොම අමාරුවෙන්. සමහර වංගු ගත්තේ රිවස් කරලා අඩ තිය තියායි. නමුත් මේ අලුත් පාර විවෘත වීමත් සමඟම තත්ත්වය වෙනස් වෙනවා.” ජනාධිපතිතුමා කියා සිටියේය.අන්තිම කැමැති පත්‍රය ලියා දහඅට වංගුවේ ගමන් ගත් කාලය අප නිමා කළා. මං මේ මොහොතේ ඔබ ඇමැතීමට ආවේ මේ නවීකරණය කළ පාරේ කිලෝමීටර විස්සක් විතර රිය පදවාලයි. එහෙම යනකොට මට මතක් වුණේ වසර සියයක් පුරා අපේ රටේ මිනිස්සු මේ පාරේ ආව ගිය හැටියි. සම්බුද්ධත්ව ජයන්ති වසර නිමා කරන මේ වෙසක් පොහෝ දිනයේ ඔබට මතක් කළ යුතුයි. මේ දහඅට වංගුව තිබෙන පාරේ එක් කෙළවරක මහනුවර නගරය පිහිටා තිබෙනවා. එහි දළදා වහන්සේ වැඩ ඉන්නවා.අනෙත් කෙළවරේ තියෙන්නේ බුදුන් වහන්සේ වැඩම කළ මහියංගනය. කොළඹ මාර්ග මංතීරු හය හත වෙනකොට සුපිරි පාරවල් හැදෙන කොට මේ කෝපි කාලේ හදපු පාරවල් ගැන කවුරුත් හිතුවේ නෑ.” ජනාධිපතිතුමා ඉතා හැඟීම්බරව ජන හමුවේදී කීවේ ගම ගැන හිතන රජයක් රටේ බිහිව තිබෙන බව සිහිපත් කරමිනි.ගමකින් ආ මිනිහෙක් රටේ ඉහළම තැනට ගියාම තියෙන ප්‍රයෝජනය තමයි අද ඔබ දකින්නේ. මේ රට අද තියෙන තත්ත්වයට ගෙන එන්න එදා දහඅට වංගුවේ යන තරම්ම අමාරු වුණා. ඒත් අද නම් බොහොම ලෙහෙසියෙන් ආවා. එදා එච්චර ලේසි නෑ. හැබැයි රට ගෙන යන්න පාර හදලා පාරේ එනවා වගේ ලේසි නැහැ කියලයි හිතෙන්නෙ.හැබැයි අපි ඉදිරියට ආවා මිසක් රිවස් කළේ නැහැ. අඩ තිබ්බෙත් නැහැ. අපි දේශපාලනයේදී ගමේ ඉඳලා ආවා වගේ දහඅට වංගුවම ගන්න ඉගෙන ගෙන තියෙන නිසා තමයි අපට මේ වගේ යෝධ කාර්යයන් කරන්න ශක්තිය ලැබුණේ.” ජනාධිපතිතුමා උඩදුම්බර මහා විද්‍යාලයේ පැවැති ජන හමුවේදී කියා සිටියේය.අසිරිමත් තෙමඟුල සිහි කරමින් බෞද්ධ ජනතාව වෙසක් උත්සවය සැමරුවේ ගිය සතියේය. රටපුරා පැවැති වෙසක් තොරණ, දන්සල් විවෘත කිරීම්වලට බොහෝ දේශපාලනඥයෝ එක්ව සිටියහ. මෙවර රාජ්‍ය වෙසක් උත්සවය පැවැතියේ මහනුවරදීය. ඊට ජනාධිපතිතුමා ද සහභාගී වී සිටියේය.ඓතිහාසික දළඳා මාලිගාව වැඳ පුදා ගැනීමෙන් ආශිර්වාද ලබාගෙන ජනාධිපතිතුමා දළඳා මාලිගා පරිශ්‍රයේ පිහිටි ඓතිහාසික මහමළුවේ පැවැති රාජ්‍ය වෙසක් උත්සවය නිමා කිරීමේ අවස්ථාවට ද එක් වීය. ඊට අමතරව හුණුපිටිය ගංගාරාම විහාරස්ථානය ආශි‍්‍රතව පැවැති වෙසක් සැමරුමට ද ජනාධිපතිතුමා සහභාගී වී සිටියේය.ඒකාබද්ධ විපක්ෂයට අයත් පක්ෂවල නායකයන්ගේ සාකච්ඡාවක් ගිය සිකුරාදා කොළඹ මාර්කස් ප්‍රනාන්දු මාවතේ පිහිටි එ.ජා.ප මාධ්‍ය මධ්‍යස්ථානයේදී පැවැත්විණි. එ.ජා.ප නායක රනිල් වික්‍රමසිංහ, වික්‍රමබාහු කරුණාරත්න, මනෝ ගනේෂන්, සිරිතුංග ජයසූරිය, ආර්. සම්බන්දන්, තිස්ස අත්තනායක සහ රවි කරුණානායක යන මන්ත්‍රිවරු ඊට එක්ව සිටියහ.”ජාතික ගැටලුව විසඳීම සඳහා පත් කරනු ලබන පාර්ලිමේන්තු තේරීම් කාරක සභාව සම්බන්ධයෙන් පැහැදිලි තීන්දුවකට පැමිණීම ඉතාම වැදගත්. ඒ වගේම ටී.එන්.ඒ. එකත් පමා නොවී තේරීම් කාරක සභභාවට තම අදහස් ඉදිරිපත් කළොත් හොඳයි” එ.ජා.ප නායකයා එම සාකච්ඡාවේදී කියා සිටියේය.එ.ජා.ප නායකයාගේ ප්‍රකාශය පිළිබඳව දෙමළ ජාතික සන්ධානයේ නායක ආර්. සම්බන්දන් කියා සිටියේ තම පාර්ලිමේන්තු කණ්ඩායම හමුවීමෙන් අනතුරුව ඒ ගැන තීන්දුවක් ගත හැකි බවයි.එ.ජා.ප බෞද්ධ කමිටුව විසින් සංවිධානය කරන ලද පිරිත් සජ්ජායනා පිංකමක් වෙසක් පොහෝ දිනයේ සිරිකොත එ.ජා.ප මූලස්ථානයේදී පැවැත්විණි. ඒ සඳහා එ.ජා.ප නායකයා ද සහභාගී විය. ඉන් අනතුරුව එ.ජා.ප නායකයා සහ එ.ජා.ප මහ ලේකම් තිස්ස අත්තනායක ගියේ පැපිලියාන ප්‍රදේශයේ තොරණ හා දන්සල විවෘත කිරීමටය. එම අවස්ථාවට බෙල්ලන්විල විමලරතන සහ කිනියාවල පාලිත යන හිමිවරුද වැඩම කර සිටියහ.එ.ජා.ප පාර්ලිමේන්තු කණ්ඩායම් රැස්වීම ගිය සතියේ අඟහරුවාදා පැවැත්විණි. ඒ පෙරවරු 10.00 පමණ පාර්ලිමේන්තු කමිටු ශාලා අංක දෙකේදීය. යාපනයේ පැවැති විපක්ෂයේ මැයි රැලියේදී කොටි කොඩියක් ප්‍රදර්ශනය කෙරුණාය කියන සිදුවීම පිළිබඳ පක්ෂයෙන් තීන්දුවක් ගත යුතු බවට එහිදී මන්ත්‍රිවරු කීප දෙනෙක්ම කියා සිටියහ.ඉන් අනතුරුව එ.ජා.ප මන්ත්‍රී කණ්ඩායමේදී නැගී සිටියේ සජිත් පේ‍්‍රමදාස සහ කරු ජයසූරිය යන මන්ත්‍රිවරුය. ඔවුන් කියා සිටියේ පාර්ලිමේන්තු වාද විවාද සඳහා තමන්ට ලබා දෙන කාලය වැඩි කර දෙන ලෙසටය. එහිදී එ.ජා.ප නායකයා කියා සිටියේ සෙසු මන්ත්‍රිවරුන්ගේ කාලය ලැබෙන්නේ නම් ඒ ගැන සැලකිල්ලක් දැක්විය හැකි බවයි.ගිය සතියේදී සුපුරුදු පරිදි ජනාධිපතිතුමාගේ ප්‍රධානත්වයෙන් කැබිනට් මණ්ඩලය රැස්වීය. එහිදී මැති ඇමැතිවරු කීප දෙනෙක් කැබිනට් මණ්ඩලයේදී කියා සිටියේ වැලි ප්‍රවාහන බලපත්‍ර ක්‍රමය නිසා රජයේ ඇතැම් නිලධාරීන් සහ පොලිස් නිලධාරීන් ලොරි සහ ට්‍රැක්ටර් හිමිකරුවන්ගෙන් අල්ලස් ලබා ගන්නා බව ය.“මටත් ඒ ගැන පැමිණිලි ලැබීලා තියෙනවා. වැලි ලොරිවල පර්මිට් ගැන ප්‍රශ්න කරලා පොලිසිය පගා ගන්නවා කියලා. ඒ නිසා මහජනතාවට සහනයක් සැලසෙන තීන්දුවක් ගත යුතුයි.” ජනාධිපතිතුමා කැබිනට් මණ්ඩලයේදී කියා සිටියේය.ඉන් අනතුරුව ඇමැතිවරු කීප දෙනෙක් ම පරිසර ඇමැති අනුර ප්‍රියදර්ශන යාපාට කරුණු ඉදිරිපත් කරන්නට වූහ. “වැලි කියුබ් එකක මිල අසීමිත ලෙස ඉහළ ගිහින් තිබෙනවා. මේ නිසා නිවාස ඉදිකිරීම් කටයුතු කරන උදවියට විශාල ගැටලු මතු වෙලා. ඒකට හේතුව වැලි ප්‍රවාහනය කරන ලොරි සහ ට්‍රැක්ටර් වල රියදුරන්ට පගා ගෙවන්නත් සිදුවීම. ඒ නිසා වැලි කියුබ් එකක් මිල කරන්නේ ඒ මුදලක් ඇතුළත් කරලා. ඒකයි වැලි කියුබ් එකක මිල වැඩිවීමට හේතුව“ ඇමැතිවරු පරිසර ඇමැති අනුර යාපාට කියූහ.ඉන් අනතුරුව ජනාධිපතිතුමා ඊට විසඳුමක් ඉදිරිපත් කළේ ය. හොඳයි එහෙම නම් වැලි කැනීම් සඳහා පමණක් බලපත්‍ර නියම කරන්න. වැලි ප්‍රවාහනයට බලපත්‍ර අහෝසි කරන්න. මොකද පොලිසියෙන් බේරෙන්න සමහරු වැලි ලොරි ට්‍රැක්ටර් හොර පාරෙන් ගමන් කරනවා. අන්තිමට ගම්වල තිබෙන පාරවල් ටිකත් කැඩෙනවා.” ජනාධිපතිතුමා කියා සිටියේ ය.එහිදී කැබිනඩ් මණ්ඩලයේදී සියලුම ඇමැතිවරු පාහේ නව තීරණයට ජනාධිපතිතුමාට ස්තුති කළහ. “මේක බොහොම හොඳ දෙයක් වෙයි. මොකද සමහර ප්‍රාදේශීය දේශපාලනඥයෝ වැලි ප්‍රවාහනයෙන් පගා ගහනවා.” ඇමැතිවරු රැසක් කැබිනට් මණ්ඩලයේදී කීහ.ගිය සතියේ බ්‍රහස්පතින්දා ජනාධිපතිතුමා පාර්ලිමේන්තුවට පැමිණි පසුව ආණ්ඩු පක්ෂයේ මැති ඇමැතිවරු සමඟ වැඩි වෙලාවක් ගත කළේ ය. එහිදී ජනාධිපතිතුමා ඉතා සැහැල්ලුවෙන් කියා සිටියේ “මං පාර්ලිමේන්තුවට එන්නේ බොහොම සතුටින්” කියා ය.පසුගිය මැයි දිනයේදී එ.ජ.නි.ස මැයි රැළිය සාර්ථක කර ගැනීමට කැපවීම පිළිබඳව ජනාධිපතිතුමා ආණ්ඩු පක්ෂයේ සියලු මැති ඇමැතිවරුන්ට එහිදී ප්‍රශංසා කළේ ය. මෙවර මැයි දින රැළියට රජය බලාපොරොත්තු වූවාටත් වඩා අති විශාල ජනතාවක් පැමිණීම ගැන ජනාධිපතිතුමා කතා කළේ සතුටිනි. ඉන් පසුව ජනාධිපතිතුමා මැයි දින රැළියේ සංවිධායක කමිටුවේ සිටි ඇමැති ඩලස් අලහප්පෙරුම සහ ශ්‍රී.ල.නි.ප බොරැල්ල සංවිධායක තිලංග සුමතිපාල ඇතුළු පිරිසේ කැපවීම අගය කළේ ය. “තිලංග බොහොම හොඳට මැයි රැළිය ගියා නේද” ජනාධිපතිතුමා පාර්ලිමේන්තුවේදී විමසා සිටියේ ය.“තිලංග මැයි රැළියේ සංවිධායක කමිටුවේ සිටි වෘත්තිය සමිති නියෝජිතයන්ට රාත්‍රි භෝජන සංග්‍රහයක් පිළියෙල කරන්න. ඒ අයට ස්තුති කරන්ඩ ඕනේ” ජනාධිපතිතුමා කියා සිටියේ ය. මේ අතරතුර මන්ත්‍රී තිලංග සුමතිපාල විසින් කොළඹ නගරයට පැමිණි සියලුම පෙළපාලි පැමිණීම වීඩියෝ තාක්ෂණය යටතේ පටිගත කිරීමට ද කටයුතු කොට තිබුණේ අනාගත මැයි දින රැළි තව තවත් සාර්ථකව පැවැත්වීමේ අරමුණිනි.ගිය බ්‍රහස්පතින්දා ජනාධිපතිතුමා හදිසියේම පාර්ලිමේන්තුවට පැමිණියේය. ඒ හිටපු ඇමැති ජෙනරාල් අනුරුද්ධ රත්වත්තේගේ අභාවය පිළිබඳ ශෝක යෝජනාව පිළිබඳ පාර්ලිමේන්තුවේ මැති ඇමැතිවරු අදහස් දක්වමින් සිටියදීය.ජනාධිපතිතුමා පැය භාගයක පමණ කාලයක් පාර්ලිමේන්තු සභාවේ රැඳී සිටියේය. ජනාධිපතිතුමා පාර්ලිමේන්තුවට පැමිණෙන විට ශෝක යෝජනා විවාදයේ අදහස් දක්වමින් සිටියේ ඇමැති මර්වින් සිල්වාය.“පින් මඳ පුතුන් සියයක් ලදුවත් නිසරු, ගුණ නැණ බෙලෙන් යුතු පුතුමය ඉතා ගරු” ඒ කවිය තමයි මට රත්වත්තේ මැතිතුමා ගැන කියනකොට මට මතක් වන්නේ. එතුමා දේශපාලනඥයෙක් නෙමෙයි. මා ඔහු සලකන්නේ වීරවරයෙක් හැටියටයි. හැමදාම ඉතිහාසයේ රටක් වෙනුවෙන් කෙනෙක් පහළ වෙනවා. රත්වත්තේ මැතිතුමා එහෙම කෙනෙක්. එජාපයේ අඥාදායක පාලනය යටතේ වර්තමාන ජනාධිපතිතුමා පාද යාත්‍රා යනකොට ඒ සමඟ ශක්තිමත්ව ගමන් කළ රත්වත්තේ මැතිතුමා ඉතිහාසගත වෙනවා” ඇමැති මර්වින් සිල්වා කියා සිටියේය.එහිදී ජනාධිපතිතුමා ඇමැති මර්වින් සිල්වා විසින් රත්වත්තේ හිටපු ඇමැතිතුමා ගැන දැක්වූ අදහස්වලට කන් දුන්නේ දැඩි අවධානයෙන් යුතුවය.ඉන් අනතුරුව හිටපු ඇමැති රත්වත්තේ මහතාගේ ශෝක යෝජනාව විවාදයට ගන්නා අවස්ථාව දැක බලා ගැනීමට පාර්ලිමේන්තුවට පැමිණ සිටි රත්වත්තේ ඇමැතිතුමාගේ බිරිය වෙන කාමන් රත්වත්තේ, පාර්ලිමේන්තු මන්ත්‍රී ලොහාන් රත්වත්තේ සහ මහනුවර නගරාධිපති මහේන් රත්වත්තේ ඇතුළු රත්වත්ත පවුලේ ඥාතිහු පාර්ලිමේන්තුවේ ජනාධිපති කාර්යාලයට කැඳවා ඔවුන් සමඟ සුහද පිළිසඳරක යෙදීමට ද ජනාධිපතිතුමා අමතක නොකළේය.එම අවස්ථාවට ඇමැති නිමල් සිරිපාල ද සිල්වා, සහ පාර්ලිමේන්තු මන්ත්‍රී ජේ. ආර්. පී. සූරියප්පෙරුම ද එක්ව සිටියහ.ගිය සතියේදී පාර්ලිමේන්තු මන්ත්‍රී නීතිඥ නාමල් රාජපක්ෂ විසින් නීති උපදේශන සමාගමක් ආරම්භ කළේය. ඒ කොළඹදීය. “මා ඉදිරියටත් දේශපාලනය සමඟම නීතිඥ වෘත්තියේ නියැළෙනවා. මගේ එකම අරමුණ නීතියේ පිහිට පතා එන ජනතාවට නීති උපදෙස් ලබාදීම” පාර්ලිමේන්තු මන්ත්‍රී නීතිඥ නාමල් රාජපක්ෂ එහිදී කියා සිටියේය.මේ අතරතුර ගිය සතියේදී තංගල්ල මහාධිකරණයේදී පාර්ලිමේන්තු මන්ත්‍රී නීතිඥ නාමල් රාජපක්ෂ නීතිඥ පහසුකම් ලබා ගැනීමට මූල්‍ය දුෂ්කරතා ඇති පුද්ගලයකු වෙනුවෙන් නොමිලේ සිය නීතිඥ සහාය ලබා දුන්නේය.ජාතික නිදහස් පෙරමුණේ නායක, ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍ය විමල් වීරවංශගේ සංකල්පයක් මත කොළඹ නගර සභා පිටියේ අපූරු වෙසක් කලාපයක් නිර්මාණය වී තිබිණි.කොළඹ නගරයේ ඌන සංවර්ධිත ජනාවාසවල දරු දැරියන්ගේ සහ තරුණ තරුණියන්ගේ පහන් කූඩු, භක්ති ගීත, නර්තනාංග වැනි නිර්මාණ ඇතුළත් කරමින් ඔවුන් දිරිගැන්වීමේ අරමුණෙන් සංවිධානය කරනු ලැබූ “ජනසෙවණ ස්වශක්ති වෙසක් කලාපය” පසුගිය 05 වැනිදා කොළඹ නගර සභා පිටියේ දී විවෘත කෙරුණේ ඇමැති විමල් වීරවංශ ඇතුළු විශේෂ ආරාධිතයන් පිරිසක් අතිනි.එම විශේෂ ආරාධිතයන් අතර කොළඹ නගරාධිපති මොහොමඩ් මුසම්මිල්, නියෝජ්‍ය නගරාධිපති යූ.එල්.ටයිටස් පෙරේරා යන අය ද වූහ.වෙසක් කලාපය නැරඹූ ඇමැති විමල් වීරවංශ සහ මොහොමඩ් මුසම්මිල් ඉතා සතුටට පත්වූයේ ඉහත කී ඌන සංවර්ධිත ජනාවාසවල දූදරුවන්ගේ නිර්මාණවල අපූර්වත්වය දැකීමෙනි.”ඔබතුමාට මතකද අපි ඒ දවස්වල වාද විවාද කරපු හැටි.” ඇමැති විමල් වීරවංශගේ මතකය අනූව දශකයේ අග භාගය වෙත රැගෙන යමින් නියෝජ්‍ය නගරාධිපති ටයිටස් පෙරේරා පැවසුවේය.”ඔව්! මොකද අමතක. 1997 පළාත් පාලන මැතිවරණයෙන් කොළඹ මහ නගර සභාවට තේරී පත්වෙලා අපි කටයුතු කරපු අන්දම මට අද වගේම මතකයි” විමල් වීරවංශ කීය.වෙසක් කලාපය නැරැඹීමෙන් අනතුරුව එහි තිබූ කෝපි දන්සලෙන් කෝපි කෝප්පයක රස බැලිමට ද විමල් වීරවංශ හා මොහොමඩ් මුසම්මිල් ඇතුළු ආරාධිතයෝ අමතක නොකළහ.අමාත්‍ය විමල් වීරවංශ පසුගිය 10 වැනිදා වවුනියාව බලා පිටත්වූයේ එදිනට යෙදී තිබූ ඉතා වැදගත් කර්තව්‍යයකටය.රාජ්‍ය උකස් හා ආයෝජන බැංකුවේ වවුනියා ශාඛාව හා සේවා මධ්‍යස්ථානය විවෘත කිරීමත් 8%ක සහනදායී පොලියකට වවුනියා දිස්ත්‍රික්කයේ නිවාස අහිමි පවුල් 150කට රුපියල් ලක්ෂ 02 බැගින් ණය මුදල් ප්‍රදානය කිරීමත් එකී වැදගත් කර්තව්‍යය.මේ අවස්ථාවට පැමිණ සිටි උකස් හා ආයෝජන බැංකුවේ සභාපති නීතිඥ ජගත් වැල්ලවත්ත ඇතුළු නිලධාරීන් විමල් වීරවංශ පිළිගත් අතර ජගත් වැල්ලවත්ත තම කතාවේදී විශේෂ කරුණු කිහිපයක්ම අනාවරණය කර සිටියේය.”මේ බැංකු ශාඛාව පිහිටුවීමට මුල් වුණේ විමල් වීරවංශ ඇමැතිතුමායි. එතුමා මහ බැංකුව සමඟ සාකච්ඡා කොට නිවාස ණය බලාපොරොත්තු වන වවුනියාවේ ජනතාවට සහන සැලසීම සඳහා රාජ්‍ය උකස් හා ආයෝජන බැංකු ශාඛාවක වැදගත්කම අවධාරණය කොට තිබුණා. ඒ අනුව තමයි අපි තමුන්නාන්සේලාට මේ බැංකු ශාඛාව ලැබුණේ. සහනදායී පොලියකට නිවාස ණය ලබා ගන්නා ඔබට ජාතික නිවාස සංවර්ධන අධිකාරියේ තාක්ෂණික උපදෙස් යටතේ කඩිනමින් නිවෙසක් ඉදිකර ගැනීමට හැකියාව ලැබේවායි පතනවා.” ජගත් වැල්ලවත්ත එහිදී පැවසුවේය.වත්මන් කෑගල්ල දිස්ත්‍රික්කයට අයත් දැදිගම, කොටවෙහෙර, බෙලිගල සහ රඹක්කන කැලෑ දඹුල්ල යන රාජමහා විහාරස්ථාන අනුරාධපුර සහ දඹදෙණි රාජධානි සමය දක්වා දිවෙන දිගු ඉතිහාසයක් ඇති පුණ්‍ය භූමින්ය.ඒ අතුරින් දැදිගම කොටවෙහෙර මහා පරාක්‍රමබාහු රජතුමාගේ ජාත භූමිය ලෙස සැළකේ. එමෙන්ම දැදිගම බෙලිගල විහාරස්ථානය දඹදෙණි යුගයේදී දන්ත ධාතූන් වහන්සේ වැඩසිටි ස්ථානයක් ලෙස පැරණි පොත පතෙහි සඳහන් වේ.රඹුක්කන කැලෑ දඹුලු විහාරයට කැලෑ යන අපර නම පටබැඳී ඇත්තේ සුප්‍රකට රන්ගිරි දඹුලු විහාරස්ථානය තරමටම එය කළඑළි නැති නිසා වන්නට ද පිළිවන. කෙසේ වෙතත් ජනප්‍රවාදවල සඳහන් වන්නේ වලගම්බා රජතුමා රන්ගිරි දඹුලු ලෙන් විහාරය ඉදි කිරීමට මත්තෙන් පූර්ව සූදානමක් ලෙස කැලෑ දඹුලු ලෙන් විහාරය සකස් කළ බවය. පසුගිය වෙසක් පුන් පොහෝ දා සබරගමුව මහ ඇමැති මහීපාල හේරත් දිස්ත්‍රික්කය පුරා විවිධ ආගමික වැඩසටහන්වලට සහභාගි වූ අතර ඒ අතුරින් දැදිගම කොටවෙහෙර බෙලිගල සහ රඹුක්කන කැලෑ දඹුලු යන විහාරස්ථානවල වැඩි කාලයක් ගත කළේය.මහ පැරකුම්බා රජු උපන් දැදිගම කොටවෙහෙර කේන්ද්‍ර කර ගනිමින් නෙළුම්දෙණිය හන්දියේ සිට තුන්තොට දක්වා පළමු වරට වෙසෙක් කලාපයක් ද සංවිධානය කර තිබිණි. ඒ මහීපාල හේරත් ජන සහන පදනමේ සහ පාර්ලිමේන්තු මන්ත්‍රී කනක හේරත් ගේත් දායකත්වයෙනි.එහි පැමිණි මහ ඇමැතිවරයා අනතුරුව ක්‍රිස්තු වර්ෂ 1300 තරම් ඈතට දිවෙන දිගු ඉතිහාසයක් ඇති බෙලිගල රජමහා විහාරස්ථානයට පැමිණියේ වසර සිය ගණනකට පෙර සිට එම විහාරස්ථානයේ පැවැත්වෙන වෙසක් පෙරහරට සහභාගි වීමටය. බෝධාවල, කුඹල්ගම, තල්ගම, මැටියගනේ, ඈගල්ල, මීමුරේ, වඩුකන්ද යන බෙලිගල අවට ගම්මාන හතකින් වෙන් වෙන් වශයෙන් ආරම්භ ව පෙරහර හතක් සෑම වෙසක් දිනකම විහාරස්ථානය වෙත පැමිණෙන අතර මල්ගේ නමින් හැඳින්වෙන බෙලිගලට පමණක් ආවේණික සැරසිලි විශේෂයක් ද එම පෙරහරේ ප්‍රදර්ශනය වේ.තල්ගම වාසීන් සිය ගමින් ආරම්භ වන පෙරහරේ මංගල හස්තියා මත සධාතුක කරඬුව තැන්පත් කිරීම සඳහා මහීපාල හේරත්ට ආරාධනා කර තිබූ අතර සුබ නැකත උදාවන තුරු එම අවස්ථාවට සහභාගි වීමට පැමිණි රංජිත් සියඹලාපිටිය ඇමැතිවරයා සමඟ හිතවතකුගේ නිවෙසට ගොඩ වී සතුටු සාමීචියක නියැළිණි.අනතුරුව සධාතුක කරඬුව මංගල හස්ති රාජයා මත තැන්පත් කළ මහ ඇමැතිවරයා විහාරාධිපති දම්මල ධම්මාලෝක නාහිමි සමඟ එක්ව පැයකට ආසන්න කාලයක් ඒ ඒ ගමින් පැමිණි පෙරහර නැරඹීමට සෑහෙන කාලක් වැය කෙළේය.එදිනම මහ ඇමැතිවරයා රඹුක්කන කැලෑ දඹුලු විහාරස්ථානයට පිවිසියේ එහි නව බුදු මැදුර විවෘත කිරීමේ අවස්ථාවට සහභාගි වීමටය.රටේ පවත්නා යහපත් සාමකාමී වටපිටාව මෙන්ම වෙසක් පුන් පොහෝ දින සබරගමුව පළාතේ පැවැති ඉතා ප්‍රශස්ත කාලගුණික තත්ත්වය නිසා දස දහස් සංඛ්‍යාත පිරිස් විහාරාරාමවලට රොක්ව සිටි අතර වෑවලදෙණිය විහාරස්ථානයේ පැවැති පින්කමකදී මහ ඇමැතිවරයා සඳහන් කළේ මේ භුක්ති විඳින නිදහස එමෙන්ම කෝටියකට ආසන්න ජනතාව ප්‍රභාකරන්ගේ මරණ බියෙන් නිදහස් වීම පිළිබඳ මහින්ද රාජපක්ෂ ජනාධිපතිතුමාටත් රණවිරුවන්ටත් සෙත් පැතීම සෑම පුරවැසියකුගේම යුතුකම බවය.මෙවර ශ්‍රී පාද වන්දනා සමය නිමා කරමින් සධාතුක කරඬුව ඇතුළු පූජා භාණ්ඩ රැගත් පෙරහර පැල්මඩුල්ල ගල්පොත්තාවල ශ්‍රී පාද රජමහා විහාරස්ථානයට ළඟා වන විට 09 වැනි බදාදා රාත්‍රි 7.00 පසුවී තිබිණි.එදින සබරගමුව මහ ඇමැති මහීපාල හේරත් ගේ රත්නපුර මහජන දිනය විය. ඊට පෙර දින මැදි රැයේ දෙණියාය බලා ගිය මහ ඇමැතිවරයා ජනාධිපති පාර්ලිමේන්තු සම්බන්ධීකරණ ලේකම් කුමාරසිරි හෙට්ටිගේ ගේ අභාවප්‍රාප්ත මෑණියන්ගේ දේහයට අවසන් ගෞරව දැක්වීය.අනතුරුව බදාදා හිමිදිරි පාන්දර කෑගල්ල බලා ගිය මහ ඇමැතිවරයා යළි දහවල රත්නපුර කාර්යාලයට පැමිණියේය.2010 වසරේ කොළඹ විශ්වවිද්‍යාලයෙන් අධ්‍යාපනවේදී උපාධිය ලද සබරගමුව පළාතේ පදිංචි 31 ක් වූ සියලුම උපාධිධාරීන්ට ගුරු පත්වීම් ප්‍රදානය ද සිදුකළ මහ ඇමැතිවරයා අනතුරුව දේව පෙරහර පැල්මඩුල්ල විහාරස්ථානයට ළඟාවීමට මත්තෙන් එම ස්ථානයට ළඟා වීමට ද වග බලා ගත්තේය.2004 සබරගමුව ප්‍රධාන අමාත්‍ය ධූරයට පත්වීමෙන් පසු සෑම වසරකම සිරිපා වන්දනා සමය අරඹමින් උඳුවප් පෝදිනට පෙර දා හිමිදිරි උදෑසනම මහීපාල හේරත් ගල්පොත්තාවෙල විහාරස්ථානයට පැමිණ සමන් දෙවිඳුන් උදෙසා ප්‍රථම පූජා වට්ටිය තැබීම ද අනතුරුව වන්දනා සමය නිමා කරමින් දේවාභරණ යළි පැල්මඬුල්ලට වැඩමවීමෙන් පසු ප්‍රථම පූජා වට්ටිය තැබීම ද පුරා වසර 08ක් සිරිතක් වශයෙන් අඛණ්ඩව ඉටුකරයි. මෙවර ද පැල්මඩුල්ල විහාරස්ථානයට පැමිණි මහ ඇමැතිවරයාට සෙත් පතමින් අභිනව සිරීපාදස්ථානාධිපති බෙංගමුවේ ධම්මදින්න සබරගමු පළාතේ ප්‍රධාන සංඝනාහිමි සඳහන් කළේ මොන තරම් වැඩ රාජකාරි තිබුණත් අපේ මහ ඇමැතිතුමා කවදාවත් සමන් දෙවි හාමුදුරුවෝ අමතක කරන්නේ නැහැ යනුවෙනි.එහෙමයි අපේ හාමුදුරුවනේ සිරිපා පද්මය රකින සමන් දෙවි හාමුදුරුවොත් සමනල වැටියත් තමයි සබරගමුවේ ලොකුම උරුමය. ඒ උරුමයට ගරු බුහුමන් කිරීම ඒක ආරක්ෂා කිරීම පළාතේ මහ ඇමැතිවරයා හැටියට මගේ පළවැනි වගකීම.මහ ඇමැතිවරයා පැල්මඩුල්ල ගල්පොත්තාවෙල විහාරස්ථානයෙන් සමුගන්නා විට රාත්‍රි 9.00 පසුවී තිබිණි.විහාරස්ථානයේ රැස්ව සිටි දහස් සංඛ්‍යාත බැතිමතුන් අතර සිටි එක් වැඩිහිටියකු සඳහන් කළේ සමන්දෙවි හාමුදුරුවන්ට පූජා වට්ටියක් අරන් ගල්පොත්තාවෙලට මැති ඇමැතිවරුන්ගෙන් ඇවිත් හිටියේ කෑගල්ලේ ඉපදුණු මහීපාල හේරත් මහ ඇමැතිවරයා විතරක්මයි යනුවෙනි. කෙසේ වෙතත් යළි රාත්‍රියේ 10.00ට රත්නපුර මහ ඇමැති කාර්යාලයට පිවිසි මහ ඇමැතිවරයා එදින රාජකාරි කටයුතු නිමවා කෑගල්ල බලා නික්ම යනවිට ඊට පසු දිනට පහන් වෙමින් තිබිණි.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>13</day>
    </date>
    <link>http://www.silumina.lk/2012/05/13/_art.asp?fn=af1205131</link>
    <topic>ලෝක විනාශය තනිකර සීනිබෝල කතාවක්</topic>
    <author>සංවාදය කේ. සී. ජේ. රත්නායක</author>
    <content>මැයි මාසයේදී ග්‍රහ ලොව සුවිශේෂ, ග්‍රහමාරු ත්‍රිත්වයක් දක්නට ලැබිණ. ඒ අතරින් වඩා අවධානයට ලක් වූයේ වසර 12 කට පසුව සිදුවූ ගුරු මාරුවයි. මේ ග්‍රහලොව පෙරළිය ලෝකයට, රටට සහ ජනතාවට බලපාන්නේ කෙසේද? ප්‍රවීණ ඡ්‍යොතිෂවේදී මංජුල පීරිස් මහතා සමඟ කළ සම්මුඛ සාකච්ඡාවකි මේ.ග්‍රහලොව මහ බලවතා සුර ගුරු හෙවත් බ්‍රහස්පති මේ මැයි මාසයේදී අලුත් වෙනසකට මුල පුරන බවට අනාවැකි පළ වෙනවා. මැයි 17 දා මොකක්ද වෙන්න යන්නේ?2012 මැයි 17 දා බ්‍රහස්පතින්දා පෙරවරු 9.35 ට බ්‍රහස්පති ග්‍රහයා වෘෂභ රාශියට පිවිසෙනවා. ඒ මොහොතේ ගුරු රේවතී නැකතේ පිහිටනවා. නැකත තමා ග්‍රහයකුගේ ආත්මය ලෙස සලකන්නේ. සෞරග්‍රහ මණ්ඩලයේ උත්තරීතර ග්‍රහයා වන්නේත් බ්‍රහස්පති හෙවත් ගුරු ග්‍රහයායි. මේ ගුරු කොතරම් බලවත් ද කියතොත්, යම් රාශියක හෝ යම් ග්‍රහයෙක් ගුරුගේ දෘෂ්ටියට ලක් වුණොත් ඒ පමණින් දෝෂ භංග වී ජන්මියා බලවත් පුද්ගලයකු බවට පත් කරවනවා. ගුරු බලවත් වූ විට ඒ ජන්මියා උගතෙක් බවට පත් වෙනවා. නීතියට ගරු කරන, පොතපත ඇසුරු කරන, ගෞරව බුහුමාන ලබන උසස් පුද්ගලයකු බවටත් පත් කෙරෙනවා. සංසාරයේ දිගු කාලයක් පිනට නැඹුරුව ජීවත්වූ අයගේ ජන්ම පත්‍රයේ ගුරු බලවත්ව පිහිටන බවත් සඳහන් කරන්න කැමැතියි.යම් පුද්ගලයකු උපදින මොහොතේ ගුරු 1 - 4 - 7 - 10 කියන කේන්ද්‍රස්ථානයක පිහිටන අතරේ ලග්නය මීන හෝ ධනු වුණොත් ඒ පුද්ගලයාට ගුරු හංස යෝගය උදා වෙනවා. ජන්ම සමයේ ගුරු සමඟ සඳු පිහිටියොත් මහ බලගතු ගජකේෂරී යෝගය උදා වෙනවා. මේක මුදුන් මල්කඩක් බඳු රාජයෝගයක්. මේ යෝගයෙන් උපන් ශ්‍රේෂ්ඨ රාජ්‍ය නායකයෝ ලෝකයේ ඉන්නවා. මනුස්සයාට අත දිග හැර සුබපල දෙන ග්‍රහයෙක් හැටියටත් ගුරු හඳුන්වන්න පුළුවන්. ඒ වගේ ම මිනිසාගේ බාහිර හා ආධ්‍යාත්මික ගුණය ඇති කරවන්නේත් මේ ගුරු ග්‍රහයායි. ගුරු පුත්‍රකාරකයි. මේ වගේ ම ගුරු නීච වුණොත් මිනිසාගේ ගුණ ධර්ම පිරිහෙන තැනට කටයුතු යෙදෙනවා. ඒ විතරක් නෙවෙයි ජන්ම පත්‍රයේ ගුරු බලවත් ව පිහිටියොත් ඒ පුද්ගලයා ඉතාම කුඩා තැනක සිට උසස් තත්ත්වයකට පත් වෙනවා. ගුරු ගෝචර ගමනේදී සුබ රාශියකට පිවිසුණොත් නිලතල, නම්බුනාම, ධනය, කීර්තිය ආදී සියලු යස - ඉසුරු ලබා දෙන බවත් ඇත්ත. මෙන්න මේ ගුරු ග්‍රහයා තමා මැයි 17 දා වෘෂභ රාශිගත වෙන්නේ.ගුරු ග්‍රහයා වෘෂභ රාශියට පිවිසීම නිසා මනුෂ්‍යයාට, රටට, ලෝකයට, මොන වගේ විපාක ද අත් විඳින්න සිදු වන්නේ?විශ්ව කේන්දරයේ දෙවැන්නටයි ගුරු පිවිසෙන්නේ. මෙය ශ්‍රී ලංකාවට ඉතාමත්ම හොඳ කාලයක් බව කිව යුතුයි. ලංකා කේන්ද්‍රය කුම්භ. ඒ අනුව ගුරු පිවිසෙන්නේ පළමු වැනි කේන්ද්‍රස්ථානයටයි. එය විශේෂයෙන් ම ශ්‍රී ලංකාවට සුබදායක ග්‍රහ යෙදුමක්. වෘෂභ රාශිගත වන ගුරු එහි සිට පස්වැන්නට ත්‍රිකෝණාකාර දෘෂ්ටියක් හෙළනවා. මේ සෙනසුරුගෙන් එල්ල වෙන අනිටු දෝෂ තිබුණා නම් ඒ සියල්ලම භංග කරනවා. සමස්තයක් හැටියට ගත්තොත් ශ්‍රී ලංකාවාසීන්ට හා රටට, ඉතා වාසනාවන්ත ග්‍රහ මාරුවක් හැටියට මෙය හඳුන්වන්න පුළුවනි.සම්ප්‍රදායක ඡ්‍යොතිෂයේදී ගුරු හා සිකුරු පරම හතුරෝ හැටියටයි හඳුන්වන්නේ. දැන් ගුරු යන්නේ සිකුරු අධිපති වෘෂභ රාශියටයි. එහෙම නම් සතුරා ගේ ගෙදරදී වාසනාව පෑදෙන්නේ කොහොමද?ඇත්ත. “ගුරු ශුක්‍ර සදා වෛරඞ” කියලා තමයි කියන්නේ. නමුත් ඒ වෛරය ගණන් ගත යුතු නෑ. පන්සල් දෙකක හෝ නිකාය දෙකක හෝ නායක ස්වාමීන් වහන්සේ දෙනමක් අතර මත ගැටුමක් පවතිනවාය කියා හිතන්න. උසස් දැනුම, ගුණ ධර්මවලින් යුතු නිසා ඒ මත ගැටුම දුර දිග යන්නේ නෑ. ගුරු - සිකුරු සතුරුකමත් අන්න ඒ වගෙයි. මම මේකට තව උදාහරණයක් දෙන්නම්. රාම - රාවණ යුද සමයේදී රාමා - සීතා යම් අරමුණකට වනයට යනවා. කාලය ගතවෙද්දී සීතා දේවියගේ ලග්නයට ගුරු පිවිසෙනවා. ගුරු ලග්නයට ආවොත් බව භෝග සම්පත් ඇතිව රාජ භවනක ජීවිතය ගෙවන්න පින පෑදෙනවා. එදා රාවණා රජ්ජුරුවෝ සීතා පැහැර ගෙන එන්නේ රාජ භවනකටයි. මොන තරම් දුෂ්කර අවස්ථාවක වුණත් ගුරු සුබ රාශියකට පිවිසුණොත් සුබ විපාක දෙන බවට කිසිම සැකයක් නෑ.2011 නොවැම්බර් මාසයේදී ශනි තුලාවට පිවිසුණා. ඒ ග්‍රහ මාරුවත් සමඟ මේ ගුරු මාරුව සම්බන්ධ වන්නේ මොන ආකාරයට ද?එදා සෙනසුරු තුලාවට ගියේ තාවකාලික ගමනක් හැටියටයි. මැයි 16 දා ශනි නැවත කන්‍යා රාශියට පිවිසෙනවා. රාශියේ අග්ගිස්සටයි ශනි එන්නේ. මෙන්න මේ වෙලාවේ ඒරාෂ්ඨකයක් උදා කරනවාය කියලා ඡ්‍යොතිෂයේ සඳහන් වුණත් මම කලින් පෙන්වා දුන් ආකාරයට ගුරු ග්‍රහයාගේ දෘෂ්ටිය වැටීම නිසා අර දෝෂ සියල්ල භංග වෙනවා. රටේ නායකයන්ගේත්, ජනතාවගේත් මහත් පිනකටයි මැයි 17 දා ගුරු වෘෂභයට යන්නේ. වෘෂභයේ සිට පස් වැනි කේන්ද්‍රස්ථානය දකිනවා. ගුරු ශනි දැකීම නිසා සෙනසුරුගේ වක්‍ර ගමන නිසා හට ගන්නා දෝෂ සියල්ලම නිශේධනීය කරනවා. මේක වෙස් වලාගත් ආශිර්වාදයක්. නමුත් දේශපාලන කේන්ද්‍රයේ කුමන්ත්‍රණ හට ගැනීමට යම් ඉඩක් ඇති බවත් ඒ පිළිබඳව අවධානයෙන් කටයුතු කිරීමට නායකකාරකාදීන් වග බලා ගත යුතු බවත් සිහි තබා ගැනීම මැනවි.2011 නොවැමිබරයේදී සෙනසුරු තුලාවට ගියේ තාවකාලිකවයි කියා ඔබ කීවා. එහෙනම් ශනි නියමාකාරයෙන් තුලාවට යන්නේ කවදාද?2012 අගෝස්තු 04 දා පෙරවරු 8.44 ට ශනි ග්‍රහයා තුලා රාශියට පිවිසෙනවා. සෙනසුරුගේ රාජ භවන, උච්ඡභවන වන්නේත් තුලා රාශියයි. මෙයින් පසුව රටේ වැඩ කරන ජනතාවට සහනදායක කාල පරිච්ඡේදයක් උදා වෙනවා. ගුරු විශ්ව කේන්දරයේ දෙවැන්නටත්, ලංකා කේන්ද්‍රයේ පළමුවැන්නට පැමිණීමත් නිසා මෙතෙක් පැවතුණු මහජන කැලඹීම්, නොසන්සුන්තාවත් සමනය වෙනවා විතරක් නෙවෙයි මහජනතාව අතර ධාර්මික සිතුවිලි පැතිර යන්න ගන්නවා. ජනතාව සහ ආගමික ස්ථාන අතර සමීප සබඳතා ඇති වෙනවා. ආගමික ප්‍රබෝධයක් දකින්න ලැබෙයි. රාජ්‍ය නායකයා ඇතුළු රට වැසියන්ට දෙවියන්ගේ ආශිර්වාදයත් නො අඩුව ලැබෙනවා.මෙවර අලුත් අවුරුදු නැකැත් යෙදුණේ අවරටයි. ඒ අනුව අවුරුද්දම අවරට යයි කියලා සමහර ඡ්‍යොතිෂවේදියොත් කිව්වා. මොකක්ද ඔබේ මතය?ඡ්‍යොතිෂයේදී නැකත ඉතා ප්‍රබලයි. නැකත කියන්නේ පංචාංගයකි. දිනය, නැකත, තිථිය, යෝග යනාදිය එක්වීමෙන් නැකත සෑදෙනවා. දිනයෙන් අරුත් වන්නේ ආයුෂ. අවුරුදු නැකත සෙනසුරාදාට යෙදුණා නම් ආයුෂ ගැන කතා කරන්න දෙයක් නෑ. යෝගයෙන් නිරෝගී බව ඇතිවෙනවා. කර්මයෙන් කාර්ය සිද්ධ වෙනවා. ඔන්න ඔය විදිහට යෙදෙන නැකතෙන් මිනිසාගේ පව් දුරු කිරීමයි අදහස් කරන්නේ. අලුත් අවුරුදු උදාවට අරගෙන තිබුණෙත් ඒ වගේ සියුම්ව ගත් නැකත් බවයි මගේ මතය, ඔයිට වඩා හොඳ නැකත් ගන්නත් කිසිම ඡ්‍යොතිෂ සිද්ධාන්තයක් නෑ. අවුරුදු නැකත්වල කිසිම දෝෂයක් නෑ. අවුරුදු නැකත් අසුබයි කියා එක් කෙනෙක් දෙන්නෙක් කීවාට ඒක පුහු මතයක්. අලුත් අවුරුදු උදාවෙන් පසුව කිසියම් සංහිඳියාවක් දකින්න ලැබෙනවා.මේ කාලයේදී රාහු සහ කේතු ගෙන් රටට සහ ජනතාවට එල්ල වන්නේ එතරම් හොඳ කල දසාවක් නොවන බවටත් මතයක් තියෙනවා?රාහු - කේතු දෙදෙනාම ආපස්සට ගමන් කරන ග්‍රහයන්. දෙසැම්බර් 23 දා පස්වරු 5.27 ට තුලා රාශිගත වෙනවා. රාහු නීචයෙන් භංගවෙලා යන ගමන නිසා. රටටත් ජනතාවටත් කිසිම අසුබ විපාකයක් ගෙන දෙන්නේ නෑ. ග්‍රහයෙක් රාශියෙන් රාශියට යම් යම් කැලඹීම් හට ගන්නවා. නමුත් ඒවා බරපතළව ඉස්මතු වෙන්නේ නෑ.ඔබ කලින් කීවා ගුරු වෘෂභයට යෑම වෙස්වළා ගත් ආශිර්වාදයක් කියලා. මේක සාමාන්‍ය ජනතාවගේ හිතට සහ ඇඟට දැනෙන්නේ කොහොමද?ඡ්‍යොතිෂ කේන්ද්‍රයේ මට අවුරුදු විසි ගණනක අත්දැකීම් තියෙනවා. පොතපත වගේ ම මගේ අත්දැකීම් සහ පර්යේෂණවලින් ලබාගත් දැනුමත් මෙහිදී වැදගත් වෙනවා. මම බය නැතිව අනාවැකි කියන්නෙත් ඒ නිසයි. මේ රටේ මා තරම් අනාවැකි කී ඡ්‍යොතිෂවේදියෙක් නැති බවත් මට අවිවාදයෙන් කියන්න පුළුවන්. මා දුටු දෙයක් තබා යම් පුද්ගලයකුගේ කේන්ද්‍රයේ ගුරු සහ ශනි එකට පිහිටනවා නම් කවදාවත් ඒ පුද්ගලයාගේ අත මිට හිඟ වෙන්නෙ නෑ. හැම විටම ඔහු සතුව ධනයක් පවතිනවා. ගුරුට හා ශනිට එකට ඉන්න අමාරු වුණත් ඒ ග්‍රහයන් දෙදෙනා සප්තම දෘෂ්ටියකට එළඹීම නිසා මේ කාලයේදී රටේ ජනතාවගේ අත මිට සරුවෙන, ධනය ගැවසෙන වාසනාවන්ත ලැබීම් පෙන්වනවා. අන්න ඒක ගුරු මාරුවෙන් ඇඟට දැනෙන ප්‍රතිඵලයක් බවට පත් වෙයි. පුද්ගලයන් සහ ව්‍යාපාර, කර්මාන්ත යනාදිය දියුණුවෙන් දියුණුවට පත් වෙනවා. හැබැයි මොන ග්‍රහයා මොන රාශියට මාරු වුණත්, ග්‍රහ මණ්ඩලයේ නව ග්‍රහයෝම උච්ච වුණත්, කම්මැලි මිනිස්සුන්ට නම් ඒ වාසනාව උදා වෙන්නෙ නෑ. අවකල් ක්‍රියා කරන අයටත් පින පල දෙන්නෙ නෑ. උත්සාහවන්ත අයට, තමන්ගේ ඉලක්කයට යන්න වෙර දරන අයට නම් මේ මැයි 17 න් පසුව හොඳම හොඳම කාලයක් උදා වෙනවා. විශේෂයෙන් ම කියන්න ඕනෙ ධාර්මිකව ජීවිතය ගෙවන අතරේ රටට දැයට සේවයක් කරන්න ඕනෑ ය කියා වෙහෙසෙන හැම දෙනාටම මේ උදාවෙන්නේ අතිශයින්ම වාසනාවන්ත කාලයක්.2012 වසර පිළිබඳව සමහර අනාවැකි පළ වුණා. ලෝක විනාශයක් ගැනත් කියවුණා. මොකක්ද ඔබේ මතය?මාගේ ජීවිතයේ පුවත්පතකට පළමුවැනි වරට සම්මුඛ සාකච්ඡාව ලබා දුන්නේ සිළුමිණ පුවත්පතටයි. අන්න එදාත් මා ඔය ගැන අදහස් පළ කළා. ලෝකයේ යම් විනාශකාරී සිදුවීම් හට ගන්න පුළුවන්. ඒත් එය ලෝක විනාශයක් නොවෙයි. මේකට හේතු වෙන්නේ යුරේනස් සහ කුජ කියන ග්‍රහ දෙපළ පොළවට අධිපති බවක් පළ කරනවා. අඟහරු ගෙන් තමා වැඩිම බලපෑම එල්ල වන්නේ. මේ අඟහරු කරන්නේ මොකක්ද? කොහොම ද? කවදා ද? කියන කාරණා හරියට නිශ්චය කරන්න අමාරුයි. මනුෂ්‍යයකු හදිසි අනතුරකට තල්ලු කරලා ලේ සොලවන්න ක්ෂණිකව අඟහරු ක්‍රියාත්මක වෙනවා. අනිත් පැත්තෙන් ශනි කියන්නේ පාෂාණ සමඟ සම්බන්ධ ග්‍රහයෙක්. මේ කුජ - ශනි සංයෝගය නිසා පුද්ගලයන් ගේ රුධිර පීඩනය පවා ඉහළ නංවනවා. මේ අතරට යුරේනස් ගේ බලපෑම එල්ල වුණහම භූ චලන, වැනි ස්වාභාවික විපත් ඇති වීම ඉහළ යනවා. මේ තමා සොබාදහමේ හැටි. නමුත් ඒ සංසිද්ධියට මේ ගුරු මාරුවේ සෘජු සම්බන්ධයක් නෑ. නමුත් යම් විපතක් හට ගන්න තියෙනවා නම් ගුරු මාරුව නිසා හානිය සැලකිය යුතු මට්ටමකින් පහළ යෑම නම් ඇත්ත. නමුත් මේ කාලයේදී දේශීයව හා විදේශීයව බරපතළ හදිසි අනතුරු හට ගන්න තියෙන ඉඩ වැඩියි. අධිවේගී මාර්ගවල වුණත් ඉතා පරෙස්සමෙන් මෝටර් රථ ධාවනය කිරීමට රියදුරන් වග බලා ගැනීම මැනවි.ලෝක විනාශ කතාව අමතක කරමු. කාලගුණය විපරීතයි. මොකක්ද ඔබ දකින හේතුව?මේ සිද්ධිය ඡ්‍යොතිෂ ඇසින් දැක්කොත් මෙහෙමයි. ඉදිරියේදී සෙනසුරු සිටින තැනට අඟහරු එනවා. කුජ - ශනි යෝගය යෙදෙනවා. මේ කාලවලදී විශේෂයෙන්ම කාලගුණ විපර්යාස ඇති වෙන්න පුළුවන්. නමුත් ඔය ලෝක විනාශය නම් සීනිබෝල කතාවක්. නමුත් කුජ ශනි යෝග කාලයේදී ධාර්මිකව ජීවත්වීම, නම් ඉතා වැදගත්. නමුත් ලොව පුරා බිහිසුණු හදිසි අනතුරු වාර්තා විය හැකි කාලයක් බව මතක තබා ගැනීම වැදගත්.ක්ෂණික ලෝක විනාශයක් නෙවෙයි. මේ කෙටි කාලයකදී භූ කම්පන විශාල ගණනක් වාර්තා වුණා. අනතුරු ඉහළ යනවා. කාලගුණ පෙරළි නිසා හට ගන්නා හිම, සුළි සුළං, ගංවතුර වගේ ස්වාභාවික විපත් එන්න එන්නම වැඩියි. මොකක්ද මේ ලෝකයට වෙන්න යන්නේ කියලා අහනවා. ඔය තත්ත්වය තව කොපමණ කාලයක් පවතිනවා ද?ඔබ පෙන්වා දෙන කරුණු ඇත්ත. මේ විපර්යාස 2012 ට විතරක් සීමා වෙන්නෙත් නෑ. 2014 අගෝස්තු දක්වා ඔය විපර්යාස දිගින් දිගට දකින්න ලැබෙයි. අපි 2012 අවදානම් කියලා කතා කළාට 2014 ඊටත් වඩා අවදානම්. මොකද සෙනසුරු වෘශ්චික රාශියට ගිය විටයි ඒ තත්ත්වය හට ගන්නේ. වෘශ්චික අඟහරුට අයත් රාශියක්. හැබැයි මේ හැම ගැටලුවකටම පුද්ගලයා තුළ ආධ්‍යාත්මික ගුණ වගාව ඇති කරගන්න ඕනේ. ජනතාව පිනට - දහමට නැඹුරු වීමත් වැදගත්. බෝධි පූජා, දේව පූජා ආශිර්වාද පූජා මඟින් හොඳ ප්‍රතිඵල ලබා ගන්න පුළුවන්.මේ වසරේදී බුධ ග්‍රහයා ගේ හැසිරීමත් අමුතුයි. මේ නිසා උගතුන්ට - බුද්ධිමතුන්ට අපල කාලයක් කියලා මත පළ වෙලා තිබුණා?නෑ... ඒක අමූලික බොරුවක්. ග්‍රහ මණ්ඩලයේ පුංචා හැටියට හඳුන්වන බුධ ග්‍රහයා මැයි 05 දා රාත්‍රී 9.06 ට නීචයෙන් මිදෙනවා. අන්න ඒ නිසා උගතුන්ට - බුද්ධිමතුන්ට, ග්‍රන්ථ කර්තෘවරුන්ට ඉතාමත්ම හොඳයි. මතක තබා ගන්න මේක මාධ්‍යවේදින්ටත් හොඳ කාලයක්. තිබුණ අපල පවා දුරු වෙලා යනවා. මෙයින් පසුව ජූනි 05 දා බුධ මිථුන රාශියට ගිහින් භද්‍රා නම් පංච මහා පුරුෂ යෝගය උදා කරවනවා. බුධ මිථුනයේ බලවත් වෙනවා. මෙන්න මේ කාලයේදී මාධ්‍යවේදින් රාජ්‍ය නායකයන්ගේ සම්මානයට පාත්‍ර වෙයි. මේ රටේ සහ ලෝකයේ උසස් පොතපත පළ වෙන්නට ගනියි.සාහිත්‍ය කලාවේ ප්‍රබෝධයක් ඇතිවන බව ද කියන්නෙ?ඇත්තෙන්ම ඔව්. මාර්ටින් වික්‍රමසිංහ වැනි සාහිත්‍ය සූරීන් මේ රටින් තවත් බිහි වෙනවාට කිසිම සැකයක් නෑ.එක්තරා පුවත්පතක පළ කර තිබුණා මැයි 17 ගුරු මාරුව නිසා රාජ්‍ය පාලකයන්ට වැරැදි උපදෙස් ලැබෙන නිසා ආණ්ඩුව පිස්සු කෙළින් තත්ත්වයකට පත් වෙනවා ය කියලා. දේශපාලන පැත්තෙන් ඔබ ගුරු මාරුව දකින්නේ කොහොම ද?ඔය කතා අහන කොට මට නම් හිනා යනවා. අපි ජනාධිපතිතුමා ගැනම කතා කරමුකෝ. ඒ මේ රටේ වාසනාවට පහළ වුණ පින්බර රාජ්‍ය නායකයා. එතුමා ගුරු මහා දශාව ගෙවමින් සිටිනවා. ලග්නයෙන් 9 වැන්න පෙර පින් ගැන කියවෙන ස්ථානයට මහා දශාධිපතියා පැමිණීම උත්පත්තියෙන් කෝටියක් දෝෂ භංග කරනවා. එවැනි බලයක් විහිදුවන ගුරු ග්‍රහයා 9 වැන්නට පැමිණීමත් සමඟ ම මීට පෙර දශක තුනක ගිනිදැල් නිවුණා වගේ ම රටේ ජනතාවගේ බඩගින්න නිවිලා ශ්‍රී ලංකාව ආසියාවේ ආශ්චර්යය කරා යන ගමනට අති විශාල රුකුලක් ලබා දෙනවා. මේ ගුරු මාරුවත් සමඟම රටට සෞභාග්‍ය උදා කරවන්න ජනාධිපතිතුමාට යෝධ ශක්තියක් ලැබෙනවා. ඒ විතරක් නෙවෙයි ශ්‍රී ලංකාවට එරෙහිව ක්‍රියා කරන සතුරන්ට නපුරු විපාක විඳින්න ලැබෙන හැටිත් දකින්න ලැබෙයි. ශ්‍රී ලංකාවේ බලය පින්බර බව ලෝකයටම පෙනෙන්න ගනීවී.ඔබ මේ අනාවැකි පළ කරන්නේ කොහොම ද? මොකක්ද ඔබේ ක්‍රමවේදය?ලෝකායතන ඡ්‍යොතිෂය හා රටේ කේන්දරය පදනම් කර ගන්නවා. ජපානයේ බිහිසුණු සුනාමිය හට ගැනීමට මාස හතකට කලින් මම ඒ බව මෙරට ඉංගී‍්‍රසි පුවත්පතක් මඟින් ජපන් තානාපති කාර්යාලයට දැනුම් දුන්නා. විශ්ව කේන්ද්‍රයේ මේෂ රාශියත් ශ්‍රී ලංකා කේන්ද්‍රයේ කුම්භ ලග්නයත් පදනම් කරගෙන මා ශ්‍රී ලංකාවේ අනාගතය දකිනවා. මේ රටට හතුරුකම් කළ හා නොකළ රාජ්‍ය නායක නායිකාවන් දෙපක්ෂයම අනාගතයේ මෙහි සුහද සංචාරවල යෙදෙනවා. ලෝකයේ මහා ධන කුවේරයන් තමන් වඩාත්ම පි‍්‍රය කරන තැනක් බවටත් ශ්‍රී ලංකාව පත් වෙනවා. මේවා මා මීට පෙර සඳහන් කළ අනාවැකි. ශ්‍රී ලංකාව ඉදිරියට තව තවත් බැබලෙන්න ගන්නවා. කෘෂිකර්මාන්තය, සංචාරක සහ භූමි සම්පත්වලින් අපේ වාසනා ගුණය තවත් ඉහළ නඟීවී. තෙල් සම්පත ස්ථිර වශයෙන්ම ලැබෙන දෙයක්.2011 දී ශනි තුලාවට ආවේ වසර 30 කට පසුවයි. ත්‍රස්තවාදී කරදරයත් වසර 30 ක් මේ රටේ පැවතුණා. ඒ දශක තුන සෙනසුරු අපලයට හසුවුණා ද දන්නේ නෑ. නමුත් ඉදිරියට ඔබ දකින්නේ කොහොම ද?මේ නුදුරු අනාගතයේ නම් එවැනි අවදානමක් පෙන්නුම් කරන්නේ නෑ. හොඳ දේ වපුරලයි තියෙන්නේ. අනාගතයේදී හොඳ අස්වැන්න නෙළා ගන්න ලැබෙයි. අපේ දරුවන්ට දරුවන්ගේ දරුවන්ට ඉතා සුබ අනාගතයක් පැහැදිලිව දකින්න ලැබෙනවා. හැබැයි තව වසර 50 කට පසුව වුණත් අපි ජාතියක් හැටියට මුවෙක් වගේ නිතර සෝදිසියෙන් හැසිරීමයි වඩා වැදගත් වෙන්නෙ. අවධානය සහ ශක්තිය නිරතුරුව පවත්වා ගැනීම හැම අතින් ම හොඳයි.ප්‍රකට පුද්ගලයින්, සාහිත්‍යධරයින්, දේශපාලනඥයින්, කලාකරුවන් වැනි අයට අපල කාලයක් ගෙවන්න වෙනවා ය කියලා තවමත් ඇතැම් ඡ්‍යොතිෂවේදීන් මත පළ කරනවා.එහි යම් සත්‍යයක් තිබුණා. නමුත් මේ සාකච්ඡාව පුවත්පතේ පළ වෙත්දී සමහර විට ඒ අපල කාලය හමාර වෙලා තියෙන්නත් පුළුවන්. මොකද 2012 මැයි 05 / 2012 මැයි 16 / 2012 මැයි 17 කියන දවස්වල සිදුවෙන ග්‍රහ මාරු ත්‍රිත්වය සමඟම ඒ අපල කාලය සහමුලින්ම ඉවත් වෙනවා. නැවත කියන්න කැමතියි ඒ සියලු අපල දැන් අවසන්. හැමෝටම සතුටු වෙන්න පුළුවන් කාලයක් උදා වෙනවා.සංවාදය කේ. සී. ජේ. රත්නායකගුරු මාරුව ලග්නවලට බලපාන හැටි මේෂ ඉඩකඩම් නිවාස ලාබ මේෂ ලග්න හිමියන් ගේ දෙවැන්නට ගුරු පිවිසීම නිසා ධනය ලැබීමට ඉතා යහපති. මේෂ ලග්න හිමියන් ගේ උත්පත්ති කේන්දරය බලවත් නම් මෙය ලැබීම් අතින් හොඳම කාලයකි. ඉඩකඩම්, නිවාස ලාබ හිමිවෙයි. බලාපොරොත්තු ඉටු වෙයි. හොඳ දෑවැදි සහිතව මංගල යෝජනා සාර්ථක වෙයි. අනුන් ගෙන් උදව් උපකාර ලැබෙන නඩු හබවලින් ජය ලැබෙන සුබ කාලයකි. වෘෂභ මංගල යෝග වෘෂභ ලග්න හිමියන් ගේ ලග්නයට ගුරු පැමිණීම නිසා කෝටියක් දෝෂ භංග කෙරෙනවා. ප්‍රසිද්ධිය, කීර්තිය, ගලා එනවා. ලේඛකයන් ට ගත් කතුවරුන්ට යහපත් කාලයක්. තරග විභාගවලින් ජය. ආදායම් මාර්ග, ව්‍යාපාර සරු වෙනවා. බලවත් පුද්ගලයන් සමඟ උරෙනුර ගැටී කටයුතු කළ හැකි කාලයක් උදා වෙනවා. මංගල යෝග යෙදෙනවා. වෘෂභ ලග්න හිමියන්ට ගුරු මාරුව ඉතා යහපත් බව කිව යුතුයි. මිථුන කට පරෙස්සම් කරගන්න මිථුන ලග්න හිමියන් ගුරු මාරුව එතරම් සුබ නැති බව කිව යුතුයි. නමුත් මිශ්‍ර ඵල අපේක්ෂා කළ හැකියි. කට පරෙස්සම් කැර ගැනීම නම් ඉතාම වැදගත්. සුළු ආරවුලක් විශාල ගැටුමක් බවට පත් වන්නට ඉඩ නොදිය යුතු බව සිහි තබා ගැනීම මැනවි. එසේ නොවුණහොත් කළ කෝලාහල, නඩු හබ පවා ඇති වෙන්න පුළුවනි. මිථුන ලග්න හිමියන් වාහන පැදවීමේදීත් ඉතා පරෙස්සම් විය යුතුයි. විවාහ ජීවිතයේ මත ගැටුම් ඉතා සිහි බුද්ධියෙන් විසඳා ගැනීම ගැන නිතර සිත් තබා ගන්න. ගැටුම් මඟ හැර සිටීමයි වැදගත් වන්නේ. පවුලේ ප්‍රශ්න අධිකරණය දක්වා ගෙන යන තැනට වැඩ නොකළ යුතුයි. කටක තනතුරු උසස්වීම් කටක ලග්න හිමියන්ගේ 11 වැන්නට කර්මස්ථානයට ගුරු පිවිසීම ඉතා යහපත්. රැකී රක්ෂා අපේක්ෂා කළ අයගේ බලාපොරොත්තු ඉටු වෙයි. තනතුරු උසස්වීම් සහිතයි. අපේක්ෂාවෙන් සිටි දෙයක් නොලැබී ගියා නම් එය මේ කාලයේ දී අත්පත් කර ගන්න ලැබෙනවා. වාසනාවන්ත සුළු කාල පරිච්ඡේදයකි. සිංහ කැපී පෙනෙන තත්ත්වයක් සිංහ ලග්නයේ 10 වැන්නටයි ගුරු පිවිසෙන්නේ. පන්සලට, දේවාලයට, ආගමික ස්ථානවලට යන්න අවස්ථාව උදා වෙනවා. ආගමික නායකයන් ගෙන් හොඳ අවවාද උපදෙස් ලැබෙන කාලයක්. දැනුම වර්ධනය වන්නට පටන් ගන්නවා. යන එන තැන කැපී පෙනෙන තත්ත්වයක් හිමි වෙනවා. සිංහ ලග්න හිමියන්ටත් ඉතා වාසනාවන්ත කාලයකි. කන්‍යා විදේශ ශිෂ්‍යත්ව කන්‍යා ලග්න හිමියන්ට මේ ගුරු මාරුව ඉතාම හොඳයි. ගුරු 9 වැන්නට පැමිණීම අධ්‍යාපනය ඉතා යහපත්. දේශ දේශාන්තරවල සංචාරයේ යෙදීමට සහ විදේශ ශිෂ්‍යත්ව යනාදිය ලබා ගැනීමට අනගි අවස්ථා උදා වෙනවා. සිතුම් පැතුම් බලාපොරොත්තු ඉටු වෙනවා. උසස් පුද්ගලයන් දැන හඳුනා ගැනීමට ලැබෙනවා. නඩු හබවලින් ජය ලබාගන්න පුළුවන්. වන්දනා ගමන් යෙදෙන කාලයකි. දරු සම්පත් අපේක්ෂා කළ අයට පින්වත් දරු ලාබ හිමි වෙනවා. ග්‍රන්ථ කරණයට දක්ෂතා මතු වෙනවා. රාජ්‍ය සම්මානයන්ට පාත්‍ර වෙනවා. ශරීර සෞඛ්‍ය සම්බන්ධයෙන් තිබුණු ගැටලු ම¼ඟ හැරෙන ඉතා වාසනාවන්ත කාලයකි. තුලා ගමන් බිමන් වලදී ප්‍රවේශමෙන් කේන්ද්‍රයේ අටවැන්නට ගුරු පැමිණීම කර්ම ගුරු අපලයයි. එය එතරම් සුබ තත්ත්වයක් නොවේ. ජීවිතයේ ගැටුම්කාරී සමයක් උදා වන්න ඉඩ තියෙනවා. කලකිරීම්වලට හේතු යෙදෙනවා. ගමන් බිමන් වලදී හදිසි අනතුරුවලට ලක්වීමට ඉඩ තිබෙන නිසා පරෙස්සම් වීම ඉතා වැදගත්. විවාහපේක්ෂකයන් ගේ මංගල කටයුතු පමාවන්න ඉඩ ඇත. නිධන් ගත රෝග ඉස්මතුවීමට ද ඉඩ තිබේ. මේ නිසා ඉතා ඉවසීමෙන් බුද්ධිමත්ව කටයුතු කළ යුතු කාලයක් බව සිහි තබා ගැනීම මැනවි. වෘශ්චික සුබ කාලයක් වෘශ්චික ලග්න හිමියන්ටත් ගුරු මාරුව සුබ කාලයක්. ව්‍යාපාර දියුණුවටත් යහපත්. ගුරු කේන්ද්‍රයේ 7 වැන්නට පැමිණීම මංගල යෝග උදාවීමකි. විවාහයක් ගැන මඟ බලා සිටි අයට මේ හොඳ කාලයක්. වාසනාව, ප්‍රසිද්ධිය, කීර්තියට හේතු යෙදෙනවා. වෘශ්චික ලග්න හිමියන්ටත් ඉතා සුබ කාලයක්. ධනු සතුරන් වැඩිවෙයි ධනු ලග්න හිමියන්ට ගුරු මාරුවෙන් සුබ අසුබ මිශ්‍ර ප්‍රතිඵල ලැබෙනවා. මේ කාලයේ දී සතුරන් වැඩි වන කාලයක්. ශරීර සෞඛ්‍ය සම්බන්ධයෙන් විමසිලිමත් විය යුතුයි. කරන කියන කටයුතු පිළිබඳව හොඳ අවධානයෙන් සිටීම අත්‍යවශ්‍ය වන කාලයකි. යන එන තැන ගැටුම් මතුවිය හැකි නිසා හැකිතාක් එවැනි අවස්ථා මඟ හැර සිටීම බුද්ධිගෝචරයි. දුර දිග නොබලා කරන කියන කටයුතු නිසා කරදර ඇති විය හැකි හෙයින් හැම විටම සිතා මතා කටයුතු කිරීම වැදගත්. මකර බලාපොරොත්තු ඉටුවෙයි මකර රාශියේ පුත්‍රස්ථානය ගුරු පැමිණීම ඉතා යහපත්, විදේශ අධ්‍යාපනය, ග්‍රන්ථකරණය, රැකී රක්ෂා ලැබීම් යනාදියට හොඳ කාලයක් උදා වෙනවා. දරුවන්ගේ දක්ෂතා දැක සතුටු වෙන්න ලැබෙනවා. ජීවිතයේ ප්‍රගතියකට මුල පුරන කාලයකි. ගුරු 5 වැන්නට පැමිණීම නිසා මෙතෙක් ඉටු නොවුණ බලාපොරොත්තු සඵල කරවන තත්ත්වයක් ද පෙන්නුම් කරනවා. කුම්භ නිවාස සිහින සැබෑවෙයි කුම්භ ලග්න හිමියන්ගේ හතරවැන්නට ගුරු පිවිසීම නිසා ඉතාම සුබයි. මෙතෙක් පැවති නිවාස සිහින සැබෑ වෙනවා. ඉඩම් මිලට ගැනීමටත් ලැබීම පවතිනවා. ව්‍යාපාර දියුණුව, ඥාතීන්ගේ උදවු ලැබීම, විදේශ ගමන්, අලුත් ප්‍රේම සබඳතා, වටිනා භාණ්ඩ ලැබීම යනාදියටත් හොඳයි. කුම්භ ලග්න හිමියන්ට ගුරු මාරුව සුබම සුබ කාලයකි. මීන විභාග ජය මීන ලග්නයට නම් ගුරු මාරුව ඉතාම අසුබයි. ලග්නයෙන් 8 වැන්නට ගුරු පිවිසීම යහපත් තත්ත්වයක් නෙවෙයි. අෂ්ඨම සෙනසුරු ඒරාෂ්ඨකය මදිවට ගුරු තුන් වැන්නට පිවිසීම නිසා ප්‍රශ්න කරදර ඉහළ යන්න පුළුවනි. නමුත් දරු ඵල බලාපොරොත්තුවෙන් සිටින අයට නම් ඒ අදහස් ඉටුවන කාලයකි. විභාග පරීක්ෂණ යනාදියෙන් ජයග්‍රහණ ලබාගන්න පුළුවන්. අලුත් රැකියා, නිලතලවලට හිමිකම් ලැබෙනවා. මීන ලග්න හිමියන් ගමන් බිමන් යෑමේදී ඉතා පරෙස්සම් විය යුතුයි. හදිසි අනතුරු ගැන දැඩි අවධානය යොමු කොට වාහන පැදවීම සහ වාහනවල ගමන් යෑමේදී සැලකිලිමත් වීම වැදගත්. ගිවිසුම් යනාදිය අත්සන් කරන්නේ නම් දෙවරක් සිතා බලන්න. තනි මතයට වැඩ කිරීමට මේ සුදුසු කාලයක් නොවේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>13</day>
    </date>
    <link>http://www.silumina.lk/2012/05/13/_art.asp?fn=af1205132</link>
    <topic>කොරියාවේ රැකියාවට ගිහින් ගෙදර ආවේ පෙට්ටියෙන්</topic>
    <author>  දයා ඩී. ෆොන්සේකා මහියංගන - එච්.එම්. රංජිත් කරුණාවීර අකුරැස්ස - තේජා විදාරූප ඡායාරූපය– රංජිත් කරුණාවීර</author>
    <content>රට රැකියා සිහිනය සැබෑ කරගන්නට කොරියාවට ගිය ශ්‍රී ලාංකික තරුණයන් තිදෙනකු හදිසි අනතුරකින් වියෝවීමෙන් ඒ දෙමාපියෝ සහෝදර සහෝදරියෝ හඬති වැලපෙති.සිය උත්සාහයෙන් කොරියානු භාෂාව ඉගෙගෙන සිය පවුල්වල ආර්ථික තත්ත්වය සවිමත් කිරීමේ හා රට රැකියාවක නියැළීමේ ආශාවෙන් කොරියාවට ගිය ඔවුන් ඒ කර්මාන්තශාලාවේ හොඳම සේවකයන් වීම ද විශේෂයකි.තවත් විශේෂයක් වන්නේ ඔවුන් තිදෙනාම සිය දෙමාපිය සහෝදර සහෝදරියන්ට ආදරය කළ ගමේ ගොඩේ වෙල් ඉපනැලිවල දුව පැන ඇළේ දොළේ නාමින් ගැමියන් සමඟ ජීවත්වුණු ගැමි තරුණයන් වීම ය.කොරියාවේ ආපන ශාලාවක සිදුවූ විදුලි කාන්දුවක් නිසා ඇතිවූ දුම ඉවසාගත නොහැකිව ඒ ශාලාව ඇතුළත සිරවී හුස්ම හිරවීමෙන් මියගිය ඒ තරුණයන් තිදෙනා වන්නේ හොරණ කුඹුක 23 හැවිරිදි ගැමුණු ජයකොඩි, මොරවක අතුඇළ 27 හැවිරිදි කේ. කේ. ගයාන් චාමර අත්තනායක හා හසලක වේරගංතොට 24 හැවිරිදි තිලංක සෂික ජයසූරිය යන තිදෙනාය.අපි ඔවුන්ගේ දෙමාපියන් හා නෑයන් සොයා ඔවුන්ගේ ශෝකය බෙදාගන්නට ඔවුන්ගේ නිවෙස්වලට ගියෙමු.අප මුලින්ම ගියේ හොරණ කුඹුක ගැමුණු ජයකොඩි තරුණයාගේ නිවෙසටය. ඒ වන විටත් ඔහුගේ මෘතදේහය තැබීමට ගෙදර සූදානම් කරමින් තිබිණ.”මට නැතිවුණේ බුදුපුතෙක්. අපේ පවුලෙ සියලු දෙනාම හිටියෙ යාළුවො වගේ. මගේ බුදුපුතා මාත් එක්ක ගමන් බිමන් ගියෙත් සමහර විට මගේ කරට අත දමාගෙන. “තාත්ත රස්සාවක් කරන්න එපා මං සල්ලි එවන්නං. තාත්තා රස්සාවකට ගියොත් මං මැෂින් එකට අත කපාගන්නවා” කියලයි පුතා මට කිව්වෙ. මගේ පුතා අම්මට තාත්තට විතරක් නෙවෙයි අක්කටයි අයියටයි දෙන්නටත් හරිම ආදරෙයි. ඒ තුන්දෙනා ගෙදර ඉන්නකොට ගෙදර පිරිලා වගේ. දැන් මගේ මැණික් තුනෙන් එකක් හොරු අරගෙන ගිහින්. ඒත් මං අඬන්නෙ නැහැ. දුක දරාගෙන ඉන්නවා. මේක තමයි සොබාදහම. මං හිත හදාගෙන ඉන්නවා. පුතා නැතිවුණු බව මං දැනගත්තෙ පස්වැනිදා රෑ. මං දවස් තුනක් මේ බව අම්මගෙනුයි ලොකු දුවගෙනුයි හංගගෙන තනියම ඇඬුවා. ඒ ගොල්ලො අඬනව මට බලාගෙන ඉන්න බැරි හින්ද. මං ඊයේ තමයි අම්මටයි ලොකු දුවටයි දරුවට වෙච්ච විපත්තිය කිව්වේ”. ගැමුණු ජයකොඩි ගේ පියා වන ජේ. ඒ. පී. ඇස්. ජයකොඩි මහතා කඳුළු පිරි දෙනතින් අපට කී කතාවයි. ජයකොඩි මහතා දෑස්වලින් කඳුළු හංගා ගන්නට උත්සාහ කළත් වරින් වර දෙනෙතින් පිටවන කඳුළු පහත්වී සිය සරමෙන්ම පිසදමමින් අප හා කතාකරයි.’සමහර පත්තරවල දාල තිබුණේ අපේ ළමයි ගැන නරක විදිහට. ඒ අය සමාජ ශාලාවකට ගියා කියලා. මට ලැබුණු ආරංචි විදිහට ඔවුන් ගිහින් තියෙන්නේ වැඩ කරපු සමාගමේම වාහනයකින්. යාළුවො කට්ටිය එකතුවෙලා. අනික මගේ දරුවා ඔය විපත්තියට මූණ දීල තියෙන්නෙ එයාගෙ යාළුවො දෙන්නව බේරගන්න ගිහින්. මෙයා මුලින් බේරිලා දුවල ඇවිත් තියෙනවා. පස්සෙ යාළුවො දෙන්න බේරගන්න ආයෙත් ගිහින් ඒ අය එක්ක ගෙන එද්දි තමයි එයාටත් මේ දේ සිද්ද වුණේ. එයා මැරිල තියෙන්නෙ යාළුවො දෙන්න දෑතට අල්ලගෙනයි.ජයකොඩි මහතා තවදුරටත් කීයේ කඳුළු පිසදමමිනි. සීයාට කන් ඇහීම අඩු නිසා ශ්‍රවණාධාරයක් ගන්න සල්ලි එවනවා කිව්වා - මොරවක ගයාන්ගේ මව ගීතාරාණි මගේ පුතා මැරිලා තියෙන්නේ අනෙක් දෙන්න බේරගන්න ගිහින් - කුඹුකේ ගැමුණුගේ පියා ජයකොඩි එයා මටයි අම්මලා තාත්තලටයි අක්කටයි එක වගේම ආදරෙයි - හසලක තිලංගගේ බිරිඳ චතුරිකාඑයා හොඳ ගුණධර්ම තියෙන ළමයෙක්. අම්මට තාත්තට සහෝදරයන්ට විතරක් නෙවි අහල පහළ අයටත් හරි ආදරෙයි. අහල පහළ අයගෙ ප්‍රශ්නවලට පවා මුහුණ දී ඔවුන් විපත්වලින් බේරගෙන තියෙනවා. දවසක් ළමයෙක් මාළු ටැංකියකට වැටිලා ඒ ළමයව බේරගෙන රෝහලට ගෙන ගියා. තවත් මේ ළඟ දරුවෙක් ගහක් කපන කොට ගහ ඇඟ උඩට වැටිල මෙයා තමයි තනියම ගහ අයින් කරල ඒ දරුවව ත්‍රීවීල් එකක දාගෙන රෝහලට අරගෙන ගිහින් ඒ ළමයගෙ ජීවිතය බේරගත්තෙ. මෙයා එහෙදිත් යාළුවො වෙනුවෙන් තමා ජිවිතය දීලා තියෙන්නෙ.”මියගිය ගැමුණු ජයකොඩිගේ මව වන එස්.ඒ.රම්‍යලතා අප සමඟ කතාකළේ ද හැඬූ කඳුළිනි. ඇගේ නෙත්වල හඬන්නට තවත් කඳුළු නැති තරමයි.”පුතා රට ගියේ අපිට හොඳ ජීවිතයක් ලබාදෙන්න. පොසොන් එකට තාත්තවයි අම්මවයි දඹදිව වන්දනාවෙ යවන්නයි හිතාගෙන හිටියෙ. එයාව රට යවල හම්බ කරගන්න තරමට අපේ ආර්ථිකය වැටිල නැහැ. එයාගේ ආසාවට මයි ගියේ.කොරියන් භාෂා විභාගයෙන් ඉහළම ලකුණු ගත්තෙ මගේ දරුවා. අනේ මගේ රත්තරන් පුතා. ගෙදර ඉන්න කොට කුස්සියෙ මං උයන තැනින් හෙල්ලෙන්නෙ නැහැ.” ඇය කීවාය.ගැමුණු ජයකොඩි මූලික අධ්‍යාපනය ලැබුවේ ගෝනපොල පලන්නොරුව මහා විද්‍යාලයෙනි. පාසලේ දී ඔහු හොඳ ශිෂ්‍යයෙක් විය. උප ප්‍රධාන ශිෂ්‍ය නායකයෙකු වශයෙන් ගුරුවරුන්ගේ හිත දිනාගෙන ඉගෙනීම කළ ඔහු සාමාන්‍ය පෙළ හොඳින් සමත් වූ පසු උසස් පෙළට පෙනී සිටියේ වාණිජ අංශයෙනි. රට යාමේ සිහිනය ඔහුට පහළවී ඇත්තේ පාසලෙන් අස්වූ විගසමය. මුලින් ඉතාලියට ගියත් මාස තුනකින් ලංකාවට ආවේ ඒ රැකියාව හොඳ නෑ කියමින්.”මගේ පුතාට කාර්මික වැඩ හොඳට පුළුවන්. එයාට යුද හමුදා පොලිසියට ඒ වගේම පොලිසියට බැඳෙන්න තිබුණා. ඒ රස්සාවල් සේරම අත්හැරලයි එයා රට ගියේ. කොරියාවේ රස්සාවෙන් පස්සෙ ඕස්ට්‍රේලියාවට යන්නයි පුතා බලාපොරොත්තු වෙලා හිටියෙ. වාහන හදන්න පරිගණක කටයුතු සියල්ලම පුතාට හොඳට පුළුවන්. එයා වැඩ කළෙත් හයිහුන්ඩායි සමාගමේ ගියර් බොක්ස් සවිකරන මැසිමෙ පරිගණක අංශයෙයි. පුතා හම්බ කරන මුදල් සියල්ල අම්මට එව්වේ පින්දහම් කරන්න කියලයි. එයා පිනට හරිම ලැදියි. එයා එවපු මුදල්වලින් අපි බොහොම පින්දහම් කළා.” ජයකොඩි මහතා සිය පුතු ගැන යළිත් කටහඬ අවදි කළේය.”අපි තුන්දෙනා ඉස්කෝලෙ ගියේ එකට අත්වැල් බැඳගෙන. ඒව මතක් වෙනකොට අපිට වාවන්නෙ නැහැ. මගේ හොඳම මල්ලිට ඇයි මේවගේ දෙයක් වුණේ”කඳුළු පිසදමමින් එසේ කීවේ ගැමුණුගේ එකම සොහොයුරිය සුචරිතා ජයකොඩි මහත්මියය. ඇය දෙදරු මවකි.ගැමුණු විසින් ජීවිතය බේරාගත් 19 හැවිරිදි ගිහාන් පසිඳු ද පසෙක වාඩි වී සිටියේ කඳුළු පිරි දෙනෙතිනි.”ගැමුණු අයියා නැත්නම් මං අද ජීවතුන් අතර නැහැ. එයා තමා මාව බේරගත්තේ” ගිහාන් අප සමඟ කීය.මෙම අනතුරින් මියගිය අනෙක් ශ්‍රී ලාංකිකයා වන්නේ මොරවක අතුඇළ චාමර නිවසේ ගයාන් චාමර අත්තනායකයි.ඔහු සිය සීයාට විශේෂයෙන් ඇල්මක් දැක්වූ මුනුපුරෙකි.සීයාගේ කන් නෑසෙන නිසා සීයාට ශ්‍රවණාධාර උපකරණයක් ගැනීමට මුදල් එවන බව පසුගිය 4 වැනිදා අවසන් වරට මවට දුරකතනයෙන් කියූ බව ඔහුගේ මව ගීතාරාණි දිසානායක පවසන්නේ හැඬූ කඳුළිනි. මවට ජංගම දුරකතනයක් ද පියාට අත්ඔරලෝසුවක් ද එවූ ගයාන් චාමර ගේ වදන් සිහිකරමින් මවත් පියාත් සීයාත් චාමරගේ වියෝවෙන් හඬා වැලැපෙති.”අපි කොහොමටත් පුතා රට යන එකට කැමැති වුණේ නැහැ. එයාගේම ඕනෑකමටයි එයා ගියේ. එකම පුතා නිසා ඔහු අපෙන් ඈත්වනවාට අපිට විශාල දුකක් තිබුණා. ඒත් එයාගේ අනාගතය ගැන හිතලා අපි මොකුත් කීවේ නැහැ. දැන් අපේ බලාපොරොත්තු සුන් වෙලා” ගයාන් ගේ පියා චන්ද්‍රපාල මහතා හඬමින් කියයි.මේ වන විට දැඩි සොවින් පසුවන මේ දෙමව්පියන් ඔවුන් පදිංචි නිවෙසින් නෑදෑයන් විසින් ඔවුන්ගේ වරල්ලේ නිවසට කැඳවාගෙන ගොස් තිබිණ.සීයාගේත්, තාත්තාගේත්, අම්මාගේත් දහසක් සිහින බොඳ කොට සිදුවූ මේ ඛේදවාචකය නිසා ඔවුන්ගේ මුළු ජීවිතයම කඩා වැටී ඇති බව ඔවුහු පවසති.මාතර සාන්ත තෝමස් විදුහලින් මූලික අධ්‍යාපනය ලද ගයාන් චාමර ශිෂ්‍යත්වය විභාගයෙන් ඉහළින් සමත්විය. ඉන්පසු ඔහු මාතර රාහුල විදුහලට ඇතුළත්ව වාණිජ අංශයෙන් උසස් පෙළ විභාගයට පෙනී සිටියේය.ඊළඟට අපි ගියේ හසලක පාලම හන්දියේ තිලංග සම්පත් ගේ නිවසටයි. ඒ මොහොත වනවිට තිලංගගේ වියොවින් හැඬීම නිසාම වේදනා දෙන ඇසකට බෙහෙත් ගැනීම සඳහා ඔහුගේ මව ගොස් සිටියාය.හඬ අවදි කළේ තිලංගගේ බිරිඳ වන 23 හැවිරිදි චතුරිකා සිල්වාය. වැළපීමෙන් හැඬීමෙන් ඇගේ කටහඬ ද ගොරෝසුවී තිබිණ. ඉදිමුණු දෑසින් යුතුව ඇය අප සමඟ කතා කළාය.”වෙසක් දවසේ උදේ 9 ට විතර මට හෑන් ෆෝන් එකට මගේ මහත්තයා කතා කරා. එතකොට මම හිටියේ බදුල්ලෙ. අපේ අම්මාගේ අම්මා නැතිවෙලා. ඒ අවමඟුල් ගෙදර ඇවිත්. වෙනදා එයා මට කතා කරන්නේ ඉන්ටනෙට් එක හරහා ස්කයිප් වලින්. මළගෙදර ගැන තොරතුරු ඇහුවා. මළගෙදර වැඩ ඉවරවෙලා මම 05 වෙනිදා මහත්තයාගේ පාලම හන්දිය ගෙදරට ආවා. ගෙදර අයගේ මූණු අමුතුයි... මම වෙඩින් එකට යන්ඩ සාරිය ගේන්ඩ, සාරිය මහපු තැනට යන්ඩ හදනකොට මහත්තයාගේ අක්කා ඇවිත් ඕක ගේන්ඩ යන්ඩ ඕන නෑ... කියලා කිව්වා. මට අමුත්තක් තේරුණේ නෑ. මම ගෙදර ඇවිත් කොම්පියුටර් එක ඔන් කරලා ස්කයිප් ඔන්කරලා මහත්තයා ඔන්ලයින් එයි කියලා ටික වෙලාවක් බලාගෙන හිටියා. මහත්තයාගේ තාත්තා ඇවිත් මට කිව්වා “පුතේ ඕක වහලා දාන්ඩ... පුතා ස්කයිප් එන්නේ නෑ කියලා” එතකොට තමයි තාත්තා මට කිව්වේ මගේ මහත්තයාට කරදරයක් කියලා... මට පොළව පලාගෙන යනවා වගේ දැනුනා. පෝය දවසෙත් කතා කරලා මගේ කකුලෙ නහර ගැට ගැහෙන එකට බෙහෙත් ගන්ඩ කියලා කිව්වා... බැන්ඩේජ් එකක් බැඳගන්ඩ කියලා එයා මට කිව්වා... ඇයි දෙයියනේ අපේ මහත්තයාට මෙහෙම දෙයක් වුණේ...” චතුරිකා කියාගෙන කියාගෙන ගියාය.අපි ඊළඟට හමුවුණේ තිලංගගේ මවයි.”අපේ චූටි පුතා ගෙදර ඉන්නකොට උදේට නැගිටලා මගේ බෙල්ල බදාගෙන අනේ අම්මේ මට තේ එකක් හදලා දෙන්ඩකෝ” කියලා කියනවා. ඒක මගේ හිතේ හොඳට කාවැදිලා තියෙන්නේ. ඒක නිසා සමහර දවස්වලට මගේ චූටි පුතා මගේ බෙල්ල බදාගෙන ඉන්නවා මට හීනෙන් පේනවා... ඒත් ළඟකදී නම් මට ඒ හීනෙ පෙනුනේ නෑ. අපේ චූටි පුතා රට ගිහිල්ලා සල්ලි ඉතුරු කරලත් නෑ... එහෙම රට යන්ඩ තරම් අඩු පාඩුවකුත් තිබුණේ නෑ. එයා පොඩිකාලෙ හසලක පල්ලෙ වත්තේ ඉස්කෝලෙට තමයි පහවසර දක්වා ගියේ. ඉන් පස්සේ මහියංගන ජාතික පාසලට ගියා. ඉස්කෝලෙ ගිහින් ඉවර වුණාම අම්මේ මට කොම්පියුටර් එකක් ඕන කිව්වා... අපි ඒකත් එයාට අරන් දුන්නා... එයාට මොනවත් අඩු පාඩුවක් තිබුනේ නෑ. ඒත් එයාගේ සිහිනයක් තිබුනා අපේ ගෙදර හොඳට හදලා ලස්සනට ජීවත් වෙන්ඩ ඕන කියන එක.කොරියාවේදී මිය ගිය තිලංග සශික සම්පත් ජයසූරියගේ මව සීලවතී කුමාරිහාමිට මේ වනවිට වයස 54 යි. ඇය තම ඉදිමුන ඇස එක අතකින් වසාගෙන අපට පුතා ගැන විස්තර කියාගෙන කියාගෙන ගියේ ඇසේ වේදනාවත් හිතේ වේදනාවත් දරාගෙනයි.”ගෙදර හදන්ඩත් එයා සල්ලි එව්වා. එයාට ඕන විදියට තමයි ගෙදර අපි හැදුවේ. ගෙදර හදනකොට ෆොටෝ ගහලා එයාට යැව්වා. ස්කයිප් එකෙන් අපි පෙන්නුවා. අඩුපාඩු එයා බලලා කියනවා. අපි ඉන් පස්සේ එයාට ඕන විදියට හැදුවා ගෙදර. 2013 දී ලංකාවට එන්ඩ තමයි එයාගේ අදහස තිබුනේ. මට නිතරම එයා කිව්වේ අක්කාට හොඳ කෙනෙක් බලන්ඩකො අම්මේ... මම අනිවාර්යෙන්ම අක්කාගෙ වෙඩින් එකට එනවා කියලා. චූටි පුතාගෙ නෝනත් එක්ක තමයි නිතරම ස්කයිප් එකෙන් කතා කරන්නේ... ඒ කතා කරනකොට එයාට පේන්ඩ අපි ළඟින් හරි ඉන්ඩ ඕන. එයා ගිය දවසේ ඉඳලා කොණ්ඩේ කැපුවේ නෑ. කොණ්ඩේ වැව්වා. මම නිතරම එයාට කියනවා, ඔය මොනවද පුතා කරන්නේ ඔය කොණ්ඩෙ කපා ගන්ඩකො කියලා. මම දවසක් එයාට කිව්වා කොණ්ඩෙ කපාගන්ඩ සල්ලි නැත්නම් මම ලංකාවෙන් සල්ලි එවනවා කියලා... ඒත් එයා කැපුවේ නෑ.”තිලංගගේ වැඩිමහල් සොයුරිය තිළිණි නිලංකා ජයසූරිය (26) සමඟ ද මදක් කතාබහ කිරීමට අවස්ථාව ලැබුනි. “අපේ මල්ලි නිතරම අපට කතා කරනවා... ඒ හැම පාරම මට කියන්නේ අක්කා ඉක්මනින් බදින්ඩකො මම අක්කාගෙ වෙඩින් එකට අනිවාර්යෙන් ම එනවා කියලා කියනවා” එයාගෙ වයිෆ් එක්ක කතා කරනකොටත් මම එයාට පේන්ඩ පැත්තකින් ඉන්ඩ ඕන. එයා අම්මාට හරිම ආදරෙයි. අපි හැමෝටම ආදරෙයි. නිතරම අපි ගැන සොයලා බලනවා.” මට හිටිය එකම මල්ලි මට නැති වුණා” යැයි කියමින් අක්කා හඬන්නට පටන් ගත්තා.තිලංගගේපියා ජේ.ඇම්. බංඩාරනායක (56) විශ්‍රාම ලත් ලංගම රියදුරෙකි. “අපි අදත් කොළඹ ගියා. විදේශ සේවා නියුක්ති කාර්යාංශයට, එම්බසියට එහෙම ගියා. අපේ දරුවාගේ මෘත ශරීරේ ඉක්මනට ලංකාවට ගේන්ඩයි අපිට ඕන. තාත්තා කෙනෙක් විදියට මගේ එකම පිරිමි දරුවා නැති වුන එක මම කොහොම ඉවස ගන්ඩද, ලැබුණ තොරතුරු අනුව නම් බොහෝවිට බ්‍රහස්පතින්දා හෝ සිකුරාදා අපේ දරුවන්ගේ මරණ 3 නම ලංකාවට ගේනවා කියලා ආරංචියි. අනේ ඉතින් අපි කොහොම ඉවසන්ඩද මේ දුක” තිලංගගේ පියා දෑත් දෙක හිසේ තබා ගනිමින් ඉකිබින්දේය.සිය නෑයන්ගේ සුළඟවත් නොවැදෙන එතරකදී සිය රටේ තුන් කොනකින් කොරියාවට ගිය මේ යහළුවන් තිදෙනා මිය ගොස් තිබුණේ ද එකිනෙකා අත් පටලවා ගෙන බව ලැබෙන ආරංචිවලින් පැවසෙයි.සිය පුතුන් රජුන් කරන්නට වෙරදරන මවු පියවරුන් ගේ සිහින සැබෑකොට එතෙර ගොස් ඉසුරු සොයා එයින් තම දෙමාපියන්ගේ ජීවිත සැපවත් කරන්නට ඩහදිය හෙළන පුතුන්ගේ මේ දුක්බර කතාව එක් අතකින් ඛේදනීයයි.ඥාතීන්ගේ එකම ඉල්ලීම වන්නේ ඉතා ඉක්මනින් සිය පුතුන්ගේ මෘත දේහයන් ශ්‍රී ලංකාවට ගෙනැවිත් දෙන ලෙසයි.අප මේ පිළිබඳව විදේශ රැකියා ප්‍රවර්ධන අමාත්‍යංශය සමඟ ද කතා කළෙමු.අපේ ඩිලාන් පෙරේරා ඇමතිතුමාගේ උපදෙස් මත ඔවුන් වැඩ කළ කර්මාන්ත ශාලාවේ වියදමින් ඒ මෘත දේහයන් එවීමට ගරු ඩිලාන් පෙරේරා ඇමතිතුමාගේ උපදෙස් මත කටයුතු කරගෙන යනවා. ඒ වගේම ඔවුන්ට රක්‍ෂණ වන්දියක් ලැබෙනවා ඔවුන් නියම විදියට ලියාපදිංචි වී රට ගිය නිසා.කොහොම වුණත් මේ තරුණයන් වෙනුවෙන් ලබාදිය හැකි උපරිම සහනයත් වන්දි ලබාදීමට ගරු ඩිලාන් පෙරේරා ඇමතිතුමා උපදෙස් දීලා තියෙනවා.” විදේශ රැකියා ප්‍රවර්ධන අමාත්‍යාංශයේ ප්‍රකාශයෙක් පැවසීය.ඔවුන්ගේ මෘත දේහයන් සිකුරාදා රාත්‍රි ගුවන් මගින් ශ්‍රී ලංකාවට ගෙන එන්නට කටයුතු යොදා තිබිණි.  දයා ඩී. ෆොන්සේකා මහියංගන - එච්.එම්. රංජිත් කරුණාවීර අකුරැස්ස - තේජා විදාරූප ඡායාරූපය– රංජිත් කරුණාවීරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>13</day>
    </date>
    <link>http://www.silumina.lk/2012/05/13/_art.asp?fn=af12051315</link>
    <topic>පුංචි ඉරි</topic>
    <author>කසුරි</author>
    <content>“ඔබට මාව අඳුන ගන්ඩ පුළුවන් ද?”දුරකතනයෙන් ඇසුණේ ගැහැනු කටහඬකි. එය යුවතියකගේ කටහඬක් නිසා මා සටහන් නොකළේ තරමක් මේරූ බවක් හඬෙහි තිබුණු නිසා ය. ඒ බව එක් වරම මට දැනිණි. එවැනි නිගමනයක් ගැනීම කෙතරම් සාධාරණ දැයි මසිත මගෙන් ම ප්‍රශ්න කරන නමුත් සිදු වූයේ එවැන්නකි.“මං හිතන්නෙ අපහසු ඇති.”“තව ටිකක් කතා කළොත්?”“ඔව්... මට එහෙම කරන්ඩ පුළුවන්. ඒත් මං ඇයි එහෙම ඔබේ කාලය නාස්ති කරන්නෙ. අද සිකුරාදා දවසක් නේ... මං දන්නවා අද ඔබට හොඳටම වැඩ තියෙන දවසක් කියල. මං ඔබ හමුවෙන්න ඇවිත් තියෙනවා. එතකොට මං තරුණයි. අවුරුදු තිහකට වඩා නැහැ. එතකොට ඔබත් තරුණයි. ඒ කිව්වෙ ඔබ හිටියේ සිළුමිණේ නෙමෙයි. ඉරිදා දිවයිනේ... ඉරිදා දිවයිනෙත් මුල් කාලෙ. ගුණසිංහ මහත්තයත් හිටපු කාලෙ.“මට තාම හරියට අල්ලගන්ඩ බැරි වුණා.”“ඔව්... එහෙම වෙන්ඩ ඕනෑ... මගෙ කිසි විශේෂත්වයක් නෑ... ඒ කිව්වෙ කියන්ඩ තරම් විශේෂ දෙයක් නෑ. හැබැයි එක දෙයක්. ඉස්සර නං ලස්සන දිග කොණ්ඩයක් තිබුණා. ඔබට මතක ඇති කියල හිතෙනවා. ඔබ ඒ ගැන කිව්වා.“ඔව් මට මතකයි දැන්... හුඟාක් දිග කොණ්ඩයක්... මට මතකයි ඔබ මා මුණ ගැහෙන්ඩ ආවා...”“දැන් ඒක කපලා... වයසට යනකොට කොණ්ඩෙත් යන්ඩ පටන්ගත්තා... ඒකයි.”මම මසිත දෙස බලා සිටියෙමි. මසිත එක් දහස් නමසිය අනූ ගණන්වලට ගොස් මදෙස බලා සිටින්නට වීය.“මං සංකල්පනා එකතු කරල පොතක් හදල තියෙනවා.”“ඇත්තද?”“මං ඔබේ හොඳ පාඨකයෙක්”“සන්තෝසයි... එහෙම කෙනෙක් අඳුනගන්ඩ ලැබීම ගැන...”“ඒත් මං ආවෙ ඒ ගැන කියන්ඩ නෙමෙයි... ඔබ ගුරුවරයෙක් වෙලා හිටපු හින්ද... මං ආවෙ සංවේදී ගුරුවරයෙක් හම්බවෙන්ඩ... සංකල්පනා ලියන”ඇගේ ප්‍රකාශයෙන් මම එක්තරා අන්දමක අන්දමන්ද තත්ත්වයකට පත්වීමි. මම ඈ දෙස බලා සිටියෙමි.“මම ගුරුවරයෙක් හොයනවා. ගුරුවරයෙක් නෙමෙයි. ගුරු දෙවියෙක්. දුයිෂෙන් වගේ ගුරු දෙවියෙක්. කාලයක් මගේ ජීවිතේට හොඳටෝම ළංවෙලා හිටපු ගුරුවරයෙක්. ගුරුවරයකු ගේ සීමාවෙන් පනින්නෙ නැතුව... ඒත් ඈත ඉඳන් ඇඟිලි තුඩු ගෑවෙන නොගෑවෙන තරමට අත දිගු කරපු ගුරුවරයෙක්... දුයිෂෙන් කෙනෙක්... මං හොයනවා.”ඉන්පසු ඈ මිනිත්තු කිහිපයක් නිහඬව සිටියා ය. ඒ නිහඬ මිනිත්තු කිහිපය තුළදී ඈ හිස ඔසොවා මගේ මුහුණ දෙස බැලුවේ නැත. එහෙත් මම එක එල්ලේ ඈ දෙස බලා සිටියෙමි.සංකල්පනා ලියන කසුරි ගුරුවරයෙක් වෙලා හිටපු බව දැනගත්තම එක හුස්මට දුවගෙන හොයාගෙන එන්ඩ මට හිතුණා. මට කියන්ඩ කොහෙද ඉගැන්නුවෙ කියල... ඒ ප්‍රශ්නයට උත්තරේ හොඳ තැනක් කතාව පටන් ගන්ඩ.”“පොළොන්නරුවෙ... මින්නේරියේ”“ගොවි ජනපදවල දරුවන්ට?”“ඔව්”“ඔබ සාහිත්‍යය ඉගැන්නුවද?”... ළමයි එක්ක කවි කිව්වද?”“නෑ... මං ඉගැන්නුවෙ විද්‍යාව - කෘෂි විද්‍යාව... සමහර වෙලාවට ගණිතය. ඒත් මං පුංචි එවුන් එක්ක නාට්‍ය හැදුව... ඒකෙදි මං උන්ට ළමා සිංදු ඉගැන්නුව...ලේ නෝ ලේ නෝ මේ දත අරගෙනකැකුළු දතක් දියෝ කියල වගේ ඒවා”“මට හිතාගන්ඩ පුළුවන්”“ඒක හරිම සුන්දර කාලයක්”“මට හිතාගන්ඩ පුළුවන්... ඔබ වරද්දපු ළමයින්ට බැනල තියෙනවද”“නැහැ... කවදාවත් ම නෑ... උන් හරිම හුරතල්...”“එහෙම නම්... ඔබ හොඳ ගුරුවරයෙක් නෙමෙයි... හරි නම් ඔබ බනින්ඩ ඕනෑ... වැරැද්ද හරි යන තුරු ම බුරුලක් පෙන්නන්ඩ හොඳ නෑ...”“ඒත් මං හරි දේ වලට හොඳ කියල උන් උනන්දු කෙරෙව්ව.”“ඒක තමයි ඊළඟ වැරැද්ද... ඕනෑවට වඩා වර්ණනා කරන්ඩ ගියාම නිර්මාණශීලිත්වය නවතිනවා. මගේ ගුරුවරයා කවදාවත් මා වර්ණනා කෙරුවෙ නෑ... මට හොඳයි කිව්වෙ නෑ. මට වැඩ දුන්නා. පන්තියෙ අනික් ළමයින් වර්ණනා කළා. මගෙ රචනාව හොඳටම හොඳයි කියල මටම හිතුණ වාර අනන්තයි. ඒත් කවදාවත් පොත උස්සල පන්තියට පෙන්නුවෙ නෑ හොඳයි කියල. තව රචනාවක් ලියාගෙන එන්ඩ කිව්ව එච්චරයි. කිසිම සංවේදී කමක් නැති ගොරෝසු ගුරුවරයෙක් කියල මට මුලින් හිතුණා. ඒත් එයාගෙ ඇගැයීම තමයි තව තවත් වැඩදීම.උසස් පෙළ පන්තියට අලුතෙන් ආපු සර් මාව වර්ණනා කරන්ඩ පටන් ගත්තා. මළගිය ඇත්තෝ පොතේ නොරිකොසං ගේ චරිතය මං අපූරුවට විචාරය කරල තියෙනව කියල පන්තියටම ඇහෙන්ඩ කියෙව්වා. මට එදා හරිම ආඩම්බරයක් ඇති වුණා. මගෙ ගුරුතුමාට උසස් පෙළට උගන්නන්ඩ සුදුසුකම් නැති හින්ද එහා පන්තියෙ ඉඳගෙන ඒ දේවල් අහගෙන හිටියා. පන්තිය ඉවරවෙලා සීනුව ගහපුවාම ඔහු කොරිඩෝව දිගේ කැන්ටිම පැත්තට ඇවිදගෙන ගියා.. ඉස්සරහට මුණ ගැහුණත් මගෙ මූණ දිහාවත් බැලුවෙ නැහැ.අලුත් සර් මට මළගිය ඇත්තෝ විචාර පොතක් ගෙනත් දුන්නා. විද්‍යාලාන්තර විවාද තරගයකදී අපේ විද්‍යාලය වෙනුවෙන් මාත් විවාද කණ්ඩායමට ඇතුළත් වුණා.මං ගිහින් මගේ ගුරුතුමාට කිව්වා එදාට තරග පැවැත්වෙන මධ්‍යස්ථානයට එන්ඩ කියලා. ඔහු මා දිහා රවාගෙන හිටියා.“අස්ස රේස් බලන්ඩ මං එන්නෙ නෑ... ඔබ දැන් ශිෂ්‍යාවක් නෙමෙයි. වෙළඹක්”මගේ ගුරුතුමා එහෙම කිව්වා. මට හිතුණා හරිම ගොරෝසු චරිතයක් කියලා. කිසිම සංවේදීකමක් නැති අලුත් සර් අපිත් එක්ක ගියා. අපි එදා ජයග්‍රහණය කළා. උදේ රැස්වීමේ දී විදුහල්පතිතුමා අපිවත් අලුත් සර්වත් වර්ණනා කළා.ඊට පස්සෙ මට මගෙ කිසිම වැරැද්දක් හමුවුණේ නෑ... කවුරුවත් වැරැද්දකට බැන්නෙ නෑ. මං ඔහේ ගියා... මගෙ දුයිෂෙන් මගෙන් ඈත් වෙලා ගියා. වෙන ඉස්කෝලෙකට මාරුවෙලා ගියා... අවුල් වෙච්චි කෙස් ටික ඇඟිලිවලින් හද හදා පන්ති කාමරයට එන මගේ ගුරුතුමා ඊට පස්සෙ මට කවදාවත් දකින්ඩ ලැබුණෙ නෑ.මට කවියක් ලියාගන්ඩ බැරුව ගියා. කෙටි කතාවක් ලියාගන්ඩ බැරුව ගියා. ඒත් අලුත් සර් හැම එකක්ම වර්ණනා කළා... මම ලියපු දේවල් යටින් ඉරි ඇදුණෙ නැහැ.මගෙ හිත කෑගහල කිව්ව අනේ මාව වර්ණනා කරන්ඩ එපා. මට බනින්ඩ කියල. ඒත් මට බනින්ඩ හිටපු එකම ගුරුවරයා මගෙන් ඈත්වෙලා ගිහින්. පුංචි වැරැද්දකට යටින් ගහපු පුංචි ඉරි ජීවිතේ හරහා ගහපු දැවැන්ත ඉරි වගේ. දැන් එහෙම එකක් නැහැ...මං ආවෙ ඔබ සංකල්පනා ලියන ගුරුවරයෙක් හින්ද... මට මගේ ගුරුවරයා හොයල දෙන්ඩ කියල ආයාචනා කරන්ඩ... යාලුවෙක් මට කිව්ව මගේ ගුරුතුමා එක දවසක් හොඳටම බීල මීරිගමින් කෝච්චියට නඟිනව දැක්ක ඛ්යල. එහෙම වෙන්ඩ එපා දෙයියනේ. මං ඒ ගුරුතුමා හොයනවා. ඒත් මට හමුවුණේ නැහැ. ජීවිතේ යටින් පුංචි ඉරක් ඇඳගන්ඩ...“ඔව් මට ඔබේ කටහඬ හොඳට මතකයි.”මම පැවසුවෙමි.“මං දවසක ‘සිළුමිණ’ ට එනවා. මම කෙටිකතා පොතක් ලිව්වා. ඒකෙ පිටපතක් ඔබට දෙන්න. මට ඒක දෙන්ඩ ඕනෑ කරල තිබුණෙ මගේ ගුරුතුමාට. ඒත් තවමත් ඔහු හමුවුණේ නැහැ. ඔහු දැක්කොත් වැරැදි යටින් පුංචියට ඉරි ගසාවි. ඔබත් මට එහෙම කරල දෙන්ඩ. මට හිතෙනව ඔබට එහෙම කරන්ඩ පුළුවන් කියල. ජීවිතේ වැරැදිවලටත් පුංචියට ඉරි ගසන කවුරු හරි කෙනෙක් සමීපවෙලා ඉන්ඩ ඕනෑ...”ඈ මඳක් නිහඬව සිට මගෙන් පිළිතුරක් නොලද හෙයින් ටෙලිෆෝනය තැබුවා ය. සති කිහිපයක් ගෙවී ගිය ද ඈ තවමත් පැමිණියේ නැත. කිසියම් මොහොතක ඈ මා සොයා පැමිණෙනු ඇත.කසුරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>13</day>
    </date>
    <link>http://www.silumina.lk/2012/05/13/_art.asp?fn=af1205133</link>
    <topic>දරුවන්ට සැබෑ වීරයන් වන්නට මඟ පාදමු</topic>
    <author>රමණී සුබසිංහ</author>
    <content>අනුරාධපුර බුද්ධශ්‍රාවක විශ්ව විද්‍යාලයේජ්‍යෙෂ්ඨ කථිකාචාර්ය ආචාර්යකඩවත්ගම පියරතන හිමිවිහාරස්ථානයට යා වුණු කුඩා ඉඩමේ කෙළවර තැනුණු පුංචි පැල්පත ඇය ගේ නිවහන විය. රැකවරණයට සිටියේ කිරි අම්මා ය. වේළිලා ඉරිතැළුණු පොළවට කාලෙකින් වැටුණු වැහි පොදට තෙමුණු ඇය දිනෙක රෝගාතුර වූවා ය. කිරි අම්මා ගේ කසාය මුට්ටිය උගුරට දෙකට හිස් කළත් ලෙඩෙන් ගොඩ එන්නට බැරි වුණ ඇය අසල්වැසියන් ගේ පිහිටෙන් රෝහල් ගත වූවා ය. පොල් අතු හෙවිල්ලූ පැල්පතේ පිල් කණ්ඩිය උඩ, වරිච්චි බිත්තියට හේත්තු වී හැන්දෑ යාමයේ පාඩම් පොත් කියවන්නට පාන්දරින් නැඟිට අකුරට යන්නට ඇය ආයෙත් ආවේ නැත.තාත්තා ගැන හාංකවිසියක්වත් නොදත් ඇයට අම්මා අහිමි වූයේ ද යාන්තම් බහතෝරන වයසේ දී ය. එදා පටන් කිරි අම්මාගේ උණුහුමේ හැදුණු වැඩුණු ඇය එක වේලකින් පමණක් කුස පුරවා ගත් වාර අනන්තය. එහෙත් කුස ගින්දරටත්, ඇඳුමට පැලඳුමටවත් ඇය ගේ උත්සාහය දිය කරන්නට හැකි වූයේ නැත. පයට පාවහන් නැතත් බොරළු හෑරුණ පාරේ සැතපුම් තුන හතරක් ගෙවා ගෙන අකුරට ගිය ඇය ඇල්මෙන් අකුරු කළා ය. ඇය පහේ ශිෂ්‍යත්වය සමත් වූයේ මහ ඉහළිනි. ජීවිතයේ දුක් කරදර පරාජය කරමින් ඉදිරියට ගියත් මාරයා පරාජය කළ නොහැකි වූ මේ පුංචි දියණිය ගමේ දරුවන්ට පමණක් නොව රටේ ම දරුවන්ට මහත් ආදර්ශයක් ගෙන දුන්නා ය. ඇය ගේ වටිනාකම වඩාත් දැනෙන්නේ අද එවැනි දරුවන් දුලබ නිසා ය.මිනිබිරිය නැති සොවින් ඇය ගේ මිත්තණිය සිය පාළුව, කාංසිය දුරු කර ගන්නේ ඉඳහිට කියන දුක්බර සීපදයකිනි.‘අල්ලට සිඟාවත් රස නැති කැවිලි කකාවල්කොළ බිම අතුට නිදි නොලැබ දුක් තකාකල්ගිය රෙදි වැරලි ඇඳ දැලි කුණෙන් මකාඇල්මෙන් අකුරු උගනිවු ඉදිරි වැඩ තකාපුංචි මිනිබිරිය සිහි කරමින් ඇය රටේ දරුවන්ට කියන්නේ දුක ජය ගන්නට උත්සාහවන්ත වන ලෙසට ය.දුවේ පුතේ, මේ පුංචි නැඟනිය තරග විභාගයක් ජය ගත්තේ බොහෝ දුෂ්කරතා මැද්දේ ය. ඔබට මෙන් ආදරය සෙනෙහස දක්වන්නට ඇයට අම්මාත් තාත්තාත් සිටියේ නැත. කුස පුරවන්නට දිව පිනවන ආහාර ඇයට ලැබුණේ නැත. පොත් පත් පෑන් පැන්සල් ඕනෑ තරම් තිබුණේ ද නැත. ඒත් ගුරුවරු කියන දේ ඇය හොඳින් ධාරණය කර ගත්තා ය. කෙළි සෙල්ලමට වගේ ම පොත පත කියවන්නට ඇය උනන්දු වූවා ය. දුෂ්කරතා මැදත් ඇය විභාගය උසස් ලෙස සමත් වුණේ ඒ නිසා ය. ඔබ ගේ ජීවිතය ගැන අලුතින් සිතන්න ඇය ගේ ජීවිතය ආදර්ශය කරගන්න.අම්මේ තාත්තේ. අද කලාතුරකින් ඇහුණත් මෑත අතීතයේ ගැමි සමාජයේ නිරන්තරයෙන් ම මේ ජන ගී ශ්‍රවණය වූවා ඔබට මතක ඇත. මෙවැනි සී පද ළමා මනසෙහි පුදුමාකාර ලෙස ධනාත්මක සිතිවිලි ඇති කළේ ය. අද දුක් වින්දත් හෙට දවසේ ජීවිතය ජය ගත හැකි බවට පුංචි සිතේ නැවුම් බලාපොරොත්තු ජනිත කළේ ය. ඒ සිතිවිලි ඇත්තක් බවට පත් කරන්නට ඔවුන්ට උපදේශකවරුන් ද වූයේ ය. අම්මා තාත්තා ප්‍රධාන සියලු වැඩිහිටියන් එදා කුඩා දරුවා ආරක්ෂා කළේ ය. හොඳ නරක, වැරැද්ද නිවැරැද්ද පෙන්වා දුන්නේ ය. සියලුම දරුවන් තමන් ගේ ම ලෙයින් ජනිත කළ, තමන් ගේ ම කුසින් වැදූ දරුවන් කොට සැලකූ එදා වැඩිහිටි සමාජය සිය ඇස් මානයේ දී කිසිම දරුවකුට අයහපතක් වන්නට ඉඩ දුන්නේ නැත. ඒ සාමූහික ප්‍රයත්නය නිසා දරුවන්ගේ ආවේග යටපත් විය. රහසින්වත් වැරැදි කරන්නට ඔවුහු බිය වූහ. ඒ එදා ය.අද බොහෝ දරුවෝ වරදෙහි ලජ්ජා නොවෙති. බිය ද නොවෙති. මේ විපර්යාසයන්ට වගකිව යුතු වන්නේ ද වැඩිහිටියන් ම ය. සමාජයේ රැකවරණය තබා අම්මාගේ තාත්තාගේ ඇල්ම බැල්මවත් අද සමහර දරුවන්ට නිසියාකාරව ලැබෙන්නේ නැත. දරුවන්ගේ කාලය ගෙවෙන්නේ එක්කෝ රූපවාහිනිය සමඟ ය. එසේත් නැත්නම් එකට ඉගෙන ගන්නා විවිධ යහළු යෙහෙළියන් සමඟ ය. ඔවුන් ගේ ලෝකයේ වීරයෝ බවට පත්වන්නේ රූප පෙට්ටියේ පෙන්වන පුහු වීරයන් ය.දරුවෝ ස්වභාවයෙන් ම වීරත්වයට කැමැති ය. වරද සැබෑ වීරයන් හඳුනා නොගැනීම ය. එසේ හඳුනා ගැනීමට ඉඩකඩ ද නොවීම ය. පෙර අප ගේ දරුවන්ට මද්දුම බණ්ඩාර, වීර පුරන් අප්පු වැනි චරිත කතා නිතර කියවන්නට අසන්නට ලැබුණි. ඒ චරිත කතා ඔවුන් ගේ ජීවිතය ගොඩනඟා ගන්නට උපකාරී විය. ඒ වීරත්වය තුළ සදාචාරය තිබුණි. දරුවා විනාශ නොවුණි. අද අපගේ දරුවන් වැඩිපුර කියවන්නේ පරිවර්තනයන් ය. මෛත්‍රිය, කරුණාව පෙරදැරිවන අවුරුදු දොළහේ දහතුනේ තරම් වයසේ දී ආදර සිතිවිලි පහළ වන්නේ මෙවන් සදාචාරාත්මක නොවන නිර්මාණ දරුවන් ගේ නෙත ගැටීම නිසා ය.දරුවන් ගේ ඇසුරට ලැබෙන යහළු යෙහෙළියන් විවිධාකාරය. ඔවුන් ගේ හැඟීම් දැනීම්, හැසිරීම් විවිධාකාර ය. කෙනෙක් කරුණාබරය. මෛත්‍රී සහගත ය. තවත් කෙනෙක් වෛරී ය. ක්‍රෝධ සහගත ය. යහපත් චර්යාවන් ඇති අය ඇසුරට වැටුණේ නම් වන හානියක් නැත. එහෙත් අයහපත් ඇසුර දරුවාගේ විනාශයට මුලය. ද¼ඬුවම් දී හෝ නිවැරදි කරගත යුතු වන්නේ එවනි අයහපත් චර්යාවක් ඇති දරුවන් ය. උපදේශයෙන්, තරවටුවෙන් හදා ගත නොහැකි නම් සුළු දඬුවමකින් හෝ ඔවුන් නිවැරැදි කළ යුතු ය. එසේ නොකිරීමෙන් අනෙක් දරුවන් පවා නිවැරැදි කළ නොහැකි ය. දැන් අපේ ගුරුවරුන්ට වරදේදී දරුවන්ට දඬුවම් කළ නොහැකි ය. එක එක වර්ගයේ නීතිය. මිනිසුන් හදන අධ්‍යාපන ක්‍රමය දැන් නැත.“වේවැල් කෝටු නාරං සියඹලා අතූකිතුල් පොල් ඉරටු වැල් කසඹිලිය අතුමෙහැම ඉපල් මගේ දෑතට නොපෑ යුතූපමා නොවී යමි අකුරට මෙයින් මතූ”අතීතයේ අකුරට පමා වූවිට ගුරුවරයා ගෙන් ලැබුණේ වේවැල් කෝටු සංග්‍රහයකි. ඒ වේවැල් පහර හමුවේ අපි ගුරුවරුන්ට විරුද්ධ ව මානව හිමිකම් වලට ගියේ නැත. වේලාවට වැඩ කරන්නට ඉගෙන ගත්තේ ඒ දඬුවමට බිය වීමෙනි. අද වේවැලකින් තබා ඉරටුවකින් හෝ දරුවාට තැලීම මහා වරදකි. මේ නිසා දරුවන් තමන්ට ඕනෑ හැටියටම හැදෙති.මේ වායේ ප්‍රතිවිපාක දරුණු ය. වැරදි අදහස්වලින් ළමා මනස විකෘති වූයේ නම් ඔහුගේ අනාගතයම අඳුරේ ය. අම්මා තාත්තා දරුවන් ගැන නිරන්තර අවධානය යොමු කළ යුතු වන්නේ මේ නිසා ය.විශේෂයෙන් පියවරුන් දරුවන්ට කිසිවිටෙකත් වැරදි ආදර්ශ නොදිය යුතු ය. දරුවන් ඉදිරියේ මත්පැන් වීදුරුවට, සිගරට්ටුවට වහල් නොවිය යුතු ය.දරුවා ගේ මනස ධනාත්මක සිතිවිලිවලින් පිරවීම අම්මාගේ වගකීමකි. විභාගයක දී අඩුවෙන් ලකුණු ගන්නා දරුවාට මවත් තරවටු කළේ නම් එයින් දරුවා කෙරෙහි ඇතිවන්නේ පරාජිත මානසිකත්වයකි. පරාජිත මානසිකත්වයක් ඇති දරුවා ඉක්මනින් වරදට යොමු වන්නේ ය. මේ නිසා පරාජිත සිතිවිලි බැහැර කොට ධනාත්මක සිතිවිලි වර්ධනය කරන්නට කටයුතු කළ යුතු ය.අද අප ගේ යොවුන් දූ පුතුන්ට කුමරි බඹසර කුමර බඹසර රැක ගැනීම පිළිබඳ කිසිදු හැඟීමක් නැත. ඔවුන් ගේ සුන්දර සිතිවිලි විනාශවන්නට පටන් ගෙන ඇත. මවක ගේ වගකීම සිය දියණිය මෙන් ම පුතු ද මලක් මෙන් රැක ගැනීම ය. ඒ වෙනුවෙන් ඇය සිය දරුවන්ට සෙනෙහෙබර අම්මා කෙනකු මෙන් ම කරුණාබර මිතුරියක ද විය යුතු ය. බුදු දහමේ ඉගැන්වෙන මෛත්‍රී සංකල්පය, නොපසුබට උත්සාහය, අප්‍රමාදය දරුවාට කුඩා කල සිටම හුරු කළ යුතු ය. එවිට දරුවා නොමඟ යන්නේ නැත. නැති දේ ගැන දුක්වන්නේ හෝ ඇති දේ ගැන උදම් වන්නේ නැත. අනාගතය යහපත් වන්නේ එලෙස හැදී වැඩෙන දරුවා ගේ ය.රමණී සුබසිංහඡායාරූපය - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>13</day>
    </date>
    <link>http://www.silumina.lk/2012/05/13/_art.asp?fn=af1205134</link>
    <topic>ආරක්ෂක වළල්ල කඩන්න කොටින්ට ඉඩ දුන්නෙ නැහැ</topic>
    <author>සටහන ටිරෝනි වෑවලගේ</author>
    <content>මතක..ශ්‍රී ලංකා නාවික හමුදාවේ කපිතාන් ප්‍රසන්න හේවගේප්‍රසන්න හේවගේ නාවික හමුදාවට බැදුණේ මුහුදේ යාත්‍රා කිරීමට තිබෙන ආසාව නිසාම ය. කුඩා කළ පොතපතින් කියවූ රූපවාහිනියෙන් .දුටු ඉමක් නොපෙනෙන මහ මුහුදේ දිය රැළිවලින් මෙල්ල නොවන වීරයකු බවට පත්වීමට ශ්‍රී ලංකා නාවික හමුදාව ඔහුට ඉඩ හසර ලබා දුන්නේ ය. එහෙත් මානුෂීය මෙහෙයුමේ අවසන් අදියරේ දී මාස ගණනාවක් පුරා මුලතිව් චිලාවෙට්ටි මුහුදු තීරයේ ත්‍රස්තවාදීන්ගේ මුහුදු ක්‍රියාකාරකම් නිරීක්ෂණය කරමින් ගෙවූ අති දුෂ්කර කාලයේදී පෙර පැවසූ මුහුද කෙරෙහි වූ කැමැත්ත ඉවර වූවා දැයි ඇසීමට මට අමතක විය. එසේ ඇසුවා නම් ‘නැත’ යනුවෙන් පිළිතුරු ලැබීමට බොහෝ ඉඩකඩ තිබුණි. හේතුව අදටත් ප්‍රසන්න ශ්‍රී ලංකා නාවික හමුදාවට දැඩි කැපවීමෙන් තම සේවය ලබාදීමයි. ඇතැම් විට ඔහු නාවික හමුදාව සහ තම ජීවිතය දෙකක් නොව එකක් සේ සලකනවා ද විය හැකිය.ඔහු නාවික හමුදාවේ තම දීර්ඝ සේවා කාලයේ මතකය මා හමුවේ තබයි. මම ඒ අතරින් වඩාත් සිත් ගන්නා මතක තෝරා ගනිමි.“සිවු වැනි ඊළාම් සටන පටන් ගන්න කොටම නාවික හමුදාවට වැඩි බරක් පැටවුණා. ත්‍රස්තවාදී නායකයා එක පාරක් කියලා තිබුණා සිව් වැනි ඊළාම් සටනේදී මුහුද තීරණාත්මක සාධකයක් වෙනවා කියලා. නාවික හමුදාව මුල ඉඳලම බොහොම හොඳ සූදානමකින් හිටියේ. ඒත් ක්‍රම ක්‍රමයෙන් ත්‍රස්තවාදීන්ගේ බල ප්‍රදේශ නැඟෙනහිර වෙරළේ පුංචි බිම් තීරුවකට සීමා වෙනකොට නාවික හමුදාවට විශාල වගකීමක් පැවරුණා. ත්‍රස්තවාදී නායකයන් මුහුදු මාර්ගයෙන් පැනලා යයි කියලා බහුතරයක් සැක කළා. 2008 නොවැම්බර් මාසෙ විසි පස් වෙනිදා මම නැෙඟනහිර හතර වන වේග ප්‍රහාරක බළඝනයට අනුයුක්ත කෙරුණා. ඒ වෙනකොට යුද හමුදාව ක්‍රමයෙන් ඉදිරියට ඇදෙමින් ත්‍රස්තවාදීන් මුලතිව් ප්‍රදේශයට කොටු කරලයි තිබුණේ.මුලතිව් ත්‍රස්තවාදීන්ගේ ප්‍රධාන කඳවුරට කිලෝමීටර් එක හමාරක් විතර දුරින් චිලාවෙට්ටි ප්‍රදේශයේ අපේ රේඩාර් මධ්‍යස්ථානයක් ඉඳි කළා. කැමරා පද්ධතියක් සවි කළා. මේ සියල්ල තිබුණේ කන්ටේනරයක් ඇතුළේ. අපි හිටියේ තහඩුවලින් වට කරවූ පුංචි තැනක. එතන ඉඳන් අපි මොහොතක විවේකයක් ගන්නේ නැතිව ත්‍රස්තවාදීන් දිහා ඇහැ ගහගෙන හිටියා. ඒ නිසා ම අපට හොරෙන් ඔවුන්ට එක බෝට්ටුවක්වත් මුහුදට දාන්න බැරිව ගියා. ඒ වගේ ම අපි ඉතාමත් හොඳින් මුහුදේ රැකවල්ලා හිටපු අපේ නාවික හමුදා සාමාජිකයන්ව දැනුම්වත් කළා.ත්‍රස්තවාදීන් බෝට්ටු පහක් වතුරට දැම්මොත් අපි ඒත් එක්කම අපේ යාත්‍රා බලඝනවලට කියනවා ඔන්න බෝට්ටු පහක් එනවා කියලා. එන පැත්තත් කියනවා. එතකොට අපේ අයට හොඳට සූදානම් වෙන්න අවස්ථාව ලැබුණා. අවසන් සටනේ දී ත්‍රස්තවාදීන්ට නැගෙනහිර මුහුදේ කිසිම දෙයක් කර ගන්න ඉඩක් නොලැබුණේ මේ විදිහට අපට සූදානම් වෙන්න ලැබුණු නිසයි. නාවික හමුදාවේ ශක්තිය රඳා පවතින්නේ විශේෂයෙන් ම බළඝන තුනක කියලා සරලව කියන්න පුළුවන්. ඒ විශේෂ යාත්‍රා බලඝනය, වේග ප්‍රහාරක යාත්‍රා හෙවත් ඩෝරා බලඝනය සහ ක්ෂණික විහිදුුම් බලඝනය. මේ ප්‍රධාන බළඝන තුනම එක වගේ නැඟෙනහිර මුහුද වටලා තිබුණේ. ඊට අමතරව ගැඹුරු මුහුදේ නැව් කිහිපයක් ම රඳවලා තිබුණා.මම තමයි හතරවෙනි වේග ප්‍රහාරක යාත්‍රා හෙවත් ඩෝරා යාත්‍රා බලඝනයේ යාත්‍රා බාර බළඝන නිලධාරී ලෙස ක්‍රියා කළේ. ගොඩබිම ඉඳලා ඔත්තු බැලීම් කළාට මුහුදේ සටන් දරුණු වුණු හැම අවස්ථාවකදීම මම මුහුදට ගියා. කොහොම හරි අවසන් සටනේ දී නාවික හමුදාවට කිසිම තර්ජනයක් එල්ල කරන්න ත්‍රස්තවාදීන්ට බැරි වුණා. අපි පහසුවෙන් ම මුහුදු සටන දිනුවා. ඒකේ රහස වුණේ නාවික හමුදාපතිතුමාගේ ඉඳන් සෙලරුවා දක්වාම, අපි හැම දෙනාම රට ජාතිය ගැන නියම හැඟීමෙන්, එකම කණ්ඩායමක් විදිහට ක්‍රියා කිරීමයි.”ඔහු තම අත්දැකීම් විස්තර කරන අතර ඡායාරූප කිහිපයක් ද මා හමුවේ තබයි. ඒ ඡායාරූප හුරු පුරුදු යුදමය සිනමා පටයක් මෙනි. වෙරළ තීරය අති සුන්දර වුව ද වැලිතලාව කැකෑරෙන කාන්තාරයක් සිහිපත් කරයි. එම කාන්තාරයේ පහසුකම් ගැන සිතිවිල්ලක් හෝ නොමැත. ඇතැම් ඡායාරූපවල පෙනී සිටින ප්‍රසන්න ඇතුළු පිරිස කටුක වෙහෙසකර බවට පරමාදර්ශී නිදසුන් සපයති.“මේ කාලේ ශාරීරිකව වගේ ම මානසිකවත් හරිම පීඩනයක වෙහෙසකර බවක අපි හිටියේ. ඒත් පුහුණුවත් කාලයක් ලබා තිබූ අත්දැකීම් සම්භාරයත් මේ සියල්ල දරාගන්නත්, ඒවාට සාර්ථකව මුහුණ දෙන්නත් අපට හැකියාව ලබා දුන්නා.”1987 වර්ෂයේ නාවික හමුදාවට බැඳෙන විට ප්‍රසන්නගේ වයස යාන්තම් අවුරුදු දහ අට සම්පූර්ණ වූවා විතරයි. නාලන්දා විද්‍යාලයෙන් උසස් පෙළ හැදෑරූ ඔහු මට තරයේ අවධාරණය කර සිටියේ මුහුද ගවේෂණයේ යාත්‍රා කිරීමේ කුතුහලය හා කැමැත්ත හේතුවෙන් ම නාවික හමුදාව තෝරා ගත් බවයි. මේ වනවිට වසර විසි පහකට ආසන්න කාලයක් නාවික හමුදාවේ සේවය කර ඇති ප්‍රසන්න ලබා ඇති අත්දැකීම් බොහෝ ය. එහෙත් ඒ අත්දැකීම් සියල්ල අවසන් සටනේ අවසන් මාස කිහිපයේ ඔහු ලැබූ අත්දැකීම් සමුදායට සමාන කිරීමට අපහසු ය. ඒ අවසන් සටන සැබවින් ම සටනක් ම වූ බැවිනි.“සමහර අවස්ථාවල උතුරු මුහුදු ප්‍රදේශයේ සිට යාත්‍රාවල පැමිණි ත්‍රස්තවාදීන් මුලතිව්වලට ළඟා වෙන්න උත්සාහ කළා. ඒ ආපු යාත්‍රා පහරදීල විනාශ කරන්න අපට හැකියාව ලැබුණා. අපි සැක කරන්නේ මේ යාත්‍රාවලින් ආයුධ අරගෙන එන්න ඇති කියලයි. ඒ වගේ ම මුහුදේ අපි යොදවා තිබුණු ආරක්ෂක යාත්‍රා වළල්ල කඩාගෙන යන්න ත්‍රස්තවාදීන් දහ පහළොස් සැරයක් ම උත්සාහ කළා. මරාගෙන මැරෙන බෝට්ටු එව්වා. ඒත් ඒ කිසිම උත්සාහයකින් අපේ ආරක්ෂක වළල්ල කඩන්න ඔවුන්ට බැරි වුණා. මරාගෙන මැරෙන බෝට්ටු දහයක් පමණ විනාශ කරන්න අපේ වීර නාවික භටයන්ට හැකියාව ලැබුණා. ඒ වගේ ම මරාගෙන මැරෙන බෝට්ටු තුනක් පමණ යටත් කර අත්අඩංගුවට ගන්නත් ක්‍රියා කළා. ඒක දුර්ලභ සිදුවීමක්.”ප්‍රසන්න පවසන අන්දමට ලංකාව එක් සේසත් කළ මහ සටනේදී නාවික හමුදාවේ යාත්‍රා විනාශ වී ඇත්තේ ඉතාම අවම සංඛ්‍යාවකි. ඊට හේතුව චිලාවෙට්ටි සිට ප්‍රසන්නලා සිදු කළ නිරීක්ෂණ කටයුතු මෙන්ම ප්‍රහාර සඳහා යාත්‍රාවල මනා පෙර සූදානමක් පැවතීමයි. නාවික හමුදාවේ එවකට උතුරු නැඟෙනහිර ප්‍රදේශවල ආඥාපතිවරුන් ලෙස සේවය කළ නිලධාරීන්ගේ අතිදක්ෂ මග පෙන්වීම ද අභීත ලෙස සටන් කළ නාවිකයන්ගේ කැපවීම ද සටනේ සාර්ථකත්වයට තවත් හේතුවක් වූ බව ඔහු සිහිපත් කරයි. මුහුදේ සටන අසාර්ථක වීමට ප්‍රධාන හේතුව චිලාවෙට්ටි සිට ප්‍රසන්නලා කරන නිරීක්ෂණ කටයුතු බව වටහා ගත් ත්‍රස්තවාදීන් නිරන්තරයෙන් ඔවුන් සිටි ස්ථානයට ෂෙල් වෙඩි ප්‍රහාර වැහි වැස්ස බව ද ඔහු පවසයි.“හමුදාව තවත් ඉදිරියට එනකොට ත්‍රස්තවාදී ප්‍රහාර අඩු වුණා. ඒත් ඔවුන් දිගටම සාමාන්‍ය වැසියන් රඳවාගෙන හිටියා. මුලතිව් ප්‍රධාන ත්‍රස්තවාදී කඳවුරට පහළින් ධීවර ගම්මානයක් තිබුණා. කොටුවෙලා හිටපු සාමාන්‍ය මිනිස්සු මේ ධීවර ගම්මානය හරහා පුල්මුඩේ පැත්තට එන්න උත්සාහ කරන්න ගත්තා. ඒ වගේ ම ඔවුන් තේරුම් අරගෙන හිටියා කොහොම හරි මුහුදට ගියොත් ඔවුන් ආරක්ෂිතයි කියලා. ඒත් මේ මිනිස්සු මුහුදට බෝට්ටු දාපු හැම අවස්ථාවකම ත්‍රස්තවාදීන් ප්‍රහාර එල්ල කළා. මේ විදිහට අපි ළඟට එන්න උත්සාහ කරපු සමහර බෝට්ටු ත්‍රස්තවාදී ප්‍රහාරවලින් විනාශ වුණා. ඒත් අපි උපරිමයක් බේරා ගත්තා. සමහර දවස්වලට මිනිස්සු අටසීයක් විතර බෝට්ටුවලින් ආවා. ඒ හැම දෙනාටම ආරක්ෂාව, අහාර පාන සපයලා නිසි තැන්වලට යවන්න ශ්‍රී ලංකා නාවික හමුදාවට හැකියාව ලැබුණා.”සරණාගතයන්ට මුවා වී පැන යාමට හැදූ ත්‍රස්තවාදීන් ගැන ද ප්‍රසන්න ඒ අතර සිහිපත් කරයි. නාවික හමුදාව අවසන් සටනේ දී නැගෙනහිර මුහුදේ එලූ ආරක්ෂක දැළ කොතරම් සවිමත් ද යන්න වැටහෙන්නේ ත්‍රස්තවාදීන් කොතරම් උපක්‍රමශීලීව පැමිණිය ද ඒ සියලු උපක්‍රම වාර්තා කිරීමට, ඔවුන් අත්අඩංගුවට ගැනීමට නාවික හමුදාවට හැකි වූ බැවිනි.“සාමාන්‍යයෙන් ගොඩබිමට සමීපයෙන් යාත්‍රා කරන යාත්‍රාවක් රේඩාර් මගින් හඳුනා ගැනීම අපහසුයි. නමුත් එක දවසක් අපේ නිලධාරියෙක් අහඹු ලෙස බෝට්ටුවක් උතුරු පැත්තට යාත්‍රා කරනවා රේඩාර් තිරයෙන් දැක තිබුණා. අපි ඒ ගැන මුහුදේ රැකවල් කරමින් සිටි නිලධාරීන්ට දැනුම් දී දිගටම සෙවිල්ලන් හිටියා. ගොඩබිමට සමීපව, සමාන්තරව යාත්‍රා කරපු මේ යාත්‍රාව ලුතිනන් කමාන්ඩර් බාලසූරිය කියන නිලධාරියා හඳුනාගත්තා. එහි ගමන් ක්‍රමය සහ දිසාව අපට සැක මතු කළා. ඒ නිසාම විශේෂ යාත්‍රා බළඝනය ගිහින් මේ ඩිංගි බෝට්ටුව අත්අඩංගුවට ගත්තා. පස්සේ තමයි හඳුනාගත්තේ මේ යාත්‍රාවේ හිටියේ මුහුදු කොටි නායක සුසෙයි ගේ බිරිය සහ දරුවන් බව. අත්අඩංගුවට ගත්තට පස්සෙ අපි මේ පිරිස නැඟෙනහිර විධානයට බාර දුන්නා.මේ අත්දැකීම් ඉස්මතු වන විට යටපත් වන තවත් සිදුවීම් රාශියකි. සියල්ල එකසේ වැදගත් ය. තීරණාත්මකය. එහෙත් සියල්ල සඳහා සීමිත ඉඩකඩ සෑහෙන්නේ නැත. ප්‍රසන්න පවසන පරිදි ඔහුට 2008 වසරේ දී ඩෝරා යාත්‍රා බලඝනයේ බලඝන නිලධාරි ලෙස වරක් ත්‍රස්තවාදී යාත්‍රා විසි තුනක් සමඟ මුහුණට මුහුණලා සටනක නිරත වීමට සිදුවී තිබේ. ඒ වෙනුවෙන් ප්‍රසන්නලා සතුව තිබී ඇත්තේ යාත්‍රා අටක් පමණි. කෙසේ වුව ද මේ මුහුදු වීරයෝ අතිරේක ප්‍රහාරක යාත්‍රා පැමිණෙන තුරු ත්‍රස්තවාදීන් සමඟ එඩිතරව සටන් කරමින් යාත්‍රා පහක් විනාශ කර දැමීමට ද ක්‍රියා කළෝ ය. ත්‍රස්තවාදීන් සතු විශාලතම ප්‍රහාරක යාත්‍රාවක් නාවික හමුදාව විසින් අත්අඩංගුවට ගනු ලැබුවේ ද ඒ අවස්ථාවේ දී ය.“එක පාරක් ඩෙල්ෆ්ට්වලදී අපේ යාත්‍රාවක් විනාශ වුණා. ඒ 2008 දී. ත්‍රස්තවාදී බෝට්ටු පහළවක් විතර ආවා. අපි බෝට්ටු හතරක් විතර විනාශ කළා. ඒත් අපේ එක යාත්‍රාවක ඇන්ජිමේ දෝශයක් මතු වුණා. ඒ යාත්‍රාවට ඔවුන් මරාගෙන මැරෙන ප්‍රහාරයක් එල්ල කළා.”තම බළඝනයේ යාත්‍රාවක් විනාශ වීම ඔහු ඉතා බැරෑරුම් ලෙස සලකන සේ ය. නායකත්වයේ ලක්ෂණ ඔහු කෙරෙන් නොඅඩුව පෙනේ. එමෙන් ම යුද්ධයේ බියකරු බව මෙන් ම සෙබලකුගේ ජීවිතයේ අවිනිශ්චිත බවද ඔහු මනා ලෙස වටහාගෙන ඇති බවත්, ඒ වෙනුවෙන් මනස සමබරව පවත්වා ගන්නා බවත් ඔහු පවසන දෙයින් මම අවබෝධ කර ගනිමි.“මුහුදේ දී දිනන්න පුළුවන් දක්ෂයාටයි. මුහුදු සටන් කියන්නේ වෙනම කලාවක්. මුහුදේ දී දිනන්න නම් උපක්‍රමශීලීත්වය, බුද්ධිය, ධෛර්යය මේ සියල්ල තියෙන්න ඕනෙ. මාත් එක්ක හිටපු නිලධාරීන් හතළිස් නවයක් වරින් වර නොයෙක් සිදුවීම් හේතුවෙන් ජීවිතක්ෂයට පත් වුණා. එක පාරක් මම හිටපු ඩෝරා යාත්‍රාවට මීටර් සීයක් තරම් ආසන්නයේ මරාගෙන මැරෙන ත්‍රස්තවාදී යාත්‍රාවක් පුපුරා ගියා. ඒ පිපිරීමෙන් අපිත් තුවාල ලැබුවා. මම හිතුවෙම අපේ යාත්‍රාවටත් හානි වෙලා කියලයි. ඒත් එහෙම වුණේ නැහැ. අපි කවදාවත් අහිංසක මිනිස්සු මරා දාලා නැහැ. ත්‍රස්තවාදියා වුණත් අවිය අත ඇරියොත් අපි වෙඩි තිබ්බේ නැහැ. මේ තරම් සටන්වලට මැදිහත් වෙලත් මෙහෙම පවතින්න පුළුවන් වීමට එකම හේතුව මම දකින්නේ අවංකව සේවය කිරීම කියලයි.”ප්‍රසන්නලාගේ දැඩි කැපවීම හේතුවෙන් ම දැන් කුරිරු ත්‍රස්තවාදය අවසන් ය. ගොඩබිම, මුහුදේ හෝ ගුවනේ තවදුරටත් සටන් නැත. එහෙත් රටක ආරක්ෂක හමුදාවන්ට ඉසිඹුලන්නට අවසරයක් නැත. ප්‍රසන්නලා තවමත් රට වට බැඳි රන් වැට සේ දියඹ රකිමින් සිටිති. අද නාවික හමුදා මූලස්ථානයේ සේවය කරන කපිතාන් ප්‍රසන්න හේවගේ එදා සටන් බිමේ දී තමාට උපදෙස් දුන්, සහය ලබා දුන්, උරෙන් උර ගැටී සටනට දායකත්වය දුන් සියල්ලෝ ම ගෞරවයෙන් සිහිපත් කරයි.“නාවික හමුදාවේ හමුදාපතිතුමා වගේ ම උතුරු නැඟෙනහිර ආඥාපතිවරුන් එදා අපට ලබා දුන් උපදෙස් සහ මඟ පෙන්වීම් නිසා තමයි අපට මුහුදේ දී ත්‍රස්තවාදීන් පරාජය කරන්න ඉඩහසර ලැබුණේ. ඒ වගේ ම වේග ප්‍රහාරක කණ්ඩායම බාරව ක්‍රියා කළ කොමදෝරු උළුගේතැන්න, කපිතාන් ජයරත්න, කපිතාන් කළුබෝවිල, කපිතාන් ටී.ඩී.එස්. ඩයස්, කපිතාන් සුජීව සෙනෙවිරත්න, කමාන්ඩර් ප්‍රියන්ත, බලඝන නිලධාරීන් ලෙස සේවය කළ කමාන්ඩර් සේරසිංහ වගේ ම කමාන්ඩර් පත්බේරියත් මට ලබාදුන් සහය මම ඉතාමත් අගය කොට සලකනවා.”ප්‍රසන්න නිහතමානී ලෙස පවසයි. ඒ අතර මම ඔහුගේ පවුලේ විස්තර විමසමි. කවා පොවා ඇති දැඩි කර දේශයේ දියඹ රකින්නට තම පුත්‍රයාට වරම් දුන් පියසීලී හේවගේ මාතාව ද සිරිල් ප්‍රනාන්දු හේවගේ පියාණන් ද ප්‍රසන්න ලබන යම් ප්‍රසංශාවක අනිවාර්ය හිමිකරුවන් බව මම තරයේ ම සිතමි. දේශය ත්‍රස්තවාදයෙන් මුදවා ගැනීමට මුල් තැනත්, පෞද්ගලික ජීවිතයට දෙවෙනි තැනත් දුන් ප්‍රසන්න වගකීම් සහගත පියකු ලෙස පාසල් යන වයසේ පසුවන තම පුතාත්, දියණියත් ගැන සොයා බලන්නට අමතක කරන්නේ ද නැත.මේ වනවිට කපිතාන් ප්‍රසන්න හේවගේ වේග ප්‍රහාරක යාත්‍රා බළඝනයේ වසර දොළහක අත්දැකීම්වලට උරුමකම් කියන්නේ ය. එමෙන් ම නාවික හමුදාවේ පරිනත සේවා කාලයක හිමිකම, ඔහු සතු ය. පෞද්ගලික ලාභ ප්‍රයෝජන හෝ සුඛ විහරණය නොතකමින් ඔහු තවමත් රටට ජාතියට තම සේවය ලබා දෙන්නේ ය. හෙට දිනයේදී ද එය එසේම වනු ඇත.සටහන ටිරෝනි වෑවලගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>13</day>
    </date>
    <link>http://www.silumina.lk/2012/05/13/_art.asp?fn=af1205135</link>
    <topic>මං තරුණ වෙලා</topic>
    <author>තාරක වික්‍රමසේකර</author>
    <content>කාලෙකට පස්සෙ ඇගේ වැදුණු මුහුදු සුළං මගේ ගතත් සිතත් පුබුදු කළා පුදුම සනීපයක් දැනුණා. දැන් මට ආයිත් රස්සාවට යන්න වෙලා. අවුරුද්දකට වැඩි කාලයක් මම විවේකයෙන් හිටියා.ඒක ඇත්තටම විවේකයකුත් නෙමෙයි. අපේ පරම්පරාවටම වෙච්ච විපත්තියකට කරපු වෙදකමක් හින්ද ලැබිච්ච නිවාඩුවක්. දැන් ආයිත් මට සුපුරුදු ගමන යන්න වෙලා. ඒ කොළඹ ඉඳල මාතරට. අවුරුදු 8 කට කලින් ආපු සුනාමි රකුසා මොන තරම් විනාශයක් කළා ද? උදේ හවස මං ආ ගිය පාර විනාශ කර දැම්මා. මගේ මල්ලිත් එදා නැති වුණා. ඒ තෙල්වත්ත පැරෑලිය කියන හරියෙදි.මල්ලි මතක් වෙලා අදත් මගේ දෑසින් කඳුළු වැටෙනවා.මගේ 56 වැනි උපන් දිනේ තිබ්බේ පසුගිය මාසෙ 23 වැනිදා. මං කොච්චර වයසට ගිහින්ද? ඒත් මට කරන්න පුළුවන් හැම දේම මං කරනවා. මගේ වැඩ ටික ලේසි පහසු කරන්න මට හොඳ ශක්තියක් ලැබුණා. දොස්තරලා බයිපාස් ඔපරේෂන් එකක් කළාම අවුරුදු 10 කින් ලෙඩා තරුණ වෙනවලු. මටත් එහෙම ශක්තියක් ලැබිලා තියෙන බව මම දැං දන්නවා.සුනාමි රකුසා වනසා දාපු මං ආ ගිය පාර දැන් ශක්තිමත් කරලා. බොහොම අමාරුවෙන් පාරෙ වැටි වැටී ගිය මට දැන් ඒ කරදර නැහැ. හිතේ සැනසිල්ලෙ මගේ ගමන යන්න පුළුවන්.ඒ විතරක් නෙමෙයි, මගේ ඇඟටත් හොඳ ශක්තියක් ලැබිලා. වයස අවුරුදු 56 ක් වුණත් අලුත් කෙල්ලන්ට වඩා මං හොඳ ශක්තිමත්.වෙනදා කොළඹ ඉඳල මාතරට යන්න මට පැය 3 1/2 ක් විතර ගියා. ගාල්ලෙත් කොච්චර වෙලා නැවතිලා ඉන්න වුණා ද?ඒත් අද ඒ සේරම වෙනස් වෙලා. මං පැය 2 1/2 කින් අද මාතරට යනවා.වෙනදා කොළඹ ඉඳල මාතරට එන මම අහපු බැනුම් කන්දරාව. ඒකත් බැරියැ. උදේ කොළඹ යද්දී තියපු දෙස් දෙවොල්. සීනිගම නවතින්නෙ නැති හින්දා හොඳයි. නැත්තං කට්ටිය මිරිස් අඹරනවා.මට දැන් හරි සතුටුයි. හරිම සතුටුයි. මටත් වඩා මා එක්ක යන අයට හුඟක් සතුටු බව මම දන්නවා. ජීවිතේ පළමු වතාවටයි. පසුගිය 25 වැනිදා මම පැය 2 1/2 කට පොඩ්ඩත් වැඩි කාලයකින් කොළඹ ඉඳල මාතරට ආවෙ.මේ ගමන හැමදාම මේ විදිහට යන්නයි මගේ කල්පනාව. ඒත් මගේ මේ අලුත් ගමනට අකැමැති කට්ටියකුත් ඉන්නවා.තරුණ කමනෙ. එයාල කැමැති නැහැ මම ඉක්මනට යනවට. පෙම් කතාව ඉවර කරගන්න ලැබෙන්නෙ නැහැ. සුරුස් ගාන කොට මම ගාල්ලට ගිහින් නැත්තං මාතරට ම ගිහින්.වෙනදා හති දදා ගිය මම දැන් එක හුස්මට යනවා. අසල් වැසි ලොකු අයියලාගෙ රටේ පිහිටෙන් තමයි මේ විදිහට ගොඩ එන්න ලැබුණෙ. ඒකට වාසනාව ලැබුණේ අපේ රටේ නායකයන්ගේ පිහිටෙන්. සුනාමිය කළ විනාශය මේ විදිහට ආශිර්වාදයක් කර ගන්නා එක, එක අතකට කොයිතරං දෙයක් ද?තරුණ පෙම්වතුන් ඇරෙන්න අනිත් හැමෝ ම දැන් මට හොඳ කියනව. බැන බැන ගිය අය මාත් එක්ක හිනාවෙලා යනවා. හෙටත් උදේ වෙලාවටම එන්න කියනව වගේ හැඟවීමෙන් ඒ හිනාවෙ මුසුවෙලා.අවුරුදු තිහකට කලින් අපේ අය යාපනයට වෙලාවට ගිය කාලෙත් මේ විදිහට සමු අරන් ගිය බව මට මතකයි. ආයිත් ඒ යුගය ඇවිත් වගේ කොයි තරං සතුටක් හිතට දැනෙනවද?පහුගිය කාලෙ තරුණ තරුණියො, මම වංගුවෙන් යනකොට මුහුණ ළං කරගන්නෙ අනෙක් අයට නොදැනෙන්න, නොපෙන්න මගේ විසි වෙවී ගිය ගමනෙදි එයාලගෙ මුහුණු දෙක එකට ගැටෙන්නෙ අහඹු සිදුවීමක් වගේ පෙන්නලා. ඒ අයට නං දැන් ටිකක් තරහ ඇති. මොකද ඒ විදිහට මං දැන් කරදරකාරී ගමනක නොයන නිසා.මේ ගමන මේ විදිහට තවත් දීර්ඝ කාලයක් යන්නයි මගේ බලාපොරොත්තුව. ඒකට ඔයාලගෙ සහයෝගයත් ඕන . මට ඉක්මනට යන්න පුළුවන් වෙන්නෙ ඔයාලගෙ උදව්ව මත විතරයි. මං කාටවත් කරදරයක් නොකර මගෙ පාඩුවෙ යන බව ඔයාල දන්නවනෙ. මට මගේ පාඩුවෙ මගෙ පාරෙ යන්න දෙන්න. මගේ ගමන් වේගය දැන් බොහොම ඉහළයි. පැයට කිලෝමීටර් 100 කටත් ඉහළයි. සුළු පටු වේගයක් නෙමෙයිනෙ. මේ තරං හයියෙන් එන මගේ ඇගේ වැදුණොත් ආයිත් කතා කරන්න දෙයක් නෑ නේද?ඒක නිසා ආරක්ෂාව සලසා ගැනීම ගැන හිතන්න. එතකොට මට ඔයාලගෙන්වත් ඔයාලට මගෙන්වත් කරදරයක් නැහැ. මම යන පාර හරහා පනිනවනං හොඳට හිතල බලල හොයල බලල පනින්නෙ. ඒ ඉල්ලීමත් කර ගෙන මම නවතින්නෙ හෙට උදේම කොළඹ යන්න තියෙන නිසයි.මම රුහුණු කුමාරිතාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>13</day>
    </date>
    <link>http://www.silumina.lk/2012/05/13/_art.asp?fn=af1205136</link>
    <topic>කිරි හලන කාලයක් නෙමෙයි කිරි ඉතිරෙන කාලයක් ඒවි</topic>
    <author>සංවාද සටහන බුද්ධිකා බ්‍රාහ්මණගේ</author>
    <content>පශු සම්පත් හා ග්‍රාමීය කටයුතුනියෝජ්‍ය ඇමැතිඑච්. ආර්. මිත්‍රපාලමානව ශිෂ්ටාචාරය පුරා පෝෂණය ලබා දුන් ප්‍රමුඛ ආහාරයක් බවට කිරි පත්ව ඇත. ආහාර ලැයිස්තුවේ කිරි ප්‍රමුඛස්ථානයක් ගෙන තිබේ. දියර කිරි අමතක කොට කිරිපිටි භාවිතයට ඇබ්බැහි වී ඇති මේ යුගයේ කිරිපිටි මිලදී ගැනීම සඳහා මාසිකවැටුපෙන් සැලකිය යුතු කොටසක් වැය කිරීමට සිදුව ඇත. කිරිපිටි මිල ඉහළ යාමේ ප්‍රවෘත්තිය වැඩි දෙනකුගේ සුසුම් හෙළන දැඩි වී ඇත. කිරි ලීටර දොළොස් දහසක් පාරේ හැලීමේ පුවත මාධ්‍ය වෙත වාර්තා වූයේ අවසන් වරට කිරිපිටි මිල වැඩිවීමට දින කීපයකට පෙරය. කිරි ගොවින් මහමඟ සිය අස්වැන්න හලන වාතාවරණය හා කිරිපිටි මිල ඉහළ යාම ගැන අදහස් දක්වන්නේ පශු සම්පත් හා ග්‍රාමීය කටයුතු නියෝජ්‍යඇමැති එච්. ආර්. මිත්‍රපාල මහතාය.උඩරට කිරි ගොවින් පාරේ කිරි හලනවා රූපවාහිනි තිරයෙන් අප දුටුවා. මේ ගැන පශු සම්පත් අමාත්‍යවරයා හැටියට ඔබතුමා යමක් පවසතොත්...රටේ කිරි නිෂ්පාදනය වැඩි කිරීම අපගේ මූලික ඉලක්කයයි. සෑම දෙනාටම දියර කිරි භාවිතයට හුරු කිරීම අපගේ ප්‍රධාන අරමුණක්. මේ සඳහා අපි සුවිශේෂී වැඩපිළිවෙළක් දියත් කරගෙන යනවා. රටට අවශ්‍ය කිරි ප්‍රමාණයෙන් සියයට හතළිහක ප්‍රමාණයක් දැනටමත් රට ඇතුළේ නිෂ්පාදනය කෙරෙනවා. ඒ ප්‍රමාණය වැඩි කිරීමයි අපගේ අරමුණ.උතුරු නැඟෙනහිර ඇතුළු රට පුරාම මෙම නව වැඩසටහන ක්‍රියාත්මක වෙනවා. මිල්කෝ ආයතනය වගේම තරගකාරී පෞද්ගලික ආයතන කිහිපයක් කිරි එකතු කිරීමේ කටයතු සිදු කරනවා. පාරේ කිරි හැලීම එක්තරා සැලසුම් සහගත සිදුවීමක් පමණයි.කිරි හලා ඇත්තේ කිරි ගොවීන් නොවේ. එම ප්‍රදේශයේ කිරි එකතු කරන අයයි. එතෙක් ඔහුගෙන් කිරි මිලදී ගත් පෞද්ගලික සමාගම දවසක් කිරි මිලදී නොගත් නිසා කිරි හැලු බවයි ඔහු මාධ්‍යයට පවසා තිබුණේ. ඔහුගේ කිරි මිලදී ගන්නා ආයතනය මිලදී ගැනීම ප්‍රතික්ෂේප කළේනම් එම කිරි රජය යටතේ කිරි මිලදී ගන්න මිල්කෝ ආයතනයට විකිණීමට උත්සාහ කිරීමට තිබුණා. මාධ්‍ය සංදර්ශනයන් පවත්වා කිරි මහමඟ හැලීමට පෙර එබඳු උත්සාහයක් ගෙන \බුණේ නෑ.රට ඇතුළේ කිරි නිෂ්පාදනය කර විකිණිමට වඩා කිරි ආනයනය කර විකිණීම සමාගම්වලට ලාභදායකයි. රටේ කිරි නිෂ්පාදනය වැඩිකර කර්මාන්තයක් වශයෙන් මේ ක්ෂේත්‍රය දියුණු කිරීමෙන් පහර වදින්නේ මේ වැඩි ලාබ උපයන අයටයි. මෙවැනි කඩාකප්පල්කාරී සිදුවීම් පිටුපස ඉන්නෙත් එවැනි අයයි.කිරි නිෂ්පාදනයට දායක වන දේශීය සමාගම් බොහොමයක මැසිවිල්ල මෙරට නිෂ්පාදනය කරන ලද කිරිවලට වඩා පාරිභෝගිකයා පිටරට කිරි මිලදී ගැනීමට පෙළඹී ඇති බවයි.මේ තත්ත්වය මඟ හැරීම සඳහා අප ප්‍රතිපත්තිමය වශයෙන් පියවර රැසක් ගෙන තිබෙනවා. පිටරටින් ගෙන්වන ලද කිරිපිටි සඳහා අය කරන බදු ඉහළ නැංවූයේ ඒ නිසයි. කර්මාන්තයන් වශයෙන් මේ ක්ෂේත්‍රය මුහුණ දෙන ගැටලුව කිරි නිෂ්පාදනයට වැය වන විශාල වියදමයි. දියර කිරි නිෂ්පාදනයේදී වැය වන වියදම අඩුයි. මේ නිසා පිටිකිරිවලට වඩා දියර කිරි අලෙවියේදී අඩු මිලකට ලබාදීමේ හැකියාව තිබෙනවා. දියර කිරි භාවිතයට ජනතාව හුරු කිරීම වැදගත් වන්නේ මේ නිසයි.අපේ අරමුණ අඩු මුදලකට ජනතාවට පෝෂණ අවශ්‍යතාවට සරිලන පරිදි කිරි ලබාදීමයි. මෙහිදී දේශීය කර්මාන්තකරුවා නඟා සිටුවීම වැදගත්. කුමන වෙළෙඳ නාමයක් යටතේ ආනයනය කර අලෙවි කළත් බොහෝ කිරිවල ඇත්තේ කෘත්‍රීම පෝෂණයක්. බොහෝ රටවල කිරි නිෂ්පාදනයේදී පෝෂ්‍යදායි කොටස් චීස්, බටර් ආදිය නිෂ්පාදනය සඳහා මුලින්ම වෙන්කර ගන්නවා. ඉතිරි වන කොටස්වලට පිටතින් පෝෂණය එක්කර පිටිකිරි නිෂ්පාදනය කරනවා. අපගේ කිරි පරිභෝජන රටාව මුළුමනින්ම වෙනස් විය යුතු යැයි සිතන්නේ මේ හේතු නිසයි.නියම පෝෂණයෙන් යුත් දේශීය නිෂ්පාදන සඳහා පාරිභෝගිකයා යොමු කිරීමත් ඔබ අමාත්‍යාංශයේ වගකීමක් නේද?රටේ කිරි අවශ්‍යතාවයෙන් මෙරට නිෂ්පාදනය කෙරෙන්නේ සියයට 40 ක ප්‍රමාණයක් නම් මෙරට නිෂ්පාදනය කරන කිරි සියල්ල අතිරික්තයක් නොවී අලෙවි වේ නම් තවදුරටත් දේශීය නිෂ්පාදන සඳහා ජනතාව නැඹුරු කිරීමත් සිදුවිය යුතු යැයි අප සිතන්නේ නෑ. දේශීය කිරි නිෂ්පාදනය වැඩි කිරීම හා පාරිභෝගිකයා දියර කිරි සඳහා නැඹුරු කිරීම මඟින් ආනයනික කිරි සමඟ දේශීය ව්‍යාපාරිකයාට තරග කිරීම හොඳ වාතාවරණයක් ඇතිකළ හැකි යැයි අපි විශ්වාස කරනවා.කිරි නිෂ්පාදනය වැඩි කිරීමට නව වැඩ පිළිවෙළක් ක්‍රියාවට නංවා ඇතැයි ඔබ පැවසුවා?පශු සම්පත් කර්මාන්තය ලොව පුරා ක්‍රියාත්මක වන ප්‍රමුඛතම කර්මාන්තයක්. මේ කර්මාන්තය නවීන තාක්ෂණයත් සමඟ බද්ධ වී තිබෙනවා. ලොව බොහෝ රටවල් කිරි නිෂ්පාදන වියදම අවම කරගෙන තියෙන්නෙ නව තාක්ෂණය භාවිතය නිසයි. උදාහරණයක් ලෙස වැඩි කිරි ප්‍රමාණයක් ලබා දෙන දෙනුන් යොදා ගැනීම වැඩි කිරි ලැබෙන ආකාරයේ සත්වාහාර නිෂ්පාදනය හැඳින්විය හැකිය.දැනටමත් ඉහළ කිරි නිෂ්පාදනයක් ලබා දෙන දෙනුන් 500 ක් පමණ මෙරටට ගෙන්වා අවසන්. තව දස දහසක් ගෙන්වීමට අපි අදහස් කරනවා. රටට අවශ්‍ය කිරි ප්‍රමාණය මේ මඟින් ලබාගත හැකි වෙතියි අප අදහස් කරනවා.මේ ගවයින්ගේ කිරි නිෂ්පාදනය වැඩි කිරීම සඳහා එම ගවයින්ට ලබා දෙන තෘණ විශේෂයන් අපි ආනයනය කර තිබෙනවා. තණකොළත් පිටරටින් ගෙන්වනවා යැයි විපක්ෂය චෝදනා කරන්නෙ මේ නිසයි. මෙරට වැවෙන තණකොළවලට වඩා කිරි නිෂ්පාදනය වැඩි කරන තෘණ විශේෂයක් පිටරටින් ලබාගත හැකිනම් එය ගෙන්වා ගැනීමේ වරද කුමක් ද? පශු සම්පත් කර්මාන්තය දියුණු කිරීමට නම් අපිට දියුණු තාක්ෂණය භාවිත කිරීමට සිදු වෙනවා.ඉන්දියාව දකුණු ආසියාවේ නවීන තාක්ෂණය භාවිත කරන ප්‍රමුඛ පෙළේ රටක්. එරට කිරි නිෂ්පාදනයට නවීන තාක්ෂණය යොදා ගන්නවා සේම ගව පාලනය ගෘහ කර්මාන්තයක් ලෙස වඩාත් ප්‍රචලිත වී තිබෙනවා. මේ වැනි ක්‍රමයක් අපට වැදගත් වන්නේ නැද්ද?කිරි ගොවි ගම්මාන, දිවි නැඟුම වැනි වැඩ සටහන් ඔස්සේ අපි ක්‍රියාත්මක කිරීමට උත්සාහ කරන්නේ එවැනි වැඩ සටහන්. සත්ත්ව පාලනය අතීතයේ සිට අප සමාජයේ පැවත ආ සිරිතක්. විශේෂයෙන්ම ගවයාත් සමඟ සංස්කෘතික බැඳීමක් අපට තිබුණා. නාගරීකරණය හා කුඩා ඉඩම්වලට සීමා වීම, කුඩා පවුල් ඒකකයකට සීමා වීම වැනි දේවල් නිසා එම සංස්කෘතිය අපෙන් බැහැර වී තිබෙනවා. නමුත් කර්මාන්තයක් වශයෙන් පශු සම්පත් කර්මාන්තයේ මහා පරිමාණ වෙනසක් ඇති කිරීමට සාපේක්ෂව ගෘහ කර්මාන්තයක් වශයෙන් මෙය දියුණු කිරීමට බලාපොරොත්තු වෙනවා.කිරි පමණක් නොවෙයි චීස්, වෙඩරු, ගිතෙල් ආදිය ගෘහ ආශි‍්‍රතව නිපදවීම පිළිබඳව මේ කර්මාන්තයේ නියැළී සිටින අය පුහුණු කිරීම දැනටමත් සිදු වෙනවා. 2016 වන විට කිරෙන් අපේ රට ස්වයංපෝෂණය කිරීම අපගේ ඉලක්කයයි. අනාගතයේ කිරි අපනයනය කළ හැකි තත්ත්වයත් උදාකර ගත හැකිනම් අපගේ අරමුණු මල්ඵල ගැන්වෙන්නේ එදිනටයි.සංවාද සටහන බුද්ධිකා බ්‍රාහ්මණගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>13</day>
    </date>
    <link>http://www.silumina.lk/2012/05/13/_art.asp?fn=af1205137</link>
    <topic>කොළඹ දේවි බාලිකාවේ “රූ සේයා” ඡායාරූප ප්‍රදර්ශනය මෙවරත්</topic>
    <author>සාගරිකා දිසානායක ඡායාරූප – දුෂ්මන්ත මායාදුන්න</author>
    <content>කොළඹ, දේවි බාලිකා විද්‍යාලයීය ඡායාරූප සංගමය වාර්ෂිකව සංවිධානය කරනු ලබන “රූ ඡායා” ඡායාරූප තරගය හා ප්‍රදර්ශනය මෙවරත් මේ මස 16 සිට 18 දක්වා කොළඹ ජාතික කලා භවනේදී පැවැත්වේ.අන්තර් පාඨශාලීය මට්ටමින් පැවැත්වෙන මෙම ප්‍රදර්ශනය සඳහා දිවයිනේ විවිධ පළාත්වල පාසල් දහ අටකින් තෝරාගත් ඡායාරූප 200 ක් පමණ අන්තර්ගත වේ. කොළඹ අවට පාසල්වලින් මෙන්ම ගම්පහ, කුරුණෑගල, මහනුවර, හඟුරන්කෙත, ගාල්ල, යාපනය වැනි දුරබැහැර ප්‍රදේශවල පාසල්වලින් තෝරාගත් ශිෂ්‍ය ශිෂ්‍යාවන් විසින් ගන්නා ලද ඡායාරූප මෙම ප්‍රදර්ශනයට ඇතුළත් වේ.2011 වසරේදී ලංකාවේ ප්‍රථම වරට පාසලක් මගින් සංවිධානය කරන ලද අන්තර් ජාතික ඡායාරූප තරගය හා ප්‍රදර්ශය ද සංවිධානය කරන ලද්දේ දේවි බාලිකා විද්‍යාලයීය ඡායාරූප සංගමය මගිනි. සංගමයේ සාමාජිකාවන් දේශීය මෙන්ම විදේශීය ඡායාරූප තරගවලින් ජයග්‍රහණ රාශියක් අත්පත් කරගෙන තිබේ. 2009 යුරෝපයේ ලක්සම්බර්ග් හි පැවැත්වුණු අන්තර්ජාතික ඡායාරූප තරගයෙන් හිරුෂි මල්ලවතන්ත්‍රී ලෝකඩ පදක්කමක් දිනා ගත්තාය. 2011 සෙනුරි දිසානායක රන්, රිදී සහ ලෝකඩ පදක්කම් තුනම දිනාගත් අතර මාධවී සෙල්ලහෙන්දි සහ කාවින්ද්‍යා අබේසිංහ යන ශිෂ්‍යාවෝ ගෞරව සම්මාන ලබා ගත්හ. අබුඩාබිහි පැවැත්වුණු එෆ් අයි ඒ පී(ජ්ධ්ඒර්‍ථ)ඡායාරූප දැක්මේදී කාවින්ද්‍යා අබේසිංහට රන් පදක්කමක් හිමි වූ අතර පවනි නිමන්සා, මාධවී සෙල්ලහෙන්දි, සෙනුරි දිසානායක, හිරුෂි මල්ලවතන්ත්‍රි, විශ්මි විනෝද්‍යා නිසල් කරුණාසේන, ඉසුරිඉන්දි දිසානායක හා අනගි හෙට්ටිආරච්චි ගෞරව සම්මාන දිනාගත්හ.සංගමය භාර ආචාර්යවරියක් ලෙස ස්වර්ණලතා ලියනගේ සහ රේණුකා වනිගසූරිය මහත්මීන් කටයුතු කරන අතර ප්‍රවීණ ඡායාරූප ශිල්පීන් වන පණ්ඩුක ද සිල්වා සහ චන්ද්‍රසේන පෙරේරා යන මහත්වරුන් උපදේශකවරුන් ලෙස කටයුතු කරති. විදුහල්පතිනි ප්‍රදීපා සමරසිංහ මහත්මියගේ පූර්ණ උපදේශකත්වය සහ සහයෝගය මත සංගමයේ කටයුතු සංවිධානය කැරේ.සාගරිකා දිසානායක ඡායාරූප – දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>13</day>
    </date>
    <link>http://www.silumina.lk/2012/05/13/_art.asp?fn=af1205138</link>
    <topic>නිදා සිටි ගෙදරටම හමුදා භටයන් ඇවිත්</topic>
    <author>දයා ඩි. ෆොන්සේකා</author>
    <content>අනගාරික ධර්මසේකර 9ගස් සෙවණේ විප්ලවයබසය අනුරාධපුරයට එනතුරු ඔහු හිස එසවූයේ නැත. එහෙත් තුවාය අතරින් විටින්විට ඇස් කරකවමින් හාත්පස පරික්ෂාවෙන් බලමින් සිටියේය.අනුරාධපුර බස් නැවතුම් පොළ මගීන්ගෙන් පිරි තිබුණෙන් ධර්මසේකර බසයෙන් බැස සෙනඟ නැති පැත්තකට හෙමින් ඇදුණේ දිවා ආහාරයට ද ළංවී තිබුණු බැවිනි. ඔහුගේ අදහස වූයේ දහවල් ආහාරය ද ගෙන දුම්රියෙන් යළිත් කොළඹ බලා යෑමය.ඒ දිනවල දැන් මෙන් ජංගම දුරකථන වැනි පහසුකම් නොතිබුණු බැවින් යම් තොරතුරක් දැන ගැනීමට ගමට යා යුතු විය. නැතිනම් තොරතුරු දන්නා හිතවතකු හමුවිය යුතුම විය.තුවාය කරට දමාගත් ධර්මසේකර දැන් නියම ගැමියෙකි. නැතහොත් ගොවි මහතෙකි. ඔහු කඩයකට ගොස් අත ඇති මුදලින් හොඳහැටි බඩ පිරෙන්නට බත් කෑවේය. ඉන් පසුව දුම්රිය පොළ දෙසට ඇදුණේ කොළඹ යන දුම්රියක් ඇත්තේ කීයට දැයි බැලීමටය.දහවල නිසා දුම්රිය පොළ ජනයාගෙන් හිස්ව පැවතිණ. ආයෙත් කොළඹ කෝච්චියක් ඇත්තේ සවස හයහමාරට බැව් පුවරුවේ සටහන්ව තිබිණ. ඔහු යළිත් හෙමි හිමින් නගරයේ බස් නැවතුම් පොළ දෙසින් ඉදිරියට ඇදුණේ අරමුණක් ඇතිවම නොවේ. දැන් සවස හයහමාර වනතුරු කොහේ හෝ රැඳී සිටිය යුතුය. බස් නැවතුම් පළෙහි පොලිස් නිලධාරීන් කීප දෙනෙකු ගැවසෙන අයුරු ඔහු ඈත තියාම දුටුවේය. ධර්මසේකර තරමක මුවාවකට වූයේ සිදුවන්නේ කුමක්දැයි බැලීමටය.පොලිස් නිලධාරින් බස් නැවතුම් පොළෙහි සරම් ඇඳගෙන සිටින පිරිමි උදවියගේ සරම් මඳක් ඔසවා කකුල් පරීක්ෂා කරන අයුරු ඔහු දුටුවේය.මේ සොයන්නේ තමාව බව ඔහුට සැණින් අවබෝධ විය. පොලීසිය සමඟ හැංගිමුත්තම් සෙල්ලම කරන ඔහුට පොලිස් ක්‍රියාකාරකම් ඉතා ඉක්මනින් අවබෝධ වෙයි.“තමා සිටියේ ගන වනාන්තරය මැද හේනකය. දිව ආවේ වනය මැදිනි. ඒද මහා රාත්‍රියේය. එසේ දිව ආ පුද්ගලයකුගේ දෙපා කටුවලට සීරි තුවාල වී තිබෙන්නට ඕනෑ බව පොලීසිය දනී. ඇත්තටම තමාගේ ද දෙපාවල විශාල සීරීම් හා කටු ඇණුනු තුවාල රිදුම් දුන්න ද ඔහුට මේ සියල්ල ඉවසා සිටීමේ ආත්ම ශක්තියක් තිබේ.ඔහුට සිය දෙපාවල වේදනාව මතක් වූයේ පොලීසියෙන් බස් නැවතුමෙහි පෝලිම්වල සිටින පුද්ගලයන්ගේ දෙපා පරීක්ෂා කරද්දීය.ඔහු බස් නැවතුම මඟ හැර පිට පාරෙන් කෙළින්ම ගියේ තියා වැවේ වැව් කණ්ඩිය වෙතය. තමන්ට සිදුවූ කිසිම සිද්ධියක් ගණන් නොගෙන සිටින තම සිත සේම තිසා වැවේ වැව් දිය ද නිසසලව ඉරු එළියෙන් බබළන අයුරු බලාගෙන මඳ වේලාවක් ඔහු වැව් කණ්ඩිය මත සිටගෙන සිටියේය.දැන් කළ යුතු හොඳම දෙය සියල්ල අමතක කොට නා ගැනීමයි. එහෙත් තමා අත ඇති රුපියල් විසි ගණන ද ඇඳුම් ද රැකගෙන ගඟට බැසීම ප්‍රශ්නයක් වෙයි. එකල රුපියල් විසි ගණනක් යනු අද රුපියල් දහසක් දෙදහසක් වැනි මුදලකි.නෑම පිළිබඳ සිතුවිල්ල පහළ වෙද්දීම තිසා වැව් කණ්ඩිය දිගේ එන තරුණ යුවලක් ඔහුගේ නෙත ගැටිණ. තරුණයා තමා හොඳින් දැක පුරුදු අයෙකු බව ඔහුට සිතිණ.ධර්මසේකර ඔහුගේ මුහුණ දෙස බලා සිනාසුණේය.“ආ සේකර අයියා” තරුණයා කතා කළේය.මේ තමා සමඟ විශ්ව විද්‍යාලයේ එකට සිටි අයෙකි. නම මතක නැත. එහෙත් ඔහු කතා කළේය.“ඉතිං කොහොම ද? මොකද මේ පැත්තෙ?” තරුණයා ඇසීය. තරුණිය ඔහුගේ බිරිඳ විය හැකිය. ඇය ද පෑවේ සුන්දර සිනාවකි.“මං නාගන්න කියල ආවේ. මේ ඇඳුම් ටික පරිස්සම් කරගන්නෙ කොහොමද කියල බැලුවේ.”අනුරාධපුර සමාධිය ඉදිරිපිට බවුන් වඩයිආගිය තොරතුරු කතා කරන අතරම ධර්මසේකර පැවසුවේ ඔවුන් වැව් කණ්ඩියේ ගැවසෙනවානම් තමා නාගෙන ගොඩවනතුරු ඇඳුම් ටික බලාගන්නැයි කියන්නටය.“ප්‍රශ්නයක් නැහැ ඔය ගලක් උස්සල ඇඳුම් සල්ලි එහෙම ඒ යටින් තියල මේ පැත්ත බලාගෙනම නාගන්න එතකොට කවුරුත් ආවොත් පේනවනෙ.”මිත්‍රයාගේ උපදේශය හරිය. ධර්මසේකරගේ ඔලුවට ආයෙ ද ඒ විකල්පයමය. ටික වේලාවක් කතා කරමින් සිටි යුවළ යන්නට ගියේය. ඔවුන් තමා පොලීසියෙන් සොයන බව දන්නා සේය. සේකර දියට බැස නාන අතරතුර යටට ඇඳ සිටි කළු සරම ද හොඳින් සෝදා ගත්තේය. සෝදා වැනු කළු සරම නා ඉවර වන විටම වේලී තිබුණේය.හොඳින් නා පිරිසුදු වී ගොඩට ආ ඔහු කළු සරම යටට ඇඳ උඩින් සුදු කමිසය හා සරම ඇඳගත් විට නියම උපාසකයකු මෙනි. කාලය මරන්නට මෙන්ම සිත සන්සුන් කරගන්නටත් හොඳම දෙය ඔහුට වැටහිණ.ඔහු අනුරාධපුර පූජා භූමියට ගොස් රුවන්මැලි සෑයේ සලපතලමළුවේ ඇවිදිමින් වන්දනා කළේය. බුදු ගුණ සිහි කළේය. අනතුරුව වාඩිවී සෑහෙන වේලාවක් මෛත්‍රි භාවනාවන් කළේය.දේශපාලනය කළත් විප්ලවීය අදහස් තිබුණත් ධර්මසේකර හොඳ බෞද්ධයෙකි. ප්‍රතිපත්ති ගරුක බෞද්ධයෙකි. සියලු සත්ත්වයාට මෙත් වඩන්නෙකි. හිතේ ක්‍රෝධය වෛරය නැත්තෙකි.ඉන්පසු ජේතවනාරාමය වටා බවුන් වඩමින් ඇවිද ගිය ඔහු ථුපාරාමයත් වන්දනා කළේය. අභයගිරියටත් ඉන්පසු සමාධි පිළිමය වෙතත් ගියේය.සමාධි පිළිමය වටා ඇවිදිමින් විවිධ කෝණ වලින් එය පැය දෙකක් පමණ සමාධිගතව නැරැඹීය.පැත්තකින් වාඩිවී සමාධි පිළිමය දෙස බලාගෙනම භාවනා කරන්නට වූ ඔහුට නොදැනීම කාලය ගත විය. ඔහු භාවනාවෙන් පිබිදුණේ කවුදෝ පිටට තට්ටු කරන විටය.“උපාසක උන්නැහැ දැන් රෑවේගෙන එනව. භාවනා කරනවනං පන්සලකට යනව. රෑට මෙහෙ කාටවත් ඉන්න බැහැ.”ඒ පොලිස් නිලධාරියෙකි. ඔහු අමුත්තක් නොපෙන්වා නැගිට සිනාසි දුම්රිය ස්ථානයට ගියේ හයහමාරේ කොළඹ දුම්රිය අල්ලා ගන්නටය.ධර්මසේකර දුම්රිය පොළට යන විට හයහමාරේ දුම්රිය පිටත්වී ගොස් හමාරය.දැන් කුමක් කරන්නද. ඊළඟ කෝච්චිය රාත්‍රි දොළහමාරටය.දොළහමාර වනතුරු කුමක් කරන්න ද ඔහු සිනමා හලකට ගියේය. එය හින්දි චිත්‍රපටයකි. ඇතුළට ගොස් ඔහු හොඳට නිදාගත්තේය. එහෙත් නින්ද නොයයි. විටින් විට ඇහැරෙයි. පැය දෙකක් පමණ නිදාගත් ඔහු ඒ සිනමා හලෙන් පිට විය. කාලය තවත් ඉතිරිව ඇත. ඊළ¼ඟ සිනමා හලට ගිය ඔහු රු. 1.10 ක් දී ටිකට් පතක් ගත්තේය. එහි සිංහල චිත්‍රපටයකි. එහිදී ද ඔහු කළේ චිත්‍රපටය නැරැඹීම නොව නිදා ගැනීමය.රාත්‍රී 12 ට එයින් පිටවූ ඔහු දොළහමාරේ දුම්රියට ගොඩ විය. බැස්සේ රාගමිනි. ඔහු කෙළින්ම රාගම රෝහලේ සිටි මිත්‍රයා හමුවන්නට බෝඩිමට ගියේය. තමා මුහුණපා සිටි තත්ත්වය විස්තර කළේය. ඒ වන විට ඔහුගේ දෙපා හොඳටම රිදුම් දෙයි. කකුල්වල කටු ඇණුනු සීරුණු තුවාල පැසවා ඇත. උණ ගතියක් ද දැනේ.මිත්‍රයා රෝහලේ සිට ඇපොතිකරි කෙනෙක් කැඳවාගෙන ආවේය. ඔහු ධර්මසේකරගේ තුවාල පරීක්ෂා කළේය. කකුලේ ඇනී තිබු කටු කීපයක් ඉවතට ඇද දමා ඒවාට බෙහෙත් දැමු පසු යම් සහනයක් දැනිණ. වේදනා නාශක හා උණට බෙහෙත් දුන්නේය.අනතුරුව පැය කීපයක් නිදාගත් පසු ඇඟට දැනුණේ සහනයකි.ධර්මසේකරට මෙහි සැමදා සිටිය නොහැකිය. තම ආරක්ෂාව ද බැලිය යුතු විය.රාගම රෝහලේ මිතුරා ඊළඟට ඔහු කැඳවාගෙන ගියේ විදුලි සන්දේශ දෙපාර්තමේන්තුවේ සමිතියේ ලේකම් වූ රණසිංහ වෙත ය. රණසිංහ සහෝදරයා හොඳ සටන්කාමී කම්කරුවෙකි.රණසිංහ පදිංචිව සිටියේ කොටිකාවත්තේ මහ පාර අයිනේ ම තිබූ ගෙදරක ය. ඔහුගේ ගෙය පාරේ සිට අඩි තුනක් විතර උසින් පිහිටා තිබූ අතර පඩි කීපයක් නැඟ ගෙට ඇතුල් විය යුතු විය.රණසිංහ ධර්මසේකර මුලින් ම සිංහල වෙද මහතෙකු කරා රැගෙන ගියේ ඔහුගේ තුවාල වලට හා ඇඟපත වේදනාවට සිංහල බෙහෙත් කිරීමට ය.කකුල්වල තුවාල දුටු වෙදමහතා පුදුම විය.කෙසේ වෙතත් වෙදමහතා දින තුනකට කසාය දුන්නේ ය.“මේක බීල ඉවර වෙනකොට ඔය තුවාල සනීප වේවි.”කසාය ද කිරාගෙන රණසිංහගේ ගෙදරට ආ ධර්මසේකරට නිදාගන්නට ලැබුණෙ මැද සාලයේ තිබූ රණසිංහ නිදාගත් ඇඳයි.සැනසුම් සුසුමක් හෙළමින් කසාය බී නිදා ගත්තද ඔහු නිතර සිටියේ සෝදිසියෙනි. අනතුරක සේයාවන් දුටු විගස ඔහුට ගණදෙවි නුවණ පහළ වෙයි.දෙවෙනි දිනයේ දහවල් වරුවේ ඇදේ ඇළවී සිටිද්දී ගෙදරට ගොඩ වැදුණේ හමුදා භටයන් දෙදෙනෙකි.ඔවුන් එන්නේ තමා සොයා ගෙන බව අවබෝධ වුව ද ධර්මසේකර කලබල වූයේ නැත.“මොකද මේ දවල් නිදි”“මං කසාය බොනව සර්”ඔහු මේසය මත තිබූ කසාය කෝප්පය පෙන්වීය.“තමුසෙ කොහෙද වැඩ කරන්නේ”“මං විදුලි සන්දේශ දෙපාර්තමේන්තුවේ” ඔහු බොරුවක් කීවේ ය.“අද ගෙදර මොකද?”“මට සනීප නැහැ මං කසාය බොනව සර් ඒකයි.“තමුසෙ දන්නවද මේ හරියෙ කෙට්ටු උස හාදයෙක් ඉන්නව අලුතෙන් ඇවිත් ෂෙල්ටන් කියල”මේ සොයන්නේ තමා බව ධර්මසේකරට වැටහුණේ ඔහු යාපනයේ සිටිද්දී භාවිතා කළ තම ෂෙල්ටන් නිසා ය.“ඔන්න ඔහොම නමක් තියෙන කෙනෙක් හිටිය අර කොනේම ගෙදර සර්. ෂෙල්ටන් ද කියල හරියටම දන්නෙ නැහැ. ඒ වගේ ම නමක් තමයි තිබුණේ.”ඔහු කියාගෙන ගියේ අමුත්තක් නොපෙන්වමිනි.හමුදා භටයෝ දෙදෙනා වහා ඒ දෙසට දිව ගියහ.ඉන්පසු කලබළයක් නැතිව ඇදෙන් නැගිටගත් ඔහු කමිසය ද දාගෙන පාරට බැස්සේ මං සිගරට් එකක් අරගෙන එන්නම්” කියමිණි.පාරට බැස කඩයට යද්දී ගේ ඉදිරිපිට නවතා තිබූ ජීප් රිය තුළ වූ බැරලයකට මුවාවී ටී 56 අමෝරාගෙන සිටි හමුදා සෙබළෙකු දුටුව ද ඔහු ඒ ගැන නොතකා හෙමින් හෙමින් කඩයට ගියේ ය.සිගරට් පැකට් එකක් ම ගත් ඔහු ඉන් එකක් පත්තු කරගෙන හෙමින් ම වැලිපාර දිගේ තාර පාරට ආවේ ය.ධර්මසේකර සාමාන්‍යයෙන් සිගරට් බොන්නේ නැත. ඔහු පමණක් නොව මාතෘභූමි ආරක්ෂක සංවිධානයේ කිසිවෙක් දුම් නොබොති. එහෙත් විශේෂ අවස්ථාවකදී පුද්ගලයන් නොමඟ යැවීම සඳහා මෙවන් උපක්‍රම ඔවුහු භාවිතා කරති.එතැනින් බේරී බසයකට ගොඩවුණු ඔහු කෙසේ හෝ ඇහැලියගොඩට ආවේ ඒ පළාතේ තමන්ගෙ ‘මාතෘභූමි ආරක්ෂක සංවිධානයේ’ සාමාජිකයන් සෑහෙන පිරිසක් සිටින බැවිනි.ඇහැලියගොඩ ‘රණසිංහ’ හමුවූ අවස්ථාවේදී තමාට සැඟවී සිටීමට හොඳ උපක්‍රමයක් ඔහුගෙන් ලැබුණි. ඒ මැණික් ගැරීම පිළිබඳ අත්දැකීම් ඇති නිලමේ නම් තව සාමාජිකයකු සමඟ මැණික් ගැරීමට ඔක්කම්පිටියට යෑමට ය.සෑම අතින්ම තමා ඇල්ලීමට දැල එළන රහස් පොලිසියෙන් බේරී ටික කලක් නිසංසලේ සිටීමට මෙය හොඳ අවස්ථාවක් බව සිතූ ධර්මසේකර ඊට කැමැති විය.එහෙත් මේ වනවිට ධර්මසේකර ගැන පමණක් නොව ඔහුගේ ව්‍යාපාරයේ සාමාජිකයන් ගැන ද රහස් පොලිසියට ඉව වැටී ඇති බව ඔහු නොදත්තේ ය. ධර්මසේකර නම් විප්ලවීය නායකයා රජය පෙරළන්නට තැත් කරන්නේ සැඟවී සිට ගෙන බවත් ඔහුගේ සංවිධානයේ සාමාජිකයන් රට පුරා විසිර සිටින බවත් දත් රහස් පොලිසිය ධර්මසේකර ගේ මිත්‍රයන් යන එන තැන් වල පවා නිලධාරින් යොදවා තිබුණේය.ඒ කෙසේ වෙතත් තමා මැණික් ගරන්නට යාවි යන්න පොලිසිය විශ්වාස නොකරනු ඇතැයි ධර්මසේකරගේ විශ්වාසය විය. එසේ වෙතත් නිතරම විමසිල්ලෙන් පසුවීම මෙතෙක් ඔහුගේ ගැලවිල්ලට හේතුව බව ඔහු අදහන්නේ ය.මැණික් ගැරීමේ අදහස ආ විගස ධර්මසේකර නිලමේ ද කැටුව ඔක්කම්පිටිය බලා ගියේ නියම මැණික් ගැරුම්කරුවන් ලෙස ය.උදෑසනම කිරිබත් හදාගෙන තෙරුවන් සිහිකර ගැරුම්වට්ටිය හා අවශ්‍ය අඩුම කුඩුම ගෙන ඔවුහු බස් රථයට නැගුණාහ. නිතරම විමසිල්ලේ පසුවන ධර්මසේකර සිටියේ බස් රථයේ පසුපස දොරටුව කිට්ටුවෙන් ය. ඔහුගේ විමසිලිමත් උකුසු ඇස් අවට කරකැවෙයි. කොයි මොහොතේ අනතුරක් වේද කොතැන රහස් පොලිසියෙන් සිටී ද යන්න නිතරම ඔහුගේ සිත බලාපොරොත්තුවෙන් සිටින කරුණකි. ඔක්කම්පිටියෙන් බැස අවශ්‍ය හාල් පොල් අඩුම කුඩුම රැගෙන හැතැප්ම හය හමාරක් ඔවුන් යා යුතු විය. කිරිමැටිආර පසුකරමින් ඔවුන් ගියේ මොරටුමණ්ඩිය නම් ස්ථානයටය. මොරටුමණ්ඩිය යනු නිතරම මොරටුවේ අය මුණ ගැසුණු මැණික් වාඩියකි. මේ ප්‍රදේශයේ වැඩියෙන් ම සිටින්නේ අනවසර මැණික් ගැරුම් කරුවන් ය. ඒ 1973 වසරයි. ඒ යුගයේ මෙහි සිටි බොහෝ මැණික් ගැරුම් කරුවන් තමන්ට රිසි පරිදි බිම් කොටස් වෙන්කරගෙන මැණික් ගැරීම ජයටම කරගෙන ගියහ.ඔවුන් මොරටුමණ්ඩියට ළඟා වනවිට සවස් වී තිබිණ.ධර්මසේකර පසුදා නමෝවිත්තියෙන් මැණික් ගැරීමට අත ගැසුවේ තමන්ටත් තම සංවිධානයටත් හොඳ මුදලක් සොයා ගැනීමට වටිනා මැණිකක් ලැබේවා යැයි පතමිනි. බලාපොරොත්තුව දල්වා ගෙන ගැරුම් වට්ටිය අතට ගත්තත් ධර්මසේකර නිතර පසුවූයේ උකුසු ඇසිනි.ලබන සතියේ ධර්මසේකරට මැණිකක් ලැබෙයි.දයා ඩි. ෆොන්සේකාඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>13</day>
    </date>
    <link>http://www.silumina.lk/2012/05/13/_art.asp?fn=af1205139</link>
    <topic>ත්‍රිරෝද රථවල මගීන් සංඛ්‍යාව තිදෙනකුට සීමා කිරීම</topic>
    <author>සාකච්ඡාකෙළෝ</author>
    <content>තරාතිරමක් නොමැතිව කොයි කාටත් පහසු ගමනා ගමන සේවයක් සපයන ත්‍රීරෝද ගැනයි මෙදා කඩුල්ලෙන් කතාබහට ලක්වන්නේ. ත්‍රිරෝද රථයේ පසුපස අසුනේ තිදෙනෙකුට වඩා ගමන් කළ නොහැකි යැයි මෝටර් රථ ආඥා පනතේ නීතියක් තිබුණා. එය මෙතෙක් හරිහැටි ක්‍රියාවේ යෙදවුණේ නැත. දිනෙන් දින වැඩිවන හදිසි අනතුරු හමුවේ මේ නීතිය තදින් ම ක්‍රියාත්මක කිරීමට දැන් රජය සූදානම් ය.ත්‍රීරෝද රථ නිසා මහා මාර්ගයේ සිදුවන අනතුරු සංඛ්‍යාව දිනෙන් දිනම ඉහළ යන තත්ත්වයකට පත් වෙලා. මේ තත්ත්වය හමුවේ මෝටර් රථ ආඥා පනතේ පරිදි නීතිය අකුරටම ක්‍රියාත්මක කිරීමටත් දැන් සැලැසුම් යොදා තිබෙනවා. මෝටර් රථ ප්‍රවාහන කොමසාරිස් ජෙනරාල් එස්. එච්. හරිස්චන්ද්‍ර මහතා මේ සම්බන්ධයෙන් පවසන්නේ අලුත් නීතියක් ගෙන ඒමට හෝ ත්‍රිරෝද රථ හිමිකරුවන් හෝ ත්‍රිරෝද රථ රියැදුරන් හෝ අපහසුතාවට පත් කිරීමට කටයුතු නොකරන බවයි.“මෝටර් රථ ආඥා පනත අනුව කටයුතු කිරීම හැර වෙනත් ක්‍රියාමාර්ගයක් ගෙන නැහැ. පදිකයන් පාරේ දකුණේ යන්න ඕන කියල පැහැදිලි නීතියක් තියෙනවා. කවුරුහරි කියනවනං ඒක දන්නෙ නෑ කියල, ඒක නිදහසට කාරණයක් නෙමෙයි. ඒ වගේම ඒ නීතිය ඉවත් කරන්න නැත්නම් බලාත්මක නොකරන්න ඒක හේතුවක් නෙමෙයි. පදිකයන්ට කහ ඉරි තියෙන පදික මාරු හරහා පාර මාරුවීමට නීතියක් තිබෙනවා. ඒක නොදැනීම හෝ නොසලකා පාර හරහා මාරුවීමට ගොස් අනතුරකට පත් වූ විට නීතිය සංශෝධනය කළ යුතු ද?ත්‍රිරෝද රථ අනාරක්ෂිත වාහනයක් කියල ඇතැමුන්ගේ මතයක් තියෙනවා. එය වරදවා වටහා ගැනීමක් කිසිදු අනාරක්ෂිත වාහනයකට මහා මාර්ගයේ ධාවනයට මෝටර් රථ ආඥා පනතෙන් අවසර නැහැ.වාහනයේ ස්වභාවය අනුව වේගය ධාවන ක්‍රමය මඟී සංඛ්‍යාව නිර්දේශ කර තිබෙනවා. බදු අය කිරීම් ද ඒ අනුවම සිදු කරනවා. ඒ අනුව ත්‍රිරෝද රථයක උපරීම මඟීන් සංඛ්‍යාව 3 ක් බව වාහනයේ ලියාපදිංචි සහතිකයේ දක්වා තිබෙනවා. මෙය අද ඊයේ සිදුවූ දෙයක් නෙමෙයි. බස් රථයක වුවත් එසේමයි. මෝටර් රථයක වුවත් එසේමයි. ත්‍රිරෝද රථයක උපරීම වේගය පැයට කිලෝමීටර් 40 ක් ලෙස දක්වා තිබෙන්නේ, එම වාහනයේ ස්වභාවය අනුවයි ඉදිරිපස එක් රෝදයක් පමණයි තිබෙන්නේ. වාහනයේ බර, පිටුපස ඇති එන්ජිම මේ ආදි කරුණු සලකා බලා උපරීම වේගය ලබා දී තිබෙනවා. එම වේගයට අවනත වී නීත්‍යානුකූලව ධාවනය වන ත්‍රිරෝද රථ අනතුරකට පත් වෙනවානම් ඒ ත්‍රිරෝද රථයේ වරදින් නෙමෙයි. එසේම ත්‍රිරෝද රථයට මහා මාර්ගයේ දකුණින් යාමට බැහැ. එය නීතියෙන්ම දක්වා තිබෙනවා. මේවා අලුතින් පනවන හෝ නොතිබුණු නීති නෙමෙයි. මාර්ගයේ වම් පසින් උපරීම වේගය සලකා යනවානම් අනතුරක් වීමට තිබෙන ඉඩකඩ ඉතාම අඩුයි.”එමෙන්ම ගෙන යා හැකි උපරීම මඟී සංඛ්‍යාව ගැනත් මෙහිදී විශේෂ සැලකිල්ලක් තිබිය යුතුයි. මේ කරුණු ගැන සැලකිලිමත් වී ත්‍රිරෝද රථ ගමන් කරනවානම් අනතුරු ප්‍රමාණය බොහෝ අඩු වෙනවා. ගැටලුව උපරීම වේගය ඉක්මවා ධාවනය කිරීමයි. මඟීන් වැඩිපුර පටවාගෙන යනවා ඒ අතර මාර්ගයේ දකුණු පසිනුත් යනවා. දවස් කීපයකට කලින් මාධ්‍යයෙන්ම වාර්තා කළා ත්‍රිරෝද රථයක 14 දෙනෙක් අරගෙන ගියා කියලා. හිතාගන්නවත් පුළුවන් ද? ඒ වගේ වේලාවට රියැදුරා දෙපසින් පිරිස රැගෙන යනවා. සුක්කානම වෙනුවට තියෙන හැඬලයේ යන්තම් අත වැදුනොත් මොකද වෙන්නෙ. ත්‍රිරෝද රථයේ කිසිම අනාරක්ෂිත බවක් නැහැ. එය පදවාගෙන යන තැනැත්තාගේ සුපරීක්ෂාකාරී බව මතයි සියල්ල තීරණය වන්නේ. හැමදේම නීතියට බාර දීල ඉන්නයි අපි පුරුදු වෙලා ඉන්නෙ. පොලීසිය දකින නිසා යතුරු පැදියෙ යද්දි හෙල්මට් දානවා. පොලීසිය දකින නිසා ත්‍රිරෝද රථය වමෙන් යනවා. අපේ ජීවිත රැක ගැනීම පොලීසියේ කාර්යභාරය නෙමෙයි. අපේ ජීවිතේ රැක ගන්න අපි දැනගන්න ඕන. ඒකට දීල තියෙන නීතිරීති පිළිපදින්න ඕන. ත්‍රිරෝද රථ අනතුරු විතරක් නෙමෙයි මහා මාර්ගයේ නීති රීති පිළි නොපැදීම නිසා අපරීක්ෂාකාරීව ගමන් කිරීම, පාර හරහා යාම, අපරීක්ෂාකාරීව රිය පැදවීම මේ සියල්ලම අනතුරු සිදුවීමට බලපානවා.”මෝටර් රථ ප්‍රවාහන කොමසාරිස් ජෙනරාල්වරයා පවසන පරිදි අවම වශයෙන් මඟියකුට අඟල් 15 ක ඉඩ ප්‍රමාණයක් (දිගින්) අසුන් ගැනීමට අවශ්‍යවෙනවා. ත්‍රිරෝද රථයේ පසුපස ආසනයේ දිග අඟල් 48 කි. ඒ අනුව උපරීම මඟී සංඛ්‍යාව 3 ක් පමණයි. එසේම ආරක්ෂාව තහවුරු කිරීම උදෙසා දකුණු පස දොරක් තිබීමේ නීතියක් ද කලකට පෙර හඳුන්වා දුන්නා. එය ද හරිහැටි ක්‍රියාත්මක නොවීම නිසා අනතුරු සිදුවීමට බලපා තිබෙනවා.”“2011 වසරේ මෙරටට ආනයනය කළ සමස්ත වාහන සංඛ්‍යාව 535421 කි. ඉන් ත්‍රිරෝද රථ 138426 කි. ප්‍රතිශතයක් ලෙස ගත් කල එය 26.34% කි. මේ වසරේ ජනවාරි මාසයේ ත්‍රිරෝද රථ 12799 ක්ද පෙබරවාරි මස 10414 ක්ද මාර්තු මස 12070 ක්ද අපේ‍්‍රල් මස 7667 ක්ද අලුතින් මාර්ගයට පැමිණ තිබෙනවා. පසුගිය අපේ‍්‍රල් මස අවසන් වන විට මෙරට ධාවනය යොදවා ඇති ත්‍රිරෝද රථ සංඛ්‍යාව 710919 කි. මෙයින් යැපෙන පිරිස අති විශාලයි.තිදෙනකුට වැඩිය ත්‍රිරෝද රථයේ ගෙනියන්න බැහැ කියන නීතිය නිසා අපි හරියට අසරණ වෙනවා. අපි කවදාවත්ම ත්‍රිරෝද රථයේ අනවශ්‍ය පරිදි සෙනඟ පටවාගෙන යන්නේ නැහැ. සමහර වෙලාවට අම්මයි, තාත්තයි, ලොකු ළමයි දෙන්නකුයි ආවම අපිට ගෙනියන්න වෙනවා. මටත් ළමයි තුන් දෙනෙක් ඉන්නවා. දරුවන්ටයි මටයි මගේ නෝනටයි පස් දෙනාටම මේ විදිහට ත්‍රිරෝද රථයක එකට යන්න බැහැ. මේ නීතිය ගැන අපි හරියට දැනුම්වත් වෙලා නැහැ. සමහර ත්‍රිරෝද රථ පාසල් ප්‍රවාහනයේ යෙදෙනවා. ළමයි හතරක් පහක් ගෙනියනවා. නීතිය මේවාට ක්‍රියාත්මක වෙන්නේ කොහොමද කියලා අපි තවම දන්නේ නැහැ. අපිට හයර් තියන වෙලාවට නම් 3 දෙනෙකුට වඩා ආවොත් ගෙනියන්න බැහැ කියන්න පුළුවන්. ඒත් හැමදාටම හොඳට හයර් ලැබෙන්නේ නැහැ. සමහර වෙලාවට වේලෙනවා. හයර් තිබුණත් නැතත් රු. 300 ක් දවසට කුලිය දෙන්න ඕන. අතරමගදී දඩ කොළයක් ලැබුණොත් අඩුම තරමින් තව රුපියල් 500 ක වත් තෙල් යනවා. උසාවි දැම්මොත් රුපියල් 2000 - 3000 ක් යනවා. අපි දවසකට රු. 1000 ක ලාභයක් වත් හොයාගන්න ඕන. ඒ ලාභයෙන් තමයි පහුවෙනිදාට ....... ගහන්න වෙන්නේ. ඉතින් අපිත් කොහොමහරි ;වහෙසෙන්නේ දවසේ ලාභය හොයාගන්න. එන හයර් ප්‍රතික්ෂේප කරලා දවසේ ලාභයවත් හොයා ගන්න බැහැ. මේ නිසා සමහර දවස් වලට අපි එන හැම හයර් එකක් ම බාරගන්නවා. මම ඉල්ලන්නේ මේ නීතිය ටිකක් හරි ලිහිල් කරන්න කියලයි.අපේ සමිතියේ ත්‍රිරෝද රථ 400 ක් තියෙනවා. සමහර වෙලාවට අපේ ත්‍රිරෝද රථ වලට මඟුල් ගෙවල්, මරණ ගෙවල් වලට යන්න හතර පස් දෙනෙක් ගොඩවන අවස්ථා තියෙනවා. මේ වෙලාවට අපිට යන්න සිදුවෙනවා. මේ අය කැමැති නැහැ ත්‍රිරෝද රථ දෙකක යන්න. අපි බැහැ කිව්වොත් ඒ අය වෙන ත්‍රිරෝද රථයක යනවා. නැත්නම් බස් එකේ යනවා. අපි බලන්නේ අපිට ලැබෙන හයර් එක කොහොම හරි රඳවා ගන්න.මෙහෙම එක ගෙදරක පිරිසක් ත්‍රිරෝද රථයේ නැඟලා යනවිට පොලිසියෙන් ඇල්ලුවහම එක ගෙදර අය වුණත් පොලිසිය නීතිය ක්‍රියාත්මක කරනවා. වාහනය පදවන රියදුරාට වගේ ම වාහන හිමිකරුටත් දඩ ගහනවා.ලංකාවේ ම ත්‍රිරෝද රථ රියදුරන් 670,000 ක් පමණ ඉන්නවා. මේ ත්‍රිරෝද රථ ආශ්‍රිතව යැපෙන පිරිස ලක්ෂ 25 ක් 27 ක් ඉන්නවා. අපි හැමෝම ජීවත් වෙන්නේ මේ රස්සාවෙන්.අනතුරු අඩු කරන්න අනතුරු වලට විකල්පයක් ලෙස නම් නීතිය ක්‍රියාත්මක කිරීම හරි නැහැ. එහෙම වුණොත් වෙන්නේ අනතුරු අඩුවීම නෙමෙයි අපේ හයර් අඩුවීමයි. ත්‍රිරෝද රථයක 5 ක් 6 ක් දමාගෙන යාම අපි අනුමත කරන්නේ නැහැ. ඒ බර රථයටත් හොඳ නැහැ. සාමාන්‍යයෙන් ත්‍රිරෝද රථයක බර කිලෝ 300 ක් ගෙන යා හැකියි. මේ නිසා හතර දෙනෙක් පිටුපස අසුනේ ගෙනයාම ගැටලුවක් වන්නේ නැහැ. මේ නිසා මම ඉල්ලා සිටිනවා අඩුම තරමින් මේ සීමාව හතර දෙනෙක් දක්වා වැඩි කරන්න කියා.ත්‍රිරෝද රථයක ගෙනියන්න පුළුවන් මඟී සංඛ්‍යාව සඳහන් වෙලා තියෙනවා. රියදුරු සමඟ ත්‍රිරෝද රියේ ගමන් කළ හැක්කේ තුන්දෙනාටයි ඒ කියන්නේ රථයේ යා යුතු මුළු සංඛ්‍යාව හතරයි. මේ නීති ක්‍රියාත්මක වෙන එක හොඳයි. නීති පනවන එකත් හොඳයි. නමුත් හයර් දුවන අයටවත් අවස්ථාවක් දෙන්න ඕන තමන්ගේ පවුලේ උදවිය අරගෙන යන්නවත්.මොකද අපේ පවුලේ පස් දෙනෙක් නම් සියලු දෙනාම යා යුතු ගමනක් තියෙනවානම් මොකද කරන්නෙ? ඒ වෙලාවට අඩු ගානේ පවුලේ සාමාජිකයන්ටවත් යන්න සහනයක් ලබා දෙන්න ඕන නේද?ඇත්තම කතා කළොත් මේ නීතිය නිසා අපිට පාඩුයි. මොකද සමහර දවස්වලට හයර් නැති වුණාම එන එකම හයර් එකත් හතර දෙනෙක් හිටියොත් ඒකත් නැති වෙනවා. ත්‍රිරෝද රථයක සාමාන්‍යයෙන් ගෙන යා හැකි බර කිලෝ ග්‍රැම් 350 යි. එතකොට රියැදුරාට කිලෝ 50 ක් අයින් කළත් තව 300 ක් තියෙනවා. ඒ කියන්නෙ හතර දෙනකුට ඉඩ තිබෙනවා කියන එකයි. ඒ බර දැම්මාය කියලා රථය පාලනය කරගන්න අමාරු වෙන්නෙ නැහැ. ඒ ගැනත් ටිකක් කල්පනා කරලම නීතිය ක්‍රියාත්මක වෙනවනම් වඩාත් සාධාරණයි.අනෙක අපි යෝජනා කරන්න කැමැතියි ප්‍රවාහන අමාත්‍යාංශයට අපේ පිරිසත් එක් කරගෙන සංගමයක් පිහිටුවා ගන්න කියලා. මොකද දැනට පවතින ත්‍රිරෝද රථ සංගම් කිසිවකින් විධිමත් ක්‍රියාකාරිත්වයක් සිදුවන්නෙ නැහැ.අම්මයි තාත්තයි ළමයි දෙන්නකුයි ත්‍රිරෝද රථයට ගොඩවුණාම අපිට ගෙනියන්න බැහැ කියලා එක දරුවෙක් බස්සවන්න පුළුවන්ද? අපි කවදාවත් පොල් පටවනවා වගේ මඟීන් දාගෙන යන්නැහැ.අපිත් දුප්පත් මිනිස්සු. අපි වගේ ම අය තමයි ත්‍රිරෝද රථයෙන් යන්නේ. ත්‍රිරෝද රථය පාරට දාලා අපි දවසේ කුලිය හොයා ගන්නෙත් හරිම අමාරුවෙන්. සමහර දවසට හයර් නැතිව අපි වේලෙනවා. අපිත් දරු පවුල් කාරයෝ.අපි වැඩිපුරම ගෙනියන්නේ පිටුපස ආසනයේ 4 දෙනෙක් පමණයි. අපි ඉල්ලන්නේ එය තුන් දෙනෙකුට සීමා කරන්න එපා කියලයි. පිටුපස අසුනේ හතර දෙනකුට යන්න ඉඩ දෙන්න. කි. ග්‍රෑම් 300 ක බරක් ත්‍රිරෝද රථයේ ගෙනියන්න පුළුවන්.සමහර ත්‍රිරෝද රථ රියදුරන් යැපෙන්නේ පාසල් ළමයින් ප්‍රවාහනය කරලා. පොඩි ළමයි නම් 5 දෙනෙක් පිටුපස ගෙනියන්න පුළුවන්.මේ නීතිය අපිට වගේ ම මහජනතාවටත් පීඩාවක්. අද සමහරු ගමන් යන්න මීටර් ත්‍රිරෝද හොයනවා. ළඟ යන ගමන්වලට මෙය පාඩුයි. මීටරයෙන් ගණන් හදන්නේ යන්න විතරයි. ආපසු එන්න පිච්චෙන තෙල් වලට මුදල් ලැබෙන්නේ නැහැ.අද බස් රථවලට පුළුවන් තරම් සෙනඟ පටවනවා. සීට් ගණනට විතරක් නොවේ ඒ අය සෙනඟ ගෙනියන්නේ. එහෙනම් ඒ අයට එක විදියකටත් අපිට තව විදියකටත් මේ විදියට සලකන්නේ ඇයි.සාකච්ඡාකෙළෝතාරක වික්‍රමසේකර / සුභාෂිණී ජයරත්න / අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>13</day>
    </date>
    <link>http://www.silumina.lk/2012/05/13/_art.asp?fn=af12051310</link>
    <topic>දරුවන් ඇති අම්මාලා වැඩිහිටි නිවාසයේ ඇත සැනසීලා</topic>
    <author>රමණී සුබසිංහ</author>
    <content>කුසට අහරක් හෝ නොලබා දරුවන් ගේ කුස පුරවන්නට දහදිය හෙළුැ ඇතැම් අම්මාවරු සිය සැඳෑ සමය ගෙවන්නේ වැඩිහිටි නිවාසවලය. ඇතැම් මවුවරුන් ගේ දරුවෝ සමාජයේ ඉහළ නිලතල දරති. දරුවන්ට කැලළක් වේ යැයි ඔවුන්ගේ වතගොත හෙළි කරන්නට අම්මාවරු මැලි වෙති. බොරැල්ල බෞද්ධාලෝක මාවතේ ‘සන්ධ්‍යා’ වැඩිහිටි නිවාසයේ සැඳෑ සමය ගෙවන මවුවරුන් ගේ සංවේදී කතා ඇසුරින් මේ ලිපිය සැකසුණි.දු වේ, නුඹට මතක ද? යාන්තම් බහතෝරන වයසේ දී නුඹේ තාත්තා නොකළ වරදකට රස්සාවෙන් අස්කළ දවස. ගස් බඩගාලා හරි මගේ දරුවට කන්න දෙනවා කියලයි එදා තාත්තා නුඹවත් තුරුළු කරගෙන අඬා වැටුණේ. තාත්ත ගේ ඇස්වලින් කඳුළු වැටෙනවා දැකපු මගේ දුවත් මහ හයියෙන් අඬන්න පටන් ගත්තා. වැඩි දොහක් ගියේ නෑ. මොකක්දෝ අවාසනාවකට තාත්තා ලෙඩ වුණා. අපි තවත් අසරණ වුණා.“අනේ අම්මේ බඩගිනියි” කියලා නුඹ අඬන හැටි මට වගේ ම තාත්තටත් බලාගෙන ඉන්න බැරි වුණා. ඇඟේ හයිය නැතත්, හිතේ හයියෙන් නැගිටලා කුලී වැඩක් හොයා ගෙන ගෙදරින් පිටවුණේ මටත් නොකියා. ඒත්, මගෙ දුවේ! එදා ගෙදරින් පිටවුණු තාත්තා අපිව බලන්න ආයෙත් ආවේ නෑ.එදා ඉඳන් අපි දෙන්නා තනි වුණා. වත්ත කෙළවරේ තිබුණු අඹ ගහ දුවට මතක ද? ගිනි කාෂ්ටක අව්වේ මම පොළව කෙටුවේ නුඹ ඒ ගහ යටින් නිදි කරවලා. අහල පහල ගෙවල්වලින් බිත්තරට ඉල්ලා ගත්ත මුං කවුපි, තල මෙනේරි වත්තේ ඉඩ තියෙන හැම තැනකම වැපිරුවා. සමහර කන්නවල වැස්ස වළාහක දෙයියොත් අපිත් එක්ක තරහ වුණා. වැහි බිංදුවක්වත් පොළවට වැටෙන්නේ නැතිව මතුවීගෙන ආපු පුංචි පැළ වේළිලා කර කරල දැම්මා. ඒත් දුවේ. මම කොහොම ද තාත්තත් නැති නුඹ බඩ ගින්නේ තියන්නෙ. නුඹවත් අරන් ගෙවල් ගානේ ගිහින් වළං, පිඟන් සේදුවා. හුඟක් තැන්වලින් නුඹට කරපු කෙනෙහිලිකම් දැකලා මම ඒ ගමන් නැවැත්තුවා. කොහොම හරි මහ පොළවත් එක්කම ඔට්ටු වෙලා මගේ දුව උස් මහත් කළා. කැඳ කෝප්පයක් හරි උයලා දෙන්න ගෙදර හාල් මිටක් හිඟ කළේ නෑ. දුවට මතක ද? ගෙදර හාල් නැති වුණාම මම දුවත් වඩාගෙන මහ වැවට යනවා. වෑකන්ද උඩ ගහක් හෙවණේ නුඹව ඉන්දවලා මම වැවට බහිනවා. කරවටක් වතුර. ඒත් මගේ දුවගෙ බඩගින්න. මම ඕලු පඳුරු පීර පීර ඕලු ගෙඩි කැඩුවා. ඉදුණු ගෙඩි මිරිකලා ඇට වෙන්කර ගෙන නුඹට ඕලු බත් උයලා දුන්නා. වෙලේ නියරේ ඇවිදලා කංකුං, මුකුණුවැන්න හොයාගෙන ඇවිත් නුඹට කන්න දුන්නා. දරුවන්ට කන්න බොන්න දෙන එක කියන්න තරම් දෙයක් නෙමෙයි. ඒත් දුවේ, මම ඒ හැම දෙයක් ම කළේ පුදුමාකාර සතුටකින්. මේ ලෝකේ කවුරු නැතත් මගේ තනියට නුඹ ඉන්නවා කියන ආඩම්බරයෙන්. මතක ද? ඒ කාලේ අම්මා, අම්මා කියාගෙන දුව මගේ පස්සෙන්මයි. මොන දුකක් ඉහිළුවත් ඒ ආදරේ මට මහමෙරක් තරම් වුණා දුවේ.පුංචි කොණ්ඩ කරල් දෙකක් බැඳගෙන, එකම එක සුදු ගවුම ඇඳගෙන දුව ඉස්කෝලෙ ගියා. මම බලාගෙන හිටියෙ හරිම ආශාවෙන්. අවුරුද්දෙන් අවුරුද්ද පන්තියෙන් පන්තියට යනකොට ගමේ අය මගෙ දුවට ඉරිසියා කළා. ඒත් නුඹවත්, මමවත් සැලුණේ නෑ. මගේ තනියට නුඹත්, නුඹේ තනියට මමත් හිටියා. දුක් කරදර මැද්දෙ අපේ ජීවිත ගෙවුණා. දූ ලොකු ගැහැනියෙක් වෙලා රටේ පිළිගත්ත රස්සාවකුත් ලැබුණා. මගේ දුව අම්ම ගේ බලාපොරොත්තු ඉටු කළා.ඒත් දුවේ කාලයක් යනකොට නුඹ ටික ටික වෙනස් වුණා. මගේ පස්සෙන්ම හිටපු දුව මගෙන් ටික ටික ඈත්වුණා. කොහොම විශ්වාස කරන්න ද? පුංචි පැල්පතේ හිටපු නුඹ ලස්සන කුමාරයෙක් එක්ක මහා මන්දිරයකට ගියා. ඒ අය හරි වංශවත් උදවියලු. අම්මටත් නොකියා දුව ගිය ගමන ගැන මට අදටත් පුදුමයි. එක දවසක් නෙවෙයි, කීප දවසක් ම දුව බලන්න ආවත් මට ඒ ගෙදර ගේට්ටුව ඇරුණේ නෑ.‘බල්ලන්ගෙන් ප්‍රවේශම් වන්න’ දිලිසෙන අකුරෙන් ලියපු පුංචි බෝඩ් ලෑල්ලක් ගේට්ටුවේ කෙළවරක රඳවලා තියෙනවා මම දැක්කා. දුව රස්සාව කරන තැන හොයාගෙන ආවෙ ඉවසන්න බැරිම තැන.‘අම්ම දැන් යන්න. ඔළුව උස්සන්න බැරි තරමට වැඩ’ වචනයක් දෙකක් කතා කරල නුඹ එහෙම කිව්වෙ කොළ දෙක තුනනක් මගේ අතේ ගුලි කරන ගමන්.‘බඩගිනි වෙලා මා ගිය කළ පුතු ගෙ ගෙටමැනලා වී පතක් දුන්නයි මල්ලකටගන්දෝ නොගන්දෝ කියලා සිතුණි මටමැනලද පුතේ කිරි දුන්නේ මා නුඹට’පුංචි කාලෙ දුව උකුළෙ තියාගෙන කියපු කවියක් මට ඒ වෙලාවෙ මතක් වුණා. දුවට මතක ද? ‘මමනම් මගෙ අම්මට කවදාවත් එහෙම කරන්නෙ නෑ’ නුඹ එහෙම කිව්වා. එදා මම දූ ගෙ පුංචි මූණ සිප ගත්තෙ උතුරා ගිය ආදරයකින්. නෝට්ටු කොළ ටික අතේ ගුලි කරගෙනම මම ආපහු හැරුණා. ඇස්වලින් පිට පැන්නේ නැති කඳුළු උගුරෙ හිරවුණා.‘මේ අම්මා එපා වුණේ ඇයි මගෙ දුවේ!’ සිය දහස් වාරයක් මම නුඹෙන් ඇහුවා. වචනයෙන් නෙවෙයි. හිතෙන්.වැඩක් පලක් කර ගන්න අද මගේ අතපය වාරු නෑ. හැම දේටමත් වඩා හිතේ එකලාසයක් නෑ. කාසි පනම් එපා. මාසයකට දවසක් හරි ඇවිත්, ‘අම්මේ’ කියලා කතා කරනවා නම්, ඒ සතුටම මට ඇති.ඒත් දුවේ, නුඹ ආවේ නෑ. දවසක් දෙකක් නෙවෙයි. අවුරුදු ගණනාවක් ම ගෙවුණා. අපි දෙන්නට හෙවන දුන්නු පැල්පතේ අද මමත් නෑ. දුවට මතක ද? වෙලේ ගෙදර නෝනා. මම නුඹව උකුලෙ තියාගෙන වැඩපල කරපු ගෙදර. ඒ නෝනා මට අලුත් නිවාසයක් හොයා දුන්නා. දැන් මට තනියක් නෑ. මට වගේ ම, උස් මහත් වුණු දරුවො ඉන්න අම්මලා බොහොම දෙනෙක් ඒ ගෙදර ඉන්නවා. අපි හැමෝගෙම අත්දැකීම් එක වගේ ම නොවුණත් හුඟක් සමානයි.අම්ම, වැඩිහිටි නිවාසෙක ඉන්නවා කියලා මගේ දුව දුක්වෙන්න එපා. ගමේ රටේ අය දැන ගනියි කියලා බය වෙන්නත් එපා. මම කවුද කියලා, මගේ දුව කවුද කියලා මම කාටවත්ම කියන්නෙ නෑ. දූට අගෞරවයක් වෙන්න ඉඩ තියන්නෙත් නෑ.දුව, දන්නව ද? ඉස්සර තිබුණු මගේ අසනීප ගතිය දැන් ටිකක් වැඩියි. මාසයක් විතර මම හිටියෙ ඉස්පිරිතාලේ.‘අනේ මගෙ අම්ම බලා කියා ගන්නේ කවුද?’ යි නුඹ හිත පාර ගන්න එපා. මේ නිවාසෙ ඉන්න අපි හැමෝම හරිම එකමුතුයි. ලෙඩක් දුකක් හැදුණත් හැමෝම උදවු කරනවා. මෙහේ නෝනලා හරිම කරුණාවන්තයි. කට පුරා අම්මේ, කියලා කතා කරද්දි දුවේ, මට නුඹ සිහිවෙන වාර අනන්තයි.මගේ කාමරයට වම් පැත්තේ කාමරේ ඉන්නේ සීලවතී නැන්දා. හරිම කරුණාවන්තයි. ලෙඩට දුකට, හැමෝටම උදවු කරනවා. උන්දැගෙ දුව පහුගිය සතියේ අම්ම බලන්න ඇවිත් ගියා. දරු පැටවු දෙන්නෙකුත් වඩාගෙන. ‘අම්ම ගෙදර එන්න, මට කරදරයක් නෑ අම්මේ’ ඇස්වල කඳුළු පුරවගෙන ඒ දුව අම්මට ගෙදර යන්න කතා කරනවා.‘දරුවෝ එන්න කියද්දිත් ඇයි මේ නිවාසෙට වෙලා ඉන්නෙ’ මම සීලවතීගෙන් ඇහුවා.‘මගේ දරුවා මට හුඟක් ආදරේ බව ඇත්ත. දරුවටත් ඉන්න හිටින්න හරිහමං තැනක් නැති කොට මම කොහොමද බරක් වෙන්නෙ.’ සීලවතී කීවේ එහෙම කතාවක්. ඒ අම්මලාගේ හැටි. මොනතරම් දුක් කන්දරාවක් ඉහිලුවත් ඒවා හිතේ හිර කරගෙන ඉන්නවා මිස දරුවන්ට ඒ බවක් පෙන්නන්නේ නෑ. කරදරයක් වෙන්නෙත් නෑ. දන්නවද දුවේ. අපි හැම පෝයටම සිල් ගන්නවා. උදේ හවස බුදුන් වඳිනවා. හැම අම්මා කෙනෙක්ම ප්‍රාර්ථනා කරන්නේ සැප, සම්පත්, ගේ දොර, යාන වාහන නෙවෙයි. මගෙ දුවේ, නුඹලාගේ සතුට, දියුණුව.ලෝකෙට පෙනෙන්න හිනාවෙලා හිටියත් දරුවො මතක් වෙද්දි අපි හැමෝම හදවතින් අඬනවා මගේ දුවේ. මගේ ඇහැ පියවෙන්න කලින් එකම එක දවසක් ඇවිත් යනවානම් මේ අම්මා ටිකක් නෙමෙයි, කියන්න බැරි තරම් සතුටු වෙයි. මගෙ දුවට බුදුසරණයි.විශේෂ ස්තූතිය : කොළඹ 07, බෞද්ධාලෝක මාවතේ ‘සන්ධ්‍යා’ වැඩිහිටි නිවාසයේ අනු කමිටු සාමාජිකා ශාන්තා අබේසේකර මහත්මියට.රමණී සුබසිංහඡායාරූප විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>13</day>
    </date>
    <link>http://www.silumina.lk/2012/05/13/_art.asp?fn=af12051311</link>
    <topic>මගේ ජීවිතය  ආදර්ශයට ගන්න.. නැඟී සිටින්න.. කාටත් උදවු කරන්න..</topic>
    <author>සුනිල් දයා අල්විස්</author>
    <content>- සමිතා සමන්මලීකොළඹ ජාතික රෝහලේ 49 වාට්ටුවේ තැනින් තැන තවමත් වෙසක් සැරසිලිවලින් අලංකාර වී ඇත. වෙසක් මාසයේ ශාන්ත පරිසරය රෝහල් සංකීර්ණය පුරා විසිරී ඇතුවා සේ ය.රෝද පුටුවක වාඩිගෙන එය ක්‍රියාත්මක කරවමින් සෙමෙන් සෙමෙන් 49 වාට්ටුවට පැමිණෙන ඇයගේ මුහුණේ සනිටුහන් වී තිබෙන්නේ හැඟීම්බර පෙනුමකි. ඇගේ ගෙළ වටා දැවටුණු වෛද්‍ය නළාව කියාපාන්නේ ඇය වෛද්‍යවරියක් බවයි. මුහුණේ හැඟුම්බර පෙනුමක් තිබුණ ද කිසිවකු ඇයට පිරිනමන කෘතඥතා පූර්ව බැල්මකට මඳ සිනාවකට ඇගෙන් ලැබෙන ප්‍රතිචාරය මුව පුරා පැතිර යන පිවිතුරු සිනහවකි.වාට්ටුව දක්වා විහිද ඇති දිගු කෝරිඩෝව ඔස්සේ එන ඇයට බාධාවකින් තොරව වාට්ටුව කරා එන්නට ඉඩකඩ සලසන්නට කවුරුත් උනන්දු වෙති.ඇය ගැන මුළු රටම කතා කරන්නට පටන් ගත්තේ මීට වසර හතරකට පමණ කාලයකට පෙර එනම් 2008 පෙබරවාරි 5 වැනිදා බණ්ඩාරනායක සම්මන්ත්‍රණ ශාලා භූමියේදී හදිසි අනතුරකට මුහුණ පෑ දිනයේ සිට ය.ඇය එවකට වෛද්‍ය ශිෂ්‍යාවකි. මෙඩෙක්ස් නම් වෛද්‍ය ශිෂ්‍යයන්ගේ ප්‍රදර්ශනයේ ශිෂ්‍ය කමිටු ක්‍රියාකාරිනියක් ලෙස ඇය බණ්ඩාරනායක සම්මන්ත්‍රණ ශාලා භූමියට පැමිණියේ අදාළ කටයුතු වලට සහාය වීම සඳහා ය. අනපේක්ෂිතව ඇද හැළුණු වර්ෂාවෙන් බේරෙන්නට ප්‍රදර්ශන කුටියක් තුළට ගිය ඇගේ හිස මතට යකඩ බටයක් කඩා වැටිණි.එම යකඩ බටය ඇගේ ජීවිතය සහමුලින් ම වෙනස් කිරීමටත් ඇය රෝද පුටුවකට කොටු කිරීමටත් සමත් වෙතියි ඇය සිහිනෙන්වත් නොසිතුවා ය.එදා සිටම විවිධ දුක් වේදනා විඳින්නටත් දෙපයින් ගමන් කිරීමට සදහටම සමු දෙන්නටත් ඇයට සිදු විය.ඇය ජී.ඩී. සමිතා සමන්මලී ය. වෛද්‍ය ශිෂ්‍යාවක ලෙස සිය අධ්‍යාපන කටයුතු නිමවා සීමාවාසික වෛද්‍යවරියක් ලෙස කොළඹ ජාතික රෝහලේ 49 වාට්ටුවේ සේවයේ යෙදී සිටින සමිතාට තව වසරක කාලයකින් එම්.බී.බී.එස්. උපාධිය සමත් වෛද්‍යවරියක ලෙස වෛද්‍ය වෘත්තියට පිවිසිය හැක.ජීවිතයේ අභියෝග වලට ධෛර්යය සම්පන්න අයුරින් මුහුණ දෙමින් දුක් කම්කටොලු මැදින් සිය අරමුණ කරා ළඟා වූ සමිතාට සීමාවාසික වෛද්‍ය පත්වීම ලැබුණේ ඉකුත් 2 වැනිදා ය.ඒ අනපේක්ෂිත අනතුර හා වෛද්‍යවරියක් වීමේ අපේක්ෂාව අතර අතරමං නොවී තම ඉලක්කය කරා පැමිණි දිගු ගමන පිළිබඳව සමිතා අපට විස්තර කෙළේ මෙසේ ය.“මේ අනතුර සිදුවීමෙන් පසුව මම ඇඳට කොටු වුණත් මගේ යහලු යෙහෙළියෝ මා තනිකළේ නැහැ. අවශ්‍ය ප්‍රතිකාර ලබා ගැනීමට ආධාර උපකාර කළා පමණක් නොවෙයි. හොඳින් රැකබලා ගත්තා. ඔවුන්ගෙන් තමයි මම ධෛර්ය සම්පන්න වුණේ.ඔයා තනිවෙලා නැහැ අපි ඔයත් එක්ක සිටින බව හැම වෙලාවෙම හිතන්න මගෙ යාළුවො මන්තරයක් වගේ මට කිව්වා.මට පුළුවන් කියන හැඟීම ගලේ කෙටූ අකුරක් වගේ මගේ සිතේ සටහන් කරගන්න ඒ වචන ආධාර වුණා.තරහ වෙන්න එපා මා දිහා බලා අනුකම්පා කරනවට අනේ අපොයි කියන වට මම කැමැති නැහැ.මගේ හිතේ ධෛර්යය නිසයි ජීවිතේ බාධක මැදින් ජයග්‍රහණය කරා ආවේ. අපි අනුන්ගේ අනුකම්පාව මත නොව තමන්ගේ උපරිම ශක්තියෙන්, උත්සාහයෙන් ඉදිරියට එන්න උත්සාහ ගන්න ඕනෑ.ලංකාවේ ප්‍රතිකාරවලින් පසුව චීනයේ සහ සිංගප්පූරුවේ දී මට ප්‍රතිකාර ලබා ගන්නට සියලු දෙනාගේ ආශිර්වාදයෙන් හැකි වුණා.මේ ප්‍රතිකාරවලින් පසුව මා ලංකාවට නැවත පැමිණියා. යළිත් ප්‍රතිකාර ලබා ගත්තා. මට ප්‍රතිකාර කළ වෛද්‍යවරු කිව්වේ මගේ සුසුම්නාවට සිදුවී තිබෙන බරපතල හානිය යථා තත්ත්වයට පත් කරන්නට අමාරුයි. ඒ නිසා හිත හදාගෙන මේ පවතින තත්ත්වයට මුහුණ දෙන්න කියලයි.ජීවිතය අත හරින්නත් බැහැ. වෛද්‍යවරියක්වීමේ ඉලක්කය කඩ කරගන්නත් බැහැ. මේ තත්ත්වයට රෝද පුටුවෙන් හිඳ හෝ නැඟී සිටින්නට මම තීරණය කර ගත්තා. රෝහලෙන් වෛද්‍ය ශිෂ්‍ය නේවාසිකාගාරයට පැමිණි මම නැවතී තිබූ මගේ අධ්‍යයන කටයුතු අමාරුවෙන් වුණත් යළි ආරම්භ කළා.සාමාන්‍ය ජීවිතයකට වෙනස් ජීවිතයේ වෙහෙසකාරී කාල පරිච්ඡේදයක් ලෙස අවුරුදු දෙකක් වූ ඒ දුෂ්කර කාල සීමාව දෙස ආපසු හැරී බලන විට සිතට දුකක් ඇති වුණත් ඒ තමයි කඳුළ මැඩගෙන සිනහවෙමින් ජීවිතයේ ජයග්‍රහණය පිණිස වෙහෙසවූ කාල පරිච්ඡේදය ලෙස මා දකින්නේ.මම සාමාන්‍ය පවුලක කෙනෙක්. මගේ තාත්තා ජීවතුන් අතර නැහැ. අම්මයි අක්කයි මට ඉන්නේ. ගුරුවරියක් වන අක්කා විවාහකයි. පිළියන්දල මකුළුදූවේ අපේ පදිංචිය. මෙතෙක් දුර මගේ ජීවන ගමන් මඟ පැමිණියේ මල් ඇතුරූ ගමන් මඟක නොවෙයි. අද තත්ත්වයට පැමිණ හිටින්නේ ද දුක් කම්කටොලු බාධක මැදිනුයි.මගේ සීමාවාසික වෛද්‍ය කාල සීමාව ද වෛද්‍ය ශිෂ්‍ය නේවාසිකාගාරයේ රැඳී සිටිනවා. සෞඛ්‍ය ඇමැති මෛත්‍රිපාල සිරිසේන මහතා මට සුබ පතන්නට පසුගියදින මම සේවය කරන රෝහල් වාට්ටුවට පැමිණියා. එතුමා මට පොරොන්දු වුණා උසස් අධ්‍යාපන ඇමැති එස්.බී. දිසානායක මහතා සමඟ සාකච්ඡා කර වෛද්‍ය ශිෂ්‍ය නේවාසිකාගාර පහසුකම හෝ නිල නිවාස පහසුකම් සලසා දෙන්නට.මම වගේ අයට මට දෙන්න පණිවිඩයක් තියෙනවා. ආබාධිත තත්ත්වයට පත්වුණාම මෙවැනි අනතුරකට පත් වූ විට ජීවිතයෙන් පලා යන්නට එපා. ඍණාත්මක ලෙස සිතන්න එපා. ධනාත්මක ලෙස සිතන්න. මගේ ඉරණම දැන් මේකයි මරණය එනකම් මම දැන් බලා ඉන්නවා යන සිතුවිල්ලෙන් අලසව ඉන්න එපා. සමාජයට වැඩක් කරන්න හිතා ගන්න.”මාධ්‍යය ඇය ගැන නිතර නිතර තොරතුරු විස්තර ඉදිරිපත් කෙළේ පුවත් මැවීමට වඩා අසරණව සිටි සමිතාට එම අවස්ථාවේ මෙරට දී සිදු කරන වෛද්‍ය ප්‍රතිකාරවලට අමතරව පිටරට දී ලබාදිය යුතු ප්‍රතිකාර සඳහා ආධාර උපකාර ලබාදීමට ය.මහින්ද රාජපක්ෂ ජනාධිපතිතුමා ද මට වෛද්‍ය පහසුකම් හා ප්‍රතිකාර ගැන විමසීම් කරමින් උපකාර කළා. නම් වශයෙන් කියන්න බැරි තරම් විශාල පිරිසක් මට උපකාර කරමින් පිහිටට සිටියා. වෛද්‍යවරුන්ට මෙන් ම කොළඹ වෛද්‍ය විද්‍යාලයේ මගේ වෛද්‍ය ගුරු පියවරුන්ට ගුරු මෑණිවරුන්ටත් වෛද්‍ය ශිෂ්‍ය ශිෂ්‍යාවන්ට මා අත නොහැර මා ගැන දිගින් දිගටම කතා කළ මාධ්‍ය ආයතනවලට හා මාධ්‍ය හිතවතුන්ටත් මගේ ස්තුතිය පුද කරනවා.මම අනතුරට මුහුණ දෙන විට මගේ වයස අවුරුදු 25 යි. දැන් මගේ වයස 29 යි. ඉදිරියේදී මගේ රෝගී තත්ත්වය තව වැඩිවෙන්න පුළුවන්. මට ඖෂධ ප්‍රතිකාර භෞත චිකිත්සක ප්‍රතිකාර විටින් විට වෛද්‍ය පරීක්ෂණවලට ද පෙනී ඉන්න සිදු වෙනවා. මට ගමන් බිමන් යන්න තනියෙන් බැහැ. වාහනයක් ඕනෙ. වාහනය නඩත්තු කරන්නත් වාහනය පදවන්නට රියදුරෙක් ද ඕනෙ. මේ සඳහා වියදම් ද අවශ්‍යයි. වියදම් දරන්න ප්‍රමාණවත් ආදායමක් මට නැහැ.මට සිදුවූ අවාසනාවන්ත සිදුවීම ගැන මම වන්දි ඉල්ලා නඩුවක් පවරා තිබෙනවා. ඒ මෙවැනි සිදුවීමකට කවුරු හරි වගකිවයුතු නිසාත් වගකීමක් දැරිය යුතු නිසාත්.යමක් ජීවිතයට වුණා කියලා ජීවිතය කඩා වැටෙන්නට බිඳ වට්ටගන්නට ඉඩ දෙන්න එපා. නැඟී සිටින්න කාටත් උදව් කරන්න මගේ ඉදිරි ජීවිතයම කැප කරන්නේ ඒ අරමුණට ය.සමිතා දිරිය දියණියකි. ඔබ බාධක අතරින් ජයග්‍රහණයේ මාවතට පිවිසි අයෙකි. ඔබට සුබ අනාගතයක්.සුනිල් දයා අල්විස්ඡායාරූප දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>13</day>
    </date>
    <link>http://www.silumina.lk/2012/05/13/_art.asp?fn=af12051312</link>
    <topic>මහ උළු ගෙදර සෙනෙහස දෝරෙ ගැලූදා</topic>
    <author>ඉනෝකා සමරවික්‍රම</author>
    <content>සල් ගස තවමත් තරුණය. දුක් කඳුළු අඳෙීනා සුසුම් හඬ නිතර දෙවේලේ අසන මේ සල් ගස නිරතුරුව මල් පුබුදුවයි. උදෑසන පින්නේ පිපුණු සල් මල් සුවඳ දසත විසිරෙයි. අනේකවිධ දුක්ඛ දෝමනස්සයන්ට මුහුණ දුන්න අම්මාවරුන් ද මේ සල් ගස හා සමානය.අපි සල් ගස පසුකැර බන්ධනාගාරයේ මහ දොරට තට්ටු කළෙමු. දොර හැරිණි. වෙනදාට වඩා කාන්තා සිර ගෙදර ඇත්තේ සන්සුන් බවකි. එක් පසෙක මවුවරුන්ය. ඒ අතර සිරගතව සිටින අම්මලා ද, සිරගතව සිටින දියණියන්ලාගේ අම්මාවරු ද සිටියහ. අනෙක් පස සිරගතව සිටින දූවරුන් ද, සිරගතව සිටින අම්මාවරුන්ගේ දියණියන් ද සිටියහ. කොයි කාගේත් මුහුණු හැඬුම්බරය. සිරගතව සිටින අය දකින්නට බොහෝ විට ගෙදරින් එන්නේ මසකට එක්වරක් පමණි. ඇතැම් අය පැමිණ සිටියේ බොහෝ දුර බැහැර සිටය. වැලේ ගෙඩි වැලට බර නැතුවා වගේ මොන වැරැද්ද කළත් අම්මාට තම දියණිය පිළිබඳ සෙනෙහස ආදරය අත්හැරිය නොහැකිය. ඒ ඇය දස මසක් කුස හොවා ලේ කිරි කර පෙවූ හෙයිනි. හතර වට තාප්පයෙන් වට සිරගෙදර අම්මාගේ උණුසුම නැත. එක්කෝ අම්මා සිටින්නේ තාප්පයෙන් පිටය. එසේත් නැතිනම් අම්මා සිටින්නේ තාප්පයෙන් ඇතුළතය.පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජධීර මහතාගේ අදහසකට අනුව බන්ධනාගාර කොමසාරිස් ජෙනරාල් පී. ඩබ්ලිව්. කොඩිප්පිලි මහතාගේ අනුදැනුම ඇතිව “මාතෘ වන්දනා” විශේෂ වැඩ සටහන සංවිධානය කරනු ලැබුවේ වැලිකඩ බන්ධනාගාර අධිකාරී ගාමිණි ජයසිංහ මහතා විසිනි. කාන්තා අංශයේ ප්‍රධාන ජේලර් පි‍්‍රයානි මල්ලිකා මහත්මිය ඇතුළු බොහෝ දෙනෙක් මීට සහභාගි වූහ. කොළඹ ආනන්ද විද්‍යාලයේ ධර්මාචාර්ය හඟුරන්කෙත චන්දානන්ද ස්වාමීන් වහන්සේ මෙහෙයවූ මාතෘ වන්දනා වැඩ සටහන නේවාසික කතුන්ගේ සිත් සතන් පහන් කිරීමට සමත් විය. එය බොහෝ සංවේදී අවස්ථාවකි. මේ අම්මාවරුන්ට සිය දියණියන් මුණ ගැසුණේ කලකට පසුවය. වැඩි දෙනෙක් සිරගත වී සිටින්නේ සිතාමතා කළ වරදක් නිසා නොවේ.“මං මත්ද්‍රව්‍ය විකුණුවේ නැහැ. ඒ වරද කළේ මගෙ මහත්තයා. ඒත් පොලීසියෙන් ඇල්ලුවම එයා වෙනුවට ඉදිරිපත් වුණේ මං. දැන් එයා මාව බලන්න එන්නේ නැහැ. මට ජීවිතාන්තය දක්වා සිර දඬුවම් නියම වෙලා තියෙන්නේ. මේ ඉන්නේ මගෙ දුව. එයා බලා ගන්නේ මගේ අම්මයි අක්කයි.”ඒ මංජුලාගේ කතාවයි. ඇය තිස්නව හැවිරිදිය. ඇගේ දියණියට යාන්තම් අවුරුදු පහළොවකි. ඇය මෙවර සාමාන්‍ය පෙළ විභාගයට පෙනී සිටීමට සූදානම් වෙමින් සිටී. අම්මාත් දියණියත් හමුවූයේ කාලෙකට පසුවය. “මට අම්මා ගැන දුකයි. අම්මටයි මටයි කවදා එක ගෙදරක ඉන්න ලැබේවි ද දන්නෑ.” මංජුලාගේ දියණිය පවසන්නේ මංජුලාගේ දෑත බදාගෙනය. බැලු බැලු අත මවුවරුන් හා දියණියන් වැලඳගෙනය. ඔවුන්ට කතා කරන්නට දෙයක් නැතිවා සේය. එහෙත් ඒ හිත්වල ඇති දහසකුත් එකක් දේ දෑස්වලින් කියැවෙයි. “මං ආවේ හලාවත ඉඳලා. මේ ඉන්නේ මගෙ අම්මා. අම්මා වැරැදි කළා කියලා අපට එයාව අහක දාන්න බැහැ. අපි මෙහෙම ඉන්නේ අම්මා නිසා. අම්මට තියෙන්නේ මත්ද්‍රව්‍ය නඩුවක්.”දියණියට එතැනින් එහාට කතා කරන්න බැරි විය. ඇය තම පුතු තුරුළු කරගෙන ඉකිබිඳ හඬයි. ඇගේ මව කඳුළු උතුරා යන දෑසින් බලා හිඳී. මට අවුරුදු විස්සේ සිර දඬුවම් තුනක් තියෙනවා. දැන් මගෙ වයස අවුරුදු පනස් හතරයි. මම අවුරුදු හතක් රිමාන්ඩ් භාරයේ හිටියා. මගේ හිතට එන අදහස්වල නිමක් නැහැ. දුව දැක්කේ කාලෙකට පස්සෙ. දුර වැඩි නිසා එයා නිතර එන්නෙ නැහැ.”හලාවත දියණියගේ මව තම දියණිය වැලඳ ගනිමින් එසේ පවසයි.ඔවුන්ට කියන්නට බොහෝ දේ ඇත. එහෙත් ඒ මුව ගොළුය. එහෙත් දෑස් කතා කරයි. බුලත් හුරුලු දී තම අම්මාගේ දෙපා සිඹ හඬා වැළපෙන මේ දියණියන්ගේ දසුන එතැනට පැමිණ සිටි කොයි කාගේත් දෑස් කඳුළින් තෙත් කරන්නට සමත් විය. අත දරුවන් රැගත් අම්මලා තම කිරි කැටියන් දෝතට තුරුලු කරගෙන ඉකි බින්දහ. අම්මා සිටින්නේ කොහිදැයි වගක් නැති මේ නොදරුවෝ හිනැහෙති. එහෙ මෙහෙ දුව පැන යති.“වැරැද්දක් නොකළට අපිත් ඉන්නේ හිරගෙදර. මේ අම්මලාගෙ දරුවන්ගේ කඳුළු දකිනකොට මට මගෙ අම්මා සිහි වෙනවා. ඇය අපිට ශක්තියක් වුණා. අපි හැම විටම උත්සාහ දරන්නේ මේ අයව යහපත් මාර්ගයට ගන්න. ‘හිරගෙදර’ නිකම්ම නිකං හිරගෙදරක් නොකර ඔවුන්ට තමන් ජීවත් වෙනවා කියන හැඟීම දීමටයි අපට අවශ්‍ය.” ප්‍රධාන ජේලර්වරිය පි‍්‍රයානි මල්ලිකා අප හා එසේ පැවැසුවාය.වෙනදාට නම් හිරගෙදර ‘විසිට්’ ලැබෙන්නේ සුළු වේලාවකි. එහෙත් ලෝක මවුවරුන්ගේ දිනය දා අම්මලාට හා දියණියන්ට එකට සිටින්නට දවසක් ම කාලය ලැබිණි. නිවෙස්වලින් පැමිණි අයට දිවා ආහාරය ලැබුණේ ද හිරගෙදරිනි. හිරු අවරට යන වේලාවට ළඟා වෙමින් තිබිණි. අම්මලා හා දූලා වෙන් වන්නට සූදානම්ය. ඔවුන්ට එකිනෙකා අත්හැර යන්නට නොහැකි සේය. එහෙත් ඔවුන් යා යුතුය. අපි මහ දොරින් පිටතට ආවෙමු. උදෑසන දුටුවාටත් වඩා පියකරුව මල් පිරුණු සල් ගස හිනැහෙයි.“අද මට සතුටුයි. මමත් අම්මා කෙනෙක්” කියන්නා වැනි හැඟීමෙන් සල් ගස හිනැහෙයි. මාතෘ වන්දනා වැඩ සටහන අතරමැද සන්ධ්‍යා බුලත්සිංහල ගැයූ ගී පද යළි යළිත් අවටින් ඇසෙන්නා සේය. ඒ හඬ හදවතේ පතුලේම තැන්පත්ව ඇත.අම්මා බුදු වේවා!මතු අත්භවයකසසරින් එතෙරවඅම්මා බුදු වේවා!ඉනෝකා සමරවික්‍රමඡායාරූප - සමන් ශ්‍රී වෙදගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>13</day>
    </date>
    <link>http://www.silumina.lk/2012/05/13/_art.asp?fn=af12051313</link>
    <topic>සීගිරියට යන්නත් ඕනෑ බඹරුත් ඕනෑ</topic>
    <author>ටෙක්ලා පද්මිණී කාරියවසම්</author>
    <content>සීගිරියට යන්න ආරක්ෂක කබා නැතිව බැහැසී රජු යසස තුබු මුළු ලොව පැතිරීනිලුපුල් ඇසුන් අසිරි බැලුවෝ සීගිරී(සීගිරි ගී 205)මුලු ලොව පතළ යසස ද සිරිය ද ඇති සිංහ රාජයා ද නිලු පුල් ඇස් ඇතියවුන් ද සීගිරි යෙදී බැලූ බව අතීත කවියෙකු සීගිරි කැටපත් පවුරෙහි ලියා ඇත.1832 දී ජොනතන් හෙබස් විසින් සොයා ගනු ලැබූ සීගිරි බලකොටුවේ මුල් ම පුරාවිද්‍යා ගවේෂණය කැණීම හා සංරක්ෂණ කටයුතු එච්.සී.පී. බෙල් මහතා විසින් 1894 ආරම්භ කළේ ය.ලංකාව සතු පුරාවිද්‍යාත්මක අගයෙන් යුත් ස්ථාන අතරින් වැඩිම තක්සේරුව අනුරාධපුරයට ද දෙවන ස්ථානය තිස්සමහාරාමයට ද තෙවන ස්ථානය පොළොන්නරුවට හා සීගිරියට හිමි වන බව පුරාවිද්‍යා අධ්‍යක්ෂ ජනරාල් ආචාර්ය සෙනරත් දිසානායක මහතා ප්‍රකාශ කරයි. අනුරාධපුරය හා පොළොන්නරුව රජවරු කිහිප දෙනෙකු අතින් සංවර්ධනය වූ නගර වන බව පවසන දිසානායක මහතා සීගිරිය හා යාපහුව අතීත ලාංකික නගර සැලසුම් පිළිබඳ නිවැරැදි අවබෝධයක් ලබාගත හැකි මුල් සැලැස්ම එලෙසම සුරක්ෂිත වූ නොයිඳුල් නගර බව පවසති.සීගිරිය දකුණු ආසියාවේ ඇති නොයිදුල් ම නගරය බව පවසන සෙනරත් දිසානායක මහතා ශ්‍රී ලංකාවේ සංචාරක ව්‍යාපාරය මගින් වැඩිම ආදායම උපයන ඓතිහාසික ස්මාරකය සීගිරිය බව පවසයි. පසුගිය වසරේ අනුරාධපුරය පොළොන්නරුව හා සීගිරිය ආදායම මිලියන 1000 කින් සීගිරියෙන් ඇතැම් සති අන්තවල දී මිලියන 2 - 3 ක ආදායමක් ලැබී ඇත.පසුගිය වසරේ මධ්‍යම සංස්කෘතික අරමුදලට සීගිරියෙන් මිලියන 1185 ක ආදායමක් ලැබී තිබූ බව මධ්‍යම සංස්කෘතික අරමුදලේ අධ්‍යක්ෂක ගාමිණී අධිකාරි මහතා ප්‍රකාශ කරයි. එසේ වුවත් දැන් එවැනි ආදායමක් දෙන නරඹන්නන්ට නිවි සැනසිල්ලේ සීගිරිය බැලීමට ඉඩ ප්‍රස්ථා නැත. ඒ මෑතකදී ඇති වී ඇති බඹරුන් නිසා ය.සීගිරියට පැමිණෙන නරඹන්නන් සීගිරි අප්සරාවන් නැරඹීමට අතීතයේ සිටම ප්‍රමුඛතාව දී ඇති අතර කැටපත් පවුර සිංහයා හා මාලිගාව කෙරෙහි අනතුරුව අවධානය යොමු කර ඇති බව ද සීගිරි ගී විමර්ශනයෙන් පෙනී යයි. අතීතයේ සිගිරි ළඳුන් 500 දැකගන්නට ලැබුණු බව සීගිරි ගී වල සඳහන් වුව ද දැන් ඇත්තේ ඉතාම අල්ප ප්‍රමාණයකි. දැනටත් ලෝකයේ දකින්නට ඇති විශාලම චිත්‍ර වපසරිය දක්නට ඇත්තේ සීගිරියේ ය.ආචාර්ය සෙනරත් දිසානායක පවසනුයේ සීගිරියේ බස්නාහිර පැත්තේ මීටර් 120 මීටර් 30 යුත් ඉහළින් කටාරම් කෙටූ ඉඩ ප්‍රදේශයේ චිත්‍ර 3500 පමණ පවතින්නට ඇතැයි අනුමාන කරන බවයි.කැටපත් පවුරේ කවි ලියු කවීන් බොහෝ දෙනෙකුගේ සිත සිත්තම් ගත භාවාත්මක ස්ත්‍රී රූප කෙරෙහි ඇදී ගියේ ය. අතීතයේ දී සීගිරිය සැරසූ මාලිගා වැව් පොකුණු වන උයන් වැනි නිර්මාණ වලට වඩා හෘද ග්‍රාහී ස්ත්‍රි රූප කෙරෙහි ඇදී ගියේ ඒ සිතුවම්හි ඇති ළබැඳි ගුණය හේතුවෙනි.ළඳුන් නොදුටු කවි සිත සිංහ රුව කෙරෙහි ඇදී ගිය ද සිංහ රූපයෙහි දෙපා හැර සියලු කොටස් නෂ්ටාව ශේෂ බවට පත්ව ඇත.සිංහ රුව නරඹා සීගිරි අප්සරාවන් බැලීමට ගිය නරඹන්නන්ගේ මනෝභාවය සන්තුෂ්ටිය විනාශ කිරීමට කෝපයට පත් බඹරුන්ට ගතවන්නේ නිමේෂයකි. පසුගිය වෙසක් පුන් පෝදා ද බඹරු සීගිරි ළඳුන් බැලීමට ගිය සිය ගණනක් සංචාරකයින් පළවා හැරියහ. ඒ පිළිබඳව අප කළ විමසුමට මධ්‍යම සංස්කෘතික අරමුදලේ අධ්‍යක්ෂ ගාමිණී අධිකාරි මහතා ප්‍රකාශ කරනු ලැබූයේ බඹර ප්‍රහාරයෙන් ආරක්ෂාවට කබා 1000 ලබාගෙන ඇති බවත් කැමැති වුවත් අකැමැති වුවත් සංචාරකයන් සුළං කපොල්ලෙන් ඉහළට යද්දී එවා පැලඳ යා යුතු බවත් ය.සංචාරකයන්ගේ සෞඛ්‍ය ආරක්ෂාව පිළිබඳ සැලකිල්ලට ගෙන තවත් කබා දහසක් මිලදී ගන්න අතර පවත්නා ආරක්ෂිත කූඩු නවීකරණයට කටයුතු කරන බවත් ය.බඹර ප්‍රහාරයට සංචාරකයන් ලක්වීම අද ඊයේ සිදුවන දෙයක් නොවන බව පැවැසූ ගාමිණී අධිකාරි මහතා එච්.සී.පී. බෙල් සීගිරියේ කැණීම් කරද්දී බඹර ප්‍රහාරයට ලක්වූ බව වාර්තා වී ඇතැයි පැවැසීය.බඹර ප්‍රහාරයට ලක්වන්නන් ප්‍රථමාධාර ලබාදීම ගිලන් රථයක් සීගිරියට ලබාගැනීම ප්‍රදේශයේ ස්වේච්ඡා සේවකයන් හා පොලිස් නිලධාරීන් ආරක්ෂාව සඳහා යෙදීමට කටයුතු කරන බව ටී.බී. ඒකනායක අමාත්‍යවරයා ප්‍රකාශකර සිටී.මීට අමතරව සීගිරියට බඹරුන්ගේ පැමිණීම පිළිබඳ අධ්‍යයනයක් කිරීමට ද සීගිරියේ බඹරුන් කොතෙක් කල් සිට සිටී ද යන්න සෙවීමටත් මධ්‍ය සංස්කෘතික අරමුදල කටයුතු කරමින් සිටී. සීගිරිය දැන් ජනතාවට විවෘත කර තිබේ. එහෙත් පරික්ෂාකාරීව එහි යා යුතු ය.බඹරු ඇවිස්සීමට හේතු ලෙස ඝෝෂාව, දහදිය දුර්ගන්ධය, විලවුන් සුවඳ හේතු වන බව ද පැවැසූ පුරාවිද්‍යා අධ්‍යක්ෂ ජෙනරාල් ආචාර්ය සෙනරත් දිසානායක මහතා ජනතාව විනය ආරක්ෂාකර ගනිමින් සීගිරිය නැරඹීමට යන්නේ නම් බඹරුන් ගෙන් සිදුවන හානිය අවම වන බවයි.වරක් විෂ භාවිතයෙන් විනාශ කළත් බඹරු සිගිරියට පැමිණෙන බව පැවැසූ ටී.බී. ඒකනායක අමාත්‍යවරයා බඹරු සීගිරියේ ආරක්ෂාවට අවශ්‍ය බව ද පැවැසීය.කාශ්‍යපගේ මරණයෙන් පසු මහානාම හිමියන්ට පූජා කළ සීගිරිය ක්‍රි.පූ. 3 - 2 අතර කාලයෙහි සංඝාවාසයක්ව පැවැති අතර කටාරම් කෙටූ ලෙන් 38 ක් සීගිරියෙහි බටහිර පිහිටා ඇත.6 වැනි සියවසේ දී 3 වැනි සංඝතිස්ස විසින් දළ මුගලන් ඔහුගේ අමාත්‍යය හා පුතා සීගිරියේ දී මරණයට පත් කිරීමට නියෝග දුන් බව ඉතිහාසයෙහි සඳහන් ය. එසේ නම් 6 වැනි සියවස වනවිට සංඝාවාසය සීගිරියේ නොපැවැති බවට අනුමාන කළ හැකි ය. ක්‍රි.ව. 6 වැනි සියවසේ සිට 10 වැනි සියවස දක්වා කැටපත් පවුරේ ගී ලියැවී ඇත. පරිකල්පනයෙන් ඔප් නැංවුණු සීගිරි කවිය සිංහල භාෂා අලංකාරයට හා සිංහල භාෂාවේ පරිණාමය පිළිබඳ අධ්‍යයනයට හොඳ තෝතැන්නකි. 11 වැනි සියවසේ සහ 13 වැනි සියවසේ කැටපත් පවුරේ කවි කිහිපයක් ලියැවී ඇත. එහෙත් ඒවායෙන් සීගිරි අප්සරාවන් ගැන සඳහන් වන්නේ එක් ගීයක පමණි.සීතාවක රජ, සිංහ රජ සමයේ හින්දු භක්තික ‘ගිරි’ නම් තවුසා විසින් සීගිරියේ ආරාමයක් ඉදි කළ ද 12 සිට 16 වැනි සියවස් දක්වා සීගිරිය අත්හැර දමා තිබිණි.විල්පත්තුවේ මරදන් කඩවල ප්‍රදේශයෙන් 1964 දී හමු වූ සෙල්ලිපිය කාශ්‍යප අලකාපති යනුවෙන් හඳුන්වයි. මහාචාර්ය පරණවිතානයන්ට අනුව සිගිරියේ කාන්තා රූප අලකාපුර සංකල්පය හඟවයි.කාශ්‍යප රජු සීගිරියේ දෙවන ආලක මන්දාව වන් දර්ශනීය මනෝරම්‍ය පුරයක් කරවා කුවේරයා මෙන් විසී යැයි මහාවංශයේ සඳහන් ය.මාතලේ ඉනාමලුව කෝරළයේ පිහිටි සීගිරිය නැරඹීමට ලොව දසදෙසින් කලා රසිකයෝ පැමිණෙති.සීගිරි සාහිත්‍යයක් බිහි කළේ මේ දිවමන් කතුන් ගේ රූප සම්පත්තියයි. සීගිරිය ලොවට ගෙන ගියේ ලාංකීය චිත්‍ර ශිල්පියාගේ හා තාක්ෂණික ශිල්පියා ගේ දක්ෂතාව යි. සියවස් ගණනාවක් තිස්සේ ක්‍රියාත්මක වන සීගිරි ජල උද්‍යානය සීගිරි මහවැවේ ජලය දිය අගල් ඔස්සේ පැමිණ, සීගිරි ගලේ සිට මුදා හැරෙන ජලය හා එක්ව පීඩනය හා සමෝචකරණ භාවිත කරමින් ජල මල් ලෙස ක්‍රියාත්මක විය. දැනටත් ක්‍රියාත්මක වන ජල මල් සඳහා ඉතා සරල තාක්ෂණ ක්‍රමවේදයක් භාවිත කොට ඇත.සීගිරිය අනාදිමත් කාලයක් තිස්සේ හෙළ දිවට අභිමානය කැන්දවීය. වර්තමානයේ ඒ අභිමන රැක ගැනීම අපේ යුතුකමයි. එසේ කළ යුත්තේ තවදුරටත් කාශ්‍යප රජුගේ සීගිරිය අපේ ඩොලර් සංචිතය වැඩි කරවන නිසා ම පමණක් නොවේ. එ ලක් ඉතිහාසයේ භාෂා පරිණාමය සංස්කෘතිය කලා ශිල්ප පිළිබඳ තොරතුරු අන්තර්ගත කෞතුකාගාරයක් බඳු ස්මාරකයක් බැවිනි.වාසනාවට මෙන් සීගිරියේ නිධන් හොරුන්ට රැගෙන යා හැකි මූල්‍යමය අගයෙන් යුත් කිසිවක් නැත. එනිසා සීගිරිය තවදුරටත් සුරක්ෂිත වනු ඇත.ටෙක්ලා පද්මිණී කාරියවසම්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>13</day>
    </date>
    <link>http://www.silumina.lk/2012/05/13/_art.asp?fn=af12051314</link>
    <topic>අන්තර්ජාතික ප්‍රමිතියට අපි දැන් බේත් හදනවා</topic>
    <author>රූපාන්ති බුලත්සිංහල</author>
    <content>ශ්‍රී ලංකා ආයුර්වේද සංස්ථාවඅධිරාජ්‍යවාදී පාලකයින් විසින් නොසැලකිල්ලට හා අවමානයට ලක්කළ දේශීය වෛද්‍ය ක්‍රමය නිදහසින් පසු දේශමාමක අතළොස්සකගේ මැදිහත් වීමෙන් යළි පණ ගැන්විණි. දේශීය වෛද්‍ය ක්ෂේත්‍රයේ ප්‍රබෝධයත් සමඟ එවකට හිටපු ධීවර හා කර්මාන්ත අමාත්‍ය පිලිප් ගුණවර්ධන මහතා 1958 අංක 49 දරන රජයේ කාර්මික නීතිගත සංස්ථා පනත යටතේ 1969 මැයි 11 වෙනිදා, 14853/3 දරන ආණ්ඩුවේ ගැසට් පත්‍රයෙන් ආයුර්වේද සංස්ථාව ආරම්භ කළේය. එදා මෙදා තුර දේශීය වෙදකම නොනැසී පවත්වාගෙන යාමට උරදෙන දේශීය ආයුර්වේද සංස්ථාවේ ප්‍රගතිය පිළිබඳව එහි වත්මන් සභාපති සෝමවීර චන්ද්‍රසිරි මහතා අදහස් පළ කළ අයුරුයි මේ.“කාලාන්තරයක් තිස්සේ දේශීය වෛද්‍ය ක්‍රමයට අවශ්‍ය බෙහෙත් හේත් ලබා ගැනීමේ උනන්දුවක් වෛද්‍යවරුන්ටත් රටේ ජනතාවටත් තිබුණා. බෙහෙත් විවිධ තැන්වලින් ගන්න සිද්ධ වුණා. හැබැයි මේ බෙහෙත්වල ප්‍රමිතියක් තිබුණෙම නැහැ. එවකට සිටි වෛද්‍යවරු කරුණු දැක්වීමෙන් අනතුරුව ආයුර්වේද සංස්ථාව මේ ස්ථානයේ ස්ථාපිත කළා. ඉලක්කයක්, දැක්මක් අපේකමත් රැක ගැනීමේ උනන්දුවක් තිබුණු නිසා අපි අපේ දැක්ම මේ ආකාරයට සකස් කරගත්තා.” දේශීය වෛද්‍ය විද්‍යාවේ අනන්‍යතාව ආරක්ෂා කරගනිමින් ජාතික හා අන්තර්ජාතික ඖෂධ අවශ්‍යතා උසස් ප්‍රමිතීන්ගෙන් යුතුව සපුරාලීම මුල්කර ගත් පුරෝගාමී ආයතනයක් හැටියටයි අප කටයුතු කරන්නේ.“උසස් ප්‍රමිතියකින් යුත් බෙහෙත් ද්‍රව්‍ය නිෂ්පාදනය කරන ගමන් සමහර බෙහෙත් අපි ආනයනය කරනවා. සමහර බෙහෙත් වර්ග මෙහෙ වැවෙන්නෙ නැහැ. ඒ අනුව අවශ්‍ය අමුද්‍රව්‍ය පිටරටින් ගෙන්වා අවශ්‍ය ආයුර්වේද නිෂ්පාදකයන්ට ඒවා බෙදා හරිනවා. නව නිෂ්පාදන පිළිබඳ පර්යේෂණ කිරීම සේවා සැපයීම, සායන පැවැත්වීම, ජනතාවට සෞඛ්‍ය සම්පන්න ජන ජීවිතයක් ගත කරන්න උපදෙස් ලබාදීම, සංරක්ෂණ වැඩපිළිවෙළවල් ඇති කිරීම වැනි දේට අපි ප්‍රමුඛත්වය ගන්නවා. ඒ වගේම අපි සේවක අභිවෘද්ධිය ඉටුකිරීමටත් ප්‍රමුඛත්වය දෙනවා. දැනට අපි ආයුර්වේද ඖෂධ භෛෂජ්‍ය සකස් කළ ආයුර්වේද ඖෂධ උසස් ප්‍රමිතියෙන් යුතුව නිෂ්පාදනය කරනවා. ඒ වගේම රාජ්‍ය පළාත් සභා ඛ්ා ප්‍රාදේශීය සභාවලට ඖෂධ අවශ්‍යතා සම්පූර්ණයෙන්ම සපුරාලමින් විවෘත වෙළෙඳ පොළට ආයුර්වේද නිෂ්පාදන සපයනවා. ආයුර්වේද වෛද්‍ය විද්‍යාවට අවශ්‍ය සිද්ධ බෙහෙත් විශේෂයෙන් මුස්ලිම් ජනතාවට අවශ්‍ය යුනානි හා අමු ඖෂධ වර්ග ආනයනය කරනවා.”දේශීයව නිපදවන අමු ඖෂධ වර්ග ස්ථාවර මිලක් යටතේ බෙදා හැරීමට සංස්ථාව පියවර ගෙන තිබේ. මේ පිළිබඳ සංස්ථා සභාපතිවරයා කරුණු දක්වමින් දැනට පිටරටින් ගෙන්වන කටුවැල් බටු, රත් හඳුන්, සුදු හඳුන්, ඉඟුරු, කහ ප්‍රධාන බෙහෙත් වර්ග සංස්ථාවම සපයාගන්නට කටයුතු කරන බව පැවසුවේය. එසේම ඖෂධ නිෂ්පාදනයට අවශ්‍ය තහනම් ඖෂධ හා පුපුරන ද්‍රව්‍ය අඩංගු ඖෂධ නිත්‍යානුකූලව ලබාගෙන අවශ්‍ය පාරම්පරික වෛද්‍යවරුන් වෙත නිකුත් කිරීම ද සංස්ථාවේ කාර්යභාරයකි. ආයුර්වේද කොමසාරිස්ගේ අනුමැතිය මත සංස්ථාව මඟින් මේ ඖෂධ බෙදා හැරීම සිදු කෙරේ.මේ පිළිබඳ සභාපතිවරයා කරුණු දක්වමින් මෙසේ ද කීය. “වෛද්‍යවරුන්ට මේ බෙහෙත් නිකුත්කරන්නේ අදාළ බෙහෙත් වට්ටෝරුව ආයතනයට ගෙනා පසුවයි. ඖෂධ බෙදා හැරීමේ ශාඛා 16 ක් මේ වන විට පිහිටුවා තිබෙනවා.ජනතාව අතර බෙහෙත් ද්‍රව්‍ය ප්‍රචලිත කිරීමට පියවර ගන්නවා වගේම කාර්යාල මට්ටමින් ඖෂධවල අගය වටහා දීමේ කටයුතුත් කරගෙන යනවා.ලෙඩ රෝග නොහැදී හොඳ සෞඛ්‍ය සම්පන්න ජීවිතයක් ගත කිරීමට ජනතාව අතර පුළුල් දැනුමක් ලබාදීමේ සම්මන්ත්‍රණ මාලාවක් ද අපි මේ වන විට ආරම්භ කරලා තියෙනවා.”දේශීය වෛද්‍ය ක්‍රමය සහ බෙහෙත් වර්ග ජනතාව අතර ප්‍රචලිත කිරීම සඳහා ආයුර්වේද සංස්ථාව සෑහෙන කාර්ය භාරයක් ඉටුකරයි. දේශීය ඖෂධවල ගුණය වටහා දීමෙන් පිටරටට නිකරුණේ ඇදී යන විදේශ මුදල් ප්‍රවාහය ඉතිරිකර ගැනීමට ද සංස්ථාව පියවර ගනී. මේ පිළිබඳව ද සභාපතිවරයා තම හඬ අවදි කළේය.“අපේ රටට ප්‍රමිතියෙන් යුක්ත බෙහෙත් නිෂ්පාදනය කරන්න පුළුවන්. මේ රටේ සියලුම රජයේ ආයුර්වේද රෝහල් පළාත් සභා මඟින් පවත්වාගෙන යන ආයුර්වේද රෝහල්, වෛද්‍ය සායන ප්‍රාදේශීය සභාවල, ජංගම සායනවලට විශාල වශයෙන් ආයුර්වේද සංස්ථාව බෙහෙත් සපයනවා.” අපේ ඖෂධ වන අරිෂ්ඨ හා වයින් වර්ග ආසව, ස්වාත සිරප්, තෙල් වර්ග, චූර්ණ රස ඖෂධ, වතිකා, නව නිෂ්පාදනයක් වූ රණහංස රසායනය, ත්‍රිපලා පෙති, මෙද, හරණී පෙති මදුරු දූපය, සුපේශී බාම්, මධුමේහරණ පෙති, තැම්බුම් හොදි පේයාව, පස්පංගුව හා අනෙකුත් නව නිෂ්පාදන රැසක් මේ වන විටත් අපි වෙළෙඳපොළට හඳුන්වා දී තිබෙනවා.මේ වන විට විදේශීය රටවලින් ආයුර්වේදයට තිබෙන ඉල්ලුම අභියෝගයක් සේ සලකන බව පැවැසු සභාපතිවරයා ඒ සඳහා දැනටමත්, ජපානය, ඕස්ට්‍රේලියාව, පලස්තීනය, මැදපෙරදිග රටවල් ගණනාවකින්ම විමසුම් කර ඇති බව කීවේය.ඒ අනුව පසුගියදා සංස්ථා නිෂ්පාදන ප්‍රදර්ශනයක් ජපානයේ ද පැවැත්වූ අතර ඒ රටින් කොතල හිඹුටු, හා සම්භාහනයට අවශ්‍ය තෙල් වර්ගවලට ඉල්ලුමක් ලැබෙමින් පවතින බව ද කීය.අන්තර්ජාතික ප්‍රමිතියෙන් ඖෂධ නිෂ්පාදනය කිරීමේ අවශ්‍යතාවය මේ වන විට පැන නැඟී ඇති අතර ඒ අනුව දේශීය වෛද්‍ය අමාත්‍ය සාලින්ද දිසානායක සහ නියෝජ්‍ය ඇමැති පණ්ඩු බණ්ඩාරනායක යන මහත්වරුන්ගේ සහයෝගය මත ජනාධිපතිතුමාගේ අනුමැතියෙන් නව කර්මාන්ත ශාලාවක් ඉදිකිරීමට සැලසුම් කර තිබීම සතුටුදායක ආරංචියකි. ඒ සඳහා රුපියල් මිලියන 110 ක් වැය වන අතර භාණ්ඩාගාරයෙන් සියයට පණහක මුදලක් හා ඉතිරි මුදල මහජන බැංකුවෙන් ණයක් ලෙස ලබාදීමට කටයුතු කර ඇත.මේ අතර නවීන පන්නයේ ගබඩා සංකීර්ණයේ ඉදිකිරීම් කටයුතු ද ආරම්භ කැර තිබේ. මේ සඳහා රුපියල් මිලියන 55 ක වියදමක් වැය වෙතැයි ගණන් බලා ඇත. සංස්ථාවට අවශ්‍ය සියලුම අමුද්‍රව්‍ය මෙහි ගබඩා කෙරේ. සංස්ථාව අත්පත් කරගෙන ඇති ඉපයීම් පිළිබඳව කතා කිරීමට ද සභාපතිවරයා අමතක නොකළේය.“2011 වසරේදී මිලියන 18 ක බදු ප්‍රතිපාදන අඩු කිරීමෙන් පසු මිලියන 45 ක ලාභයක් ලබා තියෙනවා. මේ අවස්ථාවේදී ආයතනයේ විකුණුම් මිලියන 358 දක්වා වැඩිවෙලා තියෙනවා. 2011 දී සංස්ථාව ලැබු මුළු ආදායම මිලියන 172 ක් පමණ වෙනවා. දළ ලාභය මුළු විකුණුම් වියදම් ඉවත් කළ පසු රුපියල් මිලියන 157 ක් පමණ වෙනවා.”මේ සියලු ඉපයීම්වලට සංස්ථාවේ කළමනාකාරීත්වයේ කැපවීම හා උත්සාහය හේතු වූ බව සභාපතිවරයා කීය.රූපාන්ති බුලත්සිංහලසේයාරූ - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>13</day>
    </date>
    <link>http://www.silumina.lk/2012/05/13/_art.asp?fn=af12051316</link>
    <topic>මෙව්ව බස බස බයිලා</topic>
    <author/>
    <content>ලට පට පට ලපටි පටාස් ලට පට පට ලපටි පටාස් මං සිංඤෝ - කපිරිඤ්ඤෝ කියපං බං - හයියෙං බං වරෙං බණ්ඩො බයිල කියන්ඩ බයිල කියල ජොලියක් ගන්ඩ හතර වටේ අලි කල බල ගම රට කන හැටි බල බල වරෙං බණ්ඩො ආතල් ගන්ඩ පාර නිකං කචල් කියනවා රවි අයියා ඉල්ලං කනවා අලිමංකඩ කොටඋඩ යනවා පාමංකඩ ළඟට ම එනවා අලිමංකඩ කියල දවල් පාමංකඩ යමුකො රෑට කචල් බචල් පීචං වෙනවා ලට පට පට ලපටි පටාස් ලට පට පට ලපටි පටාස් ඔන්න බණ්ඩො සද්දෙ ඇහෙනවා වටේ පිටේ සෙනඟ පිරෙනවා හායි හූයි කතා ඇහෙනවා ඔන්න බණ්ඩො මර්වින් එනවා කැමරා එක සෙට් කරලා මයික් එකට බඩ් කරලා ගනිං බණ්ඩො මර්වින් එනවා නිවුස් එකක් දෙන්ඩ තියෙනවා මාර කෑලි ඒකෙ තියෙනවා අනං මනං මොකුත් නැතේ නිවුස් එකේ බඩුත් ඇතේ ගන්ඩ මල්ලි මූණ පුරෝලා ඇත්ත කියන්ඩත් බය නැත්තේ බොරු සෝබන මා ළඟ නැත්තේ කචල් බචල් ඒ ඉස්සර දෙන්නම් මං දැන් විස්තර දකුණෙ ගතිය තාම තියෙනවා ලට පට පට ලපටි පටාස් ලට පට පට ලපටි පටාස් මචං දයා කිට්ටු වෙයං කෝ මෙගා සයිස් එකෙන් වරෙන් කෝ මාර කෑලි දාපං බං ගයපං බං ආතල් බං දයා මචං සිංදු කියාපං යමං බණ්ඩො සිංදු අහන්ඩ තිස්ස අයිය ඔන්න පනිනවා අනං මනං තර්ක දානවා වචන ඇතේ තර්ක නැතේ ගමත් කතේ රටත් කතේ පවු කියලා දුකත් හිතෙනවා ගම කන කොට දුකත් හිතෙනවා අපේ ගොනා අපට හොඳා ගනිං ගොනා බැඳං ගොනා යමං බණ්ඩො තිස්ස බලන්ඩ ගිහින් අනේ කඳුළු පිහින්ඩ ඒ කාලේ මරු කාලේ මේ කාලේ පව් කාලේ පව් ගෙවනට තාම ඉවර නෑ දිනුමක් නම් පේන්ඩවත් නෑ අනේ මචං අපි පීචං පිස්සු පූසා පිස්සු කෙළිනවා යමං බණ්ඩො පිස්සු කෙළින්ඩ ගනිං බරබාගෙ බඳින්ඩ පාර දිගේ හරි කලබල යූ ඇන් පී අලි කලබල යමං බණ්ඩො පිස්සු බලන්ඩ රනිල් හාමු පිස්සු නටනවා සජිත් හාමු දුම්මල දෙනවා ආතුරයා එහෙ වෙව් ලනවා කට්ටඩියත් පිනුම් ගහනවා දෙයි දොඹ දොඹ කොයි දොඹ දොඹ පොරවල් ටික නැටුමක් දෙනවා යමං බණ්ඩො නැටුම් බලන්ඩ ගනිංකො බර බාගෙ බඳින්ඩ ගම කාපං අපි පීචං ඒ වුණාට මල් ආතල් යමං බණ්ඩො නැටුම් බලන්ඩ යූ ඇන් පී නැටුම් බලන්ඩකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>13</day>
    </date>
    <link>http://www.silumina.lk/2012/05/13/_art.asp?fn=af12051317</link>
    <topic>රේඛා</topic>
    <author>රූපාන්ති බුලත්සිංහල</author>
    <content>අබුද්දස්ස කාලේ ලබුත් තිත්තයි රාළේ යැයි කතාවක් තිබේ. අබුද්දස්ස කාලයට මොනවද ඉතින් අයිබොවන්ඩ නොවෙන්නේ. මේ ඒ වගේ කතාවක්. හැබැයි මේක මේ පුංචි කොල්ලෙකුගේ දඟකාරකමක් කියලා හිත හදාගන්න බැහැ. මේක අරුම පුදුම කතාවක්. එක දවසක් පෞද්ගලික පන්තියකට යන දරුවෙක් අතුරුදන් වුණා. හැමෝම පීර පීර දරුවා හෙව්වා. ඒත් හමු වුණේ නැහැ. හදිස්සියෙම දැනගන්න ලැබුණේ පුදුම ආරංචියක්.මේ අවුරුදු 18 කොලු ගැටයා උප්පැන්නෙ වෙනස් කරලා අවුරුදු 23 ක තරුණියක් බැඳලා. තමන්ගෙ මට්ටම් තම්මැට්ටම් කියලාත් කියනවා. ඒ කොහොම වුණත් අධ්‍යාපනය පසෙකලා හැඟීම්වලට වහල් වීම එතරම් හොඳ වැඩක් නෙවෙයි. විවාහය හොඳයි, හැබැයි ඉතින් පාසල් යන කාලෙදි නම් නොවේ. ලොකු මහත් වී දැන උගත් වුණහම. මෙච්චර තමයි අපිටත් කියන්න තියෙන්නෙ, ‘බාල කාලෙ ආයි එන්නෙ නැහැ. වැරදුන තැන යළි හදන්න බැහැ.’මත්කුඩු මත්පැන් අකැපයි. අපි අපේ බාල පරපුර රැකගන්න ඕනෙ. මේ වගේ ලොකු කතා කොතෙකුත් දේශකයො කිව්වත් හැමදාම බාල පරපුර අනතුරේ. බල්ලො මරලා හරි සල්ලි හම්බු කරන එක හොඳයි කියන සමාජයක ගුණ දහම් කොහෙද ආයිබොවන්ඩ. මේවා ඉතින් කෝවේ දාලා මකලා හදන්නවත් පුළුවන් ඒවා නෙවෙයි. කොහොම වුණත් පුතෙකු මේ වගේ උපදෙස් දෙන අම්මා සිටීම පුදුමයක් නොවෙයි. සමාජය ඒ තරමටම පිරිහිලා. මේ මත්කුඩු ජාවාරම කරගෙන යන්න උපදෙස් දීලා තියෙන්න අම්මාමයි කියලා දැනගන්න ලැබුණේ. අනුරාධපුරයෙන් වාර්තා වුණ මේ සිද්ධිය ඉතාමත් කනගාටුදායකයි.පුතාලා දූලා සමඟ යවන දෙමව්පියෝම දරුවන් නොමඟ යවන්නට හුරු වීම ඛේදවාචකයක්. වැටත් නියරත් ගොයම් කා නම් කාට පවසම් ඒ අමාරුව. දරුවන්ගේ ආරක්ෂාව දෙමව්පියො කියා කියන්න බැරි තරමටම සමාජය පිරිහිලා.මව කර තියා පුතු පිහිනා ගියේ මාතෘ ස්නේහය නිසාය. මගේ පුතා බුදු වේවා!යි ඇය පැතුවාය. ඒ එදාය. එහෙත් අද අම්මාවරු හැම දෙනාම එදා ඔවුන් වගේම ද? අද එය කළුනික සොයනවාටත් වඩා අපහසුය. ජීවිතය නම් එයම වේ.සදාකාලික නොවූ ලෝකේ සදාකාලික පේ‍්‍රමයක් සොයා යෑම උගහටය. කොහොම වුණත් ‘ආදරය සුන්දර වරදකි’ කියා සියල්ල අමතක කළ නොහැකි විය. ඇය වෙන කිසිවෙක් සමඟ ආවත් ‘රැකගෙන මංගල මුදුව ඔබේ’ දිගුකල් ජීවත්වෙන්න යැයි ප්‍රාර්ථනා කරන පේ‍්‍රමවන්තයෝ ද සිටිති. ඒ කොහොම කෙසේ වුවත් හැඟීම් ඉවසා ඇයට ආසිරි පැතීමට ඔහුට නොහැකි විය. සිතුවිලි දාමයේ සිඳෙන බිඳෙන සිතුම් රටා උද්වේගකර විය.අත්පත් කරගැනීමට නොහැකි කළ සිඳ බිඳ විනාශ කළ යුතුය. ඔහු එසේ සිතීය. තම පෞද්ගලික ගිනි අවිය අමෝරා ඇය වෙත පැමිණියේ එක උණ්ඩයකින් ඈ විනාශ කර දැමීමේ අරමුණින්ය. ත්‍රිකුණාමලය නාවික කඳවුර වෙඩි ශබ්දයෙන් ගිගුම් නැඟිණි.සෙබළාගේ තුවක්කුවෙන් නික්මුණු වෙඩි උණ්ඩය ඇගේ ජීවිතය බිලි ගත්තේය.ඔහු ඇසිල්ලකින් ගිනි අවිය තමා දෙසට හරවා වෙඩි තබා ගත්තේය. පේ‍්‍රමයේ අවසානය හා කෙස් ගස වෙනසින් ඔවුනොවුන් විරසක වී එය මහා අවනඩුවක් බවට පත්විය.ආදරයේ සුන්දර බව අත්විඳි ඔවුහු වෛරයේ ගිනි දැල්ලෙන් පිලිස්සී ගියහ. ඉක්මන් කෙටිය. තරහා යෑම මනුෂ්‍ය ස්වභාවයයි.තරහා ගැනීමට අවසර ඇත. එහෙත් ඒ තරහින් අනෙකෙකුට හානි කිරීම කොහේ තිබෙන අයිතියක් ද? දුකකින් ලබාගත් මිනිසත්කමේ අගය ඔවුන්ට තවමත් වැටහී නැත. සමහරු කෝපය නිසා මිනීමරති. තවත් අයෙක් කෝපය නිසා චරිත ඝාතනය කරති. කෙසේ වුවත් කෝපය පාලනය කිරීම තම තමන්ගේ පමණ අනුවය. පමණ දැන ක්‍රියා කිරීම හැමට වටී.රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>13</day>
    </date>
    <link>http://www.silumina.lk/2012/05/13/_art.asp?fn=af12051318</link>
    <topic>ගහකොළ වන උයන් හැදීමේ පින බුදු හාමුදුරුවොත් දේශනා කර තියෙනවා</topic>
    <author>අරුණි මුතුමලී</author>
    <content>සුන්දර මහත්තය ගේ “මහින්දෙ තමයි ඉස්කෝලේ!” පොතට ආපු සෙනඟ තමයි සෙනඟ! පදනම් ආයතනයේ ශ්‍රවණාගාරය පිරිලා ආලින්දය පුරාත් පුංචි පුංචි කල්ලි ගැහිලා කට්ටිය කතා කර කර හිටියා. ගහට ගහක් මොරටුවෙදි එක්කහු වෙනවා වගේ දන්නා හඳුනන මුහුණු දැකගන්න අපට ලැබෙන හොඳම අවස්ථාව පොතක් එළිදක්වන වෙලාවක් වගේ වැඩකදි තමයි. එළියේම ඉඳලාත් බැරි නිසා යාන්තම් ඇතුළට රිංගාගෙන ටිකකින් පොතේ වැඩේ ඉවර වෙන මොහොතට ආවා. ජාතික ගීයට කලින් කීවේ මහින්දේ පාසල් ගීය. ඒ වෙලාවේ එතනට රැස්වූ මහා පුරුෂ ලක්‍ෂණ හිමි පිරිමි ඔක්කොම හරියට ඉස්කෝලේ එසෙම්බ්ලි එකේ සීරුවෙන් හිටගත්ත පුංචි ඉස්කෝලේ කොල්ලෝ රෑනක් වගේ හුස්ම උඩට ඇදලා ගායනා කරපු මොහොත දැක්කම ආවේ අමුතුම හැඟීමක්. ඒකට ගලපන්න වචන නැති හින්දා සුන්දර මහත්තයාගේ සුන්දර වැඩක් කියලා කියන එක තමයි සාධාරණ.”හෙලෝ තාත්තේ දැන් තමයි වැඩේ ඉවර වුණේ. තාත්තා ඇවිත් ද ඉන්නේ””ආ... දුව මම හිතුවේ තාම ඉවර නෑ කියලා. මගේ මීටින් එකත් තව ටික වෙලාවක් යයි. මම වාහනේ අපේ ඩ්‍රයිවර් අතේ එවන්නම්. විනාඩි දහයක් විතර ඉන්නකෝ.””හරි එහෙනම් නිදහස් චතුරශ්‍රයට එවන්නකෝ.” තාත්තාට කියූ මම පදනම් ආයතනය ඉදිරියෙන් පාර පනිද්දිම කල්ප කාලාන්තරයක් තිස්සේ යාළුකම තිබුණත් ඉඳලා හිටලාවත් හම්බ නුවුණු මිත්‍රයෙක් මුණ ගැහුණා.”අප්පේ මේ කොහෙද? පොතට ආවද? කොයි පැත්තට ද යන්නේ” ප්‍රශ්න වැලයි.”ඔව්. යන්න ඕනෙ ගෙදර. ඒත් යන්න වෙන්නේ බත්තරමුල්ලට. විනාඩි දහයක් හිටියොත් මාත් එක්කම යතැකි.” ආගිය තොරතුරු කතා කර කර අපි ගියේ සුදු වැලි අතුරලා පිරිසුදුවට හැදුව මාවතේ. පෞද්ගලික තොරතුරුවල රහ අඩුවෙනකොට තමයි මේ මාවත්වල කොච්චර සෙනඟක් එහෙ මෙහෙ යනවද කියලා අපිට සිහි වුණේ. ඉතින් අපි ඒ ගැන කතා කරන්න ගත්තා.”අර බලපංකෝ, මේ කපේට බස්සන්න පුළුවන් ද ඔය පර්වතේ ඇවිද්දුවා කියලා” යාළුවා හිනා වුණා.”ඇවිදින එකේ තේරුම ඇඟ බස්සන්නම ඕන කියන එක නෙවෙයිනේ. ශාරීරික සෞඛ්‍යයට ඇවිදින එක කොහොමත් හොඳයි.””පිටි සීනි ගිලලා පවු හේදෙන්න වගේ ඇවිදිනවා.””එහෙමමත් කියන්න එපා සමහරුන්ගේ ඇඟ එන්නේ ආරෙට සමහරුන්ට ඒක ලෙඩකට වෙන්නත් පුළුවන්.” මම එහෙම කියද්දිම එතනින් ගියේ නියම නාරි දේහ ලක්‍ෂණ සහිතව කොට කලිසම් සහ ටීෂර්ට් ඇඳ ස්පෝර්ට්ස් සපත්තු දාගෙන ඇවිදින මිතුරියන් දෙදෙනෙක්. ඒ අයගේ විලවුන් සුවඳ යාන්තමින් අපේ නාස්පුඩු අතරින් රිංගා ගියා වගේ දැනුණා.”අර, එතකොට ඒ ගැන මොකද කියන්නේ” මම ඇහුවේ ඇහැ අහකට නොගෙන.”ගානට මේන්ටේන් කරලා තියෙනවා. අන්න එහෙම ඉන්නව නම් අපේ කට්ටිය මේ ලෝකේ කොච්චර සුන්දර දසුනක් වෙයිද?” යාළුවා අහස දිහා බලා කීවා.නිදහස් චතුරශ්‍රය වටේ ඇවිදින ගෑනු පිරිමි ළමයි, පවුල්, ජෝඩු, වයසක අය දිහා බලා ඇද බලා හිනාවෙනවට වඩා වැඩක් ඒ සුළු වෙලාවට අපිට තිබුණේ නෑ. ඒ එක්කම වාහනේ ආවා. අපි බොරැල්ල පහු කරද්දිම තාත්තගෙන් ආයෙත් ඇමතුමක්.”පුතේ මේ වැඩේ තව ටිකක් ඇදෙන පාටයි. ඔයා බඩගිනි නම් මොනව හරි අරන් කකා වාහනේටම වෙලා ඉන්නවද විනාඩි විස්සක් තිහක් විතර?””හරි හරි අපි ඉන්නං. මේ මගේ පරණම යාළුවෙකුත් හම්බුණා.”දුරකථනය තැබූ මම යාළුවන්ගෙන් ඇහුවේ පේස්ට්‍රි කනවද පළතුරක් කනවද කියලා. ඒ ගැන හරි අදහසක් එයාට තිබුණේ නෑ.”අවුලක් නෑ. ඕන දෙයක්” ප්‍රශ්නාර්ථයක් දෙබැමට නගාගෙන කීව නිසා වාහනේ පළතුරු කඩයක්ගාව බොහොම අමාරුවෙන් නතර කර ගත්තා.”අනුන්ට ඇද කියලා තමනුත් පිටියි තෙලුයි සීනියි කන්ඩ බෑනේ නේද?””මම බයේ හිටියේ පේස්ට්‍රි කාලා මුල ඉඳන් වාහනේ සුද්ද කරන්න වෙයි ද කියලා” රියදුරා ස්තුති පූර්වකව අපි දිහා බලා පළතුරු කෑල්ලක් ගත්තා.”තාත්ත එන කල් කොහෙද අපි ඉන්නේ””හෝව් හෝව් හෝව්... මේ... මෙතන ඉමු” අපේ කෑගැහිල්ලට වාහනේ තිරිංග තද වුණා.අව පස නිසා හඳ පායන්න තව වෙලා තියෙනවා. ඒත් දියවන්නාවට වැටෙන අහස් එළිය යාන්තමට දිය රැළි අස්සෙන් වලාකුළු දියකර හරින හැටි පේනවා. කාත් කවුරුත් නැති ලෝකෙක තනිවෙලා ඉන්න මුමුණන්න ඉඩ දීපු හංස බෝට්ටු ඉවුරේ තනි කරලා ආදර වන්තයින් ගිහින්. දැන් ඉන්නේ දියවන්නා ඔයේ ඈත ඉවුර දිහා බලාගෙන හිසට හිස තියාගෙන අනාගතය ගොඩ නගන්න බංකු මත තනිවුණු අය විතරයි. ළා තණ පළසයි නිල් දිය දහරයි සීතල සුළඟයි රෑ තරු එළියයි නිසා දහස් ගණන් රථවාහනවලින් එන ඝෝෂාව ගැන හැඟීමක්වත් ඇති වෙන්නේ නෑ.”මේ වැඩෙත් හරි සුන්දරයි නේද?” මා එක්ක තණකොළ බිස්ස දිගේ ඇවිදිමින් යාළුවා ඇහුවා.”හ්ම්.” ළඟින් දුවගෙන ගිය පුංචි පැටික්කියෙක්ගේ පෝනිටේලයට තට්ටුවක් දාන ගමන් ඒ දෙමවුපියන්ටත් හිනාවකින් සංග්‍රහ කළ මම හූමිටි තැලුවා.”ටිකක් එළිය තියෙන වෙලාවට මේ ඔයේ නාන්න රෙදි හෝදන්න කට්ටිය එනවා. මේ වෙලාවට නම් ඇවිදින අයයි මේ අයයි විතරයි.””ඇත්තටම සැලළිහිණියො අද ඉඟිලුනා නම් මොනවා දකීද?” සැදි රත තඹර පෙළරන තිසරුන් රුවැතිවිදි දිය දහර ලෙළ දෙනදිගු නරු පටැතිරැඳි රළ රැළැති හොයදියවන්නා නමැතිඇඳි පුර අඟන පට සළු සිරිරැපැයි නිතීයාළුවා කීවේ පරණ සාහිත්‍ය රසවින්දන පාඩම් මතක් කරමින්.”හ්ම්... වන රෝපා සූත්‍රයේත් දේශනා කරලා තියෙනවනේ මේ වගේ ගහ කොළ උයන් ඇති කිරීමේ පින කොච්චරද කියලා.”අනික හුඟක් නාගරික අයට මේ කාර් බස් දුම අස්සේ පයින් ඇවිදලා ව්‍යායාම කළාට කිසිම වැඩක් නෑ. මොකද ඒකෙන් ලැබෙන හොඳට වඩා පෙනහල්ලට දුම වැඩියි. ඊට පස්සේ තියෙන ලෙඩ හොඳ වෙද්දි වෙන ලෙඩ හැදෙන්න පුළුවන්.””ඒකට මේ වගේ ගස් වවලා වෙනම එක්සර්සයිසින් ටේ‍්‍රල් දාල තියෙන එක හරි හොඳයි නේද? ඇත්තටම කොච්චර වුවමනාවක් තිබිලා තියෙන්න ඇද්ද මේ අයට මේ වගේ තැනක්. බලන්න එන සෙනඟ කන්දරාව. අනික ෆ්ලැට්ස්වල එහෙම ඉන්න අයට තණකොළ ටිකක් පාගන්නවත් තියෙන්නේ මේ වගේ තැනකදි විතරනේ.””ඒකත් ඇත්ත. අපි නොහිතන කොච්චර අවශ්‍යතා මිනිස්සුන්ට තියෙනවද? ගම්පහ පැත්තෙත් ඔයවගේ එකක් ද දෙකක් ද තියෙනවලු නේ. මම නම් කියන්නේ ඔය හරිත කව සංකල්පේ තව හොඳට හැම නගරයක් පාසාම ඇති වෙනව නම් හොඳයි. මොකද මේ තියෙන දූවිලි විෂ දුම හැම එකක් ම ඇදගන්න ගස් කොළන් ටිකක්වත් වැවෙනවනේ. අනික ගහක් කොළක් නැති පාරක යන්න පුළුවන් රස්නයක් ද තියෙන්නේ. ඒ අස්සේ තව ව්‍යායාමත් කරන්න?””මට මතකයි පරිසර අමාත්‍යංශේ කවුදෝ කීවා මේ හරියේ සුදන කියල ඉතාම දුර්ලභ ගස් වර්ගයක් ද කොහෙද තියෙන කතාවක්” එහෙම කියලා වට පිට බලනකොට තමයි තාත්තගේ කෝල් එක ආවේ. අපි පෙම්වතුන්ගේ ඉවුරත් පහුකරගෙන පාලමට උඩින් ඇවිත් ඇවිදින මං තීරුවත් පහුකරලා කියලා තේරුණේ එතකොටයි.සුරඟනන් වගේ රුසිරියෙන් බබළන ලියන්, ඔවුන්ටම ගැලපෙන පුරුෂයන් වගේම දරු පවුල්, මහලු යුව¼ල ආදි විවිධ අය ඇවිදිමින් නිදහසේ සවස් යාමය ආස්වාදය කරන හැටි හඳ යාන්තම් පායාගෙන එද්දි පෙනුණා. පෙරව සඳ කිරණ පිපි කුමුදු මල් වටින්පරව තඹර පෙති ගිලි දිය තලා පිටින්තරව සිහි ඇතිව පරතෙරට යන අටින්කරව පියාසර සකි කොන්ත ගං තොටින්තාත්තත් යාළුවත් මමත් තරගෙට පද පේළි කියමින් කොන්තගං තොටින් පාර්ලිමේන්තු පාර දිගේ ගෙදර යන්න පිටත්වුණා.අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>13</day>
    </date>
    <link>http://www.silumina.lk/2012/05/13/_art.asp?fn=as1205131</link>
    <topic>දූගේ අම්මාට වඩා මට මගේ දුව හීනෙන් පේනවා</topic>
    <author>ඉනෝකා සමරවික්‍රම</author>
    <content>දූගේ අම්මාට වඩා මට මගේ දුව හීනෙන් පේනවාරුදුරුත්‍රස්ත ප්‍රහාරයෙන් මියගියප්‍රථම හමුදා සෙබළියගේපියා කියන කතාවඉරේෂා නිල්මිණිමිනිසුන් ජීවත් කරවන්නේ බලාපොරොත්තු ය. එහෙත් ඔවුන්ට ජීවිතයේ බලාපොරොත්තු නැත. ඇත්තේ මතකය හා බැඳුණු අතීත සැමරුම් පමණි. ඇය පවුලේ වැඩිමලයා. ඇය උපන්දා සිට මිය යනතුරු සිදුවූ සිදුවීම් එකින් එක සිහිපත් කරමින් මේ මවුපිය දෙදෙන දවස ගෙවති. ඔවුහු එසේ ඇය නැතිව වසර පහළොවක්ම ගෙවා දැමූහ. දියණිය අවසන් වරට අරගෙන දුන් කමිසය තාත්තා අදත් අඳින්නේ ය. ඇය මිය යනදා පාන්දර දිනපොතෙහි ලියූ වැකිය අදත් ඔහු කියවන්නේ ය. “මේ වසර මට සුබ වසරක් වේවා” ඇය එසේ ලියුවද රුදුරු ත්‍රස්තවාදය විසින් ඇගේ ජීවිතය උදුරා ගත්තේ ය.මේ එළැඹ ඇත්තේ රණවිරු සැමරුම් කාලයයි. යුද්ධය වෙනුවෙන් දිවි පිදූ අභීත රණවිරුවන්, සටන් බිමේදී ආබාධිත වූ රණවිරුවන් සමරණ මෙවන් මොහොතක ඇය පිළිබඳ ව අතීත සැමරුම් සොයා යන්නට අපට සිත්විය.ඇය ‘ඉරේෂා නිල්මිණි ද සිල්වා ය.” එසේත් නැත්නම් “ශ්‍රී ලංකා යුද හමුදා කාන්තා බලකායේ සෙ/ 58860 කෝප්‍රල් ද සිල්වා ඊ.එන්.”ඉරේෂා රටට අහිමි වී වසර පහළොවක් ගත වී අවසාන ය. යුද්ධයේ මතක සැමරුම් අවදි කරවන යුගයක ඇය සුවිශේෂී චරිතයක් වන්නේ ඇයි දැයි ඔබට සිතෙන්නට පුළුවන. ඉරේෂා නිල්මිණි අද අප අතර නැත. එහෙත් ඇගේ මව පියා තවමත් තම දියණියගේ අකල් වියෝව පිළිබඳව කඳුළු සලමින් තැවෙමින් දැවෙමින් හිඳින්නෝය.ඉරේෂා ඉතිහාසයට එක්වන්නේ මෙරට යුද හමුදාවේ හා යුද හමුදා පොලිසියේ රාජකාරි සේවයේ යෙදී සිටියදී කොටි ත්‍රස්තවාදීන්ගේ ම්ලේච්ඡ ප්‍රහාරයකින් මියගිය ප්‍රථම කාන්තා සෙබළිය ලෙසයි.පිටකෝට්ටේ එපිටමුල්ල පාරේ රණවිරු ඉරේෂා නිල්මිණි මාවතේ පදිංචිව සිටින ඉරේෂා ගේ මවුපියන් සොයා පසුගිය දිනෙක අපි ගියෙමු. මඟ වැරැදිනි. බොහෝ පාරවල ඇවිද්දෙමු. අහම්බෙන් මෙන් එපිටමුල්ල රණවිරු මාවතේ නිවසකට ගොඩ වූ අපි ඇගේ මවුපියන් ගැන විමසුවෙමු.“ආ... ඔය කියන්නේ මගෙ නංගිගේ දුව ගැන. මගෙ නංගිලා දැන් පදිංචි වෙලා ඉන්නේ බංගලාවත්ත හන්දියෙ. මහගෙදර ඉන්නේ වෙන කට්ටියක්. අපි යමු එහෙ.”ඉරේෂා ගේ මාමා සුනිල් ඇගේ මවුපියන් හමුවට අප කැඳවාගෙන ගියේ ය.නිවසෙහි බැලූ බැලූ අත ඇත්තේ ඉරේෂාගේ රුව රැගත් ඡායාරූපය.“මට හිතෙන්නේ මගෙ දුව මැරුණෙ නැහැ කියලා. ගෙවිලා ගිය අවුරුදු පහළොවම අපි එයත් එක්ක ජීවත් වුණේ. දූගේ අම්මට වඩා මට දුව හීනෙන් පේනවා. මාස දෙක තුනකට සැරයක් මං එයාව හීනෙන් දකිනවාමයි. ඉතිං කොහොමද මං මගෙ දරුවා අමතක කරන්නේ. ඉරේෂාගේ පියා සී. ද ඉසෙඩ් එඩ්වඩ් මහතා මහ හඬින් හඬන්නට වූයේ ය. ඉරේෂාගේ මව පසෙක වී බලා සිටියා ය.“මට හරි දුකයි. මට දුව ගැන කතා කරන්න බැහැ. එයා අපිට හරිම ආදරෙන් හිටියේ” අම්මා හීන් හඬින් මුමුණන්නීය.“මං සේවය කළේ පොලිස් දෙපාර්තමේන්තුවේ. මං උපන්නේ එක් දහස් නවසිය හතළිස් තුනේ අවුරුද්දේ. පොලිසියේ රාජකාරියට බැදුණේ එක්දහස් නවසිය හැට හයේ අවුරුද්දේ. මගෙ බිරිය ක්‍රිස්ටබල් තියදෝරා ද සිල්වා. අපේ පවුලේ වැඩිමල් දරුවා තමයි ඉරේෂා. දෙවැනි දුව නීලමනී, තුන් වැනි දුව නිලන්ති. දුවලා තුන්දෙනාම ඉගෙන ගත්තේ නුගේගොඩ ශාන්ත ජෝසප් බාලිකා විද්‍යාලයේ. ඉරේෂා දුව ඉගෙන ගන්න දක්ෂයි. ඒ වගේම එයා ලස්සනයි. ඉරේෂා මිස් ශ්‍රී ලංකා තරගයට ඉදිරිපත් වුණා. එතැනදී හයවෙනි තැනට තේරුණා. ඊට පස්සේ රූප සුන්දරී තරගවලට සහභාගි වුණා. මගෙ දුවට ජපන් භාෂාව ලියන්න කියවන්න කතා කරන්න පුළුවන්.පියා සමඟ පෙනී සිටි අවසන් ඡායාරූපයඉංග්‍රීසි භාෂාවත් එලෙසමයි. දුව ආසිරි රෝහලේ පිළිගැනීමේ නිලධාරිනියක ලෙස සේවය කළා. ඔය ඉන්න අතරේ තමයි එයා යුද හමුදා පොලිසියට ඉල්ලුම්පත්‍රයක් යොමු කළේ. ඒ සඳහා එවා තිබූ ඉල්ලුම්පත්‍ර අතරින් අටදෙනයි තෝරාගෙන තිබුණේ. ඒ අටදෙනා අතර දුව එක්කෙනෙක්. මගෙ දුව අඩි පහයි අඟල් එකොළහක් උසයි. මම නම් කැමැති වුණේ නැහැ දුව හමුදාවට බැදෙනවට. එහෙත් දුව යුද හමුදා මූලස්ථානයේ පිළිගැනීමේ නිලධාරිනිය හැටියට සේවය කළා.”දියණිය පිළිබඳව අපට තොරතුරු කියන අතරේම එඩ්වඩ් ගෙට දිවයයි. කාමරයෙන් කාමරයට යයි. එසේ ගොස් දියණිය පිළිබඳව මතක සැමරුම් ඇතුළත් ඡායාරූප පත්තර පිටු ආදිය ගෙනැවිත් අපට පෙන්වයි. “මෙන්න මේ ඡායාරූපය ගත්තේ අහම්බෙන්. දවසක් දුව පලාලිවල ඉඳලා නිල ඇඳුම පිටින් ම ගෙදර ආවා. නිල ඇඳුම පිටින් ගෙදර එන්න එයාලට තහනම්. තාත්තේ ඉක්මනට එන්න අපි ගිහින් පින්තූරයක් ගන්න කියලා මට බල කළා. මමත් ගියා. ඒ මට මතක හැටියට එක්දහස් නවසිය අනූ හයේ ජූනි මාසේ දවසක්. මමත් ගෙදර ඇවිල්ලා නිල ඇඳුම ඇඳගෙන රාජගිරියේ ටෂ්මා එකට ගිහින් පින්තූරය ගත්තා. ඒත් දුවට ඒ පින්තූරය දකින්න ලැබුණේ නැහැ.” එඩ්වඩ් අතීතය සිහිපත් කරමින් තමන් හා දියණිය එකට සිටින ඡායාරූප දෙස බලා කඳුළු සලන්නේ ය.ඉරේෂා පමණක් නොව ඇය වැනි තරුණ ජීවිත ගණනාවක් ම තිස් වසරක යුද්ධයේදී රටට අහිමිව ගියේ ය. යුද්ධයේ දී යුද හමුදාවේ, පොලිසියේ සිවිල් ආරක්ෂක බලකායේ ආදි කාන්තා අංශයන්හි මිය ගිය නිලධාරිනියන් සංඛ්‍යාව හතළිස් හතකි.විනෝදයෙන් ජීවිතය ගත කළ ඉරේෂා කා අතරත් හොඳ නමක් දිනා සිටියා ය. එක්දහස් නවසිය හැත්තෑ හතරේ මැයි 2 දා උපන් ඉරේෂා මිය යන විට විසි දෙවැනි වියේ පසුවූවා ය.ඉරේෂාගේ මව දියණියගේ පිළිරුව සමඟ“අපි ලෑස්ති වෙලා හිටියේ නත්තල් නිවාඩුවට විවේකය ගත කරන්න කොළඹින් පිට යන්න. ඒත් දුවට හදිසියේ ම යාපනේ යන්න වුණා. ඒ දවස්වලත් යුද්ධය දරුණුවට යනවා. අපි ඒ නත්තල් දවස සතුටින් ගත කළා. දුව නැති වුණේ එක්දහස් නවසිය අනූ හතේ අවුරුද්දේ ජනවාරි 2 දා. අපි නත්තල් දවසට පෙර දවසේ රෑ පල්ලියේ පූජාවටත් ගියා. කොහොම හරි දුව යාපනේ ගිහිල්ලා දවස් කීපයකට පස්සේ උදේක පල්ලියේ එමිල් ජෝසෆ් පියතුමා අපේ ගෙදර ආවා.මම ඇහුවා ඇයි ෆාදර් කියලා. ඒ ගමන ෆාදර් කිව්වා ඕගොල්ලෝ සිරිපාදේ යනවා කිව්වා නේද ඇයි මේ ගෙදර කියලා. මම කිව්වා අපිට යන්න වුණේ නෑ දුවට හදිසියේ ම යාපනේ යන්න වුණා කියලා. ආයෙමත් මම ෆාදර්ගෙන් ඇහුවා ඇයි හදිසියේ ම ආවේ කියලා. ඒ ගමන කිව්වා “මම හීනයක් දැක්කා ඔයාගේ දුව බිම් බෝම්බෙකට අහුවෙලා පවුඩර් වගේ වෙලා යනවා” කියලා. මම ෆාදර්ට කිව්වා ඒක හීනයක් කියලා.ඒත් එයින් හරියටම සතියක පස්සේ තමයි දුව අපට නැති වුණේ.ඔහුට ඉන් එහා වචන ගලපා ගන්නට බැරිය. දෙතොල් වෙව්ලයි. දෑස් කඳුළින් තෙමී යයි.රූප සුන්දරිය තේරීමේ තරගයකදීඉරේෂා ජනවාරි 2 උදෑසන යාපනයේ තිරුණවේලි හිදී මාර්ග මෙහෙයුමේ සිටියදී කොටි ත්‍රස්තවාදීන් විසින් අටවන ලද බිම් බෝම්බයකට හසුව අකාලයේ මිලිනව ගියා ය. දියණියගේ මිය යෑමේ පුවත ආරංචි වීමත් සමඟ අම්මාත් තාත්තාත් පවුලේ සියලු දෙනාමත් බෙහෙවින් කලබලයටත් ශෝකයටත් පත්වුණා.“මට හිතාගන්න බැරුව ගියා දුවට මොකක්ද වුණේ කියලා. මගෙ දුව ලස්සනයි. හරියට කුමාරියක් වගෙයි. දුව පිරිමි ළමයෙක් සමඟ යාළුවෙලා හිටියා. දුව මැරුණට පස්සේ එයා දුව ගැනම හිත හිතා හිටියා. කොහොම හරි ඒ පුතා එයාගේ දෙමවුපියන්ගේ බල කිරීමට ගිය අවුරුද්දේ තමයි විවාහ වුණේ. මගෙ දුවට හැමෝම ආදරෙයි. අපි තාමත් දුව වෙනුවෙන් පින්කම් කරනවා.”ඉරේෂාගේ මව විටෙක ඉරේෂාගේ උඩුකය සහිත පිළිමය දෙස බලමින් එය අතගාමින් කඳුළු සලයි.“දුවත් එක්ක එකට හමුදාවට බැදුණු අනිත් හත් දෙනාම දැන් විවාහකයි. එයාලට දරුවෝ ඉන්නවා. සමහරු දැන් විශ්‍රාමිකයි. දුව නැහැ කියලා ඒ දරුවෝ අපව අමතක කළේ නැහැ. ඒ ගොල්ලෝ අපි බලන්න එනවා.” ඉරේෂාගේ මව පවසන්නීය.ඉරේෂා ඒ දෙමවුපිය යුවළට, රටට අහිමි වී ගොස් වසර පහළොවක් අවසානය. එහෙත් ඇගේ මතකය අමතක කිරීමට ඔවුන්ට බැරිය.දුවට පින්සිද්ධ වෙන්න තමයි අද අපි මේ ගෙදර වැටිලා ඉන්නේ. දුවගෙ පෙන්ෂන් එක අම්මටයි මටයි ලැබෙනවා. අපිත් හොඳ සනීපෙන් ඉන්න අය නෙමෙයි. යුද හමුදා පොලිසිය දුවගේ යාළුවෝ තවමත් අපි ගැන සොයා බලනවා. ශ්‍රී හද පල්ලියේ මීසම් පාලක ෆාදර් මැක් අපේ දුව ගැන අපට මෙහෙම කිව්වා.ඉරේෂා ළමා වියේදී“දෙවියන් වහන්සේ දුන්න දේ දෙවියන් වහන්සේම නැවත ගත්තා කියලා හිත හදා ගන්න කිව්වා. අපිට දුව ගැන ආඩම්බරයි. රට වෙනුවෙන් දුව දිවි පිදුව ඒ ආඩම්බරකමත් එක්ක තමයි අපි තාම ජීවත් වෙන්නේ.”එඩ්වඩ් පවසන්නේ කඳුළු පිරි නෙතිනි. පහළොස් වසරක් පුරාම ඒ අම්මාත් තාත්තාත් හඬන්නාහ. කඳුළු සලන්නාහ. ඉරේෂාගේ අම්මා තාත්තා පමණක් නොව යුද්ධය වෙනුවෙන් සටන් බිමේදී මිය ගිය රණවිරුවන් ගේ හැම අම්මා කෙනෙක් ම, තාත්තා කෙනෙක් ම, බිරියක්ම, දරුවෙක්ම කඳුළු සලන්නෝ ය. අද අප නිදහසේ සිටින්නේ සටන් බිමේදී දිවි පිදූ ජීවිතවලට පින්සිදු වන්නට ය.උතුම් වූ මවුබිම වෙනුවෙන් දිවිපිදූ ඉරේෂා බඳු රණවිරුවන් වීරවරියන් සිහිකර අපි පින්දෙමු. ජාතිය බේරා ගැනීමට දිවි පිදූ පිනෙන් සසර වසන තුරු අකල් මරණ වලට පත්නොවේවායි පතමු.මේ රණවිරු සැමරුම් කාලයයි. මේ මාසය පමණක් නොව උදාවන හැම දිනයේ ම රණවිරුවනි ඔබ සිහිපත් කිරීම අපේ යුතුකමයි.ජාතික ආරක්ෂාව පිළිබඳ මාධ්‍ය මධ්‍යස්ථානයේ මාධ්‍ය ප්‍රකාශක බ්‍රිගේඩියර් රුවන් වනිගසූරිය මහතාට අපගේ ස්තුතිය.ඉනෝකා සමරවික්‍රමඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>13</day>
    </date>
    <link>http://www.silumina.lk/2012/05/13/_art.asp?fn=as1205132</link>
    <topic>අපේ පුංචි සිත් වලට වෙසක් සඳ එළිය වැටුණා</topic>
    <author>සටහන - ඉසවි</author>
    <content>අපේ පුංචි සිත් වලට වෙසක් සඳ එළිය වැටුණාහොරණ ශ්‍රී පාලි දරුදැරියෝ ආගමික වතාවත්වලට සැරසීබාලවියේදී මම අම්මාගෙන් වෙසක් කූඩුවක් ඉල්ලා හැඬුවෙමි. අම්මා වෙසක් කූඩුවක් සෑදීමේ කාරිය පැවැරුවේ අයියලාටය. පොඩි අයියා අසල රබර් වත්තකින් ඔට්ටපාලු ගෙන ආවේය. තාත්තා සව් කඩදාසි ගෙනැවිත් දුන්නේය. අයියලා දෙන්නා බටපතුරු ගෙනැවිත් අටපට්ටම් ලොකු කූඩුවක් හා කුඩා කූඩු දෙක තුනක් සැදුවෝය. අක්කලා සව් කඩදාසි කපා කූඩුව ඇලෙව්වාය. රැලි පටි කපා එල්ලා එය හැඩ කෙරුවාය. හැන්දෑව ගෙවී ගියේය. අපි සැවොම එක්ව පන්සල් ගියෙමු. සැන්දෑ අඩ අඳුරත් සමඟ ගෙදර පැමිණි අපි ඊළඟට සූදානම් වූයේ කූඩුව එල්ලා හැඩ බැලීමටය.ශ්‍රීපාලි විද්‍යාලය කරා තලගල ආරණ්‍යවාසී භික්ෂුන් වහන්සේ පිණ්ඩපාත චාරිකාවකින් වැඩම කළ අයුරුමිදුලේ අඹ ගසේ පහළ අත්තකට වන්නට තාත්තා වෙසක් කූඩුව එල්ලුවේය. ඉටිපන්දම් දැල්වූවාට පසුව සුදුපාට අටපට්ටම් කූඩුව හා කුඩා කූඩු වඩාත් ලස්සනය. කුඩා මට ඕනැ වූයේ ඒ ලස්සන බැලීමටය. ඉන් පසුව අපි ගෙයින් ගෙට ගියෙමු. එක ගෙදරක ඇත්තේ කෙසෙල් කොට සිටවා ඉරටු ගසා ඒ මත දැල්වූ පොල් තෙල් පහන් වැටිය. තවත් ගෙදරක අපේම වයසේ යහළු යෙහෙළියන් එක්ව තැනු සල් උයනකි. ඒ සල් උයන සරසා තිබුණේ වෙසක් සුබ පැතුම් පත්වලිනි. තවත් ගෙදරක බකට් පහන් දල්වා තිබිණි.වෙසක් උත්සවය පුංචි අපට නම් එකල හැඩකාර සිත් පහන් කරන උත්සවයකි. පාසල් වියේ පසුවූ අපි එකල පාසලේ සිල් සමාදන් වූයෙමු. හැන්දෑවට පාසල් වත්තේ මැටි පහන් දැල්වූයෙමු. ගමේ අහල පහල නිවෙස්වල එකම වයසේ දරු දැරියන් හා එක්ව පෙරහැර ගියෙමු. ඒ පෙරහරේ කොස්කොළ අතු ඇඳගත් අගුරුවලින් මූණේ රැවුල් ඇඳගත් වැද්දන් ද, ලී කෙළි නැටුම් ද විය. පෙරහර ගියේ පුංචි අතුපාරවලය. එකල ගමට ලයිට් තිබුණේ නැත.ඒ නිසා පෙරහර ගියේ රෑ වෙන්නට පෙරය. පුංචි අපි පෙරහරේ යන විට අපේ අම්මලා තාත්තලා මඟ දෙපස සිට පෙරහර නැරඹුවෝය. අපි පුංචි පෙරහරේ මල් වට්ටි ද බුදු හාමුදුරුවන්ගේ රුව රැගත් වෙසක් පත් ද රැගෙන ගියෙමු. අපේ පුංචි වෙසක් පෙරහර පවත්වා වසර ගණනාවක් ගෙවී ඇත. එකල අපි ඒ හැම දෙයකින්ම අපූරු සතුටක් වින්දෙමු.අද වන විට කාලය බෙහෙවින් වෙනස්ය. නගරයට මෙන්ම රටපුරා බොහෝ ගම්වලට විදුලිය ඇත. මේ නිසා වෙසක් දා රාත්‍රියේ බොහෝ නිවෙස්වල විවිධ මාදිලියේ විදුලි බුබුළු දැල්වෙන්නේය. විශාල ප්‍රමාණයේ බෞද්ධ කොඩි එසැවෙන්නේය. පුංචි වෙසක් පත්වලින් හැඩවූ සල් උයන් වෙනුවට පුංචි තොරණ ඉදිවෙන්නේය භක්ති ගී ගැයෙන්නේය.ඉසිපතන සිසුවකු විසින් නිර්මාණය කරන ලද තොරණක්කාලය වෙනස් වුවද පුංචි සිත්වල වෙසක් පිළිබඳව ඇති සුන්දර හැඟීම් වෙනස් වී නැත.ඉස්සරටත් වඩා හොඳින් වෙසක් පොහෝ දිනට පෙර දින පාසල්වල සීල ව්‍යාපාර පැවැත්වෙන්නේය. පළමු ශ්‍රේණියේ ඉගෙන ගන්නා දරුවාත් සිල් සමාදන් වන්නේය. මොහොතකට හෝ දරුවා තැන්පත් වන්නේය. එමෙන්ම රාත්‍රියේ දැල්වීමට වෙසක් පහන් කූඩු සැකසෙන්නේය. කොඩි වැල්වලින් පාසල හැඩවෙන්නේය. දරුවන් මේ සියල්ල කරන්නේ එකමුතු හැඟීමෙනි.ගුරුවරුන්ගේ උපරීම සහයෝගය මේ සඳහා ලැබෙන්නේය. පුංචි සිත් සුන්දරය. පිරිසුදුය. අද ඇත්තේ පරිගණක ලෝකයකි. එහෙත් පරිගණක ලෝකයට කොටුවන්නට මේ දරුවන්ට වෙසක් උත්සවය ඉඩ නොදෙයි. මේ වෙසක් උත්සවය දා එනම් දෙදහස් හයසිය වන සම්බුද්ධත්ව ජයන්තිය සම්පූර්ණ වූ වෙසක් පොහෝ දා ඈත දුෂ්කර ගම්මානවල වෙසෙන පාසල් දරුවෝ මෙන්ම කොළඹ සුපිරි පාසල්වල දරුවෝ ද තුන් සිතම පහදාගෙන වෙසක් උත්සවය සැමරූහ.අඳුරේ සිටිනවාට වඩා එක පහනක් හෝ දැල්වීම අගනේය. මේ අදහස වඩාත් අර්ථවත් කරමින් විදුලි ආලෝකය නොමැති පාසල්වල දරුවෝ වෙසක් දා රාත්‍රියේ පාසල් වත්තට ගොඩ වී මැටි පහන් දැල්වූහ. නගරයේ දරුවෝ විදුලි බුබුළු දැල්වූහ.නිවෙසින් ගෙනා කූඩුව පාසලේ එල්ලූහ. සියලු පාසල්වල දරුවෝ සිල් සමාදන් වූහ. මොහොතකට ඔවුන්ගේ දඟකාරකම්වලට විලංගු වැටිණි. මේ පුංචි සිත් මොහොතකට තැන්පත් වූයේය. ශාන්ත වූයේය. කොළඹ නගරයේ ඇතැම් පාසල්වල වෙසක් කලාප නිර්මාණය වූයේය. තොරණ ඉදිවූයේය. මේ සියල්ල සිදු කැරුණේ පාසල් දරුවන්ගේ දෑතිනි.දහවල ආලෝකය රාත්‍රියේ දකින්නට නැත. එහෙත් රාත්‍රී අඳුර අතරින් පායා ආ කිරි බැබළෙන වෙසක් සඳ හාත්පස අඳුර දුරලූයේය. ඒ සඳේ ආලෝක යටින් පොල්තෙල් පහන්වල ආලෝකය, විදුලි පහන්වල වෙසක් පහන් කූඩුවල ආලෝකය පරිසරයම ඒකාලෝක කළේය.අඳුර බිඳ දැල්වුණු ඒ ආලෝකයෙන් පුංචි සිත් පිබිදුණේය. වැඩිහිටියෝ බුදුන් වදාළ ධර්මය ගැඹුරින් අවබෝධ කරගනිද්දි, සිල් සමාදන් වෙද්දි මේ පාසල් දරුවෝ වෙසක් පහන් කූඩුවක් සාදා, තොරණක් ඉදිකරවා සිල් සමාදන් වී සිත මොහොතකට දැහැන්ගත කර ගත්හ. එය අපූරුය. ඒ වෙසඟේ සුන්දරත්වය වඩාත් විඳින්නේ දරුවන් බැවිනි.සටහන - ඉසවිඡායාරූප -කිත්සිරි රූපසිංහඇහැලියගොඩ සමූහපි‍්‍රයදර්ශනී කහවලඉංගිරිය මධ්‍යම සමූහවිමල් කරුණාතිලකසිසු සිසුවියන්ගේ භක්ති ගී ගායනා...ඇරෑපොළ ශ්‍රී මහින්ද මහා විද්‍යාලයේ සිසු සිසුවියන්ගේ වෙසක් පහන් කූඩුවහඳපාන්ගොඩ මධ්‍ය මහා විද්‍යාලයේ සිසු සිසුවියන් අලංකාර රථයක් සහිත පෙරහරකින් බුද්ධ ප්‍රතිමා වහන්සේ වැඩම කරවන ලද අයුරුසිසුහු, ආචාර්ය මණ්ඩලය, මවුපියෝ සහ ප්‍රදේශවාසීහු ආගමික වැඩසටහනට සහභාගි වූ අයුරු.ඉසිපතන සිසුන්ගේ වෙසක් සැරසිලිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>13</day>
    </date>
    <link>http://www.silumina.lk/2012/05/13/_art.asp?fn=as1205133</link>
    <topic>“ගජමන් නෝනාගේ පරපුරේ කට්ටිය තාමත් මෙහෙ ඉන්නවා”</topic>
    <author>උපාලි සමරසිංහ</author>
    <content>“ගජමන් නෝනාගේ පරපුරේ කට්ටිය තාමත් මෙහෙ ඉන්නවා”මාතර යුගයේ මහා කිවිඳිය ගජමන් නෝනාගේ පරපුරේ ඇත්තකු සොයා මම කිරිල්ලපොන පීරමි. අවුරුදු 82ක් වයසැති පලවින්නගේ නන්දනපාල කුමාරණතුංග මට හමුවන්නේ සුනිලුන්ගේ මඟපෙන්වීම අනුවය. ‘සන්’ පුවත්පත් කර්තෘ මණ්ඩලයේ ඩී.බී.ධනපාල සූරීන් යටතේ වැඩ කළ එතුමා පසු කාලයක ‘ඩේලිනිව්ස්’ පත්තරයේ ද අවුරුදු 19ක් වැඩ කොට විශ්‍රාම ගියේය.කොන්තගමගේ ජසෙන්තු ග්‍රේරෝ කියන්නෙ ඔය කියන ගජමන් නෝනාගේ සීයා. ඒ ගොල්ලො මුල් කාලෙ හිටියෙ මිලාගිරියේ. මිලාගිරියේ පල්ලියට තමයි ඒ අය වන්දනාවට ගියේ. මගෙ නෝනා කොන්තගමගේ පරපුරේ හා බර්නාඩ් සොයිසාගේ පැත්තෙනුත් ඥාතිත්වයක් ඇති කෙනෙක්. පුංචි කාලෙ මේ කිරිල්ලපොන හොඳම ගම්මානයක්. මේ හැම තැනම තිබුණේ කිරිල්ල කැලෑව. වැල්ලවත්ත රෙදි මෝල ගමට තොරතුරු කැඳවා ගත් හොඳම සංස්කෘතික මධ්‍යස්ථානය. ඒකෙ හිටපු කළුඅක්කා වගේ චරිත යූනියන් ලීඩර් ධර්මසේන රෙදි මෝලෙ විතරක් නොවේ ගමේත් ජනප්‍රියයි.” ඔහු කීවේය.සුනිලුන් ද මා අබියස සිට මෙසේ කියයි.කොන්තගමගේ ප්‍රැන්සිනා ග්‍රේරෝ කියන්නේ ගජමන් නෝනගේ අම්මා. විරත්නමුලනේගමගේ දොන් ප්‍රැන්සිස්කු සේනාරත්න කුමරත් පෙරුමාල් ගජමන් ආරච්චි කියන්නෙ එතුමියගේ පියා. ගජමන් ආරච්චි වසම ද කුමරත් කියන තෝම්බුව ද විදානේ ආරච්චිකම ද ඔහුට තිබුණා. කුමරත් කියන්නේ කෝරළයේ කුමාරවරුන්ට ආපු තෝම්බුවක්. මෙතුමාගේ වැඩිමල් දුව දෝන ඉසබෙලා කොරනේලියා පෙරුමාල්. ගජමන් නෝනාගේ උප්පැන්නෙ නම.”මට මතකයි මං පරිසර අමාත්‍යාංශයේ වැඩ කරන කාලේ යුනිටි ප්ලාසා එකේ 6 වැනි තට්ටුවේ ඉන්දැද්දි දයානන්ද ගුණවර්ධන දහවලට මෙහි එනවා. ඒ ආවාම ජනේලයෙන් මිලාගිරිය පල්ලිය දිහා බලලා ඇස් ලොකු කරලා මට මෙහෙම කියනවා.සුනිල්, මං ගජමන් නෝනා ගැන හදන්න යන චිත්‍රපටයේ මුල් රූපරාමුව එල්ල කරන්නේ අර පෙනෙන පල්ලියේ (මිලාගිරිය) ඝණ්ඨාවට. ඊළඟට ඒ ඉස්සරහ තියෙන කරත්ත පේළිය දෙසට. ඒ තමයි ගජමන් නෝනලා මිලාගිරිය අතහැරලා නෝනාගමට යන දර්ශනය.ඒත් කවරදාවත් ඒ චිත්‍රපටය හැදුණේ නෑ... ඔහු කනස්සල්ලෙන් කීවේය. කිරිල්ලපොන ග්‍රේරෝ පෙදෙස නමින් එක්තරා බිම් කොටසක් වෙන් වන්නේ මේ ග්‍රේරෝලාගේ සම්බන්ධය අනුවය. 1952 – 53 කොළඹ නගර සභාවේ නගරාධිපති සී.ටී.ග්‍රේරෝ ද ඒ ජසෙන්තු ග්‍රේරෝ (ගජමන් නෝනාගේ සීයා) පරපුරේ කෙනෙකි. ශාන්ත ක්ලෙයාර් විදුහලට මුලකුරට යන විටත් සුනිලුන් ගේ පියා හා කුටුම්භය (මායා මාවතට එන්නට පෙර) ග්‍රේරෝ පෙදෙසේ ටික කලකට පදිංචි වී සිටි බව ද දැනගන්නට ඇත.ඒ කාලේ සුනිලුන් පාසල් ගියේ රික්ෂෝවෙනි. ඒ පෙදෙස නත්තල් සමයට ගෙයින් ගෙයට පැමිණ ගීයක් ගායනා කැර නැතිනම් පුංචි බජව්වක් දමා මුදලක් හරි හම්බ කැරගත් බජව් කණ්ඩායමකි. ඔවුන්ගේ පැමිණීම බොහෝ විට සිදුවන්නේ ගොම්මන් අඳුර පැතිරී මඳ වේලාවකිනි. සමහර විට තරමක් රෑ බෝ වී ද ඔව්හු පැමිණෙති.නත්තල් ජනේරු වෙත ළංවෙන හිරු කොහොම කොහොම පසුකරමු ද මෙදා ජනේරුපලවින්නගේ නන්දනපාල කුමාරණතුංගසුනිලුන්ගේ පියාගේ නිවසට පැමිණෙන මේ කණ්ඩායම මෙවැනි ගීයක් ගයයි. අඳුර කපා දුබල එළියක් විහිදන පැට්‍රල් මැක්ස් එළියෙන් විච්චූර්ණ ඇඳුම් පැලඳුම් හැඳි තොප්පි ලාගත් පිරිස සුනිල්ට පෙනෙයි. ඒ අතර එකෙක් සදය උපහාසයෙන් පිරි ලස්සන ඇනුම් පදයක් කියයි. එහෙත් ඉන් කාහටවත් රිදෙන්නේ ද නැත.සනී සනී අර බලපන් මම්මා නටනවා ඔව් පප්පා මං දැක්කා සාය වැනෙනවාසියල්ලෝ මෙවැනි දෙයක් අසා ඔල්වරසන් නඟති. සතුටු වෙති. පුංචි සුනිලුන්ගේ රස භාව තියුණු කළ මෙවැනි අවස්ථා එදා කිරිල්ලපොනේ බොහෝ සෙයින් තිබිණි.රා රා රා බොම්බියේ - හිනාවෙයන් නංගියේ ජපන් මැන්ඩලින් නද කර - අවුරුදු එයි හන්දියේසිරි වජිරාරාමය ද සුනිල් ගේ ජීවිතය පෝෂණය කළ ගමට නුදුරු පින් බිමකි. ක්‍රිස්තු වර්ෂ 1901 ජූලි 27 දා විදානෙලාගේ ස්ටීවන් සොයිසා, පොල්වත්තගේ ඇන්තනීස්, විවර තුඩාවේ පණ්ඩිත ගුණවර්ධන, වටුතන්ත්‍රීගේ රොමියල් අල්විස් (වෙද ආරච්චි කෙනෙක්) යන භාරකරුවන් විසින් බුදුසසුනේ වැඩ උදෙසා එහි වැඩවුන් පැලෑනේ වජිරඥාන හිමියන් වෙනුවෙන් මෙහි පහසුකම් සැලසූහ. ඉඩම් පරිත්‍යාග කළහ. රොමියෙල් යනු සුනිලුන්ගේ සීයා ය. මුල් කාලයේ කාමර තුනකින් හා දාන ශාලාවකින් සමන්විතව තිබූ එකල වජිරාරාමයට 1927 දී වැඩියා වූ මඩිහේ පඤ්ඤාසීහ සාමණේර හිමියනට සැතපීමට පවා තැනක් නොතිබිණි. පසුකාලීනව මේ පින් බිම විහාරාරාමයකට අයත් සියලු අංගයන්ගෙන් පිරිපුන් වූයේ ගමේ ප්‍රභූන්ගේ ද අපරිමිත කැපවීම මැදය. 1891 දී එහි බණමඩුව ද නිර්මාණය වී තිබිණි.බම්බලපිටිය වජිරාරාමවාසීව විසූ දික්වැල්ලේ මහින්ද හිමියන් පුංචි සුනිලුන්ගේ කවි සිත පුබුදුවට බෙහෙවින් බලපෑ හිමිනමකි. එතුමා ඒ හිමියන්ගෙන් සිංහල හා ඉංගිරිසි ද උගත්තේ ය. එසේ උගන්නා විට ඒ පෙළට එහා පෙළෙහි බංකුවේ වාඩි වී මඩිහේ පඤ්ඤාසීහ නාහිමියන්ගෙන් සිංහල උගත්තේ හිටපු ජනාධිපතිනි චන්ද්‍රිකා බණ්ඩාරනායක, අනුර හා සුනේත්‍රා ය. වජිරාරාම බණ මඩුවේ කතා ඔහුගේ දහම් පරිඥානය පුබුදාලීය. පාමංකඩ පන්සලේ වැඩ හුන් කොටගම වාචිස්සර නාහිමියන්ගේ දෙසුම් ද ඔහුට මහෝඝයක් ම විය.ගජමන් නෝනා ඒ කාලයේ හාමුදුරුවරුන් ළඟට පිරිමි ඇඳුම් ඇඳ කවි උගන්නට ගිය කතා බොරුවකි. ඇය පාලි හා සංස්කෘත ඉගෙනුමට යතිවරුන් හමුවට ගිය ද කවි උගත්තේ පත්තායමේ ලේකම් නම් තම බාප්පාගෙනි. එතුමා ගජමන් නෝනා කිවිඳියගේ පියාගේ ඥාති සහෝදරයෙකි.අනගාරික ධර්මපාලතුමන්ගේ ගව ඝාතන විරෝධය වගේම එදා කිරිල්ලපොනේ ගම් දනව්වේ සිට කොළොම්තොටට ගිය හරක් පෙරහර ද සුනිල්ට හොඳට මතකය. මේ හරක් පෙරහර ගෙන යන අතරතුර “මං නේද ඔබට කිරි දුන්නේ, ඇයි මිනිසුනි මරා කන්නේ” වැනි ප්‍රදර්ශන පුවරු ද උන්ගේ සිරුරුවල බැඳ තිබුණු රෙදි දැන්වීම්වල ලියා තිබිණි. මෙහි සුවිශේෂය හරක් ඝාතනයේ පෙරමුණු ගෙන සිටි නම් දරා සිටියෝ ද පෙරහර සංවිධානය කිරීමයි.එදා කුණු මෝලවත්ත පිහිටි ස්ථානය අද නාගරික වී ඇත්තේ ගෙවල් සංකීර්ණ ඉදිවීමෙනි. කෑම්ප්එකවත්ත නමින් එදා හදුනාගත් පෙදෙස එදා ඒ නමින් නම්වර ලැබුවේ යුදයට කැඳවූ කාපිරියන් මෙහි නවාතැන් ගෙන සිටි බැවිනැයි ඇතැමෙක් කියති.මට ඩේලිනිවුසියේ හිටපු ඒ කර්තෘ මාණ්ඩලිකයා පලවින්නගේ නන්දපාල කී යමක් යළිත් සිහිපත් වෙයි.මහත්තයො, ඩබ්ලිව්.ඒ.සිල්වා සූරීන් සමඟ එස්.ඩබ්ලිව්.ආර්.ඩී.බණ්ඩාරනායක මහත්තයා පුදුමාකාර යාළුකමක් තිබුණා. ඒ යාළුකම ආවෙ ශ්‍රී ලංකා නිදහස් පක්ෂයට සම්බන්ධ වෙලා නොවේ. සිංහල මහා සභාව හරහායි. සිංහල මහා සභාවේ සභාපති බණ්ඩාරනායක මහත්මයා වෙනකොට ඒකෙ උප සභාපති වුණේ ඩබ්ලිව්.ඒ.සිල්වා. කොහොමහරි මේකට මුනිදාස කුමාරතුංග මහත්මයත් සම්බන්ධ කරගෙන හිටියා. ඒත් සිංහල මහා සභාව වෙනස් පැත්තකට යන විට කුමාරතුංග මහත්මයා ඉල්ලා අස්වෙලා ගියා. ඒක මේ පළාතේ පැරැන්නො දන්නවා. ඒ කාලෙ මේ කිරිල්ලපොනට යටියන කියලත් තියෙනවා.ඇත්තටම අපේ සංදේශ කාව්‍ය සාහිත්‍යයේ ද මේ ප්‍රදේශය වර්ණනා කර ඇති බව පෙනෙයි. පාරු කවි ඇසුණු ඕලන්ද ඇළේ පාරුකාරයන්ගේ කවි මිහිර අතීත මතක තුළ රැඳෙනු මෙන්ම මෙහි තිබුණු රමණීය වන සෞන්දර්යය ද, මිනිසුන් ද ගැහැනුන් ද වර්ණනා වනු පෙනෙයි. යටියන යනුවෙන් කීවේ යටිවනය යන අරුතයි. කොවුල් අස්නේ ((කෝකිල සංදේශය) 113 කවිය අඹ ගැන කියන්නකි. මෙහි පරණ තෝම්බුවල, ඔප්පු තිරප්පුවල අඹගහවත්ත නමින් හැඳින්වූ ස්ථාන ද ඇත්තේ ය. එදා ඕලන්ද කාලේ මේ තෝම්බු ලීවේ භාෂා කීපයක් උගත් මහා වියතුන් විසිනි.යටියන සිටි ගැහැනු ද ලස්සනය. රත්තරන් මෙන් දිලෙන ශරීර ඔවුනට තිබිණි. සමාජ මානව විද්‍යාත්මක විවරණයකදී සාහිත්‍යමය සාක්කි ද වැදගත් වේ. එනිසා කොවුල් අස්නේ මේ කවිය සිත් රඳවමු.ගැටියන කැනින් කැනැ වැදැ පවන නැටියන වැටියන සිතින් අඹ ගැලවෙමින නැටියන පැටියන කවා කලඳුන් තුරගැ සැටියන අටියන දැකැ නොසිටැ යාගන්නැ යටියනයටියන බොහෝ අඹ ගස් ඇති අතර අඹකැන් (දික් හැඩයේ වලු) බොහෝ වෙයි. ඒ අඹ වලු අතර ගැටි ගැටී සුළඟ හමයි. ඒ සුළඟින් අඹ ගෙඩි නැටැවී යයි. එසේම පැද්දෙයි.එහෙයින් ඒවා නැටියෙන් ගැලවී වැටෙතියි ලේනුනට සැක සංකා ඇතිවෙයි.එවිට අඹ බුදිමින් තම පැටියන් අඹ වල්ලේ සිටියහොත් ලේන පැටවුන් ද ඒ අඹ එක්කම වැටෙතියි බියෙන් ලේන්නු පැටියන්ට ගොදුරු කවා ගස් මුදුන්හි යති. වලු ඇති සිරියට නොබැස ඔවුන් දකිමින් යටියන රැඳී නොසිට යන්නට යැයි ද කියයි.ගිරා සංදේශයේ ද මෙවැනි කවියක් එයි. රැයිපියෙල් තෙන්නකෝන් ගිරා සංදේශයට විවරණයක් ලියන මොහොතේ මේ යටියන නමින් හැඳින්වූ පෙදෙස කිරිල්ලපොන ලෙස විග්‍රහ කැර තිබේ.කිරිල්ලපොන හෙවත් යටියන පිහිටියේ ජයවර්ධනපුරයත් පැපිලියානත් අතර බව සුනිලෝ සඳහන් කරති. එදා යටියන සිටි ගැහැනුන් ගැන කරන වර්ණනය ද අලංකෘතය.ලෙලදුන් මිණිමෙවුල් තරු බර පුළුලුකුල සොබමන් වලා රැඳි දිගු යුවලක් කොමල පය රන් සලඹ හඬ යන එන ලියන් කෙල අසමින් කවිය බල නද යැයි නොවන් දොලයටියන පෙදෙසේ ලියෝ මිණිමෙවුලෙන් සැරසුණෝ වෙති. විහිදෙන ලෙලෙන තරුයෙන් යුතු සළු හඳිති. ඔවුන්ගේ උකුලු පුළුල්යැ. අත් දික්යැ. මෙලෙක් යැ. හොබනා වළලු ලා සාදන ලද්දේය. පයේ රන් සලඹ දමති. උනුන් යාම් ඊම් කළේ ද නට නටායි. නටන විට ඒ පය බැඳි රන් සලඹින් හඬ ඬක්මෙයි. ඒ හඬ අසා තම පිය භාර්යාවගේ නාදය කියා ආශාවක් ඇති කරගන්නට එපා යැයි කොවුලාට අවවාද කරයි.කිරිල්ලපොන කොළඹ නාගරිකයට කිට්ටු ඓතිහාසික ගමක් බවට මීටත් වඩා සාක්ෂි කුමටද? ලන්දේසි තෝම්බු ලියන කාලයේ පටන් එගම කිරුළපන නොව කිරිල්ලපොනම බව මින් ඒත්තු ගැන්වෙයි.සුනිල් සරත් එම ගමෙන් උපන් සෞන්දර්යවේදියෙකි.උපාලි සමරසිංහඡායා -සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>13</day>
    </date>
    <link>http://www.silumina.lk/2012/05/13/_art.asp?fn=as1205134</link>
    <topic>නෙළුම් විල</topic>
    <author/>
    <content>නෙළුම් විලපළාත් අධීක්ෂණ කාර්යය සඳහා යෑමට සූදානම් ව නිල රථය එන මග බලා සිටියෙමි.එහෙත් මට එය මග හැරිණ.රථය ගමන් කර තිබුණේ වෙනත් මගකිනි. කළ යුත්තේ කුමක්දැයි මට සිතාගත නොහැකි විය. මන්ද, එදින අධීක්ෂණ සඳහා යෝජිත ස්ථානය කොළඹින් බොහෝ දුර බැහැර නුහුරු, නුපුරුදු ස්ථානයක පිහිටීම නිසා ය.මගේ ජංගම දුරකථනයට ඇමතුමක් ලැබුණේ ඒ මොහොතේදී ය. එය හිතවත් ප්‍රාථමික අධ්‍යාපන අධ්‍යක්ෂවරයාගෙනි.“නයනා, ඔයා දැන් මුකුත් හිතන්න එපා. මම ඔයාට සැරින් සැරේ කෝල් කරලා පාර කියන්නම්. ඔයා ඉක්මනට මම කියන තැනට ගිහින් බස් එකක නගින්න. දැන් අපි යන වාහනය ආපහු හරවන්න විදියක් නැහැ.”ඒ වදනින් ම’සිතෙහි වූ චකිතය බොහෝ සෙයින් දුරු විය. මම ඔහු කියු ස්ථානයට ගොස් බස් රථයක් පැමිණෙන තෙක් බලා සිටියෙමි.එතැන කෙසඟ තරුණියක් සිඟමන් යදිමින් සිටියා ය. ඇය තුරුලු කරගෙන සිටි බිලිඳාත් දුටු ම’සිත එකවර ඇතිවූයේ කම්පනයකි. මම ඔවුන් දෙසම බලා සිටියෙමි. බිලිඳා අත් ගසමින් මහ හඬින් හඬන්නට වූයේ ය. කාන්තාව බස් නැවතුමේ කෙළවරක හිඳගෙන දරුවාට කිරි පොවන්නට පටන් ගත්තාය. බිලිඳා වරින් වර හඬමින් නැවත කිරි උරන්නට දැඩි උත්සාහයක් දැරුවේය. බිලිඳු මුවේ තැවරුණු කිරි බිඳු ද දක්නට ලැබිණ. මට සිඟන මව සමග කතා කිරීමට සිතිණ.“ඇයි, බබා ඔච්චර අඬන්නෙ?” මම විමසීමි.“දරුවට කිරි මදි. එයාට දෙන්න තරම් කිරි මට නැහැ. හරියට කෑමක් බීමක් නැහැ නෝනා.”ඇයගේ වදන් අව්‍යාජ යැයි මට සිතිණ. ඒ සමඟ මුහුණට නැඟුණ හැඟීම් ද අව්‍යාජ විය. ඔවුන් වෙනුවෙන් යමක් කළ යුතු යැයි මට සිතිණ.මම අසල වූ වෙළෙඳසල වෙත ගියෙමි. එය ෆාමසියකි. විගසින් කිරි පැකට්ටුවක් මිලදී ගත් මම එහි උඩ වැස්ම ඉරා ඇය වෙත ගොස් ඉතිරි මුදල සමඟ එය ඇයට දුනිමි.“මේක ඔයා බොන්න. පැකට් එකේ උඩ ඉරුවේ මේක ආපහු කඩේට දේවි කියලා හිතපු නිසයි.”සිඟන මව ළෙන්ගතු ලෙස මා දෙස බලා එය අතට ගත්තාය. අනතුරුව ඇය මට පින් දෙන්නට වූවාය. ඊට සවන් දීමට නොරැඳුණු මම පැමිණි බසයට නැගී අදාළ ස්ථානයට යාමට පිටත් වීමි.මීට වසරකට පමණ පෙර අසරණව සිටි මෙබඳු ම සිඟන මවකට හා කුඩා දරුවකුට මෙවැනිම සත්කාරයක්කළ හැටි මට සිහිපත් විය.එදින මගේ යෙහෙළියක් ද මා සමඟ වූවාය. මම මිලදි ගත් කිරි පැකැට්ටුව මවට දී පැමිණෙද්දී යෙහෙළිය මෙසේ කීවා ය.“නයනා, ඔයා ඔය කිරි පැකට් එක අනේ දුන්නට ඔය හිඟන ගෑනු ඕවා බොන්නෙ නැහැ. ආපහු කඩේට දෙනව. නැත්තං කාටහරි අඩු ගණනකට විකුණලා කීයක් හරි අර ගන්නවා. මිනිහෙක් ඉන්නවානම් ඒ සල්ලිවලින් කුඩු ගහනවා.”“ඒකට මොකද කරන්නෙ...?” මම විමසීමි.“කිරි පැකට් එකේ පෙට්ටිය ඉරලා, පළුදු කරලා දෙන්න. එතකොට විකුණන්න අමාරුයි.”මා අද කටයුතු කළේ ඇගේ ඒ උපදෙස් අනුව ය.ප්‍රාථමික අධ්‍යාපන අධ්‍යක්ෂවරයාගේ උපදෙස් මත ක්‍රියා කරමින් කිසිදු බාධාවකින් හෝ අපහසුතාවයකින් තොරව තනි ව නියමිත වේලාවට නියමිත ස්ථානයට යාමට එදින මට හැකි වූයේ උදෑසනම කරගත් පුණ්‍ය කර්මය නිසා වන්නට ඇත.කැලණියේ ධර්මාලෝක මාවතේ නයනා දීප්ති ගුණරත්න මෙණෙවිය විසින් යොමු කරන ලද ලිපියක් ඇසුරිනි.අපේ කැදැල්ල දරුවන් දෙදෙනකුගෙන් පිරි තිබිණ. අපි ඔවුන් වැඩිදුර ඉගෙනුම පිණිස අන් රටවලට යැවීමු. දැන් අප නිවෙස පාළු ය.කලක් ගත විය.දරුවෝ විභාග පාස්කර ඒ රටවලම පදිංචිකරුවන් බවට පත් වූහ.දැන් සැමියාත්, මාත් ගෙදර තනි වී ගොසිනි.දිනක් අපේ ගෙය අසල පාරේ බැල්ලියක් සිටියා ය. ඇය ආගන්තුක එකියකි.ඇය වලිගය වනමින් මිනිසුනට කරුණාව පානු දක්නට ලැබුණත් මිනිසුන් ගෙන් ඇයට ලැබුණේ ගල් පහර ය.බැල්ල ද ඒ සියලු හිරිහැර විඳිමින් නිවෙස අසල ම පදිංචි වූ අයුරු පෙනිණ. වැඩිකල් නොගොසින් ම ඇය ගැබ්බර වූවා ය.අපේ ගෙට කිට්ටු පාළු වත්තක ඇය දරුවන් පස් දෙනකු බිහි කළා ය. මිනිස්සු බලු පැටවුන් රැගෙන ගිය හ. බැල්ලිය සමඟ ඉතිරි වූයේ බැල්ලි පැටවුන් පමණි.අපි මිනිසුනට හොරෙන් ඒ මවට සහ දැරියන් දෙදෙනාට කිරි දුන්නෙමු.මිනිසුන් ගේ හිරිහැර නම් ඉවරයක් නොවී ය. එහෙයින් දිනක් අපි බැල්ල ගේ බෙල්ලෙහි මෙබඳු දැන්වීමක් එල්ලීමු.’මගේ නිජ බිම කොහේදැයි මම නොදනිමි. මට හිමිකරුවෙක් නැති බැවින් පාරේ වසමි. මා ජීවත් වන්නේ මිනිස් වර්ගයා ඉවත ලන ඉඳුල් වලිනි. තිරිසන් ආත්මයක වෙසෙන බැවින් සොයා සපයා ගෙන කෑ නොහැකි ය. උසස් මනසක් ඇතැයි කියන මිනිසුනි, අප සමඟ මෙතරම් වෛරයෙන් පසුවන්නේ ඇයි? මට ගැහුවත් කමක් නෑ. මගේ කෙල්ලන් දෙදෙනාට ගහන්න එපා. අහිංසක අපට පාඩුවේ ඉන්න දෙන්න.’ඇගේ දියණියන් දෙදෙනාට මොනවා වුණා දැයි ඉන්පසු සොයා නොගත හැකි විය. බැල්ල ඔවුන් සොයමින් එහා - මෙහා දිවයනු පෙනිණ.අපි ඇය අපේ නිවෙසට කැඳවා ගතිමු. කෑමට බීමට දී මින් මතු දරුවන් නොලැබෙන පරිදි සැත්කමක් කළෙමු. ඇයට දැන් ඇගේ දරුවන් අමතක ය. ඇයට සිටින එක ම හිතවතුන් දෙදෙනා අප පමණි.දැන් අපේ දරුවන් නැති පාළුව මැකෙන්නේ ඇගෙනි. ඇය අපේ තනිකම පළවා හරියි.ඇය හුරතල් වී තිබේ. අපට දෑත් දිගු කර වඳී. අපේ අමුත්තන් අප වෙනුවෙන් පිළිගනී. අපේ වත්ත ගේ දොර මුරකරයි.දැන් ඇය අප නිවෙසෙහි සාමාජිකාවකි. පෙර මෙන් කිසිවකු දැන් ඇයට පහර දීමට නොසිතයි. දැන් ඇය සනීපය. ඇය තරම් පිරිසිදු, යහමින් සැප විඳින තිරිසනකු අසලක ඇතැයි අපට නොසිතේ.සතුනට කරුණාව දැක්වීම හිතට සතුටකි. පින කියන්නේ එයයි. මිනිසුනට මෙය නොතේරේ.දෙහිවල අත්තිඩියේ කුමාරි පතිරණ මහත්මිය විසින් යොමු කරන ලද ලිපියක් ඇසුරිනි.නෙළුම් විල, සිළුමිණ,ලේක්හවුස්, කොළඹකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>13</day>
    </date>
    <link>http://www.silumina.lk/2012/05/13/_art.asp?fn=as1205135</link>
    <topic>හූ... හූ... මට හොඳ වැඩේ...!</topic>
    <author>ජැක්සන් ඇන්තනී</author>
    <content/>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>13</day>
    </date>
    <link>http://www.silumina.lk/2012/05/13/_art.asp?fn=av1205132</link>
    <topic>යාත්‍රා</topic>
    <author>තුෂාරි</author>
    <content>යාත්‍රාපබෝධා සංදීපනී මේ දවස්වල නිතරම රසිකයන්ගේ කතාබහට ලක්වන දක්ෂ යොවුන් නිළියක්. ඇයගේ රඟපෑම් ඇතුළත් ටෙලිනාට්‍ය කිහිපයක් ම මේ දවස්වල විකාශය වෙනවා. ඒ වගේ ම ඇය රංගනයෙන් දායක වුණු ‘සුපර් සික්ස්’ චිත්‍රපටයත් තිරගත වීමට සූදානම්.මේ දවස්වල පබෝධා පිළිබඳ අලුත්ම ආරංචියක් කලා ක්ෂේත්‍රය පුරාත් මාධ්‍ය ක්ෂේත්‍රය පුරාත් පැතිරෙනවා. ඒ ඇය විවාහ දිවියට එළැඹෙන්නට සූදානම් වනවාය කියලයි. මේ ගැන අපි පබෝධාගෙන් විමසා බැලුවා.“ළඟදී විවාහ වෙනවා කියලා කියන එක බොරුවක්” පබෝධා හිනා වෙමින් පැවසුවා. නමුත් වෙබ් අඩවි වාර්තා කර තිබුණේ පබෝධා මේ මස අවසානයේදී කොළඹ ප්‍රධාන පෙළේ හෝටලයකදී තම විවාහ උත්සවය පවත්වන්නට සූදානම් වන බවයි.  චිත්‍රපට අධ්‍යක්ෂ සුනිල් අරුණ වීරසිරිගේ නවතම සිනමා නිර්මාණය ‘වීර්යා’ චිත්‍රපටයේ රූගත කිරීම් මේ වනවිට අවසන් වී තිබෙනවා. ‘වීර්යා’ චිත්‍රපටයේ නිෂ්පාදන අවදියේ කනගාටුදායක සිදුවීමක් වූ බව ඔබට මතක ඇති. ඒ ‘වීර්යා’ චිත්‍රපටයේ රූගත කිරීම්වලට සහභාගි වෙමින් සිටි අතරතුරදී ඇන්ටන් ජූඩ් නම් වූ ඒ සොඳුරු කලාකරුවා ජීවන තක්සලාවෙන් සදහටම සමුගැනීම. ඇන්ටන් මිය ගියේ සුනිල් ගේ නිවෙසේ ආලින්දයේ පුටුවක් මතදීයි.මේ වියෝවීම ගැන සුනිල් වගේ ම ඇන්ටන් ගේ හිතමිතුරු කලාකරුවන්ට දැඩි දුකක් ගෙන දුන්නා. ඇත්තටම ඇන්ටන් ජූඩ් ගේ අවසන් කටයුතුවලින් පසුව නැවත ‘වීර්යා’ චිත්‍රපටයේ රූගත කිරීම් සමඟ සුනිල් අරුණ වීරසිරි වගේ ම ඔහුගේ හිතමිතුරු පිරිස කාර්ය බහුල වුවත් ඇන්ටන්ගේ අභාවය වෙනුවෙන් තව මොනවා හෝ පින් දහම් කළ යුතුයි කියා ඔවුන් සිතුවා. ඒ අනුව සුනිල් ගේ නිවෙසේ දී ‘වීර්යා’ චිත්‍රපටයට දායක වූ කලාකරුවන් සමඟ ඇන්ටන් ජූඩ් කලාකරුවා වෙනුවෙන් පසුගිය දිනෙක පරිත්‍රාණ ධර්මදේශනයක් සංඝගත දක්ෂිනාවක් පවත්වන්න ඔවුන් කටයුතු කළා.“අකුරට යන්නට කම්මැලි හිතිලා බොරුවට අඬනා පුංචි දුවේ...”වැනි ජනපි‍්‍රය ගීත රැසක් ගැයු ගායිකාවක ලෙස ස්වර්ණලතා කවීශ්වර හඳුන්වන්න පුළුවන්. දිගු කලකට පසුව ස්වර්ණලතා නවතම ගීත කිහිපයක් ඔස්සේ රසිකයන් අතරට එක්වන්නට සූදානම් වන බව අපිට ආරංචි වුණා. ඒ ගැන ස්වර්ණලතා කවීශ්වර අප සමඟ කතාබහ කළා.“මගේ අලුත් ගීත කිහිපයක්ම ළඟදීම පටිගත කරනවා. දිගු කාලයක් තිස්සේම මම ගායනා කරන්නේ දශක දෙකකටත් පෙර මම ගැයු ගීතමයි. මගේ මේ නව ගීත එකතුව රසිකයන් ගේ ඉල්ලීමක් ඉටු කරන්නටයි නිර්මාණය වුණේ.”’සිරිදළදාගමනය’ චිත්‍රපටයේ හේමමාලා කුමරියගේ චරිතයට රංගනයෙන් දායකවීමට සූදානම්ව සිටියේ ශ්‍රී ලංකා රූ රැජනක ලෙස අභිෂේක ලැබූ මෝස්තර නිරූපණ ශිල්පිනියක වන පුෂ්පිකා ද සිල්වායි. නමුත් වෙබ් අඩෙවි ගණනක පළ වී තිබුණේ මෙම චිත්‍රපටයට සම්බන්ධ වූ එක් පාර්ශ්වයක විරෝධතාව මත පුෂ්පිකා හේමමාලා කුමරියගේ චරිතයෙන් ඉවත් කර ඇති බවයි.මෙයට මූලික හේතුව වී ඇත්තේ ඇය ගේ අඩනිරුවත් ඡායාරූප අන්තර්ජාලයේ පළවී තිබීම බව එම වෙබ් අඩවි තවදුරටත් වාර්තා කර තිබුණා. මේ පිළිබඳව අපි පුෂ්පිකාගෙන් මෙම පුවතේ සත්‍ය අසත්‍යතාවය විමසා සිටියා.”මෙය මහා බොරුවක්. කටකතාවක් හදලා හැමතැනම ප්‍රචාරය කරනවා. මේ චිත්‍රපටයේ නිර්මාණකරුවන් තවමත් එහෙම දෙයක් මට දන්වලා නැහැ. ඇත්තට මේ ගැන මට හරිම කනගාටුයි.”තුෂාරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>13</day>
    </date>
    <link>http://www.silumina.lk/2012/05/13/_art.asp?fn=av1205133</link>
    <topic>සිනාකතා</topic>
    <author/>
    <content>සිනාකතාදේශපාලකයෝ දෙදෙනෙක් ඊජිප්තුවේ සංචාරයක් සඳහා ගිය ගමනකදී ලෝක ප්‍රසිද්ධ මමි බලන්නටද ගියෝය. සුදු වෙළුම් පටි රාශියකින් මුළු සිරුරම ඔතා තිබූ මමියක් දෙස විස්මයෙන් මුව අයා බලා සිටි එක් දේශපාලකයෙක් මෙසේ කීවේ ය.’මේ තරම් බැන්ඩේජ් තොගයක් ඔතන්ඩ තරමට මේ ශරීරෙ ඩැමේජ් වෙන්ඩ ඇත්තෙ, අනුමානයක් නැහැ ලොරියක හැප්පිලා වෙන්ඩ ඇති.’’තමුසෙ කිව්වා හරියට ම හරි. මේ තියෙන්නෙ ලොරි නොම්මරේ, මෙතන ලියලා, BC 1760 කියල.’ අනෙක් දේශපාලකයා  කීවේ එතැන පුවරුවක සඳහන් සටහන දෙස බලමිනි.’උඹ හිතන්නෙ වඩා වැදගත් වෙන්නෙ ඉරද හඳ ද?’ නාට්‍යයේ පුහුණුවීම් අතරතුර, තේ පානය සඳහා ලද විරාමයේදී සුජිත් නිශ්ශංක ගෙන් ඇසීය.’ආයි දෙකක් නෑ, ඉර තමයි වැදගත්.’ නිශ්ශංක පිළිතුරු දුන්නේ ය.’මම නිකමට හිතුවා උඹ ඔය උත්තරේ දෙයි කියල. හඳ අපිට ආලෝකය දෙන්නෙ එළිය ඕනෑ කරන රෑ කාලෙදි. ඉර එහෙම ද? ඉර පායන්නෙ හොඳ ට එළිය තියෙන වෙලාවටනෙ බං. ඉතින් වැඩිය වැදගත් වෙන්නෙ හඳ නේද?’ සුජිත් පැහැදිලි කළේය.’මගෙ මේ කරාටේ දැනුම පාවිච්චි කරලා මම ඔය ළමයගෙ තාත්තට ගහනවා දැක්කොත්, ඉෂාර මොකද කරන්නෙ.’ කරාටේ පන්තියේ උපදේශකවරයා කරාටේ පුහුණුව අතර සිසුන්හට උපදෙස් දෙමින් සිටියදී එහි සිසුවකු වූ ඉෂාර දෙස බලා ඇසීය.’මං මුකුත් කරන්නෙ නෑ.’ ඉෂාර ගත් කටට ම පිළිතුරු දුන්නේ ය.’මොනවා...? ඇයි ඒ?’ උපදේශකවරයා ඉෂාරගේ පිළිතුරෙන් වික්ෂිප්තව ඇසීය.’සර්ට හැරිලා ගහන්ඩ තරම් අපේ තාත්තාට ශක්තිය තියෙන බව මම දන්නවනෙ.’ ඉෂාර ඉඟිමරමින් කීවේය.තම බිරිඳ සමඟ මොකක් දෝ කතාවකට තදින්ම බහින් බස් වූ සෙනෙවි සියදිවි නසා ගන්නට තීරණය කළේය. ඔහු තම නිදන කාමරයට වැදී බාල්කයේ ලණුවක් බැඳ එහි අනෙක් කෙලවර තම ඉණේ බැඳ ගන්නවා, හදිසියේ කාමරයට ආ ඔහුගේ බිරිඳ තුෂාරි දුටුවාය.’මොනවද ඔය කරන්න හදන්නෙ?’ තුෂාරි ඇසුවේ විමතියෙන් මෙන්ම කෝපයෙනි.’පේන්නෙ නැද්ද? මං එල්ලිලා මැරෙන්න හදන්නෙ?’ සෙනෙවි කඩා පැන්නේ ය.’ඉතින් මනුස්සයො ඒකට කඹේ ඉනේ ගහගෙන හරියනවද? බෙල්ලෙ එපායැ ගැටගහ ගන්ඩ.’ තුෂාරි සෝපහාසයෙන් කීවේය.’තමුසෙ නං කියයි. මං මුලින් එහෙම කරලා බැලුවා.එතකොට බෙල්ල හිරවෙලා හුස්ම ගන්ඩ හොඳටම අමාරු වෙනවානෙ යෝදියෙ.’ සෙනෙවි පිළිතුරු දුන්නේ ය.සිරිල් හන්දියට ආවේ තුවාල වූ එක් අතක් කරේ එල්ලාගෙන නොන්ඩි ගසමිනි. ඔහුගේ මුහුණේ දෙතුන් පොළක ද ප්ලාස්ටර් අලවා තිබුණි.’මොකෝ සිරිල් ඔය වුණේ?’ හන්දියේදී හමුවූ ඔහුගේ ඥාතියකු වූ චමිල ඇසුවේ ඔළුවේ අත ගසා ගනිමිනි.’අර මනෝ එක්ක පොඩි කතාවකට පැටලුණා.’ සිරිල් වේදනාවෙන් දෙතොල් සපමින් පිළිතුරු දුන්නේ ය.’මොනවා! තමුසෙ ඒ කමකට නැති බයගුල්ලාගෙන් අම්බානකට ගුටිකෑවා? කෝ දැන් ඒකා? මේ දැන්ම ගිහින් එයත් එක්ක ඔය ගනුදෙනුව බේරාගමු.’ චමිල කීවේ කෝපයෙන් දත්මිටි කමිනි.’දැන් පරක්කු වැඩියි බං. ඊයෙනෙ මිනිහව භූමදාන කළේ.’ සිරිල් කීවේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>13</day>
    </date>
    <link>http://www.silumina.lk/2012/05/13/_art.asp?fn=av1205134</link>
    <topic>ටික කලකට මම රට යනවා</topic>
    <author>ගාමිණී සුසන්ත</author>
    <content>ටික කලකට මම රට යනවාඇන්ජලා සෙනෙවිරත්නඇය ඇන්ජලා සෙනෙවිරත්න. ඇය රඟපෑ පළමු සිනමා නිර්මාණය වන ‘කොටි වලිගය’ චිත්‍රපටයෙන්ම සිනමා ක්ෂේත්‍රයේ ආන්දෝලනයක් ඇති කිරීමට ඇය සමත් වූවාය. ඉන් පසුව පාර දිගේ, ධවල පුෂ්පය, මධුරි, පූජා වැනි සිනමා නිර්මාණ ගණනාවකට ද ටෙලි නාට්‍ය ගණනාවකට ද ඇය තම රංගන දායකත්වය ලබා දුන්නාය. පසුගිය සති කීපය තුළ ඇන්ජලා ලංකාවේ මාධ්‍ය තුළ පුවත් මවන චරිතයක් බවට පත් වූවාය.ඒ ඇය වෙත එල්ල වූ අභූත චෝදනාවක් නිසාය. එම චෝදනාව පිළිබඳවත් ඇන්ජලාගේ වත්මන් ජීවිතය පිළිබඳවත් රසඳුන වෙනුවෙන් අපි ඇගෙන් තොරතුරු විමසා සිටියෙමු.ඔබ කලාවෙන් දුරස් වුණේ ඇයි?රැකියාව නිසා. මීට අවුරුදු 11 කට පෙර මම සෞදි අරාබි තානාපති කාර්යාලයේ සේවයට බැඳුණා. මම එහි දැරුවේ වගකිවයුතු තනතුරක්. ඒ රැකියාවට මගේ කාලය සම්පූර්ණයෙන් ම වැය කළ යුතු වුණු නිසයි මම කලාවෙන් දුරස් වුණේ. මගේ නිවාඩු දිනවල කලා කටයුතුවල යෙදුණා නම් ඒක කලාවට කරන ලොකු අඩුවක් වෙනවා. හැබැයි මට වසර ගණනක් කලාවෙන් දුරස් වෙලා හිටියත් මගේ රසික රසිකාවියන්ට තාම මාව මතක බව පසුගිය දිනවල සිදුවූ සිදුවීමෙන් පැහැදිලි වුණා.කලාවෙන් දුරස් වෙන්න ආසන්න කාලයේ ඔබ සහභාගි වූ කලා නිර්මාණ මොනවාද?සිංහල සිනමාවට, වේදිකාවට, ටෙලිනාට්‍යවලට දායකත්වය ලබාදුන්නත්, ඉංග්‍රීසි වේදිකාවටත් මම දැඩිව කැපවෙලා සිටියා. කලාවෙන් දුරස් වෙන්න කලින් මම ඉංග්‍රීසි වේදිකා නාට්‍යවල රඟපෑවා. අවසන් වශයෙන් සහභාගි වුණු සිංහල නිර්මාණය වුණේ ‘නිසලගිර’ චිත්‍රපටය. එහි මම ප්‍රබල චරිතයක් රඟපෑවා.ඔබේ දරුවන් දැන් ජීවත්වෙන්නේ කොහේද?මගේ වැඩිමහල් දියණිය ජෝර්දානවල ගුවන් සේවිකාවක් ලෙස සේවය කරනවා. මගේ දෙවැනි සහ තුන්වැනි දියණියන් ඕස්ට්‍රේලියාවේ හෝටල් ක්ෂේත්‍රයේ රැකියාව කරනවා. වැඩිමහල් දියණියන් දෙදෙනාම විවාහකයි.ඔවුන් කලාවට සම්බන්ධ නැතිද?මගේ දෙවැනි දුව ඇයගේ පියාණන්ගේ (ගාමිණී ෆොන්සේකා මහතාගේ) ‘නොමියෙන මිනිසුන්’ චිත්‍රපටයේ රඟපෑවා. ඇය වඩාත් ම කැමැති සංගීතයට. ඇය දක්ෂ ගායිකාවක්. ඇයගේ ම ගීත කීපයක් තියෙනවා. ඒ හැර අනෙක් දියණියන් කලාවට සම්බන්ධ වුණේ නෑ.එතකොට ඔබේ සැමියා...!ඔහු පසු ගිය කාලේ රෝගාතුර වී සිටියා. දැන් ඔහුට සුවයි. දැන් ඔහු හෝටල් ක්ෂේත්‍රයේ ශ්‍රී ලංකාවේ තිබෙන විශ්ව විද්‍යාලයක උපදේශකවරයෙක් ලෙස සේවය කරනවා.කලකට පෙර ඔබ පුවත්පත් කලාවේදිනියක් නේද?ඔව් මම Lanka women සඟරාව සතිපතා පුවත්පතක් ලෙස පළවූ අවස්ථාවේ එහි කර්තෘවරිය ලෙස වැඩ කළා. මේ වනවිටත් මම Daily mirror පුවත්පතට තීරු ලිපියක් ලියනවා.ඔබ පුවත්පත් කලාවට කැමැති ද?ඔව් මම හරිම කැමැත්තෙන් පුවත්පත් කලාවේදිනියක් ලෙස වැඩ කළේ. හැබැයි මම පුවත්පත් කලාවේදිනියක ලෙස බොරු ලිව්වේ නෑ. මිනිසුන් අපහසුතාවයට පත් කළේ නෑ. මම විශේෂාංග රචනයේ යෙදුණු කෙනෙක්. පසුගියදා මට වුණු සිදුවීමෙන් පසුව පුවත්පත් වාර්තාකරණය පිළිබඳව මට තියෙන්නෙ අප්‍රසාදයක්. පුවත්පත් කලාවේදීන් පිරිසක් වගකීමෙන් තොරව පෑන හසුරුවපු නිසා මගේ රැකියාව මට අහිමි වුණා.ඔබේ රැකියාව නැවත ඔබට නොලැබේවිද?ලැබුණොත් ඒක දෙවියන්ගේ කැමැත්ත මත සිදුවන දෙයක්. මගෙ වයස අවුරුදු 53 යි. මම මෙතෙක් කිසිම අවස්ථාවක කිසිදු නීති විරෝධී වැඩකට සම්බන්ධ වෙලා නෑ. මම රටේ නීතියට ඉතාම ගරු කරනවා. කිසියම් බලවතෙකුට මගේ නිදොස් බව තේරිලා මගේ රැකියාව ලබාදෙනවා නම් ඒ ගැන මම හරිම සතුටු වෙනවා.රංගන ශිල්පිනියක් ලෙස කලාවට පිවිසි ඔබ නිෂ්පාදිකාවක්. අධ්‍යක්ෂිකාවක් ලෙස ඉදිරියට නොගියේ ඇයි?මුදල් නොමැති නිසා. මම චිත්‍රපටයක් හදන්න සූදානම් වුණා. විශාල මුදලක් ඒ සඳහා වැය කිරීමට මට නොහැකි නිසා ඒ අදහස මඟ හැර දැම්මා. මම බිස්නස් කළේ නෑ. රැකියාවල් කරල මම මහන්සියෙන් උපයාගත් දෙයක් තමයි මට තිබුණේ.කලාකාරිනියක් වීම ගැන ඔබ සතුටු ද?ඇත්තෙන්ම ඔව්. කොටි වලිගය චිත්‍රපටයේ පටන් මම දායක වුණු සෑම නිර්මාණයක් ම ප්‍රේක්ෂකයින්ට තාම මතකයි. ඔවුන්ගේ සොඳුරු මතකයේ තාමත් මම හිඳීම ගැන මට හරිම සතුටුයි. කලාකාරිනියක් වීමට ලැබීම වාසනාවක් ලෙසයි මම දකින්නේ.ඔබේ මතකය සතුටු කරවන ඔබ රඟපෑ නිර්මාණය කුමක්ද?මගේ පළමු චිත්‍රපටය ‘කොටිවලිගය’ චිත්‍රපටය. එහි මම කළේ අභියෝගාත්මක චරිතයක්. ඒ රඟපෑමට මට ‘සරසවිය’ සම්මානය පවා හිමි වුණා.ඉදිරියේදී නැවත කලාවට යොමුවෙන්න අදහසක් නැතිද?රැකියාව නැති නිසා ඇතැම් විට ඉදිරියේදී මම කලාවට යොමුවේවි.පසුගියදා ඔබ මුහුණ දුන් සිදුවීමේදී ඔබේ හිතවත් කලාකරුවන් ඔබේ ළඟින් සිටියා ද?කීප දෙනෙක් සිටියා. කලා ක්ෂේත්‍රයේ මම ඇසුරු කරන මට හිතවත් කීපදෙනෙක් මාව අස්වැසුවා. මාව ධෛර්යවත් කළා. අනෝජා, සනෝජා, මාරියෝ , කැලුම්, ප්‍රියන්ත, ජයන්ත කැටගොඩ වැනි අය මට විශාල හයියක් වුණා.ඇත්තටම මොකක්ද මේ ඔබේ නම ගෑවුණු මත්ද්‍රව්‍ය ප්‍රවෘත්තියට හේතු වුණේ?මම මීට අවුරුදු 10 කට පෙර පදිංචි වෙලා සිටි නිවෙසේ දැන් ඉන්නේ අලුත් කට්ටියක්. ඒ අතරේ විදේශිකයින් කීපදෙනෙකුත් ඉන්නවා. ඔවුන් මගේ නම යොදාගෙන කළ මත්ද්‍රව්‍ය ජාවාරමක් තමයි මේ හෙළි වුණේ. මගේ රසිකයෙක් ඒ නිවසේ ලිපිනයට මට එවූ ලිපියක තොරතුරු අරගෙන මගේ නම ඉස්සරහට දාගෙන පිටරටින් මත්ද්‍රව්‍ය ගෙන්වා තියෙනවා. මගේ අස්සන හොරට යොදාගන්න ශ්‍රී ලාංකිකයෙක්ව යොදාගෙන තිබුණා. ඒ හැර මේ සිදුවීමට මගේ කිසිම සම්බන්ධයක් නෑ. පොලිසියේ මට චෝදනාවක් තිබුණේ නෑ. මත්ද්‍රව්‍ය කාර්යාංශයෙන් මට චෝදනාවක් තිබුණේ නෑ. ඉතාම අසාධාරණ ලෙස මට චෝදනා කළේ ඇතැම් මාධ්‍ය.ඉදිරියේ දී ඔබ මොනවද කරන්නෙ.මම ළඟදීම කලකට රටින් බැහැර වෙනවා. ඊට පසුව මම මගෙ ජීවිත කතාව පොතකට ලියනවා. ඇතැම් විටෙක ඒක චිත්‍රපටයකට නඟන්න තරම් සුදුසු කතාවක් වේවි.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>13</day>
    </date>
    <link>http://www.silumina.lk/2012/05/13/_art.asp?fn=av1205135</link>
    <topic>ගැහැනු විතර ද චපල ?</topic>
    <author>තුෂාරි වික්‍රමසිංහ</author>
    <content>ගැහැනු විතර ද චපල ?සමාජයේ දක්නට ලැබෙන විවිධ ගැටලු වල දී බොහෝ විට කාන්තා පාර්ශ්වය වෙත දෝෂාරෝපණ, වැරදි, චෝදනා එල්ල වීම බහුලව සිදුවෙනවා. මේ නිසා ම ගැහැනිය චපල යැයි කියමනක් ව්‍යවහාරයට එක් වී තිබෙනවා. සැබවින් ම ගැහැනිය පමණ ද චපල? පිරිමින් චපල නැති ද? මේ ගැන විමසා බලන්නට අපි කටයුතු කළා. රංගන ශිල්පිනියන් කිහිප දෙනෙක් මේ පිළිබඳ අදහස් පළ කළා.හොඳ පිරිමි වගේමනරක පිරිමිත් ඉන්නවාචංචලා වර්ණසූරියවැරැද්දක් කළොත් කවුරු එය කළත් වැරැද්ද වැරැද්දමයි. මේ ලෝකයේ විවිධාකාර අදහස් උදහස් ගති පැවතුම් ඇති මිනිසුන් ජීවත් වෙනවා. මේ නිසා ගැහැනු පිරිමි භේදයකින් තොරව දෙගොල්ලන් අතින් ම අඩු වැඩි වශයෙන් වැරැදි සිද්ධ වෙනවා.මේ හින්දා චපල කාන්තාවන් වගේ ම චපල පිරිමි කියන දෙපාර්ශ්වයම ලෝකෙ පුරාම ඉන්නවා. මම කාන්තාවක් විදිහට පිරිමි ගැන කතා කළොත් හොඳ පිරිමි වගේ ම නරක පිරිමිත් මේ සමාජයේ ඉන්නවා.මනුස්සකම තියන අය වගේ ම අමනුෂ්‍යයන් විදිහට දිවිගෙවන අයත් ඉන්නවා. මේ සමාජයේ පිරිමියෙක් විදිහට ජීවත්වෙන්න බැරි පිරිමින් අනන්තවත් ඉන්නවා. විශේෂයෙන් ම ගැහැනිය සූරාගෙන කන, ගැහැනිය ගෙන් ජීවත්වන පිරිමි ඉන්නවා.පිරිමියා මොන වරද කළත් ඒ අය හරි ඉක්මනින් ජීවිතය හදා ගන්නවා. ගැහැනිය වරදක් කරලා ඇගේ ජීවිතය කඩාගෙන වැටුණොත් ඇයට ජීවිතය හරිගස්ස ගන්න, ජීවිතය යළි ගොඩනඟාගන්න එක ඉතාම අමාරුයි. ඒ මොකද නින්දා අපහාස බොහෝ දේ ගැහැනියට නිතැතින් ම එල්ල වන නිසා. මේ හැමදෙයක් ගැනම සාධාරණව බලල තමයි මේ චපලත්වය ගැන තීරණය කළ හැක්කේ.එක පාර්ශ්වයකට ඇඟිල්ලදිගු කිරීම වැරැදියිමාධනී මල්වත්තචපලයි කියන දේ මනුෂ්‍යයාගේ ස්වභාවය අනුව ඔවුන් ගේ ගති පැවතුම්වල අඩු වැඩි වශයෙන් දක්නට ලැබෙනවා. මෙතනදී ගැහැනු වේවා පිරිමි වේවා එක පාර්ශ්වයකට චපලයි කියලා ඇඟිල්ල දිගු කරන්න බැහැ. අද සමාජයේ ගැහැනු පිරිමි දෙපාර්ශවයම එක හා සමානව පවුලේ ආර්ථිකය නඟා සිටුවීමට උරදී තිබෙනවා. මේ නිසා මම දකින්නේ අද සමාජයේ ගැහැනිය හා පිරිමියා ශක්තිය අතින්, ආර්ථිකයට උරදීම අතින් සමානත්වයෙන් සිටිනවා.මේ නිසා ගැහැනියට හැමවිටම චපලයි වෙනස්වන සුලුයි කියල, ඇඟිල්ල දිගු කිරීම වැරදියි. මෙයට හේතුවක් ලෙස මම දකින්නේ දකුණු ආසියාතික රටවල බොහෝ දුරට පුරුෂ මූලික සමාජයක් තමයි පවතින්නේ. මේ නිසා ගැහැනියට එල්ලවන පීඩනය වැඩියි. මේ තත්ත්වය ලංකාවේදී වැඩවසම් යුගයේ දී ඉතා ප්‍රබලව තිබුණා. මේ නිසා මනුෂ්‍ය ස්වභාවය මත ඇතිවන චපලත්වය හේතුවෙන් එක පාර්ශවයකට පමණක් ඇඟිල්ල දිගු කිරීම නිවැරදි නැහැ කියලයි මම කියන්නේ.වැරදිදෝෂාරෝපණ සියල්ලකාන්තාවන්ටයිතෙසාරා ජයවර්ධනඅඩු තැනින් වතුර ගලා යනවා වගේ කාන්තාවන්ට දෝෂාරෝපණය කිරීම අද බහුලව සිදුවෙනවා.නිවෙසක සියයට අනූපහක් වැරදි කරපු පිරිමියකුත් සියයට පහක වැරැද්දක් කළ ගැහැනියකුත් එකට ජීවත්වෙන කොට මුලින් ම ඇඟිල්ල දිගු වන්නේ සියයට පහක් වැරදි කළ කාන්තාව හරියට සියයට අනූපහක් වැරදි කරපු ගාණටයි. මේ තත්ත්වය අද බහුලව සමාජයේ දැකගන්න පුළුවන්. යුරෝපයේ මානව හිමිකම් පනත යටතේ ස්වාමි පුරුෂයකුට තම බිරිඳ සමඟ එක්වීමට පවා බිරි ඳගේ කැමැත්ත අවශ්‍ය වෙනවා.නමුත් අපි දැනුවත්ව ලංකාවේ විවාහ ජීවිත තුළ පවා ස්ත්‍රි අපචාර අඩම්තේට්ටම්, ගෘහස්ථ ප්‍රචණ්ඩතා කොතෙකුත් සිදුවෙනවා. මේ තුළ පිරිමියා සිදු කරන වැරදි වලට ඇඟිල්ල දිගු වෙනවා අඩුයි. කාන්තාවට තමයි සමාජයෙන් දෝෂාරෝපණ, වැරදි එල්ල වන්නේ. මෙයට හේතුව මම දකින්නේ තවමත් අපි දකුණු ආසියානු පීතෘ මූලික සමාජය තුළ සාම්ප්‍රදායිකව එල්බ සිටීමයි. “ගැහැනු කවුරුද වරදෙ නොබැදෙන” ඉතාම පැරණි කවියාගේ කියමන තුළ සිට තමයි තාමත් අපේ සමාජය කාන්තාව දෙස බලන්නේ. වරද ඇත්තේ එතැනයි.චපල පිරිමි ඉදිරියේ ගැහැනු මෝඩයිදුලීකා මාරපනචපලයි කියල දෙයක් මේ සමාජයේ නැහැ. මෙය මිනිසුන් නිර්මාණය කළ දෙයක්. වචනය පවා ඔවුන් තම වාසියට නිර්මාණය කළ දෙයක් ලෙසයි මම දකින්නේ. අද සමාජයේ හුඟක් පිරිමි චපලයි. මේ චපල පිරිමින් ඉදිරියේ ගැහැනු මෝඩවීම ගැන මම කනගාටු වෙනවා. යම් ප්‍රශ්නයක දී තමන්ට එකට ජීවත් වන්නට සැමියා නුසුදුසු නම් ඔහුගෙන් ඉවත් වීම අද සමාජයේ සිදුවෙනවා. මෙය චපල කමක් ද? මම නම් දකින්නේ තමන්ගේ දුර්වලකම් වසාගන්න මිනිස්සු හදාගත් දෙයක් තමයි මේ චපලත්වය කියන්නේ.තුෂාරි වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>13</day>
    </date>
    <link>http://www.silumina.lk/2012/05/13/_art.asp?fn=av1205136</link>
    <topic>පුවත්</topic>
    <author>ඡායාරූපය - කමල් ජයමාන්න</author>
    <content>පුවත්ප්‍රවීණ නිවේදක රංජිත් එදිරිසිංහ මහතාගේ පුත් හර්ෂ එදිරිසිංහ, කෝකිලා විජේසූරිය සමඟ විවාහ ගිවිස ගැනීම පසුගියදා කොළඹ සිනමන්ස් ග්‍රෑන්ඩ් හෝටලයේදී සිදුකෙරිණි.එහිදි විවාහයට අස්සන් තැබීමට පැමිණි මහින්ද රාජපක්‍ෂ ජනාධිපතිතුමා, වාරිමාර්ග ඇමැති නිමල් සිරිපාල ද සිල්වා මහතා මනාල යුවළ සමඟ.ඡායාරූපය - කමල් ජයමාන්නමාධ්‍යවේදී, කලා ශිල්පී නාලක ස්වර්ණතිලකට ඉන්දියාවෙන් පිරිනමන අරියබතා අන්තර්ජාතික සම්මානය හිමිව තිබේ. විවිධ ක්ෂේත්‍රයන්හි නියැළෙමින් සුවිශේෂී දක්ෂතා දක්වන පුද්ගලයන් ඇගයීම, හුවා දැක්වීම සහ අදාළ ක්ෂේත්‍ර තුළ ඔවුන්ගේ ක්‍රියාකාරකම් තවදුරටත් දිරිගැන්වීමේ අරමුණින් මෙම සම්මානය පිරිනැමීම වාර්ෂිකව සිදු කෙරේ. බැංගලෝර්හි ස්ථාපිත අරියබතා සංස්කෘතික සංවිධානය මෙවර සම්මාන ප්‍රදානය සිදු කෙරුණේ 37 වන වරටය.ශ්‍රී ලංකාව නියෝජනය කරමින් නාලක ස්වර්ණතිලක හට මෙම සම්මානය හිමි වුණේ ළමයින් උදෙසා ඔහු කළ නිර්මාණ සහ ළමා කුසලතා වර්ධනය කිරීම සඳහා විවිධ මාධ්‍ය භාවිත කිරීම වෙනුවෙනි. ගුවන් විදුලිය, රූපවාහිනිය, වේදිකාව හා මුද්‍රිත මාධ්‍ය භාවිත කරමින් නාලක සිදු කර ඇති නිර්මාණ හා අධ්‍යාපනික කාර්යයන් මෙහිදී සැලකිල්ලට ලක්වී තිබේ.ආචාර්ය ගාමිණි හත්තොටුවේගමයන් ගේ පුරෝගාමි ශ්‍රීලංකා විවෘත වීදි නාට්‍ය කණ්ඩායමේ ප්‍රවීණ ශිල්පීන් සහ ආරාධිත සම්පත් දායකයින් මෙහෙයවන ප්‍රයෝගික හා න්‍යායාත්මක නාට්‍ය වැඩපොළ අද (13) සිට සැම ඉරිදාවකම පෙ. ව. 9.00 ට කොළඹ 07 සුදර්ශි සංස්කෘතික ආයතනයේදී පැවැත්වේ.රූපවාහිනි රාජ්‍ය සම්මාන උළෙල වෙනුවෙන් නිකුත් වූ ‘රූපවාහිනි සමීක්ෂා’ 5 වැනි කලාපය එළිදැක ඇත. ගාමිණි වේරගම ජී. ඒ. ජිනපි‍්‍රය සංස්කරණය කළ මෙම සඟරාව සංස්කෘතික කටයුතු දෙපාර්තමේන්තුවේ ප්‍රකාශනයකි. රූපවාහිනි මාධ්‍යයේ විවිධ ඉසව් අළලා ලියැවුණු ලිපි 26 කින් මෙවර කලාපය සමන්විතය.මොරටුව සොයිසාපුර නුගාශ්‍රම සම්බෝධි විහාරයේ නව තෙමඟුල් මන්දිරයට ආධාර පිණිස ශ්‍රීපාලි කලා කේන්ද්‍රය ඉදිරිපත් කරන ‘ශ්‍රී රූ රංගන නර්තන ප්‍රසංගය’ අද (13) සවස 3.30 ට මොරටුව බෞද්ධ මන්දිරයේ දී පැවැත්වේ. මෙහි ප්‍රාසාංගික අධ්‍යක්ෂණය ශ්‍රීපාලි අමරවර්ධන ගෙනි.පි‍්‍රයන්ත ජයරත්න සංස්කරණය කරන ‘මිරර්’ සිනමා සඟරාවේ අපේ‍්‍රල් කලාපය (15 වැනි කලාපය) දැන් එළිදැක ඇත. පසුගිය ඔස්කාර් සම්මාන උළෙලේදී හොඳම චිත්‍රපටය වූ ‘දි ආටිස්ට්’ සිනමා කෘතිය අළලා ලියැවුණු විචාරයක් ද මෙම කලාපයට ඇතුළත්ව ඇත.කුවේට් - ශ්‍රී ලංකා සංස්කෘතික සංගමයේ 2012 වසරේ බක්මහ උලෙළ පසුගිය 27 වැනි දා කුවේට් හි ‘ගී‍්‍රන් අයිලන්ඩ්’ හි දී උත්කර්ෂවත් අන්දමින් පවත්වනු ලැබීය.මෙයට කුවේට් හි සේවය කරන ශ්‍රී ලාංකේය ශ්‍රමිකයන් පහළොස් දහසකට අධික පිරිසක් සහභාගි වූ අතර ප්‍රධාන ආරාධිත අමුත්තා ලෙස ඇමැති විමල් වීරවංශ මහතා සහභාගි විය.කුවේට් හි ශ්‍රී ලංකා තානාපති ඩී.එච්.එම්. විජේරත්න මහතා ද මේ අවස්ථාවට එක්විය. මේ උලෙළ සංවිධානය කරනු ලැබුවේ කුවෙට් ශ්‍රී ලංකා සංස්කෘතික සංගමයේ සභාපති ආචාර්ය අජිත් කවිකුමාර සහ ලේකම් රංජිත් උක්වත්ත සමඟ අනුශාසක මණ්ඩලය විසිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>13</day>
    </date>
    <link>http://www.silumina.lk/2012/05/13/_art.asp?fn=av1205137</link>
    <topic>රන්ජන් ගැහැනු චරිතයක</topic>
    <author>තුෂාරි වික්‍රමසිංහ</author>
    <content>රන්ජන් ගැහැනු චරිතයකජනපි‍්‍රය නළු රන්ජන් රාමනායක සිනමාවට නැඟෙන නවතම චිත්‍රපටයක ‘කාන්තා’ චරිතයකට රංගනයෙන් දායක වී ඇති බව පසුගිය දා අපට දැනගන්නට ලැබුණා. ඒ මීට ඉහත තිරගත වූ දෙමළ හා තෙළිගු චිත්‍රපටයක් වන ‘කාන්චනා’ චිත්‍රපටයේ සිංහල නිෂ්පාදනයට රංගනයෙන් දායක වෙමිනි. ගැහැනු හා පිරිමි ලක්ෂණ සහිත අසාමාන්‍ය චරිතයක් වන මෙම චිත්‍රපටයේ ප්‍රධාන චරිතයට රංගනයෙන් දායක වන ඔහු එම චරිතය පිළිබඳව අප සමඟ කතාබහ කළා.“මේ චිත්‍රපටය ගැන කතා කරන කොට මම රංගනයෙන් දායක වූ සුවිශේෂී චිත්‍රපටයක් ලෙස මම මෙය දකිනවා.මෙහි නම ‘මායා’. එහි ප්‍රධාන චරිතය වන ‘මායා’ගේ චරිතයට තමයි මම පණ පොවන්නේ. මේ තුළ ගැඹුරු කතාවක් සමාජයට යහපත් පණිවුඩයක් ලබා දෙන කතා පුවතක් අන්තර්ගත වෙනවා.විශේෂයෙන්ම ස්වභාවිකව ලිංගික විපර්යාසයකට ලක්වුණු අයකුට සමාජයෙන් වෙන අසාධාරණය ගැන වගේම ඔහුට සමාජය තුළදී මුහුණපාන්නට වන ගැටලු එනම්, ඔහු සමාජයේ කොන් වන අයුරු රැකියාවකට ගියත් එහිදී සිදුවන හිරිහැර, කොන්වීම් වගේම සමාජය තුළ ඔහුට හිමි තැන නොදීම වැනි කරුණු රැසක් ගැන මෙහිදී කතාබහට ලක්වෙනවා.ඔහු නොකළ වරදකට සමාජය සලකන ආකාරය මෙයින් නිරූපණය වෙනවා. ඇත්තටම සාරියක් ඇඳගෙන හාස්‍ය මුසු හැඟීමක් දනවන ගැහැනු පිරිමි මිශ්‍ර චරිතයක් තමයි ‘මායා කියන්නේ.තවමත් රූගත වෙමින් තිබෙන මෙම චරිතය නිරූපණය කිරීමේදී මගේ රඟපෑම්, රූප විලාසය මේ හැම දෙයක් ගැනම මේ වන විටත් විවිධාකාර වූ ප්‍රතිචාර ලැබෙමින් පවතිනවා. මම මේ වකවානුවේ නිර්මාණය වන ඉතාම හොඳ චිත්‍රපට කිහිපයකම ප්‍රධාන චරිත නිරූපණය කරනවා. ඒ ගැන ඇත්තටම දැනෙන්නේ සතුටක්. මාත් සමඟ ‘මායා’ චිත්‍රපටයට රංගනයෙන් පුබුදු චතුරංග, උපේක්ෂා ස්වර්ණමාලි ඇතුළු නළු නිළි පිරිසක් දායක වෙනවා. මේ දිනවල මෙහි රූගත කිරීම් කොළඹදී සිදු වෙනවා.මේ චිත්‍රපටය ‘කාන්චනා’ චිත්‍රපටය ඇසුරින් නිර්මාණය වුණත් එම කතාවම මෙහි අන්තර්ග වෙන්නේ නැහැ. එය තරමක් වෙනස් ආකාරයට තමයි නිර්මාණය වන්නේ. මෙහි අධ්‍යක්ෂණය ඉන්දියානු නිර්මාණවේදියකු වන ආරු විසින් ද කැමරාකරණය ඉන්දියානු කැමරා ශිල්පියකු වන ක්‍රිෂ්ණා විසින් ද සිදු කරනු ලබන අතර වේෂ නිරූපණය මෙරට වේෂ නිරූපණ ශිල්පියකු වන නලීන් විසින් ද සිදු කරනු ලබයි.තුෂාරි වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>13</day>
    </date>
    <link>http://www.silumina.lk/2012/05/13/_art.asp?fn=av1205138</link>
    <topic>ඔෂින් ආයෙත්</topic>
    <author>ඉනෝකා පෙරේරා බණ්ඩාර</author>
    <content>ඔෂින් ආයෙත්කලෙක මෙරට ළමා පරපුර මෙන්ම වැඩිහිටියන් ද අමන්දානන්දයට පත් කළ ඔෂීන්, මේ මස 25 වැනිදා සිට ජාතික රූපවාහිනියෙන් යළි විකාශය කෙරේ. අතිශය සුන්දර සහ ආදර්ශවත් කතා මාලාවක් වන ‘ඔෂීන්’ දස වසරකට පසු මෙසේ ළමා පරපුරට පිදෙනුයේ ජපන් ලංකා මිත්‍රත්ව පදනමෙන් ලද තිළිණයක් ලෙසිනි.ශ්‍රී ලංකා රූපවාහිනි සංස්ථාවේ හඬ කැවීම් ඒකකයේ අධ්‍යක්ෂ අතුල රන්සිරිලාල් සමඟ මේ කතාබහ, යළි මෙරට පේ‍්‍රක්ෂකයා වෙත එන ‘ඔෂීන්’ පිළිබඳවය.‘ඔෂීන්’ තවම සුන්දර මතකයක්...ඇත්තටම ‘ඔෂීන්’ තමයි මෙරට හඬ කැවූ ප්‍රථම දීර්ඝතම කතා මාලාව. ඒ කාලෙ ‘ඔෂීන්’ ලබපු ප්‍රතිචාර කොයිතරම් ද කිව්වොත්, පේ‍්‍රක්ෂක ඉල්ලීම් නැවත නැවත ආවා ‘ඔෂීන්’ යළි විකාශය කරන්න කියල. දස වසරකට පසු අපේ දරු පරපුරට මේ අමිල අවස්ථාව උදාවුණේ ජපන් ලංකා මිත්‍රත්ව පදනමට 60 වසරක් සපිරීම නිමිත්තෙන්. අනෙක මේ ඔවුන් අපේ රටට දීපු තෑග්ගක්.ඒ කිව්වේ...‘ඔෂීන්’ අයිති ජපානයේ N H K රූපවාහිනි ආයතනයට. රුපියල් ලක්ෂ 190 ක් N H K එකට ගෙවල ‘ඔෂීන්’ මිලදී ගත්තෙ ජපන් ලංකා මිත්‍රත්ව පදනම. ඔවුන් එය ජාතික රූපවාහිනියට නොමිලයේ පිරිනැමුවා. මෙතුවක් කල් අපිට ‘ඔෂීන්’ විකාශය කරන්න බැරි වුණේ එහි අයිතිය නැති නිසා.දැන් ඉතින් අපිට ඒ අයිතිය ලැබුණා. ‘ඔෂීන්’ විතරක් නෙවෙයි ‘ඥානකතා මල්ලී’, ‘සුසුරන්’ වැනි ජනපි‍්‍රය කාටුන් සහ නාට්‍ය ගණනාවක් ඔවුන් අපට ලබා දුන්නා. හැම වසරකම ඔවුන් අපට යම් වැඩසටහන් ප්‍රමාණයක් ලබා දෙනවා. ඒ හැම වෙලාවකම මං පළමු හෝ දෙවැනි තේරීම ලෙස නම් කළේ ‘ඔෂීන්’. ඉතින් ‘ඔෂීන්’ නැවත ලැබීම ලොකු සතුටක් සහ ජයග්‍රහණයක්.ඇත්තටම ‘ඔෂීන්’ට දැන් කොයිතරම් වයස ද...N H K රූපවාහිනිය ප්‍රථම වතාවට ‘ඔෂීන්’ විකාශය කළේ 1983 වසරේ. ඒ උදේට පැය කාලක් සහ හවස පැය කාලක් ලෙසින්. දිවා රෑ දෙකෙහිම කාර්යබහුල ජපන් ජනතාවට නැවත විකාශයක් ලෙසිනුයි හවස පැය කාල වෙන්වුණේ. ජපන් ජනතාව නැරැඹිය යුතුම කතාවක් ලෙසයි ඔවුන් ‘ඔෂීන්’ සැලකුවේ. රටවල් 59 ක මේ වනකොට ‘ඔෂීන්’ විකාශය කොට තිබෙනවා. ඒ වගේම රටවල් 14 ක් තමන්ගෙ බසින් ‘ඔෂීන්’ හඬ කවා තිබෙනවා. ඉන් නව වැනි රට අපි. 1988 - 89 කාලයේ තමයි ‘ඔෂීන්’ අපේ රටේ විකාශය වුණේ.මෙගා රැලිවලට මහා පොරයක් තිබෙන මේ යුගයෙ ඔෂීන්ට මොන වගේ තැනක් ලැබෙයිද...‘ඔෂීන්’ එක්තරා හැරවුම් ලක්ෂයක් වේවි. අද මේ රටේ දරුවො ජීවත්වෙන්නෙ සංස්කෘතික පරිහානියක් සිදුවෙමින් පවතින යුගයෙක. දරුවො ඉන්නෙ හීන ලෝකවල. දැන් හැදෙන තරුණ ළමයි බස් එකකදි නැගිටල සීට් එකක් දෙනවද... ඒ තරම් සමාජ පරිහානියක් සිදුවෙමින් පවතින කාලයක් මේක.අතුල රන්සිරිලාල්මේ මනුස්සකම්, වැදගත්කම්, අධිකරණ සංග්‍රහයක නීතිගත කරල නැහැ. නමුත් පරම්පරාවෙන් පරම්පරාවට ගලා යනවා. පවුල තුළ මේ දේවල් වගා කරන්නෙ අම්මා.‘ඔෂීන්’ කියන්නෙ 20 වැනි සියවසේ මුල් භාගයේ ජපානයේ ජීවත්වූ දුප්පත් ගොවි දැරිවියක්. වෙර වීරියෙන් - දිරියෙන් ඈ පසු කලෙක ජපානයේ අති දැවැන්ත ‘ටනකූරා’ සමාගමේ හිමිකාරිය වෙනවා. රාබු බත් පමණක් කමින් ඔෂීන් ළමයකු විදියට හුඟක් වැඩ කළා. දරුවො අට දෙනෙක් ඉන්න දුප්පත් පවුලක මේ දරුවා රස්සාවල් කළේ බඩගින්න වෙනුවෙන්මයි.දරුවන්ට වගේම මේ කතාව සමස්ත කාන්තා පරපුරටත් මහා ආදර්ශයක්. මට ඕනේ මේ රටේ දරු පරපුරට ඔෂීන් දකින්න සලස්වන්න.ඒ වෙනුවෙන්ම ඔබ ‘ඔෂීන් ‘නැවත සංස්කරණය කරනවා...ඔව්, සඳුදා සිට සිකුරාදා දක්වා හැමදාමත් හවස 6.30 - 7.30 දක්වා ඔෂීන් විකාශය වෙන්නෙ දරුවො වෙනුවෙන්මයි. විනාඩි 45 කොටස් සියයක් පමණ වන ලෙසයි මෙවර ‘ඔෂීන්’ සංස්කරණය වෙන්නෙ.මං මේ රටේ මව්පියන්ගෙන් ඉල්ලා සිටිනවා කරුණාකර ඔබේ දරුවන්ට ඔෂීන් පෙන්වන්න කියල. මොකද මේ රටේ මිනිසුන්ගෙ ජන විඥානය පුබුදුවන නාට්‍යයක් ‘ඔෂීන්’ කියන්නෙ.ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>13</day>
    </date>
    <link>http://www.silumina.lk/2012/05/13/_art.asp?fn=av12051310</link>
    <topic>IPL පිටියේ දුටු අපූරු ශ්‍රී ලාංකේය සුසංයෝගය</topic>
    <author>ඉඳුනිල් වීරරත්න</author>
    <content>IPL පිටියේ දුටු අපූරු ශ්‍රී ලාංකේය සුසංයෝගයඉන්දීය පි‍්‍රමියර් ලීග් තරගාවලිය (IPL) ක්‍රිකට් ක්‍රීඩාවේ වඩාත් ආකර්ෂණීයම සහ ජනපි‍්‍රයතම තරගාවලිය ලෙස හැඳින්වීම අතිශයෝක්තියක් නොවේ. ලොව ක්‍රිකට් ක්‍රීඩා කරන සෑම රටකම පාහේ සුපිරි ක්‍රීඩකයින් රැසක්ම අතිශයින් ආක්‍රමණශීලී ලෙස තරග වදින නිසාවෙන් අයි පී එල් තරගාවලියට මේසා විශාල ජනපි‍්‍රයත්වයක් ලැබීමට හේතුව වී තිබේ.අපේ රටේ ක්‍රීඩකයින් කිහිප දෙනකුම මෙම තරගාවලියේ දක්වන දස්කම් නිසාවෙන් අයි පී එල් ශ්‍රී ලාංකේය ක්‍රීඩා ලෝලීන් අතර ද අතිශයින් ජනපි‍්‍රය වී තිබේ.මේ අතරින් කුමා සංගක්කාර, මහේල ජයවර්ධන, ලසිත් මාලිංග, තිලකරත්න ඩිල්ෂාන් සහ මුත්තයියා මුරලිදරන් වඩාත් ජනපි‍්‍රය වෙමින් දස්කම් දක්වන අතර, ඇන්ජලෝ මැතිව්ස්, තිසර පෙරේරා සහ නුවන් කුලසේකර පිටියේ එතරම් දක්නට නොමැත්තේ අඩු තරග සහභාගිත්ව නිසා විය හැකියි.පසුගිය අප්‍රේල් 04 වැනිදා ආරම්භ කෙරුණු අයි පී එල් තරගාවලියේ මූලික වටයේ තරග 72 කි. ඉන් ඉහළම ලකුණු ලබාගන්නා කණ්ඩායම් 4 අතරින් පළමු වැන්නා සහ දෙවැන්නා අතර තරගය මැයි 22 වැනිදා ද, තෙවැන්නා සහ සිව්වැන්නා අතර තරගය මැයි 23 වැනිදා ද පැවැත්වෙයි. ඉන්පසු මැයි 25 වැනිදා, මැයි 22 තරගයේ පරාජිත කණ්ඩායම සහ මැයි 23 තරගයේ ජයග්‍රාහී කණ්ඩායම අතර තරගය පැවැත්වෙන අතර, අවසන් මහා තරගය මැයි 27 වැනි ඉරිදා දිවා රාත්‍රී තරගයක් ලෙසින් පැවැත්වේ.කෙසේ වෙතත් මේ සටහන තැබෙන මොහොත වන විට කොල්කටා නයිට් රයිඩර්ස් කණ්ඩායම තරග 12 කට සහභාගි වී තරග 8 ක් ජයගෙන 3 ක් පරාජය වී 1 ක් විසඳුමකින් තොරව ප්‍රසාද ලකුණු 17 ක් ලබා පෙරමුණේ පසුවන අතර, දිල්ලි ඩාඩෙවිල්ස් පිල තරග 11 යි ජය 8 පරාජ 3 සමඟ ප්‍රසාද ලකුණු 16 ක් සමඟ දෙවැනි ස්ථානයේ ද, මුම්බායි ඉන්ඩියන් පිල තරග 11 යි ජය 7 පරාජ 4 සමඟ ප්‍රසාද ලකුණු 14 චෙන්නායි සුපර් කිංග්ස් තරග 12 ජය 5 පරාජ 6 විසඳුමකින් තොර 1 සමඟින් ලකුණු 11 ලබා සිව්වැනි ස්ථානයේ ද පසුවෙයි.ඉන්පසු පිළිවෙළින් රෝයල් චැලෙන්ජර්ස් බැංගලෝර් ප්‍රසාද ලකුණු 11, රාජස්ථාන් රෝයල්ස් ලකුණු 10, කිංග්ස් පන්ජාබ් ලකුණු 10, පූනේ වොරියර්ස් ලකුණු 08, සහ ඩෙකෑන් චාජර්ස් ලකුණු 05 ලෙස, 5, 6, 7, 8 සහ 9 යන ස්ථානවල පසුවෙයි.එක් පිලකට තරග 16 බැගින් ඇති නිසා ඉදිරියේදී මේ ප්‍රතිඵලය වෙනස් විය හැකි නමුත් මේ දක්වා පෙන්වා ඇති දස්කම් අනුව මොවුන් තව දුරටත් ඉදිරියෙන් සිටිනු ඇති බව පෙනේ.පසුගියදා (06 වැනිදා) 2012 අයි පී එල් තරග වාරයේ 50 වැනි තරගය පැවැත්වුණේ ශ්‍රී ලාංකේය අපට අපූර්ව වූ සිහිවටනයක් ඉතිරි කරමිනි. ඒ මෙම තරගය කුමාර් සංගක්කාරගේ නායකත්වයෙන් යුතු ඩෙකෑන් චාජර්ස් පිලත් විරාත් කෝලිගේ නායකත්වයෙන් යුතු රෝයල් චැලෙන්ජර්ස් බැංගලෝර් පිලත් අතර පැවැත්වීමත් සමඟ පිටියේ දක්නට ලැබුණු අපූරු ශ්‍රී ලාංකේය සුසංයෝගය හේතුවෙනි.මෙම තරගයේ කුමාර් සංගක්කාර එක් පිලක සිටි අතර අනෙක් පිලේ තිලකරත්න ඩිල්ෂාන් සහ මුරලිදරන් සිටියහ. තරගයේ විනිශ්චයකාරවරයකු ලෙස කුමා ධර්මසේන කටයුතු කළේය. තරගයේ තීරකවරයා වූයේ (match referee) රොෂාන් මහානාමයි.රොෂාන් මහානාම යනු ශ්‍රී ලාංකේය ක්‍රිකට් වංශ කතාවේ දැවැන්තයෙකි. පන්දු රැකීමේ විශිෂ්ටයෙකි. 1996 ලෝක කුසලාන ජයග්‍රාහී කණ්ඩායමේ ප්‍රබල සාමාජිකයෙකි. සනත් ජයසූරිය සමඟ එක්ව ටෙස්ට් තරගයකදී දෙවැනි කඩුල්ල වෙනුවෙන් ලකුණු 576 ක ලෝක වාර්තාව තැබු විශිෂ්ට පිතිකරුවෙකි.1966 මැයි 31 උපන් රොෂාන් මේ වන විට වයස 45 පසුවෙයි. ටෙස්ට් තරග 52 කට සහභාගි වී ලකුණු 2576 ලබා ඇත්තේ ශතක 04 ක් සහ අර්ධ ශතක 11 ක් සමඟිනි. එක්දින තරග 213 කදී ශතක 04 ක් අර්ධ ශතක 35 ක් සමඟ ලකුණු 5162 ක් ලබා තිබේ. ටෙස්ට් උඩ පන්දු 56 ක් සහ එක්දින උඩ පන්දු 109 ක් ලබා ගනිමින් විශිෂ්ට දස්කම් දක්වා අවාසනාවන්ත ලෙස පිටියෙන් වේදනාත්මකව සමුගත් රොෂාන් ජාත්‍යන්තර ක්‍රිකට් කවුන්සිලයේ තරග තීරකවරයෙකු ලෙස කටයුතු කරන්නේ ලක් මාතාවට ගෞරවයක් වෙමිනි.කුමාර ධර්මසේන අප කාටත් මතකයට එන්නේ ‘උනන්දුවා’ යන නාමයත් සමඟිනි. 1971 අප්‍රේල් 24 උපන් කුමාර ටෙස්ට් තරග 31 ක් ක්‍රීඩා කර ලකුණු 868 ක් ලබා ඇති අතර එක්දින තරග 141 කට ක්‍රීඩා කර ලකුණු 1222 ක් ලබා තිබේ. පිත්තෙන් පමණක් නොව පන්දු යැවීමෙන් ද දස්කම් දැක්වු කුමාර ටෙස්ට් කඩුලු 69 ක් සහ එක්දින කඩුලු 138 ක් දවාගෙන තිබේ. මේ වන විට ජාත්‍යන්තර ක්‍රිකට් කවුන්සිලයේ (Elite Pannel) තරග විනිසුරුවරයකු ලෙස කටයුතු කරන ඔහු ද ලක් මාතාවට ආඩම්බරයකි.මේ සුසංයෝගයෙන් යුතුව පැවැත්වුණු 50 වැනි තරගයේදී ඩෙකෑන් චාජර්ස් පිල පරදවා පන්දු ඕවර 18.5 කදී කඩුලු 5 ක් පමණක් දැවී ජයගන්නට රෝයල් චැලෙන්ජර්ස් පිල සමත් විය. ඩෙකෑන් චාජර්ස් පිල ඕවර 20 අවසානයේ කඩුලු 2 ක් පමණක් දැවී ලකුණු 181 ක් ලබාගත් අතර වී දේවන් පන්දු 52 කදී ලකුණු 73 ක් ලබාගත්තේය. පිළිතුරු ඉනිම ක්‍රීඩා කළ රෝයල් චැලෙන්ජර්ස් පිලේ ජයග්‍රහණයේ නියමුවා වෙමින් තිලකරත්න ඩිල්ෂාන් පන්දු 54 කදී හයේ පහර 2 ක් හතරේ පර 8 ක් සමඟ ලකුණු 71 ක් ලබා ගත්තේය.අයි පී එල් තරගාවලියේ ශ්‍රී ලංකාවේ ක්‍රීඩකයින් අතරින් ඩිල්ෂාන්, මාලිංග සහ මහේල මේ වන විට දක්ෂතා අතර සිටිති.මේ අතරින් ලසිත් මාලිංග අති විශිෂ්ට පන්දු යැවීමක නිරත වෙමින් මුම්බායි පිල ලකුණු සටහනේ 3 වැනි ස්ථානයට රැගෙන විත් තිබේ. ඔහු මේ දක්වා තරග 8 කදී කඩුලු 20 ක් දවාගෙන වැඩිම කඩුලු ලාභීන් අතර දෙවැනි ස්ථානයේ සිටී. කෙසේ වෙතත් අයි පී එල් තරගාවලිය අවසානයේ ශ්‍රී ලාංකේය සලකුණ ඉහළින්ම ඔසවා තබන්නට අපේ ක්‍රීඩකයින්ට හැකි වනු ඇත.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>13</day>
    </date>
    <link>http://www.silumina.lk/2012/05/13/_art.asp?fn=av12051311</link>
    <topic>සීතා (හිරු) එළිය දුටු සීතා එළිය</topic>
    <author>සටහන සහ ඡායාරූප</author>
    <content>සීතා (හිරු) එළිය දුටු සීතා එළියරාමා, සීතා, රාවණා සහ හනුමාන් සොයා ඉතිහාසයට ගිය ගමනක්සීතාඑළියේ සීතා කෝවිලමෙය රාවණ පුරාවෘත්තයට අදාළ ලංකාවේ ඓතිහාසික ස්ථාන පිළිබඳව ලියැවෙන ලිපි පෙළක පළමුවැන්නයි. පළමු ලිපියෙන් අවධානය යොමු කරන්නෙ සීතා එළිය පිළිබඳවය.සීතාඑළිය ගම කරුණු කීපයක් අතින්ම අතිශය වැදගත්කමක් උසුලයි. එය නුවරඑළියට කිලෝ මීටර් 7 ක් නුදුරින් බදුල්ල මාර්ගයේ දී හමුවන ගොවි ගම්මානයකි. එය මීට වසර පන්දහස් ගණනකට පෙරාතුව රාම - රාවණා යුද්ධය නිසා ප්‍රකට වූ ගම කි. එනම් අබුද්ධෝත්පොද කාලයේ සිදුවූ සිදුවීමකට සම්බන්ධය. ගෞතම සම්මා සම්බුදුරජාණන් වහන්සේ ලොව පහළ වී ගත වී ඇත්තේ වසර 2600 කි. ඊටත් වසර 2400 කට පෙර සිදුවූවකි රාම - රාවණා මහා සංග්‍රාමය.“සීතා” සහ “එළිය” යන වචන දෙකේ එකතුවෙන් “සීතාඑළිය” නම සෑදී ඇත. සීතා යනු රාමගේ බිරිඳ වූ රූමත් සීතා දේවියයි. ඇය “එළිය” දුටු ප්‍රදේශය “සීතාඑළිය” විය. රාම, ලක්ෂමණ (රාමගේ සොහොයුරු) සහ සීතා දේවිය එවකට වනවාසී ජීවිත ගත කරමින් සිටියහ. පදිංචි ගෘහයෙන් බැහැරව ඈත දුර ප්‍රදේශයකට ගොස් වනාන්තරගතව කුටියක් තනාගෙන භාවනානුයෝගීව දොළොස් වසරක් වාසය කිරීම වනවාසී ජීවිතය යනුවෙන් හැඳින්වෙයි.එවකට ලංකාව පාලනය කළේ යක්ෂ ගෝත්‍රික රාවණා රජුය. රාවණා බදුල්ල අග නගරය ද, නුවරඑළිය දුර්ගම නගරය ද කරගෙන රට පාලනය කළේය. ඔහුගේ නැගණිය වන සුර්පනකා රූමත් සීතා පිළිබඳ පුවත රාවණාට අනාවරණය කරයි. සුර්පනකාගේ වර්ණයෙන් නිර්මාණය වූ රූමත් සීතා තමාගේ මෙහෙසියක කර ගත යුතු යයි රාවණා සිතයි.දඬු මොනර යන්ත්‍රයේ නැගී රාමගේ කුටියට යන රාවණා සීතාගේ රූපශ්‍රීයෙන් වශී වෙයි. එවේලෙහි රාම හෝ ලක්ෂමණ කුටියෙහි නැත. ලද අවසරයෙන් රාවණා සීතා පැහැරගෙන දඬු මොනරයේ නැගී ලංකා පුරයට විත් ඇය අශෝක වනයේ අඳුරු ගල් ගුහාවක් තුළ සිරගත කොට තබයි. දිගු කලක් අඳුරේ විසීමේ හේතුවෙන් සීතාට ඇස් රෝගයක් වැළඳෙයි. එය සුවපත් කරන්නට නම් ඇය හිරු එළිය වදින තැනකට ගෙන යා යුතු විය. එසේ ගෙන ආ ස්ථානය සීතාඑළිය නමින් ප්‍රකට විය.හග්ගල කන්දපුරාණයේ ඌවේ සිට කොත්මලේ දක්වා අඩි පාරක් විහිදී තිබුණේ මෙම ස්ථානය හරහාය. හාත්පස පෙදෙස වනාන්තරගතය. මෙමඟෙහි කලාතුරකින් හෝ යන එන්නන්ට මෙම ස්ථානයේ දී ආශ්චර්යයවත්, අද්භූත සිදුවීම්වලට මුහුණ පෑමට සිදුවිය. මෙතැන හාස්කම් සහිත තැනකියි සිතූ ඔවුහු එහි වූ ගසක් මුල ගලක් තබා, ඒ මත පහනක් දල්වා, පුද සත්කාර පවත්වා ගමන් - බිමන් යාමට ඊමට පුරුදු වූහ. පසු කලදී මෙහි කුඩා කෝවිලක් ඉදි විය. වන්දනාමාන කෙරෙන පිරිස් වැඩිවෙත්ම එහි වැඩි දියුණු කළ කෝවිලක් ඉදිවූ අතර සීතාඑළිය සීතා අම්මාන් කෝවිල නමින් හඳුන්වන්නේ එයයි. මෙතැන පසුකොට යන - එන රියැදුරෝ වාහනය නවත්වා පඬුරු පුදා ආශීර්වාද ලබාගෙන යාම අද ද පුරුද්දක් ලෙස කරති. සීතාඑළිය ගම වඩාත් ප්‍රචලිතව ඇත්තේ මෙම කෝවිල නිසාවෙනි.මෙම කෝවිල පිළිබඳ පබැඳුණ කතා ගණනාවකි. හනුමාන් දේවත්වයෙන් යුතුව වැඩ සිටින්නේ මෙම කෝවිලෙහි බවට ද මතයකි. මල් තටුවක් තබා අඳුන බලන වේලෙහි හනුමාන් පිටත්ව එන්නේ මෙම කෝවිලේ සිට බව කියනු ලැබේ. කෝවිල අවට දේවතා එළි ගමන් කරනු දුටුවන් ද ඇත.පුරාණයේ කුඩා කෝවිලක්ව තිබියදී මෙහි අරුම - පුදුම දේ ද සිදු වී ඇත. තමා සිතන - පතන දෙය එලෙසින්ම ඉටු වන්නේදැයි මෙතැනට පැමිණිමෙන් දැන ගත හැකි වීලු. කෝවිල් භූමියේ ගල් තලාව මත ගල් වළක් තිබුණි. එහි ජලය ද පිරී තිබුණි. තමන් සිතන - පතන දේ ඉටු වන්නේ ද - නැද්ද යන්න දැන ගැනීමට සිදුකොට ඇත්තේ ගල් වළට මල් දැමීමයි. දමන මල් ඒ අසලින් ගලා ගිය සීතා ඇළෙන් මතු වූවොත් ඉන් කියවෙන්නේ අරමුණ සාර්ථකව ඉටුවන බවයි. මල් මතු නොවීම අපේක්ෂා භංගත්වයට හේතු වේ. මෙම කරුණ අත්දුටු බොහෝ දෙනෙක් සීතාඑළියේ තවමත් වාසය කරති.සීතාඑළියේ පොළව කෙටීමේ දී හමුවන පාෂාණිභූත වූ බත් ගුලි විශේෂයක් ගැන ඇතැම්මු කියති. ගම්මුන් මේවා හඳුන්වන්නේ සීතා ගුලි හෝ සීතා කැට ලෙසය. ඒවා ගල් මෙන් තදය. බඩේ රුදාව වැනි අසනීපවලට අත් බෙහෙතක් ලෙස සීතා ගුලි භාවිතයට ගැනුණි. සීතා ගුලි ගලගා බොන්නට දීමෙන් බඩේ රුදාවන් සුවපත් වන බව ඔවුන්ගේ මතයයි. මෙය ද අත්දුටුවෝ සිටිති.හනුමාන් පිළිරුවසීතා කැට, සීතා ගුලි නමින් හඳුන්වන්නේ මොනවා ද?සඟවා තැබු සීතාට රාවණා කන්නට දී ඇත්තේ කිරිබත් ය. රාමගෙන් වෙන්ව වසන්නට සිදුවීමෙන් පි‍්‍රය විප්‍රයෝගයෙන් පෙළුණු සීතා ආහාර වර්ජනය කළාය. ඇය කිරිබත් දසත විසිකර දැමුවාය. පාෂාණීභූත වී වර්තමානයේ පවා පොළව කෙටීමේ දී හමුවන්නේ මෙම කිරිබත් ගුලිය. ප්‍රදේශවාසීහු ඒවා සීතා කැට හෝ සීතා ගුලි ලෙසින් හඳුන්වති.පුරාණයේ වූ අශෝක මල් වනයේ ශේෂ වූ අශෝක ගස් වර්තමානයේ දී පවා සීතාඑළිය ප්‍රදේශයේ ද, අවට ප්‍රදේශවල ද අතන - මෙතන තිබෙනු දක්නට ලැබේ. මෙය ශීඝ්‍රයෙන් වඳවීගෙන යන ගස් විශේෂයකි. රතු පැහැති අලංකාර මල් පොකුරක් සහිත රළු කොළවලින් යුත් අශෝක ගස ඇඹුරුණු අතු - පතරින් යුක්තය.අනූව දශකයේ පමණ රාම - රාවණා සහ සීතා ප්‍රවාදය සනාථ කරන ආකාරයේ සාධකයක් සීතාඑළියේ ඉඩමකින් හමු වී ඇත. ඉඩම අයිතිකරු එහි වළක් කපන්නට තීරණය කළේ වත්තේ වගාවන්ට දැමීම සඳහා වතුර ලබා ගැනීමටය. වළ අඩි 8 - 10 ප්‍රමාණයේ ගැඹුරැතිය. හතරැස්ව කැපු ළිඳේ එක් බිත්තියකින් හනුමාන්ගේ පිළිරුවක් මතු විය. එය බිත්තිය පුරාවටම මතුවූවකි. පිළිරුව කිසියම් පාෂාණයකින් නිර්මාණය වී තිබු බව දුටුවෝ කියති.පිළිරුව ගැන ආරංචි ලැබුවෝ දසතින්ම එහි ඇදී ආහ. ඇතැම්හු වළට පඬුරු පිදූහ. වත්පිළිවෙත් කළහ. එහෙත් ඉඩම අයිතිකරුට සිදුවූයේ විශාල විනාශයකි. පැමිණියවුන් වත්තේ ඇවිදීම හේතුවෙන් වගා විනාශ විය. ඔහු වළ වසා දැම්මේය. මෙම වළ නැවත විවෘත කොට එහි පුරාවිද්‍යාත්මක ගවේෂණයක් සිදුකළ යුතු යයි වගකිව යුතු ආයතනවලට දැනුම් දෙනු කැමැත්තෙමි.ඉන්දියාවේ සිට පැමිණි පොහොසත් හින්දුහු මෙම ඉඩම මිලදී ගැනීමට බලාපොරොත්තුවෙන් පැමිණියහ. ඔවුන්ගේ අරමුණ වූයේ එහි හනුමාන් කෝවිලක් ඉදි කිරීමයි. එහෙත් ඉඩම විකිණිම හිමිකරු ප්‍රතික්ෂේප කළේය. මාස කීපයක ඇවෑමෙන් ඉඩම පාළුවට යන්නට විය. එහි සිදු කළ වගා කිසිවක් සාර්ථක වූයේ නැත. ඔහුගේ දේපළ නැති භංගස්ථාන විය. අවසානයේ අන්ත දිළිඳු තත්ත්වයකට පත් වූ ඔහු ඉඩම අන් අයෙකුට විකුණා දමා ප්‍රදේශය අතහැර ගියේය. අලුත පදිංචි වූ අයට ද ඉඩමෙන් ප්‍රතිඵලයක් නොවීය. එබැවින් ඉඩම කෙටි කලකදී කීප දෙනෙකු අතට මාරු විය.සීතාඑළිය ප්‍රදේශය මැණික් උල්පතකි. ඉතා අනඟි වටිනා නවමු මැණික් සීතාඑළිය පොළවෙන් ලැබුණි. ඇතැම්මු හිටිඅඩියේ පොහොසත් වූහ. එසේ වූයේ මැණික් ලැබීමේ හේතුවෙනැයි කියනු ලැබේ. සීතාඑළිය ආසන්නයේ මහාමාර්ගයේ එක් වංගුවක් හැඳින්වෙන්නේ ද මැණික් වංගුව කියාය. මැණික් වංගුවට පහළ ප්‍රපාතයේ ගල් ගුහාවක් ඇතැයි ද, එහි චීවරධාරියෙකු විසුවේ යයි ද, එම ස්ථානයේ මැණික් ගැරුවේ යයි ද ප්‍රදේශවාසීහු කියති. අද ද රක්ෂිත ආශි‍්‍රතව හොරෙන් මැණික් ගරන්නන් බහුලය.සීතාඑළිය ගමේ තැනින් තැන ගල් ගුහා තිබුණු බව ද ඒවා කඩා බිඳ දමා හෝ වසා දමා විනාශයට පත්කොට ඇතැයි ද ගම්මු පවසති. සීතා දිය නෑ දිය පිහිල්ල ගම ඉහත්තාවේ කැලයේ ඇති බවට ද මතයකි.පින්බිමක් වූ සීතාඑළියේ සැඟවුණු නිදන් පිළිබඳව ද ගෙතුණු කතා අනන්තය. බොහෝ දෙනෙකුට නිදන්වලින් වස්තුව ලැබී ඇත. රත්තරන් කාසි, රත්තරන් සුර, රත්තරනින් කළ දඬු මොනර යන්ත්‍රයේ ආකෘතියක් ද ඒ අතර වී යයි ඇතැම්හු පවසති. ලද නිදන් පිළිබඳ අනාවරණය කරන්නට ගම්මුන් දක්වන්නේ බියකි. ඊට හේතුව නිදන් ලද්දවුන්ගෙන් තමනට කරදර එළඹිය හැකි බැවිනැයි ඔවුහු පවසති.ලබන සතියේ තව කොටසක්සටහන සහ ඡායාරූපසිරිසේන දේවපි‍්‍රයකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>13</day>
    </date>
    <link>http://www.silumina.lk/2012/05/13/_art.asp?fn=av12051312</link>
    <topic>අමිතගේ විකට විට සහ මනෝරත්න</topic>
    <author/>
    <content>අමිතගේ විකට විට සහ මනෝරත්නඅමිත අබේසේකර නාමය මුලින් ම අප මතකයෙහි රැඳෙන්නේ ‘අමිතගේ විකට විට’ නමැති ජනප්‍රිය කාටුනයත් සමඟිනි. ඉන්පසු ඔහු ‘දිවයින’ ට රාලහාමි ඇන්දේය. කාටුන් චිත්‍ර ශිල්පියෙකු ලෙස සිංහල පුවත්පත් සඟරාදියට සිය දායකත්වය ලබා දුන් අමිත පසු කාලයකදී ඉංග්‍රීසි පුවත්පත් සමඟ මිතුරු විය. ‘ද අයිලන්ඩ්’ පුවත්පතට ඔහු සැපයූ ‘දිස් ඊස් මයි අයිලන්ඩ්’ සහ ‘මයි අයිලන්ඩ් ඔෆ් සන්ඩේ’ නමැති උපහාසාත්මක තීරු ලිපි ඉතා ජනප්‍රිය වෙමින් දිගු කලක් මුළුල්ලේ පැවතියේ ය.මට අමිත හඳුනාගන්නට ලැබුණේ, අජිත් සමරනායක මඟිනි. මුදලිඳු අබේසේකර ගේ පුතෙකු ලෙසින් උපතින් ම ඉහළ පෙළැන්තියේ සාමාජිකත්වය ලැබුව ද, අප දුටු අමිත ඉතා නිරහංකාර, චාම්, තැන්පත්, මිත්‍රශීලී පුද්ගලයෙක් විය. වෘත්තියෙන් ගුරුවරයෙකු වූ අමිත සවස් භාගයන්හි කාටුන් අඳින්නට පත්තර කන්තෝරු පැත්තේ එන්නට පුරුදුව සිටියේ ය.වැඩි බස් නැති වුව ද, රස බස් ම තෙපළුැ අමිත , සිංහල - ඉංග්‍රීසි භේදයකින් තොරව දෙපිරිස ම ඇසුරු කළේ ය. ඔහුගේ සිනා කතා මල්ල හැම විටම පිරී ඉතිරී පැවතුණි. දන්නා අඳුනන උදවිය ඒ මල්ලට එබෙන අතර ම එය පිරවීමට උදව් කළෝ ය. සමහරුන් තැපෑලෙන් ද කතා එවු අතර ඉන් හොඳ ඒවා, ‘මයි අයිලන්ඩ්’ තීරුවෙහි දක්නට ලැබුණි. අමිතට හොඳ කතාවක් කියූ විට ඔහුගෙන් ගත මනාවක් ද ලැබෙන බවට කටකතාවක් ද පැතිරුණි.හොඳ කාටුන්කාරයෙකු සතුව පින්සල් තුනක් ඇත. එකක් සාමාජයිකය. දෙවැන්න දේශපාලනිකය. තෙවැන්න උපහාසාත්මක ය. අමිත ද මේ පින්සල් තුනෙන් ම වැඩ ගත්තේ ය.අමිතට ගලා එන ඇතැම් සිනා කතා, පත්තරයක පළ කිරීමට නුසුදුසු ය. එහෙත් ඔහු ඒවා තම පත්තර සගයින් සමඟ පවසා සිනාසෙන බව පැවසුවේ දශක දෙකතුනක කාටුන් කට පාඩමින් දත් කොත්මලේ සිරිසේනය. පත්තර සගයින් පිරිසක් සමඟ වාද්දුවේ විනෝද සවාරියක ගිය අවස්ථාවක අමිත අබේසේකරයන් ඔවුන් තම නිවෙසට කැඳවා ‘පොල් රා’ සංග්‍රහයක් පැවැත්වූ බව ද කොත්මලේ ට මතකය.1992 අගෝස්තු 23 දා, ‘මයි අයිලන්ඩ්’ තීරුව සඳහා අමිත තෝරා ගන්නේ ජයලත් මනෝරත්නයන් පිළිබඳව ඇසූ රස කතාවකි.70 දශකයේ මුල වේදිකා ගතවූ ‘රතු හැට්ටකාරි’ නාට්‍යය රචනා කළේ ලූෂන් බුලත්සිංහලය. නිෂ්පාදක එස්. ප්‍රේමරත්නය. එහි ප්‍රධාන නළුවා මනෝරත්නය.අනුරාධපුරයේ දර්ශනයක් සඳහා ගිය අවස්ථාවක මනෝ ඇතුළු කීප දෙනෙක්, සවස් දර්ශනයට පෙර නගරයට ගොස් ඒමට සැරසෙති.“කොයි ලෝකේ ගියත් කමක් නෑ. හරියට පහට හෝල් එකේ ඉන්න ඕනෙ. නැත්තං ඇඳුම් ඇඳ ගන්නයි, මේකප් කරන්නයි වෙලාව මදිවෙනවා.”නිෂ්පාදක අවවාදාත්මකව පවසයි. (මෙහිදී අමිත, නිෂ්පාදක ප්‍රේමරත්න වෙනුවට ලූෂන් යැයි වරදවා යොදා ඇත.)නගරයේදී පැරණි මිතුරෙකු හමුවන මනෝ සහ පිරිසට නිෂ්පාදක අවවාදය අමතක වෙයි. මිතුරාගේ සංග්‍රහ සත්කාරවලින් විඳි ඔවුන් ආපසු ශාලාවට එනවිට පහමාරක් පැනලා ය. ඒ මදිවට මනෝරත්නට කෙළින් හිටගන්නටත් බැරි ය. ඔහුගේ පය පැටළෙයි. වචන ඇදෙයි. ගොත ගැහෙයි. අනෙක් සගයින්ට නම් එතරම් ගාණක් නැති පාට ය.“මනෝට හොඳටම වෙරි. දැන් කොහොමද මේ නාට්‍යය පෙන්නන්නෙ. අද නං මං විනාශයි.”නිෂ්පාදක හිසේ අත් ගසාගෙන, කෑ ගසයි.“සීතල වතුරෙන් නාවමු. එතකොට වෙරි බහිනවා.”වේදිකා පාලක පවසයි.“තමුසෙට පිස්සුද? නහරයක්වත් පිපිරුවොත් එහෙම? තමුසෙගෙ වගේ නෙවෙයි මේක හොඳ ඔළුවක්.”මනෝට හිතවත් නළුවෙක් පවසයි.“දෙහි බෑයක් ඉස්මුදුනේ ගාලා, දෙහි ටිකක් මිරිකල පොවමු. අපේ හස්බන්ඩ් සූර්වෙලා ආවම මම නං කරන්නෙ එහෙමයි.”මනෝ දෙස බලා මුහුණ ඇඹුල් කරගත් නිළියක් උපදෙස් දෙයි.“කරන දෙහි කැපිල්ලක් ඉක්මනට. තව පැය භාගයයි තියෙන්නෙ.”නිෂ්පාදක කෑගසයි.කීප දෙනෙක් දෙහි සොයන්නට දිව යති. අමාරුවෙන් ඇස් ඇර වටපිට බලන මනෝ දොඩමළු වෙයි.“තමුසෙලා කාටද ඉෂකුඩිච්චි දාන්ඩ යන්නෙ. ඇයි මොකක්ද ප්‍රශ්නෙ. විශාල කරදරයක් වගේ ඈ...?”මනෝරත්නට ‘නිකට පපුවේ වදින ගාණට’ වෙරි බව ආරංචි වූ නාට්‍ය සංවිධායකයෝ ද නේඵත්‍යාගාරය දෙසට එති.එක්වරම, දිගාවී සිටි බංකුවෙන් නැගිටින මනෝ, සුපුරුදු සිනාව පායි. ඔහුට ඇති වෙරියක් නැත. කඳුළක්වත් තොල ගා ද නැත!රා කළ හතක් බීගත් නාලාගිරියා ලෙස, ‘අතිවිශිෂ්ට’ ලෙස රඟන්නට හෝ මනෝට එකම රා කළයක් වත් අවශ්‍ය නොවන බව දන්නෝ දනිති!1974 රාජ්‍ය නාට්‍ය උළෙලේදී ‘රතු හැට්ටකාරි’ නාට්‍යයේ එන ගුරුන්නාන්සේගේ චරිතය වෙනුවෙන් මනෝරත්නයන්ට හොඳම නළුවාට හිමි සම්මානය පිරිනැමුණි.පසුගිය සතියේ “ඇවිදින දිනපොත” තීරුවේ පළවූ රේමන් හාට් යන නම රේවන් හාට් ලෙස නිවැරැදි විය යුතු ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>13</day>
    </date>
    <link>http://www.silumina.lk/2012/05/13/_art.asp?fn=av12051313</link>
    <topic>BOLLYWOOD NEWS</topic>
    <author>සුජීව තේවහෙට්ටිගේ</author>
    <content>BOLLYWOOD NEWSබිපාෂාට‘ඇප්ලිකේෂන්’ ගොඩයිබිපාෂා බාසු කනස්සල්ලෙන් පසුවන බවයි බොලිවුඩයෙන් දැනගන්නට ලැබුණේ. මෙයට හේතුව, ඇය ගැන නොයෙකුත් කට කතා දිගින් දිගටම පැතිරීමලු.ජෝන් ඒබ්‍රහම් ගේ ඇසුරෙන් මිදුණාට පසුව ඇය ගැන පැතිරුණු කට කතාවල නිමක් නැහැ. බොලිවුඩ් සිනමාවේ ජනප්‍රිය නළුවන් කිහිප දෙනෙකුගේ ම නම් ඇයගේ නමත් එක්ක තවමත් වරින් වර කියැවෙනවා.“මම කා එක්ක හරි කතා කළොත්, කවුරු හරි මුණ ගැහුණොත් ඔන්න කට කතා පටන් ගන්නවා. මේවායෙ ඇත්තක් නැහැ. මම මේ බලාගෙන ඉන්නෙ මේ වැඩකට නැති කතා නවතින්නෙ කවදද කියලයි.මනුස්සයෙක් මුණ ගැහිල කතා බහ කරන්න බැරිද? එහෙම හමුවුණාම කාටවත් කියන්න පුළුවන්ද මම එයාට ප්‍රේම කරනවා කියලා? හැබැයි මට දවස ගාණෙ මගේ ආදරය ඉල්ලාගෙන ‘ඇප්ලිකේෂන්’ නම් ලැබෙනවා.”බිපාෂා අසතුට මැද්දේ පුංචි සිනහවක් නඟමින් කියා සිටියා.සැබෑ නිළියකගේ කතාවක්මධූර් භන්දර්කාර් අධ්‍යක්ෂණය කරන ‘හෙරොයින්’ චිත්‍රපටය ගැන බොලිවුඩ්පුරයේ බොහෝ දෙනෙකුගේ අවධානය යොමුවී තිබෙනවා.පසුගිය මාස කිහිපය තුළ පැතිරී ගිය ආරංචියකින් කියවුණේ මේ චිත්‍රපටයේ කතාවට පදනම් වී ඇත්තේ බොලිවුඩ් සිනමාවේ ජනප්‍රිය නිළියකගේ පෞද්ගලික ජීවිතය බවයි. ඇතැම් අය කීවේ ඒ. මනීෂා කොයිරාලගේ ජීවිත කතාව බවයි.නමුත් අධ්‍යක්ෂවරයා කියා සිටින්නේ ‘හෙරොයින්’ චිත්‍රපටයට කිසිදු සැබෑ නිළියකගේ චරිත කතාවක් මුසුවී නැති බවයි. මේ චිත්‍රපටයට පාදක වී තිබෙන්නේ සිනමා නිළියක ගේ ජීවිත කතාවක් බව ඇත්තක්.ඒ නිළිය චිත්‍රපටයේ හැඳින්වෙන්නේ ‘මහි’ යනුවෙන්. මේ නිසා බොහෝ දෙනා ඒ නිළිය මධුබාලා හෝ මනීෂා කොයිරාල විය හැකි යැයි ද පැවසුවා. සමහරු කීවේ ඒ චරිතය හොලිවුඩ් නිළි මැරිලින් මොන්රෝ ගේ බවයි.“මම මහීගෙන් නිරූපණය කළේ වත්මන් යුගයේ තරුණියයි. ඇයගේ ජීවිතයේ නැගීම් සහ වැටීම් මේ කතාවෙන් කියවෙනවා. සැබෑ සිනමා නිළියකගේ චරිතයක් මේ කතාවට ගෑවිලාවත් නැහැ” අධ්‍යක්ෂ මධූර් පැවසුවා.අනුශ්කාට සුබ උපන් දිනයක්මැයි පළමුවැනිදා අනුශ්කා ශර්මාගේ 24 වැනි උපන් දිනය යෙදී තිබුණා. මේ වෙනුවෙන් පැවැත්වුණු උපන් දින උත්සවයට ඇයගේ පවුලේ සියලුම දෙනාත් මිතුරු මිතුරියන් රැසකුත් සහභාගි වුණා.මේ උපන් දින උත්සවය නිසා අනුෂ්කාට මේ දිනවල තිබෙන කාර්ය බහුල වාතාවරණයෙන් මිදී විවේකයෙන් සහ විනෝදයෙන් කාලය ගත කරන්නට හැකිවුණා.අනුෂ්කා දින ගණනාවක් තිස්සේ දවසේ පැය 24 තුළ ම චිත්‍රපට රූපගත කිරීම්වලට එක් වී සිටියා. ඒ, විශාල් භාරද්වාජ් අධ්‍යක්ෂණය කරන ‘මත්රුකි බිජ්ලිකා මන්දෝලා’ චිත්‍රපටය වෙනුවෙන්.එහි අනුෂ්කා රඟපාන්නේ ඉම්රාන් ඛාන් එක්කයි. ඒ අතරේදී වෙළෙඳ දැන්වීම් කිහිපයකත් ඇය රඟපෑවා. මේ වැඩ කටයුතු විතරක් නොවෙයි. වේදිකා ප්‍රසංග කිහිපයකටත් ඇයට සහභාගිවන්නට සිදුවුණා.අනුෂ්කා ගේ 24 වැනි උපන් දින උත්සවය පැවැත්වුණේ ඇය අලුතෙන් මිලදී ගත් නිවෙසේ දී යි. ඇයගේ දෙමව්පියන් පදිංචිව සිටින්නේ බෙන්ගලුරු ප්‍රදේශයේයි.‘සායිෆීනා’ කොහේ ගිහින්ද?සායිෆ් අලි ඛාන්, තම පෙම්වතිය කරීනා කපූර් සමඟ පසුගියදා දීර්ඝ විදේශ සංචාරයකට එක් වුණා. පසුගිය සති ගණනාවක් තිස්සේ චිත්‍රපට රූපගත කිරීම් වෙනුවෙන් කාලය මිඩංගු කළ මේ දෙදෙනාට කිසිදු විවේකයක් තිබුණේ නැහැ.කරීනා ‘තලාෂ්’ නම් වූ අලුත්ම චිත්‍රපටයේ රූපගත කිරීම් වලට සහභාගි වී තමන්ට නියමිත රඟපෑම් නිම කර තිබුණා. ඒ අතරේදී ‘හෙරොයින්’ චිත්‍රපටයේ රඟපෑම් වලටත් කාලය වෙන් කළා. තවම මේ චිත්‍රපටයේ රූපගත කිරීම් නිමවී නැහැ.සායිෆ් නිෂ්පාදනය කරන ‘කොක්ටේල්’ නම් වූ චිත්‍රපටයේත් රූපගත කිරීම් පසුගිය දිනවල පැවැත්වුණා. ඔහුගේ තවත් නිෂ්පාදනයක් වූ ‘ඒජන්ට් විනෝද්’ තිරගත කිරිම ඇරඹුණේ මාර්තු මාසයේදීයි.මේ චිත්‍රපට රූපගත කිරීම් ඇරඹුණේ මාර්තු මාසයේදී යි. මේ චිත්‍රපට රූපගත කිරීම් සහ තිරගත කිරීම් වැඩ වලින් නිවාඩු ලබාගත්ත සායිෆ් සහ කරීනා පිටත්ව ගියේ මොන රටට දැයි කිසිවෙකු දන්නේ නැහැ.සමහරු නම් කියන්නේ ඔවුන් දෙදෙනා ස්විට්සර්ලන්තයට ගිය බවයි.දීපිකාගේ අලුත් තාත්තාදීපිකා පදුකෝන් රඟපාන දෙමළ චිත්‍රපටය, ‘කොචඩයියාන්’. මෙහි ඇය රඟපාන්නේ සුපිරි නළු රජ්නි කාන්ත් එක්කයි. දීපිකා මේ ප්‍රවීණ නළුවාට දක්වන්නේ ඉමහත් ගෞරවයක්. ඇය රජ්නි කාන්ත් අමතන්නේ ‘අප්පා’ කියලයි.රජ්නි ගේ බිරිඳටත් ඇය එවැනිම ගෞරවයක් දක්වනවා. දීපිකා ඇය අමතන්නේ ‘අම්මා’ කියලයි.ඇත්තෙන් ම, රජ්නි කාන්ත්, දීපිකාගේ පියාටත් වඩා වයසින් වැඩිමහලු අයෙක්. ඒ නිසා ඇයට කිසිදු පැකිලීමක් නැතිව රජ්නි කාන්ත්ට ‘අප්පා’ යනුවෙන් අමතන්න පුළුවන්.ඇය මෑතකදී තම ට්විටර් පිටුවෙන් රජ්නිටත් පවුලේ සියලුම දෙනාටත් ස්තුති කර තිබුණා. ඒ ‘කොචඩයියාන්’ චිත්‍රපටය දකුණු ඉන්දියාවේ රූපගත කරද්දී ඇය වෙත දැක්වූ සහයෝගය වෙනුවෙන්.දීපිකා දැන් රජ්නිගේ දියණිය වන ජනප්‍රිය නිළි සෞන්දර්යා එක්කත් මිතුරුයි. ඔවුන් දෙදෙනා නිතරම ට්විටර් පිටුවෙන් අදහස් හුවමාරු කර ගන්න බවයි පැවසෙන්නේ. 1. උපන් දිනය - 1973 නොවැ. 72. උපන් ප්‍රදේශය - බැංගලෝරය3. උසස් අධ්‍යාපනය ලැබූ ආයතනය - සොෆියා විදුහල (ආර්ථික විද්‍යා උපාධිය සමත් වී ඇත.4. සිනමාවට සම්බන්ධ වූ අයුරු - 2001 දී තිරගත වූ ‘ලගාන්’ චිත්‍රපටයේ සහාය අධ්‍යක්ෂවරියක වීමෙන්.5. සහය අධ්‍යක්ෂවරියක වූ වෙනත් චිත්‍රපට - (i).ස්වදේශ් (ii). ‘මොන්සූන් වෙඩින්’ (iii). සාතියා (2002)6. අධ්‍යක්ෂණය කළ චිත්‍රපටය -‘ධෝබි සාත්’ (2011)7. නිෂ්පාදනය කළ චිත්‍රපට -(i). ‘තාරෙ සමීන් පර්’ (2007) (සහාය නිෂ්පාදකවරියකි) (ii). ‘ජානෙතු... යා ජානෙනා’ (2008) (සහය නිෂ්පාදකවරියකි) (iii). ‘පීප්ලි ලයිව්’ (2010)(iV). ‘ධෝබි සාත්’ (2011) (V). ‘දිල්ලි බේලි’ (2011)(8). සැමියා - අමීර් ඛාන් (චිත්‍රපට නළු)(9). විවාහ වූ වර්ෂය - 2005 දෙසැම්බර්(10). දරුවන් - අසාද් රාඕ ඛාන් (පුතා)(11). ලිපිනය - 11, Bela Vista Apartements, Pali Hill, Bandra, Mumbai 400 050.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>13</day>
    </date>
    <link>http://www.silumina.lk/2012/05/13/_art.asp?fn=av12051314</link>
    <topic>‘ඇන්ටන් ග්‍රෙගරි සිනමාවලෝකනය’ රසික ඔබ වෙත ගෙන ආ ප්‍රකාශකයා</topic>
    <author/>
    <content>‘ඇන්ටන් ග්‍රෙගරි සිනමාවලෝකනය’ රසික ඔබ වෙත ගෙන ආ ප්‍රකාශකයා’ඇන්ටන් ග්‍රෙගරි සිනමාවලෝකනය’ කෘතිය පසුගියදා පාඨක ඔබ අතට පත්වූයේ නවතම පොත් ප්‍රකාශකයකු ද ඔබට හඳුනා ගන්නට අවස්ථාව උදාවෙමින්. ඔහු මීගමුවේ ‘සමගි පි‍්‍රන්ට්හවුස් පබ්ලිෂර්’ අධිපති නලින්ද මොරායස්.”කුඩා අවධියේ ඉඳලම මගේ සිහිනය වුණේ කලාවට සම්බන්ධ වෙන එකයි. ඒකට මූලික හේතුව වුණෙත් කලාවට හිතැති පරිසරයක් කුඩා අවධියේ ඉඳලම අපේ පවුල තුළ ගොඩනැගිලා තිබුණා. විශේෂයෙන්ම මගේ තාත්තා වුණත් මුල් කාලයේ කලාකරුවන් විශාල පිරිසක් දැන හඳුනාගෙන හිටියා. විජය කුමාරතුංග මහත්මයා එහෙම දැන හඳුනාගෙන හිටියා.මම විශ්වාස කරනවා ඒ නිසාම මගේ ඇල්මත් කුඩා කාලයේ ඉඳලම කලාවට යොමුවෙලා තිබුණා කියලා. ඒ නිසායා වෙනස්ම මඟක යමින් අලුත් වෙනසක් ඇති කරමින් පොත් ප්‍රකාශ කරන්න මා පෙලඹුණේ.ඒ අතරතුරදි කාලයේදීමයි කලාවට සම්බන්ධ බන්දුල කේ. ආරියපාල මට මුණගැහුණේ. ඔහුගේ මෙම කෘතිය තුළ සැබෑ වෙනසක් මම දැක්කා. අද වෙනකොට විවිධ ක්ෂේත්‍ර ගැන පළවන කෘති පිළිබඳ පාඨක අවධානය අඩුයි. මම එය දුටු කාරණයක්. ඒ වගේම කලාව තුළ වුණත් තිරයෙන් පිටුපස ඉන්න පිරිස් විශාල වැඩකොටසක් ඉටුකළාට ඔවුන් පිළිබඳ සොයා බැලීම අඩු ප්‍රවණතාවයක් තියෙන්නේ. ඒ නිසයි ‘ඇන්ටන් ග්‍රෙගරි සිනමාව ලෝකනය’ කෘතිය ප්‍රකාශයට පත්කරන්න මම පෙලඹුණේ.ඇත්තටම මම විදෙස් රටවල් කිහිපයක සංචාරය කරද්දි මා ලබපු අත්දැකීමක් තමයි ඔවුන් හැමවිටම මිනිසුන්ට ප්‍රායෝගිකව වැදගත් වන ආකාරයට ක්‍රියාකාරකම් ඇතිව කෘති ප්‍රකාශයට පත්කරන ආකාරය. ඒ හරහා මට අවශ්‍ය වුණා මේ අභියෝගය බාරගන්න. ඒ නිසා මින් ඉදිරියට මම ප්‍රකාශයට පත්කරන සියලු කෘති පාඨකයාට පත්වෙන්නේ සාම්ප්‍රදායික ආකෘතියක නෙමෙයි. ඒ වෙනස මේ කෘති කියවීමෙන් බැලීමෙන් පාඨකයාට හොඳින් වැටහෙයි කියලා මම විශ්වාස කරනවා. විශේෂයෙන්ම මේ දිනවල කුඩා දරුවන්ට පෙර පාසලේ සිට ශිෂ්‍යත්වය සඳහා විශේෂිත ප්‍රායෝගික කෘති 50 ක් එළිදක්වන්නයි දැන් මගේ සූදානම.ඒ සඳහා විදේශීය කෘතිවල ආකෘතිය උපයෝගි කරගෙන මේ අත්හදා බැලීම් කරන්නයි මට අවශ්‍ය. ඇත්තට මා නිතරම කියන දෙයක් වෙනසක් අවශ්‍යයි කියන කාරණය. අපි හැම විටම පවතින රාමුවෙන් පිටත බැලුවොත් හොඳ නිර්මාණයක් බිහිකරන්න පුළුවන්. ඒ නිසාම වෙනස් විදිහට හිතන පතන ඕනෑම කර්තෘ කෙනෙකු වෙනුවෙන් අවස්ථාව සලසලා දෙන්නත් මම සූදානම් කියන එකත් කිව යුතුයි.විවාහක ආසියාතික ජාත්‍යන්තර තරගාවලිය 2012 (Mrs Asian International 2012) සහ සංචාරක රූ රැජන (Miss Tourism) තරග ලබන ජුනි 21 වැනිදා මැලේෂියාවේ පැවැත්වෙයි. මේ සඳහා ශ්‍රී ලාංකේය තරගකාරියන් තෝරා ගැනීම සඳහා බයෝනා ශ්‍රී ලංකා රූ රැජන (Biona Mrs Sri lanka) සහ බයෝනා විවාහක රූ රැජන (Biona Mrs Sri lanka)තරග ජුනි 08 වැනිදා කොළඹ ගලදාරි හෝටලයේ පැවැත්වීමට නියමිතය.මෙම තරග ඉසව් දෙක සඳහා තරගකාරියන් 12 දෙනා බැගින් තෝරා ගැනීමක් සිදු කරන අතර එය ලබන 19 වැනිදා සවස 2.00 සිට 5.00 දක්වා ගලදාරි හෝටලයේදී පැවැත්වෙනවා.ප්‍රවීණ විනිශ්චය මණ්ඩලයක් මගින් මෙම 24 දෙනා තෝරා ගැනෙන අතර, ඒ සඳහා සහභාගි වීමට කැමැති නිරූපිකාවන් සිළුමිණ, තරුණී, Sunday observer සහ Daily News පුවත්පත්වල පළවන කූපනය පුරවා මැයි 15 පෙර එවිය යුතුය.Miss Sri lanka තරග ඉසව්ව සඳහා වයස 18 – 26 අතර අවිවාහක පංච කල්‍යාණයෙන් පිරිපුන් යුවතියන්ට අයදුම් කළ හැකි අතර, Mrs Sri lanka ඉසව්ව සඳහා වයස 30 – 50 අතර විවාහක මනා රූ සපුවකින් යුතු කාන්තාවන් අයදුම් කළ හැකිය.සැඳෑ සාදයට අඳින විලාසිතාව සමඟ මෙම සමස්ත තරගාවලිය සඳහා ඇඳුම් නිර්මාණය සිදු කෙරෙන්නේ ප්‍රවීණ නිර්මාණ ශිල්පී මයිකල් විජේසූරිය අතිනි. ලංකාවේ අත්යන්ත්‍ර රෙදි මේ සඳහා යොදා ගැනෙන අතර ඊට අනුග්‍රාහකත්වය බස්නාහිර පළාත් කර්මාන්ත දෙපාර්තමේන්තුවයි.(craft lanka)මෙම තරගාවලි හි ජාතික අධ්‍යක්‍ෂිකාව ලෙස වාසනා දන්තනාරායන කටයුතු කරන අතර සංවිධාන කටයුතු R and V Entertainment විසින් සිදු කරයි. ගිහාන් ද සිල්වා නිල ඡායාරූපකරණය සිදු කරන අතර Sigma ආයතනය අනුග්‍රාහකත්වය දක්වයි. මුද්‍රිත මාධ්‍ය අනුග්‍රහය ලේක්හවුස් ආයතනයෙනි.කූපන් එවිය යුතු ලිපිනයSankelSigma Sanka (Pvt) Ltd No 18, Station Road Dehiwala. 0773833420, 0773833399කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>13</day>
    </date>
    <link>http://www.silumina.lk/2012/05/13/_art.asp?fn=av12051315</link>
    <topic>ගායකයකු, සංගීතඥයකු ලෙස දොරට වඩින රණවිරුවා</topic>
    <author>ඉඳුනිල් වීරරත්න</author>
    <content>ගායකයකු, සංගීතඥයකු ලෙස දොරට වඩින රණවිරුවානිශ්ශංක විජේරත්නඅපි අද අසීමිත නිදහසක් භුක්ති විඳින්නෙමු. අභීත රණවිරුවන් ඇස්, ඉස්, මස්, ලේ මෙන් ම ජීවිත පවා කැප කරමින් දශක ගණනාවක් පුරා අපේ රට වෙළාගෙන තිබූ රුදුරු ත්‍රස්තවාදය නිමා කිරීම නිසා මේ නිදහස අපට ලැබුණු බව නොරහසකි.අප සදා කෘතවේදී බවින් සිහි කරන එවන් වූ රණවිරුවන් අතර, ඔහුගේ නමත් ලියැවී තිබේ.නිශ්ශංක විජේරත්න.අද අපේ කතා නායකයා ඔහුයි.නිශ්ශංක විජේරත්න ගේ ගම මැදවච්චිය දුමින්නේගමයි.රජරට ගොවි පවුලක මුදලිහාමි සහ කුමාරි එතනා දෙමවුපියන්ට දාව 11 දෙනකුගෙන් යුත් දරු පිරිසේ 4 වැනියා ලෙස ඉපදුණු ඔහු අකුරු කරන්නේ සංගිලි කනදරාව මහා විද්‍යාලයෙන්. හේනේදී කුඹුරේදී ඇහෙන කවි, සීපද හඬ නඟා කියන්නට පුරුදු වූ නිශ්ශංකට ඒ නිසාම ඔහු උපතින් ගෙනා ගායන හැකියාව ඔප කරගන්නට අවස්ථාව ලැබෙනවා.පාසලේදී දේශීය ගායනා තරග සෑම එකකටම පාහේ ඉදිරිපත් වී ජය ලබා ගැනීමෙන් ඒ හැකියාවට වටිනාකමක් හිමිවනවා. එසේ ම ප්‍රදේශයේ පැවැති දේශීය ගායනා තරගවල ජන ගී ගැයීමෙන් ජයග්‍රහණ හිමිකරගන්නා නිසාවෙන් ඔහුගේ සිත තව තවත් ගායනය කෙරෙහි යොමු වනවා.ඒ අනුව 1982 වසරේ මැදවච්චිය තරුණ සේවා සභාවට සම්බන්ධ වන ඔහු එම හැකියාවට වටිනාකමක් එක් කරගන්නට වාසනාවන්ත වුණා. ජීවිත දේපළ විනාශ කරමින් ත්‍රස්තවාදීන් ගෙන ගිය යුද්ධයේ බිහිසුණු බව තදින් ම දැනුණේ රජරට ගම්මානවලට.“අපේ ප්‍රදේශවලට යුද්ධය තදින් බලපෑවා. ඒ සමඟම හමුදාවට බැඳුණු යාළුවො වෙඩි වැදිලා බෝම්බවලට අහුවෙලා මිය ගිහින් ගමට ගේන කොට හිතට දැනුණෙ දරාගන්න බැරි දුකක්. ඒ නිසා මටත් හිතුණා රට ජාතිය බේරාගන්න ඕන කියලා. ඒ අනුව 1986 සාමාන්‍ය සෙබළෙක් ලෙස ශ්‍රී ලංකා යුද හමුදාවට බැඳුණා.ලංකාවේ සෑම තැනකම පාහේ රාජකාරි කළා. වඩමාරච්චි, රිවිරැස වැනි මෙහෙයුම් බොහෝ ගණනකට සහභාගි වෙලා ත්‍රස්තවාදය මෙරටින් අතුගා දමන්න උපරිම දායකත්වයක් ලබා දුන්නා. එහෙත් අවාසනාවකට 1999 අවුරුද්දේ යාපනේ වාසවිලාන් වලදී මගේ දකුණු දණ හිසට වෙඩි වැදුණා. සුවවෙන්න අවුරුදු එක හමාරක් විතර ගියා. ඊට පස්සෙ යුද්ධයේදී ආබාධිත බවට පත් වුණු සෙබළුන්ගේ මානසික හා චිත්ත ශක්තිය නඟා සිටුවීමේ පුනරුත්ථාපන වැඩසටහනක් සඳහා රණවිරු සෙවණට අපව යොමු කෙරුවා.මම හමුදාවට ගියත් කලාකරුවෙක්. මේ නිසා මම සංගීතය තෝරාගත්තා. සුනිල් ජයසිරි, විශාරද නිහාල් ගමහේවා මහත්වරුන් යටතේ සංගීතය හදාරන්න අවස්ථාව ලැබුණේ ඒ අනුවයි. ‘රණවිරුවෝ’ සංගීත කණ්ඩායම බිහිවුණේ මේ කාලයේ. එහි ගිටාර් වාදකයෙක්, ඕගන් වාදකයෙක් වගේ ම ගායකයෙක් ලෙස කටයුතු කරන්න මට අවස්ථාව ලැබුණා.අවසානයේ මම ලබාගත් දැනුමත් මගේ හැකියාවත් නිසා මම සංගීත කණ්ඩායමේ ප්‍රධාන උපදේශකයා හැටියට කටයුතු කළා.”මේ ආකාරයට කුඩා කල සිට ආශාවෙන් සිටි ක්ෂේත්‍රයේ ඉදිරියට යන්නට ලැබෙන අවස්ථාවෙන් උපරිම ඵල නෙලා ගන්නා නිශ්ශංකට 2000 වසරේ එංගලන්තයට යාමට අවස්ථාව ලැබෙනවා. ඕස්ට්‍රේලියාව, නවසීලන්තය ඇතුළුව රටවල් කිහිපයකම ගීත ගායනය වාදනය ඉදිරිපත් කරමින් මාස 2 ක පමණ කාලයක් ගත කරන නිශ්ශංක යළි මවුරටට පැමිණි පසු අලුත් ම කාර්යයකට අත ගහනවා.“රණවිරුවෝ’ සංගීත කණ්ඩායමේ ඉන්න කාලෙ ගීත රචනා සඳහා තනු නිර්මාණය කර ගැනීම සඳහා ගුණදාස කපුගේ මහත්මයා කීප වතාවක් ම හමුවුණා. ඔහු මගේ හැකියාව සහ උනන්දුව දැකලා මට ගුරුහරුකම් ලබා දෙන්නට තරම් නිහතමානී වුණා.ඒ අනුව ගීත රචනා කිරීම තනු නිර්මාණය කරන්නේ කොහොමද කියල මට ඉගෙන ගන්න පුළුවන් වුණා.2008 වසරේ දී වසර 22 ක සේවා කාලය සම්පූර්ණ කරල මම හමුදා සේවයෙන් ඉවත් වුණා. දැන් මගේ උත්සාහය මගේම නිර්මාණ තුළින් ගීතමය වශයෙන් සමාජයට යහපත් යමක් කරන්න. මේ සඳහා මට ශ්‍රීමාලි ආයතනයේ අධිපති ස්වර්ණදාස හේරත් මහතා අවස්ථාව ලබාදුන්නා. පසුගිය 05 වැනිදා මගේ ස්ව නිර්මාණ ගීත 14 ක් අඩංගු ‘පෙම්වතුන් වෙලා’ සීඩී තැටිය නිකුත් වුණා.”‘පෙම්වතුන් වෙලා’ සීඩී තැටිය සඳහා නිශ්ශංක රචනා කර තනු නිර්මාණය කළ ගීත 4 ක් සමඟ මහාචාර්ය පාතේගම ඥානිස්සර හිමි, කැටවල බුද්ධසිරි හිමි, ස්වර්ණදාස හේරත්, ශාන්ත දේශබන්දු, යූ.එම්. ආරියපාල, විමාලක මුහන්දිරම්, ප්‍රසන්න දම්මලගේ, උපාලි බණ්ඩාර වීරසේකර සහ ආරාධනා ඒකනායක ගීත රචනාකර ඇති අතර විශාරද ගුණදාස කපුගේ, රෝහණ වීරසිංහ, මහින්ද බණ්ඩාර, එච්.එම්. ජයවර්ධන, දිමුතු තිලකරත්න, සුනිල් ජයසිරි, රෝෂාන් ප්‍රනාන්දු, එස්. හේරත් සමඟ ජෝර්ජ් සේනානායක තනු නිර්මාණය කර ඇත.මේ දිනවල හිරු රිදම්, වී යන එෆ්. එම්. නාළිකා වලත් රූපවාහිනි නාළිකා වලත් නිශ්ශංකගේ ගීත ප්‍රචාරය වෙයි. 183 බී 2 බොල්ලත, ගණේමුල්ල ඔහුගේ ලිපිනයයි.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>13</day>
    </date>
    <link>http://www.silumina.lk/2012/05/13/_art.asp?fn=av12051316</link>
    <topic>ඔක්කොම විශාරදලා නිසා මං විශාරද නොවුණාට කමක් නෑ</topic>
    <author>ජෝජ් රොබ්සන් ද සිල්වා</author>
    <content>ඔක්කොම විශාරදලා නිසා මං විශාරද නොවුණාට කමක් නෑසුවහසක් ශ්‍රාවක සවන් පිනවමින් ඇය ගී ගැයුවාය. ශ්‍රී ලාංකේය සංගීත ක්ෂේත්‍රයට ගීත පන්දහසකින් පමණ සුසැදි අමිල ගීතාවලියක් එක් කළ ඇගේ මධුර හ¼ඩින් තවමත් ඇය ගයන්නී ය. සිය පුතුගේ වියෝවින් කම්පනයට පත් වී දශක දෙකක පමණ කාලයක් නිහඬව සිට ඇය දැන් ශ්‍රාවක ඔබ වෙනුවෙන් යළිත් ගී ගයන්නීය.මෙවර ‘ස්වර වර්ණ’ වර්ණවත් කරන්න අප සමඟ එක්වෙන්නී ඇය ය. ඇය - සංගීතඥ, ගායන ශිල්පිනී සුජාතා අත්තනායක ය.”අවුරුදු විස්සක පමණ දිගු නිහැඬියාවකට පසුව ලබන 18 වැනිදා මං නැවතත් මගේ ඒකපුද්ගල ගී ප්‍රසංගයකින් (‘ජීවන විල මැද’) ඔබ හමුවෙන්න එනවා. මං ගීත ගායනයෙන් ඈත් වී සිටීම ගැන පසුගිය කාලය පුරාම මගේ ගීත ශ්‍රාවකයින්ගේ සිත්වල තිබුණේ ලොකු කනගාටුවක්. මගේ පෞද්ගලික තීරණයක් නිසා දිගු කාලයක් නිහඬව සිටීමෙන් ගීත ශ්‍රාවකයින්ට සිදුවූ අසාධාරණය පිළිබඳව මම අද කනගාටුවට පත්වෙනවා.””මෙම 18 වැනිදා සවස 6.30ට නෙළුම් පොකුණ රංග ශාලාවේදී මගේ ‘ජීවන විල මැද’ ගී ප්‍රසංගය පැවැත්වෙනවා. මෙහිදී සෑම යුගයක්ම නියෝජනය වන පරිදිත් මා ගැයූ සෑම ශෛලියකම ගීත ඇතුළත් වන පරිදිත් ප්‍රසංගය ඉදිරිපත් කිරීමට දැන් කටයුතු සූදානම් කර තිබෙනවා.”ඔබේ ‘ජීවන විල මැද’ ගීත ප්‍රසංගය ඇතුළත් වන විශේෂාංග මොනවාද?”විශේෂාංග කිහිපයක්ම එකතුකර තිබෙනවා. පුළුල් පරාසයක විහිදී යන මා ගයා ජනප්‍රිය වූ ගීත දහස් ගණන අතරින් තෝරා ගත් ගීත විසිපහක් මීට ඇතුළත් වෙනවා. ඊට ශාස්ත්‍රීය, සරල, ගසල්, කර්ණාටක සහ ජන ගී ආදී සෑම ශෛලියකම ගීත ඇතුළත් වීම විශේෂයි. එමෙන්ම මා ඉදිරිපත් කරන වාදන විශේෂාංගයක් ද තිබෙනවා. උඩවත්ත සහ ජනාදරී යන නර්තන කණ්ඩායම් ඉදිරිපත් කරන නර්තන විශේෂාංගයන්ගෙන් ද ‘ජීවන විල මැද’ රසවත් කෙරෙනවා. තවත් විශේෂ සිද්ධියක් මෙම ප්‍රසංගයේ දී සිදුවෙනවා. ඒ තමයි මම මගේ හේලි සහ සමින් පුතාලා සමඟත් මුනුපුරු මිනිබිරියන් වන අයෝද්, තිසෙන්, සන්දේශා සහ තිසල් සමඟත් මගේ සහෝදරයාගේ පුතා ලකල අමිල සමඟත් යුග ගී ගායනය කිරීම.”ප්‍රසංගය ඉදිරිපත් කිරීමට අතහිත දෙන්නේ කවුරුන්ද?”ප්‍රසංගයේ සංගීතය මෙහෙයවන ජගත් වික්‍රමසිංහත්, මගේ සැමියා නවරත්න අත්තනායක සමඟ පවුලේ අයත් ‘ජීවන විල මැද’ ප්‍රසංගයේ සංවිධාන කමිටුවේ හිතවතුන් කිහිප දෙනෙකුත් විශේෂයෙන් ප්‍රේම් දිසානායකත් සුවිශේෂ අතහිත දීමක් කරනවා.මෙවැනි ගීත ප්‍රසංගයක් කිරීමේ දී ප්‍රවීණ ගායන ශිල්පිනියක් ලෙස ඔබ මුහුණ දෙන අභියෝග තිබෙනවාද?”ඔව්. ඒත් ඒවා අපේ මේ සංගීත ක්‍ෂේත්‍රයේ ඇති අඩුපාඩු මිසක අභියෝග කියලා කියන්න බැහැ. ප්‍රධානම කරුණ තමයි ප්‍රවීණ ශිල්පියෙකුට ශිල්පිනියකට මෙවැනි ප්‍රසංගයක් සඳහා විද්‍යුත් මාධ්‍ය ආයතන අනුග්‍රහය ලබා නොදීම. විශේෂයෙන් ම අපට ලැබෙන මාධ්‍ය අනුග්‍රහය මදි. දැන් අප ගැයූ ගීත ප්‍රචාරය කරන්නේ කලාතුරකිනුයි. අඩුම වශයෙන් මෙවැනි කටයුත්තක් කරන වකවානුවකදී වත් අපේ ගීත විද්‍යුත් මාධ්‍ය මඟින් ප්‍රචාරය කරනවා නම් කොච්චර වටිනවාද? අවුරුදු විස්සකින් මගේ ගීතයක් රූපවාහිනිය සඳහා රූපගත කරලා නැහැ. ඉතින් මා දැන් නැවතත් පැමිණ සිටිද්දී මේ ප්‍රසංගය වෙනුවෙන් වත් මගේ ගීතයක් රූපගත කරලා විකාශය කර අනුග්‍රහයක් දැක්වීමට කිසිදු ආයතනයක් පියවර ගත්තේ නැහැ. එහෙම වෙන්නේ ඇතැම් විද්‍යුත් මාධ්‍ය ආයතනයන්හි වගකිව යුත්තක් සුජාතාව දන්නේ නැති අය නිසා වෙන්න ඇති. කිසියම් ක්ෂේත්‍රයක ප්‍රවීණයින්ට මෙලෙස සැලකීම සදාචාරාත්මක ද යන වග ඔවුන්ම විමසා බලා දැනගන්න ඕනේ.”මීට ඉහත පැවැත්වූ ඔබේ ඒකපුද්ගල ගී ප්‍රසංග පිළිබඳ මතක සුවඳ බිඳක් අවදි කරමු ද?”මගේ ප්‍රථම ඒක පුද්ගල ගීත ප්‍රසංගය ‘ඇසි මිහිර’ 1974 දී කොළඹ නව රඟහලේ දී පැවැත්වූවා. 1976 වසරේ දී ‘ස්වරම්’ නමින් දෙමළ ගීත ඇතුළත්ව බම්බලපිටියේ කදිරේෂන් ශාලාවේදී පැවැත්වූ ප්‍රසංගය මෙන්ම 89, 90 වසරවලදී ඉන්දියාවේ නාග්පූර් නගරයේ දී පැවැත්වූ ‘සුජාතා ස්වර සංගීත්’ ප්‍රසංගයත් විශේෂයි. ඉස්ලාම් ගී ඇතුළත්ව මරදාන ටවර් රඟහලේ පැවැත්වූ ‘ඉලම්පිරෙයි ගී තන්ගල්’ ප්‍රසංගයත් අමතක වෙන්නෙ නැහැ.”ඔබ භාෂා ගණනාවකින් ගී ගායනය කළා නේද?”1950 දී මම ‘මල් සේ දිලේවා’ ගීතය ගායනා කරමින් ගායිකාවක ලෙස ක්‍ෂේත්‍රයට එක්වුණු දා ඉඳලා මේ වනතුරු විවිධ භාෂාවලින් ගැයූ ගීත දහස් ගණනක් පටිගත කර තියෙනවා. දෙමළ, හින්දි, නේපාලි, බෙංගාලි, මරාටි සහ උර්දු වැනි භාෂාවලින් නිර්මිත ගීතත් මං ගායනා කළා. මම සිංහල සහ දෙමළ අංශයන්හි විශිෂ්ට ශ්‍රේණියේ ගායිකාවක් දෙමළ ගීත දාහක් පමණ මං ගායනා කරලා තිබෙනවා. ඒ වගේම දෙමළ චිත්‍රපට 19කට පසුබිම් ගීත ගායනා කරලත් තිබෙනවා.”ඔබ සංගීත විශාරද සුජාතා අත්තනායක යනුවෙන් ඔබව හඳුන්වනවාට අකැමැති ඇයි?”ඔක්කොම විශාරදලා හින්දා. එතකොට ඔක්කොම විකාර වෙනවා. මං සංගීත විශාරද උපාධිය ලැබුවේ 1976 දී. ඒත් මං ආසා නැහැ එහෙම හඳුන්වනවාට. උපාධියට අදාළ දැනුමෙන් මෙහෙවරක් කරන්නයි මට ආසාව තිබුණේ.”එදා ගී තවමත් ජනප්‍රියත්වයේ පවතින රහස ලෙස ඔබ දන්නේ කුමක්ද?”හින්දි ආදි වෙනත් තනු ඇසුරෙන් හැදූ ගීත හැරුණාම එදා ස්ව නිර්මාණ ලෙස බිහි වූ ගීත ගණනාවක්ම තිබෙනවා. තවමත් ජනප්‍රියත්වයේ රැඳී තිබෙන මා ගැයූ එවැනි ගීත බොහොමයක් වර්තමානයේ දී ගායනා තරග සඳහා ඉදිරිපත් වන නවක ගායිකාවක් නිතර ගායනා කරනු මං අහලා තියෙනවා. එලෙස එදා ගී තවමත් ජනප්‍රියත්වයෙන් පවතින රහස ලෙස මට හැඟෙන්නේ නම් එදා ගීතවල තනු නිර්මාණයන්ගේ වූ රස පූර්ණභාවයයි. අද නිර්මාණය වෙන තනු රස නැහැ. නාද මාලා අනුව ගැළපෙන අරුත්බර පදමාලා නැහැ.”ඔබ පවසන්නේ වත්මන් පරම්පරාවේ රස පූර්ණ ගී නිර්මාණකරුවන් නැති බැව් ද?”නැහැ. රස පූර්ණ තනු නිර්මාණය කිරීමේ හැකියාව තියෙන සංගීතඥයින් මෙන්ම අරුත්බර පදමාලා ලියන්න පුළුවන් හැකියාව තිබෙන දක්ෂ නිර්මාණකරුවන් වත්මන් පරපුරේ ඉන්නවා. හැබැයි ඔවුන් වැඩ ඉල්ලගෙන යන්නේ නැහැ. අද වැඩ ඉල්ලගෙන යන පිරිසක් අපේ සංගීත ක්ෂේත්‍රය ඔවුන්ගේ ග්‍රහණයට අරගෙන තියෙන්නේ. ඔවුන් මුදල් උපයන්න මිසක් නිර්මාණකරණයට කැපවෙන්නේ නැහැ.”ඇතැම් ශිල්පීන් වචන වෙනස් කර රස පූර්ණ තනු සහිත අනුන්ගේ ගීත ගායනය කිරීමේ වරදක් ඔබ දකිනවාද?පැහැදිලිවම එය වරදක්. වරදක් ද පමණක් නොවේ, එය සොරකමක්, පහත් වැඩක්. ඒ හැකියාවක් පමණක් නොවේ ඔවුන්ට කිසි සදාචාරයක් නැතිකම. මට ගයන්න හැදූ ගීතය මගේමයි. වචන වෙනස් කළාට එහි තනුව මගේ හඩිනුයි සමාජගත වී තියෙන්නේ. හරිම අසාධාරණයි එවැනි ගීතයක වචන වෙනස් කර ගායනා කිරීම.”ඔබේ ගීත සඳහා කර්තෘභාග හිමිකම ඔබට ලැබෙනවාද?”කිසිම විද්‍යුත් මාධ්‍ය ආයතනයකින් එක සතයක් වත් කර්තෘ භාග ලෙස මේ වනතුරු මට ලැබිලා නැහැ. ඒ විතරක් නෙමේ, ඉස්සර කැසට් පට සඳහා මා ගැයූ ගීත දැන් සංයුක්ත තැටි ලෙස එළිදක්වන නිෂ්පාදකයොත් සතයක් වත් මට ගෙවලා නැහැ. මේවා බලවත් අසාධාරණ වැඩ. අපිට අපේ මුදලෙන් ගීත තැටියක් වත් නිකුත් කරන්න බැහැ. ව්‍යාජ ගී තැටි නිසා.තවමත් ඉස්සර වගේම ගී ගයන්න ඔබට හැකියාව තිබෙනවා දැයි විමසන ඇතැමුන්ට කුමක් කියමුද?”අපි ඒ අයට කියමු ඔවුන් සොබාදහමට අවනත ද නැද්ද කියා හිතලා බලලා ඒ ප්‍රශ්නෙයට පිළිතුර සොයා දැනගන්න කියලා. ඒ හැර ඔය කුහක සිත් ඇති අය අහන ඔවැනි ප්‍රශ්නවලට අපි පිළිතුරු දෙන්න ඕන නැහැනේ.”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>13</day>
    </date>
    <link>http://www.silumina.lk/2012/05/13/_art.asp?fn=av12051317</link>
    <topic>“ඔයාගෙ ලස්සන රූපේ විතරයි එයාට ඕනෙ”</topic>
    <author>මතු සම්බන්ධයි</author>
    <content>“ඔයාගෙ ලස්සන රූපේ විතරයි එයාට ඕනෙ”ඔයා හැමදෙයක්ම මගෙන් හංගල.. මට බොරු මූණක් දාලා මොනවද මේ කරන විකාර වැඩ?””මොනවද නාලි.. මං කරපු විකාර වැඩේ..?””එහෙම නම් ඔයා ඇත්ත කියන්නෙම නැද්ද? මං හිතුව ඔයා අවංක හොඳ එක හිතක් තියෙන මිතුරියක් කියලා..””මම ඔයාට කවදාවත් බොරු කරල නෑ. එහෙනම් මම ඔයාට කොයිතරම් දොස් කියන්න ඕනද?””ඇයි..? මං මොනව කළාටද?”නිල්මිණි දෙඅතින් කඳුළු පිසදාගෙන නැගිට්ටේ කෝපයෙනි.”ඇයි අර මාමා කියන ජරා මිනිහ අතේ මට තෑගි එව්වට... ඒ මිනිහා ලව්ව මගේ ජීවිතේ විනාශ කරන්න හැදුවට.. ඇයි නාලිකා ඔයා ඒවා ගැන කතා කරන්නැත්තේ..?””මම කවදාවත් ඔයාට තෑගි එව්වේ නෑ නිල්මි.. මොනවද මාම ඔයාට මං දුන්න කියල දුන්නේ?””ගිහින් අහන්න මේට්‍රන්ගෙන් බොරුද කියලා?””ඕ මයිගෝඩ්..”නාලිකා දෙඅත් හිස මත තබා ගත්තේ පුදුමයට මෙන්ම භීතියට පත්වෙමින්ය.”නිල්මි මගේ මාමා අපේ අම්මිට කිව්වේ පුදුම කතාවක්”නිවාඩු දුන් දින නිල්මිණි බස් නැවතුමට රැගෙන අවුත් ගමට යන බසයක නංවා වාඩිකර, ඇගේ සොහොයුරා නිමන්ත, අත්‍යවශ්‍ය වෙනත් ගමනකට ගිය පසු, නිල්මිණි තමා සමඟ, තම වාහනයේ ආ අයුරුත් අතරමඟදී ඇයට රන් ආභරණ කිහිපයක් අරන්දුන් බවත්, කිහිප වාරයක් ඇගේ කැමැත්ත ඇතිව සිප වැලඳ ගත් බවත් ධනුක සිය සොහොයුරිය වූ නාලිකාගේ මවට පවසනු නාලිකා අසා සිටියාය.”ඒක කවදාවත්ම වෙන්න බැරි දෙයක් මා..මි ඔයා බොරු කියන්න එපා..”නාලිකා එතැනට කඩාවැදී කෑගැසුවේ ඉවසිය නොහැකි කෝපයෙනි. ධනුක නාලිකා දෙස බැලුවේ ඉතා සැහැල්ලු හා උපහාසාත්මක බැල්මකිනි.”ඔයා මොනවද හලෝ දන්නේ ඔය ගොඩේ කෙල්ලො ගැන? ඔයා අහන්නකො යාළුවගෙන්, දුන්න පෙන්ඩන්ට් එක හොඳද කියලා?””ඔව් දුන්නා”..ඉකි බිඳිමින් නිල්මිණි සත්‍ය තොරතුරු මිතුරියට පවසා සිටියාය.”ආවදෙන්කෝ .. මං එයාට ආයේ ඔය වැඩ නොකරන්න හොඳ පාඩමක් උගන්වනවා. අනේ! නිල්මි වෙරි සොරි නිල්මි.. මට පුදුම තරහක් ආවා..””මං ඒ පෙන්ඩන්ට් එක නොබලම වැවට වීසි කළා..”කවදාවත් ඔයා අපේ මාමව විශ්වාස කරන්න එපා.. එයා ලස්සන ගෑනුන්ගේ ජීවිත කීයක් විනාශ කළාද?””මම කවදාවත් එහෙම හිතල නෑ නාලි. මට එහෙම හිතන්න ඕනකමකුත් නෑ. මම දන්නව ඔයාගේ මාමට ඕනේ මාව සෙල්ලම් බඩුවක් කරගන්න..””ඔයා ඇත්ත දැනගත්ත එක හොඳටම ඇති නිල්මි. ඔයාගෙ ලස්සන රූපේ විතරයි එයාට ඕනේ.. ඊට පස්සෙ අර කෙල්ලන්ට කරපු දේ තමයි.. කඩල වීසි කරනවා..””මං ඒවට අහුවෙන් නෑ. කොහොමත් මට ඒ ගැන හිතන්න දෙයක් නෑ නාලි.. හැමදාම ඔයා මට මෙහෙම ආදරේ නම්..”මිතුරියෝ යළි අතිනත පටලවා ගනිමින් අතීතය වළදමා පාඩමට සිත යොදවන්නට වූහ.ඒ කාලය ඇතුළත ධනුක දෙවරක්ම නාලිකා බැලීමට ආවද ඔහුට ඇය පිළිබඳ අල්පමාත්‍රයක හැඟීමක් දෙන වචනයකුදු නාලිකාගේ මුවින් පිටවූයේ නැත.වෙනදාටත් වඩා සිය කඩවසම් බව ගැන මනා සෙවිල්ලකින් කටයුතු කරන සිය මාමා ගැන නාලිකා තුළ ඇතිවූ තුනී අනුකම්පාසහගත බව මෝදු වීමට ඇය ඉඩ තැබුවේ නැත.ඇය නොදැක සිටීමත් නාලිකාගේ දැඩි නිහඬ බවත් ධනුකට ගෙන දුන්නේ නවමු අත්දැකීමකි. ඔහු වරක් ගැහැනියක් දෙස උනන්දුවෙන් බැලූ සෑම අවස්ථාවකම, ඇය ඔහු වෙත ළඟාවූයේ කාන්දමකට ඇදී එන ලෙසින්ය. ඉතා පහසුවෙන් ලබාගත් රූමත් ළඳුන් කිහිප දෙනකුම ධනුකට ගෙනදුන්නේ පීඩාකාරී හැඟීමකි. බලාපොරොත්තු නොවූ ලෙස නිල්මිණි ඔහුගේ ඇසුර හෙළා දැක ඇත. නොඑසේ නම් ප්‍රතික්ෂේප කර ඇත.”කෝ බබා ඔයාගේ යාළුවා? අපි එක්ක තරහ වෙලාද එන්නෙවත් නැත්තේ?”අත්‍යවශ්‍ය හැඟීමකින් ඔහු පෙළු එක් දිනක නාලිකාගේ දෑතට පලතුරු පිරවූ බෑගයක් දෙමින් ධනුක විමසුවේය.”මගේ යාළුවා බලන්න නෙවෙයිනෙ මාමි එන්නේ? එයාගෙ ගෙදරින් ආහමත් මම එන්නේ නෑනේ””එයා ඉස්සර එහෙම කළේ නැහැනේ. ඒකයි මම ඇහැව්වේ.. දෙන්නත් එක්ක බෙදාගෙන කන්න.”නාලිකාගේ නළල සිප ඔහු බිමට යොමුවූ දෑසින් යුතුව මෝටර් රථය සමීපයට ගියේය. දොරට අත තබා හොඳින් නේවාසිකාගාරය පිරික්සා සුසුමක් හෙළූ බව නාලිකා ඉවෙන් මෙන් අවබෝධ කරගත්තාය.නිල්මිණි දැකීමේ ආශාව වඩාත් තීව්‍ර වන විට ධනුක සිය සුපුරුදු බීම හල වෙත පැමිණියේ පුරුද්දට මෙනි. මත්පැන් වීදුරුවක රස බලනවිට ඇය පිළිබඳ මතකය අමතක කර දැමිය හැකි බව ඔහුට කල්පනා විය.උගුරෙන් උගුර තොල ගෑවෙන විට ඔහු රන් පැහැති බුබුළු අතරේ ඇගේ ලවන් යුග දුටුවේය.තවත් වීදුරුවකට ලොබ බැඳුණ ද ඔහුට සිහිපත් වූයේ පැවරී ඇති අලුත් රාජකාරිය ගැනයි. අද දින බාරගත් නඩු කිහිපයකම වැඩ අධික ලෙස ගොඩගැසී ඇති බවත් ඔහුට සිහිපත් වූවේ නිනැතින්ය.ඔහු එනතුරු මඟ බලා සිටි ඉවෝන් කෑම බඳුන් ඇර ඒ දෙස බලා සිටියේ කෝපයෙනි. දින කිහිපයක සිට ධනුකගේ නොඉවසිලිමත් ගති පැවතුම් ඉවෝන්ගේ මනසට දැනී තිබුණි. ධනුක කලබලයේ වාහනය රථ ගාලට දමා කාර්යාලය වෙත දිව එනු ඈ බලා සිටියේ පිටිපස වූ කුඩා කවුළුවෙන්ය.”කොහේද ගියේ?”ඉවෝන්ගේ ස්වරය වෙනදා මෙන් මිහිරක් ගෙන නුදුන්න ද ධනුක කෑම බඳුන් දෙස බලා හිස සැලුවේය.”මං ඇහුවේ කොහෙද ගියේ කියලා?””නාලිකා බලන්න”ධනුක ඇගේ ස්වරයට සරිලන සේ පිළිතුරු දී අත සෝදා ගත්තේය.”ඉක්මනට කන්න ඉවෝන් වැඩ ගොඩගැහිලා. කෝ මට බෙදන්නෙ නැද්ද?””නාලිකා බලන්න කියල කොහෙ යනවද මන්ද? ඔයා දැන් වෙනස් වෙලා ධනුක. බලන්න දැන් පැය දෙකක් විතර මං බලා හිටියා.””ඉවෝන්... මට කරදර කරන්න එපා. අද වැඩ ගොඩක් තියෙන නිසා තමයි මම ගිය පයින්ම ආවේ... නැත්නම් නාලී.. හරි අප්සෙට්”ඔහු ඉවෝන්ගේ ඉණ වටා සුරත යවා ඇය සමීප කරගත්තේ පුරුද්දට මෙනි.”ඕවාට තමයි මාව ඕනේ..” ඉවෝන් සුරතල් ලෙසින් ඔහුගේ ආහාර සැකසුවාය.”ඇයි අද යන්නෙ නැද්ද?.. රෑ වෙනවා.”ඉවෝන් තවමත් පරිගණකයේ වැඩක යෙදී සිටිනු දැක ධනුක මුදු ස්වරයෙන් විමසුවේය.”රෑ වුණේ අද විතරක් නෙවෙයිනේ.. ඒක නෙවෙයි ධනූ.. අද ඩිනර්වලට කොහෙද යන්නේ?””අහන්න ඕනේ අද මම ඔයාලගෙ ගෙදර එනවද කියල නේද?” ධනුක දෑත් දෙපසට විහිදා හිරි ඇරියේය. ඉවෝන්ගේ රූමත් මුහුණ අනුරාගී සිනහවකින් ඔප් නැංවී තිබුණි.නිල්මිණිටත් වඩා රූමත් යැයි සිතෙන තරම් ඉවෝන් ඒ මොහොතේ ප්‍රසන්නව සිටීම ඔහුට සහනයක් විය. නිල්මිණි අමතක කර දමන්නට තරම් මතකයක් තමන්ට දී නැත. කවුළුව වසා දමා තමා වෙත ආ ඉවෝන් හා පඩි පෙළ බැස යමින් ඔහු මිහිරි ලෙස ගීයක් උරුවම්බෑවේය.”කොහෙද ඊයේ රෑ නැවතුණේ?.. ඇයි මට කෝල් කරල කිව්වෙ නැත්තේ? කෑම හදාගෙන මං මෙහෙ බලාගෙන ඉන්නවා..”පසුදින සැඳෑවේ සිය සොහොයුරිය රතිඤ්ඤා කරල් ගිනි ඇවිලී ගිය ලෙස කෑ ගසන විට ධනුක දරුවකු මෙන් ඇය දැඩිව වැලඳගත්තේය.”මම බබෙක්ද හලෝ... දන්නවද මට දැන් බූරුවො හත්දෙනෙක්ගෙ වයස””ඔයත් බූරුවනේ.. නැත්නම් අතන මෙතන ලගියිද? අහන්න දෙයක් නෑ.. අර ලන්සි කෙල්ලගෙ ගුබ්බෑයමට යන්න ඇති.. හැබෑටම ලැජ්ජාව කියලා ගෑවිලාවත් නැද්ද?””අනේ අක්කේ අර අහක ඉන්න ඉවෝන්ට බනින්න එපා. ඊයෙ මං විල්සන් එක්ක උගෙ ගෙදර හිටියා..””අර නාලිකා එහෙන් අඬනවා.. මාමි ගැන අහලා.. මෙයාට අපි ගැන ගාණක්වත් නෑ””නාලිකා..? මොනවද කිව්වේ? මං ඊයෙ එයාවත් බලන්න ගියා... ඇයි කිව්වේ නැද්ද?””කිව්ව කිව්වා .. ඔයා යන්නේ අර අහිංසක දුප්පත් කෙල්ලවත් අමාරුවේ දාන්ඩ කියලා..”ඇය ගෙතුළට ගියේ ධනුකට රවාගෙනය. නිල්මිණි.. ධනුකගේ ළය තුළ කුමක්දෝ සිරවී රිදුම් දුන්නේය. නිල්මිණි ඇය එක වරක් දැකීමේ නොතිත් ආශාවකින් ඔහු පෙළෙන්නට විය.මතු සම්බන්ධයිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>13</day>
    </date>
    <link>http://www.silumina.lk/2012/05/13/_art.asp?fn=av12051318</link>
    <topic>ඇතුළු සක්මන (The Inner Path)</topic>
    <author/>
    <content>ඇතුළු සක්මන (The Inner Path)(පසුගිය සතියේ ඉතිරි කොටස)පසු කලෙක රින්පොවේ උතුරු රුසියාවේ බෞද්ධ ප්‍රදේශයක් වූ කල්මිකියා හි වසර කීපයක් ජීවත් වූ අතර එහි වැසියන් විසින් කොමියුනිස්ට් වාදය බිඳ වැටීමෙන් පසු බෞද්ධ පුනර්ජීවනයේ වගකීම ඔහු වෙත පවරන ලදී.The Reincarnation of Kensur Rinpoche කෘතියට විෂය වන්නේ දකුණු ඉන්දියාවේ ටිබෙට් සරණාගත ආශ්‍රමයක ජීවත් වූ හතළිස් හත් හැවිරිදි වොන්සේ ගේ ආධ්‍යාත්මික ගුරුවරයා වූ කෙන්සූර් රන්පොවේ ගේ මියයාම හා ඔහුගේ පුනරුත්පත්තියයි. වොන්සේ ගේ වගකීම වන්නේ ඔහුගේ ගුරුවරයාගේ පුනරුත්පත්තිය සොයා යාමයි. ඔහුගේ ගවේෂණයේ ප්‍රතිඵලය ලෙස හඳුනා ගනු ලබන වයස අවුරුදු හතරක දරුවෙකු දලයි ලාමා විසින් ද කෙන්සුර් රිව්පොවේ ගේ පුනර්භවය ලෙස පිළිගනු ලබයි. වොන්සේ හා මෙම දරුවා අතර වන අන්තර් සබඳතාව ඉතා කාව්‍යමය ලෙස චිත්‍රපටයේ නිරූපණය වෙයි.සුප්‍රකට කොරියානු සිනමාකරුවෙක් වූ ඉම් ක්වොන් ටෙක් Come Come Come Upwards (1989) කොරියාවේ නිෂ්පාදනය වූ බෞද්ධ තේමාවක් සහිත ඉතා විශිෂ්ට කෘතියක් වශයෙන් සැලකේ. එකිනෙකාගෙන් වෙනස් වූත්, තෘෂ්ණාව බැහැර කර ආධ්‍යාත්මික සහනය සොයා මාවත් දෙකක ගමන් කරන කොරියානු භික්ෂුණියන් දෙදෙනකුගේ චරිත දෙකක් ප්‍රස්තුත කොට ගෙන කොරියන් සමාජයේ ස්ත්‍රීන් පිළිබඳව හා වර්තමාන කොරියන් සමාජයේ ආගමට හිමි තත්ත්වයන් විශ්ලේෂණය කරයි.උලෙළේ තිරගත වූ තවත් විශිෂ්ට කෘතියක් වුයේ භූතාන ජාතික Neten Chokling ගේ Milarepa ය. නෙතෙන් වොක්ලිං රින්පොවේ 1973 දී මධ්‍යම භූතානයේ උපත ලැබූවෙකි. වයස අවුරුදු දෙකේ දී ඔහු දහසය වැනි කර්මපා ලෙසත් ටිබෙට් හි ශ්‍රේෂ්ඨ භාවනායෝගී ගුරුවරයෙකු ගේ පුනරුත්පත්තියක් ලෙසත් හඳුන්වන ලදී. ප්‍රකට භූ®තාන සිනමාකරුවෙකු වූ කිනෙට්සෝ නොර්බු ගේ The Cup චිත්‍රපටයේ ප්‍රධාන චරිතය රඟ පෑ ඔහු, ඔහු ගේ දෙවන කෘතිය වූTravellers and Magicians හි දෙවන ඒකක අධ්‍යක්ෂවරයා ලෙස කටයුතු කළේය. Milarepa ඔහුගේ ප්‍රථම වෘත්තාන්ත සිනමා කෘතියයි. ඔහු මෙයට පෙර බර්නාදෝ බර්තොලුව්වි ගේ Little Buddha චිත්‍රපටයේ ආශ්‍රමවාසී භික්ෂුන්ගේ ආශ්‍රම ජවනිකාවලදී ඔහු එම ආශ්‍රමයේ හැදෑරීමේ නියුක්තව සිටියේය. මිලාරේපා සිය පියාගේ මරණයෙන් පසු තම පවුලට එදිරිවාදුකම් කළ ඥාතීන්ගෙන් පළිගත් මිලාරේපා පසුව බුදු දහම අනුව යමින් ආධ්‍යාත්මික සංතුෂ්ටිය ළඟා කර ගත්තේය.එම අධ්‍යක්ෂවරයාගේම තවත් කෘතියක් වූ Brilliant Moon – Glimpses of Dilgo Khyentse Rinpoche (2010) ද මෙම උලෙළේ තිරගත කරන ලද අතර එය 20 වැනි සියවසේ ටිබෙටයේ ජීවත් වූ අග්‍රගණ්‍ය බෞද්ධ ශාස්තෘවරයකු වූ දිල්ගෝ කිනෙට්සේ රික්පොවේ ගේ උපතේ සිට පුනරුත්පත්තිය දක්වා වූ ජීවිතය පිළිබඳ වාර්තා සිනමා කෘතියක් විය.චීනයේ වසර අටක පමණ කාලයක් ජීවත් වූ එඩ්වඩ් ඒ.බර්ගර් 2005 දී නිර්මාණය කළ Amongst White Clouds චීනයේ ෂොනාන් කඳුකරයේ භාවනායෝගීව වැඩවසන බෞද්ධ තාපසයන් පිළිබඳ මනස්කාන්ත වාර්තා සිනමා පටය ද මෙහිදී තිරගත විය. ඉන්දියාව නියෝජනය කළ ‘ට්‍රිෂාග්නි’ (1986) හින්දි සිනමාවේ විශිෂ්ටතම අධ්‍යක්ෂවරුන් රාශියකටම තිර රචකයා වශයෙන් කටයුතුª කර ඇති නබෙන්දු ගෝෂ් අධ්‍යක්ෂණය කළ පළමු වෘත්තාන්ත චිත්‍රපටයයි. බුද්ධ වර්ෂ පළමු සියවසේ දී මධ්‍යම ඇසෑමයේ බෞද්ධ ආශ්‍රමයක වාසය කළ භික්ෂූන් තිදෙනකු හා ඔවුන්ගේ ජීවිතයට බලපාන ස්ත්‍රියක පිළිබඳ කතාවකි.ඇමෙරිකන් නිෂ්පාදනයක් වූ Gaetano Kazuo Majda ගේ Peace is Every Steps වියට්නාම් ජාතික බෞද්ධ භික්ෂුවක වූ Thich Nhat Hanh ගේ ජීවිතය ප්‍රස්තුත කර ගත් කෘතියකි. ඔහු පඬිවරයෙක්, කවියෙක් හා සාම ක්‍රියාකාරිකයෙක් වූ අතර වියට්නාම් යුද්ධය පැවැති කාල වකවානුවේ පැරීසියේ පැවැති සාම සාකච්ඡාවලට වියට්නාම් බෞද්ධ සාම නියෝජිත කණ්ඩායම ද නියෝජනය කළේය.ථේරවාද බුදු දහම අදහන ලෝකයේ ප්‍රධානතම රට වූ ශ්‍රී ලංකාව 2600 සම්බුද්ධත්ව ජයන්තිය මහත් ඉහළින් සමරන මෙම වකවානුව බෞද්ධ සිනමා උලෙළක් ශ්‍රී ලංකාවේ පැවැත්වීමට කටයුතු කරන්නේ නම් අතිශය කාලෝචිත බව සඳහන් කරමු.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>13</day>
    </date>
    <link>http://www.silumina.lk/2012/05/13/_art.asp?fn=av12051319</link>
    <topic>ඩිජිටල් සිනමා රැල්ල වෙනුවෙන් අපි පෙනී සිටිනවා</topic>
    <author>සු. මි.</author>
    <content>ඩිජිටල් සිනමා රැල්ල වෙනුවෙන් අපි පෙනී සිටිනවාඅනෝමා රාජකරුණාඅනෝමා රාජකරුණා ප්‍රකට ටෙලිනාට්‍ය හා වාර්තා චිත්‍රපට අධ්‍යක්ෂවරියකි. එසේම සිනමා සඟරා සංස්කාරකවරියකි. කලක් ‘චිත්‍රපට’ සඟරාව සංස්කරණය කළ ඇය දැන් ‘14 ප්‍රකාශනයට අවකාශයක්’ නම් වූ ප්‍රබුද්ධ සිනමා සඟරාව සංස්කරණය කරන්නීය.‘14 ප්‍රකාශනයට අවකාශයක්’ ඔබේ දෙවැනි සිනමා සඟරා සංස්කරණය?ඔව්. මම මුලින්ම සංස්කරණය කළේ ‘චිත්‍රපට’ සඟරාව. මා එය සංස්කරණය කළේ එය ප්‍රකාශනයට පත්කළ ජාතික චිත්‍රපට සංස්ථාවේ ඇරියුමෙන්. ‘14 ප්‍රකාශනයට අවකාශයක්’ පෞද්ගලික මූල්‍ය ආයෝජනයකින් පළ කෙරෙන සඟරාවක්.මේක අකුරු වෙනුවට ඉලක්කමකින් හැඳින්වෙන සඟරාවක්?මේ සඟරාවේ ISBN අංකය ගන්න ජාතික පුස්තකාල සේවා මණ්ඩලයට ගියාම ඔවුන් ඇසුවේ මේක යොවුන් සඟරාවක් ද කියලයි. ඕනෑම දේකට නමක් යොදද්දි අපි බැඳිලා ඉන්නේ අකුරුත් එක්කයි. ඉලක්කම් අපිට ආගන්තුකයි.මොකද්ද ‘14’ යන්නෙන් ඔබ අදහස් කරන්නෙ?අපේ ආණ්ඩුක්‍රම ව්‍යවස්ථාවේ 14 වගන්තියෙන් තමයි ප්‍රකාශන නිදහස කියැවෙන්නෙ. ඒ අරුතින් තමයි මේක යෙදුවේ.ඔබේ සඟරාවේ කලාප හතරක් මේ වන විට ප්‍රකාශනයට පත්ව තිබෙනවා?පළමු කලාපයෙන් අපි ‘රාජ්‍ය, කලාව සහ වාරණය’ කෙරෙහි සුවිශේෂ අවධානය යොමු කළා. දෙවැනි කලාපය අප නම් කළේ ‘ඩිජිටල් රැල්ල සහ කොළඹ කැරැල්ල’ කියායි. ඩිජිටල් ආගමනයත් එක්ක අපේ සිනමාව ඉදිරි පිම්මක් පැන්නා. තරුණයන් ගණනාවක්ම කෙටි හා වෘත්තාන්ත සිනමාකරණයට ප්‍රවිෂ්ට වුණා. ඔවුන් නියෝජනය කිරීමටයි එම කලාපය වෙන්වුණේ. තුන්වැනි කලාපය සිනමාවේ ලිංගිකත්වය වෙත අපේ අවධානය යොමු කළා. හතරවැනි කලාපය ශ්‍රී ලාංකේය දෙමළ භාෂිත සිනමාව වෙනුවෙන් කැපවූවක්.‘14 ප්‍රකාශනයට අවකාශයක්’ හුදු සිනමා සඟරාවක් නොව එය පුළුල් වැඩ පිළිවෙළක එක් ක්‍රියාකාරකමක් පමණක් බව පෙනෙන්ට තිබෙනවා.අපි උත්සාහ කරනවා, කෙටි චිත්‍රපට කලාව වෙනුවෙන් කිසියම් වැඩ කොටසක් ඉටුකරන්න. සිනමා කියන්නෙ හුදෙක් වෘත්තාන්ත චිත්‍රපට පමණක් නොවේ. එය කෙටි හා වාර්තා චිත්‍රපට වශයෙන් ද ප්‍රභේද කරන්න පුළුවන්. (පෞද්ගලිකව මම ගත්තත් දැන් මගේ ප්‍රකාශන මාධ්‍යය බවට පත්ව තිබෙන්නෙ වාර්තා චිත්‍රපට) ඩිජිටල් තාක්ෂණයේ ආගමනයත් එක්ක අවුරුද්දකට කෙටි චිත්‍රපටකරුවන් සිය දෙනකු පමණ නිර්මාණ එළිදක්වනවා. එය මෙතෙක් නොවූ විරූ ප්‍රවණතාවයක්. අපි ‘ඇජෙන්ඩා 14’ කියා කෙටි චිත්‍රපට උළෙලක් පැවැත්වූවා. එයින් ප්‍රධාන සම්මානය හා ජූරි සම්මානය ලැබු දෙදෙනාම තවත් කෙටි චිත්‍රපට දෙකක් නිර්මාණය කිරීම සඳහා ආධාර ලබා දෙනවා. ඒ වගේම උසස් මට්ටමේ කෙටි චිත්‍රපට, අන්තර්ජාතික චිත්‍රපට උත්සවවලට යවන්න අපි කටයුතු කරනවා. ඒ වගේම වැඩමුළු සංවිධානය කරනවා. අපි මේ ව්‍යාපෘතියට කියනවා ‘ජෙනරේෂන් නෙක්ස්ට්’ කියලා. අවුරුද්දකට බිහිවන කෙටි චිත්‍රපටකරුවන් සිය දෙනාගෙන් හොඳ පස්දෙනෙක් අපිට හදා ගන්න පුළුවන් නම් අපේ සිනමාවත් එක්ක බලද්දි එය ප්‍රමාණවත්.මෙහිදී දක්නට ලැබෙන ලොකුම ප්‍රශ්නය මේ කෙටි චිත්‍රපට ප්‍රදර්ශනයට අවකාශයක් නොමැති වීම නේද?ඔව්. මම කාලයක් (අවුරුදු තුනක් විතර) ‘අයි’ නාළිකාවේ බොන්සුවා වැඩසටහන යටතේ කෙටි චිත්‍රපට විකාශය කරන්න අවස්ථාවක් ලබා දුන්නා. ඉස්සර වෘත්තාන්ත චිත්‍රපටත් එක්ක කෙටි චිත්‍රපට තිරගත වුණා. එබඳු වැඩ පිළිවෙළක් යළි පටන්ගන්න පුළුවන් නම් වටිනවා. මොකද පේ‍්‍රක්ෂකයන් එම චිත්‍රපට දකින්නෙ නැතුව ඒ ගැන සංවාදයක් ඇතිවන්නෙ නැහැ.ඇත්තටම අනෝමා, මේවා රජයකින් විය යුතු දේවල් නේද?ආචාර්ය ලෙස්ටර් ජේම්ස් පීරිස් පනස් ගණන්වල යෝජනා කරපු චිත්‍රපට සංරක්ෂණාගාරය හැදුවෙ මොන ආණ්ඩුව ද? කිසිම ආණ්ඩුවක් හැදුවෙ නැහැ. ඒ එකම ආණ්ඩුවකටවත් සිනමාව ප්‍රතිපත්තිමය වශයෙන් ප්‍රමුඛතාවයක් දෙන අංශයක් වුණේ නැහැ. ආණ්ඩුව ඒ දේවල් නොකරනකොට පුරවැසියන් විදියට අපිට ඊට මැදිහත් වෙන්න සිදු වෙනවා. ඒ රික්තය පුරවන්න - ඒකයි ඇත්ත වශයෙන්ම වෙන්නෙ.ඔබ සමකාලීන කෙටි චිත්‍රපට රැසක් බලලා තියෙනවා. ඒ කෙටි චිත්‍රපට ගැන ඔබට මොනවද කියන්න පුළුවන්?තරුණයන් සාමාන්‍යයෙන් ආවේගශීලියි. ඒ ආවේගය ඔවුන්ගේ නිර්මාණවල දක්නට ලැබෙනවා. ඔවුන් ලිංගිකත්වය ගැන කතා වෙනවා. දෙමළ තරුණයන් හදපු කෙටි චිත්‍රපටවල තියෙන්නේ ආයුධ සන්නද්ධ අරගලය ඔවුන් කෙරෙහි ඇති කරපු බලපෑම.මතවාදීමය වශයෙන් බලනකොට හැම කෙටි චිත්‍රපටයකම තියෙන්නෙ ස්ත්‍රීය සම්බන්ධයෙන් වූ සම්මත, ස්ථාපිත ආදර්ශය. මේ ඩිජිටල් රැල්ල තුළ කෙටි චිත්‍රපටකරණයට කාන්තා දායකත්වය අල්පයි. එය කනගාටුවට කරුණක්. සමස්තයක් විදියට ගත්තම හුඟක් කෙටි චිත්‍රපටවලින් දක්නා ලැබෙන්නේ තාක්ෂණයත් සමඟ කරන අත්හදා බැලීම්.‘14 ප්‍රකාශනයට අවකාශයක්’ ඊළඟ කලාපය මොකද්ද?අපි ඊළඟ කලාපයෙන් කතා කරන්න බලාපොරොත්තු වන්නේ අපේ සිනමාවේ අනාගතය ගැන. ඒ හැරුණම ස්ත්‍රිවාදි සිනමාව, ධර්මසේන පතිරාජගේ සිනමාව යන මාතෘකා හයවැනි, හත්වැනි සඟරාවලින් සාකච්ඡා කරන්න අපි බලාපොරොත්තු වෙනවා. ඒ වගේම සිනමා විචාරයට අලුත් පරපුරක් එක්කර ගැනීමේ අභිලාෂයෙන් අපි විචාර තරගයක් සංවිධානය කර තිබෙනවා.සු. මි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>13</day>
    </date>
    <link>http://www.silumina.lk/2012/05/13/_art.asp?fn=av12051320</link>
    <topic>ජයා - රේඛා ගැටුම මැති සබයටත්?</topic>
    <author>සුජීව තේවහෙට්ටිගේ</author>
    <content>ජයා - රේඛා ගැටුම මැති සබයටත්?එදා හින්දි තිරය ඔප කරමින් රසික සිත් වසඟ කළ නිළි යුවළක් තමයි, ජයා භාදුරි (භච්චන්) සහ රේඛා (ශානු රේඛා ගනේෂන්). ජයා භච්චන් ප්‍රවීණ නළු අමිතාබ් භච්චන් ගේ බිරිඳ බව අමුතුවෙන් කිව යුතු නැහැ. ඔවුන් දෙදෙනා මීට දශක කිහිපයකට පෙර හින්දි තිරයේ පෙම්වතුන් විලසින් මනමෝහනීය රංගනයන් ඉදිරිපත් කළා.ඔවුන් එලෙස රඟපෑ ‘බන්සි බිරජු’, ‘ඒක් නසාර්’, ‘සන්ජීර්’,’මිලි’, ‘අභිමාන්’ සහ ‘චුප්කේ චුප්කේ’ වැනි චිත්‍රපට හැත්තෑව දශකයේ දී ඉතාම ජනප්‍රිය වුණා. සිනමා ලොව පෙම්වතුන් වූ අමිතාබ් – ජයා යුවළ සැබෑ පෙම්වතුන් වී 1973 දී පෙම්ලොව කිරුළු දැරුවේ අතිනත ගැනීමෙන්.මේ විවාහ දිවිය කුණාටුවකට හසුවූ බව රහසක් නොවෙයි. එය සිදුවුණේ අමිතාබ් ගේ සෙනෙහස රේඛා වෙතට ද යොමුවීම නිසයි. එය ත්‍රිකෝණාකාර ප්‍රේමයක් බවට පත්වුණා. ‘දෝ අජ්නාබි’, ‘ඉමාන් ධරම්’, ‘ගංගාකි සෞගන්ධ්’ වැනි චිත්‍රපටවල රේඛා ගේ පෙම්වතා වූ අමිතාබ්, සැබෑ ජීවිතයේදීත් ඇයට ආදරය පිදුවා. ඒ වුණත් අමිතාබ් – ජයා විවාහ ජීවිතය ඉදිරියටම ගලා ගියා.ඔය අතරේදී අතොරක් නැති කටකතා පැතිරී ගියේ හින්දි සිනමා ලෝකය සසල කරවමින්. කාලය ටිකෙන් ටික ගෙවී යද්දී අමිතාබ් - රේඛා පෙම් පුවත් යටපත් වුණා. නමුත්, ජයා ගේ සිත තුළින් ඒ අතීතය කොහෙත්ම අමතක වුණේ නැහැ. ඇය සහ රේඛා අතර දැඩි විරසකයක් මතුවුණා. එය පුදුමයක් නොවෙයි.මේ වන විට ජයා භච්චන් නම් වූ ප්‍රවීණ නිළිය ඉන්දීය පාර්ලිමේන්තුවේ ‘සමජ්වාදී’ පක්ෂයේ මන්ත්‍රීවරියක ලෙස කටයුතු කරනවා. මේ අතර පසුගියදා රේඛා ද මන්ත්‍රීවරියක ලෙස ඉන්දීය පාර්ලිමේන්තුවට පත්කෙරුණා. මේ පත්කිරීම සිදු කළේ ඉන්දීය අගමැති මන්මෝහන් සිං ගේ නිර්දේශය මත ජනාධිපතිනි, ප්‍රතිභා පටේල්. (රේඛා සමඟ ක්‍රිකට් ක්‍රීඩක සචින් තෙන්ඩුල්කාර් ඇතුළු තවත් ප්‍රකට පුද්ගලයන් කිහිප දෙනෙකුටත් මන්ත්‍රී ධූර හිමිවුණා. මෙලෙස මන්ත්‍රීවරුන් 12 දෙනෙකු පත්කිරීමේ බලතල ඉන්දීය ආණ්ඩුක්‍රම ව්‍යවස්ථාවෙහි සඳහන් වී තිබෙනවා.)රේඛාට මන්ත්‍රී ධූරයක් හිමිවීම ජයා ගේ සිතට නොසතුටක් ඇතුළු වන්නට හේතුවක් වූවාට සැකයක් නැහැ. ඒ වුණත්, මීට වසර කිහිපයකට පෙර අමිතාබ් – ජයා යුවළගේ දියණිය, ශ්වේතා ගේ විවාහ මංගල්‍යයට රේඛා ද සහභාගි වුණා. ඒ හේතුවක් ඇතිවයි. ශ්වේතාව විවාහ කරගත්තේ ප්‍රවීණ සිනමාකරු රාජ් කපූර් ගේ ඥාති පුත්‍රයෙක්. රේඛා ඒ මංගල උලෙළට එක්වුණේ මනාලයාගේ පාර්ශ්වයේ සමීප හිතවතියක හැටියටයි.ඒ මොහොතේදී රේඛාව පිළිගත් ජයා හැසිරුණේ පෙර සිදුවූ අමිහිරි මතකයන් අමතක කර දමමින්. ඊට වසර කිහිපයකට පසුව පැවති එක්තරා උත්සවයකදීත් රේඛා විසින් ජයාව පිළිගනු ලැබුවේ ද ඇය වැලඳගෙන උණුසුම් හාදුවකුත් දෙමින්. මේ දෙස මවිතව බලා සිටි බොහෝ දෙනෙකු සිතුවේ මින් මතුවට රේඛා සහ ජයා අතර විරසකයක් නොපවතීය කියලයි. ඒත් එවැන්නක් සිදුවී නැහැ.අතීතයේ හටගත් අමිහිරි මතක තවමත් ජයාගේ සිතෙන් ඈත් වී නැති බව හොඳින්ම කාටත් ඒත්තු ගියේ රේඛාට මන්ත්‍රී පදවිය ලැබුණයින් පසුවයි. ඇයට පාර්ලිමේන්තුව තුළ අසුන් ගන්නට නියමිත වුණේ ජයාගේ අසුනට යාබදවයි. පාර්ලිමේන්තුවේ අසුන්ගෙන සිටිද්දී රූපවාහිනී කැමරාවලට එක රූපරාමුවකින් තමන් දෙදෙනා හසුකර ගත හැකි බව ද ජයාට තේරුම් ගියේ ඔය අතරේදීයි.එයින් ඇයට මහත් අපහසුවක් දැනෙන්ට ඇති. ඒ නිසා ඇය තමන්ට අසුන් ගත යුතු ස්ථානය වෙනස් කරන ලෙස ඉන්දීය පාර්ලිමේන්තුවේ ඉහළ බලධාරීන්ගෙන් ඉල්ලීමක් කළා.ඊට හේතුව හැටියට ඇය සඳහන් කළේ තම අසුනට යාබද අසුනෙහි සිටි පාර්ලිමේන්තු මන්ත්‍රීවරයෙකු වූ බිර්ජ් භූෂාන් තිවාරි ගේ හදිසි මරණයත් සමඟ තමන්ට එම අසුනෙහි රැඳී සිටිය නොහැකිය යන කාරණයයි. (මේ මන්ත්‍රීවරයා අපේ‍්‍රල් 25 දා හෘදයාබාධයකින් මියගියා.) නමුත් සැබෑ කාරණය එය නොවන බව කාහටත් තේරුම් ගොස් තිබෙනවා. කොහොම වෙතත්, ජයාගේ ඉල්ලීමට අනුව දැන් ඇයට රේඛාගේ අසුනට ඈතින් තිබෙන අසුනක් ලැබී තිබෙනවා.දැන් කවුරුත් බලා සිටින්නේ ජයා භච්චන් නම් වූ පළපුරුදු මන්ත්‍රීවරිය මේ නවක මන්ත්‍රීවරිය සමඟ කෙලෙස වැඩ කටයුතු කරයි ද කියලයි.59 වැනි ඉන්දීය ජාතික සිනමා සම්මාන උලෙළ මැයි 3දා එරට උප ජනාධිපති හමීඩ් අන්සාරිගේ ප්‍රධානත්වයෙන් පැවැත්වුණා. මෙහිදී ප්‍රවීණ බෙංගාලි සිනමා නළු සෞමිත්‍රා චැටර්ජි වෙත ‘ඩාබාසහේබ් පාල්කේ’ ගෞරව සම්මානය පුදනු ලැබුවා. මෙය ඉන්දීය සිනමාවේ ඉහළම ගෞරව සම්මානයක්. මේ උලෙළේ දී සම්මාන ලැබූ නළු නිළියන් සහ සෙසු සිනමා කලාකරුවන් -හොඳම නිළිය - විද්‍යා බාලන් (‘ද ඩර්ටි පික්චර්’ චිත්‍රපටයේ රංගනයට)හොඳම නළුවා - ගිරිෂ් කුල්කාරි(‘ඩීඔල්’ චිත්‍රපටයේ රංගනයට)හොඳම හින්දි චිත්‍රපටය - ‘අයෑම්’හොඳම ඇඳුම් නිර්මාණය - නිහාරිකා ඛාන් (‘ද ඩර්ටි පික්චර්’)හොඳම ළමා චිත්‍රපටය - ‘චිලාර් පාටි’හොඳම ළමා නළුවා - පාර්ථෝ ගුප්ත (‘චිලාර්පාටි’)හොඳම විශේෂ ප්‍රයෝග - ‘රා.වන්’හොඳම ගායකයා - ආනන්ද් බාටි (‘බාල් ගාන්ධාර්වා’)හොඳම ගායිකාව - රූපා ගන්ගුලිහොඳම අධ්‍යක්ෂවරයා ඇතුළු සෙසු සම්මාන හිමිවූයේ ඉන්දියාවේ වෙනත් භාෂාවන්ගෙන් නිර්මිත (බොලිවුඩ් නොවන) චිත්‍රපට සඳහායි.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>13</day>
    </date>
    <link>http://www.silumina.lk/2012/05/13/_art.asp?fn=av12051321</link>
    <topic>සිකුරාදා හැන්දෑව</topic>
    <author>ඉඳුනිල් වීරරත්න</author>
    <content>සිකුරාදා හැන්දෑවwww.Lankaartist.comලංකාවේ සියලුම කලාකරුවන් වෙනුවෙන් බිහිවුණු වෙබ් අඩවියක්. පසුගිය 10 වැනිදා බොරැල්ලේ නාමෙල් මාලිනීපුංචි තියටර් හිදී එළි දැක්වුණු මෙම වෙබ් අඩවිය මෙලෙස පොදුවේ සියලුම කලාවන් වෙනුවෙන් බිහිකළ ලංකාවේ පළමු වන වෙබ් අඩවියයි.මෙම වෙබ් අඩවියේ නිර්මාතෘ සංජු සමරසිංහ. නව පරපුරේ කලාකරුවකු වන සංජු අපේ රටේ කලාකරුවන් වෙනුවෙන් සුබවාදීව සිතමින් මෙම වෙබ් අඩවිය නිර්මාණය කර තිබෙනවා. මේ ඒ පිළිබඳව  ඔහු දක්වන අදහසයි.මොකක්ද මේ වෙබ් අඩවිය?ලෝකයේ වෙනත් රටවල කලාකරුවන් වෙනුවෙන් වෙබ් අඩවි තිබුණත් අපේ රටේ එවැන්නක් නොතිබීම විශාල අඩුවක්. ඉතින් කලාකරුවකු ලෙස මට හිතුණා ඇයි අපට බැරි එවැනි දෙයක් කරන්න කියලා. ඒ අනුව තමයි ශ්‍රී ලංකාවේ කලාවට සම්බන්ධ සියලුම අංශ නියෝජනය වන පරිදිwww.Lankaartist.com වෙබ් අඩවිය නිර්මාණය වන්නෙ. මෙහි ඕනෑම අංශයක ඕනෑම කලාකරුවකුට තමන්ටම වෙන්වුණු වෙබ් පිටුවක් නිර්මාණය කරගන්න පුළුවන්.එය ලෝකයේ ඕනම කෙනකුට ඕනම තැනක සිට බලන්න පුළුවන්. නමුත් මීට දත්ත ඇතුළත් කිරීම, දත්ත වෙනස් කිරීම ඇතුළුව පිටුව පවත්වාගෙන යාම නැතිනම් පිටුව යාවත්කාලීන කළ හැක්කේ අදාළ කලාකරුවාට පමණයි.කවුද මේ කලාකරුවන් ?නළු නිළියන්, ගායක ගායිකාවන්, සිනමා හා ටෙලි අධ්‍යක්ෂවරුන්, කැමරා අධ්‍යක්ෂවරුන්, නිෂ්පාදන ආයතන, සංගීත අධ්‍යක්ෂවරුන්, ගීත රචකයන්, පිටපත් රචකයන්, මාධ්‍යවේදීන්, සංගීත කණ්ඩායම්, නිෂ්පාදන කළමනාකරුවන්, ඡායාරූප ශිල්පීන්, මෝස්තර (ඇඳුම්) නිර්මාණ ශිල්පීන්, වේශ නිරූපණ ශිල්පීන්, ඇතුළු අංශ 35 කට වැඩි ප්‍රමාණයක් දැනට මෙහි ඇතුළත් කර තිබෙනවා. ඉදිරියේදී තව කලා අංශ ගණනාවක් එකතු කිරීමට බලාපොරොත්තු වනවා.මොනවද මෙයින් බලාපොරොත්තු වෙන්නෙ.අපේ රටේ කලාකරුවන්ට දේශීයව මෙන් ම ජාත්‍යන්තරව නිසි වටිනාකමක් ලබාදීමත්, කලාවට සම්බන්ධව තිරය පිටුපස සිට මහඟු සේවයක් ඉටු කරන කලාකරුවන්ගේ තොරතුරු ලෝකයාට දැන ගැනීමට සැලැස්වීමත් මෙහි මූලික අරමුණයි.මෙයින් කලාකරුවන්ට ලැබෙන ප්‍රතිලාභයක් තිබේද?දේශීයව හෝ වේවා ජාත්‍යන්තරව වේවා කිසියම් නිර්මාණයකට විවිධ අංශවල කලාකරුවන් අවශ්‍ය වූ විට කිසිදු කරදරයකින් තොරව Lankaartist වෙබ් අඩවියට පිවිසිලා තමන් කැමැති අය සම්බන්ධ කරගත හැකි යි.මෙහි ඇති විශේෂත්වය වන්නේ එම කලාකරුවන්ගේ, නිවැරැදි තොරතුරු, ඔවුන් පෙර සම්බන්ධ වූ නිර්මාණවල තොරතුරු, නිවැරැදි ලිපිනය, දුරකථන අංක ආදිය සුළු වේලාවකින් දැනගත හැකිවීමයි. මේ තුළින් ක්ෂේත්‍රයේ නිහඩ දක්ෂ කලාකරුවන්ට පවා නිර්මාණවලට සම්බන්ධවීමේ අවස්ථා ලැබේවි.මීට අමතරව එදිනෙදා ලංකාවේ කලා ලෝකයේ සිදුවන සිදුවීම් කලාකරුවන්ගේ තොරතුරු ද මෙහි ඇතුළත් වෙන නිසා එය ප්‍රවෘත්ති දැනගැනීමේ මඟක් ද වේවි.අද ඇතැම් වෙබ් අඩවිවල කලාකරුවන් පිළිබඳ වැරැදි තොරතුරු පල කෙරෙනවා.අද කලාකරුවන්ට එය විශාල ප්‍රශ්නයක් වෙලා. Lankaartistවෙබ් අඩවියේ Profile එක හදාගන්නෙ තමන්මයි.වෙනත් කෙනකුට එය වෙනස් කරන්න මෙන් ම අලුතෙන් යමක් ඇතුළත් කරන්න අවස්ථාවක් නෑ.හදිසියේ හෝ වෙනත් කෙනෙක් තවත් අයකුගේ නමින් පිටුවක් පවත්වාගෙන ගියොත්, ඒ ගැන අප දැනුවත් කළ වහාම ඊට අවශ්‍ය පියවර ඒ මොහොතේම ගන්න සූදානම්.අප පළකරන ප්‍රවෘත්ති වලත් කිසියම් කලාකරුවකුගේ හෝ කලාකාරිනියකගේ තොරතුරක් ඇතුළත් කිරීමට පෙර අදාළ පුද්ගලයාගෙන් විමසා තහවුරු කරගැනීමෙන් පසුව තමයි මෙයට ඇතුළත් කරන්නේ. ඒ නිසා කිසිම අවස්ථාවක වැරැදි තොරතුරක් ගන්නට ඉඩ නැති බව අවධාරණය කරනවා.අලුත් කෙනකුට නැතිනම් ආධුනිකයකුට මෙහි තැනක් තියෙනවාද?කලාවට සම්බන්ධ වන්නට කැමැති ඕනම කෙනකුට මෙයට සම්බන්ධ වී තමන්ගේ වෙබ් පිටුවක් සකස් කරගන්න පුළුවන්.අපේ කලාකරුවකුට අලුත් මුහුණක් හඳුනා ගන්න අවශ්‍ය නම් ඔවුන් වෙන්කර හඳුනාගත හැකි ලෙස අදාළ වෙබ් පිටුව නිර්මාණය වනවා.මෙහි වෙබ් පිටුවක් නිර්මාණය සඳහා ගාස්තුවක් අය කරනවද?ප්‍රවීණ වේවා ආධුනික වේවා කලාකරුවන්ගෙන් කිසිම මුදලක් අය කරන්නේ නෑ. මෙය සම්පූර්ණයෙන් ම නොමිලේ සපයන සේවාවක්.මෙය පවත්වාගෙන යාමට මූල්‍ය ශක්තිය කොහෙන්ද?කලාවේ නියැළෙන කෙනෙක් ලෙස අපේ රටේ කලාවට කිසියම් සේවයක් සිදු කිරීමේ අරමුණින් මා මෙය පවත්වාගෙන යනවා. මේ සඳහා අනුග්‍රාහකත්වය දක්වන්න කැමැති කෙනකුට ඉදිරිපත් වුණොත් ඒ සඳහා අවස්ථාව ලබා දෙන්න සූදානම්.එම නිසා අපේ රටේ සියලුම කලාකරුවන්ගෙන් ඉල්ලන්නට කැමැතියි හැමෝම මීට ඇතුළු වෙලාProfile එකක් හදාගන්න. එහෙම හැමෝම එකතු වුණොත් තමයි අපේ කලා ක්ෂේත්‍රයේ දැවැන්ත බව පෙනෙන්නේ.Profile එකක් හඳාගන්න අපහසු කලාකරුවෙක් නම්.තමන්ට පරිගණක දැනුම නැතිනම් දැනම තිබෙන දූ දරුවකුට කියලා හරි මෙය හදාගන්න පුළුවන්. එහෙමත් අපහසු අයකුට අපේ කාර්යාලයට පැමිණ හෝ ලිපියකින් තමන්ගේ තොරතුරු දැන්වීමෙන් අපට මෙය නිර්මාණය කර දිය හැකියි.”ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>13</day>
    </date>
    <link>http://www.silumina.lk/2012/05/13/_art.asp?fn=am1205131</link>
    <topic>උදේ හවස කියලා වෙනසක් නෑ</topic>
    <author>සුනිල් දයා අල්විස්</author>
    <content>උදේ හවස කියලා වෙනසක් නෑඩෙංගු රෝගය මේ වන විට රටේ සෑම තැනකම කතාබහට ලක්වන සෞඛ්‍ය ප්‍රශ්නයකි. රටේ කොහේ හෝ තැනක ඩෙංගු මරණයක් ගැන වාර්තා නොවුණ දවසක් නැති තරම්ය. මේ තත්වය අද ඊයේ සිට නොව වසර කිහිපයක් තිස්සේම ජනතාව පෙළෙන ප්‍රශ්නයක් බවට පත්වී තිබේ.රටේ ම සෞඛ්‍යයට බලවත් තර්ජනයක් වූ මේ ඩෙංගු රෝගය මාරාන්තික තත්ත්වයට පත් කරන්නේත් ලොකු කුඩා ජීවිත රැසක් අකාලයේ මරණයට පත් කරන්නේත් පුංචිම පුංචි සතෙකු වන ඩෙංගු මදුරුවාගෙනි.පුංචි තුඩක් සහිත දළකින් මිනිස් සිරුරේ සමට දෂ්ට කර ඩෙංගු මදුරුවා ලේ උරාබීම සිදු කරයි. මෙසේ ලේ උරා බීමේදී මදුරු ඛේටයේ ඇති වෛරසයේ ස්වල්පයක් මිනිස් සිරුරට ඇතුළුවීම නිසා ඩෙංගු රෝගය බෝවෙයි.’ඊඩීස් ඊජිප්ටයි’ සහ ‘ඊඩීස් ඇල්බොපික්ටස්’ ඩෙංගු බෝකරන මදුරු දෙවර්ගයයි. මේ මදුරුවන් දැන් දැන් පරිසරයට හුරුපුරුදු වී දවසේ ඕනෑම වේලාවක මිනිස් ලේ උරා බොමින් රෝගය පතුරුවන්නට තරම් වර්ධනයක් පෙන්නුම් කර තිබේ. නිවස තුළත් එළිමහනේත් ඒ නිසා මේ ඩෙංගු මදුරුවෝ මිනිස් ලේ උරා බීම සිදු කරති.මේ අනුවර්තන නිසා ඩෙංගු ව්‍යාප්තය වැඩි වී තිබේ. ඩෙංගු මදුරු වර්ග දෙකම බිත්තර දමන ස්ථාන ව්‍යාප්ත වන ආකාරය හා භාජන හා ඉවත දමන ද්‍රව්‍ය ගස් කොළන් ළිං ආදි ස්ථාන ගැන පාසල් ළමයින්ගේ සිට වැඩිහිටි ජනතාව දක්වා සමාජයේ සියලු කොටස්වලට දැනුමක් හා අවබෝධයක් ලැබෙන තරමට නිරන්තරව වැඩ සටහන් සිදුකර තිබේ. ඒ නිසා නැවත නැවත මේ ගැන සඳහන් නොකළත් අපේ ජනතාවට නිතර කරුණු මතක් කර දී උනන්දු කිරීම සිදු කළ යුතු බව ද මෙහිලා සිහිපත් කිරීම අවශ්‍ය වන්නේ ජනතාවට මේවා අමතක වන නිසාය.ඩෙංගු මදුරුවන් බෝවෙන බිත්තර ඇලෙන සුලු ඒවාය. රළු බිත්ති පෘෂ්ඨ මෙවැනි බිත්තරවලට සුදුසු ස්ථාන වේ.ගැහැනු ඩෙංගු මදුරුවෙක් වරකට බිත්තර 100 – 200 අතර ප්‍රමාණයක් දමයි. සති හතරක් සති හයක් අතර කාලය මේ මදුරුවාගේ ජීවන කාලය ලෙස සැලකේ. මේ කාලය තුළ ගැහැනු ඩෙංගු මදුරුවා අවස්ථා තුන හතරකදී බිත්තර දමයි. බිත්තර අවස්ථාවේ සිට වැඩුණු මදුරුවෙකු බවට පත්වීම දින හතක් දහයක් අතර කාලයක් ගතවේ. ගැහැනු දරුවා මිනිස් ලේ උරා බොන්නේ බිත්තර සක්‍රීය වීමට අවශ්‍ය ප්‍රෝටීන ලබා ගැනීමටය. බිත්තරවලට මාස හයක් අවුරුද්දක් අතර කාලයක් සක්‍රීයව සිටිය හැකි අතර මේවා ජලය සමඟ මුසුවීමෙන් එම බිත්තරවලින් ඩෙංගු මදුරුවන් බෝවීම සිදු වෙයි.එම නිසා වැසි සමයට පෙර මේ මදුරුවන් බෝවිය හැකි ස්ථාන විනාශ කර දැමීම ඩෙංගු ව්‍යාප්තිය වළක්වා ගැනීමට ගත හැකි හොඳම ක්‍රියා මාර්ගය වේ.බස්රිය, දුම්රිය හා වාහන මඟින්ද ඩෙංගු මදුරුවන්ට වෙනත් ප්‍රදේශවලට ව්‍යාප්ත වන්නට පුළුවනි. අඳුරු සහිත ස්ථානද මේ මදුරුවන්ට රජ දහනකි. ටයර්වල බිත්තර දැමීමද ඒ නිසා සිදුවෙයි. ඇලෙන සුලු මේ බිත්තර දිගුකල් සක්‍රීයව පවතින නිසා නැවත පුරවන ලද ටයර් ලොව පුරා ව්‍යාප්ත වෙද්දී එම රටවලට ද ඩෙංගු රෝගය ටයර්වල ඇති ඇලෙන සුලු බිත්තර ජලයට මුසු වීමෙන් සක්‍රීය වී ඩෙංගු ව්‍යාප්තිය මේ ටයර් හරහා සිදු වී තිබෙන බවද අනාවරණය වී ඇත.මේ හැර සිංගප්පූරුවේ තට්ටු 32 වැඩි උස ගොඩනැඟිලිවලට පවා ඒවායේ වායු සමනය කරන ලද යන්ත්‍රවල ජල තැටියේ ඩෙංගු මදුරුවන්ගේ බෝවීම සිදු වී ඇති බවද වාර්තාවේ. ඩෙංගු මදුරුවෙකුට මීටර් 200 – 400 අතර හරයක දෙපැත්තට පියාසර කළ හැකිය.ලෝකයේ රටවල් රාශියක් ඩෙංගු තර්ජනයට මුහුණ දී සිටිති. ලෝක සෞඛ්‍ය සංවිධානය ද මේ රෝගය ගැන නිරන්තර අවධානය යොමු කරමින් ප්‍රතිකාර ක්‍රමවේද සොයමින් පරීක්ෂණවල නිරතව සිටිති.මේ රෝගය වළක්වා ගැනීමට දැනට ඇති හොඳම ක්‍රමවේදය ඩෙංගු මදුරුවන් බෝවීම වළක්වා ගැනීමත් මේ මදුරුවන් බෝවෙන ස්ථාන විනාශ කර දමමින් තම ගෙවත්ත නිවස කාර්යාලය අවට පරිසරය සතියකට වරක් හෝ ශුද්ධ පවිත්‍ර කර පිරිසිදු කර තබා ගැනීමය.මුළු රටටම බලවත් තර්ජනයක් ගෙන දෙන තරමට වරින්වර හිස ඔසවන ඩෙංගු රෝගය මර්දනය කිරීමට ජාතික වැඩපිළිවෙළක් ක්‍රියාත්මක කිරීමේ අරමුණින් ජනාධිපති කාර්ය සාධක බළකායක් ද 2010 වසරේ පිහිටුවන ලදී.මහින්ද රාජපක්ෂ ජනාධිපතිතුමාගේ මූලිකත්වයෙන් ආරම්භ කරන ලද එම කාර්ය සාධක බළකාය මගින් මදුරු මර්දනය උදෙසා ජාතික වැඩසටහන් රැසක් මේ වන විට වරින්වර ක්‍රියාත්මක කර තිබේ.මේ වර්ෂයට ඩෙංගු මදුරු මර්දනය සඳහා දෙවන වරටත් හඳුන්වා දෙමින් මදුරු මර්දන සතියක් හෙට (14) සිට ලබන 20 දක්වා ක්‍රියාත්මක වේ. මේ වැඩසටහන සෑම දිස්ත්‍රික්කයක්ම ආවරණය වන පරිදි ක්‍රියාත්මක කරනු ඇත.මෙහි ආරම්භක උත්සවයට සුගතදාස ක්‍රීඩාංගණය ඉදිරිපිට ඒ.එච්.එම්. ෆවුසි මහතා හා දාරුකාභිවෘද්ධි මධ්‍යස්ථාන අසලින් 14 වැනිදා පෙරවරුවේ ආරම්භ වේ. සෞඛ්‍ය ඇමැති මෛත්‍රිපාල සිරිසේන මහතා ප්‍රමුඛ ආරාධිතන් රැසක් මේ උත්සවයට සහභාගිවීමට නියමිතය.මිනිසාට වින කරන සෞඛ්‍යයට බලවත් ප්‍රශ්නයක් වී ඇති ඩෙංගු රෝගය වළක්වා ගැනීමට ඩෙංගු මදුරුවන් බෝවෙන ස්ථාන විනාශ කිරීම පරිසරය පිරිසිදුව පවත්වා ගැනීම සෑමදෙනා එක්ව සහායදීම ජාතික යුතුකමකි.සුනිල් දයා අල්විස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>13</day>
    </date>
    <link>http://www.silumina.lk/2012/05/13/_art.asp?fn=am1205132</link>
    <topic>බඩේ අමාරු දරුවන්ට කෙසෙල් යෝගට් ගුණයි</topic>
    <author>ගාමිණී සුසන්ත</author>
    <content>බඩේ අමාරු දරුවන්ට කෙසෙල් යෝගට් ගුණයිඋදරාබාධ හෝ උදරය ආශ්‍රිතව ඇතිවන කැක්කුම් දරුවන් මුහුණ දෙන බලවත් සෞඛ්‍ය ගැටලුවක් ලෙස හැඳින්වීම නිවැරදි ය. එහිදි පෙන්නුම් කෙරෙන මූලික රෝග ලක්ෂණ කීපයක් ඇත. එනම් වමනය යාම බඩපිපුම බඩ බුරුලට යාම (බඩ එළිය යාම), මල පහ නොකිරීම (මල බද්ධය) ඊට අමතරව බඩේ කැක්කුම ද ඇතිවේ.සෙංගමාලය උණසන්නිපාතය වැනි රෝග නිසා ද බඩේ කැක්කුම් ඇති විය හැකි ය. ඉහත සඳහන් රෝග ලක්ෂණ පිළිබඳව වැඩිහිටියන්ට ව පැවසීමට නොහැකි දරුවන් තම අධික වේදනාව පෙන්නුම් කරන්නේ හැඬීමෙනි. එබැවින් කුඩා දරුවකුගේ බඩ ඉදිමී ඇත්නම් එම දරුවා නිතර නිතර වේදනාවෙන් හඬයි නම් එම දරුවාට උදරාබාධයක් ඇතැයි සැක කළ හැකිය.ආහාර මාර්ගය තුළ ඇතිවන ඕනෑම ආසාදනයකදී බඩ බුරුලට යාම බඩේ කැක්කුමක් හටගනී. එම විෂබීජ ආහාර මාර්ගයට ඇතුළු වන්නේ අප ගන්නා ආහාර පාන මගිනි.උදරය ආශ්‍රිතව ඇතිවන තවත් රෝගාබාධ කීපයක් ම නිසා දරුවන් රෝගී විය හැකි ය. ඉන් ප්‍රධානතම රෝගී තත්ත්වය වන්නේ ආමාශයේ ආම්ලික ස්වභාවය වැඩි වී ගැස්ට්‍රයිටිස් වැනි රෝග තත්ත්වයක් ඇති වී දරුවාගේ ආමාශය ආශ්‍රිතව තුවාල ඇතිවීම ය. මෙහිදී ද දරුවකු උදරය ආශ්‍රිතව ඇතිවන වේදනාවෙන් පීඩා විඳීමට ඉඩ ඇත.කුඩා අන්ත්‍රයේ සහ මහා අන්ත්‍රයේ ඇතිවන ගැටලු දරුවකු වෙතින් පෙන්නුම් කෙරෙන්නේ ද උදරාබාධයක් ලෙස ය. ආහාර නොදිරවන ස්වභාවයක් පෙන්නුම් කළ විට ද උදරාබාධයක ලක්ෂණ පෙන්නුම් කළ හැකි ය. බොහෝ විට ආමාශය ආශ්‍රිතව ඇතිවන වෛරස් ආසාදනයකට පසුව දරුවකුට කිරි වැනි ආහාර නොදිරවන ස්වභාවයක් මතුවේ. එවිට ද දරුවා අසහනයට පත් වී උදරය ඉදිමී මල බුරුලට පහ වී කිරි උගුරට එන ස්වභාවයක් ද පෙන්නුම් කළ හැකි ය.මල බුරුලට පහවීමට (බඩ එළිය යාමට) කරුණු කීපයක් ම හේතු වන බව පෙනේ. කිසියම් වෛරස්, බැක්ටීරියා ආසාදනයක් නිසා උදරයේ ඇතිවන වේදනාවත් සමඟම දරුවනට බුරුලට මලපහවීමට ඉඩ ඇත. උදරබාධයක මූලික රෝග ලක්ෂණ පෙන්නුම් කරමින් දරුවකු කොළ පැහැයට පිත වමනය කරයි නම් එය වහා ප්‍රතිකාර කළ යුතු රෝග තත්ත්වයකි.එහිදී දරුවා හැකි විගස ශල්‍ය වෛද්‍යවරයකු වෙත යොමු කරන්නේ නම් වඩාත් සුදුසු ය. දරුවකුට දෙන ලද ආහාර වලින් කොටසක් හෝ බීමට දෙන කිරිවලින් කොටසක් වමනය කළේ නම් ඒ පිළිබඳ ව එතරම් බියට පත් වීම අනවශ්‍යය. එහෙත් ඉහත සඳහන් කළ ආකාරයට දරුවා කොළ පැහැයෙන් පිත වමනය කළේ නම් එයට හේතුව දරුවාගේ ආහාර මාර්ගයේ අවහිරතාවයක් බව සිතිය හැකි ය. ආහාර මාර්ගය අවහිර වීමට ආහාර මාර්ගය ඇඹරීම ද හේතු විය හැකි ය. එවැනි අවස්ථාවක දරුවාට මලපහ පිටනොවීම ද සිදු විය හැකි ය.උණ්ඩුක පුච්ච ආසාදනය (Appendicitis) නම් රෝගය දරුවකු වෙතින් පෙන්නුම් කෙරෙන්නේ ද උදරාබාධයක් ලෙස ය. මෙම රෝගී තත්ත්වය බොහෝ විට ඇතිවන්නේ වයස අවුරුදු දහය පමණ ඉක්මවූ පසුව ය. මෙම රෝගයේ දී විශේෂ රෝග ලක්ෂණ කීපයක් ම පෙන්නුම් කෙරේ. පළමුව පෙකණිය වටා කැක්කුමක් ඇති වී එම කැක්කුම දකුණු පැත්තට ගමන් කරයි. උදරය ඇල්ලීමට ද දරුවා මෙහිදී ඉඩ දෙන්නේ නැත.දරුවා ඇවිදින විට නැමී ඇවිදින ස්වභාවයක් මෙහිදී පෙන්නුම් කළ හැකි අතර අධික උදරයේ වේදනාවක් ඇතිවීම මෙහි ස්වභාවයයි. පණු රෝග නිසා ද දරුවනට ප්‍රධාන වශයෙන් ම උදරාබාධ මතුවේ. මෙහිදී මූලික වන්නේ වට පණු සහ කොකුපණු ආසාදන නිසා ඇතිවන ආසාදනයන් ය. විශේෂයෙන් ම වටපණුවා උදරය තුළ ඇති කරන ආසාදනය නිසා බඩ පිපීම, අජීර්ණය වැනි රෝග ලක්ෂණ ඇතිවේ.දරුවන්ගේ මුත්‍රාශය ආශ්‍රිතව ඇතිවන ආබාධ පෙන්නුම් කෙරෙන්නේ ද උදරාබාධයක් ලෙස ය. එසේ ම ගැහැනු දරුවන්ගේ ඔසප්වීම සම්බන්ධව ඇතිවන ගැටලු ද උදරයේ ඇතිවන කැක්කුම් වේදනාවන් ලෙස පෙන්නුම් කළ හැකි ය. ඉතා ම කලාතුරකින් දරුවන්ගේ අන්ත්‍ර ආමාශය ආශ්‍රිතව ඇතිවන පිළිකා තත්ත්වයන් ද උදරාබාධ ලෙස පෙන්නුම් කළ හැකිය. එමෙන් ම අධික උණ ඇති වී උදරයේ අධික වේදනාවක් ඇති වෙනවා. ඇතැම් විටෙක එය නිව්මෝනියා රෝගී තත්ත්වයක් නිසා ඇතිවන්නක් විය හැකි ය. මෙය ඉතා විරල තත්ත්වයකි.කුඩා දරුවනට ද දියවැඩියාව රෝගය ඇති විය හැකි ය. දියවැඩියාව රෝගය උත්සන්න වූ විට ද දරුවකුට උදරයේ කැක්කුමක් ඇතිවීමට ඉඩ ඇත. දියවැඩියාව රෝගයෙන් මව්පියන් පෙළෙන්නේ නම් තම දරුවන්ගේ දියවැඩියා රෝගී තත්ත්වය පිළිබඳව අවධානයකින් පසුවිය යුත්තේ ඒ නිසා ය. එවැනි දරුවකු ‘මගෙ බඩරිදෙනව‘ යැයි කියමින් හඬන විට එම බඩේ අමාරුවට කෙතරම් ප්‍රතිකාර කළ ද පලක් නොවේ. දරුවාගේ දියවැඩියා තත්ත්වය උත්සන්න වනතෙක් ප්‍රතිකාර කිරීම පමා වුවහොත් එය බරපතල තත්ත්වයක් දක්වා වුව ද වර්ධනය විය හැකි ය.දරුවකුට උදරාබාධයක් ඇති වූ විට එම රෝගයේ ස්වභාවය හඳුනා ගැනීම සඳහා පර්යේෂණාගාර මට්ටමින් මෙන් ම නිවසේදී ද දරුවාගේ මළ පරීක්ෂාකර බැලීම වැදගත් ය. දරුවාගේ මල දෙස බාහිරින් නිරීක්ෂණය කළ විට කළු පැහැයෙන්, රතු පැහැයෙන් හෝ කොළ පැහැයෙන් පෙනේ නම් මල සමඟ රුධිරය පිටවේ නම් ඒ පිළිබඳව විශේෂ අවධානයක් යොමු කළ යුතු ය. බැක්ටීරියා ආසාදනයක් නිසා ඉහත රෝග ලක්ෂණ පෙන්නුම් කරනවා විය හැකි ය. ඇමීබා ආසාදනයේ දී අධික උදරයේ කැක්කුම සමඟ රුධිරය සුළු වශයෙන් පිටවේ. එවිට මල පිටවන්නේ ඝන ස්වභාවයෙනි.කලක් තිස්සේ දරුවකු උදරයේ කැක්කුමකින් පෙළෙයි නම්, මල සමඟ සෙම පිටවේ නම් එය ද තරමක් විරල උදරාබාධයකි. මෙය ද විශේෂ අවධානයක් යොමු කළ යුතු රෝගී තත්ත්වයකි.දරුවාගේ උදරයේ කැක්කුමක් සමඟ ඉතාම දුගදින් යුතුව මල විශාල ප්‍රමාණයක් පිටවෙයි නම් එය ද ආමාශයේ ආසාදනයක් නිසා ඇතිවන රෝගී තත්ත්වයකි. මෙයට හේතුවන්නේ ඇමීබා වැනි ක්ෂුද්‍ර ජීවී විශේෂයකි.දරුවකුට උදරාබාධයක් ඇති වූ විට අපට නිවසේ දී කළ හැකි ප්‍රතිකාර කීපයක් ම ඇත. පළමුව දරුවාගේ උදරාබාධයේ ස්වභාවය පිළිබඳව විමසිලිමත් විය යුතු ය. දරුවාට උණ ඇති වී වමනය පිටකර, මල දියරව පිට කරන්නේ නම් එම මල සහ වමනයේ විශේෂ වෙනසක් දුගඳක් නැතිනම් එය සරල උදරාබාධයක් විය හැකි ය. එම අවස්ථාවේදී දරුවා විජලනයෙන් ගලවා ගැනීම සඳහා ‘ජීවනී’ නිසි පරිදි සකසා බීමට දිය හැකි ය. එසේ නැතිනම් දරුවාට ‘බැදි හාල් කැඳ’ දරුවාට ලබා දිය හැකි ය.දරුවාට දිගටම බඩ එළිය යයි නම් කෙසෙල් ගෙඩියක් දෙහි හෝ දොඩම් යුෂ බීමට දීම වඩාත් ම සුදුසුය. ඒවා දෙන්නේ දරුවා විජලනයෙන් වළක්වා ගැනීමට ය. බඩ බුරුලට යනවිට කෙසෙල් ආහාරයට දීම ඉතා සුදුසු වන අතර පැපොල්, කොළ වර්ග, පොල් තෙල් යෙදූ ආහාර දරුවාට දීම අගුණ ය. එසේ ම යෝගට් බඩ බුරුලට යන දරුවකුට ඉතා හිතකර ආහාරයකි. එහෙත් දරුවාට කිරි දිරවන්නේ නැතිනම් යෝගට් හෝ කිරි ආහාර කිසිවක් ලබාදීම සුදුසු නැත.දරුවකුගේ බඩ බුරුලට යාම වැළැක්වීම නුසුදුසු ය. එසේ නතර කළහොත් උදරාබාධයට අදාළ විෂබීජය ශරීරය පුරා ගමන් කළ හැකි ය. වඩාත් සුදුසු වන්නේ මල සමඟ උදරාබාධයට අයත් විෂ බීජය ශරීරයෙන් ඉවත් කර හැරීම ය.ඇපෙන්ඩිසයිටිස් රෝගය නිසා උදරයේ කැක්කුමක් දරුවකුට ඇති වූයේ නම්, වහාම ශල්‍යකර්මයක් මගින් එයට ප්‍රතිකාර කළ යුතු ය. මල බද්ධය නිසා ඇතිවන උදරාබාධ එතරම් භයානක නැත. එහිදී දරුවාට හොඳින් ජලය ලබාදී කොළ වර්ග වැඩිපුර ආහාරයට ලබාදී දරුවාට නිදහසේ සෙල්ලම් කිරීමට අවස්ථාව ලබාදීම වැදගත් ය. එමඟින් සුවයක් ලබාගත හැකි ය.මෙහිදී සඳහන් කළ යුතු වැදගත් දෙයක් වන්නේ දරුවාට බඩ බුරුලට මල පිටවෙයි නම්, දරුවා ගත් ආහාර වමනය කරයි නම්, උණ ඇත්නම් එය භයානක තත්ත්වයක් නිසා ඇතිවූ උදරාබාධයක් නොවන බවය.එහෙත් මලවල වෙනසක් නොමැතිව දරුවා උදරයේ වේදනාව නිසා කෑගසයි නම්, වහාම වෛද්‍ය උපදෙස් පැතීම වැදගත් ය.උදරාබාධයක් නිසා දරුවා වේදනාවෙන් කෑගසනවිට දරුවාගේ බිය නැති කිරීම ඉතාම වැදගත් කරුණකි.එසේ ම දරුවාගේ වේදනාව සමනය කිරීමට ගැළපෙන මාත්‍රාවට පැරසිටමෝල් ලබාදිය හැකි ය. එහෙත් දරුවා කොළ පැහැයෙන් වමනය කරයි නම්, උදරය පිපී ඇත්නම්, මල නොයයි නම්, කිසිදු ආහාරයක් නොදී දරුවා විශේෂඥ වෛද්‍යවරයකු වෙත යොමු කළ යුතු ය. එසේ ආහාර දීම නුසුදුසු වන්නේ අවශ්‍ය නම් දරුවාට හදිසි ශල්‍ය කර්මයක් සිදු කිරීමට වුව ද සිදු විය හැකි නිසා ය.දරුවකුට පැරසිටමෝල් ලබාදිය හැක්කේ උණ ගැනුණු විට පමණක් ම නොවේ. උදරාබාධයක් නිසා දරුවා වේදනාවෙන් සිටින විට ද දරුවාට පැරසිටමෝල් නියමිත මාත්‍රාව ලබාදීම සුදුසු ය. එසේ වුව ද දරුවාටIbuprofen (NSAID) කාණ්ඩයේ ඖෂධ ලබාදීම සුදුසු නැත. ඒ; එම රෝගය නිසා ගැස්ට්‍රයිටිස් රෝගය ඇතිවීමට හෝ වර්ධනය වීමට ඉඩ ඇති නිසා ය.දරුවකුට උදරාබාධයක් වැලදී ප්‍රතිකාර කරනවාට වඩා එම ආබාධයට ගොදුරු නොවී තබාගැනීම ඉතාම වැදගත් ය. ඒ සඳහා මව දරුවාට ආහාර කවන්නේ නම් ඉතා හොඳින් දෑත් පිරිසිදු කර දරුවාට කැවීම, දරුවා තනිවම කන්නේ නම්, දෑත් නියමිත පරිදි පිරිසිදු කරගෙන ආහාර ගැනීමට දරුවා පුරුදු කිරීම මෙන් ම දරුවාට නිතර උණුකර නිවාගත් ජලය පානයට ලබාදීම ද සුදුසු ය. එසේ ම මැස්සන්ගෙන් ආහාර ආරක්ෂා කරගැනීමට සැම විටම ආහාර වසා තැබීම මැස්සන් බෝවීමට සුදුසු පරිසරයක් නිවස තුළ ඇති නොකිරීමට කටයුතු කිරීම ද වැදගත් ය.දැෑත් පිරිසිදු කර ආහාර ගැනීම මගින් බොහෝ සරල උදරාබාධවලින් වැළකී සිටීමට හැකියාව ඇත. එසේම නිවසේ කල් ඉකුත් නොවූ ජීවනී පැකට්ටුවක් හෝ දෙකක් නිතර තබා ගැනීම ද ඉතා ම වැදගත් ය.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>13</day>
    </date>
    <link>http://www.silumina.lk/2012/05/13/_art.asp?fn=ay1205131</link>
    <topic>මනුෂ්‍යත්වය</topic>
    <author/>
    <content>The Children of Adam are limbs of one body. Having been created one essence. When the calamity of time afflicts one limb. The other limbs cannot remain at rest. If you have no sympathy for the troubles of others. You are not worthy to be called by the name of ‘man’ එකම සාරයෙන් නිමැවුණු එකම සිරුරක කොටස් වැනි වූ ආදම්ගේ දරුවන් එකකු විපතකින් පීඩාවට පත්වන මොහොතේ අනෙකුන්ට සැහැල්ලුවෙන් සිටිය නොහැකිය. අනෙකාගේ දුකෙහි දී නුඹට අනුකම්පා නොසිතේ නම් ’මිනිසකු’ නමින් අමතන්නට තරම් නුඹ නොවටී.  කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>13</day>
    </date>
    <link>http://www.silumina.lk/2012/05/13/_art.asp?fn=ay1205132</link>
    <topic>තාත්තා වගේ ම මම බැන්දෙත් ගෙදරට හොරෙන්</topic>
    <author>කතා කළේ - අරුණි</author>
    <content>අපි සියලු දෙනාම ජීවිතයේ අවදි කිහිපයක් පසු කරන්නෙමු. ඉන් වඩාත්ම රසවත් අවදිය තාරුණ්‍යයයි. එහෙත් පරපුරෙන් පරපුරට තරුණ සිතුවිලි, අවශ්‍යතා මෙන්ම තවත් බොහෝ දේ වෙනස් වෙයි. ඒ පරම්පරා වෙනස නිසා ඇතිවන ආකල්පමය ගැටුම නිමා නොවන්නකි.යෞවනයේ පිබිදෙන සිතුවිලි ආකල්ප මතිමතාන්තර, නිර්මාණ, අත්දැකීම් එකිනෙකා අතර බෙදාහදා ගන්නට හිරිමල් හිරු යෞවනයේ උණුසුම් මිටියාවතක් පාදා දෙයි.ඔබේ අදහස් උදහස් යෝජනා චෝදනා නිර්මාණඅත්දැකීම් සැමට කියන්න. සංස්කාරක, හිරුමල් හිරු, සිළුමිණ, ලේක්හවුස්, කොළඹ 10 ලිපිනයට එවන්න. එහිදී අපට ඔබ හා සම්බන්ධ විය හැකි දුරකතන අංකයක් ද ලියා එවන්නට අමතක නොකරන්න.බොහෝ දෙනාගේ සුන්දරතම අත්දැකීම් අයත්වන්නේ තරුණවියට ය. එහෙත් අතීතයට ගිය තාරුණ්‍යය වත්මන් තාරුණ්‍යය දකින්නේ විවේචනාත්මක ඇසිනි. සමාජ දේශපාලන ආර්ථික සංස්කෘතික මෙන් ම පාරිසරික හේතු මත පරම්පරා අතර ඇතිවන මේ වෙනස දෙස තුළනාත්මකව බලන්නට අපි මහාචාර්ය චන්ද්‍රසිරි පල්ලියගුරු ගත කළ තාරුණ්‍යය මොහොතක් අවලෝකනය කරමු.“ආයුබෝවන් සර්”“ආයුබෝවන්ඩ ආයුබෝවන්ඩ.”මම ඍජුවම මාතෘකාව ඉදිරිපත් කළෙමි.ම්... තරුණ කාලේ ගැන ආපසු හැරිලා බලන කොට මට නම් දුක් වෙන්න කිසිම දෙයක් නැහැ. මොකද කරන්න ඕන හැම දේම කරල තියෙනවා. (සිනාසෙයි)“තරුණ කාලෙදි කවුරුත් කරන මෝඩකම් දඩබ්බරකම් මමත් හරියට කළා. ඒත් අම්මා තාත්තා හිටිය නිසා ඒ අය පාලනයකට වඩා අපව බලා කියාගත් ක්‍රමය නිසා තමයි අද අපේ ජීවිතවල යම් සාර්ථකත්වයක් ඇති වුණා නම් වුණේ.“ඒ කාලේ අපි ජීවිතේ ඉගෙන ගත්තේ පොත්වලින්. හැම සුමානෙකම මම පොතක් ගත්තා. කොහොම හරි චිත්‍රපටයකුත් බැලුවා. (කල්පනා කර) ඒ තාත්තා දෙන සල්ලිවලින් තමයි. ඒත් නිකම්ම දෙන්නේ නෑ වැඩක් කරන්න ඕන. (සිනාසි) මම සුමානෙකට සැරයක් ගෙදරටයි අපේ කඩේටයි බඩු ගේන්න ඕන. තිරික්කලෙන් ගිහින් ඒ ටික ගෙනැත් ගාණට ඉතුරු සල්ලි බේරුවාම මට කමිෂන් එකක් දෙනවා. ඒකෙන් ඕන දෙයක් කරන්න පුළුවන්.ඒත් අද පරම්පරාවට අපේ පරපුරට නැති වරප්‍රසාද තිබෙනවා. අපිට ලැබුණු රුපියල් දෙක වෙනුවට ඒ අය ලොකු නෝට්ටු අත පත ගානවා. සමහර දුෂ්කර අයට අඩුපාඩුකම් ඇති. නමුත් බහුතරයකට මුදල් ලබා ගැනීම ඒතරම් අපහසු දෙයක් නොවේ.(උනන්දුවෙන්) “ඉතිං මට බයිසිකලයක් ඕන වුණා. පහේ පන්තියේදී තාත්තා කීවා පුංචි වැඩියි ජ්‍යෙෂ්ඨෙට පාස් වුණාම අරන් දෙන්නම් කියලා. ඔහොම කල් දාද්දි අන්තිමට මම කීවා එහෙනම් ඒක කොළේක ලියලා දෙන්න කියලා. තාත්තා ඇහුවා ඇයි අරන් නුදුන්නොත් කොළේ තියාගෙන මක් කොරන්නද කියලා” මම කීවා නෑ යාළුවන්ට පෙන්නන්න කියලා. (සිනාසෙයි)“බයිසිකලයක් ලැබීම මගේ තාරුණ්‍යය විඳීන්න බොහොම වැදගත් වුණා. රැලේ ස්පෝට්ස් බයිසිකල් අද දකින්නවත් නෑ. ඒක පදින්නෙත් අමුතු විදිහට සීට් එක ගොඩක් උස්සලානේ (සිනාසී) අද ඉතිං ට්‍රේල් බයික්නේ.“ඉතිං අපේ තරුණ කාලෙත් කුරුලෑ ආවා. පෙම් හැඟුම් මතු වුණා. ගෑනු ළමයින්ගේ ආකර්ෂණය ගන්න ලස්සනට ඇන්දා. අපි කොණ්ඩේ අවුල්වෙනවට ගෑවේ බ‍්‍රිල් ක්‍රීම් කියලා ජාතියක්. මූණට පවුඩර් ටිකකුත් දානවා. හැබැයි අද කාලේ වගේ පිරිමි ළමයි ෆේෂල් කරන්න මූණට ක්‍රීම් ගාන්න ලස්සන වෙන්න බෙහෙත් බොන කාලයක් අපට තිබුණේ නෑ. මොකද ජනමාධ්‍ය අපේ තරුණ ජීවිතවලට අද තරම් බලපෑවේ නෑ. අද පරම්පරාව ව්‍යාපාරිකයන් විසින් ගොනාට අන්දලා තියෙන්නේ. ඒ අයට ඒ ගැන හිතන්නවත් වෙලාවකුත් නෑ.“එහෙනම් සර් මූණේ පවුඩර් ගාලා නෝනවත් බයිසිකලේ දාගෙන යන්න ඇති” මම විමසීමි.“අනේ නෑ. (මදක් කල්පනාකර) ඇත්තටම ඉස්කෝලේ යන කාලේ පාසලෙන් බැහැර කිසිම තැනක අපි හමුවුණේ නෑ. අපි පළමු වැනි වතාවට පිට දි මුණ ගැසුණේ කැම්පස් ගියාට පස්සේ. ඇය පේරාදෙණියේ. මම කැලණිය විද්‍යාලංකාරේ ඉඳන් 2.50 ක් දීලා බස් එකේ ගිහින් කතා බහ කරලා දවල්ට කෑම කාලා බයිස්කෝප් එකක් බලලා හවසට ගෙදර එනවා (උරහිස් අකුළා) එච්චරයි.“අදට වැඩිය ශික්ෂිත අන්දමට තමයි ගෑනු ළමයින්ගේ ආකර්ෂණය දිනා ගත්තේ. ඒකේ පොඩි පිළිවෙළක් තිබුණා. අද මාධ්‍යවලින් දකින දේවල් එතකොට ප්‍රසිද්ධ ස්ථානවල දකින දේ එදා තිබුණේ නෑ. ඒවාට ඉඩ ලැබුණෙත් නෑ.(මොහොතක් සිට) “අපේ ආදරේ අත් පොත හැටියට වැලඳ ගත්තේ ‘ගොළු හදවත’. කොළඹ නොවන නාගරික පැළැන්තියට ඒක අදාළයි. ඒ කාලේ ආදරයක් විවාහයෙන් ම කෙළවර වන නිසා අතරමැද මුකුත් නෑ. අපට අදහස් හුවමාරු කරගන්න තිබුණු එකම මාධ්‍ය ලියුම්. ඒ ලියුම් ලියන එක ටියුට් එකක් ලියනවා වගේ පරිස්සමින් ගෞරවයකින් කරන වැඩක්.ඊයේ පෙරේදා දවසක අපි බැලුවා මගේ බිරිය මට මුලින් ම එවූ ලියුම. ඒක පෙම් හසුනක් නොවේ. මට දෙන්න පොතක් අරන් ඒ පොත ගැන පොඩි සටහනක් ලියලා තිබුණේ. ඒත් ඒකේ ආදරයක් ගැබ් වෙලා තිබුණා. මීට අවුරුදු 52 කට කලින් එවපු ඒ ලියුම අදටත් පරිස්සම් කරලා තියෙන්නේ. ඒක එස්.එම්.එස්. වගේ නෙවෙයි. අතට අහුවෙනවා. මකලා දාන්න බෑ. කම්මැලි හිතුණම ආයේ අරන් කියවනවා. ඒ ආස්වාදය අලුත් පරපුරට නෑ. ඒක හරි අඩුවක්.”(රහසින් මෙන්) “අපේ අම්මයි තාත්තයි දෙන්නත් ප්‍රේමය පදනම් කරගෙන විවාහ වුණු නිසා තාත්තට ගොඩක් දේ නැති වුණා. ඒක මට වීර ක්‍රියාවක් අනුප්‍රාණයක් වුණා. ඉතින් මමත් ඒකම කරන්න හිතුවා. අපේ සම්බන්ධෙට ගෙදරින් අනුමැතිය තිබුණත් අම්මා සහයෝගය දුන්නත් අපි බැන්දෙ ගෙදරට හොරා. (කණගාටුවෙන් මෙන්) ඒත් තාත්තා කීවාම “උඹලා මට කීවා නම් බඳින දවසේ මාත් එනවනේ කියලා මට හරියට දුක හිතුණා.(මොහොතක් හිඳ) “මොකද හා හා පුරා කියලා තාත්තා මාව අවුරුදු 17 දී විශ්ව විද්‍යාලයට ගෙනැත් නවාතැන් හදල දීලා ඔක්කොම කරලා මරදානේ ස්ටේෂමේදී කෝච්චියට නැග්ගා. මම ප්ලැට්ෆෝම් එකේ හිටියේ. තාත්තාගේ ඇස්වල කඳුළු. “උඹට ඉන්න එකම යාළුවා මං විතරයි. අපි දෙන්නා අතර රහසක් තියෙන්න බෑ.” තාත්තා කියූ දේ ඊයම් බරුවක් වගේ මගේ හිතේ කිඳා බැස්සා. තාත්තා මා එක්ක ඉන්නවා නේද කියන හැඟීම තදින් දැනුණා. (නිශ්ශබ්ද වෙයි)(ප්‍රශ්නකාරී ලෙස) එහෙම සම්බන්ධයක් අද තරුණ අයයි මවුපියන් අතරයි තියෙනවද කියන්න බෑ. මොකද ඒ දවස්වල අම්මලා තරුණ දූලට දැනමුතුකම් දුන්නේ හවසට කොණ්ඩේ පීරන ගමන්. තාත්තලා පුතාලා එකට වැඩ කරද්දී ගමන් බිමන් යද්දී ඒ අවස්ථාව ලැබුණා. ඒ ආභාසය අපට තිබුණ නිසා අපේ දූගේ සම්බන්ධය ගැන කීවාම මම කීවේ “හා හොඳා ඒ මනුස්සයගේ අතපය හතර තියෙනවද බලාගත්තොත් මට ඇති” කියලා. (සිනාසී) පුතාටත් එහෙමයි.අද තරුණ පරම්පරාව ගැන වැඩිහිටියන්ට හොයන්න වෙලාවක් නෑ. ඒ අය හරි බිසී. ඒ නිසා තරුණයන්ට ඇහුම්කන් දෙන්න ඒ අයගේ ප්‍රශ්න කතා කරන්න කෙනෙක් නෑ. ස්ට්‍රෙස් වෙනවා. ස්වාධීන චින්තනය නැතිවෙනවා. ඒ දවස්වල සිරිසේන විමලවීර ‘පොඩි පුතා’ හැදුවේ ජ්‍යෙෂ්ඨෙ සමත් අයගේ රැකියා ප්‍රශ්නේ ගැන කියන්න අද ඉන්නේ රැකියා විරහිත උපාධිධාරීන්.අද ළමයින් තරුණ වෙන්නේ අධ්‍යාපන හෝ වෙනත් තරගයක් එක්ක. ඒ නිසා තාරුණ්‍යය විඳින්න වෙලාවක් තියෙනවද මන්දා.(මොහොතක් සිට) අපේ කාලෙට වඩා මේ කාලේ ප්‍රශ්න අරමුණු වෙනස්. දර්ශනයේ තියෙනවනේ වෙනස් නොවන එකම දේ වෙනස්වීම කියලා. ඒත් තාරුණ්‍යයේ ලස්සන හැමදාම තියෙනවා. හැමදාමත් තාරුණ්‍යය රැඩිකල්. රට වෙනුවෙන් මැරෙන්න වුණත් යන්න පුළුවන් තරුණ කාලෙදි විතරයි. අයුක්තිය අසාධාරණයට විරුද්ධව නැඟී සිටින්න ඕනමයි. (සිනාසී) ඒ වයස පැන්නට පස්සේ තමයි සමහර දේවල් අවබෝධ වෙන්නේ.”“බොහොම ස්තුතියි සර්” මහාචාර්යතුමා කතාවට තිතක් තැබූ පසු මම කීවෙමි.කතා කළේ - අරුණිපිංතූර ගත්තේ - විමල්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>13</day>
    </date>
    <link>http://www.silumina.lk/2012/05/13/_art.asp?fn=ay1205133</link>
    <topic>එකිනෙකාට වෙනස් ප්‍රේමය?</topic>
    <author>මලී</author>
    <content>“සඳටමොකටද ආදරයේදි ඔය තරම් තැනක්?’’ඇයි? ඉරු කිරණෙදී ආදරවන්තයන් කදෝ පැණියන් සේ සැඟවෙනවද? ආදරය පලා යනවද? නැත්නම් අන්ධ ආදරයට හිරු එළියෙන් පලක් නැද්ද?’කාරණය ඒක නෙවෙයි. හැමෝම කැමති සිසිල් සෙවණකදි ආදරයේ උණුසුම ලබන්න මිස දාඩිය පෙරාගෙන ආදරය කරන්න නෙවෙයි. තාප කිරණවල බලපෑම වැඩිවන විට ආදරණීය හැඟීම්වලට වඩා ප්‍රකෝපකාරී හැඟීම් වැඩි වෙනවා. හරියටම කීවොත් විද්‍යාඥයන් හොයාගෙන තියෙනවා සෙල්සියස් අංශක 0.5 කින් උෂ්ණත්වය වැඩි වුණොත් ප්‍රචණ්ඩත්වයත් සෑහෙන්න වැඩිවෙන වග.තාපය වැඩිවෙන්න වැඩිවෙන්න ඇල්කොහොල්වලට වගේ ම ඒ ආදේශකවලට තියෙන ගිජුකමත් ඒ ආශ්‍රයෙන් මතුවන අපයෝජනවලටත් ඇබ්බැහිය වැඩිවෙනවලු. විශේෂයෙන් ගී‍්‍රස්ම කාලගුණයේදි වගේ ම නගර ඇතුළත පරිසරය උණුසුම් වීමේදි මේ තත්ත්වයත් වැඩියිලු. අපි නොවෙයි කියන්නේ 1985 නොබෙල් සාම ත්‍යාගය දිනා ගත්ත න්‍යෂ්ඨික යුද්ධයට එරෙහි සමාජ වගකීම උදෙසා වූ කායික වෛද්‍යවරුන්ගේ සංවිධානය.උද්‍යානයක මුල්ලකට වෙලා කොයිතරම් පෙමින් වෙළී සිටියත් වතුර තිබහක් ආවාම මල්ලේ තියෙන බෝතලේට අත යන්නේ ඉබේටම. හදිසියේ වතුර නැති වුණොත්! සමහරවිට ප්‍රේම සල්ලාපයත් එතනින්ම නතර වෙලා කඩයක් ගාණේ වතුර හොයන්න පිටත් වෙන්නත් පුළුවන්.උෂ්ණත්වය වැඩි වුණාම ආහාර ජලය පිළිබඳ සුරක්‍ෂිතතාව අඩුයි වගේ අපට දැනෙන්න ගන්නවා. ඒ බය ගතිය එක්ක ඇතිවන පීඩනය සමහරුන්ට කාලයක් යද්දි මානසික වියවුලක් බවට පත්වෙන්න පුළුවන්. එහෙම සිද්ධියක් ඔස්ට්‍රේලියාවේ දැඩි නියඟයකදී දකින්න ලැබුණා.ආදරවන්තයින් විතරක් නෙවෙයි තමන් ආදරය කරන හැම කෙනකුට ම සිද්ධවෙන්න යන විනාශය ගැන භීතියක් සමාජයටම ඇති වුණා. තමන් අවට ගහකොළ සතා සීපාවා ක්‍රමයෙන් මැරි මැරි යද්දි තමන්ගේ මවුබිමේ පරිසර විනාශය කොයි විදිහට තමන්ටත් බලපායි ද කියන අසහනය පැතිරෙන්න පටන් ගත්තා. ඒක ඒ සමාජයේ ම මානසික සෞඛ්‍යය පිරිහෙන්න බලපෑවා.අතේ සතේ නැතිව ආදරය කරද්දි බඩගින්න දැනුණත් ඉවසගෙන ඉන්නවානේ. ඒ කියන්නේ අපිට ආහාර නැතිව දවසක් දෙකක් තුනක් වුණත් කොහොම හරි ජීවිතේ ගැටගහ ගෙන ඉන්න පුළුවන්. ඒත් වතුර නැතිව ඒ තරම් කල් ඉන්න නම් බෑ. හුස්ම! හුස්ම නැතිව මොහොතක් ඉන්න පුළුවන් ද? එතකොට පණවගේ ආදරය කරන හැමෝම දාලා යන්න වෙනවා.ඒ නිසා පණට ආදරේ අයට දූෂිත වායු තත්ත්වයන්වලදී දැඩි අසහනයක් ච;නනවා. පණට ආදරේ නැතත් හුස්ම ගන්න අපහසුවෙද්දි කාටද අමාරු දැනෙන් නැත්තේ? විශේෂයෙන් පණ වගේ රකින පුංචි දරුවන්ට මේ තත්ත්වය දරා ගන්න හරිම අමාරුයි. ඒ නිසා ඒ අයගේ කාංසාව අසහනය වැඩි වෙන්න පුළුවන්. ඒ එක්කම වැඩිහිටියොත් හුස්ම ගන්න අමාරුයි කියා නොදැන අසහනයට පත් වුණා ම ගෘහස්ථ ප්‍රචණ්ඩත්වය වැඩි වෙනවා. උණුසුම වැඩිවෙද්දිනියඟය පැතිරෙද්දි ජලහිඟය නිසා වගේම රෝග පැතිරීමේ බිය නිසාත් මිනිසුන්ගේ මානසික සෞඛ්‍යය දුර්වල වෙනවා. මෙය තනිපුද්ගල වශයෙන් වගේ ම පිරිස් වශයෙනුත් වෙන්න පුළුවන්. සාස් රෝගය ගැන අප අතරේ ඇති වුණ භීතිය ඒකට හොඳම උදාහරණයක්.කොහොම වුණත් සිෂොපප්‍රිනියා මානසික තත්ත්වයට පත්වන අය මේ වගේ සෞඛ්‍ය අවදානම් අතහැරලා කිසිම පෙර සූදානමක්වත් ගැන නොසිතා ඉන්නවාලු. මෝටර් රථ දුම නිසා මේ අවදානම වැඩි කරනවා කියා සොයා ගැනීම දේශගුණ විපර්යාස පිළිබඳ සොයා ගැනීම් අතරත් විශේෂ එකක්ලු.මේ විදිහට මිහිතලයේ උණුසුම වැඩිවෙන්න වැඩිවෙන්න මිනිස් ගැටුම් වැඩිවෙනවා. දේශගුණික විපර්යාස වැඩිවෙද්දි සම්පත් හිඟයත් වැඩි වෙනවා. ඉන්න හිටින්න, කන්න බොන්න, අඳින්න පලඳින්න නැති වෙද්දි ආදරයක් මතක් වෙයි ද!සමහරුන්ට මේ මානසික සෞඛ්‍ය අවදානම පෙන්වන්නේ අසාමාන්‍ය තත්ත්වයන්. දේශගුණික විපර්යාස නිසා සිදුවන අනතුරේ ස්වභාවය, එහි ප්‍රමාණය, ඇතිවන අවස්ථාව වගේ ම සමාජ ඓතිහාසික පසුබිම එක්ක සමහරුන්ට ඒවා දරාගන්න බැරි වෙන්නත් පුළුවන්. සමහරුන්ට නම් ඒ දේවල් තාවකාලිකව හරි වාසිදායකයි කියලා හිතෙන්නත් පුළුවන්.හරියට ගංවතුරකදි වගේ සමහරුන්ට ගෙවල් දොරවල් අහිමි වෙලා අසරණ වෙලා මානසික සෞඛ්‍ය පිරිහෙනවා. නමුත් සමහර ගොවිබ්ම් සරුවෙලා අස්වැන්න වැඩි වුණොත් මානසික සෞඛ්‍යය තවත් හොඳින් දියුණු වෙනවා.අසරණ වන පිරිස්වලට අන්අය අනුකම්පා කරද්දි ව්‍යසනයේ නමින් කතා කරද්දි තවත් වියවුලට පත්වෙනවා. හරියට බංගලාදේශයේ ගංවතුරෙන් අසරණ වූවන්ට “දේශගුණික සරණාගතයින්” කීවා ම වගේ. සමාජ සංස්කෘතික වශයෙන් පසුබෑමකට ලක්වෙනවා.මිහිතලයේ උණුසුම වැඩිවීම නිසා ලෝකයේ ඇතිවුණු විවිධ පාරිසරික ආපදා පදනම් කරගෙන ලෝක විනාශය අත ළඟයි කියලා හිතලා සමහර ළමයින් අසහනයට පත්වෙලාලු. මොකද තමන් වැඩිවියට පත්වන්නට කලින්ම ලෝකය විනාශ වෙයි කියන බයට. එහෙම වුණාම තමන්ගේ නිසි වයසට කලින් යම් යම් දේ කරන්නත් මේ අය හිතනවා. මොකද ආදරය වගේ දෙයක් නොලබා මිය යන්න කවුද කැමති?යම් ආපදාවක් සිදු වුණොත් අපේ රටවල නම් කොහොම හරි ඒ අයව බේරා ගන්නවා හරියට සුනාමියෙදි වගේ. ඒක අපේ මනුස්සකම ආදරය! ඒත් ඒ ආපදාවෙන් මානසිකව වැටුණු අයට සියයට සියයක් ම උදව් කරන්න ලෝකේ කිසිම රටක සම්පත් නිසි පරිදි යෙදවෙන්නේ නැහැ. ඒ නිසා ස්වාභාවික ආපදාවලින් ශාරීරික ආබාධවලට වඩා මානසික ආබාධවලට ගොදුරුවන පිරිස සුව වන ලකුණු අඩුයි.මේ හැම දෙයක් ගැනම අප හොඳ සැලකිල්ලෙන් සිටිය යුතු වන්නේ අපේ රට කුඩා දිවයිනක් නිසයි. විශේෂයෙන් උෂ්ණත්වය ඉහළ අක්‍ෂාංශවල පිහිටි රටවලට දේශගුණික විපර්යාසවල බලපෑමත් වැඩියි. මුහුදු මට්ටම ඉහළ යෑම, පානීය ජලය හිඟවීම, මන්දපෝෂණය, ආර්ථික සෞඛ්‍ය ප්‍රශ්න වැඩිවීම අප වගේ රටවලට වැඩියෙන් දැනෙන්න පුළුවන්. ආර්ථික පර්යේෂකයන් පෙන්වා දෙන විදිහට නම් දේශගුණික විපර්යාස නිසා ලෝකයේ බොහෝ රටවල දළ දේශීය නිෂ්පාදිතයේ අඩුවීමක් සිදුවෙලා තිබෙනවා.මේ හැම දේකින්ම පෙනෙන්නේ මිහිතලයේ උණුසුම වැඩිවන විට මිනිස්සුන්ගේ මානසික සෞඛ්‍යයට, සාමකාමි බවට ආර්ථිකයට අයහපත් බලපෑමක් ඇති කරන බව නේද?ආර්ථිකය හිඟ වෙද්දි ආදරේ පෑල දොරින් පිට වෙනවලු. ඒ වගේම හිතේ සහනයක් නැතුව ආදරේ කරන්නේ කොහොමද? ආදරයෙන් පිස්සු වැටෙන එක එකක්. ඒත් පිස්සු හැදුණට පස්සේ කවුරුත් ආදරේ කරන්න එන්නේ නෑ.මිහිතලයේ උණුසුම වැඩිවෙද්දි ප්‍රචණ්ඩත්වය වගේ දේවල් වැඩිවෙද්දි ආදරයට ප්‍රේමයට තැනක් නැති වෙනවා. හොඳට ආදරය කරන්න නම් හොඳ සෞඛ්‍ය වටපිටාවකුත් ඕනේ. ඒ නිසා ආදරයේ උණුසුම විඳින්න නම් මිහිතලයේ උණුසුම අඩු කරගන්න වෙයි!මලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>13</day>
    </date>
    <link>http://www.silumina.lk/2012/05/13/_art.asp?fn=ay1205134</link>
    <topic>පාසලේ දරුවන් හැම දෙනාම මගේ දූවරු</topic>
    <author>සාගරිකා දිසානායක ජයසිංහ</author>
    <content>දේවි බාලිකාහිටපු විදුහල්පතිනිකල්‍යාණි ද සොයිසාඇයත් එක්ක පැයක් විශේෂාංගය සඳහා මෙවර අප හා කතා බහට එක් වුණේ කොළඹ බොරැල්ලේ දේවි බාලිකා විද්‍යාලයේ හිටපු විශ්‍රාමලත් විදුහල්පතිනි කල්‍යාණි ද සොයිසා මහත්මිය. නවසිය පනස් තුනේ ජනවාරි මාසේ පහළොස් වැනිදා “කාසල් වීදියේ බාලිකා පාසල” නමින් ආදර්ශ පාසලක් ලෙස දේවි බාලිකා විද්‍යාලය ඇරැඹු දා එහි ප්‍රථම ගුරුවරියන් පස් දෙනාගෙන් අයකු ලෙස විද්‍යාලයේ සේවයට එක් වූ ඒ මහත්මිය එහි ආරම්භක විදුහල්පතිනිය විමලා ද සිල්වා මහත්මිය ගෙන් පසුව එහි විදුහල්පතිනිය ලෙස පත්වූවාය.පුරා තිස් තුන් වසරක අමිල මෙහෙවරක් දේවි බාලිකාවට ඉටු කළ ද සොයිසා මහත්මිය වර්තමානයෙහි විදුහල ලබා ඇති අද්විතීය තත්ත්වය ළඟා කර ගැනීමට සිය දිවියම කැප කළාය. විදුහල්පති සේවයෙන් විශ්‍රාම ගිය ද දේවි බාලිකාව අත නොහැර එහි අභිවෘද්ධිය උදෙසා ස්වකීය නොමසුරු දායකත්වය ලබා දෙන ද සොයිසා මහත්මිය ගෙන් දේවි බාලිකාවට ඉටු කැරෙන මෙහෙවරට 2012 මැයි මස 15 වැනිදා වන විට හැට වසර සපිරෙයි.පුරා දශක හයක් මුළුල්ලේ කල්‍යාණි ද සොයිසා මහත්මිය විසින් පාසලට ඉටු කරන ලද එකී අනූපමේය මෙහෙවර උදෙසා ඒ මහත්මියට කෘතවේදීත්වය පළ කිරීමට දේවි බාලිකා විද්‍යාලයීය විශ්‍රාමලත් ගුරු සංගමය සංවිධානය කළ උපහාර උලෙළක් කොළඹ ශ්‍රී ලංකා පදනම් ආයතනයේදී පැවැත්විණි.ජයවඩනගම වැව අද්දර සුන්දර නිසංසල පරිසරයක පිහිටි ඇගේ නිවස සොයා ගෙන ඡායාරූප ශිල්පී විමලුත් මමත් එහි යන විට අප පිළිගන්නට සුපුරුදු දයාබර හසරැල්ල මුවඟට නංවාගෙන ඈ පෙර මඟ බලා හිටියා.විදුහල්පතිනිය ලෙස කටයුතු කළ කාලෙ වගේ නොවෙයි වියපත් බව විසින් ඈ තව තවත් මුදු බවට පත් කරලා. එදා අප ඈ කෙරෙන් දිස්වුණු ගම්භීර පෞරුෂත්වය වෙනුවට බෙහෙවින්ම නිවී සැනැසුණු ආදරණීය බවක් ඈට උරුම වෙලා. පොරොන්දු වූ වේලාවට වඩා තරමක් පමා වීම ගැන කමාව අයැදිමින්ම මා පිළිසඳර ආරම්භ කළා.“අපොයි ඒකට කමක් නෑ. ගැහැනු දැරියන් දහස් ගණනක් එක්ක අවුරුදු ගාණක් වැඩ කරලා පුරුදු මට ඔබේ ප්‍රමාදය ඉවසන එක සුළු දෙයක්. මේ ගිනි මද්දහනේ ට්‍රැෆික් ජෑම් එකේ හිරවෙලා ඇවිත් හොඳටම මහන්සි ඇති. ඉඳගන්න මම බොන්න මොනවා හරි හදාගෙන එන්නම්.”අසූ අට වියැති වුවත් එදා වගේම කඩිසර ගමනින් පුංචි පඩි පෙළක් නැඟලා ඈ මුළුතැන්ගෙට පියමැන්නා. “අවුරුදු කැවිලි තවම තියෙනවා. ඕන තරම් කන්න. ලොකු කැවිලි පළඟානක් අප ඉදිරියේ තියලා ආයෙමත් ඈ නොපෙනී ගියා.දේවි බාලිකාවෙන් තොර ජීවිතයක් ඔබට නැති බව මම දන්නවා. ඒත් අපි ඔබේ පෞද්ගලික ජීවිතය ගැනත් ටිකක් කතා කරමු ද?ඇත්තටම මගේ ජීවිතේත් දේවි බාලිකාවත් දෙකක් විදිහට මට ඒ කාලෙ දැනුණේ නෑ. දැන්නම් පාසලේ අවශ්‍යතාවක් කීවොත් මම එය ඉටුකර දෙනවා. දැන් ඔළුවට ඒ හැටි බරක් නැ.මම කල්යාණි පි‍්‍රයසීලි අබේසිරිවර්ධන. කල්‍යාණි ද සොයිසා කියන නමින් තමයි වැඩි දෙනෙක් මා හඳුනන්නේ.ඔබේ උපන් දිනය?1925 මැයි මාසේ දහනවය.උපන් ගම?බළපිටියේ ගොඩගෙදර.ඔබේ මවුපියන් කව්ද?තාත්තා ඇලිසන් ද සොයිසා අබේ....... ඔහු වෘත්තියෙන් වතු සමාගමක් භාර අධිකාරිවරයෙක්. අම්මා ඇනී චාර්ලට් විජේසිංහ. ඈ රැකියාවක් කළේ නෑ.සහෝදර සහෝදරියන්?අපේ පවුලේ දරුවො හත් දෙනයි. මට අයියලා දෙන්නෙක් අක්කා නංගි සහ මල්ලිලා දෙදෙනෙක් සිටිනවා. මම පවුලේ හතර වැනියා.ළමා කාලය ගත වුණේ කොහොම ද?අපට කිසි දෙයකින් අඩුපාඩුවක් තිබුණේ නෑ. ඒත් මොනවා තිබුණත් පුරවන්නට බැරි අඩුවකුත් තිබුණා.ඒ මොකක්ද?මට අවුරුදු දහයෙදි විතර මගේ අම්මා අසනීප වෙලා අන්ත්‍රා වීම.ඔබ පාසල් ගමන ඇරැඹුවේ?මගේ පාසල් ගමනේ ආරම්භය තරමක් ව්‍යාකූලයි. අම්මා බලවත් ලෙස අසනීප වූ නිසා ඈට අප ළඟම රඳවා ගන්නට අවශ්‍ය වුණා.ඉතින්!මම එක දෙක තුන ශ්‍රේණිවලට යනතුරුම ඉගෙන ගත්තේ ගෙදරට ගෙන්වා ගත් ගුරුවරුන්ගෙන්. අම්මාගේ අසනීපය අපි හැමෝටම බලපෑවා. ඈගේ අසනීපය හොඳ කරගන්නට අවශ්‍ය නිසා තාත්තා කුරුණෑගල ඔහු යෙදී සිටි රැකියාව අතඇරලා කොළඹට ආවා.ඒ ඇවිත්,කොළඹ මරදානේ ෆීලික්ස් ප්‍රෙස් කියලා අච්චු කන්තෝරුවක් පටන් ගත්තා. අයියාගේ නමින්. දැන් මරදානේ ඇට්ලස් හෝල් නමින් පවත්වාගෙන යන්නේ ඒ ව්‍යාපාරයයි.ඉන් පස්සෙ?අම්මාට බේත් ගන්න කොළඹ එන්න බඩුත් පොදි බැඳගෙන සූදානම් වුණා. ඒත් ඇයට හදිසියේම අසාද්‍ය වෙලා. ඈ අප අතරින් සමුගත්තා.අම්මා පිළිබඳ ඔබේ මතකය?හරිම දක්ෂ කරුණාවන්ත මාතාවක් ඇය. ඈගේ අභාවය පුංචි මට ලොකු වේදනාවක් වුණා. මගේ වැඩිභල් අයියා ෆීලික්ස් වගේම අක්කා ඇගේ පාසල් අධ්‍යාපනය අතරමඟ නවත්තා බාල සහෝදර සහෝදරියන්ගේ අධ්‍යාපනය වෙනුවෙන් ලොකු කැපකිරීමක් කළා.දරු සත්දෙනකුගේ බර තාත්තා දරා ගත්තේ කොහොම ද?තාත්තා ඔහුගේ කොටසත් අම්මාගේ කොටසත් එකවර ඉටුකළා. ලොකු අයියාත් අක්කාත් ඔහුට ලොකු හයියක් වුණා.පාසල් ගමනට මොකද වුණේ?මම ආයෙමත් ඉගෙනීම ඇරැඹුවා. හතේ පන්තියේදී තරම බළපිටියේ සිද්ධාර්ථ විද්‍යාලයට ඇතුළු වුණා.එකවරම පාසලේ හත්වැන්නේ වැඩ අල්ලා ගන්න අමාරු වුණේ නැද්ද?අමාරු වුණා. හැබැයි මම ඉක්මනින්ම වැඩ ටික අල්ලා ගත්තා. මා ළඟම අයියාත් මගේ පන්තියේම ඉගෙන ගත්තා. ඒත් හැම වේලාවෙම වැඩට හපන්කම් දැක්වූයේ මමයි. ගණිතය, ඉංගී‍්‍රසි, සාහිත්‍ය, සිංහල සාහිත්‍ය මේ හැම වැඩකටම මම දස්කම් පෑවා. ළමයින්ට අමාරු වුණු ගණන් හදන්න ගුරුතුමා කළු ලෑල්ල ළඟට අඬගැහුවේ මටයි.ඒ පාසලේ කොපමණ කාලයක් හිටිය ද?ජ්‍යෙෂ්ඨය සමත් වෙනතුරු. ඒ කාලෙ විභාගේ පාස් වුණාම පත්තරේ නම වැටෙනවා. මමත් විභාගේ පාස් කියලා දැන ගත්තේ පත්තරේ නම වැටුණට පස්සෙයි. ඉගෙනීම හරි වටිනා දෙයක් කියන හැඟීම ඇතිවුණේ ඉන් පසුවයි.උසස් පෙළ කළේ?අපි පවුල පිටින්ම කොළඹට ආවා. අයියලාත් එක්ක මාවත් කොළඹ ආනන්ද විද්‍යාලෙට ඇතුළු කළා. ඒ වෙන විට ලොකු අයියා ෆීලික්ස් ප්‍රෙස් එක භාරව වැඩ කළා. අපිට පාසල් යන්නට පහසු වෙන්න නාවල ගෙවල් දෙකක්ම මිලදී ගත්තා.ගෙවල් දෙකක්ම ගත්තේ ඇයි?අපි පදිංචි ගෙට යාබද ගෙදරට ආශ්‍රයට නොසුදුසු පවුලක් පදිංචියට එයි කියලා. අයියා ඒ ගේත් ඇරගෙන යහළු පවුලකට දුන්නා.උසස් පෙළට ඉගෙන ගත්තෙ?කලා විෂයයන්. ඒ කාලෙ කීවේ විශ්ව විද්‍යාල ප්‍රවේශය කියලා. විභාගේ කරන කාලේ මගේ පියාත් අන්ත්‍රා වුණා.පවුල බලාගත්තේ කවුද?ලොකු අක්කයි අයියයි. ඔවුන් අම්මා තාත්තා වගේ අප රැක බලා ගත්තා.ගේ දොර වැඩපළ?සේවක සේවිකාවො හිටියා. ඒත් අපි හැම දේම ඉගෙන ගත්තා. තාත්තා කීවේ උයන්න, පිහන්න, මහන්න, ගොතන්න විතරක් නොවෙයි කොහු ලණු අඹරන්න පුටු වියන්න පවා ඉගෙන ගන්න කියලයි.ඉතින් ඔබ ඉගෙන ගත්තා ද?ඔව්. අදටත් මට උයන්න පිහන්න විතරක් නොවෙයි ලණු අඹරන්න, වේවැල් පුටු වියන්නත් හොඳට පුළුවන්.ඔබ විශ්ව විද්‍යාලයට තේරුණේ?1947 දී පේරාදෙණිය විශ්ව විද්‍යාලෙට.විශ්ව විද්‍යාල ජීවිතේ කොහොම ද?හරි අමාරුවෙන් විශ්ව විද්‍යාලෙට යන්න අවසර ගත්තේ.ඒ ඇයි?අපේ පවුල්වල වැඩිහිටියො කීවෙ විශ්ව විද්‍යාලෙ යෑම, රැකියා කිරීම ගැහැනු ළමුන්ට අවශ්‍ය දේ නොවෙයි කියලයි.ඉතින්...?මට විශ්ව විද්‍යාලෙට යන්නම ඕනෑ කීවාම දහසක් නීති දාලා අවසර දුන්නා.උපාධියට හැදෑරුවේ?සංස්කෘත, පාලි, ඉන්දියානු ඉතිහාසය සහ සිංහල.උපාධිය ලබාගත් පසු මුල්ම පත්වීම ලැබුණේ?කළුතර ශුද්ධ වූ පවුලේ කන්‍යාරාමයට. එහි නේවාසිකාගාරෙ නැවතිලා ඉගැන්නුවා. එහි විදුහල්පතිනිය ලෙස කටයුතු කළ ඇග්නස් මව්තුමිය මට හරියට ආදරෙන් සැලකුවා.දේවි බාලිකාවට ආවේ?1953 දී කාසල් වීදියේ ආදර්ශ පාසලක් ලෙස බාලිකාවක් අරඹන බව කියා ඊට ගුරුවරු ඉල්ලා ගැසට් නිවේදනයක් නිකුත් කළා. මා ඊට ඉල්ලුම් කළා.ඔබ ආරම්භක ගුරු මඩුල්ලට එක්වුණා?ඔව්. 33 දෙනෙක් ඉල්ලුම් පත්‍ර එවා තිබුණා. තේරුණේ පස් දෙනයි. ඔවුන් අතරින් හතර දෙනෙක්ම මගේ විශ්ව විද්‍යාල සමකාලිනයන්.ඒ කවුද?කාමිනී මීදෙණිය, අයිරාංගනී ගොපල්ලව, මේවිස් ප්‍රනාන්දු සහ මම.ප්‍රථම විදුහල්පතිනිය කව්ද?විමලා ද සිල්වා මහත්මිය. ඈ පසු කලෙක ශ්‍රී ජයවර්ධනපුර විශ්ව විද්‍යාලයේ උපකුලපතිනිය බවට පත්වුණා.ඉතා කෙටි කලකින් ඔබට විදුහල්පතිධුරය ලැබුණා.ඔව්. විමලා ද සිල්වා මහත්මිය පශ්චාද් උපාධිය සඳහා විදේශ ගත වූ අවස්ථාවේ මා වැඩ බලන විදුහල්පතිනිය ලෙස කටයුතු කළා. ඇයට උසස්වීමක් ලැබිලා උසස් පාසලකට යන්න සිදු වුණාම විදුහල්පති තනතුර මට භාර වුණා. ඒ 1967 දී.ආරම්භයේදී විදුහලේ ශිෂ්‍යාවන් කී දෙනෙක් හිටියා ද?පනස් තුන් දෙනයි. විද්‍යා සහ කලා විෂය ධාරා සඳහා පමණයි.පාසල ඉක්මනින්ම සාර්ථක ප්‍රතිඵල පෙන්වූවා නේද?ඔව් පළමු වතාවේම උසස් පෙළ ප්‍රතිඵල සියයට සියයයි. පළමු පන්තියට ආවේ ළමයි 11 යි. ඔවුන්ගෙන් වෛද්‍ය විද්‍යාලෙට ශිෂ්‍යාවන් දෙන්නෙකුත් හතර දෙනෙක්ම විශ්ව විද්‍යාලයටත් තේරුණා.පුරා වසර 33 ක් ඔබ එහි සේවය කළා. ඒ මෙහෙවර යළි සිහි කළොත්?හරිම සතුටුයි. කාසල් වීදියේ කාන්තා රෝහලත්, බොරැල්ල කනත්තත් අතර වගුරු බිමක ඉදිකළ ටකරන් හෙවිලි කළ කුඩා ශාලාවක ඇරැඹු පාසල අධ්‍යාපනය විනය හා භෞතික සම්පත් අතින් දිවයිනේ අංක එකේ පාසලක් බවට පත් කරන්නට ඉතා කෙටි කලක් තුළ හැකිවීම ගැන මට සතුටුයි.ඒ ගමනට ඔබට සහාය වුණේ?දේවි දියණියන්. ඉතාම කැපවීමෙන් වැඩ කළ දක්ෂ ගුරු මණ්ඩලය. මව්පියන් වගේම මගේ පවුල.ඔබේ පවුලේ තොරතුරුත් කියන්න.මගේ ස්වාමි පුරුෂයා දන්ත ශල්‍ය වෛද්‍ය ආර්. ජේ. ද සොයිසා මහතා. වැඩිමල් දියණිය නීලා. ඇය ඇමෙරිකාවේ ඔක්ස්ෆර්ඩ් විශ්ව විද්‍යාලයෙන් වන සංරක්ෂණය හා පරිසර විද්‍යාවන් පිළිබඳ පශ්චාද් උපාධි ලබා පේරාදෙණිය විශ්ව විද්‍යාලයේ ආචාර්යවරියක ලෙසත් පර්යේෂිකාවක ලෙසත් කටයුතු කළා. ලොකු පුතා අමන්ද. සම්පත් බැංකුවේ ප්‍රධාන කළමනාකරුවකු ලෙස සේවය කරනවා. බාල පුතා හිමවත්. විදේශීය බැංකු සමාගමක සේවය කළා. හදිසි අසනීපයකින් මෑතදී ඔහු අප අතරින් වියෝ වුණා. මට මුණුපුරු මිනිබිරියන් පස් දෙනෙක් ඉන්නවා.නිල වශයෙන් විදුහල්පති ධූරයෙන් විශ්‍රාම ගියත් අදටත් ඔබ දේවි බාලිකාව අමතක කරලා නෑ.මගේ පණ තියෙන තුරු මට දේවි බාලිකාව අමතක කරන්න බෑ. මම දේවි දියණියන්ට සැලකුවේ මගේම දරුවන් ලෙස. මගේ දරුවන් බලා ගත්තේ මගේ මහත්තයා. මගේ දරුවන් ඒ කාලෙ කිව්වේ ‘අම්මාගේ දරුවො ඉන්නේ පාසලේ නේ’ කියලයි.පාසල වත්මන් තත්ත්වයට ගේන්න එදා අප දැරූ වෙහෙස අපමණයි. මා විශ්‍රාම ගියාට පසුවත් ඊට අඩුපාඩුවක්ව තිබු නේවාසිකාගාරයක් තැනීමට මගේ මහත්තයාට පින් පිණිස රුපියල් ලක්ෂයක් පරිත්‍යාග කළා. යුද්ධයෙන් මියගිය ආරක්ෂක හමුදා සේවකයන් ගේ දරුවන් 90 දෙනකුට රුපියල් මිලියන 1.2 ක අරමුදලක් ඇතිකර අධ්‍යාපන ශිෂ්‍යත්ව ලබා දුන්නා. අද ඒ ශිෂ්‍යත්ව පාසලේ අවශ්‍යතා සහිත දියණිවරුන්ගේ අධ්‍යාපනය සඳහා ලබා දෙනවා.දැන් ඔබේ කාලය ගතවෙන්නේ කොහොම ද?මං තවමත් ඒ කාලෙ වගේම වැඩ ළමයෝ. ඈ සුපුරුදු සැහැල්ලුවෙන් සිනාසෙනවා. මම දවසේ වැඩි කොටසක් බණ භාවනාවලට පොත් පත කියවන්න, ලියන්න යොදවනවා. පාසලේ ප්‍රශ්නයක් කීවොත් සොයා බලනවා. මගේ සියලුම වැඩ මම කරගන්නවා.ජීවිතය ඔබ දකින්නෙ?අනර්ඝ සම්පතක් ලෙස. මිනිසුන් වෙලා ඉපදීමම මදි ද? අපි කොයිතරම් වාසනාවන්ත ද? අපි පුළුවන් තරම් සරලව ජීවත් වෙන්න ඕනේ. පුහු ආටෝප, අනවශ්‍ය භෞතික සම්පත් ළංකර ගන්නා තරමට ජීවිතය දුකයි. සරල වූ තරමට ජීවිතේ සැපයි. පුළුවන් තරම් පින් දහම් කරන්න ඕනෑ. ජීවිතේට ඉතිරි වෙන්නේ තමන් කරන හොඳ පමණයි. මගේ ජීවිතේ ලොකු පැතුම් කිසිවක් නෑ. පුළුවන් තරම් සසර බැඳීම් අඩු කරගන්නටයි මම දැන් උත්සාහ කරන්නෙ. ඈ අපට දයාවෙන් සමු දෙමින් කීවා.සාගරිකා දිසානායක ජයසිංහඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>13</day>
    </date>
    <link>http://www.silumina.lk/2012/05/13/_art.asp?fn=ay1205135</link>
    <topic>අමාදහර වෙසක් කලාපය</topic>
    <author>ඡායාරූප</author>
    <content>ලංකාවේ සීමාසහිත එක්සත් ප්‍රවෘත්ති පත්‍ර සමාගමේ (ලේක්හවුස්) මෙහෙයවීමෙන් 22 වැනි වරටත් අමාදහර වෙසක් කලාපය ශ්‍රී ලංකා ටෙලිකොම් ආයතනයේ අනුග්‍රහයෙන් උත්කර්ෂවත් අයුරින් පැවැත්විණි. මේ නිමිත්තෙන් පැවැති වෙසක් පහන් තරගය නැරැඹීමට පැමිණි ශ්‍රී ලංකා ටෙලිකොම් ආයතනයේ ප්‍රධාන විධායක නිලධාරි ග්‍රෙග් යං ලේක්හවුස් සභාපති බන්දුල පද්මකුමාර, කර්තෘ මණ්ඩල අධ්‍යක්ෂ සීලරත්න සෙනරත් මහත්වරු හා බාබරා යං මහත්මිය මෙහි වෙති. ඡායාරූපසුසන්ත විජේගුණසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>13</day>
    </date>
    <link>http://www.silumina.lk/2012/05/13/_art.asp?fn=ay1205136</link>
    <topic>ලේක්හවුස් මැයි පෙළපාළිය</topic>
    <author>ඡායාරූප - විමල් කරුණාතිලක, සාලිය රූපසිංහ</author>
    <content>ලේක්හවුස් ආයතනයේ සභාපති බන්දුල පද්මකුමාර, අධ්‍යක්ෂ මෙහෙයුම් උපුල් දිසානායක, මහත්වරු මැයි දින පෙළපාළියේ පෙරමුණ ගනිමින්.වැඩ කරන ජනතාවගේ අයිතිවාසිකම් ආරක්ෂා කිරීම සඳහා මහින්ද රාජපක්ෂ ජනාධිපතිතුමා ප්‍රමුඛ සන්ධාන රජය ගෙන ඇති ක්‍රියා මාර්ග මෙන් ම රටේ සංවර්ධනයට ගෙන ඇති වැඩපිළිවෙළට පක්ෂ, පාට භේද අතහැර සහාය දැක්වීමට ඉකුත් මැයි දිනයේදී ලේක්හවුස් සේවක මණ්ඩලය ඉදිරිපත් විය. 2012 මැයි දින රැලියට සහභාගි වීම සඳහා ලේක්හවුස් සභාපතිතුමා, ජ්‍යෙෂ්ඨ කළමනාකාරිත්වය ප්‍රමුඛ සේවකයන් ගමන් ගත් ආකාරය.ඡායාරූප - විමල් කරුණාතිලක, සාලිය රූපසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=aa1205201</link>
    <topic>මහාධිකරණ විනිසුරුවරියගේ ආරක්ෂාව තර කරයි</topic>
    <author/>
    <content>මරණ තර්ජන නිසාකොළඹ මහාධිකරණ විනිසුරු දීපාලි විජේසුන්දර මහත්මිය ගේ ආරක්ෂාව තවදුරටත් තර කිරීමට පියවර ගෙන ඇතැයි දැනගන්නට ඇත.මහාධිකරණ විනිසුරුවරියට මරණ තර්ජනය කරමින් ලිපි ගණනාවක් ලැබී ඇති බවත්, ඒ මහත්මියට සහ ඇගේ පවුලේ සාමාජිකයන්ගේ ජීවිත ආරක්ෂාව සහතික කිරීම සඳහා තවදුරටත් ආරක්ෂාව දැඩි කිරීමට ආරක්ෂක අමාත්‍යාංශය පියවර ගෙන ඇති බවත් අනාවරණය වෙයි.කොළඹ මහාධිකරණ විනිසුරු දීපාලි විජේසුන්දර මහත්මිය වෙත මරණ තර්ජනය එල්ල කරමින් මෑතක සිට ලිපි ලැබී ඇති අතර විනිසුරුතුමිය ඒ පිළිබඳව ආරක්ෂක අංශ දැනුවත් කිරීමේ ප්‍රතිඵලයක් වශයෙන් මෙසේ ඇගේ සහ එම පවුලේ සාමාජිකයන්ගේ ආරක්ෂාව දැඩි කිරීමට පියවර ගෙන ඇති බවත් අනාවරණය වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=aa1205202</link>
    <topic>ජාතිය ගොඩනැඟීම රණවිරුවන්ට දිය හැකි ඉහළම ගෞරවයයි</topic>
    <author/>
    <content>- ජනපතිනිදහස් කළ රට සංවර්ධනයෙන් ආශ්චර්යය කරා නිවැරැදි මාවතකට යොමු කරමින් ජාතිය ගොඩ නැඟීම අභීත රණවිරුවන්ට ලබා දිය හැකි වටිනාම ගෞරවය බව ජාතික රණවිරු සැමරුම් දිනය නිමිත්තෙන් පණිවුඩයක් නිකුත් කරමින් මහින්ද රාජපක්ෂ ජනාධිපතිතුමා සඳහන් කරයි. ජනාධිපතිතුමා විසින් නිකුත් කර ඇති එම පණිවුඩය මෙසේ ය.මාතෘ භූමියේ නිදහස වෙනුවෙන් දිවිපිදු රණවිරුවන්ට ජාතියේ උපහාරය පුද කරන ජාතික රණවිරු සැමරුම් උලෙළට පණිවිඩයක් නිකුත් කරන්නේ රණවිරුවන් පිළිබඳව වූ අප්‍රමාණ ගෞරවයකින් ද යුතුව ය.මවුබිම එක් ධජයක් යටතට ගැනීමට හැකිවීම අප වෙත ගෙන දෙන්නේ අප්‍රමාණ අභිමානයකි. එය ජාතියේම අභිමානය ද වන්නේ ය. ඒ වෙනුවෙන් යුගයේ දැවැන්තම කැප කිරීම් කළේ ත්‍රිවිධ හමුදාවේ, පොලීසියේ හා සිවිල් ආරක්ෂක බළකායේ රණවිරුවෝය. ඒ බව අප නැවත නැවතත් සිහි කරන්නේ අප්‍රමාණ ගෞරවයෙන් යුතුව ය.උත්තරීතර නිදහස අද මවුබිමේ සකල දිසාවේ පැතිර තිබේ. එය අර්ථවත් කරමින් සැබෑ සංවර්ධනයක් කරා රට පියවර තබා තිබේ. එහිදී අද අප රණවිරුවන්ගෙන් ජාතියට හිමිවන්නේ යෝධ ශක්තියකි. ත්‍රස්තවාදයෙන් රට බේරා ගැනීමට ඔවුන් දුන් ධෛර්යයම ආර්ථිකයෙන් රට ස්වාධීනත්වය කරා තැබු පියවරට ද ලැබීම ඉමහත් සතුටකි.විරුවන්ගේ සුබසාධනය ප්‍රමුඛ කාර්යයක් සේ අප සලකා තිබේ. ඔවුන් වෙනුවෙන්ම වෙන් වූ ගම්මාන බිහිකර ඇත්තේ ඒ නිසා ය. රණවිරුවන්ගේ දරුවන් වෙනුවෙන් විශේෂ පාසල් ආරම්භ කිරීම මෙන්ම තවත් බොහෝ වරප්‍රසාද ඔවුන් වෙත ලබා දෙන්නේ ජාතියේ යුතුකම හා වගකීමක් බව හඳුනාගෙන ය.රට වෙනුවෙන් කැප වූ මේ සියලු රණවිරුවන්ගේ පවුල්වල ඥාතීන්ට ද අපගේ අප්‍රමාණ වූ ගෞරවයත් ආදරයත් පුද කළ යුතු ය.දේශයේ ආරක්ෂාවත් ස්වාධීනත්වයත් වෙනුවෙන් අසීමිත කැප කිරීම් කළ සියලු රණවිරුවන්ට ජාතියේ ගෞරවය බහුමානයෙන් යුතුව පුද කරමි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=aa1205203</link>
    <topic>ජයග්‍රහණයේ මතක සටහන් අභිමානයේ පෙළහරක් විය</topic>
    <author>සුනිල් දයා අල්විස්</author>
    <content>සුනිල් දයා අල්විස්ත්‍රස්තවාදය පරාජය කොට මවු බිමට පූර්ණ නිදහස උදාකර දුන් මානුෂීය මෙහෙයුමේ විජයග්‍රහණ සමරුවට රණබිමේ සටන් වැදුණු නිලධාරිහු අටසිය පණස් දෙදෙනෙක් සහ රණවිරුවෝ දොළොස් දහස් අටසිය විසි අට දෙනෙක් එක්වූහ.සේනාධිනායක මහින්ද රාජපක්ෂ ජනාධිපතිතුමාගේ ප්‍රධානත්වයෙන් පැවැති ඒ අභිමානනීය විජයග්‍රහණ සමරුවට සමගාමීව පළාත් බදව ද සැමරුම් උත්සව පැවැත්වීම පියවර ගෙන තිබුණේ ත්‍රස්තවාදයෙන් රට මුදවා ගත් වීරෝධාර රණවිරුවන්ට උපහාර පිදීමට ය.ගාලු මුවදොර පිටියේ පවත්වන ලද සැමරුම් පෙළපාළියට සටන් බිමේ විජයග්‍රහණය උදෙසා සටන් කළ ආකාරයට නැඟෙනහිර පෙරමුණ, යාපනය පෙරමුණ හා වන්නි පෙරමුණ වශයෙන් පෙරමුණ තුනක් ගෙන රණවිරුවෝ ගමන් ගත්හ.යුද්ධ හමුදා සන්නද්ධ රථ කාලතුවක්කු ඉංජිනේරු සංඥා පාබල සහ සේවා රෙජිමේන්තු නියෝජනය කරමින් හමුදා රථ 128 ක් නාවුක යාත්‍රා 72 ක් ද කෆීර් යානා ප්‍රහාරක හෙලිකොප්ටර් යානා 32 ක් ද මේ පෙළපාලියට එක් කරගෙන තිබුණ අතර යතුරු පැදි පෙළපාළියකින් හා කොමාන්ඩෝ පැරෂුට් සංදර්ශනයකින් සැමරුම් උත්සවය අලංකාර විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=aa1205204</link>
    <topic>අතිරේක බෝග වගාවටත් පොහොර සහනාධාර</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහමෙරට අතිරේක බෝග හා එළවළු වගා කරන ගොවින් ලක්ෂ 8 කට පමණ සෙත සලසමින් ලක්ෂ 8 ක් වූ සියලුම අතිරේක බෝග හිමියන්ට ලබන 21 වැනිදා සිට පොහොර සහනාධාරය ලැබෙන බවත් ඒ අනුව ඒ අයට රුපියල් 350 ගණනේ පොහොර ලැබෙන බවත් ගොවිජන සේවා හා වනජිවි ඇමැති එස්. එම්. චන්ද්‍රසේන මහතා පවසයි.ගොවි ජනතාවට කවදත් හිතවත් මහින්ද රාජපක්ෂ ජනාධිපතිතුමාගේ උපදෙස් පරිදි ආර්ථික සංවර්ධන ඇමැති බැසිල් රාජපක්ෂ මහතාගේ ආශිර්වාදය ඇතිව මෙම නව පොහොර සහනාධාරය ක්‍රියාත්මක බවත් ඇමැතිවරයා පවසයි.මේ අනුව කව්පි, ලූනු, මිරිස්, එළවළු, සෝයා බෝංචි, බටු, තක්කාලි, ලීක්ස්, අර්තාපල්, මාළු මිරිස්, ගෝවා වැනි අතිරේක බෝග වගා කරන ගොවින්ට මින් විශාල සෙතක් සැලැසේ.මේ අනුව මෙවර යල කන්නයේ සිට මෙරට සෑම පළාතකම ගොවි ජනතාවට රුපියල් 350 ගණනේ පොහොර ලබා දෙනු ලබන බවත් මෙය මෙරට කෘෂිකර්ම ක්ෂේත්‍රයේ නව පිටුවක් පෙරළන බවත් ඇමැතිවරයා කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=aa1205205</link>
    <topic>පරම වීර විභූෂණ සම්මාන 15 ක්</topic>
    <author>දයා ඩී ෆොන්සේකා</author>
    <content>දයා ඩී ෆොන්සේකාත්‍රස්තවාදී ග්‍රහණයෙන් මවුබිම නිදහස් කැර ගැනීමේ මානුෂීය මෙහෙයුමේදී දිවි පිදු රණවිරුවෝ පසළොස් දෙනෙක් වෙනුවෙන් පරම වීර විභූෂණ සම්මාන උපහාර ලබා දෙති. වීර වික්‍රමාන්විත රණවිරුවන් වෙනුවෙන් පිරිනැමෙන ඉහළම සම්මානය ද මෙයයි.මේ යටතේ රණවිරුවෝ දහතුන් දෙනෙක් ශ්‍රී ලංකා යුද හමුදාවෙන් ද, නාවික හා ගුවන් හමුදාවලින් එක් රණවිරුවෙක් බැගින් තෝරා ගෙන ඇත. දිවිපිදු රණවිරුවන් වෙනුවෙන් ඔවුන්ගේ පවුල් වෙත මේ සම්මාන පිරිනැමේ. මෙතරම් සංඛ්‍යාවකට පරම වීර විභූෂණ සම්මාන ලබා දෙන ප්‍රථම අවස්ථාව ද මෙයයි. මීට පෙර ලබා දී ඇත්තේ පරම වීර විභූෂණ සම්මාන හතකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=aa1205206</link>
    <topic>ෆොන්සේකාට ඇප: විදෙස් ගමන් බලපත අධිකරණය බාරයට</topic>
    <author>කුමුදු හෙට්ටිආරච්චි</author>
    <content>කුමුදු හෙට්ටිආරච්චිවිශ්‍රාම යෑමෙන් අනතුරුව තම ආරක්ෂාවට අනුයුක්ත නොකළ යුද හමුදා සෙබළුන් 12 දෙනකුට රැකවරණය දී ඔවුන් රාජපාක්ෂිකභාවයෙන් ඉවත් කිරීමට කුමන්ත්‍රණය කළ බව කියන නඩුවේ පළමු විත්තිකරු වූ හිටපු යුද හමුදාපති සරත් ෆොන්සේකා මහතා රුපියල් දස ලක්ෂයක මුදල් හා රුපියල් විසිපන් ලක්ෂය බැගින් වූ ශරීර ඇප දෙකක් මත මුදා හැරීමට කොළඹ මහාධිකරණ විනිසුරු සුනිල් රාජපක්ෂ මහතා නියෝග කෙළේ ය. ඇප නියම කිරීමෙන් අනතුරුව සරත් ෆොන්සේකා මහතාගේ විදේශ ගමන් තහනම් කළ විනිසුරුවරයා විදේශ ගමන් බලපත්‍රය අධිකරණය භාරයට පත් කරන ලෙසට නියම කෙළේ ය.විදේශගතවීමට අවශ්‍ය නම් අධිකරණයේ අවසරය මත විදේශගත විය හැකි බව සරත් ෆොන්සේකා මහතාගේ විදේශ ගමන් තහනම් කරමින් විනිසුරුවරයා පැවසීය.ඇප නියම කිරීමෙන් පසු සරත් ෆොන්සේකා මහතාට ඇප තැබීම සඳහා අධිකරණයට ඉදිරිපත් වූ අනෝමා ෆොන්සේකා මහත්මියගේ සහෝදරියක වූ චාන්දනී මුණසිංහ මහත්මිය හා සරත් ෆොන්සේකා මහතාගේ ඥාති මුනුපුරකු වූ සංජීව කුමාර යන අය ඇපකරුවන් ලෙසට අධිකරණය බාරගත්තේ ය.රජයේ සේවකයකු වූ සරත් ෆොන්සේකා මහතාට නියම කළ රුපියල් දස ලක්ෂයේ මුදල් ඇපය තැබීම සඳහා වෙනත් දිනයක් ලබාදෙන ලෙස නීතිඥ සාලිය පීරිස් මහතා අධිකරණයෙන් ඉල්ලා සිටියේ ය.ඒ අවස්ථාවේ විනිසුරුවරයා ප්‍රකාශ කර සිටියේ විත්තිකරුවකු ඇප මත මුදා හැරිය හැක්කේ ඇප මුදල් තැන්පත් කිරීමෙන් පසුව පමණක් බවයි.සරත් ෆොන්සේකා මහතා කොළඹ නවලෝක රෝහලේ තවදුරටත් නේවාසිකව ප්‍රතිකාර ලබමින් සිටින බවට බන්ධනාගාර අධිකාරිවරයා විසින් විශේෂඥ වෛද්‍ය වජිර තෙන්නකෝන් මහතාගේ වෛද්‍ය වාර්තාවක් ද සමඟ අධිකරණයට ලිපියක් ඉදිරිපත් කරමින් දන්වා සිටියේ ය.ඒ අනුව ඇප අස්සන් කිරීමට අවශ්‍ය ලේඛන කොළඹ නවලෝක රෝහල වෙත රැගෙන ගොස් වින්තිකරුගේ අස්සන් ලබාගන්නා ලෙස විනිසුරුවරයා කොළඹ මහාධිකරණ රෙජිස්ටාර්වරයාට නියම කෙළේය.මෝසමක් මගින් අධිකරණයෙන් කළ ඉල්ලීමක් සලකා බලා ඊයේ මේ නඩුව අධිකරණය හමුවේ කැඳවා තිබුණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=aa1205207</link>
    <topic>සංචාරක සම්මාන</topic>
    <author>සාගරිකා දිසානායක</author>
    <content>සාගරිකා දිසානායකසංචාරක කර්මාන්තයේ විශිෂ්ටයින්ට සම්මාන පිරිනැමෙන සංචාරක සම්මාන (2011) උලෙළ ලබන ජූලි මාසයේ දී පැවැත්වීමට ශ්‍රී ලංකා සංචරණය කටයුතු යොදා ඇත.පස් වැනි වරට පැවැත්වෙන මෙවර සම්මාන උලෙළෙහි දී සංචාරක ක්ෂේත්‍රයට අදාළ අංශ එකොළහක් යටතේ සම්මාන හැත්තෑවක් පිරිනැමේ.මෙවර විශේෂත්වය වන්නේ පසුගිය වසරට වඩා අලුත් ක්ෂේත්‍ර 21 ක් වෙනුවෙන් සම්මාන පිරිනැමීමය. මෙවර ද සංචාරක ක්ෂේත්‍රයේ උන්නතිය උදෙසා කටයුතු කළ විද්්‍යුත් හා මුද්‍රිත මාධ්‍ය ඇගැයීමට ලක් කෙරේ. ඒ අනුව 2011 දී විද්්‍යුත් මාධ්‍ය ඔස්සේ පළ කළ ප්‍රවෘත්ති විශේෂාංග, වැඩසටහන් මෙන් ම මුද්‍රිත මාධ්‍යයේ පළ වූ පුවත් සහ විශේෂාංග මෙහිදී සම්මානයට පාත්‍ර වේ.මෙවර විශිෂ්ට සංචාරක වෙබ් අඩවිය සහ විදෙස් මාධ්‍යවේදීන් සඳහා වූ හොඳම ප්‍රවර්ධන වැඩසටහන සඳහා ද සම්මාන පිරිනැමේ. සංචාරක ක්ෂේත්‍රයේ නියැළි සුළු හා මධ්‍ය පරිමාණ ව්‍යවසායකයන් දිරිමත් කිරීම හා අගැයීමත් එමඟින් සංචාරක කර්මාන්තයෙහි තත්ත්වය උසස් කිරීමත් මෙම උලෙළෙහි අරමුණ බව ශ්‍රී ලංකා සංචරණයෙහි ක්‍රියාකාරකම් අංශයෙහි අධ්‍යක්ෂ උපාලි ද සිල්වා මහතා කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=aa1205208</link>
    <topic>ජාතික ඉතිරි කිරීමේ බැංකුවේ ක්‍රියාකාරී අධ්‍යක්ෂ ඉල්ලා අස්වෙයි</topic>
    <author/>
    <content>ජාතික ඉතිරි කිරීමේ බැංකුවේ ක්‍රියාකාරී අධ්‍යක්ෂ සුමනදාස අබේගුණවර්ධන මහතා එම ධූරයෙන් ඉල්ලා අස්වීමේ ලිපිය මුදල් හා ක්‍රම සම්පාදන අමාත්‍යාංශ ලේකම්, ආචාර්ය පී.බී. ජයසුන්දර මහතා වෙත යවා ඇතැයි දැන ගන්නට ඇත.’ද ෆිනෑන්ස්’ ආයතනයේ කොටස් මිලදීගැනිමේ දී මතු වූ අර්බුදකාරී තත්ත්වය හමුවේ තමන් මේ තීරණය ගත් බව සුමනදාස අබේගුණවර්ධන මහතා සිළුමිණට පැවැසීය.ඒ මහතා මුදල් අමාත්‍යාංශ ලේකම් වෙත යැවු ලිපියේ මෙසේද සඳහන් වෙයි.ජාතික ඉතිරි කිරීමේ බැංකුවේ ක්‍රියාකාරී අධ්‍යක්ෂ ධූරයෙන් 2012.05.18 වැනි අද දින සිට මා ඉල්ලා අස්වන බව කාරුණිකව දන්වා සිටිමි. ජාතික ඉතිරි කිරීමේ බැංකුව පසුගිය දිනවල ද ෆිනෑන්ස් ආයතනයත් සමඟ පැවැති ගනුදෙනුවේ විනිවිද භාවයක් නොපැවතුන බැවින් මා අධ්‍යක්ෂ මණ්ඩලයේදී මේ ගැන තදින්ම විරෝධය පළ කර සිටි අතර ගරු මුදල් අමාත්‍ය වශයෙන් අතිගරු ජනාධිපතිතුමාණන් මා හට මෙම නිලය භාර දුන්නේ ඉතා විශ්වාසයෙන් යුතුවයි. එතුමා මා කෙරෙහි තැබූ විශ්වාසවන්ත භාවය තවදුරටත් ආරක්ෂා කළ යුතු බැවින් ද අපේ රටේ ජනතාවගේ ආදරණීය බැංකුව වන ජාතික ඉතිරි කිරීමේ බැංකුවට ගරු කිරීමක් සහ මේ ජාතියේ බැංකුව ආරක්ෂා කර ගත යුතු බැවින් ද මා මේ තීරණය ගත් බව ඉතා කාරුණිකව මතක් කරමි.ජාතික ඉතිරි කිරීමේ බැංකුවේ ක්‍රියාකාරී අධ්‍යක්ෂවරයා වශයෙන් දිගු කාලයක් සේවය කළ මා හට ගරු ලේකම්තුමා ප්‍රධාන කොට ගත් ඔබතුමාගේ කාර්ය මණ්ඩලය දැක්වූ සහයෝගය ඉතා අගය කොට සලකමි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=aa1205209</link>
    <topic>‘මිහින් එයාර්’ සම්මාන ලබයි</topic>
    <author>සුභාෂිණී ජයරත්න</author>
    <content>සුභාෂිණී ජයරත්නගුවන් සේවා ක්ෂේත්‍රයේ ප්‍රකට ‘මොනිටර්’ සඟරාව හොඳම අඩු වැය ගුවන් සේවයට හිමි 2011 වසරේ සම්මානය ශ්‍රී ලංකාවේ මිහින් ලංකා ගුවන් සේවයට පිරිනමා ඇත. බංගලාදේශයේ ප්‍රකාශයට පත්වන මෙම මොනිටර් සඟරාව වසරක් පාසා ගුවන් ගමන් ක්ෂේත්‍රයේ විශිෂ්ටයන් තෝරාගනු ලබයි. මෙම තරගයේ දී සුප්‍රකට අඩු වැය ගුවන් සේවා වන ‘එයාර් ඇරබියා’, ‘ප්ලයි ඩුබායි’ යන ගුවන් සේවා අබිබවා ‘මිහින් ලංකා ගුවන් සේවය’ මෙම සම්මානය හිමිකරගෙන ඇත.ගුවන් මඟීන්ට නොමිලයේ ආහාර පාන සපයන ලොව එකම බජට් ගුවන් සේවය වීමේ භාග්‍යය ද ‘මිහින් ලංකා ගුවන් සේවය’ හිමිකරගෙන ඇත. ගුවන් සේවා ඇමැති ප්‍රියංකර ජයරත්න මහතා සඳහන් කරන්නේ 2010 වසරේ ඇමෙරිකන් ඩොලර් මිලියන 24, 905, 852 ක් වූ මිහින් ලංකා ආදායම, 2011 වසර වනවිට ඇමෙරිකානු ඩොලර් මිලියන 41, 007, 443 දක්වා වර්ධනය කර ගැනීමට හැකිවූ බවයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=aa12052010</link>
    <topic>රණවිරු සුබසාධනයට මුල් තැනක්</topic>
    <author/>
    <content>රණවිරුවන් හා ආබාධිත රණවිරුවන් සඳහා නිවාස හා රණවිරු දරුවන්ට ශිෂ්‍යත්ව ලබාදීමට පුළුල් වැඩසටහනක් රටපුරා ක්‍රියාත්මක කිරීමට රණවිරු සේවා අධිකාරිය පියවර ගෙන ඇත.ආබාධිත රණවිරුවන්ට ආදායම් මාර්ග ශක්තිමත් කරදීමට පවත්වාගෙන යන ස්වයං රැකියා වැඩසටහන තවදුරටත් බල ගැන්වීමට ද පියවර ගෙන ඇත.අප වෙනුවෙන් අපි වැඩසටහන යටතේ සෑම දිස්ත්‍රික්කයකම රණවිරුවන් උදෙසා නිවාස දහස් ගණනින් ඉදිකරදීමට විධිවිධාන යොදා ඇතැයි ජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්ෂ ජනරාල් ලක්ෂ්මන් හුළුගල්ල මහතා පවසයි.මේ අතර ලබන 25 වැනිදා පොලොන්නරුවේ ඉදිකරන ලද රණවිරු නිවාස මහින්ද රාජපක්ෂ ජනාධිපතිතුමාගේ ප්‍රධානත්වයෙන් පැවැත්වෙන උත්සවයකදී විවෘත කිරීමට නියමිත ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=aa12052011</link>
    <topic>දොළොස්මහේ දන්සලට මාස හයයි ලක්ෂ 6 කට දිවා ආහාර</topic>
    <author/>
    <content>අනුරාධපුරයේ රුවන්වැලිසෑය අභියස පවත්වන දොළොස්මහේ දන්සලට මැයි 20 වැනිදාට මාස හයක් සපිරේ. එය තවත් ඉදිරියට මාස හයක් පැවැත්වීමට අපේක්ෂා කෙරේ.ජනපති පදවි ප්‍රාප්තියේ දෙවැනි සැමරුම වෙනුවෙන් 2011 නොවැම්බර් 19 වැනිදා ඇරැඹුණු මේ දොළොස්මහේ දන්සල වෙතින් මේ වන විට මහා සංඝරත්නය හා පුද්ගලයන් ලක්ෂ හයකට පමණ දානය පිරිනැමීම හා දිවා ආහාර ලබාදීම සිදුකර ඇතැයි දන්සල ඇරැඹීමේ අදහස ඉදිරිපත් කළ ගොවිජන සේවා හා වනජිවි ඇමැති එස්. එම්. චන්ද්‍රසේන මහතා පවසයි. සිව්හෙළ බෞද්ධ පදනම, එස්. එම්. චන්ද්‍රසේන පදනම, ගොවිජන සේවා හා වනජිවි අමාත්‍යාංශය යන ඒවායේ මෙහෙයවීම මත ගොවි සංවිධාන බෞද්ධ මුස්ලිම් හා හින්දු දානපතීන්ගේ උදව් ඇතිව මෙම දන්සල පවත්වාගෙන යයි.මේ දන්සලට උදව් කිරීමට කැමැති අයට 0716839334 අංකයෙන් ඒ පිළිබඳ වැඩි විස්තර ලබාගත හැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=aa12052012</link>
    <topic>ජනපතිට සෙත්පතා කතරගම මහ පින්කමක්</topic>
    <author>(ඊ.එච්.සෝමපාල – කතරගම විශේෂ)</author>
    <content>(ඊ.එච්.සෝමපාල – කතරගම විශේෂ)මහින්ද රාජපක්ෂ ජනාධිපතිතුමාට ත්‍රිවිධ රත්නයේ ආශිර්වාදයත් කතරගම දෙවියන්ගේ පිහිටත් ප්‍රාර්ථනා කරමින් කතරගම කිරිවෙහෙර රාජමහා විහාරස්ථානයේ මැයි මස 22, 23, 24 යන දිනයන්හි පින්කම් රැසක් කිරිවෙහෙර රාජමහා විහාරාධිපති ඌව විශ්වවිද්‍යාලයේ කුලපති ආචාර්ය අලුත්වැව සෝරත නාහිමියන්ගේ අනුශාසනාව පරිදි පැවැත්වේ.මැයි මස 22 දින රාත්‍රි කිරිවෙහෙර රාජ මහා විහාරස්ථ ධර්ම ශාලාවේ පරිත්‍රාණ ධර්මදේශනාව ඇරඹෙයි.මැයි මස 23 දින ද පරිත්‍රාණ ධර්ම දේශනාව පැවැත්වෙන අතර මැයි මස 24 දින අලුයම පරිත්‍රාණ ධර්ම දේශනාව අවසන් වෙයි.මැයි මස 24 දින දහවල් මහා සංඝරත්නය දහසක් (1000) නමකට අටපිරිකර සමඟ - මහා දානය පිළිගැන්වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=ab1205201</link>
    <topic>යුද විජයග්‍රහණයේ ඉහළම ප්‍රතිඵලය රටේ වත්මන් නිදහස හා දියුණුවයි</topic>
    <author>සාකච්ඡා කෙළේ දයා ඩී. ෆොන්සේකා</author>
    <content>ජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්ෂ ජනරාල් ලක්ෂ්මන් හුළුගල්ලදශක තුනක් තිස්සේ ශ්‍රී ලංකාවේ සිංහල දෙමළ මුස්ලිම් ජනතාව බියෙන් ත්‍රස්ත කළ එල්ටීටීඊ ත්‍රස්තවාදය යුදමය වශයෙන් පරාජය කොට වසර තුනක් ගත විය. ඒ වසර තුන ඇතුළත කොටි ත්‍රස්තවාදයෙන් බැටකෑ උතුරු නැෙඟනහිර මේ වනවිට ලබා ඇති දියුණුව විශිෂ්ට ය. යුද මෙහෙයුමත් සංවර්ධන මෙහෙයුමත් පිළිබඳ අද සිළුමිණ සමඟ සංවාදයක යෙදෙන්නේ මානුෂීය මෙහෙයුම අවදියේ සිට ශ්‍රී ලංකාවේ ආරක්ෂාව මෙන් ම යුද පුවත් පිළිබඳ මාධ්‍ය මෙහෙයුම ගෙන ගිය ජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්ෂ ජනරාල් ලක්ෂ්මන් හුළුගල්ල මහතා ය.වසර තුනකට පෙර අප ත්‍රිවිධ හමුදා ලැබූ යුද ජයග්‍රහණයට පෙර තිබූ ත්‍රස්තවාදය ගැන පසු විපරමක් කළොත්.දශක තුනක් පුරා පැවැති මේ ත්‍රස්තවාදය අප හැම කෙනෙකුගේ ම සිත් තුළ තිබුණේ මෙය අපට කිසිම දවසක ලැබිය නොහැකි ජයග්‍රහණයක් ලෙස ය. එය අපේ ජන සිත් සතන් තුළට ඒ තරමටම කාවැදී තිබුණා. ත්‍රස්තවාදය පිළිබඳ බිය සිංහල මුස්ලිම් ද්‍රවිඩ සෑම කෙනෙකුගේ ම සිත් සතන් වෙලාගෙන තිබුණා.එය එදිනෙදා ජීවිතයේ කොටසක්ව තිබුණා. සමහරු මේ ත්‍රස්තවාදය සිංහල දෙමළ ජනතාව අතර තිබූ ප්‍රශ්නයක් ලෙස හුවා දක්වන්නට උත්සාහ කළත් ඇත්තෙන්ම මෙතන තිබුණේ ත්‍රස්තවාදයක් . මේ ත්‍රස්තවාදයෙන් සිංහල මුස්ලිම් දෙමළ ජාතීන් තුනම එක හා සමානව පීඩා වින්දා. ඔවුන් ගේ දේපළ අහිමි වුණා. ගේ දොර විනාශ වුණා. ජීවිත විනාශ වුණා. ත්‍රස්තවාදයේ ගිනිදැල්වලින් මුළු ජනතා ජීවිත සිත් සතන් වෙළාගෙන තිබුණා.අහිංසක නිරායුධ වැසියන් කිසිම හේතුවක් නැතුව මරණයට පත් වුණා.යුද හමුදාවට බැදුණු සොල්දාදුවාගේ සිට ඉහළ නිලධාරියාගේ දක්වා ජීවිත ඒ පවුල්වලට හා රටට අහිමි වුණේ මේ ත්‍රස්තවාදය නිසා. අපට වෙනත් රටක් සමඟ යුද්ධයක් තිබුණෙ නැහැ. තිබුණේ ත්‍රස්තවාදයක්.දෙමළ ජනතාවගේ සංස්කෘතිය නැති වුණා. දෙමළ ජනතාවගේ නායකත්වය නැති වුණා. ඔවුන්ගේ ආර්ථික ශක්තිය ආර්ථික වටපිටාව මුළුමනින් ම බිඳ වැටුණා.මුස්ලිම්වරුන්ට ඔවුන් ජීවත්වුණු පළාත්වල ඔවුනට තිබුණු ඉඩකඩම් දේපොළ නැතිව ඔවුන්ට අනාථයන් වගේ ඉන්නට සිදුවුණා.ත්‍රස්තවාදය නිසා බොහෝ දෙමළ හා සිංහල නායකයන් මේ ත්‍රස්තවාදී යුද්ධය හිඟන්නගෙ තුවාලය වාගේ පාවිච්චි කළා. තමන්ට රටේ සංවර්ධන කටයුතු කළ නොහැකි වුණාට යුද්ධය ඉස්සරහට දාලා බේරෙන්නට පුළුවන් වුණා.1987 මැයි 14 වෙනිදා ඔවුන් ශ්‍රී මහා බෝධිය අවට සිටි සිංහල මුස්ලිම් දෙමළ ප්‍රජාවට වෙඩි තියල එකසිය ගණනක් ඝාතනය කළා. කොටින්ම පාරේ හිටිය හිඟන්නන් සිල්ගත් අහිංසක උපාසක උපාසිකාවන් පවා කුරිරු ලෙස අමු අමුවේ ඝාතනය කළා. උතුම් දළදා මාලිගාවට බෝම්බ ප්‍රහාර එල්ල කළා. ශ්‍රී ලංකා මහ බැංකුවට ප්‍රහාර එල්ල කළා. කැබිතිගොල්ලෑවේ අරන්තලාවේ මහා ඝාතන රැසක් කළා. මේවායින් සිය දහස් ගණනක් මැරුණේ අහිංසක ජනතාව. මේ වගේ විශාල ඝාතන රැල්ලක් තිබුණා.ඇයි ඒ ත්‍රස්තවාදය නැති කරන්නට වසර 30 ක්ම අපට බැරිවුණේ?මේ ත්‍රස්තවාදය තුරන් කරන්නට හමුදාවේ ඉහළ සිට පහළ සෑම නිලධාරියාට ම වුවමනාව තිබුණා. ඒත් ඒ කටයුත්ත කිරීමට රටේ නායකත්වය ඍජු ප්‍රතිපත්තියක කෙළින් සිටියෙ නැත්නම් කරන්න බැහැ. එය අසීරු කටයුත්තක්. ඒ ඒ නායකයන් ඒ ඒ කාලවලදී සමහර රටවල්වලට යට වුණා. විශේෂයෙන් ඉන්දියාව වගේ අපට කිට්ටු අසල්වාසී රටවල් සමඟ තිබුණු අපේ විදේශ සම්බන්ධතා සමහර විට කඩා වැටුණා. වෙනත් රටවල නායකත්වයට අපි යටත් වෙලා හිටියා. සමහර නායකයො විවිධ දේශපාලන අවශ්‍යතා නිසා ශ්‍රී ලංකාව නිදහස ලැබුවත් යටත් විජිතයක් විදිහට කටයුතු කරන්නට පටන් ගත්තා. ඔවුන් රට පාලනය කළේ විවිධ රටවල වුවමනාවන් පරිදි මේ සමහර නායකයන් නිසා යුද හමුදාවට අවශ්‍ය පරිදි යුද්ධය කරගෙන යන්නට බැරි වුණා. මේ ත්‍රස්තවාදය වසර තිහක් පුරා රටම වෙළාගෙන ඔඩුදුවන ප්‍රශ්නයක් වුණේ ඒ නිසයි.2005 නොවැම්බරයේ මහින්ද රාජපක්ෂ ජනාධිපතිතුමා බලයට එන්නේ මෙන්න මේ වගේ වාතාවරණයක් පවතින අතරතුරයි. මුළු රටටම ත්‍රිවිධ හමුදාවේ ආරක්ෂාව අවශ්‍යම යුගයකයි එතුමා බලයට එන්නේ.මහින්ද රාජපක්ෂ ජනාධිපතිතුමාගේ යුගයේ ආරම්භයත් සමඟ ත්‍රස්තවාදය නැති කරන්නට ගන්න මුල් පියවර මොනවාද? යුද්ධය එතුමා ආරම්භ කළේ කුමන අයුරකින් ද?මුල් මාස හය එතුමා මේ ත්‍රස්තවාදී සංවිධානයත් එහි නායකත්වයත් සාමයෙන් ජීවත්වෙන්න සාකච්ඡා වලට එළඹුණා. ඒත් මේ කුරිරු ත්‍රස්තවාදය ප්‍රභාකරන්ට අවශ්‍ය වුණේ ජනතාවගේ ලේ මිස සාමය නොවෙයි. සාමය පිළිබඳ බලාපොරොත්තු බිඳ වැටුණාට පසුව තමයි මහින්ද රාජපක්ෂ රජය යුද්ධයට එළඹුණේ.ඒත් නිකම්ම නෙවෙයි. ඊට හේතුවක් තිබුණා. ඒ මාවිල් ආරු සොරොව්ව වසා දමමින් ලක්ෂ ගණනක් පමණ ජනතාවගේ ගොවි බිම් පාලු කරන්නට කටයුතු කළා. ඔවුන් පළිගන්නේ අහිංසක දෙමළ මුස්ලිම් සිංහල ජනතාවගෙන්. එහිදී ගොවි ජනතාවට ජලය අහිමි කිරීමේ ප්‍රශ්නය තදින් ම බලපෑවා. ඒ වගේ ම කැබිතිගොල්ලෑවේ බස් බෝම්බයත් ජනාධිපතිතුමාගේ සිතට දැඩි කම්පනයක් ගෙන දුන් ප්‍රශ්නයක්. ආරක්ෂක ලේකම් තුමාගේ ජීවිතයට එල්ල කළ තර්ජනයත් තදින් ම බලපෑ කරුණක් වුණා.මේ සිද්ධි දාමයත් සමඟ කොටි ත්‍රස්තවාදයටත් කොටි සංවිධානයටත් එරෙහිව තදින් ම ස්ථිර සාර වැඩපිළිවෙළක් ගැනීමට රජය තීරණය කළා.මෙතනදී වැදගත් වන්නේ රටක ජනාධිපතිවරයා ගන්නා තීරණ. හමුදා ශක්තිය වැඩි කිරීම හමුදාවට යුද උපකරණ ගෙන්වීම වැනි කටයුතු වලදී සේනාධිනායකයා හැටියට ජනාධිපතිවරයා ගේ තීරණය තමයි වැදගත් වුණේ. ජනාධිපතිතුමාගේ නායකත්වයත් වුවමනාවත් දැඩි කැපවීමත් නැත්නම් මෙය කරන්නට ලැබෙන්නේ නැහැ,ඉතාමත් ම කුඩාවට තිබූ හමුදාවන් වඩා වර්ධනය කරල ආයුධ ගෙනැවිත් අවශ්‍ය උපකරණ සපයා දී තමයි මේ ජයග්‍රහණයේ මුල පටන් ගත්තෙ. ඇත්තෙන්ම ජනාධිපති තුමාට මේ ත්‍රස්තවාදය හිඟන්නාගේ තුවාලයක් කරගන්න වුවමනාවක් තිබුණේ නැහැ. එතුමාට වුවමනා වුණේ මෙය ඉක්මනින් ම සනීප කරගන්නට යි. එතුමා පිට යුද්ධය පැටවූවේ එල්.ටී.ටී.ඊ. යයි. එතුමා පිට පැටවු මේ යුද්ධය අවසන් කරන තුරුම එතුමා ස්ථිර සාර ප්‍රතිපත්තියක සිටියා. ස්ථිර වැඩ පිළිවෙළක හිටියා.ඒ වනවිට යුද්ධයෙන් මරණය හැරුණු කොට වෙන දෙයක් වෙන්නේ නැතැයි කියලා හමුදාව හැර ගිය විශාල සෙබළ පිරිසක් හිටියා.ඒ තත්ත්වය යටතේ හමුදාවන්ගේ ආකල්පය වෙනස් කරලා, රටේ ජනතාවගේ මතය වෙනස් කරල, හමුදා නිලධාරියාට රටේ තිබූ තැන ඉහළට අරගෙන ඒ සියලු දේ වෙනස් කරල, යුද්ධය හරි පැත්තට අරගෙන ජනාධිපතිතුමා මේ යුද්ධය ජයගන්න පුළුවන් කියන බලාපොරොත්තුව ජනතාවට දීල තමයි යුද්ධය පටන් ගත්තේ.එහිදී ජනාධිපති වරයා සමහරවිට ආරක්ෂක ප්‍රධානීන්ගේ අණට පවා කීකරු නොවී ජනාධිපති තුමා යුද්ධය පවතින ප්‍රදේශවලට ගිහින් හමුදා ප්‍රධානීන්ව හමුවී ඔවුන් ධෛර්යවත් කළා.ඒ වගේ ම ආරක්ෂක ලේකම්තුමා සෑම සතියකම උතුරට නැගෙනහිරට ගිහින් යා යුතු ගමන් මග ගැන දැනුම්වත් කළා. මේ මෙහෙයුම නැවත වරක් 1987 වගේ නැවත වරක් ආපසු හැරෙන්නට සිදු නොවී මෙහි අවසානයක් දකින්නට පුළුවන් වේවි කියල හැම දෙනාගේම හැඟීමක් තිබුණා.මේ හැඟීම ඇති කරන්න අවශ්‍ය පසුබිම සකස් කළේ ජනාධිපතිතුමා වසර 25 ක් 30 ක් තුළ අපට අහිමි වූ බලාපොරොත්තු දැල් වූයේ එතුමා.අවසානයේ එල්ටීටීඊ ත්‍රස්තවාදී කුරිරු නායකයා ඝාතනය කරල යුද්ධය ජයගත හැකි වූයේ ඒ නිසයි. ඒ සමඟම ත්‍රිවිධ හමුදාව පොලිසිය සිවිල් ආරක්ෂක බළකාය මේ යුද්ධයේදී කළ කැපවීම් හා දක්ෂතා සියලු දෙනා අගය කළ යුතුයි.ප්‍රභාකරන් හා එල්ටීටීඊ නායකයන් යුද්ධයේදී ඝාතනය වීම පිළිබඳව අන්තර්ජාතිකව තියෙන මතිමතාන්තරවලට පිළිතුරක් දෙනව නම්.ප්‍රභාකරන්ට තබා වෙනත් කිසිදු එල් ටී ටී ඊ නායකයෙකුවත් ඝාතනය කරන්න පෞද්ගලික වුවමනාවක් රජයට තිබුණේ නැහැ. ඔවුන් මියගියේ යුද්ධයකදී.හැම දෙනෙකුටම අවස්ථාවක් තිබුණා බාර වෙන්න. බාර වුණු කිසි කෙනෙකු හමුදාව ඝාතනය කළේ නැහැ.දයා මාස්ටර්, ජෝර්ජ් මාස්ටර් වගේ පිරිස් ඒ වගේම තමිල් සෙල්වම්ගේ බිරිඳ, සුසෙයිගේ බිරිඳ වගේ අය බාර වෙලා ඔවුන්ගේ ජීවිත බේරා ගත්තා. ඔවුන්ට සාමාන්‍ය අනෙකුත් ජනතාවට සලකන විදිහට සැලකුවා. ඒ අවසාන මොහොතට එනකොට යුද්ධය නවත්තන්න කියල විශාල බලපෑමක් ජනාධිපති තුමාට ආවා. ඇමෙරිකාව, ප්‍රංශය, බ්‍රිතාන්‍ය, නෝර්වේ වැනි රටවලින් ඒ බලපෑම් ආවා. ඒත් ජනාධිපතිතුමා ඒ රටවල බලපෑමට යට නොවී ඉන්දියාවත් සමඟ මිත්‍රශීලීව කටයුතු කරගෙන ඉදිරියට ගිහින් යුද්ධය ජයගත්තා. ඒ ජයග්‍රහණය මඟින් රට සංවර්ධනය කිරීමේ මඟ හෙළි කරගත්තා.යුද්ධය අවසාන වී දැනට වසර තුනක් ගත වී තියෙනවා. අප ජයග්‍රහණයේ තුන්වන වසර සැමරුවා. යුද්ධයෙන් පසු අපේ හමුදාවන්ට පැවරී තිබුණේ රාජකාරිය මොන වගේ එකක් ද?යුද්ධය ඉවර වෙනකොට අපට විශාල හමුදාවක් තිබුණේ. ඒ හමුදාව එහෙමම තියාගෙන සිටීම අපට තවත් අවශ්‍ය වුණා. එල් ටී ටී ඊ ය යළිත් ශක්තිමත් වීම වැළැක්වීමට ඒ හමුදා එසේම තබන්නට ඕනැ වුණා. විශේෂයෙන් එල් ටී ටී ඊ යේ ආයුධ විනාශ කරපු මුහුදින් රට ආරක්ෂා කරපු නාවික හමුදාවට මුහුද ආරක්ෂා කිරීමේ කටයුතු එසේම ඉදිරියට ගෙන යා යුතුයි.ඒ වගේම අනිකුත් ප්‍රදේශවල තිබුණ යුද අනුඛණ්ඩ එසේම තිබෙන්නට හැරියේ රටේ ආරක්ෂාවට. උතුරු නැඟෙනහිර මෙන්ම රටේ අනිකුත් ප්‍රදේශවල තිබු හමුදා කාණ්ඩ එසේම තිබෙනවා.ඒ හැර ඉතිරි විශේෂිත හමුදා නිලධාරීන් රටේ සංවර්ධනය වෙනුවෙන් යොදවා තිබෙනවා. සංවර්ධනය වෙනුවෙන් අද හමුදාව විශාල කාර්ය භාරයක් ඉටු කරනවා.යුද්ධය අවසන් වූ දිනයේ සිට බිම්බෝම්බ ඉවත් කිරීම් කටයුතු සිදුකළා. ඒ වගේම නැවත පදිංචි කිරීමේ කටයුතු ගොඩනැගිලි ඉදිකිරීම්, පාලම් ඉදිකිරීම්, ආදි කටයුතුවලදී හමුදාවේ ඉංජිනේරු අංශය රටේ සෑම කටයුත්තකදීම පෙරමුණ ගෙන තිබෙනවා.නාගරික සංවර්ධන අධිකාරියට අයිති කොළඹ, කෝට්ටේ, මහනුවර, දියතලාව, මාතර වගේ නගර මේ වන විට අලංකරණය කිරීමේ කටයුතු සිදු කරනවා. මේ වගේ රටේ සංවර්ධනයට හමුදාව ඉදිරිපත් වෙලා තියෙනවා.මීට පෙර සියලුම රජයයන් රටේ සංවර්ධනය අඩපණ වීමේ දී යුද්ධය ඉදිරියට දැම්මා. නමුත් මේ රජය සංවර්ධනය හා යුද්ධය පටලවා ගත්තේ නැහැ. යුද්ධය වගේම සංවර්ධනයත් එකට ගෙන ගියා. යුද්ධය අවසන් වූ කොටස්වල වහාම සංවර්ධනය ඇති කරන්නට, නැඟෙනහිර නවෝදය, උතුරු වසන්තය වගේ වැඩ පිළිවෙළවල් යටතේ සංවර්ධනය පටන්ගත්තා. ඒවාට හමුදාව යෙදෙව්වා.ගෝඨාභය රාජපක්ෂ මහතා ආරක්ෂක අංශය මෙහෙයවන විට බැසිල් රාජපක්ෂ ඇමැතිතුමා සංවර්ධනය මෙහෙයවූවා.ජනාධිපතිතුමා මේ කටයුතුවලට උපදෙස් දුන්නා. උතුරු නැඟෙනහිර ප්‍රදේශ ත්‍රස්තවාදයෙන් මුදවාගෙන ටික කලක් ඇතුළත විදුලි බලය ලබා දුන්නා. ඒ අවුරුදු 50 ක් වත් නොතිබුණු සංවර්ධනයක.් ඔවුන්ගේ මාර්ග පද්ධති හදල දුන්නා. ඔවුන්ගේ අධ්‍යාපනය යළිත් ඇති කළා. නිවාස හදල දුන්නා. ඔවුන්ගේ ජීවන මාර්ගය ධීවර කර්මාන්තය හා කෘෂි කර්මාන්තය දියුණු කරල දුන්නා. සංචාරක නිකේතන යළිත් ඉදිවෙන්න පටන්ගත්තා.අනිකුත් ප්‍රදේශවලත් අධිවේගී මාර්ග, වරාය, ගුවන් තොටුපොළ හැදෙන කොට පාසල් හෝටල් ගොඩනැඟෙන කොට හමුදාවේ නිලධාරීන් හා භටයින් ඒවායේ සංවර්ධනයට දායක වුණා.මේ වසර තුනේ ලද දියුණුව ඔබ දකින්නේ කොහොම ද?ඇත්තෙන්ම ලෝකයේ රටවල්වල ආර්ථික කඩා වැටීමක් තිබුණා 2008 වසරේ. විශේෂයෙන්ම ඇමෙරිකාව වගේ රටවල කර්මාන්ත ශාලා වැහුණා. රැකියා අහිමි වුණා. එහෙම වෙන අවස්ථාවේදී දියුණු වන රටක් ලෙස අපේ රටේ කිසිදු කර්මාන්ත ශාලාවක් වහන්නේ නැතුව රැකියා අහිමි වීමට නොදී ආර්ථිකය නිසි පරිදි පවත්වාගෙන යන්නට අපට හැකි වුණා. ඒ අපේ නිවැරැදි ආර්ථික ප්‍රතිපත්ති නිසා. අපේ ආර්ථිකයේ කඩා වැටීමක් ඇතිවුණේ නැහැ.අපේ රටේ කිසි කෙනෙකු බඩගින්නේ මැරුණේ නැහැ. අපට සශ්‍රීක රටක් තිබුණේ. ඩොලර් එකේ අගය වැඩි වෙද්දීත් අපි ජනතාවට අවශ්‍ය පහසුකම් ලබා දී තිබෙනවා. සංවර්ධන වේගය වැඩියි. අනිත් රටවලින් ආර්ථික වශයෙන් අපට ලැබෙන සහයෝගය අඩුවුණත් අපි සංවර්ධනය අඩු කළේ නැහැ.මේ රජය පෙරළා දමන්නට විදේශීය මෙන්ම දේශීය බලපෑම් පවා ඇවිත් තිබුණා. රජය පෙරළා දමන්නට 2007 අයවැයේ දී එක්තරා කණ්ඩායමක් උත්සාහ කළා. එදා එය සාර්ථක වුණානම් යුද්ධය අවසන් වන්නේ නැහැ. ඒ වගේ කුමන්ත්‍රණත් සමඟයි මේ ගමන ආවේ. අද අපේ ආර්ථිකය ශක්තිමත්. සහල් වලින් ස්වයංපෝෂිතයි. එළවළු මිල අඩු වෙලා. කිරි බිත්තර නිෂ්පාදනය වැඩි කරගෙන තියෙනවා. අපි අපේ ආර්ථිකය යම්තාක් දුරට කළමනාකරණය කරගෙන තියෙනවා.සමහරවිට උතුරේ නැඟෙනහිර ජනතාවගේ ජීවන තත්ත්වය යුද්ධයෙන් පසු ඉතා ඉහළ මට්ටමකට ඇවිත් තියෙනවා නේද?උතුරු නැඟෙනහිරත් දැන් දකුණේ වගේම ආර්ථික ප්‍රබෝධයකින් යුක්තයි. උතුරේ සංසරණය වන මුදල් ප්‍රමාණය මතයි, ඒ ආර්ථික ප්‍රබෝධය ඇතිවුණේ. උදාහරණයක් වශයෙන් එහි සහල් නැලිය කෘෂි කර්මාන්තය දියුණුයි. අස්වැන්න වැඩියි. උතුරට යන සංචාරකයන් වැඩියි. නාගදීපයට යන සංඛ්‍යාව වැඩියි. ඒ ප්‍රමාණයන් දිහා බලනකොට උතුරේ පුංචි කඩේ ඉඳල විශාල හෝටල් මහා පරිමාණ ව්‍යාපාර වර්ධනය වෙලා තියෙනවා. මුදල් සංසරණය වැඩියි. මුදල් සංසරණය වැඩිවෙන්නට සංවර්ධනය වැඩි වුණා.ඉතාම ටික කාලයක් ඇතුළත වෙනත් රටකට හිතන්නවත් බැරි කාලයක් ඇතුළත යටිතල පහසුකම් ලබා දීල ඒ ඒ ප්‍රදේශවලට ආවේණික කර්මාන්ත දියුණු වෙලා තියෙනවා.ඒකත් යුද්ධය දිනුවා වාගේ ඉතා ටික කාලයක් තුළ ඇතිවුණ මහා දියුණුවක්.මේ මහා දියුණුවට හේතුව මුලින්ම ත්‍රස්තවාදය පැරදවීමයි. කොටි ත්‍රස්තවාදය තිබුණානම් රටේ විශේෂයෙන්ම උතුරු නැඟෙනහිර මේ වගේ දියුණුවක් ඇතිවන්නේ නැහැ.අද අපි සමරන යුද විජයග්‍රහණයේ වැදගත්ම ප්‍රතිඵලය මේ රටේ මෑතදී ඇතිවුණු විශාල දියුණුව හා අපට ලැබුණු නිදහසයි.සමහර දෙනෙකුට මේ වන විට අමතක වෙලා තියෙනව ඉස්සර තිබුණු ආරක්ෂක වැටවල් හා ආරක්ෂක කපොලු ගැන. අනුරාධපුරයේ ඉඳල කොළඹට එනකොට ආරක්ෂක මුර පොළවල් පරීක්ෂණ කපොලු කීයක් පහුකරගෙන එන්න වුණා ද?රටේ කොහේද ආරක්ෂාවක් තිබුණේ. බස් එකක කෝච්චියක නිදහසේ යන්න පුළුවන් වුණා ද?සමහර විට තාත්තයි අම්මයි දරුවොයි ගමන් ගියේ වෙන වෙනම, ඒ සේරම එකට මැරෙයි කියන බයට. හැම තැනම තිබුණේ මර බය.ළමයින්ව පාසලට ඇරලවල දෙමව්පියෝ ගෙදර එන්නෙ බයෙන්. උදේට රැකියාවට ගිය පියා මව, පාසලට ගිය දුව පුතා ගෙදර එනකන් විශ්වාසයක් තිබුණේ නැහැ.ඒත් රටේ සංවර්ධනයත් එක්ක ලැබු නිදහසත් එක්ක බොහෝ දෙනාට ඒ මර බය, ඝාතන බය අමතක වෙලා වගේ. නිදහස වැඩිකමට මේ අවුරුදු තුනට ඉස්සර හිටිය තත්ත්වය සමහරුන්ට අමතක වෙලා.සාකච්ඡා කෙළේ දයා ඩී. ෆොන්සේකාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=ab1205202</link>
    <topic>පොලිටිකල් විස්සයි විස්ස</topic>
    <author>සුභද්‍රා දේශපි‍්‍රය</author>
    <content>එක්සත් ජාතික පක්ෂය රටේ අභිවෘද්ධිය සඳහාත්, ආරක්ෂාව සඳහාත්, ජනතාවගේ යහපත සඳහාත් හැමවිටම ක්‍රියා කළ පක්ෂයක්.. - තිස්සලක්බිම – 2012 මැයි 14 වැනිදා)එ.ජා. පක්ෂයට මේ රටේ ආරක්ෂාව අභිවෘද්ධිය ගැන කතා කිරීමට සදාචාරාත්මක අයිතියක් තියෙනවාද කියලා තිස්ස අත්තනායක මහත්තයාගෙන් අහන්න කැමැතියි. මේ රටේ ත්‍රස්තවාදය භයානක ලෙස රටපුරා පැතිරිලා තියන අවස්ථාවක එක්සත් ජාතික පක්ෂයේ නායකයෝ ත්‍රස්තවාදීන්ට අවි ආයුධ දුන්නා. එක්සත් ජාතික පක්ෂයේ ඉන්න සමහර මන්ත්‍රීවරු අයථා ලෙස සහය ලබා දුන්නා කියලා මේ රටේ ජනතාව දන්නවා. 2002 වසරේදී එක්සත් ජාතික පක්ෂ නායකයා මේ රටේ කිසිම කෙනෙක්ගෙන් අහන්නේ නැතුව අවබෝධතා ගිවිසුමක් අස්සන් කළා. මේ රටේ ආරක්ෂාව ගැන ඒ අයට කතා කිරීමටවත් අයිතියක් තියනවාද? ජේ.ආර්.ජයවර්ධන මහත්තයාගේ කාලයේ කොටින්ට මුලින්ම උඩගෙඩි දීම ආරම්භ කළා. 1983 ජූලි කලබලය වෙලාවේ දෙමළ ජනතාව මරලා කුපිත කරවලා සිංහල දෙමළ වෛරය මුලින්ම ඇති කළේ ඉතිහාසයේදී එ.ජා. පාක්ෂිකයෝ. - රෝහිතවිදේශ කටයුතු අමාත්‍යවරයා අද පඹගාලක පැටලිලා සිටිනවා. ඔහුට විදේශ කටයුතු අමාත්‍යාංශය පාලනය කිරීමට නොහැකි තත්ත්වයක් ඇතිවී තිබෙනවා. - සජිත්ලක්බිම - 2012 මැයි 14 සඳුදාලෝකයේ ම ප්‍රශ්නවලට ඥානාන්විත ආකාරයේ බුද්ධිමත්ව ඉතා කල්පනාකාරීව මුහුණ දුන් විදේශ කටයුතු ඇමැතිවරයාට විදේශ කටයුතු අමාත්‍යාංශය පාලනය කිරීම නොහැකියි කිව්වොත් ඒක විහිළුවක්. එතුමා එතුමාගේ කාර්යභාරය හරියට කරන බව රාජ්‍ය නායකයෝ සමඟ කටයුතු කිරීමේදී පෙනී යනවා. නයා මැරුවෙත් නැහැ. පොල්ල කැඩුණෙත් නැහැ. ඇමෙරිකාව වැනි රටක් සමඟ බලන කළ අපි අහසයි පොළවයි වගේ. ලෝකයේ ප්‍රබලම බලවත්ම රට සමඟ සුහද සාකච්ඡා පවත්වමින් ඔවුන් පැවැත්වූ ඡන්දයකින් අපිට පක්ෂව ඡන්ද පහළොවක් ගැනීමට හැකිවුණේ විදේශ රටවල් සමඟ අපේ ඇමැතිවරයා පැවැත්වූ බුද්ධිමත් කරුණු පැහැදිලි කිරීම් නිසයි. අපේ භාෂාවෙන් කියනවා නම් එ.ජා.ප. හැමදේම අනාගන්නවා. - රෝහිත”දේශීය නිෂ්පාදන ආරක්ෂා කරමින් ගොවියා රජකරවන බවට ප්‍රතිඥා දී බලයට පැමිණි සන්ධාන රජය අද ඒ සියල්ල අමතක කර දේශීය ව්‍යාපාර මෙන්ම ගොවි ජනතාව මහ පාරට තල්ලු කර තිබෙනවා. - ගයන්ත(දිවයින –2012 මැයි 15 අඟහරුවාදා)යන්ත මහත්තයා මොකක් හරි ලොකු ප්‍රශ්නයක ඉන්න වෙලාවක ඒ වගේ කතාවක් කියන්න ඇති. එතුමාගේ නායකයා එතුමාගේ දිස්ත්‍රික්කයට අල්ලපු දිස්ත්‍රික්කයට ඇවිත් මොනවද කිව්වේ එතුමාට මතකද දන්නේ නැහැ.කුඹුරු ඉඩම් සියල්ලම ගොඩකරලා ‘බිල්ඩින් හදන්න ඕන කිව්වා. 1971 බලයට පත්වුණ ආණ්ඩුව දේශීය නිෂ්පාදන දිරිගැන්වීමට උත්සාහ කළා. ඒ ප්‍රතිපත්තිය ක්‍රියාත්මක වුණා නම් අද අපි ස්වයංපෝෂිතයි. 1978 පසුව විවෘත ආර්ථිකය මේ රටට හඳුන්වලා දීලා දේශීය ගොවියා මරා දැමුවා. කර්මාන්තශාලා හැදුවා. පිටරට කිරිපිටි බලෙන් අපේ දරුවන්ට පෙව්වා. එළකිරි ටික බීලා හැදුණු දරුවට පිටිකිරි පුරුදු කළා. අද එක කුඹුරක් ගොඩකරන්න පුළුවන්ද? නීති රීති දැඩි කරලා ගොවියා ශක්තිමත් කර තිබෙනවා. එදා අපි පොරොන්දු වූ පරිදිම රුපියල් 350ට පොහොර හොණ්ඩරයක් ලබා දෙනවා. කොළඹ මිනිස්සු බඩු මිල වැඩී කියලා කෑගැසුවාට ගමේ මිනිස්සුන්ට ජීවත් වෙන්න අවශ්‍ය කරන ද්‍රව්‍ය වවාගෙන තියෙනවා. ඒ වැඩපිළිවෙළ ඉදිරියේදී අපි ශක්තිමත් කරනවා.පහුගිය කාලයේ කිරි ගොවියා පාරට බැස්සුවා. කිරිවලට මිලක් නැහැ කිව්වා, කිරි විකුණන්න බැහැ කිව්වා. ලංකාවට කිරිපිටි ගෙන්වන බහුජාතික සමාගම් ශක්තිමත් කරන මිනිස්සු ඒ දේ කළේ. එ.ජා. පක්ෂ ආණ්ඩු කාලයේ තමයි කීර ගොවියා විනාශ කළේ පිටරටින් කිරිපිටි ගෙන්නුවේ. - රෝහිත”අන්ත ප්‍රපාතයකට කඩා වැටී ඇති රටේ ආර්ථිකය ගොඩගැනීමට ආණ්ඩුව ගෙන ඇති කෙටිකාලීන ක්‍රියාමාර්ග නිසා වෙළෙඳ පොළ ප්‍රසාරණය වෙනවා වෙනුවට කේඩෑරි කිරීමට කටයුතු කරනවා - අනුර කුමාර(දිවයින – 2012 මැයි 10 බ්‍රහස්පතින්දා)අනුර කුමාර දිසානායක මහත්තයාගෙන් අහන්න කැමතියි ගණිතය විෂය ඉගන ගත්තද කියලා. 2004 වසරේ ඉඳලා මැතිවරණවලට මුහුණ දුන්නා. පළාත් සභාවල ඡන්දවලට මුහුණ දුන්නා. සංඛ්‍යාලේඛනවලින් පේනවා මේ රටේ ආර්ථිකය කඩා වැටිලා තියනවා ද කියලා.ආර්ථිකය කඩා වැටුණා නම් ජනතාව රතු එළියක් පත්තු කළ යුතුයි. එහෙම දෙයක් වෙලා නැහැ. අපි ඡන්දය ඉල්ලන හැම වාරයකම ඡන්ද ජයග්‍රහණය කරනවා. - රෝහිත”රුපියල බාල්දු වුණාසේම ආණ්ඩුවද හොඳටෝම බාල්දු වී තිබෙන බව රජයට නොතේරුණාට ඒ බව ජනතාව හොඳින් තේරුම් ගෙන සිටින්නේ.” - ගයන්ත– ලංකාදීප 2012/05/16/බදාදා”රුපියල බාල්දු වුණේ මේ ආණ්ඩුව යටතේ විතරක් නෙමෙයි. ඉතිහාසය පුරාම රුපියල දවසින් දවස බාල්දු වුණා. රුපියල විතරක් නෙමෙයි ඩොලරයෙ අගය කඩාගෙන වැටුණා. ජපාන යෙන් එක කඩාගෙන වැටුණා. ඩොලරය 127 නැග්ගේ මේ ආණ්ඩුව කාලෙ විතරක් නොවෙයි. 1977 බලයට පත් එ.ජා.පක්‍ෂය ආණ්ඩුව භාරගන්න විට ඩොලරයක අගය රුපියල් 12 ක්ව තිබුණා. ඒත් ඩොලරය 70 දක්වා ඉහළ ගියා. ඒ ආණ්ඩුව බාල්දු වුණා නම් අවුරුදු දාහතක් මේ රට පාලනය කරයි ද? රුපියල බාල්දු වුණා කියලා රජය බාල්දු වෙන්නේ නැහැ.” - රාජිත”නියමිත කාලයට පෙර පළාත් සභා දෙක තුනක ඡන්ද පවත්වලා රාජ්‍ය බලය උපරිමයෙන් යොදවල ඒ තුළින් යළිත් බලය තහවුරු කරගෙන” උඹලා මොනවා කීවත් රටේ ජනතාව අපිත් එක්කයි බලාපල්ලා කියලා ලෝකයට පෙන්වන්නයි මේ උත්සාහ කරන්නේ.” - අනිල් රත්නායකලංකාදීප 2012/05/15 අඟහරුවාදා”වත්මන් රජයට හැකියාව තිබෙනවා මුළු රටට ම නෙමෙයි ලෝකයට ම පෙන්වන්න ජනතා ප්‍රසාදය. එ.ජා. පක්‍ෂයට පුළුවන් ද උඹලා මොනවා කීවත් රටේ ජනතාව අපිත් එක්කත් ඉන්නවා කියලා” පෙන්වන්න. අද වෙලා තියෙන්නේ එ.ජා.පක්‍ෂය එන්න එන්නම ජනතාවට එපාවෙලා. මහජන මතය බලෙන් ලබාගන්න බැහැ. අද කොළඹ විතරක් මිනිස්සු එ.ජා. පක්‍ෂයට ඡන්දය දුන්නට මුළු ගමම ඉන්නේ ජනතාව අතරින් බිහි වූ නායකත්වයත් සමඟයි. - රාජිතවත්මන් ආණ්ඩුව අධ්‍යාපනයට, පාසල් පද්ධතියට වග නොකියා වැඩ කිරීම හේතුවෙන් අධ්‍යාපන ක්‍ෂෙත්‍රයේ විශාල අර්බුද ගණනාවක් නිර්මාණය කර තිබෙනවා.- නලින්ද ජයතිස්සලක්බිම 2012/05/16 බදාදාඒ අයට කවදද රටේ අර්බුද නැතිවුණේ. හැමදාම හැමතැනම ඒ අයට අර්බුද. රජය ගෙන යන වැඩපිළිවෙළට විකල්ප වැඩපිළිවෙළක් ඉදිරිපත් කරන්න ඒ අයට බැහැ. ඒ අයගේ පක්‍ෂ තුළ අර්බුද නිසයි එහෙම වෙලා තියෙන්නේ. අර්බුද ගැන කතා කර කර ඉන්න එක විතරයි එයාලා කරන්නේ. ඒ අයගේ විකල්ප වැඩපිළිවෙළක් නැහැ. - රාජිතලෝකයේ හතර වටෙන්ම ණය ගන්න ගමන් ජයසුන්දර උන්නැහේ කියනවා “ප්‍රශ්නයක් නැහැ අපි හොඳට යනවා” කියලා. කෑම කාලා කෑම දිරව ගන්න ඇවිදින්න පාරවල් තිබුණට මිනිසුන්ට කෑම කන්න සල්ලි නැහැ. - චමීර කොස්වත්තමව්බිම 2012/05/16 බදාදාලෝකය වටෙන් ම ණය ගන්නේ ලෝකය වටෙන් ම ණය දෙන නිසානේ. අපේ රටට ණය ගෙවා ගන්න පුළුවන් කියන විශ්වාසයෙන් ණය දෙන්නේ. මේ රටේ ආර්ථිකය ශක්තිමත් නිසයි. හම්බන්තොට වරාය, අධිවේගී මාර්ගය අද ආදායම් ලබනවා. ඒ ආදායම්වලින් ණය පියවන්න අපිට පුළුවන්. - රාජිතආණ්ඩුවේ ඉහළ සිට පහළට සිදුවන අසාධාරණ නිසා පීඩා විඳින ජනතාවට හඬක් අවශ්‍යයි. බරපතළ සමාජ විරෝධී දූෂණ ක්‍රියාමාර්ග හෙළි කරමින් සමාජය අවධි කිරීම අපේ කාර්යය භාරයයි. මේවා පෙන්වා දෙන්න උත්සාහයේ තරමට නතර කරන්න ආණ්ඩුවට වුවමනාවක් නැහැ. - නීතිඥ සී. වැලිඅමුණදිවයින 2012/05/16 බදාදාවැලි අමුණ මහත්තයා දක්‍ෂ නීතිඥවරයෙක් දේශපාලනඥයෙක් වගේ කතා කළ යුතු නැහැ. දූෂණ ඇත්නම් රටට හෙළි කරන්න ඕන. අපි විපක්‍ෂයේදී හෙළිදරව් කළා. නීතිඥවරයෙක් වශයෙන් තර්කානුකූලව දූෂණ රටට ඉදිරිපත් කළ යුතුයි. දූෂණ තියනවා කිව්වට වැඩක් වෙන්නේ නැහැ. ඒ දේවල් ඔප්පු කරලා ලියකියවිලි ඉදිරිපත් කරලා පෙන්විය යුතුයි.සුභද්‍රා දේශපි‍්‍රයකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=ab1205203</link>
    <topic>වර්ගවාදී දේශපාලනය අවසන් කරමු</topic>
    <author/>
    <content>තාක්ෂණ හා පර්යේෂණ නියෝජ්‍ය අමාත්‍යෆයිසර් මුස්තෆාප සුගියදා දඹුල්ලේ ඇති වූ සිද්ධිය අවාසනාවන්ත එකකි. බෞද්ධ භික්ෂූන් වහන්සේගේ මූලිකත්වයෙන් බෞද්ධයින් පිරිසක් විසින් මුස්ලිම් පල්ලියක් සම්බන්ධයෙන් මතු කරනු ලැබූ විරෝධතාව මුල් කරගෙන මේ සිදුවීම ආරම්භ විය. බෞද්ධ මෙන් ම මුස්ලිම් අන්තවාදීහු මෙකී අවාසනාවන්ත තත්ත්වය තම වාසියට හරවා ගැනීමට උත්සාහ දරනු දැකිය හැකි විය.මේ සිද්ධිය මුල් කරගෙන කිසිදු ජාතියකට ද්වේශ කිරීමට කිසිවකු හෝ පෙළඹවීමට තමා ක්‍රියා නොකරන අතර, මෙරට අස්ථාවර කිරීමට ප්‍රයත්න දරන කිසිදු උත්සාහයකට දායක නොවන්නෙමි. ජාතීන් අතර සංහිඳියාව උකසට තබා දේශපාලන වාසි ලබා ගැනීමට ප්‍රයත්න දැරීම බලවත් අපරාධයකි.සියලු ආගමිකයින්ට කිසිදු බාධාවකින් තොරව තම ආගම ඇදහීමට නිදහස තිබිය යුතු ය. දඹුල්ල හෝ වෙනත් කිසිදු ආගමික සිද්ධස්ථානයකට පහරදීම සෑම ආකාරයෙන් ම හෙළා දැකිය යුතු ය.වසර 30 ක් පුරා ජාතිය එල්.ටී.ටී.ඊ ත්‍රස්තවාදයට ගොදුරුව සිටි වග අමතක කළ යුතු නැත.මුස්ලිම් ජාතිකයින් විශේෂයෙන් උතුරු නැඟෙනහිර පළාත්වල ජීවත්වන මුස්ලිම් ජාතිකයෝ තදබල ආකාරයේ දුෂ්කරතාවලට මුහුණ දුන්හ.2009 මැයි 19 වන දින ත්‍රස්තවාදය පරාජය කර ලබාගත් ජයග්‍රහණය නිසා නොවන්නට තම ඉඩම්වල අයිතිය ලබා ගැනීමට පවා මුස්ලිම් ජාතිකයින්ට හැකියාවක් නොවනු ඇත.අලුතින් ප්‍රශ්න ඇති කරගන්නවා වෙනුවට දෙපාර්ශ්වය අතර එකමුතුභාවය ඇති කරලීම සඳහා ක්‍රියා මාර්ග ගත යුතු බවත්, ඇති වී තිබෙන අවාසනාවන්ත තත්ත්වය තම වාසියට හරවා ගැනීම සඳහා විවිධ පාර්ශ්වයන් ක්‍රියා කරමින් සිටින බවත් සිංහල බෞද්ධ මෙන් ම මුස්ලිම් බහුතරය මේ වනවිට අවබෝධ කරගෙන සිටින බව දැකිය හැකි ය.විවිධ පෞද්ගලික දේශපාලන වාසි අත්පත් කර ගැනීමේ බලාපොරොත්තුවෙන් වර්ගවාදී දේශපාලනයක නිරතවීම මගේ ක්‍රමය නොවේ.මගේ පෞද්ගලික ප්‍රතිරූපය ගොඩ නඟා ගැනීම සඳහා දඹුල්ල සිද්ධිය ප්‍රයෝජනයට නොගැනීම සම්බන්ධයෙන් මා වෙත චෝදනා එල්ල නොකළ යුතු ය. එල්.ටී.ටී.ඊ. ය හෝ වෙතත් සන්නද්ධ කල්ලියකට සහාය ලබාදුන් අයකු නොවන බවත්, කිසියම් හෝ කණ්ඩායමකට පක්ෂග්‍රාහී වීමේ අවශ්‍යතාවක් නැති බවත් පෙන්වා දිය යුතු ය. එල්.ටී.ටී.ඊ. යට එරෙහි සටනින් ජය ගැනීමෙන් පසුව වත් අපට වෙනස් වන්නට නොහැකි වන්නේ නම් අප සියල්ලන්ම ලජ්ජාවට පත් විය යුතු නොවන්නේ ද?ගෝලීය දෙමළ සංසදය පශ්චාත් යුද සමයේ ශ්‍රී ලංකාව පිළිබඳව අඳුරු චිත්‍රයක් නිර්මාණය කරමින් සිටින අතර, ශ්‍රී ලංකා රජය හෙළා දකිමින් ඉංග්‍රිසි සහ අරාබි භාෂාවලින් ප්‍රකාශ නිකුත් කර ඇත. මානුෂික මෙහෙයුමේ අවසන් අදියරේදී එල්.ටී.ටී.ඊ. ය විසින් මුලතිව් දිස්ත්‍රික්කයේ සිරගත කරගෙන සිිටි දෙමළ කතා කරන ජනතාව නිදහස් කරන ලෙස ඉල්ලීමක් නොකළ එක්සත් රාජධානිය කේන්ද්‍රකොට ගත් ගෝලීය දෙමළ සංසදය මුස්ලිම් ජනතාව සම්බන්ධයෙන් කිඹුල් කඳුළු හෙලීමට පටන්ගෙන ඇත.ගෝලීය දෙමළ සංසදයට දඹුල්ල කිසිසේත් වැදගත් සංසිද්ධියක් විය නොහැක. එල්.ටී.ටී.ඊ හිතවාදීන් අවදානම් ක්‍රීඩාවක නිරතව සිටින බව මුස්ලිම්වරු අවබෝධ කර ගත යුතු ය.ශ්‍රී ලංකා රජය එල්ල කර ගනිමින් අන්තර්ජාතික අපරාධ පිළිබඳව විමර්ශනය කළ යුතු බවට හඬනගන ගෝලීය දෙමළ සංසදය දඹුල්ල සිද්ධිය ශ්‍රී ලංකා රජය සහ මුස්ලිම් රාජ්‍යයන් අතර විරසකභාවයක් ඇති කරලීම සඳහා නිසැක වශයෙන් ම ප්‍රයෝජනයට ගත හැකි බවට විශ්වාස කර ඇති බව පෙනේ.ජිනීවා එක්සත් ජාතීන්ගේ මානව හිමිකම් කවුන්සිලයේ මෑතකදී ශ්‍රී ලංකාව සම්බන්ධයෙන් පැවැති යෝජනාව පිළිබඳ ඡන්දය ලබාදුන් ආකාරය සළකා බැලීමෙන් මුස්ලිම් රටවල ආකල්පය පැහැදිලි කරගත හැක.ඇමෙරිකාවේ උග්‍ර බලපෑම මධ්‍යයේ වුව ද මුස්ලිම් රාජ්‍යයන් එහිදී ශ්‍රී ලංකා රජයට සහයෝගය ලබාදීමට ක්‍රියා කළේ ය. එකී සහයෝගය වළකාලීම ගෝලීය දෙමළ සංසදයේ අභිප්‍රායයි.දෙමළ ජාතික සංධානයත් අලුතින් ආරම්භ කරනු ලැබූ සමාජවාදී පෙරටුගාමී පක්ෂයත් ශ්‍රී ලංකා රජය විවේචනය කරමින් නිවේදන නිකුත් කරනු ලැබීය. ජනතාව මුලා කිරීම ඔවුන්ට පහසු නොවනු ඇත.ශ්‍රී ලංකාව සම්බන්ධයෙන් දිගු කාලයක් තිස්සේ නඟන චෝදනා තහවුරු කරගැනීම සඳහා දෙමළ ජාතික සංධානය විසින් දඹුල්ල සිද්ධිය යොදා ගනිමින් සිටී.ගෝලීය දෙමළ සංසදය තමන්ගේ ස්ථාවරය පැහැදිලි කළ යුතු කාරණයක් ඇත. එනම්, නෝර්විජියානු ජන ඝාතකයාගේ ඔස්ලෝ සංහාරය පිළිබඳවයි.2011 ජූලි 22 වන දින 90 දෙනකු පමණ ඝාතනය කළ බ්රේවික් නම් වූ එම ඝාතකයා ප්‍රකාශකර තිබුණේ 1990 දී එල්.ටී.ටී.ඊ. ය විසින් උතුරු පළාතෙන් මුස්ලිම් ජනයා පලවා හැරීම කළ ආකාරය තමා උද්දාමයට පත් කළ බවයි. මෙම ඝාතකයා එල්.ටී.ටී.ඊ. ය විසින් මුස්ලිම් පල්ලිවලට එල්ල කරන ලද ප්‍රහාරයත් පිළිබඳවත් අනුරාධපුර සිංහල බෞද්ධ සංහාරය පිළිබඳවත් සඳහන් කර තිබුණි.ජනාධිපතිවරයා, ආරක්ෂක ලේකම්වරයා හා මුස්ලිම් පූජකවරුන් දඹුල්ල සිද්ධිය පාලනය කිරීම සඳහා ක්ෂණිකව ක්‍රියා කිරීම පිළිබඳව ප්‍රසාදය පළ කළ යුතු ය. එසේම මෙම තත්ත්වය තුළ වුව ද තවදුරටත් සාමකාමීව සිටිමින්. විවිධ උසිගැන්වීම්වලට යට නොවී අරගලවලට මැදිහත් නොවූ සිංහල හා මුස්ලිම් සාමාන්‍ය ජනතාව අගය කළ යුතු ය.සන්ධානයේ ප්‍රධාන පක්ෂය වශයෙන් දෙමළ භාෂාව කතා කරන ජනතාව අතර ශ්‍රී.ල.නි.ප ශක්තිමත්ව ගොඩනැඟිය යුතු ය. සෙසු දේශපාලන පක්ෂ මත යැපීම අවසන් කර ගැනීම සඳහා මේ අවස්ථාව ශ්‍රී.ල.නි.ප ය විසින් මනාව යොදාගත යුතු අතර දෙමළ කතා කරන ජනතාව බහුලව වාසය කරන ප්‍රදේශවලදී තමාගේම නියෝජිතයකු පත්කර ගැනීමේ හැකියාව ශ්‍රී.ල.නි.පක්ෂයට තිබියදී වෙනත් පක්ෂ මත යැපීමට කටයුතු නොකළ යුතු බව අවධාරණය කළ යුතු ය.තමා ශ්‍රී.ල.නි.පක්ෂයෙන් මහනුවර දිස්ත්‍රික්කයට තරග කර තේරී පත්වූ අතර ඒ.එච්.එම්. ෆවුසි මහතා ශ්‍රී ල.නි.පක්ෂයෙන් කොළඹ දිස්ත්‍රික්කයට තරග කළේ ය. ශ්‍රී.ල.නි.පක්ෂයෙන් තේරීපත් වූ මුස්ලිම් අපේක්ෂකයන් වූයේ අප දෙදෙනා පමණකි.සියලු ජන කොට්ඨාසයන්ගේ අවශ්‍යතාව නියෝජනය වන ආකාරයෙන් ශ්‍රී.ල.නි. පක්ෂය ශක්තිමත් ක්‍රමවේදයක් දියත් කළ යුතුයි.එසේ ම ශ්‍රී.ල.නි. පක්ෂයට ලබාගත හැකි නියෝජනයන් වෙනත් පක්ෂවලට ලබාදීම අප විසින් සිදු කරනු ලබන බවත් වරදක් බව අප අමතක නොකළ යුතු ය.විවේචන කොතෙක් තිබුණත් ප්‍රශස්ත බලාපොරොත්තු වීම යථාර්ථවාදී නොවේ. ඒ කෙසේ වෙතත් ත්‍රස්තවාදය අතුගා දැමීමට පොදුජන එක්සත් පෙරමුණට හැකිවීම අතිශය වැදගත් ජයග්‍රහණයක් බව බංකොළොත් දේශපාලනඥයින් ගේ ප්‍රලාප බැහැර කරන අති බහුතර ජනතාවක් පිළිගෙන තිබීම වැදගත් ය.ඊළාම් යුද්ධයේ උච්ච අවදියේ දී එල්.ටී.ටී.ඊ. ය විසින් දළදා මාළිගාවට ප්‍රහාර එල්ල කළ අවස්ථාවේදී බෞද්ධයින් ඊට ප්‍රතිචාර දක්වන්නට උත්සාහ කළේ නම් 1983 ජුලි ප්‍රහාරයට වඩා දරුණු තත්ත්වයක් ඇතිවන්නට ඉඩ තිබුණි. එය එසේ වූයේ නම් කිසි දිනක මෙරටට හිස ඔසවන්නට හැකි නොවනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=ab1205204</link>
    <topic>මෙව්ව කිරි කිරි බයිලා</topic>
    <author/>
    <content>යමං බණ්ඩො කොළඹ බලන්ඩ ගිහිං පෙළපාළි බලන්ඩ අපේ කොල්ලො අපේ කෙල්ලො රට රැකදුන් ගමේ ගොල්ලො යමං බණ්ඩො උන්ව බලන්ඩ ගිහිං උන්ට විසිල් ගහන්ඩ කිලිනොච්චියෙ යමු කියලා කිලිනොච්චියෙ ගිය කොල්ලෝ අලිමංකඩ යමු කියලා අලිමංකඩ ගිය කොල්ලෝ යමං බණ්ඩො උන්ව බලන්ඩ ගිහිං උන්ට සැලියුට් දෙන්ඩ පාර අයිනෙ බලං ඉඳල ඇගිලි දෙකෙං දිවත් නමල විසිල් ගහමු ඇට්ටි හැලෙන්ඩ නියමෙට දෙමු ගමට ඇහෙන්ඩ ලොකු මාමගෙ පොඩි කොල්ලා අන්න එනව රට හොල්ලා මාර ගතිනෙ අර බලපංකෝ අඩිය තියන හැටි බලපංකෝ දිව හොඳ හැටි නමපංකෝ විසිල් එකක් ගහපංකෝ අපේ ගමේ කොනට ඇහෙන්ඩ ගමේ උන්ට හිතට දැනෙන්ඩ අන්න බණ්ඩො කෙල්ලොත් එනවා පොඩි නෑනත් එතන ඉන්නවා පාද තියා උජාරුවට අත් වනලා එක විදියට මාරයි බං බයත් හිතෙනවා සැලියුට් එක ඉබේ වදිනවා කිලිනොච්චියෙ යනව කියල කිලිනොච්චියෙ ගිය කෙල්ලෝ අලිමංකඩ යනව කියල අලිමංකඩ ගිය කෙල්ලෝ වඩාගන්ඩ තරං හිතෙනවා අපේ නේද කියල හිතෙනවා ඇඟිලි දෙකම ගනිංකො ඩෝ දිව නමලා ගනිංකො ඩෝ අද නොගහන විසිල් මොටද ගහපං බං ගමට ඇහෙන්ඩ ගමේ උන්ට ගමේ නටන්ඩ කිලිනොච්චියෙ යනව කියල මැදවච්චියෙ නිදා ගත්තු අලිමංකඩ යනව කියල පාමංකඩ නිදාගත්තු රවි උන්නැහැ අතන ඉන්නවා මාර වැඩේ පොරත් බලනවා කිලිනොච්චියෙ යනව කියල කිලිනොච්චිය පහු කොරාපු කොල්ලො දිහා බලං ඉන්නවා අලිමංකඩ යනව කියල අලිමංකඩ පහු කොරාපු කෙල්ලො දිහා බලං ඉන්නවා අනේ බණ්ඩො පලයං බං දෙකට නැමිල බලපං බං යටට මොකුත් ඇඳලද කියලා තක බොං බොං තක බොං බොං යටට මොකුත් ඇඳලද කියලා මොකුත්ම නැත්තං බණ්ඩෝ අනුකම්පාවෙන් බණ්ඩෝ අමුඩ කෙටිය ගලෝල දීපං උඩින් සර්... යටින් බණ්ඩෙ මල් ආතල්.. හරි හුරතල් මං එන්නං ඒක බලන්ඩ කන්ද මුදුනෙ ගොනෙක් ඉන්නවා තප්පුලන්ඩ පටන් ගන්නවා මුළු ගමටම නින්දක් නෑ එළිවෙනතුරු තප්පුලනව කාපු කෑම ආයිත් කනවා තණකොල කන්ඩත් පුළුවන් යුද්ධ කරන්ඩත් පුළුවන් එහෙම තමයි ගොනා කියන්නේ බණ්ඩො ටිකක් කන්දීපන්නේ ගොනාගෙ ගොන් කතා අහන්නේ අමුඩ කෙටිය අතට අරන් ගොනාගෙ කරවට බැඳපං අං දෙකේම තෙල් ගාපං ගොම්පස් පිරිසිදු කරපං ගනිං බණ්ඩො ගොනා බඳින්ඩ ගොනා බැඳං බරබාගෙං කරත්ත කවියක් කියමිං යමං බණ්ඩො කොළඹ බලන්ඩ ගිහිං පෙළපාළි බලන්ඩ අපේ කොල්ලො අපේ කෙල්ලො රට රැකදුන් ගමේ කොල්ලො යමං බණ්ඩො උන්ව බලන්ඩ ගිහිං උන්ට විසිල් ගහන්ඩ ගොන් කතාව මතක් වෙලා ගොනාව හොල්මන් වීලා කුලප්පුවක් හැදෙයිද මන්දා තප්පුලන්ඩ හදයිද මන්දා එහෙම වුණොත් සුදු බණ්ඩෝ ලිහපං ඩෝ ඇරපං ඩෝ ඕනැ තැනක දුවන්ඩ කියලා කඳු මුදුනට දුවන්ඩ කියලා අනී ගොනා පනී ගොනා අපේ ගොනා අපට හොඳා ඇන්ටි ඇවිත් ගනී ගොනාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=ab1205205</link>
    <topic>ඇන්.ඇම්. ගේ දේශපාලනය</topic>
    <author>මහින්ද අබේසුන්දර</author>
    <content>කවි වැනි මිනිස්සුවසර හතළිහක් ඔහු පාර්ලිමේන්තුව නියෝජනය කළේ ය. හතළියෙන් අඩු විය යුත්තේ අධිරාජ්‍ය විරෝධී සටනට එක්වී හිරේ සිටි කාලයයි. අර පිරිමැස්මට පුරුදු මොහුගේ නම නානායක්කාර පතිරගේ මාටින් පෙරේරා ය. මුලකුර සහිතව ආචාර්ය ඇන්.ඇම්. පෙරේරා ය. ඉතාම කෙටි නම ඇන්. ඇම්. ය. දේශපාලන ප්‍රතිවාදීහු ඔහුට ඉඳහිට තොටළඟ මාටියා යයි කියති. කවුරු කොහොම කීවත් මොනවා කීවත් ආචාර්ය ඇන්.ඇම්. පෙරේරා ඇසුරු කරන්නට මට ලැබීම මහා දුර්ලභ වාසනාවකි.කවියක් නොව කවි පොතක් බඳු මේ සුන්දර මිනිසා ගැන ලියන්නට ගොඩක් දේ තිබේ. ඒ නිසා අපි අගින් පටන් ගනිමු.1977 දී ලංකා සම සමාජ පක්ෂය තරග කළේ තනිවම ය. ඒ නිසා ශ්‍රී ලංකා නිදහස් පක්ෂයටත්, සම සමාජ පක්ෂයටත් ලැබුණේ අන්ත පරාජයකි. ඇන්.ඇම්. පරදීවි යයි කිසිවකු සිතුවේ නැත. ඒ ගැන ඇන්.ඇම්. සිතුවේ ද නැත. ඒ නිසා 1977 ඡන්දයේදී ඇන්.ඇම්. රට වටේ ඡන්ද ව්‍යාපාරයේ යෙදුණා මිස තමන්ගේ ආසනය වන යටියන්තොටට ගියේ ඉඳහිට ය. ඔහුගේ ඡන්ද ව්‍යාපාරය භාරගෙන සිටි අය ඇන්.ඇම්. ගේ දේශපාලනය කෙටි කළ බවට චෝදනා ලැබූහ. ඇන්.ඇම්. පැරදුණේ ඡන්ද 1500 ටත් අඩු ප්‍රමාණයකිනි.කෑගල්ල කච්චේරියට ගොස් ඡන්ද ප්‍රතිඵල ඔහු ඇසුවේ ඩඩ්ලි සේනානායක සමඟ ය. මහ රෑ 12 න් පසු ඡන්ද ප්‍රතිඵල ඇසූ ඇන්.ඇම්. යන්නට නැගිට්ටේ ය. ජයග්‍රහණය කළ ඩඩ්ලි සහ ඇන්.ඇම්. ගේ ප්‍රතිවාදියා වන වින්සන්ට් පෙරේරා ජයග්‍රාහීව කච්චේරිය අවට රැස්ව සිටි ඡන්ද දායකයන් ඇමතූහ.“සර් මිනිස්සුන්ට කතා කරනවාද?” මහ දිසාපතිතුමා ඇන්.ඇම්. ගෙන් ඇසීය.“No men” කියා ඔහු හයියෙන් සිනාසී කාර් එකට ගියේ ය.“තමුසෙ යනවා පස්සේ සීට් එකට. මං එලවන්නම්” එසේ කී විට රියදුරා පස්සා සීට් එකට වී හොඳටෝම නිදා ගත්තේය. ඇන්.ඇම්. බොරැල්ල කොටා රෝඩ් එක දක්වා මෝටර් රථය පැදෙව්වේ ය.කොටා පාරේ ගෙදරට එනවිට සෙනඟ පිරිලා ය. හේතුව ඇන්.ඇම්. කවදාවත් පරදීවි යයි නොසිතූ බැවිනි. පැමිණ සිටි බොහෝ දෙනා බැන්නේ යටියන්තොට භාරව සිටි සේන ගුණසේකරට ය. කාර් එකෙන් බැස්ස ඇන්.ඇම්. මහ හඬින් සිනාසී කාමරයට වැදුණේ ය.ඇන්.ඇම්. පරාජයට පත් වී නිකං සිටියේ නැත. ජයග්‍රහණය කළ ප්‍රතිවාදියා මහා පරිමාණයෙන් කළ හොර දැව ප්‍රවාහනය ගැන පරීක්ෂා නොකරන්නේ ඇයි දැයි එවකට අගමැති ජේ.ආර්. ගෙන් ලිඛිතව ප්‍රශ්න කළේ ය. ඇන්.ඇම්. ජේ.ආර්. ට ලිපිය ආමන්ත්‍රණය කර තිබුණේ Dear Dicky  යනුවෙනි. ජේ.ආර්. ඇමෙරිකන් ගැති නිසා එසේ කියන්නට ඇත.ලෝකයේ ප්‍රවීණම සහ දක්ෂතම ආර්ථික විශේෂඥයන් දහ දෙනෙකුගෙන් සමන්විත ආර්ථික සමුළුවක් විය. එය තිබුණ රට දැන් මට මතක නැත. ශ්‍රී ලංකාව නියෝජනය කරන්නට ජේ.ආර්. තෝරා ගත්තේ ඇමැති කමක් තබා මන්ත්‍රීකමවත් නැති ඇන්.ඇම්. ය.එම සමුළුවෙන් පසු ශ්‍රි ලංකාවට පැමිණි ඇන්.ඇම්. සොයා මම බොරැල්ලට ගියෙමි. ඒ ආර්ථික සමුළුව ගැන තොරතුරු වාර්තා කරන්නට ය.“ලොකු මහත්තයා බඩු ගේන්න මාර්කට් ගිහින්. දවල් කෑමට ඒවි” ගුණපාල කීවේ ය.“මට පාර්ලිමේන්තු යන්නත් තියෙනවා. වේලාසන ඒවිද” මම ඇසුවෙමි.“ඇන්.ඇම්. දොළහයි තිහට ආවේය. පාර්ලිමේන්තු වාර්තා කිරීමට මා යා යුත්තේ දෙකට ය.“අයිසේ මට බඩගිනියි. මාත් එක්ක කෑම කන ගමන් කතා කරමු නේද?” ඇන්.ඇම්. යෝජනා කළේ ය.“නෑ සර් මම කන්න පාර්ලිමේන්තු යනවා” මම කීවෙමි.“ඇන්.ඇම්. මහ හඬින් සිනාසුණේ” තමුසෙට එහෙනම් පාර්ලිමේන්තු කෑම. මට ගෙදර කෑම” යනුවෙන් සිතුවා සේ ය.“එහෙනම් කන ගමන් කතා කරමු” ඇන්.ඇම්. යෝජනා කළේ” ඔහුට ඒ තරමටම බඩගිනි නිසා විය හැකි ය.බත් අම්මා කෑම මේසය ඇර වට්ටියකින් වසා තිබුණේ ය. කෑම මේසය තිබුණේ කුස්සිය පැත්තේ ඉස්තෝප්පු කෑල්ලේ ය. මම කෑම මේසය අසල ඉස්සරහ පුටුවේ වාඩි වීමි. ඇන්.ඇම්. අනෙක් පුටුවේ වාඩි වී වට්ටිය පැත්තකට ගත්තේ ය.ඒ සමඟම වත්තේ ගසක සිටි ලේනු දෙන්නෙක් කඩි මුඩියේ ගසින් පියස්සට කණුව දිගේ වේගයෙන් අවුත් ඇන්.ඇම්. ගේ උරහිසට පැන්නාය. උරහිසේ සිට අත් දෙක දිගේ දෙදෙනාම කෑම මේසය ළඟටම ආහ.‘Wait. Wait’ ඇන්.ඇම්. සිනාසී සැරෙන් ච්;ව් ය. ලේනු දෙන්නා දඟලන්නේ නැතිව ඇන්.ඇම්. ගේ කර මතට වී කෑම දෙන තුරු බලා සිටියහ.කන්නට රජ භෝජන තිබුණේ නැත. කැකුලු බත, පරිප්පු, වෑංජනය සහ වම්බටු බැඳලා තිබුණේ ය. ඊට අමතරව අච්චාරුවක් ද තිබුණේ ය.මහින්ද අබේසුන්දරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=ab1205206</link>
    <topic>මහින්ද චින්තනය හා ශ්‍රීලනිපය එකක්</topic>
    <author>රංජිත් සියඹලාපිටිය</author>
    <content>කලකට පෙර අපේ රටේ ඡන්ද දායකයාගේ මතය සැලකිය යුතු කොටසකට බලපෑවේ තමාගේ සීයාගේ, පියා නැත්නම් වැඩි මහළු සහෝදරයා කළ දේශපාලනයයි. විශේෂයෙන් අපේ පැරණිතම දේශපාලන පක්ෂය වූ යූ.ඇන්.පී යට එම තත්ත්වයේ සුවිශාල වාසියක් තිබිණි. 1970 දී සමගි පෙරමුණු රජය 2/3 ක බලයක් ලබා ගනිද්දී යූ.ඇන්.පී ය භාවිතා කළ ඡන්ද සංඛ්‍යාවෙන් 50% කට ආසන්න ප්‍රමාණයක් ලබා ගත්තේය. ඒ මුලින් කියූ පරම්පරාවෙන් ආ කැපුවත් කොළ යැයි කියූ මිනිස්සු බහුලව සිටි කාලයේය.ජේ.ආර්. ජයවර්ධන මහතා 78 ව්‍යවස්ථාව මගින් සමානුපාතික ඡන්ද ක්‍රමය ගෙන ආවේද තම පක්ෂයේ මෙම නොසෙල්වෙන ඡන්ද පදනම පිළිබඳ ඉතා දීර්ඝ අධ්‍යනයෙක යෙදීමෙන් පසුවය.සමානුපාතික ඡන්ද ක්‍රමය හඳුන්වා දීමේ ප්‍රථම සම්මන්ත්‍රණයේදී මේ වැඩ පිළිවෙළට මුල් වූ ප්‍රබලයකු “සමානුපාතික ඡන්ද ක්‍රමය පවතින තුරු යූ.ඇන්.පී. ය පරදින්නෙත් නැහැ. ශ්‍රී ලංකා කාරයා දිනන්නෙත් නෑ,” කියා කීවේ ඒ නිසාය.වසර 17 කට පසු 1994 අපට බලය ලැබෙන විටත් පාර්ලිමේන්තුවේ ලැබූ වැඩි ඡන්ද ප්‍රමාණය ආසන 01 කින් පමණක් විය. ඒ නිසාම ඒ මොහොතේ අෂ්රොෆ් මහතා එකතු කරගෙන නැවතත් ඔවුන් රජයක් පිහිටුවීමට ගත් අසාර්ථක උත්සාහය පිළිබඳ ඔබට මතක ඇත. 2004 දී ද කථානායකවරයා පත් වූයේ විපක්ෂයෙනි. මේවා යූ.ඇන්.පී ය ඉතා දුර්වලව සිටි අවස්ථා වූවත්, සාමාන්‍ය තත්ත්වයකදී නම් මීට වෙනස්වීමට ඉඩතිබූ අතර සමානුපාතික ක්‍රමය පිළිබඳ වූ උපකල්පනයන්ට ඉතා හොඳ නිදසුනක්ය.එසේ වුවත් මහින්ද රාජපක්ෂ ජනාධිපතිතුමාගේ නායකත්ව ආගමනයත් සමඟ මෙම උපකල්පන උඩු යටිකුරු වී ප්‍රජාතන්ත්‍රවාදය නිසි පරිදි නියෝජනය වී ඇත. පාර්ලිමේන්තුවේ බලය 2/3 ඉක්මවා ලැබී ඇත. ඊටත් වඩා වැදගත් වන්නේ බිම් මට්ටමේ තත්ත්වයයි.ඒ සඳහා මනා දැනීමක් පසුගිය දා අනුරාධපුර දිස්ත්‍රික්කය තුළ ශ්‍රී.ල.නි. පක්ෂය ක්‍රියාත්මක කළ ප්‍රතිසංවිධාන වැඩපිළිවෙළේ ගෙන් ගෙට යාමේදී අපි අත්දුටුවෙමු.ගෙන් ගෙට යාමට මට ලැබී තිබුණු ගම් කිහිපයකම මිහින්තලේ ආසනයේ මුස්ලිම් ජනතාව අති බහුතරයක් වාසය කරන ගම්මානයන්ය. ගමන ආරම්භයේදී කඩ මණ්ඩියේදී හමුවූ ගැමි නායකයන් වූ මවුලවිතුමා, විශ්‍රාමලත් ග්‍රාම නිලධාරිතුමා, ගොවි සංවිධාන සභාපතිතුමා, විදුහල්පතිතුමා ආදීන් යෝජනා කළේ”ගෙන් ගෙට නොගියත් කමක් නැහැ. අපි ඔක්කොම හවසට පල්ලියට එන්නම්, ඇවිල්ලා පොදුවේ කතා කරන්න අපි ලෑස්තියි.”එම ආරාධනාවත් බාර ගත් අපි ගෙන් ගෙට යාමත් ක්‍රියාත්මක කළෙමු. මට කියන්නට අවශ්‍ය වැදගත් දේ ඉදිරිපත් වූයේ ඒ ගමනේදීය. වෙනත් පක්ෂ හෝ වැඩපිළිවෙළ ගැන කථාකරන, වාදකරන කිසිවකු හමුවූයේ නැත. හැම කෙනකුගේම කථාවට ලක්වූයේ තමන්ගේ සරල ගොවි ජීවිතය සාර්ථක කරගැනීමට අවශ්‍ය දේ ශ්‍රී ලංකා නිදහස් පක්ෂය මඟින් ඉටුකර දෙන ලෙස පමණි. වෙනත් කිසිවකු හෝ පක්ෂයක් ගැන බලාපොරොත්තුවක් ඇති කිසිවෙකුදු ඔවුන් අතර නොවීය.හවස පල්ලියේදී එකතුව කළ සාකච්ඡාවේදී ඔවුන් කියූ කරුණු රටේ ඉදිරි ගමනට ඉතා වැදගත් යැයි”සාමය උදා කර මේ කරල තියෙන සංවර්ධන වැඩත් එක්ක ජනාධිපතිතුමා ගැන අපිට තියෙන්නේ මහා විශ්වාසයක් ඒ නිසාම පැරණි ශ්‍රී ලංකා පාක්ෂිකයෝ වගේම අලුත් අයත් ජනාධිපතිතුමා නායකත්වයට දෙන පක්ෂයට එකතු වෙන්න කිසිම ගැටලුවක් නෑ. ගමේ ඉතුරුවෙලා තියෙන පොඩි පොඩි වැඩ ටික කරන එක ගැන පමණක් බලන්න.”ඔවුන්ගේ ප්‍රකාශය ඉතා සරලය. ජාතියට මෑත හිමි වූ ජයග්‍රහණ සියල්ල ලබාදුන් මහින්ද චින්තනය සහ ශ්‍රී ලංකා නිදහස් පක්ෂය අද එකක් බවට පත් වී ඇත. එය රටේ පොදු වැඩ පිළිවෙළ ලෙස පිළිගැනීමට පටු චේතනා නොමැති මිනිසුන් සූදානමින් සිටී.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=ab1205207</link>
    <topic>‘මාව ආදර්ශයට ගන්න’ ජනපති, තිස්සට කියයි</topic>
    <author>චන්දන බණ්ඩාර</author>
    <content>ගිය සතියේ අනුරාධපුරයේදී ශ්‍රීලනිපයේ ශාඛා සමිති ප්‍රතිසංවිධාන කටයුතු ආරම්භ කෙරිණි. ඒ සඳහා රජයේ මැති ඇමැතිවරුන්, පළාත් මහ ඇමැතිවරුන්, පළාත් ඇමැතිවරුන්, පළාත් මන්ත්‍රීවරුන්, නගරාධිපතිවරුන්, ප්‍රාදේශීය සභා සභාපතිවරුන් සහ ප්‍රාදේශීය සභා මන්ත්‍රීවරුන් ඇතුළු ශ්‍රීලනිපයේ ආසන සංවිධායකවරු රැසක් එක්ව සිටියහ. මේ සියලු දෙනාම ගිය සතියේ සිකුරාදා දිනය වන විට අනුරාධපුරයට පැමිණ සිටියහ.ඉන් අනතුරුව ගිය සෙනසුරාදා උදෑසන සිට මැති ඇමැතිවරුන් ඇතුළු මහජන නියෝජිතයින්ගේ නායකත්වයෙන් යුතුව අනුරාධපුර දිසාවේ ගෙයක් ගෙයක් පාසා ගොස් පාක්ෂිකයන් හමුවීම් සිදු කෙරිණි.මේ අතරතුර ශ්‍රීලනිප ශාඛා සමිති ප්‍රතිසංවිධාන කටයුතු සිදු කෙරෙන ආකාරය නිරීක්ෂණය කිරීමට ජනාධිපතිතුමා ද පැමිණියේය. ගිය සෙනසුරාදා දහවල් 2.00 ට පමණ වන විට ජනාධිපතිතුමා මැදවච්චිය ආසනයේ පදවිය ප්‍රදේශයට පැමිණියේය. ඒ වන විට මැදවච්චිය ශ්‍රීලනිප සංවිධායක ඇමැති තිස්ස කරලියද්ද ඇතුළු මැති ඇමැතිවරු ශ්‍රීලනිප ශාඛා සමිති ප්‍රතිසංවිධාන කටයුතුවල නිරත වී සිටියහ.ඉන් අනතුරුව ජනාධිපතිතුමා ගියේ හොරොව්පතාන ආසනයේ රත්මල්ගහවැව ප්‍රදේශයටය. ඒ වන විට රත්මල්ගහවැව ගම්මානයේ ශාඛා සමිති ප්‍රතිසංවිධාන කටයුතුවලට නායකත්වය දෙමින් සිටියේ හොරොව්පතාන ශ්‍රීලනිප සංවිධායක ඇමැති එස්. එම්. චන්ද්‍රසේනය.හොරොව්පතාන රත්මල්ගහවැව ගම්මානය ඉතා පිටිසර ගම්මානයකි. ජනාධිපතිතුමා රැගත් හෙලිකොප්ටරය ගොඩ බෑවේ රත්මල්ගහවැව විද්‍යාලයේ ක්‍රීඩා පිටියටය. එම පිට්ටනිය පිහිටා තිබුණේ වැව පිටුපසට වන්නටයි. ජනාධිපතිතුමා හෙලිකොප්ටරයෙන් ගොඩබට පසුව පිළිගනු ලැබූයේ ඇමැති එස්. එම්. චන්ද්‍රසේන විසිනි. “මේ ගම ගොඩක් පැරැණි සුන්දර ගමක් නේද” ජනාධිපතිතුමා රත්මල්ගහවැව ගමේ වැව් ඉස්මත්තේ සිට ඇමැති එස්. එම්. චන්ද්‍රසේනගෙන් විමසා සිටියේය.“සර් මේ වැව ඉස්මත්තේ මඩ වගුරක් තිබුණේ. මං තමයි ඔබතුමාගේ ගම නැගුම වැඩසටහන යටතේ මේ මඩ වගුර පිට්ටනියක් බවට පත් කළේ.” ඇමැති එස්. එම්. චන්ද්‍රසේන කියා සිටියේය.ඉන් අනතුරුව ජනාධිපතිතුමා රත්මල්ගහවැව විද්‍යාලයේ පංති කාමර අතරින් ගොස් පාසලේ ගෙවත්තේ ඇවිද ගොස් කම්බි වැටකින් පැන ගියේ අසළ වූ ප්‍රජා ශාලාවකටය. එම ප්‍රජා ශාලාවේ ඒ වන විට ශ්‍රීලනිප ශාඛා සමිතියක ප්‍රතිසංවිධාන කටයුතු සිදු වෙමින් පැවැතිණි.ජනාධිපතිතුමා රත්මල්ගහවැව ගම්මානයට පැමිණි බව දැන ගම්මු දෙදහසක් පමණ රත්මල්ගහවැව ගම්මානයට රැස්ව සිටියහ. බොහෝ ගැමියෝ පැමිණ සිටියේ කුඹුරේ වැඩ කරමින් සිටියදීය. රත්මල්ගහවැවදී ජනාධිපතිතුමා රැස්ව සිටි ජනතාව ඇමැතීමට ද අමතක නොකළේය. “ඉස්සරට වඩා මට ඔබගේ ඔය සිනා මූණ දැක්කත් ගොඩක් සතුටුයි.” ජනාධිපතිතුමා ඒ මොහොතේ රත්මල්ගහවැව ගමේ ගම්මුන් හට කීවේ බොහොම ළෙන්ගතුවය.ඉන් අනතුරුව ජනාධිපතිතුමා හොරොව්පතාන ශ්‍රීලනිප සංවිධායක ඇමැති එස්. එම්. චන්ද්‍රසේනගෙන් විමසා සිටියේ මේ ගමට තවත් මගෙන් මොනවද වෙන්ඩ තියෙන්නේ කියාය.“සර් මේ ගමේ පිට්ටනිය, වැව, මේ වගේ අත්‍යවශ්‍ය හැම දෙයක්ම වගේ කරලා තියෙන්නේ. තවත් මේ ගමට කරන්න කියලා විශේෂ දෙයක් නැහැ. හැබැයි මේ ගම්මු ඉල්ලනවා මොරගහකන්ද ජලාශයේ වතුර මේ ප්‍රදේශයට ලබා දෙන්ඩ කියලා.” ඇමැති එස්. එම්. චන්ද්‍රසේන ජනාධිපතිතුමාට කීවේය.“හොඳයි මහවැලියේ වතුර තවත් නොබෝ කාලයකින් මේ පැත්තට දෙනවා.” ජනාධිපතිතුමා කියා සිටියේය.ශ්‍රී ලංකා නිදහස් පක්ෂයේ අනුරාධපුර දිස්ත්‍රික් කාර්යාලය විවෘත කිරීමට නියමිතව තිබුණේ 11 වෙනි සිකුරාදා සවස 5.11 ටය.දිවයිනේ සිවු දෙසින් පැමිණි පක්ෂ ප්‍රධානීන්ගෙන් අනුරාධපුර ගුවන්තොටුපළ මාවතේ පිහිටි උතුරුමැද මහ ඇමැති බර්ටි ප්‍රේමලාල්ගේ සැනසුම නිවෙස පිරී ඉතිරී ගොස් තිබිණි.රැස්වූවන් සඳහා ගෙමිදුලේ දැවැන්ත කූඩාරමක් ඉදිකර තිබූ අතර එහි පක්ෂ මහ ලේකම් අමාත්‍ය මෛත්‍රීපාල සිරිසේන, භාණ්ඩාගාරික ඩලස් අලහප්පෙරුම, නිමල් සිරිපාල ද සිල්වා, පක්ෂයේ නියෝජ්‍ය මහලේකම් මහ ඇමැති මහීපාල හේරත් යන ආරාධිතයෝ අතර වූහ.අද පස්වන මාසයේ 11 වෙනිදා. 05.11 ඒ කියන්නේ එකතුව 7 යි. ඒ වගේම පක්ෂ කාර්යාලය විවෘත කිරීමේ නැකත යෙදී තිබුණෙත් අද හවස 05.11 ට. එතනත් එකතුව හතයි. හත කොහොමටත් වාසනාවන්ත අංකයක්.ලකී සෙවන් දැන හෝ නොදැන මේ යෙදීම ඉතා සුබ ආරම්භයක්. මෛත්‍රීපාල සිරිසේන ඇමැතිවරයා මහීපාල හේරත් ඇතුළු සෙසු සගයින් අමතමින් සඳහන් කළේය.රැස්වීමට සහභාගි වීමට පැමිණියෝ ආරම්භයේ සිට අවසානය දක්වාම ශාලාවට ඇතුළු වන අයුරු දක්නට ලැබිණි.බර්ටි පේ‍්‍රමලාල් මහ ඇමැතිවරයගේ පුත් නියෝජ්‍ය ඇමති දුමින්ද දිසානායක පැමිණෙන ආරාධිතයන් සඳහා අසුන් පැණවීමේ කටයුතු සිය සගයන් සමඟ මෙහෙවීය.ශාලාවේ තිබූ පුටු බොහොමයක් ප්ලාස්ටික් වලින් නිම වූ ඒවාය. එවන් පුටුවක පාර්ලිමේන්තු මන්ත්‍රී නිශාන්ත මුතුහෙට්ටිගම අසුන් ගැනීමට සූදානම් වෙත්ම එය වළකාලූ පාර්ලිමේන්තු මන්ත්‍රී කනක හේරත් ඔබතුමාට මේ පුටුව ඔරොත්තු දෙන්නෙ නෑ. පොඩ්ඩක් ඉන්න යැයි මුතුහෙට්ටිගමට බාධා කරමින් මහ ඇමැතිතුමාගේ ගෙදරින් හොඳ ලී පුටුවක් අරන් එන්නයැයි රඹුක්කනින් අනුරාධපුරයට ගොස් සිටි තම හිතවතකුට කීවේය.පක්ෂයේ නියෝජ්‍ය මහ ලේකම්වරයා වශයෙන් මහීපාල හේරත් මහ ඇමැතිවරයාට පැවරී තිබුණේ මහ ලේකම් මෛත්‍රීපාල සිරිසේනගේ කටයුතුවලට සහාය වීමය.ඔහුගේ පුත් පාර්ලිමේන්තු මන්ත්‍රී කනක හේරත් රඹුක්කන ප්‍රාදේශීය සභාවේ සභාපති අතුල හඳගම ඇතුළු පිරිසට පැවරී තිබුණේ නැඟෙනහිර අනුරාධපුර මැතිවරණ කොට්ඨාසයට අයත් ඡන්ද කොට්ඨාස කීපයක පක්ෂ ප්‍රතිසංවිධාන කටයුතුය. ඒ අනුව 12 සහ 13 දෙදින එකී පිරිස තලාව ප්‍රාදේශීය සභා බල ප්‍රදේශයට අයත් කැලේ කුඹුක්වැව කිරලෝගම වැව කුරුඳු වැව කොරකහවැව බිලීබැඳිගල හාරසිය දෙක තුලාන යන ගමින් ගම යමින් පක්ෂ ප්‍රතිසංවිධාන කටයුතු වල නියැළිණි.මහ ඇමැති මහීපාල හේරත්ට පැවරී තිබුණේ ගුවන්තොටුපළ පාරේ විවෘත කළ නව පක්ෂ කාර්යාලයේ සිට ආසන මට්ටමින් සිදුවන මේ කටයුතු සම්බන්ධීකරණයට මහ ලේකම්වරයාට සහාය වීමය.කැලේ කුඹුක් වැව නැමති දුෂ්කර ගම්මානයට ගිය රඹුක්කන පිරිස විමතියට පත් කරමින් ඔවුන්ට දක්නට ලැබුණේ මහීපාල හේරත් මහ ඇමැතිවරයාද එම ගම්මානයේ වැඩිහිටි පිරිසක් සමග කතාබහක නියැළී සිටින අයුරුය.මෙවර යහපත් අස්වැන්නක් ලැබී තිබුණෙන් කැලේ කුඹුක් වැව ගම්වාසීන් කිරි ඉතිරවීමේ මංගල්‍යයක් එම වැව් තාවුලේ සූදානම් කර තිබූ අතර එහි පැමිණි මහීපාල හේරත් ගම්වැසියන්ගේ අවශ්‍යතා සොයා බැලීය.ඔබතුමා ඇයි මෙතැන රඹුක්කනින් පැමිණි පාක්ෂිකයකු කළ විමසුමට මහ ඇමැතිවරයා සඳන් කළේ කාර්යාලයක පුටුවක සිට කරන කටයුත්තට අමතරව මෙසේ එළි පහලියට පැමිණ පාක්ෂිකයන් සහ ජනතාව හමුවීම වඩාත් හිත්ගන්නා කටයුත්තක් බැවින් තමා එලෙස කළ බවය.එදින කනක හේරත් ඇතුළු රඹුක්කනින් පැමිණි පිරිසට තලාව ප්‍රදේශවාසීන් පිළිවෙළ කර තිබූ දිවා ආහාරය කිරලෝගම වැව් බැම්මේ සිට භුක්ති විඳීමෙන් පසු එදින රාත්‍රිය දක්වා ඔවුන් කුඩා රැස්වීම් ගණනාවක් ද සංවිධානය කළහ.මේ සතියේ පැවති සබරගමුව පළාත් සභා රැස්වීමට එම පළාත් සභාවේ ආණ්ඩු පක්ෂයේ සියලු මැති අමැතිවරු මන්ත්‍රීවරු සහභාගී වූහ. විපක්ෂයේ ද සහභාගීත්වය ඉතා ඉහළ මට්ටමක පැවතිනි.දෙපාර්ශ්වයේම මන්ත්‍රීවරුන් අන් කවරදාටත් වඩා අදහස් දැක්වීමට ඉදිරිපත් වූයෙන් සභාපති රංජිත් බණ්ඩාර වරෙක සඳහන් කළේ ඇයි මේ කලබලේ අද අපේ අන්තිම රැස්වීම නෙවෙයි. ඒත් සමහරු අදහස් උදහස් දක්වන්නේ මේක හරියට අපේ අන්තිම රැස්වීම වගේ හිතාගෙන ගානට යනුවෙනි.විපක්ෂයේ සිරිපාල කිරිඇල්ල මන්ත්‍රීවරයා වරක් දෙවරක් නොව කීප වරක්ම අදහස් දැක්වීමට ඉදිරිපත් වූයෙන් එවර රංජිත් බණ්ඩාර සඳහන් කළේ මේ සභාවේ තව මැති ඇමැතිවරු 44 දෙනෙක් ඉන්නවා. ඒ අයටත් අවස්ථාව ලබා දිය යුතුයි යනුවෙනි.ජී.එම්. කරුණාපාල පළාත් අමාත්‍යවරයා දිවුරුම්පිටිය අක්කර 50 ප්‍රදේශයේ ඉදිකිරීමට පොරොන්දු වූ අකුණු සන්නායක ඉදිකිරීම දිගින් දිගටම පමා කර ඇතැයි සිරිපාල කිරිඇල්ල චෝදනා කළේය.පුළුවන්කමක් තියෙනවා නම් මම හැම මන්ත්‍රීවරයෙක්ගේම නිවෙස ආසන්නයේ අකුණු සන්නායකය බැගින් සවි කරනවා. අමාත්‍යවරයාගේ පිළිතුරට සභාවෙන් නැඟුණු සිනහව විනාඩි ගණනක් පැවතිනි.ගිය සතියේදී ජනාධිපතිතුමා ඇතුළු රජයේ නියෝජිත පිරිසක් සහ එජාප නායක රනිල් වික්‍රමසිංහ ඇතුළු නියෝජිත පිරිසක් අතර හමුවක් අරලියගහ මැදුරේදී පැවැත්විණි. එහිදී ප්‍රධාන වශයෙන්ම අදහස් හුවමාරු වූයේ ජාතික ගැටලුවට විසඳුම් සොයා ගැනීමට නියමිත තේරීම් කාරක සභාවට නියෝජිතයන් පත්කර ගැනීම ආදිය ගැනය.ගිය සතියේදී එජාප නායක රනිල් වික්‍රමසිංහ ශෂිදරන් පළාත් සභා මන්ත්‍රීවරයා සංවිධානය කර තිබු ක්‍රියාකාරීන්ගේ රැස්වීම් කිහිපයකට සහභාගි විය. මඩකළපුව බලා එජාප නායකයා ගියේ ගොඩබිම් මාර්ගයෙනි. ඒ යටතේ සිංහ සමාජ ක්‍රියාකාරීන් සඳහා වූ රැස්වීමක් මඩකළපුවේ කෙරස් සිටි ශාලාවේ එදින පස්වරුවේ සංවිධානය කොට තිබිණි.විපක්ෂ නායකවරයා එම රැස්වීම් භූමියට පැමිණීමට පෙර එම ස්ථානය පරීක්ෂා කිරීමට ගිය ඔහුගේ ආරක්ෂකයන් විසින් ජීව අත් බෝම්බයක් රැස්වීම සංවිධානය කර තිබූ භූමියේ තිබී සොයා ගත්තේය. ඒ ගැන වහාම විපක්ෂ නායකවරයා දැනුවත් කිරීමට කටයුතු කළ අතර එම රැස්වීම ශෂිදරන් මන්ත්‍රීවරයාගේ නිවෙසේ පැවැත්වීමට තීරණය කෙරිණි. එම රැස්වීම නිමා කිරීමෙන් අනතුරුව පාසිකුඩා ප්‍රදේශය බලා ගිය එජාප නායකයා ඉරිදා පෙරවරුව තෙක් පාසිකුඩාහි මාළු මාළු හෝටලයේ නතර වී සිටියේය.මේ අතරතුර ගිය සතියේදී එජාප මන්ත්‍රී ජෝන් අමරතුංග විසින් තම නිවෙසේ රාත්‍රී භෝජන සංග්‍රහයක් සංවිධානය කැර තිබිණි. ඒ පුංචි බොරැල්ලේ සුමංගල මාවතේ මන්ත්‍රී ජෝන්ගේ නිවෙසේදීය. ඊට එජාප නායකයාට හිතවත් මන්ත්‍රීවරු රැසක් සහභාගි වී සිටියහ.මේ අතරතුර එජාප මහලේකම් තිස්ස අත්තනායකගේ උපන් දිනය ගිය සතියට යෙදී තිබිණි. ඔහුට මුලින්ම උපන් දින සුබ පැතුම් එක්කළ අය අතර ජනාධිපතිතුමා ද විය. විපක්ෂ නායක රනිල් වික්‍රමසිංහ පෙරවරු 6.30 ට පමණ එජාප මහ ලේකම්වරයාට සුබ පැතූ අතර ජනාධිපතිතුමා ඊට පැයකට මත්තෙන් එජාප මහලේකම්වරයාට සුබ පැතුවේය.“තිස්ස මොන ප්‍රශ්නය ආවත් ඔයා පක්ෂය දාලා යන්ඩ එපා. ඔයා මාව ආදර්ශයට ගන්ඩ. ඔයාට ලොකු ගමනක් තියෙනවා.” ජනාධිපතිතුමා එජාප මහලේකම්වරයාට කීවේය. ජනාධිපතිතුමාට අමතරව එජාප නියෝජ්‍ය නායක සජිත් පේ‍්‍රමදාස සහ එජාප හිටපු නියෝජ්‍ය නායක කරු ජයසූරිය ද මහලේකම්වරයාට සුබ පැතීය.රටපුරා සංවර්ධන කටයුතු කොතෙක් සිදුවුවත් කොළඹ නගරයේ මල අපවහන පද්ධතිය සම්පූර්ණයෙන් ම අවුල් ජාලාවක් වී ඇතැයි ජනතාව චෝදනා කරති. මෙහි වරද ඇතැමුන් කොළඹ නගර සභාව වෙත පවරද්දී කොළඹ නගර සභාව පවසනුයේ ජල සම්පාදන හා ජලාපවහන අමාත්‍යාංශයේ ඇතැම් ක්‍රියාකලාප නිසා මේ තත්ත්වය උදා වී ඇති බව ය. කෙසේ නමුත් මේ සම්බන්ධයෙන් ජනතාවගෙන් එල්ල වන චෝදනා වැඩිවත්ම බස්නාහිර පළාතේ මැති ඇමැතිවරුන්ට පමණක් නොව විෂය භාර අමාත්‍යවරයාට ද ගිය සතියේ මේ ගැන දැඩි අවධානය යොමු කිරීමට සිදු විය.එහි පළමු වෙඩි මුරය පත්තු කරනු ලැබුවේ කොළඹ දිස්ත්‍රික් ශ්‍රීලනිප පාර්ලිමේන්තු මන්ත්‍රී තිලංග සුමතිපාල ය.“රුපියල් මිලියන 1700 ක වියදමින් ඉදි කරන ලද මහ කොළඹ මල අපවහන හා අප ජල පද්ධතිය නඩත්තු කිරීම සඳහා කොළඹ නගර සභාව වෙත බාර දී තිබෙනවා. නමුත්, එහි ප්‍රගතියක් පෙනෙන්නේ නැහැ. ජනතාවගෙන් දිගින් දිගටම චෝදනා එල්ල වෙනවා. මේ ගැන ප්‍රගති සමාලෝචන රැස්වීමක් පැවැත්වීමට කටයුතු කරන්න” ජල සම්පාදන හා ජලාපවහන කටයුතු පිළිබඳ පාර්ලිමේන්තු උපදේශක කාරක සභා රැස්වීමේදී මන්ත්‍රී තිලංග මුලින් ම ඉල්ලා සිටියේ ය. පසුව මේ තත්ත්වය පිළිබඳ ජල සම්පාදන හා ජලාපවහන අමාත්‍ය දිනේෂ් ගුණවර්ධන දැනුවත් කරමින් ලිපියක් යවා තිබිණි.දිනේෂ් ගුණවර්ධන අමාත්‍යවරයාට ද ඒ ප්‍රශ්නය මහා වධයක් වී තිබුණේ ඔහු විෂයභාර අමාත්‍යවරයා වූ නිසා ය.“මම මේකට කොච්චර මහන්සි වෙනවද. මුළු රටේම එක දිගට සංවර්ධන කටයුතු සිදුවෙන වෙලාවේ කොළඹ නගරය විතරක් අවුල් වෙන්න දෙන්න බෑ.කොළඹ නගරාධිපතිවරයා විදියට මුසම්මිල් මේ ප්‍රශ්නය විසඳන්න අපට උදවු කරන්නේ නෑ. ඒ නිසා නරක නාමය එන්නේ මධ්‍යම රජයටයි. තිලංග ඔයත් මැදිහත් වෙලා අපිට මේ ප්‍රශ්නෙදි උදවු කරන්න.”දිනේෂ් ගුණවර්ධන කියා සිටියේ කොළඹ නගර සභාවේ වගකිවයුතු නිලධාරීන් සියලු දෙනාම පසුගිය සතියේ පාර්ලිමේන්තුවට කැඳවූ විශේෂ සාකච්ඡාවකදී ය.එහිදී කොළඹ නගරයේ මල අපවහන පද්ධතියේ අඩුපාඩු හා එහි ඉදිරි නඩත්තු කිරීම් සම්බන්ධයෙන් වහාම සොයා බලා කටයුතු කිරීමට විශේෂ කමිටුවක් ද පත් කරගන්නට යෙදිණි.මහානායක හිමිවරුන්ගේ අනුශාසනා නිරතුරුව ලබා ගැනීම එ.ජා.ප හිටපු නියෝජ්‍ය නායක කරු ජයසූරිය ගේ සිරිතකි. මේ අනුව කරු 16 වනදා මල්වතු අස්ගිරි මහ නාහිමිවරුන් බැහැ දැකීමට ගියේ ය. ඒ වනවිට දිවයිනේ නන්දෙසින් නිදන් හෑරීම්, පුරා වස්තු කොල්ලකෑම් පිළිබඳ සිද්ධීන් නිරතුරුව වාර්තා වන්නට පටන් ගෙන තිබුණු අතර, මහා සංඝයාවහන්සේ ද ඒ පිළිබඳව කනස්සල්ලට පත්ව සිටියහ. කරු මහ නාහිමිවරුන් සමඟ කියා සිටියේ අනාගත පරපුරට මේ රටේ ඉතිහාසය මේ යැයි කියන්නටවත් ඉඩකඩක් පුරාවස්තු කොල්ලකරුවන් විසින් නොතබන බවයි. එසේ ම මේ කොල්ලකෑම් ඉතා සංවිධානාත්මකව මෙහෙය වන බව බැලූ බැල්මට පෙනෙන්නට තිබෙනවා යැයි කරු කීවේය. එසේ නොවුණා නම් කොළඹ කෞතුකාගාරයේ තිබූ කෞතුක භාණ්ඩ පැහැර ගැනීමට ඉඩක් නොලැබෙන බව ද කරු පෙන්වා දුන්නේ ය. මේ වනවිට රටේ වර්තමාන තත්ත්වය ගැන වූ කතා බහේ දී කරු කීවේ රටේ ආණ්ඩු කිරීම රජයට අයිති කාර්ය භාරයක්. නමුත් ආණ්ඩුව නිවැරැදි මාවතේ ගමන් කරවමින් ආණ්ඩු කරවීම විපක්ෂයේ වගකීමක් යැයි කියා ය. මේක නිකම් කරන්නට බෑ. මෙය කළ හැක්කේ එකිනෙකා ඇන කොටා නොගන්නා සමගියෙන් කටයුතු කරන විපක්ෂයකටයි කියා ය. ඒ වෙනුවෙන් තමන් එදා මෙන් ම අදත් කැපවී සිටින බව ද කරු මහ නාහිමිවරුන් හමුවේ පවසා තිබුණේ ය.ශ්‍රීනාත් පෙරේරා කමිටු වාර්තාව පසුගිය මාස කීපය තුළ විවිධ ආකාරයේ විවේචනයන්ට ලක්ව තිබිණි. මේ කමිටුව සම්බන්ධව කරු ද නිල නිවේදනයක් ඉකුත් දා නිකුත් කර තිබිණි. ඊට ප්‍රතිපක්ෂව කෙරුණු මත දැක්වීම් හා පැවැත්වුණු ඇතැම් මාධ්‍ය සාකච්ඡා මගින් කරු ද විවේචනය කර තිබිණි. පසුගිය සතියේ එක්සත් ජාතික පක්ෂය විසින් කරුට ලියාපදිංචි තැපෑලෙන් එවා තිබූ ලිපියකින් දන්වා තිබුණේ ශ්‍රීනාත් පෙරේරා කමිටු වාර්තාව විවේචනය කිරීම සම්බන්ධව නිදහසට හේතු ඇත්නම් දක්වන ලෙසය. එජාපයේ විනය කමිටුවේ ලේකම්වරයාගේ අස්සනින් යුතුව එය ඉදිරිපත් කර තිබිණි. කරු මේ වනවිටත් නීතිඥවරුන්ගේ උපදෙස් පරිදි ඊට පිළිතුරු දීමට සූදානම් වෙමින් සිටින අතර, එක්සත් ජාතික පක්ෂයේ ලලිත්ටත්, ගාමිණීටත් සිදු කළ පරිද්දෙන් දේශපාලන අතුගා දැමීමක් කරුටත් කිරීම සඳහා පිරිසක් සංවිධානාත්මකව කටයුතු කරමින් සිටින බවට එජාපයේ හා දේශපාලන තලයේ විවිධ ස්ථර අතර ඉකුත් සතියේ කතා බහ ඇති වී තිබිණි. ඒ ගැන කරුට තොරතුරු ලැබී තිබුණු අතර, කරු කීවේ පක්ෂය සමඟි කර එජාපය දේශපාලන වශයෙන් ජයග්‍රහණ ලබාගන්නා පක්ෂයක් බවට පත් කිරීමට තමන් ගන්නා වෑයම සහ තමන්ගේ අරමුණ කිසි විටෙකත් වෙනස් නොකරන බවයි.පසුගිය සතියේ සමූපකාර හා අභ්‍යන්තර වෙළෙඳ කටයුතු අමාත්‍ය ජොන්ස්ටන් ප්‍රනාන්දු හා ඉන්දික බණ්ඩාරනායක නියෝජ්‍ය අමාත්‍යවරයා සමස්ත ලංකා කුකුළු ව්‍යාපාරිකයින්ගේ සංගමය – වයඹ නියෝජිතයින් හමුවූහ. ඒ සමූපකාර හා අභ්‍යන්තර වෙළෙඳ අමාත්‍යාංශයේදී.ඔවුන් පැමිණ සිටියේ විශාල දුක්ගැනවිල්ලක් කියාගෙනය. “මොකද දැන් වෙලා තියෙන්නේ” ඇමැති ජොන්ස්ටන් ඔවුන්ගෙන් විමසුවේය.එතැන සිටි සංගමයේ සාමාජිකයකු පැවසුයේ ඇමැතිතුමනි “අපි දාන බිත්තරවලට නියමිත මිලක් නෑ” කියලා.ඇමති ජොන්ස්ටන් සිනාසෙමින් “මම හිතන් හිටියේ කිකිළියෝ තමයි බිත්තර දාන්නේ” ඇයි ඔයත් බිත්තර දානවාදැයි විමසීය.ජොන්ස්ටන් ඇමැතිතුමා ගාවට අපි ආවේ ලොකු විශ්වාසයකින්. අපේ බිත්තරවලට සාධාරණ මිලක් ලබා දෙන්න අපට නිෂ්පාදන වියදමවත් හොයා ගන්න බැරිව ඉන්නේ මොකද බිත්තර අතිරික්තකයක් තියෙනවා.” කුකුළු ව්‍යාපාරිකයන්ගේ සංගමයේ නියෝජිතයෝ කීහ.”හරි. ජනාධිපතිතුමා පසුගිය ආහාර සුරක්ෂිතතාව පිළිබඳ කමිටුවේදී ඒ ගැන විශාල අවධානයක් යොමු කළා. එතුමා කිව්වා රජයෙන් පාසල් දරුවන්ට නොමිලයේ ලබාදෙන දිවා ආහාර වේලට බිත්තරයක් ඇතුළු කරන්න කියලා.””ඉතින් දැන් ඒක ආරම්භ කරලා තියෙනවා. එතකොට අතිරික්තය නැතිවෙලා යනවා. ලබන සතියේදී සාධාරණ මිලක් ලැබෙයි.” ජොන්ස්ටන් අමාත්‍යවරයා ප්‍රකාශ කළේය. “අපි බොහොම කැමැතියි ඒ විදිහට සාකච්ඡා කරන එක ගැන. නැතිනම් කිබුහුමක් ගියත් උද්ඝෝෂණය කරන අය වගේ නිකං බිත්තර පොළොවේ ගහලා උද්ඝෝෂණය කරන්න ගියොත් පාඩුව ඔය අයටමයි.” ජොන්ස්ටන් අමාත්‍යවරයා කියා සිටියේය.”ඔව් ඇමැතිතුමා අපිට ඔබතුමා දැක්වූ සහයෝගයට බොහෝම ස්තූතියි” ව්‍යාපාරිකයෝ අමාත්‍යවරයාට පැවසූහ.තායිලන්තයේ නව ශ්‍රී ලංකා තානාපතිවරයා වශයෙන් පත්ව ආ පෝල්ඩේප් වොරවැටි මහතා පසුගිය සතියේ ආර්ථික සංවර්ධන අමාත්‍ය බැසිල් රාජපක්ෂ මහතා හමු විය.බඩඉරිඟු ප්‍රථම වරට ශ්‍රී ලංකාවෙන් පිටරට යැවීමට ලැබීම පිළිබඳව ඇමැතිවරයා සිටියේ දැඩි සතුටකිනි. තානාපති හමුවේ දී ඇමතිවරයා රහසක් හෙළිකළේය. “අපි කුකුළන් දේශීයව නිෂ්පාදනය කළත් කෑම දීම සඳහා බඩඉරිඟු ආනයනය කිරීමට සිදු වූ නිසා ඉන් වැඩි ප්‍රතිඵලයක් අත් වුණේ නැහැ. ඒ නිසා අවුරුදු හතරකට පෙර බඩඉරිඟු වැඩි වැඩියෙන් මෙරටම නිපදවීමේ ව්‍යාපාරයක් ආරම්භ කළා. එහෙත් ඒ සඳහා බීජ සොයාගැනීම අපිට ගැටලුවක් වුණා. එම අවස්ථාවේ දී තායිලන්ත රජය අවශ්‍ය බීජ අපට ලබා දී උදවු කළා” යැයි ද ඔහු ප්‍රකාශ කළේය.කරුණාරත්න අබේසේකරගේ සහෝදරයකු වන ආචාර්ය ගාමිණී අබේසේකර තායිලන්ත අගමැතිවරයාගේ උපදේශකවරයෙකු වශයෙන් කටයුතු කළ බව ද, තායි රජු විසින් දැඩි උනන්දුවක් දැක් වූ “එක් ගමකට එක් නිෂ්පාදනයක්” තායිලන්ත වැඩසටහනේ තොරතුරු ඔහු විසින් ලබා දුන් බව ද, ඒ අනුව “එක ගමකට එක වැඩක්” වැඩසටහන ආරම්භ කළ බව ද තව රහසක් හෙළි කරමින් ඇමැතිවරයා තානාපතිවරයාට ප්‍රකාශ කර සිටියේය.සාකච්ඡාව නිමා වූ විට තායි තානාපතිවරයා ඇමැති බැසිල්ට කීවේ තම නිල නිවෙසේ වගා කිරීමට එළවළු බීජ පැකට්ටුවක් ලබා දෙන ලෙසටය. ඒ අනුව ඇමැති බැසිල් විසින් තායි තානාපතිවරයාට එළවළු බීජ පැකට් කීපයක් ලබා දුන්නේ තානාපති නිල නිවෙසේ ද දිවි නැඟුම වැඩසටහන ක්‍රියාත්මක කරන ලෙස කියමිනි.තානාපතිවරයා දෙරට අතර පවත්නේ කල්‍යාණ මිත්‍රත්වයක් යැයි ඉංගී‍්‍රසියෙන් කතා කරන අතරම කල්‍යාණ මිත්‍රත්ව යන වචනයම භාවිතා කරමින් ප්‍රකාශ කළේය. එම වචනය දන්නේ කෙසේදැයි ඇමැතිවරයා විමසූ විට තානාපතිවරයා ප්‍රකාශ කළේ බුද්ධාගම සහ භාවිතයේ දී එම වචනය ඒ අයුරින්ම තායිලන්තයේ ද භාවිතා වන බවයි.ජාතික නිදහස් පෙරමුණේ නායක, ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍ය විමල් වීරවංශ පසුගිය බ්‍රහස්පතින්දා උදෑසන කුරුණෑගල බලා පිටත් විය. ඒ කුරුණෑගල අලුත් මල්කඩුවාව සමාධි සදහම් නිකේතන පරිශ්‍රයේදී පැවැති බුද්ධ ශ්‍රාවක ත්‍රිපිටක ධර්මාධ්‍යාපන පීඨයට මුල්ගල තැබීමේ උත්සවයට සහභාගි වීමටය.උත්සවය පැවතියේ ශ්‍රී ලංකා රාමඤ්ඤ නිකායේ මහා නායක වේවැල්දෙනියේ මේධාලංකාර නාහිමිපාණන්ගේ ප්‍රධානත්වයෙනි.උත්සවය සභාවේ ඉදිරි පෙළ එස්. බී. නාවින්න, ටී. බී. ඒකනායක, විමල් වීරවංශ ඇතුළු මැති ඇමැතිවරු රැසක් අසුන් ගෙන සිටියහ.එක්සත් ජාතික පක්ෂ පාර්ලිමේන්තු මන්ත්‍රී කරු ජයසූරිය උත්සව සභාව වෙත පැමිණෙන විට ඉදිරි පෙළ අසුන් සියල්ල පිරී තිබිණි.එහෙයින් ශ්‍රී ලංකා රාමඤ්ඤ නිකායේ නිකායාරක්ෂක සභාවේ සභාපති ධූරය ද දරන කරූ ජයසූරියට සිදු වූයේ පසුපෙළ අසුනක අසුන් ගැනීමටය.එහෙත් වහා මැදිහත් වූ විමල් වීරවංශ ඇමැතිවරයා තමන් අසලම වූ අසුනක් කරු ජයසූරියට ලබා දීමට කටයුතු යෙදීය.ඉන් පසුව පාර්ලිමේන්තු මන්ත්‍රී කරු ජයසූරිය සහ අමාත්‍ය විමල් වීරවංශ අතර සුහද කතාබහක් ඇති විය.එම උත්සවය නිමාවෙන් පසු ඇමැති විමල් වීරවංශ බදුල්ල බලා පිටත් වූයේ ජනසෙවණ නව නිවාස ගම්මාන දෙකක ඉදිකිරීම් පිළිබඳ සොයා බැලීමටයි.ශ්‍රී ලංකාවේ ඉරාන ඉස්ලාමීය ජනරජයේ නව තානාපති ආචාර්ය මොහොමඩ් නබි හසනිපුර් සහ ඇමැති විමල් වීරවංශ අතර විශේෂ හමුවක් පසුගිය අඟහරුවාදා සෙත්සිරිපායේ පිහිටි අමාත්‍යාංශ කාර්යාලයේදී සිදු විය.පැයකට ආසන්න කාලයක් පැවැති මේ සාකච්ඡාවේදී වැඩි අවධානයක් යොමු වූයේ ඇමෙරිකාව ඇතුළු බටහිර අධිරාජ්‍යවාදී රටවලින් අනෙකුත් ප්‍රජාතාන්ත්‍රික රටවලට එල්ල වන බලපෑම් පිළිබඳවය.“ඇමෙරිකාව බොහෝ ප්‍රජාතාන්ත්‍රික රටවලට අසත්‍ය චෝදනා නඟමින් ආර්ථික සම්බාධක ඇතුළු තහංචි දමනවා.ඒවා හමුවේ දණ නොනමපු ස්වෛරී රටවලට එරෙහිව ඔවුන් නැවත ආක්‍රමණ සිදු කිරීමට පසුබට වුණේ නැහැ.”ඇමැති විමල් වීරවංශ මෙන්ම තානාපතිවරයාගේද අදහස වූයේ එයයි.“ඇමෙරිකාවෙන් බැට කන රටවල් අතර මීට වඩා එකමුතුකමක් ඇතිවිය යුතුයි.එසේම අන්‍යොන්‍ය අවබෝධය පුළුල් කර ගත යුතුයි.” ඉරාන ඉස්ලාමීය ජනරජයේ තානාපතිවරයා පෙන්වා දුන්නේය.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=af1205201</link>
    <topic>30 වසරක කුරිරු යුද්ධය නිමා වී සාමයේ අරුණලු පැතිරුණු හැටි</topic>
    <author/>
    <content>විජයග්‍රහණයේ තෙවැනි සැමරුම වෙනුවෙනි2009 මැයි 19, ශ්‍රී ලාංකීය ජන ජීවිතයේ අමරණීය සන්ධිස්ථානයක් සටහන් වූ දිනයක් මෙන්ම සමස්ත වූ ලෝකයාටම මානුෂිය හමුදාවගේ අගය වටහා දුන් දිනයක් විය. වසර තිහක ම්ලේච්ඡ ත්‍රස්තවාදී ග්‍රහණයෙන් රට මුදා ගෙන සාමයේ අරුණලු පැතිර ගිය මේ සුවිශේෂී ජයග්‍රහණයේ තෙවැනි සැමරුම ඊයේට (19) යෙදී තිබුණි. මේ ලිපිය ඒ වෙනුවෙනි.විසි එක්වන සියවසේ ජාතීන්ගේ ප්‍රගමනයට වඩාත් බලපෑම් එල්ල කළ සාධකය ත්‍රස්තවාදයයි. ත්‍රස්තවාදයේ පීඩනය ලොකු කුඩා සෑම රටකටම එක හා සමාන විය. ත්‍රස්තවාදී සාපයෙන් ගැලවිය නොහැකි ජාතීන්ට ඉතිහාසය විසින් උරුම කර දී ඇත්තේ ද විනාශය පමණි.දශක තුනක් පුරා ම්ලේච්ඡ කොටි ත්‍රස්තවාදයෙන් වෙලා ගත් ශ්‍රී ලංකාද්වීපයට ලෝක ඉතිහාසයේ අමරණීය රන් සලකුණක් තබන්නට මීට වසර තුනකට පෙර හැකි විය. මාවිල්ආරු සොරොව්ව විවෘත කිරීමේ මානුෂිය මෙහෙයුමෙන් ආරම්භ කළ සටන නන්දිකඩාල් කළපුවෙන් අවසන් වූයේ හමුදා වික්‍රමයන්, දස්කම්, විරුකම් ලොවටම ආදර්ශයක් ගෙන දෙමිනි.මීට තෙවසරකට පෙර ප්‍රභාකරන් අපගේ ජීවිතවල ඉරණම තීරණය කරමින් සිටියේය. ලොව ප්‍රබල ත්‍රස්ත සේනාංකය නිර්මාණය කරගෙන සිටි ඔහු විසින් කරන ලද වසර තිහක යුද ඉතිහාසයේ ලේ ගලන අත්දැකීම්වල වේදනාබර අතීතය තවමත් නොනැසි අප තුළ පවතියි.ඒ දිනය 2006 වසරේ ජුලි 20 වැනිදා ය. මේ වන විට යුද්ධයෙන් අතිශයින්ම බැටකමින් ජීවත් වූ ජනතාව කබලෙන් ලිපට වැටුණි. ඒ කොටි ත්‍රස්තවාදීන් විසින් මාවිල්ආරු සොරොව්ව වසා දැමීමෙනි. මාවිල්ආරු සොරොව්ව ත්‍රස්තවාදීන් විසින් වසා දැම්මේ සිංහල, දෙමළ ගොවි පවුල් 15000 ක් පමණ ප්‍රාණ ඇපයට ගනිමිනි. ත්‍රිකුණාමලයෙන් දකුණේ වූ විශාල පිරිසකට ජල සැපයුම අහිමි කරමින් සිදු කළ මේ අමානුෂික ක්‍රියාවත් සමඟ 2006 ජූලි 26 දා ශ්‍රී ලංකා හමුදාව සිය සටන ක්‍රියාත්මක කළේ අහිංසක ජනතාවගේ මානුෂිය අයිතියක් ලබාදීම වෙනුවෙන් වූ මාවිල්ආරු මුදා ගැන්මේ මානුෂීය මෙහෙයුම වෙනුවෙනි. ඒ සමඟම එල් ටී ටී ඊ ය ද මුතුර් කට්ටපරිච්චාන් සෙල්වනගර් මහින්දපුර හා පහළ තෝප්පූර්හි හමුදා කණ්ඩායම්වලට පහරදීම අරඹන ලද අතර සාමාන්‍ය ජනතාව මේ ප්‍රදේශ අතහැර යන්නට සිදු විය. කෙසේ කුමන අභියෝග මැද වුවත් 2006 අගෝස්තු 8 දා මානුෂිය මෙහෙයුමේ මුල් පියවර සාර්ථකව ජයගෙන මාවිල්ආරු ජල දොරටුව විවෘත කරන්නටත් අගෝස්තු 15 දා වන විට සමස්ත මාවිල්ආරු ජලාශයම අත්පත් කර ගැන්මටත් ශ්‍රී ලංකා හමුදාව හැකි විය.මාවිල්ආරු දොරටු විවෘත කිරීමත් සමඟම සටන් බිම නැවතත් ප්‍රාණවත් විය. විජය ග්‍රහණයේ සිතුවිලි ගංගා ගම්බිම් පුරා පැතිර යන්නට විය. මේ අතර සාම්පූර්, වාකරේ, වෙරුගල් ආරු ජයග්‍රහණ හරහා නැඟෙනහිර මුදා ගැන්මේ සටන ඉදිරියටම ගියේය. එල් ටී ටී ඊ යේ කාලතුවක්කු රැඳවුණු මහා බලකොටුවක් වූ සාම්පූර් නගරය ආල්ලා ගැනීම අසීරු කරුණක් බව හමුදාව වටහා ගත්ත ද ඒ සියලු අභියෝග තවත් ජයග්‍රහණයකට පාර කපන්නට විය.මාවිල්ආරු මෙහෙයුමෙන් පසු 2006 අගෝස්තු 26 දා හමුදාව සූදානම් වූයේ සාම්පූර් මුදා ගැනීමේ මෙහෙයුමටය. මේ මෙහෙයුම සාර්ථකව ගෙන ගිය ශ්‍රී ලංකා හමුදාවට අත්පත් කර ගත නොහැකි යැයි සිතූ සාම්පූර් නගරය 2006 සැප්තැම්බර් 2 දා අත්පත් කර ගැනීමට හැකි විය.සාම්පූර් බිඳ වැටීම කොටි ත්‍රස්තවාදීන්ට වැදුණු බලවත් පහරක් විය. මින් අනතුරුව වාකරේ නගරයට පසුබසින ලද එල් ටී ටී ඊ ය මහා මිනිස් පළිහක් ගොඩ නඟන ලදී. 2006 ඔක්තෝම්බර් 26 දා වාකරේ මුදා ගැන්මේ සටන අරඹන ලදී. සාමාන්‍ය පාබල හමුදාවන්ගේ සහාය ලත් විශේෂ බළකාය අභියෝගාත්මක ජයග්‍රහණ අත්පත් කරගනිමින් 2006 ජනවාරි 21 දා වාකරේ නගරයට ඇතුළු විය.දකුණේ ජනයා සුව නින්දේ පසුවෙද්දී උතුරේ දරුණු සටන් ඇවිළ යන්නට විය. 19 දාට හිරු නැඟිණ. පෙරදා රාත්‍රියේ ඇවිළ ගිය ගිනිදැල් වල දුමාරය තවමත් දසත පැතිර යන්නට විය. මළකඳන් තැනින් තැනය. වෙල්ලමුල්ලි වයික්කාල් හි නන්දිකඩාල් කළපුවේ තැනින් තැන වූ සිරුරු අසල දහස් සංඛ්‍යාත ජනකායකගේ ජීවිත එක සැණින් පැහැර ගත් මානව ඉතිහාසයේ දරුණුම වධකයා ද මේ වගුරු බිමේ අවසන් නින්දකට වැටී සිටියේය. 2009 මැයි 19 දා ශ්‍රී ලංකාද්වීපයටම නව අරුණැල්ලක් වැටිණි. ඒ සාමයේ අරුණැල්ලයි. ඇස් - ඉස් මස් ලේ හා ජීවිත පූජා කළ රණවිරුවන්ගේ මහිමයෙන් නැවතත් ශ්‍රී ලංකාද්වීපයට නව යුගයක් උදා විය.2007 ජනවාරි 21 දා වාකරේ නගරය බිඳ වැටීමෙන් එල් ටී ටී ඊ ය තොප්පිගල වනයට පසුබසින ලදී. ආදිපාද හිස්වැස්මක හැඩය ගත් තොප්පිගල කොටින්ගේ මූලස්ථානයක් ද විය. නැඟෙනහිර මුදා ගැනීමේ අවසන් සටන තොප්පිගල විය. හමුදාවේ දැඩි ප්‍රහාරයන්ට මුහුණ දීමට තරම් ශක්තියක් නොමැති වියරු කොටි නැඟෙනහිර නිරායුධ සාමාන්‍ය ජනයා පළිහක් කරගත්හ. ඒ සියලු අභියෝග මැද 2007 වසරේ ජුලි 10 දා සාර්ථකව අභියෝගයට අභියෝග කරන්නට ශ්‍රී ලංකා හමුදාවන්ට හැකි විය. යුද ගුවන්, නාවික මෙන්ම පොලිස්, පොලිස් විශේෂ කාර්ය බළකා, සිවිල් ආරක්ෂක බළකා යන සියල්ලේම කැපවීම මත තොප්පිගල කඳු මුදුණේ සිංහ ධජය නංවන්නටත්, මුළු නැඟෙනහිර පළාතම එල් ටී ටී ඊ ග්‍රහණයෙන් මුදවාගෙන විජයග්‍රහණය කරන්නටත් හැකි විය.මින්පසු සිදුවුණු මෙහෙයුම් සිලාවතුර ප්‍රදේශය කරා යොමු විය. සිලාවතුර නැඟෙනහිර වෙරළ යනු විශාලතම මුහුදු කොටි කඳවුරයි. සිලාවතුර ප්‍රදේශයෙන් ආරම්භ කළ වන්නි මානුෂික මෙහෙයුම මඩු පල්ලිය මුදා ගනිමින් ද සහල් බඳුන ප්‍රදේශයේ අණසක පතුරවමින් ද විජයග්‍රාහීව හමුදාව ඉදිරියට ඇදෙන්නට විය. වන්නි මානුෂික මෙහෙයුම ක්‍රියාත්මක වූයේ පෙරමුණු ගණනාවකිනි. යුද හමුදාවේ දිගු දුර විහිදුම් බළකාය ද, විශේෂ බළකායේ ද සහාය ඇතිව ගොඩබිමින්, ගුවනින් ප්‍රහාර එල්ල කරන්නට විය. මේ ප්‍රහාරයන් හමුවේ 2007 සැප්තැම්බර් 2 දා සිලාවතුර කොටි ත්‍රස්තවාදීන්ට අහිමි විය.මන්නාරම් දිස්ත්‍රික්කයේ ඉතාමත් සරුසාර ප්‍රදේශයක් වන ‘සහල් බඳුන’ ප්‍රදේශය මුදා ගැනීම ආරම්භ කළේ 2007 සැප්තැම්බර් මස අගදී ය. අයහපත් කාලගුණය මැද ඉතා දුෂ්කර විවෘත භූමි හරහා ගමන් කළ ශ්‍රී ලංකා හමුදාව දෙසැම්බර් 22 දා උලියන්කුලමේ එල් ටී ටී ඊ ආරක්ෂක පෙරමුණු අල්ලා ගැනීමෙන් පසු 2008 ජුනි 29 දා සහල් බඳුන ප්‍රදේශය මුළුමනින්ම අත්පත් කර ගන්නා ලදී.වන්නි මානුෂීය මෙහෙයුමේදී මඩු පල්ලිය මුදා ගැනීම තවත් සුවිශේෂි සන්ධිස්ථානයකි. 57 වැනි සේනාංකය විසින් 2007 දෙසැම්බර් 22 දා තම්පනායි ගම්මානය අල්ලා ගත් අතර 2008 අපේ‍්‍රල් 25 දා දැඩි සටනකින් පසු මඩු පල්ලිය අල්ලා ගන්නට හමුදාව සමත් විය. මඩු පල්ලිය අල්ලා ගැනීමේ ජයග්‍රාහී සටනින් නොනැවතුණු ඔව්හු 2008 මැයි 17 දා පලම්පිඩ්ඩි හා ජුනි 26 දා පෙරියමඩු අල්ලා ගැනීමට ද සමත් වූහ.කොටින්ගේ ඊළාම් සිහිනය මේ වන විට ටිකෙන් ටික බිඳ වැටෙන්නට විය. වියරු වූ කොටි ත්‍රස්තවාදීහු වියරු ප්‍රහාර එල්ල කරන්නට විය. කොටි ප්‍රහාර හමුවේ රට වෙනුවෙන් දිවි පිදූ සෙබළ ජීවිත ද අපමණය. ජීවිතය පුදා හෝ ජයග්‍රහණය දක්වා නොනැවතී යමී යි යන්න හමුදා සෙබළුන්ගේ එකම බලාපොරොත්තුව විය.2008 අපේ‍්‍රල් 25 මඩු ප්‍රදේශයේ බලය බිඳ වැටීමෙන් පසු කොටි සංවිධානය බල ගැන්වුණේ තුනුක්කායි හා මල්ලාවි නගරවල ය. විවිධ දුෂ්කරතා මධ්‍යයේ ගන වන තරණය කර 2008 අගෝස්තු 22 දා තුනුක්කායි හා කල්විලන් අත්පත් කර ගැනීමටත්, 2008 සැප්තැම්බර් 2 දා එල් ටී ටී ඊ යේ දෙවැනි දේශපාලන මූලස්ථානය වූ මල්ලාවි නගරය අත්පත් කරගන්නට හමුදාවන්ට හැකි විය.ඒ - 32 මාර්ගය මුදා ගැනීම අපේ හමුදා ලත් තවත් විජයග්‍රහණයකි. 2008 නොවැම්බර් 15 දා යාපනයට යන මඟ විවෘත කරමින් ඒ - 32 මාර්ගය මුළුමනින්ම මුදාගත් සෙබළු ඉන් නොනැවතී ඇදෙන්නට පටන් ගත්තේ ඒ - 9 මාර්ගය දෙසටය.වසර 22 ක් කොටි ත්‍රස්තවාදීන්ගේ ග්‍රහණයට නතුව තිබු ඒ - 9 මඟ අත්පත් කර ගැනීම අසීරු කර්තව්‍යයක් වුවත් ඒ අසීරු බව ජයග්‍රහණයේ රන් මාවත කරගෙන වෙඩි උණ්ඩයට මුහුණ දෙමින් 2009 ජනවාරි මස 9 වන විට ඒ - 9 මාර්ගය මුළුමනින්ම මුදා ගැනීමට හමුදාව සමත් විය.ඒ - 9 මඟ මුදා ගැනීම පමණක් නොව 2009 ජනවාරි තවත් ජයග්‍රහණ රැසක්ම පෙළ ගැසුණු මසක් විය. කොටි අණසකට කණකොකා හැඬලීමත් සමඟම අයහපත් කාලගුණය මැද අති දුෂ්කර හා දිගු ගමනකට මුල පුරමින් කොටින්ගේ සන්ධිස්ථානයක් වන පරන්තන් නගරය අත්පත් කර ගැන්මට හමුදාව සමත් විය.පරන්තන් අත්පත් කර ගැනීම කොටි හදවතටම වැදුණු බලවත් පහරක් විය. ඒ තමන්ගේ ඊළාම් රාජ්‍යයේ සිහින අගනගරය ගැන තිබු අවසන් බලාපොරොත්තුව ගිලිහී යාමයි. කොටි සංවිධානයේ පැවැත්ම හා ගමන්මඟ තීරණය වූයේ කිලිනොච්චිය නිසාය. “කිලිනොච්චිය මුදා ගැනීම මහින්ද රාජපක්ෂ ජනාධිපතිතුමා දකින දවල් සිහිනයක්” යැයි කියා සිටි ප්‍රභාකරන් දැන් වියරු වැටෙන්නට විය. පරන්තන් බිඳ වැටීමෙන් කිලිනොච්චිය රැක ගැනීම අසීරු බව එල් ටී ටී ඊ යට ඒත්තු යන්නට විය. 2009 ජනවාරි 01 දා වන විට අපේ හමුදාව කිලිනොච්චි නගර ආසන්නයටම පැමිණ සිටියහ. සිහින අගනගරය රැක ගැන්මේ නොසන්සිඳුණු පිපාසයෙන් පෙළුණු කොටි ත්‍රස්තයෝ දැඩි ප්‍රහාර එල්ල කරන්නට වූහ.තිස් වසරක යුද ශාපය අකාමකා දමමින් මනුෂ්‍යත්වයේ ගරුත්වය, ජීවත්වීමේ අයිතිය වෙනුවෙන් කැපවී උදාර සේවයක් මේ දක්වා ගෙන ගිය වීරෝදාර සෙබළු දෙවැනි ජාතික විමුක්ති අරගලයේ අමරණීය සන්ධිස්ථානයක් සනිටුහන් කළහ. ඒ 2009 ජනවාරි 2 දා ඊළාම් සිහින අගනගරයේ හෙළ ජාතික කොඩිය එසවීමය.සදා නොමැකෙන ජයග්‍රහණයක පෙර සලකුණු දකිමින් ඉදිරියට ඇදෙන ආරක්ෂක හමුදා 2009 ජනවාරි 07 දා මුහමලෙයි කොටි ආරක්ෂක වළල්ල බිඳ දැමීමට සමත් විය. ජනවාරි 14 දා වන විට සමස්ත යාපන අර්ධද්වීපයේම පාලනය අතට ගනිමින් අලිමංකඩ හා චුණ්ඩිකුලම් දෙසට ඇදෙන්නට වූ අතර ජනවාරි 8 දා අලිමංකඩ අත්පත් කරගැනීමේ විජයග්‍රහණය ලබන්නට හමුදාවන්ට හැකි විය.මේ ජයග්‍රහණ විජයග්‍රහණයක් කරමින් දෙස් විදෙස් ජනයා මවිතයට පත්කරමින් ත්‍රස්තවාදී අරගලයන්ට තිත තබමින් යන ගමනේදී එල් ටී ටී ඊ යේ යුද හා නාවික මූලස්ථානය වන මුලතිව් නගරය අත්පත් කරගන්නට අපේ හමුදාවනට හැකි විය. 2009 ජනවාරි 25 දා එල් ටී ටී ඊ ය පවා මවිත වූ මේ ජයග්‍රහණයෙන් පසු කොටි ත්‍රස්තවාදීන් මුලතිව් හි කුඩා ප්‍රදේශයකට සීමා විය. කොටි ත්‍රස්තයන්ගේ අවසාන භූමි භාගය වූයේ පුදුකුඩුඉරිප්පුවයි. 2009 පෙබරවාරි මස 23 දා අපේ හමුදාව පුදුකුඩුඉරිප්පු ප්‍රදේශයට ඇතුළු වූහ. කොටි ත්‍රස්තයන් පළා ගියේ රඳවාගෙන සිටි ලක්ෂ ගණන් නිරායුධ දෙමළ ජනතාව සමඟ ය.අවසන් ජයග්‍රාහී සටන ඇරැඹිණ. එය ඉතාමත් මානුෂිය මුහුණුවරකින් සිදුකළ යුතු විය. ජීවිත රැසකගේ ප්‍රාණය හමුදාව අත විය. ලොවම මේ දෙස බලා සිටින්නට විය. මෙය ලොව කිසිම හමුදාවකට මුහුණ දීමට සිදුවූ අත්දැකීමක් ද නොවීය. අවසානයේදී පුදුමාතලාන් යුද මුක්ත කලාපයට ත්‍රස්තවාදීන් කොටුකර තබා එහි සිටි සිවිල් වැසියන් බේරා ගැනීමේ මානුෂික මෙහෙයුම ඉතාමත්ම උපක්‍රමශීලීව සිදු කරන්නට රණවිරුවන්ට සිදුවිය. ඒ මොහොත රණවිරුවන්ට සේම ශ්‍රී ලාංකික ජනතාවටත් අතිශයින්ම සංවේදී මොහොතක් විය. ලොවම නෙත් යොමා සිටි මේ මානුෂිය මෙහෙයුමේ උත්තම අරමුණ වූයේ අහිංසක සිවිල් ජනයා බේරා ගැනීමය. ලක්ෂ සංඛ්‍යාත දෙමළ ජනයා යුද මුක්ත කලාපයේ සිර වී සිටියහ.රණවිරුවෝ නන්දිකඩාල් කළපුව තරණය කර සිවිල් වැසියන්ට ඒම පිණිස මඟක් තැනූහ. ඒ කොටි ඉදිකර තිබු මහා පස් බැම්ම බිඳ දමමිනි.හමුදා පාලන ප්‍රදේශයට යාමට උත්සාහ කරන දෙමළ ජනයාට වෙඩි තබා මරා දමන බවට ප්‍රභාකරන් අනතුරු ඇඟවීය. ඒ කිසිදු නියෝගයක් තුට්ටුවකට මායිම් නොකළ දෙමළ ජනයා වෙඩි කාගෙන හමුදා ප්‍රදේශයට ඇතුළු වූහ.කොටි ත්‍රස්තයන්ගේ ඉරණම මෙසේ තීන්දු වෙද්දි ප්‍රභාකරන් වෙල්ලමුල්ලි වයික්කාල්හි කඩොලානක සැඟවී සිටියේය. අනිකුත් නායකයන්ගේ ජීවිත දිනෙන් දින වළ පල්ලට යන්නට විය. ප්‍රභාකරන් බලා සිටියේ අවසන් මොහොතේදී හෝ විදේශ මැදිහත් වීමකින් තමන් බේරා ගනු ඇති බවයි. ඒ අරමුණ ඉටු නොවන බව පසක් වන්නට වන්නට ප්‍රභාකරන් තම අඹු දරුවන්ගේ, තම පිරිසගේ ආරක්ෂාව පසෙක දමා තම ජීවිතය පමණක් රැක ගැන්මේ පහත් චේතනාවෙන් වෙල්ලමුල්ලි වයික්කාල් හි කඩොලානක සැඟවී සිටියහ.2009 මැයි 18 දා රාත්‍රිය ඉතිහාසයේ සුවිශේෂී දිනයක් බවට පත් විය. දකුණේ ජනයා සුව නින්දේ පසුවෙද්දී උතුරේ දරුණු සටන් ඇවිළ යන්නට විය. 19 දාට හිරු නැඟිණ. පෙරදා රාත්‍රියේ ඇවිල ගිය ගිනිදැල් වල දුමාරය තවමත් දසත පැතිර යන්නට විය. මළකඳන් තැනින් තැනය. වෙල්ලමුල්ලි වයික්කාල් හි නන්දිකඩාල් කළපුවේ තැනින් තැන වූ සිරුරු අසල දහස් සංඛ්‍යාත ජනකායකගේ ජීවිත එක සැණින් පැහැර ගත් මානව ඉතිහාසයේ දරුණුම වධකයා ද මේ වගුරු බිමේ අවසන් නින්දකට වැටී සිටියේය.2009 මැයි 19 දා නැවතත් ශ්‍රී ලංකාද්වීපයටම නව අරුණැල්ලක් වැටිණි. ඒ සාමයේ අරුණැල්ලයි. ඇස් - ඉස් මස් ලේ හා ජීවිත පූජා කළ රණවිරුවන්ගේ මහිමයෙන් නැවතත් ශ්‍රී ලංකාද්වීපයට නව යුගයක් උදා විය.සුභාෂිණී ජයරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=af1205202</link>
    <topic>රජරටින් ප්‍රථම වරට තායිවානයට බඩ ඉරිඟු</topic>
    <author>නිහාල් පී. අබේසිංහ රූපාන්ති බුලත්සිංහල</author>
    <content>‘පෙරදිග මුතු ඇටය’ එදා ශ්‍රී ලංකාව හැඳින්වූ නමයි.ඒ එදා අපේ රට මේ කලාපයේ වටිනාම සම්පත් ඇති රට බවට පත්වී තිබු නිසයි.මෙරට කෘෂි ඉතිහාසයේ තවත් වැදගත් දිනයක් 22 වැනිදා උදාවෙයි.එදා රන් රිදී මුතු මැණික් හාල් පොල් රට යැවු බව අතීත ඉතිහාසය ගෙන හැර දක්වයි.ඒත් ඒ අතීතයේවත් කිසි දිනෙක බඩ ඉරිඟු නම් කිලෝ එකක්වත් රට යවා නැත. බඩ ඉරිඟු ඉතිහාසයේ ප්‍රථම වතාවට රට යවන්නේ මහින්ද චින්තන වැඩ පිළිවෙළ යටතේ ලබන 22 වැනිදාය. හැබැයි එසේ රට යවන්නේ අඩු ගණනේ මාස 3 - 4 ක් වත් කල් තබා ගත හැකි උසස් ප්‍රමිතියේ බඩ ඉරිඟුය. නැතිව අමුවෙන් කඩා පාරේ විකුණන බඩ ඉරිඟු නම් නොවේ.බඩ ඉරිඟු රට යවන වැඩේ ආර්ථික සංවර්ධන අමාත්‍ය බැසිල් රාජපක්ෂ මහතාගේ ආශිර්වාදය සහාය ඇතිව කෘෂිකර්ම ඇමැති මහින්ද යාපා අබේවර්ධන මහතා කෘෂිකර්ම අමාත්‍යාංශය මඟින් මෙහෙයවනු ලැබේ.සෑම බෝගයක තිබෙන අතිරික්තය නිසා ගොවියා අපහසුතාවකට පත්වේ. සමහර ගොවීන් මේ නිසාම අතීතයේදී තම ජීවිත පවා හානි කරගත් බව වාර්තා විය. ඉහළ යන නිෂ්පාදන වියදමත්, වැඩිවන අතිරික්තයත් ගොවීන්ට ප්‍රශ්නයක් වී තිබේ.මෙවර සරු බඩ ඉරිඟු අස්වැන්නට ද ඉහත ගැටලුව හිමි වීමට තිබුණි. එහෙත් ඒ වෙනුවෙන් ඉතා වැදගත් පියවරක් ගැනීමට කෘෂිකර්ම අමාත්‍යාංශය ඉදිරිපත් විය. ප්‍රථම වරට මෙරට බඩ ඉරිඟු පිටරට යැවීමේ කටයුත්තයි; ඒ. ආර්ථික සංවර්ධන අමාත්‍යාංශය ද වයඹ ට්‍රේඩර්ස් සමාගම ද ඊට සමගාමී දායකත්වයක් ලබා දෙයි.කෘෂිකර්ම ඇමැති මහින්ද යාපා අබේවර්ධන මහතා ශ්‍රී ලංකා ඉතිහාසයේ ප්‍රථම වරට බඩ ඉරිඟු රට යැවීම මෙරට බඩ ඉරිඟු ගොවින්ගේ පමණක් නොව රටේ සියලුම දෙනාගේ ජයග්‍රහණයක් බව පවසයි.මේ රජය බලයට පත්වන විට මෙරට නිපදවූයේ බඩ ඉරිඟු මෙට්‍රික් ටොන් 15000 ක් පමණයි. ඒ ප්‍රමාණය මෙරට බඩ ඉරිඟු අවශ්‍යතාවයෙන් 15% ක් පමණයි. ඒ නිසා අපට බඩ ඉරිඟු රටින් ගෙන්වන්න සිදුවුණා. මේ ප්‍රමාණය ත්‍රිපෝෂ නිෂ්පාදනය කිරීමටත් මදි වුණා. නමුත් පසුගිය වසර හය ඇතුළත රජය බඩ ඉරිඟු මෙරට වගා කරන අක්කර ප්‍රමාණය වැඩි කිරීමටත් ඒකක භූමි ප්‍රමාණයකින් ලබා ගැනීමට හැකි අස්වැන්න වැඩි කිරීමටත් උනන්දු වුණා. කෘෂිකර්ම අමාත්‍යාංශය මඟින් පොහොර සහනාධාරය, නව තාක්ෂණික විධි, බඩ ඉරිඟු ගසට වැළඳෙන රෝගවලට පිළියම්, නව දෙමුහුන් බීජ ලබා දුන්නා. ඒ වගේම බඩ ඉරිඟු වගාවට අවශ්‍ය ඉඩම් විවිධ ක්‍රම අනුව ගොවින්ට ලබා දුන්නා. ඊට පස්සේ බඩ ඉරිඟු වගාව රටේ ජනපි‍්‍රය කිරීමට බඩ ඉරිඟු පිළිබඳව ජනාධිපති කාර්ය සාධක බළකායක් ද පත්කළා. මහින්ද රාජපක්ෂ ජනාධිපතිතුමා මේ පිළිබඳව හුඟක් උනන්දු වුණා.මුලින් මේ අයට ලැබුණේ බඩ ඉරිඟු කිලෝ එකකට රුපියල් 15 යි. අද ඔවුන්ට රුපියල් 32 ක් රජයේ සහතික මිල ලෙස ලැබෙනවා. ඒ අනුව ගොවි ජනතාව දිරිමත්ව බඩ ඉරිඟු වවන්න හුඟක් මහන්සි වුණා.එහි ප්‍රතිඵලයක් ලෙස 2012 මහ කන්නයේ අස්වැන්න මෙට්‍රික් ටොන් ලක්ෂ දෙක දක්වා වැඩි වුණා. විශේෂයෙන් මතක් කළ යුතුයි ත්‍රස්තවාදය පරාජය කර ලැබු විජයග්‍රහණය නිසා අපිට උතුරු නැගෙනහිර විශාල බිම් ප්‍රමාණයක බඩ ඉරිඟු වැවීමට පුළුවන් වුණා. ඒ වගේම රණවිරුවොත් සිවිල් ආරක්ෂක බළකායත් එක්ව බඩ ඉරිඟු වැව්වා. උතුරු මැද ගොවින් බිය සැක නැතිව බඩ ඉරිඟු වැව්වා. මේ නිසා තමයි ප්‍රධාන ලෙස මෙලෙස අස්වැන්න වැඩි වුණේ.අපට අපේ වාර්ෂික බඩ ඉරිඟු ඉල්ලුම මෙට්‍රික් ටොන් 180000 යි.නමුත් මෙවර මහ කන්නයේ පමණක් අපිට මෙට්‍රික් ටොන් ලක්ෂ දෙකක අස්වැන්නක් ලැබී තිබෙනවා. යල කන්නයෙන් මෙට්‍රික් ටොන් 125000 ක් වත් ලැබේවි. එවිට අප බඩ ඉරිඟුවලින් ස්වයංපෝෂිත වූ අතිරික්තයක් තිබෙනවා. ඒ ටික තමයි අපි රට පටවන්නේ.ඒ අනුව 22 වැනිදා පෙරවරු 9.47 ට යෙදෙන සුබ මොහොතින් ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් පෑලියගොඩදී පවත්වන උත්සවයකදී බඩ ඉරිඟු මෙට්‍රික් ටොන් 10000 ක් තායිවානයට යැවීමට කටයුතු අරඹනවා. කැනඩාවටත් ඉදිරියේදී තව බඩ ඉරිඟු මෙට්‍රික් ටොන් 10000 ක් යවනවා.” මහින්ද යාපා අබේවර්ධන මහතා කරුණු දැක්වූයේ ඉදිරියට වාර්ෂිකව බඩ ඉරිඟු පමණක් නොව හාල් මෙට්‍රික් ටොන් 50000 ක්ද රට පටවන බව පෙන්වා දෙමිනි.මේ අපනයනය මඟින් රජය ඇමෙරිකානු ඩොලර් මිලියන 3.5 ක ආදායමක් බලාපොරොත්තු වේ. මේ වැඩ සටහන නිසා අනුරාධපුරයේ මහ විලච්චිය, ගලෙන්බිඳුණුවැව, ආදි ප්‍රදේශවල ගොවි පවුල් 2500 කට පමණ මූලික වශයෙන් සෙත සැලැසේ.මේ පිළිබඳව කෘෂිකර්ම අමාත්‍යාංශයේ ලේකම් විජේරත්න සකලසූරිය මහතා ද පවසන්නේ මෙය මෙරට කෘෂි ඉතිහාසයේ රන් අකුරින් ලියැවෙන දවසක් බවයි.“බඩ ඉරිඟු කියන්නේ අපේ රටට සම්පතක්. මුලදී මේ බෝගය ගත්තේ සත්ත්ව ආහාර නිෂ්පාදනයට. එහෙත් සත්ත්ව නිෂ්පාදනයටත් අරගත්තට පසු ඉතිරි වන ප්‍රමාණයක් තියෙනව. මේ ප්‍රමාණය අපතේ යාම ප්‍රශ්නයක්. මේ ප්‍රශ්නයෙන් අත්මිදින්න තමයි මේ වැඩ පිළිවෙළ. මේ සඳහා වයඹ ට්‍රේඩර්ස් සමාගම වගකීමෙන් යුතුව අපි සමඟ සම්බන්ධ වෙනවා. ඒ වගේ මේ වෙන කොට බඩ ඉරිඟු අස්වැන්න ආනයනය කිරීම අපි සම්පූර්ණයෙන්ම නැවැත්තුවා. බඩ ඉරිඟු නිෂ්පාදනය වාර්ෂිකව ලක්ෂ දෙක ඉක්මවා යනවා. මේ නිසා අපිට වෙන අතුරු කර්මාන්තයකටම යා යුතුම වෙනවා. එහෙම නැත්නම් අපි අපනයනය කරන්න අවශ්‍යයි.අපේ රටේ තියෙන ගෙවුම් ශේෂ හිඟය වැඩි වෙන්න හේතුව රටේ ආහාර ද්‍රව්‍යත් ආනයනය කිරීම. හැබැයි ආනයන වැළැක්වීම පමණක් මදි. රට පැටවීම කිරීමත් ආරම්භ කරන්න ඕනෙ. එතකොට තමයි විදේශ විනිමය උපයාගන්න පුළුවන් වෙන්නෙ මේත අපනයන ආදායමක් බවට පරිවර්තනය කිරීම වඩාත් වැදගත්. ගොවියාටත් ආයතනයටත් නිශ්චිත මුදලක් ලැබෙනවා. ගෙවුම් ශේෂ හිඟයටත් මෙය පිළියමක් වෙලා. බඩ ඉරිඟු වාණිජ ගොවිතැනක් විදිහට පරිවර්තනය කිරීමට හැකි වෙලා තියෙනවා. මේ වැඩ සටහනේ විශේෂත්වයක් තියෙනවා. අමාත්‍යාංශය, දෙපාර්තමේන්තුව, පෞද්ගලික ව්‍යවසාය මේ සෑම ආයතනයක්ම එකතු වී බඩ ඉරිඟු පිටරට යැවීමේ කාර්යයට දායකවීම. මේ රටේ කෘෂිකර්මය සුරක්ෂිත කරන්න නම් රජය පමණක් මැදිහත් වෙලා ප්‍රමාණවත් නැහැ. ඒ සඳහා සහයෝගීත්වයක් තියෙන්න අවශ්‍යයි.” ලේකම්වරයා පැවසුවේ අපේ දේ අපම හදා ගැනීම මඟින් රට ආර්ථික ප්‍රගතියට පත්කර ගත හැකි බව පෙන්වා දෙමිනි. මෙම බඩ ඉරිඟු රට යැවීමේ වැඩ පිළිවෙළ සම්බන්ධීකරණය කරන්නේ වයඹ ට්‍රේඩර්ස් ආයතනයේ අධිපති ෂාවුල් හමීඩ් සාදිකින් මහතායි.ඒ මහතා පවසන පරිදි පසුගිය කාලයෙහි බඩ ඉරිඟු මෙරටට ගෙන්වීමට වසරකට රුපියල් ලක්ෂ 2500 ක් වැයකර තිබේ. මේ වසරේ සිට ඒ මුදල අපේ රජරට ගොවියන්ගේ අතට ඒ මුදල ලැබේ.2001 විතර මේ රටේ බඩ ඉරිඟු ගොවින්ට සුදුසු මිලක් ලැබෙන්නේ නැති බව පෙනුණා. ඒ අනුව 2002 දී විතර මම වයඹ ට්‍රේඩර්ස් සමාගම මඟින් මුලින්ම ගලෙන්බිඳුණුවැව, විලච්චිය, ගල්ගමුව වගේ ප්‍රදේශවල බඩ ඉරිඟු අක්කර 7000 ක් වැව්වා. එතකොට සාමාන්‍ය මිල වුණේ කිලෝ 1 කට රුපියල් 12 යි. නමුත් මම මුලින්ම ගොවියන්ට රුපියල් 18 ක් කිලෝ 1 කට දුන්නා.පස්සේ, පහුගිය වසර කීපය ඇතුළත ශ්‍රී ලංකා මහ බැංකුව සමඟ එකතු වෙලා වෙළෙඳ ගිවිසුම් අනුව අපි අනුරාධපුරය, කුරුණෑගල ප්‍රදේශවල ගොවි ජනතාවට ඉහළ මිලක් දුන්නා. ඊට පසු 2010 පමණ වන විට මෙරට බඩ ඉරිඟු අක්කර 50000 ක් වගා කරන්න හැකිවුණා.ගොවි සංවිධානවල හා මහ බැංකුවේ උදව් ඇතිව. ඒ අයට කිලෝ 1 කට රුපියල් 25 - 30 අතර මිලක් ලැබුණා. පසුගිය වසරේදී 2011 - 2012 මහ කන්නය සඳහා අපි අක්කර ලක්ෂයක් විතර බඩ ඉරිඟු වගා කළා.ඉන් බඩ ඉරිඟු මෙට්‍රික් ටොන් ලක්ෂ 2 කට වඩා වෙළෙඳ පොළට ලැබුණා. ඊට අමතරව ගොවින් කෑමට බීජ ලෙස තවත් තොගයක් ඉතිරි කර ගත්තා.අපේ රටට බඩ ඉරිඟු අවශ්‍ය වන්නේ මෙට්‍රික් ටොන් 180000 ක් පමණයි. ඒ අනුව අපි මේ අතිරික්ත බඩ ඉරිඟු ප්‍රමාණය මුලින්ම 22 වැනිදා තායිවානයට යවනවා. මේ බඩ ඉරිඟු සඳහා සෑම කිලෝවකටම රුපියල් 35 බැගින් ගෙවනවා. ඒ අනුව මේ බඩ ඉරිඟු මෙට්‍රික් ටොන් 10000 සඳහා මෙරට ගොවි ජනතාවට රුපියල් ලක්ෂ 3500 ක් ලැබෙනවා. වයඹ ට්‍රේඩර්ස් අධිපති සාදිකින් මහතා පැවැසීය.මෙම වැඩ සටහන ක්‍රියාත්මක කිරීමට අතහිත දී රටේ කෘෂිකර්ම ක්ෂේත්‍රයට ඉමහත් සේවයක් කළ ආර්ථික සංවර්ධන ඇමැති බැසිල් රාජපක්ෂ කෘෂිකර්ම ඇමැති මහින්ද යාපා අබේවර්ධන වනජීවි හා ගොවිජන සේවා ඇමැති ඇස්. ඇම්. චන්ද්‍රසේන හා උතුරු මැද මහ ඇමැති බර්ටි පේ‍්‍රමලාල් දිසානායක යන මහත්වරුන්ට ස්තුතිවන්ත වන බව ද සාදිකින් මහතා පැවැසීය.නිහාල් පී. අබේසිංහ රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=af1205203</link>
    <topic>අපි වෙනුවෙන් අපි</topic>
    <author>ඡායාරූප - විමල් කරුණාතිලක නිශ්ශංක විජේරත්න</author>
    <content>මුහුද දෙබෑ කරන අහස පොළව සිඹිනරටට සෙනෙහෙ පුදන ලෙයින් මසින් සැදුනසැබෑ පියෙකි දරු දහසකී මුළු රටේම ලේ නෑයෙකීඅපේ එකෙකි පිය දහසකි ඒ දරුහට මවු දහසකියෞවනයේ මේ සගයා අපේ එකෙකි මේ මිනිසාඡායාරූප - විමල් කරුණාතිලක නිශ්ශංක විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=af1205204</link>
    <topic>ටයිටැනික් කඳුළක්</topic>
    <author>- කසුරි</author>
    <content>යුද්ධය ගැන මගේ මතකයෙ එක්තරා අපූරු තැනක සංවේදී කඳුළක් තැන්පත්ව ඇත. වසර ගණනාවක් ඉක්ම ගිය ද එහි තෙතමනය තවමත් සිඳී නැත.මේ මානුෂික මෙහෙයුමේ ජයග්‍රාහී මොහොත සමරන හෝරාවයි. මම ද ඒ ජයග්‍රාහී සැමරුම සමඟ ඉත සිතින් එක්වන්නෙමි.එහෙත් ඒ ජයග්‍රහණයෙන් වසර ගණනාවකට පෙර මසිත මතට වැටුණු ඒ කඳුළ තවමත් නොවිසඳී ඇති හෙයින් ඒ තෙතමනය අමතක කොට මට යුද්ධය පිළිබඳව සිහිපත් කරන්නට මසිත මට ඉඩ දෙන්නේ නැත.මේ සිද්ධිය කිහිප වරක්ම පුවත්පත් පිටු අතර රඳවා කඳුළෙහි තෙතමනය සිඳී යත්දැයි බලා සිටියෙමි. එය එසේ වී නැත. එහෙයින් තුන්වැනි හෝ සිවුවැනි වතාවටත් මම එය මෙසේ සටහන් කරමි. මින් පෙර මේ සටහන කියවා ඇති පාඨකයන් මා කෙරෙහි සමාවනු ඇතැයි විශ්වාස කරමි.එවකට මා සිටියේ දිවයින ඉරිදා සංග්‍රහයේය. කන්තෝරුවට ආවේ ගියේ බස් රියෙනි. සිරිතක් වශයෙන් හැන්දෑවට වැඩ ඇරී සුගතදාස ක්‍රීඩාංගණය අසලින් බස් රියක නැගී පිටකොටුව බස් නැවතුමට යාම පුරුද්දක් කරගෙන සිටියෙමි. ඒ ගම්පහ බස් එකක සීට් එකක් අල්ලා ඉඳගෙන යාමටය. කන්තෝරු ඇරෙන වේලාවට එය මේ කියන තරම් පහසුකාරියක් නොවෙන බව දන්නෝ දනිති.එකම බස් එකට නඟින්නට එක පොදියට පොරකන නමුදු ඒ පොර කන්නන් අතර ක්‍රම ක්‍රමයෙන් මිත්‍රත්වයක් ද ගොඩ නැඟේ. පොරකෑමක් ගැන සටහන් කෙළේ මේ කියන කාලයේ බෝගහ ළඟ තිබු නැවතුමෙහි පෝලිම් ක්‍රමයක් නොතිබු හෙයිනි. ශක්තිවන්තයා සහ උපක්‍රමශීලී මගියා බසයට නැඟ සීට් එකක් අල්ලා ගනී.මා ශක්තිවන්ත හෝ උපක්‍රමශීලී මගියකු නොවූ නිසාම සීට් එකක් ලබා ගැනීම බොහෝ අසීරු විය. සමහර දිනවල ශක්තිමත් තරුණයකු මා වෙනුවෙන් ද සීට් එකක් වෙන් කොට ගෙන මා නඟින තුරු අත තබාගෙන සිටියේය.මේ පොර කන්නන් අතර පෙම්වත්තු ද වූහ. ඔවුන් පොර කෑවේ පිටුපස අසුනේ කෙළවරම කොන අල්ලා ගන්නටය. පෙම්වතිය එතෙක් බිම සිටියාය. මේ පිළිබඳ අවබෝධයක් අනෙක් මගීන්ට ද තිබිණි. පෙම්වතා පැමිණ කොන අල්ලා ගත් පසු එතැනම ඉඳගැනීමට කිසිවකු පොර කෑවේ නැත. පෙම්වතියට ඉඩදීමේ අලිඛිත ගිවිසුමක මගීන් තුළ තිබිණි. ඒ නිසාම ප්‍රමාද වී බසයට නඟින පෙම්වතිය සියලු දෙනාටම මිතුරු සහ සෞම්‍ය සිනාවක් පාමින් ගොස් පෙම්වතා ළඟින් ඉඳ ගන්නීය. ඉන්පසු ඔවුන්ගේ ලෝකයේ ඔවුහු තනි වෙති. ඒ දෙස නොබලන්නට අනෙක් මගීහු වග බලා ගනිති. ඒ අනුව පසුපස අසුන් දෙක තුනක්ම ආදරවන්තයන් වෙනුවෙන් වෙන්කර දීමට තරම් මගීහු සදාචාර සම්පන්න වෙති.මේ කියන දවසේ ද පොර කා මම බස් රියට ගොඩවෙන්නට උත්සාහ දැරුවෙමි. ඒ වන විටත් පසුපස අසුන් පිරී තිබිණි. කෙසේ හෝ මට ඉදිරි අසුනක් ලැබිණි. හැමදාමත් සිනාසෙන පෙම්වතිය සහ පෙම්වතා මා සමඟ සිනාසුණහ. ඊළඟ බස් රියෙන් එන බව ඉඟියෙන් පැවසූහ. මම ද ඔවුන් සමග සිනාසුණෙමි.බස් රිය ගමනාරම්භ කෙළේය. එය ටෙක්නිකල් හන්දියට ළංවූවා පමණි. පිටකොටුවේ බෝ ගස දෙසින් මහා ගිගිරුම් හඬක් ඇසුණේ ඒ මොහොතේදීය.“බෝම්බයක්”මිනිසුන් කෑගසමින් හිස් ලූ ලූ අත දුවන දර්ශනය ද වාහන වල නළා හඬ ද ඇසෙන්නට විය. මෙතෙක් එක්තරා අන්දමක නිස්කලංකව පැවැති නගරය එකවරම මහා ඝෝෂාවක් බවට පත්විය. බස්රිය හොල්ලන්ටවත් නොහැකි සේ හිර විය. මම අසීරුවෙන් බස් රියෙන් බැස ආපසු බෝගස දෙසට දිව්වෙමි.ඒ වන විටත් පොලිස් සයිරන් නළා හඬ දසතින් ඇසෙන්නට පටන් ගෙන තිබිණි. එහෙත් මම නොනැවතී බෝ ගස දෙසට දිව්වෙමි.බෝගස ළඟ බස් නැවතුමේ පැත්තකින් තිබෙන තොග අන්නාසි වෙළෙඳ සලේ හිමිකරුවා වූ සරත් මගේ පාසල් මිත්‍රයෙකි. ඔහු පසුව ප්‍රකට වූයේ අන්නාසි සරත් හෙවත් ඇපල් මහත්තයා යනුවෙනි. බෝම්බය පිපිරී තිබුණේ ඔහුගේ අන්නාසි කඩය ඉදිරිපිටය. මිනිසුන් සිය ගණනක් වැටී සිටිති. එහෙත් ඒ මිනිසුන් නොවේ මස් වැදලි පමණි. මම උඩින් උඩින් ගම්පහ බස් නවත්වන තැනට පය තබන්නට උත්සාහ ගතිමි. එය කළ හැක්කක් නොවේ. ඒ වන විට කාර්යාලයීය හැඳුනුම්පත උඩ සාක්කුවට දමා ගතිමි.මම පෙම්වතුන් යුවළ කොහිදැයි බැලුවෙමි. මස් වැදලි මිසක මිනිස් සිරුරු එහි නොවීය. නිමේෂයකින් ලෝකය පුපුරා ගොසිනි.* * *පුපුරා ගිය මිනිස් ජීවිත සිය ගණනක් අතරින් පෙම් යුවළකගේ ජීවිත දෙකක් ගැන පමණක් මසිත කඳුළක් ඉතිරිව ඇත්තේ කුමක් නිසාදැයි ඔබට සිතෙන්නට ඉඩ තිබේ.මම ඊට පිළිතුරු දෙන්නට උත්සාහ නොකරමි. ත්‍රස්තවාදය සියල්ල විනාශ කරයි. ඒ අතර අහිංසකයන් දෙදෙනකුගේ පේ‍්‍රම ලෝකයක් ද විනාශ වී ඇත.ටයිටැනික් නෞකාව ගිලී ගියේය. ඒ විනාශය මැද යව්වන පේ‍්‍රමයක් ද මුහුදුබත් වූ අයුරු අපි සිනමා පටයකින් දැක ඇත්තෙමු. මගේ කඳුළ අසාධාරණ නැතැයි ඔබට සිතෙන්නේ නම් එය මට අස්වැසිල්ලකි.එහෙත් අපි ත්‍රස්තවාදය පරාජය කෙළෙමු. එබැවින් යළිත් වරක් අහිංසකයන්ගේ පේ‍්‍රම ලෝක මේ අයුරින් පුපුරා යන්නේ නැත. ඔවුහු බස් රියෙහි අසුන්වල මැවෙන පේ‍්‍රම පාරාදීසයන්හි පේ‍්‍රමාලිංගනයෙන් යුක්තව සැරි සරන්නාහ.ලෝකය සිතනවාට වඩා සුන්දර වී ඇත. වසර තුනකට පෙර ගිනිබත් වූ දේශය සැබැවින් ම සුන්දරත්වයේ දේශයක් වී ඇත්තේය.රණවිරුවනි නුඹලාට ස්තුති වේවා!- කසුරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=af1205205</link>
    <topic>මුහුද ලස්සනයි මම මුහුදට බය නෑ</topic>
    <author>සටහන ටිරෝනි වෑවලගේ</author>
    <content>මතක..හතරවන වේග ප්‍රහාරක බළගණයේ අණ දෙන නිලධාරීකපිතාන් සුජීව සෙනෙවිරත්නප්‍රථමයෙන් කිවයුතු දෙයක් තිබේ. අදහස් ප්‍රකාශනයෙහි ලා ඔහුට ඇත්තේ නිසග හැකියාවකි. නාවික සැතපුම් ගණන් ඈත මුහුදේ සිදුවූ අති බිහිසුණු මුහුදු සටන් සිනමා පටයක මෙන් පහසුවෙන් මනසේ චිත්‍රණය වන සේ පැවසීමට ඔහු සමත්ය. සාකච්ඡාව පැවති දෙපැය පුරාවට මම හොඳ ශ්‍රාවිකාවක වූයෙමි. තම සේවා කාලයේ අත්දැකීම් පමණක් නොව ශ්‍රී ලංකා නාවික හමුදාවේ සමස්ත කාර්ය භාරය සම්බන්ධයෙන් ද ඔහු විස්තර පැවසුවේය. කපතාන් උපුල සුජීව සෙනෙවිරත්න. ඔහු මිත්‍රශීලී අයකු බව ද පැවසිය යුතුය.”මම මුහුදට බය නෑ. මුහුද ලස්සනයි. කොච්චර වෙලා හරි මුහුද දිහා බලාගෙන ඉන්න පුළුවන්. ගහක් කොළක්, හෙවණක් නෑ කියලා මුහුදේ ලස්සන අඩුවක් වෙන්නෙ නෑ. අවුරුදු විසි හතරක් තිසේසේ මුහුද දකින මට අදටත් මුහුදේ අසිරිය අත් විඳින්න පුළුවන්.”තම සගයන් එකිනෙකා බිම ඇද වැටෙද්දී දිවි නොතකමින් සටන් වැදුණු මේ නාවිකයා, ත්‍රස්තවාදීන්ගේ දක්ෂතමයන්ගෙන් සමන්විත වුණු මුහුදු කොටි බළකාය විනාශ කිරීමට දායකත්වය දුන් මේ නාවිකයා තම දෙවැනි නිවස වැනි වූ සාගරය කෙරෙහි වන තම සිතිවිලි කාව්‍යමය බසින් එසේ පවසයි. අප රටේ සිංදු කියන දොස්තරලා ද, සිංදු ලියන ඡායාරූප ශිල්පීන් ද, දේශපාලනය කරන කලාකරුවෝ ද, කලාව කරන දේශපාලනඥයෝ ද සිටිති. ඒ ලොවින් එකෙක් එක දෙයකට සමත් වන්නේයැයි යන කියමන බොරු කරන අවස්ථාය. එහෙත් ඉහත කී ඇතැම් අය කලාව හෝ දේශපාලනය යන දෙකම හරියට කරන්නේ නැත. එහෙම අයට ඉහත කියමන ද අදාළ නැත. මේ සියල්ල අතර වසර ගණනාවක් යුද මානසිකත්වයෙන් සිටි රණවිරුවකු තම දිවියේ සැඟවුණු කුසලතා ගැන හෝඩුවාවන් පවසන්නේ නම් එය අවධානයට ලක් කළ යුතුය. ඒ ඔවුන් ද බහුතර සමාජය මෙන්ම කලාව, සුන්දරත්වය අත් විඳින ලතෙක් මිනිසුන් ම වන බැවිනි.”ඩී.එස්. සේනානායක විද්‍යාලයේ ප්‍රාථමික අධ්‍යාපනය ලබපු මම නාලන්දෙට ආවේ හත වසරේදි. උසස් පෙළට ගණිත විෂයන් කළත් මුළු පාසල් කාලය පුරාම වැඩි වශයෙන් කළේ බාහිර ක්‍රියාකාරකම් තමයි. ශිෂ්‍ය භට, මලල ක්‍රීඩා, සාහිත්‍ය සංගම් ඔය හැම එකකම මම හිටියා. මේ කාලේ ඉඳලම ආරක්ෂක අංශයකට එක් වෙන්න ආසාවක් තිබුණා. ඒත් යුද හමුදාවට වැඩිය කැමැත්තක් නාවික හමුදාව ගැන තිබ්බා. හේතුව තමයි මුහුද.”ඔහුගේ කතාව යළිත් යොමු වන්නේ සාගරය දෙසටය. ඔහු යළිත් සාගරය ගැන නාවිකයකුට නුහුරු වර්ණනාත්මක බසකින් පවසයි. විටෙක රළු සොඳුරු හඳුනා ගත නොහැකි, වෙනස් වන සුළු සාගරය කෙරෙහි ඔහු තුළ පවතින මේ ඇල්ම ශ්‍රී ලංකා නාවික හමුදාවට දක්ෂ නාවිකයකු, සටන්කරුවකු තිළිණ කිරීමට සමත් විය.”පුහුණුවෙන් පස්සේ මුල්ම රාජකාරි තිබුණේ ගොඩබිම. මුලින්ම වේග ප්‍රහාරක යාත්‍රාවක්, ඒ කියන්නේ ඩෝරා යාත්‍රාවක් පාලනය කරන්න, අණ දෙන්න ලැබුණේ 95 දීය. ඒත් ඒක ප්‍රමාණයෙන් කුඩා යාත්‍රාවක්. නවීනතම යාත්‍රා ශ්‍රී ලංකා නාවික හමුදාවට ලැබුණාට පස්සේ 1998 දී මට නියම ප්‍රමාණයේ ඩෝරා යාත්‍රාවක අණ භාර නිලධාරියා වශයෙන් ක්‍රියා කරන්න ලැබුණා. මේ කාලයේ ඉඳලා 2007 වසර පමණ වනතෙක් ම ශ්‍රී ලංකා නාවික හමුදාවේ ප්‍රධාන සටන් යාත්‍රාව වුණේ ඩෝරායාත්‍රාව. ත්‍රස්තවාදීන් නිතරම ඉන්දියාවේ ඉඳලා මුලතිව් මුහුදට ආයුධ ඇතුළු නොයෙක් දේ අරගෙන ආවා. නාවික හමුදාවේ අපි සැතපුම් පනහ හැට තරම් දුර ගිහින් ත්‍රස්තවාදී යාත්‍රාවලට පහර දුන්නා. ත්‍රස්තවාදීන් කළේ ක්‍රමක්‍රමයෙන් අපේ යාත්‍රාවලට ප්‍රහාරවලට මුහුණ දෙන්න ඔවුන්ගේ උපක්‍රම සහ අවි බලය වෙනස් කිරීමයි. මුලින්ම ඔවුන් ඔවුන්ගේ යාත්‍රා සංඛ්‍යාව ඒවායේ වේගය වැඩි කළා. ඊට පස්සේ යාත්‍රාවල අවි බලය වැඩි කළා. අවසානයේ ඔවුන් යොදා ගත් ප්‍රබලතම අවිය වුණේ මරාගන මැරෙන ප්‍රහාර. ඒත් මේ එක උපක්‍රමයකින්වත් නාවික හමුදාව පසු බස්වන්න ත්‍රස්තවාදීනට පුළුවන් වුණේ නෑ.”කපිතාන් සුජීව සෙනෙවිරත්න පෙන්වා දෙන අන්දමට නාවික හමුදාවේ විශේෂ යාත්‍රා බළගණය මෙන්ම ක්ෂණික විහිදුම් බළගණය බිහි වන්නේ ද ත්‍රස්තවාදීන්ගේ සන්නද්ධ වීම්වලට පිළිතුරු වශයෙනි. නාවික හමුදාවට බැඳුණු දිනයේ සිට ත්‍රස්තවාදීන් සමඟ මුහුදේ දී ගැටුණු සුජීවලාට මුහුදු සටන් යනු එදිනෙදා සිදුවීමක් තරමට සාමාන්‍ය වී ඇති සෙයකි. මානුෂීය මෙහෙයුම ඇරඹෙන තෙක් කාලය ඔහු සිහිපත් කරන්නේ සටන්වලින් අඩුවක් නොපැවතුණු යුගයක් ලෙසිනි. එහෙත් මේ මොහොත වන විට අප රටේ ආරක්ෂක අංශවල සේවය කරන සෑම පුද්ගලයකුට ම මෙන් තම ජීවිතයේ විශේෂිතම කාලය ලෙස සුජීව සලකන්නේ ද මානුෂීය මෙහෙයුම පැවති කාලයයි.”ගොඩබිම ත්‍රස්තවාදී බලය ටිකෙන් ටික බිඳ වැටෙන කොට ඔවුන් මුහුදට වැඩි අවධානයක් යොමු කළා. අපේ හමුදාව ඉදිරියට ගමන් කරන ප්‍රමාණයට සාපේක්ෂව නාවික හමුදාව වශයෙන් අපි ‘කළේ මුහුදේ ආරක්ෂාව තර කරන එකයි. එවකට නාවික හමුදාපති ධුරයේ ක්‍රියා කළ අද්මිරාල් වසන්ත කරන්නාගොඩ මහතා තීරණය කළා වේග ප්‍රහාරක යාත්‍රාවල සේවයේ නියුතු අත්දැකීම් බහුල නිලධාරීන් යොදවලා බළගණ නිලධාරීන් ලෙස යාත්‍රා මෙහෙයවීමක් කරන්න. ඒ අනුව 2007 ජනවාරි මාසයේ මටත් ත්‍රිකුණාමලයට කැඳවීමක් ලැබුණා.”බළගණ නිලධාරියෙක් යනු මින් පෙර නුවූ තනතුරකි. එහෙත් මානුෂීය මෙහෙයුම එවන් තනතුරක අවශ්‍යතාව මතු කරලීය. මුහුදු සටන් මෙහෙයවීම, බළගණයේ පුහුණු කටයුතු සිදු කිරීම, මුහුදු සටන්වලදී මූලස්ථානය සමඟ ඍජු සබඳතා පවත්වා ගැනීම යනාදී වගකීම් රැසක් බළගණ නිලධාරියකු සතුය. ශ්‍රී ලංකා නාවික හමුදාවේ වේග ප්‍රහාරක යාත්‍රා බළගණය මේ අනුව බළගණ හතරකට බෙදුණු අතර ඒ අනුව සුජීව වගකීම් පැවරුණු බළගණ නිලධාරීන් හතර දෙනාගෙන් එක් අයෙක් වූයේය.”වේග ප්‍රහාරක යාත්‍රා බලඝනයේ බළගණ හතරෙන් දෙකක් ත්‍රිකුණාමලයේ රඳවා තිබුණා. අනෙක් බළගණ දෙකෙන් එකක් කන්කසන්තුරයේත් අනික කොළඹත් රඳවා තිබුණා. මට සේවය කරන්න ලැබුණේ උතුරේ. එනම් කන්කසන්තුරයේ රඳවා තිබූ බළගණය භාරව. මේ වෙනකොට ඩෝරා යාත්‍රාවල සේවය කළ අත්දැකීම් බහුලම නිලධාරීන් තමයි අපි. ඒත් අපි කිසිම අවස්ථාවක නවකයන් ඉස්සරහට දාලා පස්සට ගියේ නෑ. අපි නවකයන්ට ආදර්ශයක් වෙමින් ඉදිරියෙන් තමයි සෑම අවස්ථාවකම හිටියේ. ඒ නිසා අත්දැකීම් අඩු තරුණ නිලධාරීන් අපත් සමඟ දැඩි කැපවීමෙන් ක්‍රියා කරන්න එක් වුණා. ඒක අපටත් ලොකු ශක්තියක් වුණා. අපේ හොඳම ගුරුවරයා වුණේ සතුරා. අපි අපේ උපක්‍රමශීලීත්වය වැඩි කර ගත්තේ සතුරාගේ උපක්‍රම ඉක්මවා යන්න ක්‍රියා කිරීමෙන්. අපි අපටම ආවේණික උපක්‍රමවලින් සතුරා පරාජය කරන්න පටන් ගත්තා.”උතුරු නැගෙනහිර මුහුදු කලාපයේ අධි වේගයෙන් යාත්‍රා කරන ප්‍රහාරක යාත්‍රාවක නැගී සටනට දායක වූ අයුරු කපිතාන් සුජීව ආයාසයෙන් තොරව සිහිපත් කරයි. ඔහුගේ හැසිරීම සරල ය. එහෙත් ප්‍රසන්නය. ආයාසයෙන් තොරය. මේ සරල පි‍්‍රය මනාප හැසිරීම මුහුදු සටන්කරුවකු ඔහු තුළ සිටින බව අමතක කරවන සුළුය. ඩෝරා යාත්‍රාවලට පැවරුණු මූලික වගකීම් අතර සෙබළුන් ප්‍රවාහනය කළ ජෙට් ලයිනර් නෞකාවට ආරක්ෂාව සැපයීම සුවිශේෂී විය. සුජීව මුහුදු සටන්වල තම අත්දැකීම් අතර මේ වගකීමට විශේෂ ඉඩකඩක් ලබා දෙයි.”ජෙට් ලයිනර් නෞකාවට විශේෂ ආරක්ෂාව සැපයීම අපේ වගකීම් අතර ප්‍රධාන වුණා. සතියකට වරක් ජෙට් ලයිනර් ත්‍රිකුණාමලයත් කන්කසන්තුරයත් අතර යාත්‍රා කළේ සෙබළුන් තුන් දහස බැගින් එහා මෙහා ගෙන යමින්. මේ ගමන්වාරවලදී නැගෙනහිර වෙරළේ තෙලෙයි අඩි, චලෙයි, මුලතිව්, අලම්පිල් කියන මුහුදු කොටින්ගේ මර්මස්ථාන පසු කරන්න සිද්ධ වුණා. ජෙට් ලයිනර් නෞකාවට ප්‍රහාර එල්ල කරන්න ත්‍රස්තවාදීන් උත්සාහ කළේ එක පාරක් දෙපාරක් නෙමෙයි. ඒ නිසාම නෞකාව වරායට සේන්දු වෙනකල් අපි හිටියේ දැඩි විමසිල්ලෙන්. වේග ප්‍රහාරක යාත්‍රා මගින් මුහුදු කොටි මර්මස්ථාන ආවරණය කළා. ඊට අමතරව ඩෝරා යාත්‍රා හයක් ජෙට් ලයිනර් නෞකාව සමග ගමන් කළා. අපි සාර්ථක ලෙස ආරක්ෂාව සැපයීමට සමත් වූ නිසාම කොච්චර උත්සාහ කළත් ජෙට් ලයිනර් නෞකාවට ළං වෙන්නවත් ත්‍රස්තවාදීන්ට හැකියාව ලැබුණේ නැහැ.”ජීවිත තුන්දහසක් සමඟ යාත්‍රා කරන නෞකාවට මරාගෙන මැරෙන ප්‍රහාර සමඟ එල්ල වන සතුරු ප්‍රහාර වළක්වමින් ආරක්ෂාව සැපයීම පහසු කාර්යයක් නොවේ. ඒ අපහසු, අභියෝගාත්මක කාර්යය සාර්ථකව ඉටු කිරීමට ලැබීමේ තෘප්තිය කපිතාන් සුජීවගේ වදන් අතර තිබී මම හඳුනාගතිමි. එය ඇගයීමට ලක් විය යුතුය. ඔහුගේම වචනවලින් පවසන්නේ නම් මුහුදු සටන් පහසු නැත. ඊට හේතුව යාත්‍රාව ද සමඟ මහ මුහුද නිරන්තරව චලනය වීමයි. චලනය වන මතුපිටක ස්ථාවරව රැඳෙමින් ඉලක්කය ගැනීම සැමටම කළ හැකි දෙයක් නොවේ. උත්සාහය, අධිෂ්ඨානය සමඟ කැපවීම ද, රට ජාතිය ගැන හැඟීම ද මේ සටන්වලින් දිනන්නට අත්‍යාවශ්‍යම වන්නේය.”2008 සැප්තැම්බර්වලින් පස්සේ මුලතිව් ප්‍රධාන මුහුදු කොටි මර්මස්ථානය කේන්ද්‍ර කර ගනිමින් යාත්‍රා වළල්ලක් යෙදවීමට නාවික හමුදාව ක්‍රියා කළා. දිවා රාත්‍රි අඛණ්ඩව සේවය කරන්න සිදුවුණ නිසා තවත් බළගණ නිලධාරීන් බඳවා ගැණුනා. කමාන්ඩර් සේරසිංහ, කමාන්ඩර් උභයසිරි, කමාන්ඩර් පත්බේරිය, කමාන්ඩර් පි‍්‍රයන්ත, කමාන්ඩර් නිශ්ශංක ඒ අනුව අපට එකතු වුණා. මේ වෙනකොට බළගණ නිලධාරීන් අතර හිටපු ජ්‍යෙෂ්ඨතම නිලධාරියා මමයි. විය යුතු පරිද්දෙන්ම මේ වෙනකොට නාවික හමුදාවට එල්ල වෙලා තිබුණේ දැඩි පීඩනයක්. ඒකට හේතුව ත්‍රස්තවාදී නායකයන් මුහුදු මාර්ගයෙන් පැනලා යයි කියන සැකය. ඇත්තටම ත්‍රස්තවාදීන් අවස්ථා කීපයකදීම යාත්‍රා වළල්ල කඩන්න උත්සාහ කළා.””එදා දවස මට හොඳට මතකයි. ඒ 2009 මැයි නව වැනිදා. එදා රෑ අටයි තිහේ විතර ඉඳන් ත්‍රස්තවාදීන් බෝට්ටු මුහුදට දැම්මා. ප්‍රහාරයකට තමයි කියලා අපට තේරුණා. ඩෝරා යාත්‍රාවලට මූලික සැලසුමක් තිබුණා මෙහෙම ප්‍රහාරයකදී මොකද කරන්නේ කියලා. ඒ සැලසුම අනුව අපි තැන් කිහිපයක ඉඳන් සතුරාට ප්‍රහාර එල්ල කළා. මේ වෙනකොට වෙලාව රෑ එකයි තිහට විතර ඇති. දැන් පැය ගාණක් තිස්සේ අපි සටන් කරනවා. ත්‍රස්ත බෝට්ටු අපට හතර වටෙන්ම ප්‍රහාර එල්ල කරනවා. අපි වටේට ත්‍රස්ත බෝට්ටු හතක් අටක් විතර තිබුණා. අපි හඳුනා ගත්තා ඒ අතර මාරාගෙන මැරෙන බෝට්ටු දෙකක් තිබෙන බව. ඔවුන් අපේ යාත්‍රාවල හප්පන්න උත්සාහ කරමින් හිටියා. නමුත් අපි උපක්‍රමශීලීව ඒකට ඉඩ දුන්නේ නැහැ. අපි ආරක්ෂා වෙමින් ත්‍රස්තවාදී යාත්‍රාවලට ප්‍රහාර එල්ල කළා. මෙහෙම සටන් කළත් අපි අපේ ආරක්ෂක වළල්ල කඩන්න ඉඩ දුන්නේ නැහැ. ත්‍රස්තවාදීන්ට ඕනෑ කළෙත් ඒක කරන්නයි. ඒත් අපි ආරක්ෂක වළල්ල තුළ රැඳෙමින්ම සටන් කළා. ඒක ඉතාමත් අසීරුයි. ඒත් අපි සටන් කළේ හරිම උද්යෝගයෙන්. අපේ ප්‍රහාරවලින් එක මරාගෙන මැරෙන යාත්‍රාවක් විනාශ වුණා. අනෙක් යාත්‍රාව විනාශ වෙන්න කලින් අත්පත් කර ගන්නත් අපට හැකියාව ලැබුණා.””මරාගෙන මැරෙන ත්‍රස්තවාදී යාත්‍රාවක් විනාශ වීමට නොදී අත්පත් කර ගැනීම දුෂ්කර කටයුත්තකි. දුලබ සිදුවමකි. එය නාවික සටන්කරුවකුගේ ජීවිතයේ අමතක නොවන ජයග්‍රහණයකි. එහෙත් කපිතාන් සුජීව තම ජීවිතයේ අමතක නොවන අත්දැකීම ලෙස සලකන්නේ අතිශයින් සංවේදී සිදුවීමකි. ඔහු එය පවසන අතර ඡායාරූප ද පෙන්වයි.””මානුෂීය මෙහෙයුම අවසාන කාලයේ ද්‍රවිඩ සිවිල් ජනතාවගේ ආරක්ෂාව පතා අපි ළඟට එන්න පටන් ගත්තා. සමහර අහිංසක මිනිස්සු පුංචි ධීවර බෝට්ටුවල නැගලා පැය ගණන් වතුරේ හිටියා. නාවික හමුදාව හැටියට අපි මේ මිනිස්සු බේරා ගන්න උපරිමයෙන් මූලිකත්වය දුන්නා. ඒත් විශේෂ ආරක්ෂක රාජකාරිවල නියුක්තවෙලා ඉන්නකොට කිසිම වෙනත් සිදුවීමකට මැදිහත් නොවෙන්න අපට උපදෙස් ලැබිලා තිබුණේ. ඒ 2008 ඔක්තෝබර් මාසේ දවසක්. අපි ජෙට් ලයිනර් නෞකාවට ආරක්ෂාව සපයමින් හිටියේ. ඒ වෙනකොට නෞකාව ත්‍රිකුණාමලය වරායට හරවලයි තිබුණේ. මම දැක්කා මුහුදේ පාවෙන පුංචි බෝට්ටුවක්. බෝට්ටුව ගැන හොයා බලන්න මම ගියා. ඒ බෝට්ටුවේ හිටියේ සරණාගතයින් පිරිසක්. වැඩි හරියක් පුංචි ළමයි. මේ වෙනකොට නැව ගැන වගකීම බොහෝ දුරට ඉවරයි. ඒ නිසාම මම තීරණය කළා මේ සරණාගතයින් අපේ යාත්‍රාවට ගන්න. ඒ තීරණයට වැඩි හරියක් බලපෑවේ පුංචි දරුවන්. ඔවුන් හිටියේ හාමතේ. නිදිමතේ. ඒ වෙනකොට උදේ හත හමාරට විතර ඇති. අපි උදේ කෑම ගන්න වෙලාව. දෙපාරක් හිතුවේ නෑ. අපේ කෑම මේ අහිංසකයන්ට දුන්නා. අනේ ඒ දරුවන්ට රටක් රාජ්ජයක් හම්බ වුණා වගේ. අපි එදා ප්ලේන්ටියක් බීලා හිටියා. ඔවුන්ව ආරක්ෂිතව ගොඩබිමට ගෙනිච්චා.”කපිතාන් සුජීව 2011 ජනවාරි සිට හතර වන වේග ප්‍රහාරක බළගණයේ හෙවත් ඩෝරා බළගණයේ අණ දෙන නිලධාරීයා ලෙස සේවය කරයි. සෙනසුරාදා දිනයේ පැවැත්වුණු විජයග්‍රහණයේ සැමරුමේදී ගාලු මුවදොර පිටියට එපිටින් මුහුදු රළ මතින් වේගයෙන් ගමන් කරමින් ආචාර පෙළපාලියට එක්වූ ඩෝරා යාත්‍රාවක නැගෙමින් ඔහු ගමන් ගත්තේ ය. මහා සටනක නිමාවේ ජයග්‍රහණය දෙස ආපසු හැරී බලන සුජීව ඒ ජයග්‍රහණයට උපරිමයෙන් දායක සමට තමාට බලපෑ අමතර කරුණු කිහිපයක් ද පවසයි.”මම නාවික හමුදාවට ආදරෙයි. මගේ ජීවිතය වගෙයි. ඒත් මේ රැකියාවේ උපරිමයෙන් යෙදෙන්න මට ශක්තිය දුන්නේ මගේ බිරිය සහ දරු දෙදෙනා. ඔවුන් ඒ වෙනුවෙන් කළ කැපවීම අති විශාලයි. ඒ වගේම එවකට හිටපු නාවික හමුදාපතිතුමා වගේම වත්මන් නාවික හමුදාපති වයිස් අද්මිරාල් දිසානායක මැතිතුමා මට ලබා දුන් ශක්තිය මම අගය කොට සලකනවා. ඒ විතරක් නෙමෙයි. අපි බෝට්ටු අරගන මුහුදට ගියාම ඉංජිනේරු, යාන්ත්‍රික, සැපයුම්, වෛද්‍ය මේ සියලු අංශයන් අපට සහයෝගය දුන්නා. ඇත්තටම මේ කණ්ඩායම්වල සහය නොවෙන්න අපට මුහුදු සටන් දිනන්න බෑ. ඒ නිසා මේ සියලු දෙනාටම මම ස්තුති කරන බව කියන්න. දැනට මගේ සේවා කාලයෙන් වැඩි ප්‍රමාණයක් මම ගත කර තියෙන්නේ ඩෝරා යාත්‍රා බළගණයේ.යුද්ධය පැවති සම්පූර්ණ කාලය තුළ මේ බළගණයේ 259 ක් තම ජීවිත පූජා කර තියෙනවා. සාමූහිකව, කැපවීමෙන් වැඩ කිරීමෙන් මානුෂීය මෙහෙයුමේ මුහුදු සටන් ජයග්‍රහණය කිරීම නිසාම අප අතහැර ගිය මේ පිරිසගේ ජීවිත පූජාවන්ට වටිනාකමක් ලබා දෙන්න අපට පුළුවන් වුණා. අතීතයේ මෙන්ම දැනටත් මට සහාය ලබා දෙන වේග ප්‍රහාරක බළගණයටත් මම ස්තූතිවන්ත වෙනවා.”සටහන ටිරෝනි වෑවලගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=af1205206</link>
    <topic>හැංගිමුත්තන් සෙල්ලම අවසන්: ධර්මසේකර රහස් පොලිසියට අසුවෙයි</topic>
    <author>දයා ඩී. ෆොන්සේකා</author>
    <content>ගස් සෙවණේ විප්ලවයඅනගාරික ධර්මසේකර 10ඔක්කම්පිටියේ මැණික් ගරන්න විවිධ ප්‍රදේශවලින් පැමිණි අය බොහෝ වෙති. ඉන් මොරටුවේ අය වැඩිපුර සිටින මොරටු මණ්ඩියේ මැණික් ගරන්නට ගිය ධර්මසේකරට හා නිලමේට තමන් ආහාර පිසින්නට අවශ්‍ය හැලිවළං ගෙනැවිත් නැති බව වැටහුණේ පසුදා උදෑසන ය.ධර්මසේකර වාඩිය තනන තුරු නිලමේ යළිත් ඔක්කම්පිටියට ගියේ ය. ඒ ගමනට පැය තුනක් ගතවෙයි. බත් වළඳක් හැලි දෙකක් හා කේතලයක් ගෙන එන්නට ධර්මසේකර නිලමේට මුදල් දුන්නේ ය. නිලමේ එනතුරා ධර්මසේකර වතුර බිබී වාඩිය හදන්නට පටන් ගත්තේ ය. ඔවුන් සිටින මේ මොරටු මණ්ඩියට එන්නට පොලිසියට වුව පැය කීපයක් පයින් ආ යුතු ය. ඒ නිසා මෙතැන ආරක්ෂාව ඇති බව ඔහුට වැටහිණි. මහා වනාන්තරය මැදින් පොලිසිය ආවත් ඔවුන්ට කලින් ම පණිවුඩය ලැබෙයි. එවිට ගැරුම් කරුවන් කරන්නේ වනයට ගොස් සැඟවීම ය. පොලිසිය ගැරුම් පොලේ ඇති වළං ටික බිඳ දමා යන්නට යයි.මොරටුවේ කට්ටිය ඉන්න මොරටු මණ්ඩිය ද මේ දිනවල ගැරුම් කරුවන්ගෙන් හිස්ව තිබුණේ අවුරුදු සමය බැවිනි. නිලමේ හා ධර්මසේකර මැණික් වාඩියට ගියේ 1973 අප්‍රියෙල් 3 දාය. අවුරුද්දට තව දවස් දහයකි. එනිසා බොහෝ ගැරුම් කරුවෝ ලැබුණු දේ රැගෙන ගම් රටවලට ගොසිනි.අතරින් පතර වාඩි කීපයක ගැරුම් කරුවෝ ලහි ලහියේ වැඩ කරති. ඒ අවුරුද්දට පෙර යමක් සොයා ගන්නටය. අප්‍රියෙල් 10 දා වනවිට ඉතිරි වූයේ ඔවුන්ට අල්ලපු වාඩියේ අය පමණි.හරියටම අප්‍රියෙල් 11 දා සේකරට හා නිලමේට මැණික් ගලක් ලැබුණි. එය ඔවුන්ට රටක් රාජ්‍යයක් ලැබුණා සේ ය.මැණික් ගල බැලූ අල්ලපු වාඩියේ මිත්‍රයා කීවේ එය රුපියල් 1500 ක් විතර වටීවි යන්න ය. එහෙත් නිලමේ ගේ තක්සේරුව රුපියල් 500 කි.දැන් ඔවුන්ට ප්‍රශ්නය මේ මැණික් ගල විකුණා ගැනීම ය.එහෙත් නිලමේ එය විකුණන්නට යාමට මැලි විය. ඊට හේතුව අල්ලපු වාඩියේ අය රු. 1500 ක් කී බැවිනි. මැණික ඊට අඩු ගණනකට වික්කොත් තමාගේ විශ්වාසය නැති වන බව නිලමේ කීය.“ඒ කාලේ හැටියට රුපියල් 1500 ක් කියන්නේ අද ලක්ෂයක් විතර මුදලක්. කොහොම වුණත් මැණික අප ළඟ තබාගෙන පසුව විකුණන්නට අපි දෙන්නම තීරණය කරගත්තා. අවුරුදු පහු වනතුරා මැණිකත් රැකගෙන සිටිය යුතු වුවත් අපි දෙන්නට ජීවත්වීමට මුදල් ද අවශ්‍යය. මං නිලමේට කිව්වා ගිහින් විදුලි සන්දේශ දෙපාර්තමේන්තුවේ සීටීඕ එකේ රණසිංහගෙන් රුපියල් 500 ක් විතර ඉල්ලගෙන එන්න කියල. මං ලියුමක් ලිව්වා.“මෙය රැගෙන එන අය අත රු. 500 ක් එවන්න” මා එච්චරයි ලිව්වේ අස්සන් කළා සේකර කියල.සේකර කියල ලිව්වත් ඒක හරියට ‘සේනාරත්න’ වගෙයි පේන්නෙ.රණසිංහගෙ ගම කොට්ටාව. පරණ වලව්කාරයෝ. ඒත් මිනිහ අපේ සංවිධානයේ හොඳ ක්‍රියාකාරී සාමාජිකයෙක්. නිලමේ කොළඹට ගියේ 16 දා ධර්මසේකර කියා ගෙන යයි.අනගාරික ධර්මසේකරට මේ දින වකවානු සියල්ලම හරියට නිවැරදිව එක එල්ලේ කියාගෙන යාමට තරම් හොඳ මතකයක් තිබේ.16 වෙනිදා කොළඹ කොටුවේ විදුලි සන්දේශ දෙපාර්තමේන්තුවේ වෘත්තිය සමිති නායකයකු වන රණසිංහ ගේ කාමරයට නිලමේ ඇතුළු වනවිට උදෑසන 10 ට පමණ ඇත.කලින් එහි ගොස් සංවිධානයේ කටයුතු ගැන සාකච්ඡා කොට ඇති පුරුද්දට නිලමේ නොහොත් ජයසිංහ රණසිංහගේ කාමරයට එක්වරම ඇතුළු වන්නට ගියේ ය.දොරටුව ළඟ සිටියේ වෙනදා නැති නුපුරුදු උස මහත අයෙකි.“තමුසෙ කොහෙද යන්නේ ඔහු ඇසුවේ සැරවැර ඇතිවය. ඒ ඇසූ ස්වරයෙන් නිලමේ තිගැස්සී ගියා පමණක් නොව මොකක් හෝ අමුත්තක් ඇති බව ඔහුට වැටහිණ.“මං ආවෙ රණසිංහව හම්බවෙන්න” කියමින් නිලමේ කාමරයට ඇතුළු විය. කාමරයේ දොර වැසිණ. කාමරයේ තවත් උස මහත පුද්ගලයන් දෙතුන් දෙනෙකි.“මොකටද රණසිංහ හම්බුවෙන්න ආවේ? ඊළඟ ප්‍රශ්නය තවත් අයෙකු ගෙනි.නිලමේ ගල් ගැසී ගියේ ය. රණසිංහ මේ සියල්ල නොදුටුවා සේ සිය මේසය මත වාඩි වී සිටියි. ඔහු ද අසරණ වූවා සේ ය.“උඹ කොහෙ ඉදල ද යකෝ ආවේ” ඊළඟ ප්‍රශ්නය තවත් දැඩි ය.දැන් නිලමේට කතා කරගත නොහැකි ය.“කොහෙ ඉදලද යකෝ ආවේ ආපු තැන දන්නැද්ද?”“ඇහැලියගොඩ ඉදල” නිලමේ තතනමින් කීය.“උඹට ආපු තැනත් මතක නෑ.”“ඇත්ත කියපන් උඹේ ගම කොහෙද?”“මුගේ ඇඳුම් ගලවල පරීක්ෂා කරනව“ඒ නියෝගය එතැන සිටි තවත් අයෙකු ගෙනි.රහස් පොලිසිය මගින් රණසිංහ අත්අඩංගුවට ගෙන ඇති බව වටහා ගන්නට නිලමේට වෙන කරුණු අවශ්‍ය නොවීය.නිලමේට සේකර දුන් ලිපිය ඔහු සිය අත්දිග කමිසයේ අතට තබා නවා ගත්තේ වැඩි හොඳටයි. ඒ නිසා හිතට බයක් නොවීය. කාමරයේ ම නිලමේ ගේ ඇඳුම් සියල්ල ගැලවිණ. යට ඇඳුම ද පරික්ෂා කෙරිණ. තවත් එහෙම පරීක්ෂා කරන්නේ නැතැයි නිලමේට සිතිණ. එහෙත් රහස් පොලිසියට හොරාට මෙන්ම ගණ දෙවි නුවණ පිහිටා තිබේ.එක් නිලධාරියෙක් නිලමේ ගෙන් ගලවා ගත් කමිසයේ නැවු අත් දිගහරින්නට විය. ධර්මසේකර රණසිංහට දුන් පුංචි ලිපිය බිම වැටිණ.“මේ මොකක්ද යකෝ? කාගෙද මේ ලියුම”ඊළඟ පියවර වූයේ කෙළින්ම රණසිංහ හා නිලමේ රහස් පොලීසිය විසින් කොල්ලුපිටිය විශේෂ පොලිස් අංශයටහතරවෙනි තට්ටුවේදී රණසිංහ හා නිලමේ ගෙන් දරුණු ලෙස ප්‍රශ්න කෙරිණ.“කවුද සේකර කියන්නෙ”“නෑ සේනාරත්න” නිලමේ කීය.“සර් මේ ධර්මසේකරගෙ අකුරු”රහස් පොලිස් නිලධාරියෙක් කීය.ධර්මසේකර කට්ටි පනිමින් සිටියද රහස් පොලීසිය ඔහුගේ සංවිධානයේ අය එක එකා තෝරා බේරා ගෙන තිබිණ. රණසිංහ අත් අඩංගුවට ගන්නට ගියේ ඒ නිසාය. නිලමේ ද කොටු විය. ධර්මසේකර ගේ පොත්පත් අකුරු පමණක් නොවේ ඔහුගේ පැටිකිරිය සියල්ලමත් දැන් රහස් පොලීසිය සොයාගෙන අවසන්ය. ඔවුන්ට අවශ්‍ය ධර්මසේකර පමණි. රණසිංහටත් නිලමේටත් රහස් පොලීසියේ “සැලැකිලි” හමුවේ ඇත්ත වමාරන්නට සිදුවිය.පොලිස් පරීක්ෂක පැටිකිරි කෝරාළ ඔවුන්ගෙන් ප්‍රශ්න කළ නිලධාරියා විය. ඔහු විශේෂ ගරිල්ලා පුහුණුව ලත් දාමරිකයන් මෙල්ල කොට පුරුදු අයෙකි. උප පොලිස් පරීක්ෂක ජයසිංහ සාජන්ට් මුතු බණ්ඩා හා කොස්තාපල් පෙරේරා මේ පරීක්ෂණය බාරව සිටි නිලධාරි කණ්ඩායමයි.මෙසේ රහස් පොලීසියේ දී නිලමේ හා රණසිංහ සියල්ල වමාරද්දී මේ කිසිත් නොදත් ධර්මසේකර වාඩියට වී සිටියේ ද තනිවම නොවේ. ඔහුගේ තනියට අල්ලපු වාඩියේ අයෙකු සිටියේය. “මිනිහ හක්මන පැත්තෙ මිනිහෙක්. එයා මං කවුද කියල දන්නෙ නැහැ. මට එයා කතා කළේ මුදලාලි කියල. මිනිහගෙ වාඩියෙ අයත් එයාව තනි කරල ගමේ ගිහින්. ඉතින් මායි අල්ලපු වාඩියේ මනුස්සයයි එකතු වෙලා 13 දා අලුත් අවුරුදු දා කිරිබත් උයල නොනගතේ වෙලාවේ ජාතක පොතත් කියව කියව ඔහොම කාලය ගත කළා. කොළඹ සිද්ධ වුණ දේවල් අපි දන්නෙ නැහැ.මිනිහත් හොඳ ජූඩො කාරයෙක්. නිකම් ඉන්න වෙලාවට අපි දෙන්න සෙල්ලම් කළා. හැබැයි මං කවුද කියන එක මිනිහ දන්නෙ නැහැ.16 වෙනිදා රෑ මගේ වාඩිය ළඟටම තනි අලියෙක් ආව. ආයෙ 18 දාත් රෑ අලි 15 ක 20 ක විතර රංචුවක් ආවා. මං යාළුවත් එක්ක එකතු වෙලා ගිනිමැල ගහල උන්ව පන්නල ඉවර වෙනකොට පාන්දර එකට විතර ඇති. හොඳටම මහන්සියි. නිදිමතයි මං නිදා ගත්තා. මට හොඳට නින්ද ගියා.පාන්දර 1.30 ට 2 ට විතර මං ඇහැරුණේ මගේ වම් අතට සීතලක් දැනිල. කවුද මාව අනිත් පැත්තට පෙරළනව.මං නින්දෙන්ම “කවුද යකෝ” කියල ඇහුවා.“අපි යකෝ” සැරෙන් දීපු උත්තරේට මට ඇහැරුණා.මං ඉදිරියේ රණසිංහ හා නිලමේ සමඟ තවත් උස මහත හතර දෙනෙක්. රහස් පොලිස් නිලධාරීන්. අයි පී පැටිකිරිකෝරාළ මා දිහාවට පිස්තෝලය දිගු කරන් මගේ එක අතකට නින්දෙන්ම මාංචුවක් දාලා. කුට්ටමේ අනෙක් මාංචුව පැටිකිරිකෝරාල අතේ.“ධර්මසේකර කලබල කරන්නෙ නැතුව නැගිටිනවා.”එය කඩකළ නොහැකි විධානයක්. ඒත් මං තාමත් බලන්නෙ පැනල දුවන්න පුළුවන් ද කියල. එස් අයි ජයසිංහත් පැත්තක. ටිකක් දුරින් හිටියෙ සාජන්ට් මුතු බණ්ඩා. පස්සෙ එයා ඒ ඇස් පී කෙනෙක් වෙලයි විශ්‍රාම ගියේ. හරිම තද මිනිහෙක්.“ධර්මසේකර දඟලන්න හදන්න එපා. තියනව ඔළුව කුඩු වෙන්න. ඔහු අතේ මැෂින් තුවක්කුව. මගේ ඔළුවට එල්ල කරලා. “ධර්මසේකර අමාරුවේ වැටෙන්න එපා. තමුසෙ මිනීමරල මංකොල්ල කාලා නැහැනෙ. තමුසෙල මොනවද කරන්නෙ කියලා දැනගන්නයි අපිට ඕන. අපිත් එක්ක යමු.” විජේවීරලගෙයි තමුසෙලගෙයි මතවාද ගැටුමක් විතරනෙ තියෙන්නෙ.”එහෙම කිව්වේ අයි පී පැටිකිරිකෝරාල එයාගෙ වචන මගේ හිතට වැදුණා. දැන් ඉතින් හැංගිමුත්තම් සෙල්ලම හරියන එකක් නැහැයි කියල මට තේරුණා.මොවුන් අප ගැන සියල්ල සොයාගෙන ඇති බවත් මට වැටහුණා.මං නැගිටල ඇදේම වාඩිවුණා. මොවුන් හරි බුද්ධිමත් නිලධාරීන්. මං අදත් ඔවුන්ට ගරු කරනව. මට පාරක්වත් ගැහැව්වෙ නැතුව මගේ හිත හැදුවා.සාජන්ට් මුතු බණ්ඩා මාව නැගිට්ටවලා අත් දෙක පිටිපස්සට කරල මාංචුව තද කළා.වාඩියෙ හිටිය අර අහිංසක මිනිහ බය වෙලා.මං කිව්ව “මේ මිනිහ අහිංසකයෙක්” කියල.“ඔව් අපි දන්නව ඒක”ඒ මිනිහව වාඩියෙ තියල මාව අරගෙන ගියා.ඉස්සරහින් සාජන්ට් මුතු බණ්ඩා. මං ඊළඟට. මගේ දෙපැත්තෙන් එස් අයි ජයසිංහ හා අයි පී පැටිකිරිකෝරාල පී. සී. පෙරේරා පිටිපස්සෙන්.ඔහොම මාව මැදි කරගෙන කැලේ මැද්දෙන් හැතැප්ම දෙකක්ම පයින් ආවා. මග තිබු ජීප් රියට මාව දා ගත්තා. ඔහොම එද්දි බලංගොඩ නගරයෙ නැවැත්තුවේ ජීප් එකට පැට්රල් ගහන්න. ඒ දවස්වල ඩඩ්ලි සේනානායක මැරිල හැම තැනම සුදු කොඩි. මං ඒ බව දන්නෙත් පාරට ආවමයි. බලංගොඩ ෂෙඩ් එකේදී මං ජීප් එකෙන් ඔළුව එළියට දාල කෑ ගැහුවා.“මං ධර්මසේකර. මාව සී අයි ඩී යෙන් අත්අඩංගුවට ගත්තා. පත්තරවලට ආරංචිය දීපල්ලා”“තොගේ කට කඩනව. ඇතුළට පලයන්” සාජන්ට් මුතු බණ්ඩා තුවක්කුව මගේ මූණට එල්ල කළා.කොට්ටාවේ හන්දියෙ ආයෙත් ජීප් එක නැවැත්තුවා. ඒ රණසිංහව බස්සන්න. මං දැනගත්තා ඔත්තුව දුන්නෙත් අපිව අල්ල දුන්නෙත් රණසිංහ බව. මිනිහ අපිව පාවා දීලා. නිලමෙයි මායි කෙළින්ම අරගෙන ගියේ කොල්ලුපිටියේ විශේෂ පොලිස් අංශයට. මේ නිලධාරීන් මට පාරක්වත් ගැහැව්වෙ නැහැ.ඊළඟට මාව බාර දුන්නේ ඒ ඇස් පී කෙනෙකුට. ඒ ඇස් පී ගේ පළවැනි ඕඩරය මගේ මාංචු ගලවන්නැයි කියපු එක.“මිස්ටර් ධර්මසේකර දැන් තමා පොලීසියට අහුවෙලා ඉවරයි. දැන්වත් ඇත්ත කියනව. ඇයි හැංගිලා හිටියෙ”ඒ ඇස් පී මට කතා කළේ ගරුසරු ඇතුව.මං උත්තර දුන්නෙ නැහැ. ඊළඟට ඔහු මං ඩෙල්ෆ් දූපතේ හිටපු තැන යාපනයේ පුන්ඩන්කුලම් හිටපු තැන. ඒ අයගෙ නං සේරම ඇහුව. මේව ඇත්ත නේද කියල. මං ඒ සේරටම උත්තර දුන්නෙ ‘නැහැ’ කියල. මං කිසි දෙයක් ඇත්ත යයි පිළිගත්තෙ නැහැ. බැලුවම පොලීසිය මං ආගිය තැන් ඇසුරු කළ අය හැංගුණු තැන් මට උදව් කළ අය ආදි හැමදේම දන්නවා. ඒත් මං කාවවත් පාවා දෙන්න ගියේ නැහැ.ඉන්පසු ඒ ඇස් පී වරයා කතා කළා තවත් නිලධාරියෙකුට.අපි පී ජෙගනාදන් නම් ඔහු උස මහත විශාල ශරීරයක් ඇති අයෙක් දැක්කම බය හිතෙනවා.“ජෙගා. මං දන්න ක්‍රමයට මිනිහගෙන් ප්‍රශ්න කළා. මිනිහ මොකුත් පිළිගන්නෙ නැහැ. දැන් තමුසෙල ගෙ ක්‍රමයට ප්‍රශ්න කරනවා”තව කොටසක් ලබන සතියේදයා ඩී. ෆොන්සේකාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=af1205207</link>
    <topic>මිතුරා හඳුනා නොගැනීම</topic>
    <author>රූපාන්ති බුලත්සිංහල</author>
    <content>’බිතුසිතුවමක් ලෙස පිටුනොපායන මිතුරෙක් සිටී ද? එවැනි අය සොයා ගැනීම කළු නික සොයනවාටත් වඩා උගහටය. එහෙත් එවැනි මිතුරන් නැතුවම නොවේ. එවැනි මිතුරන් සොයා ගැනීමට වෙහෙසවීමෙන් ඵලක් තිබේ ද? ඔබ ඔබගෙන් ම අසා ගන්න. එය බොරදියේ මාළු බෑමක් ද? නැත්නම් ඊටත් වඩා අමාරු ද? මේ කොහොම වුණත් මිතුරුකම නිසා වුණ හදියක් කියන්නයි මේ සූදානම. මිතුරාගෙන් යතුරු පැදියක් ඉල්ලා ගත්තෙ හදිස්සියකට. පුංචි කාලෙ ඉඳලම ඇති වුණ මිත්‍රකම නිසා යතුරු පැදිය නොදී බැහැ. අදිමදි කිරීමකින් තොරව යතුරු පැදිය දුන්නා. ඒත් ආපහු එනව කියපු වෙලාව පහු වුණා. මිතුරා ආවේ නැහැ. ඇති වුණ සැකය මත ටිකක් හොයල බැලුවා. මිතුරා කරලා තියෙන්නෙ මහ අපරාධයක්. හිතවත්කමට දුන්න යතුරු පැදිය උගසට තියලා. කොහොම වුණත් කරලා තියෙන්නෙ මහා අපරාධයක්. යතුරුපැදිය විතරක් නෙවෙයි හිතමිතුරුකමත් උගසට තියෙන මේ වගේ මිනිස්සු කොතෙකුත් මේ රටේ ඉන්නවා. මේ දෙය ඉස්සරහටත් සිද්ධ වේවි. මේ වාගේ දේවල් කොහොමත් නීති රීති වලින් වළක්වන්න බැහැ. තම තමන් ම තේරුම් අරගෙන ඒ දේවල් හදාගන්න එක තමයි වඩාත් හොඳ.හැමෝටම මිතුරන් ඉන්නවා. ඒත් ඒ මිත්‍රකමට වංචා කරන එක නම් මහා පාපයක්. එකට කෑවට බොක්ක වෙනස් කියලා කතාවක් තියෙනවනෙ. හිනහ වෙවී බෙල්ල කපන මේ රටේ බයිසිකලයක් වංචා කරන එක දෙයක් ද? මිනිස්සු අඳුරාගන්න කවදාවත් ලැබෙන්නෙ නැහැ. ඒක ජීවත්වෙලා ඉන්නකං එහෙම්ම තමයි. අපි කාටවත් කවුරුවත් අඳුරාගන්න හම්බුවෙන්නෙ නැහැ. ඒක තමයි මනුෂ්‍ය ජීවිතේ හැටි. ඇත්තම කතාව නම් කාටවත් කාවවත් හඳුනා ගන්න බැරි කාලයක් නෙවැ මේක.අවශ්‍ය වුණේ රියදුරු බලපත්‍රයක් ගන්න. මේ සඳහා දෘෂ්ටි පරීක්‍ෂණයට සහභාගි වුණා. ඒත් ඇස් පෙනීමේ දුර්වලතාවක් ඇති බව ඔප්පු වුණා. කොහොම හරි ඇස් කණ්ණාඩියක් ගන්න කියලා කිව්වත් ඒකට අදිමදි කරලා පසුව දා නැවතත් වෛද්‍යවරයා මුණගැසෙන්න මිතුරෙක් යැව්වෙ තමන්ගෙ හැඳුනුම්පතත් දීලා. හොරුන්ගෙත් හොරු කම්බ හොරු කියලා කතාවක් තියෙනවානෙ. හොරකම් කරන්න හරි හොර වැඩ කරන්න හරි ගියොත් කොහොම හරි අහුවෙනව. වෛද්‍යවරයාට ඇති වුණ සැකය මත වැඩිදුරටත් සෝදිසි කළා. එතකොට තමයි කාරණාව දැනගන්න ලැබුණේ. අවසානයේ දෙන්නම නීතියෙ රැහැනට අහු කර ගත්ත.කාටවත් කවුරුවත් වෙනුවෙන් පෙනී සිටින්න බැහැ. තමන්ගෙ අඩුපාඩු තමන් ළඟමයි. ඒවා මානසික වුණත් කායික වුණත් කරන්න දෙයක් නැහැ. ඒවා වෙනුවෙන් කවුරුවත් ඉදිරිපත් කරන්න බැහැ. තම තමන්ගේ පමණින් ඒ හැම දෙයක් ම විසඳාගන්න එක නුවණට හුරුයි. නැත්නම් ඉතිරි වන්නේ ලජ්ජාවකුත් අවනඩුවකුත් පමණයි. මිතුරුකමට හැමදේම හිලව් කරන්න බැහැ. ඒක හොඳ යාළුකමක් නෙවෙයි. ඒවාට උදව් කිරීමත් ඒ තරම් හොඳ දෙයක් නෙවෙයි. කළ යුතු නොකළයුතු දේ ගැන විමසිලිමත්ව කටයුතු කිරීම කාගේත් යහපතට හේතු වෙනව.හාවා වේගයෙන් ගියා. ඉබ්බා හිමින් ගියා. හාවට හති වැටුණා. ඒත් ඉබ්බා හිමින් හිමින් ගියා. වැඩිය කලබල වුණේ නැහැ. ඒක අහිංසක ජයග්‍රහණයක්. එදා ඉඳලා ඉබ්බා ගැන කවුරුත් කතා කළා. බයක් ඇති වුණහම ඉක්මනට කටුව ඇතුළට රිංගා ගන්න හැටි හරිම අපූරුයි. එහෙම රිංගා ගෙනත් බේරෙන්න බැරි අවස්ථා තියෙනව. ඒ වාගේ ලොකු ම කරදරයක් මේ ළඟදි ඉබ්බන්ට සිදුවුණා. ඒ කියන්නේ කටුව ඇතුළට රිංගා ගෙනවත් ඉන්න බැරි වුණා. ඉබ්මස් රහ වැටිලා මිනිස්සු ඉබ්බො හෙව්වා.රහ වැටීම කොහොමද කියනවා නම් එකපාර ඉබ්බන් විසිපස් දෙනෙකුටම ජීවිතය පූජා කරන්න සිද්ධ වුණා. ‘පව් සත්තු’ අහිංසකයෝ. ඒත් ඉතින් මොනවා කරන්න ද? මිනිසුන් ගේ දරුණුකම ඔවුන්ගේ මරණයට හේතු වුණා. කවුරු කළත් වැරැද්ද වැරැද්දමයි. අවසානයේ ඔවුන්ට විරුද්ධව නීතිමය කරුණු ගොනු කළා. කොහොම වුණත් අහිංසක සත්ත්ව ජීවිත නැති කිරීම මහා අපරාධයක්. ඒ අපරාධයෙන් කවදාවත් ගැලවෙන්න බැහැ. කවුරු කළත් ඒක එහෙමයි.රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=af1205208</link>
    <topic>අපේ ඉතිහාසය ඉරා දමන පුරාවස්තු කොල්ලකාරයෝ</topic>
    <author>බුද්ධිකා බ්‍රාහ්මණගේ</author>
    <content>ගතවූ දින 150 තුළ පුරාවස්තු පැහැර ගැනීම් අනවසර කැණීම් 110පුරාවිද්‍යාඥ ජෝර්ජි කිටෝවි මහත් වේගයෙන් වැඩ කරමින් සිටියේය. පුරාණ තේ‍්‍රසියානු පාලකයන්ගේ සොහොන් ගැබ් මාස ගණනක් තිස්සේ සාම්ප්‍රදායික ක්‍රමයට අතින් කැණීම් කරමින් සිට ඔහු පසුගිය සතිය තුළ බැකෝ යන්ත්‍ර හා බුල්ඩෝසර් ආශ්‍රයෙන් බොහෝ ප්‍රවේසමෙන් පුරාවස්තු මතු කරගනිමින් සිටියේය. ඒ ක්‍රමය හැර ඔහුට වෙනත් විකල්පයක් නැත. ඒ මන්ද යයි ඔහුම පහදයි. එනම් සෑම විටම හොර රහසින් පුරාවිද්‍යා භූමියට ඇතුළු වීමට මාන බලමින් සිටින කොල්ලකරුවන් සෑම තැනකම සිටි හෙයිනි.”බල්ගේරියානු පුරාවිද්‍යාඥ ජෝර්ජි කිටෝවි පුරාවිද්‍යා කැණීම් ක්‍රමවේද වෙනස් කර ඇත්තේ පුරාවස්තු කොල්ලකරුවනට වඩා ඔහු වේගවත් විය යුතු නිසාය.පුරාවිද්‍යාඥ ජෝර්ජි කිටෝවි සහ පුරාවස්තු කොල්ලය පිළිබඳ නැෂනල් ජියෝග්‍රැෆි හි සඳහන්ව තිබු දීර්ඝ විස්තරයකින් උපුටා ගත් එම තොරතුරුවලින් අනාවරණය වන්නේ මේ වන විට ලෝකයේ පුරාවිද්‍යාඥයන්ට පුරාවස්තු කොල්ලකරුවන් හා තරගයක යෙදීමට සිදුවී ඇති බවකි.ඊජිප්තුවේ පිරමීඩ, රෝමයේ මාළිගා, රුසියානු කලාගාර මෙන්ම ඉන්දියාවේ ඉපැරැණි පුදබිම්, දේවස්ථාන මේ කොල්ලකරුවන්ගේ තර්ජනයෙන් පීඩා විඳින රටවල් හා ස්ථාන අතරින් කීපයකි.අපේ පුරාවිද්‍යා අධ්‍යක්ෂ ජනරාල් ආචාර්ය සෙනරත් දිසානායක පවසන්නේ මෙරට පිහිටි 275000 වන පුරාවිද්‍යාත්මක වටිනාකමකින් යුත් ස්ථාන අතරින් එකම එක ස්ථානයක් හැර අනෙකුත් සියලුම ස්ථාන කොල්ලකරුවන්ගේ බලපෑමට ලක්වී ඇති බවයි. ඔහු පවසන ආකාරයට මෙතෙක් කිසිදු තර්ජනයකට ලක් නොවූ එකම ස්ථානය අනුරාධපුර දැඩිගම ප්‍රදේශයේ පරාක්‍රමබාහු රජු ඉදිකළ ස්මාරකයයි.පොලිස් වාර්තාවනට අනුව 2008 වසරේ වාර්තා වී ඇති පුරාවස්තු පැහැර ගැනීම් හා අනවසර කැණීම් කිරීම් ප්‍රමාණය 208 කි. එම ප්‍රමාණය 2009 වන විට 235 කි. 2010 දී පැමිණිලි ප්‍රමාණය 295 කි. 2011 වසරේදී එය 220 ක් බවට වාර්තා වෙයි. ගෙවුණු මාස 5 දී පමණක් වාර්තා වී ඇති සිදුවීම් ප්‍රමාණය 110 කි.පුරාවිද්‍යා අධ්‍යක්ෂ ජනරාල් ආචාර්ය සෙනරත් දිසානායක පවසන්නේ ඬධන් ලබා ගැනීම සඳහා වන මිථ්‍යා මත හා විශ්වාස හේතුවෙන් පුරාවස්තුවලට හානි කිරීම දිගින් දිගටම වැඩි වී ඇති බවය.‘නිධන්’ යන වචනයෙන් අරුත් ගැන්වෙන්නේ තැන්පත් කරන ලද, සුරක්ෂිතව පවතින යන අර්ථයයි. චෛත්‍ය, මෙන්ම ප්‍රතිමාවල පූජා වස්තු ධාතු ආදිය තැන්පත් කිරීම නිධන් කිරීම ලෙස ද හඳුන්වයි. කෙනකු නිධානයක් ලෙස සලකන දෙය පුරාවිද්‍යාත්මකව හැඳින්වෙන්නේ පුරාවස්තු යන නමිනි.පුරාවිද්‍යා පනතට අනුව පුරාවස්තුව යන්න හැඳින්වෙන්නේ මෙසේයි.“අප පරිසරයේ ඇති අමිල සම්පත් අතර පුරාවස්තු අනභිභවනීය සම්පතක් වනුයේ ඒවා ප්‍රහස්ථාපනය කළ නොහැකි බැවිනි. දුලබ ගසක් හෝ සතෙක් අභාවයට යාමේ තර්ජනයක් ඇත්නම් එම ගස හෝ සතා ආරක්ෂා කිරීමට වැඩපිළිවෙළක් යෙදිය හැකිය. පුරාවස්තුවක් විනාශ වුවහොත් එසේ කළ නොහැකිය...”පසුගිය වසර කිහිපය පුරා වාර්තා වූ කොල්ලකෑම් හා ඒවා නිසා වැරැදිකරුවන් බවට පත්වූ අය හා එම සිදුවීම් පිළිබඳව ගැඹුරු නිරීක්ෂණයක යෙදෙන කෙනකුට එම අපරාධ හා ඒවායේ ස්වභාවයන් පිළිබඳ ඉතා පැහැදිලි අදහසක් ඇතිකර ගත හැකිය.පුරාවස්තු කොල්ලය හා නිධන් සෙවීමේ යෙදී සිටින සංවිධානාත්මක පිරිසත් මෙරට සිටින බවය. මේ චෝදනාව බොහෝ විට පොලීසිය සහ අනෙකුත් ආරක්ෂක අංශ වෙත බැර කිරීමට ද සමහරු උත්සාහ දරති. පසුගිය කාලයේ සිදුකර ඇති නිධන් හැරීම් පිළිබඳ විමසීමේදී පෙනී යන්නේ ඒ සඳහා නවීන තාක්ෂණය ද මැනැවින් භාවිත කර ඇති බවයි. ගල් විනිවිද දැකිය ස්කැනර් යන්ත්‍ර, ගල් විදීමේ ලෙසර් යන්ත්‍ර මේ සඳහා උපයෝගී කරගෙන තිබේ.ගමේ ගොඩේ කට්ටඩි රාළලා, කටුවත්, මිටියත් ගෙන නිධන් සෙවූ කාලය පසුකර තාක්ෂණය භාවිතයෙන් පුරාවස්තු කොල්ලකෑමේ යුගයක් අප රටෙහි ද උද්ගත වීමෙන් හැඟෙන්නේ එය මැඬලීමට වහා පියවර ගත යුතු ය යන පණිවිඩයයි. ජාතික උරුමයන් පිළිබඳ ඇමැති ආචාර්ය ජගත් බාලසූරිය මහතා පවසන්නේ පුරාවස්තු කොල්ල කෑමට අදාළව පැවති නීතිරීති වහා සංශෝධනය කිරීමට පියවර ගන්නා බවයි.ඒ අනුව මෙතෙක් වසර දෙකක සිර දඬුවමක් සහ රුපියල් පනස් දහසක්ව පැවැති දඩ මුදල රුපියල් මිලියන දෙකක් දක්වා වැඩි කිරීමටත් සිරගත කරන කාලය වසර 5 දක්වා වැඩි කිරීමටත් කටයුතු කරන බව ඔහු අවධාරණය කරයි. පුරාවස්තු සුරක්ෂිත කිරීමේ වැදගත්කම වැඩි වැඩියෙන් සමාජය වෙත අවධාරණය කළ යුතු යැයි ඔහු පවසයි.යම් රටක පුරාවිද්‍යාත්මක ස්මාරක තිබීමෙන් ගම්‍ය වන්නේ ඒ රටේ අභිමානවත් ඉතිහාසයයි. එකල විසූවන්ගේ අතීත ජීවන රටාවයි. සීගිරියට යන අපට අදත් හැඟෙන්නේ අප මුතුන්මිත්තන්ගේ කලා කුසලතාවයි. එහි සිතුවම් ඇඳි සිත්තරාගේ තෙලිතුඩ කොතරම් සියුම් ද කොතරම් නිර්මාණාත්මක ද? යන්නයි. අවුකන, සමාධි පිළිම දෙස බලා සිටින විට අප ඉදිරියේ මැවෙන්නේ ඒ යෝධ පිළිරූ පිටුපස ඇති අපේ ජාතියේ ශක්තිමත් භාවයයි. සශ්‍රීකතාවයයි.ඉතා සෞභාග්‍යවත් දිවි පෙවෙතක් ගත කළ අපේ මුතුන් මිත්තන් එබඳු මහා නිමැවුම් කිරීමට තරම් විවේක බුද්ධියකින් පසුවූ බවත් එකල පාලකයින් එබඳු නිමැයුම්වලට අනුග්‍රහය දැක්වීමට තරම් සම්පත්වලින් ආඪ්‍ය වූ බවත් එබඳු නිර්මාණ කිරීමට තරම් රට සාමකාමී වූ බවත් මින් ගම්‍ය වෙයි.අනුරාධපුරය, පොළොන්නරුව, යාපහුව ආදි ස්ථානවලට පමණක් නොව වවුනියාව, මඩකළපුව, යාපනය, ත්‍රිකුණාමලය වැනි ප්‍රදේශවල පුරා විද්‍යාත්මක ස්ථාන වෙත යාමේදී පෙනී යන්නේ එහි ඇති බුදු පිළිම බොහොමයක ශීර්ෂ කඩා පපු ප්‍රදේශ හාරා ඇති අන්දමයි. දාගැබ් බොහොමයක් හාරා විනාශ කර ඇති අයුරුය. අප කළ සංචාරයකදී හමුවූ වවුනියාවේ ශාසනාරක්ෂක බල මණ්ඩලයේ ලේඛකාධිකාරී මහකඩච්චියේ ධම්මානන්ද හිමියන් පවසා සිටියේ මෙවැන්නකි.“වවුනියාව අතීත රාජධානියක්. නන්දිමිත්‍ර යෝධයා පදිංචි වෙලා හිටියේ එරුපතාන ගමේ. ඒ ආසන්නයේ කිඹුලාගල කියල ගලක් තියෙනවා. මේ ස්ථානය මේ වන විටත් නිධන් හොරුන්ගේ තර්ජනයට ලක්වෙලා.”නිධන් හාරන බොහෝ දෙනකුගේ බලාපොරොත්තුව වන්නේ යම් පුරාවස්තුවක් ඇතුළත තිබෙන වටිනා දේවල් තමා සන්තක කොටගෙන ඉක්මනින් ධනවතකු වීමයි. මේවා ඇතුළත රත්රන්, මුතු, මැණික් ආදී වටිනා දේ ඇති බවට බොහෝ දෙනාගේ විශ්වාසයයි. මේවා විශ්වාස කරන බොහෝ දෙනකුගේ අත්පොත බවට පත්වී ඇත්තේ මහනුවර යුගයේ ලියැවී ඇති ‘නිදන් වදුල’ නමැති ග්‍රන්ථයයි.“වඩු රියන් සමාර ගිය තැන සතෙක් ඇත. ඊට දෙරියන් පල්ලේ තඹ කටාරමයි, ඔටුන්නයි, අවුල් සැරයයි. උඩු මාලයයි අනාඩි පොතයි.”“ගෙදර විසිරි පොතේ සිට අට පියවරක් ගිය තැනයි, දෙදාහයි වියතක් යටයි, කුකුලෝ බිලිඳ ගනු” විදුලු පොතේ නිදන් පිළිබඳව ඇති මඟ පෙන්වීම් කීපයකි ඒ.විදුලු පොත සහ නිදන් පිළිබඳ විග්‍රහයක යෙදෙන පේරාදෙණිය විශ්ව විද්‍යාලයේ ඉතිහාස අධ්‍යයන අංශයේ මහාචාර්ය හඟුරන්කෙත ධීරානන්ද හිමියෝ ඒ ගැන මෙසේ අදහස් දැක්වූහ.“උඩරට රාජධානි කාලය සමාජයීය වශයෙන් ඉතා පිරිහුණු කාලයක්. ඒ කාලයේ යන්ත්‍ර මන්ත්‍ර ගුරුකම් ආදියට සමාජයේ ප්‍රමුඛස්ථානයක් ලැබී තිබුණා. මේ කාලයේ රටේ බලවත්ම පිරිසක් බවට පත්වී සිටියේ කට්ටඩි පිරිසක් නිදන් වදුල මේ අයගේ නිර්මාණයක්. ඉතිහාසයට අනුව අපගේ රජ දරුවෝ කිසිදු හේතුවක් නැතිව තැන තැන සම්පත් හැංගුවේ නෑ. ගොඩනැගිලි, සිද්ධස්ථාන ආදිය ඉදිකිරීමේදී වාස්තු විද්‍යාවට අනුව ලෝහ සහ නොයෙකුත් ගල් වර්ග අතර ඇති විශ්වීය සම්බන්ධය පිළිබඳව අතීතයේ සිටම විශ්වාස කළා. මේ නිසා යම් ඉදිකිරීමකදී කළ යුතු පූජාවන් විදිහට වස්තූන් තැන්පත් කළා.උදාහරණයක් විදිහට දුටුගැමුණු රජතුමා මිරිසවැටිය චෛත්‍යය ඉදිකළේ රජතුමාගේ කුන්තායුදය එහි තැන්පත් කරලා. කුන්තායුදය කියන්නේ අද සෙන්කෝලය ලෙස භාවිත කරන ආයුධයට සමාන රාජ්‍යත්වය සංකේතවත් කරන උපකරණයක්. ඒ වගේම දාගැබ් තැනීමේදී විශේෂයෙන් වස්තුන් තැන්පත් කිරීමක් සිදුවුණා. මේ අනුව දාගැබක් ඉදිකිරීමේදී දාගැබ පතුළෙන්, තුන් මහල් පේසාවලලුවලත් ගර්භයේත් හතරැස් කොටුවලත් පුරාවස්තු තැන්පත් කළා.ශ්‍රද්ධාව නිසා අදටත් බෞද්ධයින් අලුතින් ඉදිවන දාගැබ්වල මෙවැනි තැන්පත් කිරීම් කරනවා.බොහෝ ප්‍රභූන් මෙන්ම බැතිමතුන් තම අත කණකර බඩු පවා මෙහි තැන්පත් කරනවා. නමුත් කෙනෙක් හිතනවානම් මේවා කොල්ලකාලා පොහොසත් වෙන්න. ඒක මුලාවක්. ඕනෑම ජාතියක් සතු අතීත උරුමයක් තිබෙනවා. එය ආරක්ෂා කරගැනීමට ඊළඟ පරම්පරාවට දැකබලා ගැනීමට රැකගැනීමයි වැදගත් වෙන්නේ.”නිදන් පිළිබඳ කතාබහ වඩාත් උණුසුම් තත්ත්වයට පත්වූයේ පසුගියදා විලච්චිය ප්‍රදේශයේ සිදුවූ සිදුවීමත් සමඟයි. එම ප්‍රදේශවාසීන්ගේ චෝදනාව වූයේ පොලීසියේ සහාය ඇතිව පිරිසක් නිදන් හාරන බවයි.පසුව මේ පිළිබඳ අදහස් දැක්වූ පුරාවිද්‍යා කොමසාරිස්වරයා පැවසුවේ පුරා විද්‍යා පනතට අනුව පුරා විද්‍යා දෙපාර්තමේන්තුවේ අවසරයක් නොමැතිව කිසිවකුට කැණීම් සිදුකළ නොහැකි බවයි. මේ පිළිබඳව පොලිස් මාධ්‍ය ප්‍රකාශක පොලිස් අධිකාරී අජිත් රෝහණ මහතාගෙන් විමසූ විට ඔහු පවසා සිටියේ කිසියම් ඔත්තුවකට අනුව සැක කටයුතු දෙයක් එම ස්ථානයේ වළලා ඇති බවට ලැබුණ තොරතුරු මත එම කැණීම් කටයුතු කළ බවයි.මේ අතර පොලීසිය පවසන්නේ පසුගිය කාලයේදී පමණක් පුරාවස්තු සම්බන්ධ නඩු හේතුවෙන් වැරැදිකරුවන් බවට පත්වූ අය රජයට ගෙවා ඇති දඩ ප්‍රමාණය රුපියල් කෝටි හතර හමාරක් බවයි.කෙසේ වෙතත් පුරාවස්තු රැකගැනීම පුරාවිද්‍යා දෙපාර්තමේන්තුවට හෝ පොලීසියට පමණක් සිදුකළ නොහැකි බව එම ආයතන දෙකේම අදහසයි. නීති සංශෝධනය විය යුතුයි. පොලීසිය තවදුරටත් වගකීම් සහගත විය යුතුයි. පුරාවස්තු රැකීම හා සුරැකීමට වැය කරන වාර්ෂික මුදල් ප්‍රමාණය වැඩි කළ යුතුය.මේ සියල්ලටම වඩා අපිට අපේ පෞරාණික වටිනා දේවල් පිළිබඳව හැබෑ හැඟීමක් තිබිය යුතුමය.බුද්ධිකා බ්‍රාහ්මණගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=af1205209</link>
    <topic>සැර දමමින් දිව ආවා යකඩ යකා බිලිගත්තා සීදූවේ පුංචි පුතා</topic>
    <author>පින්තූර - චමින්ද නිරෝෂණ</author>
    <content>‘සමින්ද පුතණුවෙනිසුදුවතින් සැරසිලා...නැණ නුවණ ලැබගන්නවිදු බිමට පැමිණිලා...සොයුරු කැල සැනසුවාදයානෙත දල්වලා...ඔබෙ වදන් අද නොමැතඅප නෙතු ද හඬවලා...’එකොළොස් හැවිරිදි සමින්ද මධුභාෂණ සුරතල් පුතුට සිද්ධ වුණු අනපේක්ෂිත අකල් වියෝවෙන් සසලව ගිය ඇත්තවුන් පුතු නමින් ලියු මෙවන් කවි ගී රැසක් අතරින් මා අත පත්වූ මෙකවියත් අත දරා ඒ පුංචි පුතුගේ කඳුළු කතාව ලියන්නට දකුණු සීදුවේ ඒ පටු මාවතේ යද්දි මුළු ගමම කම්පාවෙන් වෙලී සිටිනු දුටුවෙමි.“අනේ අම්මෙ... අද මට ඉස්කෝලෙ යන්න බෑ අම්මෙ”වෙනදා පාසලට යන්නට බලවත් ඕනෑකමක් දක්වන පුතු එසේ කීවේ ඇයිදැයි අම්මා වැඩි දුරකට නොසිතුවාය. සුපුරුදු අයුරින් සිය පුතු සීදුව දුම්රිය පළට යතුරුපැදියෙන් ඇරලූ ඕ නිවසට පැමිණි සැණින් ඇඳ මත වැතිරුණාය. තමන්ට කියාගන්නට බැරි මොකක්දෝ විඩාබර බවක් ඇයට දැනෙන්නට විණි. ඉගෙනුමට ද අති දක්ෂතාවක් දක්වන පුතු අද ගෙදර නවත්වා ගත්තා නම් හොඳ යැයි ද ඇයට සිතිණි. එහෙත් දැන් පුතු පාසලේ ය.‘බලන්ඩකො නංගී, කුස්සියට යද්දි මගෙ වම් අතට හූනෙක් වැටුණනෙ. අද මහා මූසල දවසක් වගේ... මට ඇඟටත් අමාරුයි... ඒත් කියන්න තේරෙන්නෙ නෑ’ නිවසට ගොඩ වූ යාබද නිවසේ වෙසෙන නෑනණ්ඩිය පි‍්‍රයංගිකාට ඕ කීවේ කනස්සලු ස්වරයකිනි. පි‍්‍රයංගිකා වහා තේ කෝප්පයක් සාදා පානය කරන්නට දුන්නාය. ඒ අම්මාගේ සිතුවිලි ලෝකය ගිනියම් වී ඇතිවා සේය. එහෙත් කිසිවක් කියන්නට ඇයට නොහැඟේ. නොදැනේ. ගෙදර දොරේ සුපුරුදු වැඩ ටික ද අතපසු කරමින් ඕ ඇඳෙහි වැතිර සිටියාය.සමින්ද මධුභාෂණ පුතු දඟකාරය. සුරතල්ය. කෙළිලොල් වදනින් සැමගේ සිත් දිනාගන්නා අපූර්ව ලක්ෂණයකින් පිරිපුන් හේ ඉගෙනුමට මෙන්ම බාහිර ක්‍රියාකාරකම්වලදී ද මවුපියන්ගේ පමණක් නොව ගුරු මණ්ඩලයේ ද ආදර ගෞරවයට පාත්‍ර වී සිටියේය. ජාඇළ තුඩැල්ල ක්‍රිස්තුරාජ ජාතික පාසලේ 7 ඒ වසරේ පුතු උගත්තේය. මූලික අධ්‍යාපනය ලැබුවේ සීදුවේ ශාන්ත මරියා විදුහලේදීය. සමින්ද පුතු පහ වසරේ ඉගෙනුම ලබන එකම නංගිටත් පෙර පාසලට යන පුංචි මල්ලීටත් හවස් වරුවේ දී අකුරු කියා දෙන හැටි, පාඩම් කියා දෙන හැටි අම්මා තාත්තා පමණක් නොව බාප්පා පුංචි අම්මා ද බලා උන්නේ උතුරා ගිය සතුටකිනි.සීදුවේ දුම්රිය පළින් සිය මිතුරන් සමඟ දුම්රියට නැගී තුඩැල්ල දක්වා යද්දී සමින්ද පුතුගේ විහිළු කතාවෙන් මිතුරෝ ඇතිවනතුරු සිනාසෙති. පසුගිය සඳුදාවේ ද උදෑසන දුම්රියෙන් පාසලට යද්දී සමින්ද යහළුවනට කී කතාවක් පාසල පුරා ද පැතිර ගොස් තිබිණ. “ඔයාලා දන්නව ද? මම අදින් පස්සෙ මේ කෝච්චියෙන් ඉස්කෝලෙ යන්නෙ නැහැ...’ ඒ ඇසූවන් ඒ කතාව ගැන එතරම් නොසිතා සිටියහ. පාසල ඇරෙන තුරුම සමින්ද පුතු සිටියේ සුපුරුදු අවිහිංසක සිනාවෙනි. කතාවෙනි. ඒ පුංචි හිතට මොනවා හිතෙන්න ද? කවුරුත් දුටු ගමන් ආදරය කරන රත්තරන් පුතෙක්... හැම වාරයකදීම ප්‍රථම, දෙවන, තෙවන ස්ථාන ලබා විදුහල්පති ඇතුළු ආචාර්ය මණ්ඩලයෙන් ද පැසසුම් ලබන පුතෙක්...සමින්ද පුතුගේ තාත්තා ගුණගරුකයි. අම්මත් එහෙමයි. දරුවන් තුන්දෙනා මත්තේමයි. ස්කාගාර සංස්ථාවේ සේවයේ නිරත ව අනතුරුව ව්‍යාපාරයකට නැඹුරු වූ තාත්තා සමින්ද පුතුට වරෙක මිතුරෙකි. සෑම ඉරු දිනකම ක්‍රිකට් ක්‍රීඩාවකි. සමින්ද පුතුගේ වඩාත් පි‍්‍රයජනක ක්‍රීඩාව ක්‍රිකට් බැව් දත් තාත්තා, අම්මා, බාප්පා පුංචම්මාත් එකට එක්වී ක්‍රීඩා කරති. හැම විටෙකදීම බෝලය සුරතින් අල්වා නොගන්නා අම්මා පුතුගේ ඔච්චමට ලක්වෙද්දී තාත්තා ද පුතු සමඟ ඊට එක්වෙයි.‘ඔව් ඉතින්, මට ක්‍රිකට් බෑනෙ... තාත්තා පුතානෙ දක්ෂයෝ’ අම්මා නොමනාපෙන් මෙන් කියන්නීය.දැන් දහවල් දෙක ද පසු වී හමාරය. පුතු තවමත් ගෙදර නාවේ ඇයි? ඉබේටම වාගේ නින්දකට වැටි හුන් අම්මා වහා යහනින් ඉවත් වී බිත්ති කණිසම දෙස බැලුවාය. යාබද නිවසේ නෑනාට ද කීවාය. ‘දැන් මග එනව ඇති’ හිතට බරක් දැනී ගිය ද පි‍්‍රයංගිකා එසේ අක්කාට කීවාය. තවත් විනාඩි ගණනක් ගතවිණි. පුතු වෙනුවට නිවසට ආවේ දුරකථන පණිවුඩයකි. ඊට සවන් දුන් අම්මාගේ මුවින් පිට වූයේ ජීවිතයේදී කිසිදාක නොනැඟු විලාපයකි. ඕ සිහිසුන් වූවාය. යළි සිහිය ආවාය. තමන්ට ලැබුණේ ඇත්තම ඇත්ත තොරතුරක්දැයි වටහා ගන්නට වෙර දැරුවාය. ඒ බව තාත්තාට ද දැනුම් දුන්නාය. සියල්ලෝම දිව යන්නට වූයේ පැමිණි පණිවුඩයට අනුවය. එහෙත් ලද තොරතුර ගැන විශ්වාසයක් ද තැබීමට නොහැක. එහෙත් යා යුතුය.තුඩැල්ල ක්‍රිස්තුරාජ ජාතික පාසලේ ප්‍රධාන දොරටුවේ සිට දුම්රිය මාර්ගයට ඇත්තේ සමීපතම දුරකි. පාසලේ සිට දුම්රිය මඟට පල්ලමකි. එහි ගේට්ටු කිසිවක් ද නැත. බොහෝ විට අනතුරුවලට ද බඳුන් වෙති. පාසලින් පිටවන දරුවෝ එක පිම්මේ සතුටින් ඝෝෂා කරමින් පිටවෙද්දී ඒ අසල පිහිටි දුම්රිය සංඥා පුවරුව නඟන හඬ ද යටපත් වී යයි. මෙම දුම්රිය පළට මගී පාලමක් ඉල්ලා ඇතත් තවමත් එය ලැබී නොමැත. දුම්රිය හරස් මාර්ගයට දරුවන්ගේ ද ආරක්ෂාව පිණිස ගේට්ටුවක් ඉල්ලා ඇතත් එය ද තවමත් සවිකොට නැත. මිතුරන් පිරිසක් ද සමඟ අපේ සමින්ද පුතු නිවසට යාමට සුපුරුදු ලෙසින් පැමිණ නතර වූයේ තුඩැල්ල දුම්රිය ස්ථානයේ එක් වේදිකාවකය. හැමදාමත් ගෙදරට යන දුම්රිය එන්නේ මේ වේදිකාවටය. තවමත් දුම්රිය පැමිණ නැත. මඟ එනු ඇත. එතෙක් විහිළු කතා කියමින් පිරිස අතර නායකයා වන්නේ සමින්ද පුතුය.ලස්සනට අඳින්නට පුතු දැක්වූයේ අසීමිත ආශාවකි. පිරිසුදුකමට ද මුල් තැනකි. දුම්රිය එන පෙරමඟ බලමින් පසුවූ සමින්ද පුතු ඇතුළු පිරිසට අසන්නට ලැබුණේ නිවේදනයකි. ඉන් කියැවුණේ පැමිණෙන දුම්රිය අනෙක්පස වේදිකාවට එන බවකි. එය වැරදි නිවේදනයක් බවට පත්වූයේ ළඟා වූ දුම්රිය සුපුරුදු වේදිකාවට ම ළඟා වීමෙනි. වැරදි නිවේදනයෙන් කලබල වූ සමින්ද පුතු සිය මිතුරන් අනුගමනය කරන්නට වූයේය. මිතුරන් වේදිකාවෙන් රේල් පීලි මතට පැන එහා වේදිකාවට නැග ගත්හ. වේදිකාවට නැඟීමට අන්තිමයා වූයේ සමින්ද පුතුය. ඔහුට වේදිකාවට නැඟීමට නොහැකි වූයේ එය අඩි තුනකටත් වඩා උස්ව තිබීමෙනි. යහළුවෝ අත් දිගු කළහ. ‘හපෝ... ඔයා බරයිනෙ සමින්ද’ බැරි තැන යහළුවෝ කීහ.රේල් පාර දිගේ මීටර් කීපයක් ගියහොත් වේදිකාවට ගොඩ වන පඩිපෙළ පිහිටා තිබේ. ඒ ගැන ඔහුට සිතුණේදැයි නොහැඟේ. පුතු වේදිකාවට ගොඩ වන්නට තවත් වෑයම් කළේය. කටුනායක දෙසින් ඝෝෂාකාරී දුම්රිය නළා හඬක් ඇසුණි. සමින්ද පුතු වහා එදෙස බලද්දී මිතුරන් ද එදෙස බැලූහ. එසැණින් පුතුට පෙනුණේ ගත හිරිගඬු නංවන සුලු බියපත් දසුනකි. තමන් පසුවන රේල් පීල්ල දිගේ තමන් දෙසට එක එල්ලේ නළා හඬ නගමින් පළාතම දෙවනත් කරවමින් තමන් පසුකර යන්නට හැල්මේ පිඹ එන යකඩ යකා දෙස පුතු බලා සිටියේ ලොකු කරගත් දෑසිනි. එය කටුනායක දුම්රිය පළට ඉන්ධන සපයා දී කොළොන්නාව බලා දිවෙන ඉන්ධන දුම්රියකි. පුතුගේ වම්පසෙහි රේල් පීලි මත නවතා තිබුණේ මාදම්පේ බලා ධාවනය වන දුම්රියයි. කන් අඩි පුපුරා යන තරමට යකඩ යකා පුතුට ළංවෙමින් නළා හඬ පිට පිටම නිකුත් කළේය.උසැති වේදිකාවට නැඟ ගැනීමත් අසීරුය. එහා පීල්ලේ ද දුම්රියක් නවතා ඇති බැවින් ඒ පැත්තට යාම ද නොහැක. ටැංකියක් මැද සිරගත වූවාක් මෙනි. යකඩ යකා දැන් දැන් පුතුට ළංවේ. අහිංසක සමින්ද පුතු යටිගිරියෙන් කෑ ගැසුවේය. ඒ දුටු මිතුරන් ද කෑ ගැසූහ. පුතු අසරණය. පිහිටට ද අයෙක් අහළකවත් නැතිවා සේය. මහ හඬින් කෑ ගසමින් පුතු රේල් පීල්ලත් වේදිකාවත් අතර පිහිටි සුළු බිම් තීරුවේ ඉදිරියටම දිවයන්නට විය. ආපසු හැරි හැරී බලමින් යකඩ යකා ළං ළංව එනු දැක දැක දිව යන්නට වුවද මහ බරක් වන් සිරුරට පටිවලින් වෙලා තබා ඇති විශාල පොත් බෑගය නිසා දිව යන්නටද නොහැකිවා සේය. තවත් දුර දිව යන්නේ කෙසේ ද? පුතු ආපසු හැරි බැලුවේය. යකඩ යකා දත් විලිස්සා මොර ගෙඩි වන් දෑස් උලුප්පාගෙනම තමන් ඩැහැගන්නට මෙන් එනු දැක දැක පුතු ‘අම්මේ’ කියා කෑ ගැසුවේය. ‘තාත්තේ’ කියා කෑ ගැසුවේය. පුංචි පුතුගේ... 11 හැවිරිදි අවිහිංසක පුතුගේ අඳෙීනාවත්, තමන් දෙසට එන දුම්රියෙන් දිවා ගලවා ගන්නටත් අසරණව තනිවම වෙර දරන අයුරු එහා දුම්රියෙහි ලැග සිටියවුන්ට නොපෙනුණා ද නොවේ.තවත් දුර යා ගත නොහැක. පඩිපෙළට යාමටවත් කාලයක් ඉතිරිව නැත. දිව යාම අත්හළ පුතු එක තැනම සිට ගත්තේය. කය සෘජුවම තබා ගනිමින් තමන් පසුකර යාමට එන දුම්රියට ඉඩ දීමට සිතා වේදිකාවේ බැම්මට ඇති තරම් හේත්තු වූයේය. උදරයට දෝතින් තුරුළු කොට සිටියේ විශාල වූ පොත් බෑගයය. බැම්මට තව තවත් හේත්තු වූයේය. දැන් දුම්රියට තමන් බේරා යා හැකිය. පුතුට සිතිණි.වෙසක් සඳ හැම සිත් තුටු කරවමින් අනතුරුව අන්ධකාරයම දසත කැන්දා බැස ගියේය. ඉන්පසු හැම තැන සිත්තම් වූයේ අඳුරෙහිම ගිලී ගිය අඳුරෙකි. මිතුරන් දෑත්වලින් සිය මුහුණු වසාගෙන ම දුම්රිය වේදිකාවේ පෙරැළි පෙරැළි මහ හඬින් හඬද්දී බලා සිටියවුනගේ ද නෙත් කඳුළට බර විණි. දුම්රිය පළට මඳක් එපිටින් වේදිකා බැම්මේ ලේ දහරාවක් සටහන් වී තිබිණි.වේදිකා බැම්මට හේත්තු වී සිටිය ද විශාල පොත් බෑගය දුම්රිය විසින් ඇදගෙන යද්දී පොත් බෑගයේ පටිවලින් උදරය වෙලා සිටි පුතු ද ඒ සමඟින් ඇදී - ඇදී යන්නට ම යන්නටම ගියේය.පුංචම්මාගේ දරුවන්ටත් ඉංගී‍්‍රසි කියා දුන්නේ සමින්ද පුතුය. කවදා හෝ ගුවන් නියමුවකු වෙනවාමයි කීවේ ද පුතුය. නංගීට මල්ලීට වැඩිහිටියකු මෙන් ගුරුහරුකම් දුන්නේද පුතුය. අද පුතුගේ නිසල රැව හැඳිණිය හැකි නොහේ. ඔහු රුව වෙනස් වී ගොස් ඇතිවා මෙනි. පුතු නිදන පාමුළ මිතුරන්ගේ දුක් ගායනා ලියැවී තිබිණි. පාසලේ පන්තියේ ගුරු මණ්ඩලය ද සිසු මිතුරෝ ද එක පොදියට හඬති. වැළපෙති. දකුණු සීදුව ප්‍රදේශයම ශෝකයෙන් මුසපත් වූයේ සමින්ද මධුභාෂණ තිලකරත්න පුතුගේ අකල් වියෝවෙනි.මහ පොළොවටම නිවසෙහි වහළ යටම බිත්ති සතරටම දුක කියමින් පපුවේ අත් ගසා ගනිමින් වැළපෙන මවුපියන්ගේ කඳුළු බිඳු පුතුගේ මුහුණට ද වැටිණි. ඒ උණු කඳුළුවල බර පුතුට අද නොදැනේ. නොහැඟේ...පි‍්‍රය සොයුරාණනි ඇත තවමත්සුවඳ ඔබේවළකනු බැරිව කඳුළැලි එයිනෙතට ඉබේහොඳහිත දුන්න හැටි අප හටනිතර ඔබේඔබ දුර ගියත්, ඔබෙ හොඳ හිතමතක තිබේමෙවන් වූ සැමරුම් ඒ නිවසට යන පටු මාවතේ සුදෝ සුදු ශෝකී කොඩි රැහැන් අතර ලියැවී... ලියැවී... සමින්ද පුතු නමින්ම ලියැවී තිබිණ.පින්තූර - චමින්ද නිරෝෂණජාඇළ මධ්‍යම ලෙස්ලි පෙරේරාඅමල් යශෝමන් ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=af12052010</link>
    <topic>පියදාස සිරිසේන නැවත කියවමු</topic>
    <author>සැකසුම - සුමේධා නවරත්න</author>
    <content>පියදාස සිරිසේන නැවත කියවමුපියදාස සිරිසේනයන් සමාජය නැමැති මහා සාගරයේ අති දක්ෂ කිමිදුම්කරුවෙක් වූයේය. ඇසූ පිරූ තැන් ඇති ඔහු නිරන්තරයෙන් සමාජය ගවේෂණය කළේය. එහිදී මිනිස් ආත්මයන්හි අභ්‍යන්තරය විනිවිද දකින්නට හෙතෙම සමත් වූයේය. ඇස දකින මායාව අබිබවා සමාජයේ සැබෑ මිනිස් ක්‍රියාකාරකම් සියුම් ලෙස සිය ග්‍රහණයට හසුකර ගන්නට ඔහු සමත් වූයේ දක්ෂ සමාජ විද්‍යාඥයකු හා මනෝවිද්‍යාඥයකු ලෙසිනි. එහිදී චින්තන සාහිත්‍යය අධ්‍යයනය ද ඔහුට මහත් පිටිවහලක් වූ වග පෙනී යයි.සැබැවින්ම සිරිසේනයන්ගේ සමාජ විග්‍රහයන් මෙකලට ද ඉතා හොඳින් ගැළපෙන වග හැඟෙන්නේ ඉතිහාසය, සජීවී ලෙස වර්තමානයට ගැළපෙන විටය. තරුණියකගේ පේ‍්‍රමය නම් වූ ඔහුගේ ප්‍රබන්ධ කතාවක එන මතු දැක්වෙන උද්ධෘතය දෙස බලන්න. එය ඔහුගේ සමාජ පර්යේෂණයට කදිම නිදසුනකි.ජයසිංහ – අවුරුද්දක් තබා දස අවුරුද්දක් ආශ්‍රය කළත් අධම කෛරාටිකයකුගේ ප්‍රකෘති ස්වභාව සොයා ගැනීම අමාරුයි.ජොනතන් – එසේ නම් මිනිහෙකුගේ ගුණා ගුණ දැනගන්නේ කොහොමද?ජයසිංහ – මිනිහෙකුගේ ගුණාගුණ දැනීමට ක්‍රම බොහෝ තිබේ. (1) මව්පියන්ගේ හැටි සොයා බැලීමෙන්. (2) ඔහුගේ ම මිත්‍රයන් සොයා බැලීමෙන්. (3) ඔහුගේ ඉගෙනීම සොයා බැලීමෙන් යන තුන් විදියෙනුත් මිනිහෙකුගේ උත්තමායම ස්වභාව දැනගත හැක්කේය. මීටත් වඩා හොඳ මිනිහෙකු සොයා බැලීමට තිබෙන හොඳ විධිය නම් ඔහු ධනවත් කාලයේදීත් දිළිඳු කාලයේදීත් පවතින පිළිවෙළ පරීක්ෂා කිරීමය. දැන් ලක්දිව අපේ සිංහල බොහෝ දෙනා ප්‍රයෝජනයක් ලැබෙන විට කෙතරම් හිතට විරුද්ධ දෙයක් උවත් කරති. වැඩි ධනය නැති කාලේ හොඳට පැවති කුල සිරිත් ගුණ ධර්ම ඇඳුම් පැලඳුම් සියල්ලක්ම ධනවත් වූ ඉක්මනින් නරක් වෙති... ගුත්තිල ජාතකය කියවා බලන්න.දියෙහි යන දණ්ඩට පිහිටක් වෙතත් පෙර සිට දුදනන් හට පිහිට නොවව් යන බස සැබෑ කළෙ මටකොපමණ ගුණ කළ ත් දුදනෝ නොවෙති යහ පත් කිරිදියෙහි දෙවිය ත් අඟුරු සුදු වෙන කලෙක් නම් නැත්(පියදාස සිරිසේන නවකථා එකතුව - පළමු කාණ්ඩය - සම්පාදිකා ජයලතා මැදවත්තප්‍රකාශනය – ඇස්.ගොඩගේ සහ සහෝදරයෝ)සැකසුම - සුමේධා නවරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=af12052016</link>
    <topic>බෙදා හදා ගැනීම හැමදාමත් තිබේනම්...</topic>
    <author>පූජ්‍ය ගලබොඩ සිරි ඤාණිස්සර නායක ස්ථවිර</author>
    <content>ලංකාවේ සියලු ජාතීන්, ආගමිකයින්, විදේශවලින් පැමිණෙන පිරිස් එකට එක්ව නරඹන, නරඹා සතුටු වන, ආදර්ශයක් ලබා ගන්නා ආගමික උත්සව අතර පළමු තැන ගන්නේ වෙසක් උත්සවයයි. ඒ වෙනුවෙන් ඉදිවන වෙසක් තොරණ සහ සැරසිලි නිසාය. මේ සඳහා යෙදෙන ක්‍රියාදාමය තුළින් ආර්ථික ලාභයක් ලබන එකම පිරිස දුප්පත් ජනතාවයි.සැරසිලි, කොඩි - තොරණ සහ පහන් කූඩුවලින් දුප්පත් ජනතාවගේ ශ්‍රමයට ලොකු ශක්තියක් ලැබෙන බව බොහෝ අය නොදනිති.දුප්පත් - පොහොසත් භේදයකින් තොරව ආහාර සහ විවිධ සංග්‍රහ තුළින් ඇති නැති භේදය අඩුවන අතර දුප්පත් ජනතාවට වේල් කිහිපයක් හෝ නොමිලේ ආහාර පාන ලැබීම විශේෂත්වයකි.ශ්‍රී ජිනරතන කාර්මික විද්‍යාලය අරඹා, ඒ දරුවන්ගේ ශ්‍රමයෙන් තොරණ ඉදිකර කොළඹ නගරයේ නැවත වෙසක් සමයක් ඇරැඹීමකට මුල් වූයේ ගංගාරාමයයි. ඉන් පසුව බොහෝ පන්සල් සහ පෞද්ගලික ස්ථාන වෙසක් සැරසිලිවලින් අලංකාර වීම සතුටට කරුණකි.මේ අයුරින් වෙසක් සමය අර්ථවත් වී කොළඹ නගරයේ විවිධ ස්ථානවල ආරම්භ වූ වෙසක් සැරසිලි නිසා ලංකාවේ ජනගහනයෙන් විශාල පිරිසක් කොළඹට පැමිණ වෙසක් සිරි නැරැඹීම සමගියෙන් අහිංසක සතුටක් ලැබීම ලංකාවේ අනාගත පරපුරට සිදුවූ විශාල යහපතක් ලෙස පෙනේ.විශේෂයෙන් බේරේ වැව ආශි‍්‍රතව මහින්ද රාජපක්ෂ ජනාධිපති තුමන්ගේ අදහසක් මත ජනාධිපති කාර්යාලය, අරලියගහ මන්දිරය, බේරේ වැව සහ ගංගාරාමය මුල් කරගෙන “බුද්ධ රශ්මි” නමින් වෙසක් කලාපයක් ඇරැඹිණි. මෙවර 06 වැනි වරට පැවැත්වූ මේ වෙසක් පින්කමට ඒකරාශි වූ ජන සංඛ්‍යාව අතිවිශාලය. සියලු ජාතික ආගමික පිරිස් මේ සැරසිලි නිර්මාණ දැක බලා සතුටු වූහ.මුළු රාත්‍රිය පුරා දවස් 07 ක් මේ වෙසක් සැරසිලි නැරැඹු පිරිස ලක්ෂ සංඛ්‍යාතය. නිර්මාණ ඉදිරිපත් කළ පිරිස 250 ඉක්ම වූහ. ඒ පිරිස් විවිධ චරිත ඇති පුද්ගලයන්ය. නැරැඹීමට පැමිණියේ ද එවැනි විවිධ චරිත ඇති පිරිස්ය.කෙසේ හෝ දුප්පත් 04 දෙනකුට කුඩා ලොරි රථ දෙකක් ත්‍රිරෝද රථයක් සහ යතුරු පැදියක් තෑගි ලෙස ලැබිණ. මේ සඳහා ඉදිරිපත් වූ සියලුම නිර්මාණකරුවන්ට ලක්ෂ 55 ක පමණ මුදලක් ප්‍රසාද දීමනා ලෙස පිරිනැමිණි.ජනාධිපතිතුමා අරලියගහ මන්දිරයේදී පැවැත්වූ වෙසක් දන්සලට පැමිණි පිරිස දිනකට පහළොස් දහස ඉක්ම විය. එසේ දින 7 ක් දුප්පත් - පොහොසත් භේදයකින් තොරව උදේ සිට පහන් වනතුරු ආහාරයෙන් පමණක් නොව එකට එක්වීමෙන් සතුටක් ලැබූහ. ජනාධිපතිතුමා තම අතින්ම ආහාර බෙදා දෙමින් ජනතාව සමඟ සතුටෙන් එක්වීම ද වැදගත් කරුණක් විය.ත්‍රිවිධ හමුදාව, පොලීසිය, සිවිල් ආරක්ෂක දෙපාර්තමේන්තුව කොළඹ නගරයේ රජයේ සහ පෞද්ගලික පාසල්වල දරුවන්, කාර්මික විදුහලේ සිසු දරුවන් දිවා - රෑ කැපවීමෙන් ක්‍රියා කළහ. විදුලිබල මණ්ඩලය, කොළඹ මහ නගර සභාව, ජල සම්පාදන හා ජලාපවහන මණ්ඩලය මුළු කොළඹ නගරයේම වෙසක් සැරසිලි හා තොරණ සාර්ථක කරලීම පිණිස දැක්වූ සහයෝගය අගය කළ යුතුව ඇත.වෙසක් තුළින් ඇතිවිය යුත්තේ තරගයක් නොව ඔවුනොවුන් අතර ඇති මේ සුහදශීලී සහජීවනතාවයි. වෙනත් වචනයකින් පවසන්නේ නම් බෙදා-හදා ගැනීමයි. ඒ වෙනත් කිසිවක් නොව සතුට හා සමගියයි.පූජ්‍ය ගලබොඩ සිරි ඤාණිස්සර නායක ස්ථවිර(ගංගාරාමයේ පොඩි හාමුදුරුවෝ)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=as1205201</link>
    <topic>දෙවරක් රජවුණු ගල්නෑවේ අප්පුහාමිගේ කතාව</topic>
    <author>නිහාල් පී. අබේසිංහ</author>
    <content>දෙවරක් රජවුණු ගල්නෑවේ අප්පුහාමිගේ කතාවමහවැලි ගඟේ දිය කද වැව් ඇළ හරහා පැමිණ ගමේ අතු ඇළ ඔස්සේ ජල පිඬු නංවමින් ගලා බසියි. ඒ අලුත් වතුරෙන් තම ලියැදි අස්වැද්දීමට ගොවියෝ ලහි ලහියේ ලක ලෑස්තිවෙති. අයෙක් නියර බඳිති. තවත් අයෙක් කුඹුරු කොටති. තව තැනක ට්‍රැක්ටරයෙන් සී සාති. රට බත බුලතින් පෝෂණය කරන්නට ගොවි පරපුර වෙහෙසෙන හැටි මහවැලි ජලය ඔවුන්ට උදව් වන හැටි මනරම් ය.ඒ වැව් බැදි රාජ්ජේ මහ වෙහෙර පෙනි පෙනී ඇළවල් දොළවල් ලියැදි පසු කරමින් අප මේ යන්නේ රට ජීවත් කරමින් මහ ගොවි රජකු ලෙස කිරුළු පලන් අයකු හමුවීමට ය. වයස 15 සිට අද වයස වූ අවුරුදු 60 දක්වා ගොවිතැන් කර පෝසත් වූ ඔහු තවමත් තරුණයකු ලෙස වෙලේ, පැලේ, පිලේ, කමතේ, වත්තේ, හේනේ, ඕවිටේ රට අස්වද්දන්න වෙහෙස වෙයි. මහවැලි ‘එච්’ කලාපයේ තම කුඹුරේ සී සාමින් සිටියදී ඔහු අපට හමු විය.ගොවිතැන පාඩු ලබන රස්සාවක් නෙමේ. ඒක එදත් ලාභයි, අදත් ලාභයි. හැබැයි හරියට කැපවීමකින් කරන්න ඕනෑ.”අපි උපන් දා සිට කළේ ගොවිතැන. අපි ඒකෙන් ගෙවල් හැදුවා. ගෙට බඩු ගත්තා. දරුවන් ලොකු මහත් කළා. ජීවත් වුණා. වාහන ගත්තා. ගොවිතැන රජකම වගේ රස්සාවක් තමා. ඒත් දැන් ඒකට අපේ තරුණ පරපුර යොමු වෙනවා අඩුයි. ඒත් මේ රැකියාව තරම් අභිමානයක් තියෙන රක්ෂාවක් තව නැහැ.”ගොවි පවුල් 50000 ක් සමඟ තරග කොට 1987 මහවැලි මහ ගොවියා බවට පත් වූ උස්ගල ගල්මිල්ලෑව ගල්නෑව පදිංචි ඩබ්ලිව්.ඒ.පී. අප්පුහාමි මහතාගේ අදහසයි ඒ.1979 දී මහවැලි ව්‍යාපෘතිය පටන් ගන්න කොට අපිට ඉඩම් ලැබුණා. එහෙත් අප ඉදිරියේ තිබුණේ ලොකු අභියෝගයක්. අපි මුලින් ම වගා කළේ මහවැලි වතුර නැතිව. මුලින් ම ගෙවත්ත හදාගත්තා. ඊට පස්සේ කුඹුර හදන්න පටන් ගත්තා. වතුර ලැබුණේ ටික දවසක් ගිහිල්ලා. වේළිලා තිබුණු කට්ට පොළොව අපි දහඩිය මහන්සියෙන් හදලා ලස්සන කුඹුරක් බවට පත් කළා. මහවැලි අධිකාරියත් අපට ඒකට ආධාර කළා. ඇළ පාරවල් වල ඒ කාලේ වතුර තිබුණේ නැහැ. මුලින් ම වැපුරුවේ බීජී 11 - 11 අක්කර දෙක හමාරෙන් බුසල් 265 ක් ගත්ත” අප්පුහාමි මහතා තම අතීතය හෙළි කරයි.අප්පුහාමි මහතා තම ආදරණීය භාර්යාව එස්.එම්. සෝමවතී හා දරුවන් තිදෙන තිලකරත්න, අජිත් කුමාර, චමින්ද කුමාර සමඟ හරි හරියට ගොවිතැන් කටයුතුවල නිරත වෙයි.1979 දී මහවැලි එච් කලාපය යටතේ අක්කර 2.5 ක ගොඩ මඩ ඉඩම් ලැබුණු අප්පුහාමි මහතා මුලින් ම තම ගෙවත්ත මෙන් ම කුඹුරු කාබනික ක්‍රමයට සකසා ගත්තේ ය.මුලින් ම කෙසෙල් අල බතල එළවළු ගෙවත්තේ වැව්වා. ගෙදරට ඇතිවුණා මුලින් ම. පස්සේ විකුණන්න පුළුවන් තරමට අස්වැන්න ලැබුණා. මහවැලි අධිකාරියේ ඒකක කළමනාකරුවන් උපදෙස් දුන්නා. වවන විදිය. අපි ගෙවත්තේම කොම්පෝස්ට් හැදුවා. ඔහු කියයි.ඔහු 1980 පමණ වනවිට තම ගෙවත්ත ප්‍රදේශයේ ඉහළම මට්ටමක ගෙවත්තක් බවට පත් කර ගෙන තිබිණි. අවට ගොවීහු ඔහුගේ උපදෙස් අනුව තම වගාවන් කළහ.කුඹුර අපි ක්‍රම කිහිපයකට වගා කළා. හරිත විප්ලවයේ පර්වතනයත් සමඟ ම අපි නවීන ක්‍රමවලට යොමු වුණා. නොදැන හිටපු දේවල් දැන ගෙන විද්‍යානුකූලව වගා කිරීමට පෙළඹුණා.පේලියට පැළ සිටුවීම, පේලියට බීජ දැමීම, ආදිය ක්‍රමානුකූලව අපි කරකෙන ගියා. වල් මර්ධනය නම් අතින් කළා. කාබනික පොහොර පාවිච්චි කිරීම සිදු කළා. ඊට පස්සේ වියළි කලාපීය ගෙවත්තක් මම වැවුවා.ඔහු තම අක්කර 1/2 ගෙවත්ත ඇතුළත ලීක්ස් හැර මෙරට සියලු ම එළවළු වැව්වේ ය. වියළි කලාපයේ වුවත් උඩරට වැවෙන බීට්, ගෝවා, කැරට්, තක්කාලි, නෝකෝල් තම ගෙවත්තේ සරුවට වැවීමට අප්පුහාමි රුසියෙකි.ඔහු ගේ වගාව දුටු අවට මහවැලි ගොවියෝ ඒ වගාවේ රහස ඔහුගෙන් ඇසුවේ ය. ඔහු කීවේ වගාවේ රහස වගාවට කැපවී වැවීම හා රැක බලා ගැනීම බවයි.අප්පුහාමි සිය භාර්යාව සෝමාවතී සමඟ මීට වසර 25 කට පෙර ගොවිතැනේ යෙදී සිටියදී...“අදත් ඒක තමයි තරුණ පරපුරට කියන්න ඕන. ගොවිතැන් කරනවා නම් උදේ හවස වගාව දෙස බලන්න පායන කාලයට වතුර දමන්න. ගස් පැළෑටිය අල්ලල බලන්න ලෙඩ රෝග පිළිබඳව අවබෝධ කරගන්න. මේ කාරණා නිරන්තරව සිදුවෙන්න ඕන.අපේ ඒකක කළමනාකාර මහත්තයාගේ උපදෙස් අනුව මමත් ගෙවත්ත හා කුඹුර අස්වැද්දුවා. 1986 දී වී බුසල් 415 ක් මම කඹුරෙන් ගත්තා. හැබැයි ඒ කාලේ වී කිලෝ එක 3.10 තමයි මිලදී ගත්තේ.මේ කාලේ එච්. කලාපයේ පමණක් නොවේ මුළු මහවැලි කලාප හත අතර ගොවියන් තම ගෙවතු කුඹුරු වැව්වේ තරගෙට.මේ අතර මහවැලි අධිකාරිය මහවැලි මහ ගොවියා තේරීමට තරගයක් 1983 දී ආරම්භ කළා.1987 දිත් මහවැලි මහ ගොවියා තෝරන්න තරගයක් තිබුණා. මමත් මගේ කුඹුර, ගෙවත්ත විද්‍යානුකූලව වැව්වා. රටේ සෑම පළාතකම වැවෙන එළවළු ගෙවත්තේ වැව්වා. තරගයට ඉදිරිපත් වුණා.මම මුලින් ම එච් කලාපයේ මහ ගොවි රජා වුණා. ඊට පස්සේ තමයි 1987 මහවැලි මහ ගොවියා වුණේ. ඒ කාලේ මහවැලි කලාප 7 ක් තිබුණා. ගොවියන් 50000 ක් විතර තරගයට ඉදිරිපත් වුණා. හැමෝම එක එක විදියේ ගෙවතු කුඹුරු හදලා වවලා තිබුණා.මම කුඹුරත් ගෙවත්තත් ක්‍රම කිහිපයකට වගා කළා. ඒ වගාවලට අනුව මෙන් ම ගමේ සාමාජික කටයුතුවලට සහාය ලබාදීම නිසා මට ලකුණු වැඩි වුණා. ශ්‍රමදාන කටයුතු, සමිති සමාගම් නිලතල දැරීම සෞඛ්‍ය තත්ත්වය පිළිබඳව විනිශ්චය මණ්ඩලය සොයා බැලුවා” මාව ඒ වසරේ මහවැලි මහ ගොවියා ලෙස තේරුණා. ලොකු සතුටක් පවුලටම ඇති වුණා. ගොවිතැන ගැන තව තවත් ඇල්ම ඇතිවුණා.මහවැලි මහ ගොවියා මහ උත්සවය තිබුණේ ඇඹිලිපිටිය මහවැලි ක්‍රීඩාංගණයේ. ජේ.ආර්. ජයවර්ධන ජනාධිපතිතුමා මට පළවෙනි තෑග්ග ලෙස අත්ට්‍රැක්ටරයක් හා ට්‍රේලරයක් දුන්නා. ඒක ඒ දවස්වල රුපියල් 75000 ක් විතර මිල වුණා. ජීවිතයේ සතුටුම දවස තමයි එදා. අපිට එදා තවත් තෑගි දුන්නා. මහවැලි ඇමැති ලෙස හිටිය ගාමිණී දිසානායක මහත්මයා ශ්‍රීමා නෝනත් එක්ක අපේ ගෙදරටත් ආවා. අපිට හරි සතුටුයි ඔහු පවසයි.ඔහුගේ අදහස අනුව අද වනවිට මහවැලි ව්‍යාපාරය ඉහළම මට්ටමක තිබේ. දියුණුව අතිවිශාලය. මහවැලි මහ ගොවියා තේරීම නිසා ගොවි පවුල් 50000 ක් පමණ කාෂිකර්මයට උනන්දු විය. එවැනි තරග අදත් දීප ව්‍යාප්තව පැවැත්වේ. දිවි නැගුම යටතේ ගමේ හොඳම ගොවියා තේරීම සුදුසුයැයි මට සිතේ.ඊට පස්සේ ප්‍රේමදාස මහත්තයාගේ කාලේ 1990 ජාතික වීර දිනයේ මැයි 22 වැනිදා මට ශ්‍රී ලංකා තිලක සම්මානයක් ලැබුණා. ඒ ගොවිතැන වෙනුවෙන් කළ සේවයට. ඊට පස්සේ තායිලන්තේ සංචාරයක් ලැබුණා. අපිට එහේ ගොවිතැන පිළිබඳව කියලා දුන්නා. එදා ඉඩම් ටික විතරයි තිබුණේ. අද මට ලොරියක් තවත් අත් ට්‍රැක්ටරයක් තිබෙනවා. ව්‍යාපාරික ස්ථානයක් තිබෙනවා. මේවා සියල්ලම මෝනත් දරුවෝ තුන් දෙනාත් එක්ක එකතුවෙලා සතුටින් භුක්ති විඳිනවා. මේවා සේරම හම්බු වුණේ ගොවිතැන හින්දයි. අපේ සිතේ ධෛර්යය නිසයි. අපි කම්මැලිව හිටියා නම් රටම බඩගින්නේ කියලා අපි දන්නවා. ඒකයි තාමත් මේ මහ පොළොව එක්ක සටන් කරන්නේ.කලා වැවෙන් දිය දෝතක් ගන්නා අප්පුහාමිඅප්පුහාමි මහතා පවසන පරිදි පොදුවේ අප රටේ කෘෂිකර්මය රටේ ව්‍යාප්ත කිරීමට කෘෂි ව්‍යාප්ත සේවය තවත් සක්‍රිය කළ යුතු ය. බලවත් කළ යුතු ය. බීජ ලබාදීම ද ක්‍රමවත්ව නිසි පරිදි සිදු කළ යුතු ය. අද එළවළු මිල අඩු වී තිබේ. එය දිවි නැඟුමට වැඩ පිළිවෙළේ ජයග්‍රහණයකි.මේ තත්ත්වය අනුව ඒ එළවළු පිටරට යැවීමට විකල්ප වැඩ පිළිවෙළක් අවශ්‍යයි. එය ඉක්මනට ක්‍රියාත්මක කළ යුතුයි.අද කෘෂිකර්මයට ශ්‍රමික හිඟයක් තිබෙනවා. ඒකට විකල්පයක් තමයි ඔය භූතයා සුනාමි වැනි මැෂින්. නමුත් ඒවායින් වී අපතේ යන බව පවසනවා. ඒ පිළිබඳව අපි අවධානය යොමු කළ යුතුයි. පිටරට මැෂින් වෙනුවට අපේ මැෂින් නිපදවා අපිට ඒ මුදල මෙරට රඳවා ගත යුතුයි” අප්පුහාමි මහතා පවසයි.අපිට දැන් වී ඕනතරම් තිබෙනවා. ඒත් පාන් බහුලව පාවිච්චි කරනවා. හාල් හා හාල් මිශ්‍ර ආහාර තව ජනප්‍රිය කරන්න රජය පියවර ගත යුතු යි. පාන් පිටි බද්ද වැඩි කළ යුතුයි.තරුණ පරපුර ගොවිතැනින් ඈත් වෙන එක වළක්වන්න ඕනෑ. ඒක එහෙම වෙන්න දෙන්න බැහැ. අපි අපිට අවශ්‍ය ආහාර හදා ගත යුතුයි. තරුණ පරපුරට ඉක්මනට ආදායම දෙන කෘෂි තාක්ෂණික ක්‍රම කියා දිය යුතුයි.අද බීජ ඉල්ලුම ම සපුරන්නේ නැහැ. ඒ බීජ ප්‍රමිතියකින් යුතුව නිපදවා ගැනීම කළ යුතුයි. මහ ඉලුප්පල්ලම බීජ පර්යේෂණායතනයේ වගේ ඒවායේ උදව් ඇතිව ප්‍රමිතියෙන් යුත් බීජ සකස් කර ගැනීමට කටයුතු කරන්න පුළුවන්. ඒ වගේ ම අද අපිට පිටරටින් ලැබෙන බීජ පිළිබඳ ලොකු ප්‍රශ්නයක් තිබෙනවා. අද කෘෂිකර්ම දෙපාර්තමේන්තුවෙන් අනුමත දෙමුහුන් බීජ පවා කන්න දෙකකට වඩා නියම අස්වැන්න ලබාදෙන්නේ නැහැ.ඒ පිළිබඳව කෘෂිකර්ම දෙපාර්තමේන්තුව අවධානය යොමු කළ යුතුයි.මේ අනුව බලන විට ගොවිතැන එදත් අදත් ලාභදායි ජීවන වෘත්තියකි. එය රැකගෙන ඉදිරියට ගියේ නැත්නම් රටට බරකි. ඒ පිළිබඳව රටේ තරුණ පරපුර මෙන් ම ප්‍රතිපත්ති සම්පාදකයන් ද අවධානය යොමු කළ යුතුයි. එවිට තමයි අපිට පිටරට උදව් නැතිව රට ස්වයංපෝෂිත කරන්න පුළුවන්. අත හෙල්ලුවොත් කට හොල්ලන්න පුළුවන්. කම්මැලිකමට හැමෝම ගෙවල්වලට වෙලා වී මිල අඩුයි එළවළු මිල අඩුයි කියලා වගා නොකර සිටියොත් ඉදිරියේදී ආහාර හිඟයක් පවා ඇතිවෙන්න පුළුවන්. මහවැලි මහ ගොවි අප්පුහාමි මහතා පැවසුවේ අනාගතයේ රට ඉදිරියේ ඇති අභියෝගයක් ද පෙන්වා දෙමිනි.නිහාල් පී. අබේසිංහසේයාරූ - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=as1205202</link>
    <topic>අනුන් පාගා දැමීමට යෑමෙන් අයහපතක් වන්නේ තමාටමය</topic>
    <author>සාකච්ඡා කෙළේ</author>
    <content>අනුන් පාගා දැමීමට යෑමෙන් අයහපතක් වන්නේ තමාටමයකොළඹ 07 සේරුවිල බෞද්ධ මධ්‍යස්ථානාධිපති,ශාන්ති පදනමේ, නිර්මාතෘකොටපොල අමරකිත්ති හිමිපසුබිම් කතාවසැවැත්නුවර පණ්ඩුපුර නම් ගමෙකි. එහි විසූ එක් මිනිසෙක් කිසියම් වුවමනාවකට සැවැත්නුවර බලා යන්නේ අචිරවතී ගංගාව සමීපයට පැමිණෙන්නේ ය. එහි තිබී කැස්බෑ බිත්තර කිහිපයක් ද රැගෙන සැවැත් නුවරට ගොස් ඒවා උයා පිහා කන වෙලාවේ අසල හුන් දැරියකට ද දුන්නේ ය. කැසුබ් බිත්තර කෑ ඒ දැරිය කෙරෙහි රස තෘෂ්ණාවක් ඇති විය. ඉන්මතු වෙනත් කිසිවක් කෑමට ඈ ප්‍රිය නොවූවා ය. කැසුබ් බිත්තරම ඉල්ලා සිටියා ය.දැරිය ගේ මවට ඒවා සොයා ගැනීම අපහසු නිසා උපායක් සිතා අසල නිවෙසක හුන් කිකිළිය ගේ බිත්තර උයා දුන්නා ය. දැරිය ද දිගින් දිගටම බිත්තර ඉල් වූ බැවින් මව ද ඒවා දිගින් දිගටම දුන්නා ය. මේ නිසා දිනපතා ම කිකිළියට බිත්තර අහිමි වීය. ඒ ගැන කිකිළිය අවධානයෙන් සිටි බව බණ පොතේ සඳහන් ය.දරුවන් බිහි කිරීමට නොහැකි වීම නිසා ඒ කිකිළිය ගේ සිතේ දැඩි තරහවක් ඇති වුණි. ඒ වෛරී සිතෙන් මියගිය කිකිළිය ඒ ගෙදරම බැළලියකව උපන්නා ය. බිත්තර කෑ දැරිය ද මිය ගොස් කිකිළියකව උපන්නා ය. ඉදින් කිකිළිය දමන හැම බිජුවක් ම බැළලිය කා දැමුවා ය.කිකිළිය බැළලිය සමඟ වෛර බැන්දා ය. එසේ බැඳගත් වෛරයෙන් මිය ගොස් දිවි දෙනකව උපන්නා ය. බැළලිය ද මිය ගොස් මුවදෙනකව ඉපදුණා ය. එවර ද මුව දෙනගේ පැටවුන් දිවි දෙන කා දැමුවා ය.මෙසේ බවයෙන් බවය ඉපදෙමින්, මැරෙමින් එකිනෙකා ගේ පැටවුන් කා දමමින් ඔවුනොවුන් ගෙන් පළි ගන්නේ සිත උපන් දැඩි වෛරී චේතනාව හේතුවෙනි. මේ වෛරය සන්සිඳවීමේ අවස්ථාව උදාවන්නේ සැවැත්නුවර දී බුදු රජාණන් වහන්සේ හමුවේ දී ය.එකල මේ දෙදෙනාගෙන් එකියක යකින්නකි. අනෙක් තැනැත්තිය මිනිස් දුවකි. යකින්නිය මිනිස් දුව ගේ දරුවන් විනාශ කරන්නට දැරූ උත්සාහයේ දී තථාගතයන් වහන්සේ මේ දෙදෙනාට කරුණු පැහැදිලි කර දුන්හ.මේ කතා පුවතින් අපගේ අවධානය යොමු කරවන්නේ තමා ගේ සුව කැමැතිව, තමාගේ සැප කැමැතිව අනෙක් අය පිළිබඳ වෛරයෙන් ක්‍රියා කරනවා නම් එයින් තමන්ටත්, අනුන්ටත් යහපතක් වන්නේ නැත යන පණිවුඩයටයි.මෙවර ‘ධම්ම පදයෙන් ජීවිතයට’ මාතෘකා වූ ගාථා රත්නයෙන් අර්ථවත් කැරෙන්නේ ඒ අදහසයි.තමන්ටත්, අනුන්ටත් දුකම ගෙන දෙන්නා වූ වෛරය නිමාවට පත් කළ හැකි වන්නේ වෛරයෙන් නොව අවෛරයෙනි. එය සනාතන දහමකි. එනම් දිගුකාලීනව පැවැති, පවතින්නා වූ ධර්මතාවයකි. වෛරයෙන් සිත ගිනියම් වන්නට බරපතළ සිදුවීම් ම ඇවැසි නොවේ. අඹුදරුවන් අතර සහෝදර සහෝදරියන් ඥාති හිත මිතුරන් අතර ඇතිවන ඉතා සුළු ප්‍රශ්න පවා දුරදිග ගොස් එකිනෙකා නො දැනීම සිතෙහි වෛරය ගොඩනැඟේ. මේ පිළිබඳව අවධියෙන් සිට සිතෙහි හට ගන්නා වෛරය අවසන් කර ගැනීමට තම තමා විසින් ම මානසික මෙහෙයුමක් ඇති කරගත යුතු වන්නේ එහෙයිනි. ඥානවන්ත පුද්ගලයා ක්‍රියා කරන්නේ ඒ ආකාරයටය.ඒ මානසික මෙහෙයුමේ දී සිතෙහි මෛත්‍රිය උපදවා ගැනීමට උත්සාහ ගත යුතු ය. කෙනෙක් තවත් කෙනෙක් ගැන වෛරය ඇති කර ගන්නේ වැරදි කල්පනාව හේතුවෙනි. වැරදි මෙනෙහි කිරීම හේතුවෙනි. එසේ මිනිස් සිතේ වෛරය ඇතිවීම ස්වාභාවික ය. ඒ ඒ සිදුවීම් පිළිබඳ ඒ ඒ අය ගේ කල්පනා කිරීමේ රටාව එහි දී ප්‍රධාන වේ. එහෙත් යම් සිදුවීමක් පිළිබඳව නිවැරැදිව සිතන්නට හැකිනම් එහි ප්‍රතිඵලයක් ලෙස වෛරය වෙනුවට මෛත්‍රිය උපදවා ගත හැකි ය.තවත් පුද්ගලයකු විසින් තමන්ට වරදක් කරන ලද අවස්ථාවේ ඒ පුද්ගලයාට සමාව දිය හැකි ආකාරයට කරුණු ගොනු කරගත හැකි නම් එතැන වෛරය වෙනුවට මෛත්‍රිය ගොඩනැඟේ. දෙපිරිසම නිවීමට පත්වේ.ආවේගශීලී බව අඩුකර ගැනීම මෙහිදී ඉතා වැදගත් වේ. සිත උපන් තරහව පාලනය කර ගත නොහී වෛරයෙන් යුතුව අනෙක් පුද්ගලයා යටපත් කරන්නට, පාගා දමන්නට, පීඩාවට පත් කරන්නට කිසි විටෙකත් කල්පනා නොකළ යුතු ය. එසේ කටයුතු කරන්නට යෑමෙන් අයහපතක් සිදු වන්නේ ද තමන්ටම වන බැවිනි.කිසිවෙක් ඔබට වරදක් කළේ නම් මෙසේ සිහිපත් කරන්න.“ඔහුට තරහව පාලනය කරගන්නට නොහැකි වන්නට ඇත.”“කවුරුන් හෝ ඔහු නොමඟ යවා ඇත.” “ඔහුගේ සිත පුහුණු නොකළ, දමනය නොකළ සිතකි. මේ වරද කරන්නට ඇත්තේ ඒ නිසා ය.”මේ ආදී වශයෙන් සංවේදීව සිතන්නට පුරුදු වෙනවා නම් අප කෙරෙන් වෛරී සිතිවිලි දුරු කිරීම අපහසු නොවන්නේ ය.මේ ජීවිතයේදී අප හැම අතින් වැරදි සිදුවීමට පුළුවන. සිතිවිලි ක්‍රියා කරන්නේ එකිනෙකාගෙන් එකිනෙකාට වෙනස් වන අයුරිනි. කෙනෙකු ගේ සිත පොහොසත් ය. තවත් කෙනකු ගේ සිත දිළිඳු ය. වැරදි අදහස් පහළ වන්නේ දුප්පත් ලෙස සිතන පුද්ගලයාගේ සිතෙහි ය.සිතිවිලි පෝෂණය කරගන්නට වෙහෙසිය යුතු වන්නේ එහෙයිනි. තථාගතයන් වහන්සේ ඒ සඳහා අපට මඟ පෙන්වා දී ඇත.මෙහිදී අප හොඳින් සිහියේ රඳවා ගත යුතු කරුණක් තිබේ. එනම් අප ගොඩනඟන, පුරුදු පුහුණු කරන සිතිවිලි බවයෙන් බවයට ගෙනයන බව ය.අප ඒ කිසිත් මඟ හැර යන්නේ නැත. ඒ අනුව දානය පුරුදු කළ පුද්ගලයා ඒ පුරුද්ද ඊළඟ බවයට ද ගෙන යයි. ඥානය පුරුදු කළ තැනැත්තා ඊළඟ බවයේ ද ඥානවන්තය. ඉවසීම, ක්‍රෝධය, වෛරය ඈ සිතිවිලි ද මෙසේම ය.අප අතර වෙසෙන සමීපතමයන් කිහිපදෙනකු ගැන විමසමු. මේ ආකාරයට ඒ ඒ පුද්ගලයාගේ චරිත එකිනෙකට වෙනස් බව තේරුම් ගැනීම අපහසු නැත.දස පාරමී ධර්මතා අපට උගන්වන්නේ ද මේ පාඩමයි. බෝසතාණන් වහන්සේ එම ධර්මතා දිගින් දිගටම පුරුදු පුහුණු කරගෙන ආ ආකාරය බෝසත් චරිතයේ සඳහන් ය.අප මහ බෝධිසත්ත්වයන් වහන්සේ සම්බුදු පදවිය සඳහා සාර සංඛ්‍ය කල්ප ලක්ෂයක් මුළුල්ලේ අප්‍රතිහත ධෛර්යයෙන් පුරන ලද පාරමී ධර්මයන්ගෙන් පරිත්‍යාගය, විනය ගරුක බව (සංවර බව) ප්‍රඥාව වීර්යය, අධිෂ්ඨානය, ඉවසීම, මෛත්‍රිය, අන්තවාදී නොවීම හා සත්‍යවාදී බව ආදී උත්තරීතර ගුණාංග රාශියක් පිළිබිඹු වෙයි.පාරමී ධර්මයන් ගේ මුල්තැන හිමි වන්නේ දාන පාරමිතාවටය. බෝසතාණන් වහන්සේ විසින් බුදු බව ප්‍රාර්ථනා කරමින් ඉතා නිර්ලෝභීව දාන පාරමිතාව පිරූ අයුරු, අප කොතෙකුත් අසා ඇත්තෙමු. ජාතක පොතේ එන වෙස්සන්තර ජාතකය, අකිත්ති ජාතකය, සංඛ ජාතකය, කුරු ධර්ම මහාසුදස්සන, සිවිරිජ වැනි ජාතක කතා එහි දී ප්‍රධාන වේ.දානය පුරුදු පුහුණු කළ යුතු ආකාරය, එසේ පුරුදු පුහුණු කිරීමෙන් සසර පුරා ඒ යහපත් ගුණාංග අප කෙරෙන් ඉස්මතු වන ආකාරය මේ කතා පුවත්වලින් මනාව විස්තර කැරේ.පාරමී ධර්ම අතර මෛත්‍රී පාරමිතාව ද සුවිශේෂී වේ. තමන්ගේ මෙන් ම අනුන් ගේ ද යහපත, දියුණුව අපේක්ෂා කිරීමේ ස්වභාවය ඉන් පිළිබිඹු වේ. මෛත්‍රිය පුරුදු කරන පුද්ගලයා සතුරු, මිතුරු, සතුරු ද නොවන, මිතුරු ද නොවන අය දෙස බලන්නේ මධ්‍යස්ථ සිතිනි. මෙත් සිතිවිලි පුරුදු පුහුණු නොකළ පුද්ගලයකුට එසේ අනුන් ගේ දියුණුව, සැපත බලා සිටිය නොහැකිය. ඔබ අතර ජීවත්වන අය ගේ චරිත විමර්ශනය කිරීමෙන් එය අවබෝධ කර ගැනීම අපහසු නොවේ. අනුන් ගේ දියුණුවේදී දැවි දැවී, තැවි තැවී ජීවත්වන අය එහි දී ඔබට කොතෙකුත් හමු වනු ඇත.බෝධි සත්ත්වයන් වහන්සේ මෛත්‍රී පාරමිතාව පූරණය කළ අයුරු සාම ජාතකය, සුවණ්ණ සාම, ඒකරාජ, චුල්ලධම්මපාල ආදී ජාතක කතාවන්ගෙන් විස්තර කැරේ.සාම ජාතකයේ දී තම අන්ධ මවුපියන්ට උපස්ථාන කරන සාම කුමාරයා තමන් පසුපස එන වන මෘගාදීන්ට ද මෛත්‍රී සිතින් උපකාර කළේය. තමන්ට දුනු හීයෙන් විදින ලද පිළියක් රජු කෙරෙහි ද වෛර නොකොට මෛත්‍රිය වැඩු ආකාරය ඒ කතා පුවතින් විස්තර කැරේ.බුදු, පසේබුදු, මහරහත් යන ත්‍රිවිධ බෝධිය අපේක්ෂාවෙන් මේ මහා සංසාර සාගරයෙන් එතෙර වීමට බලාපොරොත්තු වන ඕනෑම කෙනෙක් දස පාරමී ධර්ම පුරුදු පුහුණු කළ යුතු ම ය. අප ගේ ජීවිතයේ සාර්ථක බව අත්පත් කර ගැනීම පිණිස, මතු උපදින හැම බවයක දී ම ඒ ගුණාංග අප කෙරෙන් ඉස්මතු වීම පිණිස මේ ගුණාංග පුහුණු කළ යුතුය. ශ්‍රේෂ්ඨ මිනිසුන් ලෙස ;ම් සමාජයේ ජීවත් වීමට හැකි වන්නේ, දුර්ලභව ලැබුවා වූ මිනිසත්කමින් උපරීම ප්‍රයෝජන අත්පත් කරගත්තා වන්නේ එවිටය. ඒ හැර අයහපතම පුරුදු කරනවා නම්, තමන්ටත් සමාජයටත් වරදක් ම වන ලෙස ජීවත්වනවා නම් එහි ප්‍රතිඵල බවයෙන් බවය තමන් පසුපස එන බව ද අමතක නොකළ යුතුය.සාකච්ඡා කෙළේරමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=as1205203</link>
    <topic>‘පුංචි පත්තිනි හාමුදුරුවො’ අමුඩෙ ගහගෙන බයිසිකලයෙන් නගරෙටත් ආවා</topic>
    <author>උපාලි සමරසිංහ</author>
    <content>‘පුංචි පත්තිනි හාමුදුරුවො’ අමුඩෙ ගහගෙන බයිසිකලයෙන් නගරෙටත් ආවාසසඳ සසඳ දිය පල්ලේ තිබෙයි අල සසඳ සසඳ දිය මතුපිට තිබෙයි කොළ වැස්සට පිනි බබා මෝරන කැකුළු මල මස්ටකයින්ට මුතු කුඩයකි නෙළුම් මලනිර්ව්‍යාජ ගැමි කවියකුගේ හෘද ස්පන්දනය කැටපත් කළ මේ ජනගායනාව ඔබට මතකද? මෙවන් සුවහසක් ජන ගී රාව නැගූ ඒ රසවත් ගැමියා සොයා මම ඉකුත්දා හොරණ පුරවරයෙන් එපිට උඩුව ගමට ගියෙමි. ඇත්තටම ඔහුගේ ඇතැම් ගීයක එන පාළුසොහොන් පිටි, කඳුවැටි, ඕවිටි, රබර් වතු පසුකැර උඩුවට ගිය මේ ගමන කොන්ක්‍රීට් වනාන්තරයෙන් එපිට ගහකොළින් පිරි, ඇළ දොළ කුඹුරු ආදියෙන් පෝෂිත සුන්දර ගමක ආස්වාදය අපට ළං කරවන්නක් ම වීය.වවුලගල කඳු යාය පිස හමන සුළඟ සුවදායකය. ගමට ඇතුළු වූ වහාම බටහිර පැත්තට වන්නට රූස්ස වන ගහනයෙන් පිරි මඩකඩ කන්ද ගම රකිනා මහා අදෘෂ්‍ය දේවතාවකු මෙන් මට පෙනෙයි. නැඟෙනහිර දෙසින් දිස්වන සුන්දර නාගල කන්දත් පන්සල් කන්දත් ඒ දේවතාවාගේ පරිවාර යෝධයන් වැන්න. රයිගම් කෝරලයේ කුඹුකේ පත්තුව නමින් නම්වරලත් මේ උඩුව උඩවැව යන්නෙන් බිඳී ආවකි. ගම මැදට වන්නට පිහිටි උඩවැව අද නිල්වන් කෙත්යායකි. කලකට පෙරාතුව බිඳී ගිය උඩවැව වෑකන්ද දෙස මම බලා සිටියෙමි.මේ ජනශ්‍රැති පර්යේෂකයා, සෞන්දර්යවේදියා මහා ගැමියා ගුරුවරයා රයිගම් පුරවරයේ සේසතයි. ඒ රෝහණ බැද්දගේය. සැබැවින්ම ඔහුගේ පෞරුෂ්‍යය නිර්මාණය කළේ පන්සල හා කුඹුරයි. ලෝකයේ මහා ශ්‍රේෂ්ඨයන් බිහිකරනුයේ හිරුගේ රැස් හා මවගෙ කිරිවලින් බව අසා ඇති මට පරිපූර්ණ ගැමියකු බිහිකිරීමට පන්සල හා කුඹුර බලපෑ හැටි හොඳින් ම මෙහිදී ප්‍රත්‍යක්‍ෂ වෙයි. දැන් ඔහුට වයස අවුරුදු 76 කි.මම මීට අවුරුදු 70 ක පමණ පෙර අතීතයට එබී මෙගමේ මිනුවන්වෙල කුඹුරු තීරයේ ගොයම් කයියකට සහභාගී වෙමි.ඉනි වේල්ල දිගේ සරොම් කොටයක් ඇඳගත් උඩුකය හෙළුවෙන් තබාගෙන ගමන් කරන පුංචි කොලු ගැටයෙකි. ඔහු අත සුරුවම් පිහි පොඩියකි. ගොයම් කවියේ පදයට ඔහුගේ දෙතොළඟද මිමිණෙයි. අනතුරුව සරොම් පොඩිය කැහැපට ගසාගත් කොලු ගැටයා ගොයම් කැපූ කුඹුරේ ඉපනැලි අතරට පා පොඩි ඔබයි.ඔහුගේ ඇස් දීප්තිමත්ය. හාත්පස සිසාරා ගිය ඒ ඇස සරුවට පිපුණු ඉපනැල්ලක් තෝරා ගනී. ගතවූයේ නිමේෂයකි. එයින් පොඩි එකා නළාවක් සාදාගෙන පිඹී.එක සීරුවට ගොයම් කයියෙන් නැගෙන තාල අනු රූ තබා ඉපනැල්ලෙන් සැදු නළා පොඩියෙන් රිද්මයක් නඟන මේ පැටියා දැක ගොවි මහතෙක් “කාගෙද බං මේ පොඩ්ඩා” යි ළඟ සිටියකුගෙන් අසයි.මේ අපේ නෝමිස් මාමාගේ පුතා රෝහණ නේ... ඔහු කියයි.රෝහණ කොලුවා නිර්මාණශීලීය. තනියම සිතන්නට හැකි පොඩ්ඩෙකි. ඊළඟට ඔහු තරමක් උස්ව වැඩෙන විට බට පඳුරකට ළංවී එහි පුරුකක් පිහියකින් අතුල්ලා බිඳ ගනියි. බට පුරුක පිහියෙන්ම පෙරන් ගා කුරුට්ට ඉවත් කරයි. යකඩ කූරක් ලිපට ඔබා රත්කරගෙන බට නළාවකට සුදුසු අන්දමට හිල් විදගනී. විදින විදින හිලක් පාසා ඔහු නළාව පිඹියි. සමවයසේ කොල්ලෝ රෝහණ ළඟ තප්පලම් ගසා ඔහු කරන දෑ බලා සිටිති.පන්සලේ සිහින් පිරිත් හඬද, දොළේ ජලදහර ගලන මියුරු හඬද සිහින් මදනල වෙල්යාය සිසාරා නඟන කෙඳිරිය ද අසා සිටින කොලු පොඩ්ඩා ඒවා වස්දඬු රාවයට නඟන්නට උත්සාහ ගනී. ඒත් සොබාදහමේ නාදය ඔහුට අල්ලා ගත නොහැක. එය හරිහැටි කරන්නට මහා සංගීතඥයකුට මිස වෙනත් කවරකුටවත් බැරි බව තේරුම් ගනී. එහෙත් ඒ ඇළ දොළේ කමතේ, වෙල් එළියේ කතාබහ ඒ හඬ පෞරුෂය තියුණු කරයි. මම කවදා හෝ ජන ගී නාදය හා මුසු සොබාව ධර්මය ගයමි. එසේ ම සංගීතයට මුසු කරම් යැයි හේ තරයේ ම සිතයි.මා එසේ කීවේ මීට අවුරුදු 60 – 70 කට පෙර ගමේ රෝහණ කොලු පොඩ්ඩා සිතූ හැටිය. දැන් ඔහු වියපත් මිනිසෙකි. මම රෝහණයන් විමසමි.අපි බැද්දගේ පරම්පරාවේ ඈයො. අද මේ ගමේ බොහෝ වැඩිහිටි වියතුන් නැති තරම්. අපේ පරම්පරාවේ සියල්ලෝ ම විවිධ දස්කම් දක්වන ලද අය වුණත් ඔක්කො ම ගොවියො. උඩුව ශි‍්‍ර නාරායන ගලපිටඋඩ පත්තිනි දේවාලෙ කපු පරම්පරාවට මාත් අයිතියි. පීතර කපු මහත්මයාගෙන් අපේ කපු පරම්පරාව ආරම්භ වන්නේ.ඔබ කපු පරම්පරාවෙ ඇත්තෙක් වුණාට ජන සංගීතය පැත්තටයි වැඩි කැමැත්ත. මම අසමි.”ගුරුවරයෙක් ලෙස රක්‍ෂාව කරන්ට ගත්තාම මා ඒවායින් ඉවත් වුණා. නැත්නම් පිරිතක්, පින්කම් පොළක්, තොයිලයක්, නැටුමක්, අඩහැරයක් මා අත්හැරියේ නෑ. ඒ තමයි මගේ හුස්ම පොද.””ජන සංගීතයට මගේ මූලික අධ්‍යාපනය සකස් කළේ මා උපන් මේ උඩුව ගම්මානයයි. හැම අවුරුද්දෙම ගමේ දේවාල භූමියේ තිබෙන ‘ගම් මඩුව‘ කුඩා කාලේ පටන්ම මගේ ජීවිතය හා බැඳුණු කලා සංදර්ශනයක්. එහිදි බෙර වාදන ශිල්පය හා ගායනාක්‍රම ගැන මා තුළ කුහුලක් හා ප්‍රතිභාවක් ඇති වුණා.”පහතරට අත් රබන් වාදන ශිල්පය මහා රබන් වාදනයත් මා ඉගෙන ගත්තේ අපේ ගේ ඉදිරිපස හවසට රැස්වූ වැඩිහිටි කණ්ඩායමට එක්වීමෙන්. ගමේ කෝලම් කුට්ටමක් තිබුණා. ඒ කණ්ඩායමටත් කවි නාඩගමටත් මං පුංචි කාලේ ඉඳන් ම රංගනයෙන් ද එක්වුණා.””අපේ අත්තා පීතර කපු මහත්තයා මහා විශ්වකර්ම වැඩ කරලා තියෙනවා. ලෙඩෙක් ආවාම එයා අත ගාලා තෙල් සාත්තුවක් කළත් ඇති. දැඩි මුණ්ඩ දෙවියන් වෙනුවෙන් කරන වාහල නැටුමට පාන්දර ජාමේ ආතා නටන හැටි මං බලා හිටියා. දවසක් ගිනි පාගන වෙලාවක අභියෝගයකට අත දරුවෙක් වඩාගෙන ගිනි පාගලත් තියෙනවා. මේවා හා බස්තියන් මාමාගේ අවුරුදු කතුරු ඔන්චිල්ලා මගේ රස මනස වැඩුවා කියන්ට පුළුවන්.”උඩුව යන නම සැදුණේ උඩවැව යන අරුතින් බව මම පෙරදී ලියුවෙමි. ගම්මන්පිල වැව, රෙමුණ වැව, උයන්වත්ත වැව වැනි මේ රයිගම් කෝරලය හැඩකරන තවත් වැව් කීපයකි. මේ වැව් පිටිවල සුන්දරත්වය ද ඔහුගේ රස කුහුල තියුණු කරයි.රයිගම් බණ්ඩාරයන්ගේ කුමාරියක් දරුණු කුෂ්ඨ රෝගයක් හේතුවෙන් සඟවාගෙන බෙහෙත් කළේ මේ ගමේ ඉහත්තාවේ ඇති වනහාමිගෙ කන්ද උඩදීය. ඒ ස්ථානය වනහාමිගෙ ගල යනුවෙන් ද ගැමියෝ වහරති. මෙයින් ගව් කීපයක් දුරින් ‘කුමරුන් පැන්න ගල’ නම් තවත් ස්ථානයක් ද තිබේ.අපේ ජන කතා ජන ගැමි වහර එක් එක් කෝරලයේ එක් එක් ආකාරයට විග්‍රහ වී තිබුණත් මේ කතාවල ප්‍රධාන අර්ථය කුළු ගන්වන්නේ එකක්මය. යුදය පැරැදී එන බැව් සිතා සුදු කොඩිය ළෙලවමින් පැමිණි පිරිස් දැක කුමරුන් ගලෙන් පැන්නා යැයි කියැවෙන ජන කතාව මේ ගමේ ද ප්‍රකටය.”ඉස්සර අපේ ගමේ අත් රබන්කාරයො හා මහ රබන්කාරයො හිටියා. අද මේ පරපුරුවල ඒ නිර්මාණ දන්නා අය නෑ. පහතරට නැටුමට දක්‍ෂ අය හිටියා. රබන් කරකවා උඩ දමා වේවැලට අල්ලන රබන්කාරයො හිටියෙ මෙහෙ.” බැද්දගේ මගේ කුහුල වඩවා කියයි.එදා මනාලියො පිටගමකින් මෙගමට කැන්දාගෙන ආවෙ රබන් කණ්ඩායම් පෙරටුව ගිහින්. අත් රබානෙ වෙනම ශිල්ප තියෙනවා. මහරබාන අවුරුද්දටත් මංගල්ල අවස්ථාවටත් තමයි එළියට ගන්නේ. අත්මාරු පද ගහමින් මේ අය කියන පද හරිම මිහිරියි. මගෙ බිරින්ඳෑවත් කැස්බෑවෙන් එක්ක ආවෙ රබන් කණ්ඩායම් පෙරටුකරගෙන...අත්මාරු පදයක් කියමුද?... ඔහු අසයි. මම ද හිස වනමි. තුනුරුවනින් වරම්ගෙන ඔවුන් බොහෝ විට අත් මාරු පදවලට ගයන්නේ ජාතක කතා හෝ වෙනත් බණ කතා ආශි‍්‍රත කවි පදය. රෝහණයන් ගැයූ මේ පදවැලේ තිබුණේ ගුත්තිල – මූසිල කතාවයි. මා ඉන් කීපයක් පමණක් එලෙසම ඔබට ලියමි.උඩුව ගමේ මිනිස්සු වැඩට රුසියෝ වෙති. වඩු බාස් ද කම්මල්කරුවාද, පෙදරේරුවාද වෙනස් ඕනෑම වෘත්තියක යෙදෙන්නන්ද අවසානයේ ගොවියෝ ම වෙති. කුඹුර, බැත, කෙත, නියර ඔවුන්ට හොඳින් හුරුය. පුරුදු ය. මේ ගමේ එදා ජීවන රටා හඳුනා ගැනීමට මා රෝහණයන්ගේ හඬ නැවත අවදි කරමි.”අපේ අම්මත් අවුරුදු 99 ක් ජීවත් වුණා. අම්මා එලිසාහාමි. අවුරුදු 90 වෙලත් උදැල්ලෙන් පොළව කෙටු ගැහැනියක්. බටුමිරිස් හා තවත් නොයෙක් ගොවිකම් කළා. ඒ කාලෙ සල්ලි ප්‍රධාන නෑ. ගම පුරාම තිබුණෙ බඩු හුවමාරු ක්‍රමය.අවුරුද්ද ළඟ එනකොට ගමට පිටින් එන ප්‍රධාන අමුත්තා තමයි වළං කත්කාරයා. කත් ලීය කරේ තියන් සිනහ මුසුව එන ඒ මනුස්සයා නැවුම් වළං ගමේ ගෙවල්වලට දීගෙන යනවා. ඊළඟට එයා එන්නෙ කිරි වැදුණ ගොයම කැපෙන කාලෙට මලු දෙකක් අරගෙන. මිනිස්සු වළං හිලව්වටත් එක්ක වී ටිකක් දෙනවා.ඊළඟට රෙදි නැන්දා එනවා. එයත් ගන්නේ වී විතරයි. දෙන්නෙත් ඒවා. ඊළඟට මනිබඩු වෙළෙන්ඳා. ගමේ ගැහැනු නොයෙක් වළලු, ආයිත්තම් ආදිය ගන්න පන්සලේ වස් පින්කම් කාලෙට බලාන ඉන්නවා. වස් පින්කම් කාලෙට අමතරව මනිබඩු වෙළෙන්ඳා ගමට එන්නෙ අවුරුද්දට විතරයි. “රෙදීයප්” කියාගෙන කෑ ගහන චීනෙක් එනවා රෙදි වෙළෙඳාමට. එයාටත් ලැබෙන්නේ සල්ලිවලට වඩා වී. දුම්කොළ මිටියක් බයිසිකලයේ බැඳගෙන එන වෙළෙන්දන් එනවා.මට මතකයි මං කුඹුරේ වැඩ කරමින් ඉන්නකොට දුම්කොළ නැතිවුණාම බයිසිකලෙන් හොරණ ටවුමට යනවා. හැතැප්ම පහක් මං මේ විදියට යන්නේ අමුඩය පිටින්මයි. ටවුමෙ දුම්කොළ කඩයට මේ විදියට ආවත් එදා ඒක ප්‍රශ්නයක් නෑ. ඊළඟට විරිදුකාරයා ගමට එනවා. ඊළඟට රොඩී මිනිහා. මේ විදියට අපේ ගමට අලුත් අවුරුද්දට එන චරිත තියෙනවා. මේ අය අතර මට වැඩියෙන්ම හිතට ඇල්ලුවෙ බටගොඩපිස්සා බටගොඩ කියන ගමේ මහණ වෙලා කලින් හිටපු කෙනෙක්. රාහුල හාමුදුරුවන්ගෙ සැලළිහිණියේ කවි මිනිහට කට පාඩම්. එයා කපු පරම්පරාවෙ කෙනෙක් නිසා මට කතා කළේ පුංචි පත්තිනි හාමුදුරුවො කියලයි. මිනිහගෙ කවිවල සමුද්‍ර ඝෝෂ විරිත හරියට ම තිබුණා. එහෙම ගැමියෙක් මට හමු වී නෑ.ගමේ චරිත හා බස්තියන් මාමා, කතුරු ඔන්චිල්ලාවේ කවිලබන සතියේ කියවමුඋපාලි සමරසිංහඡායා -සුදම් ගුණසිංහකර්තෘට ලියන්න | මුද්‍රණය සඳහා</content>
  </post></root>