<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2013</year>
      <month>11</month>
      <day>05</day>
    </date>
    <link>http://www.dinamina.lk/2013/11/05/_art.asp?fn=s1311051</link>
    <topic>කළුතර පසුකොට කොළඹ කොල්ලෝ ඉහළට</topic>
    <author>ප්‍රින්ස් ගුණසේකර</author>
    <content>ඩයලොග් චැම්පියන් ලීග් පාපන්දු තරගාවලියේ 'ඒ' කාණ්ඩයේ මෙතෙක් ඉදිරියෙන් සිටි කළුතර බ්ලූස්ටාර් පසුකරමින් කොළඹ ක්‍රීඩා සමාජය ඉහළටම පැමිණෙයි.කොළඹ ක්‍රීඩා සමාජය හා රත්නම් ක්‍රීඩා සමාජය නිමාවූ සති අන්තයේ ජයග්‍රහණ වාර්තා කරමින් ලකුණු 34බැගින් ගෙන බ්ලූස්ටාර් ක්‍රීඩා සමාජය පසුකළ ද මෙතෙක් වාර්තා කර ඇති ගෝල් සංඛ්‍යාව අනුව කොළඹ ක්‍රීඩා සමාජය පෙරමුණ ගත්තේය.කොළඹ ක්‍රීඩා සමාජය මෙතෙක් සහභාගි වූ තරග 16කදී ගෝල් 44ක් වාර්තාකොට වැඩි ගෞරව දිනා සිටින අතර තවත් තරග දෙකක් ඉතිරිව ඇත.මේ තරගාවලියේ 'බී' කාණ්ඩයේ යුද හමුදාව පෙරමුණේ පසුවන අතර අනුරාධපුර සොලිඩ් හා රිනවුන් සති අන්තයේ නිමාවූ තරග දෙකෙන් ජයගෙන ඉදිරියට පැමිණියේය. මෙතෙක් තෙවැනි ස්ථානයේ සිටි මීගමුව දොන් බොස්කෝ පිල ශ්‍රී ලංකා පොලිස් ක්‍රීඩා සමාජයට පරාජය වීම හේතුවෙන් සිවුවැනි ස්ථානයට වැටුණි.සති අන්තයේ බැද්දගාන ක්‍රීඩාංගණයේ නිමාවූ සෝන්ඩර්ස් - රත්නම් අතර තරගයේ පළමු භාගයේ දී ‍‍ගෝල් වාර්තා නොවූව ද 25වැනි මිනිත්තුවේ දී එම්.එම්.යෝගරාජා රත්නම් පිලට ජයග්‍රාහී ගෝලය එක් ක‍ළේය.වැලිසර දී නිමාවූ නාවික – කොළඹ ක්‍රීඩා සමාජය අතර තරගයේ ‍ගෝල් 4 -0ක ජයක් කොළඹ ක්‍රීඩා සමාජයට හිමිවිය. වැලිසර නාවික හමුදා පිටියේ දී පැවැති තරගයක මෙතෙක් කණ්ඩායමකින් වාර්තා වූ වැඩිම ගෝල් සංඛ්‍යාව ලෙස ද මෙය ඉතිහාසයට එක්විය. නාවික හමුදාව ඉතා ප්‍රබල කණ්ඩායමක් වූව ද කොළඹ ක්‍රීඩා සමාජයේ ධනුෂ්ක කුමාර 5වැනි මිනිත්තුවේ දී ගෝලයක් වාර්තා කරමින් පීඩනයක් එල්ල කළේය. 12වැනි මිනිත්තුවේ දී මිරාන් කනිෂ්ක තවත් ගෝලයක් ලැබූ අතර කැමරුන් ජාතික බී.දිමිත්‍රි 36වැනි හා 41වැනි මිනිත්තුවල දී ගෝල් දෙකක් වාර්තා කළේය.පොලිස් ක්‍රීඩා පිටියේ නිමාවූ පොලිස් - දොන් බොස්කෝ අතර තර‍ගයෙන් පොලිස් ක්‍රීඩා සමාජයේ ඩී.එස්.පතිරණ 42වැනි මිනිත්තුවේ දී ලබාගත් ගෝලයෙන් ජය හිමිවිය. තරගය ජය ගත්ත ද පොලිස් ක්‍රීඩා සමාජයට අවසන් වටයට පැමිණීමේ අවස්ථාවක් උදා නොවේ. පොලිස් ක්‍රීඩා සමාජය 'බී' කාණ්ඩයේ කණ්ඩායම් 10ක් අතරින් අවසන් ස්ථානයේ සිටී.රිනවුන් හා පෙලිකන්ස් අතර සිටිලීග් පිටියේ පැවැති තරගයෙන් ‍‍ගෝල් 6-2ක ජයක් රිනවුන් පිලට හිමිවිය.රිනවුන් වෙනුවෙන් මොහොමඩ් රිස්නි හා මොහොමඩ් ෆසාල් ගෝල් 2බැගින් රැස් කළ අතර මොහොමඩ් හකීම් හා ෆසූල් රහ්මාන් ගෝලය බැගින් වාර්තා කළහ. අනුරාධපුරයේ පැවැති සොලිඩ් - අප්කන්ට්‍රි ලයන්ස් අතර තරගයෙන් සොලිඩ් පිලට 2-0ක ජයක් හිමිවිය. පී.එස්.ප්‍රභාත් හා එල්.බී.අලි ගෝල් වාර්තා කළහ.කලුතර පාක් - නිව් යංග්ස් අතර තරගය ජය පරාජයෙන් තොරව නිමාවට පත්වෙද්දී මාතර සිටි හා නිගම්බු යූත් අතර තරගය අයහපත් කාලගුණික තත්ත්වය හේතුවෙන් අතහැර දැමීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>05</day>
    </date>
    <link>http://www.dinamina.lk/2013/11/05/_art.asp?fn=s1311052</link>
    <topic>ජාතික කනිෂ්ඨ නෙට්බෝල් කල් යයි‍</topic>
    <author>ප්‍රින්ස් ගුණසේකර</author>
    <content>ශ්‍රී ලංකාව නියෝජනය නොකළ නෙට්බෝල් ක්‍රීඩිකාවන් වෙනුවෙන් සංවර්ධන සංචිත නෙට්බෝල් තරගාවලියක් දෙසැම්බර් 21 -22 දිනවල ටොරින්ටන් ක්‍රීඩාංගණයේ පැවැත්වෙයි.මේ අලුත් නෙට්බෝල් තරගාවලිය පැවැත්වෙන හෙයින් ක්‍රීඩා සංගම්වල ඉල්ලීම මත ජාතික කනිෂ්ඨ නෙට්බෝල් ශූරතාවලිය කල් දැමීමට තීරණය වෙයි. ජාතික කනිෂ්ඨ නෙට්බෝල් තරගාවලිය මේ මාසය තුල පැවැත්වීමට දින නියමවී තිබුණි.සංවර්ධන සංචිත නෙට්බෝල් තරගාවලියට දිස්ත්‍රික් සංගම්වලින් කණ්ඩායම් 22ක් පමණ සහභාගී වන බව දැනට ස්ථීර කොට ඇත. මේ තරගාවලිය තුලින් නැගී එන නෙට්බෝල් ක්‍රීඩිකාවන් හඳුනා ගැනීමට හැකියාව ලැබෙනු ඇතැයි ශ්‍රී ලංකා නෙට්බෝල් සම්මේලනයේ විශ්වාසය වී තිබේ.ආසියානු මට්ටමේ රටවල් අතර පැවැත්වෙන සංවර්ධන සංචිත නෙට්බෝල් තරගාවලියට පෙර සූදානමක් ලෙස ද මෙය සැලකේ. මේ අතර ලබන සිකුරාදා නෙට්බෝල් විනිසුරුවරියන් දැනුවත් කිරීමේ විශේෂ වැඩමුලුවක් ද පැවැත්වීමට සම්මේලනය පියවර ගෙන ඇතැයි ‍ලේකම් ශ්‍යාමා කුරේ මහත්මිය සඳහන් කළාය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>05</day>
    </date>
    <link>http://www.dinamina.lk/2013/11/05/_art.asp?fn=s1311053</link>
    <topic>නිව්යෝක් මැරතන් කිරුළ කෙන්යාවට</topic>
    <author>නිව්යෝක් (ඒ.එෆ්.පී.)</author>
    <content>කිලෝමීටර් 42.2ක දුරකින් යුත් නිව්යෝක් මැරතන් තරගය පැය 2කුත්, මිනිත්තු 8ක් සහ තත්පර 24කින් නිමාකළ කෙන්යාවේ ජෙෆ්රි මුටායි පිරිමි ශූරතාවත්, පැය 2කුත්, මිනිත්තු 25ක් සහ තත්පර 7කින් තරගය නිමාකළ ප්‍රිස්කා ජෙප්ටෝ කාන්තා ශූරතාවත් දිනා ගත්හ.2011 වසරේ දී ද නිව්යෝක් මැරතන් කිරුළ දිනූ මුටායි මෙවර තරගයේ දී වැඩි අභියෝගයක් එල්ල නොවීම පිළිබඳ සතුට පළ කළේය. පිරිමි තරගයේ අනුශූරතාව ඉතියෝපියාවේ සෙගායේ කෙබඩිට හිමිවිය.43වැනි වරටත් පැවැති නිව්යෝක් මැරතන් තරගයට රටවල් 115ක් නියෝජනය කරමින් ක්‍රීඩක ක්‍රීඩිකාවෝ 48,000කට වැඩි සංඛ්‍යාවක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>05</day>
    </date>
    <link>http://www.dinamina.lk/2013/11/05/_art.asp?fn=s1311054</link>
    <topic>කුරුඳුවත්ත රාජකීයයට ඉනිමක ජයක්</topic>
    <author>උපනන්ද ජයසුන්දරමහනුවර ක්‍රීඩා විශේෂ</author>
    <content>ගම්පොල කුරුඳුවත්ත රාජකීය විදුහලේ වේගපන්දු යවන ක්‍රීඩක මධුෂාන් තිළිණ විශිෂ්ට කඩුලු ත්‍රිත්වයක් ලබා ගනිමින් අන්තර් පාසල් අවුරුදු 13න් පහළ තුන්වැනි කොටසේ ක්‍රිකට් තරගාවලියේ කිංග්ස්වුඩ් 'බී' පිලට එරෙහිව ඉනිමක හා ලකුණු 51ක ජයක් සිය කණ්ඩායමට හිමිකර දුන්නේය. කිංග්ස්වුඩ් දෙවැනි ඉනිම ලකුණු 7කට සීමාවූ අතර මධුෂාන් පන්දු 4කදී කඩුලු4ක් බිඳ දැමීම කැපී පෙනුණු සිදුවීමක් විය.ගම්පොල විගුලවත්ත ක්‍රීඩා පිටියේ පසුගියදා පැවැති මේ තරගයේ දි කිංග්ස්වුඩ් පිල පළමු ඉනිමට ලකුණු 32ක් රැස් කළ අතර දෙවැනි ඉනිම ලකුණු 7කට සීමාවිය. කුරුඳුවත්ත රාජකීය විදුහල් පිල පළමු ඉනිමට ලකුණු 90ක් ලබා ගත්තේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>05</day>
    </date>
    <link>http://www.dinamina.lk/2013/11/05/_art.asp?fn=s1311055</link>
    <topic>කැලණිය ගුරුකුලට පළමු ඉනිමේ ජයක්</topic>
    <author/>
    <content>අවුරුදු 19න් පහළ අන්තර් පාසල් ක්‍රිකට් තරගාවලියේ කැලණිය ගුරුකුල විදුහල හා රද්දොළුව ශ්‍රී පඤ්ඤානන්ද විදුහල අතර පැවැති තරගයෙන් පළමු ඉනිමේ ජයක් වාර්තා කිරිමට ගුරුකුල විදුහල් පිල සමත්විය.පඤ්ඤානන්ද ක්‍රීඩා පිටියේ පැවැති මේ තරගයේ දී ශ්‍රී පඤ්ඤානන්ද විදුහල් පිල සිය පළමු ඉනිමට ලකුණු 171ක් රැස් කළ අතර ගුරුකුල විදුහල් පිල පළමු ඉනිමේ දී ලකුණු 213ක් වාර්තා කළේය. වර්ෂාවෙන් බාධා ගෙනදුන් මේ තරගයේ දෙවැනි දිනයේ දී ශ්‍රී පඤ්ඤානන්ද විදුහල් පිල කිසිවකු නොදැවී ලකුණු 73ක් ලබා ගත්තේය.ශ්‍රී පඤ්ඤානන්ද පළමු ඉනිම – 171 (ඕවර 53.4) තිළිණ පෙරේරා 50, ඉෂාර මධුසංඛ 22, හිරුණ ඩිල්ෂාන් 21 (ජනිත් වි‍ජේසූරිය 30/3, දමිත් හසිත 55/2) සහ දෙවැනි ඉනිම – කිසිවකු නොදැවී 73 (ඕවර 12) ඉෂාර මධුසංඛ නොදැවී 38, තිළිණ පෙරේරා නොදැවී 34යි.ගුරුකුල පළමු ඉනිම – 213 (ඕවර 36) චානක ඩිල්ෂාන් නොදැවී 58, ජනිත් විජේසූරිය 39, ලිසුල ලක්ෂාන් 29, ශෙහාන් ලක්ෂිත 20 ( රවිඳු සේරසිංහ 39/3, රසික ප්‍රියංකර 77/3, ඩිලාන් ප්‍රනාන්දු 14/2).</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>05</day>
    </date>
    <link>http://www.dinamina.lk/2013/11/05/_art.asp?fn=s1311056</link>
    <topic>ඩී.එස්.අයි. වොලිබෝල් ශූරතාවලියේ බස්නාහිර පළාත් අවු.16න් පහළ ශූරතාව  පානදුර අගමැති බාලිකා විදුහලට</topic>
    <author/>
    <content>ඩී.එස්.අයි. වොලිබෝල් ශූරතාවලියේ බස්නාහිර පළාත් අවු.16න් පහළ ශූරතාව දිනාගැනීමට පානදුර අගමැති බාලිකා විදුහල සමත්විය. ජයග්‍රාහී කණ්ඩායම ඉදිරි පෙළ වාඩිවී (වමේ සිට) සචිනි, සමන් දේවප්‍රිය කරුණාරත්න (පුහුණුකරු), සුසන්ති ගුණසේකර (ක්‍රීඩාභාර ආචාර්ය) ඩිලුක්ෂි පසු පෙළ (වමේ සිට) ප්‍රබෝදා, පුර්ණි (උපනායිකා), උපේක්ෂා , අංජලිකා, සචිනි, අමෝදා (නායිකා), නිමාෂා, මහේෂිකා, රශ්මි, දසුනි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>05</day>
    </date>
    <link>http://www.dinamina.lk/2013/11/05/_art.asp?fn=f1311051</link>
    <topic>චොගම් ආර්ථිකයට හයියක්</topic>
    <author/>
    <content>ශ්‍රී ලංකාවේ ආර්ථිකයට ස්ථාවර පදනමක් වැටී ඇති බව පවසන ආයෝජන ප්‍රවර්ධන නියෝජ්‍ය ඇමැති ෆයිසර් මුස්තාපා පොදු රාජ්‍ය මණ්ඩලීය රාජ්‍ය නායක සමුළුව පැවැත්වීම නිසා ලබන වසරේ දී විදේශ ආයෝජන ඉහළ යන බව පවසා සිටියේ මෙසේය.ලෝක බැංකු ශ්‍රේණි ගත කිරීම් අනුව රටවල් 189ක් අතරින් දකුණු ආසියාවේ පෙරමුණට එන්න අප සමත්ව තිබෙනවා. ෆිච් රේටිං අනුවත් අපි ඉදිරියට ඇවිත් තිබෙනවා.ඉදිකිරීම් සඳහා බලපත්‍ර ලබා ගැනීමේ පහසුව, වරාය සේවා ගෙවීම් සඳහා විද්‍යුත් ක්‍රමයක් හඳුන්වා දීම, විදුලි පහසුවෙන් ලබා ගත හැකි වීම වගේම කලාපයේ වැඩිම නියාමන ප්‍රතිසංවිධාන කළ රට බවට පත්වීම අප කලාපයේ පෙරමුණට පැමිණීමට බලපා තිබෙනවා. ඊට අමතරව විදේශ ව්‍යපාර මෙහෙයුම් පැවරිය හැකි හොඳම රට බවට ශ්‍රී ලංකාව පත් වීමත් අනාගතය ගැන හොඳ පෙර නිමිත්තක්.ඒකට හේතුව අවුරුදු 30ක යුද්ධයේ ශාපයයි. එයින් ආර්ථිකයට ඇතිවූ අඳුරු බලපෑම අවුරුදු හතකින් මකන්න බැහැ.අපි දැන් අන්තිවාරම දැම්මා විතරයි. එය ශක්තිමත්. ප්‍රතිඵල ක්ෂණිකව ඇති වෙන්නේ නැහැ. මේ වසරේ දී අපි අමෙරිකන් ‍ෙඩාලර් බිලියනයක ආයෝජනයක් බලාපොරොත්තු වෙනවා. එය ලබා ගත හැකියි.ස්වභාව ධර්මයෙන් අපේ රටට ලැබී තිබෙන දායාද අනුව බැලුවහම ලංකාවේ සංචාරක කර්මාන්තයට ප්‍රමුඛතාවක් තිබෙනවා. ආයෝජකයන් ගේන කොට එක ක්ෂේත්‍රයකට පමණක් එනව කියනවා. ඉස්සර කිව්වෙ ආයෝජකයෝ එන්නේ නැහැ කියලා. දැන් කතාව වෙනස් වෙලා. දැන් කියනව ආයෝජන විවිධාංගීකරණය කළ යුතුයි කියලා.ක්ෂේත්‍ර රැසක් තිබෙනවා. සම්ප්‍රදායිකව විදේශිකයන් ආයෝජනය කළ ව්‍යාපාරික ක්ෂේත්‍රයන්ට අමතරව බලශක්ති වැනි විකල්ප ක්ෂේත්‍ර සඳහා විදේශ ආයෝජන ලැබී තිබෙනවා. සූර්ය විදුලිබල නිෂ්පාදන, තාප විදුලිබල නිෂ්පාදන වැනි ක්ෂේත්‍ර සඳහා ආයෝජකයන් ඇවිත් තිබෙනවා.දැනට මේ වසරේ අවසන් කාර්තුව දක්වා පමණක් අමෙරිකන් ඩොලර් මිලියන 800ක ආයෝජනයක් ලැබී තිබෙනවා.ඒක තමයි මම කියන්නේ. ගිවිසුම් ඇති කර ගත් ඒවා ඊට වැඩිය බොහොම වැඩියි. මම කියන්නේ... මේ අවුරුද්ද ඇතුළත පමණක් ඇමෙරිකන් ඩොලර් මිලියන 800ක ආයෝජන ව්‍යාපෘති ආවා .ඒ නිසා විශාල රැකියා අවස්ථා ප්‍රමාණයක් ඇතිව තිබෙනවා.චෝගම් ව්‍යාපාරික සංවාදයට විදේශ ආයෝජකයන් 500ක් සහභාගී වෙන්න නියමිතයි. දැන් ති‍බෙන තොරතුරු අනුව ඊට වැඩි පිරිසක් සහභාගි වෙයි කියලා අපි බලාපොරොත්තු ‍වෙනවා.ඔවුන් ඉතාම උනන්දුවක් දක්වනවා. දකුණු ආසියාවේ ඉතාම හොඳ කාර්මික සාමයක් තිබෙන රට ශ්‍රී ලංකාව, ඒ වගේම ආර්ථිකය ස්ථාවරයි.දේශපාලන ස්ථාවරත්වයක් තිබෙනවා. සාමය තිබෙනවා. ප්‍රජාතන්ත්‍රවාදී නීති පද්ධතියක් තිබෙනවා. උගත් ශ්‍රම හමුදාවක් අපිට ඉන්නවා. මේ විත්තිය ඔවුන්ට රටට ඇවිල්ලම දැක ගන්න දැන් අවස්ථාවක් ලැබී තිබෙනවා. චෝගම් නිසා විදේශ ආයෝජකයින් අපේ රට ගැන දක්වන උනන්දුව ඉහළ ගිහින් තිබෙනවා. චෝගම් නොවැම්බරයේ ප‍ැැවැත්වෙන නිසා එහි ප්‍රතිඵල ලැබෙන්නේ ලබන වසරේ. එන අවුරුද්දේ අමෙරිකන් ඩොලර් බිලියන කිහිපයක ආයෝජනයක් අපි බලාපොරොත්තු වෙනවා.ආණ්ඩුවෙ ගමන් මඟ ප්‍රජාතන්තුවාදීව පරාජය කරන්න බැරි නිසා සමහරු දේශපාලන ප්‍රතිවාදීන් ජාත්‍යන්තර කුමන්ත්‍රණකරුවන් සමඟ එකතුව රටේ ප්‍රතිරූපයට හානි කර ප්‍රචාරයක් ගෙනියනවා. චෝගම් සමුළුව ඒ කුමන්ත්‍රණකාරයන්ට හොඳ කනේ පාරක්.ලෝකෙට හංඟන්න දෙයක් ආණ්ඩුවට තියෙනව නම් අන්තර්ජාතික සමුළුවක් කවදාවත් මෙහෙට ගෙනෙන්නේ නැහැ. ඔහු අපේ රටේ සංචාරය කර ඇත්ත තත්ත්වය දැන ගැනීමට උත්සහ කිරීම අපි අගය කරනවා. අන්තර්ජාතික මාධ්‍යයට යන්න පුළුවන්. අපි කාගෙවත් ගමන වළක්වා නැහැ. ආණ්ඩුව ප්‍රජාතන්ත්‍රවාදීව කටයුතු කරන, සද්භාවය ගරු කරන, සියලු ජාතීන්ට සමානව සලකන බවට මෙයට වඩා හොඳ සාක්ෂියක් නැහැ.මේ සිද්ධියේ දී ආණ්ඩුව කටයුතු කළේ ව්‍යවස්ථානුකූලවයි. දැන් සමහරු එවැනි අවස්ථාවක දී කටයුතු කිරීම සඳහා ව්‍යවස්ථාවෙන් යෝජනා කර තිබෙන ක්‍රියාමාර්ගවල අඩුපාඩු පෙන්වා දෙන්න උත්සාහ කරනවා. අපිට නීතියට පිටින් යන්න බැහැ. කළ යුත්තේ ව්‍යවස්ථාවට අනුව කටයුතු කිරීමයි. එය සිදුව තිබෙනවා. අඩුපාඩු හෙළිදරව් කළාට ව්‍යවස්ථාව ඉබේ වෙනස් වෙන්නේ නැහැ. එය වෙනස් කළ යුතුයි. ඒ සඳහා සියලුම පක්ෂ එකතුව අලුත් ව්‍යවස්ථාවක් සකස් කළ යුතුයි. පාර්ලිමේන්තු තේරීම් කාරක සභාව එයට හොඳම විසඳුමයි.ජනතා පරමාධිපත්‍යය හා රටේ ස්වෛරීභාවය ක්‍රියාත්මක කරන්නේ පාර්ලිමේන්තුවෙන්. ආණ්ඩුක්‍රම සංශෝධනයක් ගැන කතා කරන්න ඊට වඩා සුදුසු තැනක් නැහැ. විපක්ෂය විකල්ප ඉදිරිපත් නොකර දෝෂාරෝපණ කරනවා.යාපන‍යෙන් සිංහල හා මුස්ලිම් ජනතාව පැය විසිහතරෙන් එළවා දැම්මා. යුද්ධය තිබුණයි කියලා දෙමළ ජනතාවට රටේ අනෙකුත් ප්‍රදේශවල ජීවත් වෙන්න බාධාවක් තිබුණේ නැහැ. සිංහල ජනතාව දෙමළ ජනතාවට වෛර කළේ නැහැ. අදටත් දෙමළ ජනතාවගෙන් බහුතරයක් ජිවත් වෙන්නේ උතුරු නැ‍ඟෙනහිරින් පිටතයි. වර්ගවාදය පැතිරවිය යුතු නැහැ. උතුරු පළාත් සභාව ලාංකික චින්තනයෙන් කටයුතු කළ යුතුයි.මිලින්ද මොරගොඩ මහතා කොළඹ පුරපති ධුරයට තරග කරන විට ඔහුට සහය දෙන්න මම කොළඹට ආවා. ඒ අවස්ථාවේ අප ලබා දුන් සහාය නිසා මැද කොළඹ එ.ජා.පය හා සන්ධානය අතර ඡන්ද පරතරය 12,500 දක්වා අඩුකර ගන්න පුළුවන් වුණා. ඊට කලින් මැද කොළඹ ඡන්ද පෙට්ටියේ තත්ත්වය අපි දන්නවා. ඒ ගැන සලකා මට සංවිධායක ධුරයක් ලබාදී තිබෙනවා.මම රටට, ජනතාවට ආදරෙයි. ඒ ආදරයම පක්ෂයටත් තිබෙනවා. ජනතාව මාව පිළිගන්නවා. ඒ නිසා මැද කොළඹ දේශපාලනයේ වෙනසක් ලබන පළාත් සභා ඡන්දයේ දී අපි ඇති කරනවා.ගැටලුවක් නෙමෙයි අඩුවක් ඇති. සම්ප්‍රදායික දේශපාලනඥයන් ආසනය සංවිධානය නොකර පිට ගිහින් මනාප එකතු කරනවා. මම ආසනය හොඳින් හැදුවා.මම කාගෙවත් වාදියෙක් නෙවෙයි. ජනාධිපතිතුමා මට වගකීමක් භාර දුන්නා. මම ඒ වගකීම හොඳින් ඉටු කළා.මේ ප්‍රදේශවල ජීවත් වන ජනතාවට වැසිකිලි පහසුකම් නැහැ. ඔවුන් නිදා ගන්නේ සිප්ට් ක්‍රමයට. විපක්ෂය හදන්නේ දුප්පත්කම තියාගෙන එයින් දේශපාලනය කරන්නයි. සමහරු හදන්නේ නඩු දාලා එයින් දේශපාලන වේදිකා හදාගන්න. කවුරුවත් ජිවත් වෙන ප්‍රදේශවලින් පිටමං කරන්නේ නෑ. ඇපල්වත්තේ පැල්පත්වල සිටි ජනතාවට මහල් නිවාස සංකීර්ණයෙන් ලක්ෂ 60ක ගෙයක් දෙනවා. ආරක්ෂක ලේකම්තුමා සංවර්ධනය දේශපාලනීකරණය කරන්නේ න‍ැහැ.හදන නිවාස සංකීර්ණයෙන්ම ඒ පහසුකම් සියල්ල නියෙන වර්ග අඩි 400ක නවීන නිවසක් ලබා දෙනවා. ඊට වැඩිය අඩු ගෙවල් දෙන්නේ නැහැ. ඔවුන්ට ආත්මගරුත්වය ඇතිව ජීවත් වෙන්න පුළුවන්..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>06</day>
    </date>
    <link>http://www.dinamina.lk/2013/11/06/_art.asp?fn=n13110610</link>
    <topic>අනුරාධපුරයේ නිවසකදීපස් දෙනකු කපා කොටා මරා දාලා</topic>
    <author>අනුරාධපුර මධ්‍යම විශේෂ අමිල ප්‍රභාත් වනසිංහ කිත්සිරි වනසිංහ සහ චන්ද්‍රිකා පෙරේරා</author>
    <content>අනුරාධපුර පොලිස් වසමේ විහාරහල්මිල්ලකුලම ප්‍රදේශයේ නිවසක පුද්ගලයන් පස් දෙනකු (05) කපා කොටා ඝාතනය කර තිබේ. බරපතළ තුවාල සහිතව නිවසේ සිටි තවත් පුද්ගලයකු අනුරාධපුර ශික්ෂණ රෝහලට ඇතුළු කර ඇත. ඊයේ(05) අලුයම සිදුවී ඇති මේ සිද්ධිය සම්බන්ධයෙන් අනුරාධපුර මූලස්ථාන පොලිසිය වහාම පරීක්ෂණ අරඹා පුද්ගලයන් දෙදෙනකු සහ ලොරි රථයක් ඊයේම (05) අත්අඩංගුවට ගත්තේය.අනුරාධපුර විහාර හල්මිල්ලකුලම, විහාර පාළුගම ප්‍රදේශයේ සිදුවුණු මේ අමානුෂික ඝාතනයෙන් ජීවිතක්‍ෂයට පත්ව ඇත්තේ විහාර පාළුගම පදිංචිව සිටි ප්‍රේමදාසගේ ඉන්දුමති ශ්‍රියාණී (45) කේ.ඒ සුමිත් උයද කමාර (23), කේ.ඒ තක්ෂිලා කුමුදු කුමාරි (13), මහියංගනය කොටියාපල පදිංචිව සිටි ප්‍රේමදාසගේ පේමාවතී (46) සහ රාජපක්‍ෂගේ ප්‍රියන්ත (25) යන පුද්ගලයන් 05 දෙනායි.මොවුන් එකම පවුලේ ඥාතීන් බව පොලිසිය පවසන අතර මියගිය ඉන්දුමතී ශ්‍රීයාණී මහත්මියගේ සැමියා වූ කේ.ඒ පියදාස (47) මහතා ප්‍රහාරයට ලක් වී බරපතළ තුවාල ලබා අනුරාධපුර ශික්ෂණ රෝහලේ දැඩි සත්කාර ඒකකයේ ඉතා අසාධ්‍ය ත්ත්වයෙන් ප්‍රතිකාර ලබමින් සිටි. ඔහු අනුරාධපුර ප්‍රදේශයේ පිහිටි ප්‍රධාන පෙළේ වෙළෙඳ ආයතනය කම්කරුවකු වශයෙන් සේවය කළ අයෙකි. ඔහු මේ වන විට දින කිහිපයක් තිස්සේ ආයතනයෙන් නිවාඩු ලබා ඇති බවද අනාවරණය විය.මියගිය ඉන්දුමතී ශ්‍රීයාණී සහ ප්‍රේමදාසගේ ප්‍රේමාවතී යන දෙදෙනා සහෝදරියන් වන අතර ප්‍රේමාවතී මහත්මිය මහියංගනය කොටියාපල ප්‍රදේශයේ පදිංචිව සිට ඇයට අයත්ව තිබූ ඉඩම රුපියල් තුන්ලක්‍ෂ පනස්දහසකට විකුණා දමා ඇගේ දරුවාද සමඟ 04 වන දා සවස 05ට පමණ ඔවුන්ගේ නිවසේ බඩුබාහිරාදිය රැගෙන විහාර පාළුගම පදිංචිව සිටි සහෝදරියගේ නිවසට පැමිණ තිබේ.සහෝදරියගේ නිවසට පැමිණ ඇය රැගෙන ආ භාණ්ඩ වෙනත් නිවසක ආරක්‍ෂාවට තබා රාත්‍රිය ගත කිරීම සඳහා සහෝදරියගේ නිවසට පැමිණ තිබෙන බවද පොලිසිය පවසයි. මියගිය ප්‍රේමාවතී මහත්මිය ඇයට මහියංගනය ප්‍රදේශයේ අයත්ව තිබූ ඉඩම විකුණා ලබා ගත් රුපියල් දෙලක්‍ෂ හැත්තාදහසක් තිබූ බවද පොලිසිය අනාවරණය කරගෙන ඇත.පෙරේදා (04) රාත්‍රියේ ඉන්දුමතීගේ නිවසේ හා ඊට යාබද පිහිටි ඇගේ සහෝදරියගේ නිවසේ දෙපාර්ශවයක් මත්පැන් පානය කර ඇති අතර ඊයේ (05) අළුයම 01 පමණ වනතුරු මත්පැන් පානය කර ඇති බවද පොලිසිය පවසයි. මත්පැන් පානය කිරීමෙන් අනතුරුව මහියංගනය සිට පැමිණි ලොරි රථයේ රියදුරාත් රිය සහායකයාත් මහියංගනයට යෑමට පිටත් වී ඇති අතර ලොරි රථයේ පැමිණි තවත් පුද්ගලයෙකු ඉන්දුමතී මහත්මියගේ නිවසේ නතර වී ඇති බව ද පොලිසිය පවසයි.ඉන් අනතුරුව සියලු දෙනා අළුයම නින්දට ගොස් ඇති අතර නිවසේ නිදා සිටි 06 දෙනාටම කිසියම් පුද්ගලයෙකු හිසට මුවහත ඇති ආයුධයකින් පහර දී ඝාතනය සිදුකර තිබෙන බව පොලිසිය පවසයි. නිවසේ සාලය මැද දෙදෙනකු ඝාතනය කර තිබූ අතර සෙසු පුද්ගලයන් තිදෙනා කාමරයක නිදා සිටියදී ඝාතකයා විසින් ඝාතනය කර ඇත.ඝාතනය සිදුකළ පුද්ගලයා විසින් ඉඩම විකුණා ලබාගත් මුදල් පැහැර ගැනීමේ අරමුණින් මේ ඝාතනය සිදුකරන්න ඇති බවට පොලිසිය සැක පහළ කරන අතර නිවසේ ස්ථානරැසක බඩුභාහිරාදිය පෙරලා මුදල් සොයා ඇති බවද පරීක්‍ෂණ සිදුකරන පොලිසිය පවසයි. මහියංගනයේ සිට ලොරි රථයේ පැමිණි පුද්ගලයා මුදල් ලබාගැනීමේ අරමුණින් මේ පුද්ගලයන් 06 දෙනාම ඝාතනය කිරීම සඳහා පෙළෙඹෙන්නට ඇති බවද පොලිසිය සැක පහල කරයි.සිද්ධිය වූ ස්ථානයට පැමිණි උතුරුමැද පළාත භාර ජ්‍යෙෂ්ඨ නියෝජ්‍ය පොලිස්පති රවී විජේ ගුණවර්ධන මහතා වහාම හසලක හා මහියංගනය පොලිසියට බඩු භාණ්ඩ රැගෙන ආ ලොරිය අත්අඩංගුවට ගැනීමට කටයුතු කරන ලෙස උපදෙස් ලබාදුන් අතර ඊයේ (05) දහවල් වන විට හසලක පොලිසිය මඟින් ලොරි රථය සමඟ එහි රියදුරාත් සහායකයාත් සැකපිට අත්අඩංගුවට ගෙන තිබිණි.එහෙත් එම ලොරි රථයේ පැමිණි අනික් පුද්ගලයා මෙතෙක් පොලිසියට සොයාගැනීමට නොහැකි වී ඇති අතර ඔහු ඝාතනය සිදුවුණු නිවසේ තිබූ කාන්තා පාපැදියක්ද රැගෙන පලා යන්නට ඇති බවට පොලිසිය සැක පහළ කරයි. සිද්ධිය සම්බන්ධයෙන් අදහස් දැක්වූ මියගිය ඉන්දුමතී මහත්මියගේ සහෝදරියක වන යාබධ නිවසේ පදිංචි මිලිනා ශ්‍රීයානී මහත්මිය කියා සිටියේ වෙනදා මෙන් සහෝදරිය උදෑසනම අවධි නොවීම නිසා නිවසට ගොස් බලද්දී ඔවුන් සාලය මැද මැරී වැටී සිටින අයුරු දැක ප්‍රදේශ වාසීන්ට පවසා ඒ පිළිබඳව අනුරාධපුර මූලස්ථාන පොලිසිය දැනුවත් කළ බවයි.ඉන් අනතුරුව ප්‍රහාරයට ලක් වී සිටි සහෝදරියගේ සැමියා ප්‍රතිකාර සඳහා අනුරාධපුර ශික්ෂණ රෝහල වෙත රැගෙන ගිය බවද ඇය පැවසූවාය. අනුරාධපුර මූලස්ථාන පොලිසියේ නිල සුනඛ අංශයේ නිල සුනඛ බ්ලැකි පැමිණ ඝාතනය සිදු වූ නිවසේ තිබූ පාවහන් යුගලක් ඉව අල්ලා පසුව එම ස්ථානයෙන් ඉවත්ව ගියේය.අනුරාධපුර මූලස්ථාන පොලිසියේ නඩු මෙහෙයුම් අංශයේ ස්ථානාධිපති උ.පෙ.ප එච්.එම්.කේ යසරත්න මහතා බී වාර්ථාවක් මඟින් අධිකරණයට කරුණු වාර්තා කිරීමෙන් අනතුරුව එහි පැමිණි අනුරාධපුර ප්‍රධාන මහෙස්ත්‍රාත් අතිරේඛ දිසා විනිසුරු රුවන්දිකා මාරපන මහත්මිය විසින් මහේස්ත්‍රාත් පරීක්‍ෂණය පවත්වා මියගිය පුද්ගලයන්ගේ සිරුරු අනුරාධපුර ශික්ෂණ රෝහලේ අධිකරණ වෛද්‍ය නිලධාරි වෙත යොමුකර ඝාතනය සිදු වී ඇති ආකාරය සම්බන්ධයෙන් අධිකරණයට වාර්ථා ඉදිරිපත් කරන ලෙසත් මේ ඝාතනයට සම්බන්ධ සැකකරුවන් වහාම අත්අඩංගුවට ගෙන අධිකරණයට ඉදිරිපත් කරන ලෙස නියෝග කළාය. ඊට අමතරව මේ සිද්ධියේ නඩු විභාගය මේ මස 26 වන දින පැවැත්වෙන බැවින් මේසිද්ධිය ඇසින් දුටු කිසිවකු සිටී නම් අධිකරණය හමුවට පැමිණ සාක්‍ෂි ලබා දෙන ලෙස නියෝග කළාය.සිද්ධිය වූ ස්ථානය අනුරාධපුර ශික්ෂණ රෝහලේ විශේෂඥ අධිකරණ වෛද්‍ය ඩී.එල් වෛදරත්න මහතා හා අධිකරණ වෛද්‍ය එච්.ඒ. කරුණා තිලක යන මහත්වරුන්ද පැමිණ පරීක්‍ෂණ සිදුකළ හ. උතුරුමැද පළාත භාර ජ්‍යෙෂ්ඨ නියෝජ්‍ය පොලිස්පති රවී විජේගුණවර්ධන නියෝජ්‍ය පොලිස්පති රංජිත් පද්මසිරි යන මහත්වරුගේ විශේෂ උපදෙස් මත කොට්ඨාස භාර පොලිස් අධිකාරි මහේෂ් සේනාරත්න හා තඹුත්තේගම කොට්ඨාස භාර පොලිස් අධිකාරි ජේ.යූ රාමවික්‍රම මහත්වරුන්ගේ මෙහෙය වීම මත අනුරාධපුර මූලස්ථාන පොලිසියේ ස්ථානාධිපති ප්‍රධාන පො.ප තිස්ස විතානගේ අපරාධ විමර්ෂණඅංශයේ ස්ථානාධිපති ප්‍රභාත් ගාල්ලගේ කොට්ඨාස අපාරාධ විමර්ශණ අංශයේ ස්ථානාධිපති එම්.එස් කුමාරසිංහ මහතා ඇතුළු නිලධාරින් පිරිසක් සිද්ධිය සම්බන්ධයෙන් පරීක්‍ෂණ සිදුකරති..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>06</day>
    </date>
    <link>http://www.dinamina.lk/2013/11/06/_art.asp?fn=n13110625</link>
    <topic>දක්ෂිණ අධිවේගයේ දෙවැනි අදියරජනපතිගේ නිරීක්ෂණයට ලක්වෙයි</topic>
    <author>ධනුෂ්ක ගොඩකුඹුර මාතර සිට</author>
    <content>දක්ෂිණ අධිවේගී මාර්ගයේ ඉදිකරමින් පවතින ගාල්ල සිට මාතර දක්වා දෙවැනි අදියරේ ඉදිකිරීම් කටයුතු කඩිනමින් නිමා කර 2014 මුල භාගය වන විට ජනතා අයිතියට පැවරීමට සූදානම් කරන ලෙස ජනාධිපති මහින්ද රාජපක්ෂ මහතා අදාළ නිලධාරීන්ට ඊයේ (5) උපදෙස් දුන්නේය.ගාල්ල සිට මාතර දක්වා කොටස කඩිනමින් නිමා කර මාතර සිට හම්බන්තොට දක්වා අධිවේගී මාර්ගය දීර්ඝ කිරීමට කටයුතු ආරම්භ කරන ලෙසත් ජනාධිපතිවරයා එහි හදිසි නිරීක්ෂණ චාරිකාවක නිරත වෙමින් උපදෙස් දුන්නේය.ඉදිකිරීම් කටයුතු අවසන් අදියරට පැමිණ තිබෙන ගාල්ල, පින්නදූව සිට මාතර ගොඩගම දක්වා වන අධිවේගී මාර්ගය ජනාධිපතිතුමාගේ නිරීක්ෂණයට මෙසේ ලක් කෙරිණ. ගාල්ල පින්නදූව හුවමාරු මධ්‍යස්ථානය අසළින් අධිවේගී මාර්ගයට පිවිසුණු ජනාධිපතිතුමා මාතර ගොඩගම දක්වා ගමන් කළේ කිහිප අවස්ථාවක්ම සිය රථයෙන් බැස අධිවේගයේ ඉදිකිරීම් නිරීක්ෂණය කිරීමෙන් අනතුරුවය.මේ වසර තුළ ඉදිකිරීම් නිමවා ජනතා අයිතියට පත් කිරීමට අපේක්ෂා කරන දක්ෂිණ අධිවේගයේ දෙවැනි අදියර කිලෝමීටර් 35කින් සමන්විත අතර ඒ සඳහා වැය වෙතැයි අපේක්ෂා කරන මුදල රුපියල් බිලියන 25කි. මංතීරු හතරකින් සමන්විත මෙම මාර්ගය ඉදිරියේ දී මාතර සිට හම්බන්තොට දක්වා දීර්ඝ කර හම්බන්තොට වරාය සහ මත්තල අන්තර්ජාතික ගුවන්තොටුපළ සමඟ කොළඹ සම්බන්ධ කිරීමට සැලසුම් කර තිබේ.ජනාධිපතිතුමා අධිවේගී මාර්ගයේ ගමන් කරනු දැකගැනීමට විශාල ජනතාවක් රැස්ව සිටි අතර ඔවුන් සමඟ සුහද කතාබහක නියැලීමට ද ජනාධිපතිතුමා අමතක කළේ නැත.ජ්‍යෙෂ්ඨ ඇමැති පියසේන ගමගේ, ඇමැතිවරුන් වන දිනේෂ් ගුණවර්ධන, ඩලස් අලහප්පෙරුම, නිර්මල කොතලාවල, පාර්ලිමේන්තු මන්ත්‍රී සජින් ද වාස් ගුණවර්ධන, අමාත්‍යාංශ ලේකම් රංජිත් ප්‍රේමසිරි මහත්වරුන් ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>06</day>
    </date>
    <link>http://www.dinamina.lk/2013/11/06/_art.asp?fn=n1311061</link>
    <topic>කාලගුණ දෙපාර්තමේන්තුවටනවීන තාක්ෂණික උපකරණ</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභා‍ෂිණි සේනානායක</author>
    <content>මේ වසර නිමවීමට පෙර කාලගුණ විද්‍යා දෙපාර්තමේන්තුවට නවීන තාක්ෂණික උපකරණ සවිකිරීමට පියවර ගන්නා බව ආපදා කළමණාකරන ඇමැති මහින්ද අමරවීර මහතා පාර්ලිමේන්තුවේදී ඊයේ (05) ප්‍රකාශ කළේය.ඒ සඳහා කැබිනට් අනුමැතිය මේ වන විටත් ලැබී ඇති බව කී ඇමැතිවරයා නවීන තාක්ෂණය යොදාගෙන වඩා සාර්ථක අනාවැකි පල කිරිමට අපේක්ෂා කරන බවද කීවේය.ගාල්ල දිස්ත්‍රික් මන්ත්‍රී ගයන්ත කරුණාතිලක මහතා වාචික පිළිතුරු අපේක්ෂාවෙන් අසන ලද පැනයකට පිළිතුරු දෙමින් ඇමැතිවරයා මේ බව කීය.මේ වන විටත් ඩොප්ලර් රේඩාර් උපකරණය සවිකිරීමට අවශ්‍ය කටයුතු යොදා ඇති බවද අමරවීර මහතා පැවැසීය.කාළගුණ විද්‍යා දෙපාර්තමේන්තුවේ තිබෙන පුරප්පාඩු සම්බන්ධයෙන් ගයන්ත කරුණාතිලක මහතා මතු කළ පැනයට පිළිතුරු දුන් ඇමැතිවරයා, මේ වසර අවසන් වීමට ප්‍රථම පුරප්පාඩු පියවන බවත්, විශ්‍රාමික කාළගුණ විද්‍යඥයන් නැතව සේවයට බඳවා ගැනීමට කැබිනට් අනුමැතිය ලබා ගෙන සිටින බවත් කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>06</day>
    </date>
    <link>http://www.dinamina.lk/2013/11/06/_art.asp?fn=n1311062</link>
    <topic>පොදු රද මඩුලු සමුළුවටඅලුත්ම රු. 500 නෝට්ටුවක්</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ පැවැත්වෙන පොදුරාජ්‍ය මණ්ඩලීය රාජ්‍ය නායක සමුළුව වෙනුවෙන් රුපියල් 500 මුදල් නෝට්ටුවක් නිකුත් කිරීමට ශ්‍රී ලංකා මහ බැංකුව තීරණය කරයි.පොදුරාජ්‍ය මණ්ඩලයේ නිල ලාංඡනය සහිතව නිකුත් කරන මේ මුදල් නෝට්ටුව එළඹෙන 15 දා සිට සංසරණයට එක්කරන බව ශ්‍රී ලංකා මහ බැංකුව පවසයි.ඒ අනුව මේ රුපියල් 500 මුදල් නෝට්ටු ලක්ෂ 50 ක් සංසරණයට එක් කිරීමට ශ‍්‍රී ලංකා මහ බැංකුව තීරණය කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>06</day>
    </date>
    <link>http://www.dinamina.lk/2013/11/06/_art.asp?fn=n13110624</link>
    <topic>එජාප අර්බුදය උග්‍ර වෙයි තලතා අතුකෝරළත්ඉල්ලා අස්වෙයි</topic>
    <author>නිරූෂි විමලවීර</author>
    <content>එක්සත් ජාතික පක්ෂය අලුතින් පිහිටවු නායකත්ව මණ්ඩල සාමාජිකත්වයෙන් පාර්ල‍ිමේන්තු මන්ත්‍රී තලතා අතුකෝරළ මහත්මියද ඊයේ ( 5)දා ඉල්ලා අස්විය.නායකත්ව මණ්ඩලය පත්කළ දිනයේදීම සජිත් ප්‍රේමදාස මහතා ඉල්ලා අස්වූ අතර දෙවැනි දින තලතා අතුකෝරළ මහත්මිය ඉල්ලා අස්වීම අලුතින් පිහිටවු නායකත්ව මණ්ඩලය බිඳ වැටීමක් බව එජාප ජ්‍යෙෂ්ඨ මන්ත්‍රීවරයෙක් “දිනමිණ”ට ප්‍රකාශ කෙළේය.කරු ජයසූරිය මහතාගේ සභාපතිත්වයෙන් පත්කළ නව සාමාජික නායකත්ව මණ්ඩලයේත් තවත් සාමාජිකයන් කිහිපදෙනෙක් ඉල්ලා අස්වීමට යන බවද, එම ජ්‍යෙෂ්ඨ මන්ත්‍රීවරු පැවැසීය.එක්සත් ජාතික පක්ෂයේ නායක රනිල් වික්‍රමසිංහ මහතා සතු බලතල සංශෝධනය සඳහා අලුතින් පත්කළ නායකත්ව මණ්ඩලය මේ වනවිට අසාර්ථකවී ඇතැයි එම මන්ත්‍රීවරයා කීය. .</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>06</day>
    </date>
    <link>http://www.dinamina.lk/2013/11/06/_art.asp?fn=n13110621</link>
    <topic>HIV ආසාදිතයන් 3000ක් මෙරට සිටිනවා:2000ක්ම ප්‍රතිකාර ගන්නේ නෑ</topic>
    <author>සන්ධ්‍යා කරුණාරත්න</author>
    <content>එච්.අයි.වී. ආසාදිතයන් 2000 ක පිරිසක් ප්‍රතිකාර සඳහා මේ වන විටත් යොමු වී නැති බව ජාතික ලිංගාශ්‍රිත සහ ඒඩ්ස් මර්දන වැඩසටහන පවසයි.ලෝක සෞඛ්‍ය සංවිධානය, යුනිසෙෆ් සහ ඒඩ්ස් මර්දන වැඩසටහන එක්ව කළ ඇස්තමේන්තුවලට අනුව මේ බව හෙලි වී ඇතැයි වැඩසටහනේ අධ්‍යක්ෂ වෛද්‍ය සිසිර ලියනගේ මහතා පැවැසුවේය.මේ ඇස්තමේන්තුවලට අනුව මෙරට ඒඩ්ස් වෛරසය ශරීරගත වූවන් 3000 ක් සිටිය යුතු වුවත් මේ වන විට ප්‍රතිකාර සඳහා යොමුව ඇත්තේ 1000 ක් පමණක් බවත් හෙතෙම පැවැසීය.ප්‍රතිකාර සඳහා යොමු නොවූ පුද්ගලයන් අනාරක්ෂිත ලිංගික සම්බන්ධතා පැවැත්වීම හේතුවෙන් තවත් බොහෝ පිරිසකට රෝගය ආසාදනය වීමේ අවදානමක් ද පවතින බව ඔහු පෙන්වා දෙයි.පසුගිය මාස තුන තුළ දී පමණක් එච්.අයි.වී. ඒඩ්ස් වෛරසය ශරීරගත වූ පුද්ගලයන් 69 දෙනෙක් හඳුනාගත් බවත් මවගෙන් වෛරසය ශරීරගත වූ දරුවන් 12 දෙනකු ඒ අතර සිටින බවත් ඔහු ප්‍රකාශ කළේය. .</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>06</day>
    </date>
    <link>http://www.dinamina.lk/2013/11/06/_art.asp?fn=n13110622</link>
    <topic>සයිබීරියානුවාගේ බෑග්වලමිලයන 195ක හෙරොයින්</topic>
    <author>නිමල් රාජපක්ෂ සහ ගුවන් තොටුපල කුමාර සිරි ප්‍රසාද්</author>
    <content>රාජ්‍යතාන්ත්‍රික විදේශ ගමන් බලපත්‍රයකින් ඩුබායි බලා ගමන් කිරීමට පැමිණි සයිබීරියන් ජාතිකයකුගේ ගමන් බෑග් දෙකේ සඟවා තිබූ මිලයන 195ක් ව‍ටිනා හෙරොයින් තොගයක් ගුවන්තොටුපළ රේගු නිලධාරීන් අත්අඩංගුවට ගෙන ඇත.මෙතෙක් කාලයක් පිටරටින් මෙරටට හෙරොයින් ගෙනාවත්, ඉතිහාසයේ ප්‍රථම වතාවට මෙරටින් වෙනත් රටකට හොරොයින් කිලෝ තිහක විශාල ප්‍රමාණයක් රැගෙන යද්දී කොටුකරගත් බව ගුවන්තොටුපල රේගු අධ්‍යක්ෂ සරත් නෝනිස් මහතා පැවැසීය.අදාළ පුද්ගලයා පසුගියදා(1) ඩුබායි යාමට පැමිණි අවස්ථාවේ සිය බෑග් පරික්ෂා කිරීමේ දී එම බෑග් උගන්ඩා තානාපතිගේ ගමන් මලු බවට පවසා ගුවන්තොටුපලේ තබාගොස් තිබේ. රේගු නිලධාරීන් විදේශ කටයුතු අමාත්‍යංශය හරහා පරීක්ෂා කර බැලීමේ දී උගන්ඩා තානාපති මෙරටට පැමිණ නොමැති බව ද නෝනිස් මහතා පැවැසීය.අදාළ පුද්ගලයා නැවතී සිටි ගල්කිස්ස ප්‍රදේශයේ හෝටලය පරීක්ෂා කිරීමේ දී හෝටලයෙන් පිටවී ගොස් ඇතැයි ද රේගු මාධ්‍ය ප්‍රකාශක ලෙස්ලි ගාමිණී මහතා පවසයි.ලයිබීරියන් ජාතිකයා පිළිබඳ දැඩි විමසිල්ලෙන් සිටිය දී විදේශ කටයුතු අමාත්‍යංශයට පැමිණ ඇති බවට ලද තොරතුරක් මත රේගු නිලධාරීන් ඊයේ අත්අඩංගුවට ගෙන ඇත.ගුවන්තොටුපල සහකාර රේගු අධිකාරීවරුන් වන මංජුල ප්‍රසාද්, පී.ඒ.ඩී.පෙරේරා, ඩබ්ලිව්.ඊ.එම්.මධුසංක, ඩී.එන්,ජේ.ප්‍රනාන්දු , ඒ,ඤනසේකර යන නිලධාරිහු අදාළ පුද්ගලයා කොටුකරගෙන ඇත. ලයිබීරියන් ජාතිකයාට දඬුවම් පැමිණවීම හා හෙරොයින් තොගය රාජසන්තක කිරීම පිළිබඳ රේගු නිලධාරීන් වැඩිදුර පරීක්ෂණ පවත්වයි. .</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>06</day>
    </date>
    <link>http://www.dinamina.lk/2013/11/06/_art.asp?fn=n1311063</link>
    <topic>කොරියානු විභාගයෙන් සමත්ව රැකියා සඳහා නොගිය අයට තවත් මාස 5ක සහන කාලයක්</topic>
    <author>මහින්ද අලුත්ගෙදර</author>
    <content>පසුගිය 2011 වසරේ පැවැති කොරියානු භාෂා ප්‍රවීනතා විභාගයෙන් සමත්ව මේ දක්වා රැකියා සඳහා පිටත්ව නොගිය ශ්‍රී ලාංකිකයන්ට ඒ වෙනුවෙන් තවත් මාස පහක කාලයක් ලබාදීමට කොරියානු රජය පියවර ගෙන ඇත.මෙම විභාගයෙන් සමත්වන ඕනෑම පුද්ගලයෙකුට රැකියා සඳහා පිටත්ව යාමට වසර දෙකක කාලයක් වලංගු වන අතර 2011 වසරේදී විභාගයෙන් සමත්වූවන්ට එම වසර දෙකක කාලය ඉක්මවා ගියද ශ්‍රී ලංකා රජය කොරියානු රජයෙන් කළ ඉල්ලීමක ප්‍රතිඵයක් වශයෙන් මේ අවස්ථාව ශ්‍රී ලංකාවට ලැබී තිබෙන බව විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතා ප්‍රකාශ කරයි.ඒ අනුව එම කාලය ලබන 2014 වසරේ අප්‍රේල් මාසය දක්වා වලංගු බව පෙන්වාදෙන ඇමැතිවරයා 2011 වසරේ පැවැති කොරියානු භාෂා ප්‍රවීනතා විභාගයෙන් ශ්‍රී ලාංකිකයන් 9,998 දෙනෙකු සමත් වුවද ඔවුන්ගෙන් මේ දක්වා රැකියා සඳහා පිටත්ව ගොස් ඇත්තේ 6,000 ක් පමණක් බවද සෙසු සියලු දෙනාටම පිටත්ව යාමේ අවස්ථාව ලැබී තිබෙන බවද කියාසිටී.සාමාන්‍යයෙන් වර්ෂයකට කොරියානු භාෂා විභාගයෙන් සමත්වන්නේ 2,000 ක් 3,000 ක් හෝ 4,000 ක් වැනි ප්‍රමාණයක් බව පෙන්වාදෙන ඇමැතිවරයා 2011 වසරේදී විශාල පිරිසක් සමත්වීම හේතුවෙන් ඒ සියලු දෙනාටම රැකියා සඳහා පිටත්ව යාමේදී ප්‍රමාදයන් සිදුව තිබෙන බවද සදහන් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>06</day>
    </date>
    <link>http://www.dinamina.lk/2013/11/06/_art.asp?fn=n1311064</link>
    <topic>පොදු රද මඩුලු සමුළුව මෙරටට ආර්ථික වාසි ලැබෙන අවස්ථාවක්</topic>
    <author>සමන්මලී ප්‍රියශාන්ති</author>
    <content>පොදු රාජ්‍ය මණ්ඩලීය රාජ්‍ය නායක සමුළුව මෙරටට ආර්ථික, දේශපාලනික හා සාමාජීය වශයෙන් වාසි ලැබෙන අවස්ථාවක් බව පේරාදෙණිය විශ්වවිද්‍යාලයේ ආර්ථික විද්‍යාව පිළිබද ජ්‍යෙෂ්ඨ කථිකාචාර්ය ආචාර්ය මාලක රනතිලක මහතා පවසයි.මෙම වාසි දිගුකාලීන හා කෙටිකාලීන වශයෙන් කොටස් දෙකක් යටතේ හදුන්වා දීය හැකි බව කියන ඒ මහතා, සමුළුව පැවැත්වීමට පෙර රටේ සිදු කෙරෙන යටිතල පහසුකම් සංවර්ධනය රටට දිගුකාලීන වාසියක් බවද කියයි.මේ වන විට රටේ විවිධ ක්ෂේත්‍රවල විශාල ආර්ථික ගලා යාමක් සිදු ව ඇති බවත් ගල් වැලි ගඩොල් සපයන පුද්ගලයින් වුවද කෙටිකාලීන ව විශාල ආදායම් ලබන තත්ත්වයක් දැක ගත හැකි බවත් ඒ මහතා පෙන්වා දෙයි.මේ කර්මාන්ත ඉදිරියේදී විශාල ආයතන බවට පත්විය හැකි අතර එයින් දිගුකාලින වාසි අත්විදිය හැකි බවද ප්‍රකාශ කරයි. ශ්‍රී ලංකාව සේවා මධ්‍යස්ථානයක් ලෙස දියුණුවට පත් වු පසු බණ්ඩාරනායක ජාත්‍යන්තර සම්මන්ත්‍රණ ශාලාව සම්මන්ත්‍රණ පැවැත්විය හැකි ශාලාවක් ලෙස දියුණු වනු ඇති බවත් හෙතෙම සඳහන් කරයි.රජය විශාල මුදලක් මෙම සමුළුවට වැය කරන්නේ එම මුදල් සමුළුවට පැමිණෙන රාජ්‍ය නායකයින්ට හෝ වෙනත් අයට බෙදා දීම සඳහා නොවන බව අවධාරණය කරන රනතිලක මහතා, එම මුදල් වැය වනුයේ රටේ සංවර්ධනයට බවද කියා සිටියි.දේශපාලනික වශයෙන් ශ්‍රී ලංකාව කෙරෙහි ජාත්‍යන්තරයේ පවතින අහිතකර ආකල්ප දුරු කිරීමටද සමුළුව මහෝපකාරී වන බවත්, ශ්‍රී ලංකාවට පැමිණ මෙරට තත්ත්වය සියැසින් දැක ගැනීමට ලැබීම මඟින් විවිධ රාජ්‍ය නායකයින්ට අපේ රට සම්බන්ධයෙන් සුභවාදී ආකල්ප දැරිමට අවස්ථාව හිමි වන බවත් පවසයි. විශේෂයෙන් සමුළුවට සහභාගී වන ජාත්‍යන්තර මාධ්‍ය රටේ තත්ත්වය සියැසින් දැක ඒ සම්බන්ධයෙන් කතිකාවතක් ජාත්‍යන්තරය තුළ ඇති කරනු ඇති බවත් ඒ මහතා ප්‍රකාශ කරයි.වසර තිහකට පසු ලැබු යුද ජයග්‍රහණය නිසා රටේ ජාතික පිබිදීමක් ඇති වු නමුත් අද එය පසුබෑමකට ලක්ව තිබෙන බව කි රනතිලක මහතා, මෙම සමුළුව නිසා නැවත ජනතාව තුළ උද්යෝගයක් ඇති වී තිබෙන බව පෙනෙන්නට ඇති බවත් කියයි.‍ ඉදිරි වසර දෙකක කාලයක් තුළ මෙම සමුළුවේ සභාපතීත්වය ශ්‍රී ලංකාවට හිමි වී තිබීම මගින් ද අපට විශාල වාසි රැසක් ලැබෙන බව පෙන්වා දුන් ඒ මහතා, එම කාලය තුළ ජනාධිපති මහින්ද රාජපක්ෂ මහතා ඇතුලු රජයේ අනෙකුත් නිලධාරීන්ට එම විවිධ සම්මන්ත්‍රණ, රැස්වීම් වලට සහභාගි වීමට ඉඩකඩ ලැබෙන බවත් පවසයි.එහිදී මෙරට තත්ත්වය ගැන මෙන්ම විවිධ ගැටලු සම්බන්ධයෙන්ද පොදු රාජ්‍ය මණ්ඩලීය රාජ්‍ය නායකයින් දැනුවත් කර විවිධ වාසි රටට ගෙන ඒමට හැකියාව ලැබෙන බවත් ඒ මහතා සඳහන් කරයි. මේ නිසා මුදල් වියදම් වීම සම්බන්ධයෙන් වු කතා පරදා රටට ලැබෙන වාසි ගැන කතා කිරීම වැදගත් බවත් මෙම සමුළුව රටට ලැබුණු අනර්ඝ අවස්ථාවක් බවත් හෙතෙම වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>06</day>
    </date>
    <link>http://www.dinamina.lk/2013/11/06/_art.asp?fn=n13110623</link>
    <topic>මිලියන 60ක හොර සිගරැට්තොගයක් විනාශ කරයි</topic>
    <author>නිමල් රාජපක්ෂ</author>
    <content>සපත්තු, සුවඳ විලවුන්, පොලිතින් ගෙන්වන මුවාවෙන් ‍චීනයෙන් මෙරටට ගෙන්වු රුපියල් මිලියන හැටක් වටිනා සිගරැට් තොගයක් රේගුව මගින් ඊයේ (5) විනාශ කරන ලදී.මෙසේ විනාශ කළ සිගරැට් තොගයේ විදේශීය සිගරැට් විසිනම ලක්ෂයක් තිබූ බව රේගු මාධ්‍ය ප්‍රකාශක ලෙස්ලි ගාමිණී මහතා පවසයි. තීරුබදු සහන යටතේ නුල්, සපත්තු, සුවඳ විලවුන් ගෙන්වන මුවාවෙන් පසුගිය වසරේ මෙම සිගරැට් තොගය ගෙන්වා ඇතැයි රේගුව පවසයි.සිගරැට් ගෙන්වූ අයට දඬුවම් පමුණුවා ඇති අතර හොරට ගෙන්වූ සිගරැට් තොගය රාජසන්තක කිරීමෙන් පසු විනාශ කළ බව ලෙස්ලි ගාමීණී මහතා 'දිනමිණ'ට පැවැසීය. .</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>06</day>
    </date>
    <link>http://www.dinamina.lk/2013/11/06/_art.asp?fn=n1311065</link>
    <topic>මත්තල ගුවන් තොට සහ දක්ෂිණ අධිවේගය කේන්ද්‍ර කරගත් සුපිරි සංචාරක හෝටලයක්</topic>
    <author/>
    <content>මත්තල මහින්ද රාජපක්ෂ ජාත්‍යන්තර ගුවන් තොටුපළ සහ දක්ෂිණ අ‍ධිවේගී මාර්ගය කේන්ද්‍ර කොටගත් ශ්‍රී ලංකාවේ ප්‍රථම ව්‍යාපාර ආකෘතිය වශයෙන් අහුන්ගල්ල වෙරළ තීරයේ සුපිරි සංචාරක හෝටලයක් ඉදිකිරීමට සැලසුම් කොට ඇත. අමෙරිකානු ඩොලර් මිලියන 100ක මුදලක් මේ සඳහා ආයෝජනය කිරීමට නියමිතය.සංචාරක හෝටල් ක්ෂේත්‍රයේ නමක් දිනාගෙන සිටින එයිට්කන් ස්පෙන්ස් සමාගම මගින් මේ හෝටලය ඉදි කරයි. කාමර 500 කින් සහ මහල් පහකින් යුතු මේ තරු පහේ දැවැන්ත හෝටල් සංකීර්ණය කළමනාකරණය කිරීම සඳහා ස්පාඤ්ඤය කේන්ද්‍රකර ගත් ජාත්‍යන්තර හෝටල් ජාලයක් වන රියු හෝටල් සමාගම සම්බන්ධ වනු ඇත.එය මේ සමාගම ආසියානු පැසිෆික් කලාපයේ මෙහෙයුමක් සඳහා සම්බන්ධ වන ප්‍රථම අවස්ථාවයි.මේ හෝටල් සංකීර්ණය ඉදිකිරීම කාලෝචිත ප්‍රයත්නයක් බවත් දක්ෂිණ අධිවේගී මාර්ගය හම්බන්තොට තෙක් දිගු කිරීමේ ව්‍යාපෘතිය සම්පූර්ණ කෙරෙන විට එයට සමගාමීව මෙම හෝටල් සංකීර්ණය ඉදිකෙරෙනු ඇති බවත් මේ පිළිබඳ අදහස් දක්වමින් එයිට්කන් ස්පෙන්ස් ආයතනයේ නියෝජ්‍ය සභාපති රාජන් බ්‍රිටෝ මහතා පැවසුවේය.මත්තල ජාත්‍යන්තර ගුවන්තොටුපළ පැවතීම මෙම ව්‍යාපෘතියට විශේෂ සවියක් වනු ඇති බව පැවසූ බ්‍රිටෝ මහතා රජයේ සංවර්ධන සැලසුම් කෙරෙහි පූර්ණ විශ්වාසය තබමින් මෙම නව ව්‍යාපෘතිය ආරම්භ කරන බවද සඳහන් ‍කළේය.රජයේ සංවර්ධන සැලසුම්වලට සමගාමීව තම ව්‍යාපාර ආකෘති සකසා ගැනීමට පෞද්ගලික අංශය උත්සුක වී ක්‍රියා කළ යුතු බවද බ්‍රිටෝ මහතා ප්‍රකාශ කළේය.මේ ව්‍යාපෘතියේ විශේෂත්වයක් වන්නේ මෙය ශ්‍රී ලංකාව ආසියාවේ සංචාරක මධ්‍යස්ථානයක් බවට පත් කිරීමට විශේෂ කාර්යභාරයක් මෙමගින් සිදු වීමයි. මෙම ව්‍යාපෘතියේ ප්‍රතිඵලයක් වශයෙන් සංචාරකයන් සඳහා පමණක් වෙන් වුණු ගුවන් යානා (Chartered Flights) මත්තල ගුවන් තොටුපල හරහා මෙරටට ගෙන්වීමට අවස්ථාව ලැබෙන අතර මේ යටතේ එක් පැමිණීම් වාරයකට සංචාරකයන් 700ත් 800ත් අතර ප්‍රමාණයක් මෙරටට ගෙන්වා ගැනීම සඳහා ඉඩකඩ ලැබේ. ඒ අනුව රජයේ සංචාරක ඉලක්ක සපුරා ගැනීම සඳහා ප්‍රබල දායකත්වයක් මෙම ව්‍යාපෘතිය මඟින් සැපයෙන බවත් එයිට්කන් ස්පෙන්ස් සමාගම පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>06</day>
    </date>
    <link>http://www.dinamina.lk/2013/11/06/_art.asp?fn=n1311066</link>
    <topic>චැනල් ෆෝ අධ්‍යක්ෂ කැලම් මැක්‍රේටඉන්දියා‍වට වීසා නෑ</topic>
    <author>මහින්ද අලුත්ගෙදර</author>
    <content>ශ්‍රී ලංකා විරෝධී වාර්තා චිත‍්‍රපටයක් නවදිල්ලියේ දී ප්‍රදර්ශනය කිරීම සඳහා ඉන්දියාවට පැමිණීමට උත්සාහ කළ බ්‍රිතාන්‍යයේ චැනල් ෆෝ නාලිකාවේ අධ්‍යක්ෂ කැලම් මැක්‍රේට වීසා ලබාදීම ඉන්දියාව විසින් ප්‍රතික්ෂේප කර තිබේ.ශ්‍රී ලංකාවේ කීර්තිනාමයට හානි කිරීමේ සහ රජයේ හමුදාවන් අපහසුතාවයට පත්කිරීමේ අරමුණින් ශ්‍රී ලංකාවට එරෙහිව අවස්ථා කිහිපයකදී බ්‍රිතාන්‍යය චැනල් 4 නාලිකාව සඳහා වීඩියෝ පට නිර්මාණය කළ කැලම් මැක්‍රේ හට වීසා නිකුත් කිරීම ප්‍රතික්ෂේප කර තිබෙන අතර එම පුද්ගලයා නවදිල්ලි නුවරට පැමිණීමට නියමිතව සිටි බව වාර්තා වෙයි.කෙසේ වුවද වීසා ප්‍රතික්ෂේප කිරීමට හේතුව නිශ්චිත වශයෙන් මේ දක්වා ප්‍රකාශයට පත්කර නොමැති අතර තමාගේ වීසා ප්‍රතික්ෂේප කිරීමට කිසිඳු හේතුවක් නොමැති බවට කැලම් මැක්‍රේ ප්‍රකාශ කර තිබේ.මේ පුද්ගලයා නවදිල්ලියේ දී වාර්තා චිත්‍රපටයක් ප්‍රදර්ශනය කිරීමට සැලසුම්කර තිබූ අතර වීසා නිකුත් කිරීමේදී විදේශ කටයුතු අමාත්‍යාංශය මැදිහත් නොවන අතර, එය අදාළ ක්‍රියාවලියට අනුව සිදුවන්නක් බව ඉන්දීය විදේශ කටයුතු අමාත්‍යාංශය ප්‍රකාශ කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>06</day>
    </date>
    <link>http://www.dinamina.lk/2013/11/06/_art.asp?fn=n1311067</link>
    <topic>මිනිරන්-ඉල්මනයිට්වැඩි මිලකට දෙන්නනව නීති කඩනමින්</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>මිනිරන් සහ ඉල්මනයිට් වැනි වටිනාකමින් වැඩි ඛනිජ සම්පත් අගය එකතුකරමින් අපනයන වෙ‍ළෙඳපළට එකතු කිරිමට නීති රීති කඩනමින් සම්පාදනය කරන බව පරිසර හා පුනර්ජනනීය බලශක්ති ඇමැති සුසිල් ප්‍රේම ජයන්ත මහතා පාර්ලිමේන්තුවේදී ඊයේ (05) ප්‍රකාශ කළේය.එමඟින් ඛනිජ සම්පත්වලට සියයට සියයක වටිනාකමක් ලබාගත හැකි බව පෙන්වාදුන් ඇමැතිවරයා මෙතෙක් ඛනිජ සම්පත් අපනයන කළ ප්‍රාථමික මට්ටම අවම කිරිමට හැකිවන බවද කීවේය.පත්කළ මන්ත්‍රී අනුර දිසානායක මහතා 23 (2) යටතේ කළ ප්‍රකාශයට පිළිතුරු දෙමින් ඇමැතිවරයා මේ බව කීය.ලංකාවේ තිබෙන මිනිරන් හා ඉල්මනයිට් වැනි ඛනිජ ද්‍රව්‍ය සඳහා ලෝකයේ ඉහළ ඉල්ලුමක් පවති බවද, එම සම්පත් අගය එකතු කළ භාණ්ඩ හැටියට අපනයනය කිරිම තුළින් විශාල ආදායමක් ලැබිය හැකි බවද ප්‍රේමජයන්ත මහතා කීවේය.ග්‍රැෆයිට් වල ග්‍රැෆීන් නමැති නව සංරචකයන් සොයා ගෙන ඇති බව කී ප්‍රේමජයන්ත මහතා එයින් නැනෝ තාක්ෂණය සඳහා විශාල දායකත්වයක් ලබා ගත හැකි බවද පෙන්වාදුන්නේය. ඛනිජ සම්පත් ගවේෂණය හා එහි පරිපාලනය සම්බන්ධව භූවිද්‍ය හා පතල් කාර්යංශයට දැනට තිබෙන බලතල ප්‍රමාණවත් නැති බවද ඒ සඳහා අවශ්‍ය ප්‍රතිපාදන ලබාදීමට ඉදිරියේදී කඩිනමින් ගැසට් පත්‍රයක් නිකුත් කිරීමට පියවර ගන්නා බවද හෙතෙම කීවේය.මේ සඳහා ගවේෂණය සිදුකරන සියලුම ආයතනවල දත්ත වාර්තා භූ විද්‍යා හා පතල් කාර්යාංශයට ලැබෙන බවද ඇමැතිවරයා හෙළි කළේය. ඇමැතිවරයා මෙසේද කීවේය. ඛනිජ සම්පත් ගවේෂණය සඳහා පසුගිය කාලයේ භූ විද්‍යා හා පතල් කාර්යංශය මඟින් බලපත්‍ර නිකුත් කර තිබෙනවා. මේ විද්‍යුත් චුම්බක ගවේෂණ තාක්ෂණය ලොව ඛනිජ සම්පත් හඳුනා ගැනීමේ නවතම තාක්ෂණයක් ලෙස හැඳින්විය හැකියි. මේ ක්‍රමවේදය භාවිතා කර නිදන් වස්තු සොයා ගැනීමක් මෙතෙක් ලොව වාර්තා වී නැත..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>06</day>
    </date>
    <link>http://www.dinamina.lk/2013/11/06/_art.asp?fn=n1311068</link>
    <topic>ඩී. ඒ. රාජපක්ෂ 46 වැනි ගුණ සමරුව අද</topic>
    <author>ධනුෂ්ක ගොඩකුඹුර</author>
    <content>රුහුණේ දුක්විඳි ජනතාව වෙනුවෙන් පෙනී සිටි සැබෑ ජනතා පුත්‍ර ඩී. ඒ. රාජපක්ෂ මහතාගේ 46 වැනි ගුණසමරුව ජනාධිපති මහින්ද රාජපක්ෂ මහතා ප්‍රධානත්වයෙන් තංගල්ල නගරයේදී අද (06) පැවැත්වේ.තංගල්ල නගර මධ්‍යයේ අභිමානවත්ව නැඟී සිටින ඩී. ඒ. රාජපක්ෂ පිළිරුවට ජනාධිපතිතුමා සහ ජනාධිපති ආර්යා ශිරන්ති රාජපක්ෂ මහත්මිය පුෂ්පෝපහාර දැක්වීමෙන් ගුණසමරුව ඇරැඹේ.සිය ආදරණීය පියාණන්ගේ ගුණසමරු උළෙලට සමගාමීව ජනාධිපතිතුමා 1996 වසරේදී ආරම්භ කළ සිසුර ශිෂ්‍යත්ව ප්‍රදානයේ 17 වැනි පියවර තංගල්ල නගර ශාලාවේදී අද දහවල් පැවැත්වේ.දිනමිණ ප්‍රධාන කර්තෘ ගාමිණී ජයලත් මහතා විසින් රචනා කළ මැදමුලන මහරුක ග්‍රන්ථයේ ප්‍රථම පිටපත ජනාධිපතිතුමා වෙත පිළිගැන්වීමත් අද සිදු කිරීමට නියමිතය.හම්බන්තොට දිස්ත්‍රික්කයේ වීරකැටිය බුද්ධියාගම ග්‍රාමයේ දී 1905 මාර්තු 30 වැනිදා උපන් ඩී. ඒ .රාජපක්ෂ මහතා 1945 දී රාජ්‍ය මන්ත්‍රණ සභාවට හම්බන්තොට දිස්ත්‍රික්කයෙන් නිතරඟයෙන් තේරි පත්විය.නියෝජ්‍ය කතානායකවරයකු, ඇමැතිවරයකු, පාර්ලිමේන්තු මන්ත්‍රීවරයකු වශයෙන් ගිරුවාපත්තුවේ ජනතාව වෙනුවෙන් සිය මෙහෙවර අකුරටම ඉටු කළ ඩී. ඒ. රාජපක්ෂ මහතා අභාවප්‍රාප්ත වූයේ 1967 නොවැම්බර් 07 වැනිදාය. රාජපක්ෂ පවුලේ ඥාති මිත්‍රාදීන්, මැතිඇමැතිවරුන්, ප්‍රදේශවාසීන් ඇතුළු පිරිසක් ද මේ අවස්ථාවට එක්වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>06</day>
    </date>
    <link>http://www.dinamina.lk/2013/11/06/_art.asp?fn=n1311069</link>
    <topic>කුරුඳුවත්තේ කොළඹ නගර සභා ඉඩමක ව්‍යාපාරිකයකුගෙන් නීති විරෝධී ඉදිකිරීමක්</topic>
    <author/>
    <content>කොළඹ මහ නගර සභාවට අයත් කොළඹ 07 කුරුඳුවත්තේ පිහිටි ඉඩමක වාහන අලෙවි ව්‍යාපාරිකයකු විසින් නීති විරෝධී ලෙස අනවසරයෙන් ඉදිකිරීමක් කරගෙන යන බවට තොරතුරු හෙළිවී තිබේ.මේ ඉඩමේ සිදු කෙරෙන එම ඉදිකිරීම සම්බන්ධයෙන් කොළඹ නාගරික කොමසාරිස් භද්‍රානි ජයවර්ධන මහත්මිය විසින් කුරුඳුවත්ත පොලිසියට කළ පැමිණිල්ලක් මත කොළඹ අපරාධ කොට්ඨාසය ඒ සම්බන්ධව පැමිණිලි ආරම්භ කර ඇත. කුරුඳුවත්ත බාන්ස් පෙදෙසේ පිහිටි මේ ඉඩමේ හිමිකරුවන් වරිපනම් බදු නගර සභාවට නොගෙවීම නිසා මහ නගර සභා ආඥා පනතේ විධිවිධාන යටතේ මහ නගර සභාවට පවරා තිබේ.තවද එය කොළඹ ඉඩම් ලියාපදිංචි කිරීමේ කාර්යාලයේ ඒ 549 / 6 යටතේ නගර සභාව සතු දේපළක් වශයෙන් ලියාපදිංචි කර ඇත.මේ ඉඩමට හිමිකම් පාන පාර්ශ්වයන් සමඟ අභියාචනාධිකරණයේ නඩු අංක බී.පී. / එච්.සී.සී.ඒ. සී.ඕ.එල් / 78 / 2005 (එෆ්) දරන නඩුව තවමත් විභාග වෙමින් පවතී.මෙසේ නඩුවක්ද ‍තිබියදී යම් කිසි පිරිසක් මේ ඉඩමේ ඉදිකිරීම් කටයුත්තක් සිදු කරන බවට ලැබුණ තොරතුරු මත නාගරික කොමසාරිස් භද්‍රානි ජයවර්ධන මහත්මිය ඇතුළු පිරිසක් අදාළ ස්ථානය නිරීක්ෂණය කිරීමෙන් අනතුරුව කුරුඳුවත්ත පොලිසියට පැමිණිලි කර තිබේ.දැනට නගර සභාවට හෙළිවී ඇති තොරතුරු මත ඉඩම අනවසරයෙන් ඉදිකිරීම කරන වාහන අලෙවි ව්‍යාපාරිකයා එම ඉඩමේ සිටි නිවාස හිමිකරුවන්ට මුදල් දී ඔවුන් ඉවත් කර මෙම ඉදිකිරීම් කරගෙන යන බවයි. නීති විරෝධී ලෙස කරගෙන යන මෙම ඉදිකිරීම සම්බන්ධව අධිකරණයට කරුණු වාර්තා කර එය නැවැත්වීමට කොළඹ අපරාධ කොට්ඨාසය පියවර ගනිමින් සිටියි.  .</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>06</day>
    </date>
    <link>http://www.dinamina.lk/2013/11/06/_art.asp?fn=n13110611</link>
    <topic>කප්පම් කල්ලිවලින් බස් හිමියාත්-මගියාත් බේරාගැනීමේ වැඩපිළිවෙළ ප්‍රශංසනීයයි</topic>
    <author>ඌව වෙල්ලස්ස සමුහ වජිර උමගිලිය සහ බණ්ඩාරවෙල ආනන්ද හපුගොඩ</author>
    <content>මිට වසර පහකට පෙර ප්‍රවාහන කේෂත්‍රය තුළ විවිධ ගැටලු පැවැතියා. ප්‍රධාන වශයෙන් පෞද්ගලික බස් රථවලින් කප්පම් ගැනිමට පාතාල කල්ලි පෙලඹී සිටියා. මෙය පෞද්ගලික බස් හිමියටත්, පෞද්ගලික බස්රථවල ගමන් ගන්නා බස් මගියාටත් විශාල පිඩාවක් වුණා.මේ තත්ත්වයන් නිතර මාධ්‍යය තුළින් ප්‍රචාරය කිරිමට මාධ්‍යවේදින් කටයුතු කිරිමේ ප්‍රතිඵලය වශයෙන් මේ ගැන අවධානය යොමු කළ ජනාධිපතිවරයා මේ කප්පම් කල්ලිවලින් බස් හිමියත්, බස් මගියාත් ආරක්ෂා කර ගැනිමට කටයුතු කිරිමෙන් ගුණාත්මක ප්‍රවාහන සේවයක් ක්‍රියාත්මක කිරිමට හැකිවි ඇතැයි සී/ස බදුල්ල මගී ප්‍රවාහන සමාගමේ සභාපති ආර්.එම්.සමරසේකර මහතා පැවැසිය.බදුල්ල ප්‍රධාන බස් නැවැතුම් පොළේ ක්‍රියාත්මක වූ කප්පම් කල්ලියක් බස් රථවලින් දිගින් දිගටම කප්පම් ගැනිමට පෙළඹ සිටියා. බස් රථවල සේවය කරන රියදුරන් හා කොන්දොස්තරවරුන් බියවී මේ කප්පම් කල්ලියට කප්පම් ලබාදිමෙන් මොහු වසරකට රුපියල් කෝටියකට ආසන්න මුදලක් රැස් කර ඇති බව පොලිස් පරික්ෂණවලින් හෙළවි තිබනවා.නීත්‍යානුකූල නොවන ආකාරයට විවිධ නම්වලින් සමිති සදාගෙන පෞද්ගලින බස් ව්‍යාපාරයට බාධා ඇති කරන පාතාල කල්ලිවලින් ප්‍රවාහන කේෂ්ත්‍රය ආරක්ෂා කරගැනිමට මේ වන විට පොලිසියට හැකියාව ලැබී තිබෙනවා.මේ වන විට රජය මැදිහත්ව පෞද්ගලික බස් ව්‍යාපාරය ශක්තිමත් කිරිම සඳහා සහන විශාල ප්‍රමාණයක් ලබාදි තිබනවා. බස් රථවල අමතර කොටස් මිලදි ගැනීමේ සහන ක්‍රමය තුළින් ලැබෙන ලාභයෙන් බස් මගියාට සහන ලබාදිමට හැකිවි තිබෙනවා. ජාතික ගමනාගමන කොමිසම මැදැහත්විමෙන් මේ වන විට පළාත් මට්ටමින් බස් සමාගම් ඇති කරමින් එම සමාගම් ශක්තිමත්කරමින් පවත්වා ගෙන යනවා.දැනට බදුල්ල දිස්ත්‍රික්කයේ සි/ස මගී ප්‍රවාහන සමාගම, ජාතික ගමනාගමන කොමිසන් සභාව විසින් පිහිටුවා ඇති සමාගමක් දැනට අන්තර් පළාත් බස් 90ක් මේ සමාගම මගින් පාලනය වන අතර කප්පම් කල්ලි විසින් අනවශ්‍ය ලෙස බස් රථවලින් අය කළ මුදල් පාලනය කිරිමේ හැකියාවද ඇතිවි තිබෙනවා.රජයේ අධික්ෂණය ඇතිව ක්‍රියාත්මක වන මේ සමාගමට විරුද්ධව විවිධ පාර්ශ්වයන් කටයුතු කළ අතර ඒ සැම අවස්ථාවකම නිතිමය පියවරගෙන අනෙක් පාර්ශ්වයන් පරාජය කරමින් මගි ප්‍රවාහන සමාගමට නඩු මඟින් ජයග්‍රහනය කළේ සමාගම නිත්‍යානුකූල රජය පිළගත් සමාගමක් බැවින් යැයි සභාපතිවරයා වැඩිදුරටත් පැවැසිය. බදුල්ල බස් නැවැතුම් පොළේ සි.සි.ටි.වි. කැමරා පද්ධතියක් සවි කර කප්පම් කල්ලිවලින් ආරක්ෂා විම සඳහා කටයුතු කර ඇති බවද සභාපතිවරයා පැවැසිය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>06</day>
    </date>
    <link>http://www.dinamina.lk/2013/11/06/_art.asp?fn=n13110612</link>
    <topic>රාජ්‍ය නායකයන්ගේ ආරක්ෂාවටපොලිසියේ විසිදහසක්</topic>
    <author>විජයානි එදිරිසිංහ</author>
    <content>රාජ්‍ය නායක සමුළුවට පැමිණෙන රාජ්‍ය නායකයන්ගේ ආරක්ෂාවේ වගකීම සම්පූර්ණයෙන් පොලිසියට පැවරී ඇති අතර එම ආරක්ෂක කටයුතු සඳහා පොලිස් නිලධාරීන් විසිදහසක් ද, රථවාහන හැසිරවීම් කටයුතු සඳහා පමණක් පොලිසියේ පන්දහසක් ද, යෙදවීමට පියවර ගෙන තිබේ.රාජ්‍ය නායකයන් මෙරටට පැමිණෙන දින සිට ආපසු මෙරටින් පිටත්වීම දක්වා රථවාහන පොලිස් නිලධාරීන් විසින් එම ගමන් මාර්ගවලට අදාළ කටයුතු සිදුකරනු ලබයි.රාජ්‍ය නායක සමුළුවට රාජ්‍ය නායකයන් 53 දෙනෙක් පැමිණීමට නියමිතව තිබේ.ලබන 9 වැනිදා සිට එම පැමිණීම් සිදුවන අතර ප්‍රධාන හේටල් 4 ක් වූ හිල්ටන්, කිංස්බර්ග්, සිනමන් ලේක් සහ තාජ් සමුද්‍රා යන හෝටල්වල ඔවුන්ගේ නැවතීම් සිදුවෙයි. එංගලන්තයේ චාල්ස් කුමරු නවාතැන් ගන්නේ කොළඹ 07 රොස්මීඩ් පෙදෙසේ පිහිටි මිනගල් හෝටලයේ බව මේ දිනවල රථවාහන සැලසුම පිළිබඳ තොරතුරු හෙළිකළ බස්නාහිර පළාත් ජ්‍යෙෂ්ඨ නියෝජ්‍ය පොලිස්පති අනුර සේනානායක මහතා පැවසීය.මෙම රාජ්‍ය නායක සමුළුව වාර්තා කිරීම සඳහා පැමිණෙන විදේශීය මාධ්‍යවේදීන් නවාතැන් ගනු ලබන්නේ සැෆායා, මවුන්ට් ලෙවිනියා සහ රේණුකා යන හෝටල්වලය. ‍කටුනායක ගුවන් තොටුපළට එන රාජ්‍ය නායකයන් එම හෝටල් සඳහා යන ප්‍රධාන මාර්ගය වන්නේ කටුනායක ‍- කොළඹ අධිවේගී මාර්ගය, නව කැලණි පාලම, බණ්ඩාරනායක වටරවුම, ඔරුගොඩවත්ත සන්ධිය, දෙමටගොඩ සන්ධිය, බොරැල්ල සන්ධිය, කනත්ත වටරවුම දක්වා බේස්ලයින් පාර, බෞද්ධාලෝක මාවත, තුන්මුල්ල සන්ධිය, බම්බලපිටිය සන්ධිය, ගාලු පාර, කොල්ලුපිටිය සන්ධිය, ගෝල්ෆේස් වටරවුම, පරණ පාර්ලිමේන්තු වටරවුම, ලෝටස් පාර, බැංකු මාවත, සෙරමික් සන්ධිය, රීගල් සන්ධිය, චිත්තම්පලම් ඒ. ගාඩිනර් මාවත හා කොම්පඤ්ඤවීදිය පොලිසිය අසල වටරවුම.චාල්ස් කුමරු පැමිණෙන මාර්ගය කටුනායක අධිවේගී මාර්ග හරහා නව කැලණි පාලම, බොරැල්ල, කනත්ත වටරවුම, බෞද්ධාලෝක මාවත, විජේරාම පාර හරහා කොළඹ - 07 රොස්මීඩ් පෙදෙසයි.පොදු රාජ්‍ය නායක සමුළුව ලබන 15 වැනිදා පෙරවරුවේ ආරම්භ වෙයි. ආරම්භක සැසිය නෙළුම් පොකුණ මහින්ද රාජපක්ෂ රඟහලේදී පැවැත්වෙයි. අනෙකුත් සැසි බණ්ඩාරනායක සම්මන්ත්‍රණ ශාල‍ාවේ පැවැත්වෙයි.එදින ස්ථානවලට රාජ්‍ය නායකයන් ගමන් ගන්නා මාර්ගය වෙන්නේ කොම්පඤ්ඤවීදිය වටරවුම, චිත්තම්පලම් ඒ. ගාඩිනර් මාවත, රීගල් සන්ධිය, සෙරමික් සන්ධිය, බැංකු මාවත, ලෝටස් පාර, පරණ පාර්ලිමේන්තු වටරවුම, ගාලු පාර, කොල්ලුපිටිය සන්ධිය, ලිබර්ටි වටරවුම, ධර්මපාල මාවත, රතුකුරුස සන්ධිය, පුස්තකාල වටරවුම, නෙළුම් පොකුණ මාවත.බණ්ඩාරනායක සම්මන්ත්‍රණ ශාලාවේ පැවැත්වෙන දෙවැනි සැසිය සඳහා රාජ්‍ය නායකයන් ගමන් ගන්නා මාර්ගය වන්නේ නෙළුම් පොකුණ මාවත, නන්දා මෝටර්ස් හන්දිය, නිදහස් මාවත, රාජ්‍ය පරිපාලන අමාත්‍යාංශ සන්ධිය, මේට්ලන්ඩ් පෙදෙස, බෞද්ධාලෝක මාවත, බණ්ඩාරනායක සම්මන්ත්‍රණ ශාලාව.ලබන 16 වැනිදා බත්තරමුල්ල වෝටර්ස් ඒජ් හෝටලයේ පැවැත්වෙන උත්සවය සඳහා රාජ්‍ය නායකයන් ගමන් ගන්නා මාර්ගය වන්නේ කොම්පඤ්ඤවීදිය වටරවුම, චිත්තම්පලම් ඒ. ගාඩිනර් මාවත, රීගල් සන්ධිය, සෙරමික් සන්ධිය, බැංකු මාවත, ලෝටස් පාර, පරණ පාර්ලිමේන්තු වටරවුම, ගාලු පාර, කොල්ලුපිටිය සන්ධිය, ලිබර්ටි වටරවුම, ධර්මපාල මාවත, රතුකුරුස සන්ධිය, පුස්තකාල වටරවුම, නෙළුම් පොකුණ මාවත, හෝටන් පෙදෙස, හෝටන් කිංසි සන්ධිය, ඩී. එස්. සන්ධිය, දේවි බාලිකා දෙසට ඇති පාර, කාසල් වීදිය, ආයුර්වේද සන්ධිය, පාර්ලිමේන්තු පාර, පොල්දූව සන්ධිය, වෝටර්ස් ඒජ් හෝටලය.රාජ්‍ය නායකයන් ගමන් ගන්නා ඉහත මාර්ග වසා තබන්නේ වැඩිම වුවහොත් විනාඩි 20 ක පමණ කාලයක් පමණක් බව ද, මහජනතාවට කිසිම ආකාරයක අපහසුතාවකට මුහුණදීමට සිදු නොවන පරිදි එම කාලය තුළ ගමන් ගැනීම සඳහා විකල්ප මාර්ග ද, ගාලු දුම්රිය මාර්ගයේ විශේෂ රාජකාරි දුම්රියක් පෙරවරුවේ ධාවනයට යොදා ඇති බව ද නියෝජ්‍ය පොලිස්පතිවරයා පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>06</day>
    </date>
    <link>http://www.dinamina.lk/2013/11/06/_art.asp?fn=n13110613</link>
    <topic>මධ්‍යම පළාත් විපක්ෂ නායකරංජිත් අළුවිහාරේ</topic>
    <author/>
    <content>මධ්‍යම පළාත් සභාවේ විපක්ෂ නායක ධුරය සඳහා සුදුසු අයකු පත්කිරීමට සභා වාර දෙකක් යනතුරුත් එජාපයට නොහැකි වීමෙන් පැන නැඟී තිබුණු අර්බුදය විසඳාලමින් මධ්‍යම පළාත් සභාවේ සභාපති මහින්ද අබේකෝන් මහතා එජාප මන්ත්‍රී රංජිත් අළුවිහාරේ මහතා ඊට පත්විය යුතු බවට ඊයේ (5) තීරණයක් ලබා දුන්නේය.මධ්‍යම පළාත් සභාව නියෝජනය කරන එජාප මන්ත්‍රීවරු සමඟ පැය දෙකහමාරකට ආසන්න කාලයක් කළ සාකච්ඡාවකින් පසු මන්ත්‍රී කණ්ඩායම පොදු එකඟතාවකට නොපැමිණීම නිසා සභාපතිවරයා අදාළ තීරණයට එළඹුණේය.එජාප මහලේකම්වරයා අදාළ තනතුරට රංජිත් අළුවිහාරේ මහතා පත්විය යුතු බව දන්වා සභාපතිවරයාට යොමුකර තිබූ ලිපියක් සැලකිල්ලට ගනිමින් මහින්ද අබේකෝන් මහතා එය පිළිගන්නා බව සභාවට දැනුම් දුන්නේය.එජාප මහලේකම්වරයා ලිපිය මගින් කළ දැනුම් දීමට අභියෝග කරමින් පළාත් සභාවේ එජාප මන්ත්‍රීවරු 12 දෙනෙකු අදාළ තනතුරට ලකී ජයවර්ධන මහතා පත්විය යුතු බවට සිය අත්සන් සහිත ලිපියක් සභාපතිවරයාට දී තිබිණි.මේ හේතුවෙන් විපක්ෂ නායක තේරීම ගැටලුවක් බවට පත්වූ අතර එජාප නායක රනිල් වික්‍රමසිංහ මහතා මන්ත්‍රී පිරිස සිරිකොතට කැඳවා ප්‍රශ්නය නිරාකරණය කිරීමට ගත් උත්සාහය අසාර්ථක විය.පසුව උපදේශක සභාව වෙත අදාළ ගැටලුව යොමු වූ අතර එමඟින් ද නිසි එකඟතාවකට පැමිණීමට නොහැකි වී තිබිණි.මධ්‍යම පළාත් සභාව ඊයේ (5) පල්ලේකැලේ පළාත් සභා සංකීර්ණයේදී රැස්වූ අවස්ථාවේ මෙම ගැටලුව පැනනැඟුණු අතර සභාව කල් තබමින් සභාපතිවරයා එජාප මන්ත්‍රී කණ්ඩායම සමඟ සාකච්ඡාවක් කිරීමට තීරණය කළේය.එහිදී ඊළඟ සභා වාරය තෙක් විපක්ෂ නායක තේරීම කල් තබන ලෙස පිරිසක් යෝජනා කැර තිබේ. පක්ෂ ලේකම්වරයාගේ ලිඛිත දැනුම්දීම පිළිගත යුතු බව තවත් පිරිසක් ප්‍රකාශ කැර තිබෙන අතර මේ යෝජනා සියල්ල සැලකිල්ලට ගෙන සභාපතිවරයා අවසන් නිගමනයට එළඹ ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>06</day>
    </date>
    <link>http://www.dinamina.lk/2013/11/06/_art.asp?fn=n13110614</link>
    <topic>පොදු රද සමුළුව වර්ජනය කළ යුතු බවටවිරෝධතාවේ නිරත වූ ඉන්දීය 45ක් අත්අඩංගුවට</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ පැවැත්වෙන පොදු රාජ්‍ය මණ්ඩලයීය රාජ්‍ය නායක සමුළුව, ඉන්දීය රජය වර්ජනය කළ යුතු බවට පවසමින් විරෝධතාවේ නිරත වූ පුද්ගලයන් 45 දෙනකු තමිල්නාඩුවේදී අත්අඩංගුවට ගෙන ඇත.දුම්රිය ස්ථාන සහ බස් නැවතුම්පලවල් ආශ්‍රිතව විරෝධතාවල නිරත වු කොටි හිතවාදීන් පිරිසක් මෙලෙස අත්අඩංගුවට ගෙන ඇති අතර තමිල්නාඩුවේ, තිරිපූර්හි දී සහ උදගමණ්ඩලම් යන ප්‍රදේශවල ස්ථාන තුනක දී ඔවුන් අත්අඩංගුවට පත්ව තිබෙන බව වාර්තා වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>06</day>
    </date>
    <link>http://www.dinamina.lk/2013/11/06/_art.asp?fn=n13110615</link>
    <topic>මධ්‍යම එජාප මන්ත්‍රීවරු පිරිසක්ස්වාධීන වීමේ තීරණයක</topic>
    <author>අසේල කුරුළුවංශ</author>
    <content>මධ්‍යම පළාත් සභාවේ විපක්ෂ නායක ධුරය සඳහා පළාත් සභාවේ විපක්ෂයේ බහුතරයගේ කැමැත්තට අනුව එජාප නායකත්වය ඍජු තීරණයක් නොගැනීම සම්බන්ධයෙන් විරෝධය දක්වා මන්ත්‍රීවරු පිරිසක් ඉදිරියේ දී ස්වාධීනව කටයුතු කිරීමට තීරණය කැර තිබේ.බහුතරයගේ කැමැත්තට කටයුතු නොකිරීමේ හේතුවෙන් එජාපය අද අර්බුද රැසකට මුහුණදී තිබෙන බව පෙන්වා දෙන මෙම පිරිස පක්ෂ නායකත්වය එම අර්බුදය පළාත් සභා එජාප මන්ත්‍රී කණ්ඩායම තුළද ඇතිකර තිබෙන බව එම මන්ත්‍රීවරු පැවසූහ.මේ සම්බන්ධව කළ විමසීමක දී එජාප පළාත් සභා මන්ත්‍රී ලකී ජයවර්ධන මහතා පැවසුවේ එජාප මන්ත්‍රී කණ්ඩායම ස්වාධීනව කටයුතු කිරීමට ස්ථිර තීරණයක් ගෙන නොමැති බවත් ඉදිරියේ දී එවැන්නක් සිදුවීමට ඉඩ ඇති බවත්ය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>06</day>
    </date>
    <link>http://www.dinamina.lk/2013/11/06/_art.asp?fn=n13110616</link>
    <topic>දෙදින නිල සංචාරයකටචෙක් විදේශ ඇමැති ශ්‍රී ලංකාවට</topic>
    <author>මහින්ද අලුත්ගෙදර</author>
    <content>දෙදින නිල සංචාරයක් සඳහා චෙක් ජනරජයේ විදේශ කටයුතු ඇමැති ජැන් කොහොට් මහතා (Jan Kohout) අද (6) ශ්‍රී ලංකාවට පැමිණෙයි.ශ්‍රී ලංකා විදේශ ඇමැති මහාචාර්ය ජී. එල්. පීරිස් මහතා කළ ආරාධනයකට අනුව ඒ මහතා ශ්‍රී ලංකාවට පැමිණෙන අතර ද්වීපාර්ශ්වික සබඳතා වර්ධනයකර ගැනීම මෙන්ම ද්වීපාර්ශ්වික සහයෝඟීතාව වෙනුවෙන් සහාය පළකිරීම මේ සංචාරයේ අරමුණ බව විදේශ කටයුතු අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>06</day>
    </date>
    <link>http://www.dinamina.lk/2013/11/06/_art.asp?fn=n13110617</link>
    <topic>ගෙදර දොස්තර පුතා දොස්තර ‘කොන්’ කොහේදැයි නොදනී වෙච්චි ජරමර අහපු මාමට පපුව නැවතත් රිදිනී</topic>
    <author>මාතර සමූහ ඩබ්ලිව්. පී. ධර්මසේන</author>
    <content>ඈත පිටිසර සෑම ගම්මානයක ම නිවසකට නමක් පටබැඳී තිබීම විශේෂත්වයකි. මේ නම් කොහේවත් ලේඛනගතව නැතත් මුඛ පරම්පරාවෙන් සදාකල්හි ම පැවත ඒම සිරිතකි.පොඩිඅප්පු රාළහාමි හා අමල්බිසෝ ජීවත් වන නිවසේ අතීතයේදී වෛද්‍යවරයකු නැවතී සිටි බැවින් ඒ නිවස ‘දොස්තර ගෙදර’ නමින් ප්‍රසිද්ධියට එක්ව තිබේ. රාළහාමි–අමල්බිසෝ යුවලට සිටින එක ම පුතා සිරිමල් ගෙදර අය මෙන් ම ගම්වැසියන්ද හඳුන්වන්නේ ‘දොස්තර’ යන නාමයෙනි.රූප ශෝභාවෙන් අගතැන්පත් සිරිමල් කොන්දොස්තර කෙනෙක් ලෙස රැකියාව කරයි. ඔහුට වයස අවුරුදු විසිහත සම්පූර්ණ වූ පසුව “පුතාට කටයුත්තක් කර දෙන්න කාලය ඇවිත්” යැයි තීරණය කළ මවුපියෝ ඔවුන්ගේ නිවසට එන ලෙසට කපුමහතෙකුට දන්වා යැවීය.නිවසට පැමිණි කපු මහතා පළමුව දුටුවේ නිවස ඉදිරිපිට ප්‍රදර්ශනය කර තිබූ ‘දොස්තර ගෙදර’ යන නාම පුවරුවයි. නිවසේ තාප්පයේ පැරැණි ප්‍රථමාධාර ලාංජනයක් ද තිබූ බැවින් “මේ ගෙදර අයට මඟුලක් කතා කරන්න ඕන වෙලා තියෙන්නේ දොස්තර කෙනෙකුටයි” කපු මහතා සිතා ගත්තේය.කපු මහතාට තේ පැනින් සංග්‍රහ කිරීමෙන් පසුව සිරිමල්ගේ මවුපියෝ කෙළින්ම කාරණයට පිවිසියහ. “මගේ දොස්තර පුතාට ඉඩකඩම් දේපළ තියෙනවා. රස්සාවක් තියෙනවා. ඒ නිසා දෑවැද්දක් නැතත් ගමේ හැදිච්ච හොඳ ගුණයහපත් හැඩකාර ළමිස්සියක් පුතාට හොයලා දෙන්න” මවුපියෝ දන්වා සිටියහ.කපු මහතාට එක්වරම සිහියට ආවේ එක් ගමක ගම්භාර කෙනෙකු වන මුදියන්සේ හා එන්තිනාගේ දුව සුකුමාලි ය. පසු දිනයේ ම ඒ නිවසට ගිය කපු මහතා විවාහ යෝජනාව ඉදිරිපත් කරමින්,“ඔන්න මම ඕගොල්ලන්ගේ දුවට පංගාර්තු කරන්න යන්නේ දොස්තර පුතෙක්” යැයි උජාරුවෙන් කියා සිටියේය.මුදියන්සේ හා එන්තිනා දෙදෙනා ම අධික රුධිර පීඩනයෙන් පෙළෙන්නෝ වෙති. එබැවින් ඔවුන් මේ යෝජනාව බාර ගත්තේ “උඩ ඉන්න දෙවියෝ අපි දිහා බැලුවා” යැයි සිතමිණි. යෝජනාවෙන් මහත් උද්දාමයට පත්වූ මේ යුවළ තමන් සතු සියලු දේ විකුණා හෝ මේ මඟුල ජය ට ම කළ යුතු යැයි තීරණය කළහ.“එහෙම වියදම් කළාට පාඩු නැහැ. අපිට තියෙන ‘ප්‍රෙෂර්’ එකට සාප්පු ගානේ දොස්තරලාගෙන් බෙහෙත් ගන්නවාට වැඩිය අපේ දොස්තර පුතාගෙන් බේත් ගත්තම සල්ලිත් ඉතුරුයි” කියා මුදියන්සේ හා එන්තිනා එකඟත්වයට ආවේ ඉහවහා ගිය සතුටකිනි.දෙපාර්ශ්වය කතිකා කර ගත් පරිදි මංගල උත්සවය පැවැත්විණි.එහිදී මනමාලිගේ පාර්ශ්වයෙන් එක්ව සිටි ලොකු ඉස්කෝලෙ මහත්තයා මනමාල මහතා සමඟ කතාවට වැටිණි.ඔහුගේ රැකියාව කොන්දොස්තර බව දැනගත් ලොකු ඉස්කෝලෙ මහත්තයා නිහඬව සිට පසුව මංගල සභාව අමතමින් මෙසේ කියා සිටියේය.“අපේ මනමාලියගේ පියා වන මුදියන්සේ ගම්භාර මහතාට උවමනා වුනේ පවුලට දොස්තර බෑණාකෙනෙක් එක්කර ගන්න වුනත් ඊට පොඩ්ඩක්අඩුවෙන් කොන්දොස්තර බෑණා කෙනෙක් එක්කර ගෙන ඉන්නවා.”මංගල සභාවේ සිටි අය මේ කතාවෙන් තුෂ්නිම්භූත වූහ. මේ අවස්ථාවේ කෝපයට පත් ගම්භාර මුදියන්සේ වහාම නැගිට, බියෙන් ගැහි ගැහී සිටි කපුමහතාගේ කරේ තිබූ තුවායෙන් ඇදගෙන සභාවට ගෙන ඇවිත්, “මූ කළොත් කරන්නේ මේ වගේ මගෝඩි වැඩක් තමයි” කියමින් ඔහුට පහර දෙන්නට විය. එවිට වහා ඉදිරිපත් වූ ලොකු ඉස්කෝලෙ මහත්තයා පිරිස සන්සුන් කළේ තමා සිද්ධිය පැහැදිළි කර දෙන බව පවසමිනි.“මේ මනමාල මහත්තයාගේ නිවසට කියන්නේ ‘දොස්තර ගෙදර’ කියලයි. පුතාට කියන්නේ ‘දොස්තර පුතා’ කියලයි.එයා රස්සාවට කරන්නේ කොන්දොස්තරකමයි. කපු මහත්තයාත් ‘දොස්තර පුතා’ කියලා කිව්වහම කිසිදෙයක් හොයන්නෙ බලන්නේ නැතුව වැඩ කළා. මුදියන්සේ මහත්තයාත් බෑණා දොස්තර කෙනෙක් කියලා රැවටුණු එකයි මේ ප්‍රශ්නයට මුළ.”ලොකු ඉස්කෝලෙ මහත්තයා මෙසේ පවසනවාත් සමගම පපුව අල්ලා ගත් මුදියන්සේ ගම්භාර තැන, “අයියෝ මගේ ප්‍රෙෂර් එක’ කියා කෙඳිරි ගාන්නට විය.මේ අවස්ථාවේ ලොකු ඉස්කෝලෙ මහත්තයා වැඩි දුරටත් මෙසේ කරුණු කියා පෑවේය.“කෙනෙක් තනතුරෙන් විවාහ ජීවිතයක් ගෙන යන්නේ නැහැ. හැදියාවත් හැකියාවත් මත විවාහ ජීවිතය ගෙන යාමයි අවශ්‍ය.ඒ අනුව හොඳ කොන්දොස්තර බෑණා කෙනෙක් හම්බුවෙලා තියෙනවා. මනමාලි මහත්මිය මොකද කියන්නේ?”එවිට මනමාලිය, මනමාලයාගේ කරට අත දමා කැමැත්ත ප්‍රකාශ කළාය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>06</day>
    </date>
    <link>http://www.dinamina.lk/2013/11/06/_art.asp?fn=n13110618</link>
    <topic>ගබ්සාව සහ ගණිකා වෘත්තිය නීතිගත කරන්නැයි ඉල්ලීම්වලට එරෙහිව අත්සන් දසලක්ෂයක පෙත්සමක් හා උද්ඝෝෂණමාලාවක්</topic>
    <author>අනුර ප්‍රේමලාල්</author>
    <content>ගබ්සාව සහ ගණිකා වෘත්තිය නීතිගත කරන්නැයි විවිධ පුද්ගලයින් හා සංවිධාන කරන ඉල්ලීම්වලට එරෙහිවඅත්සන්දසලක්ෂයක පෙත්සමක් අත්සන් කිරීමටත් උද්ඝෝෂණමාලාවක් සංවිධානය කිරීමටත් සියලු කටයුතු සංවිධානය කරන බව අභීමානි කාන්තා සංවර්ධන පදනමේ සභාපති, ජාතික හෙළ උරුමයේ මධ්‍යම කාරක සභික නිරෝෂා අතුකෝරළ මහත්මිය ප්‍රකාශ කළාය.මේ සම්බන්ධයෙන් වැඩිදුරටත් 'දිනමිණ' වෙත අදහස් දැක්වු සභාපතිවරිය දුරචාරයන් වැඩිවනවිට රටකට ඉදිරියට යා නොහැකි බව අද ඇමෙරිකාව හා බටහිර රටවල කඩාවැටීමෙන් ඔප්පුවී තිබෙන්බව පැවසුවාය.ලෝකයේ කව්රුත් අපට ගරු කරන්නේ ශ්‍රී ලාංකික ජනතාව තුළ තිබෙන සදාචාර සම්පන්න බව නිසා යැයිද කරුණු දැක්වු ඒමහත්මිය මෙවැනි විසම අදහස්මව් කෙනෙකු ලෙස දැඩිව ප්‍රතික්ෂේප කරන බැවින් මෙම විරෝධයට රටේ සියලු කාන්තාවන්ට එක්වන්නැයි ඉල්ලුවාය.මෙම පෙත්සම අත්සන් කිරීම කොළඹ කොටුව දුම්රියපොළ අසලින් ආරම්භ කොට සෑම නගරයකටම එය ගෙන ගොස් ජනාධිපති මහින්ද රාජපක්ෂ මහතාට ලබාදීමට පියවර ගන්නා බවද ඇය කීවාය.දූදරුවන් සිටින සෑම දෙමව්පියකු මීට එරෙහි විය යුතු යැයි නිරෝෂා අතුකෝරළ මහත්මිය අවධාරණය කළෘය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>06</day>
    </date>
    <link>http://www.dinamina.lk/2013/11/06/_art.asp?fn=n13110619</link>
    <topic>මගීන් 28කට මරු කැඳවමින් - 63කට තුවාල කළ දෙවැනි විත්තිකරු ගැන ඉදිරි පියවර දන්වන්නැයි නියෝග</topic>
    <author>කුමුදු හෙට්ටිආරච්චි</author>
    <content>හිමිනමක් ඇතුළු මගීන් 28කට මරු කැඳවමින් තවත් මගීන් 63කට බරපතල තුවාල සිදුකරමින් පිළියන්ඳළ බස් ඩිපෝවේ නවතා තිබූ බසයකට ක්ලේමෝ බෝම්බයක් අටවා පුපුරවා හැරිය බවට චෝදනා ලැබ අධිකරණය මගහැර සිටින දෙවන විත්තිකරු සම්බන්ධයෙන් ගන්නා ඉදිරි පියවර අධිකරණයට දන්වන්නැයි කොළඹ මහාධිකරණ විනිසුරු ප්‍රීති පද්මන් සූරසේන මහතා ඊයේ(05) නීතිපතිවරයාට නියම කළේය.මෙම නඩුව ඊයේ කරඳවූ අවස්ථාවේ නඩුවේ පළමු විත්තිකරු වන සචින්දාසන් ආනන්ද සුදාහරන් හෙවත් ලොරන්නස් නමැති පළමු විත්තිකරු බන්ධනාගාරය මගින් ඊයේ අධිකරණයට ඉදිරිපත් කර තිබුණි.දෙවන විත්තිකරු වන දේවේන්ද්‍රන් සින්නන් ස්ථිර පසිංචි ස්ථානයක් සොයාගැනීමට නොහැකි වීමෙන් ඔහුට සිතාසි බාරදීමට නොහැකිවී ඇති බව අධිකරණයට වාර්තා කර තිබුණි. ඒ අනුව එම විත්තිකරු සම්බන්ධයෙන් ගන්නා ඉදිරි පියවර ලබන ජනවාරි මස 28 වැනිදා අධිකරණයට දන්වන ලෙස විනිසුරුවරයා එසේ නීතිපතිවරයාට නියම කළේය.2008 -04-25 වැනිදා පිළියන්දලදී තවේන් හස තවත් අය සමඟ එක්ව ලංගම බසයකට ක්ලේමෝ බෝම්බයක් අටවා මගීන් 28 දෙනෙකුට මරු කැඳවමින් තවත් වගීන් 63කට බරපතල තුවාල සිදු කිරීම හා කැස්බෑව ඩිපෝවට අයත් බස් රථයකට අනර්තයක් සිදුකිරීම ඇතුළු අධි චෝදනා 93ක් යටතේ විත්තිකරුවන්ට එරෙහිව නීතිපතිවරයා විසින් අධි චෝදනා නඟා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>06</day>
    </date>
    <link>http://www.dinamina.lk/2013/11/06/_art.asp?fn=n13110620</link>
    <topic>වනවාසලදී දුම්රියේ ගැටුණු යතුරුපැදියේ‍ තරුණයෝ දෙදෙනා මියයති</topic>
    <author>චන්ද්‍රිකා පෙරේරා</author>
    <content>වනවාසල සැම්සන් ටවුන් අනාරක්ෂිත දුම්රිය හරස් මාර්ගයේ දී පෙරේදා(04) රාත්‍රී යතුරුපැදියක් දුම්රියේ ගැටීමෙන් යතුරුදියේ ගමනගත් තරුණයන් දෙදෙනා මියගොස් තිබේ.අනතුරෙන් මියගොස් ඇති යතුරුපැදිකරු විසිපස් හැවරිදි ප්‍රදීප් රසාංග සමරවික්‍රම නමැති කැලණිය තොරණ හන්දිය වනවාසළ පාර අංක 78 දරණ නිවසේ පදිංචිව සිටි අයෙකි. මියගිය අනෙක් තැනැත්තා යතුරු පැදියේ පිටුපස ගමන් කළ අය වන අතර ඔහු කවරෙක් ද යන්න හඳුනාගෙන නැත.කොළඹ සිට ත්‍රිකුණාමළය දක්වා ගමන්ගනිමින් තිබූ දුම්රියේ එදින රාත්‍රී 9.20ට පමණ හතුරු පැදිය ගැටී ඇති බව පොලිසිය පවසයි. යතුරුපැදිකරු සිද්ධිය වූ ස්ථානයේ දීම මියගොස් තිබෙන අතර අනෙක් තැනැත්තා කොළඹ ජාතික රෝහලට ඇතුල් කිරීමෙන් පසු මියගොස් තිබේ.මියගිය අයගේ සිරුරු කොළඹ ජාතික රෝහලේ මෘත ශරීරාගාරයේ තබා තිබේ. පශ්චාත් මරණ පරීක්ෂණ කටයුතු සිදුකිරීමෙන් පසු සිරුරු ඥාතීන් වෙත බාරදීමට කටයුතු කරන බව පොලිසිය කීය.අනතුර සිදුව ඇති හරස් මඟේ ගේට්ටුවක් ‍නොමැති අතර දුම්රිය එනබව දැනීමකින් තොරව යතුරුපැදි හරස්මඟට පිවිසෙන්නට ඇති බව පොලිසිය සඳහන් කරයි. සිද්ධිය පිළිබඳ පෑලියගොඩ පොලිසිය පරීක්ෂණ පවත්වයි‍..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>06</day>
    </date>
    <link>http://www.dinamina.lk/2013/11/06/_art.asp?fn=r1311061</link>
    <topic>ගම්පහ එළකිරි නිෂ්පාදනයඉහළ නැංවීමට වැඩසටහන්</topic>
    <author>ගම්පහ සංචාරක - නිමල් ජයසිංහ</author>
    <content>සත්ව නිෂ්පාදන හා සෞඛ්‍ය දෙපාර්තමේන්තුවේ (බස්නාහිර) ගම්පහ දිස්ත්‍රික්කයේ එළකිරි නිෂ්පාදනය හා එළුකිරි නිෂ්පාදනය වැඩිදියුණු කිරීමට කටයුතු යොදා ඇතැයි ගම්පහ දිස්ත්‍රික් සත්ව නිෂ්පාදන හා සෞඛ්‍ය දෙපාර්තමේන්තුවේ වෛද්‍ය කේ. ඒ. ජී. කටුගම්පල මහත්මිය ගම්පහ දිස්ත්‍රික් කෘෂිකර්ම කමිටුවේදී පැවැසුවාය.එහිදී වැඩිදුරටත් 2013 ජනවාරි සිට මේ දක්වා සමස්ත එළකිරි නිෂ්පාදනය සහ එළුකිරි නිෂ්පාදනය වැඩිකළ බව සංඛ්‍යා ලේඛන දක්වමින් පැහැදිලි කළාය.2013 වර්ෂයේ ගම්පහ දිස්ත්‍රික්කයේ සමස්ත කිරි නිෂ්පාදන ඉලක්කය බිලියන ලීටර් 18.2ක් වූ අතර, සැප්තැම්බර් වනවිට එම ඉලක්කයේ ප්‍රගතිය බිලියන ලීටර් 12.19ක් බවද හෙළි කළාය.2013 වසරේ දී පිහිටුවීමට බලාපොරොත්තු වන කිරි ගොවිපළ සංඛ්‍යාව 200ක් වන අතර සැප්තැම්බර් 30 වනවිට එය 184 දක්වා ප්‍රගතියක් ලබා ඇත.2013 වසරේ දී ගම්පහ දිසාවේ පිහිටුවීමට බලාපොරොත්තු වූ නව එළු පාලන ඒකක සංඛ්‍යාව 126කි. සැප්තැම්බර් 30 වනවිට 99ක් පිහිටුවා ඇත. 2013 එළුකිරි ඉලක්කය ඉක්ම වූ බවත්, සංඛ්‍යා ලේඛන දක්වමින් හෙළි කළාය.ගම්පහ දිස්ත්‍රික්කයේ කිරි නිෂ්පාදන වාර්ෂික ඉලක්කය ලීටර් 18208ක් වූ අතර සැප්තැම්බර් 30 වනවිට එය ලීටර් 12195ක් විය.ගම්පහ දිසාවේ කිරි අතුරු නිෂ්පාදනවල ප්‍රගතිය ද ඉහළ මට්ටමක පවතී. 2013 වසරට යෝගට් නිෂ්පාදනය කෝප්ප 8981 වන අතර සැප්තැම්බර් වනවිට නිෂ්පාදනය 3947කි. මුදවපු කිරි නිෂ්පාදනය ලීටර් 792ක් ඉලක්ක වූ අතර සැප්තැම්බර් වනවිට එය ලීටර් 776කි.කිරි නිෂ්පාදනයට අදාළව ගොවීන් සඳහා එළගව පුහුණු වැඩසටහන් 117ක් පවත්වා ඇති අතර එළු පුහුණු වැඩසටහන් 53ක් පවත්වා ඉලක්කය සපුරා ඇති බවද හෙළි කළාය. ගම්පහ දිස්ත්‍රික්කයේ පශු සම්පත් වැඩිදියුණු කර දේශීය කිරි නිෂ්පාදනය වැඩි කිරීමටත් කිරි පානය කෙරෙහි ජනතාව උනන්දු කරවීමටත් කටයුතු යොදන බවද වැඩිදුරටත් පැවැසුවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>06</day>
    </date>
    <link>http://www.dinamina.lk/2013/11/06/_art.asp?fn=r1311062</link>
    <topic>පොදු පහසුකම් නැතැයි කුරුණෑගලදී වර්ජනයක</topic>
    <author>ඡායාරූපය ගුණරත්න ලියනාරච්චි කුරුණෑගල දිස්ත්‍රික් සංචාරක</author>
    <content>කුරුණෑගල මහ නගර සභාව විසින් පාලනය කරන බස් නැවතුම්පොළ නව වෙළඳසල් සංකීර්ණයේ පොදු පහසුකම් නොමැති වීම, වැසිකිළි, ජලය, විදුලිය, වායුසමීකරණ දිවෙන පඩිපෙළ හා විදුලි සෝපාන ක්‍රියා විරහිත වීම නිසා එහි වෙළඳසල්වලට මහජනයා පැමිණීම අඩු වී ඇත.මේ නිසා තමන්ගෙන් ගන්නා කුලී හා වරිපනම් ගාස්තු අය කිරීමට විරෝධය දක්වමින් වෙළඳ ව්‍යාපාරිකයෝ පසුගියදා වෙළඳ සංකීර්ණයේ උද්ඝෝෂණයක යෙදී සිටි අයුරු..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>06</day>
    </date>
    <link>http://www.dinamina.lk/2013/11/06/_art.asp?fn=r1311063</link>
    <topic>කළුතර උතුර කැලිඩෝ වෙරළ තීරය වෙරළ උද්‍යානයක් ලෙස සංවර්ධනයට</topic>
    <author>කළුතර විශේෂ</author>
    <content>කළුතර උතුර කැලිඩෝ වෙරළ තීරය වෙරළ උද්‍යානයක් ලෙස සංවර්ධනය කෙරේ.ආර්ථික සංවර්ධන අමාත්‍යංශය හා සංචාරක පුවර්ධන අධිකාරිය එක්වමේ වැඩ පිළිවෙල කියාවට නංවයි.මේ යටතේ උතුරු කළුතර ටැංජරීන් හෝටලය අසල සිට කැලිඩෝ වෙරළ තීරය දක්වා ගමන් කිරීමේ මංතීරුවක්ද ඉදිකෙරේ.වෙළද හා සංචාරක මධ්‍යස්ථානයක්ද ඉදිකිරීමට කටයුතු යොදා තිබේ. මේ වෙනුවෙන් වැයකෙරෙන මුදල ලක්ෂ දහසකි.වෙළද හා සංචාරක මධ්‍යස්ථානය සදහා මුල්ගල් තැබීම වරාය හා මහාමාර්ග ඇමැති රෝහිත අබේගුණවර්ධන මහතා අතින් පසුගියදා සිදු කෙරිණි.සංචාරක පුවර්ධන අධිකාරියේ සභාපති භාෂ්වර සේනාංක ගුණරත්න කළුතර නගර සභාවේ සභාපති එම්.එම්. ජවුෆර් සහ විපක්ෂනායක රෝහණ අබේගුණවර්ධන මහතා ඇතුළු පිරිසක් මේ අවස්ථාවට සහභාගි වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>06</day>
    </date>
    <link>http://www.dinamina.lk/2013/11/06/_art.asp?fn=r1311064</link>
    <topic>දොඩන්ගොඩ බෝම්බුවල පාරවල් තුනකට කාපට්</topic>
    <author>කළුතර විශේෂ</author>
    <content>දොඩන්ගොඩ ප්‍රාදේශීය සභා බල පුදේශයට අයත් බෝම්බුවල පුදේශයේ පාරවල් තුනක් කාපට් අතුරා සංවර්ධනය කිරිමට වරාය හා මහාමාර්ග අමාත්‍යාංශය පියවර ගෙන තිබේ.මෙසේ සංවර්ධනය කෙරෙන්නේ බෝම්බුවල ඇල්හේනකන්ද පාර අක්කර 29 පාර සහ කිවුලවත්ත ගමගොඩ මාර්ගයයි..මේ සදහා වැයකෙරෙන මුදල රුපියල් කෝටි 6කි.අැමැති නිර්මල කොතලාවල මහතාගේ මග පෙන්වීම මත මේ කටයුතු සිදුකරන අතර ඒ මහතාගේ සම්බන්ධීකරණ ලේකම් ජනක සෙනෙවිරත්න මහතාගේ යොජනාවක් අනුව මෙම පාරවල් සංවර්ධනය කෙරේ...</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>06</day>
    </date>
    <link>http://www.dinamina.lk/2013/11/06/_art.asp?fn=r1311065</link>
    <topic>ගම්පහ ‘සුපසන් නිම්තෙර’පාසල් 48ක ක්‍රියාත්මකයි</topic>
    <author>ගම්පහ මධ්‍යම සමූහ - පී. ඒ. ඔලිවර් පෙරේරා</author>
    <content>පාසල් යටිතල පහසුකම් වැඩිදියුණු කිරීම සඳහා හඳුන්වා දී ඇති සුපසන් නිම්තෙර වැඩසටහන ගම්පහ ප්‍රාදේශීය ලේකම් කොට්ඨාසයේ පාසල් 48ක ක්‍රියාත්මක කිරීමට අවශ්‍ය පියවර ගෙන ඇති බව ගම්පහ කලාප අධ්‍යාපන සැලසුම් අධ්‍යක්ෂිකා කේ. ඩී. මංචනායක මහත්මිය පැවසුවාය.පාසල් අලුත්වැඩියාව වර්ණගන්වා සනීපාරක්ෂක හා පානීය ජලය පහසුකම් වැඩිදියුණූ කිරීම කානු පද්ධති පිළිසකර කිරීම හා ආරක්ෂක මායිම් බැමි ඉදිකිරීම එම වැඩසටහනට අයත්ය.ශිෂ්‍ය සංඛ්‍යාව 500ට අඩු පාසල් සඳහා රුපියල් 50,000ක මුදලක්ද, 500 – 750 දක්වා රුපියල් 75,000ක මුදලක්ද, 750 – 1000 දක්වා ශිෂ්‍ය සංඛ්‍යාව ඇති පාසල් සඳහා රුපියල් ලක්ෂයක මුදලක් ද, 1000කට වැඩි පාසල් සඳහා රුපියල් එක් ලක්ෂ පනස් දහසක මුදලක් ද ලබා දීමට නියමිතය.බස්නාහිර පළාත් අධ්‍යාපන අමාත්‍යංශය සුපසන් නිම්තෙර වැඩසටහන ගම්පහ දිස්ත්‍රික්කය වෙනුවෙන් රුපියල් දසකෝටි හාරලක්ෂ විසිපන්දහසක මුදලක් වෙන්කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>06</day>
    </date>
    <link>http://www.dinamina.lk/2013/11/06/_art.asp?fn=r1311066</link>
    <topic>අතුරුගිරියේ සොර කල්ලියක 6ක්බඩුත් සමඟ අත්අඩංගුවට</topic>
    <author>අතුරුගිරිය විශේෂ - වික්‍රම සමරසිංහ</author>
    <content>කාලයක් තිස්සේ නිවාස විශාල ගණනක් බිඳ ඒවායේ තිබූ ලක්ෂ 20ක පමණ විවිධ භාණ්ඩ වර්ග සොරාගත් හයදෙනෙකුගෙන් යුත් හොර කල්ලියක් සමඟ ඔවුන් සොරාගෙන තිබූ භාණ්ඩ තොගයක් සොයා ගැනීමට අතුරුගිරිය පොලිසියට හැකිවී තිබේ.අත්අඩංගුවට ගත් හයදෙනා අතර කාන්තාවක්ද සිටී. මේ අයගෙන් කිහිපදෙනෙක් පවුලේ ඥාතීන් බවද පැවසේ. සැකකරුවන් හයදෙනාම වයස අවුරුදු 20-30 අතර පසුවේ. ඔවුන් අතුරුගිරිය, හෝමාගම, මුල්ලේගම වැනි අවට ප්‍රදේශවල අයයි.මේ අයගෙන් ප්‍රධාන සැකකරු අත්අඩංගුවට ගෙන ඇත්තේ ඇඹිලිපිටිය ප්‍රදේශයේදීය.‍හොර බඩුවලින් කොටසක් විවිධ ආයතනවලට සහ පුද්ගලයන්ට විකුණා තිබී සහ උකස්කර තිබී පොලිසිය සොයාගෙන ඇත.එසේ සොයාගත් භාණ්ඩ අතර රන් භාණ්ඩ, පිත්තල පහනක්, බ්ලෙන්ඩරයක්, ඩිජිටල් කැමරාවක්, කොණ්ඩාකපන මැෂිමක්, සෙල් ෆෝන් කිහිපයක්, පරිගණකයක්, ඩී.වී.ඩී. යන්ත්‍ර සහ කොස් ලෑලි විශාල තොගයක්ද වෙයි. ප්‍රදේශයේ සිදුවූ සොරකම් සම්බන්ධව පොලිසිය විමසිල්ලෙන් සිටීම නිසා මෙම අපරාධකරුවන් සහ හොර භාණ්ඩ හමුවී තිබේ.අතුරුගිරිය පොලිස් ස්ථානාධිපති පොලිස් පරීක්ෂක සුනෙත් ශාන්ත, අපරාධ අංශ ස්ථානාධිපති උප පොලිස් පරීක්ෂක ලලිත් වන්නිආරච්චි, කාන්තා පොලිස් සැරයන් සිරියාවතී (344), පොලිස් කොස්තාපල් රංගන (40951), තෙන්නකෝන් (40793), ගමගේ (40947), චතුරංග (40603), අනුරුද්ධ (82631), මඬවල (85151) නිලධාරින් මෙම වැටලීම කර ඇත. සැකකරුවන් සහ අදාළ නඩු භාණ්ඩ හෝමාගම සහ කඩුවෙල මහේස්ත්‍රාත් අධිකරණය වෙත ඉදිරිපත් කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>06</day>
    </date>
    <link>http://www.dinamina.lk/2013/11/06/_art.asp?fn=r1311067</link>
    <topic>කළුගල් වැඩපොළවල්වලින්පරිසරයට දැඩි බලපෑම්</topic>
    <author>නාගොඩ විශේෂ - එන්. විජේරත්න දොඩන්ගොඩ විශේෂ - දයා විජේරත්න</author>
    <content>දොඩන්ගොඩ ප්‍රාදේශීය ලේකම් කොට්ඨාසය තුළ මේ වන විට ක්‍රියාත්මක වන කළුගල් වැඩපොළවල් සහ කාපට් මිශ්‍ර කිරීමේ ආයතන නිසා ප්‍රදේශයේ ජනතාවට මෙන්ම පරිසරයටද හානි දායක තත්ත්වයක් ඇති වී තිබෙන බව වාර්තාවේ.මානිල්ල කන්ද, මානිල්ල හා මීගස්පිටිය යන ප්‍රදේශවල නිවාසවලට මීටර් 500ක පමණ දුරක මෙම වැඩපොළවල් ක්‍රියාත්මක වේ.කළුගල් වැඩපොළ නිසා නිවාස පුපුරායෑම, ගල් කුඩු , ගල් කැබලි වර්ෂා කාලවලදී ඇළමාර්ග හා එක්වී ගසාගෙන යෑමෙන් ඒවා ගොඩවීම , පහත් බිම් හා කුඹුරු ගොඩ වීම සිදුව තිබේ.දෙස් විදෙස් සුපතල තුඩුගල ඇල්ල ජලපෝෂක ප්‍රදේශවලටද මින් බලපෑමක් ඇතිවන බවද ජනතාව ප්‍රකාශ කරති.දිවා - රාත්‍රී කළුගල් කැඩීමේ කටයුතු සිදුවන නිසා අධික ශබ්දයද පාසල් සිසුන්ගේ අධ්‍යාපන කටයුතුවලට හා ජනතාවගේ කටයුතුවලටද බාධාවක් වී තිබේ.මේ වන විට ප්‍රදේශ‍වාසීන් තමන්ගේ නිවාසවලට මෙන්ම ශරීර සෞඛ්‍යයට හා පරිසරයට සිදුවන හානි දායක තත්තවයන් පිළිබඳව සියලු වගකිවයුතු බලධාරීන් දැනුවත් කිරීමට පියවර ගෙන ඇති බවද වාර්තාවේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>06</day>
    </date>
    <link>http://www.dinamina.lk/2013/11/06/_art.asp?fn=r1311068</link>
    <topic>අධික මිලට ඉන්ධන විකුණති</topic>
    <author>කපිල කුලසිංහ කළුතර සමූහ</author>
    <content>කළුතර අවට ගම්මාන රැසක අනාරක්ෂිත ලෙස අධික මිල ගණන් යටතේ ඉන්ධන අලෙවි කරන බවට පාරිභෝගිකයෝ චෝදනා කරති.ඇතැම් වෙ‍ළෙද සල්වල පෙට්ට්‍රල් බෝතලයක මිල රැපියල් 170 ක් පමණ වන අතර ලිහිසි තෙල් ස්වල්පයක් මිශ්‍රකිරීමෙන් අනතුරැව එය අලෙවි කරන්නේ රැපියල් 190 කට පමණය.අනාරක්ෂිත ලෙස නිවෙස් තුළ රදවාගෙන අධික මිල ගණන් යටතේ ඉන්ධන අලෙවි කරන ස්ථාන පිළිබදව බලධාරීන්ගේ අවධානය යොමු විය යුතු බව පාරිභෝගිකයෝ පෙන්වා දෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>06</day>
    </date>
    <link>http://www.dinamina.lk/2013/11/06/_art.asp?fn=r1311069</link>
    <topic>සුමනාගෙන් කප්පම් ගත්හොර ඕ.අයි.සී. අතටම මාට්ටු</topic>
    <author>මාවනැල්ල සමූහ පී. සෙනෙවිරත්න</author>
    <content>තම අතමිට සරු සාර කැර ගැනීමට හොරා පොලිස් නිලධාරියකු ලෙසට රංගනයක යෙදී ඇති පුද්ගලයෙක් අන්තිමේදී ගැහැනු ගැටයකට අසුවී හිරගෙදරට යෑමට සිදුවීමේ සිද්ධියක් කෑගල්ල පොලිස් දිසාවේ අරඹේවත්ත ගම්මානයෙන් වාර්තා වෙයි.කලක් තිස්සේ ඉතාම රහසිගතව කසිප්පු තිප්පොළක් පවත්වාගෙන ගොස් ඇති මෙම සුමනා (ව්‍යාජ නමකි) යමක් කමක් ඒ මතින් උපයාගෙන තරමක් සතුටින් හා අහංකාරයෙන්ද ඔදවත්ව සිය ගම්මානය තුළ මහ ඉහළින් දිවි ගෙවනු ලැබුවාය. ඇයගේ පොහොසත්කම එම ගම්මානයේ සෙසු පිරිස්වලට ඊර්ෂ්‍යාව දන්වන තත්ත්වයකට පත්විය. ගමේ ගොඩේ උත්සව පිංකම් පොළවලටද යන මේ සුමනාට කවුරුත් ආමන්ත්‍රණය කළේ ද අපේ ගමේ සුමනා අක්කා කියාය.ඇයගේ අතමිට සරුසාරවීම හා අහංකාර හැසිරීමද නොරිස්සන්නටද පිරිසක් ගම තුළම බිහිවූහ. එහි එක් අයෙක් සුමනා අක්කාට පාඩමක් උගන්වන්න සිතා මතා රංගනයක යෙදුණේය. ඔහු එය ආරම්භ කළේ මෙසේය. නගරයේ දුරකථන ඇමතුම් මධ්‍යස්ථානයක් වෙත ගොස් එහි දුරකථනය අතට ගෙන සුමනා අක්කාට ඇමතුමක් ලබා ගත්තේය.හලෝ.... මම පොලිස් ස්ථානාධිපති ගජධීර කතා කරන්නේ. කොහොමද දැන් වැඩ කටයුතු හරිම සරුයි නේද...? අපට පෙත්සම් ගණනාවක් ලැබී තිබෙනවා. හෙට අනිද්දම අප ඔහේ එනවා. තමුසෙව අත්අඩංගුවට ගන්නවා. මොකද කියන්නේ...? යැයි විමසා සිටියේය.“හරි හරි සර්... මං ටිකක් දියුණුයි තමයි සර්ටත් උදව්වක් කරන්නම් මට තව ටික කලක් ව්‍යාපාරය කැරගෙන යන්න ඉඩ දෙන්න. ඕනෑ උදව්වක් මමත් කරන්නම්. මාසයකට ගානකුත් දෙන්නම් හිතල මතල කියන්නකෝ.“හරි මාසෙකට විසිපහක් දෙන්න වැඩේ කැරගෙන යන්න කැමතිද...? ඔහු විමසුවේය.“හරි සර් මම කරන්න බලන්නම්... ඇය පැවසුවාය.හොඳයි දැන් දහයක් එවන්න මම ත්‍රිවිල් මල්ලියෙක් එවනවා. ගතවූයේ පැය දෙකකි. ඔහු පැමිණියේය. සුමනා අක්කා හත හමාරක් දුන්නාය. ත්‍රිවිරල් මල්ලි ආපසු එය රැගෙන ගියේය. තවත් කිහිපවරක් පැමිණි ත්‍රිවිල් මල්ලි සති කිහිපයක් එසේම ක්‍රියා කළේය.දැන් සුමනා අක්කා සතුටිනි. සියල්ල හීංසීරුවේ සිදුවෙමින් පැවතුණි. එදින දුරකථනය නාද විය. සුමනා අක්කා එය අතට ගත්තාය. මට හදිසි කරදරයක් දැන් පහළොවක් එවන්න මම ත්‍රිවීල්කාරයා එවනවා. සුමනා අක්කා දුරකථනය තැබුවාය ත්‍රීවිල් මල්ලිද පැමිණියේය. සුමනා අක්කා ගෙය තුළට වී සිටියාය. දැන් ඉතින් වැඩේ අසීරුම තත්ත්වයට පත්ව තිබේ. සුමනා අක්කා වහාම දැදිගම පොලිසිය වෙත ගොස් ස්ථානාධිපතිතුමාට සියල්ල වටහා දුනි.ස්ථානාධිපතිතුමා සියල්ල නූලට සිදුකළේය. දිනය උදාවිය. පොලිස් ස්ථානාධිපති ඩී. එස්. බාලසූරිය මහතා දින දෙක තුනක් ගතවනවිට දුරකථන පණිවිඩය ලබා දුන් දුරකථනය සොයා බලා නියමෙටම වැටලීම සිදුකළේ තවත් නිලධාරින් පිරිසක්ද සමඟය. හොර ඕ.අයි.සී.ට යන එන මං නැතිවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>06</day>
    </date>
    <link>http://www.dinamina.lk/2013/11/06/_art.asp?fn=r13110610</link>
    <topic>විස කෘමීන් රැසක් නිසා හොරණ නාගලකන්දේ සම්බුද්ධාලෝක විහාරයේ කටයුතුවලට බාධා</topic>
    <author>හොරණ සමූහ - බන්ධුල ආර්.ගුලවත්ත</author>
    <content>හොරණ උඩුවේ නාගල කන්දේ සුන්දර පරිසරයක පිහිටි ශ්‍රී සම්බුද්ධා‍ලෝක විහාරස්ථ භූමියට සංක්‍රමණය වී සිටින විස කෘමීන් රංචුවක් නිසා තමන් මහත් අපහසුතාවට පත්ව ඇතැයි විහාරාධිපති හෙවෙස්සේ සීවලී හිමියෝ පවසති.මාස ගණනාවක් පුරා මේ කරදරය තියෙන්නේ. විහාර භූමිය පිහිටා තිබෙන්නේ කඳු මුදුනක. පන්සල වටේටම කැලෑව. මම මෙම ස්ථානයට ඇවිත් අවුරුදු ගණනාවක් වෙනවා. දැන් තමයි මේ උවදුර මතුවෙලා තියෙන්නේ.මේ කෘමියා කළුයි. කඩියෙක් විතර ඇති. කාපු තැන කසනවා. දැවිල්ලයි, වේදනාවයි ආවාසයේ ඇඳ පුටු මතටත් එනවා. දාන ශාලාවේ මේසේ උඩත් ගැවසෙනවා.නන්දරත්න උපාසක මහතා - අපි ගිය ගමන පෝයදාට පෙර දවසේ ඇවිත් ධර්මශාලාව ශුද්ධ පවිත්‍ර කළා. ඒත් අද ඇවිත් බලන ‍ෙකාට කූඹි පිරිලා හැම තැනම.එක කූඩුවක ඉන්නවා. ලක්ෂයක් විතර. එක තැනක හිඳගෙන බණ භාවනාවක් කරගන්නත් අපහසුයි. මරන්නත් බෑ පව් පුරවගන්න වෙනවා.නාගලකන්ද තරමක් දුරින් කහන්විල පලතුරු උද්‍යානය පිහිටා ඇත. පලතුරු කෑමට එන දිමියන් විනාශ කිරීම සඳහා කලකට පෙර ගෙන එන ලද කෘමීන් වර්ගයක් කලකට පසු මෙම පෙදෙසට සංක්‍රමණය වී ඇත්දැයි ප්‍රදේශවිසින් අතර රාවයක් පවතී.කෙසේ වෙතත් මෙම කෘමි උවදුර මර්දනයට විධිමත් ක්‍රියා මාර්ගක් ඉක්ම නින් ගැනීම ඉතා සුදුසු බැව් - ප්‍රදේශවාසීහු පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>06</day>
    </date>
    <link>http://www.dinamina.lk/2013/11/06/_art.asp?fn=r13110611</link>
    <topic>සා.පෙළ සිසුන් රැසක් අනාථයි</topic>
    <author>වවුනියාව මධ්‍යම විශේෂ</author>
    <content>වවුනියාව පිහිටි පුද්ගලයන් ලියා පදිංචි කිරීමේ ප්‍රාදේශීය කාර්යාලයේ නොසැලකිලිමත්කම නිසා මෙවර අ.පො.ස. සාමාන්‍ය පෙළ විභාගයට පෙනී සිටින සිසුන්ට හැඳුනුම්පත් ලබා ගැනීම ප්‍රමාද වී තිබේ.මේ දෙපාර්තමේන්තුව මඟින් වවුනියාවේ කාර්යාලයක් ස්ථාපිත කර ඇත්තේ උතුරු පළාතේ පමණක් නොව උතුරු මැද පළාතේ ද ජනතාවට මහත් සහනයක් සැලසීම අරමුණු කරගෙනය.මෙතෙක් කාලයක් ජාතික හැඳුනුම්පත් පිළිබඳ සියලු කටයුතු සිදු කෙරුණේ කොළඹ පිහිටි පුද්ගලයන් ලියා පදිංචි කිරීමේ දෙපාර්තමේන්තුව මඟිනි. වවුනියාවේ කාර්යාලය විවෘත වූ පසු මේ ප්‍රදේශයේ ජනතාව කොළඹ නොගොස් තම රාජකාරි කර ගැනීමට වවුනියාව දිස්ත්‍රික් ලේකම් කාර්යාලයේ පිහිටි මෙම කාර්යාලයට යන්නේ රජයට තම ප්‍රශංසාව පුද කරමිනි.මෙවර දෙසැම්බර් මාසයේ අ.පො.ස. සාමාන්‍ය පෙළ විභාගයට පෙනී සිටින සිසුන්ට හැඳුනුම්පත් ලබා ගැනීමට ප්‍රදේශයේ පාසල්වල විදුහල්පතිවරු ද වවුනියාවේ කාර්යාලයට ඉල්ලුම්පත් යොමු කළේ ඉතා පහසුවෙන් සිසුන්ට හැඳුනුම්පත් ලබා ගැනීමට හැකියාව ලැබී තිබූ බැවිනි.මේ ඉල්ලුම්පත් භාර ගන්නා අවස්ථාවේ ඒවායේ අඩුපාඩු කිසිවක් නොබලා ප්‍රධාන කාර්යාලය වෙත යවා ඇති බැවින් මේ වන විට අඩුපාඩු ඉල්ලුම්පත් ආපසු පාසල් වෙත ලැබෙමින් පවතී.මේවා සම්පූර්ණ කර ආපසු යැවීමට තවත් කාලයක් ගත වන්නේ බොහෝ සිසුන්ගේ අඩු පාඩු වී ඇත්තේ උප්පැන්න සහතිකවල ඇති වෙනස්කම් හේතුවෙනි. වවුනියාවේ කාර්යාලයේ දී මීට මාස තුනකට පමණ පෙර ඉල්ලුම්පත් භාර දෙන අවස්ථාවේ මේ අඩුපාඩුකම් පෙන්වා දුන්නේ නම් එම කාලයේදී ම නැවත සම්පූර්ණ කර යැවීමට හැකියාව තිබිණි.නමුත් මාස ගණනාවකට පසු අඩුපාඩු සකස් කිරීමට සිදුවීමෙන් සිසුන්ට විභාගයට පෙර හැඳුනුම්පත් ලබා ගැනීමට නොහැකි වුවහොත් එහි වගකීම වවුනියාව කාර්යාලය මඟින් භාරගත යුතු බව ද සිසුන්ගේ මවුපියෝ පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>06</day>
    </date>
    <link>http://www.dinamina.lk/2013/11/06/_art.asp?fn=r13110612</link>
    <topic>අපි ගිය බස් එක එකපාරටම පෙරැළි පෙරැළි ප්‍රපාතයට වැටුණා</topic>
    <author>සොරණාතොට සමූහ සී. ගමගේ</author>
    <content>තරමක වේගයෙන් ධාවනය වූ බස් රථය පූනාගල මාර්ගයේ මාපිටිය 10 කණුව ගරාජය ආසන්න විටම එක්වරම මාර්ගයෙන් ඉවතට පැන පෙරැළි පෙරැළි පහළ ප්‍රපාතයට වැටුණා. ඒ සමඟම මා බසයෙන් ඉවතට විසිවී ගියා.බණ්ඩාරවෙල පූනාගල මාර්ගයේ මාපිටිය ප්‍රදේශයේදී පෙරේදා (4) පස්වරුවේ ප්‍රපාතයට පෙරළී ගිය බස් රථයේ ගමන් කර තුවාල ලැබූ පී. රවිචන්ද්‍රන් (34) නැමැත්තා එසේ සිය බිහිසුණු අත්දැකීම විස්තර කරමින් පැවැසීය.බණ්ඩාරවෙල සිට පූනාගල බලා ධාවනය වු බණ්ඩාරවෙල ඩිපෝවට අයත් ශ්‍රී ලංගම බස් රථයක් අනතුරට පත්විය.මේ අනතුරින් බස් රථයේ රියදුරු, කොන්දොස්තර ඇතුළු 20 දෙනකු තුවාල ලැබූහ.තුවාල ලැබූවන්ගෙන් දැනට දියතලාව රෝහලේ 13ක් සහ බදුල්ල මහ රෝහලේ 7ක් ප්‍රතිකාර ලබති.බස් රථයේ ගමන්ගත් 10 දෙනකු මියගියහ. ඒ අතර පාසල් සිසුවියක්ද සිටී.තවදුරටත් සිද්ධිය විස්තර කරමින් රවිචන්ද්‍රන් නමැත්තා මෙසේද කීය.මම ගෙදර යන්න බණ්ඩාරවෙල සිට පූනාගල යන බස් රථයට ගොඩවුණා. බස් රථයේ සෙනග හිටියා. මේ බස් රථය අවසන් ශ්‍රී ලංගම බස් රථය. සවස 6.30ට පමණ බස් රථය ධාවනය වෙමින් තිබුණා. තරමක මීදුමක්ද තිබුණා.බස් රථයේ රියැදුරු බස් රථය තරමක වේගයෙන් ධාවනය කළා. මාපිටිය 10 කණුව ප්‍රදේශයේ පටු මාර්ගයේ තැන්නේ වේගයෙන් බස් රථය ධාවනය වෙමින් තිබියදී එක්වරම බස් රථය මාර්ගයෙන් ඉවතට පැන්නා. ඒ සමඟම බස් රථයේ සිටි මගීන් කෑගසන්නට පටන්ගත්තා. පෙරළි පෙරළි ගිය බස් රථය අඩි 350ක පමණ ප්‍රපාතයකට ගිහින් නැවතුණා.බස් රථය මුළුමනින්ම විනාශ වී සුන්බුන් ගොඩක් බවට පත්වී තිබුණා. මා විසිවී කැලයේ වැටුණා. මා හටත් තුවාල වී තිබුණා. තරමක අඳුරක් පතිත වී තිබූ අතර ඒ වනවිට බස් රථයේ ගමන් කළ තුවාල ලැබූ වන් වේදනාවෙන් කෑ ගසනවා මට ඇහුණා. කිහිපදෙනකු එම ස්ථානයේ මියගොස් සිටියා. කාන්තාවන් පාසල් සිසුවියක් ඒ අතර හිටියා.ඔවුන් බරපතළ තුවාල ලබා සිටියේ. පසුව එම ස්ථානයට අවට අය ආවා. පොලිස් නිලධාරින් ආවා. මගීන්ගේ දේපළ බෑග් හැම තැනම විසිරී ගොස් තිබුණා‍. පසුව තුවාල ලැබූවන් ලොරිවල සහ ගිලන් රථවලින් රෝහලට ගෙන ගියා.ඇත්ත වශයෙන් මට මේක හීනයක් වගේ. මොනවාවත් හිතාගන්න බැහැ. ජීවිතයේ පළමුවරට මුහුණදුන් බිහිසුණු අත්දැකීමක් මේක.මේ අනතුරින් මියගිය බණ්ඩාරවෙල අඹදණ්ඩේගම සමන්ත රත්නායක, පූනාගල මාකන්දවත්තේ පෙරුමන් රවිචන්ද්‍රන්, ආර්. ඩී. පියසේන, පී. වල්ලිඅම්මා, එම්. නිර්මලා, එස්. සින්නම්මා, පලනියන්ඩි සත්‍යසීලන්, එස්. සත්‍යරාජ් පිරිසගේ මරණ පරීක්ෂණ කටයුතු ඊයේ (5) බණ්ඩාරවෙල රෝහලේදී පැවැත්විණි.බණ්ඩාරවෙල නාගරික හදිසි මරණ පරීක්ෂිකා මේනකා දමයන්ති, මහ පළාත හදිසි මරණ පරීක්ෂක මහින්ද ධනපාල මහත්ම මහත්මීහු ඉදිරියේ මරණ පරීක්ෂණ පැවැත්විණි.බණ්ඩාරවෙල රෝහලේ වෛද්‍ය නිලධාරි ඩී. එස්. ධර්මසේන මහතා පශ්චාත් මරණ පරීක්ෂණ සිදුකළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>06</day>
    </date>
    <link>http://www.dinamina.lk/2013/11/06/_art.asp?fn=r13110614</link>
    <topic>අවසන් කටයුතුවලට 30,000ක්</topic>
    <author>වැලිමඩ සමූහ ආර්. රාජමන්ත්‍රී</author>
    <content>බණ්ඩාරවෙල පූනාගල මාර්ගයේ මාපිටිය 9 කණුව අසලදී අඩි 500 පමණ ප්‍රපාතයට පෙරැළීයාමෙන් මියගිය 10 දෙනාගේ අවසන් කටයුතු සිදු කිරීමට රුපියල් 30,000ක් මුදලක් ‘නිමල් පදනම’ ඌව පළාත් සභාව හා ආපදා කළමනාකරණ මධ්‍යස්ථානය එක්ව අදාල පවුල්වලට ලබාදීමට පියවර ගත් බව ඌව ආණ්ඩුකාර සී. නන්ද මැතිව් මහතා පැවැසීය.මේ අනතුරින් මියගිය අයගේ මෘතශරීර තැන්පත් කර තිබූ බණ්ඩාරවෙල දිසා රෝහලට පැමිණි ඌව පළාත් ආණ්ඩුකාර සී. නන්ද මැතිව්, පාර්ලිමේන්තු මන්ත්‍රී දොස්තර රෝහණ පුෂ්ප කුමාර, බණ්ඩාරවෙල ජ්‍යෙෂ්ඨ පොලිස් අධිකාරී බුද්ධික සිරිවර්ධන, බණ්ඩාරවෙල ප්‍රාදේශීය ලේකම් ඊ. ඇම්. එස්. බි. ජයසුන්දර මහත්වරුන් සමඟ සාකච්ඡාවක්ද සිද කරන ලදී.නිමල් පදනමෙන් රුපියල් 5000ක් ඌව පළාත් සභාව රුපියල් 10,000ක් හා බදුල්ල ආපදා කළමනාකරණ මධ්‍යස්ථානය රුපියල් 15,000 වනසේ මුදල් ආධාරද මියගිය අයගේ මෘත ශරීර තැන්පත් කිරීම සඳහා අවශ්‍ය මිනීපෙට්ටි 10ක් බණ්ඩාරවෙල නගරාධිපති ඩබ්ලිවි. එම්. චමින්ද විජේසිරි මහතා ලබාදීමට ඉදිරිපත්ව සිටින බව ආණ්ඩුකාර වරයා වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>06</day>
    </date>
    <link>http://www.dinamina.lk/2013/11/06/_art.asp?fn=r13110613</link>
    <topic>බල්ලෙක් පැන ත්‍රිරෝද රිය පෙරැළීරියැදුරු මරුට</topic>
    <author>ඊ. එච්. සෝමපාල කතරගම විශේෂ</author>
    <content>කතරගම, ගෝතමීගම තම නිවසේ සිට අත්‍යවශ්‍ය උවමනාවක් සඳහා කතරගම නවනගරය බලා පැමිණි ත්‍රීරෝද රථයක් ඊයේ (5)දා පෙරවරු 7.00ට පමණ කතරගම, සෙල්ලකතරගම පාරේ මහාසේන වටරවුම අසලදී බල්ලකු හැපී පෙරළී යාමෙන් ත්‍රිරෝද රථකරු බරපතළ තුවාල ලබා කතරගම දිසා රෝහලට ඇතුළත් කිරීමෙන් පසුව මියගොස් ඇති බව කතරගම පොලිසිය කියයි.මෙසේ මියගොස් ඇත්තේ කතගරම, ගාමිණීපුර, ගොයාගල වැව අසල පදිංචි ‍පොතුපිටිය ගෙදර අමිත් නැමැති 28 හැවිරිදි තරුණයෙකි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>06</day>
    </date>
    <link>http://www.dinamina.lk/2013/11/06/_art.asp?fn=r13110615</link>
    <topic>මාතරට ඩිජිටල්නාම පුවරු</topic>
    <author>මාලිම්බඩ සමූහ</author>
    <content>දකුණු පළාත් මාර්ගස්ථ මගී ප්‍රවාහන අධිකාරිය මඟින් මගී ජනතාවගේ පහසුව සඳහා නවතම ඩිජිටල් වෙලා සටහන් නාම පුවරු තුනක් (03) මාතර බස් නැවතුම්පොළේ ස්ථාපිත කොට ඇත.මේ වෙලා සටහන් ඩිජිටල් පුවරු සවිකිරීමත් සමඟ බස් රථ ධාවනය වන කාල වේලාවන් නිවැරදිව මගී ජනතාවට දැක බලා ගැනීමට හැකිවන අතර, බස් රථ ගමන් ඇරඹීමේ දී මෙතෙක් ඇති වූ ප්‍රමාදයන් ද, මේ මඟින් අවම වනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>06</day>
    </date>
    <link>http://www.dinamina.lk/2013/11/06/_art.asp?fn=s1311061</link>
    <topic>මහාචාර්ය අර්ජුන වෛද්‍ය ආයතනයෙන් සමු ගැනීමට යයි</topic>
    <author>ප්‍රින්ස් ගුණසේකර</author>
    <content>මහාචාර්ය අර්ජුන ද සිල්වා මහතා ක්‍රීඩා වෛද්‍ය ආයතනයේ අධ්‍යක්ෂ ජෙනරාල් තනතුරෙන් ඉල්ලා අස්වීමට යයි.ක්‍රීඩා වෛද්‍ය ආයතනයේ පරිපාලනය විධිමත් කිරීම හා ක්‍රීඩාවේ තහනම් උත්තේජක භාවිතය වැළක්වීමට පියවර ගැනීම ඇතුළු ඉලක්ක රාශියක් සම්පූර්ණ කළ හෙයින් ඉතා සතුටෙන් ක්‍රීඩා අධ්‍යක්ෂ ජෙනරාල් තනතුරෙන් ඉවත්වන බව මහාචාර්ය අර්ජුන ද සිල්වා මහතා පවසයි.වසර 2011 නොවැම්බර් මාසයේ ක්‍රීඩා අධ්‍යක්ෂ ජෙනරාල් ධූරයේ වැඩ භාරගත් මහාචාර්ය අර්ජුන ද සිල්වා මහතා ජාතික තහනම් උත්තේජන පාලන කමිටු සභාපතිවරයාද විය.ඒ මහතා රාගම ශික්ෂණ රෝහලේ වෛද්‍ය සිසුන් පුහුණු කරන විශේෂඥ වෛද්‍යවරයකු ලෙස කටයුතු කරමින් සිටියදී මේ අමතර රාජකාරිය පැවැරුණු අතර ක්‍රීඩා වෛද්‍ය ආයතනයෙන් වැටුප් හෝ කිසිදු දීමනාවක් ලබා නොගෙන වසර දෙකක් වගකීම ඉටු කිරීම විශේෂත්වයකි.“මගෙන් බලාපොරොත්තු වු සේවය ඉටුකර හමාරයි. ජාතික තහනම් උත්තේජක කමිටුව ක්‍රීඩා වෛද්‍ය ආයතනයෙන් ඉවත් කොට ස්වාධීනව පවත්වාගෙන යෑමට හැකි වාතාවරණයක් ඇති කළා. තනතුර භාර ගන්නාවිට මා සඳහන් කළා කෙටි කලකට පමණයි කියා. දැන් රාගම වෛද්‍ය පීඨයේ පූර්ණ කාලීනව කටයුතු කිරීමට නැවැත කාලය උදාවෙලා” මහාචාර්යවරයා පැවැසීය.ක්‍රීඩාවේ සිදුවන තහනම් උත්තේජක භාවිතය වැළක්වීම මහාචාර්ය අර්ජුන ද සිල්වා මහතාට පැවරුණු විශාලතම වගකීමකි. ඒ සඳහා විවිධ ක්‍රියාමාර්ග ගත් මහාචාර්ය අර්ජුන ද සිල්වා මහතාගේ කාලයේදී තහනම් උත්තේජක භාවිතය වැළක්වීමේ පාර්ලිමේන්තු පනතක්ද සම්මතවීම විශේෂත්වයකි. එම තහනම් උත්තේජක පනත අනුව වරදකරුවන ක්‍රීඩකයා හෝ ක්‍රීඩිකාවට ජීවිතාන්ත තරග තහනමක් පැනවෙන අතර පුහුණුකරුට හා වෛද්‍යවරයාට සිර දඩුවම් පැනවේ.මහාචාර්ය අර්ජුන ද සිල්වා මහතා ක්‍රීඩා වෛද්‍ය ආයතනයේ ප්‍රධානී තනතුරට පත්වුයේ වෛද්‍ය ගීතාංජන මෙන්ඩිස් මහතාගෙන් පසුවය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>06</day>
    </date>
    <link>http://www.dinamina.lk/2013/11/06/_art.asp?fn=s1311067</link>
    <topic>සිංගප්පූරු නේෂන් කප් දක්ෂතම රකින්නී බංකුවේ හිදින්නී</topic>
    <author>ප්‍රින්ස් ගුණසේකර</author>
    <content>ජාතික නෙට්බෝල් ශූරතාවලියේ දක්ෂතම ආරක්ෂක පෙළ ක්‍රීඩිකාව ලෙස සම්මාන දිනූ නවුජලී රාජපක්ෂ ශ්‍රී ලංකා නෙට්බෝල් පිලේ අතිරේක ක්‍රීඩිකාවක් බවට පත්ව සිටී. ලබන මාසයේ සිංගප්පූරුවේ පැවැත්වෙන නේෂන් කප් නෙට්බෝල් තරගාවලියට සහභාගීවන ශ්‍රී ලංකා පිල ඊයේ ප්‍රකාශයට පත්වු අතර අතිරේක ක්‍රීඩිකාවන් ලෙස නවුජලී රාජපක්ෂ සමග ජාතික පිලේ හිටපු ක්‍රීඩිකාවන් දෙදෙනකු වන සමන්ති නිලුෂිකා හා ශාලිකා එරංගනී නම්කොට තිබේ.නේෂන් කප් නෙට්බෝල් තරගාවලියේ ශ්‍රී ලංකා පිලේ නායකත්වය මරීෂා ප්‍රනාන්දුට පවරා ඇත. ඇය යුද හමුදා නෙට්බෝල් පිලේ ක්‍රීඩිකාවක් වන අතර වෙන්නප්පුව ශුද්ධවු පවුලේ කන්‍යාරාමයෙන් ක්‍රීඩාවට අවතීර්ණ වුවාය. කොළඹ විශාඛා විදුහලේ හා වරාය අධිකාරී පිලේ සෙමිණී ද අල්විස් උප නායිකාව ලෙස කටයුතු කරයි. ශ්‍රී ලංකා ගුවන් හමුදාවෙන් ක්‍රීඩිකාවන් තිදෙනකු ශ්‍රී ලංකා නෙට්බෝල් පිලට ඇතුළත්ව සිටිති.පාසල් සිසුවියන් ලෙස කොළඹ විශාඛා විදුහලේ තිසාලා අල්ගම, ගයනි දිසානායක හා මහනුවර උසස් බාලිකා විදුහලේ ගයාංජලී අමරවංශ ජාතික නෙට්බෝල් පිලට ක්‍රීඩා කරති.නේෂන් කප් නෙට්බෝල් තරගාවලිය‍ දෙසැම්බර් 1සිට 7වැනිදා දක්වා පැවැත්වෙන අතර ශ්‍රී ලංකාව සමග පැපුවා නිව්ගිනි, අයර්ලන්තය, සිංගප්පූරුව, උගන්ඩාව හා අමෙරිකාව තරග වදිති.සිංගප්පූරු යන ශ්‍රී ලංකා නෙට්බෝල් පිල මෙසේය.මරීෂා ප්‍රනාන්දු (නායිකා), සෙමිණි අල්විස් (උපනායිකාව), තිසාලා අල්ගම, කාංචනා ජයවීර, තර්ජනී සිවලිංගම්, තිළිණි වත්තේගෙදර, ගයාංජලී අමරවංශ, සුරේඛා කුමාරි, ගයනි දිසානායක, චතුරාංගනී මල්කාන්ති, චාපා ගලප්පත්ති, දර්ශිකා අබේවික්‍රම අති‍රේක - නවුජලී රාජපක්ෂ, සමන්ති නිලූෂිකා, ශාලිකා එරංගනී.නිලධාරීන්- වික්ටෝරියා ලක්ෂ්මි (කළමනාකරු), සොමිතා ද අල්විස් (පුහුණුකරු), ලාල් ඒකනායක (වෛද්‍ය), ඩී.එන්.ප්‍රසාදී (ප්‍රාථමික නිළධාරිනි).</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>06</day>
    </date>
    <link>http://www.dinamina.lk/2013/11/06/_art.asp?fn=s1311062</link>
    <topic>සබරගමුවෙන්-වයඹින් කණ්ඩායම් 9ක්</topic>
    <author>ප්‍රින්ස් ගුණසේකර</author>
    <content>ජාතික ක්‍රීඩාවේ අනාගතයට සුපිරි තරු බිහිකරන ඩී.එස්.අයි සුපර් ස්පෝර්ට්ස් පාසල් වොලිබෝල් තරගාවලියේ අවසන් තරග වටයට වයඹ පළාතෙන් හා සබරගමුව පළාතෙන් පෙරැළිකාර කණ්ඩායම් 9ක් එක්වෙයි.වයඹ පළාතේ නාත්තන්ඩිය ධම්මිස්සර, තොඩුවාව සාන්ත අන්තෝනි, මාදම්පේ සේනානායක, ආනමඩුව මධ්‍ය මහා විදුහල හා සබරගමුව පළාතේ රක්වාන රත්නාලෝක, ඇහැලියගොඩ ධර්මපාල, රුවන්වැල්ල රාජසිංහ හා ගලිගමුව මධ්‍ය මහා විදුහල යන පාසල් මෙලෙස අවසන් වටයට සුදුසුකම් ලබා සිටිති.‍නාවලපිටිය ජයතිලක ක්‍රීඩාංගණයේ 8 සහ 9 දිනවල පැවැත්වෙන අවසන් තරගවලට කණ්ඩායම් 12ක් සුදුසුකම් ලබා සිටින අතර එයින් කණ්ඩායම් 3ක් බස්නාහිර පළාතෙන් සුදුසුකම් ලබා ඇත.18න් පහළ අවසන් මහා තරගයට සෑම වසරකදීම සුදුසුකම් ලබන නාත්තන්ඩිය ධම්මිස්සර හා මාදම්පේ සේනානායක යන කණ්ඩායම් මෙවර බාලක බාලිකා දෙඅංශයෙන්ම අවසන් වටයට සුදුසුකම් ලබා නොසිටීම කැපී පෙනේ. එම විදුහල් දෙකම මෙවර අවසන් තරගවලට සුදුසුකම් ලබා ඇත්තේ 14න් පහළ බාලක-බාලිකා අංශවලින් පමණි.පසුගිය වසරේ පාසල් වොලිබෝල් තරගාවලියේ අවසන් තරග වටයට පිවිසි හුංගම විජයබා ජාතික පාසල, ගලපිටමඩ වලගම්බා මහා විදුහල, අනුරාධපුර පවරසන්කුලම් මහා විදුහල, ගලිගමුව කීර්තිරත්න මහා විදුහල වැනි කණ්ඩායම් මෙවර අවසන් වටයට පිවිසීමට සමත්ව නැත. එහෙත් සබරගමුව පළාතේ ගලිගමුව මහා විදුහල පාසල් වොලිබෝල් තරගාවලියේ අවසන් මහා තරග වටයට පිවිසීම කැපී පෙනේ.පසුගිය වසරේ 12න් පහළ කාන්තා ශූරතාව දිනාගත් පුස්සැල්ලේ පඤ්ඤාතිලක හිමිගේ පුහුණු උපදේශ යටතේ පිවිසි රක්වාන රත්නාලෝක ක්‍රීඩිකාවෝ මෙවර 14න් පහළ බාලිකා අංශයෙන් අවසන් මහා තරගයට පිවිස සිටීම විශේෂත්වයකි. එම කණ්ඩායම සමග අවසන් තරගයට සුදුසුකම් ලබා ඇත්තේ නාත්තන්ඩිය ධම්මිස්සර විදුහලයි.තොඩුවාව සාන්ත අන්තෝනි හා ආනමඩුව මධ්‍ය මහා විදුහල් කණ්ඩායම් පසුගිය වසරේ මෙන්ම මෙවරද 18න් පහළ බාලිකා අංශයේ අවසන් මහා තරගයට පිවිස සිටිති.අවසන් තරග මෙසේය.14න් පහළ බාලක-මාදම්පේ සේනානායක විදුහල-නාත්තන්ඩිය ධම්මිස්සර මධ්‍ය මහා විදුහල, තෙවැනි ස්ථානය-රුවන්වැල්ල මධ්‍ය මහා විදුහලබාලිකා-නාත්තන්ඩිය ධම්මිස්සර මධ්‍ය මහා විදුහල-රක්වාන රත්නාලෝක මධ්‍ය මහා විදුහල, තෙවැනි ස්ථානය-ගලපිටමඩ වලගම්බා විදුහල16න් පහළ බාලක- රුවන්වැල්ල රාජසිංහ මධ්‍ය මහා විදුහල-සීදූව දවිසමර විදුහල, තෙවැනි ස්ථානය-නාත්තන්ඩිය ධම්මිස්සර මධ්‍ය මහා විදුහලබාලිකා- ඇහැලියගොඩ ධර්මාපල විදුහල-ගලිගමුව මහා විදුහල, තෙවැනි ස්ථානය-අම්පාර වවුනියා විදුහල18න් පහළ බාලක- මීගමුව මාරිස්ටෙලා විදුහල-සීදූව දවිසමර විදුහල, තෙවැනි ස්ථානය-නාත්තන්ඩිය ධම්මිස්සර මධ්‍ය මහා විදුහලබාලිකා-තොඩුවාව සාන්ත අන්තෝනි-ආනමඩුව මධ්‍ය මහා විදුහල, තෙවැනි ස්ථානය-වේයන්ගොඩ මධ්‍ය මහා විදුහල.</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>06</day>
    </date>
    <link>http://www.dinamina.lk/2013/11/06/_art.asp?fn=s1311063</link>
    <topic>වීරයාගේ ඉටිරුව</topic>
    <author>-වර්නන් ගුණසේකර (විදෙස් පුවත් ඇසුරිණි)</author>
    <content>එය කොතරම් තාත්වික ද කිවහොත් සුපිරි පිතිකරු සචින් ටෙන්ඩුල්කාර් ඊඩ්න් ගාඩ්න්ස් ක්‍රීඩාංගණයේ ඉන්දියා ක්‍රීඩක කාමරය පිටත සිටගෙන සිටින බවට කෙනෙකු වරදවා වටහා ගත හැක.මුර්ති ශිල්පී සුසන් රෝයි විසින් ඉටියෙන් තනන ලද ටෙන්ඩුල්කාර්ගේ පිළිරුව කාගේත් අවධානය දිනා ගැනීමට සමත්ව තිබේ. රෝයිගේ පසුගිය සඳුදා දවස ඔහුට විශේෂ දිනයක් කරමින් ඔහුගේ කාර්යය අගය කළ ටෙන්ඩුල්කාර් තමාගේම කාය ප්‍රමාණයෙන් යුත් ඉටි පිළිරුව ඉදිරියේ ඡායාරූපයකට පෙනී සිටියේය.සචින් ටෙන්ඩුල්කාර්ගේ අවසාන ටෙස්ට් ක්‍රිකට් තරගයට පෙර එනම් ඔහුගේ 199 වැනි ටෙස්ට් තරගය පැවැත්වෙන්නේ කල්කටාවේ ඊඩ්න් ගාඩ්න්ස් ක්‍රීඩාංගණයේදීය. තරගය අද (6) ආරම්භ වෙයි.“එය කදිම පිළිමයක් බව ටෙන්ඩුල්කාර් මට කී විට ඒ වෙනුවෙන් පසුගිය සති හයේ මා කළ කැපවීමේ නියම වටිනාකම මට ලැබුණා” යැයි රෝයි පවසයි.අසන්සොල් ප්‍රදේශයෙන් පැවත එන රෝයි මීට පෙර මහත්මා ගාන්ධි, නෙටාජි සුභාස් චන්ද්‍රා බොසෙ හා රවින්ද්‍රනාත් තාගෝර් ගේ ඉටි පිළිම තනා තිබේ. ටෙන්ඩුල්කාර් හා සුපිරි පාපන්දු ක්‍රීඩක ඩියෙගෝ මැරඩෝනා ඔහු විසින් තනා ඇති ක්‍රීඩක ඉටි පිළිම වෙති.“මම පුද්ගලයන් බොහෝ දෙනෙකුගේ ඉටි පිළිම තනා තියෙනවා. මෑතකදී මම ඉන්දියා ජනාධිපති ප්‍රනාබ් මුකර්ජී හා තමිල්නාඩු මහ ඇමැති එම්.කරුණානිධිගේ පිළිම පවා තැනුවා. ලෝකයේ ජනප්‍රිය වන ඉටි කෙෘතුකාගාරයක් ඉන්දියාවේ ස්ථාපිත කිරීම මගේ සිහිනයයි” රෝයි කියයි.චිත්‍රශිල්පියෙක් වීමේ ආශාවක් රෝයි තුළ ඇතිවීම ඔහු පාසල් අධ්‍යාපනය සම්පූර්ණ නොකිරීමේ ප්‍රතිඵලයකි. “නමුත් කල්කටාවේ ඉන්දියා චිත්‍ර විදුහලෙන් මට පළමු පෙල සාමාර්ථයක් හා රන් පදක්කමක් ලැබුණා” රෝයි ප්‍රකාශ කරයි.“මේ වසර මට විශේෂ එකක් වුණා. පෙබරවාරියේදී මම නවදිල්ලියේ රාස්ත්‍රපති භවන් මන්දිරයට ගිහින් ජනාධිපතිතුමාට එයාගේ ඉටි පිළිරුව තෑගි කළා. අද මම පිළිරුවක් ඉන්දියාවේ ශ්‍රේෂ්ඨතම ක්‍රීඩකයෙකුට ප්‍රදානය කළා” යනුවෙන් රෝයි පවසන්නේ මහත් ආඩම්බරයෙනි.ටෙන්ඩුල්කාර් මේ පිළිරුව මුම්බායි නගරයට ගෙන යාවිදැයි රෝයි නොදනී. “මම මේ පිළිමය බෙන්ගාල් ක්‍රිකට් සංගමයට පිරිනමනවා. එය මුම්බායිවලට යවනවාද නැද්ද කියන එක ඒගොල්ලන්ගේ වැඩක්” රෝයි පවසයි.ටෙන්ඩුල්කාර්ගේ 200 වැනි හා අවසාන ටෙස්ට් තරගය ලබන 14 වැනි දින මුම්බායිහිදී ආරම්භ වෙයි. බටහිර ඉන්දීය කොදෙව්වන්ට එරෙහිව පැවැත්වෙන ඉන්දියා කණ්ඩායමේ ටෙස්ට් තරග දෙක ක්‍රිකට් ක්‍රීඩාවෙන් සමුගන්නා මේ ශ්‍රේෂ්ඨ පිතිකරුවාගේ අවසාන ටෙස්ට් තරගමාලාව වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>06</day>
    </date>
    <link>http://www.dinamina.lk/2013/11/06/_art.asp?fn=s1311064</link>
    <topic>සභාපතිගේ පිලට ලකුණු 20ක ජයක්</topic>
    <author/>
    <content>ශ්‍රී ලංකා ක්‍රිකට් සභාපතිගේ පිල සහ ශ්‍රී ලංකා ‘ඒ’ කණ්ඩායම් අතර පැවැත්වෙන පෙරහුරු තරගාවලියේ එස්.එස්.සී පිටියේදී ඊයේ පැවැති පළමු තරගයෙන් ලකුණු 20ක ජයක් අත්කර ගැනීමට ක්‍රිකට් සභාපතිගේ කණ්ඩායම සමත්විය‍.පිටියේ තෙත සහිත තත්ත්වය හේතුවෙන් ප්‍රමාදවී ආරම්භ කළ මේ තරගය එක් පිලකට ඕවර 42කට සීමා කර තිබූ අතර ක්‍රිකට් සභාපතිගේ කණ්ඩායම කඩුලු 7කට රැස්කළ ලකුණු 247ට පිළිතුරු ලෙස ශ්‍රී ලංකා 'ඒ' පිල ඕවර 41.2කදී ලකුණු 227කට දැවී ගියේය.ක්‍රිකට් සභාපතිගේ කණ්ඩායමේ ඉනිමේ දී දිමුත් කරුණාරත්න සමගින් ඉනිම ඇරඹු තිලකරත්න ඩිල්ෂාන් පළමු කඩුල්ලට ලකුණු 62ක් එක් කළේය. තිලකරත්න ඩිල්ෂාන් ලකුණු 47ක් ලබාසිටියදී පිටියෙන් ඉවත් කිරීමට සීකුගේ ප්‍රසන්න සමත්විය. පිළිතුරු ඉනිම ඇරඹු ශ්‍රී ලංකා ‘ඒ’ පිලේ පළමු කඩුල්ල ලෙස උපුල් තරංග ලකුණු ලබාගැනීමට පෙර පිටියෙන් ඉවත් නුවන් කුලසේකර සමත්විය.දෙවැනි කඩුල්ල සඳහා කුසල් ජනිත් සමගින් එක්වු නායක දිනේෂ් චන්දිමාල් ලකුණු 58ක සබඳතාවක් ගොඩනැගීය. මුළු ලකුණු 74දී නායක දිනේෂ් චන්දිමාල් දුවද්දී දැවී යෑමට හසුවු අතර ඊළඟ පන්දුවෙන් කුසල් ජනිත්ගේ ඉනිම නිමාවට පත්විය. දිනේෂ් චන්දිමාල් ලකුණු 34ක් හා කුසල් ජනිත් ලකුණු 38ක් රැස් කළේය.මැදපෙළ පිතිකරු දිල්රුවන් පෙරේරා ලකුණු 49ක් රැස් කළ ද ජයග්‍රහණ සඳහා එය ප්‍රමාණවත් නොවීය. පන්දු යැවීමේ දී නුවන් කුල‍සේකර කඩුලු 3ක් දවා ගත්තේය. නවසීලන්ත ක්‍රිකට් පිල සමග පැවැත්වෙන තරගාවලියට පෙරහුරු තරග ලෙසින් පැවැත්වෙන මේ තරගාවලියේ දෙවැනි තරගය හෙට (7) එස්.එස්.සී පිටියේදී පැවැත්වේ.සභාපතිගේ පිල-247/7යි. (ඕවර 42) මහේල ජයවර්ධන 84, තිලකරත්න ඩිල්ෂාන් 47, දිමුත් කරුණාරත්න 46 (ලක්මාල් 53/3)ශ්‍රී ලංකා ‘ඒ’ -227 (ඕවර 41.2) දිල්රුවන් පෙරේරා 49, කුසල් පෙරේරා 38, කිත්රුවන් විතානගේ 37, දිනේෂ් චන්දිමාල් 34 (කුලසේකර 48/3, මැතිව්ස් 19/2, සේනානායක 23/2).</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>06</day>
    </date>
    <link>http://www.dinamina.lk/2013/11/06/_art.asp?fn=s1311065</link>
    <topic>බස්නාහිර 16න් පහළ රගර් අවසන් තරග අද</topic>
    <author/>
    <content>බස්නාහිර පළාත් රගර් සංගමය මෙහෙයවනු ලබන ඒෂියන්ස් ෆයිනෑන්ස් කුසලාන අවුරුදු 16න් පහළ අන්තර් පාසල් 15සාමාජික රගර් තරගාවලියේ අවසන් මහා තරග අද (6) පස්වරු 1.30සිට සී.ආර්.පිටියේ දී පැවැත්වේ.තරගාවලියේ ෂීල්ඩ් ශූරතාව සඳහා තර්ස්ටන් විදුහල් පිල හා දෙහිවල එස්.ද එස්.ජයසිංහ විදුහල් පිල තරග වදින අතර පිලියන්දල මැදි විදුහල හා ලලිත් ඇතුලත්මුදලි විදුහල් කණ්ඩායම් බඳුන ශූරතාව සඳහා තරග වදිති.පළඟ ශූරතා අවසන් තරගයට නුගේගොඩ සාන්ත ජෝන් විදුහල හා සී.ඩබ්.ඩබ්.කන්නන්ගර විදුහල් තරග වදින අතර කුසලාන අවසන් තරගයට බම්බලපිටිය සාන්ත පීතර විදුහල් පිල හා මහනාම විදුහල් පිල සුදුසුකම් ලබා සිටියි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>06</day>
    </date>
    <link>http://www.dinamina.lk/2013/11/06/_art.asp?fn=s1311066</link>
    <topic>ශ්‍රී ලංකා පාසල් කරාතේ කණ්ඩායම අද නේපාලයට</topic>
    <author>මහානාම විතානගේ මල්වාන සමූහ</author>
    <content>සිවුවැනි ජාත්‍යන්තර විවෘත පාසල් කරාතේ තරගාවලියට සහභාගිවීම සඳහා ශ්‍රී ලංකා පාසල් කරාතේ දෝ සංගමයේ ජාතික කනිෂ්ඨ පාසල් කණ්ඩායම අද නේපාලය බලා පිටත්ව යෑමට නියමිතය. නේපාලයේ ගොජුරියු කණ්ඩායම සංවිධාන කරන තරගාවලිය මේ මස 9වැනිදා සිට 11 වැනිදා දක්වා කයිලාල් නගරයේදී පැවැත්වේ.පාසල් 16කින් ක්‍රීඩක ක්‍රීඩිකාවන් 25 දෙනෙකු මේ කණ්ඩායමට ඇතුළත් වෙති.කණ්ඩායමේ පුහුණුකරු‍ ලෙස කඳාන ද මැසිනද් විදුහලේ නිලන්ත වික්‍රම‍ගාල්ල, සහාය පුහුණුකරු දර්ශන බණ්ඩාරනායක කටයුතු කරන අතර නිලධාරීන් ලෙස ඩී.ඩී.එස්.ජයසිංහ (කඩවත විද්‍යාලෝක විද්‍යාලයේ විදුහල්පති), ලක්ෂ්මන් පෙරේරා (ගුරුකුලාව ලාසරිස්), එච්.එම්.එම්.පී.මීවද්දන (කිරිමැටියාගාර ශූද්ධවු පවුලේ බාලිකාව) මහත්ම මහත්මිහූ කටයුතු කරති.පාසල් කණ්ඩායම මෙසේය.පිරිමි - එස්.එම්.එස්.යූ.සුබසිංහ (නායක), එස්.ඒ.එන්.සිංගපුර, කේ.එම්.ජී.එච්.සී.බණ්ඩාර ‍(පොලොන්නරුව රාජකීය වි.), ආර්.එන්.ඒ.අතුකෝරාල (බම්බලපිටිය සාන්ත පීතර), ජේ.එම්.එස්.ඒ.වයි.බී.ජයසේකර, එච්.ඩී.ටී.ධර්මසේන (කුරුණෑගල මලියදේව), ඊ.පී.දුලික නුවන් උදාර (පිළියන්දල ම.ම.වි), එච්.පී.ආර්.පී.දිසානායක, එච්.එම්.ටී.එල්.සේනානායක (තෝපාවැව), ආර්.එම්.එස්.ඒ.දසනායක (බකමූණ මහසෙන්), ආර්.ජී.ඩී.සී.රාජමන්ත්‍රී (මගුල්දමන), එස්.ජී.ඒ.යූ.නයනසිරි (වැලික්නද), එම්.එල්.ඉරේෂ් බණ්ඩාර (පොළොන්නරුව විජය පරාක්‍රම), ඊ.එච්.ජනිත් තේනුක ද සිල්වා (අම්බලන්ගොඩ ධර්මාශෝක), එච්.පී.ඩී.මිනිදු මනෝද්‍ය (නාලගස්දෙනිය ජයන්ති)කාන්තා - එස්.ඩී.ලක්ෂිකා මදුමාලී ප්‍රනාන්දු (නායිකා), ඩබ්.ඒ.ලක්ෂිකා තරිදුනී (ගල්කිස්ස බෞද්ධ බාලිකා), ඩී.ජී.රමිශා දේශානි, ඩබ්.කේ.මදාරා මදුභාෂිනී (මාතර සුජාතා), ඒ.එල්.සී.ලොලින්ඩ්, එස්.ඩබ්.ටී.ඕ.ජී.කේ.ආරියවංශ, කේ.ජී.නුවනී සේව්වන්දි කහටපිටිය (පොළොන්නරුව රාජකීය), එන්.වී.අචනි රුමේශා (ගාල්ල රිජන්ට් බාලිකා), ඩබ්.ඩී.ආර්.ශාවින්දි ප්‍රනාන්දු (බම්බලපිටිය ශුද්ධවු පවුලේ කන්‍යාරාමය), එස්.එම්.සකිත්මා විනුසරී (කළුතර බාලිකා).</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>06</day>
    </date>
    <link>http://www.dinamina.lk/2013/11/06/_art.asp?fn=s1311068</link>
    <topic>'බීෆීස් බිග් වෝක්' පා ගමනේ 5වැනි දිනය....</topic>
    <author/>
    <content>ක්‍රීඩාවට ලැදි ‍දේශීය දූ දරුවන්ගේ ක්‍රීඩා කුසලතා ඔප් නැංවීමට අරමුදල් රැස් කිරීමේ අරමුණින් ශ්‍රීමත් ඉයන් බොතම් පසුගියදා කිලිනොච්චියෙන් ආරම්භ කළ 'බීෆීස් බිග් වෝක්' පා ගමනේ 5වැනි දිනය ඊයේ පෙරවරු ගාලුමුවදොර පිටියෙන් ආරම්භ විය.එහි දී බොතම් සමග ඇමැති ඩලස් අලහප්පෙරුම,පළාත් සභා ඇමැති උපාලි කොඩිකාර, ජාතික තරුණසේවා සභාවේ සභාපති ලලිත් පියුම් පෙරේරා මහත්වරු පා ගම‍නේ යෙදෙමින්.ඔස්ට්‍රේලියාවේ හිටපු ක්‍රිකට් නායක ස්ටීව් වෝ ද ‍මේ පා ගමනට එක්විය. පා ගමන ඊයේ පස්වරුවේ ආර්.ප්‍රේමදාස ක්‍රීඩාංගණයෙන් නිමාවට පත්විය. ඡායාරූපය - වාසිත පටබැඳිගේ.</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>06</day>
    </date>
    <link>http://www.dinamina.lk/2013/11/06/_art.asp?fn=f1311061</link>
    <topic>පොදු රද සමුළුව රටට වැඩදායකයි</topic>
    <author>සාකච්ඡා කෙළේ උදිත ගුණවර්ධන</author>
    <content>වර්තමාන දේශපාලන සමාජ වාතාවරණය, පොදු රාජ්‍ය මණ්ඩල සමුළුවෙන් මෙරටට ලැබෙන ප්‍රතිලාභ මොනවාද සහ තවත් කාලීන කරුණු පිළිබඳ පාර්ලිමේන්තු මන්ත්‍රී ශාන්ත බණ්ඩාර සමඟ සිදුකළ සාකච්ඡාවකි මේ.* පොදු රාජ්‍ය මණ්ඩල සමුළුව ඉදිරි දිනවලදී මෙරට පැවැත්වීමට නියමිතයි. මේ සමුළුව ප්‍රතිඵලදායක බවට ආණ්ඩුව අදහස් පළ කරද්දී විපක්ෂය කියන්නේ මෙය මුදල් නාස්තියක් පමණක් බවයි. මේ ගැන ඔබේ අදහස පැහැදිලි කළ හැකිද?පොදු රාජ්‍ය මණ්ඩල සමුළුව මුදල් නාස්තියක් විදිහට දකින්නේ විපක්ෂයේ ඇතැමුන් පමණයි. ඒ හැර මේ කතාවේ සත්‍යතාවක් නැහැ. මේ විදිහේ මහා පරිමාණ සමුළුවකදී යම් මුදල් ප්‍රමාණයක් වියදම් වෙනවා. ඒක සාමාන්‍ය දෙයක්. රටේ ප්‍රතිරූපය රටේ කීර්තිය ඉහළ දැමීමටත් ප්‍රතිරූපය ස්ථාපිත කිරීමටත් මේ සමුළුව උපයෝගී කර ගැනීමට පුළුවන්කම තිබෙනවා.වාසි රැසක් ලබාගැනීමට පුළුවන්කම තිබියදී මුදල් වියදම් වීම යන කරුණ ඉදිරියට දමමින් මේ සමුළුවට විවේචන එල්ල කිරීම හොඳ දෙයක් ‍විදිහට හඳුන්වන්න බැහැ.මෙම සමුළුව පවත්වන අතර රාජ්‍ය නායකයන් මෙන්ම විදෙස් ආයෝජකයන් විශාල ප්‍රමාණයකුත් එනවා. ඔවුන්ගේ සියයට පනහක් මෙරට ආයෝජනයට පෙලඹුනත් එය විශාල ප්‍රවණතාවක් විදිහට හන්වන්න පුළුවන්.එපමණක් නොවෙයි, මෙරට ගැන වැරැදි චිත්‍රයක් අන්තර්ජාතික ප්‍රජාව අතර ‍ඇති කිරීමට සමහර අංශ සමහර පුද්ගලයන් උත්සාහ කරනවා. මේ තත්ත්වය වෙනස් කිරීමටත් සත්‍ය තත්ත්වය පැහැදිලි කිරීමටත් මේ සමුළුව උපයෝගි කර ගැනීමට පුළුවන්. අනෙක් අතින් මේ උත්සව අවස්ථාව ආවරණය කිරීමට ලොව පුරා ජනමාධ්‍යවේදීන් විශාල ප්‍රමාණයක් මෙරටට පැමිණෙනවා. ඔවුන්ට ලොව පුරා මේ රටේ යහපත් තත්ත්වය ගැන පණිවිඩය රැගෙන යාමට පුළුවන්. මෙයත් සමුළුවේ යහපත් අංශයක්.* මේ සමුළුව වර්ජනය කිරීමට ඇතැම් රටවල් උත්සාහ කරනවා. මේ උත්සාහය ගැන ඔ‍බේ අදහස පැහැදිලි කළ හැකිද?මේ රටවල් වර්ජනයට එළඹී සිටින්නේ ඇයිද යන්න ප්‍රශ්නයක්. බොහෝ දුරට මොවුන් දෙමළ ඩයස්පෝරාවේ වැරැදි උපදෙස්වලට මුළාවී මේ විදිහේ අදහසකට එළඹුනාද කියන එක සැක සහිතයි. ඒත් විපක්ෂයේ අය කියන ආකාරයේ අවුල්සහගත තත්ත්වයක් නැහැ. ඔවුන් බලාපොරොත්තු වෙන්නේ සමුළුව කඩාකප්පල් වේ යැයි කියලා. මේ විදිහේ කුහක පිළිවෙතකයි විපක්ෂය කටයුතු කරන්නේ. මේ විදිහට කටයුතු කිරීම මඟින් තවදුරටත් විපක්ෂයට ජනතා ආකර්ෂණය දිනා ගැනීමට පුළුවන්කමක් නැහැ.* එක්සත් ජාතික පක්ෂය නායකත්ව මණ්ඩලයක් මඟින් පාලනය කිරීමට තීරණයක් ගෙන තිබෙනවා. මේ ගැන ඔබේ අදහස පැහැදිලි කළ හැකිද?මේ නායකත්ව මණ්ඩලය මඟින් එක්සත් ජාතික පක්ෂයට ගමනක් යාමට පුළුවන් කමක් ඇතැයි මා සිතන්නේ නැහැ. එජාපය තවදුරටත් අවුලට පත්වීම, බිඳවැටීම පමණයි සිදුවෙන්නේ. අද නායකත්ව මණ්ඩලයක් පත් කිරීම තුළ මේ අවුල් සහගත තත්ත්වය තවදුරටත් වැඩිවීම මිසක් විසඳීමක් සිදුවෙන්නේ නැහැ.අද එක්සත් ජාතික පක්ෂය මේ තරම් අවුල් සහගත තත්ත්වයට පත්වෙද්දී එක්සත් ජනතා නිදහස් සන්ධානය ඉතාමත් සාර්ථක ලෙස ඉදිරියට ගමන්කර තිබෙනවා. මේ ගමනට සාර්ථකත්වය එක්වෙලා තිබෙන්නේ ජනාධිපති තුමාගේ සාර්ථක නායකත්වය නිසයි. නායකත්වය දුර්වලනම් දේශපාලන පක්ෂයකට පෙරට යාමට බැහැ. එක්සත් ජාතික පක්ෂය වුණත් ඩී. එස්, ඩඩ්ලි, ජයවර්ධන, ප්‍රේමදාස වැනි ප්‍රබල නායකයන්ගේ පෙළගැස්ම තුළ පක්ෂය ප්‍රබල තැනකට පත්වුණා. ඒත් අද එවැනි ප්‍රබලයකු එක්සත් ජාතික පක්ෂය තුළ නැහැ. මේ විදිහේ දේශපාලන පක්ෂයකට අනාගතයක් ගොඩනැංවීමට බැහැ.* ඉදිරියේදී එළැඹෙන්නේ මැතිවරණ බහුල කාලයක්. ඒ අතර බස්නාහිර පළාත් සභාව තීරණාත්මකයි. මේ සඳහා එක්සත් ජනතා නිදහස් සන්ධානයේ සූදානම පැහැදිලි කළ හැකිද?අපට අමුතුවෙන් සූදානම් වීමට අවශ්‍යතාවක් නැහැ. මේ මැතිවරණයට මුහුණ දීමටත් මැතිවරණය ජයග්‍රහණය කිරීමටත් ඕනෑවටත් වඩා ශක්තියක් අපට තිබෙනවා. අප පසුගිය පළාත් සභාවේදී ලබාගත් ඡන්ද ප්‍රමාණයට වඩා විශාල ඡන්ද ප්‍රමාණයකින් මෙවර බස්නාහිර පළාත් සභාව ජයග්‍රහණය කරනවා. ඒ ගැන කිසිදු සැකයක් චකිතයක් නැහැ.එපමණක් නොවෙයි, එක්සත් ජාතික පක්ෂය වයඹදී ලැබූ පරාජයට වැඩි පරාජයක් බස්නාහිර දී අත්වෙන එක වළක්වන්න කාටවත් බැහැ. මේ විදිහට එජාපය බිඳ වැටුණ වෙනත් කාලයක් තිබුණාද කියන එකත් ගැටලුවක්.* ඔබ කතා කළේ පළාත් සභා මැතිවරණයක් ගැන. ජාතික මට්ටමේ ජනාධිපතිවරණයකට හෝ මහ මැතිවරණයකට මුහුණදීමට තිබෙන්නේ මොන විදිහේ සූදානමක්ද?පළාත් සභා මැතිවරණ ජාතික මට්ටමේ මැතිවරණ කියා වෙනසක් නැහැ. ජනමතය තිබෙන්නේ ආණ්ඩුව සමඟ. ඒ නිසා ජනාධිපතිවරණයක් තිබ්බත්, මහ මැතිවරණයක් තිබ්බත් ජයග්‍රහණය පිළිබඳ ගැටලුවක් නැහැ. ඒ තරමටම අපට ජනතාව පිළිබඳව විශාල විශ්වාසයක් තිබෙනවා. රටේ ප්‍රජාතන්ත්‍රවාදය ශක්තිමත් කිරීමට මේ ආණ්ඩුව කටයුතු කර තිබෙනවා. උතුරේ ප්‍රජාතන්ත්‍රවාදය තහවුරු කිරීමට පුළුවන් වුණා. මෙය අප රටක් විදිහට ලැබූ විශාල කීර්තියක් විදිහට හඳුන්වන්න පුළුවන්.* අධිවේගී මාර්ග ඉදිකිරීම, වරාය, ගුවන්තොටුපොළ ඉදිකිරීම නිශ්ඵල දෙයක් විදිහටත් මෙහි ප්‍රතිලාභ ජනතාව වෙත ඍජුව නොලැබෙන බවටත් මතයක් විපක්ෂය විසින් ගොඩනඟා තිබෙනවා. මේ මතය ගැන ඔබේ අදහස පැහැදිලි කළ හැකිද?එදා බණ්ඩාරනායක සම්මන්ත්‍රණ ශාලාව හදද්දී සමහරු ඔය අදහසට සමාන අදහසක් දැරුවා. තවත් මහා පරිමාණ සංවර්ධන ව්‍යාපෘති ක්‍රියාත්මක කරද්දීත් ඇතැමුන් ඔය අදහස දැරුවා. අද පොදු රාජ්‍ය මණ්ඩල සමුළුවට සූදානම් වෙද්දී විවිධ ආකාරයේ සංවර්ධන ව්‍යාපෘති රැසක් ක්‍රියාත්මක වෙනවා. මේ සියලු ව්‍යාපෘතිවල අවසාන ප්‍රතිලාභය ලැබෙන්නේ ජනතාවටයි. මේ මහා පරිමාණ ව්‍යාපෘති රටකට අත්‍යවශ්‍ය කරනවා. අද මේ ආණ්ඩුව හැම දෙයක්ම සිදු කරන්නේ ජනතා යහපත පිළිබඳව අවධානය යොමු කරලයි. අධිවේගී මාර්ග ව්‍යාපෘති ගනිමු. මේ ව්‍යාපෘති සියල්ලම ආණ්ඩුව සිදු කරන්නේ සැලසුම් සහගතවයි. මේ ව්‍යාපෘති සියල්ලම නිමා වූ පසු රට තුළ විශාල ප්‍රගතියක් දැකගැනීමට පුළුවන්කම ලැබේවි.ඒ නිසා ද්වේෂයෙන් චෝදනා කරන කුහකත්වයෙන් අදහස් පළකරන අයට කියන්න තිබෙන්නේ ඕනෑම ප්‍රශ්නයක් දෙස මීට වඩා මැදහත් ආකාරයට බලන ලෙසයි.* ජනාධිපති මහින්ද රාජපක්ෂ මහතා බලයට පත්වී තවත් පදවි ප්‍රාප්තියක් ඉදිරි දිනවලදී සැමරෙනවා. මේ යුගය තුළ ජනපති ඉටුකළ මෙහෙවර තරුණ දේශපාලනඥයකු ලෙස ඔබ දකින්නේ කොහොමද?ජනපති තරම් මෙරටට ජාතික මෙහෙවරක් ඉටුකළ තවත් නායකයකු නොමැති තරම්. අවුරුදු තිහක යුද්ධය නිමා කිරීමට ජනපතිට පුළුවන් වුණා පමණක් නොවෙයි. රටේ විශාල සංවර්ධන මෙහෙවරක් ඉටු කිරීමටත් එතුමාට පුළුවන් වුණා. මා මීට පෙර කතා කළ සියලු මහා පරිමාණ ව්‍යාපෘති ආරම්භ කළේ ඒවායෙන් බහුතරයක් සාර්ථකව නිමාකළේ ජනාධිපතිතුමාගේ මගපෙන්වීම යටතේයි. ඉතිරි ඒවාත් අනාගතයේදී සාර්ථක ලෙස නිමා කිරීමට අවස්ථාව තිබෙනවා. ජනාධිපතිතුමා තව කලක් ජනාධිපති ධුරය දැරීම තුළ රටට විශාල නවෝදයක් උදාවෙනවා නියතයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>06</day>
    </date>
    <link>http://www.dinamina.lk/2013/11/06/_art.asp?fn=f1311062</link>
    <topic/>
    <author>සාකච්ඡා කළේ සන්ධ්‍යා කරුණාරත්න</author>
    <content>මෙරට දේශපාලන ගමන් ඉතිහාසයෙහි සුවිසල් වෙනසක් සිදු කිරීමට දායක වූ විදග්ධ දේශපාලනඥයෙක් විදියට ඩී.ඒ. රාජපක්ෂ ශ්‍රීමතාණන් හැඳින්විය හැකිය. රුහුණු ගිරුවාපත්තුවේ උපත ලබා , හඬක් නැති මිනිසුන් වෙනුවෙන් හඬ නඟමින් , දේශපාලනයෙහි නිරත වූ එතුමාගේ 46 වැනි ගුණසමරුව අදට (06) යෙදී ඇත. ඒ නිමිත්තෙන් සම්පාදනය කළ “මැදමුලන මහරුක” නමැති ග්‍රන්ථයේ සංස්කාරක දිනමිණ පුවත්පතේ ප්‍රධාන කර්තෘ ගාමිණී ජයලත් මහතා සමඟ කළ සංවාදයයි මේ.* “මැදමුලන මහ රුක” නමැති ග්‍රන්ථයට මූල බීජය වූ ඩී.ඒ. රාජපක්ෂ මහතාගේ චරිතය පිළිබඳ මතක් කිරීමක් කළොත් ?ඩී.ඒ. රාජපක්ෂ ශ්‍රීමතාණන් කියන්නේ රුහුණු ගිරුවාය ප්‍රදේශයේ ජනතාව අදටත් මහත් බැතියෙන් සමරන, සිහි කරන චරිතයක්.වර්තමාන ජනාධිපති මහින්ද රාජපක්ෂ මහතාගේ නායකත්වයෙන් රුහුණු ගිරුවාය පමණක් නොව , මුළු රටම යම් ජයග්‍රහණයක් කරා ගෙන ගොස් තිබෙනවා, වගේම ලෝකයේ කිසියම් තැනකට රට ගෙන යාමට හැකියාව ලැබී තිබෙනවා. ඒ සඳහා වූ මූලික බීජය වැපිරුවේ ඩී.ඒ. රාජපක්ෂ ශ්‍රීමතාණන් කියලා මහත් ගෞරවාදරයෙන් අපට සිහිපත් කරන්න පුළුවන්. ජනතාව ගැන හිතලා, ජනතාවගේ පැත්තේම සිට ජනතාවගේ විමුක්තිය වෙනුවෙන් මුළු ජීවිත කාලයම කැප කළ චරිතයක් විදියට මෙතුමා හැඳින්විය හැකියි.* ඩී.ඒ. රාජපක්ෂ මහතාගේ දේශපාලන ජීවිතය කෙබඳු ද?ඩී.‍ඒ.රාජපක්ෂ මහතාගේ සහෝදරයා වූ ඩී.එම්. රාජපක්ෂ මහතා අභාවප්‍රාප්ත වූවාට පසුව බෙලිඅත්ත ආසනයට එවැනි දේශපාලන චරිතයක් අවශ්‍ය වුණා. ඩී.ඒ. රාජපක්ෂ මහතා සමාජ සේවා වැඩවලට උනන්දුවක් දැක්වූවත් , දේශපාලන වැඩවලට එතරම් උනන්දුවක් දැක්වූයේ නැහැ. එහෙත් එතුමාට දේශපාලනයට අවතීර්ණ වන ලෙස ජනතා ඉල්ලීම් ඉදිරිපත් වූවා. එතුමා වක්කඩෙන් අත සෝදාගෙන කුඹුරෙන් ගොඩට ඇවිත් තමයි පාර්ලිමේන්තු නාමයෝජනා පත්‍රයට අත්සන් තැබුවේ කියලා අප අසා තිබෙනවා.එවැනි ආරම්භයක් එතුමාට තිබූ නිසා තමයි ශ්‍රී ලංකාව අද මෙවැනි ජයග්‍රහණයන් ලබා තිබෙන්නේ කියලා මං විශ්වාස කරනවා. රුහුණු ගිරුවාපත්තුවේ ජනතාව වතුර නැතිව මහත් පීඩාවකට ලක්ව සිටි යුගයක් තිබුණා. ගොවි පවුලක උත්පත්තිය ලැබූ ඩී.ඒ. රාජපක්ෂ මහතා මේ ජනතාව වෙනුවෙන් නිරන්තරයෙන්ම පෙනී සිටියා. දේශාභිමානය සහ ජාතිකාභිමානය, ගිරුවාපත්තුවේ ජන්මලාභය ලැබූ රාජපක්ෂ පරම්පරාවටම පොදු ලක්ෂණයක්ව තිබෙනවා.රටට එල්ල වී ඇති විදේශීය ආක්‍රමණය සහ විජාතික සංස්කෘතික ගතිපැවතුම් රාජපක්ෂ පරම්පරාවේ පිළිකුලට ලක් වුණා. ඔවුන්ගේ ජාතිකාභිමානි ලක්ෂණ මහජනතාවගේ ගෞරව බහුමානයට ලක්වුණා. රට ජාතිය වෙනුවෙන් නිවැරැදි තීන්දු තීරණ ගැනීමට රාජපක්ෂ පරම්පරාව කිසිවිටෙකත් පැකිළුණේ නැහැ. රුහුණේ සිංහයා ලෙස විරුදාවලිය ලත් ඩී.එම්. රාජපක්ෂ මහතා ජනතාව අතර ඉමහත් ආදරයට ලක්වූ චරිතයක්. ගොවි ජනතාවට සැබෑ නායකත්වයක් ඔහු ලබාදුන්නා. මහජන නායකයන් ලෙස හම්බන්තොට මන්ත්‍රී ලක්ෂ්මන් රාජපක්ෂ, මුල්කිරිගල ආසනයේ මන්ත්‍රී ජෝර්ජ් රාජපක්ෂ මහත්වරු රුහුණට විශාල සේවාවක් කළ පුද්ගලයන් ලෙස හඳුන්වන්න පුළුවන්.* මෙරට දේශපාලන ගමන් මඟ සුවිසල් වෙනසකට ලක් කිරීමට ඩී.ඒ. රාජපක්ෂ මහතාට හැකි වූවා.ඒ පිළිබඳ ඔබගේ අදහස කුමක්ද?වර්ෂ 1947 දී බෙලිඅත්ත ආසනයෙන් ඩී.ඒ. රාජපක්ෂ මහතා මහ මැතිවරණයට ඉදිරිපත් වුණා. ඔහු ප්‍රථමයෙන්ම නියෝජනය කළේ එක්සත් ජාතික පක්ෂය. එජාපයේ ප්‍රතිපත්ති හා ක්‍රියාකාරකම් ඔහුගේ සිතුම්පැතුම්වලට අනුකූල වූයේ නැහැ. අධිරාජ්‍ය ගැති ප්‍රතිපත්ති මාලාවක් අනුව කටයුතු කළ එ‍ජාපයෙන් ඉවත් වීමට ඔහු තීරණය කළා. එකල එජාප ආණ්ඩුවේ පළාත් පාලන ඇමැතිවරයා ලෙස කටයුතු කළේ එස්. ඩබ්ලිව්. ආර්.ඩී. බණ්ඩාරනායක මහත්තයා.එතුමා සමඟ තමාත් පක්ෂයෙන් ඉවත්වීමට ඩී.ඒ. රාජපක්ෂ මහතා තීරණයක් ගත්තා. එසේ ඉවත්ව යාම තමා මෙරට දේශපාලන ගමන් ම‍ඟේ සුවිශාල වෙනස්කමක් කළේ. බණ්ඩාරනායක මහතා සමඟ එක් වී එම නිවැරැදි, එඩිතර තීන්දුව ගත් නිසා, ශ්‍රී ලංකා නිදහස් පක්ෂය බිහි වුණා. ඩී.ඒ. රාජපක්ෂ මහතාගේ එඩිතර, නිවැරැදි තීන්දු තීරණ සහ ක්‍රියාකාරීත්වය මත වර්තමාන ජනාධිපති මහින්ද රාජපක්ෂ මහතා ඇතුළු එතුමාගේ දරුවන් පසු කාලයේදී මහජන ගෞරවාදරයට හා විශ්වාසයට පාත්‍ර වී ඇති බව හඳුන්වන්න පුළුවන්.* “මැදමුලන මහ රුක” වශයෙන් පසුගිය වසරවල දිනමිණ පුවත්පතේ අතිරේක ලෙස පළ වූ ලිපි මාලාවක එකතුවක් ලෙස මේ ග්‍රන්ථය හැඳින්විය හැකියි. මෙවැනි ග්‍රන්ථයක් සම්පාදනය කිරීමට ඔබට සිතක් පහළ වූයේ ඇයි?ඩී.ඒ. රාජපක්ෂයන් වැනි සුවිශේෂී චරිතයක් පිළිබඳ වර්තමාන හා අනාගත පරම්පරාවන් දන්නේ ඉතා අඩුවෙන්. මෙරට දේශපාලනඥයන් ගැන විවිධ පොතපත ලියැවී තිබෙනවා. පුවත්පත්වල විවිධ අතිරේකයන් පළවෙනවා. එත්් රුහුණු ගිරුවාය අදටත් ආදරයෙන් භක්තියෙන් සිහිපත් කරන ඩී.ඒ. රාජපක්ෂයන් පිළිබඳ තොරතුරු පවතින්නේ බොහොම ස්වල්පයයි. මේ සුවිශේෂ චරිතය පිළිබඳ තොරතුරු ඉදිරි අනාගත පරපුරට දායද කළ යුතු යැයි මා විශ්වාස කළා. මාධ්‍යවේදියෙක් විදියට අප විසින් ඉටුකළ යුතු යුතුකමක් සහ කාර්යභාරයක් විදියටයි මා මේ කර්තව්‍යය දකින්නේ.ඒ අනුව තමයි “ මැදමුලන මහ රුක” නමැති ග්‍රන්ථය බිහිවන්නේ.ග්‍රන්ථය සම්පාදනය කිරීමට පෙර ඩී.ඒ. රාජපක්ෂ මහතාගේ 44 වැනි සහ 45 වැනි ගුණසමරුවලදී , දිනමිණ පුවත්පත සමඟ ලේක්හවුස් ආයතනයේ සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතාගේ මඟ පෙන්වීම ඔස්සේ සුවිශේෂ අතිරේක දෙකක් පාඨකයන්ට තිළිණ කිරීමට අපට හැකි වුණා. එම අතිරේකයන්ට පාඨකයන්ගේ විශාල ප්‍රතිචාරයක් ලැබුණා. අතිරේක දෙකේම තිබෙන ලිපි සහ ඡායාරූප එකතු කර අනාගතයට පවතින විදියේ ග්‍රන්ථයක් ලෙස මුද්‍රණය කළ යුතු යැයි අපි කල්පනා කළා.මේ ග්‍රන්ථය සම්පාදනය කිරීමේදී විශ්ෂයෙන් සඳහන් කළ යුතු චරිතයක් තිබෙනවා. ඩී.ඒ.රාජපක්ෂ චරිතය පිළිබඳ සුවිශාල දැනුමක් ඇති තොරතුරු රැසක් දන්නා අමරසිංහ කුඩගල්ආර මහතා මේ ග්‍රන්ථය සම්පාදනයට යෝධ සෙවණැල්ලක් වුණා. ඔහුට කෘතගුණ දැක්වීමක් ලෙස මා එය ප්‍රකාශ කරනවා. ඔහුගෙන් තොරතුරු සහ ඡායාරූප නොලැබුණා නම් , මේ ග්‍රන්ථයවත් පසුගිය අතිරේක දෙකවත් පළ නොවීමට ඉඩ තිබුණා.* “මැදමුලන මහ රුක” ග්‍රන්ථයේ අන්තර්ගතය පිළිබඳ පැවසුවොත්?ඩී.ඒ. රාජපක්ෂ මහතාගේ සමකාලීනයන්ගේ ලිපිවල එකතුවක් ද මෙහි අන්තර්ගත වෙනවා. රසවත් අත්දැකීම් සහිත මේ ලිපි කියවන විට අපේ මනසේ සිතුවම් මැවෙනවා. මැදමුලන වීරකැටිය ගම්මානවල වැව්, කුඹුරුයාය, පොල්වතු පිළිබඳ සිතුවම් මනසේ ඇඳී අප ඒ අතීතයට ගෙන යනවා. ඩී.ඒ. රාජපක්ෂයන් අපෙන් සමු අරගෙන වසර 46ක් ගත වෙනවා. ඔහුගේ තොරතුරු, ඡායාරූප අනාගතයට ඉතිරි කළ යුතුයි. ඒ අනුව තමයි අපගේ සභාපති බන්දුල පද්මකුමාර මහතාගේ මඟ පෙන්වීම හා උපදෙස් මත මෙවැනි ග්‍රන්ථයක් සම්පාදනය කළේ.ඉතා දුර්ලභ පිංතූර පවා මෙහි ඇතුළත් වෙනවා.ඩී.ඒ. රාජපක්ෂ මහාතාගේ චරිතය පිළිබඳ අධ්‍යයනය කරන්නකුට මේ ග්‍රන්ථය වඩාත් වැදගත්. පුස්තකාලයක වුවත් තිබිය යුතු ග්‍රන්ථයක් විදියට මා මේ ග්‍රන්ථය දකිනවා. රාජපක්ෂවරු මෙරටට කළ සේවය අපමණයි කියා මා පෞද්ගලිකව විශ්වාස කරනවා. වර්තමාන ජනාධිපති මහින්ද රාජපක්ෂ මහතා මෙරටට දිනාදුන් නිදහසම අපට වෙන කිසිවකටත් වඩා වටිනවා. මෙවැනි සුවිශේෂ කාර්යභාරයක් කළ රාජපක්ෂවරු පිළිබඳ ලියැවී ඇති ග්‍රන්ථ ප්‍රමාණවත් නැහැ කියා මං හිතනවා. ඒ කර්තව්‍යයට ඉතාම කුඩා අංශුවක දෙයක් මට කිරීමට හැකි වී තිබෙනවා.පුවත්පත් කලාවේදියකු වශයෙන් ඉටු කළයුතු යුතුකමක් විදියට මා මේ ග්‍රන්ථය සම්පාදනය කිරීම දකිනවා.ලේක්හවුස් ප්‍රකාශනයක් වන මේ ග්‍රන්ථයේ වටිනාකම රුපියල් 300 ක්. මෙහිදී සීමාසහිත එක්සත් ප්‍රවෘත්ති පත්‍ර සමාගමේ සභාපති බන්දුල පද්මකුමාර මහතා ඇතුළු සහාය ලබා දුන් සැමටම ස්තුති කිරීමට මා මෙය අවස්ථාවක් කර ගන්නවා..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>06</day>
    </date>
    <link>http://www.dinamina.lk/2013/11/06/_art.asp?fn=f1311063</link>
    <topic>ස‍ඳේ තනියට කවුරුවත් නැත!</topic>
    <author>රන්ජන් අමරරත්න</author>
    <content>සිංහල නවකතාකරුවන්ගෙන් බහුතරයකට ප්‍රබන්ධ කථාවේ මූලධර්ම පිළිබඳ වැටහීමක් නැත්තා සේම; මනුෂ්‍ය ජීවිත පිළිබඳ හැදෑරීමක් ද නැත්තේ ය. ඔවුන් ඉබාගාතේ යමින්; කුමක් හෝ කථාන්දරයක් ගොඩනඟන බව පෙනෙයි.මේ කථාන්දර කිසිදු අර්ථයක් නැති පල්හෑලි ලෙස සලකා කුණු - කූඩයට දැමිය යුතු ය. ඒවායින් ලැබෙන ප්‍රහාර්ෂයක් නැත. ඒවායින් ලැබෙන ජීවිතාර්ථයක් ද නැත. මහාචාර්ය සුචරිත ගම්ලත් සිංහල නවකතා කියැවීම ප්‍රතික්ෂේප කළේ මේ හේතු නිසා විය හැකි ය.නව ප්‍රබන්ධයක තිබිය යුතු ප්‍රධාන ලක්ෂණ දෙකක් ඇත.(I) එය මෙතෙක් ප්‍රකාශයට පත් නොවූ අලුත් හෙළිදරව්වක් වීම.(II) එම කතාව පාඨකයාගේ ආකර්ෂණය දිනා ගත් රසවත් වියමනක් බවට පත්ව තිබීම.මේ ප්‍රධාන ලක්ෂණ දෙකෙන් බැහැරවන කිසිදු නවකතාකරුවකුට සාර්ථක නව ප්‍රබන්ධයක් රචනා කළ හැකි නො වේ. කතාවක යටි පෙළෙන් මතුවන දේශපාලන අර්ථ, දාර්ශනික අර්ථ ආදිය ගැන සැලැකිය යුත්තේ දෙවනුව ය. පළමුව අවධානය යොමු විය යුත්තේ ආකර්ෂණය දිනාගත් හේතුඵල සම්බන්ධයක් සහිත රසවත් කතාවක් ගෙතීමට ය. බටහිර නවකතාකරුවන් මේ තත්ත්වය හොඳින් වටහාගෙන තිබේ.2013 බුකර් සම්මානය දිනා ගත්තේ “ද ලුමිනරීස්” නම් නවකතාවයි. මේ ප්‍රබන්ධයෙන් මූලික වශයෙන් සිදු කෙරෙන්නේ හෙළිදරව්වකි. අපරාධ රැසකට සම්බන්ධ පුද්ගලයෝ පිරිසක් ප්‍රධාන චරිතයට මුණ ගැසෙති. ප්‍රධාන චරිතය වාසනාව සොයමින් ජීවිතය ලන්සුවට තබන පුද්ගලයෙකි. කතාව පුරාම ඇත්තේ දැඩි කුතුහලයෙකි. ඊළඟට සිදුවන්නේ කුමක්ද යන ප්‍රශ්නය පාඨකයා තුළ මතු වේ. දීර්ඝ ප්‍රබන්ධයක් වුව එය රසවත් ය. වේගවත් රිද්මයකින් කතාව විකාශ වෙයි. පිටු 826න් එක් පිටුවක් හෝ අතහැරිය නොහැකිය. අපේ නවකතාකරුන් මෙබඳු නව ප්‍රබන්ධලින් පාඩම් උගත යුතුය.සිංහල නවකතාකරුවන් හා පාඨකයන් අතර බෙහෙවින් ප්‍රචලිත යථාර්ථවාදී ශෛලිය ද, යථාර්ථවාදය ඉක්ම වූ අධි - යථාර්ථවාදී ශෛලිය ද පටලවාගත් අපේ ප්‍රබන්ධකාරයෝ නොයෙක් විකාර මගින් තමන්ගේ නවකතා විනාශයට පත් කර ගනිති. නිවැරැදි හා ශක්තිමත් විචාර කලාවක් නැතිකම ද ඊට හේතුවක් වන්නට ඇත. අද සිංහල විචාර කලාව සීමා වී ඇත්තේ තමන්ගේ පණ්ඩිතකම් ප්‍රදර්ශනයට මිස නවකතාවක් විග්‍රහ කර දැක්වීමට නො වේ.ජගත් එස්. පිගේරා නම් නවකතාකාරයාගේ අභිනව ප්‍රබන්ධය වූ “ස‍ඳේ තනියට” නම් විකාර නවකතාව අප අතටපත්වන්නේ මෙබඳු පසුබිමක් තුළ ය. ඉහත කී විකාර සියල්ලම “සඳේ තනියට” කතාව තුළ තිබේ. සාර්ථක නවකතාවකින් පළවන කිසිදු සාධනීය ලක්ෂණයක් එහි නැත. කොටින් ම එය නවකතාවක් නොව, නවකතාකරුවාගේ මනෝ විකාරයෙකි. මේ නවකතාවේ පිටකවරය දුටු සැණෙන් අපගේ සිතට නැ‍ඟෙනුයේ වත්මන් සිංහල ප්‍රබන්ධ කථාකරුවන් කෙතරම් බොලඳ මිනිසුන් ද යන වගය.සමහරු නවකතාවක් ලියූවත් ඊට පිටකවරයක් නිර්මාණය කිරීමට නොදනිති. නමක් තැබීමට නොදනිති. ඇතැමෙක් පොතේ නම හැටියට කවි පද ලියති. තව ඇතැමෙක් වාක්‍ය ලියති. තවත් ඇතැමෙක් කතාවට කිසිදු සම්බන්ධයක් නැති අපභ්‍රංශයක් නමට යොදා පොත විකුණා ගැනීමට මාන අල්ලති. බුද්ධිමත් පාඨකයා ඊට රැවටෙන්නේ නැත. පිගේරා වැනි පැණි කතා කාරයන් කරනුයේ සඳ- තරු - හිරු වැනි ස්වාභාවික වස්තු අල්ලාගෙන ඇ‍ඬෙන නමක් යෙදීම ය. මේවා විහිළු මිස සාහිත්‍යය නොවේ.මේ කතාවෙන් කියැවෙන්නේ වැන්දඹු කාන්තාවක් ජීවත්වීම සඳහා දරන අප්‍රමාණ කැපවීම යි. ජීවත්වීම සඳහා යැයි කියූවද කතුවරයා එය ලඝුකොට ඇත්තේ ආදරයට යි. ආදරය වෙනුවෙන් විවිධ ගැහැට විඳින, නින්දා - අපහාස දරන ගැහැනියක වටා කතාව ගෙතී ඇත. තමා පතන ආදරය වෙනුවෙන් බොහෝ කැපවීම් කරන තරුණයෙක් ද, ආදරය සැහැල්ලුවෙන් ගන්නා තවත් තරුණයෙක් ද අපට මෙහිදී හමු වෙති. මේ චරිත ඝට්ටනයෙන් පෙනී යන්නේ කතුවරයා වරෙක තුන් කොන් ආදරයක් ගැන කියන බව ය. තිසල් හා ඉෂාරා ගැන සිතන විට නැවත කල්පනා වෙන්නේ තෙවැන්නා දුෂ්ඨයකු බව ය.ඒ - ඒ චරිතවල භාවමය ජීවිතය නිරූපණයට කතුවරයා වැඩි කැමැත්තක් දක්වන්නේ වුව එය සාර්ථක වී නැත. කතුවරයාට මනුෂ්‍යයන්ගේ ඇතුළාන්තය ගැන හෝ අධ්‍යාත්මික ජීවිතය ගැන හෝ වැටහීමක් නැත. ඔහු කරන ඇතැම් නිරූපණයන් දකින විට ඒවා කෙතරම් ඕලාරිකදැ’යි සිතාගත හැකි ය.“වෙසෙසින් මවිසින් මගේ සැමියා මරා ගන්නා ලදැයි යන චෝදනාව මට දැරිය නොහැකි, හද කම්පා කරවන්නක් විය. ඔහුට සහජාතව උපන් මගේ අහිංසක රන්කැටියා, අවජාතකයකු යැයි හංවඩු ගැසීම, ඊටත්වඩා හද දවන්නකි. පෙරදා සැමියා ජීවත් ව සිටිය දී මා වඳ ගැහැනියෙකැයි බොරදුන් ඔව්හු, මා දරුවකු වැදූ විටදී මෙසේ කියන්නේ ඇයි? මොවුන්ගේ ගෙල සිඳ දැමූවද, මගේ ආත්මයට නම් සැනසීමක් නොවන්න් යැයි සිතේ. මා සමාජයට කළ වරදක් නැත. ලෝකයට කළ වරදක් නැත. මා වරදක් කළේ නම් ඒ මාගේ දයාබර සැමියාට එරෙහිව පමණි.”(3- පරිච්ඡේදය - 49 - පිටුව)මේ අතීතාවර්ජනය දෙස බලන විට කරුණු කිහිපයක් පැහැදිලි වේ. පළමුවන්න ඉෂාරා වැනි ගැහැනියක ගේ සිතිවිලි තේරුම් ගැනීමට කතුවරයා සමත් වී නැති බව ය. ඔහුට චරිත ගවේෂණයක් නැත.දෙවන්න සැබෑ ජීවිතයේ දී අප ඇස් ගැටෙන ගැහැනුන්ගේ ලිපිවලින් මීට වඩා යථාර්ථයක් අපේක්ෂා කළ හැකි බවය. තෙවන්න මේ කතුවරයා භාෂා හැකියාව අතින් ඉතා දුර්වල බවය. අනුවේදනීය තත්ත්වයක් නිරූපණය කළ හැකි භාවපූර්ණ වචන ඔහු ළඟ නැත.වැන්දඹු ස්ත්‍රියක් ශ්‍රී ලාංකීය සමාජයේ දී මුහුණ දෙන ගැටලු මේ නවකතාවෙන් නිරූපණය කිරීමට ඉඩ තිබුණි. එහෙත් එය සිදුවී නැත. කතුවරයා එබඳු ගැටලු ගැන දන්නේ නැත. ශ්‍රී ලංකාවේ පමණක් නොව සමස්ත ලෝකයේම ගැහැනුන් වැන්දඹුවන් වී ඇති ප්‍රධාන හේතු සාධකය වන්නේ යුද්ධයයි. යුද්ධයට බලපෑ හේතු ගණනාවක් තිබේ. ඒ අතර ප්‍රධාන වන්නේ ජාතිවාදය, ආගම්වාදය හා බේදුම්වාදය. ත්‍රස්තවාදය යනු ඉහත කී සාධක තුනටම පොදු ගුණාකාරයෙකි. මෙබඳු ලො‍්ක තත්ත්වයන් පිළිබඳ කිසිඳු වැටහීමක් පිගේරා නම් රචකයාට නැත. ඔහු විසින් සිය නවකතාව හසුරුවන්නේ ඉතා මෝඩ පිළිවෙළකටය.සාර්ථක නවකතාකරුවකු නම්; ඔහුට ලෝකය පිළිබඳ වැටහීමක් තිබිය යුතුය. තමන්ගේ රටේ දේශපාලනය, ආර්ථිකය හා සමාජ ක්‍රියාදාමය පිළිබඳ අවබෝධයක් තිබිය යුතුය. එවැනි කිසිවක් මේ නවකතාවෙන් ප්‍රකට වන්නේ නැත. දිගින් - දිගටම පැහැදිලි වන්නේ කතුවරයාගේ දැනුම පිළිබඳ ගැටලුවෙකි. එදා ලෝකයේ වැන්දඹුවන් ගැන දන්නේ නැත. ශ්‍රී ලංකාවේ වැන්දඹුවන් ගැන යථාර්ථය දන්නේ ද නැත.මේ නවකතාව ආරම්භ වන්නේ ඉතා උද්වේගකර අවස්ථාවෙකිනි. එය නවකතාවකට ඉතා උචිතය. වැන්දඹු ගැහැනියක් හා දරුවෙක් දුම්රිය අනතුරකට මුහුණ දෙති. එහෙත් එම අවස්ථා නිරූපණය අතිශයින්ම දුර්වලය. නවකතාව කියවාගෙන යනවිට කිසිදු හැඟීමක් ඇති වන්නේ නැත. ඔහු එනම්; කතුවරයා විස්තර කිරීමට මින් නිරූපණයට ඉඩක් දෙන්නේ නැත. එය නව ප්‍රබන්ධ පිළිබඳ දැනුවත් නැතිකම යැයි කිව හැකිය.මිනිසකු හෝ ගැහැනියක හෝ දිවිනසා ගැනීම යනු ඉතා බරපතළ කාරණයෙකි. එය අති සංවේදී අවස්ථාවෙකි. එහෙත් “සඳේ තනියට” නවකතාවේ රචකයා එවැන්නක් මතු කරන්නේ නැත. ඔහු ඒ වගක් දන්නේ ද නැත. වැන්දඹුවකගේ ජීවන යථාර්ථය මේ නව කතාව මගින් හෙලිදරව් වන්නේ නැත.ඇයගේ සිතිවිලි හා හැසිරීම් නිරූපනය කිරීමේදී සමාජ යථාර්ථය හා එය බද්ධ කිරීමට ඉඩ තිබුණි. එහෙත් එවැන්නක් කතුවරයාට දැනී නැත.අපගේ දැනීමට හා හැඟීමට අනුව පිගේරා නම් නවකතාකාරයාද පැණිකතාකාරයකුගේ ඔබ්බට ගමන් කරන්නේ නැත. එකම වෙනසකට ඇත්තේ ඔහු ආදරය යන සංකල්පය වෙනත් ආකාරයකින් හා වෙනස් ස්වරූපයකින් නිරූපණය කිරීමට උත්සාහ කිරීම පමණි. කනගාටුවට කාරණය එය මුළුමනින්ම අසාර්ථක වීමය.අපේ නවකතාකරුවා නව ප්‍රබන්ධ විෂයෙහි පවත්නා මූලධර්ම දන්නේ නැත. භාෂාව ආදී විෂයයන් පිළිබඳ ගැඹුරු වැටහීමක් ද ඔහුට නැත. විශේෂයෙන් ඔහු නොදන්නා කාරණය වන්නේ චරිත නිරූපණයයි. චරිත නිරූපණය සුළුපටු කාරණයක් නොවේ. ඒ සඳහා වෙනත් ගවේෂණ කළ යුතුය. බොහෝ හැදෑරීම් කළ යුතුය. ප්‍රතිඵලය සාපේක්ෂ වශයෙන් සලකා බැලිය යුතුය. “සඳේ තනියට” නවකතාව තුළ ඒ කිසිවක් සිදු වී නැත. අවම ලෙස නවකතාවට අවශ්‍ය සංවාදයක් ගොඩනැඟීමට හෝ කතුවරයා උනන්දුවන්නේ නැත.සඳේ තනියට යනු හැබෑවටම නවකතාවක් නොවේ. එය කතුවරයා විසින් නිර්මාණය කරන ලද විකාර කතා වස්තුවකි. ඒ හැරෙන්නට මේ කතාවෙන් උකහා ගත හැකි කිසිඳු ජීවන යථාර්ථයක් ද නැත. ඒ අනුව බලන විට මෙබඳු නවකතා ලිවීම කඩදාසි නාස්ති කිරීමක් ලෙස සලකන්නට පුළුවන..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>06</day>
    </date>
    <link>http://www.dinamina.lk/2013/11/06/_art.asp?fn=f1311064</link>
    <topic>ඓතිහාසික යුග මෙහෙවරක මානවවාදී දේශපාලනඥයා</topic>
    <author>අමරසිංහ කුඩගල්ආර සිංහල-දෙමළ ලේඛක එකමුතුවේ උපදේශක සහ ආරම්භක සභාපති</author>
    <content>තමා නියෝජ්‍ය ඇමතිවරයෙකුව සිටියදී පවා තම අමාත්‍යවරයාගේ කටයුතු ප්‍රසිද්ධියේ පාර්ලිමේන්තුවේදී විවේචනය කිරීමට තරම් එඩිතර කමක් එතුමාට විය. ආණඩු පක්ෂයේ සිටියදී එසේ කළ ඇතැම් අවස්ථා වලදී විපක්ෂයේ අය පවා කියන ලද්දේ, එවැනි දෑ පාර්ලිමේන්තුවේ නොකියා තම අමාත්‍යාංශයේදී සාකච්ඡා කළ හැකි බවයි. ඒත් නිලධාරීන්ගේ අකටයුතු ද, අමාත්‍යවරයාගේ හා අමාත්‍යාංශයේ කටයුතු ද, විවේචනය කළ යුතු නම් තම ජනතාව වෙනුවෙන් ඔහු එය කළේය.රාජපක්ෂ පරපුරේ ඇත්තන්ට හැම වසරක්ම හැම මාසයක්ම සැමරුම් දිනයන්ගෙන් පිරී පවතී. එය සියළු වැසියන්ටද , හැඟීම්බරව බලපානු ඇත.දේශ, ජාති, ආගම් කුල කිසිවක සීමාවන් එයට නැත. මෙයට පාදක වූ හේතු බොහොමයකි. ඉතිරී පැතිරී සිටින විශාල පවුල් සංස්ථාවක සාමාජිකයන්ද බොහෝය. ප්‍රදේශයේ පමණක් නොව මුළු රටේ ද, ඉන් එහාට පැතිරුණු අන්තර්ජාතිකව ද, සමීප ඥාති සමූහයකි. ඓතිහාසික යුග මෙහෙවරක යෙදී සිටින මානවවාදී ප්‍රභූ පිරිසකි. කව්රුන් කැමති වුවත් අකැමැති වුවත් ජාතියම අපේක්ෂා තබා විශේෂයෙන් දෑස් දල්වා සිටින වසන් කළ නොහැකි සත්‍යයද එයයි.සන්තෘෂ්ටියෙන් මෙන්ම දුක්ඛ දෝමනස්සයෙන් ද පිරි ඓතිහාසික සිදුවීම් බොහොමයක් සිදුවී ඇති ප්‍රමුඛ මාසය වන්නේ වසරේ නොවැම්බර් මාසයයි.ජාතියේ අභිමානය ලොවේ ඉහළම තැනට ඔසවා තැබූ රට එක්සේසත් කළ භූපතියන් (රජුන්) දෙතුන් දෙනා අතරට එක් වන ඓතිහාසික යුග පුරුෂයා වන ජනාධිපති මහින්ද රාජපක්ෂයන්ගේ ඡන්ම දිනය යෙදී ඇත්තේ ද, නොවැම්බර් මාසයටයි. එතුමාගේ පදවි ප්‍රාප්තිය ද එසේම වී ඇත.රාජපක්ෂ ප්‍රභූ දේශපාලනයේ මෑත යුගයේ ආරම්භකයා ලෙස සැලකෙන ඩී. එම්. රාජපක්ෂයන්ගේ ඡන්ම දිනය ද යෙදී ඇත්තේ නොවැම්බර් මාසයටයි. වරාය, ගුවන්තොටුපොළ, මහා වාරි පද්ධති, විදුලිය, මාර්ග, ආදී මහා පරිමාණ ජාතික දායාදයන් ද උරුම කර දීමට සම්බන්ධ මාස අතර ප්‍රමුඛ වන්නේ ද, නොවැම්බර් මාසයයි.මාතර සිට තිස්සමහාරාමයට දුම්රිය මාර්ගය ඉදි කරන්නට රාජ්‍ය මන්ත්‍රණ සභාවට ඩී. ඒ. රාජපක්ෂයන් ප්‍රථම වරට යෝජනා කරන්නේ 1945 නොවැම්බර් මාසයේ 7 වැනිදායි. ජාතියේම ශෝක දිනය කරමින් එතුමා දිවංගත වන්නේ 1967 නොවැම්බර් 7 වැනිදා ය.ඩී. ඒ. රාජපක්ෂ මැතිනිය වන්නාවූ සමරසිංහ දිසානායක දන්දිනා රාජපක්ෂ මැතිනිය දිවංගත වන්නේ 1985 නොවැම්බර් මස 2 වැනිදායි. ලෝකාම්බරයේ උච්ඡතම ස්ථානයට ජන්ම භූමිය ඔසවා තබන්නට ජීවිත පරිත්‍යාගයෙන් කටයුතු කරන අපේ ජනපතිඳුන් නොකළ වරදකට දඟගෙට යවා සිට විලංගු සහිතව තම මෑණියන්ගේ නිසල දේහයට අවසන් බුහුමනට එන අතිශය සංවේදී දසුන ද, ආදරණීය ජනතාව අත් දුටුවේ මේ නොවැම්බරයේය.ජාතිය රැක ගැනීමට නායක පරපුරක් දායාද කොට දුන් සැබෑ මවු ගුණය මූර්තිමත් කළ රාජපක්ෂ මැතිනිය ද, අතිශය සංවේදීව පුණ්‍යානුමෝදනාවෙන් සිහි කරමින් දිවංගත ඩී. ඒ. රාජපක්ෂයන් ඉටු කළ යුගයේ මෙහෙවරින් බිඳක් සිහිගැන්වීමට උත්සුක වෙමු.එදා එතුමා සිතූ පැතූ දේ එතුමා දුටු සිහින සියල්ල යථාර්ථයක් කරමින් සිටින තම දූ දරුවන්ගේ දස්කම් දකින්නට එතුමා මෙලොවදී සමත්කම් නොදැක්වුව ද අපි එය අත්විඳින්නෙමු.එදා ප්‍රදේශයේ ගමන්වලට හරි හැටි වාහන නොවීය. කරත්තයෙන් හෝ පයින් ගමනට හෝ සුදුසු මංමාවත් නොවීය. ලෙඩට බේත් ගැනීමට ගමේ වෙදරාළ හැරුණු විට වෙනත් පහසුකම් නොවීය. අධ්‍යාපනය පන්සලෙන් ඔබ්බට ගියේ ඉබි ගමනින්ය.මැලේරියාව - කාසය - දිළිඳුබව නිසාම තුන්බිය වන් විශාලා මහනුවරක්ව තිබුණි. බීමට වත් හරිහැටි දිය පොදක් නැත. ගහට කොළට සතා සීපාවට දිව තෙමන්නට දිය බිඳක් නැත. ඉතිහාසයේ පෙරදිග ධාන්‍යාගාරයව තිබූ ආලකමන්දාවක් වූ සශ්‍රීක දේශය යෝධකාය බලයෙන් ඥාන බලයෙන් දියෙන් ගොඩින් අහසින් ලොවට අභිමානයක් පෑ ප්‍රෞඪ ශ්‍රී ලාංකේය ජාතිය විනාශ කොට තිබුණි.පෘතුගීසි - ලන්දේසි හා අවසනට ඉංග්‍රීසි ආදී වූ බටහිර සුදු අධිරාජ්‍යවාදීන් විසින් කරන ලද මංකොල්ලකාරී සමූල ඝාතනයන් මේ දේශය මිහිපිට අපායක් කර තිබුණි.ඩී. එම්. රාජපක්ෂ මැතිතුමාට හා තම සහෝදරයා වූ ඩී. ඒ. රාජපක්ෂයන් ට කටයුතු ආරම්භ කරන්නට වූයේ මෙන්න මේ පරිසරයේ සිටය. සාගතයෙන් කුසගින්නෙන් ලෙඩින් දුකින් කේඬෑරි වී ගිය ඇවිදින ඇටසැකිලි බවට පත්වූ ජනතාවක් සුදු අධිරාජ්‍යවාදී යකඩ සපත්තු යටින් ගළවා ගැනීමට නැගී සිටීමට එතුමාට සිදුවිය.ඒ මදිවාට ප්‍රදේශයේ වරප්‍රසාද ලත් ධන බලය හිමි කර ගෙන සිටි ප්‍රභූ පැළැන්තියේ විලංගුවෙන් ජනතාව ගළවා ගැනීමේ අරගලයට පන්නරය දිය යුතු විය. මෙහෙයවීමට ඉතිරිව සිටියේ කොඳු ඇටය බිඳ දමා අංග විකල කර තිබූ ජාතියකි.ඩී. ඒ. රාජපක්ෂයන් තම දරුවන් ද අනාගතයට ඉතාම දුෂ්කරව දායාද කරමින් හුරු කරමින් ප්‍රදේශයේ සියල්ලන්ම තම දරුවන්ගේ සමීප ඥාතීන් ලෙස සලකමින් තමා නායකයකු නොව දුක්විඳින ජනතාවගේම ආත්මය බව පසක් කරමින් ඒ ආදරණීයන් සමඟම පෙරට ආවේය. දුෂ්කරක්‍රියා කර පසුව බුදු බව ලැබූ බෝසත් චරිතය සිහිගන්වමින් මුළු ජීවිතයම කැප කළේය.එතුමා ජීවමානව කළ කී බොහෝ දේ ඇසූ දුටු අය බොහෝ දෙනෙක් දැනට ජීවමානව නැත. එහෙත් එතුමා රාජ්‍ය මන්ත්‍රණ සභාවේදි, පාර්ලිමේන්තුවේ ද, නැගු හඬ වාර්තාගත වී ඇත. එතුමා ලියූ ලිපි ලේඛනවල එතුමාගේ අපේක්ෂාවන් හා චින්තනය මෙන්ම දර්ශනය ද ඉතිරිව ඇත.ආත්මීය වශයෙන් හා භෞතිකව ඉතිරි කර ගිය බොහෝ දේ ඇත. එතුමා සැබෑ ලෙස දකින්නට ඕනෑ තරම් සාක්ෂි අපට ඇත. එය හුදු ප්‍රශස්ති නොවේ.විමර්ශනශීලී විචක්ෂණශීලී ව බුද්ධිමතුන්ගේ හැදෑරීමට ලක් විය යුතුය. රාජපක්ෂ දර්ශනය හා ජානමය උරුමය ජාතිය එක් කොට ගොඩනඟන්නේ කෙසේද යන පාඩම් එහි ඇත. ජාතියට දායාද කළ දරු පරපුර සමඟම ඒ චින්තනය හා දර්ශනය ඇත.එතුමාගේ කැපවීම, දර්ශනය, චින්තනය හා දැක්ම තේරුම් ගැනීමට වාර්තාගතව ඇති හැන්සාඩ් උපුටනයන් කීපයක් හෝ මෙහි ඇතුළත් කිරීම යෝග්‍ය වේ යැයි සිතමි.1949.07.28සභාපතිතුමනි, අපේ ගරු අග්‍රාමාත්‍යතුමා දැන් සියලුම මන්ත්‍රීවරුන්ගේ කොට්ඨාසවලම සංචාරය කර අවසානයි. මගේ කොට්ඨාසයට ද පැමිණෙන ලෙස ‍මම එතුමාට සාදර ගෞරවයෙන් ආරාධනා කරමි. ඒත් එසේ ආරාධනය කරන්නේ තොරණ බැඳ මල් මාලා පලඳවා එතුමා පිළි ගැනීමට නොවේ. මගේ කොට්ඨාසයෙහි අසරණ වැසියාගේ සීමාන්තික දුක්ඛිත තත්ත්වය එතුමාට සියැසින්ම දැකගැනීමට ඉඩ ප්‍රස්ථාව සලසා දීමටයි. මගේ කොට්ඨාසයට මේතාක් දක්වා ඇති සැලකිල්ල ගැන මෙහිදී මා කියන්නේ ඉතා කනගාටුවෙනුයි.1954.07.22කථානායකතුමනි, මේ රටේ කිසිම කෙනෙකු බඩගින්නේ මැරුණ බවක් අසා තිබෙනවාද, කියා ඊයේ අධිකරණ පිළිබඳ ගරු පාර්ලිමේන්තුවරයා මේ ගරු සභාවේදී ඇසුවේය. මේ ප්‍රශ්නය ගැන ඇත්තෙන්ම මම පුදුම වෙමි. මක්නිසාද බඩගින්නෙ මැරෙනවා නම් එය සතුටු විය හැකි කරුණකි.නමුත් අද සිදු වන්නේ මැරෙනවාට වඩා කනගාටුදායක දෙයකි. බඩගින්නේ මැරී යෑම එක දෙයකි. නමුත් බඩගින්නේ ජීවිතාන්තය දක්වා කටුක දුක් විඳින්නට වීම මැරී යනවාට වඩා දුකකි. අද මේ රටේ පවතින්නේ මෙවැනි තත්ත්වයකි.1955.07.25ගරු සභාපතිතුමනි, ඒ කරුණ කාරක සභා අවස්ථාවේදි විස්තර සහිතව කීමට මා බලාපොරොත්තු වෙනවා. දැන් මතක් කරන්නට බලාපොරොත්තු වන්නේ මේ දෙපාර්තමේන්තුවේ වැරදි ටිකක් ගැන පමණයි. මේ ලෙඩුන් ඒ අනාථාධාර මුදල් ඉල්ලන්නේ ඔවුන්ගේ නැතිබැරි කම නිසයි. අසරණකම නිසයි. නමුත් ඔවුන්ට ආධාර ලැබෙන්නේ ඔවුන් මැරී ගියාට පසුවයි. එම නිසා ඒ ආධාර ඒ අයට දෙනවා නම් එය ඉල්ලූ දවසකින් දෙකකින් එය දිය යුතුය. එසේ නැතිව ඒ ආධාර මුදලින් ඔවුන්ට ප්‍රයෝජන ගන්නට ලැබෙන්නේ නැහැ.1954.07.22අපේ වී ගොවිතැනින් මේ අවුරුද්දේත් පසුගිය අවුරුද්දේත් ඉතා සාර අස්වැන්නක් ලැබී තිබෙන්නේ යැයි එතුමා කියා සිටියේ ය. එහෙත් ගිය අවුරුද්දේත් මේ අවුරුද්දේත් හම්බන්තොට දිස්ත්‍රික්කයේ කුඹුරු පාළු වූ බව මම ඒ ඇමතිතුමාට දැන්වීමට සතුටු වෙමි. එසේ වූ බව ඒ ඇමතිතුමා නොදන්නවා යැයි මට සැක සහිතය.රිදියාගම බෝලාන යන ප්‍රදේශවල විශාල කුඹුරු යායක් කුරුමිණි රෝගයක් නිසා ගිය අවුරුද්දේත් පාළු විය. මේ අවුරුද්දේත් පාළු විය. හෙලිකොප්ටර් මඟින් බෙහෙත් විදීමට සලස්වන ලදී.එහෙත් එයින් කිසිම ප්‍රයෝජනයක් ලැබී නැති බව මට ආරංචි වී තිබේ. ඒ මන්ද ප්‍රමාද වන්නට ඇති. එසේ නැතිනම් බෙහෙත්වල වරද වන්නට ඇති.1955.07.25ගරු කථානායකතුමනි, මා අද කථා කරන්නේ මගේ කොට්ඨාසය ගැන පමණක් නොවේ. මුළු හම්බන්තොට ප්‍රදේශයේ සිටින පීඩිත ගොවි ජනතාව වෙනුවෙනුයි. වර්ෂාව හිඟ වියළි ප්‍රදේශයක රත් වූ පොළොවෙහි වැඩ කරන, හේන් ගොවිතැනින් ජීවිකාව කර ගන්නා ගොවියා වෙනුවෙනි. හේන් ගොවිතැන කරන ගොවියා අවුරුද්දේ හය මාසයක්ම ඉතා දුක් විඳින බව තමුන්නාන්සේ දන්නවා ඇති.1949.07.28ධීවර කර්මාන්ත සම්බන්ධයෙන් මා කියන්නට අදහස් කරන්නේ මගේ කොට්ඨාසයෙහි ධීවර කර්මාන්තයෙහි සිය ගණන් ජනයා යෙදී සිටින බවයි. ධීවර කර්මාන්තයෙහි යෙදී සිටින ඒ දුප්පත් ජනයාට අවශ්‍ය අධාරෝපකාර දෙන මෙන් ඒ ඇමතිතුමාගෙන් මම ඉල්ලා සිටිමි.1954.07.22ධීවර කර්මාන්තයේ යෙදෙන අයද මගේ පළාතේ බොහෝ සිටිති. ඔවුන්ගේ ප්‍රධානම වූවමනාව නම් ඔවුන්ට ඉන්ට හිටින්ට නිවාස සැපයීමය. එම නිසා ‍මොවුන්ට වාසය කිරීමට ගෙවල් සාදා දිය යුතුව තිබේ. සුදුසු ඉඩම් කැබැල්ලකුත් සමඟ ගෙයක් බැගින් සාදාදෙන මෙන් මම ඉතා ඕනෑකමින් ඉල්ලා සිටිමි.1951.07.24ගරු කථානායකතුමනි, මගේ කොට්ඨාසය පිහිටා තිබෙන්නේ හම්බන්තොට දිස්ත්‍රික්කය තුළය. මේ දිස්ත්‍රික්කය ආණ්ඩුවේ කැලෑ බහුලව තිබෙන කර්කශ පෙදෙසක් බව ඔබතුමා දන්නවා ඇති.රජයට අයිති ඉඩම් මේ පෙදෙසේ කොපමණ තිබුණත් දහස් ගණන් ඉඩම් නැති ජනයා අක්කරයක් පමණ ඉඩමක පවුල් දෙක හෝ තුන බැගින් පදිංචි වී සිටිති. අද ඒ පළාතේ මිනී මැරුම් අධික වී තිබෙන්නේ මේ හේතුවෙනි. එම නිසා මේ ජනයාට ඉඩම් ලබා දෙන මෙන් මම ඉල්ලමි. මේ සම්බන්ධව ඇමතිතුමාට සහ ඒ දෙපාර්තමේන්තුව භාර ප්‍රධානීන්ට ද කිහිප වතාවක් මතක් කර සිටියෙමි. එහෙත් එයින් කිසිම සහනයක් ලැබුණේ නැත.1949.07.28ගරු සභාපතිතුමනි, මගේ කොට්ඨාසයෙහි ප්‍රධාන නගරය වන බෙලිඅත්ත ජල පහසුව අතින් ඉතා අසතුටුදායක තත්ත්වයක පවතී. වතුර අතින් එහි ඇ‍ත්තේ ඉතා අමාරු තත්ත්වයකි.ජලය ‍ෙගන ඒමට සැතපුම් දෙකක් හෝ තුනක් නගරයෙන් පිටතට යන්නට සිදුවී තිබේ. මේ දුෂ්කරතා ගැන වගකිව යුතු නිලධාරීන්ට හයමසකට පෙර දන්වා සිටි පළාත්වාසිහු කිසියම් සහනයක් ලැබේය යන බලාපොරොත්තුවෙන් තවමත් බලා සිටිති. නමුත් ඒ සම්බන්ධව කිසිම සැලකිල්ලක් අද දක්වාම නොදැක්වූ බව කීමට කනගාටු වෙමි.1951.07.24මීළඟට මම කියන්නට අදහස් කරන්නේ අනාථාධාර සම්බන්ධවයි. ගරු කථානායකතුමනි, මගේ කොට්ඨාසයේ අවුරුදු 4ක කාලයක් තිස්සේ නියඟය ඉතා අධිකව පැවති බව ඔබ දන්නවා ඇති. මේ නිසා එහි මිනිස්සුන්ට කෑම බීම සපයා ගැනීමට පිළිවෙළක් තිබුණේ නැත. එළවළු තණකොළ ආදී සියල්ලක්ම වේලී ගියා. ඒ අවස්ථාවේදී මාගේ කොට්ඨාසයේ සහනදායක වැඩ පොළවල් පිහිටුවා ගැනීමට මම නොයෙක් විධියේ මහන්සි ගත්තෙමි. එහෙත් එය නිෂ්ඵල වූ බව මතක් කිරීම පවා කනගාටුය.1949.07.28ගරු සභාපතිතුමනි, මංමාවත් හා කර්මාන්ත ඇමතිතුමා යටතේ පාලනය වන වැඩ සම්බන්ධව මට කියන්නට තිබෙන්නේ මෙයයි. මගේ කොට්ඨාසයේ තිබූ පාලමක් 1940 අවුරුද්දේදී කැඩී ගියේය. ගරු ඇමතිතුමාට මේ සම්බන්ධව මා විසින් කිහිප වතාවක්ම මතක් කරන්නට යෙදෙන නමුත් එයින් සැනසිලිදායක ප්‍රතිඵලයක් මේ දක්වාම ලැබුණේ නැත. මගේ කොට්ඨාසයේ තිබෙන්නා වූ පාරවල් සම්බන්ධවද ඇමතිතුමාට මා විසින් කිහිප වතාවක්ම මතක් කරන්නට යෙදුණි. එයින්ද සතුටුදායක ප්‍රතිඵලයක් ලබා ගන්නට නොහැකි විය. සභාපතිතුමනි, මෙය කනගාටුවට කරුණකි.දකුණු පළාතේ තිබෙන්නාවූ පාරවල්වලින් ඉතාම නරක පහත් තත්ත්වයක තිබෙන පාරවල් ඇත්තේ මගේ කොට්ඨාසයෙහි කියා මම කල්පනා කරමි. ඒ ප්‍රසිද්ධ පාරවල්වල කාර් එකකින් ගමන් කරනවිට රෝදවලට ඒවායේ තිබෙන ගල් අසුවීමෙන් ඒවා විසි වී ගොස් වැදී පාරවල් අසල සිටින ජනයාගේ ඔළු පැලීම ආදී තුවාල සිදු වේ. එම නිසා ගරු සභාපතිතුමනි, මා ඒ ගරු ඇමතිතුමාගෙන් ඉල්ලා සිටින්නේ මගේ කොට්ඨාසයේ ඡන්ද දායකයන්ට අනුකම්පාව දක්වා මගේ කොට්ඨාසයේ තිබෙන මේ අඩුපාඩුකම් සම්පූර්ණ කර දෙන ලෙසයි.1953.08.06මීළඟට බෙලිඅත්ත කොට්ඨාසයේ තිබෙන ප්‍රසිද්ධ නගරය ගැන ඇමතිතුමාට මතක් කිරීමට සතුටුයි. මේ නගරයට ජල පහසුවක් නැතිකම ගැන මම බොහෝ කලක සිටම මේ ඇමතිවරුන්ට කියා සිටියෙමි. මේ නගරයට ඉතාමත් පහසුවෙන් ජලය ලබා දිය හැකිය. තංගල්ලට ජල නළ සවිකර තිබෙන්නේ නළ මඟිනි. ඒ ගම තිබෙන්නේ මගේ කොට්ඨාසයේ ය. එම නිසා එහි ජල නළ සවිකිරීම ඉතා අඩු මුදලකින් කළ හැකිය. ගරු ඇමතිතුමා මේ ගැන කල්පනා කර බලා වහාම ක්‍රියා කරන ලෙස මම ඉල්ලා සිටිමි.1954.08.11ලංකාවෙහි දැනට මැලේරියා වසංගතය නැතැයි අද දෙපාර්තමේන්තුව පිළිගෙන තිබේ. නමුත් මගේ පළාතේ සියයෙන් හැත්තෑ පස් දෙනකුට මැලේරියාව තිබෙන බව මට කියන්නට පුළුවන. දෙපාර්තමේන්තුවේ නිලධාරින්ගේ වාර්තා කොපමණ දුරට හරි දැයි තේරුම් ගැනීමට මෙයද හොඳ නිදර්ශනයකි.වලස්මුල්ලේ ආරෝග්‍යශාලාව සම්බන්ධයෙන් ද වචනයක් දෙකක් කිව යුතුව තිබේ. එහි මාතෘ වාට්ටුවේ තිබෙන්නේ ඇඳන් හතරක් පමණය. ඒ නිසා ලෙඩුන් 20 – 30 දෙනකුට නිතර ඉස්තෝප්පුවෙහි ඉන්නට සිදු‍ වෙයි. ඒ නිසා ඒ කොටසෙහි ගොඩනැගිලි වැඩි කර ලෙඩුන්ට නිසි පහසුකම් සපයා දෙන ලෙස ඉල්ලා සිටිමි.මේ ආරෝග්‍යශාලාවේ එළිය සම්බන්ධයෙන් ද වචනයක් කිව යුතුය. මෙය කුඩා ග්‍රාම්‍ය ආරෝග්‍යශාලාවක් නොව ‍විශාල ආරෝග්‍යශාලාවකි. එහෙත් තවමත් එහි පාවිච්චි කරන්නේ කම්බි ලාම්පුය. එක වාට්ටුවකට තිබෙන‍්නේ එක ලාම්පුවක් පමණය. ලෙඩුන් වැසිකිළියට යන්නේ මේ ලාම්පු අරගෙනය. මේ එක වාට්ටුවක ලෙඩකු ඒ වාට්ටුවේ ලාම්පුව අරගෙන වැසිකිළියට ගිය විට ඔහු එනතුරු අනිත් ලෙඩුන් බලා සිටිය යුතුය. ඒ ආ‍රෝග්‍යශාලාව තිබෙන්නේ එවැනි අසතුටුදායක තත්ත්වයකය. එම නිසා එය වෙනස්කර එළිය සපයා දෙන ලෙස ඉතා ‍ඕනෑකමින් ඉල්ලා සිටිමි.1956.08.21සභාපතිතුමනි, කොළඹ මහාරෝග්‍යශාලාව සම්බන්ධයෙන් වචන ස්වල්පයක් මේ අවස්ථාවේදී කිව යුතු යැයි මට කල්පනා වුණා. කුමක් ‍නිසාද? ඊයේ පැය පහක් පමණ ආරෝග්‍යශාලාවේ මට නතර වීමට සිදු වුණා. ඒ වස්ථාවේදී මට දකින්නට ලැබුණු කරුණු සම්බන්ධවයි මා කතා කරන්නට බලාපොරොත්තු වන්නේ.ඊයේ නොම්මර 37 වාට්ටුවේ ශල්‍ය කර්මයකින් ලේ ගලමින් සිටි ළමයකුට ලේ ගැලීම නැවැත්වීමට අයිස් ටිකක් වුවමනා වුණා. නමුත් එහි තිබූ අයිස් පෙට්ටිය ක්‍රියා විරහිතව තුබූ බැවින් වෙන වාට්ටුවල ඇවිද අයිස් ගෙන ඒමට මිනිත්තු 20ක් පමණ ගත වුණා. ගෙවන වාට්ටුවලත් වැඩ කෙරෙන්නේ එසේ නම් නොගෙවන වාට්ටුවල තත්ත්වය කෙබඳුද කියා සිතාගත හැකියි.ඒ වාගේම වැසිකිළිවල ජලවහනය ක්‍රියා නොකිරීම නිසා අපවිත්‍රකම ඉතා තදින් පවතින බව මට දැනගන්නට ලැබුණා.ඒ වාගේම කාස රෝගීන් සඳහා වාට්ටුවක් එහි තිබෙනවා. ඒ වාට්ටුවේ පොඩි කාමර දෙකක් තිබෙනවා. එක් කාමරයක එක් රෝගියෙකුට හැර ඉන්නට බැහැ. නමුත් කාස රෝගීන් 20ක් 30ක් පමණ ඒ කාමර දෙකේ ඉන්නවා.වලස්මුල්ලේ ආරෝග්‍යශාලාවලට විදුලි ආලෝකය නැහැ. වතුර නැහැ. ඒ ආරෝග්‍යශාලාව අසලින් කිරම ඔය ගලා බසිනවා. ඒ ආරෝග්‍යශාලාවට ළිඳක් ඇතත් එහි ජලය ප්‍රයෝජනයට ගන්නේ නැහැ. සෑමදාම ඒ ඔයෙන් ආරෝග්‍යශාලාවට වතුර කුලියට ගෙන්වා ගන්නවා. ආරෝග්‍යශාලාවේ රෝගීන් නාන්නේ මේ ඔයේ වතුරයි. එම නිසා මේ ළිඳ අලුත්වැඩියා කොට ආරෝග්‍යශාලාවට එයින් ජලය සපයන ලෙසත් ආලෝකය සැපයීමට විදුලි යන්ත්‍රයක් ලබා දෙන ලෙසත් මම ඉල්ලා සිටිනවා.ඊළඟට මම මේ අවස්ථාවේදී ගරු ඇමතිතුමියගෙන් දැනගන්නට සතුටුයි, ආරෝග්‍යශාලාවක් නැරඹීමට මන්ත්‍රීවරයකුට සවස හයෙන් පසු එහි යාමට අවසර තිබෙනවාද නැද්ද කියා.1949.07.28ගරු සභාපතිතුමනි, මගේ කොට්ඨාසයෙහි ගම්බද ගොවියාගේ තත්ත්වය ඉතාම දුක්ඛිතයි. ගරු කෘෂිකර්ම ඇමතිවරයා යටතේ ඇති වාරිමාර්ග දෙපාර්තමේන්තුවේ වැඩ ගැන මගේ කොට්ඨාසයෙහි අසරණ ගොවීහු කලකිරී සිටිති. ඒ මන්ද උඩුකිරිවිල වැවෙහි අමුණ කැඩී ගොස් දැනට අවුරුදු ගණනකි. නමුත් එය මේතාක් අලුත්වැඩියා කර නැත. එම නිසා කුඹුරු යායවල් බොහෝ ගණනක් පාළු වී තිබේ. වාරිමාර්ග දෙපාර්තමේන්තුවේ නිලධාරීන්ගේ නොසැලකිල්ල නිසා කුඹුරු ‍යායවල් මෙසේ පාළු වී යාමෙන් බොහෝ අලාභ හානි ගොවීන්ට සිදු වී තිබේ.1953.08.06ඉඩම් සංවර්ධන ඇමතිවරයා යටතේ ඌරු බොක්කේ ජල සම්පාදන යෝජනා ක්‍රමය පටන් ගන්නට අදහස් කර ගෙන තිබෙන බව පෙනෙන නිසා ඒ ජලාශය ඇති කිරීමට හිතට ගෙන එය ක්‍රියාත්මක කරන මෙන් ඉල්ලා සිටිමි.1955.07.25ඒ වාගේම වාරිමාර්ග දෙපාර්තමේන්තුව වාරිමාර්ග හරි හැටි සකස් කරන්නේ නැතිව, කුඹුරුවලට වතුර සපයන්නේ නැතිව ඉඩම් හිමියාගෙනුත් කුඹුරු වැඩ කරන ගොවියාගෙනුත් දිය බද්දක් අය කරනවා. ඇමතිතුමාට මා මෙහිදී මතක් කරන්නට සතුටුයි, ඒ දිය බද්ද අය කරනවා නම් කරුණාකර ඒ වාරිමාර්ග පිළිසකර කර වතුර සපයා දී ඒ බද්ද අය කරන්න.අද මගේ දිස්ත්‍රික්කයේ වී ගොවිතැන කරන අයට මුහුණ පාන්නට සිදුවී තිබෙන විශාලම කරදරය නම් හරියාකාර වතුර නොලැබීමයි. එම නිසා වාරිමාර්ග දෙපාර්තමේන්තුවේ තිබෙන මේ වැරදි හරි ගස්සා දෙන මෙන් ඇමතිවරයාගෙන් ඉල්ලා සිටිනවා.1955.07.25ඊළඟට කිව යුත්තේ පැඟිරි කර්මාන්තය ගැනයි. පැඟිරි කර්මාන්තය මගේ කොට්ඨාසයේ දුප්පත් ජනයාට ඉතාම ප්‍රයෝජනවත් කර්මාන්තයක්. ඒ කර්මාන්තයේ නොයෙදුණ හොත් ඒ මිනිසුන්ට ජීවත් වන්නට වෙන ක්‍රමයක් නැහැ. එම නිසා පැඟිරි තෙල්වලට නියම මිලක් ඇති කර ඒ අයට ආධාර කරන මෙන් ඇමතිවරයාගෙන් ඉල්ලා සිටිනවා.1949.07.28ගරු සභාපතිතුමනි, විදුලි පණිවුඩ භාර ඇමතිතුමා ආසනයේ නැති එක ගැන බොහොම කනගාටුයි. ඔහු මගේ කොට්ඨාසය ගැන බොහෝදුරට දන්නා කෙනෙකි. ඒ මන්ද, එතුමා ඒ පළාතේ දිසාපති ධුරය දරමින් සිටි කාලයෙහිදී විදුලි පණිවුඩ කටයුතු සම්බන්ධයෙන් එවකට පැවති කරදර එතුමාට දැන ගන්නට ඉඩ ප්‍රස්ථා ලැබුණි. එබැවින් ඒ ඇමැතිතුමාගෙන් මා ඉල්ලා සිටින්නේ විදුලි පණිවුඩ හා ටෙලිෆෝන් සම්බන්ධයෙන් වීරකැටිය ආදී කොටස්වල දැනට පවත්නා අඩුපාඩුකම් මගහරවා ගැනීමේ වැඩපිළිවෙළක් ද දැනට පවත්නා සුළු තැපැල් කාර්යාල උසස් තැපැල් කාර්යාල කිරීමේ සහ දැනට තැපැල් කාර්යාල නොපිහිටි ප්‍රදේශවල තැපැල් කාර්යාල පිහිටුවීමේ වැඩපිළිවෙළක් ද සම්පාදනය කරන ලෙසය.1949.07.28ගරු සභාපතිතුමනි; අධ්‍යාපනය සම්බන්ධයෙන් මට කියන්නට තිබෙන්නේ මෙයයි. අධ්‍යාපන දෙපාර්තමේන්තුව මඟින් මගේ කොට්ඨාසය ඇතුළත මධ්‍යම පාඨශාලාවක් පිහිටුවා තිබේ. මේ මධ්‍යම පාඨශාලාව යම් වැරැද්දකට අසු වූ ගුරුවරයෙක් අන්‍ය පාසලක සිටිත් නම් ඒ වැරැද්දට දඬුවමක් වශයෙන් ඔහුව පිටත් කර එවන “පෝරකයකි”. මෙය කියන්නට සිදු වී තිබෙන්නේ ඉතා කනගාටුවෙනි. මක්නිසාද මේ පාඨශාලාව පවතින්නේ එවැනි තත්ත්වයකිනි. ඉදින් සභාපතිතුමනි, මා සැනසිල්ලට පත් වන්නේ කෙසේද. මා ඉල්ලා සිටින්නේ මෙපණකි. මගේ කොට්ඨාසයෙහි තිබෙන මධ්‍යම පාඨශාලාව කොළඹ නගරයේ දැනට පිහිටුවා‍ තිබෙන පාඨශාලාවල තත්ත්වයට උසස් කර ඒ පාඨශාලාවෙහි දැනට ඉගෙනීම ලබන්නා වූ දුප්පත් ගොවි ජනයාගේ දරුවන්ට උසස් අධ්‍යාපනයක් ලබා දෙන ලෙස මම ඉල්ලා සිටිමි.1951.07.24මීළඟට කථානායකතුමනි, අධ්‍යාපන අමාත්‍යාංශය ගැන කථා කිරීමට මම අදහස් කරමි. අධ්‍යාපනය අද විශාල අවුලක් වී තිබේ. පාඨශාලා අතින් බලන විට පිහිටුවා තිබෙන පාඨශාලා ගණන ප්‍රමාණවත් නොවේ.සෑම පළාතකම බොහෝ පාඨශාලා ඉදි කිරීමට අවශ්‍ය වී ඇත. අධ්‍යාපන ඇමතිවරයා වතාවක් මගේ කොට්ඨාසයට කැඳවා ගෙන ගොස් පාඨශාලා හිඟකම සහ එහි තිබෙන පාඨශාලාවල අඩුපාඩුකම් ගැන අවබෝධ කරවන්නට අදහස් කළෙමි.එහෙත් මේ අතින් මගේ කොට්ඨාසයේ ඇති අඩුපාඩුකම් පෙන්වා දෙන්ට පෙර ඔහු විසින් ම මේ පාඨශාලාවට මේ දෙය වුවමනාය, අනික් පාඨශාලාවට මේ දෙය වුවමනාය, කියා ඒ අඩුපාඩුකම් සියල්ලක්ම ලබා දෙන්නට පොරොන්දු වෙන ලදී. එසේ පොරොන්දු වන්නට යෙදුණේ ඒ කොට්ඨාසයේ මහජනයා ඉදිරිපිටදීය. එහෙත් අද වනතුරු ඒ එකක්වත් ඉටු වූයේ නැති බව කියන්ට කනගාටු වෙමි.අවුරුදු ගණනක් බලා සිට අන්තිමේදී අගමැතිතුමා හමුවට ගොස් කරුණු කියා සිට වාසනාවකට මෙන් ඒ පාඨශාලාව තනා ගැනීමට පුළුවන් විය. ඒ ගැන ගරු අග්‍රාමාත්‍යතුමාට මම ස්තුතිවන්ත වෙමි.1951.07.24අධ්‍යාපන ඇමතිතුමා පත් කර තිබෙන අධ්‍යාපන උපදේශක සභාව සම්බන්ධව වචනයක් කිව යුතුව තිබේ. ස්වභාෂාවට මුල් තැන දෙන්නේ යැයි කියන ස්වභාෂාවෙන් වැඩ කරන්නේ යැයි කියන මේ ආණ්ඩුව ඒ උපදේශක සභාව පත් කර තිබෙන්නේ කෙසේද. සිංහල අංශයට දී තිබෙන්නේ එක් අයෙක් පමණයි. මේ සභාවට පත් කිරීමට සුදුසු ස්වාමීන් වහන්සේලා නැද්ද. කථානායකතුමනි, පිරිවෙන් අධ්‍යාපනයට මේ ආණ්ඩුව කිසිම සැලකිල්ලක් දක්වන්නේ නැත.ගුරුවරුන්ට සලකන හැටි බලමු. සිංහල ගුරුවරයාත්, ඉංග්‍රීසි ගුරුවරයාත් අතර විශාල වෙනසක් තිබේ. සිංහල ගුරුවරයා ඉංග්‍රීසි ගුරුවරයා මෙන්ම එක හා සමාන පැය ගණනක් උගන්වයි. එහෙත් ඔහුට සලකන්නේ අඩුවෙනි. ස්වභාෂාවට මුල් තැන දෙන්නේ යැයි කියන මේ අවස්ථාවෙහි, සිංහල ගුරුවරයාට මෙසේ ඉතා පහත් තත්ත්වයකින් සැලකීම ඉතාමත් කනගාටු විය යුතු දෙයක් නොවේද?1951.07.24ගරු කථානායකතුමනි, පොලිස් දෙපාර්තමේන්තුව මේ විධියට වැඩ කරන නමුත් ඉන්ස්පෙක්ටර් ජනරාල් මහතා නොයෙක් අවස්ථාවල කියා තිබෙන්නේ තමාගේ ආරක්ෂාවත් සුබසිද්ධියත් සඳහා සෑම මිනිසෙක්ම පොලිස් භටයෙක් මෙන් ක්‍රියා කළ යුතු බවයි. නමුත් ඒ දෙපාර්තමේන්තුවේ හොඳ නිලධාරීන් තෝරාගෙන හරියාකාර ක්‍රියා කර අල්ලස් නොගන්න දෙපාර්ත‍මේන්තුවක් වන තුරු මහජනයා අතර අපරාධ කිසි කලෙක අඩු වන්නේ නැත.1954.07.22මේ ප්‍රදේශයේ තිබෙන අනික් ප්‍රසිද්ධ පාරවල්ද මෙසේය. හම්බන්තොට දිස්ත්‍රික්කයේ එකම හොඳ පාරක් වත් ඇත්තේ නැත. ටිකක් වත් හොඳ පාරක් තිබෙන්නේ මුහුද අසබඩ තිබෙන ප්‍රසිද්ධ පාර පමණයි. අනික් පාරවල් සියල්ලම ඉතාම අබලන් තත්ත්වයක පවතී. හැම තැනම පැලැස්තර දමා ගෙන යයි. තැනින් තැන ගල් කැට ටිකක් තබා තාර පොඩ්ඩක් ගා ගෙන යයි. ඒ පාරවල් ප්‍රතිසංස්කරණය කරන ආකාරයයි. මේ ගැන ඔවුන් කියන්නේ අපට මුදල් ලැබෙන්නේ නැත කියාය. එම නිසා අපේ රටේ තිබෙන ප්‍රසිද්ධ පාරවල් ටිකවත් හොඳින් ප්‍රතිසංස්කරණය කරන ලෙස මම ගරු මංමාවත් ඇමතිතුමාගෙන් ඉල්ලා සිටිමි.1951.07.24ගරු අධිකරණ පාර්ලිමේන්තු ලේකම්වරයාගෙන් මෙහිදී ප්‍රශ්නයක් අසන්නට කැමැත්තෙමි. එනම් දෙවරක් මහජන මැතිවරණයන් ගෙන් පරාජය වූ අයෙකුට විනිශ්චයකාර ධුරයක් පිරි නැමීම යුක්ති යුක්තද? ඔහුට විරුද්ධ ව වැඩ කළ පුද්ගලයකු ඔහු ඉදිරියට නඩුවක් සම්බන්ධයෙන් ඉදිරිපත් වුවහොත් ඔහු යුක්තිය පසිඳින්නේ කෙසේද?1954.07.22මේ පාර්ලිමේන්තුවේ පසුගිය වාරයේ පෙනී සිටි එක් මන්ත්‍රීවරයෙකු ගමනක් ගොස් ගෙදරට අවුත් රෑ කෑම කා ඉස්තෝප්පුවේ වාඩිවී සිටින විට පොලිස් සුපිරින්ටැන්ඩන්ට් කෙනකු ‍සහ භටයන් කණ්ඩායමක් පැමිණ ඔහු අල්ලාගෙන ගොස් ඇපත් නොදී දවස් 21ක් පමණ හිර කොට තැබූ සැටි මන්ත්‍රීන්ට මතක ඇත. ඊර්ෂ්‍යා සහගත ‍චේතනාවෙන්, පළිගැනීමේ චේතනාවෙන් බස් කොම්පැනිකරුවකුගේ වූවමනාවට එය කරන ලද බව සොයා බැලූ විට ඔප්පු විය. ඒ මන්ත්‍රීවරයාගේ නිර්දෝෂභාවය පිළිගත් මහේස්ත්‍රාත්වරයා ඔහු නිදහස් කළ බව තමුන්නාන්සේට මතක ඇත. එවැනි හිතුවක්කාරකම්වලට ඉඩදීම ගැන මම කනගාටු වෙමි.1949.07.28තවද සභාපතිතුමනි, පිත්තල භාණ්ඩ නිපදවීමේ කර්මාන්තයෙහි යෙදී සිටින ගම් කිහිපයක් මගේ කොට්ඨාසය ඇතුළත පිහිටා තිබේ. මේ කර්මාන්තයෙහි යෙදී සිටින මේ ගම්බද ජනයාට එය දියුණු කර ගැනීමට අවශ්‍ය ආධාර උපදෙස් ලබා දෙන ලෙස ද, මම ගරු ඇමතිතුමාගෙන් ඉල්ලා සිටිමි.1957.07‍.23ඊළඟට කිව යුතුව තිබෙන්නේ පැණි හකුරු කර්මාන්තය ගැනයි. ඒ කර්මාන්තයෙන් යැපෙන දහස් ගණනක් මගේ කොට්ඨාසයේ සිටිනවා. ඔවුන්ට ආණ්ඩුවෙන් දිය යුතු සෑම ආධාරයක්ම දිය යුතු බව මතක් කරනවා.1959.07.17ඊළඟට මතක් කරන්නට තිබෙන්නේ හම්බන්තොට දිස්ත්‍රික්කයේ කපු වැවීම සම්බන්ධවයි. ඉහතදී වගේම සෑම වර්ෂයකදීම ඒ පළාතේ ගොවි ජනතාවට අනාථාධාර මුදල් ගෙවන්නට සිදු වන්නේ නැහැ. කපු ඇට සුද්ධ කරන කර්මාන්ත ශාලාවක් හම්බන්තොට පිහිට විය යුතු බවද, ඇමතිතුමාට මතක් කළ යුතුව තිබෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>07</day>
    </date>
    <link>http://www.dinamina.lk/2013/11/07/_art.asp?fn=n1311071</link>
    <topic>සාමාන්‍ය පෙළ විභාගයේ දී ඉංග්‍රීසි කථනයට ලකුණු 20 ක්</topic>
    <author/>
    <content>වසර 2015 සිට අපොස සාමාන්‍ය පෙළ විභාගයේ ඉංග්‍රීසි භාෂාව විෂයයට ඉංග්‍රීසි කතාව (Spoken English) සඳහා ලකුණු 20ක් ලබාදිමේ වැඩපිළිවෙළක් සකස් කිරීමට අධ්‍යාපන අමාත්‍යාංශය පියවර ගෙන තිබේ.ඉංග්‍රීසි භාෂාව විෂය සමත් බොහෝ දෙනකු ඉංග්‍රීසි කතා කිරීමේදී නුහුරු බවක් හා අපහසුතාවක් දක්වන බව පෙනීයාම නිසා ඉංග්‍රීසි කතා කරවීමට සිසුන් උනන්දු කරවීමට මෙම පියවර ගත් බව පැවැසූ අධ්‍යාපන නියෝජ්‍ය ඇමැති මොහාන් ලාල් ග්‍රේරු මහතා ඉංග්‍රීසි භාෂාව උගන්වන ගුරුවරුන් 22000ක් පමණ සිටින අතර ඔවුන්ගෙන් සමහරකුට ඉංග්‍රීසි කතා කිරීමට බැරි බව පෙන්වා දුන්නේය.බොහෝ පාසල් සිසු දරුවන් විභාගයේදී ඉංග්‍රීසි විෂය සමත්ව ඇතත් කතා කර ගැනීමට නොහැකිව සිටින්නේ ඊට හුරුවක් පුහුණුවක් නොමැති නිසා බව කී ග්‍රේරු මහතා විභාගයේදී ඉංග්‍රීසි කතාවට ලකුණු 20ක් ලබාදීම මඟින් ඉංග්‍රීසි දැනුමැති සිසුන් පමණක් නොව සියලුම දෙනා කතාව කොටසෙන් ලබා ගත හැකි උපරිම ලකුණු ප්‍රමාණය ලබා ගැනීමට උනන්දු වන නිසා ඉංග්‍රීසි කතා කිරීමට සිසුන් පෙළඹවන බව කීය.මේ නිසා ප්‍රථමයෙන් ඉංග්‍රීසි ගුරුවරුන්ගේ තත්ත්වය උසස් මට්ටමකට ගෙන ඒමට අවශ්‍ය පියවර ගැනීමට දිවයින පුරා පිහිටි විද්‍යා පීඨ වල ඇති ගැටලු විසඳීමට පියවර ගන්නා බවත් දැනට ඩිප්ලෝමාවක් ලබා දෙන විද්‍යාපීඨ පාඨමාලා උපාධි මට්ටමට ගෙන විත් ඒවා උපාධි පිරිනමන ආයතන ලෙසට වැඩි දියුණු කරන බව කී ග්‍රේරු මහතා ඒ සඳහා විද්‍යාපීඨ ආචාර්ය මණ්ඩල සඳහා විශ්වවිද්‍යාල මට්ටමේ වැටුප් ආදි පහසුකම් ලබාදීමට අවශ්‍ය පියවර ගන්නා බවද අනාවරණය කළේය.ඉංග්‍රීසි උපාධි ගුරු පුරප්පාඩු 1000ක් සඳහා උපාධිධාරීන්ගෙන් අයදුම්පත් කැඳවූවත් අයදුම්කර තිබුණේ 200ක් බවත් සම්මුඛ පරීක්ෂණ පවත්වා එයින් 160 කට පත්වීම් දීමට පියවර ගත්තත් පත්වීම් භාර ගත්තේ 52 දෙදෙනකු පමණක් බව පෙන්වා දුන් ග්‍රේරු මහතා හොඳ ගුරුවරුන් බිහි කර ගැනීම පහසු වැඩක් නොවන බව පෙන්වා දුන්නේය.නිදහස් අධ්‍යාපනයෙන් උසස් අධ්‍යාපනය ලබන සියලු දෙනා වසර තුනක් වත් ගමට ගොස් සේවය කිරීමට කැමැති වන්නේ නම් ගම්වල ගුරු හිඟය අවසන් වන බවද ග්‍රේරු මහතා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>07</day>
    </date>
    <link>http://www.dinamina.lk/2013/11/07/_art.asp?fn=n1311072</link>
    <topic>ඩී.ඒ. රාජපක්ෂ පිළිරුවටජනපතිගෙන් පුෂ්පෝපහාර</topic>
    <author>ධනුෂ්ක ගොඩකුඹුර තංගල්ල සිට</author>
    <content>රුහුණේ අභීත ජනතා නායක දිවංගත ඩී. ඒ. රාජපක්ෂ ශ්‍රීමතාණන්ගේ 46 වැනි ගුණ සමරුව ජනාධිපති මහින්ද රාජපක්ෂ මහතාගේ ප්‍රධානත්වයෙන් තංගල්ල නගරයේදී අභිමානවත් අයුරින් ඊයේ (06) පැවැත්විණ.හම්බන්තොට දිස්ත්‍රික්කයේ වීරකැටිය බුද්ධියාගම ග්‍රාමයේ දී 1905 මාර්තු 30 වැනිදා උපන් ඩී. ඒ .රාජපක්ෂ මහතා 1945 දී රාජ්‍ය මන්ත්‍රණ සභාවට හම්බන්තොට දිස්ත්‍රික්කයෙන් නිතරඟයෙන් තේරි පත්විය.නියෝජ්‍ය කතානායකවරයකු, ඇමැතිවරයකු, පාර්ලිමේන්තු මන්ත්‍රීවරයකු වශයෙන් ගිරුවාපත්තුවේ ජනතාව වෙනුවෙන් සිය මෙහෙවර අකුරටම ඉටු කළ ඩී. ඒ. රාජපක්ෂ මහතා අභාවප්‍රාප්ත වූයේ 1967 නොවැම්බර් 07 වැනිදාය. ඩී. ඒ. රාජපක්ෂ මහතා සිහිකරනු පිණිස තංගල්ල නගර මධ්‍යයේ ඉදිකර තිබෙන සමරු ප්‍රතිමාවට පුෂ්පෝපහාර දැක්වුණේ ජනාධිපතිතුමා සහ ජනාධිපති ආර්යා ශිරන්ති රාජපක්ෂ මහත්මියගේ ප්‍රධානත්වයෙනි.ප්‍රතිමාවට මල්මාලය පළඳවන ලද්දේ දකුණු පළාත් සභාවේ සභාපති සෝමදාස කෝදාගොඩ සහ එක්සත් ප්‍රවෘත්ති පත්‍ර සමාගමේ මෙහෙයුම් අධ්‍යක්ෂ උපුල් දිසානායක මහත්වරුන් විසිනි. අනතුරුව තංගල්ල නගර ශාලාවේදී ඩී. ඒ. රාජපක්ෂ ගුණසමරු උළෙල ඇරැඹිණ.දිනමිණ ප්‍රධාන කර්තෘ ගාමිණි ජයලත් මහතා විසින් සංස්කරණය කළ මැදමුලන මහරුක ග්‍රන්ථය ජනාධිපතිතුමා වෙත මෙහිදී පිළිගැන්විණ. ඒ මහතා ග්‍රන්ථයේ පිටපත් කථානායක චමල් රාජපක්ෂ මහතා ප්‍රමුඛ ආරාධිතයන් වෙත ද පිළිගැන් වූයේය.මෙවර උළෙලේ ප්‍රධාන දේශනය පවත්වන ලද්දේ ශ්‍රී ලංකා පදනමේ සභාපති මහාචාර්ය රංජිත් බණ්ඩාර මහතා විසිනි.ජාතික සංවර්ධන අරමුණු සඳහා ජාත්‍යන්තරය හැසිරවීම ශ්‍රී ලංකාවේ අත්දැකීම් මෙවර දේශනයේ තේමාව විය. ඩී. ඒ. රාජපක්ෂ මහතාගේ ගුණසමරුවට සමගාමිව ජනාධිපතිතුමාගේ සංකල්පයක් මත වර්ෂ 1996 සිට ක්‍රියාත්මක කෙරෙන සිසුර ශිෂ්‍යත්ව ප්‍රදානය ජනාධිපතිතුමා සහ ආර්යාවගේ අතින් සිදුකෙරිණ.ඩී. ඒ. රාජපක්ෂ මහතා වෙනුවෙන් වාර්ෂිකව පැවැත්වෙන සර්ව රාත්‍රික පරිත්‍රාණ ධර්ම දේශනය මැදමුලන නිවසේදී ඊයේ (06) පැවැත්වීමට නියමිතව තිබුණු අතර මහා සංඝරත්නය විෂයයෙහි දානමය පින්කම අද (07) දහවල් පැවැත්වේ.මහාසංඝරත්නය සහ ඇමැතිවරුන් වන අනුර ප්‍රියදර්ශන යාපා, බන්දුල ගුණවර්ධන, මහින්ද අමරවීර, නියෝජ්‍ය ඇමැතිනි නිරූපමා රාජපක්ෂ, ආණ්ඩුකාරඩකුමාරි බාලසූරිය, පළාත් මහඇමැතිවරුන් වන සරත් ඒකනායක, එස්. එම්. රංජිත් සමරකෝන්, දයාසිරි ජයසේකර මහත්ම මහත්මීහු ඇතුළු පිරිසක් ද මේ අවස්ථාවට එක් වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>07</day>
    </date>
    <link>http://www.dinamina.lk/2013/11/07/_art.asp?fn=n13110721</link>
    <topic>දේශපාලන නියෝජිතයන් පත් කරන්නේමහජනතාවගේ සුබසිද්ධිය උදෙසායි</topic>
    <author>ධනුෂ්ක ගොඩකුඹුර වීරකැටිය සිට</author>
    <content>සියලු දේශපාලන නියෝජිතයන් පත් කෙරෙන්නේ මහජනතාවගේ සුබසිද්ධිය උදෙසා මිස තම තමන්ගේ සුබසිද්ධිය උදෙසා කටයුතු කිරීමට නොවන බව ජනාධිපති මහින්ද රාජපක්ෂ මහතා අවධාරණය කළේය.මහජනතාව ආණ්ඩුවක් මනින්නේ ජනතා නියෝජිතයන්ගේ හැසිරීම තුළින් බැවින් රජයේ ගෞරවය ආරක්ෂා කරමින් ජනතාවට සේවය කිරීමට සෑම දේශපාලනඥයකුටම වගකීමක් තිබෙන බවත් ජනාධිපතිවරයා පැවැසීය. ජනාධිපති මහින්ද රාජපක්ෂ මහතා මෙසේ ප්‍රකාශ කළේ වීරකැටිය නව ප්‍රාදේශීය සභා ගොඩනැඟිල්ල විවෘත කිරීමේ අවස්ථාවට ඊයේ (6) එක්වෙමිනි.ශ්‍රවණාගාරයකින්, සාප්පු සංකීර්ණයකින්, පුස්තකාලයකින්, සභා ශාලාවක් යානදී සියලු පහසුකම්වලින් සමන්විත මෙම ගොඩනැඟිල්ල සඳහා වැය කර තිබෙන මුදල රුපියල් කෝටි හයකි.රුපියල් කෝටි හතරක වියදමින් ඉදි කෙරුණු වීරකැටිය ප්‍රාදේශීය ලේකම් කාර්යාල ගොඩනැඟිල්ල ද ජනාධිපතිතුමාගේ අතින් ඊයේ ජනතා අයිතියට පත් කෙරිණි.සභාපතිවරුන්, උපසභාපතිවරුන් හා මන්ත්‍රීවරුන්ගේ ගැටුම් මාධ්‍ය මඟින් නිතර කතාබහට ලක් වන බව පැවසූ ජනාධිපතිවරයා එම යුගයෙන් මිදීමට කටයුතු කළ යුතු බවත් පැවැසීය.නව ගොඩනැඟිලි ඉදිකිරීමෙන් බලාපොරොත්තු වන්නේ එහි සේවය කරන නිලධාරීන්ගේ මෙන්ම මහජනතාවගේත් පහසුකම් වැඩිදියුණු කිරීම බව පෙන්වා දුන් ජනාධිපතිවරයා මේ අලුත් ගොඩනැඟිලිවල සිට අලුතෙන් සිතා ජනතාව වෙනුවෙන් සේවය කරන්නට සියලුදෙනා සූදානම් විය යුතු බවත් අවධාරණය කළේය.කතානායක චමල් රාජපක්ෂ, ඇමැතිවරුන් වන මහාචාර්ය ජී. එල්. පීරිස්, එම්. එල්. ඒ. එම්. අතාවුල්ලා, මහින්ද අමරවීර, නියෝජ්‍ය ඇමැතිනී නිරූපමා රාජපක්ෂ, පාර්ලිමේන්තු මන්ත්‍රීවරුන් වන නාමල් රාජපක්ෂ, වී. කේ. ඉන්දික, වීරකැටිය ප්‍රාදේශීය සභාවේ සභාපති පියසේන ලියනාරච්චි මහත්ම මහත්මීහු ඇතුළු පිරිසක් ද මේ අවස්ථාවට එක් වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>07</day>
    </date>
    <link>http://www.dinamina.lk/2013/11/07/_art.asp?fn=n1311073</link>
    <topic>හම්බන්තොට ජාත්‍යන්තර සම්මන්ත්‍රණ ශාලාව අද ජනතා අයිතියට</topic>
    <author/>
    <content>හම්බන්තොට මාගම් රුහුණුපුර ජාත්‍යන්තර සම්මන්ත්‍රණ මධ්‍යස්ථානය ජනාධිපති මහින්ද රාජපක්ෂ මහතාගේ අද (7) ජනතා අයිතියට පත් කෙරේ. මෙය ශ්‍රී ලංකාවේ දෙවන ජාත්‍යන්තර සම්මන්ත්‍රණ මධ්‍යස්ථානය වේ.එහි පැවැත්වෙන ප්‍රථම ජාත්‍යන්තර සමුළුව ලෙස පොදු රාජ්‍ය මණ්ඩලීය තරුණ සමුළුව මේ මස 10දා සිට 14 දක්වා පැවැත්වේ.හම්බන්තොට ජාත්‍යන්තර සම්මන්ත්‍රණ මධ්‍යස්ථානය අක්කර 28ක භූමි භායක පැතිර පවතී. එය නිර්මාණය කිරීම සඳහා අමෙරිකානු ඩොලර් මිලියන15.3ක මුදලක් ඇස්තමේන්තු කර ඇත. නාගරික සංවර්ධන අධිකාරිය හා කොරියානු ජාත්‍යන්තර සංස්ථාව එක්ව ඉදිකිරීම් කටයුතු සිදු කර ඇති අතර, ප්‍රධාන ශාලාවේ ආසන 1500ක් ඇත.තවද ආසන 250කින් යුත් ශාලා තුනක් හා කුඩා ශාලා 10කින් මෙය සමන්විතය.අති නවීන තාක්ෂණ පහසුකම් සහිත මෙම මධ්‍යස්ථානයේ එකවර වාහන 400ක් ගාල් කිරීමට ඉඩ පහසුකම් ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>07</day>
    </date>
    <link>http://www.dinamina.lk/2013/11/07/_art.asp?fn=n1311074</link>
    <topic>සමුළුව ගැන අසත්‍ය වපුරන අයටඑරෙහිව දැඩි පියවර ගන්නවා</topic>
    <author>විජයානි එදිරිසිංහ සහ රක්ෂණ ශ්‍රියන්ත</author>
    <content>රාජ්‍ය නායක සමුළුව සම්බන්ධයෙන් මෙරට තුළ සිදුවන වැඩසටහන් සම්බන්ධයෙන් විවිධ ආකාරයේ අසත්‍ය තොරතුරු කටකතා, එස්.එම්.එස්. පණිවිඩ යවන පුද්ගලයින් ‍හෝ ආයතනවලට එරෙහිව නීතිය තදින්ම ක්‍රියාත්මක කිරීමට කටයුතු කරන බව බස්නාහිර පළාත භාර ජ්‍යෙෂ්ඨ නියෝජ්‍ය පොලිස්පති අනුර සේනානයක මහතා පවසයි.රාජ්‍ය නායක සමුළුව පැවැත්වෙන දිනවල කොළඹ මහාමාර්ග වසා තබන බව මහජනතාවට විවිධ ආකාරයේ පීඩාවන් විඳීමට සිදුවන බව ඇතුළු බොහෝ අසත්‍ය තොරතුරු ඇතුළත් කටකතා සහ අසත්‍ය තොරතුරු විවිධ කණ්ඩායම් මඟින් සිදු කරගෙන යන බවමේ වන විටත් සොයාගෙන ඇත.මෙම තොරතුරු සම්පූර්ණයෙන්ම අසත්‍ය ඒවා වෙයි. රාජ්‍ය නායකයෙකු ගමන්ගන්නා අවස්ථාවේ පමණක් අදාළ මාර්ගය විනාඩි 20ක් වැනි සුළු වේලාවකට වසා දැමේ. එම වේලාව තුළදී වුවද මහජනතාවට ‍භාවිතා කිරීමට විකල්ප මාර්ග හඳුන්වාදී ඇත.වෙළඳ සැල්, කඩ සාප්පු, රාජ්‍ය බැංකු සහ රජයේ විවිධ ආයතන කිසිවක් වසා දැමෙන්නේ නැත. එබැවින් මහජනතාවට එදිනෙදා සිදු කෙරෙන කර්තව්‍යයන්වලට කිසිදු බාධාවක් එල්ල නොවේ. සියලු කටයුතු සාමාන්‍ය ආකාරයෙන් සිදු වෙයි.මේ වන විටත් පොලිසියේ බුද්ධි අංශ සහ පොලිස් නිලධාරින් සිය රාජකාරි ආරම්භ කර තිබේ. එහිදී රාජය නායක සමුළුව සම්බන්ධයෙන් අසත්‍ය තොරතුරු ප්‍රචාරය කරන පුද්ගලයන්ට එරෙහිවද පරීක්ෂණ සිදු කෙරෙන බවද ජ්‍යෙෂ්ඨ පොලිස්පතිවරයා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>07</day>
    </date>
    <link>http://www.dinamina.lk/2013/11/07/_art.asp?fn=n1311075</link>
    <topic>මෙරට පැවැත්වීමෙන් අත්වන කීර්තිය අතිවිශාලයි</topic>
    <author>බුද්ධිකා ඉඹුලාන සහ චින්තා රණසිංහ</author>
    <content>සියලු බාධා ජයගනිමින් පොදු රාජ්‍ය මණ්ඩල සමුළුව ශ්‍රී ලංකාවේ දී පැවැත්වීමට අවස්ථාව ලැබීමෙන් රටට අත්වන කීර්තිය සියවස් ගණනාවක් පුරාවට පැවැතෙනු ඇති බව ළමා සංවර්ධන හා කාන්තා කටයුතු ඇමැති තිස්ස කරල්ලියද්ද මහතා පැවැසීය.කිසිඳු දිනයක පරාජය කළ නොහැකි බව කියූ කුරිරු ත්‍රස්තවාදය ලෝකයම මවිත කරමින් අන්ත පරාජයට පත් කර වූ ජනාධිපති මහින්ද රාජපක්ෂ මහතගේ උදා‍ර නායකත්වය‍ ලෝකයම පිළිගන්නා බවට මෙය වටිනා සහතිකයක් බව ද ඇමැතිවරයා කියයි.විවිධ පටු අරමුණු වෙනුවෙන් ශ්‍රී ලංකාව පිළිබඳ අසත්‍ය කතා පැතිර වූ දෙස් විදෙස් අන්තගාමීන්ගේ අදහස් බුද්ධිමත් ජනතාව විසින් ප්‍රතික්ෂේප කර ඇති බව ද යුද්ධය පැවැති සමයේ මෙරට සංචාරය සඳහා අවධානම් සහගත බව ප්‍රකාශ කළ ඇතැම් රටවල් අද ශ්‍රී ලංකාව සංචාරයට පමණක් නොව යහපත් සම්බන්ධතා ගොඩනගා ගත හැකි රටක් බවට පිළිගෙන ඇතැයි ද සඳහන් කරයි.තව නොබෝ දිනයකින් මෙරට පැවැත්වීමට නියමිත පොදු රාජ්‍ය මණ්ඩල සමුළුවට සහභාගී වීම සඳහා රටවල් 54ක රාජ්‍ය නායකයන්ගෙන් සමන්විත දූත පිරිස්හි ආගමනය මෙය සංකේතවත් වන බව ද ඇමැති කරල්ලියද්ද මහතා ප්‍රකාශ කරයි.පොදු රාජ්‍ය මණ්ඩල සමුළුව මෙරට පැවැත්වීමෙන් රටට සිදු වන යහපත සහ අත්වන වාසි කිසිවක් පිළබඳ විපක්ෂය කිසිදු ප්‍රකාශයක් නොකරන්නේ දේශපාලන කුහකකම නිසා යැයි ද එපමණක් නොව මෙරට සිදු වන යෝධ සංවර්ධනය සම්බන්ධයෙන් ද විපක්ෂය මුනිවත රැකීම කණගාටුවට කරුණක් යැයි ද ඇමැතිවරයා වැඩිදුරටත් සඳහන් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>07</day>
    </date>
    <link>http://www.dinamina.lk/2013/11/07/_art.asp?fn=n1311076</link>
    <topic>සිරිබෝපුර නව ගුවන් පාලම ජනපති අතින් අද විවෘත වෙයි</topic>
    <author>සුභාෂීණී සේනානායක</author>
    <content>මාතර හම්බන්තොට මාර්ගය සහ මීගහජඳුර හම්බන්තොට මාර්ග හමුවන සිරිබෝපුර මංසන්ධියේ රුපියල් මිලියන 2675ක් වැය කර ඉදි කළ ගුවන් පාලම ජනාධිපති මහින්ද රාජපක්ෂ මහතා අතින් අද (7) සවස 4.00ට ජනතා අයිතියට පත්වේ.මීටර 150 දිගින් යුතු මේ ගුවන් පාලම චීන රජයේ මුදල් ආධාර මත ඉදිකර ඇත.මාතර හම්බන්තොට මාර්ගයේ මිරිජ්ජවිල මංසන්ධියේ රුපියල් මිලියන 4200ක් වැය කර ඉදි කළ අන්තර් හුවමාරු මධ්‍යස්ථානයද එදිනම ජනාධිපති මහින්ද රාජපක්ෂ මහතා අතින් ජනතා අයිතියට පත් කිරිමට වරාය, මහාමාර්ග හා නාවික කටයුතු අමාත්‍යාංශය කටයුතු යොදා ඇත. .</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>07</day>
    </date>
    <link>http://www.dinamina.lk/2013/11/07/_art.asp?fn=n1311077</link>
    <topic>වැසූ රේල් ගේට්ටුවෙන් ගියහත් දෙනෙක් අත්අඩංගුවේ</topic>
    <author>නිමල් රාජපක්ෂ</author>
    <content>කොම්පඤ්ඤවීදිය දුම්රිය ගේට්ටුව වසා තිබියදී දුම්රිය හරස් මාර්ගය හරහා ගමන් කළ මගීන් හත්දෙනෙකු කොටුව දුම්රිය ආරක්ෂක නිලධාරීන් ඊයේ (6) උදේ අත්අඩංගුවට ගෙන ඇත. දුම්රිය හරස් මාර්ග වසා තිබියදී ඒ හරහා ගමන් කිරීමෙන් සිදුවන ජීවිත හානි හා සිදු වන අනතුරු වළකා ගැනීමේ අරමුණින් දිවයින පුරා දුම්රිය මාර්ග හරහා ගමන් කරන මගීන් කොටුකර ගැණීමේ වැඩසටහනක් දුම්රිය දෙපාර්තුමේන්තුව දියත්කොට ඇත. මෙහි ප්‍රථම අදියර ලෙස කොම්පඤ්ඤවීදිය දුම්රිය ස්ථානයෙන් ඊයේ පෙරවරු 8.00 සිට 10 .00 දක්වා පැය දෙකක කාලයක් සෝදිසි මෙහෙයුමක් දියත් කෙරිණ.කාර්යාල සඳහා ගමන් ගන්නා මගීන් කඩිමුඩියේ ගමන් කළද දුම්රිය ගේට්ටුව වසා තිබියිදී හරස් මාර්ගය හරහා ගමන් කිරීම දඩුවම් ලබන වරදක් බැවින් එසේ ගමන් නොකරන ලෙස මගීන් දහස් ගණනක් දැනුවත් කොට ඇත.එම දැනුවත් කිරීම ගණන් නොගෙන හරස් මාර්ග හරහා ගමන් කළ මගීන් අත්අඩංගුවට ගෙන කොටුව මහේස්ත්‍රාත් අධිකරණය වෙත ඉදිරිපත් කොට ඇත.දුම්රිය සාමාන්‍යාධිකාරී බී.ඒ.පි. ආරියරත්න මහතාගේ උපදෙස් මත මේ සෝදිසි මෙහෙයුම දුම්රිය ආරක්ෂක නිලධාරීන් දියත්කොට ඇත. දුම්රිය දෙපාර්තුමේන්තුවේ 31 වැනි වගන්තිය යටතේ ක්‍රියාවට නැංවු මේ වැඩසටහන දුම්රිය ආරක්ෂක සේවා අධිකාරී සේනක ජයසේන මහතාගේ අධීක්ෂණයෙන් දිගින් දිගටම ක්‍රියාවට නංවනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>07</day>
    </date>
    <link>http://www.dinamina.lk/2013/11/07/_art.asp?fn=n1311078</link>
    <topic>සමාව ලද පළමු සැකකරුඅද අධිකරණය හමුවට</topic>
    <author>සිරන්ජනි කුමාරි</author>
    <content>බම්බලපිටිය කෝටිපතී ව්‍යාපාරික මොහොමඩ් සියාම් ඝාතන සිද්ධියේ කොන්දේසී සහිත සමාව ලද සිද්ධියේ පළමු සැකකරු ක්‍රිෂාන්ත කෝරළගේ නැමැත්තා අද අධිකරණය වෙත ඉදිරිපත් කරන ලෙස කොළඹ අතිරේක මහේස්ත්‍රාත් මෙ‍හොමඩ් සහබ්දීන් මහතා ඊයේ (06) බන්ධනාගාර අධිකාරිවරයාට නියම කළේය.මේ සැකකරුට කොළඹ මහාධිකරණය විසින් ඇප ලබා දි ඇති බැවින් සැකකරු අධිකරණය වෙත ඉදිරිපත් කරන ලෙස ඔහුගේ නීතිඥවරයා අධිකරණයෙන් කළ ඉල්ලිම සළකා බලමින් මහේස්ත්‍රාත්වරයා මේ නියෝගය කළේ ය.සියාම් ඝාතනයේ පළමු සැකකරු වන ගම්මැද දඩයක්කාරලාගේ ක්‍රිෂාන්ත විශ්වරාජ් කෝරළගේ නැමැත්තාට රුපියල් 50.000ක මුදල් හා රුපියල් ලක්ෂ දහයක ශරිර ඇපයක් මහාධිකරණය විසින් නියම කොට ඇත.මොහොමඩ් සියාම් ඝාතන සිද්ධියට අදාළව දණ්ඩ නිතී සංග්‍රහයේ 127 වන වගන්තිය යටතේ මහේස්ත්‍රාත් හමුවේ සිදු කරන ලද පාපොච්චාරණ සළකා බලමින් සැකකරුවන් තිදෙනෙකු රජයේ සාක්කිකරුවන් ලෙස නම් කොට තිබු නිතිපතිවරයා ඔහුන් මෙම ඝාතනයට අවමදායකත්වය ලබා දී ඇති හෙයින් කොන්දේසී සහිත සමාවක් ලබා දීමට ඉකුත් (01)වන දින තිරණය කොට තිබිණ.මෙම ඝාතන සිද්ධියේ පළමු සැකකරු වන ගම්මැද දඩයක්කාරලාගේ ක්‍රිෂාන්ත විශ්වරාජ් කෝරළගේ ,දෙවන සැකකරු වන මොහොමඩ් පවුස්ඩීන් මුත්ලිෆ් හා හත්වන සැකකරු වන පොලිස් කොස්තාපල් (68656)ආනන්ද පතිරණගේ ප්‍රියන්ත සංජීව යන සැකකරුවන් තිදෙනාට මෙසේ කොන්දේසී සහිත සමාව නිතිපතීවරයා විසින් ලබා දී තිබිණ.මෙම කොන්දේසි සහිත සමාව පළමු හා දෙවන සැකකරු විසින් පිළිගත්ත ද හයවන සැකකරු වන හිටපු නියෝජ්‍ය පොලිස් පති වාස් ගුණවර්ධන මහතාගේ රියදුරු බව කියන පොලිස් කොස්තාපල්වරයා මෙම සමාව ප්‍රතික්ෂ්‍රේප කොට තිබේ.අපරාධ නඩු සංග්‍රයේ 256 වන වගන්තිප්‍රකාරව නිතිපතිවරයා වෙත පැවරී ඇති සුවිශේෂි බලතල අනුව ලබා දුන් මෙම කොන්දේසි සහිත සමාවට අනුව සැකකරුවන් මෙහොමඩ් සියාම් ඝාතන නඩුව මහාධිකරණය හමු‍වේ විභාගයට ගන්නා අවස්ථාවේ දී සිද්ධියට අදාල සත්‍ය අධිකරණය හමුවේ පවසමින් නඩු විභාගයට සහාය දැක්වීය යුතු ය.අදාළ කරුණු සළකා බැලු මහෙස්ත්‍රාත්වරයා සැකකරු මුදා හැරිම සදහා අද විවෘත අධිකරණය වෙත ඉදිරිපත් කරන ලෙස බන්ධනාගාර අධිකාරිවරයා වෙත නියෝග නිකුත් කළේ ය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>07</day>
    </date>
    <link>http://www.dinamina.lk/2013/11/07/_art.asp?fn=n1311079</link>
    <topic>හඟුරන්කෙතදී නැතිවූ බැකෝ කුල්ල බලගොල්ලේ යකඩ කඩේක</topic>
    <author>අසේල කුරුළුවංශ</author>
    <content>හඟුරන්කෙත උඩගල උඩපාර සංවර්ධනය කිරීම සඳහා ගෙනවිත් තිබූ බැකෝ යන්ත්‍රයක ඉදිරිපස යකඩ කුල්ල සොරා ගැනීමේ සිද්ධිය සම්බන්ධයෙන් පරීක්ෂණ පැවැත්වූ පොලිසිය ඒ සම්බන්ධයෙන් සැකපිට පුද්ගලයින් තිදෙනෙකු අත්අඩංගුවට ගෙන ප්‍රශ්න කිරීමේදී එම යකඩ කුල්ල බලගොල්ල යකඩ අලෙවි ස්ථානයක තිබී සොයාගෙන ඇත. සැකකරුවන් මේ යකඩ කුල්ල යකඩ බරට අලෙවි කැර තිබෙන බව පොලිස් පරීක්ෂණ මඟින් අනාවරණය වී තිබේ.බැකෝ යන්ත්‍රයේ යකඩ කුල්ල රුපියල් ලක්ෂ 2ක් පමණ වටිනා බවට මාර්ග සංවර්ධන අධිකාරිය මඟින් පොලිසියට පැමිණිලි කැර ඇත.සැකකරුවන් තලාතුඔය හා හඟුරන්කෙත පදිංචිකරුවන් වන අතර හඟුරන්කෙත පොලිසිය සිද්ධිය පිළිබඳ පරීක්ෂණ පවත්වයි. .</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>07</day>
    </date>
    <link>http://www.dinamina.lk/2013/11/07/_art.asp?fn=n13110710</link>
    <topic>අත්අඩංගුවට ගත් හිටපු පොලිස් හා හමුදා නිලධාරිහු දෙදෙනා 19දා තෙක් රිමාන්ඩ්</topic>
    <author>සිරන්ජනි කුමාරි</author>
    <content>ප්‍රවිණ චිත්‍රපට අධ්‍යක්ෂ දිවංගත තිස්ස අබේසේකර මහතාගේ නැන්දණියගේ ඝාතන සිද්ධිය සම්බන්ධයෙන් මිරිහාන විශේෂ විමර්ශන අංශය විසින් අත්අඩංගුවට ගත් හිටපු පොලිස් නිලධාරියා හා හමුදා නිලධාරියා මේ මස 19 වන දින දක්වා රක්ෂිත බන්ධනාගාරගත කරන ලෙස කොළඹ අතිරේක මහේස්ත්‍රාත් කපිල දුෂාන්ත එපිටවෙල මහතා ඊයේ (6) නියම කළේ ය.මිට අමතරව සොරා ගත් භාණ්ඩ ළග තබා ගැනිමේ චෝදනාව මත අධිකරණය වෙත ඉදිරිපත් කොට තිබු සැකකාර හිටපු පොලිස් නිලධාරියාගේ බිරිඳ වන සුරංගි මධුශානි නැමැත්තිය රුපියල් 50,000 බැගින් වු ශරිර ඇප දෙකක් මත මුදා හැරිමට නියෝග කළ මහෙස්ත්‍රාත්වරයා සැකකරුවන් දෙදෙනා මේ මස19 වන දින හදුනාගැනිමේ පෙරට්ටුවට ඉදිරිපත් කරන ලෙස බන්ධනාගාර අධිකාරිවරයාට නියම කළේ ය.වලාන දුෂණ මර්දන ඒකකයේ හිටපු පොලිස් නිලධාරියෙකු වූ පළමු සැකකරු අධුනික අවධියේ විවාහයක් සිදු කර ගැනිම හේතුවෙන් සිය රැකියාව අහිමි ව ඇති බවට අධිකරණයෙන් කරුණු අනාවරණය විය .මොහු පෙදරේරුවෙකු වශයෙන් පසුව සේවය කොට ඇති බවත් මිය ගිය කාන්තාව පදිංචි නිවසට ආසන්න නිවෙසක සේවය කොට මෙම ඝාතනය සිදු කර ඇති බවටත් තොරතුරු අනාවරණය වි ති‍බේ .මොහුගේ මිතුරෙකු වන යුද හමුදා නිලධාරියා සමඟ මරණකාරියගේ නිවසට වෙස්වලාගෙන පැමිණි සැකකරුවන් රන් භාණ්ඩ ඇතුළු දේපල සොරා ගෙන මරණකාරියගේ කටට පාංකඩ ඔබා දෙඅත් දෙපා ගැට ගසා පලා ගොස් තිබේ.අසල් වැසි නිවෙසක ස්වයංක්‍රිය කැමරා පද්ධතියක සටහන් වු දර්ශන ඔස්සේ මිරිහාන විශේෂ විමර්ශන ඒකකය විසින් සැකකරුවන් පෝද්දල දි අත්අඩංගුවට ගෙන තිබේ.සිද්ධිය වු ස්ථානයේ තිබි පොලිසිය විසින් සොයා ගනු ලැබු ලේ තැවරුණු බැණියම හා කළු පාට සාය රස පරික්ෂක වාර්තා ලබා ගැනිම සදහා රජයේ රස පරික්ෂක වෙත යොමු කළ බවට අධිකරණයෙන් කරුණු අනාවරණය විය.මිරිහාන විශේෂ විමර්ශන අංශයේ ස්ථානාධිපති නිමල් කරුණාරත්න ,සැරයන් ඒ පි පතිරණ යන අය සැකකරුවන් අධිකරණය වෙත ඉදිරිපත් කළේ ය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>07</day>
    </date>
    <link>http://www.dinamina.lk/2013/11/07/_art.asp?fn=n13110711</link>
    <topic>පොදු රද සමුළුව මෙරට දී පැවැත්වීම ශ්‍රී ලංකාව ලැබූ සුවිශාල ජයග්‍රහණයක්</topic>
    <author>සිතාරා සේනානි,</author>
    <content>පොදු රාජ්‍ය මණ්ඩලයීය සමුළුව ශ්‍රී ලංකාවේ පැවැත්වීමට අවස්ථාව ලැබීම අප රට ලැබූ විශාල ජයග්‍රහණයක් බවත්, එය රටේ උන්නතියට හේතු වන්නක් බවත් ශ්‍රී ලංකා ජාතික පෙරමුණේ සභාපති විමල් ගීගනගේ මහතා පවසයි.ශ්‍රී ලංකා ජාතික පෙරමුණේ මූලිකත්වයෙන් ජාතික පුස්තකාල සේවා මණ්ඩලයීය ශ්‍රවණාගරයේ පෙරේදා (5) පැවැති මාධ්‍ය හමුවේදී අදහස් දක්වමින් ඒ මහතා මෙසේ පැවැසීය. ශ්‍රී ලංකාවේ පැවැත්වෙන 23වැනි පොදු රාජ්‍ය මණ්ඩලයීය රාජ්‍ය නායක සමුළුවට සුබ පැතීම සඳහා මෙම මාධ්‍ය හමුව පැවැත්විණි.විමල් ගීගනගේ මහතා එහිදී මෙසේ ද පැවැසීය.පොදු රාජ්‍ය මණ්ඩලයීය සමුළුව ශ්‍රී ලංකාවේ පැවැත්වීමට අවස්ථාව උදා වූයේ ජනාධිපති මහින්ද රාජපක්ෂ මහතාගේ දූරදර්ශී නායකත්වය නිසා බව ශ්‍රී ලංකා ජාතික පෙරමුණ ලෙස අප විශ්වාස කරනවා. එසේම මෙරට පැවැත්වෙන පොදු රාජ්‍ය මණ්ඩලයීය රාජ්‍ය නායක සමුළුවට අප සුබ පතනවා. පක්ෂයක් ලෙස අප කාටවත් සුදු හුණු ගාන්නේ නැ. තනතුරු වරප්‍රසාදවලට වහල්වූ පක්ෂයක් නොවෙයි. ඒත් අපි මේ මොහොතේ සත්‍ය ප්‍රකාශ කළ යුතුයි.මෙයට පෙර පැවැති ජිනීවා සමුළුවේදී අප රටට ‍එරෙහිව නැඟී සිටි රාජ්‍ය නායකයන් පොදු රාජ්‍ය මණ්ඩලයීය සමුළුවට සහභාගී වීම සඳහා අපේ රටට පැමිණීම ගැන අප බෙහෙවින් සතුටු වෙනවා. තිස් වරසක යුද්ධය අවසන් වීමෙන් පසු රටේ පවතින සාමකාමී වාතාවරණය පිළිබඳ ඔවුන්ට නිවැරැදි වැටහීමක් ලබා ගත හැකි වීම එයට හේතුවයි. එක්සත් ජාතීන්ගේ මානව හිමිකම් කොමසාරිස් නවනීදන් පිල්ලේ මහත්මිය අප රටට පැමිණ සිදුකළ නිරීක්ෂණ සංචාරය නිසා ඇය ඊට පෙර අපේ රට සම්බන්ධයෙන් ක්‍රියාත්මක කිරීමට සිතා සිටි දෙයින් ක්‍රියාත්මක කළේ සියයට පහක් පමණයි.ඉතිරි සියයට අනූපහ ක්‍රියාත්මක නොකර සිටීමට ඇයට සිදුවූයේ අප රටේ පවතින තත්ත්වය සියැසින් දැකගැනීමට ඇයට අවස්ථාව උදා වූ නිසයි. මෙවර පොදු රාජ්‍ය මණ්ඩලයීය සමුළුවට සහභාගී වන රාජ්‍ය නායකයන්ටත් ශ්‍රී ලංකාව සම්බන්ධයෙන් තමන් සිතා සිටි දේවල් ක්‍රියාත්මක කිරීමට නොහැකි වන බව අපගේ විශ්වාසයයි.මෙය පොදු රාජ්‍ය මණ්ඩලයීය සමුළුව මෙහි පැවැත්වීම නිසා රටට ලැබෙන ප්‍රතිලාභයක්. මෙහි පැමිණෙන රාජ්‍ය නායකයන් හෝටල් කාමරයට පමණක් සීමා නොකර ඔවුන් කතරගමට මෙන්ම උතුරු පළාතටත් රැගෙන යන ලෙස ජනාධිපතිතුමා කියා තිබෙනවා. සිංහල ජනතාව වැඩි වශයෙන් ජීවත්වන කොළඹ තවමත් මුඩුක්කු නිවාස තිබෙනවා. එසේම කතරගම ප්‍රදේශයේ ජනතාවටත් පහසුකම් තවමත් අඩුයි. ඒත් උතුරේ එහෙම නොවෙයි. එහි සිටින මහ ජාතිය වන්නේ දෙමළ ජනතාවයි. ඒ නිසා මේ ප්‍රදේශවලින් වඩාත් පහසුකම් තිබෙන්නේ කටද කියා රාජ්‍ය නායකයන්ට සියැසින් දැකගත හැකියි. උතුරු ප්‍රදේශය ස්වයංපෝෂිත තත්ත්වයට පත්කැර තිබෙනවා. එහි ජනතාවට නිදහසේ ජීවත්වීමේ අයිතිය ලැබී තිබෙනවා. මේවා රාජ්‍ය නාකයන්ට පෙන්වීමට පොදු රාජ්‍ය මණ්ඩල සමුළුවෙන් හොඳ අවස්ථාවක් ලැබී තිබෙනවා.මේ සමුළුව සම්පූර්ණයෙන් සාර්ථක වන බව අපේ හැඟීමයි. මෙයින් පසු අපෙ‍් ආර්ථිකයට විශාල ශක්තියක් ලැබෙනවා. යුද්ධයක් ජය ගත් වත්මන් ලෝකයේ එකම ර‍ට වන්නේ ශ්‍රී ලංකාවයි. ආර්ථික වශයෙන් ගත් කල අපේ අඩුපාඩුවක් තිබෙනවා. ජනතාවගේ බඩට එය දැනී තිබෙනවා. මේ තත්ත්වය ආපස්සට හරවා ගැනීමට විරුද්ධ කණ්ඩායම් උත්සාහ දරනවා. සමුළුවෙන් පසු මේ ගැටලුවත් විසඳා ගත යුතු බව ප්‍රකාශ කරන්න කැමතියි.ශ්‍රී ලංකා ජාතික පෙරමුණේ ප්‍රධාන ලේකම් නීතීඥ පියසේන දිසානායක මහතා- පොදු රාජ්‍ය මණ්ඩලයීය රාජ්‍ය නායක සමුළුව ශ්‍රී ලංකාවේ පැවැත්වීම නතර කිරීමට දෙමළ ඩයස්පෝරාව මෙන්ම රාජ්‍ය නොවන සංවිධාන විශාල උත්සාහයක් දැරුවා. කැනඩාව ඒ අනුව සමුළුව වර්ජනය කරමින් අනෙකුත් රටවල් ද තමන්ගේ මතයට නම්මා ගැනීමට උත්සාහ දැරුවත් එය සාර්ථක වූයේ නෑ. ඕස්ට්‍රේලියාව සහ නවසීලන්තය වැනි රටවල් එයට සහභාගී වන බව මුල පටන්ම දන්වා තිබෙනවා. කැනඩා රජයේ ස්ථාවරයට එරෙහිව එරටින් ම විරෝධය පළවී තිබෙනවා.ශ්‍රී ලංකා ජාතික පෙරමුණේ ජාතික සංවිධායක සපුමල් වලව්වත්ත මහතා- ජාත්‍යන්තර මට්ටමේ ප්‍රධාන සමුළුවක් ශ්‍රී ලංකාවේ පැවැත්වෙන්නේ වසර 28කට පසුවයි. එමෙන්ම පොදු රාජ්‍ය මණ්ඩලයීය සමුළුවක් දකුණු ආසියානු රටක පැවැත්වෙන්නේ වසර 24කට පසුව වීමත් විශේෂයි. මේ සමුළුවට සමගාමීව ව්‍යාපාරික සමුළුක් ද, මහජන හා තරුණ සමුළුක් ද පැවැත්වෙනවා. මෙයින් තරුණ සමුළුවට සහභාගී වන්නේ ඒ ඒ රටවල අනාගත නායකයන් වීම වශේෂයි. ඔවුන් සමඟ අපේ රටේ තරුණ නායකයන්ට අදහස් හුවමාරු කැර ගැනීමටත්, සම්බන්ධතා පවත්වා ගැනීමටත් හැකියාව ලැබෙනවා. ශ්‍රී ලංකාව පිළිබඳ ජාත්‍යත්තර වශයෙන් පවතින දුර්මත ඉවත් කැර ගැනීමට මෙය ඉවහල් වේවි.පක්ෂයේ සාමාජික කර්නල් කේ.ජී.ඩී. මහින්දනාථ මහතා ද මෙහි දී අදහස් දැක්වීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>07</day>
    </date>
    <link>http://www.dinamina.lk/2013/11/07/_art.asp?fn=n13110712</link>
    <topic>නැණස 2 වැනි අධ්‍යාපන රූපවාහිනීනාලිකාව තංගල්ලෙන් ඇරැඹෙයි</topic>
    <author>සුභාෂීණී සේනානායක</author>
    <content>නැණස 2වැනි අධ්‍යාපනික රූපවාහිනී නාලිකාව ජනාධිපති මහින්ද රාජපක්ෂ මහතාගේගේ ප්‍රධානත්වයෙන් තංගල්ල රුහුණු විජයබා විද්‍යාලයේ දී ඊයේ (6) ආරම්භ කෙරිණී.ඩී.ඒ. රාජපක්ෂමහතාගේ ගුණසමරු උත්සවයට සමගාමීව මේ වැඩසටහන ආරම්භ කර ඇත.ඒ ඒ ශ්‍රේණි සඳහා මෙවැනි නැණස අධ්‍යාපනික රූපවාහිනී නාලිකා 8ක් ආරම්භ කිරීමට නියමිත බවත් පළමු නැණස අධ්‍යාපනික නාලිකාව මේ වන විට සාර්ථකව ක්‍රියාත්මක වන බව අධ්‍යාපන ඇමැති බන්දුල ගුණවර්ධන මහතා අධ්‍යාපන අමාත්‍යාංශයේ දී පසුගිය 4වැනි දා පැවති සාකච්ඡාවක දී සඳහන් කළේය.මෙහි දී සිසුන්ට තනියම වුව ද සිය අධ්‍යයන කටයුතු සිදු කළ හැකි බව අධයාපන ඇමැතිවරයා සඳහන් කළේය.මහින්ද චින්තන ඉදිරි දැක්මට දැනුම කේන්ද්‍රීය අධ්‍යාපන අරමුණු සාක්ෂාත් කර ගනිමින් රට පුරා ප්‍රතිනිර්මාණය වන ද්විතීයික පාසල් 1000න් ඉදිවන මහින්දෝදය තාක්ෂණික විද්‍යාගාර සහිත පාසල් සඳහා දුරස්ථ අධ්‍යාපන අවස්ථා පුළුල් කරමින් මෙම නැණස ව්‍යාපෘතිය ක්‍රියාත්මක වේ.ග්‍රාමීය සිසුන්ට විෂය නිර්දේශය පදනම් කරගෙන ඉහළ මට්ටමේ ඉගෙනුම් පහසුකම් ලබා ගැනීමට හැකිවීම, ද්විතීයික අධ්‍යාපනයේ ගුණාත්මක හා ප්‍රමාණාත්මක මට්ටම වැඩි දියුණු කිරීම හා නවීන තාක්ෂණය පිළිබඳ දැනුම ග්‍රාමීය සිසුන් වෙත ලබාදීම යනාදී අරමුණු පදනම් කරගනිමින් මෙම ව්‍යාපෘතිය ක්‍රියාත්මක කෙරෙන බව ඇමැතිවරයා වැඩි දුරටත් කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>07</day>
    </date>
    <link>http://www.dinamina.lk/2013/11/07/_art.asp?fn=n13110713</link>
    <topic>පෞද්ගලික විශ්වවිද්‍යාලවලින් දුප්පත් දරුවන්ටත් නොමිලේ උසස් අධ්‍යාපන වරම් ලබා දෙනවා</topic>
    <author/>
    <content>මේ රටේ ස්ථාපිත කරන පෞද්ගලික විශ්වවිද්‍යාලවලින් දුප්පත් දරුවන්ට නොමිලේ උසස් අධ්‍යාපනය ලබන්නට වරම් උදා කරන බව උසස් අධ්‍යාපන ඇමැති එස්.බී. දිසානායක මහතා පැවැසීය.ත්‍රීකුණාමල මණ්ඩපයේ සිද්ධ වෛද්‍ය විද්‍යා අංශයේ පැවැති සිද්ධ වෛද්‍ය ප්‍රදර්ශනයේ සමාරම්භක අවස්ථාවට සහභාගී වෙමින් ඇමැතිවරයා මේ අදහස් පළ කළේය.එහිදී දිසානායක මහතා මෙසේ ද කීවේය.කොළඹ විශ්වවිද්‍යාලයට හා කැලණිය විශ්වවිද්‍යාලයට අනුබද්ධව අපේ රටේ ආයුර්වේද වෛද්‍යායතන දෙකක් තිබෙනවා. එමෙන් ම දමිළ සිද්ධා සම්ප්‍රදායක වෛද්‍ය විද්‍යායතන දෙකක් පවතිනවා. එකක් යාපනය විශ්වවිද්‍යාලයට අනුබද්ධව සහ අනෙක නැඟෙනහිර විශ්වවිද්‍යාලයට අනුබද්ධවයි.බටහිර වෛද්‍ය විද්‍යාව හැදෑරීමට අපොහොසත් වන දරුවන් තමයි සිද්ධා සහ යුනානි පාරම්පරික වෛද්‍ය විද්‍යාව හැදෑරීමට පෙළඹෙන්නේ. කෙසේ වෙතත් මෙම ආයතන දියුණු කිරීම සඳහා අවශ්‍ය ප්‍රතිපාදන ලබා දීමට අපි කටයුතු කර තිබෙනවා. ආසියාවේ පමණක් නොව බටහිර රටවල පවා අවධානය ආයුර්වේද වෛද්‍ය ක්‍රමය කෙරෙහි යොමුව තිබෙනවා.එබැවින් ශ්‍රී ලංකාව ආසියාවේ ආශ්චර්යය කරා යන ගමනේ පාරම්පරික වෛද්‍ය විද්‍යාව දියුණු කිරීම ඉතා වටිනවා. චීනය තම කටු චිකිත්සා ක්‍රමය දියුණු කරමින් බටහිර රටවලට ද එය හඳුන්වා දීමට කටයුතු කිරීම අපට ආදර්ශයක් කර ගත හැකියි.ආයුර්වේද සහ පාරම්පරික සිද්ධා ක්‍රමය ගැන අපිට දිගු අතීතයක් තිබෙනවා. ඉන්දියාවේ ආභාෂයෙන් තමයි අපට මෙය ලැබුණේ. යාපනය සහ නැඟෙනහිර විශ්වවිද්‍යාලවලට අනුබද්ධව පවතින සිද්ධා වෛද්‍ය විද්‍යායතන පීඨයක් ලෙස දියුණු කිරීමට කටයුතු කළ යුතුයි.1970 සිට 2005 දක්වා විශ්වවිද්‍යාලවලට ඇතුළත් කරගැනීමේ සංඛ්‍යාව වැඩිවූයේ 3000-9000 දක්වා පමණයි. එය අවුරුදු 35කට ම 6000ක වැඩිවීමක්. 2005-2012 දක්වා මහින්ද රාජපක්‍ෂ යුගයේ සිසුන් බඳවා ගැනීම 9000 සිට 26000 දක්වා 300%කින් වැඩිවූවා. විශ්වවිද්‍යාල ප්‍රවේශය වැඩිවූවත් ඒ සඳහා අවශ්‍ය යටිතල පහසුකම් සංවර්ධනය කිරීමට අපි පියවර ගනිමින් තිබෙනවා.අපි ත්‍රීකුණාමල මණ්ඩපයේ යටිතල පහසුකම් දියුණු කිරීමට කටයුතු කරන අතර ලංකාවේ සියලූ විශ්වවිද්‍යාලවලට සිසුන් 24,000කට පහසුකම් සහිත නේවාසිකාගාර 60ක් ඉදිකරමින් පවතිනවා. මීට අමතරව පරිපාලන ගොඩනැඟිලි හා විද්‍යාගාරද ඉදිවෙමින් පවතිනවා. මහින්ද චින්තනයට අනුව යමින් අපේ ජාතික විශ්වවිද්‍යාල සීඝ්‍ර සංවර්ධනයක් කරා ගෙනයෑමට අපි පියවර ගනිමින් තිබෙනවා.ජාතික විශ්වවිද්‍යාලවලට ඇතුළත් වීමට අපොහොසත් වන සිසුන් අතරින් පිරිසක් උසස් අධ්‍යාපනය සඳහා විදේශ රටවල් කෙරෙහි ඇදී යනවා. එසේ විදේශ රටවලට ඇදී යන සිසුන් අප රටෙහිම රඳවාගැනීමට රාජ්‍ය නොවන විශ්වවිද්‍යාල බිහිකිරීමට අපේ අනුග්‍රහය ලබා දෙනවා. යාපනය, අග්නිදිග, ශ‍්‍රී ජයවර්ධනපුර, කොළඹ හෝ කැලණිය යන විශ්වවිද්‍යාලයන්හි නව ඉංජිනේරු පීඨයන් ස්ථාපිත කිරීමට අපි කටයුතු කරමින් සිටිනවා. සබරගමුව විශ්වවිද්‍යාලය සඳහා වෛද්‍ය පීඨයක් හඳුන්වා දිමටත් අපි බලාපොරොත්තු වෙනවා.රාජ්‍ය විශ්වවිද්‍යාල පද්ධතිය සීඝ්‍ර වර්ධනයක් ඇති කරන අතරතුරයි පෞද්ගලික හා විදේශ විශ්වවිද්‍යාල ශාඛා ඇති කිරීමට අපි සහාය දෙන්නේ. මේ මගින් පිටරටට ඇදී යන අපේ සිසුන් හා විදේශ විනිමය විශාල වශයෙන් මෙරට රඳවා ගත හැකි වෙනවා.පෞද්ගලික හා විදෙස් විශ්වවිද්‍යාල මෙරට ස්ථාපිත වූවාට පසුව අපේ දුප්පත් දරුවන්ට 5% සිට 20% දක්වා ශිෂ්‍යත්ව ලබාදීමට කටයුතු කරනවා. ඒ අනුව අපේ රටේ දුප්පත් දරුවන්ට එම විශ්වවිද්‍යාලවලට ඇතුළත් වී කිසිදු මුදල් ගෙවීමකින් තොරව අධ්‍යාපනය ලැබීමට අවස්ථාව ලැබෙනවා.මෙම අවස්ථාව සඳහා විශ්වවිද්‍යාල ප්‍රතිපාදන කොමිෂන් සභාවේ සභාපතිනී මහාචාර්ය ක්ෂණිකා හිරිඹුරේගම මහත්මිය, නැඟෙනහිර විශ්වවිද්‍යාලයේ උපකුලපති ආචාර්ය ඒ ගෝවින්ද රාජා මහතා ඇතුළු විද්වත්හු පිරිසක් මේ අවස්ථාවට සහභාගී වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>07</day>
    </date>
    <link>http://www.dinamina.lk/2013/11/07/_art.asp?fn=n13110714</link>
    <topic>පොපි මල් දිනට ගීතයක්</topic>
    <author/>
    <content>මව්බිම වෙනුවෙන් දිවි පිදු විරෝදාර රණවිරුවන් සිහිගන්වන "පොපි මල් දිනය" සෑම වසරකම නොවැම්බර් මාසයට යෙදී තිබේ. මේ නිමිත්තෙන් අගරදගුරු පදවි ජන සන්නිවේදන සහ සංස්කෘතික කේන්ද්‍රය මඟින් මෙවර ද පොපි මල් ගීතයක් නිර්මාණය කර තිබේ.අගරදගුරු පදවි ජන සන්නිවේදන සහ සංස්කෘතික කේන්ද්‍රයේ අධ්‍යක්ෂ බෙනඩික් ජෝශප් පියතුමාගේ අධීක්ෂණය යටතේ ඇන්ටන් ජේ. ප්‍රනාන්දු මෙම ගීතය ලියා තිබේ. මහේෂ් ජයවර්ධන තනු නිර්මාණය කර ඇති මෙම ගීතය ඩිජිටල් තාක්ෂණයෙන් පටිගත කෙරිණි. මෙම ගීතය ළඟදීම විද්‍යුත් මාධ්‍ය වෙත නිකුත් කෙරෙන අතර අන්තර්ජාලයේ යු ටියුබ් හා www.musik.lk යෙකිව් රසවිඳිය හැකි බව අධ්‍යක්ෂ බෙනඩික් ජෝශප් පියතුමා පවසයි.පළමු ලෝක මහා සංග්‍රාමයේ දී මිය ගිය ලාංකික භ‍ටයන් ඇතුළු යුද භටයන් සිහි කිරීමේ දිනය මෙම 11 වැනිදාට යෙදී ඇත.පළමු ලෝක සංග්‍රාමය නිමා වුයේ 1918.11.11 පෙරවරු 11.11 ටය.‍ මේ නිසා සෑම වසරකම නොවැම්බර් 11 වන ඉරු දින හෝ ඊට ආසන්නයේ වන ඉරු දින ත්‍රිවිධ හමුදා ගෞරවාචාර මධ්‍යයේ මේ උත්සවය මෙරට සමරයි.ඒ අනුව මෙවර එම උත්සවය නොවැම්බර් 10 වැනි ඉරු දින පෙරවරු 9ට කොළඹ විහාරමහා දේවී උද්‍යානයේ යුද ස්මාරකය අභියස දී ශ්‍රී ලංකා සේවා මුක්ත භ‍ට සංගමයේ සංවිධානත්වයෙන් පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>07</day>
    </date>
    <link>http://www.dinamina.lk/2013/11/07/_art.asp?fn=n13110715</link>
    <topic>ඩෙංගු එන්නතටශ්‍රී ලංකාවේ සහාය</topic>
    <author>සන්ධ්‍යා කරුණාරත්න</author>
    <content>තායිලන්තය, බ්‍රසීලය, පිලිපීනය රටවල පර්යේෂණ මට්ටමේ පැවැත්වෙන ඩෙංගු එන්නත සඳහා ශ්‍රී ලංකාවේ සහාය ලබා දීමට අවධානය යොමුව ඇතැයි සෞඛ්‍ය අමාත්‍යාංශයේ ජ්‍යෙෂ්ඨ නිලධාරියෙක් පැවැසුවේය.ඒ සඳහා එම රටවල් සමඟ සාකච්ඡා කිරීමට බලාපොරොත්තු වන බව ද හෙතෙම පැවැසීය‍‍. පර්යේෂණ මට්ටමේ පවතින මේ එන්නත ඉදිරි වසර දෙක තුළ දී ඩෙංගු රෝග ප්‍රතිකාර සඳහා යොදා ගත හැකි බව ද ඔහු ප්‍රකාශ කළේය.මෙවැනි පර්යේෂණයන් ශ්‍රී ලංකාවේ තනිවම සිදු කළ නොහැකි අතර ඒ සඳහා විශාල වියදමක් දැරීමට සිදු වේ.මේ එන්නත සාර්ථක වුවහොත් ඉදිරියේ දී මෙරට ඩෙංගු රෝගීන්ට ප්‍රතිකාර සඳහා භාවිතා කළ හැකි ය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>07</day>
    </date>
    <link>http://www.dinamina.lk/2013/11/07/_art.asp?fn=n13110716</link>
    <topic>සාරධර්මානුකූලව ළමයින් හැඩ ගස්වා ගැනීමෙන් සමාජය යහ මඟට ගැනීමේ අවස්ථාව සැලසෙනවා</topic>
    <author>නුවන් කොඩිකාර</author>
    <content>ආධ්‍යාත්මික සංවර්ධනයක් නොමැතිව විනාශය කරා යන සමාජය, යළි නිසි මගට පත් කළ හැක්කේ, ළමා පරපුර සාරධර්මානුකූලව හැඩ ගස්වා ගැනීමෙන් පමණක් බව අගමැති හා බුද්ධශාසන හා ආගමික කටයුතු ඇමැති, ආචාර්ය දි.මු. ජයරත්න මහතා පැවැසීය.අගමැති කාර්යාලය මගින් ප්‍රකාශයට පත් කළ "දෝත පුරා ඔවදන් මල්" ළමා ග්‍රන්ථය දොරට වැඩුම නිමිත්තෙන් පෙරේදා (05) අගමැති කාර්යාලයේ දී පැවැති උත්සවයේ ප්‍රධාන ආරාධිත අමුත්තා වශයෙන් සහභාගි වෙමින් ජයරත්න මහතා එසේ ප්‍රකාශ කෙළේය.අද සමාජයේ වැඩිහිටි පරම්පරාව නිසි මගට යොමු කිරීමට ගන්නා උත්සාහයට වඩා ළමා පරපුර නිසි මගට යොමු කරවීම ඉතාම පහසු බවත් අද මාධ්‍ය ඔස්සේ අපට අසන්නට දකින්නට ලැබෙන්නේ සමාජය සාරධර්ම අතින් තරමක පිරිහුණු තත්ත්වයක් බවත් අගමැතිවරයා කියා සිටියේය.තරුණ පරපුර මාපියන්ට, වැඩිහිටියන්ට හා ගුරුවරුන්ට හිරිහැර කරන බව අපට අතීතයේ අසන්නට දකින්නට ලැබුණේ නැති බව පැවැසු ඒ මහතා නමුත් වර්තමානයේ දී වැඩිහිටියන්ට හිරිහැර කරන සමාජයක් දක්නට ලැබෙන බව පැවැසීය.අගමැති දි. මු ජයරත්න මහතා මෙසේද ප්‍රකාශ කෙළේය. විද්‍යාව මගින් මිනිසා විනාශයට පත්කරවන නමුත්, නවීන විද්‍යාව නිසා මිනිසා තුළ විනයක් සහ ශික්ෂණයක් දක්නට ලැබෙන්නේ නැහැ. එනමුත් අධ්‍යාත්මික දියුණුවෙන් යුත් විද්‍යාවක් මිනිසා අතට පත් කිරීම මගින් වඩා සාර්ථක සහ සාරධර්මානුකූල සමාජයක් අපට උරුම කර ගත හැකියි. මේ සඳහා වඩාම සාර්ථක ක්‍රමය වන්නේ ළමා පරපුර නියමානුකූලව සකස් කර ගැනීමයි.ගොවිබිමක වගා කරන පැළයක් ගංවතුරට හසුව දිගින් දිගටම විනාශ වීම සිදු වන්නේ නම්, අප සිදු කළ යුත්තේ ගංවතුර පාලනය කිරීමයි. ගංවතුර පාලනය කොට ‍සාර්ථක වගා බිමක් පවත්වා ගැනීම මගින් ඉහළ අස්වැන්නක් නෙලා ගැනීමේ හැකියාව පවතිනවා. ඒ අයුරින්ම යහපත් සමාජයක් නිර්මාණය කිරීම මගින් සමාජයේ ජීවත් වන පුද්ගලයා ඵලදායී සහ නිවැරදි මනුෂ්‍යයකු බවට පත් කිරීමට අපට අවස්ථාව හිමිවේවි.ක්‍රමානුකූලව වැඩෙන දරුවාට ස්වභාව ධර්මය සමග හැසිරීමට අවස්ථාව ලබාදිය යුතු අතර, ඔහුට සාරධර්මානුකූලව ජීවත් වීමට උපදෙස් ලබාදෙන මෙවැනි ළමා ග්‍රන්ථ පරිත්‍යාග කිරීම සාර්ථක උපක්‍රමයක් වෙනවා. වයස අවුරුදු 10 පමණ වන තුරු දරුවා ලෝභය, ඊර්ෂ්‍යාව ආදී අකුසල සිතුවිලි වලින් තොර වන අතර, ඔහු වැරදි මගට යොමු වන්නේ සමාජයේ පවතින වැරදි නිසයි. නමුත් සමාජය පිළිබඳව නව අත්දැකීම් ලබා ගන්නා දරුවා සිය බුද්ධි වර්ධනයත් සමග නිවැරදි මගකට යොමුකරවීම වඩාත්ම සාර්ථක කාර්යයක්. නිවැරදි අධ්‍යාපනයක් ලබාදීම මගින් ශ්‍රේෂ්ඨ දියුණු සමාජයක් බිහි කළ හැකියි.අගමැති ලේකම්, එස්. අමරසේකර මහතාදියුණු රටවල මිනිසාගේ හැසිරීම වෙනත් මිනිසකුගේ හැසිරීම්, ආකල්ප සහ නිදහසට කිසිසේත්ම බාධාවක් වන්නේ නැහැ. ඔවුන් රැකියාව, තමන්ගේ හැසිරීම ආදී විවිධ අවස්ථාවන් හිදී වෙනත් කිසිදු බාහිර පුද්ගලයකුට හිරිහැරයක් වන අයුරින් කටයුතු නොකරන බව අපට දැක ගැනීමට හැකියි.එනමුත් අප සමාජයේ තත්ත්වය එළෙස නොවෙයි. එක් පුද්ගලයකුගේ හැසිරීම තවත් පුද්ගලයකුගේ ජන ජීවිතයට බෙහෙවින්ම අහිතකර ලෙස බලපානවා.එනමුත් ආකල්ප සංවර්ධනය මගින් අන් අයගේ නිදහස ආරක්ෂා කරගත හැකි පරිදි නිවැරදි ජීවන රටාවක් පවත්වා ගත හැකියි. මේ නිසාම "යහපත් සිතක් -සවිමත් රටක්" යන තේමාව යටතේ අගමැති ආචාර්ය දි.මු. ජයරත්න මහතාගේ උපදෙස් මත ආකල්ප සංවර්ධන ග්‍රන්ථ පෙළක් නිකුත් කිරීමට බලාපොරොත්තු වෙනවා. ඒ යටතේ විවිධ සමාජ මට්ටම්, වයස් මට්ටම් සහ බුද්ධි මට්ටම් අනුව උපදේශනාත්මක ග්‍රන්ථ නිකුත් කිරීමට බලාපොරොත්තු වෙනවා.ප්‍රවීණ චිත්‍ර ශිල්පී හා ග්‍රන්ථ ලේඛිකා සිබිල් වෙත්තසිංහ මහත්මිය.දරුවන් වෙනුවෙන් උපදේශනාත්මක ග්‍රන්ථ පළ කිරීමේ දී අප දරුවාගේ සිතුම් පැතුම් හොඳාකාරවම අවබෝධ කර ගත යුතුයි. මෙම කාලයේ දී මම බොහෝ විට කුඩා දරු දැරියන්ගේ සිතුවිලි සමග ජීවත් වෙනවා.කුඩා දරු දැරියන්ට අත්තම්මා කියන්නේ හොඳ කථා පොතක් වගේ කෙනෙක්. ඔවුන්ගේ ජන කවි, ජන කථා ආදිය මෙන්ම ඔවුන් ලබාදෙන උපදෙස් ද, කුඩා දරුවාගේ සිතුවිලි වෙනස් කිරීමට බෙහෙවින්ම උපකාරී වෙනවා.මේ අවස්ථාවට රාජ්‍ය සම්පත් හා ව්‍යවසාය සංවර්ධන අමාත්‍යාංශයේ ලේකම්, එස්. මියනවල, ප්‍රවීණ ලේඛක සෝමවීර සේනානායක, ප්‍රවීණ ලේඛිකා කුසුම් දිසානායක, අගමැති අතිරේක ලේකම්, ආචාර්ය අයි.එච්.කේ. මහානාම යන මහත්ම මහත්මීහූ ඇතුළු පිරිසක් සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>07</day>
    </date>
    <link>http://www.dinamina.lk/2013/11/07/_art.asp?fn=n13110717</link>
    <topic>චිත්‍රපට ප්‍රදර්ශනය විවෘත කරමින්</topic>
    <author/>
    <content>‍පොදු රාජ්‍ය මණ්ඩලීය රාජ්‍ය නායක සමුළුවට සමගාමීව චිත්‍රපට ප්‍රදර්ශනයක් පැවැත්වීමට පියවර ගෙන ඇති අතර, එහි සමාරම්භක උළෙල ජනාධිපති ආර්යා ශිරන්ති රාජපක්ෂ මහත්මියගේ ප්‍රධානත්වයෙන් කොළඹ ජාතික චිත්‍රපට සංස්ථාවේ දී පැවැත්විණි. එහිදී පොල්තෙල් පහන දල්වන අයුරු‍. විදේශ කටයුතු ඇමැති මහාචාර්ය ජී. එල්. පීරිස්, ජනමාධ්‍ය හා ප්‍රවෘත්ති අමාත්‍යාංශයේ ලේකම් ආචාර්ය චරිත හේරත් මහත්වරු සහ ශ්‍රී ලංකා රක්ෂණ මණ්ඩලයේ සභාපතිනී ඉන්ද්‍රානි සුගතදාස මහත්මිය ද මෙහි වෙති. ඡායාරූපය - ලලිත් වැලිවිටිගොඩ.</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>07</day>
    </date>
    <link>http://www.dinamina.lk/2013/11/07/_art.asp?fn=n13110718</link>
    <topic>2012 උසස් පෙළකඩඉම් ලකුණු සති අන්තයේ</topic>
    <author>සමන්මලී ප්‍රියශාන්ති</author>
    <content>2012 අපොස උසස් පෙළ ප්‍රතිඵල මත විශ්වවිද්‍යාලවලට සිසුන් බඳවා ගැනීමේ අවම ලකුණු මෙම සති අන්තයේ දී නිකුත් කිරීමට විශ්වවිද්‍යාල ප්‍රතිපාදන කොමිසන් සභාව සුදානම් වෙයි.මෙවර විශ්වවිද්‍යාලවලට සිසුන් 24000 ක් බඳවා ගැනීමට නියමත බව විශ්වවිද්‍යාල ප්‍රතිපාදන කොමිසන් සභාවේ අතිරේක ලේකම් ආචාර්ය ප්‍රියන්ත ප්‍රේමකුමාර මහතා 'දිනමිණ'ට පැවැසීය. ‍විශ්වවිද්‍යාල වරම් ලබා ගැනීමට ‍අයදුම්පත් 55000 කට අධික සංඛ්‍යාවක් කොමිසන් සභාවට ලැබී ඇති බව ද ඒ මහතා සඳහන් කළේය.2011 අපොස උසස් පෙළ ප්‍රතිඵල මත විශ්වවිද්‍යාලවලට සිසුන් බඳවා ගැනීමේ කඩඉම් ලකුණු මෙම වසරේ පෙබරවාරි මාසයේ නිකුත් කළ බවත් මේ වන විට එම සිසුන් විශ්වවිද්‍යාලවල පළමු වසරේ අධ්‍යාපනය ලබන බවත් ප්‍රේමකුමාර මහතා කීවේය.කඩඉම් ලකුණු සති අන්තයට පෙර නිකුත් කිරීමට හැකියාවක් ඇත්දැයි යන්න පිළිබඳ මේ වන විට සොයා බලමින් සිටින බව ද හෙතෙම වැඩිදුරටත් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>07</day>
    </date>
    <link>http://www.dinamina.lk/2013/11/07/_art.asp?fn=n13110719</link>
    <topic>‘NGO වලට කත්අදින අය‘චෝගම්’ හමුවේ පොඩි බබාලා වෙලා’</topic>
    <author>රෝෂන් තුෂාර</author>
    <content>‘ඩොලර්’ කුට්ටි බලාගෙන රාජ්‍ය නොවන සංවිධානවලට කත්අදින මෙරට එන්.ජී.ඕ. නඩය චෝගම් රාජ්‍ය නායක සමුළුව හමුවේ ‘පොඩි බබාලා’ වගේ කටයුතු කරන බව ශ්‍රී ලංකා තරුණ නීතිඥ සංගමය පවසයි.මෙරට සිටින වික්‍රමබාහුලා, නිමල්කලා එම ළමා සෙල්ලම ආරම්භ කර ඇති බවත් නීතිඥයින්, විද්වත් වෘත්තිකයන් ලෙස එම එන් ජී ඕ කාරයන්ට රට පාවාදීමට ඉඩ නොතබන බවත්, එම සංවිධානයේ ජාතික සංවිධායක හා කැඳවුම්කරු නීතිඥ ප්‍රේමනාත් ශ්‍රී දොලවත්ත මහතා පැවැසීය.ශ්‍රී ලංකා තරුණ නීතිඥ සංගමය ‘චෝගම්වලට කේලාම් කියමුද?’ යන මැයෙන් ශ්‍රී ලංකා පදනම් ආයතනයේ පැවැත් වූ මාධ්‍ය හමුවේ දී මෙම අදහස් පළ කෙළේය.චෝගම් රාජ්‍ය නායක සමුළුව පැවැත්වෙන දිනවල ඊට සමගාමීව විකල්ප සමුළුවක් තියන්න යැයි පුරසාරම් දොඩන වික්‍රමබාහුලාට සමුළුවක් නොව මෙරට ජනතාවගෙන් ඡන්දයක දී එක ඡන්ද 150ක් ලබා ගැනීමට නොහැකි බවද පොඩි බබ්බු වගේ සෙල්ලම් කරන්න දඟලන ඔවුන් මේ සියල්ල කරන්නේ එන්. ජී. ඕ. ඩොලර්වලට බවත් එහි දී කරුණු ඉදිරිපත් කෙරිණි.එම නඩයට ඩොලර් ගලාගෙන එන්නේ මේවා තව තවත් කරන තරමට බවත්, මේ රටේ බුද්ධිමත් ජනතාව ඔවුන්ගේ ඉත්තන් නොවිය යුතු බවත් එම සංගමය පැවැසීය.අප රටට අකුල් හෙළන විජාතික බලවේගයන්ගේ ගොදුරු නොවී රටේ ජනතාව බුද්ධිමත්ව කටයුතු කළ යුතු බවද පෙන්වාදෙන එම සංගමය චෝගම් මෙම රජය ලබපු විශාල ජයග්‍රහණයක් බව පැවසීය.දොලවත්ත මහතා මෙසේද පැවසීය. එන්. ජී. ඕ. සංවිධාන මෙතෙක් තම නාඩගම කරගෙන ගියේ විදේශීය රටවල සිටයි. ඒ රටවල රඟපාපු නළු නිළියන්ට අපේ රට පරාජය කරන්න බැරිවුණා.දැන් එම නාඩගම නිමල්කලා, වික්‍රමබාහුලා භාරගෙන, ඔවුන් අනාගතයේ දී අපේ රටේ ජනතාවගෙන් පාඩම් ඉගෙන ගන්නවා.මෙම නඩය හමුවේ දී සංගමයේ ලේකම් නීතිඥ මනෝජ් ගමගේ, උප සභාපති නීතිඥ බුද්ධික සමරසිංහ ඇතුළු පිරිසක් අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>07</day>
    </date>
    <link>http://www.dinamina.lk/2013/11/07/_art.asp?fn=n13110720</link>
    <topic>මාධ්‍යවේදී-සමාජ සේවක පිටකො‍ටුවේ ආරිය අයියාබලා ඉන්නවා මරුවා එනතුරු අන්තිම කැමැත්ත අතේ තියා</topic>
    <author>- වර්නන්</author>
    <content>කොළඹ කොටුවේ ඔබ මොබ සැරිසරන ආරියසිරි හිත හොඳ මිනිසෙකි. ඔහු බැලූ බැල්මට සිංහල චිත්‍රපටවල එන දුෂ්ටයෙකු ලෙසින් දිස්වූවද සත්‍යය එය නොවේ. අහිංසක ඔහු කවුරුත් හැඳින්වූයේ ‘ආරිය අයියා’ කියාය.ස්වයං රැකියාවක නිරතව සිටින ‘ආරි’ විටින් විට පුවත්පත්වලට ලිපි ලියයි. සමහරක් පළවෙයි. සමහරක් ලිපි කුණු කූඩයට යයි. තමා ලියූ ලිපියක් පත්තරේක පළවූ දා ට ‘ආරි’ගේ මුහුණ දවස ම සිනාවෙන් දිළිසෙන්නේ රැවුලේ අඳුර මකාලමිනි.‘ආරි’ මේ දිනවල පත්‍රිකාවක් මුද්‍රණය කර එය ඔහුගේ සමීපතමයන්ට ප්‍රදර්ශනය කරමින් සිටී. ‘අවසාන ඉල්ලීමයි’ යන මාතෘකාවෙන් යුත් ඒ පත්‍රිකාව මුදුනේ ඔහුගේ ඡායාරූපයක් දිස්වෙයි. ඒ ළඟින් මෙසේ සටහන්ව තිබේ.“මම ඔබෙන් සමු ගනිමි.”එතැන් සිට පහළට පත්‍රිකාවෙන් කියැවෙන්නේ ‘ආරි’ගේ පැටිකිරියයි. මුලින් ම ඇත්තේ ඔහු දැරූ ආචාර්ය පට්ටම් ගැනය. 1980–1990......ධර්ම විද්‍යාලයේ ආචාර්ය, ......විද්‍යායතනයේ සිංහල ආචාර්ය වශයෙනි. ඒ ආයතනවල ලිපිනයන්ද ඔහු සඳහන් කර තිබේ.‘ආරි’‍ගේ ‘අවසාන ඉල්ලීමයි’ පත්‍රිකාවට අනුව මැතිවරණ සඳහා ජාතික හැඳුනුම්පත අනිවාර්යකිරිමේ යෝජනාව ආරිගේය. 1988 වසරේ පුවත්පතකට ලියූ ලිපියක් මගින් මැතිවරණ කොමසාරිස්වරයාට ඔහු මේ යෝජනාව ඉදිරිපත් කර තිබේ.නිදහස් මාධ්‍යවේදී හා ප්‍රවෘත්ති ලේඛකයෙකු ලෙසින් තමාව හඳුන්වා දෙන ‘ආරි’, ඔහු විසින් ලිපි සපයන ලදැයි සඳහන් කරන පත්තරවල නම් අතර එදා මෙදා තුර ශ්‍රී ලංකාවේ පළවූ සෑම පුවත්පතක්ම පාහේ තිබේ.වමේ දේශපාලනයේද තමා ක්‍රියාකාරිකයෙකු බව පවසමින් මහා බෝධි, තරුණ සේවා ශාඛාවන්ගේ නම් ද, ඒවායේ දැරූ නිලතල ද ‘ආරි’ ඔහුගේ මේ පත්‍රිකාවේ මුද්‍රණය කර තිබේ. එම විස්තර අනුව ඔහු කොළඹ ප්‍රකට විදුහලක පාසල් සංවර්ධන සමිතියේ ද, පුරවැසි අයිතිවාසිකම් සුරැකීමේ සංවිධානයක ද තනතුරු දරා තිබේ.මේ පැටිකිරියෙන් පසුව එම පත්‍රිකාවේ ලියැවී තිබේ.“මා මිය ගිය විට දේහය මෝචරියෙන් කෙළින්ම වෛද්‍ය විද්‍යාලයට බාරදෙන ලෙස ඉතා කාරුණිකව මා හිතවත් සියලුම දෙනාගෙන් ඉතාමත් සතුටින් හා ගෞරවයෙන් ඉල්ලා සිටින්නෙමි.”ඉන්පසුව ‘ආරි’ ඔහුගේ ලිපිනය සඳහන් කරයි.නිමි.මෙයට, විශ්වාසීඋපත : 1955.05.05විපත : හිස් තැනක්සාක්ෂි : 1. .......(නංගි): 2. ......(බිරිඳ)‘ආරි’ ඔහුගේ ‘අවසාන ඉල්ලීමයි’ පත්‍රිකාව අවසන් කරන්නේ මෙහෙමයි.(මෙය මුද්‍රණය කර ෙකාළඹ පුරා අලවන්න).</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>07</day>
    </date>
    <link>http://www.dinamina.lk/2013/11/07/_art.asp?fn=n13110722</link>
    <topic>රනිල් වික්‍රමසිංහට මොන දේ කළත් එජාප නායකත්වයේ දිගටම රැඳී සිටිනවා</topic>
    <author>තිලක් පුෂ්ප කුමාර සේනානායක</author>
    <content>රනිල් වික්‍රමසිංහ මහතාට මොන දේ කළත් එජාප නායකත්වයේ දිගටම රැඳී සිටින බවත් එතුමා ජනාධිපතිවරණයට ඉදිරියේ දී සිටිය යුතු බවත් උසස් අධ්‍යාපන ඇමැති එස්. බී. දිසානායක මහතා පැවැසීය.හෙතෙම මේ අදහස් පළ කළේ (2)දා පේරාදෙණිය විශ්වවිද්‍යාලයේ ජාතික සේවක සංගමයේ සභාපති ආර්. එම්. ඩිනාල් රත්නායක සහ එහි භාණ්ඩාගාරික ඒ. පී. එස්. කේ. අබේසූරිය යන මහත්වරුන් ඇතුළු ජාතික සේවක සංගමයේ සාමාජික සාමාජිකාවන් 17 දෙ‍නකු විශ්වවිද්‍යාලයේ ශ්‍රී ලංකා නිදහස් සේවක සංගමයේ සාමාජිකත්වය ඇමැතිවරයා අතින් ලබාගත් අවස්ථාවේ දී පැවැති විශේෂ රැස්වීමේදීය. මේ රැස්වීම විශ්වවිද්‍යාලයේ ගල් බංගලාවේදී පැවැත්විණි.එහිදී ඇමැති එස්. බී. දිසානායක මහතා මෙසේද පැවසීය.“විපක්ෂ නායක රනිල් වික්‍රමසිංහ මහතා කරු ජයසූරියටවත්, සජිත් ප්‍රේමදාසටවත් නායකත්වය දෙන්නේ නැහැ. එතුමා දිගටම එහි රැඳී සිටිනවා.විපක්ෂය ලෙස එජාපය වැටෙනකොට ජවිපෙ නැගිට්ටොත් රට භීෂණයට තල්ලු වෙනවා. වාසනාවකට ජවිපෙ ප්‍රතික්ෂේප වී හමාරයි.චන්ද්‍රිකා ජනාධිපතිතුමියගේ ආණ්ඩුව පෙරළෙන කොට ආර්ථික වර්ධන වේගය ඍණ අගයක් ගත්තා. මහින්ද රාජපක්ෂ ජනාධිපතිතුමා යටතේ ණය ප්‍රමාණය අඩුකරල තියනවා රටේ ආදායමෙන් සමස්ත පොලී අනුපාතය සියයට 2න් පහළට ගෙනත් තියනවා.තරු පහේ හෝටල් 450ක් ඉදිකැරෙනවා. ගුවන් තොටුපළ රැසක් ඉදිවෙනවා. ලබන ජනවාරියේ නුවර කොළඹ අධිවේගී මාර්ගයේ වැඩ ඇරඹෙනවා.පේරාදෙණිය විශ්වවිද්‍යාලයේ උප කුලපති මහාචාර්ය අතුල සේනාරත්න මහතා අද පේරාදෙණිය විශ්වවිද්‍යාලය දීප්තිමත්ව බැබැළෙනවා.මහින්ද චින්තනයේ ප්‍රතිපත්තිවලට අනුව විශ්වවිද්‍යාල හොඳ මට්ටමක පවතිනවා. ශිෂ්‍යයා ප්‍රමුඛත්වයේ තබාගෙන උසස් උපාධිධාරියෙක් බිහිකිරීමට අද මේ රැස්ව සිටින සියලු දෙනාගේ සමඟි ශක්තිය අවශ්‍යයි.නියෝජ්‍ය උප කුලපති මහාචාර්ය ශාන්ත හෙන්නායක මහතා:-මම ශ්‍රී ලංකා නිදහස් සේවක සංගමයේ අනුශාසක ලෙස කටයුතු කරන්නේ මෙහි එකමුතුකම සමඟිසම්පන්නභාවය ලෝකයට ඉදිරිපත් කරමින් ඔවුන්ට වැදගත් කාර්යභාරයක් කරායාමට අතහිත දීමටයි.මෙහිදී පිළිගැනීමේ කතාව පේරාදෙණිය විශ්වවිද්‍යාලයේ නිදහස් සේවක සංගමයේ සභාපති සරත් ප්‍රේමලාල් මහතා විසින් කරන ලදී. එහි ලේකම් තිස්ස විජේරත්න මහතා කියා සිටියේ ශ්‍රී ලංකා නිදහස් සේවක සංගමයේ සාමාජිකයින් ඒකරාශි කිරීම ඉතා වැදගත් කටයුත්තක් වන අතර ජනාධිපතිතුමාගේ ඉදිරි ගමනට ශක්තියක් ලබාදිය යුතු බවයි.මෙහිදී පේරාදෙණිය විශ්වවිද්‍යාලයේ ජාතික සේවක සංගමයේ සභාපති ඩිනාල් රත්නායක මහතා කියා සිටියේ මේ ශාපලත් යුද්ධය අවසන් කළ රටේ මහා නායකයාට ගෞරවයක් පෙර සිටම තමා තුළ තිබූ බවත් එතුමාට ශක්තියක් වනු පිණිස ශ්‍රී ලංකා නිදහස් සේවක සංගමයට එක්වීමට තීරණය කළ බවත්ය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>07</day>
    </date>
    <link>http://www.dinamina.lk/2013/11/07/_art.asp?fn=n13110723</link>
    <topic>පක්ෂ භේදයකින් තොරව සියලුදෙනා එක්ව රට ගොඩනැඟිය යුතුයි</topic>
    <author>කුරුණෑගල මධ්‍යම විශේෂ ආරියතිලක වංශතිලක</author>
    <content>පක්ෂ භේදවලින් තොරව සියලුදෙනා එකමුතුව ප්‍රජාතන්ත්‍රවාදීව කටයුතු කොට රට ගොඩනගමු යැයි වයඹ පළාත් ප්‍රධාන ඇමැති දයාසිරි ජයසේකර මහතා ඊයේ (ඉරුදින) වාරියපොළ දී කීය.ජ්‍යෙෂ්ඨ ඇමැති එස්. බී. නාවින්න මහතා විසින් සංවිධානය කොට තිබූ මේ පිළිගැනීමේ උත්සවයේ දී ජනතාවගෙන් ඉල්ලීමක් කළ නව ප්‍රධාන අමාත්‍යවරයා, විසංවාදි දේශපාලනයෙන් ඈත්වී මහින්ද චින්තනය ඔස්සේ අලුත් දේශපාලන සංස්කෘතියක් නිර්මාණය කිරීමට කැපවෙමු යැයි සියලු දේශපාලන පක්ෂවලින් මෙහිදී ඉල්ලීමක් කළේය.නව පළාත් සභා මන්ත්‍රීවරුන් ඇතුළු විශාල පිරිසක් සහභාගි වූ මේ රැස්වීම අමතා කතා කළ ප්‍රධාන ඇමැතිවරයා මෙසේද කීය.පළාත් සභා මැතිවරණය අවසානයි. මැතිවරණ සම‍ෙය් ජනතාවට කරුණු පැහැදිලි කිරීමේදී කා අතරත් නොයෙක් මතවාද හැලහැප්පීම් සිදුවෙනවා. ඒවා සමථයකට පත්කර ගෙන සමඟියෙන් කටයුතු කිරීමේ අවස්ථාවක් උදාවී තිබෙනවා.වත්මන් රජය ජනතා හිතසුව පිණිස අතිවිශාල වැඩකාටසක් කර ඇති අතර තවත් එවැනිම වැඩ කොටසක් කිරීමට ඉතිරිව තිබෙනවා. ඒ ජනතාවගේ පෞද්ගලික ප්‍රශ්න විසඳීමයි. දැන් ඒ සඳහා අවශ්‍ය කටයුතු කරගෙන යන බවත් කීය.“වයඹ ගුරු හිඟයට කඩිනම් විසඳුමක් ලබා දෙමින් වසර පහකට (5) වඩා දුෂ්කර සේවයේ යෙදී සිටින ගුරුවරුන්ට හැකි ඉක්මනින් ස්ථාන මාරුවීම් ලබාදෙන බවත්, ඇතැම් ගුරුවරු විශ්‍රාම යන තෙක්ම එකම පාසලේ සේවය කරන බවත් කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>07</day>
    </date>
    <link>http://www.dinamina.lk/2013/11/07/_art.asp?fn=r1311071</link>
    <topic>පොල් අතු සෙවිලිකළ ගොඩනැලිවයඹ පළාතේ පාසල්වලින් ඉවතට</topic>
    <author>කුරුණෑගල දකුණ සමූහ - එම්. මහරුෆ්</author>
    <content>පොල් අතු සෙවිලි සියලු පාසල් ගොඩනැගිලි වයඹ පළාත තුළින් ඉවත් කිරීමට වයඹ ප්‍රධාන ඇමැති දයාසිරි ජයසේකර මහතා පියවර ගෙන තිබේ.පාසල් දරුවන්ගේ අධ්‍යාපන කටයුතු නංවාලීමේදී පොල් අතු සෙවිලි ගොඩනැගිලි තවදුරටත් පවත්වාගෙන යෑම කිසිසේත් සුදුසු නොවන තත්වයක පවතින හෙයින්, ඒ වෙනුවට ස්ථිර වහල සහිත ගොඩනැගිලි ඉදිකිරීම අත්‍යවශ්‍ය බව ඒ මහතා සඳහන් කරයි.පාසල්වල පොල් අතු සෙවිලි ගොඩනැගිලි ඉදිකර ඇත්තේ පාසල් සංවර්ධන සමිතිවල හා මවුපියන්ගේ ආධාර උපකාර මතිනි. ස්ථිර ගොඩනැගිලි ඉදිකිරීම සඳහා මූල්‍ය ප්‍රතිපාදන අවශ්‍ය වන අතර, ඒ සඳහා භාණ්ඩාගාරයෙන් විශේෂ මුදල් ප්‍රතිපාදන බලාපොරොත්තු වන බවත්, එයට අමතරව විවිධ සංවිධානවල හා පාසල් සංවර්ධන සමිතිවල විශේෂ සහය බලාපොරොත්තු වන බවත් ප්‍රධාන අමාත්‍යවරයා සඳහන් කරයි.දරුවන්ගේ අධ්‍යාපන කටයුතුවලට ප්‍රමුඛස්ථානය ලබාදිය යුතු බව සඳහන් කළ ප්‍රධාන අමාත්‍යවරයා සියලු පාසල් ගොඩනැගිලි අංගසම්පූර්ණ කිරීම සඳහා ඉදිරියේදී ක්‍රමවත් වැඩපිළිවෙළක් යෙදීමට කටයුතු කරන බවද සඳහන් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>07</day>
    </date>
    <link>http://www.dinamina.lk/2013/11/07/_art.asp?fn=r1311072</link>
    <topic>කැලණි විහාරයේදුරුතු පින්කම් ඇරැඹේ</topic>
    <author>කැලණිය සමූහ - එඩ්වඩ් වීරසිංහ</author>
    <content>ඓතිහාසික කැලණිය රජමහා විහාරස්ථානයේ වාර්ෂික දුරුතු මහා පූජෝත්සවයේ පින්කම් පසුගියදා (02දා) ආරම්භ කෙරුණි.මෙදිනෙන් ආරම්භ වූ මෙම පින්කම් මාලාවේ ධර්ම දේශන මාලාව ලබන ජනවාරි මස 07වැනි දින අවසන් වේ. ජනවාරි 08දා සිට 11 වැනිදා දක්වා තිස්පෑ‍ හතේ පරිත්‍රාණ ධර්ම දේශනාව පැවැත්වේ.ජනවාරි මස 11 වැනිදා දේවදූත පෙරහරත්, 12 වැනිදා සහ 13 වැනිදා උඩමළුවේ පෙරහරත්, ජනවාරි 14දා රාත්‍රි 8.00ට දුරුතු මහා පෙරහර කැලණිය පුදබිම වටා වීදි සංචාරය කිරීමටත් නියමිතය.කැලණිය රාජමහා විහාරාධිපති මහාචාර්ය කොල්ලුපිටියේ මහින්ද සංඝරක්ඛිත නායක හිමිපාණන් වහන්සේගේ අනුශාසනා පරිදි විහාරස්ථ දායක සභාව විසින් සියලු කටයුතු සංවිධානය කරනු ලබයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>07</day>
    </date>
    <link>http://www.dinamina.lk/2013/11/07/_art.asp?fn=r1311073</link>
    <topic>හොරණ රෝහලටනව ගිලන් රථයක්</topic>
    <author>පෝරුවදණ්ඩ සමූහඑච්. කුලතිලක</author>
    <content>හොරණ රෝහලට ප්‍රමාණවත් ගිලන් රථ සේවාවක් නොමැතිකමින් අසාධ්‍ය රෝගීන් කොළඹ ජාතික රෝහලට රැගෙන යාමට සිදුවූ අවස්ථාවන්හිදී පෞද්ගලික රෝහල්වලින් කුලී පදනම මත අධික මුදලක් ගෙවා ගිලන් රථයක සේවාව ලබා ගැනීමට රෝගීන්ගේ ඥාතීන්ට සිදු විය.මේ පිළිබඳව දැනගන්නට ලැබීමෙන් පසු බස්නාහිර පළාත් සභා මන්ත්‍රී යසපාල කෝරළගේ මහතාගේ ඉල්ලීම පරිදි පළාත් සෞඛ්‍ය අමාත්‍ය ජගත් අංගගේ මහතා විසින් රුපියල් ලක්ෂ 70 ක් පමණ වටිනා නව ගිලන් රථයක් රෝහල වෙත ලබා දීමට කටයුතු කරන ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>07</day>
    </date>
    <link>http://www.dinamina.lk/2013/11/07/_art.asp?fn=r1311074</link>
    <topic>කළුතර බාස්කට් හෝල් වෙළෙඳ සංකීර්ණය විවෘත කෙරෙයි</topic>
    <author>නාගොඩ විශේෂ - එන්. විජේරත්නකළුතර විශේෂ</author>
    <content>කළුතර - කේ. ප්‍රවුඩ් (බාස්කට් හෝල්) වෙළඳ සංකීර්ණය මහාමාර්ග වරාය හා නාවුක කටයුතු පිළිබඳ ඇමැති රෝහිත අබේගුණවර්ධන මහතා විසින් ඔක්. 27 වැනිදින විවෘත කරනු ලැබිණි.කළුතර දිස්ත්‍රික් ලේකම් යූ.ඩී.සී. ජයලාල් මහතාගේ ප්‍රධානත්වයෙන් යුතුව කළුතර ලේකම් කාර්යාලයීය කුඩා ව්‍යාපාර අංශය මගින් මෙම කටයුතු සංවිධානය කර තිබිණි.මෙහිදී අදහස් දැක්වූ මහාමාර්ග, වරාය හා නාවුක කටයුතු පිළිබඳ ඇමැති රෝහිත අබේගුණවර්ධන මහතා මෙසේ පැවසීය.කළුතර පෞඩත්වය ලෙසින් ඓතිහාසික කළුතර බෝධිය, රිච්මන්ඩ් කාසල් මන්දිරය මෙන්ම මෙම බාස්කට් හෝල් ආයතනයත් කළුතර සමඟ බැදුන ස්ථාන වෙනවා.කළුතර දිස්ත්‍රික් කුඩා ව්‍යාපාර සංගමයට අයත් ඔබ අලුත් විදිහට හිතන නිර්මාණ බිහිකරන පිරිසක් වෙනවා. රජයක් හැටියට ඔබ දිරිමත් කිරීමේ වගකීම අපි ඉටුකරනවා.කළුතර කියන්නේ සංචාරක පුරවරයක් අතරමැදියාගෙන් තොරව ඔබ නිෂ්පාදනය කරන භාණ්ඩ අලෙවිකරගැනීමට අවස්ථාව සලසා දෙනවා.මෙම අවස්ථාවට කළුතර දිස්ත්‍රි ලේකම් කාර්යාලයේ රාජ්‍ය නිලධාරීන් බාස්කට් හෝල් සංගමයේ නිලධාරීන් සහ කේ.ප්‍රවුඩ් (බාස්කට් හෝල්) වෙළෙඳ සංකීර්ණ‍ෙය් වෙ‍ළඳ හා ප්‍රදර්ශන කුටි පවත්වාගෙන යන ව්‍යවසායකයන් ඇතුළු පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>07</day>
    </date>
    <link>http://www.dinamina.lk/2013/11/07/_art.asp?fn=r1311075</link>
    <topic>ගොවිසේවා ගොඩනැල්ල යළි ලබාදෙන්න</topic>
    <author>@ එස්. පන්නිල - පොල්ගස්ඕවිට සමුහ</author>
    <content>දැනට කහතුඩුව පොලිස් ස්ථානය පවත්වා ගෙන යන ඉඩම් හා ගොඩනැගිලි කොටස කහතුඩුව ගොවිජන සේවා මධ්‍යස්‌ථානය සතු වුවක් වන බැවින් එය යළිගොවිජනතාවගේ අවශ්‍යතාවන් සදහා ලබා දෙන ලෙස ගොවීහු ඉල්ලා සිටිති.මේ පිළිබදව අවධානය යොමු කරමින් දැනටමත් කොළඹ දිස්ත්‍රික් ගොවිජන සේවා කොමසාරිස් මගින් පොලිස්පති ගෙන් ඉල්ලීම් කර ඇතැයි වාර්තා වේ.පොලිසිය පවත්වා ගෙන ගිය හෝමාගම පාරේ පුද්ගලික නිවස ආරක්‍ෂිත නොවූවක් සේ සලකා යළි පවරා දීමේ පොරොන්දුව මත 1988/1989 වකවානුවේදී ගොවි මධ්‍යස්‌ථානය පවත්වා ගෙන ගිය ගොඩනැගිලි පොලිසිය සදහා පවර ගත් බවත්, මේ වන විට වසර 25 ක් ගතව ඇතත් යළිභාර නොදීම නිසා ඉඩ කඩ ඇති ස්‌ථීර නිවහනක් නොමැතිව තමන් පීඩා විදින බවත් ඔවුහු පෙන්වා දෙති.2001 වසරේදී කහතුඩුව කනිෂ්ඨ විද්‍යාලය සතු ඉඩමෙන් පර්චස් 10 ක් පමණ වූ ප්‍රමාණයක ගොවි ජන මධ්‍යස්ථානය පිහිටුවන ලද නමුත් එය කිසි සේත්ම ප්‍රමාණවත් නොවේ.හෝමාගම මැතිවරණ කොට්ටාසයේ උදුගහ පත්තුව කලාපයේ ග්‍රාම සේවා වසම් 32 ක ගොවීහු මෙමගින් සේවා ලබති.ගොවි සංවිධාන 23 ක් ඊට අනුබද්ධව ක්‍රියාත්මක වෙයී.පන්දහසකට අසන්න ගොවීන් පිරිසක් බල ප්‍රදේශයේ කුඹුරු හා හේන් වග කිරීමේ යෙදිති.ඔවුන්ට ඒක රාශි වීමට තබා වවාඩිවීමට වත් දැනට පවත්වා ගෙනයන ගොවි මධ්‍යාස්ථානයේ ඉඩ කඩ නොමැත.එකී හේතුව මත මේ දින වල පොහොර නිකුත් කිරීම කරනුයේ එක් එක් ග්‍රාම සේවා වසම් වලට වෙන වෙනම දින වෙන් කිරීම මගින් තදබදය අඩුකර ගනිමිනි. කාර්යාලීය නිලධාරීන් සිය දිවා ආහාරය ලබා ගනුයේ ස්වකීය මේස තුළදීම හා පොහොර මිටි මත අසුන්ගෙනය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>07</day>
    </date>
    <link>http://www.dinamina.lk/2013/11/07/_art.asp?fn=r1311076</link>
    <topic>ගම්පහ පුරන් කුඹුරුඇස්වැද්දීම සාර්ථකව</topic>
    <author>ගම්පහ සංචාරක - නිමල් ජයසිංහ</author>
    <content>ගම්පහ දිස්ත්‍රික්කයේ පුරන්කුඹුරු අස්වැද්දීමේ ගම්පහ ගොවිජන සංවර්ධන දෙපාර්තමේන්තුවේ වැඩ සටහන යටතේ ගම්පහ ප්‍රාදේශීය ලේකම් කොට්ඨාසයේ වගා කිරීමට අපේක්ෂිත භූමි ප්‍රමාණය අක්කර 20ක් වූ අතර ප්‍රතිලාභීන් සංඛ්‍යාව 62කි. ඔක්තෝම්බර් මස අවසන්වනවිට භෞතික, මුල්‍ය ප්‍රගතිය 100%කි.මේ අතර මීරිගම ප්‍රා. ලේ. කොට්ඨාසයේ ව්‍යාපෘති එකක් සඳහා වගාකිරීමට අපේක්ෂිත භූමි ප්‍රමාණය වූයේ අක්කර 10කි. ප්‍රතිලාභීන් සංඛ්‍යාව 150 දෙනෙකි. එහි භෞතික හා මුල්‍ය ප්‍රගතිය ද මේ වනවිට 100%ක් බව සංඛ්‍යා ලේඛන දැක්වූ ගම්පහ ගොවිජනසේවා සහකාර කොමසාරිස් එම්.එල්.එන්. සඳමාලි මහත්මිය පැවසුවාය.දිවුලපිටිය ප්‍රාදේශීය ලේකම් කොට්ඨාසයේ ව්‍යාපෘති 05ක්වූ අතර වගා කිරීමට අපේක්ෂිත කුඹුරු ප්‍රමාණය අක්කර 53කි. ප්‍රතිලාභීන් 167 දෙනෙකි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>07</day>
    </date>
    <link>http://www.dinamina.lk/2013/11/07/_art.asp?fn=r1311077</link>
    <topic>පවුල් 17,450කට සෙත සැලසෙනපිරිසුදු පානීය ජල ව්‍යාපෘතියක්</topic>
    <author>එල්. පී. තිලකරත්න - පොල්ගහවෙල සමූහ</author>
    <content>රුපියල් මිලියන 190ක වියදමින් කුලියාපිටිය ජනතාවට පිරිසුදු පානීය ජලය ලබාදීමේ දැවැන්ත ජල යෝජනා ක්‍රමයක් පසුගියදා ආරම්භ කරන ලදී. මෙහි ප්‍රතිලාභීන් සංඛ්‍යාව 17,450කි.ජනපති මහින්ද රාජපක්ෂ මහතාගේ සැමට පානීය ජලය ලබාදීමේ ‘මහින්ද චින්තන’ ඉදිරි දැක්මට සමගාමීව 2014 දැයට කිරුළ වැඩසටහන යටතේ මේ ජල යෝජනා ක්‍රමය ක්‍රියාත්මක කෙරේ.මේ ජල යෝජනා ක්‍රමය මඟින් දැයට කිරුළ ප්‍රදර්ශන භූමිය, කාර්මික විද්‍යාලය, වයඹ විශ්වවිද්‍යාලය, කුලියාපිටිය මධ්‍ය මහා විද්‍යාලය හා අවට ප්‍රදේශවාසීන්ට සෙත සැලසේ.කුලියාපිටිය ජනතාවට පිරිසුදු පානීය ජලය ලබාදීමේ අරමුණින් ආරම්භ කරනු ලැබූ මේ ජල යෝජනා ක්‍රමය ජල සම්පාදන හා ජලාපවහන ඇමැති දිනේෂ් ගුණවර්ධන සහ විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහත්වරු ඇතුළු මැති ඇමැතිවරුන්ගේ ප්‍රධානත්වයෙන් කුලියාපිටියේ දී පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>07</day>
    </date>
    <link>http://www.dinamina.lk/2013/11/07/_art.asp?fn=r1311078</link>
    <topic>මවුපියන් අහිමි අසරණ දරුවන්ටසෙවණ සදන වත්තල ළමා මධ්‍යස්ථානය</topic>
    <author>කැලණිය විශේෂලයනල් පී. පෙරේරා</author>
    <content>30 වසරක් පුරා මේ රටේ ක්‍රියාත්මක වූ කුරිරු යුද්ධය හේතුවෙන් හා විවිධ හේතූන් මත මවුපියන් අහිමි වූ අසරණ දරුවන් උදෙසා ක්‍රියාත්මක වත්තල, උස්වැටකෙයියාව ප්‍රදේශයේ පිහිටුවා ඇති ‘කිංස් රිවයිවල්’ ළමා සංවර්ධන මධ්‍යස්ථානය මේ වනවිට දරුවන් රැසකට රැකවරණය දෙමින් යහපත් පුරවැසියන් වශයෙන් සමාජ ගතකිරීමට උපකාරි වෙන ආයතනයකි.උස්වැටකෙයියාව ශාන්ත මරියා පාරේ මේ ආයතනය පිහිටා ඇත. මෙහි නව ගොඩනැඟිලි ද ඉදිවෙමින් පවතිනුයේ නෙදර්ලන්තයේ වෙබෝගෝ නම් ස්වෙච්ඡා සංවිධානයක ආධාරයෙනි.මේ සඳහා අවශ්‍ය මුදල් මෙන්ම ශ්‍රමය ද වැයකරමින් මේ නෙදර්ලන්ත සංවිධානයේ කාන්තා හා පිරිමි 20 දෙනෙකුගෙන් සමන්විත කන්ඩායමක් මේ වනවිට මෙහි සේවා කටයුතුවල නියැළෙමින් සිටිති.මේ ළමා සංවර්ධන මධ්‍යස්ථානයේ මේ වනවිට දරුවන් 18 දෙනෙකු පමණ නේවාසිකව සිටී. ඊට සමගාමීව මෙම මධ්‍යස්ථානයට අයත් තවත් ළමා සංවර්ධන මධ්‍යස්ථානයක් මේ ආසන්නයේම පිහිටා ඇත. මෙහි පාලකයන්ගේ අරමුණ මේ ස්ථාන දෙක ගැහැනු පිරිමි වශයෙන් මේ මෙන්ම පවත්වාගෙන යාමය.මේ මධ්‍යස්ථාන සඳහා ඩුබායි රටේ වෙසෙන ශ්‍රී ලාංකිකයින් ඩුබායි කිංස්රිවයිවල් ක්‍රිස්තියානි දේවස්ථානය හරහා ආධාර හා සියලු පහසුකම් සපයමින් දායකත්වය සපයමින් සිටී.මේ සියලු කටයුතු අධීක්ෂණය කරමින්, නෙදර්ලන්ත ව්‍යාපෘතියේ කටයුතු ද භාරව ශ්‍රී ලංකා නියෝජිත වශයෙන් කටයුතු කරනුයේ අමරසිරි කුරු‍වගේ මහතාය.මේ මධ්‍යස්ථාන නීත්‍යානුකූලව පරිවාස හා ළමා සංවර්ධන දෙපාර්තමේන්තුවේ ලියාපදිංචි ආයතනයකි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>07</day>
    </date>
    <link>http://www.dinamina.lk/2013/11/07/_art.asp?fn=r1311079</link>
    <topic>දිවුලපිටිය අස්සැන්නවත්ත ප්‍රදේශය පේෂකර්ම ගම්මානයක් වෙයි</topic>
    <author>දිවුලපිටියේ විශේෂ</author>
    <content>ලිය අභිමන් සංවිධානය මගින් දිවුලපිටියේ ඉහලමඩම්පැල්ලේ පේෂකර්ම ගම්මානයට අමතරව දිවුලපිටියේ අස්සැන්නවත්ත නැගෙනහිර ග්‍රාම සේවා වසමේද තවත් පේෂකර්ම ගම්මානයක් ආරම්භ කිරීමට ලිය අභිමන් සංවිධානයේ සභාපතිනී නීතිඥ පුෂ්පා රාජපක්ෂ මහත්මිය කටයුතු යොදා ඇත.ජනාධිපති සම්බන්ධිකරණ ලේකම් ඩබ්ලිව් . විජේකෝන් මහතාගේ මූලිකත්වයෙන් මේ පිළිබඳ මූලික සාකච්ඡා අවස්ථා දෙකක් පවත්වා ඇති අතර ඒ සඳහා පේෂකාර්මිකයන් හැත්තෑවකට ආසන්න පිරිසක් සහභාගිවී ඇත.අස්සැන්නවත්ත අත්යන්ත්‍ර පේෂකාර්මිකයින්ගේ සමිතිය යනුවෙන් නම් කර ඇති එම සමිතියේ සාමාජිකයන්ට කෙටි කාලීන පුහුණුවකින් පසු ලබන වසරේ අප්‍රියෙල් මාසයේදී පමණ අත්යන්ත්‍රයක් සමග අමුද්‍රව්‍ය නොමිලයේ ලබාදීමට කටයුතු සලසන බව පේෂකර්ම දෙපාර්තමේන්තුවේ අධ්‍යක්ෂිකා විනිතා සෙනවිරත්න මහත්මිය කීවාය.බස්නාහිර පළාත් සභා මන්ත්‍රී චන්දන ජයකොඩි මහතාගේ සහ දිවුලපිටිය ප්‍රාදේශීය සභා මන්ත්‍රී නිමල් කරුණාතිලක මහතාගේ අධික්ෂණය යටතේ මෙය සිදු කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>07</day>
    </date>
    <link>http://www.dinamina.lk/2013/11/07/_art.asp?fn=r13110710</link>
    <topic>පන්ති ගාස්තුව ගෙවන්නඒ. ටී. එම්. කාඩ්පත දීලා</topic>
    <author>පොල්ගහවෙල සමූහ එල්. පී. තිලකරත්න</author>
    <content>ඩෙබිට් කාඩ් එකක් මඟින් පෞද්ගලික පංතියේ පංති ගාස්තු ගෙවීමට සැරසුණු පුවතක් පසුගියදා කුරුණෑගලට ආසන්න නගරයකින් වාර්තා විය. වාර්තා වූ සිද්ධිය මෙසේය.මෙය උසස් පෙළ සඳහා උපකාරක පංතියකි. පංතියේ ළමයි සංඛ්‍යාව 1000කට ආසන්නය. මාසය ආරම්භක දිනයේදීම පංති ගාස්තු ලබා ගැනීම මේ පංතිය මෙහෙයවන්නන් සිදු කරනු ලබයි. කුමාර මේ පංතියට එන්නේ කිලෝමීටර 50කටත් වඩා දුර සිටය. එදින පංති ගාස්තු ගෙනඒමට ඔහුට අමතක වූයේ මාසයේ මුල්ම පංති පැවැත්වෙන දිනය එදා බව අමතක වීමෙනි.“කෝ ඊළඟ මල්ලි සල්ලි ගන්න. මේ මාසයේ කාඩ් එක ගන්න...” කියා පංතියේ “කාඩ්” ලබාදෙන පුද්ගලයා පවසයි.“අයියේ මට අද සල්ලි ගේන්න අමතක වුණා. මෙන්න මගේ ඒ.ටී.එම්. කාඩ්එක ඒකෙන් ගන්න...” කියා එය ඔහු වෙත පෑ‍වේය.“අනේ මල්ලි ඔයාගේ කාඩ් එකෙන් මං සල්ලි ගන්නේ කොහොමද... ලබන සතියේ සල්ලි ගෙනත් දෙන්න යැයි ඔහුට කියන්න සිදුවුණේය.සිද්ධිය පංතිය පුරා පැතිරුණි. එදා සිට කුමාර “ඩෙබිට් කුමාර” විය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>07</day>
    </date>
    <link>http://www.dinamina.lk/2013/11/07/_art.asp?fn=s1311071</link>
    <topic>දකුණු ආසියා කනිෂ්ඨ මලල ක්‍රීඩා ශූරතාවලියට ශ්‍රී ලංකා පිල සුදානම්...  </topic>
    <author/>
    <content>  .</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>07</day>
    </date>
    <link>http://www.dinamina.lk/2013/11/07/_art.asp?fn=s1311072</link>
    <topic>සිංගප්පූරු සෙවන්ස් රගර් තරගාවලියේ දීශ්‍රී ලංකා පිලට අලුත් ජවයක්</topic>
    <author>ෆවුස් ‍මොහොමඩ්</author>
    <content>නවක ක්‍රීඩක ලවංග පෙරේරාට සත් සාමාජික රගර් කණ්ඩායමේ දොරටු විවර කර දෙමින් සිංගප්පූරු සෙවන්ස් තරගාවලිය නියෝජනය කරන ශ්‍රී ලංකා පිල අද (7) සිංගප්පූරුව බලා පිටත්ව යයි. ආසියානු ‍සත් සාමාජික රගර් ශ්‍රේණිගත කිරීමේ වාර්ෂික තරගමාලාවේ අවසන් තරගාවලිය වන 'සිංගප්පූරු සෙවන්ස්' ලබන 9 හා 10 දෙදින සිංගප්පූරුවේ දී පැවැත්වේ.ෆසීල් මරිජාගේ නායකත්වයෙන් යුතුව තරග වදින ශ්‍රී ලංකා පිලට එක්වූ නවක ක්‍රීඩක ලවංග පෙරේරා කිංග්ස්වුඩ් විදුහලෙන් ක්‍රීඩාවට එක්වූ අතර මහනුවර ක්‍රීඩා සමාජය නියෝජනය කරයි. ‍ලවංග පෙරේරා කණ්ඩායමට එක්වූයේ ප්‍රබල ක්‍රීඩක දිනූෂ චතුරංග ආබාධයකට ලක්වීම හේතුවෙනි.දිනූෂට අමතරව සජිත් සාරංග හා ප්‍රදීප් ලියනගේ ද ආබාධවලට ලක්වී සිටිති. ඒ අනුව සිංගප්පූරු සෙවන්ස් තරගාවලියට නම් කළ ශ්‍රී ලංකා පිලට ලවංග සමග මුම්බායි සෙවන්ස් තරගාවලියේ අතිරේක ක්‍රීඩකයකු ලෙස කටයුතු කළ චාමර දාබරේ හා සුදර්ශන මුතුතන්ත්‍රී කණ්ඩායමට එක්වී සිටිති.ආසියානු සත් සාමාජික රගර් තරගාවලියේ පළමුවැන්න වූ මැලේසියා සෙවන්ස් හී සිවුවැනි ස්ථානය අත්කර ගත් ශ්‍රී ලංකාව අනතුරුව තායිලන්ත සෙවන්ස් හී තුන්වැනි ස්ථානය අත්කර ගත්තේය.පසුගියදා නිමාවට පත්වූ මුම්බායි සෙවන්ස් තරගාවලියේ දී සිය ස්ථානය රැක ගැනීමට සමත්වූ ශ්‍රී ලංකා පිල මෙවර තරගාවලියට සහභාගි වන්නේ සමස්ත තරගාවලියේ තුන්වැන්නා ලෙස තරගමාලාව නිමා කිරීමේ බලාපොරොත්තුවෙනි.පසුගිය තරගාවලි හී දී විශිෂ්ට දස්කම් දැක්වූ ක්‍රීඩකයන් තිදෙනකුගේ සේවය මෙවර තරගාවලියට අහිමිවීම බලවත් පාඩුවක් බව පුහුණුකරු නිලූෆර් ඉබ්‍රාහිම් 'දිනමිණ'ට පැවැසීය.'සිංගප්පූරු සෙවන්ස් තරගාවලිය ඉලක්ක කරගෙන අපි පුහුණුවීම් කළේ දින කීපයක් පමණයි. එය ප්‍රමාණවත් නෑ.ඒත් හොඳ තරගයක් දෙන්න අපි බලාපොරොත්තු වෙනවා. අපේ අරමුණ තරගමාලාවේ මෙතෙක් අපි ලැබු තුන්වැනි ස්ථානය මේ තරගාවලියේදිත් රැක ගැනිමයි.' නිලූෆර් කී‍වේය. සිංගප්පූරු සෙවන්ස් තරගාවලියේ දී ශ්‍රී ලංකාව 'සී' කාණ්ඩයෙන් තරග වදින අතර පිලිපීනය හා ඉන්දුනීසියාව ද ඊට ඇතුලත්ය. මූලික තරග වටයේ සියලුම තරග ජයගනිමින් කුසලාන තරග වටයට සුදුසුකම් ලැබීම ශ්‍රී ලංකා පිලේ පළමු ඉලක්කය වේ.ශ්‍රී ලංකාව සමග පිලිපීනය, ඉන්දුනීසියාව, හොංකොං, සිංගප්පූරුව, චීනය, මැලේසියාව, දකුණු කොරියාව, එක්සත් අරාබි එමීර් රාජ්‍යය, ජපානය, තායිලන්තය හා චීන තායිපේ කණ්ඩායම් මෙවර තරගාවලියට සහභාගි වෙති.පුහුණුකරු නිලූෆර් ඉබ්‍රාහිම්ට අමතරව රොහාන් චින්තක කළමනාකරු ලෙසත්, අමිත් ජයසේකර භෞතචිකිත්සක ලෙසත් කටයුතු කරති.ශ්‍රී ලංකා කණ්ඩායම මෙසේය.ෆසීල් මරිජා (නායක), සාලිය කුමාර, ශ්‍රීනාත් සූරියබණ්ඩාර, මිතුන් හපුගොඩ, සඳුන් හේරත්, චූල සුසන්ත, ජේසන් දිසානායක, ශෙහාන් පතිරණ, නයිජල් රත්වත්ත, චාමර දාබරේ, සුදර්ශන මුතුතන්ත්‍රී, ලවංග පෙරේරා..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>07</day>
    </date>
    <link>http://www.dinamina.lk/2013/11/07/_art.asp?fn=s1311073</link>
    <topic>රාජගි‍රියේ පාපන්දු තරගාවලිය 9-10</topic>
    <author/>
    <content>එක්සත් තරුණ සංගමය සංවිධාන කරන සුසිල් ප්‍රේම ජයන්ත අභියෝගතා කුසලාන පාපන්දු තරගාවලිය මේ මස 9-10 දෙදින රාජගිරිය බණ්ඩාරනායකපුර ක්‍රීඩාපිටියේදී පැවැත්වේ.ජයග්‍රාහී කණ්ඩායමට අඩි 4ක් උසැති කුසලානය සමගින් රු.50000ක් හා අනුශූරයන්ට රු.30000ක මුදල් ත්‍යාග පිරිනැමෙන බව සංවිධායකයෝ පවසති.තරගාවලියේ හොඳම දැල් රකින්නා, හොඳම ක්‍රීඩකයා වෙනුවෙන්ද රු.5000 බැගින් මුදල් ත්‍යාග පිරිනැමීමට නියමිතය. තරගාවලිය සඳහා කණ්ඩායම්වලට එදිනට එක්විය හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>07</day>
    </date>
    <link>http://www.dinamina.lk/2013/11/07/_art.asp?fn=s1311074</link>
    <topic>ක්‍රීඩා සංගම් හතරක නිලවරණ දෙසැම්බර් 19දා සිට පෝලිමේ</topic>
    <author>ප්‍රින්ස් ගුණසේකර</author>
    <content>ක්‍රීඩා සංගම් හතරක නිලවරණ දෙසැම්බර් 20 වැනිදා සිට පැවැත්වීමට දින නියම වෙයි. මෙතෙක් අතුරු කමිටු ලෙස පැවැති එම ක්‍රීඩා පරිපාලන කටයුතු විධිමත්ව ඉටු කිරීමේ අරමුණින් නාමයෝජනා භාර ගැනීම සිදු වේ.ඉලක්කයට වෙඩි තැබීමේ සංගමයේ නිලවරණය දෙසැම්බර් මස 20වැනිදා පැවැත්වෙන අතර නාමයෝජනා භාර ගැනීම මේ මස 20 වැනිදා දහවල් 12.00ට අවසන් කෙරේ. ශ්‍රී ලංකා පාපැදි සම්මේලනයේ නිලවරණය දෙසැම්බර් මස 19 වැනිදා පැවැත්වෙන අතර එහි නාමයෝජනා භාර ගැනීම මේ මස 18 වැනිදා දක්වා සිදු කෙරේ. ජිම්නාස්ටික් හා කායවර්ධන සංගම්වල නිලවරණ පිළිවෙළින් දෙසැම්බර් මස 23 හා 24 වැනි දිනවල සිදුකෙරෙන අතර නාමයෝජනා භාර ගැනීම මේ මස 22වැනිදායින් අවසන් වේ.මේ සංගම්වලින් වැඩි කලක් අතුරු කමිටු ලෙස පැවැතියේ ශ්‍රී ලංකා පාපැදි සම්මේලනය වන අතර එයට ප්‍රධානතම හේතුව වුයේ එක් පාර්ශවයක් අධිරකණය හමුවේ නඩුවක් ගොනු කිරීමය. ඉලක්කයට වෙඩි තැබීමේ සංගමයද වසර 2011 සිට අතුරු කමිටුවක් මගින් පාලනය විය. කායවර්ධන හා ජිම්නාස්ටික් අතුරු කමිටු මේ වසරේ මුල් භාගයේදී පත් කිරීමට සිදුවුයේ නිලවරණවලදී මතුවු අර්බුදකාරී තත්ත්වය හේතුවෙනි.එම සංගම්වලට අදාළ පාර්ශව කිහිපයක්ද අතුරු තහනම් නියෝග ලබා තිබු අතර පසුව ඒවා නිශ්ප්‍රභ විය.තවමත් අතුරු කමිටුවක් ලෙස පවතින හෑන්ඩ්බෝල් සංගමයේ නිලවරණයට අදාළ නාමයෝජනා කැඳවීම තවදුරටත් කල්යන ලකුණු පහළ වේ. ක්‍රීඩා අමාත්‍යාංශ ආරංචි මාර්ග පවසන්නේ මේ වසරේ අගදී හෑන්ඩ්බෝල් සංගමයේ නිලවරණයද පවත්වා අවසන් කිරීමට ඇමැති මහින්දානන්ද අලුත්ගමගේ මහතා නියෝග කොට ඇතත් නීතිමය තත්ත්වයක් මත එය ඉක්මනින් පැවැත්වීමට දුෂ්කර වනු ඇති බවයි.කායවර්ධන සම්මේලනයේ සභාපති තනතුරට පාර්ලිමේන්තු මන්ත්‍රී දුමින්ද සිල්වා මහතා ඉදිරිපත්වීමේ සුදානමක් තිබුණද ඡන්දයකින් තේරී පත්වීම ප්‍රතික්ෂේප කොට තිබුණි.මේ අතර ඉලක්කයට වෙඩි තැබීමේ සංගමයේ සභාපති තනතුරට රියර් අද්මිරාල් ෂෙමාල් ප්‍රනාන්දු මහතා ඉදිරිපත්වීමේ සුදානමක් ඇතැයි වාර්තා වේ. වසර 2කට අධික කලක් ඉලක්කයට වෙඩි තැබීමේ අතුරු පාලන කමිටුවේ සභාපති‍ ලෙස කටයුතු කළ රියර් අද්මිරාල් ෂෙමාල් ප්‍රනාන්දු මහතා ක්‍රීඩා ඇමැති මහින්දානන්ද අලුත්ගමගේ මහතාව අද දිනයේ හමුවී අනුමැතිය ලබා ගැනීමේ සුදානමකින් පසුවන බවද දැනගන්නට තිබේ. ෂෙමාල් ප්‍රනාන්දු මහතා සමග අතුරු කමිටුවේ හිටපු නිලධාරීන් කිහිපදෙනෙකුද ඉලක්කයට වෙඩිතැබීමේ සංගමයට නිතරගයෙන් පත්වනු ඇතැයි ආරංචි මාර්ග පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>07</day>
    </date>
    <link>http://www.dinamina.lk/2013/11/07/_art.asp?fn=s1311075</link>
    <topic>මෙරට දිළිඳු පවුල්වල ක්‍රීඩාවට ලැදි කුඩා දරු දැරියන්ගේ . . .</topic>
    <author/>
    <content>මෙරට දිළිඳු පවුල්වල ක්‍රීඩාවට ලැදි කුඩා දරු දැරියන්ගේ ක්‍රීඩා කුසලතා ඔප් නැංවිමට අරමුදල් රැස් කිරීමේ අරමුණින් යුතුව ශ්‍රීමත් ඉයන් බොතම් පසුගියදා කිලිනොච්චියෙන් ආරම්භ කළ 'බීෆීස් බිග් වෝක්' පා ගමනේ 6වැනි දිනය වූ ඊයේ තංගල්ල නගරයෙන් පා ගමන ආරම්භ කළ මොහොත. එහි දී පාර්ලිමේන්තු මන්ත්‍රී නාමල් රාජපක්ෂ මහතා ශ්‍රීමත් ඉයන් බොතම් සමග පා ගමනට එක්වූ අයුරු. ඡායාරූපය – ශ්‍රීනාත් ප්‍රභාෂ්වර.</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>07</day>
    </date>
    <link>http://www.dinamina.lk/2013/11/07/_art.asp?fn=s1311076</link>
    <topic>ආසියානු රගර් පි‍ටියේ නිසි තැන සොයා ශ්‍රී ලංකා ක්‍රීඩිකාවෝ අද ඉන්දියාවට යති</topic>
    <author>ෆවුස් මොහොමඩ්</author>
    <content>මෙරට කාන්තා රගර් ඉතිහාසයේ පළමු වරට ‍සත් සාමාජික ලෝක කුසලාන තරගමාලාවකට සුදුසුකම් ලබා ගැනීමේ බලාපොරොත්තුවෙන් ඉන්දියාවේ පූනේ නුවර පැවැත්වෙන තීරණාත්මක ආසියානු සත් සාමාජික කාන්තා රගර් තරගාවලියට සහභාගිවීම සඳහා ශ්‍රී ලංකා කණ්ඩායම අද (7) ඉන්දියාව බලා පිටත්වේ.2018 වසරේ පැවැත්වීමට නියමිත මීළඟ කාන්තා සත් සාමාජික රගර් ලෝක කුසලාන තරගමාලාවට ආසියාවෙන් රටවල් තුනක් සුදුසුකම් ලබන අතර පූනේ තරගාවලියේ දී තුන්වැනි ස්ථානය අත්කර ගනිමින් ඒ සඳහා සුදුසුකම් ලබා ගැනීම ශ්‍රී ලංකා කණ්ඩා‍යමේ අරමුණය.මේ වනවිට ආසියානු සත් සාමාජික කාන්තා රගර් ශ්‍රේණිගත කිරීම් අනුව ශ්‍රී ලංකාව 5වැනි ස්ථානයේ පසුවන අතර පූනේ තරගාවලියේ දී තුන්වැනි ස්ථානය දක්වා උසස්වීමක් ලබා ගැනීම ශ්‍රී ලංකාවේ බලාපොරොත්තුවය. එය සත් සාමාජික කාන්තා ලෝක කුසලාන තරගමාලාවට සුදුසුකම් ලැබිමට ප්‍රමාණවත්ය.ශ්‍රී ලංකා ක්‍රීඩිකාවෝ ආසියානු සත් සාමාජික කාන්තා රගර් ශ්‍රේණිගත කිරීම්වල 5වැනි ස්ථානය අත්කර ගත්තේ පසුගියදා තායිලන්තයේ පැවැති ආසියානු සත් සාමාජික කාන්තා රගර් තරගමාලාවේ පළමුවැනි තරගාවලියේ දීය. එහි දී මෙරට කාන්තා රගර් ක්ෂේත්‍රයේ නව පිටුවක් පෙරළමින් සිංගප්පූරුව ලකුණු 17-5ක් ලෙස පරදවා පළඟ ශූරතාව අත්කර ගැනීමට ශ්‍රී ලංකා ක්‍රීඩිකාවෝ සමත්වූහ. එම තරගාවලියට පෙර ශ්‍රී ලංකා කාන්තා රගර් පිල පසුවූයේ 9වැනි ස්ථානයේය.ලබන 9හා 10 දෙදින පූ‍නේ හී පැවැත්වෙන මේ තරගාවලියට සහභාගි වන ශ්‍රී ලංකා කණ්ඩායමේ වෙනස්කම් 2ක් සිදුකොට ඇතැයි ශ්‍රී ලංකා කාන්තා රගර් කණ්ඩායමේ කළමනාකාරිනී විංග් කමාන්ඩර් තිලංගනී වරකාගොඩ මහත්මිය 'දිනමිණ'ට පැවැසීය. තායිලන්ත තරගාවලියට එක්වූ තිළිණි සේනානායක හා තාරකා කළුආරච්චි ආබාධවලට ලක්වී සිටීම හේතුවෙන් මෙවර තරගාවලියට නාවික හමුදාවේ ඉෂානි බෝදාහන්දි සහ යුද හමුදාවේ මල්කාන්ති රත්නායක කණ්ඩායමට එක්වී සිටිති.මෙවරත් කණ්ඩායමේ නායිකාව ලෙස තනූජා වීරක්කොඩි කටයුතු කරන්නීය. 'අපේ ඉලක්කය මෙවර තරගාවලියේ තුන්වැනි ස්ථානය අත්කර ගැනීමයි. අපේ ක්‍රීඩිකාවන් සියලුදෙනාම හොඳ පෙරසූදානමකින් යුතුවයි තරගාවලියට සහභාගි වන්නේ. ඔවුන් දස්කම් අතින් මෙන්ම මානසික ඒකාග්‍රතා මට්ටමෙනුත් ඉහළ තලයකයි පසුවන්නේ.' වරකාගොඩ මහත්මිය පැවැසුවාය.තරගාවලියට සහභාගි වන ශ්‍රී ලංකා කණ්ඩායම මෙසේය.තනූජා වීරක්කොඩි (නායිකා), රන්දිකා කුමුදුමලී, සන්දීපා සඳමාලී, නදීකා මුණසිංහ, රුක්ෂානී ආරියසේන, අයේෂා පෙරේරා, නිරංජලා වික්‍රමරත්න, අනූෂා අත්තනායක, හේෂලා කරුණාරත්න, ඉෂානී බෝදාහන්දි, සන්ජු විජේතිලක, මල්කාන්ති රත්නායක‍.විංග් කමාන්ඩර් තිලංගනී වරකාගොඩ මිය (කළමනාකාරිනී), චන්ද්‍රෂාන් පෙරේරා මයා (පුහුණුකරු), කේ.පී.නාරන්තොට මයා (සහාය පුහුණුකරු), නදීශිකා විජේරත්න මිය (භෞතචිකිත්සක), කර්නල් ධම්මික ගුණසේකර මයා (නිලධාරී).</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>07</day>
    </date>
    <link>http://www.dinamina.lk/2013/11/07/_art.asp?fn=s1311077</link>
    <topic>බී.එම්.ඩබ්ලිව්.ගොල්‍ෆ් තරගාවලියේ තුන්වැනි අදියර . . .</topic>
    <author/>
    <content>ප්‍රෙස්ටීජ් ඔටෝමොබයිල් (පෞද්)සමාගම සංවිධානය කරන බී.එම්.ඩබ්ලිව්.ගොල්‍ෆ් තරගාවලියේ තුන්වැනි අදියර පසුගියදා ‍කොළඹ රාජකීය ගොල්ෆ් පිටියේ දී පැවැත්විණි. එහි දී තරග අංශ දෙකක් යටතේ තරග පැවැති අතර බී.එම්.ඩබ්ලිව්. කුසලාන ජාත්‍යන්තර අංශයේ ජයග්‍රාහකයන් සඳහා තායිලන්තයේ පුකෙට් නුවරට නොමිලේ ‍ගොල්ෆ් ක්‍රීඩා කිරීමට නිවාඩු සවාරියක් සහ බී.එම්.ඩබ්ලිව්. හිමිකරුවන්ගේ තරග අංශයේ ජයග්‍රාහකයන් සඳහා රටවල් 48ක් සහභාගී වන තායිලන්තයේ පුකෙට් නුවර පැවැත්වීමට නියමිත ලෝක අවසාන තරගයට සහභාගී වීමට නොමිලේ ව්‍යාපාරික පන්තියේ ගුවන්ගමන් ප්‍රවේශපතක් ඇතුළුව සියලු පහසුකම් සලසා‍දීමට සංවිධායකයෝ පියවර ගෙන ඇත. තරගාවලියේ ජයග්‍රාහකයකු කුසලානය හිමිකර ගන්නා අයුරු..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>07</day>
    </date>
    <link>http://www.dinamina.lk/2013/11/07/_art.asp?fn=f1311071</link>
    <topic>එජාපය කියන ටොන්පචවලට ජනතාව දැන් රැවටෙන්නේ නැහැ</topic>
    <author>සාකච්ඡා කෙළේ උදිත ගුණවර්ධන</author>
    <content>වර්තමාන දේශපාලන හා සමාජ තත්ත්වය පිළිබඳව හා ගොවිජනතාව මුහුණදී ඇති ගැටලු සහගත තත්ත්වයන් හා ඒ ගැන ආණ්ඩුවේ විසැඳුම් කෙසේද යන්න පිළිබඳව නියෝජ්‍ය ඇමැති ඩබ්ලිව්. බී. ඒකනායක මහතා සමඟ සිදුකළ සාකච්ඡාවකි මේ.එක්සත් ජාතික පක්ෂය තුළ ප්‍රතිසංස්කරණ හා ප්‍රතිසංවිධාන සිදුකළ යුතු බව මතයක් තිබෙනවා. ප්‍රතිසංස්කරණ පිළිබඳ පක්ෂ නායකයන් අතර අදහස් හුවමාරු සිදු වෙනවා. මේ කතාබහ පිළිබඳව ඔබේ මතය පැහැදිලි කළ හැකිද?කවුර‍ැන් කුමන තීරණයක් ගත්තත් මොන විදියේ සාකච්ඡා කළත් එක්සත් ජාතික පක්ෂය යළිත් පෙරට ඒමට පුළුවන් වේයැයි සිතන්න බැහැ. අද එක්සත් ජාතික පක්ෂය සම්පූර්ණයෙන්ම බිඳවැටුණු දේශපාලන පක්ෂයක්. මම ඒ ප්‍රකාශය කරන්නේ ද්වේෂයකින් හෝ තරහකින් නොවෙයි.ඇස් ඉදිරිපිට අපට දක්නට තිබෙන යථාර්ථයයි. නායක මට්ටමෙන් පමණක් තිබෙන අර්බුදයක් විදිහට මේ තත්ත්වය හඳුන්වා දුන්නට මම දකින්නේ මේ අර්බුදය පක්ෂ මට්ටමින් පක්ෂයේ පහළ මට්ටමින් ඇරැඹි අර්බුදයක් විදියටයි.අද එක්සත් ජාතික පක්ෂයට ගම්මට්ටමින් කිසිදු ශක්තියක් බලයක් තිබෙන බවක් පෙනෙන්නට නැහැ. එදා ගම් මට්ටම ගත්තාම එජාපයට විශාල ශක්තියක් බලයක් තිබුණා. අද තත්ත්වය හාත්පසින්ම වෙනස්. සාමාන්‍යයෙන් දේශපාලන පක්ෂයකට ගමනක් යාමට නම් පහළ මට්ටමේ සහයෝගය අත්‍යවශ්‍ය කරනවා. අද මේ දේශපාලන පක්ෂයට අහිමි වෙලා තිබෙන්නේ අත්‍යවශ්‍ය කරන ගම්බද හා බිම් මට්ටමේ ක්‍රියාකාරින්ගේ සහයෝගයයි. මේ තත්ත්වය නිවැරැදි කර ගන්නකම් එක්සත් ජාතික පක්ෂයට ඉදිරි ගමනක් ඇතැයි මා නම් විශ්වාස කරන්නේ නැහැ.ප්‍රබල මතයක් ඇතිවෙලා තිබෙනවා එජාප පරාජයට හේතුව වෙලා තිබෙන්නේ රනිල් වික්‍රමසිංහ මහතාගේ නායකත්වයේ දුර්වලතාවය බව. මේ මතය අනුමත කරනවාද?මේ මතය සියයට සියයක් නිවැරැදි මතයක් යැයි මා සිතන්නේ නැහැ. එජාපයේ පරාජයට හේතු විදිහට එක් එක් අයට චෝදනා එල්ලකර වැඩක් නැහැ. යම් පරාජයක් ලබනවානම් එය සාමූහිකව භාරගත යුතුයි. එහෙම වුණොත් තමයි පක්ෂයකට සාර්ථක ගමනක් යාමට පුළුවන්කම ලැබෙන්නේ. ඒත් අද එජාපය තුළ වෙලා තිබෙන්නේ නායකත්වයට පමණක් දොස් පවරමින් තම තමන්ගේ වගකීම් ඉටු නොකිරීමට සෙසු අය කටයුතු කිරීමයි.ජනාධිපතිතුමා ඇතුළු කණ්ඩායමට ඉතාමත් හොඳ සාමූහිකත්වයක් වගේම කණ්ඩායම් හැඟීමක් තිබෙනවා. ඒ නිසා තමයි එක්සත් ජනතා නිදහස් සන්ධානය මෙතරම් දුරට සාර්ථකත්වයට පත්ව ඉදිරියට ගමන් කරන්නේ.පොදු රාජ්‍ය මණ්ඩල සමුළුව ඉදිරි දිනවල මෙරට දී පැවැත්වීමට නියමිතයි. මේ සමුළුව පැවැත්වීම මඟින් මෙරටට මොන විදිහේ වාසිදායක තත්ත්වයක්ද ඇති වෙන්නේ?මේ සමුළුව මෙරට පැවැත්වීම වුණත් විශාල ජයග්‍රහණයක්. අවුරුදු තිහක් පුරා ත්‍රස්තවාදයට යටත්ව අසරණ වී සිටි රටකට අලුත් යුගයක් ගෙන ආවේ ජනාධිපතිතුමා විසිනුයි. ඒත් ඒ තත්ත්වය ගැන ඇතැම් රටවලට පැහැදිලි අවබෝධයක් ලබා ගැනීමට පුළුවන්කම ලැබි තිබෙනවා. ඒ කරුණ පමණක් වුණත් විශාල ජයග්‍රහණයක් විදිහට හඳුන්වන්න පුළුවන්. මේ තත්ත්වය තුළ පොදු රාජ්‍ය මණ්ඩල සමුළුව රටට අතිශය වැදගත් අවස්ථාවක් විදියට තමයි මා දකින්නේ.ඒත් ප්‍රතිපක්ෂව අදහස් දක්වන අය කියන්නේ මේ සමුළුව විශාල මුදල් නාස්තියක් බවයි. මේ මතය කෙතෙක් දුරට සාධාරණ තර්කයක්ද?ඕනෑම හොඳ දෙයක් කරද්දී එක් කොටසක් විරුද්ධ වෙනවා. ඒක රටක් ගත්තත් ගමක් ගත්තත් පවුලක් ගත්තත් එකයි‍. ඒත් මේ විදිහේ අන්තර්ජාතික මට්ටමේ සමුළුවක් තියෙද්දී විශාල නියෝජිත පිරිසක් ඒ සඳහා සහභාගි වෙද්දී ඔවුන්ට අවශ්‍ය කරන පහසුකම් ප්‍රමාණයක් තිබෙනවා. ඒ කටයුත්තට මුදල් ප්‍රමාණයක් අවශ්‍ය කරනවා. එහෙම දේවල් සිදු කරද්දී වියදම් වෙන මුදල් ප්‍රමාණය මුදල් නාස්තියක් විදිහට අර්ථ ගැන්වීම ඉතාමත් වැරැදි සහගත හා අර්ථ විරහිත දෙයක් විදිහටයි හඳුන්වාදීමට පුළුවන්කම තිබෙන්නේ.මේ සමුළුවට වැය වෙන මුදල් අනාගතයට සිදු කරන ආයෝජනයකැයි සඳහන් කිරීම වරදක් නොවෙයි. මේ විදිහේ සමුළුවක් පැවැත්වීම මඟින් රටේ ප්‍රතිරූපය යළිත් ගොඩනැගීමට පුළුවන්කම තිබෙනවා. ඒ නිසා මේ සමුළුව පැවැත්වීම මුදල් නාස්තියකයැයි කීම වැරැද්දක් . මෙහි ප්‍රතිඵල අනාගතයේදී රටටම හඳුනා ගැනීමට පුළුවන්.පොහොර සහනාධාරය සීමා කිරීම ආණ්ඩුව කටයුතු කර ඇතැයි විපක්ෂය දිගින් දිගටම ආණ්ඩුවට චෝදනා කරනවා. මේ චෝදනාවට පදනමක් තිබෙනවාද?නැහැ කිසිසේත්ම පදනමක් නැහැ. ෙපාෙහාර සහනාධාරය සීමා කිරීමක් ෙහා් නැති කිරීමක් කරන්ෙන් නැහැ. එජාපය කියන ටොන්පචවලට ජනතාව දැන් රැවටෙන්නේ නෑ. මම කොළඹ සීතල කාමරවල ඉඳන් ‍ෙගාවින් ගැන කතා කරන දේශපාලනඥයකු නොවෙයි. මමත් වෘත්තිය ගොවියෙක්. අපි රජරට ගොවිපරපුරේ මිනිස්සු. අපි ගොවින් සමඟ කටයුතු කරන ඔවුන්ගේ දූක සැප දෙකට සිටින අය.එදා එක්සත් ජාතික පක්ෂය බලයේ සිටින කාලයේදි පොහොර මල්ලක් රුපියල් 3500 තරම් ඉහළ මිලකටයි ලබා දුන්නේ. අප එදා එක්සත් ජාතික පක්ෂය නියෝජනය කළ මන්ත්‍රිවරු විදිහට එවකට සිටි අගමැති රනිල් වික්‍රමසිංහ මහතාගෙන් ඉල්ලා සිටියා පොහොර මිල සහනාධාරයක් විදිහට ලබාදෙන්න කියලා . ඒත් එදා ඔහු ඉල්ලිම් කනකට ගත්තේ නැහැ. ඔහු එදා ගොවියාගේ වටිනාකම කිසිසේත්ම තේරුම් ගත්තේ නැහැ.ඒත් ජනාධිපතිතුමා තමයි ගොවියා ගැන කල්පනා කර ගොවියාගේ වෘත්තිය ගැන කල්පනා කර ගොවියට අවශ්‍ය කරන පොහොර සහනාධාරය ලබා දුන්නේ. අද ගොවියාට පුළුවන් වෙලා තිබෙනවා පොහොර සහනාධාරය සමඟ තම ගොවිතැන් කටයුතු හොඳින් සිදුකරගෙන යාමට.එජාපය පමණක් නොවෙයි ජවිපෙත් මේ ගොවි ගැටලුවලට මැදහත් වෙනවා නේද?ජාතික ගොවි සංගම් ජනතා ගොවි සංගම් කියා හඳුන්වා දෙමින් මේ අය ගොවියා මුළා කිරවීමට උත්සහ කළත් එය සාර්ථක උත්සාහයක් නොවෙයි. ගොවි ජනතාව එජාපය හා ජවිපෙ යන දෙපාර්ශ්වයේම ස්වභාවය තේරුම් ගෙන සිටින්නේ‍. ඒ නිසා ගොවියා රැවටීමට මේ කිසිවකුට පුළුවන් කමක් නැහැ.වයඹ, මධ්‍යම, උතුරු මැතිවරණ පසුගිය කාලයේදී පැවැත්වුණා. මේ මැතිවරණ පැවැත්වුණේ ගොවි ජනතාව බහුතරයක් ජීවත්වන ප්‍රදේශවල. මේ ප්‍රදේශවලින් ආණ්ඩුවට අතිබහුතර ජයග්‍රහණයක් ලැබුණේ. ඒ නිසා. අපට පැහැදිලි වන කරුණ වන්නේ විපක්ෂය නඟන තර්කවලට ගොවි ජනතාව අතර පදනමක් නොමැති බවයි.ගොවි විශ්‍රාම වැටුප පිළිබඳව මතවාද හා අදහස් එළිවෙනවා. මේ ගොවි විශ්‍රාම වැටුප් ගොවියාට අහිමි වෙලාද?මේ විදිහේ මතවාද අදහස් එක් එක් අයට පළකළ හැකියි. ඒත් මට එක් දෙයක් වගකීමෙන් කියන්න පුළුවන්. ගොවියා අපහසුතාවට දුෂ්කරතාවට පත්වෙන දේවල් මේ ආණ්ඩුව සිදුනොකරන බවට. සුළු ප්‍රමාද ඇතිවෙන්න පුළුවන්. ඒත් මේ ආණ්ඩුව කිසිම මොහොතක ගොවියා අතහැර කටයුතු කරන්නේ නැහැ.ඉදිරියේදී ජනාධිපතිවරණයක් හෝ මහ මැතිවරණයක් පැවැත්වීමට ඉඩ ඇති බවට අදහස් පළවෙනවා. මෙවැනි හදිසි මැතිවරණයකින් ආණ්ඩුවට වාසියක් ලබා ගැනීමට පුළුවන්ද?අනිවාර්යෙන්ම මොන මැතිවරණයක් තිබුණත් එක්සත් ජනතා නිදහස් සන්ධානයට අතිවිශාල බහුතරයකින් ජයග්‍රහණය කිරීමට අවස්ථාව තිබෙනවා.ඒ අවස්ථාව උදාවෙලා තිබෙන්නේ නිකම්ම නොවෙයි. මේ ආණ්ඩුව රටට විශාල වැඩ ප්‍රමාණයක් ඉෂ්ට කර තිබෙනවා. පළාත් මට්ටමින් ජාතික මට්ටමින් ඉටු කළ සේවය ජනතාවගේ පිළිගැනීමට ලක්වෙලා තිබෙනවා. රටටත් ජනතාවටත් විශාල සේවයක් ඉෂ්ට කළ ආණ්ඩුවක් විදිහට ජනතාව අබියසට ගිහින් ජනවරමක් ඉල්ලීමට අපට ඕනෑම මොහොතක පුළුවන්.</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>07</day>
    </date>
    <link>http://www.dinamina.lk/2013/11/07/_art.asp?fn=f1311072</link>
    <topic>මම පුණ්‍යාගෙන් අලුත් දෙයක් ඉගෙන ගත්තා</topic>
    <author>සාකච්ඡා කළේ සමදරා ජයසිංහ</author>
    <content>හිරු දහසක් ටෙලිනාට්‍ය හරහා පුංචි තිරයට පායා ආ ඒ පුංචි තාරකාව, 27 වසරක රංගන ගමන් මඟ ඔස්සේ මේ වනවිට සිය දහසක් රසික හදවත් තුළ ලැඟුම් ගත් අහිංසකාවිය වී හමාරය. සිය රංගන හැකියාවන් දිනෙන් දින ඔප් නංවා ගනිමින් අද වන විට ප්‍රවීණ රංගන ශිල්පිනියක් ලෙස කිරුළු පළන් ඇය යශෝධා විමලධර්මයි.පුංචි තිරය සේම , රිදී තිරයත් එකසේ ග්‍රහණය කර ගත් යශෝධා , සිය රංගන ප්‍රතිභාව වඩාත් ඉස්මතු කරමින් මේ දිනවල තිරගත වන සමනළ සංධ්වනියේ පුණ්‍යාට ජීවය ලබා දෙයි. සිය මුහුණේ නිරතුරු රැ‍ඳෙන ඒ අහිංසක සිනහාවෙන් මුව සරසා ගත් ඇය, මෙවර රසමංජරී කතාබහට එක්වූයේ සුපුරුදු ලෙංගතුකම අපවෙත තිළිණ කරමින්ය.ඉතිං, කතාකරමු සමනළ සංධ්වනිය හරහා පුණ්‍යාට ලැබෙන ප්‍රතිචාර ගැන?මේ වනවිට සමනළ සංධ්වනිය පස්වැනි සතිය පසුකරමින් තිරගත වනවා. ඇත්තටම කියන්න සතුටුයි. , ලැබෙන ප්‍රතිචාර නම් ඉතා හොඳයි. පුණ්‍යා විතරක් නෙමෙයි වාදිශත් ඉතා ඉක්මනින් ප්‍රේක්ෂකයා අතරට ගියා.ලැබෙන ප්‍රතිචාර වලින් ඒ බව තහවුරු වෙනවා. මුණගැසෙන සෑම කෙනෙක්ම රංගනය පිළිබඳ ලබාදෙන ඇගැයීම මට බොහෝ වටිනවා. ඒ වගේම ඒ ගැන අහිංසක සතුටක් හිතට දැනෙනවා.මට හිතෙනවා මම පුණ්‍යාගේ චරිතයට සාධාරණයක් ඉටු කළා වගේම සමනළ සංධ්වනියේ අධ්‍යක්ෂ ජයන්ත චන්ද්‍රසිරි අයියාට සෑහීමකට පත්විය හැකි ආකාරයට මගේ රංගනය හැකි උපරිමයෙන් කළා කියලා.යශෝධා පුණ්‍යා වූ ආකාරය ගැන දැන ගන්න කැමතියි.?දිගු නිහැඩියාවට පසු නැවැත සිනමා නිර්මාණයකට එක්වුණේ සමනළ සංධ්වනිය හරහා. අවසන් වරට රඟපෑවේත් ජයන්ත අයියාගේ ගරිල්ලා මාර්කටින් චිත්‍රපටයේ, නැවැත ප්‍රේක්ෂකයන් අතරට ආවෙත් ජයන්ත අයියාගේම සිනමා පටයකින්.ජයන්ත අයියාගේ සතර දෙනෙක් සෙන්පතියෝ නිර්මාණ කාර්යේදී තමයි පුණ්‍යා චරිතයට පණ පොවන්න ආරාධනා ලැබෙන්නේ. පිටපත ලැබුණු පසු ඒ චරිතය තුළ මට විශේෂ යමක් කළ හැකි බව වැටහුණා. ඒ අදහස නිවැරැදි බව දැන් ලැබෙන ප්‍රතිචාර අනුව මට පැහැදිලි‍ෙවනවා.පුණ්‍යාව ඔබට දැනුණ ආකාරය පිළිබඳ කතා ක‍ළහොත්?මා මෙතෙක් රඟපෑ සියලුම චරිත වලට වඩා සුවිශේෂී බවක් පුණ්‍යා කියන චරිතය තුළින් මා දුටුවා. සමස්ත සිනමාපටය පුරාම ඒ සුවිශේෂී බව මා දැක්කා. පුණ්‍යා ආදරණීය වගේම සංවේදී චරිතයක්. හුදකලා බව තුළ ඇය බොහෝ දේ ප්‍රකාශ කරන්නේ කෑගහලා නෙමෙයි.බොහෝම නිහඟඬව. ඒ නිහඬ බව තුළ ගැඹුරු හැඟීම් රාශියක් තිබුණා. ඒ හැඟීම් මුල සිටම වටහා ගත් නිසා පුණ්‍යා චරිතය හා එකාත්මික වන්න මට අපහසු වුණේ නැහැ. වසර 66 වන අපේ සිංහල සිනමාව තුළ අපි මෙතෙක් දුටු ආදර කතා වලටවඩා බෙහෙවින් වෙනස් වූ ආදර පුවතක් රැගෙන සමනළ සංධ්වනිය පුණ්‍ය හා වාදීෂ හරහා ආදරය පිළිබඳව සැබෑ විවරණයක් ලබා දෙනවා. ඒ නිසයි පුණ්‍යා වගේම වාදීෂත් ඉතා ඉක්මනින් ප්‍රේක්ෂකයාව ග්‍රහණය කරගන්නේ.27 වසරක රංගන දිවියේ ඔබ මෙතෛක් රඟපෑ චරිත අතරින් ඔබේ හොඳම රංගනය ඉස්මතු වුනේ පුණ්‍යා හරහා කියලා ඔබ හිතනවාද?මගේ රංගන දිවියේ පුණ්‍යා කියන්නේ සුවිශේෂී කඩඉමක්. මා මෙතෙක් කළ රංගනයන්ට වඩා උපරිම හැකියාව පෙන්නූ රංගනයක් ලෙස මා මෙය දකිනවා. මීට ෙපර අවස්ථාවල මා කළ චරිත නිරූපණයේ විවිධ අඩුපාඩු දැක්කා. ඒත් ෙමහි දී මම මගේ රංගනය තුළ එවැනි අඩුපාඩු දැක්කේ නැහැ. ජයන්ත අයියා පවා මා පුණ්‍යා තුළ ඉතා හොඳින් ජීවත් වූ බව පැවැසුවා. ඒ නිසා මම හිතන්නේ පුණ්‍යා නිසා මම අලුත් යමක් ඉගෙන ගත්තා.සමනළ සංධ්වනිය ඉතා අඩු කාලයක් තුළ රූපගන කළ චිත්‍රපටයක්. මේ අත්දැකීම ගැනත් ටිකක් කතා කරමුද?ජයන්ත අයියා කියන්නේ මගේ රංගන දිවියේ ගුරුවරයා. ඔහුගේ නිර්මාණ හරහා රංගන ශිල්පීන්ට අලුත් බවක් දැනෙනවා. ජයන්ත අයියාගේ පිටපත් ඉතාම කුඩායි. ඔහුගේ නිර්මාණ කුසලතාවයන් එළියට එන්නේ දර්ශන තලයේදී.මම ඔහුගේ නිර්මාණවලට මීට පෙර දායක වී තිබුණත් උද්දික හා සූර්යා දයා රුවන් ජයන්ත අයියා එක්ක වැඩ කළ ප්‍රථම අවස්ථාව. නමුත් ජයන්ත අයියා අප සියලු දෙනා තුළ සැඟවී ගත් හැකියාවන් එළියට ඇදලා ගන්න සමත් වුණා.ඔහුගේ අනෙකුත් නිර්මාණවලදී වගේම මෙහිදිත් රූපණයේ තිබෙන සියුම් තැන් අපට උගන්වමින් ප්‍රායෝගිකව එය පුහුණු කරන්න අපට ඉඩදුන්නා. ඒ වගේම අපි සියලු දෙනාම චරිත වටහා ගෙන ඒ ගැන විශාල ලෙස සාකච්ඡා කරනවා.රංගන ශිල්පීන් වේෂ නිරූපණ ශිල්පීන්, කැමරා ශිල්පීන් ඇතුළු චිත්‍රපටයට අදාළ සියලු දෙනාම එයට එක්වෙනවා. ජයන්ත අයියා අපව හසුරවන ආකාරය අනුව චරිත තුළ ඇති සියුම් මනෝභාවන් පවා වටහා ගැනීමට අපට පහසු වුණා. ඒ නිසයි දින 25ක් වැනි සුළු කාලයක් තුළ විශිෂ්ට නිර්මාණයක් සාර්ථක ලෙස නිර්මාණය වුණේ.ඔබ මෙතෙක් රඟපෑ චරිත අතරින් බොහොමයක් ඉතා සංවේදී, අහිංසක චරිත. ඉදිරියේදී වෙනසක් කරන්න බලාපොරොත්තුවක් නැතිද?මම රඟපෑ හැම චරිතයක්ම සංවේදී ෙහා් අහිංසකයි කියා මම හිතන්නේ නැහැ. මනුෂ්‍ය ස්වභාවය තුළ මේ සෑම ලක්ෂණයක්ම සැඟවී තිබෙනවා. එවැනි මනුෂ්‍ය චරිත තමයි මා මෙතෙක් නිරූපණය කළේ.සෑම කෙනෙක් තුළම සංවේදී මනුෂ්‍යයෙක් සිටිනවා. ඒය මනින්න මිණුම් දණ්ඩක් නෑ. රංගන ශිල්පිනියක් ලෙස ලැබෙන හැම නිර්මාණයකටම වඩා රංගන කුසලතා එකතු කර ගත හැකි ප්‍රේක්ෂකයාට ඒ හරහා යමක් දිය හැකි නිර්මාණ සඳහා මගේ දායකත්වය ලබා දෙනවා. ඒ නිසයි මම චරිත තෝරාබේරා ගෙන රඟපාන්නේ.අධ්‍යක්ෂණයට යොමු වන්න කැමැත්තක් තිබෙනවාද?මම හිතන්නේ ඒකට තව කල් තියෙනවා. අධ්‍යක්ෂණය කරනවා කියන්නේ ඉතා වගකීමෙන් හා අධ්‍යනයකින් පසු කළ යුතු දෙයක්. රංගනය තුළත් මා තවදුරටත් ඉගෙන ගත යුතු හා රූපණය කළ යුතු පැතිකඩ තිබෙනවා. ඒ නිසා අධ්‍යක්ෂණයට කැමැත්තක් තිබුණත් ප්‍රායෝගිකව ඒ පිළිබඳ හැදෑරීමකින් පසු ඉදිරියේදී තමයි නිර්මාණයක් කිරීමට බලාපොරොත්තුවක් තිබෙනවා.මම විශ්වාස කරන්නේ නිර්මාණ කරුවා කා මතවත් පදනම් විය යුතු නැහැ කියලයි. මෙතෙක් රංගන ශිල්පිනියක් ලෙස මා වටහාගත් දේට වඩා අධ්‍යක්ෂණය කිරීම තුළ ඇති වපසරිය විශාලයි. එය අධ්‍යයනය කරන්න මට තව ටික කාලයක් අවශ්‍ය ‍වනවා.පුණ්‍යාගෙන් පසු...?රූපවාහිනී නිර්මාණ නම් දැනට භාරගෙන නැහැ. සුමිත්‍රා පීරිස් මහත්මියගේ 'වෛෂ්ණාවි' චිත්‍රපටයට සම්බන්ධ වී සිටිනවා. ඒ හරහා තවත් අලුත් යමක් කරන්න බලාපොරොත්තුවක් තිබෙනවා. ආචාර්ය ලෙස්ටර් ජේම්ස් පීරිස් මහතා සහ සුමිත්‍රා පීරිස් මහත්මිය යටතේ චිත්‍රපටයට සම්බන්ධ වීමට ලැබීම මා ලද භාග්‍යයක්. ඇත්තෙන්ම ඔවුන්ගෙන් මට ලැබෙන ගුරුහරුකම් මට ඉතා වටිනවා. මීට පෙරත් සුමිත්‍රා මහත්මියගේ 'දුවට මවක මිස' චිත්‍රපටයට සම්බන්ධ වන්න අවස්ථාව ලැබුණා. මේ දෙවැනි චිත්‍රපටය. ලබන වසර වනවිට වෛෂ්ණාවි තුළින් ප්‍රේක්ෂකයන් හමුවීමට අපේක්ෂා කරනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>07</day>
    </date>
    <link>http://www.dinamina.lk/2013/11/07/_art.asp?fn=f1311073</link>
    <topic>මැදමුලන පුංචි රාළහාමි</topic>
    <author>ශ්‍රී ලංකා ආයුර්වේද ඖෂධ සංස්ථාවේ හිටපු කළමනාකාර අධ්‍යක්ෂ නලින් මර්වින් ප්‍රනාන්දු</author>
    <content>“ඉස්පිරිතාල වාට්ටුවක්, තැපැල් කන්තෝරුවක්, පාසල් ගොඩනැගිල්ලක් හදන්නට උදව් කළාට ස්ථිරසාර වාරිමාර්ග යෝජනා ක්‍රමයක් ක්‍රියාත්මක කරන්නට ඒ අය මට ඉඩ දෙන්නේ නැහැ. රුහුණ දියුණුවෙලා ඉදිරියට යනවාට ඒ අය කැමැති නැහැ. ඒකට එදා සුද්දොත් කැමති වුණේ නැහැ. මුරුතවෙල ජලාශ යෝජනා ක්‍රමය, උඩවලවේ යෝජනා ක්‍රමය ආරම්භ කරන ලෙස අගමැති ඩී. එස්. සේනානායකට වෙනත් අදාළ ඇමැතිවරුන්ට ඉල්ලීම් කළ ද ඔවුන් ඒවා මඟහරිනවා. ඒ නිසා මා තුළ එජාපයේ තවදුරටත් රැඳී සිටීමෙන් මගේ ප්‍රදේශයට පලක් නොවන බව මට හිතුණා. මා එජාපය අතහැරියේ ඒ නිසා”මහා බ්‍රිතාන්‍යයේ රාජකීය කිරීටය යටතේ සර් රොබට් බ්‍රවුන්රිග් නම් සුද්දා ශ්‍රී ලංකාවේ ආණ්ඩුකාරයා වශයෙන් ‍රට පාලනය කරමින් සිටියේය. සුද්දා රට පාලනය කළත් ගම්වල පාලනය භාරව කටයුතු කළේ මුදලි මුහන්දිරම්ල, ආරච්චිලා, ගම්මුලාදෑනිලා, විදානආරච්චි යන සුද්දන්ට පන්දම් ඇල්ලූ කළු සුද්දෝ ය. ඔවුන්ගේ පාලනයෙන් ගම්වල ජනතාව මහත් පීඩා වින්ද ද ඔවුනට විරුද්ධව රජයට කරුණු කීමට ජනතාවට පුළුවන්කමක් නොවීය. සුද්දන්ගේත්, කළු සුද්දන්ගේත් තාඩන පීඩනවලට නිතර ජනතාව ලක් වූයේය.දකුණේ හම්බන්තොටින් රුහුණේ සිංහයා යන විරුදාවලිය ලත් ඩී. එම්. රාජපක්ෂයන් බිහිවූයේ මෙබඳු යුගයකදීය. එතුමා සුදු අධිරාජ්‍යවාදීන්ට විරුද්ධවත්, කළු සුද්දන්ට විරුද්ධවත් සාමාන්‍ය ජනතාවගේ පැත්ත ගත්තේය.රට පාලනය බාරව කටයුතු කළ සුද්දන්ට වඩා ජනතාව පීඩනයට පත්කළේ කළු සුද්දන් වූ මුදලි මුහන්දිරම්, විදානආරච්චි, ගම්මුලාදෑනි යන අය විසිනි. ඩී. එම්. රාජපක්ෂ මැතිතුමා සාමාන්‍ය ජනතාවගේ පැත්ත ගෙන කටයුතු කළ අතර එතුමා 1936 දී 2 වන රාජ්‍ය මන්ත්‍රණ සභාවේ හම්බන්තොට නියෝජිතයා ලෙස පත්වූයේ සාමාන්‍ය ජනතාවගේ විශ්වාසය දිනා ගනිමිනි.සාමාන්‍ය ගැමියන්ට සිදුවන තාඩන පීඩන එතුමා හෙළා දුටු අතර එම කාලයේ මෙම ප්‍රදේශවල තදින් ක්‍රියාත්මක වූ කුලභේදයට විරුද්ධව ද තදින් කටයුතු කළේය. වර්ෂයේ වැඩි කාලයක් ගිරුවාවට උරුම වී තිබූ නියඟයෙන් ද, මුදලි, මුහන්දිරම්වරුන්ගෙන් ද, වලව්වලින් ද, ගම්භාරලාගෙන් ද, හම්බන්තොට ජනතාව එදා රැකුණේ රාජපක්ෂවරුන් නිසාය.ඉංග්‍රීසීන්ගේ මුඩුබිම් පනත, ජල හිඟය, නියඟය සුද්දන්ට බැලමෙහෙවර කම් කළ කළු සුද්දන්ගේ තාඩන පීඩන හමුවේ කටයුතු කළ ඩී. එම්. රාජපක්ෂයන් පාර්ලිමේන්තුවේත්, ඉන් පිටතදීත් ගිරුවාවේ තැලෙන‍ පොඩිවෙන සාමාන්‍ය ජනතාවගේ නියෝජිතයා වශයෙන් කටයුතු කළේය. එසේ සිටියදී හදිසියේ අභාවයට පත්වූයේ මුළු රුහුණේ ජනතාව පමණක් නොව රට පුරා සිටි පීඩිත පන්ති ජනතාව මහත් ශෝකයට පත් කරමිනි.ඩී. එම්. රාජපක්ෂයන්ගේ අභාවයෙන් පසු එතැනට පත්වූයේ දොන් දාවිත් රාජපක්ෂ හා දෝන ගිමාරා වීරකෝන් රත්නායක යන යුවතිපතීන්ට දාව උපන් ඩී. එම්. රාජපක්ෂයන්ගේ සොයුරු ඩී. ඒ. රාජපක්ෂයන්ය. ගොවිතැනට මහත් හිතවත්කමක් දැක්වූ ප්‍රදේශයේ ගොවියන්ගේත්, ධීවරයන්ගේත් ‍එ‍ඬේරුන් වැනි පීඩිත පංති ජනතාවගේ හිත දිනාගෙන සිටි ඩී. ඒ. රාජපක්ෂයන් ඒ වන විට කවුරුත් හැඳින්වූයේ මැදමුලන පුංචිරාළහාමි යනුවෙනි.රාජ්‍ය පාලනයටත්, පාර්ලිමේන්තුවට යාමටත් කිසිදු කැමැත්තක් නොදැක්වූ ඔහු දැනට පුරප්පාඩුව පවතින රාජ්‍ය මන්ත්‍රණ සභාවට යාමට කිසිසේත් අකමැති වූයේය. ඒ වන විටත් ජනතාව තම නායකයා ලෙස ඩී. ඒ. රාජපක්ෂයන් තෝරාගෙන හමාරය. ගිරුවාවේ මහජනතාවගේ බලවත් ඉල්ලීම නිසා කුඹුරේ සිටියදීම තම නාමයෝජනා පත්‍රය අත්සන් කර දුන් ඩී. ඒ. රාජපක්ෂයන් සමඟ කිසිවකු තරගයට ඉදිරිපත් නොවූ හෙයින් එතුමා රාජ්‍ය මන්ත්‍රණ සභාවට ගියේ නිතරගයෙනි.රදළ වැඩවසම් අදහස්වලින් පෝෂිත වූ පාලන බලය හිමිකරගෙන සිටි සුද්දන්ට ඉතා හිතවත් වූ අධිරාජ්‍යවාදී ගැති ප්‍රභූ පංතියේ අය සිටියද ඔවුන් ඩී. ඒ. රාජපක්ෂයන් සමඟ තරඟයට ඉදිරිපත් නොවූයේය. මන්ද ඒ වන විට ඩී. ඒ. රාජපක්ෂයන් ගිරුවාවේ සාමාන්‍ය ජනතාවගේ හදවත් තුළ ජීවත් වූ ඉතා ප්‍රබල දේශපාලනඥයකු වීමය. පාර්ලිමේන්තුවට පිවිසි විගස 1945 – 1947 දක්වා කෘෂිකර්ම හා ඉඩම් විධායක කාරක සභාවේ සාමාජිකයකු ලෙස ද, ඩී. ඒ. රාජපක්ෂයෝ පත් කරනු ලැබූයේ එතුමාගේ කෘෂිකර්මාන්තය කෙරෙහි තිබූ පරිණත දැනුම අගය කිරීමේ ප්‍රතිඵලයක් වශයෙනි.ගිරුවාවේ ජනතාවගේ බලවත් ඉල්ලීමක් තම සහෝදරයා වූ ඩී. එම්. රාජපක්ෂයන්ට අවසන් කළ නොහැකි වූ සංවර්ධන කාර්යයන් සම්පූර්ණ කිරීමේ පරමාර්ථය මුල්කරගෙන එතුමා පාර්ලිමේන්තුවට පිවිසියේය. මිය යන තෙක්ම එතුමා බෙලිඅත්ත ආසනයේ නියෝජිතයා ද විය.රාජපක්ෂවරුන්ගේ මෑත කාලයේ ඉතිහාසය 1936 දෙවන රාජ්‍ය මන්ත්‍රණ සභාවේ සිටි ඩී. එම්. රාජපක්ෂයන්ගෙන් ආරම්භ වුවද කන්ද උඩරට ලන්දේසි විරෝධී සටනට රුහුණේ නායකත්වය දෙන ලද්දේ ගිරුවාපත්තුවේ විසූ වනිගචින්තාමනී මොහොට්ටි දොන් හෙන්ද්‍රික් රාජපක්ෂ නම් වූ දේශප්‍රේමී ප්‍රභූවරයකු විසිනි. රාජපක්ෂ පරපුරේ මී මුත්තකු වූ එතුමා ජාතිමාමක, සාසන මාමක සැබෑ සිංහලයකු විය. 1817 – 18 සිංහලයේ මහා ජාතික අරගලය වූ ඌව වෙල්ලස්ස කැරැල්ලේ රුහුණ නියෝජනය කළේ ද වනිගචින්තාමනි මොහොට්ටි රාජපක්ෂ නම් වූ ප්‍රභූවරයෙක් බව ඉතිහාසයේ සඳහන් වෙයි.ඉංග්‍රීසීන්ගේ අති බිහිසුණු තාඩන පීඩන හමුවේ පසුබසින්නට සිංහලයන්ට සිදුවිය. යුද පෙරමුණේ සිටි රාජපක්ෂවරුන්ට ද පසුබසින්ට සිදු වූ අතර ඔවුන් තම ආරක්ෂාව සඳහා තෝරා ගත්තේ ගිරුවාපත්තුවේ වීරකැටිය - බුද්ධියාගම කොන්දගල නම් වූ ග්‍රාමයයි.පසුකාලයේදී ඔවුන් මැදමුලනට සම්බන්ධ වන්නේ ඩී. ඒ. රාජපක්ෂයන් මැදමුලන තම වාසය සඳහා තෝරා ගැනීමෙන් පසුවය. මේ අනුව රාජපක්ෂවරුන්ගේ ඉතිහාසය ශත වර්ෂ දෙකහමාරකට වඩා ඈතට දිව යන බව ඉතිහාසය සනාථ කරයි.ගාල්ලේ රිච්මන්ඩ් විද්‍යාලයේ අධ්‍යාපනය ලැබූ ඩී. ඒ. රාජපක්ෂයන් දක්ෂ ක්‍රීඩකයෙක් වූ අතර රිච්මන්ඩ් විද්‍යාලයේ ක්‍රිකට් කණ්ඩායමේ උප නායකයා ද විය. මේ හැර පාපන්දු ක්‍රීඩාවට ද අති දක්ෂයකු වූ ඩී. ඒ. රාජපක්ෂයන් පාපන්දු කණ්ඩායමේ ද නායකයා විය. දෝන දන්දිනා සමරසිංහ දිසානායක මැතිනිය සමඟ විවාහ පත්වූ ඩී. ඒ. රාජපක්ෂයන් දක්ෂ පින්වත් දරුවන් නවදෙනෙක් ජාතියට දායාද කර ඇත්තේය.1945 දෙවන රාජ්‍ය මන්ත්‍රණ සභාවේ හම්බන්තොට දිස්ත්‍රික්කයේ නියෝජිතයා වූ ඩී. ඒ. රාජපක්ෂයන් සිය වැඩිමහල් සොයුරු වූ රුහුණේ සිංහයා ලෙස විරුදාවලී ලත් ඩී. එම්. රාජපක්ෂයන් ජීවත්ව සිටියදී ආරම්භ කරන ලද දැඩි අධිරාජ්‍ය විරෝධී ගමන් මඟ දිගින් දිගටම ආරක්ෂා කළ අතර සුදු අධිරාජ්‍යවාදීන්ට විරුද්ධව ගමේ ගොවියන්, ධීවරයන්, එඬේරුන් වැනි සාමාන්‍ය ජනතාවගේ හදවත් තුළ ජීවත් වෙමින් ජනතා සේවයේ යෙදුණේ තම සහෝදරයා කරගෙන ආ විශාල ජනතාවාදී ක්‍රියාමාර්ග එලෙසම ආරක්ෂා කරමිනි. සාමාන්‍ය ජනතාවගේ ජීවනෝපාය මාර්ගය වූ ගොවිතැන දියුණුව සඳහා කැප වී කටයුතු කළ ඩී. ඒ. රාජපක්ෂයන් ගොවිතැන කෙරෙහි මොන තරම් බැඳීමකින් කටයුතු කළේද යත්,“මට ලොකුම සතුට ලැබුණ දවස් දෙකක් තිබෙනවා. එක චන්ද්‍රිකා වැව යෝජනා ක්‍රමයේ පළමු පස් පිඩැල්ල කපාපු දවස. දෙක කුඹුරු පනත සම්මත වූ දවස” චන්ද්‍රිකා වැවේ නිර්මාතෘවරයා වූ ඩී. ඒ. රාජපක්ෂ එමඟින් හම්බන්තොට දිස්ත්‍රික්කයේ ජල ප්‍රශ්නයට සෑහෙන විසඳුමක් ලබා දෙන ලදී.වලවේ දකුණු ඉවුරට වතුර ලබා දුන් මොහු ගොවි ජනතාව වහල් ජීවිතයෙන් මුදාගැන්මට කුඹුරු පනත ගෙන ඒමට එවකට කෘෂිකර්ම ඇමැති පිලිප් ගුණවර්ධනයන්ට ඉමහත් සහායක් ලබා දුන් නායකයෙක් විය.ආචාර්ය එන්. එම්. පෙරේරා, දොස්තර වික්‍රමසිංහ, ආචාර්ය කොල්වින් ආර්. ද. සිල්වා වැනි ජනතා නායකයන් තම හිතමිතුරන් සේ ළඟින්ම ඇසුරු කළ ඩී. ඒ. රාජපක්ෂයන්ගේ දේශපාලන දර්ශනය පීඩිත පංති ජනතාව නඟාසිටුවීමේ වාමාංශික දර්ශනය මුල්කරගත් දේශපාලන දර්ශනයක් විය.ඒ නිසාම 1953 හර්තාලයට වාමාංශික නායකයන් හා එක්ව එය සාර්ථක කරවීමට ගෝල්ෆේස් පිට්ටනියේ පැවැති හර්තාල් රැස්වීමට එස්. ඩබ්. ආර්. ඩී. බණ්ඩාරනායකයන් රැගෙන ගියේ ඩී. ඒ. රාජපක්ෂයන් විසිනි. එම රැස්වීමේ මුලසුන හෙබවූයේ එස්. ඩබ්ලිව්. ආර්. ඩී. බණ්ඩාරනායකයන් වන අතර එතුමා එතැනට ගෙන ආවේ. ඩී. ඒ. රාජපක්ෂයන්ගේ දක්ෂතාවයේ ප්‍රතිඵලයකි. එම හර්තාලය පසුව 1956 ජනතා ජයග්‍රහණයේ අඩිතාලම විය.1955 දී ශ්‍රී ලංකා නිදහස් පක්ෂයේ දෙවන සම්මේලනය ගම්පහ මැද වලව්වේදී පැවැත්වෙද්දී පක්ෂයේ කෘෂිකර්ම ප්‍රතිපත්තිය සකස් කිරීම පැවරුණේ ඩී. ඒ. රාජපක්ෂයන්ටය. වී බුසලකින් බුසල් සියයකට වඩා අස්වැන්න ගන්නා ගොවීන්ට රන් පවුමක් දීම, සෑම මන්ත්‍රී කොට්ඨාසයකින්ම තරුණයන් දහසක් බඳවාගෙන වගාව දියුණු කිරීම සඳහා සාම හමුදාවක් ගොඩනැඟීම, පක්ෂ පාසලක් ගොඩනැඟීම, තරුණයින්ට නායකත්ව පුහුණුවක් ලබාදීම වැනි යෝජනා තුළින් ඩී. ඒ. රාජපක්ෂයන්ගේ දේශපාලන දර්ශනය බණ්ඩාරනායකයන් තේරුම් ගත් අතර එතුමා සතු නිවැරැදි දැක්ම බණ්ඩාරනායකයන්ට තම ප්‍රතිපත්තිය නිර්මාණය කර ගැන්මට මහත් රුකුලක් විය.එස්. ඩබ්ලිව්. ආර්. ඩී. බණ්ඩාරනායක මැතිඳුන් 1951 දී තම සියලු තනතුරු අතහැර එජාප ආණ්ඩුවෙන් හා පක්ෂයෙන් එළියට ආවේ එක්සත් ජාතික පක්ෂයේ අධිරාජ්‍යවාදී රදළවාදී ප්‍රතිපත්තිවලට විරෝධය දක්වමින් ජනතාවාදී රජයක් පත්කර ගැනීමේ පරම චේතනාවෙනි. ඩී. ඒ. රාජපක්ෂයන් ද ඒ සමඟම සෙවනැල්ල මෙන් එළියට ආවේ ඒ වන විට එතුමා ද එජාප නායකයන් හා රජයේ නායකයන්ගේ ක්‍රියාකලාපයට ද විරෝධය පාමිනි. “රුහුණේ වාරිමාර්ග සංවර්ධනය පිළිබඳ යෝජනා රැසක්, සැලසුම් රැසක් ඩී. ඒ. රාජපක්ෂයන්ට තිබුණි.එහෙත් ඒවා ක්‍රියාත්මක කිරීමට ඩී. එස්. සේනානායක අගමැතිවරයා කිසිදු සහයෝගයක් දුන්නේ නැත. රුහුණු සංවර්ධනයට එජාප රජය දැක්වූ නොසැලකිල්ල එතුමාගේ සිත් තැවුලට හේතු විය. “ඉස්පිරිතාල වාට්ටුවක්, තැපැල් කන්තෝරුවක්, පාසල් ගොඩනැගිල්ලක් හදන්නට උදව් කළාට ස්ථිරසාර වාරිමාර්ග යෝජනා ක්‍රමයක් ක්‍රියාත්මක කරන්නට ඒ අය මට ඉඩ දෙන්නේ නැහැ. රුහුණ දියුණුවෙලා ඉදිරියට යනවාට ඒ අය කැමැති නැහැ. ඒකට එදා සුද්දොත් කැමති වුණේ නැහැ.මුරුතවෙල ජලාශ යෝජනා ක්‍රමය, උඩවලවේ යෝජනා ක්‍රමය ආරම්භ කරන ලෙස අගමැති ඩී. එස්. සේනානායකට වෙනත් අදාළ ඇමැතිවරුන්ට ඉල්ලීම් කළ ද ඔවුන් ඒවා මඟහරිනවා. ඒ නිසා මා තුළ එජාපයේ තවදුරටත් රැඳී සිටීමෙන් මගේ ප්‍රදේශයට පලක් නොවන බව මට හිතුණා. මා එජාපය අතහැරියේ ඒ නිසා”මෙලෙස එජාපයෙන් අස්ව විපක්ෂයට ආ ඩී. ඒ. රාජපක්ෂයන් 1952 තිබූ මහා මැතිවරණයෙන් ජයග්‍රහණය කළ ශ්‍රී ලංකා නිදහස් පක්ෂ මන්ත්‍රීන් නවදෙනාට අයත් වූහ. 1956 ජනතා ජයග්‍රහණය සඳහා එතුමා මහත් කැපවීමකින් ක්‍රියා කළ අතර ජයග්‍රහණයෙන් පසු නියෝජ්‍ය ඇමැතිවරයකු ලෙසත්, නියෝජ්‍ය කතානායකයා ලෙසත් කටයුතු කළේය. ගොවිතැන නඟාසිටුවීම සඳහා මහත් කැපවීමකින් කටයුතු කළ මොහු නියෝජ්‍ය කෘෂිකර්ම හා ඉඩම් ඇමැතිවරයා ලෙස ඉඩම් නොමැති ජනතාවට බදු ක්‍රමය මත ඉඩම් ලබාදීමට කටයුතු කිරීම මහජනතාවට විශාල සේවයක් විය.එවකට අධ්‍යාපන ඇමැති සී. ඩබ්ලිව්. ඩබ්ලිව්. කන්නන්ගර මහතා නිදහස් අධ්‍යාපන පනත පාර්ලිමේන්තුවට ගෙන ආ විට එය පරාජය කිරීම සඳහා වරප්‍රසාද ලත් ප්‍රතිගාමී පංතිය ගත් උත්සාහයක ප්‍රතිඵලයක් ලෙස එක් ඡන්දයකින් පනත සම්මත වීම අහෝසි වන්නට වූ විට තම ඡන්දය නිදහස් අධ්‍යාපනය වෙනුවෙන් ලබා දී පනත සම්මත කළේ ඩී. ඒ. රාජපක්ෂයන්ගේ ජයග්‍රාහක ඡන්දයෙනි. එසේ නොවන්නට අද නිදහස් අධ්‍යාපනයක් ශ්‍රී ලංකාවේ නැත.ඒ සමඟම නිදහස් අධ්‍යාපනය අනුව බිහිවූ සී. ඩබ්ලිව්. ඩබ්ලිව්. කන්නන්ගර ඇමතිතුමාගේ මධ්‍ය මහා විද්‍යාල සංකල්පය අනුව දුප්පත් දක්ෂ දරුවන් වෙනුවෙන් වීරකැටිය රාජපක්ෂ මධ්‍ය මහා විද්‍යාලය ඩී. ඒ. රාජපක්ෂයන් ජනතාවට ලබා දුන් ජයග්‍රහණයක්ය.ගොවිතැන නඟාසිටුවීම සඳහා රජය විසින් දිය යුතු සියලු පහසුකම් ජනතාවට සැපයූ ඩී. ඒ. රාජපක්ෂයෝ මුරුතවෙල කිරම ඔය, මිද්දෙනිය වැව, මීගහවෙල වැව, වැවගාගත්තා වැව ආදී කුඩා වැව් රාශියක් සංවර්ධනය කළේ ගොවිතැන නඟාසිටුවීම සඳහාය. ඇඹිලිපිටිය කඩදාසි කම්හලේ නිර්මාතෘවරයා වූ මෙතුමා තංගල්ල කුඩාවැල්ලේ බලවේග පේෂකර්මාන්තය, කොහු කර්මාන්තය නඟාසිටුවීම සඳහා දැඩි උනන්දුවකින් කටයුතු කළේය.ශ්‍රී ලංකා නිදහස් පක්ෂයේ නිර්මාතෘවරයකු වූ ඩී. ඒ. රාජපක්ෂයන් ශ්‍රී ලංකා නිදහස් පක්ෂ ලාංඡනය වූ අත ලකුණ පක්ෂයට දායාද කළේ ඔහු විසිනි. 1956 ජනතා ජයග්‍රහණයේදී සඟ, වෙද, ගුරු, ගොවි, කම්කරු පංච මහා බලවේගයන්ට නායකත්වය දුන් ඩී. ඒ. රාජපක්ෂයන්ගේ දේශපාලන දර්ශනය වමේ දේශපාලන න්‍යාය ධර්මයන්ගෙන් පෝෂණය වී තිබුණි.මේ උදාර නායකයා සදහටම අපෙන් සමුගෙන අදට අවුරුදු හතළිස් හයක් ගතවී ඇතත් එතුමා විසින් ලෝකයට දායාද කර දී ඇති ශ්‍රී ලංකා ජනාධිපති මහින්ද රාජපක්ෂයන් මුළු ලොවෙහි පීඩිත ජනතාව වෙනුවෙන් කරන විශාල මෙහෙය ඩී. ඒ. රාජපක්ෂයින්ගේ නාමය සදාකල් පැවතීමට මහත් සහායක් වනු ඇත. .</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>07</day>
    </date>
    <link>http://www.dinamina.lk/2013/11/07/_art.asp?fn=f1311074</link>
    <topic>හිඟුරාන සීනි කම්හලඅද වර්ධනීය ගමනක යෙදෙනවා</topic>
    <author>සාකච්ඡා කළේ උඩවලව විශේෂ සේන විදානගමගේ</author>
    <content>ඇඹිලිපිටිය ජනාවාස ගොඩ නැගෙන්නේ 1940 දශකයේ සිටය. ආරම්භයේ කොළොන්න කෝරළයේ දියපොට ගම්පත්තුව නමින්ද පසුව ගම් සභාව නමින්ද අනතුරුව ප්‍රාදේශීය සභාව නමින්ද භාවිතා කෙරිණ. මේ වනවිට ඇඹිලිපිටිය නගර සභාවක් බවට පත්ව ඇත. එහි සංවර්ධනය හා සම්පත් හිඟකම පිළිබඳ ඇඹිලිපිටිය නගර සභාවේ උපසභාපති හා ජනාධිපති සම්බන්ධීකාරක ලේකම්වරයකු ලෙස කටයුතු කරන හිඟුරාන සීනි සමාගමේ විධායක අධ්‍යක්ෂ ලලිත් ධර්මකීර්ති ගමගේ මහතා සමඟ කළ සාකච්ඡාවකි මේ.නගර සභාව ආරම්භයේම විවිධ මත, වාද භේද මෙන්ම ගැටුම්කාරී තත්ත්වයන් තිබුණා. මේ වනවිට?ගියවර නගර සභාව ඡන්ද සුළු ප්‍රමාණයකින් තමයි ජයග්‍රණය කරලා තිබුණේ. ජනාධිපතිතුමාගේ උපදෙස් මත හා මගේ කැපකිරීම මත ප්‍රදේශයේ ශ්‍රී ලංකා නිදහස් පක්ෂය දිනවීමට කටයුතු කළා.ඡන්ද 3500කට ආසන්නව ගත්තා. අපි නගර සභාව ජයග්‍රහණය කළා. නගරය ගත්තාම වෙළෙඳ ප්‍රජාවට දැඩි ලෙස බලපාන ප්‍රශ්නය තමයි මාර්ග පුළුල් කිරීමේදී සිදුවන අලාභහානි. ‍ මගේ යෝජනාවක් අනුව අලාභය අවම වන ලෙස අඩි 35ට මාර්ගය පුළුල් කිරීම් සිදුකෙරෙනවා. මේ වනවිට අපි සහයෝගයෙන් සභාවේ කටයුතු කරගෙන යනවා.නාගරික වෙළෙඳ ප්‍රජාවගේ ගැටලුවලට නිසි විසඳුම් ලැබුණ කියලද ඔබ කියන්නේ?නාගරික බල ප්‍රදේශය ගත්තාම අපි පත්වෙන්න කලින් තිබුණ තත්ත්වය නොවේ අද තිබෙන්නේ. අද නගර සභාව සාර්ථකව ‍ක්‍රියාත්මක වෙලා තියෙනවා. නගර සභාව සතු මුදල් ප්‍රමාණය මත තමයි හැම සංවර්ධන කටයුත්තක්ම සිදුවන්නේ. ප්‍රමුඛත්වය මත අවශ්‍යම මාර්ග සංවර්ධන කටයුතු කරනවා.ලබන වසරේදී නව අයවැයට අපි ඉදිරිපත් කරලා තියෙනවා තවත් මාර්ග ගණනාවක් සංවර්ධනය කරන්න. ඒ වගේම මම කිව යුතුයි මේ නගර සභාව තුළ අපිට ලැබෙන සීමිත මුදල් ප්‍රමාණයෙන් කළ හැකි දේ ඉතාම අවමයි. ඒ නිසා නාගරික ජනතාවගේ ගැටලුවලට 100%ක් විසඳුම් ලැබුණා කියලා කියන්න බැහැ.ජනාධිපතිතුමාගේ නියමයෙන් සති පොළ සංවර්ධනය වෙනවා. නිසි ප්‍රමිතියක් නැහැ. විශාල ලෙස මෙහි ගසා කෑම් සිදුවන බවට ඔබ සභාවේ විපක්ෂය චෝදනා කරනවා. ඇත්තද?නාගරික බල ප්‍රදේශයේ පිහිටි එකම සතිපොළයි අපිට තියෙන්නේ. ඇඹිලිපිටිය සති පොළේ සංවර්ධනය ගැන කියනකොට මුලින්ම මම කියන්න ඕන 2011 නගර සභා ඡන්දයට කලින් ඉඳලා ජනාධිපතිතුමාගේ අවධානයට යොමු කරලා කීපවතාවක්ම එතුමා සමඟ කතා කරලා සාකච්ඡා මට්ටමේ තමයි තිබුණේ. ජනාධිපතිතුමා ඇඹිලිපිටියට ආපු වෙලාවේ මට පුළුවන් වුණා එතුමා දැනුවත් කරලා එතුමාගේ නිරීක්ෂණයට යොමුකරන්න .එතුමා එදින උදෑසන මාත් සමඟ සතිපොළේ ඇවිදලා සියැසින් දැකලා එම අවස්ථාවේදීම ආරක්ෂක ලේකම්තුමා නාගරික සංවර්ධන අමාත්‍යාංශ ලේකම්තුමාට දුරකථනයෙන් කතා කරලා වහාම නවීකරණ කටයුතු කිරීමට උපදෙස් දුන්නා. ඊට පසු ඇස්තමේන්තු සකස් කරලා මාස කීපයකට කලින් වැඩ ආරම්භ කළා. මේ සඳහා මිලියන 121ක් ජනාධිපති කාර්යාලය ලබාදෙනවා. මම ඒ චෝදනාව සම්පූර්ණයෙන් ප්‍රතික්ෂේප කරනවා. ඒ අයට දැන් කරකියාගත හැකි දෙයක් නොමැතිකම නිසා ඉබාගාතේ ඇවිද යන ගමන් මේ වගේ අභූත චෝදනා කරනවා.නගරයේ පිහිටි විදුලිබල මණ්ඩලය තියෙන විශාල ඉඩම ඉහළ දේශපාලන නියෝගයකින් කීපදෙනකුට දී ඇති බව ඇතැමුන් පවසනවා. මේ ගැන නගර සභාව හැටියට ඔබේ අදහස?මාස කීපයකට කලින් දැනගන්න ලැබුණා ඔබ ඔය කියන ප්‍රශ්නය පිළිබඳව‍. ඒ වෙලාවේ අපි නගර සභාව විදියට තීන්දුවක් ගත්තා මේකට අපේ සම්පූර්ණ විරෝධය පළ කරන්න. මේ නගරයේ හදවත බඳු තියෙන භූමි ප්‍රමාණය තමයි ඔය විදුලිබල මණ්ඩලයට ලබා දීලා තියෙන්නේ. ඒකේ අපි යෝජනා කළේ නගර සභාව තුළින් වෙළෙඳ සංකීර්ණයක් ඇති කරලා මේ නගර සභාව තුළම ඉන්න ව්‍යාපාරිකයන්ට ඉඩ කඩ ලබා දෙන්න. අපේ අදහස් ක්‍රියාත්මක කරන්න වෙන්නේ නැහැ මේ ඉඩම් මුදලාලිලාට ලබා දුන්නොත්. ඒ ගැන අපේ සම්පුර්ණ විරෝධය පළකරනවා.ජනතාවට ඇහැට පෙනෙන සංවර්ධනයක් තවම ඇඹිලිපිටියට සිදුවෙලා නැහැ කියලා ජනමතයක් තියෙනවා. ඒ ගැන ඔබ මොකද කියන්නේ.ඇත්තටම එහෙම කියන්න බැහැ ඇහැට පෙනෙන සංවර්ධනයක් වුණේ නැහැ කියලා. හම්බන්තොට සිට මාර්ග දැන් සංවර්ධනය වෙමින් ඇඹිලිපිටිය දක්වා එනවා. තණමල්විල සිට පාරවල් කාපට් වෙනවා. මේවායේ සංවර්ධනය ඇඹිලිපිටියට එනවා.රෝහල ගත්තාම ගොඩනැගිලි කිහිපයක් ලැබීමට නියමිතයි. වෛද්‍ය හෙද හිඟය මගහරවන්න පළාත් ප්‍රධාන ඇමැති මහීපාල හේරත් මහතා කටයුතු කරලා තියෙනවා. ඉදිරියේදී බලාපොරොත්තු වන්නේ මූලික රෝහල මහරෝහලක් බවට පත්කරන්න. මේ දිහා බලනකොට මෙහෙ සංවර්ධනයක් වුණේ නැහැ කියලා කියන්න බැහැ. රටේ කෙරීගෙන යන සංවර්ධනයට සමගාමීව ඇඹිලිපිටියත් සංවර්ධනය මෙන්ම දියුණු වෙමින් පවතින බව කිව යුතුයි.වසා දමා තිබුණ හිඟුරාන සීනි කම්හල යළි විවෘත කිරීම මහින්ද චින්තනයේ එක් පොරොන්දුවක්. එය ඔබට පැවරුවා. අද එය ක්‍රියාත්මකයි. එහි විධායක අධ්‍යක්ෂවරයා ඔබ. වසා දමා ඇති ඇඹිලිපිටිය කඩදාසි කර්මාන්තශාලාව පිළිබඳ සොයා බලා කටයුතු කරන්න ජනාධිපතිතුමා ඔබට උපදෙස් දුන්නා. ඒ ගැන මොකද කියන්නේ?වසර 13කට වැඩි කාලයක් වසා දමා තිබුණ හිඟුරාන සීනි කර්මාන්තශාලාව ගැන මට සොයා බලන්න කියා ජනාධිපතිතුමා උපදෙස් දුන්නා. ඒ අනුව මම 2006 දී ආයෝජකයකු හොයලා මිලියන දෙදහසක මුදලක් යොදවලා නවීකරණය කරල මම ඒ කටයුත්ත කළා. දැන් නැ‍ඟෙනහිර පළාතේ තියෙන ලොකුම කර්මාන්තශාලාව ලෙස නිෂ්පාදන කටයුතු කරනවා.ඒ වගේ ඇඹිලිපිටිය කඩදාසි කර්මාන්තශාලාවත් යම් යම් පිරිස් ගිහිල්ලා මේක කෑලි ගලවලා විකුණගෙන ගිහින්. ජනාධිපතිතුමාට දැන් වූ වහාම ඒ ගැන සොයා බලන්න කීවා. ඒ වනවිට පත්තරේ දැන්වීමක් දාලා තිබුණා. කම්හල වෙන්දේසි කිරීමට කූට විදේශගත සමාගමක් යැයි කියා ගත් පිරිසක් ඇවිල්ලා ආයතනය දියුණු කිරීමේ අරමුණින් කියලා අරගෙන බැංකුවට උකස් කරලා මුදල් ලබා ගෙන පලා ගිහිල්ලා තියෙනවා. ඒ අනුව අදාළ බැංකුවට මේ ආයතනය අත්පත් වෙලා තියෙනවා.ජනාධිපතිතුමා බැංකුවට උපදෙස් දුන්නා වෙන්දේසි කිරීම නතර කරන්න කියලා. මේ වනවිට එහි භූමිය පවා එක් එක් පුද්ගලයෝ අල්ලාගෙන සම්පූර්ණ විනාශයට පත්වෙලා. මගේ අදහස හැටියට කඩදාසි හදන්න නෙවෙයි, ආයෝජකයෙක් හොයාගෙන වෙනත් වෙනත් කර්මාන්තශාලා ආරම්භ කරලා ප්‍රදේශයේ රැකියා විරහිත තරුණ තරුණියන්ට රැකියා ලබාදෙන්න පුළුවන් ව්‍යාපෘතියක් ආරම්භ කරන්න..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>08</day>
    </date>
    <link>http://www.dinamina.lk/2013/11/08/_art.asp?fn=n1311081</link>
    <topic>අනුරාධපුර පස් පුද්ගල ඝාතනය</topic>
    <author>අමිල ප්‍රභාත් වනසිංහ, අනුරධපුර මධ්‍යම</author>
    <content>අපරාධකරුවන් වෙනුවෙන් රටතුළ එල්ලුම් ගහ ක්‍රියාත්මක කර නිසි දඬුවම් ලබා දෙන්නැයි බලකරමින් අනුරාධපුර, විහාර හල්මිල්ලකුලම ප්‍රදේශයේ ඉකුත් (4) දා ඝාතනයට ලක් වූ එකම පවුලේ පස්දෙනා පිළිබඳ ශෝකය පළකරමින් මහාසංඝරත්නය ප්‍රමුඛ ඝාතනයට ලක්වූවන්ගේ ඥාතීහු ඊයේ (7) සවස විරෝධතාවක නිරත වූහ.ඝාතනයට ලක්වුවන්ගේ දේහයන් ඔවුන් පදිංචිව සිටි නිවසේ තන්පත් කරතිබු දේහයන් අවසන් කටයුතු සිදුකිරීම සඳහා විහාරහල්මිල්ලකුලම පොදු සුසාන භූමියට රුගෙන යන අවස්ථාවේ දී නිවෙස ඉදිරිපිට මාර්ගයේ දේහයන් ද තබා ජනතාව මේ මිනී මරු අමනයන්ට එල්ලුම් ගහ ක්‍රියාත්මක කරන්නැයි ඉල්ලා සිටියහ.වර්තමානය වනවිට අපරටේ මිනිස් ඝාතනයන් වර්ධනය වී ඇත්තේ ඔවුන්ට නිසි දඩුවම් නොලැබීම හේතුවෙන් බවත්, මෙවැනි අපරාධකරුවන්ට කිසිදු අයුරකින් නිදහසක් ලබා නොදෙමින් ඝාතනයට ලක්වුවන්ගේ පවුල්වල අයගේ මානව අයිතීන් සුරකින ලෙස ද උද්ඝෝෂණයේ නිරිතවූ ජනතාව ඉල්ලා සිටියේය.එසේම මේ ඝාතන සිදු කළ අපරාධකරු හට කිසිදු නීතීඥයකු පෙනීනොසිටින ලෙස ද ජනතාව ඉල්ලීම් කළේය. අද පුද්ගලයන් අපරාධ කිරීමට බියනොවී ඇත්තේ ඔවුන්ට අප රටේ එල්ලුම්ගහ ක්‍රියාත්මක කර මරණීය දණ්ඩනය සිදු නොකිරීම නිසා බවද ජනතාව අවධාරණය කර සිටියේය.මෙම අවසන් කටයුතු සඳහා වැඩම කරනු ලැබූ අනුරාධපුර සාරානන්ද විහාරයේ විහාරාධිපති රාමඤ්ඥ මහා නිකායේ අනුනායක ගිරාබේ ආනන්ද නාහිමියන් මෙලෙස සඳහන් කර සිටියහ. 'මුළු ලොවම පිළිගත් මේ බෞද්ධ රටට අද මොකද වෙලා තියෙන්නේ. දවසින් දවස අපරාධ වැඩිවෙලා අහිංසක දුප්පත් මිනිසුන් විනාශ වනවා.මේ රටේ තිරිසන් සමාජයක් බිහිවෙලා.'අද ලංකාවේ තැන ඇත්තේ මිනිසුන්ට නොව තිරිසන් සතුන්ට පමණක් බවද උන්වහන්සේ සඳහන් කළහ. මේ වගේ ඝාතනකරුවන්ට එරහිව නීතිය ක්‍රියාත්මක කළ යුතු බවත් එල්ලුම්ගහ තිබුණා නම් අද මේ කිසිවකු ඝාතනය නොවන බවද උන්වහන්සේ එහිදී වැඩිදුරටත් කියා සිටියහ.උද්ඝෝෂකයින්ගේ ඉල්ලීම් ඇතුළත් සංදේශයක් වාරිමාර්ග හා ජල කළමනාකරණ නියෝජ්‍ය ඇමැති ඩබ්ලිව්. බී. ඒකනායක මහතාට භාර දෙති. .</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>08</day>
    </date>
    <link>http://www.dinamina.lk/2013/11/08/_art.asp?fn=n1311082</link>
    <topic>කොළඹ අපරාධ කොට්ඨාසයේ නිලධාරීන් 23කට වහාම මාරුවීම්</topic>
    <author>විජයානි එදිරිසිංහ</author>
    <content>පොලිස් මූලස්ථානයට අනුයුක්තව ස්ථාපිතකර තිබූ කොළඹ සංවිධානාත්මක අපරාධ විමර්ශන කොට්ඨාසයේ වසරකට වැඩි කාලයක් සේවය කළ පොලිස් නිලධාරීන් සියලුම දෙනා මාරු කර යවා ඇත.පොලිස්පති එන්.කේ. ඉලංගකෝන් මහතා ඊයේ (07) කළ නියෝගය පරිදි එහි සිටි පොලිස් නිලධාරීන් 23 දෙනකු වහාම ක්‍රියාත්මක වන පරිදි මාරුකර තිබේ. මීට මාසයකට පමණ පෙර මේ ඒකකයේ සේවය කළ පොලිස් නිලධාරීන් දෙදෙනකු පිළියන්දල මඩපාත ප්‍රදේශයේ දී මුස්ලිම් ව්‍යාපාරිකයකුගෙන් රුපියල් ලක්ෂයක් කොල්ල කා තිබේ. ඔවුන් අත්අඩංගුවට ගත් බස්නාහිර උතුර අපරාධ විමර්ශන ඒකකය මඟින් ඔවුන් අධිකරණයට ඉදිරිපත් කිරීමෙන් පසු රක්ෂිත බන්ධනාගාරගත කර ඇත.මේ සිද්ධියට අදාළ වාර්තාවක් අපරාධ විෂය බාර නියෝජ්‍ය පොලිස්පති අයි.එම්. කරුණාරත්න මහතා පසුගිය 24 වැනිදා පොලිස්පතිවරයා වෙත ඉදිරිපත් කර තිබේ. එම වාර්තාව අනුව වසරකට වැඩි කාලයක් මේ කොට්ඨාසයට අනුයුක්තව සේවය කළ සියලුම නිලධාරීන් මාරුකරන ලෙසත් ඒ වෙනුවට නව නිලධාරීන් අනුයුක්ත කරන ලෙසත් නිර්දේශ කර තිබේ. මෙසේ මාරු කරන ලද 23 දෙනා අතර පොලිස් පරීක්ෂකවරු 2ක් උප පොලිස් පරීක්ෂකවරු 2ක් සැරයන්වරු 3ක් කොස්තාපල්වරු 15ක් කාන්තා පොලිස් කොස්තාපල් 1 වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>08</day>
    </date>
    <link>http://www.dinamina.lk/2013/11/08/_art.asp?fn=n1311083</link>
    <topic>දෙමළ ඩයස්පෝරාවේ අපේක්ෂා සුං වෙනවා</topic>
    <author>බලපිටිය සමූහ දිලිප් නිශ්ශංක</author>
    <content>පොදු රාජ්‍ය මණ්ඩලයීය රාජ්‍ය නායක සමුළුවට රාජ්‍ය නායකයන් සහභාගී වීමෙන් දෙමළ ඩයස්පෝරාවේ සහ චැනල් ෆෝ නාලිකාවේ බලාපො‍රොත්තු බොඳවී යන බව රුහුණු විශ්වවිද්‍යාලයේ බෞද්ධ අධ්‍යයන අංශයේ මහාචාර්ය විලේගොඩ අරියදේව හිමියෝ පැවසූහ. මේ ර‍ටේ හමුදාව ක්‍රියාකරන ආකාරය ඉන්දීය හමුදාව ශ්‍රී ලංකාවේ සිටියදී හොඳින් දැක තිබෙනවා. හමුදාව පහුරක් සේ උතුරු නැඟෙනහිර ජනතාව බේරාගත් හැටිත් යුද්ධයෙන් අසරණ වූ ජනතාවට සැලකූ ආකාරයත් ඩයස්පෝරාව හොඳින් දන්නවා. ඊට එරෙහි රාජ්‍ය නොවන සංවිධානවල කුමන්ත්‍රණකරුවන් සාමය උදාවී තියෙනවා ඉවසාගත නොහැකිව අසත්‍ය ප්‍රචාර ගෙන යන බවද අරියදේව හිමියෝ පැවසූහ.ලොව පුරාම ගැටුම්වලින් පුද්ගලයන්‍ මිය යනවා. මත්ද්‍රව්‍ය ජවාරම් කාන්තාවන් දූෂණය කිරීම් ඕනෑ තරම් බටහිර රටවලින් වාර්තා වෙනවා. නමුත් ශ්‍රී ලංකාවේ පමණක් යුද්ධයෙන් මිය ගිය පුද්ගලයන් ගැන පමණක් කතා කරන බවද උන්වහන්සේ පැවසූහ.ලෝකයේ සාමකාමී රටවල් එක්ක බැලූ විට ශ්‍රී ලංකාව ඉතාමත් සාමකාමී රටක්. අද විදේශිකයින් උතුරු නැඟෙනහිර සංචාරය කරනවා.රටේ තිබෙන සාමකාමී වාතාවරණය නැවත නැති කිරීමට දෙමළ ඩයස්පෝරාවට සහ බටහිරට ගැති කුමන්ත්‍රණකරුවන්ට අවශ්‍යතාවක් නිසා පොදු රාජ්‍ය මණ්ඩලයීය රාජ්‍ය නායක සමුළුව කඩාකප්පල් කිරීමට විවිධ උත්සාහ දරන බවද උන්වහන්සේ වැඩිදුරටත් කීහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>08</day>
    </date>
    <link>http://www.dinamina.lk/2013/11/08/_art.asp?fn=n1311084</link>
    <topic>නොරොච්චෝලේ 2ක අදියරින් දෙසැම්බරයේ සිට විදුලිය</topic>
    <author>චමීර ඇල්ලදෙණිය නොරොච්චෝලේ සිට</author>
    <content>නොරොච්චෝලේ ලක්විජය ගල් අඟුරු බලාගාරයේ දෙවන අදියර ලබන මාසයේ දී ජාතික විදුලිබල පද්ධතියට එක්කිරීමට සියලු කටයුතු සූදානම් බව විදුලිබල මණ්ඩලයේ සභාපති ඩබ්ලිව්. ඩී. ගනේගල මහතා ප්‍රකාශ කළේය.එහි සියලු ප්‍රතිලාභ ජනතාවට හා රටට ලැබෙන බවද සභාපතිවරයා හෙළි කළේය.නොරොච්චෝලේ ගල් අඟුරු බලාගාරයේ නිරීක්ෂණ චාරිකාවකට ඊයේ (7) එක්වෙමින් සභාපතිවරයා මේ බව කීවේය.පසුගිය වසරේ නොරොච්චොලේ බලාගාරයේ විශාල මුදලක් රටට ඉතිරිකර දී ඇති බව පෙන්වාදුන් ඒ මහතා මෙම බලාගාරයේ අදියර දෙක ජාතික පද්ධතියට එක් කළ පසු රටට තවත් සහනයක් ලැබෙන බවද කීවේය. එහිදී වැඩි දුරටත් අදහස්දැක්වූ සභාපතිවරයා,මේ බලාගාරය සම්බන්ධයෙන් පසුගිය දිනවල අසත්‍ය ප්‍රචාර සිදුවුණා. ඒ නිසා තමයි අද අප මෙහි ජනමාධ්‍ය වේදීන් ගෙනවිත් පෙන්වීමට කටයුතු කළේ. මේ බලාගාරයේ දෙවන අදියර දෙසැම්බර් මාසයේ ජතික විදුලි බල පද්ධතියට එක්කිරීමට කටයුතු කර තිබෙනවා. එහි තුන්වන අදියර ලබන වසරේ මැයි මාසයේ දී ජාතික පද්ධතියට එකතු කිරීමට සැලසුම් සම්පදානය කර තිබෙනවා. මේ බලාගාරයේ විදුලිය ජාතික පද්ධතියට එක්කිරීමෙන් පසුව එහි ප්‍රතිලාභ ජනතාවට ලබා දීමට කටයුතු කරනවා. විදුලිබල මණ්ඩලය පසුගිය මාස හය තුළදී ඛනිජ තෙල් සංස්ථාවට රුපියල් මිලියන22,000ක් ගෙවා තිබෙනවා. විදුලිබල මණ්ඩලය මේ වන විට ණය නැති ආයතනයක් බවට පත් වෙලා. ඒ සියල්ලටම මේ බලාගාරය හේතු වුණා.මෙහිදී අදහස් දැක්වූ විදුලිබල මණ්ඩලයේ සාමාන්‍ය අධිකාරී ෂවීන්ද්‍රනාත් ප්‍රනාන්දු මහතා:-ගල් අගුරු බලාගාරය ඉදිකිරීමට තිබු‍ණේ මීට පෙරයි. නමුත් අද ගල් අගුරුවලින් විදුලිය ඒකකයක් නිපදවීමට රුපියල් 8යි වැය වෙන්නේ. නමුත් ඉන්ධන වලින් විදුලි ඒකකයක් නිපදවීමට රුපියල් 23.50 වැය වෙනවා. ඒ කියන්නේ එකට තුන අනුපාතයයි. ඒ නිසා මේ බලාගාරය නිසා විශාල මුදලක් රටට ඉතිරි කර තිබෙනවා. ඉදිරියේදී ගල් අගුරු මිල වැඩිවූවත් ඊට සාපේක්ෂව ඉන්ධන මිලත් ඉහළ යයි. ඒ නිසා ඉදිරියටත් මේ අයුරින්ම විදුලි එකකයක් ඉතා අඩු මුදලට ගල් අගුරු වලින් නිපදවිය හැකියි. විදුලිබල මණ්ඩලයේ නිලධාරීන් පිරිසක්ද මෙම අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>08</day>
    </date>
    <link>http://www.dinamina.lk/2013/11/08/_art.asp?fn=n1311085</link>
    <topic>හිටපු නීතිපති සී. ආර්. ද සිල්වා අභාවප්‍රාප්ත වෙයි</topic>
    <author>රෝෂන් තුෂාර</author>
    <content>හිටපු නීතිපති ජනාධිපති නීතිඥ සී.ආර්. ද සිල්වා මහතා ඊයේ (07) උදෑසන කොළඹ පෞද්ගලික රෝහලකදී අභාවප්‍රාප්ත වූයේය.2002 වසරේ සිට 2009 දක්වා උතුරු නැඟෙනහිර යුද්ධයෙන් අවතැන් වූ පුද්ගලයන් පිළිබඳ සොයාබලා ඔවුන්ට සහන සැලසීමට නිර්දේශ ඉදිරිපත් කිරීමට ජනාධිපති මහින්ද රාජපක්ෂ මහතා පත් කළ 'උගත් පාඩම් හා ප්‍රතිසන්ධාන කොමිසමේ' සභාපතිවරයා ලෙසද කටයුතු කළසී.ආර්. ද සිල්වා මහතා අධිකරණ අමාත්‍යාංශ ලේකම් කමලනී ද සිල්වා මහත්මියගේ ස්වාමි පුරුෂයායි.1975 රජයේ අධිනීතිඥවරයකු ලෙස නීතිපති දෙපාර්තමේන්තු‍වට සම්බන්ධ වූ සී. ආර්. ද සිල්වා මහතා නීතිපති ධුරය හොබවන තෙක් සිය සේවා කාලයේ ප්‍රසිද්ධ මිනීමැරුම් නඩු රැසක් මෙහෙයවා ජයග්‍රහණ කළ දක්ෂ නීතීඥවරයෙකි. රේගු නිලධාරී අමරපාල ඝාතන නඩුව, ටෝනි මාටින් මිනීමැරුම් නඩුව, කොබෙයිගනේ අවුරුදු කුමාරි ඝාතන නඩුව, රිටා ජෝන් ඝාතන නඩුව, ජේ.සී. වික්‍රමසිංහ කප්පම් නඩුව සහ දේවගැති මැතිව් පීරිස් නඩු ඒ අතර ප්‍රදානය.1948 අගෝස්තු 26 දින උපත ලැබූ ඒ මහතාගේ පියා වූයේ හිටපු ශ්‍රේෂ්ඨාධිකරණ විනිසුරු එම්.කේ. සී. ද සිල්වා මහතායි. දරුවන් තිදෙනකුගේ පියකු වන සිල්වා මහතාගේ බාල පුතු වන ෂෙහාන් ද සිල්වා මහතා රජයේ අධිනීතිඥවරයකු ලෙස දැනට නීතිපති දෙපාර්තමේන්තුවේ සේවය කරයි.රාජකීය විද්‍යාලයෙන් මූලික අධ්‍යාපනය හැදෑරූ සිල්වා මහතා 1968 විද්‍යාලයේ රග්බි, පාපන්දු, කණ්ඩායම් නායකයා ලෙසද කටයුතු කළ දක්ෂ ක්‍රීඩකයෙකි. ඒ මහතා රාජකීය විද්‍යාලයේ ප්‍රධාන ශිෂ්‍ය නායකයා ලෙසද කටයුතු කර තිබේ.පසුව නීති විද්‍යාලයේ අධ්‍යාපනය හැදෑරූ සී.ආර්. ද සිල්වා මහතා ඇමරිකා එක්සත් ජනපදයේ ජුලියස් විශ්ව විද්‍යාලයේ (1990) අපරාධ විද්‍යාව පිළිබඳ පශ්චාත් උපාධිය හැදෑරීය. නීතිඥ ඒ.සී. ද සොයිසා (බන්ටි) හා ජනාධිපති නීතිඥ දයා පෙරේරා යන ජ්‍යෙෂ්ඨ නීතිඥයින් ඇසුරේ වෘත්තීය කටයුතු කළ සිල්වා මහතා නීතිපති දෙපාර්තමේන්තුවට සම්බන්ධවීමෙන් පසුව 1983 වර්ෂයේදී ජ්‍යෙෂ්ඨ අධිනීතිඥයෙකු ලෙසද 1992 නියෝජ්‍ය සොලිසිටර් ජනරාල්වරයකු ලෙසද 1996 දෙසැම්බර් මාසයේ සිට අතිරේක සොලිසිටර් ජනරාල්වරයා ලෙසද කටයුතු කළේය.1997 මාර්තු මාසයේ දී ජනාධිපති නීතිඥවරයකු ලෙස දිව්රුම් දුන් ඒ මහතා 2007 වසරේ සිට 2008 දක්වා නීතිපතිවරයා ලෙස කටයුතු කළේය. ටික කලක් රෝගාතුරව සිටි ඒ මහතා සිංගප්පූරුවේ දී වෛද්‍ය ප්‍රතිකාර ලබා ගත්තේය.ඒ මහතාගේ දේහය දැනට නො. 22 එඩ්මන්ටන් පාර කිරුළපන ලිපිනයේ පිහිටි ඒ මහතාගේ නිවසේ තැන්පත් කර ඇති අතර අවසන් කටයුතු සෙනසුරාදා (9) බොරැල්ල කනත්තේදී සිදු කිරීමට නියමිතය.සී.ආර්. ද සිල්වා මහතාගේ දේහයට අවසන් ගෞරව දැක්වීමට 9 දින පෙරවරු 9.45ට බොරැල්ල කනත්තට පැමිණෙන ලෙස රාජකීය විද්‍යාලයේ විදුහල්පති උපාලි ගුණසේකර මහතා විද්‍යාලයේ ගුරුවරුන් සිසුන් හා ආදි සිසුන්ගෙන් ඉල්ලා සිටියි.‍.</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>08</day>
    </date>
    <link>http://www.dinamina.lk/2013/11/08/_art.asp?fn=n1311086</link>
    <topic>කොළඹ කොටු‍‍වේ සෙන්ට්‍රල් පොයින්ට් ගොඩනැඟිල්ල ආර්ථික කෞතුකාගාරය වෙයි</topic>
    <author>ජයසිරි මුණසිංහ</author>
    <content>රට පුරා මංමාවත්හි කොළඹ සිට දුර මනින ආරම්භක ලක්ෂය ලෙස සලකන කොළඹ කොටුව ජනාධිපති මාවතේ පිහිටි ඔරලෝසු කණුව ඉදිරිපිට ඓතිහාසික 'සෙන්ට්‍රල් පොයින්ට්' ගොඩනැඟිල්ල ශ්‍රී ලංකා 'ආර්ථික ඉතිහාස කෞතුකාගාරය' ලෙස මේ මස 11වැනි දා උදේ 9ට ජනාධිපති මහින්ද රාජපක්ෂ මහතාගේ ප්‍රධානත්වයෙන් විවෘත කෙරේ. වර්ෂ 1911 දී මේ ගොඩනැඟිල්ල ඉදිකිරිමට මුල්ගල තබා ඇති අතර එය වර්ෂ 1914දී විවෘත කර ඇත. මේ ඉපැරණි ගොඩනැඟිල්ල ශ්‍රී ලංකා මහ බැංකුවේ ඓතිහාසික තොරතුරු ඇතුළත් කෞතුකාගාරය ලෙස සකස් කිරීමට පියවර ගත් බව මහ බැංකු අධිපති අජිත් නිවාඩ් කබ්රාල් මහතා දිනමිණට ප්‍රකාශ කළේය.ශ්‍රී ලංකාව දියුණු ආර්ථික ඉතිහාසයකට හිමිකම් කියන රටක්. ඒ ඉතිහාසය හැදෑරීම ආර්ථික විද්‍යා විෂය පිළිබඳ විද්‍යාර්ථීන්ට පමණක් නොව පොදුවේ කාටත් ඉමහත් ප්‍රයෝජනයක් ගෙන දෙන්නකි.මහ බැංකුව 'ශ්‍රී ලංකා ආර්ථික ඉතිහාස කෞතුකාගාරය' ඉදිකිරීමට අදහස් කරන ලද්දේ වර්තමාන මෙන්ම මතු පරපුර ද උදෙසා ඒ අභිමානවත් ආර්ථික ඉතිහාසය පිළිබඳ සම්පූර්ණ කතා පුවත එකම වහලක් යටදී සාධක සහිතව දැකබලා ගැනීමට හා හැදෑරීමට අවස්ථාව සලසන්න යැයි අධිපතිවරයා කීය.වරින්වර විවිධ ආයතන සතුවූ මේ ගොඩනැඟිල්ලේ අයිතිය 2011 වසරේදී ශ්‍රී ලංකා මහ බැංකුවට හිමි වන විට එය පැවතුනේ ඉතා අබලන් තත්ත්වයේ. ඊයේ 'සෙන්ට්‍රල් පොයින්ට් ගොඩනැඟිල්ල' යන නම දෙමින් එහි ප්‍රතිසංස්කරණ කටයුතු මහ බැංකුව ආරම්භ කර ඇත. ඒ ඊට ආවේණික ගෘහනිර්මාණ ශිල්පීය සහ පෞරාණික අගය රැක ගැනීමට හැකි සෑම උත්සාහයක්ම දරමිණි. ගොඩනැඟිල්ලට දෙනු ලැබූ නව නාමය දිවයිනේ මංමාවත් ජාලයෙහි කොළඹ සිට දුර මනින ආරම්භක ලක්ෂ්‍යය සේ සලකනු ලබන හෝරා කුලුණට නුදුරු එහි පිහිටීමෙන්ම අර්ථවත් වේ. රටක ඉතිහාසය හැදෑරීමේ දී ඒ රටේ කලින් කල භාවිත වූ කාසි වර්ගවලින් ලැබෙනුයේ සුවිශාල පිටුබලයක්. කාසියක දිග පළල සුළු වුවද ඒ මත නොමැකී පවතින සටහන් ආදිය පදනම් කරගෙන වැලලුණ ඉතිහාසයක ආර්ථික, සාමාජයීය, දේශපාලන කාරණා පිළිබඳ දැන ගත හැකි තොරතුරු සම්භාරය සුවිශාලය.'පුරාණයෙන් රුපියලට' ප්‍රදර්ශනය සැකසෙන්නේ මහ බැංකුවේ ව්‍යවහාර මුදල් කෞතුකාගාරය සතු කාසි, නෝට්ටු සහ අනෙකුත් ප්‍රදර්ශන භාණ්ඩ එකතුව පදනම් කරගෙනයි. 'ශ්‍රී ලංකා ආර්ථික ඉතිහාස කෞතුකාගාරය' ට පූර්විකාවක් සපයන මේ ප්‍රදර්ශනය එම කෞතුකාගාරය නිමවා අවසන් වන විට එහිම කොටසක් බවට පත්වනු ඇති අධිපතිවරයා සඳහන් කෙළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>08</day>
    </date>
    <link>http://www.dinamina.lk/2013/11/08/_art.asp?fn=n1311087</link>
    <topic>රෝහල් 4ක් නංවන්න කෝටි 200ක JICA ආධාර</topic>
    <author>ජයසිරි මුණසිංහ, සන්ධ්‍යා කරුණාරත්න</author>
    <content>කොළඹින් බැහැර රෝහල් හතරක් සංවර්ධනය කිරීම සඳහා ජපන් අන්තර්ජාතික සහයෝගිතා ඒජන්සිය (JICA) රුපියල් මිලියන 2000 ක මුදලක් ලබා දී ඇත.පිබිදෙන කලාප ඉලක්ක කර ගත් මූලික සමාජ සේවාවන් වැඩිදියුණු කිරීමේ අරමුණෙන් ජපානය මේ මුදල මෙරටට ලබාදී ඇත. සබරගමුව පළාතේ වරකාපොළ රෝහල, මධ්‍යම පළාතේ තෙල්දෙණිය රෝහල, වයඹ පළාතේ ගල්ගමුව රෝහල, නැඟෙනහිර පළාතේ කලවංචිකුඩි රෝහල මේ සංවර්ධන වැඩසටහන යටතේ වැඩිදියුණු කෙරේ.රුපියල් මිලියන 708 ක වියදමින් වරකාපොළ මූලික රෝහලේ සංවර්ධන කටයුතු මේ මස 13 වැනිදා උදේ 9 ට සෞඛ්‍ය ඇමැති මෛත්‍රීපාල සිරි‍සේන මහතාගේ ප්‍රධානත්වයෙන් ආරම්භ කෙරේ. සබරගමුව ප්‍රධාන ඇමැති, පළාත් සෞඛ්‍ය ඇමැති, වරකා‍පො‍ළ සංවර්ධන කමිටුවේ සභාපති වන මහීපාල හේරත් මහතා සෞඛ්‍ය ඇමැති මෛත්‍රීපාල සිරිසේන මහතාගෙන් කළ ඉල්ලීමකට අනුව වරකාපොළ මූලික රෝහලේ සංවර්ධන කටයුතු සිදුකෙරේ.කොළඹ - මහනුවර, කොළඹ - අඹේපුස්ස, කුරුණෑගල හරහා යාපනය තෙක් දිව යන මෙරට ප්‍රධාන මාර්ගවල සන්ධිස්ථානයක් වන වරකාපොළ නගරය හා තදාසන්න ප්‍රදේශයේ මාර්ග අනතුරු බහුලව සිදු වන්නේ යැයි ජනාධිපති කාර්ය සාධක බලකාය කළ සමීක්ෂණයකින් හෙළිදරව් වී ඇත.හදිසි අනතුරුවලට ලක්වූ බරපතල රෝගීන් රැගෙන ඒමේ දී වරකාපො‍ළ රෝහලේ පහසුකම් ප්‍රමාණවත් නොවීම නිසා කෑගල්ල හෝ වතුපිටිවල රෝහල්වලට රෝගීන් මාරු කර යැවීමට සිදු වේ.මේ ව්‍යාපෘතිය යටතේ රෝහලේ පහසුකම් නංවාලීම මඟින් රෝගීන්ට සිදු කරන රෝගී සත්කාර සේවා වැඩිදියුණු කළ හැකිය. පස් මහල් සායනික වාට්ටු ගොඩනැඟිල්ලක්, රෝහල් පල්දෝරු පද්ධතියක්, ඝන අපද්‍රව්‍ය කළමනාකරණ පද්ධතියක්, රෝහල් කාර්ය මණ්ඩල සඳහා නේවාසික ගොඩනැඟිල්ලක් යනාදිය රෝහලේ සංවර්ධන කටයුතු අතරට අයත් වේ. මේ ඉදිකිරීම් සඳහා රුපියල් මිලියන 543 ක් ද, වෛද්‍ය උපකරණ මිල දී ගැනීම සඳහා රුපියල් මිලියන 165ක් ද වෙන් කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>08</day>
    </date>
    <link>http://www.dinamina.lk/2013/11/08/_art.asp?fn=n1311088</link>
    <topic>වෙළෙඳ දැන්වීම් වාරණය නොවීමෙන් දරුවන් රෝගීන්වීමේ අවදානමක්</topic>
    <author>සන්ධ්‍යා කරුණාරත්න</author>
    <content>දරුවන් ඉලක්ක කර ගනිමින් ප්‍රචාරණය කරන වෙළෙඳ දැන්වීම්වලට වාරණයක් නොදැමීම හේතුවෙන් අනාගත දරු පරපුර රෝගීන් බවට පත්වීමේ අවදානමක් පවතින්නේ යැයි සෞඛ්‍ය අමාත්‍යාංශයේ නියෝජ්‍ය අධ්‍යක්ෂ ජනරාල් (දන්ත සේවා) ෙවෙද්‍ය ජයසුන්දර බණ්ඩාර මහතා පවසයි.උදාහරණයක් ලෙස විවිධ දන්තාලේප භාවිතා කිරීම මඟින් ඒවායේ පවතින විටමින් වර්ග හේතුවෙන් රෝග නිවාරණය වන බවට දැන්වීම්වලින් ප්‍රචාරණය කරන අතර එවැනි දෙයක් වන බවට විද්‍යාත්මකව මේ වන තෙක් තහවුරු කර නොමැති බව ද ‍ඒ මහතා කීය. මානසික හා සමාජයීය වශයෙන් දරුවන් ඉතාම සංවේදී කොට්ඨාසයක් වන බවත් මේ දැන්වීම් මඟින් දරුවන් කෙරෙහි විශාල බලපෑමක් ඇති කළ හැකි බවත් ඔහු ප්‍රකාශ කළේය.දරුවන්ගෙන් සියයට 25 ක් දියවැඩියාව රෝගයට ගොදුරු වීමේ අවදානමකින් යුක්ත යැයි ද ක්ෂණික ආහාර සහ පැණි බීම ඊට ප්‍රධාන හේතුවක්ව පවතින්නේ යැයි ද වෛද්‍ය ජයසුන්දර බණ්ඩාර මහතා පැවැසීය. ක්ෂණික ආහාර, පැණි බීම වර්ග දරුවන් අතර ප්‍රචලිත වීමට දැන්වීම් ප්‍රචාරය බලපා ඇති බවත් දත්වලට සහ වෙනත් ශරීරාබාධවලට මේ දැන්වීම් ඉමහත් බලපෑමක් කරන බවත් හෙතෙම කීය.දෙමාපියන් දෙන අවවාදවලට වඩා දරුවන් පිළිපදිනුයේ ගුරුවරු ‍කියාදෙන ඒවා බවත් ඒ අනුවම දැන්වීම්වලින් ප්‍රචාරය වන දේවලට දරුවන් වඩාත් නැඹුරු වන බවත් ඔහු පැවැසුවේය.ඒ නිසා දැන්වීම් ප්‍රචාරය කිරීමේ දී දරුවන්ට හානියක් නොවන ආකාරයේ ඒවා ප්‍රචාරය කිරීමට වැඩපිළිවෙළක් සකස් කළ යුතු යැයි ද හෙතෙම අවධාරණය කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>08</day>
    </date>
    <link>http://www.dinamina.lk/2013/11/08/_art.asp?fn=n1311089</link>
    <topic>සරසවි කඩඉම් ලකුණු හෙට</topic>
    <author>සමන්මලී ප්‍රියශාන්ති</author>
    <content>අපොස උසස් පෙළ-2012 ප්‍රතිඵල මත 2012/2013 අධ්‍යයන වර්ෂයට අදාළව විශ්වවිද්‍යාල ප්‍රවේශය සඳහා අවශ්‍ය අවම ඉසෙඩ් ලකුණු හෙට (09) ප්‍රකාශයට පත් කෙරේ.‍ඒ අනුව විශ්වවිද්‍යාල ප්‍රවේශය සඳහා අයදුම්කර ඇති අයදුම්කරුවන්ට හෙට (9) www.ugc.ac.lk හෝwww.admission.ugc.ac.lk වෙබ් අඩවි මඟින්, 1919 රාජ්‍ය සේවා තොරතුරු කේන්ද්‍රයෙන්, ugc හිස්තැනක් විභාග අංකය ටයිප් කර 1919 ට (රාජ්‍ය සේවා තොරතුරු කේන්ද්‍රය) එස්.එම්.එස්. කිරීමෙන් අවම ඉසෙඩ් ලකුණු දැන ගත හැකිය. පුවත්පත් මඟින් ද ඉසෙඩ් ලකුණු ප්‍රකාශයට පත්‍ කෙරේ‍.මීට අමතරව විශ්වවිද්‍යාල ප්‍රතිපාදන කොමිසන් සභාවේ 0112695301, 0112695302, 0112692357, 0112678731 දුරකතන අංක ඇමතීමෙන් ද ඉසෙඩ් ලකුණු ලබා ගත හැකිය.මෙවර විශ්වවිද්‍යාලවලට සිසුන් 24000 ක් බඳවා ගැනීමට නියමත අතර අයදුම්පත් 55000ක් කොමිසන් සභාවට ලැබී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>08</day>
    </date>
    <link>http://www.dinamina.lk/2013/11/08/_art.asp?fn=n13110810</link>
    <topic>බිත්තර ආනයනය අත්හිටුවීමට පියවර</topic>
    <author>මහින්ද අලුත්ගෙදර</author>
    <content>එළඹෙන 2014 වනවිට කුකුල් බිත්තර නිෂ්පාදනයෙන් රට ස්වයංපෝෂිත කිරීමේ දිවි නැඟුම වැඩසටහන මේ වනවිට සාර්ථකව ක්‍රියාත්මක වෙමින් පවතින අතර ලබන වසර අවසානය වනවිට බිත්තර ආනයනය සම්පූර්ණයෙන් නතර කිරීමට කටයුතු කරන බව ආර්ථික සංවර්ධන ඇමැති බැසිල් රාජපක්ෂ මහතා පවසයි. වෛද්‍ය නිර්දේශයන් අනුව එක් පුද්ගලයකුට සතියකට අවම වශයෙන් කුකුල් බිත්තර තුනක් අවශ්‍ය වන අතර දිවි නැඟුම ජාතික වැඩසටහන යටතේ වසරකට කුකුල් බිත්තර දශලක්ෂ 330ක් අලුතින් පරිභෝජනයට එක් කළ හැකි බවද ඇමැතිවරයා පෙන්වා දෙයි.දිවි නැඟුම ව්‍යාපෘතිය යටතේ 2013 වර්ෂයේ පශු සම්පත් වැඩසටහන ක්‍රියාත්තමක කිරීම සම්බන්ධයෙන් ආර්ථික සංවර්ධන ඇමැති බැසිල් රාජපක්ෂ මහතාගේ මෙහෙයවීමෙන් එම අමාත්‍යාංශයේ දී පැවති සාකච්ඡාවක දී මේ කරුණු අනාවරණය විය.දිවි නැඟුම වැඩසටහන යටතේ මසක් වයසැති කිකිළි පැටව් 10 දෙනෙකු එක් ප්‍රතිලාභියකු සඳහා ලබා දී ඇති අතර මේ වනවිට ලබා දී ඇති කිකිළි පැටවුන් සංඛ්‍යාව ලක්ෂ 11කි. දිවි නැඟුම පස්වන අදියර පසුගිය ඔක්තෝබර් 11වැනිදා ආරම්භ වූ අතර ඒ සඳහා තවත් කිකිලි පැටවුන් ලක්ෂ 6ක් දිවි නැඟුම ප්‍රතිලාභීන් අතර බෙදා දීමට කටයුතු යොදා ඇත.මේ සදහා වැය වෙතැයි අපේක්ෂිත මුදල රුපියල් මිලියන 300 ක් වන අතර පශු සම්පත් ක්ෂේත්‍රය යටතේ දිවි නැඟුම ක්‍රියාත්මක කරන කිකිළි පැටවුන් ලබා දීමේ ව්‍යාපෘතිය මඟින් ජාතික ආර්ථිකයට මේ වනවිට ලබාදී ඇති මූල්‍ය වටිනාකම රුපියල් මිලියන 4,320කට ආසන්න බවද ආර්ථීක සංවර්ධන අමාත්‍යාංශය කියයි.අදාළ ව්‍යාපෘතිය සඳහා කුරුණෑගල සහ නුවරඑළිය දිස්ත්‍රික්කවලින් විශාල ඉල්ලුමක් පවතින අතර එම දිස්ත්‍රික්කයන්හි ව්‍යාපෘතිය ඉතා සාර්ථකව ක්‍රියාත්මක වන බවද එම අමාත්‍යාංශය පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>08</day>
    </date>
    <link>http://www.dinamina.lk/2013/11/08/_art.asp?fn=n13110811</link>
    <topic>රටවල් 67ක ප්‍රබල ව්‍යාපාරිකයෝ 1,370ක් ශ්‍රී ලංකාවට එති</topic>
    <author>මහින්ද අලුත්ගෙදර</author>
    <content>ලෝකයේ රටවල් 67කට අයත් ප්‍රමුඛ පෙළේ ව්‍යාපාරිකයන් සහ ආයෝජකයන් 1,370 දෙනකු ශ්‍රී ලංකාවේ දී පැවැත්වෙන පොදුරාජ්‍ය මණ්ඩලීය ව්‍යාපාරික සමුළුව සඳහා ස්ථිර වශයෙන්ම සහභාගිවන බවට තහවුරුකර ඇතැයි රජය අවධාරණය කරයි.පොදුරාජ්‍ය මණ්ඩලයට අයත් නොවන රටවල් 14ක නියෝජිතයන් ද මේ සමුළුව නියෝජනය කරන අතර ඒ සඳහා දේශීය ව්‍යාපාරිකයන් සහ ආයෝජකයන් 730 දෙනකු සහ ලොව ප්‍රමුඛ පෙළේ විදේශීය නියෝජිතයන්640 දෙනෙකු ද අයත්වන බව පොදුරාජ්‍ය මණ්ඩලීය නේවාසික අධ්‍යක්ෂ නිල්රුෂ පීරිස් මහතා "දිනමිණ" ට පැවසීය.පොදුරාජ්‍ය මණ්ඩලයට අයත් නොවන ඇමෙරිකා එක්සත් ජනපදය, එක්සත් අරාබි එමීර් රාජ්‍යය, චීනය, ස්පාඤ්ඤය, ප්‍රංශය සහ ස්විට්සර්ලන්තය ඇතුළු රටවල් රැසක වෙළෙඳ ව්‍යාපාරික නියෝජිතයන් ශ්‍රී ලංකාවේ දී පැවැත්වෙන පොදුරාජ්‍ය මණ්ඩලීය ව්‍යාපාරික සමුළුව සඳහා සහභාගිවීමට නියමිත බව සදහන් කළ ඒ මහතා බ්‍රිතාන්‍යයෙන් නියෝජිතයන් 143දෙනෙකු ද චීනයෙන් නියෝජිතයන් 120 දෙනෙකුද සහභාගිවීම කැපී පෙනෙන බව සදහන් කළේය. මේ අතර ඒ මහතා සඳහන් කළේ මේ මස 12, 13 හා 14 දිනයන්හි කොළඹ දී පැවැත්වෙන පොදුරාජ්‍ය මණ්ඩලීය ව්‍යාපාරික සමුළුව වෙනුවෙන් රාජ්‍ය නායකයන් දස දෙනකු සමඟ රාජ්‍යය, විදේශ, වෙළෙඳ හා ආයෝජන ඇතුළු ඇමැතිවරුන් සමඟ රාජ්‍යතාන්ත්‍රිකයන් විශාල පිරිසක් සහභාගි වන බවට දැනුම් දී තිබෙන බවයි.‍.</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>08</day>
    </date>
    <link>http://www.dinamina.lk/2013/11/08/_art.asp?fn=n13110812</link>
    <topic>ඇතැම් යුරෝපීය රටවලට ශ්‍රී ලංකාව ගැන අවබෝධයක් නෑ</topic>
    <author>- අගමැති දි.මු ජයරත්නනුවන් කොඩිකාර</author>
    <content>ඇතැම් යුරෝපීය රටවල් ශ්‍රී ලංකාවේ යථා තත්ත්වය පිළිබඳ අවබෝධයකින් තොරව ක්‍රියා කරන බව අගමැති, ආචාර්ය දි.මු ජයරත්න මහතා පැවැසීය.එහෙත් ශ්‍රී ලංකාවේ පැවැති තිස් වසරක ත්‍රස්තවාදය නිමා වීමෙන් අනතුරුව යහපාලනය, ආර්ථික වර්ධනය, ජනවාර්ගික ඒකාග්‍රතාව සහ උතුරු නැඟෙනහිර සංවර්ධනය වේගවත්ව ඇතැයි හෙතෙම ප්‍රකාශ කෙළේය.චෙක් ජනරජයේ විදේශ ඇමැති එච්.ඊ ජැන් කොහොව්ට්, අගමැති දි.මු ජයරත්න මහත්වරුන් අතර අගමැති කාර්යාලයේ දී ඊයේ (7) පැවැති සාකච්ඡාවේ දී අගමැතිවරයා එසේ ප්‍රකාශ කෙළේය.ශ්‍රී ලංකාව හා චෙක් රාජ්‍ය සාම්ප්‍රදායක මිතුරන් බව පැවැසු ජයරත්න මහතා සිරිමා බණ්ඩාරනායක මැතිනිය හා ටිටෝ මැතිතුමා අතර රාජ්‍ය තාන්ත්‍රික මට්ටමෙන් පැවැති සබඳතා ඊට ඉවහල් වූ බව කියා සිටියේය.ශ්‍රී ලංකාවේ කර්මාන්ත සංවර්ධනය සඳහා එවකට පැවැති චෙකොස්ලෝවැකියානු රජය අතහිත දුන් බව ද අගමැතිවරයා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>08</day>
    </date>
    <link>http://www.dinamina.lk/2013/11/08/_art.asp?fn=n13110813</link>
    <topic>රටට ජනතාවට උපරිම ප්‍රයෝජන ලැබෙන පරිදි  ජේ ආර් ගේ ව්‍යවස්ථාව ජනපති පරිහරණය කරනවා</topic>
    <author/>
    <content>වත්මන් ජනාධිපතිතුමා රටටත් ජනතාවටත් උපරිම ප්‍රයෝජනයක් ලැබෙන පරිදි එදා ජේ. ආර්. ජයවර්ධන මහතා හඳුන්වා දුන් ආණ්ඩුක්‍රම ව්‍යවස්ථාව පරිහරණය කරන බව සබරගමුව ආණ්ඩුකාර වි. ජ. මු. ලොකුබණ්ඩාර මහතා කීය.පරිණත රාජ්‍ය නායකයකුට ඕනෑම ආණ්ඩුක්‍රම ව්‍යවස්ථාවක් සිය ජනතාවගේ හා රටේ අභිවෘද්ධිය උදෙසා භාවිතා කළ හැකිය යන්නට එය කදිම නිදසුනක් බව ලොකුබණ්ඩාර මහතා කීවේ 16 වන පළාත් ආණ්ඩුකාර සමුළුව අමතමිනි.පසුගියදා ග්‍රෑන්ඩ් උඩවලව සෆාරි නිකේතනයේ පැවැති මෙම සමුළුව අමතා තවදුරටත් කතා කළ වි. ජ. මු. ලොකුබණ්ඩාර මහතා ආණ්ඩුව තුළ පරණ බුලත් කොළ හා අලුත් අලි කියා භේදයක් තිබිය යුතු නැති බවත් ආණ්ඩු පක්ෂයේ සියලුම මැති ඇමැතිවරුන්ගේ වගකීම මහින්ද චින්තනය අත් පොතක් කර ගනිමින් එම වැඩපිළිවෙළ ක්‍රියාවට නැංවීම බවද අවධාරණය කළේය.මෙවර ආණ්ඩුකාර සමුළුවේ සත්කාරය සබරගමුව පළාත් සභාවට හිමිව තිබුණි. ආණ්ඩුකාර ලොකුබණ්ඩාර මහතා එම කටයුතු මැනවින් ඉටුකිරීමට පියවර ගෙන තිබුණි.සමුළුව ආරම්භයේ දීම 15 වන ආණ්ඩුකාර සම්මේලනයේ සභාපති වශයෙන් කටයුතු කළ උතුරු ආණ්ඩුකාර ජී. ඒ. චන්ද්‍රසිරි මහතා ඉදිරි දෙවර්ෂය සඳහා එම සමුළුවේ සභාපතිත්වය සබරගමුව ආණ්ඩුකාර වි. ජ. මු. ලොකුබණ්ඩාර මහතා අතට පත්කරමින් ආරම්භක දේශනය කළේය.ජනාධිපති මහින්ද රාජපක්ෂ මහතාගේ නිවැරදි තිරසාර නායකත්වය යටතේ දකුණට මෙන් උතුරටද සාමයේ සහ සංවර්ධනයේ ප්‍රතිලාභ සමාන ලෙසින් ගලා එන බව කී උතුරු පළාත් ආණ්ඩුකාර ජී. ඒ. චන්ද්‍රසිරි මහතා උතුරු පළාත් මැතිවරණය පැවැත්වීමෙන් අනතුරුව උතුරු පළාතේ ද ප්‍රජාතන්ත්‍රවාදී අයිතින් තහවුරු කිරීමට ජනාධිපතිතුමා කටයුතු සම්පාදනය කළ බවත් පසුගිය ආණ්ඩුකාර සමුළුවට යෝජනා 28ක් ඉදිරිපත් වූ අතර ඉන් 15ක් එකී කාලය තුළ ක්‍රියාවට නැඟීමට හැකිවූ බවද කීය.‍ මේ සම්මේලනයට කුමාරි බාලසූරිය, අලෙවි මවුලානා, කරුණාරත්න දිවුල්ගනේ, රියර් අද්මිරාල් ‍ෙමාහාන් විජේවික්‍රම, සී. නන්ද මැතිව්, ජී. ඒ. චන්ද්‍රසිරි, ටිකිරි කොබ්බෑකඩුව, ටී. ආර්. බලල්ල යන සියලුම පළාත් ආණ්ඩුකාරවරුද සබරගමුව පළාත් සභාවේ අදාළ රේඛීය අමාත්‍යාංශවල මෙන්ම ජාතික මුදල් කොමිසමේ ද ජ්‍යෙෂ්ඨ නිලධාරින් රැසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>08</day>
    </date>
    <link>http://www.dinamina.lk/2013/11/08/_art.asp?fn=n13110814</link>
    <topic>නවීන පහසුකම් සහිත ප්‍රතිකාර ඒකකයන් ප්‍රධාන රෝහල් කිහිපයකම ස්ථාපිතයි</topic>
    <author>සන්ධ්‍යා කරුණාරත්න</author>
    <content>පොදු රාජ්‍ය මණ්ඩලයීය රාජ්‍ය නායක සමුළුවට සහභාගී වන රාජ්‍ය නායකයින් ඇතුළු නියෝජිත පිරිස්වලට අවශ්‍ය මූලික සෞඛ්‍ය පහසුකම් සැපයීම සඳහා කොළඹ ජාතික රෝහල, රාගම ශික්ෂණ රෝහල, මීගමුව මූලික රෝහල සහ කටුනායක බණ්ඩාරනායක ජාත්‍යන්තර ගුවන්තොටුපොළ යනාදී ස්ථානවල විශේෂ රෝග ආවේක්ෂණ ඒකකයන් මේ වන විට ස්ථාපිත කර ඇත.එම රෝහල්වල සෞඛ්‍ය පහසුකම් පුළුල් කිරීම මේ වන විටත් අවසන් කර ඇති බවත් එම රාජ්‍ය නායකයින් ඇතුළු සෙසු නියෝජිතයන්ට අවශ්‍ය රෝගී සත්කාරක සේවාවන් අවශ්‍ය වූ විටෙක ඉතා පහසුවෙන් සැපයීම අරමුණු කර ගනිමින් රෝහල්වල සෞඛ්‍ය පහසුකම් පුළුල් කළ බවත් සෞඛ්‍ය අමාත්‍යාංශය පවසයි.ඒ අනුව මීගමුව රෝහලේ සහ කටුනායක ගුවන් තොටුපොළේ සෞඛ්‍ය පහසුකම් සොයා බැලීම සඳහා සෞඛ්‍ය නියෝජ්‍ය ඇමැති අධිනීතිඥ ලලිත් දිසානායක, සෞඛ්‍ය ලේකම් වෛද්‍ය නිහාල් ජයතිලක, අතිරේක ලේකම් වෛද්‍ය සේවා වෛද්‍ය අමල් හර්ෂ ද සිල්වා මහත්වරු ඊයේ (06) නිරීක්ෂණ චාරිකාවක යෙදිණ.මීගමුව රෝහලට ලබාදුන් දැඩි සත්කාරක ඇඳන්, අතිනවීන වෙන්ටිලේටර් හා ප්‍රතිසංස්කරණය කළ වාට්ටු මේ පිරිස විසින් පරික්ෂාවට ලක් කළ අතර පසුව කටුනායක බණ්ඩාරනායක ජාත්‍යන්තර ගුවන්තොටුපළ පරිශ්‍රයේ මේ වන විට රාජ්‍ය නායක සමුළුවට සහභාගී වන රාජ්‍ය නායකයින් 2000 කට සහ රාජ්‍ය නියෝජිතයන් 3000 කට රෝග ආවේක්ෂණ කටයුතු සඳහා වෙනමම පිහිටුවා ඇති අමතර ඒකකයත් ඊයේ (06) නිරීක්ෂණය කෙරිණ.රාජ්‍ය නායකයන් සඳහා අතිනවීන පහසුකම් සහිතව ඉදි කළ වෛද්‍ය ප්‍රතිකාර ඒකකයක් බණ්ඩාරනායක ජාත්‍යන්තර ‍ගුවන් තොටුපොළේ ස්ථාපිත කර තිබේ. ඊ‍ට අවශ්‍ය අතිනවීන වෛද්‍ය උපකරණ ලබාදීමට අවශ්‍ය පියවර ගෙන ඇත. හදිසි ආපදාවකදී ප්‍රයෝජනයට ගැනීම සඳහා නවීන ගිලන්රථ 80 ක් ද සූදානම් කර ඇති අතර මහජන සෞඛ්‍ය අංශයක් ද ඉදි කර තිබේ.මීට අමතරව මහජන සෞඛ්‍ය පරීක්ෂකවරුන් කණ්ඩායක් පැය 24 පුරා සේවයේ යෙදීමට සෞඛ්‍ය අමාත්‍යාංශය පියවර ගෙන ඇත.කොළඹ ජාතික රෝහලේ හදිසි අවස්ථාවන්හිදී ප්‍රයෝජනයට ගැනීම සඳහා ඉදි කර ඇති හෙලිකොප්ටර් අංගනයේ තත්ත්ව පරීක්ෂක් වසර අටකට පසුව ප්‍රථම වතාවට පෙරේදා (05) සිදු කෙරිණ. මේ තත්ත්ව පරීක්ෂා කිරීම් කටයුතු ශ්‍රී ලංකා ගුවන් හමුදාවේ තත්ත්ව පරීක්ෂක නිලධාරීන් විසින් සිදු කළ අතර ජාතික රෝහලේ අධ්‍යක්ෂ වෛද්‍ය අනිල් ජාසිංහ මහතා ද මේ අවස්ථාවට එක් විය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>08</day>
    </date>
    <link>http://www.dinamina.lk/2013/11/08/_art.asp?fn=n13110815</link>
    <topic>අඩු වයස් දැරියන් ලක්ෂ 73ක් වාර්ෂිකව මවු පදවි ලබනවා</topic>
    <author>බුද්ධිකා ඉඹුලාන සහ චින්තා රණසිංහ</author>
    <content>තුන්වෙනි ලෝකයේ රටවල වයස අවුරුදු දහ අටට අඩු දැරියන් ලක්ෂ හැත්තෑ තුනක් වසරකට දරුවන් බිහි කරන බව එක්සත් ජාතීන්ගේ ජනගහන අරමුදල මඟින් නිකුත් කළ 2013 ජනගහන ප්‍රවනතා පිළිබඳ වාර්තාව හෙළි කරයි.යොවුන් වියේ දී මවු පදවිය ලබන එම දැරියන් පිරිසෙන් (teenage mothers) ලක්ෂ විස්සක් වයස අවුරුදු දාහතරට අඩු දැරියන් බව ද එම වාර්තාවේ සඳහන් වෙයි.බාල වියේ දී මෙලෙස ගර්භනීභාවයට පත් වන දැරියන් බරපතළ ලෙස සෞඛ්‍ය සහ සමාජීය ප්‍රශ්නවලට මුහුණ දීම එහි අවසන් ප්‍රතිඵලය වන බව ද ජනගහන ප්‍රවනතා පිළිබඳ වාර්තාවේ සඳහන් වී ඇත.කුඩා වයසේ දී ගැබ් ගැනීම දැරියගේ වරදක් ලෙස සැළකීමේ සම්ප්‍රදාය සහ ඔවුන්ට අවමන් කිරීමේ ස්වභාවයක් සමාජය තුළ ගැබ්ව තිබීම පැහැදිලිව පෙනෙන්නට තිබෙන බව ප්‍රකාශ කරන එක්සත් ජාතීන්ගේ සංවිධානය, මේ ගැටළුවේ දී සමස්ත සමාජයම වගඋත්තරකරුවන් වන බව ද පවසයි.තුන්වැනි ලෝකයේ දැරියන් දිනපතා 20000ක් පමණ දරුවන් බිහි කරන බවත් ඒ අතුරින් 90% ක් ළමා විවාහක අය බවද පෙන්වා දෙන එක්සත් ජාතීන්ගේ සංවිධානය නව ක්‍රමෝපායන් මඟින් ඒ ගැටළුවලට විසඳුම් සෙවිය යුතු බවද අවධාරණය කරයි.එම ප්‍රමාණයෙන් 1/4 ක් ම අවුරුදු 15 ට අඩු අය වන අතර වාර්ෂිකව එය වැඩි අගයක් ගනිමින් සිටින බව සඳහන් කරන එම වාර්තාව, සංවර්ධනය වෙමින් පවතින රටවල වාර්ෂිකව දරු උපතකදී මිය යන සංඛ්‍යාව 70,000ක් බව ද සඳහන් වේ.මාලි, ගයනා, චැඩ්, මුසැම්බික් හා නයිජීරියා වැනි රටවල ළමා විවාහ වැඩි වශයෙන් සිදු වන අතර මළ දරු උපත් සිදු වීමේ ගැටළුවක් ද පැන නැගී ඇති බව එක්සත් ජාතීන්ගේ ජනගහන ප්‍රවනතා පිළිබඳ වාර්තාවේ සඳහන් වේ.ලාඕසයේ දුප්පත් දරුවන්ගේ අධ්‍යාපන අවස්ථාව ඇහිරී ඇති නිසා ඊට පිළියමක් ලෙස දැරියන් වැඩිහිටියන් බවට පත් වීම දක්නට ලැබෙන බව ද එක්සත් ජාතීන්ගේ සංවිධානය පවසයි. යොවුන් වියේ දී මව් පදවිය ලබන දරුවන්ගේ ගැටළුව තුන්වෙනි ලෝකයේ පමණක් නොව අමෙරිකාව වැනි රටවලද දක්නට ලැබෙන බව එම සංවිධානය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>08</day>
    </date>
    <link>http://www.dinamina.lk/2013/11/08/_art.asp?fn=n13110816</link>
    <topic>කුණ්ඩසාලේ සමූපකාර ණය දෙන සමිතියේ අධ්‍යක්ෂ මණ්ඩලයේ 3ක් රිමාන්ඩ්</topic>
    <author>ඉන්දික පොල්කොටුව</author>
    <content>කුණ්ඩසාල මහවත්ත ප්‍රදේශයේ සමූපකාර ණය දෙන සමිතියක් පවත්වාගෙන යමින් ගණුදෙනුකරුවන් රැසකගෙන් රුපියල් ලක්ෂ ගණනින් මුදල් වංචා කළ බව කියන එහි අධ්‍යක්ෂ මණ්ඩල සාමාජිකයන් තිදෙනෙකු මහනුවර කොට්ඨාස විශේෂ අපරාධ විමර්ශන ඒකකය මගින් අත්අඩංගුවට ගනු ලැබ ඇත.එම සමූපකාර සමිතියේ රුපියල් දහස බැගින් මුදලක් තැන්පත් කැර තිබූ ගණුදෙණුකාරියකගේ අදාළ තැන්පත් මුදල වංචා කර ඇති බව පවසමින් ඇය සමූපකාර සමිතියට මහනුවර කොට්ඨාස විශේෂ අපරාධ විමර්ශන ඒකකයට ඉදිරිපත් කළ පැමිණිල්ලක් මත වහා පරීක්ෂණ ආරම්භ කළ එම ඒකකයේ ස්ථානාධිපති පොලිස් පරීක්ෂක තිලක් සමරනායක මහතා ඇතුළු නිලධාරිහු පිරිසක් සැකකරුවන් අත්අඩංගුවට ගනු ලැබීය.තවත් ගණුදෙණුකරුවන් රැසකගේ තැන්පත් මුදල් මෙලෙස වංචා කර ඇති බවට විමර්ශණවලින් හෙළිවෙමින් තිබෙන අතර ඊයේ වනවිට මහනුවර කොට්ඨාස විශේෂ අපරාධ විමර්ශන ඒකකයට පැමිණිලි 4ක් මේ පිළිබඳ ලැබී ඇත.සිද්ධියෙන් අත්අඩංගුවට ගැනුන මුතුපති ගෙදර ප්‍රේමචන්ද්‍ර, චන්ද්‍රාවතී කුමාරිහාමි හා ශාන්තිමංගලිකා අධ්‍යක්ෂ මණ්ඩල සාමාජිකයන් මහනුවර අතිරේක මහේස්ත්‍රාත් සේසිරි හේරත් මහතා වෙත ඉදිරිපත් කිරීමෙන් පසු අද (08) දක්වා රක්ෂිත බන්ධනාගාරගත කෙරිණි.මධ්‍යම පළාත භාර ජ්‍යෙෂ්ඨ නියෝජ්‍ය පොලිස්පති එච්. එන්. බී. අඹන්වල නියෝජ්‍ය පොලිස්පති ජී. බී. පෙරමුණේ මහනුවර කොට්ඨාස භාර ජ්‍යෙෂ්ඨ පොලිස් අධිකාරි ගාමිණී ඇල්ලේපොල යන මහත්වරුන්ගේ උපදෙස් මත මහනුවර කොට්ඨාස විමර්ශන ඒකකයේ ස්ථානාධිපති පොලිස් පරීක්ෂක තිලක් සමරනායක මහතාගේ මෙහෙයවීමෙන් උපපොලිස් පරීක්ෂක කේ. රෝහිත පොලිස් සැරයන් ටී. ජයරත්න (15950) යන නිලධාරිහු ඇතුළු පිරිසක් මෙහි පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>08</day>
    </date>
    <link>http://www.dinamina.lk/2013/11/08/_art.asp?fn=n13110817</link>
    <topic>ව්‍යාජ නෝට්ටු මුද්‍රණය කොට බෙදා හැරි ටියුෂන් ගු රා වෙනත් නඩුවකට 14 වැනි දින අධිකරණයට</topic>
    <author>සිරන්ජනි කුමාරි</author>
    <content>ව්‍යාජ දෙ‍දහසේ නෝට්ටු මුද්‍රණය කොට දිවයිනපුරා බේදා හැරී ටියුෂන් ගුරුවරයා මේ මස 14 වන දින කොළඹ ප්‍රධාන මහේස්ත්‍රාත් අධිකරණය වෙත ඉදිරිපත් කරන ලෙස මහර බන්ධනාගාර අධිකාරිවරයාට කොළඹ වැඩ බලන ප්‍රධාන මහේස්ත්‍රාත් නිශාන්ත පිරිස් මහතා ඊයේ(07) නියම කළේ ය.පිටකොටුව බැස්ටියන් මාවතේ පළතුරු බීම හලකට ව්‍යාජ දෙ‍දාහේ නෝට්ටුවක් ඉදිරිපත් කිරිමේ සිද්ධියක් සම්බන්ධයෙන් අධිකරණයේ පවතින නඩුවක ප්‍රධාන සැකකරු වන මොහු අධිකරණය වෙත ඉදිරිපත් කරන ලෙසට රහස් පොලිසිය අධිකරණයෙන් කළ ඉල්ලීමකට අනුව මහේස්ත්‍රාත්වරයා මේ නියෝගය කරනු ලැබිණ.පොතුආරාව පාර ,මාලබේ ව්‍යාජ මුදල් මුද්‍රණාලයක් පවත්වාගෙන ගිය සැකකරු ව්‍යාජ මුදල් මුද්‍රණය කරමින් සිටිය දී ඉකුත් 27 වන දින මුද්‍රණ උපකරණ ,පරිගණක ,ස්කෑන් යන්ත්‍ර,මුදල් කොටස් හා ව්‍යාජ මුදල් නෝට්ටු 3500ක් ළඟ තිබියදී රහස් පොලිසිය විසින් සැකකරු අත්අඩංගුවට ගෙන තිබිණ. නො 236, ආටිගල පාර ,වටරැක ,පාදුක්ක පදිංචි කුරුප්පුමාල්ල‍ගේ දොන් දිමුතු නුවන් කුමාර නැමැති සැකකරු කඩුවෙල අධිකරණය වෙත ඉදිරිපත් කොට දැනට රක්ෂිතබන්ධනාගාරගත කොට ඇති බවට රහස් පොලිසිය අධිකරණයට කරුණු වාර්තා කොට තිබිණ. මේ සිද්ධියේ පැමිණිලිකරු වන්නේ පිටකොටුව බැස්ටියන් මාවතේ පිහිටි අහමඩ් කුල් ස්පොට්හි හිමිකරු වන පොන්නයියා නවනාදන් නැමැත්තා ය.සිය වෙළෙදසැල වෙත පැමිණි සැකකරු පළතුරු මිළ දි ගෙන ව්‍යාජ දෙදාහේ නෝට්ටුවක් ඉදිරිපත් කළ බවට බැස්ටියන් මාවතේ පිහිටි පොලිස් මුරපළ වෙත ඔහු පැමිණිල්ලක් ඉදිරිපත් කොට තිබිණ. එම අවස්ථාවේ දි අත්අඩංගුවට ගනු ලැබු සැකකරුවන් සතුව 2000 ව්‍යාජ නෝට්ටු 96ක් පොලිසිය විසින් සොයා ගෙන තිබු අතර වැඩිදුර පරික්ෂණ සදහා සැකකරුවන් රහස්‍ පොලිසිය වෙත බාර දී තිබිණ.මේ සිද්ධිය සම්බන්ධයෙන් කුරුවිට පදිංචි ගමගේ අප්පුහාමිලා‍ගේ චන්දන කුමාර හා කදාන පදිංචි රණසිංහආරච්චි‍ලාගේ ජයසේන නැමැත්තන් දැනට රක්ෂිතබන්ධනාගාර ගත කොට ඇති අතර ඔහුන්ට ව්‍යාජ නෝට්ටු මේ සැකකරු ලබා දුන් බවට රහස් පොලිසියට තොරුතුරු අනාවරණය වි ඇත.රහස් පොලිසියේ පොලිස් පරික්ෂක සේනාධිර හා උප පොලිස් පරික්ෂක ආර් එම් එස් රත්නායක යන අය අධිකරණයට කරුණු වාර්තා කළේ ය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>08</day>
    </date>
    <link>http://www.dinamina.lk/2013/11/08/_art.asp?fn=n13110818</link>
    <topic>කොට්ටාවේ කඩයක යකා නැටූ ප්‍රා: සභා මන්ත්‍රීනිට ඇප</topic>
    <author>මංජුල හිරිපිටිය හෝමාගම සංචාරක</author>
    <content>කොට්ටාව මාකුඹුර ප්‍රදේශයේ ව්‍යාපාරික ස්ථානයට අනවසරයෙන් ඇතුළු වී එහි විදුරු හා මෝටර් රථවලට පහර දීම සම්බන්ධයෙන් හෝමාගම ප්‍රාදේශීය සභා මන්ත්‍රිනී නිලකාන්ති සමරවික්‍රම මහත්මිය රුපියල් විසි පන්දහසක මුදල් හා රුපියල් ලක්ෂ දෙකක ශරීර ඇප මත මුදා හැරීමට හෝමාගම මහේස්ත්‍රාත් වයි. ආර්. සී. නෙළුම්දෙණිය මහතා නියෝග කළේය.ශරීර හා මුදල් ඇප මත මුදා හැරීමට අමතරව මන්ත්‍රීවරියගේ විදේශ ගමන් අවලංගු කිරීමට ආගමන විගමන දෙපාර්තමේන්තුවට දන්වා සිටීමටත්, සෑම ඉරු දිනකම පෙ.ව. 9.00 - ප.ව. 12.00 දක්වා කාලය තුළ දී හෝමාගම පොලසියේ පෙනී සිටීමට නියෝග කළේය.හෝමාගම පොලිසියේ අපරාධ අංශයේ ස්ථානාධිපති පො.ප. චන්ද්‍රසේන මහතා ඇතුළු නිලධාරීන් පිරිසක් පැමිණිල්ල මෙහෙයවූ අතර, 2014 ජනවාරි 28 දින නැවත නඩුව කැඳවීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>08</day>
    </date>
    <link>http://www.dinamina.lk/2013/11/08/_art.asp?fn=n13110819</link>
    <topic>ප්‍රභාකරන්ගේ පුද්ගලික ආරක්ෂකයා මාස 2ක් හිරේට</topic>
    <author>රෝෂන් තුෂාර</author>
    <content>එල්ටිටිඊ නායක ප්‍රභාකරන්ගේ පුද්ගලික ආරක්ෂකයා ලෙස කටයුතු කරමින් ත්‍රස්තවාදි කටයුතු වල නිරතවීමේ චෝදනාවන්ට වරද පිළිගත් තනබාලසිංහම් ලිංගදාසන් කොටි සාමාජිකයාට මාස දෙකක සිර දඩුවම් ලබා දිමට නියෝග කළ කොළඹ මහාධිකරණ විනිසුරු කුමුදිනි වික්‍රමසිංහ මහත්මිය චුදිත පුනරුත්තාපනය සදහා යොමු කරන ලෙසට නියෝග කළාය.තස්ත්‍රවාදය වැලැක්වීමේ පනත යටතේ නීතිපතිවරයා මේ නඩුව පවරා තිබු අතර චුදිත ප්‍රභාකර‍න්ගේ සමීප ආරක්ෂක යකු ලෙස කටයුතු කළ බව පැමිණිල්ලේ සදහන් වේ.කොටි නායකයා සිටි වික්ටරි කදවුරේ හා පුදුකුඩු ඉරිප්පු චාලිමන් කදවුරේ ආහාර පරික්ෂක ලෙස කටයුතු කර ඇති ලිංගදාසන් රුසියාවේ නියෝජිත පිරිසකගෙන් විශේෂ ප්‍රභු ආරක්ෂා පුහුණුව ලැබු තස්ත්‍රයෙකි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>08</day>
    </date>
    <link>http://www.dinamina.lk/2013/11/08/_art.asp?fn=n13110820</link>
    <topic>ජාත්‍යන්තරය විසින් හසුරුවනු ලැබූ ශ්‍රී ලංකාව ඩී.ඒ.ගේ පුතුන් ජාත්‍යන්තරය හසුරුවන රටක් කළා</topic>
    <author>ධනුෂ්ක ගොඩකුඹුර</author>
    <content>දිවංගත ඩී. ඒ. රාජපක්ෂ මහතාගේ දරුවන් සිය පිය උරුමය ලෙස ඉදිරියට ගෙන යන වටිනාකම් සමූහයේ ශ්‍රී ලාංකේය සලකුණ වන්නේ ජාත්‍යන්තරය විසින් මෙහෙයවනු ලැබූ රටක් ජාත්‍යන්තරය හසුරවමින් ජාතික සංවර්ධන අරමුණු වෙත යොමු කිරීම යැයි ශ්‍රී ලංකා පදනමේ සභාපති මහාචාර්ය රංජිත් බණ්ඩාර මහතා පැවැසීය.ජාතික ආර්ථික සංවර්ධන අරමුණු සඳහා තම දූ පුතුන් ජාත්‍යන්තරය හසුරවන ආකාරය දිවංගත ඩී. ඒ. රාජපක්ෂ මහතා නොපෙනෙන තැනක සිට සතුටු සිතින් බලා සිටිනු ඇතැයි ද බණ්ඩාර මහතා ප්‍රකාශ කළේය.ඒ මහතා මෙසේ ප්‍රකාශ කළේ දිවංගත ඩී. ඒ. රාජපක්ෂ මහතාගේ ගුණ සමරු දේශනය පවත්වමිනි. ජාතික සංවර්ධන අරමුණු සඳහා ජාත්‍යන්තරය හැසිරවීම ශ්‍රී ලංකාවේ අත්දැකීම් මැයෙන් මෙම දේශනය පවත්වන ලද්දේ තංගල්ල නගර ශාලවේදී පෙරේදා (06) පැවැති ඩී. ඒ. රාජපක්ෂ මහතාගේ ගුණසමරු උළෙලේදීය.මහාචාර්ය රංජිත් බණ්ඩාර මහතා එහිදී වැඩිදුරටත් මෙසේ ද පැවැසීය.ඩී. ඒ රාජපක්ෂ මහතාගේ 46 වන ගුණානුස්මරණ දේශනය පැවැත් වීමට මට ආරාධනා කිරීම සම්බන්ධයෙන් මා ඩී. ඒ රාජපක්ෂ ගුණ සමරු කමිටුවට මාගේ හද පිරි කෘතඥතාව පිරිනැමීමට කැමැතියි. මෙම ආරාධනය කොළඹ විශ්ව විද්‍යාලයේ ආර්ථික විද්‍යා අධ්‍යයන අංශයේ මා දරන මහාචාර්ය ධූරය සැලකිල්ලට ගෙන මට පෞද්ගලිකව කළ ආරාධනයකටත් වඩා අපි වැනි ඈත ගම්දනව්වලින් පැමිණ විශ්ව විද්‍යාල ක්ෂේත්‍රයේ රැකියාව කරන සහ බහුතරයක් වන මෙරට ගැමි ජනතාවට කරන ලද ගෞරවයක් ලෙස සලකන්න කැමතියි.මේ තමයි ගිරුවාපත්තුවේ රාජපක්ෂවරුන්ගේ සම්ප්‍රදාය. ඔවුන් සෑමවිටම පරිධිය කේන්ද්‍රයට යා කරන්න උත්සාහ කළා. නොහැකියාව හැකියාව බවට පත් කළා. නොදියුණුකම දියුණුව බවට පත් කළා. ජන අසහනය සහනය බවට හරවනු ලැබුවා. දිළින්දන් දිළිඳුකමින් මුදා ගනු ලැබුවා. අපිළිවෙළ පිළිවෙළ කළා. යුද්ධයක් තිබූ රටට තිරසාර සාමයක් හා සන්හිඳියාවක් ඇති රටක් බවට පත් කළා. ඌණ සංවර්ධිත බවින් රට මුදා ගෙන මැදි ආදායම් රටක් කළා. මේ තමා ඩී. ඒ. රාජපක්ෂ මහතා ආරම්භ කළ සහ එතුමන්ගෙන් පසු පරම්පරාව සිය පිය උරුමය ලෙස ඉදිරියට ගෙන යන වටිනාකම් සමූහයේ ශ්‍රී ලාංකේය සලකුණ.රටේ බහුතරයක් විශ්වාස කරන ආකායරයට මෙය එක් පරම්පරාවකින් නතර වන්නේ නැහැ. මහා ගංඟාවක් සේ තව පරම්පරා ගණනාවකට ගිරුවාපත්තුවේ උරුමය ඇදී යනු ඇති. මා මෙම සැමරුම් දේශනයේදී ඩී. ඒ. රාජපක්ෂ මහතාගෙන් ආරම්භව ඉදිරියට ඇදෙන ගිරුවාපත්තුවේ රාජපක්ෂවරුන්ගේ ජාතික මෙහෙවර පිළිබඳ අනාගත පරම්පරාව දැනුවත් භාවයට පත් කිරීම සඳහා ජාතික සංවර්ධනය අරමුණු සඳහා ජාත්‍යන්තරය හැසිරවීම පිළිබඳ අපගේ අත්දැකීම් පිළිබඳ මාතෘකා පහක් යටතේ කතාකිරීමට අපේක්ෂා කරනවා. එනම් සංවර්ධනය, තිරසාර සංවර්ධනය හා ජාතික සංවර්ධනය, ජාතික සංවර්ධනය වැරැදි උපාය මාර්ග මත පදනම් වීම පිළිබඳ අත්දැකීම්, ජාතික සංවර්ධන අරමුණු දිනා ගැනිම සඳහා හොඳ ප්‍රතිපත්ති සහ හොඳ ආයතන පමණක් ප්‍රමාණවත් ද, ශ්‍රී ලංකාවේ ආර්ථික සංවර්ධන ප්‍රතිපත්තියේ විතැන්වී ම සහ ඒවායේ ප්‍රතිවිපාක, ජාත්‍යන්තරය හසුරවමින් ජාතික සංවර්ධන අරමුණු දිනා ගැනීම සහ අවසානයේ සමාප්ති සටහන තුළින් ඉදිරි සංවර්ධන අරමුණු දිනා ගැනීම සඳහා අනුගමනය කළ යුතු කරුණු කිහිපයක් ගෙන හැර දැක්වෙනු ඇති.ඩී. ඒ රාජපක්ෂ මහතා 1905 මාර්තු මස 30 වන දින හම්බන්තොට දිස්ත්‍රික්කයේ බුද්ධියාගම ග්‍රාමයේ උපත ලබා 1967 නොවැම්බර් මස 07 වැනිදා දැයෙන් සමුගත්තා. එතුමා 1947 සිට 1967 දක්වා දසක දෙකක් අඛණ්ඩව සැබෑ මහජන නියෝජිතයෙක් ලෙස ජාතික වශයෙන් අතිශයින් වැදගත් විවිධ වගකීම් රැසක් දරමින් සිය ජාතික මෙහෙවර ඉටු කළා. මෙම කාලසීමාව තුළ එතුමා මෙරට කෘෂිකර්මාන්තය හා වාර් කර්මාන්තය නඟා සිටුවීම සඳහාත් මෙරට ජනයා අධිරාජ්‍යවාදී මානසිකත්වයෙන් මුදා ගැනීම සඳහාත් මෙරට ආර්ථිකය ජාතික ආර්ථිකයක් කිරීම සඳහාත් නොමැකෙන සේවාවක් ඉටු කළා. ශ්‍රී ලංකාව බහු පක්ෂ ප්‍රජාතන්ත්‍රවාදී රාජ්‍යයක් බවට පත් කරනු පිණිස 1951 ශ්‍රී ලංකා නිදහස් පක්ෂය බිහිකිරීමේ තීරණාත්මක කාර්යයෙහි එස්. ඩබ්ලිව්. ආර්. ඩී. බණ්ඩාරනායක මහතා ප්‍රමුඛ කණ්ඩායමේ සුවිශේෂී වගකීමක් එතුමා දරනු ලැබුවා.වසර තිස් ගණනක් තිස්සේ මේ රටේ පැවැති යුද්ධය අවසන් කොට රට අලුතින් මාවතකට යොමු කිරීමට රාජපක්ෂවරුන්ට හැකියාව ලැබී තිබෙනවා. එයින් නොනැවතී ඔවුන් ගොඩනැඟූ අලුත් ශ්‍රී ලංකාව සියැසින් දැක බලා ගැනීමට ජාත්‍යන්තරයට ආරාධනා කළා. එම ආරාධනය පිළි ගත් පොදු රාජ්‍ය මණ්ඩලීය නායකයන් තව දින කිහිපයකින් මහා සමුළුවකට මෙරටට පැමිණෙනවා. මේක අපට මහා ආඩම්බරයක්. මෙහිදී ඔවුන්ට ගිරුවාපත්තුවේ රාජපක්ෂවරුන් ජාතික සංවර්ධන අරමුණු සඳහා ජාත්‍යන්තරය හසුරුවා ඇත්තේ කෙසේදැයි සියැසින් දැකගන්නට හැකියාව ලැබෙනවා.සංවර්ධනය පිළිබඳ මූලික අරමුණු මුල්කරගත් අර්ථ දැක්වීම් ගණනාවක් තිබෙනවා. ඒවා එකිනෙකට වෙනස් වුවත් ඒ සියල්ලෙහිම පරමාර්ථය මිනිස් වර්ගයා ජාති, කුල, ආගම්, භාෂා, සංස්කෘති, පදිංචි ප්‍රදේශ, රට යනාදී කිසිවක් සැලකිල්ලට නොගෙන ඔවුන් ඉහළට ඔසවා තැබීමයි. ඒ සඳහා දිළිඳුකම, ධන ව්‍යාප්ති විසමතාව, සේවා වියුක්තිය, භාණ්ඩ හා සේවාවල සාමාන්‍ය මිල මට්ටම් ඉහළ යාම, රජයේ ආදායම හා වියදම් පරතරය, ගෙවුම් ශේෂය හා ණය ගෙවීම්කරණය පිළිබඳ ගැටලුවලට කල්පවත්නා විසැඳුම් අප සපයා ගත යුතු වෙනවා.මෙය තරමක අසීරු කාර්යයක්.සංවර්ධනය පිළිබඳව නිව්යෝර්ක් විහ්ව විද්‍යාලයේ මහාචාර්ය මයිකල්. පී. ටොඩාරෝ විසින් අපූරු පැහැදිලි කිරීමක් කළා. එය හුදු ආර්ථික සංසිද්ධියක් නොව සැබැවින්ම බහුමානීය ක්‍රියාදාමයක් ලෙස හඳුන්වා තිබෙනවා. එමගින් සමස්ථ ආර්ථිකය සහ සමාජ ක්‍රමය නැවැත ගොඩනැංවීමක් හා නව දිශානතියකට යොමු කිරීමක් සිදුවිය යුතු බව පෙන්වා දී තිබෙනවා. මෙහි ප්‍රතිඵලය ලෙස ඔහු දකින්නේ ජන ජීවිතයේ ගුණාත්මකභාවය එකසේ වැදගත් මූලික අංශ තුනකින් වැඩිදියුණු කිරීමයි.නමුත් මහාචාර්යවරයාගේ නිර්වචනය තිරසාර සංවර්ධනය පිළිබඳ නිර්වචනය හා සැසඳීමේදී කිසියම් ආකාරයක ගැටීමක් ඇති වන බව අපට පේනවා. තිරසාර සංවර්ධනය මීට වඩා පුළුල් පරාසයක් තුළ නිර්වචනය කර තිබෙනවා. එපමණක් නොව තිරසාර සංවර්ධනය වර්තමානය ඔස්සේ අනාගතය කරා දිවෙන අතර සමාජ, පාරිසරික, ආර්ථික සහ ආධ්‍යාත්මික යන අංග හතර කෙරෙහිම සමාන වැදගත්කමක් දී තිබෙනවා. එහිදී රට සංවර්ධනයෙන් වර්තමාන පරම්පරාවේ අපේක්ෂා මුදුන් පමුණුවා ගැනීමේදී අනාගත පරම්පරාවට තම අවශ්‍යතා සපුරා ගැනීමට ඇති මාර්ග කිසිසේත්ම අවුරා නොදමන එකක් විය යුතු බව අවධාරණය කරනවා. මේ නිසා අපට පෙනෙනවා සංවර්ධනයේ අභිමතාර්ථ සහ සංවර්ධනය පිළිබඳ සංකල්පය මේ ආකාරයට පුළුල් වීමත් සමඟ එය තවදුරටත් ගෝලීය මට්ටමින් පමණක් විසඳා ගත නොහැකි එකක් බවට පත් ව ඇති බව.ජාතික සංවර්ධනය වැරැදි උපායමාර්ග මත පදනම් වීම පිළිබඳ අත්දැකීම් සාකච්ඡා කිරීමේදී ජාතික සංවර්ධනය අරමුණු ළඟා කර ගැනීම සඳහා විවිධ රටවල් විවිධ සංවර්ධන න්‍යායයන් සහ ආර්ථික ප්‍රතිපත්ති අනුගමනය කරනවා. මේවා තුළ සමස්ථ ලෝකයටම පිළිගත හැකි න්‍යායක් හෝ ප්‍රතිපත්තියක් හෝ ඇතැයි කිව නොහැකියි. එහෙත් රටක් නවීකරණය වීමෙන් ඉහත දැක්වූ පරමාර්ථ ඉෂ්ට කර ගත හැකි බව ලෝකය දැඩිව එල්බ ගත් මතයක්. දියුණුවෙමින් පවතින රටවල් කාර්මීකරණය සඳහා විවිධ ක්‍රම උපයෝග කර ගත් අතර විශේෂයෙන් විදේශීය ආයෝජන දිරිගැන්වීම, අපනයන වෙළෙඳාම වැඩිදියුණු කිරීම, රට අභ්‍යන්තරයේ ව්‍යුහාත්මක ප්‍රතිසංස්කරණ සහ පෞද්ගලික අංශය වැඩිවැඩියෙන් ආර්ථික කටයුතුවලට හවුල් කර ගැනීම යනාදිය ඒ අතර කැපී පෙනෙනවා.වොෂින්ටන් පොදු සම්මුතියට අනුව හොඳ ප්‍රතිපත්ති ලෙස සාර්ව ආර්ථික මූලධර්මවල ස්ථාවරත්වය, ජාත්‍යන්තර වෙළෙඳාම සහ ආයෝජන විවෘත කිරීම, පෞද්ගලීකරණය, ආර්ථික පාලන නීති හා සීමා ඉවත් කිරීම හඳුනා ගත්තා. හොඳ ආයතන ලෙස ප්‍රජාතන්ත්‍රවාදය, කාර්යක්ෂම නිලධාරී ක්‍රමය, නීතිය, නිදහස, දේපළ අයිතිය, නිදහස් මූල්‍යමය ආයතන යානදිය රටක ආර්ථික සංවර්ධනය ළඟා කර ගැනීමට අත්‍යවශ්‍ය සාධක ලෙස හඳුනා ගෙන තිබෙනවා. වොෂින්ටන් පොදු සම්මුතිය ක්‍රියාත්මක කර වසර 10කට පසුව කරන ලද විශ්ලේශනයකින් හෙළි වූයේ මෙය ක්‍රියාත්මක කළ බොහෝ රටවල කර්මාන්ත අංශයේ වැදගත්කම ආර්ථිකයේ තුන්වන ස්ථානය දක්වා පහළ වැටුණු බවක්. එමෙන්ම එම රටවල දිළිඳුකම සර්වකාලීන ප්‍රශ්නයක් බවට පත් වුණා.ජාතික සංවර්ධන අරමුණු දිනා ගැනීම සඳහා හොඳ ප්‍රතිපත්ති සහ හොඳ ආයතන පමණක් ප්‍රමාණවත්ද? ඉහත සාකච්ඡාවේදී අප දුටුවා සම්භාව්‍ය ලිබරල් ආර්ථික ප්‍රතිපත්තිය සහ එහ් වෙනත් මුහුණුවරක් ලෙස කරලියට පැමිණි වොෂින්ටන් පොදු සම්මුතිය ක්‍රියාවට නැංවීමෙන් සංවර්ධනය වෙමින් පවත්නා රටවල පැවැති සමාජ, ආර්ථික, දේශපාලන හෝ වෙනත් සංවර්ධන ගැටලු සඳහා යහපත් වෙනසක් සිදු කිරීමට නොහැකි වූ බව. මේ සඳහා ශ්‍රී ලංකාවේ තත්ත්වය කදිම උදාහරණයක් ලෙස දක්වන්නට පුළුවන්. උද්ධමනය, සේවා වියුක්තිය, ගෙවුම් ශේෂය, විදේශ ණය සේවාකරණ, විදේශ සංචිත, ආර්ථික වර්ධනය මේ සඳහා සලකා බලන්නට පුළුවන්.මීට අමතරව මෙම ආර්ථික ප්‍රතිපත්තිය ක්‍රියාත්මක කිරීමේ ප්‍රතිඵල ලෙස දකුණේ තරුණ නැගිටීම, උතුරේ යුදමය වාතාවරණය, ශ්‍රී ලංකාව අරාජික රටක් ලෙස හඳුන්වා දීමේ උත්සාහය, ජාත්‍යන්තරය තුළ ශ්‍රී ලංකාව කොන් වූ රාජ්‍යයක් බවට පත් වීමත් සලකා බලන්නට පුළුවන්. වත්මන් ලෝකයේ ආර්ථික සංවර්ධනය පිළිබඳව පොදුවේ දරන මතය ඉහත දැක්වූ ආකාරයට පැවැතියත් සංවර්ධිත රටවල් තම ආර්ථික සංවර්ධනය කර ගනිමින් සිටි යුගයේ අනුගමය කළ ප්‍රතිපත්ති හා න්‍යායන් හාත්පසින්ම වෙනස් තත්ත්වයක පැවැතුණා. ඒ බව මෙම රටවල ආර්ථික සංවර්ධන ඉතිහාසය පිළිබඳ හැදෑරීමේදී මනාව පැහැදිලි වෙනවා. නව ලිබරල්වාදී ක්‍රියාමාර්ග හරහා ශ්‍රී ලංකාව ඉඳහිට වසර දෙක තුනකදී වේගවත් සංවර්ධනයක් ලැබුවත් ඉහත කී තිස් වසරක කාලයෙන් ඉතාමත් වැඩි කොටසක් තුළ එකී සංවර්ධනය මන්දගාමී වුණා.මේ කටුක අත්දැකීම් පදනම් කොට ගෙන 2005 දී සහ 2010 ජනාධිපතිවරණවලදී නව ලිබරල්වාදී ප්‍රතිපත්ති මෙරට තුළ ක්‍රියාත්මක වූ කාලසීමාවට වඩා ක්‍රියාශීලී කාර්යභාරයක් රාජ්‍ය අංශය වෙත පවරා ගැනීමේ ප්‍රතිඥාවක් දුන් රාජ්‍ය නායකයකු ජනතාව විසින් ජනාධිපති ලෙස තෝරා ගනු ලැබුණා. ඒ වත්මන් ජනාධිපති මහින්ද රාජපක්ෂ මහතායි. ජපානය, දකුණු කොරියාව, සිංගප්පූරුව, මැලේසියාව වැනි රටවල් ඒවායේ ශීඝ්‍ර සංවර්ධන අවදීන්වලදී ජපාන සමාගම, දකුණු කොරියානු සමාගම, සිංගප්පූරු සමාගම, මැලේසියා සමාගම යනාදී වශයෙන් විචාරයක් බොහෝ විට හැඳින් වූයේ ඒ රටවල් ඉහත කී ආකාරයේ සන්ධාන හරහා සමාජය එකඟ වූ අරමුණු පෙළක් සඳහා නියත වශයෙන් මෙහෙය වූ නිසායි. ශ්‍රී ලංකාවේ අපි ද වැඩි කල් යා නොදී ශ්‍රී ලංකා සමාගමක් ලෙස විය යුතුයි.ශ්‍රී ලංකාවේ ආර්ථික ප්‍රතිපත්තිය අඛණ්ඩව බලයට පත් වූ දේශපාලන පක්ෂවල දාර්ශනික විශ්වාස සමඟ වෙනස් වී තිබෙනවා. 1950 දසකයේ සිට 1960 දසකයේ මැද භාගය දක්වා අනෙකුත් ආසියාතික රටවලට විශේෂයෙන් තායිලන්තය, මැලේසියාව, සිංගප්පූරුව, ඉන්දුනීසියාව හා පිලිපීනය වැනි රටවලට සාපේක්ෂව මෙරට ආර්ථික හා සමාජීය තත්ත්වය ඉතා ඉහළ මට්ටමක හෝ සමානව පැවැතියත් වර්තමානයේ එම රටවල් ශ්‍රී ලංකාව එම රටවලට සාපේකෂව ඉතා පහළ මට්ටමක පවතිනවා.ශ්‍රී ලංකාවට සුවිශේෂී ජාතික ආර්ථික ප්‍රතිපත්තියක් වෙත යොමු වීමේ අවශ්‍යතාව ප්‍රතිපත්ති සම්පාදකයන්ගේ අවධානය විවිධ අවස්ථාවල යොමු වුණා. 2005 ජනාධිපතිවරණය ඉලක්ක කොට ගෙන විවිධ දේශපාලන පක්ෂ තමන්ගේ ප්‍රතිපත්ති ප්‍රකාශන මගින් විවිධ වූ සංවර්ධන ඉලක්ක ජයග්‍රහණය කර ගැනීමට අරමුණු කොට ගෙන ඉදිරිපත් කර තිබුණා. එක්සත් ජාතික පක්ෂය ඇතුළු කණ්ඩායම යළි පුබුදමු ශ්‍රී ලංකා වැඩසටහන තේමා කරගනිමින් ප්‍රතිපත්ති මාලාවක් සකසා තිබූ අතර එමගින් නැවත වරක් ලිබරල් ධනේෂ්වර වෙළෙඳ පොළ වෙත යොමු වූ රාජ්‍ය නිර්භාදවාදී ආර්ථික ප්‍රතිපත්තියක් ක්‍රියාත්මක කිරීමට යෝජනා කර තිබුණා. මෙය ශ්‍රි ලංකාව නැවත වරක් බටහිර ගැති ආර්ථික ප්‍රතිපත්තියක් දෙසට තල්ලු කිරීමක් ලෙස බොහෝ විචාරකයන් හැඳින්වූවා.අලුත් ශ්‍රී ලංකාවක් යන තේමාව යටතේ එක්සත් ජනතා නිදහස් සන්ධානයෙන් තරග කළ ජනාධිපති මහින්ද රාජපක්ෂ මහතා සිය ප්‍රතිපත්ති ප්‍රකාශය මහින්ද චින්තනය ලෙස හඳුන්වා දුන්නා. මහින්ද චින්තන වැඩපිළිවෙළින් මෙරට ආර්ථිකය යහපත් දිශාවකට යොමු කිරීමේදී රාජ්‍ය වියදම් සහ අයවැය පරතරය අඩු කිරීම පමණක් ම දක්ෂ මූල්‍ය කළමනාකරණයේ ලක්ෂණයක් ලෙස හැඳින්විය නොහැකි බව අවධාරණය කළා. එහි වැදගත්ම ලක්ෂණයක් වන්නේ රාජ්‍ය වියදම් අත්‍යාවශ්‍ය ආර්ථික ප්‍රමුඛතා ක්ෂේත්‍ර වෙත යොමු කිරීම සහ එම වියදම්වලින් උපරිම ප්‍රතිඵල ජාතික ආර්ථිකයට ලබා දීමට බව පෙන්වා දී තිබෙනවා.මහින්ද චින්තන වැඩපිළිවෙළ මගින් අරමුණු කළ ජාතික ආර්ථිකය ගොඩනැංවීමේ වැඩපිළිවෙළ ඉදිරියට ගෙන යාමේ අරමුණින් 2010 වසරේ මහින්ද චින්තන ඉදිරි දැක්ම හඳුන්වා දුන්නා.මෙම වැඩපිළිවෙළ ඉදිරිපත් කරනු ලැබුවේ යුද ජයග්‍රහණයක් අවසානයේ මෙරට ආර්ථිකය නව මඟකට යොමු කිරීම සඳහා විවිධ මට්ටම්වලින් සාකච්ඡා වන වකවානුවකයි. මෙම කාලසීමාවේදී ජාත්‍යන්තර ප්‍රජාව මෙරට සමාජ ආර්ථික සංවර්ධන ක්‍රියාවලිය අතරමඟ බලහත්කාරයෙන් නතර කොට ඔවුන්ගේ ග්‍රහණයට මෙරට නතු කර ගැනීමට සූක්ෂම වැඩපිළිවෙළක් ක්‍රියාත්මක කළා. එමඟින් මෙරට දේශපාලනික වශයෙන් අස්ථාවර කිරීමත් ජාත්‍යන්තර අවශ්‍යතා සඳහා රාජ්‍ය නායකත්වය නම්මා ගැනීමත් අරමුණු කළා. ජිනීවා මානව හිමිකම් කොමිසම, ජාත්‍යන්තර මූල්‍ය අරමුදල, ලෝක බැංකුව වැනි ප්‍රබල ජාත්‍යන්තර සංවිධාන මේ ක්‍රියාවලියේ මූලිකත්වය ගෙන කටයුතු කළා. එම නිසා ජාත්‍යන්තර හසුරවමින් ජාතික සංවර්ධන අරමුණු දිනා ගැනීමට මහින්ද චින්තන වැඩපිළිවෙළින් ඔබ්බට ගමන් කරන වැඩපිළිවෙළකට යා යුතු බව අවධාරණය කළා.ජනාධිපති මහින්ද රාජපක්ෂ මහතා සහ ජනාධිපති ආර්යා ශිරන්ති රාජපක්ෂ මහත්මිය ඇතුළු මැතිඇමැතිවරු, පාර්ලිමේන්තු මන්ත්‍රීවරු, පළාත් ආණ්ඩුකාරවරු හා මහඇමැතිවරු විශාල පිරිසක් ද මෙම අවස්ථාවට එක් වූහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>08</day>
    </date>
    <link>http://www.dinamina.lk/2013/11/08/_art.asp?fn=n13110821</link>
    <topic>ඉතිහාසයේ පළමු වතාවට එකවර හෙද පුහුණුවට 6025ක් බඳවා ගන්නවා</topic>
    <author> ලංකින්ද නානායක්කාර ඉමදුව සමුහ</author>
    <content>ශ්‍රී ලංකා ඉතිහාසයේ පළමු වතාවට මෙරට හෙද පුහුණුවට එකවර 6025ක් බඳවා ගන්නා බව සෞඛ්‍ය ඇමැති මෛත්‍රීපාල සිරිසේන මහතා ගාල්ලේ දී පැවසීය.පසුගිය 06 වැනි දින ගාල්ල හෙදි විදුහලේ සෞඛ්‍ය අමාත්‍යවරයාගේ ප්‍රධානත්වයෙන් පැවැත්වුණු එහි පුහුණුව ලැබූ හෙද හෙදියන් විසිරයෑමේ උත්සවය අමතමින් අමාත්‍යවරයා එසේ පැවැසීය.වැඩිදුරටත් අදහස් දැක්වු ඇමැතිවරයා මෙසේද කීය. හෙද පුහුණුව සඳහා බඳවා ගැනීමේ උත්සවය ලබන දෙසැම්බර් 10 වැනි දින ජනාධිපති මහින්ද රාජපක්ෂ මැතිතුමාගේ ප්‍රධානත්වයෙන් කොළඹ සුගතදාස ගෘහස්ථ ක්‍රීඩාංගණයේ දී පැවැත්වීමට කටයුතු කරනවා.ලංකාවේ හෙදි විදුහල්වල පුහුණුව ලැබූ හෙද හෙදියන්ට පත්වීම් ප්‍රදානය කිරීමේ කටයුතු එදින සිදු කරනවා.හෙද සේවාවට අවශ්‍ය ප්‍රමාණයට ඉල්ලූම්පත් නොලැබුණු බැවින් බඳවා ගැනීමට අවශ්‍ය ප්‍රමාණය නොසිටී බව පෙන්වා දුන් අමාත්‍යවරයා පැවසුවේ 2002-2003 වසරවලදී හෙද සේවයට බඳවා නොගැනීම නිසාත්, හෙද සේවයේ නිරතවන පිරිස විශ්‍රාම යෑමත්, ඇතැම් හෙදියන් විදේශගත වීම නිසාත් ගැටලූ සහගත තත්ත්වයක් උදා වී ඇති බවයි.මේ නිසා ඉදිරියේ දී මෙම ප්‍රශ්න ඇති නොවිමට පියවර ගන්නා බව ද ඇමැතිවරයා පැවැසීය.ගාල්ල දිස්ත්‍රික් පාර්ලිමේන්තු මන්ත්‍රී වෛද්‍ය රමේෂ් පතිරණ මහතා , ගාල්ල හෙදි විදුහල්පති චන්ද්‍රා ජයනෙත්ති මහත්මිය ද මේ උත්සව සභාව ඇමතුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>08</day>
    </date>
    <link>http://www.dinamina.lk/2013/11/08/_art.asp?fn=n13110822</link>
    <topic>බස් රියැදුරන්ට රාජකාරී වේලාවේදි ජංගම දුරකතන පරිහරණය තහනම්</topic>
    <author>@ ඌව පළාත් සමුහ මාපා බණ්ඩාර</author>
    <content>බණ්ඩාරවෙල සිට පුනාගල ප්‍ර‍දේශයට ධාවනය වු ලංගම බස් රථයක් ප්‍රපාතයට පෙරැළීමෙන් මිය ගිය හා තුවාල ලැබු පිරිස වෙනුවෙන් වන්දි මුදල් ලබාදීම ප්‍රවාහන ඇමැති කුමාර වෙල්ගම මහතා අතින් 6 වැනි දින සිදුවිය.මිය ගිය අයගේ මළ ගෙවල් දහයට සහභාගි වීම ට පුනාගල ප්‍රදේශයට ගිය අමාත්‍යවරයා එක් අයෙකු වෙනුවෙන් රුපියල් 25000ක මුදලක් ලබා දුන් අතර අනතුරින් තුවාල ලබා දියතලාව හා බදුල්ල මහ රෝහල්වල සිටින තුවාලකරුවන් හමුවී ඔවුන් 18දෙනාට එක් අයෙකුට රුපියල් 10000ක මුදලක් බැගින් අමාත්‍යවරයාගේ පෞද්ගලික මුදල් ලබාදීම මෙහි විශේෂත්වයක් විය.වන්දි මුදල් ප්‍රදානය කිරීමට පුනාගල ප්‍රදේශයට ගිය අමාත්‍යවරයාට ගම්මු කියා සිටියේ අනතුරට ලක් වු බසයේ රියදුරු රිය ධාවනයේදී ඡංගම දුරකතන පරිහරණය කරන බවයි.එම කතාව අසා සිටි අමාත්‍යවරයා කියා සිටියේ 07 දින සිට ලංගම සහ පෞද්ගලික බස් රථවල රියැදුරන්ට රාජකාරී වේලාවේදි ජංගම දුරකතන පරිහරණය නොකිරීමට අදාළ උපදෙස් චක්‍රලේඛයක් මගින් ලබාදෙන බවයි.ලංගම බස් රථවල රියදුරන් හා කොන්දොස්තරවරුන් අනිවාර්යයෙන්ම රාජකාරියට පැමිණ ජංගම දුරකතනය ඩිපෝවට බාරදී රාජකාරිය ආරම්භ කිරීමටත් අවශ්‍ය උපදෙස් චක්‍රලේඛය මගින් ලබාදෙන බව අමාත්‍යවරයා කිය.සෑම බස් රථයක්ම ධාවනය වෙන අවස්ථාවලදී රියදුරන් හා කොන්දොස්තරවරුන් ජංගම දුරකතන පරිහරණය කරන්නේ නම් ඒ පිළිබදව දැනුම්දීමට අවශ්‍ය දුරකතන අංක බස් රථයේ ප්‍රදර්ශනය කරන බවද අමාත්‍ය රයා කීය.පුනාගලදී බස් රථය පෙරැළී ගියේ පටු මාර්ගයේ නොසැලකිලිමත්කමින් අධික වේගයෙන් බසය ධාවනය කිරීම නිසා බව අමාත්‍යවරයා කීය.වන්දි මුදල් ප්‍රදානය කිරීමේ අවස්ථාවට ඌව පළාත් විදුලිබල ඇමැති සෙන්දිල් තොණ්ඩමන්,බදුල්ල දිස්ත්‍රික් පාර්ලිමේන්තු මන්ත්‍රි රෝහණ පුෂ්පකුමාර මහත්වරුද සහභාගි වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>08</day>
    </date>
    <link>http://www.dinamina.lk/2013/11/08/_art.asp?fn=n13110823</link>
    <topic>රුහුණුපුර ජගත් සම්මන්ත්‍රණ මධ්‍යස්ථානය ජනපති සුරතින් ජාතියට තිළිණ කරයි</topic>
    <author>ධනුෂ්ක ගොඩකුඹුර හම්බන්තොට සිට</author>
    <content>ශ්‍රී ලංකාවේ දෙවැනි ජාත්‍යන්තර සම්මන්ත්‍රණ මධ්‍යස්ථානය වන මාගම් රුහුණුපුර ජාත්‍යන්තර සම්මන්ත්‍රණ මධ්‍යස්ථානය ජනාධිපති මහින්ද රාජපක්ෂ මහතාගේ සුරතින් ඊයේ (7) ජාතියට තිළිණ කෙරිණි.හම්බන්තොට, සිරිබෝපුර ප්‍රදේශයේ අක්කර 28ක භූමිභාගයක් පුරා පැතිර ඇති මෙම මධ්‍යස්ථානය ජාත්‍යන්තර මට්ටමේ සම්මන්ත්‍රණ පැවැත්විය හැකි ලොව ඉහළම තාක්ෂණයෙන් සමන්විත අංග සම්පූර්ණ සම්මන්ත්‍රණ ශාලාවක් ලෙස ඉදිකර ඇත.මෙහි ප්‍රධාන ශාලාව ආසන 1500 කින් යුක්ත වන අතර ආසන 250 කින් යුත් අනුශාලා 3 ක් හා කුඩා ශාලා 10 කින් සමන්විතය. වාහන 400 ක් ගාල් කිරීමේ පහසුකම් හා හෙලිකොප්ටර් අංගනයක පහසුකම්වලින් යුත් මෙම මධ්‍යස්ථානය හම්බන්තොට වරාය ඉදිරිපසින් පිහිටා ඇත.මෙහි පැවැත්වෙන ප‍්‍රථම ජාත්‍යන්තර සමුළුව වන්නේ පොදු රාජ්‍ය මණ්ඩලයීය රාජ්‍ය නායක සමුළුවට සමගාමීව පැවැත්වෙන පොදු රාජ්‍ය මණ්ඩලීය තරුණ සමුළුවයි. එය මෙම 10 වෙනිදා සිට 14 වැනිදා දක්වා පැවැත්වීමට නියමිතය.සර්ව ආගමික නායකයන්ගේ ආශිර්වාද මධ්‍යයේ ජාත්‍යන්තර සම්මන්ත්‍රණ මධ්‍යස්ථානය ජනාධිපතිතුමා අතින් විවෘත කෙරිණ. අනතුරුව ජාත්‍යන්තර සම්මන්ත්‍රණ මධ්‍යස්ථානයේ පහසුකම් ද ජනාධිපතිතුමාගේ නිරීක්ෂණයට ලක් විය.සිතුල්පව්ව රජමහා විහාරාධිපති දක්ෂිණ ලංකාවේ උප ප‍්‍රධාන සංඝනායක මැටරඹ හේමරතන නායක හිමිපාණන් වහන්සේ ප‍්‍රමුඛ මහා සංඝරත්නය ද, අමාත්‍යවරුන් වන මහින්ද යාපා අබේවර්ධන, ඩලස් අලහප්පෙරුම, මහාචාර්ය ජී.එල්. පීරිස්, මහින්ද අමරවීර, නිර්මල කොතලාවල, දකුණු පළාත් සභා ආණ්ඩුකාර කුමාරි බාලසූරිය, ඌව පළාත් ප්‍රධාන අමාත්‍ය ශෂේන්ද්‍ර රාජපක්ෂ, පාර්ලිමේන්තු මන්තී‍්‍රවරුන් වන නාමල් රාජපක්ෂ, වී.කේ. ඉන්දික, රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ, ජනාධිපති කාර්ය මණ්ඩල ප‍්‍රධානි ගාමිණී සේදර සෙනරත්, දිස්ත්‍රික් ලේකම් ආර්.සොයිසා යන මහත්වරුන් ඇතුළු පිරිසක් මෙම අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>08</day>
    </date>
    <link>http://www.dinamina.lk/2013/11/08/_art.asp?fn=n13110825</link>
    <topic>යතුරුපැදි අනතුරින් වෙන්වූ කකුල විශ්මිත සැත්කමකින් බද්ධ කරයි</topic>
    <author>අහංගම සමූහ ආර්. එල්. දීයගහගේ</author>
    <content>යතුරුපැදි අනතුරකට ලක්වූ අට හැවිරිදි පාසල් සිසුවියකගේ කකුලෙන් වෙන්වී හමෙන් එල්ලෙමින් තිබූ වළලුකර කොටස විශ්මිත සැත්කමක් මඟින් සාර්ථක ලෙස බද්ධ කිරීමට කරාපිටිය මහ රෝහලේ වකුගඩු හා නහර බද්ධ කිරීම පිළිබඳ විශේෂඥ ශල්‍ය වෛද්‍ය රංජුක උභේසිරි මහතා ඇතුළු වෛද්‍යවරුන් කණ්ඩායමකට හැකිවී තිබේ.ගාල්ල සංඝමිත්තා බාලිකා විදුහලේ තුන්වැනි ශ්‍රේණියේ ඉගෙනුම ලබන ජී ජී ධෙනුනි නමැති මෙම සිසුවිය තම මව හා සීයා සමඟ යතුරුපැදියෙන් ගමන් කරමින් සිටින විට සිසුවියට නින්දගොස් තිබේ.මේ නිසා ඇය ඇලවී ගොස් දකුණු කකුල යතුරුපැදියේ පසුපස රෝදය අස්සට ගොස් හිරවී ඇත. ඒ සමඟම යතුරුපැදිය පැදවූ සීයා වහාම යතුරුපැදිය නතරකොට බලනවිට සිසුවියගේ වළලුකර කකුලෙන් වෙන්වී හමෙන් පමණක් එල්ලෙමින් තිබී ඇත. අනතුරට පත්වූ සිසුවියගේ කකුලේ අස්ථි සහ මස් කැබලි එකතුකොට පොලිතින් බෑගයක දමාගත් ඇගේ මව තම දියණිය වහාම කරාපිටිය රෝහලට ගෙන ගොස් තිබේ. එහි දී වකුගඩු හා නහර බද්ධ කිරීම පිළිබඳ විශේෂඥ ශල්‍ය වෛද්‍ය රංජුක උභේසිරි මහතා ඇතුළු වෛද්‍ය කණ්ඩායමක් ඇයගේ කකුල බද්ධ කිරීමේ සැත්කම සාර්ථකව නිමකර තිබේ.වෛද්‍ය රංජුක උබේසිරි මහතා විසින් කරන ලද මෙම විශ්මිත සැත්කම පිළිබඳ තොරතුරු සොයා ඊයේ (7) සවස අප කරාපිටිය මහ රෝහලට යන විට වෛද්‍ය රංජුක උබේසිරි මහතා තවත් සැත්කමක නිරතව සිටින බව දැනගන්නට ලැබුණි. එම සැත්කම නිමකළ වහාම රංජුක මහතා හමුවීමට අපට හැකිවිය. මෙම දරුවා රෝහලට ගෙන එන විට වළලුකර ළගින් කකුලෙන් වෙන්වී අස්ථි හා නහර දමණි ශිරාවලින් සම්පූර්ණයෙන්ම වෙන්වී තිබුණා. කකුල නිල්පාට වී ලේ සැපයුම නතර වෙලා තිබුණා. ඒ වනවිට දැරියගේ කකුල බේරාගැනීමට හැකිවෙතැයි අප හිතුවේ නැහැ. කෙසේ වෙතත් දරුවාගේ කකුලට සැත්කම කිරීම අපි ආරම්භ කළා.කකුල තරමක් කොටකර අස්ථි පිටතින් යකඩ රාමුවක් සවිකොට ශිරා හා නහර බද්ධ කිරීම සිදු කළා. සැත්කමෙන් පසු කකුලට ලේ සැපයුම ලැබුණා. නහර බද්ධ කිරීම සාර්ථකයි. නමුත් කකුලට විස බීජයක් ඇතුළුවීමෙන් හෝ වෙනත් ගැටලුකාරී තත්වයක් මතුවුණහොත් ඒවාට අවශ්‍ය ප්‍රතිකර්ම යෙදීමට අප සූදානමින් සිටිනවා. කකුලට ලේ සැපයුම සාර්ථක නිසා ප්‍රශ්නයක් මතුවන එකක් නැහැ. නමුත් කකුලට අස්ථි හා ප්ලාස්ටික් සැත්කමක් කරන්න වෙනවා.මෙම සැත්කමට පැය හතරහමාරක පමන කාලයක් ගතවුණා.තේජ ජයසේකර ඉෂාන් පෙරේරා සහ සුරංග යන වෛද්‍යවරුන් මෙම සැත්කමට මට සහාය වුණා යයි විශේෂඥ වෛද්‍ය රංජුක උබේසිරි මහතා සඳහන් කළේය.මෙම අනතුර සියැසින් දුටු දැරියගේ මවවන සංජීවනී පෙරේරා මහත්මිය මෙසේ කීවාය.මෙම අනතුර වුණ අවස්ථාවේ මගේ සැමියාගේ තාත්තා යතුරුපැදිය ධාවනය කළා. දුව යතුරුපැදියේ මැද වාඩිවී සිටියා. ශිෂ්‍යත්ව පන්තියකට ගොස් ආපසු ගෙදර බලා යමින් සිටින විට තමයි මෙම අනතුර සිද්ද වුණේ. ටික දුරක් යනවිට දුවගේ කකුල යතුරුපැදියේ පිටුපස රෝදය අස්සේ ගියා. ඊට පසු කකුලේ වළලුකර ළගින් වෙන්වී හමෙන් එල්ලෙමින් තිබුණා.අස්ථි කොටස් එකතුකරගෙන දරුවා රෝහලට රැගෙන ගියා. දරුවාගේ වාසනාවට රංජුක උබේසිරි දොස්තර මහතා දරුවාට සැත්කම කළා. අපට බයවෙන්න එපා කියා දොස්තර මහතා කීවා. මම බයේ හිටියේ කකුල කපන්න වේවි කියා. නමුත් ජීවකයෙක් වැනි රංජුක දොස්තර මහතා මගේ දරුවාගේ කකුල බේරා දුන්නා.රංජුක දොස්තර මහතාට පින්සිදු වෙනවා යයිද පෙරේරා මහත්මිය කීවාය. .</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>08</day>
    </date>
    <link>http://www.dinamina.lk/2013/11/08/_art.asp?fn=r1311081</link>
    <topic>බොරලැස්ගමුවේ පුරන් කුඹුරු අක්කර 100ක් නැවත අස්වද්දයි</topic>
    <author>බොරලැස්ගමුව සමූහ සෙනෙවිරත්න කහටපිටිය</author>
    <content>බොරලැස්ගමුව ප්‍රදේශයේ ගොවීන් අතහැර දමා පුරන් වී ඇති කුඹුරු අක්කර 100 ඉදිරි මාස් කන්නයේදී නැවත අස්වැද්දීමට සූදානම් කර ඇති බව කොළඹ දිස්ත්‍රික් ලේකම් එච්. ටී. කමල් පද්මසිරි මහතා පැවැසීය.දිස්ත්‍රික් ලේකම්වරයා කෘෂිකර්ම බලධාරීන් සමග බොරලැස්ගමුව, කැස්බෑව හෝමාගම ප්‍රදේශවල පුරන් වූ කුඹුරු යායවල් පිළිබඳව කළ නිරීක්ෂණ චාරිකාවේදී මේ බව හෙළිකරන ලදී.බොරලැස්ගමුව වැවේ සිට ජලය ගෙන යන ඇළ මාර්ග අවහිරවීම හා බොරලැස්ගමුව වැ‍ෙව් අපද්‍රව්‍ය ගහනව පැවතීම අනවසර ගොඩකිරීම් හා බේරැස්ගඟ ව්‍යාපෘතිය යටතේ ඇති කුඹුරු පවරා ගැනීම එම කුඹුරු යාය පුරන් වීමට ප්‍රධාන හේතුව බවද වාර්තා වී ඇත.මේ සම්බන්ධව අදාළ ආයතනවල බලධාරීන් දැනුවත් කර මෙම ගැටලු කඩිනමින් නිරාකරණය කරන ලෙස දන්වා ඇති අතර බොරලැස්ගමුව වැවට අපවිත්‍ර ද්‍රව්‍ය දමන ආයතන හඳුනාගෙන වාර්තාවක් ඉදිරිපත් කරන ලෙසත් වැවේ කුඹුරු යායට ජලය සපයන ඇළ මාර්ග ශුද්ධ පවිත්‍ර කරන ලෙසත් නියෝග කර ඇත.එමෙන්ම මෙම කුඹුරු යාය එන මාස් කන්නයේ දී අස්වැද්දීමට ගොවීන් සූදානම් කර ඇති අතර ගොවීන්ට අවශ්‍ය මාස තුනහමාර බීජ වී සහ අවශ්‍ය පොහොර පහසුකම් ලබාදීමට දිසාපතිවරයා පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>08</day>
    </date>
    <link>http://www.dinamina.lk/2013/11/08/_art.asp?fn=r1311082</link>
    <topic>දැදිගම ජල යෝජනා ක්‍රමයේ දිය උල්පත් සිඳී ගිහින්</topic>
    <author>කෑගල්ල දිස්ත්‍රික් සමූහ දයාරත්න බණ්ඩාර</author>
    <content>මීට වසර දොළහකට පමණ පෙර විවෘත කරන ලද දැදිගම ජල යෝජනා ක්‍රමයේ දිය උල්පත් සිඳීයාම හේතුවෙන් රාජ්‍ය ආයතනවලට සහ ගම්මාන නවයකට ජලය සපයනුයේ සීමා සහිත ප්‍රමාණයක් බව ප්‍රදේශවාසීහු පවසති. ජාතික ජල සම්පාදන හා ජල පවාහන මණ්ඩලය මෙම ජල යෝජනා ක්‍රමය විවෘත කරන ලද්දේ 2001.10.16 වන දිනය.නළ ළිඳ දැදිගම නගරයේ ඉදිකර ඇති අතර ජල පුරවන ටැංකි දෙක ඉදිකර ඇත්තේ කිලෝමීටර් එකහමාරක පමණ දුර වූ ජයලත්කන්ද මුදුනේය.ඝන මීටර් (4000) හාරදහසක් අඩංගු මෙම ටැංකි දෙකට වතුර පිරවීමට මීට පෙර පැය තුනක කාලයක් ගතවේ.නළ ළිඳේ දිය උල්පත් සිඳීයාම නිසා දැන් පැය දහඅටක පමණ කාලයක් ගතවේ. එනිසා වැඩි විදුලිය ප්‍රමාණයක් වැයවේ.මණ්ඩලයට ආදායම අඩුවීම නිසා නළ ළි‍ඳේ නඩත්තු කටයුතු කිරීමටත් විදුලි බිල් සහ සේවක වැටුප් ගෙවීමත් ප්‍රශ්නයක්ව පවතී.මේ පිළිබඳව අදහස් දක්වන හේරත්ගොඩ ආර්. එච්. අයිරාංගනි මහත්මිය:-අපට වතුර ලැබෙන්නේ දින තුන හතරකට වතාවක් පමණයි. කලින් හැමදාම ජලය ලැබුණු අපි වැඩි හරියක් ජලය පාවිච්චි කරන්නේ ඇළ දොළවල්වල ජලය.ඒ ඇළවල් කුණු රොඩු දැමීම නිසා අපවිත්‍ර වෙලා. අපගේ ළමයින්ට හරියට නාන්න බොන්න ජලය නැහැ. කන්දේ පහළ අයට නම් ටිකක් වතුර තියෙනවා.අපි මේ ප්‍රශ්නය වසර තුනක කාලයක සිට බලධාරීන්ට දැනුම් දුන්නා. ඒත් කිසිම ප්‍රතිචාරයක් ලැබිලා නැහැ.ඇම්. චන්ද්‍රරත්න මහතා:- පුරාවිද්‍යා කෞතුකාගාරය සහ දැදිගම කොටවෙහෙර නැරඹීමට එන දෙස් විදෙස් සංචාරකයන්ට වැසිකිළි යන්නවත් වතුර නැහැ. මේ නළ ළි‍ෙඳන් නිවාස 263ට ජලය සැපයෙනවා. ඒ නිවාසවලට අද ජලය නැහැ. විදුහල් දෙක පොලිසියට සහ රජමහා විහාරයට වතුර නැහැ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>08</day>
    </date>
    <link>http://www.dinamina.lk/2013/11/08/_art.asp?fn=r1311083</link>
    <topic>කළුතර පුරන් කුඹුරු හෙක්ටයාර් 50ක් අස්වැද්දීමට පියවර</topic>
    <author>නාගොඩ විශේෂ - එන්. විජේරත්න</author>
    <content>බස්නාහිර පළාත් කෘෂිකර්ම දෙපාර්තමේන්තු මගින් ක්‍රියාත්මක කරනු ලබන වැඩසටහන් යටතේ බ.ප. නියෝජ්‍ය පළාත් කෘෂිකර්ම අධ්‍යක්ෂ (කළුතර) කාර්යාලය මඟින් කළුතර දිස්ත්‍රික්කය තුළද වී වගාව සම්බන්ධ ව්‍යාපෘතීන් රැසක් 2013 – 2014 මහ කන්නයේදී ක්‍රියාවට නංවා තිබේ.මේ අනුව කළුතර දිස්ත්‍රික්කය තුළ මෙම මහ කන්නයේදී හෙක්ටයාර (50) ක පුරන් කුඹුරු යළි අස්වැද්දීමට කටයුතු කෙරේ. කළුතර දිස්ත්‍රික්කයේ සියලුම කෘෂිකර්ම උපදේශක කොට්ඨාස තුළ මෙම වැඩසටහන ක්‍රියාත්මක කෙරෙන අතර ඊට අවශ්‍ය බිත්තර වී, වල්නාශක වර්ග ගොවීන්ට නොමිලේ ලබා දෙනු ඇත.එමෙන්ම පරිසර හිතකාමී වී වගාවට ගොවීන් යොමු කිරීම යටතේ හෙක්ටයාර (19)ක සුවඳැල් මඩතවාලු සහ පාරම්පරික වී වගා කිරීමේ ව්‍යාපෘතියක්ද කළුතර දිස්ත්‍රික්කය තුළ මෙම 2013 – 2014 මහ කන්නයේදී ක්‍රියත්මක කෙරේ. මේ සඳහා අවශ්‍ය බිත්තර වී නොමිලේ ලබාදීමටද පියවර ගෙන තිබේ.බ.ප. නියෝජ්‍ය කෘෂිකර්ම අධ්‍යක්ෂ කළුතර කාර්යාලය මඟින් කළුතර දිස්ත්‍රික්කයේ පාසල් 45ක් තුළ කෘෂි සමාජ සඳහා එක් කෘෂි සමාජයකට රුපියල් 50,000ක් වටිනා කෘෂිකාර්මික උපකරණ ලබා දීමද සිදු කෙරේ.මේ සඳහා බ.පළාත් කෘෂිකර්ම අමාත්‍යාංශ ප්‍රතිපාදන බ.ප. පළාත් සභාව නියෝජනය කරන කළුතර දිස්ත්‍රික්කයේ පළාත් සභා මන්ත්‍රීවරුන් මඟින් ලබාදී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>08</day>
    </date>
    <link>http://www.dinamina.lk/2013/11/08/_art.asp?fn=r1311084</link>
    <topic>පත්තර පිටු හොරෙන් ගෙන ගියොත් වැඩ වරදී</topic>
    <author>මතුගම සංචාරක</author>
    <content>මතුගම ප්‍රාදේශීය සභාවට අයත් කන්නන්ගර මහජන පුස්තකාලයේ සවිකර ඇති ආරක්ෂිත කැමරා පද්ධතිය නිසා පුස්තකාල රඳවනයේ ඇති පුවත්පත්වල කොටස් රැගෙන යද්දි අතටම අසුවී ඇති බව සභාපති එල්. ජී. ලියනආරච්චි මහතා පවසයි.මෙම පත්තර පිටු සොරකම් කළ පුද්ගලයන්ට පළමු වතාවට දඩ මුදලක් ගෙවා මුදාහරින ලදී. ඉදිරියේදී පුවත්පත් කොටස් සොරකම් කරන අයට කිසිදු සමාවක් නොදෙන අතර මතුගම පොලිසිය වෙත ඉදිරිපත් කර අධිකරණයට යොමු කිරීමට බලාපොරොත්තු වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>08</day>
    </date>
    <link>http://www.dinamina.lk/2013/11/08/_art.asp?fn=r1311085</link>
    <topic>වේයන්ගොඩ ගුවන් පාලම අද හෙටම ජනතා අයිතියට</topic>
    <author>අත්තනගල්ල විශේෂ - ජයවීර සුගතපාල</author>
    <content>වේයන්ගොඩ නගරයේ උග්‍ර වාහන තදබදයට පිළියමක් වශයෙන් ආර්ථික සංවර්ධන ඇමැති බැසිල් රාජපක්ෂ මහතාගේ ඉල්ලීමක් මත ඉදිකරන ලද වේයන්ගොඩ ගුවන් පාලම මේ මාසය ඇතුළතදී ජනතා අයිතියට පැවරීමට නියමිතය.දැනට සම්පූර්ණයෙන්ම වැඩ නිමකර ඇති මේ ගුවන් පාලම මතින් ඉකුත් ඔක්තෝබර් 1 වැනි දින රථවාහන ධාවන පෙරහුරුවක්ද පැවැත්විණි.මහින්ද චින්තන ඉදිරි දැක්ම යටතේ ගම්පහ දිස්ත්‍රික්කයේ ක්‍රියාත්මක කරන ලද දැවැන්ත ව්‍යාපෘතිවලින් එකක් වන මේ ගුවන් පාලම සඳහා මහාමාර්ග අමාත්‍යාංශය රු.මිලියන 2000ක් වැයකොට ඇත.නිට්ටඹුව - කටුනායක ප්‍රධාන මාර්ගයේ වේයන්ගොඩ දුම්රිය හරස් පාර සහ ඊට සමාන්තරව ගලායන දීඇල්ල ඔයට උඩින් ඉදිකර ඇති මේ ගුවන් පාලමේ ආරම්භක ස්ථානයේ සිට දිග මීටර් 600කි. මීටර් 3 ½ බැගින් පළල මංතීරු දෙකකින්ද මීටර් 1 ½ බැගින් පළල් වූ දෙපස පදික වේදිකාවකින්ද මෙය සමන්විතය.1996 වසරේදී එවක පැවති රජය මගින් මෙම ගුවන් පාලම සඳහා සැලැසුමක් සකස්කර තිබුණද එය කඩදාසියට පමණක් සීමාවී තිබිණ.ජනාධිපති මහින්ද රාජපක්ෂ මහතාගේ උපදෙස් පරිදි ආර්ථික සංවර්ධන ඇමැති බැසිල් රාජපක්ෂ මහතාගේ මූලිකත්වයෙන් 2012 සැප්තැම්බර් මස 23 වන දින මෙම ගුවන් පාලමේ ඉදිකිරීම් ආරම්භ කෙරිණි. එහිදී ඇමැති බැසිල් රාජපක්ෂ මහතා කළ ඉල්ලීමක් අනුව වසරක් ඇතුළත මෙහි ඉදිකිරීම් නිම කිරීමට කටයුතු කළ බව මාර්ග සංවර්ධන අධිකාරිය පවසයි. ජනපති දෙවැනි පදවි ප්‍රාප්තියේ තෙවැනි වර්ෂ පූර්ණයට සමගාමීව මේ වේයන්ගොඩ ගුවන් පාලම විවෘත කිරීමට අත්තනගල්ල ශ්‍රීලනිප ප්‍රධාන සංවිධායක ඛනිජ තෙල් කර්මාන්ත නියෝජ්‍ය ඇමැති සරණ ගුණවර්ධන මහතා ප්‍රධාන දේශපාලන අධිකාරිය කටයුතු කරගෙන යන බව අත්තනගල්ල ප්‍රාදේශීය සභාවේ සභාපති උපුල් මහේන්ද්‍ර රාජපක්ෂ මහතා ‘දිනමිණ’ට පැවැසීය.  .</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>08</day>
    </date>
    <link>http://www.dinamina.lk/2013/11/08/_art.asp?fn=r1311086</link>
    <topic>පාසල් ආහාර ව්‍යාපෘතිය අතරමඟ නවතින ලකුණු</topic>
    <author>ඉංගිරිය සමූහ - කුමාරි ගමගේ</author>
    <content>බස්නාහිර පළාත් සභාව මඟින් පාසල් පෝෂණ ආහාර ව්‍යාපෘතියට මේ වර්ෂයේ මැයි මාසයෙන් පසුව මුදල් නොලැබීම නිසා පාසල්වල දිවා ආහාර සැපයීම අඩාල වෙමින් පවතින බව විදුහල්පතිවරු පවසති.පාසල් දරුවන් 100ට අඩු සහ තෝරාගත් පාසල්වල ක්‍රියාත්මක කරන මේ ව්‍යාපෘතියේ කොන්ත්‍රාත්තුව භාර දී ඇත්තේ අඩු ආදායම්ලාභි වූ සමෘද්ධිලාභී පාසල අවට පදිංචිකරුවන්ටය. මැයි මාසයේ සිට මේ දක්වා ඒ සඳහා මුදල් නොලැබීම නිසා ඇතැම් පාසල්වල මේ පෝෂණ ව්‍යාපෘතිය අතර මඟ නතර කර දමා ඇති බව විදුහල්පතිවරු පවසති.සතියකට දින දෙකක් බිත්තරයක් ද සමඟ දෙන ආහාර වේලක් සඳහා රුපියල් 22.50ක මුදලක් ප්‍රමාණවත් නොවන බවට මැසිවිලි නගමින් සිටි තමන්ට එම මුදල හෝ මාස 05කින් නොලැබීමෙන් මහත් අසීරුතාවට පත්ව සිටින බව ආහාර ලබාදීමට භාරගෙන ඇති කොන්ත්‍රාත්කරුවෝ පවසති.මේ නිසා දරුවන් සඳහා ලබා දෙන ආහාර වේල ලබා දීම තාවකාලිකව නතර කර දැමීමට සිදුව ඇති බවද පවසති.මේ පිළිබඳව කලාප අධ්‍යාපන කාර්යාලවල නිලධාරීන් දැනුවත් කර ඇති බවද විදුහල්පතිවරු පවසති.කලාප අධ්‍යාපන කාර්යාල නිලධාරීන් පවසන්නේ පළාත් කාර්යාලවලින් මුදල් ලැබුණු වහාම ගෙවීම් සිදුකරන බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>08</day>
    </date>
    <link>http://www.dinamina.lk/2013/11/08/_art.asp?fn=r1311087</link>
    <topic>සිහිනෙන් ලොතරැයිය සූරලා ‘ලවරිස්ට’ තරු පෙනිලා</topic>
    <author>බර්ටි ලයනල්</author>
    <content>නුවර දෙසට දිවෙන මේ මාවතේ එකොළොස්වන සැතපුම් කණුව අසල තිබෙන ලවරිස්ගේ තේ කඩේන් කිතුල් සමග තේ කහට හෝ කෝපි කෝප්පයක් රස නොබැලු කෙනෙක් නැති තරම්ය. නියම රසවත් පිරිසුදු කිතුල් හකුරු හකුරු කෑල්ලක් ලැබීම මෙහි එක් විශේෂයකි. එවගේම මාරගහ වටේට ලීයෙන් නිමවා ඇති හාන්සි පුටුවලින් ලැබෙන විවේක සුවය තවත් විශේෂයකි. පොල් අතු, සෙවිලි කර තල් අතුවලින් ආවරණය කර ඇති මෙම පැල්පත සැමට කදිම දසුනකි.දිනක් ලවරිස් සිරිත් පරිදි දිවා ආහාරයෙන් පසු ලබා ගන්නා විවේක සුවය ලබාගැනීමට පුවත් පතද රැගෙන කවුන්ටරය තුළට පිවිස පුවත්පත බලන්නට විය. පළමුව ලග්න පලඵල නිරික්ෂණය කළ ඔහුට තමාගේ ලග්නයට ලොතරැයි වාසනාවක් තිබෙන බව දැනීමෙන් පසු පුවත්පත මේස ලෑල්ල මත තබා ඒ මතට නළල බර කර ගත්තේය. ඒ සමගම ලොතරැයි අලෙවිකරුද පැමිණෙන අයුරු දැක“ස්විප් ලමයා - ආව- ද- එන්න එන්න .. අද නම් ..” කියමින් නිශ්ශබ්ද විය.“ඇයි මුදලාලි‍ ඇයි .... චාන්ස් එකක් ලැබෙයිද අද ....” ලග්නෙ බලාපන්කො... මකර .... කියමින් පුවත්පත ඔහු දෙසට දිගු කළේය.“නියමයි. නියමයි. බලමු .... කියා. පත්තරය පසෙකලා ස්විප් ලෑල්ල ගෙන ලවරිස් වෙත යොමු කළේය.ලවරිස් ... ලෑල්ල මත තිඹියදීම ලොතරැයි සුරමින් වාසනාව උරගා බැලිල්ල ආරම්භ කළේය. ලොතරැයි කිහිපයක් සුරා බලා ඒ සඳහා මුදල් දෙමින් නැවත නැවත වාසනාව උරගා බලන්න විය. සුළු සුළු මුදල් ලවරිස් අත පත් වූ නමුදු ඔහු ඒ වාසනාවෙන් සෑහීමකට පත් වූයේ නැත. දිගින් දිගටම සුළු මුදල් ත්‍යාග වශයෙන් ලබමින් ලාච්චුවට අත දමමින් විශාල මුදලක් ලොතරැයි ටිකට්පත් වෙනුවෙන් ගෙවනු ලැබීය. අවසානයේදී ලාච්චුව තුළට අතදමා අත ගා බැලු ලවාරිස්ට ලාච්චුවේ මුදල් නැති බව දැනුණි. ලාච්චුවට මඳක් එලියට ඇද්දේ වමත ලාච්චුව තුළට යවමිනි. මුදල් ‍නොතිබූ නිසා ලවරිස් කෝපාවිෂ්ඨ විය. ඒ සමගම පරුෂ වචන දොඩවමින් දකුණතින් ලාච්චුව තදින් තල්ලු කළේය. වමත හිරවිය .‘බුදු අම්මෝ’ කියා ලවරිස්ට මහහඬින් කියමිනි. ලොතරැයි ටිකට් අලෙවිකරුද තවත් දෙදෙනෙක්ද කඩයට පැමිණ සිටියහ.“ඇයි මුදලාලි... ඇයි... කියා අසමින් සියලු දෙනා ලවරිස් දෙසට දුව ගියේය. නින්දෙන් පිබිදුණු ලවරිස්ට වස ලජ්ජාවක් ඇතිවී වට පිට බැලීය.“ලොතරැයි මල්ලි දැන් ...ද... ආවේ” කියා ගොතගසමින් අසමින් නැගිට වතුර කලය වෙතට ඇදි ගියේ දෑස් පිස දමමිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>08</day>
    </date>
    <link>http://www.dinamina.lk/2013/11/08/_art.asp?fn=r1311088</link>
    <topic>විවාහ දෙකක් කරගත් අනංග ගායකයාට ඇප</topic>
    <author>කොච්චිකඩේ විශේෂ - ඩී. මිහිඳුකුල</author>
    <content>පළමු විවාහක කත ජීවතුන් අතර සිටියදී එම විවාහය අවලංගු නොකොට දෙවන විවාහයක් කරගත්තේ යැයි කියන සිද්ධියක් සම්බන්ධයෙන් චෝදනා ලැබ වරද පිළිගත් අයකුට මීගමුව ප්‍රධාන මහේස්ත්‍රාත් ඒ. එම්. එන්. පී. අමරසිංහ මහතා රු.5000ක මුදල් ඇප හා ලක්ෂයක ශරීර ඇප මත මුදාහැරීමට න‍ියෝග කළේය.මෙසේ මුදාහැරුණේ ඉබ්බාගමුව පදිංචි ජනප්‍රිය සංගීත කණ්ඩායමක ගායන ශිල්පියෙකි.මෙහි පැමිණිලිකාරිය අංක 161/බී, තිබ්බටු‍ගොඩ, ගණේමුල්ල පදිංචි නිම්න සසිකා චතුරාංගනී රාජපක්ෂ (31) නැමැති කාන්තාවකි. සැකකරුට දාව පැමිණිලිකාරියට අවු. 3 ½, අවු. 1 ½ ගැහැණු ළමයි දෙදෙනකු සිටින බව කියයි.පැමිණිලිකාරිය සැකකරු සමඟ ඇති කරගත් ප්‍රේම සම්බන්ධයක් මත 2007 මාර්තු මස 12 ගම්පහ විවාහ ලේකම් කාර්යාලයේදී අංක 9319 විවාහ ලේඛන අංකය යටතේ විවාහ වී ඇත.දරු ‍දෙදෙනා ලැබී වර්ෂයකට පමණ පසු සැකකරු සන්තකයේ තිබූ ලැප්ටොප් එකේ තරුණ කාන්තාවක් සමඟ සැකකරු එකට සිටින දර්ශනයක් පැමිණිලිකාරිය (පළමු බිරිඳ) දැක ඇත. මේ නිසා දෙදෙනා අතර බහින්බස් වී අමනාපකම් ඇතිවිය. පසුව විවාහක කත සිද්ධිය සම්බන්ධව වැඩිදුර විපරම් කිරීමේදී කලගෙඩිහේන පදිංචි ෂම්මි මධුශිකා (19) නැමැති කාන්තාව සමඟ අංක 7811 දරන විවාහක ලේඛනයේ අංකය යටතේ 2013 ඔක්.07 කටාන ප්‍රදේශයේ විවාහ ලේකම් කාර්යාලයකදී නැවත විවාහ වී ඇති බව පැමිණිල්ලේ සඳහන්ය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>08</day>
    </date>
    <link>http://www.dinamina.lk/2013/11/08/_art.asp?fn=r1311089</link>
    <topic>පෑලියගොඩ අවටින් පාපැදි ඉස්සු අයෙක් හෙරොයින් සමඟ කොටු</topic>
    <author>කැලණිය විශේෂලයනල් පී. පෙරේරා</author>
    <content>පෑලියගොඩ, සේදවත්ත, කොස්ගස් හන්දිය, සහ නුවරපාර පට්ටිය හන්දිය ප්‍ර‍දේශවලින් සොරා ගන්නා ලද පාපැදි 14ක්, ‍ජංගම දුරකථන 3ක්, පෑන් 3ක් සමග ඒවා සොරකම් කළ පුද්ගලයෙකුද අත්අඩංගුවට ගැනීමට පෑලියගොඩ පොලීසිය සමත්ව ඇත.මේ පුද්ගලයා අත්අඩංගුවට ගන්නා විටදි හෙරොයින් ග්‍රෑම් 50ක් ද ඔහු සන්තකයේ තිබූ බව පොලීසිය පවසයි.සේදවත්ත ප්‍රදේශයේ පදිංචි කරුවෙකු වන මේ පුද්ගලයා මීට පෙරද මෙවැනි සොරකම් කර සිරභාරයේ පසුවුවෙකි.හිරේ සිට පැමිණ මාස 3ක් ඇතුළත මොහු මේ වනවිට මෙවැනි සොරකම් රැසක් කරඇති බැව් අනාවරණය කරගෙන ඇති පොලීසිය මෙම පුද්ගලයා මහර මහේස්ත්‍රාත් අධිකරණය වෙත ඉදිරිපත් කරනා බව පැවැසීය.පෑලියගොඩ මූලස්ථාන පොලිස් පරීක්ෂක හා ප්‍රධාන පොලිස් පරීක්ෂක සිසිර පෙත්තතන්ත්‍රී මහතාගේ උපදෙස් පරිදි, අපරාධ විමර්ශන අංශ උප පොලිස් පරීක්ෂක සෞම්‍යකුමාර රදලගේ, පො.සැ. 59172 ප්‍රියන්ත , පො.කො. 73079 දේදුනු, 75101 රූපසිංහ, 77564 රාජපක්ෂ, 81003 අමරවික්‍රම යන නිලධාරීන් විසින් මොහු අත්අඩංගුවට ගෙන ප්‍රශ්න කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>08</day>
    </date>
    <link>http://www.dinamina.lk/2013/11/08/_art.asp?fn=r13110810</link>
    <topic>අලුත උපන් පුංචි කිරිසප්පයා රෝහලේ තනිකර අම්මා පැන ගිහින්</topic>
    <author>@ ඉංගිරිය මධ්‍යම සමූහ ප්‍රියදර්ශනී කහවල සහ හල්තොට සමුහ</author>
    <content>රෝහලට ව්‍යාජ ලිපිනයක් සපයා දී අලුත උපන් බිලිඳා ඉපදුණු දිනම රෝහලේ තනිකර මව පළායාමේ පුවතක් හොරණ මූලික රෝහලින් වාර්තා වේ. ඉකුත් බදාදා(06) උපත ලබා ඇති මේ පිරිමි දරුවා එදිනම රාත්‍රී රෝහලේ තනිකර දමා මව පළාගොස් ඇති අතර, පසුව‍ හොරණ පොලිසිය විසින් කළ පරීක්ෂණවල දී සැකකාර මව රෝහලට ලබා දී තිබූ ලිපිනය ද ව්‍යාජ එකක් බවට හෙළිවිණි.මව හොරණ ප්‍රදේශයේ පදිංචි කාන්තාවක් බවට සැකකරන අතර මේ වන විට දරුවා නොමේරූ ළදරු ඒකකය භාරයේ පසුවේ. දරුවා ඉතා නීරෝගී සෞඛ්‍ය තත්ත්වයෙන් පසුවන බවත්, මේ පිළිබඳව හොරණ පොලිසිය මෙන්ම පරිවාස දෙපර්තමේන්තුව ද දැනුවත් කර ඇති බවත් හොරණ මූලික රෝහලේ වෛද්‍ය අධිකාරී තමර කළුබෝවිල මහතා පැවැසීය.දරුවාගේ මව සොයා ගැනීම සඳහා හොරණ පොලිසිය විසින් මේ වන විට පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>08</day>
    </date>
    <link>http://www.dinamina.lk/2013/11/08/_art.asp?fn=s1311081</link>
    <topic>කොන්ත්‍රාත් සමාගම හා ඉංජිනේරු පිරිස සුගතදාස කෘත්‍රිම ධාවන පථයේ ‘බෝල’ පාස් කරති</topic>
    <author>ප්‍රින්ස් ගුණසේකර</author>
    <content>සුගතදාස ධාවන පථය ඉදිකිරීම් කළ කොන්ත්‍රාත් සමාගම හා ක්‍රීඩා අමාත්‍යාංශයේ ඉංජිනේරු පිරිස ධාවන පථයේ මතුව ඇති කඩතොලුවීම් පිළිබඳ එකිනෙකාට චෝදනා ඉදිරිපත් කරති. ඉදිකිරීම් කළ කොන්ත්‍රාත් සමාගම පවසන්නේ කෘත්‍රිම ධාවන පථය ඉදිකළේ ක්‍රීඩා අමාත්‍යාංශයේ ඉංජිනේරුවන් ලබාදුන් උපදෙස් හා තාක්ෂණික කමිටු වාර්තා සැලකිල්ලට ගෙන බැවින් තම කාර්ය පිළිබඳ ආයතනයක් ලෙස සෑහීමකට පත්වන බවයි.එහෙත් ක්‍රීඩා අමාත්‍යාංශ ඉංජිනේරු පිරිස පවසන්නේ කෘත්‍රිම ධාවන පථය එලීමට අවශ්‍ය තාර තට්ටුව පිළිබඳව මූලික පරීක්ෂණ පවත්වා නියම ප්‍රමිතිය ඉදිකිරීම් කළ කොන්ත්‍රාත් සමාගමට ලබාදී තිබියදී කෙටි කලක් තුළ ධාවන පථයේ සිදුවු කඩතොලුවීම් පිළිබඳ වගකීම තමන් භාර ගැනීමට සුදානම් නැති බව පවසයි.මේ පිළිබඳව ක්‍රීඩා ඇමැති මහින්දානන්ද අලුත්ගමගේ මහතා පැවැසුවේ පෞද්ගලික කොන්ත්‍රාත් සමාගම හා තම අමාත්‍යාංශයේ ඉංජිනේරුවන් එකිනෙකාට චෝදනා කරගත්තද ධාවන පථය එලීමේදී තාක්ෂණික දෝෂයක් සිදුව ඇති බවය. එහෙයින් ක්‍රීඩා අමාත්‍යාංශයට කිසිදු සම්බන්ධයක් නොමැති පිරිසකගෙන් යුත් ස්වාධීන පරීක්ෂණ මණ්ඩලයකක් පත්කර වරද කොතැනදැයි සොයා ගන්නා බව ක්‍රීඩා ඇමැතිවරයා ඊයේ මාධ්‍යවේදීන්ට පැවැසීය.කොළඹ සගතදාස ධාවන පථය ඉදිකළ කොන්ත්‍රාත් සමාගමේ හා ක්‍රීඩා අමාත්‍යාංශයේ ඉංජිනේරු පිරිස ක්‍රීඩාංගණයට කැඳවා ඇමැතිවරයා ක්ෂේත්‍ර පරීක්ෂණයක් සිදුකිරීමෙන් අනතුරුව මාධ්‍ය හමුවක්ද පැවැත්වුණි. එහිදී ඇමැතිවරයා පැවැසුවේ දෙපැත්තට ‍චෝදනා කර ගැනීමෙන් අදාළ කරුණට සාධාරණයක් නොවන හෙයින් මේ පිළිබඳව තවදුරටත් සෙවිය යුතු බවය.සුගතදාස ක්‍රීඩාංගණයේ කෘත්‍රිම ධාවන පථය අලුතින් සැකසීම සඳහා මෙයට වසර 4කට පමණ පෙර රුපියල් මිලියන 380ක ඇස්තමේන්තුවක් සකසා ටෙන්ඩර් කිරීමට සුදානමක් තිබුණි. එහෙත් ක්‍රීඩා ඇමැති මහින්දානන්ද අලුත්ගමගේ මහතාගේ අදහසක් අනුව ධාවන පථය ඉදිකිරීමට නැවැත ටෙන්ඩර් කැඳවීය. එහිදී රුපියල් මිලියන 110කට දේශීය සමාගමක්වන 'ගහකොළ' ආයතනය ඉදිකිරීම් භාර ගත්තේය.සුගතදාස ධාවන පථය ඉදිකර වසර එකහමාරක් පමණ ගෙවෙද්දී එහි කඩතොලුවීම් දක්නට ලැබුණු අතර මලල ක්‍රීඩක ක්‍රීඩිකාවන් තරගවලදී අපහසුතාවට ලක්වූහ.මේ හේතුවෙන් රුපියල් ලක්ෂ 200ක පමණ ගෙවීමක්ද ක්‍රීඩා ඇමැතිවරයාගේ නියෝගයෙන් කොන්ත්‍රාත්කරුට ගෙවීම අත්හිටුවා ඇත.ජර්මනියේ ස්ටොක්මයාර් ආයතනය දේශීය නියෝජිත 'ගහ‍කොළ' ආයතන කළමනාකරු ධනුෂ්ක රාහුබද්ධ මහතා පවසන්නේ සුගතදාස ක්‍රීඩාංගණයේ කලින් තිබු ධාවන පථයට යටින් ඉදිකළ තාර තට්ටුව අලුත් කෘත්‍රිම ධාවන පථයට නොගැ‍ලපෙන හෙයින් මේ තත්ත්වයමතුව ඇති බවයි.“අපේ ඉදිකිරීම් ලෝක මට්ටමේ පිළිගත් එකක්. එම ධාවන පථයට යටින් ඇති විශාල තාර තට්ටුව ඉවත් කිරීමට ක්‍රීඩා අමාත්‍යංශ උපදෙස් පත්‍රිකාවේ නැ.අපේ ට්‍රැක් එක යටින් තිබිය යුත්තේ කළුගල් යෙදු වතුර උරාගත හැකි ලේයර් එකක්. කලින් තිබු පැරණි ධාවන පථයට අදාළ තාර තට්ටුවත් අලුතින් එලු තාර තට්ටුවත් අතර වතුර රැදෙනවා. අධික රශ්මියට ඒවා වාෂ්පීකරණය වෙන නිසා තැනින් තැන බුබුළු ලෙස ට්‍රැක් එකේ මතුවෙනවා. පැරණි තාර තට්ටුව ගලවන්න අපට උපදෙස් අමාත්‍යාංශ ඉංජිනේරුවන් ලබා දුන්නේ නැ” රාහුබද්ධ මහතා පැවැසීය.ක්‍රීඩා අමාත්‍යාංශයේ ඉංජිනේරු ඩී.ආර්.එම්.ගොඩමුණේ මහතාගෙන් කරුණු විමසීමේදී මිලිමීටර් 450ක පමණ තාර තට්ටුවක් යෙදවීමට තාක්ෂණික වාර්තාවකින් උපදෙස් දී ඇතත් එය දැන් ධාවන පථයේ පවතින දුර්වලතාවට හේතුවක් නොවන බව සඳහන් කළේය.දෙපාර්ශවයේ කරුණු දැක්වීම් කෙසේ වුවද රටට හා ක්‍රීඩකයන්ට මෙයින් බරපතල අසාධාරණයක් වන බව පෙන්වාදුන් ක්‍රීඩා ඇමැතිවරයා වරදකර ඇත්තේ කවුරුන් වුවද දඩුවම් කරන බව අවධාරණ්‍ය කළේය.“ධාවන පථය ඉදිකළ පසු ආසියානු මලල ක්‍රීඩාලේකම් මොරිස් නිකලස් මහතා හොඳ සහතිකයක් දුන්නා. මලල ක්‍රීඩා සභාපති, ජාතික පුහුණුකරු, සුසන්තිකා, ශ්‍රීයානි කුලවංශ, සුනිල් ගුණවර්ධන යන අය පරික්ෂා කර බලා ඇගයීමට ලක්කළා. ජාත්‍යන්තර මලල ක්‍රීඩා සංගමය අංක එකේ සහතිකයක්දී තිබෙනවා. නමුත් අද ප්‍රශ්න මතුවෙලා. මේ ගැන සොයා ඉක්මනින් අවශ්‍ය ක්‍රියාමාර්ග ගන්නවා” ක්‍රීඩා ඇමැතිවරයා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>08</day>
    </date>
    <link>http://www.dinamina.lk/2013/11/08/_art.asp?fn=s1311082</link>
    <topic>සිංගප්පූරු සෙවන්ස් ශ්‍රී ලංකාවට අභියෝගාත්මකයි</topic>
    <author>ෆවුස් මොහොමඩ් සිංගප්පූරුවේ සිට...</author>
    <content>ආසියානු සත් සාමාජික රගර් තරග බිමේ වාර්ෂික ශ්‍රේණිගත කිරීමේ තරගමාලාව අවසන් අදියර වන ‘සිංගප්පූරු සෙවන්ස්’ හී ඉදිරි ස්ථානයක් අත්කර ගැනීමට සෑම කණ්ඩායමක්ම තරග කරන බැවින් මෙවර තරගාවලිය තරමක අභියෝගාත්මක එකක් වනු ඇතැයි ශ්‍රී ලංකා සත් සාමාජික රගර් පිලේ නායක ෆසීල් මරිජා ප්‍රකාශ කළේය.පසුගිය වසරේ තරගාවලියට සාපේක්ෂව මෙවර තරගාවලියේ සෑම රටකම රගර් ක්‍රීඩාව සෑහෙන ප්‍රගතියක් ලබා ඇති බවත්, එනිසාම තරගමාලාවේ ගුණාත්මකභාවය ආරම්භයේ සිටම ඉහළ මට්ටමක තිබූ බවත් ශ්‍රී ලංකා පිලේ නායකයා සඳහන් කළේය.‘අපේ කණ්ඩායමත් පසුගිය වසරේ තරගමාලාවට වඩා මෙවර ඉතා හොඳින් දස්කම් දැක්වුවා. පසුගිය වසරේ දී බඳුන ශූරතාවක් හා පළඟ ශූරතා තුනක් දිනාගත්තු අපේ කණ්ඩායම මෙවර තරගාවලියේ මේ වනවිට ඉන් ඉදිරියට ඇවිත් තරගාවලියේ තුන්වැනි ස්ථානයත් අත්කර ගැනීමට සමත්වී සිටිනවා’ මරිජා පැවැසීය.පසුගිය වසරේ සිංගප්පූරු සෙවන්ස් තරගාවලියේදි ශ්‍රී ලංකා පිල කුසලාන වටයේ අර්ධ අවසන් පූර්ව තරගයෙන් දකුණු කොරියාවට පරාජය විය. එහෙත් චීනයට එරෙහිව ලකුණු 26-5 ක විශිෂ්ට ජයක් වාර්තා කළේය. එම ජයග්‍රහණයත් සමග ආසියානු සත් සාමාජික රගර් පිටියේ ඕනෑම කණ්ඩායමක් නොකඩවා පිට පිට තුන්වතාවක් පළඟ ශූරතාව දිනූ පළමු අවස්ථාව ලෙස ඉතිහාසයට එක්වීමට ශ්‍රී ලංකාව සමත්විය.පසුගිය වසරේ සිංගප්පූරු සෙවන්ස් නියෝජනය කළ ශ්‍රී ලංකා කණ්ඩායමේ නායකයත්වය දැරුවේ ද මරිජාය. ඔහු සමග නයිජල් රත්වත්ත, සාලිය කුමාර, චූල සුසන්ත, ශ්‍රීනාත් සූරියබණ්ඩාර මෙවර කණ්ඩායමට එත්වී සිටිති.පසුගිය දිනවල උරහිසේ ආබාධයකට ලක්ව සිටි මරිජාට ඩයලොග් සෙරන්ඩිබ් කුසලාන තරගාවලියේ පෝලන්තය සමග පැවැති තරගය අහිමිවූ අතර මේ වනවිට එය තරමක සුව අතට පත්ව ඇතැයි ඔහු කීවේය. කෙසේ වෙතත් සිංගප්පූරු තරගාවලියේ ක්‍රීඩා කිරීමට එය දැඩි බලපෑමක් නොවනු ඇතැයි ද ඔහු විශ්වාසය පළ කළේය.‘මේ තරගාවලියේදිත් අපේ ඉලක්කය මූලික වටයේ තරග ජයගෙන අපේ කාණ්ඩයේ පෙරමුණ ගැනීමයි. දෙවැනි දිනයේ කුසලාන තරග වටයට එක්වීමයි අපේ බලාපොරොත්තුව. කුසලාන තරග වටයේදී තරගයෙන් තරගයට සැලසුම් වෙනස් කරලා කොහොමහරි තරගාවලියේ තුන්වැනි තැන ලබා ගැනීමයි අරමුණ’ මරිජා පැවැසීය. .</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>08</day>
    </date>
    <link>http://www.dinamina.lk/2013/11/08/_art.asp?fn=s1311083</link>
    <topic>ශ්‍රී ලංකා ‘ඒ’ ජය ගනී</topic>
    <author/>
    <content>නවසීලන්ත ක්‍රිකට් පිල සමග පැවැත්වෙන තරගාවලියට පෙරහුරුවක් ලෙසින් ශ්‍රී ලංකා ක්‍රිකට් සභාපතිගේ පිල හා ශ්‍රී ලංකා ‘ඒ’ පිල අතර පැවැති තරගාවලිය 1-1ක් ලෙස ජය පරාජයෙන් තොරව නිමාවට පත්විය.කොළඹ එස්.එස්.සී පිටියේ ඊයේ පැවැති දෙවැනි තරගයෙන් ඩක්වර්ත් ලුවිස් න්‍යාය අනුව ලකුණු 2ක ජයක් ශ්‍රී ලංකා ‘ඒ’ පිලට හිමිවිය. සභාපතිගේ පිල කඩුලු 8ක ලකුණු 295ක් රැස්කළ අතර අයහපත් ආ‍ෙලා්ක තත්ත්වය හේතුවෙන් ශ්‍රී ලංකා ‘ඒ’ පිලට ජයග්‍රහණය සඳහා ඩක්වර්ත් ලුවිස් න්‍යාය අනුව ඕවර 44කදී ලකුණු 250ක ඉලක්කයක් හිමිවුණි. තරගය නතර කරනවිට ශ්‍රී ලංකා ‘ඒ’ පිල ඕවර 44කදී කඩුලු 6කට ලකුණු 252ක් රැස්කරගෙන සිටියේය.ජයග්‍රාහී ඉලක්කය හඹායෑම ඇරැඹු ශ්‍රී ලංකා ‘ඒ’ පිලේ ‍මුළු ලකුණු 14දී උපුල් තරංග සමගින් එක්වු නායක දිනේෂ් චන්දිමාල් ලකුණු 114ක සබඳතාවක් පිහිටුවීය. චන්දිමාල් ලකුණු 53කට දැවී ගියේය. ශ්‍රී ලංකා ‘ඒ’ පිලේ ජයග්‍රහණයේ මාවත විවර කළ උපුල් තරංග ලකුණු 96ක් රැස් කළේ පන්දු 95ක් වැයකරමිනි, ඊට හතරේ පහර 13ක් ඇතුළත් විය.සචිත්‍ර සේනානායක කඩුලු 3ක් දවාගැනීමට සමත්විය.කාසියේ වාසිය දිනාගත් ශ්‍රී ලංකා ‘ඒ’ කණ්ඩායමේ ආරාධනයෙන් පළමුව පන්දුවට පහරදුන් ක්‍රිකට් සභාපතිගේ පිල ඕවර 50 තුළදී කඩුලු 8ක් දැවී ලකුණු 295ක් රැස්කළේය.ඉනිමේ සාර්ථකම පිතිකරුවා වු මහේල ජයවර්ධන ලකුණු 96ක් රැස් කළේය. ඊට පන්දු 88කදී හතරේ පහර 11ක් හා හයේ පහරක් ඇතුළත් විය. පන්දු යැවීමේදී චතුරංග ද සිල්වා කඩුලු 4ක් දවාගත්තේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>08</day>
    </date>
    <link>http://www.dinamina.lk/2013/11/08/_art.asp?fn=s1311084</link>
    <topic>ජාතික වෝටර් පොලෝ ශූරතාව නාවික-ආදි තෝමස් කණ්ඩායම් දිනති</topic>
    <author>ප්‍රින්ස් ගුණසේකර</author>
    <content>ශ්‍රී ලංකා ජල ක්‍රීඩා සංගමය මෙහෙයවු ජාතික වෝටර් පොලෝ ශූරතාවලියේ ජය නාවික හමුදාව හා ආදි තෝමස් පිහිනුම් සංගමය දිනා ගත්හ.කොළඹ සුගතදාස ක්‍රීඩා පිටියේදී ලුතිනන් යෝෂිත රාජපක්ෂ මහතාගේ ප්‍රධානත්වයෙන් ඉකුත්දා පැවැති ජාතික වෝටර් පොලෝ ශූරතාවලියේ කාන්තා ශූරතාව ආදි තෝමස් පිහිනුම් ක්‍රීඩිකාවෝ හා පිරිමි ශූරතාව නාවික පිහිනුම් ක්‍රීඩකයෝ හිමිකර ගත්හ.කාන්තා කණ්ඩායම් 7ක් හා පිරිමි කණ්ඩායම් 12ක් සහභාගීවු මේ ජාතික ශූරතාවලියේ අවසන් තරග විදුලි අලෝක ධාරා මැද පැවැත්වුණි.කාන්තා අවසන් තරගය ආදි සාන්ත තෝමස් පිහිනුම් සමාජය හා ශ්‍රී ලංකා නාවික හමුදාව අතර පැවැත්වුණි. එහිදී ලකුණු 11-7ක ජයක් තෝමස් ක්‍රීඩිකාවෝ සතුකර ගත්හ. එහි තෙවැනි ස්ථානය තෝමස් ‘බී’ කණ්ඩායම 13-9කින් පැරදවු ගුවන් හමුදා ක්‍රීඩිකාවෝ දිනාගත්හ. කාන්තා ශූරතාවලියේ දක්ෂතම ක්‍රීඩිකාවට හිමි සම්මානය ආදි තෝමස් ක්‍රීඩා සමාජයේ ඒ.අබේවික්‍රම දිනාගත්තාය.පිරිමි අවසන් තරගයේදී රාජකීය විදුහල් ජල ක්‍රීඩා සමාජය ලකුණු 13-5ක් ලෙස පරාජය කිරීමට ශ්‍රී ලංකා නාවික හමුදා ක්‍රීඩකයෝ සමත්වුහ. එහි තෙවැනි ස්ථානය ශ්‍රී ලංකා නාවික හමුදා ‘සී’ කණ්ඩායම ලකුණු 16-3කින් පරාජයට පත් කළ ශ්‍රී ලංකා ගුවන් හමුදාව සතුවිය. පිරිමි ශූරතාවලියේ දක්ෂතම ක්‍රීඩකයාට හිමි සම්මානය නාවික හමුදාවේ ෂෙහාන් දසනායක දිනා ගත්තේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>08</day>
    </date>
    <link>http://www.dinamina.lk/2013/11/08/_art.asp?fn=s1311086</link>
    <topic>පූනේ සෙවන්ස් කාන්තා රගර් හෙට ඇරැඹේ</topic>
    <author>ෆවුස් මොහොමඩ්</author>
    <content>ආසියානු කාන්තා සත් සාමාජික රගර් පිටියේ කණ්ඩායම් ශ්‍රේණිගත කිරීමේ තීරණාත්මක තරගාවලිය වන පූනේ සෙවන්ස් හෙට (9) ඉන්දියාවේ පූනේ නුවර දී ඇරැඹේ. හෙට සහ අනිද්දා පැවැත්වෙන මේ තරගාවලිය නියෝජනය කරන තනූජා වීරක්කොඩිගේ නායකත්වයෙන් යුතු ශ්‍රී ලංකා කණ්ඩායම ඊයේ පිටත්ව ගියේය.ආසියානු සෙවන්ස් කාන්තා තරගාවලියේ පළමුවැන්න වූ තායිලන්ත සෙවන්ස් හී පළඟ ශූරතාව දිනාගත් ශ්‍රී ලංකාව මෙවර තරගාවලියට එක්වන්නේ ඉහළ මානසිකත්වයකින් යුතුවය.පූනේ තරගාවලියේ දී ශ්‍රී ලංකාව දක්වන දස්කම් මත 2018 කාන්තා සත් සාමාජික ලෝක කුසලාන තරගාවලියට සුදුසුකම් ලැබීම තීරණය වනු ඇත. ලෝක කුසලාන තරගමාලාවට ආසියාවෙන් කණ්ඩායම් තුනක් තෝරා ගන්නා අතර මේ වනවිට 5වැනි ස්ථානයේ පසුවන ශ්‍රී ලංකාව පූනේ තරගාවලියේ දී තුන්වැනි ස්ථානය අත්කර ගනිමින් ලෝක කුසලාන තරගමාලාවට එක්වීමේ බලාපොරොත්තුවෙන් පසුවෙයි.පූනේ සෙවන්ස් හී තරගාවලියේ දී ශ්‍රී ලංකාව ‘ඒ’ කාණ්ඩයෙන් තරග වදින අතර චීනය, කසකස්තානය, තායිලන්තය හා ඉන්දියාව ද ඊට ඇතුළත්ය. ජපානය, හොංකොං, සිංගප්පූරුව, පිලිපීනය, එක්සත් අරාබි එමීර් රාජ්‍යය සහ ඉරානය ‘බී’ කාණ්ඩය නියෝජනය කරති.ශ්‍රී ලංකාව මුහුණ දෙන පළමු තරගය හෙට පෙරවරු 10.40ට ඉන්දියාව සමග පැවැත්වෙන අතර පස්වරු 2.20ට කසකස්තානය සමග තරග කිරීමට නියමිතය. චීනය සමග තරගය හෙට පස්වරු 3.40ට පැවැත්වේ. ශ්‍රී ලංකාව හා තායිලන්තය අතර තරගය අනිද්දා පෙරවරු 9.00ට පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>08</day>
    </date>
    <link>http://www.dinamina.lk/2013/11/08/_art.asp?fn=s1311087</link>
    <topic>මාදින්නාගොඩ ක්‍රීඩා සමාජ දෙකකට දවම් පහරින් ජය උදාවෙයි</topic>
    <author>ප්‍රින්ස් ගුණසේකර</author>
    <content>කාගිල්ස් ෆුඩ් සිටි එෆ්.ඒ.කුසලාන පාපන්දු ශූරතාවලියේ සුදුසුකම් ලැබීමේ තරග වටයට එකවු මාදින්නාගොඩ ක්‍රීඩා සමාජ දෙකක් ජයග්‍රහණ වාර්තා කළහ.මාදින්නාගොඩ ක්‍රීඩා සමාජය හා මාදින්නාගොඩ වයිකින් ක්‍රීඩා සමාජය පිළිවෙළින් දර්ගා යෝක් ක්‍රීඩා සමාජය හා ගම්පහ ඩයිනමික් ක්‍රීඩා සමාජය පරාජයට පත් කළහ.මේ කණ්ඩායම් දෙකම ජයග්‍රහණ වාර්තා කළේ දවම් පහර මගින් වීම විශේෂත්වයකි. මාදින්නාගොඩ ක්‍රීඩා සමාජය හා දර්ගා යෝක් අතර තරගයේදී දෙපිලම ගෝල් 1-1ක් ලෙස සම තත්ත්වයක පසුවු හෙයින් දවම් පහර ප්‍රදානය විය. එහිදී මාදින්නාගොඩ ක්‍රීඩකයෝ ගෝල් 3ක් ලබාගත් අතර දර්ගා පිලේ දවම් පහර දෙකක් සාර්ථකවී මාදින්නාගොඩ ක්‍රීඩා සමාජය දෙවැනි වටයට සුදුසුකම් ලබා ගත්තේය.මාදින්නාගොඩ වයිකින් ක්‍රීඩා සමාජය හා ගම්පහ ඩයිනමික් ක්‍රීඩා සමාජය අතර තරගයද ගෝල් 1-1ක් ලෙස සම තත්ත්වයකට පත්වු අතර දවම් පහර 5-4ක් ලෙස මාදින්නාගොඩ වයිකින් පිල දෙවැනි වටයට පිවිසීමේ භාග්‍ය උදාකර ගත්තේය.එෆ්.ඒ.කුසලාන පාපන්දු තරගාවලියේ උණුසුම් තරගයක්වු ග්‍රීන් ලයින් හා කුරුදුවත්ත ක්‍රීඩා සමාජය අතර තරගය දවම් පහර 9-8ක් ලෙස ග්‍රීන් ලයින් පිලට ජය හිමිවිය. නියමිත කාලයේදී දිපිලම ගෝල් 2-2ක් ලෙස සමවු බැවින් දඩුවම් පහර පිරිනැමුණි.ජෙට් ලයිනර්ස් හා තන්ඩර්ස් අතර තරගයේදී දවම් පහරින් ජය තීරණය විය. නියමිත කාලයේ ගෝල් 1-1ක් වු බැවින් දවම් පහර 5-4කින් ජෙට් ලයිනර්ස් ජය ලබා ගත්තේය.කාගිල්ස් ෆුඩ් සිටි එෆ්.ඒ.කුසලාන තරගාවලියේ තරග ප්‍රතිඵල මෙසේය.වික්ටරි ක්‍රීඩා සමාජය ගෝල් 3-2කින් ලෙවන් ස්ටාර් පිල පරාජය කළා, රෙඩ් ස්ටාර් පිල ගෝල් 4-0කින් නගර සභා පිල පරාජය කළා, සෙරන්ඩිබ් පිල ගෝල් 2-0කින් මැන්චෙස්ටර් ක්‍රීඩා සමාජය පරාජය කළා, යංග් මේරියන්ස් පිල ගෝල් 6-0කින් ජොලි බෝයිස් පිල පරාජය කළා, නවජීවන් ක්‍රීඩා සමාජය ගෝල් 3-1කින් සෙවන් එයිට් සික්ස් ක්‍රීඩා සමාජය පරාජය කළා, ගාඩියන් ක්‍රීඩා සමාජය ගෝල් 6-4කින් විම්බල්ඩන් පිල පරාජය කළා, තන්ඩර්ස් පිල ගෝල් 2-1කින් මිලේනියම් ක්‍රීඩා සමාජය පරාජය කළා, ජාතික යුනයිටඩ් ක්‍රීඩා සමාජය ගෝල් 5-0කින් බොස්කෝනියන් පිල පරාජය කළා, නිව් ‍රෝම් ක්‍රීඩා සමාජය ගෝල් 4-3කින් පර්ල් යූත් පිල පරාජය කළා..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>08</day>
    </date>
    <link>http://www.dinamina.lk/2013/11/08/_art.asp?fn=s1311088</link>
    <topic>පැරා වොලිබෝල් පරීක්ෂණ 9-10 දෙදින</topic>
    <author/>
    <content>ආසියාතික පැරා වොලි‍බෝල් ක්‍රීඩා සමාජ වාඩවී සිට ක්‍රීඩා කිරීමේ තරගාලියට එක්වන ශ්‍රී ලංකා කණ්ඩාය‍ම් තෝරා ගැනීමේ පරීක්ෂණ මේ මස 9-10 දෙදින කොළඹ ටොරින්ටන් පෙදෙස ක්‍රීඩා අමාත්‍යාංශ ගෘහස්ත ක්‍රීඩාංගණයේදී පැවැත්වේ.තරගාවලියට එක්වන ජාතික කාන්තා හා රණවිරු සේවා පිරිමි කණ්ඩායම් සඳහා මේ පරීක්ෂණ පැවැත්වේ. මේ සඳහා එක්වන සියළුම ක්‍රීඩක ක්‍රීඩිකාවන් 9 වැනිදා පෙ.ව 8.30ට අදාළ ස්ථානයට වාර්තා කළ යුතුය. ක්‍රීඩකයන් සම්බන්ධයෙන් වැඩි විස්තර මේජර් විජේපාල මහතාගෙන් 90712375484) සහ ක්‍රීඩිකාවන්ට අවශ්‍ය තොරතුරු ශ්‍යාමලී ජයසූරිය (0718623123) මගින් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>08</day>
    </date>
    <link>http://www.dinamina.lk/2013/11/08/_art.asp?fn=f1311081</link>
    <topic>ඔහොම යනකොට වහී බයවෙන්න එපා...</topic>
    <author>අන්දොස් සොයන්නේ</author>
    <content>ජනාධිපති මහින්ද රාජපක්ෂ මහතා ගිය සති අන්තයේ සිටියේ අනුරාධපුරයේය. පොදු රාජ්‍ය මණ්ඩලීය රාජ්‍ය නායක සමුළුවට පෙර ඓතිහාසික ජය ශ්‍රී මහා බෝ සමිඳු වැඳ පුදා ගැනීම ඊට හේතු විය. සෙනසුරාදා සවස තුනයි පහළොවට පමණ හෙලිකොප්ටර් යානයකින් තිසාවැව යුද හමුදා ගුවන් පථයට පැමිණි ජනාධිපතිතුමාව නියෝජ්‍ය ඇමැති එස්. එම්. චන්ද්‍රසේන, මහ ඇමැති එස්. එම්. රංජිත්, නියෝජ්‍ය ඇමැති ඩබ්ලිව්. පී. ඒකනායක, නගරාධිපති එච්. පී. සෝමදාස, පළාත් ඇමැති එච්. බී. සේමසිංහ මහත්වරුන් විසින් පිළිගත්තේ මහත් හරසරින්ය.“කොහොමද එස්. එම්. මෙහෙට වැස්ස නැද්ද” එස්. එම්. චන්ද්‍රසේන නියෝජ්‍ය ඇමැතිවරයාගේ උරහිස ස්පර්ශ කරමින් ජනාධිපතිවරයා ඉතා ‍ෙළන්ගතු අයුරින් ඇසීය.“අනේ නෑ සර් මේ පැත්තට තවම වැස්සක සංඥාවක්වත් නැහැ”, එස්. එම්. චන්ද්‍රසේන මහතා සිනාසෙමින් කීය.ඔහොම යන‍ෙකාට වහී බයවෙන්න එපා ජනාධිපතිතුමා ද සිනාසෙමින් කීවේය.එස්. එම්. චන්ද්‍රසේන මහතා සමඟ මෝටර් රථයේ නැඟුණු ජනාධිපතිතුමා අනුරාධපුරයේ පිහිටි ජනාධිපති මන්දිරය බලා පිටත් විය.ජනාධිපතිතුමා අනුගමනය කරමින් පිරිස ජනාධිපති මන්දිරය බලා පැමිණියහ.r ම‍ෙග් ජීවිතේවටිනාම දවසසර්, අමරපුර මහා නිකායේ ඩඩළු සිරිසුමන පාර්ශවයේ මහ නායක මාතර විමලරතන නාහිමියන්ගේ 99 වැනි ජන්ම දිනය අදට යෙදී තිබෙනවා.සිරි විමලධර්ම දූත ධර්ම මධ්‍යස්ථානයේ කඨින පින්කමත් ඒ වෙනුවෙන් අද පැවැත්වෙනවා. පළාත් ඇමැති එච්. බී. සේමසිංහ මහතා කීය.“එහෙනම් මහන්සි නොබලම යමු” ජනාධිපතිතුමා කීවේය.ජනාධිපතිතුමා දුටු මාතර විමලරතන නාහිමියන්ගේ දෑසට කඳුළු නැගිණි. නාහිමියන්ගේ පාද නමස්කාර කළ ජනාධිපතිතුමා පිරිකර පූජා කළේය.මගේ ජීවිතේ වටිනාම දවසක් අද ජනාධිපතිතුමා කීය.ජනාධිපතිතුමනි ඔබතුමා වගේ නායකයෙක් අපේ රටේ ඉඳලා නැහැ. ඔබතුමා කරන්නේ කවුරුත් හිතන්නේ නැති දේවල්. ආගම දහමට ඇති නැඹුරුව අතිවිශිෂ්ටයි. විමලරතන හිමියෝ කීහ.“ධර්ම ශාලාවේ පහත මාළය දායක දායිකාවන් ඒකරාශි වෙලා ඉදිකළා. ඉහළ මහළ ඉදිකර ගැනීම ප්‍රශ්නයක් වෙලා. විමලරතන හිමියෝ පැවසූහ.ලලිත් වීරතුංග මහතා සම්බන්ධ කරන්න ජනාධිපතිතුමා කීය.ලේකම්තුමා අනුරාධපුරයේ සිරි විමලධර්ම දූත ධර්ම මධ්‍යස්ථානයේ ඉහළ මහළය ඉදිකිරීමට මුදල් ලබා දෙන්න ජනාධිපතිතුමා ලේකම්තුමාට දුරකථනයෙන් උපදෙස් දුන්නේය.ජනාධිපතිතුමනි මේ පන්සල ඉදිකරලා තියෙන තැන 1966දී තිබුණේ ගව ඝාතකාගාරයක්. ඒ කාලේ පාරවල් හරියට තිබුණේත් නැහැ. දැන් අනුරාධපුරයට ඕනෑම හදිසියකට යන්න එන්න පුළුවන් පාරවල් හොඳටම හොඳයි නායක හිමියෝ කීහ.අපි පාරවල් කාපට් කළාරට දැන් කෙටිවෙලාඅපි රටේ පාරවල් කාපට් කළා. දැන් රට කෙටිවෙලා ජනාධිපතිතුමා සිනාසෙමින් කීවේය.“රටේ මේවගේ සංවර්ධනයක් මගේ ජීවිත කාලයේදී මම දැකලා නැහැ. ඔබතුමාට එහි සම්පූර්ණ ආශිර්වාදය ලැබෙන්න ඕනේ, ජනාධිපතිතුමා දෙස බලමින් විමලරතන නාහිමියෝ පැවසූහ.අනුරාධපුර ජනාධිපති මන්දිරයට ගිය ජනාධිපතිතුමා එස්. එම්. චන්ද්‍ර‍ෙස්න, එස්. එම්. රංජිත් මහත්වරු සමඟ රාත්‍රී භෝජන සංග්‍රහයකට එක්වූහ.ඉරිදා උදෑසන හයට පමණ ජනාධිපතිතුමා ජය ශ්‍රී මහා බෝ සමිඳු වැඳ පුදා ගත්තේය. රුවන්වැලි සෑයට ගිය ජනාධිපතිතුමා අලුතින් ඉදි‍ෙකරෙන බුදු ගෙය නිරීක්ෂණයට අමතක නොකළේය. රුවන්වැලි සෑ නායක හිමි පල්ලේගම හේමරතන හිමි ජනාධිපතිතුමා සමීපයට පැමිණියහ. කොහොමද අපේ හාමුදුරුවනේ ජනාධිපතිතුමා ඇසීය. ඔබතුමාගේ රාජ්‍ය පාලනයට ස්වභාවධර්මය ආශිර්වාද කරනවා. රට ස්වයංපෝෂිත වෙන්නේ ඒ නිසයි. ඔබතුමාගේ ආගමික ලැදියාව ප්‍රශංසනීයයි. පල්ලේගම හේමරතන හිමියෝ කීහ. පැමිණ සිටි ජනතාව අතරට යමින් ඔවුන් හා කතාබහක ‍ෙය‍‍දුණු ජනාධිපතිතුමාගේ දෑත ස්පර්ශ කිරීමට ඇතැමෙක් ‍ෙපාරකෑහ.මිරිසවැටිය විහාරයට ගිය ජනාධිපතිතුමා ඊතල වැටුණු වැවේ ඥාණතිලක හිමියන් සමඟ පැයක් පමණ සුහද කතාබහකට ද එක්විය. ධාතු කරඬුව ගෙන ජනාධිපතිතුමාගේ හිසේ ස්පර්ශ කළ ඥාණතිලක හිමියෝ ආශිර්වාද කළහ.සාධු අංකල් අපි ගිහින් එන්නම්ජනාධිපතිතුමනි අපේ තරුණ පරපුර හරියට පිරිහිලා ඥාණතිලක හිමියෝ කීහ.ධර්මය අතින්ද අපේ හාමුදුරුවනේ ජනාධිපතිතුමා ඇසීය.ධර්මය දන්නෙත් නැහැ, පන්සලට ඇවිත් සාධු අන්කල් අපි ගිහින් එන්නම් චෙරියෝ කියලයි යන්නේ. ඥාණතිලක හිමියෝ දැඩි අසතුටෙන් කීහ.තරුණයන්ට ධර්මය උගන්වන්න ඕනෑ ජනාධිපතිතුමා සිනාසෙමින් කීය.ජනාධිපතිතුමා අනුරාධපුර ජනාධිපති මන්දිරයට ළඟා වනවිටත් උතුරු මැද පළාතේ පහ ශ්‍රේණිය ශිෂ්‍යත්ව විභාගයෙන් පළමු ස්ථානය හිමිකරගත් ජනිඳු චිරන්ත එදිසිංහ සිසුවා හා මවුපියන් ජනාධිපති මන්දිරයට පැමිණ සිටියහ.ජනාධිපතිතුමා උදෑසන ආහාරය සඳහා පිරිසට ආරාධනා කළේය‍.පුතා මේ මාමලා එක්කෙ‍ෙනක්වත් රෝයල් එකට ගිහිල්ලා නැහැ. පුතා අපි රෝයල් යමු ජනාධිපතිතුමා සිනාසෙමින් කීය. පාර්ලිමේන්තු මන්ත්‍රී ෂෙහාන් සේමසිංහ මහතා දෙසට හැරුණු ජනාධිපතිතුමා ෂෙහාන් අයියවත්, රෝයල් ගියාද කියල අහල බලමු යැයි කීවේ සිනාසෙමින්ය.අනේ සර් මම ගියේ ඩී. එස්. සේනානායකටයි. ෂෙහාන් සේමසිංහ මහතා කීය.බලන්න පුතේ ෂෙහාන් අයියත් රෝයල් ගිහින් නෑනේ අපි එහෙනම් රෝයල් යමු ජනාධිපතිතුමා සිනාසෙමින් කීවේ පිරිස සිනාසයුරේ ගිල්වමින්ය.‘දිනමිණ’ පුවත ජනපති සුරතේපුතේ රෝයල් යන්න වාසනාව මට තිබුණෙත් නැහැ. අපි පුතාට උදව් කරන්නම් පුතා යන්න ජනාධිපතිතුමා දරුවා අස්වසමින් කීය.ජනිඳු සිසුවාට ජනාධිපතිතුමා හමුවීමට අවස්ථාව උදාවූයේ දිනමිණ පුවත්පතේ ඒ පිළිබඳ ප්‍රවෘත්තියක් පලවීමෙන් පසුවය.මහ මෙරක් තරම් වූ මේ සුවිශේෂී අවස්ථාවේ දී දිනමිණ අමතක ‍ෙනාකළ ජනිඳු සිය අතේ ගුලිකොට තිබූ දිනමිණ පත්තර කැබැල්ල ජනාධිපතිතුමාගේ සුරතේ තැබුවේ අප්‍රමාණ භක්තියකින්ය. එය විවෘත කළ ජනාධිපතිතුමා සිනාසෙමින් එය කියවීය. දරුවාට තෑගි බෝග වලින් සංග්‍රහ කිරීමටද ජනාධිපතිතුමා අමතක නොකළේය.සියලු කටයුතු අවසානයේ‍ ජනාධිපතිතුමා එස්. එම්. චන්ද්‍රසේන මහතාගේ සමීපයට පැමිණ “එස්. එම්. චොගම් එකත් ළඟයිනෙ. මට දැන් කොළඹ වැඩ ගොඩක් තියෙනවා. දැන් යමු” යැයි කීවේ උරහිස ස්පර්ශ කරමින්ය. ජනාධිපතිතුමා හෙලිකොප්ටර් යානයකින් කොළඹ බලා පිටත් විය.ගවස්කාර් පන්දු අල්ලන්නා සේ කෙසෙල් ගෙඩි අල්ලයිශ්‍රීමත් ඉයන් බොතම් පසුගියදා උතුරින් පා ගමනක් ඇරඹුවේය. ඒ වසරක් පාසා පවත්වන ඔහුගේ ස්වේච්ඡා සංවිධානයට ආධාර පිණිසය. ඔහුගේ සහායට සුනිල් ගවස්කාර් හා ගංගුලි ද එක්වී සිටියහ.මහනුවර මාවනැල්ල හරහා රඹුක්කනට දීර්ඝ පාද යාත්‍රාවකට එක්වූ පිරිස පින්නවල අලි අනාථාගාරය අසලට සේන්දු විය. සබරගමුව මහ ඇමැති මහීපාල හේරත්, පාර්ලිමේන්තු මන්ත්‍රී කනක හේරත් මහත්වරු පින්නවල අලි අනාථාගාරය අසල පිරිස පිළිගැනීමට රැඳී සිටියේ පින්නවල අලි නිවහනේ මැණිකා ඇතින්නද කැටුවය.පිරිසට සිසිල් පැන් සංග්‍රහයකින් සංග්‍රහ කළ මහ ඇමැතිවරයා, මැණිකා ඇතින්නට දෙන ලෙස කියමින් ඉදුණු කෙසෙල් ඇවරියක් සුනිල් ගවස්කාර් මහතාගේ සුරතේ තැබීය. ක්‍රිකට් ක්‍රීඩාවේදී පන්දුවත් පිත්තත් මැනවින් හැසිර වූ ගවස්කාර් කෙසෙල් ඇවරියෙන් කෙසෙල්ගෙඩි කඩමින් ඇතින්නගේ මුවට වීසි කළේය. ඇතැම් ‍ෙකසෙල්ගෙඩි කටින් රූරා වැටෙනු දුටු ගවස්කාර් ඉදිරියට පැන පන්දු රකින්නාසේ වැටෙන කෙසෙල් ‍ෙගඩි රැකගත්තේ ජන්මෙට වඩා පුරුද්ද ලොකු බව, මිනිසුන්ට පමණක් නොව අලි ඇතුන්ටද සිහිපත් කරමින්ය.දවල් මිගෙල් රෑ දැනියෙල්එක්සත් ජාතික පක්ෂයේ අභිනව නායකත්ව මණ්ඩල සභාපති කරු ජයසූරිය මහතා අඟහරුවාදා උදෑසන කොල්ලුපිටියේ පිහිටි පොල්වත්ත පන්සල කරා පැමිණියේය. ජයසූරිය මහතා එහි ළඟාවන විටත්, ජාතික භික්ෂු පෙරමුණේ උලපනේ සුමංගල හිමි ඇතුළු හිමිවරුනුත්, මහ ලේකම් තිස්ස අත්තනායක, රවී කරුණානායක, මලික් සමරවික්‍රම, ලක්ෂ්මන් කිරිඇල්ල, රුවන් විජේවර්ධන මහත්වරු කරුගේ පැමිණීම අපේක්ෂාවන් එහි රැඳී සිටියහ. කරු ජයසූරිය මහතා පන්සලේ ස්ථාපිත කර ඇති ඩී.එස්. පිළිරුවට මල්දමක් දමමින් ආචාර කළේය.ඩී.‍එස්. සේනානායක මහතා මේ දෙස බලාගෙන ඇති. මත භේද නැතුව පක්ෂය ඉදිරියට ගෙන යා යුතුයි. ගිරාඹේ ආනන්ද හිමි කීහ. පාර්ලිමේන්තු මන්ත්‍රී සුජීව සේනසිංහ මහතාද එම ස්ථානයට සේන්දු වූයේ ටිකක් ප්‍රමාද වීය. සුජීව දුටු ආනන්ද හිමියෝ “බොහොම හොඳයි ඔබතුමා මෙහි ආපු එක යැයි කීහ. “නායකත්ව මණ්ඩලයට බලතල තියෙනව කියන කතාව බොරුවක් අපේ හාමුදුරුවනේ සුජීව සේනසිංහ මහතා කලකිරුණු ස්වරයෙන් කීවේය.නායකත්ව මණ්ඩලයට බලතල තියෙනව නේද? කරු ජයසූරිය මහතා ලක්ෂ්මන් කිරිඇල්ල මහතා දෙස බලමින් ඇසීය. නායකත්ව මණ්ඩලය බලතල නැතිව භාර නොගන්නා බව ඔබතුමා නුවරදී මට කිව්වා. දැන් මේ කරන්නේ විහිළුවක්ද සුජීව ඇසුවේය.නැහැ මම එහෙම කිව්වෙ නැහැ. කරු ජයසූරිය මහතා කීය.අනේ මට විහිළු කතා එපා. ඔබතුමා දැන් සභාපතිනෙ. එම තනතුරේ වැඩ පෙන්නන්න. ඉදිරියේදී ඡන්දයකුත් එනවා. අපේ සහායත් දෙන්නම්. සුජීව කීවේ දැඩි ස්වරයෙන්ය.ජාතික භික්ෂු පෙරමුණේ ‍යෝජනාවට විපක්ෂ නායකතුමා පූර්ණ අනුමැතිය ලබා දී තිබුණා නේද? උලපනේ හිමියෝ කීහ. අනුමැතිය සඳහා අහනවා විතරයි ලක්ෂ්මන් කිරිඇල්ල මහතා කීවේය. අනුමැතියට අභනවා විතරයි. ඒවා ඔක්කොම බබා පාට් ඔයා ලෝයර් කෙනෙක් නේද? කිරිඇල්ල මහත්තයා අනුමැතිය බලතල මට ඔයා කියා දෙන්න ඕනෑ නෑනේ. සුජීව දැඩි ස්වරයෙන් කීවේය. අමාරුවෙන් ප්‍රසූත කළ දරුවා නැති කරන්නද ඔයාලා හදන්නේ. මීටියා ගොඩ ගුණරතන හිමියෝ ඇසූහ.මෙවරත් ප්‍රසූත කරලා තියෙන්නේ අංග විකල දරුවෙක්. අපේ හාමුදුරුව‍ෙන්, දැන් 18 වරක් අංගවිකල දරුවො ප්‍රසූත කළා. 19 වැනි වරටත් ප්‍රසූත කළේ අංගවිකල දරුවෙක්, සුජීව සේනසිංහ කීය.සුජීව ඔයාගෙ කතාව ඇත්ත, ඒත් මේ ගමන නම් එහෙම වෙන එකක් නැහැ. එහෙම වුණොත් අපිත් අයින් වෙනවා, රවී කරුණානායක මහතා කීවේය.සාමාජිකයො පත් කරලා තියෙන්නේ මධ්‍යස්ථවනේ බෝපිටියේ ධම්මිස්සර හිමියෝ කීහ.මොන මධ්‍යස්ථවද අපේ හාමුදුරුවනේ, සිංහල බෞද්ධ අපේ රංජිත් මද්දුම බන්ඩාරල කෝ එයාල, පක්ෂයේ ජ්‍යෙෂ්ඨයෝ, එහෙනම් සජිත් තලතා අස්වුණේ මොකද? සුජීව දැඩි ස්වරයෙන් ඇසීය. ඔබවහන්සේලා එළියට ගිහින් නායකයගේ බලතල තවත් වැඩිවෙන්න පාලමක් හදලා දුන්නා. අපිට අපේ පාක්ෂිකයන්ගේ හඬ ඇසෙනවා. රුධිර ගමන් කරන ආකාරය දැනෙනවා. අපි මේ ඇ‍ඟේ අමාරුවට එනවා නෙමේ. අපේ පක්ෂය ගැන අපිටත් කැක්කුමක් තියෙනවා. ගිහි අපිව ඇන්දුවාට කමක් නැහැ. චීවර දාගෙන ඉන්න ඔබවහන්සේලත් අන්දන එක ගැනයි දුක. කරුගෙ සුදු ඇඳුම් ටික ගිනි තියන්න කියන්න සුජීව සේනසිංහ කීවේය.දැන් ඉතින් ඉවර කරමු. හොඳටම ඇති, මලික් සමරවික්‍රම මහතා කීය.අපි දන්නවා ඔයාගේ දවල් මිගෙල් රෑ දැනියෙල් ඩියුටිය, අපිට හංගන්න හදන්න එපා, සුජීව නැවත ආවේගශීලීව කීවේ මලික්ට දෝෂාරෝපණය කරමින්ය.කේන්ති ගන්න එපා මන්ත්‍රීතුමා, මේ මල්ටික පූජා කරල එන්න ගිරාඹේ ආනන්ද හිමියෝ පැවසූහ.මල් ගිහින් ගඟට විසි කරන්න කියපු සුජීව සේනසිංහ මහතා පිටත්ව ගියේය.ලාල්කාන්තට සුබ පැතුම්ජනතා විමුක්ති පෙරමුණේ බලමණ්ඩල රැස්වීම පසුගියදා පැලවත්තේ පිහිටි කාර්යාලයේදී රැස්වූයේ සෝමවංශ අමරසිංහ මහතාගේ ප්‍රධානත්වයෙන් ය.එහිදී බස්නාහිර පළාත් මහ ඇමැති අපේක්ෂක ලෙස හිටපු මන්ත්‍රී ලාල්කාන්ත මහතාගේ නම නිලවශයෙන් ප්‍රකාශයට පත් විය. බල මණ්ඩල රැස්වීමෙන් පසු කොළඹ දිස්ත්‍රික් ජවිපෙ හිතවතුන් විශාල පිරිසකගෙන් ලක්සල හා කුඩා කර්මාන්ත හිමිකරුවන්ගෙන් ලාල්කාන්තට දුරකථන ඇමතුම් ගලා ආවේය.ලාල්කාන්ත මහතා විසින් සිය හිතවතුන්ට මේ පිළිබඳ දන්වා එස්.එම්.එස්. කෙටි පණිවිඩ යැවීමටද අමතක නොකළේය. දිනපතා පුවත්පතක මාධ්‍ය වේදිනියකට ලාල්කාන්ත මහතා මෙම කෙටි පණිවිඩය යැවීය.කෙටි පණිවිඩය දුටු මාධ්‍යවේදිනිය එසැනින් ලාල්කාන්ත මහතාට දුරකථන ඇමතුමක් ගත්තාය. නියමයි මන්ත්‍රීතුමා අපි ඔබතුමාට පූර්ණ සහයෝගය ලබා දෙනවා, මාධ්‍යවේදිනිය කීවාය. බොහොම ස්තුතියි සහෝදරී ලාල්කාන්ත මහතා කීවේය. ඔබතුමා දිනුවම අපිට මොනවද දෙන්නේ, මාධ්‍යවේදිනිය ඇසුවාය. කිසිකරදරයක් නැතුව මහ මැතිවරණයට නාමයෝජනා දෙනවා යැයි ලාල්කාන්ත මහතා සිනා සෙමින් කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>08</day>
    </date>
    <link>http://www.dinamina.lk/2013/11/08/_art.asp?fn=f1311082</link>
    <topic>වට්පාසි වෙහෙර බැබලවූ සිංහල කඨින පිංකම</topic>
    <author>අයන්ති විතාන</author>
    <content>එක් කලෙක බුදුන් වහන්සේ තමන් වහන්සේගේ නිය අග පස් ස්වල්පයක් තබා ‘මහණෙනි මේ මාගේ නිය අගෙහි වූ පස් බොහෝ වේ ද? නැත‍හොත් මහා පෘථිවයේ වූ පස් බොහෝ වේ දැයි විචාල සේක. එවිට භික්ෂූහු ‘ස්වාමීනී, නිය අගෙහි වූ පස් ඉතා ස්වල්පවේ. මහා පෘථිවියේ වූ පස් ඉතා බොහෝ වේ යැයි’ යනුවෙන් පිළිතුරු දුන්හ.එවිට බුදු රජාණන් වහන්සේ ‘මහණෙනි, මනුෂ්‍ය ලෝකයෙහි ඉපදෙන සත්වයෝ නිය අගෙහි පස් මෙන් ඉතා ස්වල්ප බව’ වදාළහ. මිනිසත් බව ලැබීම දුෂ්කර වන්නා සේම සද්ධර්මය ශ්‍රවනය කිරීමට ලැබීමද ඉතා දුෂ්කර ය.ගෞතම බුදුන් වහන්සේගේ ශාසනය පවතින කාලයක ථේරවාදී බෞද්ධ රටක ඉපදෙන්නට ලැබීමද වාසනාවකි. බෞද්ධයකු වශයෙන් දෙලොව යහපත සලසා ගැනීමට නම් බුද්ධ, ධම්ම, සංඝ යන ත්‍රිවිධ රත්නය කෙරෙහි සිත පහදවා ගෙන කටයුතු කළ යුතුය. ඒ චිත්ත ප්‍රසාද කුසලයකි.ඒ චිත්ත ප්‍රසාද කුසලයෙන් යුතුව අගනා පින්කමකට සහභාගිවීමට මටද හැකිවිය. ඒ තවත් ථේරවාදී රටක් වන තායිලන්තයේදීය. මේ ඒ පිළිබඳ කතාවයි.හේවිසි හඬක් උස්ව නැගෙන සාධු කාරයත් නිසා හදවත බොදු බැතියෙන් පිරී ඇත. මේ දිවිය පුරා බොහෝ අවස්ථාවලදී කඨින පින්කම්වලට සහභාගි වී ඇත්තෙමි. කුඩා කාලයේ හිමිදිරියේ අවදිව අම්මා සමග ගමේ පන්සලේ කඨින පෙරහරට සම්බන්ධ වූ අයුරු දැනුදු මට සිහිවේ.එදා පා ගමනින් කඨින පෙරහරේ ගිය මා අද බෝට්ටුවක නැගී කඨින පෙරහරකට එක්ව සිටිමි. මේ බෝට්ටුව ගමන් කරන්නේ කොහිද? ඒ බැංකොක් නගරයේ පිහිටි ඇළ මාර්ගයක් දිගේය.සාධු හඬත් හේවිසි හඬත් නිසා ඇළ දෙපස වෙසෙන තායි වැසියෝ ද මේ බෝට්ටු පෙළ දෙස උනන්දුවෙන් බලති. මෙය බෞද්ධ කටයුත්තක් බව ඉවෙන් වටහාගන්නා සමහරු අප දෙසට හැරී දෑත් එක්කොට නමස්කාර කරන අයුරු බෝට්ටුවේ හරිබරිගැසී වාඩි වී සිටි මට පෙනේ.විනාඩි දහයක පමණ බෝට්ටු ගමනකින් පසු අපි නැවත බැංකොක් වීදියකට ගොඩ වීමු. අලංකාර ලෙස සැරසුණු සුන්දර තායි යුවතියන් පිරිසක් සිය නර්තන දක්වමින් ලංකාවෙන් පැමිණි බෞද්ධ පිරිස හමුවේ තම දස්කම් දක්වන්නට වූහ. තායි සංගීතයත් ඔවුන්ගේ නැටුම් විලාසයත් සිංහල බෞද්ධයන්ට අලුත් අත්දැකීමක් විය.දැන් කඨින පෙරහර පාගමනින් බැංකොක් වට්පාසි විහාරය වෙත පිටත්වීමට සූදානම් වේ. මේ කඨින පෙරහරේ වැදගත්කම කුමක්ද? ඒ ගැන කරුණු කිහිපයක් දැන්වත් හෙළි කළ යුතුය. නැත්නම් මේ ලිපිය සම්පූර්ණ නොවේ.මේ පිංකමට ඓතිහාසික වැදගත්කමක් ඇත. මන්ද ශ්‍රී ලාංකික බෞද්ධ බැතිමතුන් විසින් තායිලන්තයේදී කඨින පින්කමක් පවත්වනු ලබන පළමු අවස්ථාව මෙය වේ.කෝට්ටේ ශාන්ත බුද්ධභූමි සංවිධානය මඟින් මෙම පින්කම සංවිධානය කර තිබුණේ මීට වසර 260ට පෙර සියම් දේශයෙන් එනම් වර්තමාන තායිලන්තයෙන් වැඩම කළ උපාලි නාහිමියන් ගේ ශ්‍රී ලංකා ගමන සිහිකිරීම පිණිසය.පරිහානියට යමින් තිබුණු භික්ෂු ශාසනය පිරිසුදු කරවා නැවත උපසම්පදාව පිහිටුවා නිර්මල බුදුදහම තහවුරු කිරීම සඳහා උපාලි නාහිමියන් විසින් ඉටුකරන ලද ඒ කාර්යභාරයට සමස්ත ශ්‍රී ලාංකික බෞද්ධයින්ම ණයගැතිය. උන්වහන්සේ සමරමින් පැවැත්වෙන මේ කඨින පෙරහර සැබවින්ම ඓතිහාසික කටයුත්තක්.නැවත වර්තමාන කතාවට පිවිසිය යුතුය. දැන් කඨින පෙරහර පාගමනේ වෙස් නැටුම් කරුවන් හේවිසි කරුවන් පෙරටු කරගෙන වට්පාසි විහාරය වෙත ගමන් කරමින් සිටී. තායි තරුණියන්ගේ නැටුම් නිසා කඨින පෙරහර වඩාත් අලංකාරවත් වී ඇත.උදෑසන රාජකරි සඳහා යන තායි වැසියෝ සිය ගමන මදකට නවතා සිංහල වෙස් නැටුම්කරුවන්ගේ දස්කම් දෙස උනන්දුවෙන් බලා සිටිනු පෙනේ. පෙරහර වට්පාසි විහාරයට ඇතුල්වන විට තායි බෞද්ධයෝ ශ්‍රී ලංකාවෙන් පැමිණි සහෝදර ථෙරවාදී බෞද්ධයින් පිළිගත්තේ රෝසමල් පෙති ඉසිමිනි. එය අපට විශේෂ අත්දැකීමක් විය.වට්පාසි විහාරය වෙත සපැමිණි ලාංකික බැතිමතුන් වෙනුවෙන් තායි බෞද්ධයෝ දන්සැල් සංවිධානය කර තිබූ අතර වතුර බෝතලයේ සිට අතුරුපස දක්වාම තමන්ට රුචි අරුචි ඕනෑම දෙයක් තෝරාගත හැකිවිය.මෙම පිංකම සඳහා තායිලන්තයේ ශ්‍රී ලංකා තානාපති ලුතිනන් ජනරාල් ශාන්ත කෝට්ටගොඩ මහතාත් සම්මානනීය මහාචාර්ය ජේ.බී. දිසානායක මහතා ඇතුළු තායි - ශ්‍රී ලංකා විශාල පිරිසක් සහභාගි වී සිටියහ.ඉන්පසු එළැඹියේ කඨින චීවරය මහා සංඝරත්නය උදෙසා පූජා කිරීමේ අවස්ථාවයි. මේ සඳහා වට්පාසි විහාරාධිපති ප්‍රා කූ අනුකුන් ප්ටනකිට් ලෝඩ් හිමියන් ඇතුළු භික්ෂූන් වහන්සේ රැසක් සහභාගි වූහ.තායිලන්තයේ ප්‍රධාන භාෂාව තායි වුවද වන්දනාමාන කිරීමේදී ඔවුන් යොදා ගන්නේ පාලි භාෂාවෙන් එන ගාථාවන්මය. තායි හිමිවරුන් විසින් ඉතා මැනවින් ගායනා කරන ලද කඨිනානිසංස පිළිබඳ පාලි ගාථාවල රිද්මය හා ස්වරය අපට වඩා වෙනස්ය.මම බොහෝ සාවධානව ඊට සවන් දුනිමි. කඨිනානිසංසය ගැන කියන්නේ කුමක්දැයි නිශ්චය කරගැනීමට නොහැකි වුවද ඔවුන් පවසන්නේ මේ විශේෂ චීවර දානයේ ඇති උතුම් ආනිසංස බව ඉවෙන් වටහා ගතිමි. ඇත්තෙන්ම අටමහා කුසල්වලට අයිතිවන කඨින චීවර පූජාව එක්තරා ගරු පුණ්‍ය කර්මයක් බව රේරුකායේ චන්දවිමල හිමියන් විසින් රචිත බෞද්ධයාගේ අත්පොතේ සඳහන් වේ.මෙම පින්කමේ පළමු දිනය ගෙවුණේ බැංකොක් නුවරට බටහිරව නතොම්පතොම් ප්‍රාන්තයේ පිහිටි බුද්ධ මන්තෝ උද්‍යානයේය. අක්කර සිය ගණනක් පුරා විහිදුණු එම උද්‍යානයේ ලක්ෂ ගණනකට එක්රැස් විය හැකිය. බුදුන් වහන්සේ මාතෘ දිව්‍ය රාජයාට බණ දේශනා කර නැවත සංකස්ස පුරයෙන් මිනිස් ලොවට වැඩි ආකාරය සිහි කෙරෙන මීටර් 52 ක් උසැති පිළිමයක් මෙහි නිර්මාණය කර ඇත.එදින උදෑසන පැවති දැඩි සීතලද නොතකා ශ්‍රී ලංකාවෙන් පැමිණි පිරිස සුදුවතින් සැරසී මල්, බුද්ධපූජාව, ගිලන්පස, බෞද්ධ කොඩි රැගෙන පෙරහරට එක්වූහ. මීදුමඅතරින් පෙරහර උද්‍යානයට ඇතුළුවන විට සාදු නාදය දසත පැතිරෙන්නට විය.මල්් පෙරහරේ ගෙන ගිය මල් ගිලන්පස පූජො කිරීමෙන් අනතුරුව සීල සමාදාන වැඩසටහන ආරම්භ විය. ජනාධිපති සම්බන්ධීකරණ ලේකම් ගැටමාන්නේ ගුණානන්ද හිමියන් විසින් මෙම පින්කමේ අරමුණ පැහැදිළි කළ අතර අටසිල් සමාදන් කරවීම සිදුකළේ පදලංගල ධම්මදේව හිමියන් විසිනි.මේ අවස්ථාවට වට්පාසි විහාරවාසී අවිස්සාවේල්ලේ ධම්මානන්ද හිමියන්ද සම්මානිත මහාචාර්ය ජේ.බී. දිසානායක, සුමනපාල ගල්මංගොඩ, අත්තනායක එම්. හේරත් යන මහත්වරුද සහභාගි වූහ. තායිලන්තය සහ ශ්‍රී ලංකාව අතර පවතින සම්බන්ධතාව පිළිබඳ ජේ.බී. දිසානායක මහතා විසින් අපූරු විස්තර කරන ලදී. දහවල්දානයෙන් අනතුරුව පැවැති විශේෂ ධර්ම දේශනය පවත්වනු ලැබුවේ දියතලාවේ පියදස්සී හිමියන් විසිනි.එදින සවස් යාමයේ පැවැත්වූ ‍රෝසමල් පූජාවත් ආලෝක පූජාවත් ඉතා අලංකාර වූ අතර එය තායි බෞද්ධයන්ගේ පවා නොමද අවධානයට ලක්වූ පින්කමක් විය. බුද්ධ මන්තෝ පිළිමය ඉදිරිපිට රෝසමල් පෙති දහස්පෙතියා අතුරනු ලැබූ අතර රෝසමල්වලින්ම විශාල ධර්ම චක්‍රයක් නිර්මාණය කර තිබිණි.අපේ උවැසි උවැසියෝ පෝලිමේ පැමිණ ඒ මතට රෝසමල් පෙති දැමුවේ මහත් වූ බැතියෙනි. මේ අසිරිමත් රෝසමල් පූජාව දෙස බලා සිටින මට සුළුගුළු උපාසකයාගේ කතාව මතක් විය. සුඟගුළු උපාසකයා මලියදේව රහතන් වහන්සේගේ ආරාධනයෙන් මනුෂ්‍ය ආත්මයෙන්ම තව්තිසා දෙව්ලොවට යන්නට වරම් ලැබුණු පුද්ගලයෙකි.එහිදී ඔහු මහානුභාවසම්පන්න දෙවි කෙනෙක් දුටුවේය. මේ දෙවියා මහත් වූ දේවානුභාවයක් ලැබීමට හේතු වූ කරුණු මොනවාදැයි විමසූ විට සුළුගුළු උපාසකට දැන ගන්නට ලැබුණේ මල්පූජාවේ පිනෙන්ම මේ දේව සම්පත් ලැබී ඇති බවයි.සවස් යාමයේ අඳුර පැතිරෙද්දී 20,000ට අධික පහන් බුද්ධ මන්තෝ උද්‍යානය පුරාම දල්වනු ලැබීය. “දීපදෝ හෝති චක්ඛුදෝ” යනුවෙන් පහන් පුදන තැනැත්තා ඇස් දෙන්නේ මේ යැයි තථාගතයන් වහන්සේ වදාරා ඇත. එබැවින් ආලෝකය දීම ඇස් දීමක් වැනිය. මේ සෑම පිනකින්ම දෙව් මිනිස් සැප ලැබිය හැකිය. උපන් සෑම ආත්මයකම හොඳ ඇස් ලැබීමටත් ශරීර කාන්තිය ලැබීමටත් මෙය හේතුවන බව බෞද්ධ පොත පතේ සඳහන් වේ.ඇත්තෙන්ම මෙවැනි පිංකමක් සංවිධානය කිරීම ඉතාම බාරදූර කාර්යයකි. බොදුසිත් පහදවන මෙම පුණ්‍යෝත්සවය සංවිධානය කිරීමේලා මූලික වූයේ ශාන්ති බුද්ධභූමි සංවිධානයේ අධ්‍යක්ෂ සුමිත් පළිහවඩන මහතාය.ඔහුගේ අනවරත කැපවීම නොවන්නට දුර රටකදී මෙවන් පිංකමක් සාර්ථක කර ගැනීමට නොහැකි වන්නේය. එය මේ පිංකමට සහභාගි වූවන් අත්දැකීමෙන්ම දන්නා කාරණයකි.මනුෂ්‍යා නිතරම සැප පසුපස හඹා යයි. සමහර අවස්ථා වලදී ක්‍රියාකරන්නේ හොඳ නරක නොදන්නා සාහසිකයෙකු ලෙසය. එහෙත් අපි කෙදිනක හෝ මරණයේ සිසිලස වැළඳගන්නෝය. එනිසාම මෙළොව මෙන්ම පරළොව යහපත ගැන සිතා ක්‍රියාකළ යුතුය. මේ කඨින පිංකමට සහභාගිවීම නිසා දෙව්සැප බලාපොරොත්තු නොවුනද එයින් අත්වන පින ගැන මට යම් හැඟීමක් ඇත. එනිසා මේ පිංකම දිවිඇතිතුරා මගේ මනසේ රැ‍ඳෙනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>08</day>
    </date>
    <link>http://www.dinamina.lk/2013/11/08/_art.asp?fn=f1311083</link>
    <topic>“කුස්වල හාමුදුරුවෝ දේශීය වෙදකමෙන් අපේ බලාපොරොත්තු සැබෑ කර දුන්නා</topic>
    <author>සටහන හා ඡායාරූප-හැටන් සමූහ</author>
    <content>“හාමුදුරුවන්ගේ බෙහෙත්වලින් තමයි මගේ මතක ශක්තිය නැවත ඇතිවුණේ. මගේ දකුණු අතයි, කකුලයි ඇදවෙන්න පටන් ගත්තා. ඒ පැත්තම පණ නැති වුණා. අසනීප වුණ දවසෙන් පස්සේ මට කිසි දෙයක් මතක තිබුණේ නෑ. දැන් බිරිඳත්, දරුවොත් තමයි ඒ දවස්වල මම මොනවද කළේ, කොහොමද හැසිරුණේ කියල කිව්වේ...”මෙයට වසරකට පමණ පෙර දැඩි ලෙස රෝගාතුර වී එක්තැන් වූ බාලමහත්තයා සිය මතකය අවදි කරමින් අදහස් දැක්වීම ආරම්භ කළේ එලෙසයි.සී. ජී. බාලමහත්තයාගේ මුල් පදිංචිය වූයේ වලපනේ පදියපැලැල්ල ප්‍රදේශයේ ගල්කැටියාව නම් ගම්මානයේය. නුවරඑළිය දිස්ත්‍රික්කයේ ඉතා සුන්දර ගම්මානයක් වූ එහි උපත ලැබූ ඔහු පසු කාලීනව හැටන් සලංකන්ද ප්‍රදේශයේ පදිංචියට පැමිණියේ සිය දෙමාපියන් ද සමඟය. උස්මහත් වනතුරුම සලංකන්ද ප්‍රදේශයේ විසූ ඔහු ප්‍රේමවතී සමඟ විවාහ වීමෙන් පසු නැවතත් වලපනේ ගම්මානයට පදිංචියට ගියහ.බාලමහත්තයා සහ ප්‍රේමාවතී ආරම්භ කළ නව දිවිය ඉතා රසවත් හා සාමකාමී ලෙස ගෙවී යමින් තිබිණ. ඔවුන්ගේ දිවිය ආලෝකමත් කරමින් පවුලට එක්වූ පළමු සාමාජිකයා දියණියයි. දෙවැන්නා ද දියණියක් වූ අතර ලොකු දුවට වයස අවුරුදු 03 ක් සහ දෙවන දුවට වයස අවුරුදු එකහමාරක් පමණ වන විට ඔවුන් සිය පදිංචිය වෙනස් කරමින් හැටන් - කොටගල ප්‍රදේශයේ ලොග්වීල් වතුයායේ පදිංචියට පැමිණියහ. ඒ තමන් හඳුනන වතු අධිකාරිවරයෙකුගේ මඟපෙන්වීම නිසාය. ඔවුන් දෙදෙනාට එම වත්තේ කම්කරුවන් ලෙස රැකියාවේ නිරත වීමට අවස්ථාව ලැබිණි.දෙදෙනාම එම වතුයායේ සේවයේ නිරත වෙමින් වසරක් පමණ ගෙවී යත්ම බාලමහත්තයා කරමින් සිටි රැකියාවෙන් ඉවත් වූයේ සාමාන්‍ය ජීවිතයේ ද තරමක් තරහ එන ගතිලක්ෂණය නිසා වතුයායේ ප්‍රධානියා සමඟ ඇති කර ගත් මතභේදයක් නිසා ය. බිරිඳ ප්‍රේමාවතී ලෝග්වීල් වතුයායේ සේවය කළ අතර බාලමහත්තයා සිය දෑතේ දෙපයේ වාරුවෙන් ජීවිතය ජය ගැනීමේ අභියෝගය භාර ගනිමින් කොටගල නගරයේ පෙදරේරුවරයෙකු ලෙස කටයුතු කරන්නට පටන් ගත්තේය.දෑතේ සවියෙන් ජීවිතය ගොඩ එන්නට බාලමහත්තයා ගත් ඉලක්කය ඔහුට වැඩි කලක් යන්නට මත්තෙන් ස්ථාවර තත්ත්වයක් කරා ගෙන එන්නට හැකි විය. කා අතරත් බාලමහත්තයා බාසුන්නැහේ ජනප්‍රිය පුද්ගලයෙක් විය. සිය වැඩිමහල් දියණියන් දෙදෙනා අතරට තවත් සහෝදරියක් හා සහෝදරයෙක් එක්වනවාත් සමඟම බාලමහත්තයාගේ අතමිට ද සරුවන්නට විය.නමුත් ප්‍රේමාවතී දිගින් දිගටම වතුයායේ සේවයට ගියේ ය. ඒ පෙර මෙන් හැම දිනකම නොවේ. වතුයායේ සේවයේ රැඳී සිටින බවට ලියාපදිංචිය සඳහන් කරගැනීමට පමණි. මන්ද ඇය සේවයට නොගියත් බාලමහත්තයාගේ රැකියාවෙන් ලද ආදායමෙන් අතමිට හිඟ පා‍ඩූ නොවූ නිසාය. දරුවන් සිව්දෙනාම හැටන් නගරයේ ජනප්‍රිය පාසලකට ඇතුළත් කර නැණස පාදන්නට ඔවුන් කටයුතු කළහ.එසේ කාලය ගෙවී යත්ම බාලමහත්තයා කොන්ත්‍රාත් බාස් කෙනෙක් බවට පරිවර්තනය විය. සිය දියණියන් තිදෙනා ද විවාහ වී කැලණිය, හලාවත හා මාවනැල්ල ප්‍රදේශවලට පදිංචියට ‍ගියේය. ඔවුන්ගේ විවාහ මංගල උත්සව ද ඉතා ඉහළින් උත්සවාකාරයෙන් කිරීමට බාලමහත්තයා පසුබට නොවීය. තෙවන දියණිය ද විවාහ වී ඇගේ කැදැල්ලට නික්ම යාමෙන් පසුව මහ ගෙදර ඉතිරි වූයේ බාලමහත්තයත්, ප්‍රේමාවතී බාල පුතාත් පමණි.ඔවුන්ගේ ජීවිතවලට කනකොකා හඬලන්නට පටන් ගත්තේ පසුගිය වසරේ (2012) මැයි මාසයේ දීය.එදින සුපුරුදු විදියටම බාලමහත්තයා උදෑසනින්ම සිය රාජකාරියට නික්ම ගොස් තිබේ. ඒ කොටගල වුටන් නගරයේ නිවාස සංකීර්ණයක් ඉදිකරන ස්ථානයක ය. වෙනදා පරිද්දෙන්ම වැඩ කටයුතුවල නිරතව සිටි බාලමහත්තයාට ඔහුගේ වෙනසක් නොදැනුණේය. නමුත් පස්වරුවේ හතරට පමණ එම වැඩබිම භාරව සිටි මහතාට බාලමහත්තයාගේ වෙනසක් දක්නට ලැබිණ.ඔවුන් දුටුවේ බාලමහත්තයාගේ ශරීරය එක් පැත්තකට ඇදවී ඇති අයුරුය. ඔහු බාලමහත්තයාගෙන් ඒ බව විමසීය. නෑ මහත්තයා මට අසනීපයක් නෑ. බාලමහත්තයාගේ පිළිතුර විය. නමුත් ස්ථාන භාර නිලධාරිවරයාගේ උපදෙස් පරිදි බාලමහත්තයා වැඩ බිමෙන් පැමිණ නගරයේ පුද්ගලික බෙහෙත් ශාලාවකින් බෙහෙත් රැගෙන නිවසට පැමිණියේය. එහි වෛද්‍යවරයා ද ඔහුට රෝහල් ගතවන ලෙස උපදෙස් දී තිබුණ මුත් බාලමහත්තයා එම උපදෙස් පිළිපැද්දේ නැත. මට හරියටම මතක එදා රෑ බෙහෙත් බීලා නිදාගත්ත එක විතරයි.එතැන් සිට එම දුක්මුසු සිදුවීම් මාලාව අප වෙත දිගහැරියේ බාලමහත්තයාගේ බිරිඳ ප්‍රේමාවතී මහත්මිය විසිනි.පහුවදා උදේ නැගිටිනකොට මෙයාට හරියට ඇවිදින්න බෑ. කථා කරන්න බෑ. දකුණු පැත්තට ඇදවෙලා හිටියේ. දකුණු අතත් කකුලත් ඇදවෙලා. පස්සේ අපි කොටගල රජයේ ඉස්පිරිතාලෙට අරගෙන ගියා. එතන හිටිය දොස්තර මහත්තයා බලලා නවත්ත ගත්තා. එදිනම බාලමහත්තයාව කොටගල රෝහලෙන් නාවලපිටිය මූලික රෝහල වෙත මාරු කර යවා තිබේ. දිනක් එහි රඳවාගෙන තිබූ ඔහුව පසුදින මහනුවර ශික්ෂණ මහ ‍රෝහල වෙත යොමු කිරීමට පියවර ගෙන තිබේ.මහනුවර දී පුතාට කියල තිබුණා එයාට “සේලයින්” දීලා වැඩක් නෑ එයා ගොඩක් අරක්කු බීල තියෙනවා. ඇ‍ෙඟ් කොලෙස්ට්‍රෝල් වැඩියි, ප්‍රේෂර් එකත් වැඩියි කියලා. ඒ අනුව ඔහුට මහනුවරින් නැවත නාවලපිටිය රෝහලටත්, එතැනින් කොටගල රෝහලටත් එවීමෙන් පසු නැවත නිවසට රැගෙන එනු ලැබීය. මහනුවර රෝහලෙන් පිටත් කරන විට ඊ. ඊ. ජී. පරීක්ෂණයකට ලක්කිරීම සඳහා දිනයක් දී තිබුණද ඔවුන් එහි ගොස් නැත.පසුව ජූනි පළමුවැනිදා ඔවුන් බාලමහත්තයාව ගම්පොළ දොළුව ආයුර්වේද රෝහලට ඇතුළත් කර තිබේ. එහිදී දින කීපයක් ප්‍රතිකාර කිරීමේදී ඔහුට තරමක සුවයක් ලැබෙමින් පැවතිණ. අමාරුවෙන් වුවද කාගේ හෝ ආධාර සහිතව ඇවිදීමට එහිදී හැකි වූ බව ඔවුන් පවසති. නමුත් බාලමහත්තයා සඳහන් කරන පරිදි තමා ජීවිතයේ ක්‍රියාකාරීව කටයුතු කළ තමාට එය කිසිසේත්ම සෑහීමකට පත්විය හැකි තත්ත්වයක් නොවේ.දොළුව රෝහලෙන් බෙහෙත් කිරීම අතහැර දැමීමට සිදු වී ඇති කරුණු ලෙස ඔවුන් පවසන්නේ බාලමහත්තයා ව්‍යායාම කිරීමට දක්වන අකමැත්තය. එම දිනවල ඔහු දැඩි ලෙස ආවේගශීලී වන බවත්, තමන් ඇතුළු දරුවන් නුරුස්සන බවත් ප්‍රේමාවතී මහත්මිය පවසයි.ඊට පස්සේ අපි තවත් වෙද මහත්තයෙක්ගෙන් බෙහෙත් කළා. වැඩක් වුණේ නෑ. එයා ‍උදේට ඇවිත් තෙල් ගාලා යනවා. හවසට අපි තෙල් ගාන්න ඕනේ. එයා තෙල් ගානකොට කිසිම සැලකිල්ලක් නෑ. අතපය එහෙට මෙහෙට අඹරනවා. වද දෙනවා. ඒ නිසා අපි වැඩේ අතහැරලා දැම්මා. සල්ලි වියදම් වුණ එක විතරයි වුණේ.ඒ දවස්වල මෙ‍හාට දිගටම වහිනවා. සීතලත් වැඩියි. මෙයාට ගොඩක් අමාරුයි. ඒ නිසා අපි හිතුවා කැලණියේ දුවලගේ ගෙදර යන්න. එහේ ඉන්නකොට හවසට පාරේ වාහන අඩුවෙනකල් ඉඳලා මෙයාව එක්ක යනවා පාරේ ටිකක් ඇවිද්දවන්න. මෙයාට ව්‍යායාමයක් ලැබෙන්න. එහෙම යනකොට මෙයාගේ වැඩේ මට බනින එක. සැර කරන එකමයි. එක දවසක් අඳුනන්නේ නැති මහත්තයෙක් හමුවුණා. එයා කිව්වා මේ වගේ අයට බෙ‍ෙහත් කරන හාමුදුරුවෝ කෙනෙක් ඉන්නවා. එතන්ට ගෙනියන්න හොඳ කරලා දෙයි කියලා. මම ගෙදර ඇවිත් දුවලට කිව්වා. පස්සේ අපි මෙයාව හාමුදුරුවෝ ළඟට එක්ක ගියා. උන්වහන්සේ බෙහෙත් කරනකොට තමයි මෙයාට ගුණයක් දැනෙන්න ගත්තේ.දැන්නම් මට හැම‍ දෙයක්ම මතකයි. ඉස්සර වගේ තරහා එන්නෙත් නෑ. මට දැන් අත්වාරුවක් ඕන වෙන්නේ නැගිටින්න විතරයි. මම දැන් තනිවම ඇවිදිනවා. උදේට වගේම හවසටත් ළඟ තියෙන ක්‍රීඩා පිටියට ගිහින් ඇවිදලා එනවා.මම කුස්වල වෙද හාමුදුරුවන්ගෙන් බෙහෙත් කරන්න පටන්ගෙන මාස 09 ක් විතර වෙනවා. ඒ කාලය ඇතුළත හොඳ ගුණයක් තියෙනවා. මම හිතුවේ නෑ මට ආයේ නැගිටලා මගේ වැඩක්වත් කරගන්න පුළුවන් වෙයි කියලා. මම වෙනුවෙන් බිරිඳත්, දරුවොත් ගොඩක් මහන්සි වුණා. ඉස්පිරිතාල ගානේ අරගෙන ගියා. ඒ දොස්තරලා කියල තිබුණේ බෙහෙත් කරලා වැඩක් වෙන්නේ නෑ කියල. ඒ කතාව අහලා ගෙදර හැමෝම බයවෙලා ඉඳලා තියෙන්නේ.මාව ගොඩගන්න බැරි වෙයි කියලා. ඒත් එහෙම වුණේ නෑ. මගේ පෙර වාසනාවකට වගේ කුස්වල හාමුදුරුවෝ ළඟට යන්න පුළුවන් වුණා. මගේ මතක ශක්තිය විතරක් නෙමෙයි මාව ගොඩදැම්මේ කුස්වල‍ වෙද හාමුදුරුවෝ. බාලමහත්තයා සතුට පිරි මුහුණින් පැවසීය.දැන් අපි බෙහෙත් ගන්න යන්නේ මාසයකට එක් වතාවක් විතර. ඉස්සර බෙහෙත් ගත්තේ කොළඹ ගිහිල්ලා. දැන් නම් හාමුදුරුවෝ නුවරට වඩින නිසා නුවර ගිහින් බෙහෙත් ගන්නවා. මම හිතන්නේ මට තව වැඩි කාලයක් බෙහෙත් බොන්න වෙන එකක් නෑ. මම හොඳටම සනීප වෙයි...”හෙම්බිරිස්සාවක්, උණක් හැදුණත් අපේ රටේ බොහෝ පිරිසක් දුවන්නේ චැනල් කරල බෙහෙත් ගන්නටය. එය මහා ලොකු සමාජ තත්ත්වයක් ලෙස සලකයි. වෙනිවැල්ගැට, කොත්තමල්ලි ටිකක් තම්බාගෙන බොන්න බැරි තරමට අවිවේකී වෙලාය. එසේ නැත්නම් ආයුර්වේද බෙහෙත් කලාව අමතකය. නැත්නම් මවාගත් ලොකුකමක්, තත්ත්වයක් ගැන හිතමින් අපේකම, අපේ දේ අමතක කර දමලාය.එහෙත් කාලයක් හමස්පෙට්ටියේ දමා සඟවා තිබූ දේශීය ආයුර්වේද වෛද්‍ය කලාව තුළ බටහිර වෛද්‍ය ක්‍රමයට සුව කළ නොහැකි රෝග රැසක් නිට්ටාවට සුව කිරීමේ හැකියාවක් ඇති බව කුස්වල හාමුදු‍රුවෝ වැනි ආයුර්වේද වෛද්‍යවරුන් පසක් කොට හමාරය.එහි විශේෂත්වය නම් සුව කළ නොහැකි යැයි පැවසෙන රෝග රැසක් නිට්ටාවට සුව කිරීමේ හැකියාව ඇති නිසා පමණක් නොවේ. එමෙන්ම එය වෘත්තියක් ලෙස ද නොසැලකුවේය. එය උතුම් කලාවක් ලෙස සලකන ලද්දකි. එම නිසාම පරම්පරාවෙන් පරම්පරාවට පැවත එන්නකි. නමුත් අද යුගය වෙනස්ය.ආයුර්වේද රෝහල් ඇතිකොට ඇත. ප්‍රචලිත කිරීමේ දැඩි අපහසුවක් ද නැත. අවශ්‍ය එක් දෙයකි. එනම් අතහිත දීම පමණි. එය ‍යුගයේ වගකීමක් ලෙස ඉටුකරන්නේ නම්, වෙනත් වෛද්‍ය ක්‍රම මගින් කපා කොටා සුව කරන රෝග අරිෂ්ටයකින්, චූර්ණයකින්, කල්කයකින්, තෙල් ටිකක් ආලේප කිරීමෙන් අතුරු ආබාධ රහිතව නිට්ටාවට සුව කිරීමේ සිංහල ආයුර්වේද වෛද්‍ය කලාව මෙරට ජනතාව දිව්‍ය ප්‍රාතිහාර්යයක් ලෙස වැළඳගනු නියතය.අපි හාමුදුරුවෝ හමුවෙන්න ගිය මුල් දවසේම අපි බෙහෙත් ගන්න තැන්, ඒ තැන්වලින් ප්‍රතිකාර කරපු විදිහ ඔක්කෝම කිව්වා. හාමුදුරුවෝ අපි කියන සියලුම දේවල් හොඳින් අහගෙන හිටියා. ඊට පස්සේ තමයි බාලමහත්තයාව පරීක්ෂා කරන්න ගත්තේ.හාමුදුරුවෝ එයාව හොඳට පරීක්ෂා කළා. ඊට පස්සේ ළමයි ඇහුවා තාත්තව හොඳ කරල දෙන්න පුළුවන්ද කියල. හාමුදුරුවෝ කිව්වේ මම දෙන බෙහෙත් ටික හරියට පාවිච්චි කරන්න. මම කියන විදියටම පරිස්සම් වෙන්න කියල. ඇත්තටම අපි ඒ දුන්න උපදෙස් විදියටම ඉටු කළා.අපිට හාමුදුරුවෝ දුන්න කෂාය, කල්ක හා තෙල් උපදෙස් දුන්න විදියටම පාවිච්චි කළා. මම ඉතින් මුල් දවස් ටිකේ ළඟටම වෙලා හිටියා. අපි ඒ දවස්වල නතර වෙලා හිටියේ කැලණියේ දුවලගේ ගෙදර. දවස ගානේ හාල් ලිපේ තියනවා වගේ කෂාය ටික තම්බන්න ඕන. කල්ක ටික වෙලාවට බොන්න දෙන්න ඕන. ඒ වැඩ ටික මම හරියටම කළා. දුවලත් මට පුළුවන් තරම් උදව් කළා. අපි හැමෝටම ඕන කලේ මෙයාව නැගිට්ටව ගන්න. අපිට ඒක කරන්න පුළුවන් වුණේ හාමුදුරුවෝ නිසා.බාලමහත්තයා වුණත් හාමුදුරුවෝ බෙහෙත් කරන විදියට කැමති වුණා. අතේ සහ කකුලේ තෙල් ගාන්න දුන්නා තමයි හැබැයි ගොඩක් වද විඳින්න ඕන වුණේ නෑ. නිතරම ව්‍යායාම ගොඩක් කරන්න ඕන වුණේ නෑ. ඒක අපිට ලොකු ඉස්පහසුවක් වුණා. මොකද නැත්තං අපිට දිගටම හාමුදුරුවන්ගෙන් බෙහෙත් ගන්න වෙන්නේ නෑ.කලිනුත් බෙහෙත් කරපු තැන්වලින් බෙහෙත් කරන්න යන්න මෙයා කැමති වුණේ නෑ. ගොඩක් ව්‍යායාම කරන්න. කරදර විඳින්න බාලමහත්තයා කැමති නෑ. කුස්වල වෙද හාමුදුරුවෝ එහේම වද විඳින ක්‍රමයක් කිව්වේ නැති නිසා මෙයා වුණත් කැමති වුණා හාමුදුරුවන්ගෙන් දිගටම බෙහෙත් ගන්න යන්න.අපි බෙහෙත් ගන්න යන්නේ මාසයකට එක් වතාවයි. මාසයකට එක දවසක් යනකොටත් හරියට සෙනඟ. හැබැයි කොච්චර‍ සෙනඟ පිරිලා හිටියත් හාමුදුරුවෝ ලෙඩා ගැන ඕනවට එපාවට බලන්නේ නෑ. හොඳට පරීක්ෂා කරල බලනවා. මට මතකයි අපි යනකොට පොඩි ළමයි එහෙමත් අරගෙන ඇවිත් හිටියා. ඒ හැමෝම කියන්නේ මොන ලෙඩේ හැදිලා අරගෙන ඇවිත් තිබුණත් හාමුදුරුවෝ හොඳ කරනවා කියලා.අපිට වුණත් ඉස්සෙල්ලාම යනකොට ලොකු විශ්වාසයක් තිබුණේ නෑ. ඒ අපි ගොඩක් තැන්වලින් බෙහෙත් කරලත් මෙයාව හොඳ කරන්න බැරි වෙලානේ හිටියේ. ඒක නිසා චකිතයක් තිබුණා. අපි මුලින් කීදෙනෙක් ළඟට නං ගියාද? ඒත් වැඩක් වුණේ නෑනේ. සල්ලි වියදම් වුණ එක විතරයි වුණේ. හැබැයි කුස්වල වෙද හාමුදුරුවෝ ළඟට ගියාම එහෙම නෑ. එතන ඉන්න සෙනඟ දකිනකොටම අපිට හිතුණා අපි දැන් තමයි හරි තැනට ඇවිත් ඉන්නේ කියල. හිතුවා වගේම හරි. මාස කීපයක් බෙහෙත් බොනකොටම අපිට හිතාගන්න බැරි තරම් ගුණයක් පෙනෙන්න ගත්තා.ඒක අපිට ලොකු සතුටක් දැනෙන දෙයක් වුණා. දුවලා පුතාලා වුණත් කිව්වේ දැන්නම් අම්මේ අපිට තාත්තව හොඳටම හොඳ කරන්න පුළුවන් වෙයි කියල. අපේ ඒ බලාපොරොත්තු විශ්වාසය හාමුදුරුවෝ හැබෑවක් කරල දුන්නා. දැන් ඉතින් මෙයා එයාගේ වැඩ ටික හරි තනියම කරගන්නවා. ඒකම ලොකු දෙයක්. එහෙම නොවුණා නම් අපිට ප්‍රශ්න ගොඩකට මූණ දෙන්න සිද්ධ වෙනවා. මම දැන් වැඩට වුණත් යන්නේ මෙයාව තනියම ගෙදර නවත්තලා. මම උදේ වැඩට යන්න ඕන නිසා පාන්දරම ඇහැරෙනවා. මෙයත් ඒ වෙලාවටම ඇහැරෙනවා.පුරුදු විදියට වැඩ කටයුතු කරනවා. මම වැඩට ගිහින් එනකොට එයා තනියම ඇවිදින්න ගිහිල්ල එහෙම ඇවිත් ඉන්නවා. අපිට කිසි බයක් වෙන්න දෙයක් එහෙම නෑ. ඉස්සර හිටපු විදිහත් එක්ක බලනකොට දැන් 90% විතර ගුණයි. තව ටික දවසක් බෙහෙත් බොනකොට හොඳටම හොඳ‍ වෙයි කියල අපිට විශ්වාසයි.නැගිටින්නවත් බැරිව හිටපු බාලමහත්තයා අද තනිවම ඇවිදින තමන්ගේ වැඩපල කරගන්න කෙනෙක් බවට පත්වෙලා ඇත. එමෙන්ම හීනවී ගිය ඔහුගේ මතකය මුළුමනින්ම නැවත වර්ධනය වී තිබේ. සිහිකල්පනාව හොඳ අතට හැරී ඇත. ක්‍රියාකලාපය යහපත්ය. මේ සියල්ල කුස්වල වෙද හාමුදුරුවන්ගේ වෙදකමේ ආශ්චර්යය බව ප්‍රේමාවතී මහත්මිය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>08</day>
    </date>
    <link>http://www.dinamina.lk/2013/11/08/_art.asp?fn=f1311084</link>
    <topic>මැදමුලන පාසලේ සිටි එකම පුහුණු ගුරුවරිය</topic>
    <author>නන්දික බැද්දේගම</author>
    <content>අද හ / ඩී.ඒ. රාජපක්ෂ මහ විදුහල එදා මැදමුලන විදුහලයි. වීරකැටිය අවට හා හම්බන්තොට දිසාවේ පාසල් අධ්‍යාපනය නංවාලීමට රාජපක්ෂ පරපුරේ දේශපාලනඥයන්ගෙන් සිදුවූ සේවාව අතිමහත්ය. 1940 වකවානුවේ ප්‍රදේශයේ ප්‍රභූ පවුල්වල දරුවන්ට පමණක් සීමා වූ අධ්‍යාපන අවස්ථා ගමේ ගොඩේ පීඩිත පොඩි මිනිසුන්ගේ දරුවන්ටද ලබාදීමට එකල ප්‍රදේශය නියෝජනය කළ මන්ත්‍රීවරුන් වන ඩී. ඇම්. රාජපක්ෂයන් හා ඩී.ඒ. රාජපක්ෂයන් ගත් වෙහෙස අතිමහත්ය.මහින්ද රාජපක්ෂ ජනපතිගේ පියා වූ ඩී.ඒ. රාජපක්ෂයන් සැමවිට ගමේ පාසලට හොඳ ගුරුවරු ලබාගැනීමට වෙහෙස දැරීය. එකල මැදමුලන පාසලේ සිටි එකම පුහුණු ගුරුවරිය වූ අහංගම විතානගේ දයාවතී ගුරුතුමිය තම පාසලේ රඳවා ගැනීමට මහත් වෙහෙසක් දැරීය.මේ සිදුවීම පිළිබඳව මා හා පැවසුවේ අහංගම විතානගේ දයාවතී ගුරු මැණියන්ගේ සැමියා වූ ප්‍රවීණ ග්‍රන්ථකතුවරයකු මෙන් විශ්‍රාමලත් විදුහල්පතිවරයකු වූ 99 හැවිරිදි වියේ පසුවූ නිමල් ජේ. ගමගේ මහතායි. ඔහු පැවසූ අයුරින් සිද්ධිය මෙසේය.1950 වසරේ මා සේවය කළේ හක්මන කැබිලියපොළ පාසලේය. එම වකවානුව මාගේ විවාහය සිදුවූ අවදියයි. මා විවාහ වූයේ අහංගම විතානගේ දයාවතී ගුරුතුමිය සමඟයි. ඇය එකල ගුරු පුහුණුව අවසන් කර තිබුණි. ඇගේ ගම අහංගමය. ඇගේ ගුරු පුහුණුව අවසන් වූ පසු මැදමුලන විදුහලට මාරුවීමක් ලැබිණ.අප පදිංචිව සිටි හක්මන කැබිලියපොළ නිවසේ සිට වීරකැටිය මැදමුලන විදුහලට සැලකිය යුතු දුරක් ඇති බැවින් නිවෙසේ සිට සේවයට වාර්තා කළ නොහැකි බැවින් කෙසේ හෝ හක්මනට මාරුවක් ලබා ගැනීමට උවමනා විය.එකල බෙලිඅත්ත මන්ත්‍රී වූ ඩී.ඒ. රාජපක්ෂයන්ට මේ අපහසුතාව පිළිබඳ දැන්වුවහොත් හක්මනට මාරුවීමක් ලබාගැනීමට හැකි බව මට හැඟිණි. මැදමුලන විදුහල ආරම්භ කළේ ඩී.ඒ. රාජපක්ෂයන් 1951දී තම ඉඩමක් පරිත්‍යාග කරමිනි.මා බිරිය සමඟ වීරකැටියේ මැදමුලන වලව්වට ගොස් ඩී.ඒ. රාජපක්ෂයන් හමු වී 'මගේ බිරියට මැදමුලන විදුහලට මාරුවීමක් ලැබිලා. ඇය පුහුණු ගුරුවරියක්. මට කෙසේ හෝ හක්මනට මේ මාරුවීම හදා දෙන්න' යැයි ඩී.ඒ. රාජපක්ෂගෙන් ඉල්ලීය.එවිට ඩී.ඒ. රාජපක්ෂයන් පැවසුවේ මාගේ ඉඩමක මා ආරම්භ කළ 'මැදමුලන විදුහලට එකම පුහුණු ගුරුවරයෙක් වත් නැහැ. බොහොම අමාරුවෙන් ලබාගත් එකම පුහුණු ගුරුවරියට මාරුවීමක් ලබාදිය නොහැකි බවකි. දයාවතී ගුරුතුමියට නවාතැන් මා මැදමුලන නිවෙසෙන් ලබා දෙනවා. හෙට ඉඳලා මැදමුලන පාසලේ සේවය කරන්න. සති අන්තයේ හක්මන නිවසට යා හැකි බව ඔහු පැවසීය. ඔහුගේ ආසනය බෙලිඅත්ත වුවද ඩී.ඒ. රාජපක්ෂයන් මුල්කිරිගල ආසනයේ මැදමුලන පාසලේ අධ්‍යාපනික දියුණුව ගැන මහත් උනන්දුවක් දැක්වීය.මගේ බිරිය වසර 2ක් පමණ මැදමුලන වලව්වේ නැවතී මැදමුලන පාසලේ ඉගැන්වීමේ කටයුතු වල නිරත විය. කෑම බීම, නවාතැන්, ඉඳුන් හිටුම්, මැදමුලන වලව්වෙන් නොමිලයේය.මහින්ද රාජපක්ෂයන්ගේ මෑණියන් වූ දන්දිනා සමරසිංහ රාජපක්ෂ මාතාව ගේ ආදරය කරුණාව ලබමින් මැදමුලන වලව්වේ සිට සේවයට ගිය බිරියට ඇය සති අන්තයේ තනියම හක්මන බලා යෑමට ඉඩ නොදේ.බොහෝ විට මා මැදමුලන නිවසට සිකුරාදා හවසට ගොස් ඇය හක්මන නිවසට කැඳවාගෙන එයි. එසේ පැමිණීමට නොහැකි වන දවස්වල ඩී.ඒ. රාජපක්ෂයන් නිවසේ සිටියහොත් ඔහු බිරිය මෝටර් රථයේ නංවාගෙන සැතපුම් 25ක් පමණ ගෙවා හක්මන කැබිලියපොළ අප නිවසට ඇරලවා යයි.මෙසේ සේවය කරමින් සිටිනා මා සේවය කළ කැබිලියපොළ විදුහලේ විදුහල්පති සමඟ ඇතිවූ ආරවුලකින් මා හට මඩකළපු දිස්ත්‍රික්කයේ පානම හුලංනුගේ පාසලට දඬුවම් මාරුවීමක් ලැබිණි. මේ මාරුවීම නැවත හක්මනටම සාදාදීමට බෙලිඅත්ත මන්ත්‍රී ඩී.ඒ. රාජපක්ෂයන් හා දෙනියාය මන්ත්‍රී වික්ටර් රත්නායකයන් මහත් වෙහෙසක් දැරීය.නමුත් අධ්‍යාපන අමාත්‍යාංශයේ සිටි නිලධාරියකු මේ මැදිහත්වීමට එරෙහිව ක්‍රියා කළේය. නිමල් ජේ. ගමගේට මාරුවීමක් ලබා නොදෙන්නේ නම් තමා සේවයෙන් ඉවත්වන බව එම නිලධාරියා පැවැසීය. ඩී.ඒ. රාජපක්ෂයන් ඔහුගේ කීම නිසා මහත් කනගාටුවට පත් විය.මා ඔහුට පැවසුවේ මගේ මාරුවීම සාදා දිය නොහැකි නම් මාගේ බිරියත් පානමට මාරුවීමක් ලබාදෙන ලෙසයි. මේ ප්‍රකාශයත් සමඟ ඩී.ඒ. රාජපක්ෂයන් තවත් අසරණ විය. තම ගමේ අහිංසක දරුවන්ගේ නැණස පෑදු එකම පුහුණු ගුරුවරියත් තම පාසලට නැතිවී යන එක ගැන බොහෝ දුක් විය.එහෙත් මාගේ බලවත් ඉල්ලීම පරිදි ඩී.ඒ. රාජපක්ෂයන් මගේ බිරිය දයාවතී ගුරු මහත්මියට අකමැත්තෙන් වුවද එම නිලධාරියාට කියා පානම හුලංනුගේ විදුහලට මාරුවීමක් ලබා දුනි. 1955 අගෝස්තු මස සිට අප දෙදෙනා වසර 8ක් පමණ දඬුවම් මාරුවීමක් ලබා හුලංනුගේ විදුහලේ සේවය කළහ.ඩී.ඒ. රාජපක්ෂයන් එකල ගමේ අහිංසක දරුවන්ගේ අධ්‍යාපනය නංවාලීමට තම නිවසේ ගුරුවරු නවතාගෙන ඔවුන්ට තම වියදමින් කන්න බොන්න දී සති අන්තයේ තම මෝටර් රථයෙන් ඔවුන් නිවෙස් බලා පිටත් කළ උදාර පුද්ගලයෙකි.එදා මැදමුලන විදුහල වූ අද හම්බන්තොට වීරකැටිය හ / ඩී.ඒ. රාජපක්ෂ මහ විදුහල ලබා ඇති දියුණුව ඔහු කළ කැපකිරීමේ ප්‍රතිඵලයකි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>09</day>
    </date>
    <link>http://www.dinamina.lk/2013/11/09/_art.asp?fn=n1311091</link>
    <topic>මූල්‍ය වංචා සැකකරුවෝ 230ක්පසුගිය මාසයේදී අත්අඩංගුවට</topic>
    <author>විජයානි එදිරිසිංහ, චන්ද්‍රිකා පෙරේරා</author>
    <content>කොළඹ වංචා විමර්ශන අංශය පසුගිය ඔක්තෝබර් මාසයේ දී පමණක් මූල්‍ය වංචාවන්ට සම්බන්ධ සැකකරුවන් 230 දෙනකු අත්අඩංගුවට ගෙන තිබේ. ඔවුන් වංචා කොට ඇති මුදල් ප්‍රමාණය රු. විසිතුන් කෝටියකට ආසන්නය.වංචා විමර්ශන අංශයට ලැබී තිබූ පැමිණිලි 549ක් විභාග කැර ඒවාට සම්බන්ධ සැකකරුවන් මෙසේ අත්අඩංගුවට ගෙන ඇත.අත්අඩංගුවට පත්වූ පිරිස අතර ගනුදෙනුකරුවන් රවටා මුදල් පැහැර ගන්නා ව්‍යාජ මූල්‍ය ආයතන නිලධාරීන්, චෙක්පත් වංචා කළ පුද්ගලයන් ක්‍රෙඩිට් කාඩ් වංචා, ණය නොගෙවීම්, විදේශ රැකියා වංචා ඇතුළු වංචා රැසකට සම්බන්ධ අය වෙති.මූල්‍ය වංචාවල යෙදී ඇති ඇතැම් පුද්ගලයන් ගනුදෙනුවලින් පසු පදිංචි ස්ථාන පවා වෙනස් කැර තිබී ඇත. වංචා විමර්ශන අංශයේ කණ්ඩායම් රට පුරා නොයෙක් දුර බැහැර ප්‍රදේශවල පවා ගොස් සැකකරුවන් අත්අඩංගුවට ගෙන තිබේ.මසක් තුළ පමණක් සිදුවූ මේ වැටලීම්වලට අමතරව පසුගිය මාස හයක කාලය තුළ එවැනිම විවිධ වංචාවලට සම්බන්ධ සැකකරුවන් පන්සියයක් පමණ අධිකරණයට ඉදිරිපත් කැර වංචාවලට අදාළව නඩු පවරා තිබේ.කොළඹ වංචා විමර්ශන අංශයට විශාල වශයෙන් පැමිණිලි ලැබෙන අතර ඒවා කඩිනමින් විසඳා සැකකරුවන් අත්අඩංගුවට ගෙන පැමිණිලිකරුවනට එම වංචාවන් සම්බන්ධයෙන් නීතිය ක්‍රියාත්මක කැර දීමට වංචා විමර්ශන අංශය කැපවීමෙන් කටයුතු ක‍රගෙන යයි. කොළඹ වංචා විමර්ශන අංශයේ හිටපු අධ්‍යක්ෂ ජ්‍යෙෂ්ඨ පොලිස් අධිකාරී පාලිත ප්‍රනාන්දු, වර්තමාන අධ්‍යක්ෂ පොලිස් අධිකාරී ආනන්ද අල්විස්, ස්ථානාධිපති ප්‍රධාන පොලිස් පරීක්ෂක විජේනායක මහත්වරුන්ගේ උපදෙස් සහ අධීක්ෂණය මත මෙම වැටලීම් සිදු කෙරුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>09</day>
    </date>
    <link>http://www.dinamina.lk/2013/11/09/_art.asp?fn=n1311092</link>
    <topic>‘සයුරු පාය’ පරිපාලන මන්දිරය ජනපති අතින් විවෘත වෙයි</topic>
    <author>ධනුෂ්ක ගොඩකුඹුර හම්බන්තොට සිට ඡායාරූප - සුදත් සිල්වා සහ සුදත් මලවීර</author>
    <content>මාගම් රුහුණුපුර මහින්ද රාජපක්ෂ වරායේ නව පරිපාලන මන්දිරය ‘සයුරු පාය’ ජනාධිපති මහින්ද රාජපක්ෂ මහතාගේ අතින් ඊයේ (8) විවෘත කෙරිණ.ප්‍රධාන වරාය ව්‍යාපෘතියේම කොටසක් වන මෙම නව පරිපාලන ගොඩනැඟිල්ල සඳහා වැය කැර ඇති මුදල රුපියල් බිලියනයක් වන අතර එය මහල් 14කින් සමන්විතය. වර්ග අඩි 100000කින් සමන්විත මෙම පරිපාලන මන්දිරය තුළ බැංකු සේවා, සේවා සැපයුම්, ලේඛන කටයුතු යනාදී වශයෙන් නාවික කර්මාන්තයට අදාළ සියලුම කටයුතු එකම වහලක් යට සිට ක්‍රියාත්මක කිරීමට පහසුකම් සැපයේ. මාගම් රුහුණුපුර මහින්ද රාජපක්ෂ ව්‍යාපෘතියේ ප්‍රථම අදියරේ ඉදිකිරීම් 2008 ජනවාරි මස 15 වන දින ආරම්භ කරන ලදී.ඊයේ විවෘත කෙරුණු පරිපාලන මන්දිරයට ජනාධිපතිතුමාගේ අතින් මුල් ගල් තැබුණේ 2009 වසරේ ඔක්තෝබර් මස 07 වැනිදාය. වරායේ 2010 අගෝස්තු මස 15 වන දින කරදියවර මංගල්‍ය අභිමානවත්ව පවත්වන ලද අතර 2010 නොවැම්බර් මස 18 වැනි දින ප්‍රථම නෞකාව වරායට සම්ප්‍රාප්ත විය.කොළඹ වරායේ තදබදය හේතුවෙන් ගිලිහුණු ආදායමක්ව පැවති වාහන ආනයන හා ප්‍රති අපනයන මෙහෙයුම් ක්‍රියාවලිය නව වරායේ කටයුතු ඇරැඹීමත් සමඟ එම කටයුතු යළිත් දියුණු මට්ටමකට ගෙනඒමට වරාය අධිකාරියට හැකියාව ලැබී තිබේ. මෙම වස‍රේ ඔක්තෝබර් මස 27 වැනි දින වන විට වාහන ප්‍රවාහන නෞකා 139ක් මෙහෙයවා ඇති අතර දේශීය ආනයනික වාහන ඒකක 28500ක් සහ ප්‍රති අපනයන වාහන ඒකක 38000ක් මෙහෙයවා ඇත.ආයෝජකයන් හත් දෙනෙකු සිය ව්‍යාපාර කටයුතු වරාය පරිශ්‍රයේ ඇරැඹීමට සූදානම් වන අතර ඔවුන්ට මේ වන විට කැබිනට් අනුමැතිය හිමිව තිබේ.ඇමැතිවරුන් වන මහින්ද අමරවීර, රෝහිත අබේගුණවර්ධන, පාර්ලිමේන්තු මන්ත්‍රී නාමල් රාජපක්ෂ, වරාය අධිකාරියේ සභාපති ප්‍රියත් බන්දු වික්‍රම මහත්වරුන් ඇතුළු පිරිසක්ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>09</day>
    </date>
    <link>http://www.dinamina.lk/2013/11/09/_art.asp?fn=n1311093</link>
    <topic>නොරොච්චෝල බලාගාරයේ ප්‍රථම අදියරින් රු. මිලියන 300ක් රටට ඉතිරි වෙයි</topic>
    <author>චමීර ඇල්ලදෙණිය</author>
    <content>නොරොච්චෝලේ ගල් අඟුරු බලාගාරයේ ප්‍රථම අදියරෙන් මේ වන විට විදුලිය ගිගා වොට් පැය 3689ක් නිපදවා ඇති අතර එමඟින් රුපියල් මිලියන300ක් රටට ඉතිරි කැර දී ඇත.ඉන්ධන මඟින් විදුලි ඒකකයක් නිපදවීමට රුපියල් 23.30ක් වැය වන අතර, ගල් අඟුරු මගින් විදුලි ඒකකයක් නිපදවීමට වැය වන්නේ රුපියල් 8ක් පමණි.ඒ අනුව ගණන් බැලීමේදී මෙම ඉතිරිය රටට ලැබී ඇතැයි විදුලිබල මණ්ඩලයේ සභාපති ඩබ්ලිව් බී ගනේගල මහතා කියයි.නොරොච්චෝලේ ගල් අඟුරු බලාගාරයේ නිරීක්ෂණ චාරිකාවට පසුගියදා (07) එක්වෙමින් සභාපතිවරයා මේ බව අනාවරණය කළේය.ගල් අඟුරු බලාගාරයේ ඉතිරි මෙලාවොට් 600ක ධාරිතාව ලබන වසරේදී සම්පූර්ණයෙන්ම ජාතික පද්ධතියට ලැබෙනු ඇති බවද ගනේගල මහතා කීවේය.විදුලි බිල අඩුකිරීමට නම් අඩු වියදමින් විදුලිය උත්පාදනය කිරීමේ වැදගත්කම පෙන්වාදුන් ඒ මහතා ඉදරියේදී සුළං බල හා ප්‍රනර්ජනනීය බලශක්තිය සඳහාද අවධානය යොමු කරමින් සිටින බවද පැවසීය.විදුලිබල මණ්ඩලය අනෙක් ආයතන සඳහා යෙවිය යුතු මුදල් සියල්ල ගෙවා නිම කර ඇති බවද ඉදිරියේදී කිසිදු ආයතනයකට ණයකින් තොරව පවත්වා ගෙන යන බවද මාධ්‍යවේදීයකු නැගූ පැනයකට පිළිතුරු දෙමින් සභාපතිවරයා කීය.විදුලිබල මණ්ඩලයේ නිලධාරින් පිරිසක්ද මෙම අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>09</day>
    </date>
    <link>http://www.dinamina.lk/2013/11/09/_art.asp?fn=n1311094</link>
    <topic>පොදු රාජ්‍ය මණ්ඩලයේ සත්කාරකත්වයශ්‍රී ලාංකික අපට මහත් අභිමානයක්</topic>
    <author>අසේල කුරුළුවංශ</author>
    <content>පොදු රාජ්‍ය මණ්ඩල නායක සමුළුව මෙරට පැවැත්වීම සඳහා අවශ්‍යය පහසුකම් සම්පාදනය කිරීමට අපට හැකිවීම ජාතියක් ලෙස ශ්‍රී ලාංකිකයන් සැමට අභිමානයක් බව මල්වතු පාර්ශ්වයේ අනුනායක පූජ්‍ය නියංගොඩ විජිතසිරි හිමියෝ පවසති.අප කෙබඳු ජාතියක්ද යන්න මේ තුළින් ලෝකය දැන ගනීවී යැයිද උන්වහන්සේ කීහ.ලෝක නායකයින් අති විශාල පිරිසක් සහභාගී වන ජාත්‍යන්තර සමුළුවක් පැවැත්වීම ලෙහෙසි පහසු කාර්යයක් නොවන බවත් එම අභියෝගය ජය ගනිමින් ‍රටට කීර්තියක් දිනාදීමට ආණ්ඩුව සමත්වී සිටින බවත් අනුනාහිමියෝ පැවසූහ.පොදු රාජ්‍ය මණ්ඩල රටවල් අද එදාට වඩා දියුණු මට්ටමකට පත්වී තිබෙන බවත් ශ්‍රී ලංකාවද ආර්ථික ඇතුළු ක්ෂේත්‍ර ගණනාවකින් පෙරට පැමිණ තිබෙන බවත් කී උන්වහන්සේ සමුළුව තුළින් මෙම සහ සබඳතා වඩ වඩාත් තහවුරු වීමෙන් රටට ආර්ථික ප්‍රතිලාභ ගලාඑනු ඇති බවද අවධාරණය කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>09</day>
    </date>
    <link>http://www.dinamina.lk/2013/11/09/_art.asp?fn=n1311095</link>
    <topic>යාපනය සරසවියේසිසුන් දෙපිරිසක් ගැටෙති</topic>
    <author>උතුරු පළාත් සමූහ</author>
    <content>යාපනය විශ්වවිද්‍යාලයේ සිසුන් දෙපිරිසක් අතර පෙරේදා (7) රාත්‍රියේ ගැටුමක් ඇතිවී තිබේ. විශ්වවිද්‍යාලයේ සිසුන් හට නවකවදය දීමේ සිද්ධියක් මුල් කැරගෙන යාපනය අරසුඅඩි ප්‍රදේශයේ පිහිටා ඇති ශිෂ්‍ය නේවාසිකාගාරයක් තුළ මෙම ගැටුම ඇතිවී තිබේ.මෙම සිද්ධියෙන් සිසුන් 03 දෙනකු පමණ තුවාල ලබා රෝහල්ගත කොට ඇති අතර ඔවුන්ගේ තත්ත්වය එතරම් බරපතළ නොවන බව රෝහල් ප්‍රකාශකයකු දිනමිණට පැවසීය.මෙහිදී සිසුන් 06 දෙනකු පමණ පොලිසිය මඟින් අත්අඩංගුවට ගෙනඇති අතර යාපනය පොලිසිය මඟින් ගැටුම සමථයකට පත්කර තිබේ. දෙවැනි වසර හා තුන්වැනි වසර සිසුන් අතර ගැටුම ඇතිවී ඇති අතර යාපනය පොලිසිය සිද්ධිය සම්බන්ධයෙන් වැඩිදුර පරීක්ෂණ මෙහෙයවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>09</day>
    </date>
    <link>http://www.dinamina.lk/2013/11/09/_art.asp?fn=n1311096</link>
    <topic>බද්දේගම රිය අනතුරින්</topic>
    <author>ඉමදූව සමූහ</author>
    <content>ගාල්ල බද්දේගම දී ඊයේ (08) පෙරවරුවේ සිදු වූ මාරක රිය අනතුරකින් පාසල් ළමයින් පස් දෙනකු හා ඇඟලුම් සේවක සේවිකාවෝ විසිතුන් දෙනකු ගාල්ල බද්දේගම රෝහලට ඇතුළත් කැර ඇතැයි බද්දේගම පොලිසිය පවසයි.තිරිංග නොමැතිව පිම්මේ පැමිණි ගාමන්ට් බස් රථයක් බද්දේගම නගරයේ නතර කැර තිබූ පාසල් බස් රථයක ගැටීම නිසා මෙම අනතුර සිදුව ඇතිබව බද්දේගම පොලිසිය පවසයි.පාසල් දරුවන් පස් දෙනකු හා ඇඟලුම් සේවක සේවිකාවෝ විසිතුනක් දැනට බද්දේගම රෝහලට ඇතුළත් කැර ප්‍රතිකාර ලබන බව බද්දේගම රෝහල පවසයි.ඔවුනගේ තත්ත්වය යහපත් බව රෝහල් ආරංචි මාර්ග සඳහන් කරයි. සිද්ධිය සම්බන්ධයෙන් ගාමන්ට් බස් රථයේ රියැදුරු අත්අඩංගුවට ගෙන ඇති බව පොලිසිය පවසයි. සිද්ධිය සම්බන්ධයෙන් පොලිස් පරීක්ෂණ ක්‍රියාත්මකයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>09</day>
    </date>
    <link>http://www.dinamina.lk/2013/11/09/_art.asp?fn=n1311097</link>
    <topic>පොදු රද මඩුලු තොරතුරු දැනගන්න කෙටි පණිවුඩ සේවාවක්</topic>
    <author>මහින්ද අලුත්ගෙදර</author>
    <content>පොදු රාජ්‍ය මණ්ඩලීය රාජ්‍ය නායක සමුළුව සම්බන්ධ නවතම තොරතුරු ලබාගැනීම සඳහා කෙටි පණිවුඩ සේවාවක් හඳුන්වාදෙයි.මෙවර ශ්‍රී ලංකාවේ දී පැවැත්වෙන පොදු රාජ්‍ය මණ්ඩලීය සමුළුවේ නවතම තොරතුරු එසැණින්ම මහජනතාව වෙත ලබාදීමේ අරමුණින් මෙම කෙටි පණිවුඩ සේවාව ස්ථාපනය කළ බව රජයේ ප්‍රවෘත්ති අධ්‍යක්ෂ ජනරාල් මහාචාර්ය ආරියරත්න ඇතුගල මහතා ප්‍රකාශ කරයි.රජයේ ප්‍රවෘත්ති දෙපාර්තමේන්තුව විසින් ආරම්භ කළ මේ කෙටි පණිවුඩ සේවාව මොබිටෙල් සහ ඩයලොග් සන්නවේදන සේවාවන් ඔස්සේ ලබා ගැනීමට හැකියාව ලැබේ.ඒ අනුව මේ කෙටි පණිවුඩ සේවාව සදහා ලියාපදිංචි වීමට මොබිටෙල් සබඳතාවක් නම් REG(space)DGI ටයිප් කර 2299 ටද ඩයලොග් සබඳතා සඳහා INFO ටයිප් කර 678 ටද යොමුකළ යුතු වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>09</day>
    </date>
    <link>http://www.dinamina.lk/2013/11/09/_art.asp?fn=n1311098</link>
    <topic>පොදු රද මඩුලු සමුළුවේ මාධ්‍ය මධ්‍යස්ථාන කටයුතු සූදානම්</topic>
    <author>මහින්ද අලුත්ගෙදර</author>
    <content>පොදු රාජ්‍ය මණ්ඩලයීය සමුළුවේ මාධ්‍ය කටයුතු වෙනුවෙන් ස්ථාපිත කළ මාධ්‍ය මධ්‍යස්ථානය විවෘත කිරීම හෙට (10) සිදුකෙරේ.  සියලුම පහසුකම්වලින් සමන්විතව ඉදිකර තිබෙන මෙම මාධ්‍ය මධ්‍යස්ථානය කොළඹ බණ්ඩාරනායක සම්මන්ත්‍රශ ශාලා පරිශ්‍රෙය් ස්ථාපිත කර තිබෙන අතර මාධ්‍යවේදීන් වෙනුවෙන් අවහ්‍ය සියලු පහස්කම් එහිදී ලබාගත හැකි බව ජනමාධ්‍ය හා ප්‍රවෘත්ති අමාත්‍යාංශයේ ලේකම් ආචාර්ය චරිත හේරත් මහතා පවසයි.මෙහිදී මාධ්‍යවේදීන් 1,000 කගේ මාධ්‍ය ක්‍රියාවලියක් සිදුවන බව පෙන්වාදෙන ඒ මහතා සියලුම වැඩසටහන්වලට අදාළ දැනුම්දීම් www.chogm2013.lk වෙබ් අඩවිය හරහා සිදු කෙරෙන බවද සදහන් කරයි.පොදුරාජ්‍ය මණ්ඩලීය රාජ්‍ය නායක සමුළුවට සමඟාමීව හික්කඩුවේදී පැවැත්වෙන මහජන සමුළුව, හම්බන්තොටදී පැවැත්වෙන තරුණ සමුළුව හා කොළඹ සිනමන් ග්‍රෑන්ඩ්හිදී පැවැත්වෙන ව්‍යාපාරික සමුළුව ආදියේ සියලු තොරතුරු එසැණින් මෙම මාධ්‍ය මධ්‍යස්ථානය වෙත ලැබෙන බවද ඒ වෙනුවෙන් අවශ්‍ය සියලු පියවර ගෙන තිබෙන බවද ආචාර්ය චරිත හේරත් මහතා සදහන් කරයි.සමුළුවට අදාළ සියලු රූපරාමු, ඡායාරූප ඇතුළු මාධ්‍යවේදීන්ට අවශ්‍ය තොරතුරු මෙම මධ්‍යස්ථානය හරහා ලබාදීම සිදුවන අතර නවතම තාක්‍ෂණික මෙවලම් ඔස්සේ මෙම විශේෂ මාධ්‍ය මධ්‍යස්ථානය ක්‍රියාත්මක වෙයි.මේ සඳහා දේශීය මාධ්‍යවේදීන් 500 දෙනෙකු හා විදෙස් මාධ්‍යවේදීන් 500දෙනෙකු සමුළුව ආවරණය කිරීමට එක්වෙනු ඇතැයි අපේක්‍ෂා කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>09</day>
    </date>
    <link>http://www.dinamina.lk/2013/11/09/_art.asp?fn=n1311099</link>
    <topic>පොදු රද මඩුලු තරුණ නායක සමුළුවට සියල්ල සූදානම්</topic>
    <author>බන්ධුල ගුණසේකර</author>
    <content>අටවන පොදු රද මඬුලු තරුණ නායකයන්ගේ සමුළුව සඳහා මේ වන විට රුහුණු මාගම්පුර ජාත්‍යන්තර මධ්‍යස්ථානයේ සියලු කටයුතු සූදානම් බව හම්බන්තොට දිස්ත්‍රික් පාර්ලි‍මේන්තු මන්ත්‍රී නාමල් රාජපක්ෂ මහතා පවසයි.මෙම යොවුන් නායක සමුළුව හෙට (10දා) පෙරවරු 11.00ට අතිගරු ජනාධිපති මහින්ද රාජපක්ෂ මහතාගේ ප්‍රධානත්වයෙන් උත්සවශ්‍රීයෙන් ඇරැඹීමට නියමිතය.ලෝකයේ රටවල් විසි තුනක් නියෝජනය කෙරෙමින් තරුණ නායකයින් පනස් හය දෙනකු මෙම සමුළුවට සහභාගී වන අතර ශ්‍රී ලංකාව නියෝජනය කරමින් යොවුන් නායකයින් විසිපස් දෙ‍නකුද විදේශික නිරීක්ෂකයින් සමඟ ශ්‍රී ලංකාවේ විශේෂිත නිරීක්ෂණ කණ්ඩායම් මෙම සමුළුව සඳහා එක්වීමට නියමිතය.මෙවර පොදු රාජ්‍ය මණ්ඩලීය තරුණ නායකයින්ගේ සමුළුවේ විශේෂ වැදගත්කම ලෙස ප්‍රථම වතාවට පොදු රාජ්‍ය මණ්ඩලීය තරුණ කවුන්සලය ඇරඹීමත් එහිදී පත් කැර ගන්නා විධායක මණ්ඩලය අනුව ඉදිරියේ පැවැත්වෙන පොදු රාජ්‍ය මණ්ඩලීය රාජ්‍ය නායකයින්ගේ සමුළුවට පැමිණෙන රාජ්‍ය නායකයින් හමුවී ඔවුන්ගේ සැලසුම් පිළිබඳව සාකච්ඡා කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>09</day>
    </date>
    <link>http://www.dinamina.lk/2013/11/09/_art.asp?fn=n13110910</link>
    <topic>මව පියා ඇතුළු පිරිස ගමන් ගත් බස් රථය අනතුරක</topic>
    <author>සොරණාතොට සමූහ සහ වැලිමඩ සමූහ චන්ද්‍රිකා පෙරේරා.</author>
    <content>දියණියගේ මංගලෝත්සවයට සහභාගි වීම සඳහා මව පියා ඇතුළු ඥාතීන් 23ක් ගමන් ගත් පෞද්ගලික රථය වැලිමඩ නාවෙල අමුණුමුල්ල හන්දියේ දී ඊයේ (8) අලුයම මාර්ගයෙන් ඉවතට පැන පෙරැළී අනතුරට පත්වීමෙන් තුවාල ලැබූ පිරිස වැලිමඩ හා බදුල්ල රෝහල් වෙත ඇතුළු කැර තිබේ.මෙසේ තුවාල ලැබූවන්ගෙන් අටදෙනකු බරපතල තත්ත්වයේ පසුවන අතර මේ පිරිස බදුල්ල රෝහලට ඇතුල් කර ඇත.මංගලෝත්සවය හපුතලේ ප්‍රදේශයේ පැවැත්වෙන බැවින් හැටන් පදිංචි මනාලියගේ පාර්ශවය එහි යාම සඳහා පෞද්ගලික බස් රථයකින් අලුයම දෙකට නිවසින් පිටත්ව ඇති බව පොලිසිය පවසයි.හැටන් හපුතලේ මාර්ගයේ නාවෙල අමුණුමුල්ල හන්දියේ දී රථය මාර්ගය අයිනේ ඇති දුරකථන රැහැන් (ටෙලි‍‍‍‍ෆෝන්) කණුවක ගැ‍ටී පාරෙන් ඉවතට පැන පස් කණ්ඩියක වැදී පෙරැළී ගොස් ඇති අතර රථයේ ගමන්ගත් පිරිසගෙන් සමහරෙකුගේ අත් පා වලට බරපතල හානි සිදුව ඇති බව රෝහල් ආරංචි මාර්ග සඳහන් කරයි.එදින අලුයම 5.15ට පමණ මෙම අනතුර සිදුව තිබේ.වැලිමට පොලිස් ස්ථානාධිපති පොලිස් පරීක්ෂක බුද්ධික ඒකනායක මහතාගේ උපදෙස් මත සිද්ධිය පිළිබඳ පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>09</day>
    </date>
    <link>http://www.dinamina.lk/2013/11/09/_art.asp?fn=n13110911</link>
    <topic>පොල්ගස්ඕවිට දළ 4ක පොළ‍ෙඟක්</topic>
    <author>පොල්ගස්ඕවිට සමුහ</author>
    <content>පොල්ගස්ඕවිට, සියඹලාගොඩ ප්‍රදේශයේ ලදූ කැළවක දී කලාතුරකින් දක්නට ලැබෙන ‘වයීපර් ඩේ’ කුලයට අයත් වන දළ හතරක් සහිත දැවැන්ත තිත් පොළඟතු අල්ලා ගැනීමට හැකිවී ඇත. අඩි 5 අගල් 3 ක් දිග මනාව වැඩුනු මෙම තිත් පොළගා නිසා ප්‍රදේශයේ පදිංචි කරුවෝ දිගු කලක සිට මහත් භීතියකින් පසු වූහ.සර්පයන්ද ඇතුළු උරගයන් පිළිබද පර්යේෂණ පවත්වන සත්ව වේදියකු හා දේශකයකු වන ලෙස්ලි පෙරේරා මහතා තමා විසින්ම නිපදවා ඇති මෙවලම් භාවිතා කරමින් මෙම විෂකුරු සත්වයා ආරක්ෂිතව කොටු කර ගැනීමට සමත් විය. මෙවැනි සර්පයන් පිළිබදව පාසල් සිසුන්ද ඇතුලත්වන ප්‍රජාව දැනුවත් කිරීමේ අවශ්‍යතාව පෙන්වා දෙන ඒ මහතා ළගදීම ඒ පිළිබදව වැඩසටහනක් පවත්වා ලිමට අදහස් කරන බවද දිනමිණට කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>09</day>
    </date>
    <link>http://www.dinamina.lk/2013/11/09/_art.asp?fn=n13110912</link>
    <topic>ලක්ෂ 15ක කොන්ත්‍රාත්තුව දුන් කෝටිපති ව්‍යාපාරික කත දැලේ</topic>
    <author>විජයානි එදිරිසිංහ සහ රක්ෂණ ශ්‍රියන්ත</author>
    <content>විශේෂ කාර්ය බලකායේ හිටපු පොලිස් පරීක්ෂකවරයකු වූ තුසිත කුමාරසිරි මහතා පසුගිය ජූලි මාසයේ අභිරහස් ලෙස ඝාතනය කිරීම සම්බන්ධයෙන් කොළඹ 7 මල්පාරේ කෝටිපති ව්‍යාපාරික කාන්තාවක ඊයේ (8) කොළඹ අපරාධ කොට්ඨාසය මඟින් අත්අඩංගුවට ගෙන තිබේ.මෙම කාන්තාව සමඟ එම ඝාතනයට සහාය වූයේ යැයි සැකකරන ඇගේ රියැදුරා සහ කඩුවෙල ප්‍රදේශයේ පුද්ගලයකු ද අත්අඩංගුවට ගත් බව කොළඹ අපරාධ කොට්ඨාසය පවසයි.මෙසේ අත්අඩංගුවට ගත් මෙම කාන්තාව පොලිස් පරීක්ෂක තුසිත කුමාරසිරි මහතාගේ අනියම් බිරිය බව හෙළිකරගෙන තිබේ. ඇය මෙම ඝාතනය රුපියල් ලක්ෂ පහළොවක කුළී කොන්ත්‍රාත්තුවක් මත සිදුකර ඇති බව ද හෙළිවී ඇත.පොලිස් පරීක්ෂක තුසිත මහතා ඔහුගේ යතුරු පැදියෙන් ගමන් ගනිමින් සිටිය දී පසුගිය ජූලි මාසයේ අතුරුදහන්ව තිබුණේ බත්තරමුල්ල ප්‍රදේශයේදීය. එම අතුරුදහන්වීම සම්බන්ධයෙන් ප්‍රකාශයක් කර තිබූ ඔහුගේ අනියම් බිරිය පොලිසියට තොරතුරු දී තිබුණේ පොලිස් පරික්ෂකවරයා විසින්ම අතුරුදහන් වී ඇති බවයි.මේ අතර පසුගිය ජූලි මාසයේදීම නාඳුනන මළසිරුරක් කිතුල්ගල ප්‍රදේශයේ දී කැලණි ග‍ඟේ තිබී සොයාගැණිනි. පසුව දින ගණනාවක් මෘත ශරීරය කෑගල්ල රෝහලේ තැන්පත් කර තිබූ අතර හඳුනාගත නොහැකි නිසා සහ කිසිම හිමිකරුවකු ඒ සම්බන්ධයෙන් ඉදිරිපත් නොවූ නිසා රජයේ වියදමින් එම මෘත ශරීරය ‍භූමදානය කර තිබිණි.කෙසේ වුවද ඝාතනයට ලක්වූ තුසිත කුමාරසිරි මහතාගේ සොහොයුරකු පොලිස් සහන මැදිරියට කරන ලද පැමිණිල්ලක් මත පොලිස්පතිවරයා විසින් එම අතුරුදහන් වීම සම්බන්ධව සෙවීමට පරීක්ෂණ කිරීමට කොළඹ අපරාධ කොට්ඨාසයට භාර දී ඇත.කොළඹ අපරාධ කොට්ඨාසය මේ සම්බන්ධයෙන් සිදුකළ මූලික පරීක්ෂණ වලදීම පොලිස් පරීක්ෂකවරයාගේ අනියම් බිරිය මෙම ඝාතනයට සම්බන්ධ බව හෙළිකරගෙන තිබේ. ඒ අනුව ඊයේ (8) ඇය කොළඹ මල් පාරේ නිවෙසක සිටියදී අත්අඩංගුවට ගෙන ප්‍රශ්න කිරීමේ දී ඇය විසින් කොන්ත්‍රාත්තුවක් මත මෙම ඝාතනය සිදුකළ බව හෙළිවී තිබේ.ඝාතනය සම්බන්ධයෙන් වැඩිදුර ප්‍රශ්න කිරීම් සඳහා මෙම කාන්තාව රඳවාගෙන ප්‍රශ්න කිරීමට පොලිසිය රඳවාගැනීම් නියෝග ලබාගෙන තිබේ. ඇය මෙම ඝාතනය සිදුකර ඇත්තේ පොලිස් පරීක්ෂකවරයා ඇගෙන් මුදල් ඉල්ලා කරදර කරන නිසා බවට තොරතුරු ලැබී ඇතත් ඊට වඩා බරපතළ කරුණක් මෙම ඝාතනය තුළ සැඟවී ඇතැයි සැකකරන පොලිසිය එය හෙළිකර ගැනීම සඳහා ඝාතකයාගෙන් ප්‍රශ්න කරගෙන යයි.බස්නාහිර පළාත් භාර ජ්‍යෙෂ්ඨ නියෝජ්‍ය පොලිස්පති අනුර සේනානායක මහතාගේ උපදෙස් පරිදි කොළඹ අපරාධ කොට්ඨාසයේ අධ්‍යක්ෂ ජ්‍යෙෂ්ඨ පොලිස් අධිකාරී ඩී. ආර්. එල්. රණවීර, ස්ථානාධිපති ප්‍රධාන පොලිස් පරීක්ෂක හේමන්ත දික්ඕවිට මහත්වරුන්ගේ උපදෙස් සහ අධීක්ෂණය යටතේ වැඩිදුර පරීක්ෂණ සිදුකෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>09</day>
    </date>
    <link>http://www.dinamina.lk/2013/11/09/_art.asp?fn=n13110913</link>
    <topic>ලොව පුරා මත් ද්‍රව්‍ය භාවිතයෙන් වසරකට ලක්ෂ 2ක් මිය යනවා</topic>
    <author/>
    <content>ලොව පුරා මත් ද්‍රව්‍ය භාවිතය හේතුවෙන් සෑම වර්ෂයකම දෙලක්ෂයකට ආසන්න පිරිසක් මියයන බව අග්‍රාමාත්‍ය, බුද්ධ ශාසන හා ආගමික කටයුතු අමාත්‍ය ආචාර්ය දි.මු.ජයරත්න මහතා කියා සිටී. නීති විරෝධී මත් ද්‍රව්‍ය භාවිතය තුළින් එම පුද්ගලයා පමණක් නොව සමස්ත සමාජයම විනාශය කරා ගමන් කරයි. ඒඩ්ස් සහ හෙපටයිටීස් වැනි ආසාදනවලට ද ඔවුහු ගොදුරු වෙති. මත් ද්‍රව්‍ය ජාවාරම්කරුවන් රටක ආරක්ෂාව ද නොතකයි. සමාජ හා ආර්ථික සංවර්ධනයට ද බාධා එල්ල කරන බව අග්‍රාමාත්‍යවරයා සදහන් කළේය.අග්‍රාමාත්‍ය ආචාර්ය දි.මු.ජයරත්න මැතිතුමා මේ බව කියා සිටියේ ඊයේ දහවල් කොළඹ පැවැති සම්මන්ත්‍රණයක ආරාධිත දේශනය පවත්වමිනි. එය සංවිධානය කරනු ලැබුවේ කොළඹ ක්‍රමය සංවිධානය විසිනි. ඊට සහයෝගය ලබා දුන්නේ මිතුරු මිතු‍රෝ සංවිධානය විසිනි.මත් ද්‍රව්‍ය උවදුරට ‍එරෙහිව පසුගිය දෙසැම්බරයේ දී සම්මත කරන ලද එක්සත් ජාතීන්ගේ ප්‍රඥාප්තියට අනුව‍ ලෝක මත් ද්‍රව්‍ය උවදුර මහජන සෞඛ්‍යයට හා ආරක්ෂාවට තර්ජනයක් වෙමින් පවතී. එමගින් මනුෂ්‍ය වර්ගයාගේ සහජීවනයට හා පැවැත්මට ළමා හා තරුණ පිරිස්වල මෙන්ම පවුලට ද තර්ජනයක්ව ඇත.රටක ස්වෛරිත්වයට බාධා පමුණුවයි. තිරසාර සංවර්ධනය හෑල්ලුවට ලක් කරයි. මෙවැනි තර්ජනයෙන් ගැලවී සිටීමට ලොව කිසිදු රටකට නොහැකි බව කී අග්‍රාමාත්‍යතුමා මත් ද්‍රව්‍යවලට ඇබ්බැහි වූවන් යහමගට ගැනීමට උපකාරීවීම හා ඊට විසදුම් ලබා දීමට සෑම රටක්ම උත්සාහ ගත යුතුය. ගැටලුවේ බරපතලකම ඔවුනට අවබෝධ කර දිය යුතුය.මනුෂ්‍ය වර්ගයාගේ සෞඛ්‍යය හා සුබසාධනයට හා ආරක්ෂාවට තර්ජනයක් වන දේ වැළැක්වීමට ප්‍රඥාප්තීන් රැසක් ලොව පුරා සම්මත කොට තිබේ. නීතිය ක්‍රියාත්මක කරන ආයතන මත් ද්‍රව්‍ය ජාවාරම් මුලුනුපුටා දැමීමට දිවා රෑ වෙහෙස වෙයි. නීති විරෝධී මත් ද්‍රව්‍ය තොග හා මත් කුඩු වෙළෙදුන් රැසක් අත්අඩංගුවට ගැනීමට ලොව පුරා බොහෝ රටවල ආරක්ෂක හමුදාවෝ සමත් වූහ.නීති විරෝධී මත් ද්‍රව්‍ය ලොවෙන් තුරන් කිරීමට සියලු පියවර ගත යුතුය. ත්‍රස්තවාදය පරදවා ශ්‍රී ලංකා රජය ජයග්‍රහණය කොට ඇති අතර මත් ද්‍රව්‍ය උවදුරට එරෙහිව සටන් කොට එය මුළුමනින්ම තුරන් කර දැමීමට අවශ්‍ය පියවර ගනිමින් සිටී. එම අරමුණ සාක්ෂාත් කර ගැනීම උදෙසා ගෝලීය වශයෙන් එක්විය යුතුය. දීර්ඝකාලීන ජයග්‍රහණයක් අවශ්‍ය වන්නේ නම් එවැනි තර්ජනයන්ට මුහුණ දීමට අපි එකිනෙකා මනා සහයෝගීතාවක් පවත්වා ගත යුතුය.මිතුරු මිතුරෝ ව්‍යාපාරය මගින් මෙම වැඩමුළුව සහ පුහුණු වැඩසටහන සංවිධානය කිරීම තුළින් මත් ද්‍රව්‍යවලට ඇබ්බැහි වූවන් පුනරුත්ථාපනය කිරීමට උපකාරී වන බව ද අග්‍රාමාත්‍යතුමා සදහන් කළේය.මේ අවස්ථවාට ආසියාවේ මත් ද්‍රව්‍ය උවදුරට එරෙහිව ක්‍රියා කරන විද්වත්හු රැසක් එක්ව සිටියහ. ඒ අතර, පකිස්ථානය, බංගලාදේශය, ඉන්දියාව, පිලිපීනය, ඉන්දුනීසියාව, තායිලන්තය, කොරියාව, මලයාසියාව, ශ්‍රී ලංකාව, ඇෆ්ඝනිස්ථානය, මාලදිවයින, භූතානය, යනාදී රටවල් රැසක විද්වත්හූ මේ අවස්ථාව නියෝජනය කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>09</day>
    </date>
    <link>http://www.dinamina.lk/2013/11/09/_art.asp?fn=n13110914</link>
    <topic>සපුගස්කන්දේ මෙහෙයුම්දින කිහිපයකට නවත්වයි</topic>
    <author>නුවන් කොඩිකාර</author>
    <content>සපුගස්කන්ද තෙල් පිරිපහදුව ඊයේ (8) සිට තාවකාලිකව වසා දැමිණි.ඇණවුම් කරන ලද බොරතෙල් නැව් (මෙට්‍රික් ටොන් 180,000 ක්) ප්‍රමාදවීම හේතුවෙන් සපුගස්කන්ද තෙල් පිරිපහදුව දින කීපයකට නවතා තැබීමට සිදුව ඇති බව ඛනිජ තෙල් සංස්ථාව පවසයි.මෙම කාල සීමාව තුළ සපුගස්කන්ද පිරිපහදු මධ්‍යස්ථානයේ නඩත්තු කටයුතු සිදු කිරීමට බලාපොරොත්තු වන බව ද සංස්ථාව කියයි.එසේම රටට අවශ්‍ය කරන තෙල් තොග අවශ්‍ය ප්‍රමාණයට ගබඩාකර ඇති හෙයින් කිසිදු ආකාරයක ඉන්ධන හිඟයක් රටතුළ ඇති නොවන බව සංස්ථාව අවධාරණය කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>09</day>
    </date>
    <link>http://www.dinamina.lk/2013/11/09/_art.asp?fn=n13110915</link>
    <topic>ජනාධිපතිතුමා ගැනත් ආඩම්බරයෙන් කතා කළ හැකියි</topic>
    <author>අකුරැස්ස මධ්‍යම විශේෂවිජිත සල්ගාදු</author>
    <content>අපේ තාත්තා ගමේ ආඩම්බරයෙන් ජීවත්වුණා කියල දරුවන්ට ස්කෝලේ ගිහින් හෝ වෙනත් ඕනෑම තැනකට ගිහින් කට ඇරල කියන්න පුළුවන්, අපේ තාත්තා මේවගේ කියල . ඒ වගේ රට , ජාතිය , ආගමට ගරු කරන , සිංහල , දෙමළ , මුස්ලිම් සියළු ජාතීන්ට එක හා සමානව ජීවත්වීමේ පරිසරය සකසා , රට එක්සේසත් කරමින් ශ්‍රීලංකාව ඒකීය රටක් බවට පත්කළ අපේ ජනාධිපතිතුමා ගැනත් ඕනෑම තැනක ගිහින් ආඩම්බරයෙන් කියන්න පුළුවන් යැයි පාර්ලිමේන්තු කටයුතු පිළිබඳ ජනාධිපති සම්බන්ධීකරණ ලේකම් කුමාරසිරි හෙට්ටිගේ මහතා අකුරැස්සේ දී පැවසීය.ඒ මහතා මෙම අදහස් පළ කළේ , අකුරැස්ස , ඇල්ගිරිය කහවිල්ගොඩ පුරාණ රාජමහා විහාර පරිශ්‍රයේ ඉදිකිරීමට නියමිතව ඇති , මානව ඉතිහාසයේ ආරම්භයේ සිට වර්තමානය දක්වා පෙළ ගැස්මක් සහිත ශ්‍රීලාංකීය ඉතිහාසය පිළිබඳව අග්නිදිග ආසියාවේ විශාලතම ජාතික උරුම උයන කෞතුකාගාරය පිළිබඳව දැනුම්වත් කිරීමේ මහා වැඩමුළුවේ 4 වැනි දින පැවැති අවස්ථාවේ එහි ආරාධිත දේශනය පවත්වමිනි. විහාරාධිපති පූජ්‍ය පරදුව ජිනරතන හිමියන්ගේ අනුශාසනා පරිදි මෙම කෞතුකාගාරය ඉදිකිරීමට නියමිත අතර , මිලියන 10 ක වියදමක් යනු ඇතැයි අපේක්ෂා කෙරේ.වැඩිදුරටත් අදහස් දැක්වූ හෙට්ටිගේ මහතා මෙසේද කීය. උතුරේ ජාතිවාදීන් දරුවන්ගේ මනසට ජාතිවාදී විෂබීජ ඇතුල් කරල මනස විකෘති කළා. අපේ ඉතිහාසය විකෘති කළා. මුළු රටම ලේ විලක් බවට පත්වුණා. මේ රට අඳුරේ ගිලී තිබුණා. මේ රට නැති වෙන්න ගිය වෙලාවේ අපේ පිනට ජනාධිපතිතුමා මේ රටේ නායකත්වයට පත්වී කෙටි කලකින් රට එක්සේසත් කළා. බෙදුම්වාදීන්ට මෙන්ම අන්තර් ජාතික බලවේගවලට මෙය ලොකු ප්‍රශ්නයක් වුණා. එතුමා හිටගෙන සිටියම , කථා කළාම , ප්‍රතිපත්ති දිහා බැලුවම එතුමා මහා යුග පුරුෂයෙක්. තමන්ට ඕන විධියට රට නතු කරගන්නට හදන කොට ඒවට කෙලින් පිළිතුරු දෙන නායකයෙක. ඒ වගේම ඕනෑම ජගතෙකුට අවශ්‍ය දේ කියන , ඕනෑම රාජ්‍ය නායකයෙකුට අවශ්‍ය දෙයක් දැනුම් දෙන නායකයෙක් යැයි කීය.තවදුරටත් අදහස් දැක්වූ හෙතෙම , ජාතික උරුමය පිළිබඳ විදහා දැක්වෙන කෞතුකාගාර සංකල්පය මතුවුනේ කොහොමද කියල මට විශාල මහත් අභිමානයක් දැනුණා. මගේ ලේ සෙලවුණා. පුරාවිද්‍යාව පිළිබඳ මහාචාර්යවරුන් තම රට ජාතිය වෙනුවෙන් ඔවුන් ඉගෙනගත් විෂයය ගැන අපිට ආඩම්බරයි. අද සමාජයේ වෙලා තියෙන්නේ ඇතැම් අය උපාධියක් ගත්තම , පිටරටකට ගිහින් යමක් ඉගෙන ගෙන ආවම පුදුම උණක් හැදෙනවා. නමුත් රටට දැයට ආදරය කරන අය ඔවුන්ගේ ඥාණය එකතු කරගෙන මෙවැනි සංකල්පයක් ලෝකයට ගෙනයන්න පුළුවන් අන්තවාදයට යන්නේ නැති , උගත් , බුද්ධිමත් පරිසක් රටට අවශ්‍යයි. මේ මහා ජාතික කර්තව්‍යයේදී දේශපාලනයක් නැහැ. ‍දේශපාලනඥයින් මෙන්ම උගතුන් අතරේ විවිධ මතවාද තිබෙන්නට පුළුවන්. ඒ වුනාට දේශපාලනය තියෙන්නේ දේශපාලන පොර පිටියේදී පමණයි. මෙය ඇතැම් දේශපාලනඥයින්ට , විපක්ෂයේ අයට තේරෙන්නේ නැහැ. පක්ෂ තිබෙන්නේ පක්ෂ ප්‍රතිපත්ති කියල ජයග්‍රහණය කරල රටට වැඩ කරන්නයි. අද මේ ඉදිවෙන කෞතුකාගාරය තුළින් ‍ආශ්චර්ය මුළු ලංකාවටම පෙන්නල එදා රට පාලනය කරපු හැටි. වින්ද දුක්. ඉන් අනතුරුව ජනාධිපතිතුමා ක‍රගෙන යන වැඩපිළිවෙල විදහා දැක්වෙනවා. ඒ තුළින් ජාතික අනන්‍යතාවය ආරක්ෂා කරන වැඩපිළිවෙලක් ආරම්භ කිරීමට හැකිවී තිබෙනවා යැයි ප්‍රකාශ කළේය.ඇල්ගිරිය කහවිල්ගොඩ පුරාණ විහාරාධිපති පූජ්‍ය පරදුව ජිනරතන හිමියන්ගේ අනුශාසනා මත කෞතුකාගාරය ඉදිකෙරෙනු ඇත.කෘෂිකර්ම අමාත්‍ය මහින්ද යාපා අබේවර්ධන , පුරාවිද්‍යා අධ්‍යක්ෂ මහාචාර්ය සෙනරත් දිසානායක , මධ්‍යම සංස්කෘතික අරමුදලේ අධ්‍යක්ෂ ජනරාල් මහාචාර්ය ගාමිණී අධිකාරී , මහත්වරු සභාව ඇමතූහ.දකුණු පළාත් සභාවේ සභානායක මනෝජ් සිරිසේන ඇතුළු විශාල පිරිසක් මෙම අවස්ථාවට සහාගීව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>09</day>
    </date>
    <link>http://www.dinamina.lk/2013/11/09/_art.asp?fn=n13110916</link>
    <topic>පොදු රද සමුළුවේ සමාරම්භය15දා නෙළුම්පොකුණ රඟහලේ දී</topic>
    <author>දුමින්ද ගුරුගේ සහ ජයසිරි මුණසිංහ</author>
    <content>පොදු රාජ්‍ය මණ්ඩලීය රාජ්‍ය නායක සමුළුවේ සමාරම්භක උත්සවය මේ මස 15 වැනි දින පෙ.ව. 9ට කොළඹ නෙළුම්පොකුණ මහින්ද රාජපක්ෂ රඟහලේ දී පැවැත්වෙන අතර ජනාධිපති මහින්ද රාජපක්ෂ මහතා ඇතුළු සම්භාවනීය අමුත්තන් හතර දෙනෙක් උත්සවය අමතන බව ජනමාධ්‍ය හා ප්‍රවෘත්ති අමාත්‍යාංශයේ ලේකම් ආචාර්ය චරිත හේරත් මහතා පැවසීය.පොදු රාජ්‍ය මණ්ඩලීය සමුළුවට සහභාගි වන බ්‍රිතාන්‍යයේ ඔටුන්න හිමි චාල්ස් කුමරු, පොදු රාජ්‍ය මණ්ඩලීය මහා ලේකම් ආචාර්ය කමලේශ් ශර්මා සහ ගියවර සමුළුව මුළුදුන් රාජ්‍යයේ නායකයා ලෙස ඕස්ට්‍රේලියා අගමැති ටොර්නි ඇබර්ට් යන මහත්වරු සමුළුව අමතන සෙසු සම්භාවනීය අමුත්තන් වෙති.පොදු රාජ්‍ය මණ්ඩල සමුළුව තරුණ සමුළුව (Youth Forum) මහජන සමුළුව (People’sForum) සහ ව්‍යාපාරික සමුළුව (BusinessForum) ලෙස ප්‍රධාන සමුළු තුනකින් සමන්විත වන අතර මීට අමතරව සාකච්ඡා රැස්වීම් ප්‍රදර්ශන ඇතුළු අංග රැසකින් යුක්තය.හම්බන්තොට මාගම් රුහුණු අන්තර්ජාතික සම්මන්ත්‍රණ ශාලාවේදී 10 වැනි දින තරුණ සමුළුව පැවැත්වේ. හික්කඩුව ඡායා ට්‍රාන්ස් හෝටලයේ දී 13 වැනි දින මහජන සමුළුව ඇරඹේ.නොවැම්බර් 12 වැනි දින කොළඹ සිනමන් ග්‍රෑන්ඩ් හෝටලයේ දී ව්‍යාපාරික සමුළුව ඇරඹේ.පොදු රාජ්‍ය මණ්ඩලීය විදේශ ඇමැතිවරුන්ගේ සමුළුව රාජ්‍ය නායක සමුළුවට පෙර නොවැම්බර් 13 වැනි දින කොළඹ සිරිමාවෝ බණ්ඩාරනායක අනුස්මරණ සම්මන්ත්‍රණ ශාලාවේ දී පැවැත්වේ.මෙම ප්‍රධාන සමුළු කිහිපයකට අමතරව ද්වී පාර්ශ්වික සාකච්ඡා සහ කුඩා සැසිවාර රැසක් කොළඹ දී සහ හම්බන්තොට මාගම් රුහුණුපුර අන්තර්ජාතික සම්මන්ත්‍රණ ශාලාව සහ ගාල්ල ‍කේන්ද්‍රකරගෙන පැවැත්වේ.මේ පිළිබඳ කරුණු පැහැදිලි කිරීමේ මාධ්‍ය හමුවක් රජයේ ප්‍රවෘත්ති දෙපාර්තමේන්තු ශ්‍රවණාගාරයේ දී ඊයේ (07) පැවැති අතර මෙම අවස්ථාවට ජනමාධ්‍ය හා ප්‍රවෘත්ති අමාත්‍යාංශයේ ලේකම් ආචාර්ය චරිත හේරත්, රජයේ ප්‍රවෘත්ති අධ්‍යක්ෂ ජනරාල් මහාචාර්ය ආරියරත්න ඇතුගල, රජයේ ප්‍රවෘත්ති අධ්‍යක්ෂ වසන්තප්‍රිය රාමනායක, ශ්‍රී ලංකා රූපවාහිනී සංස්ථාවේ සභාපති මොහාන් සමරනායක, පොලිස් මාධ්‍ය ප්‍රකාශක අජිත් රෝහණ යන මහත්වරු සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>09</day>
    </date>
    <link>http://www.dinamina.lk/2013/11/09/_art.asp?fn=n13110917</link>
    <topic>හෙරො‍යින් කිලෝ 262 දමා පැන්නජාවාරම්කරුවකු අත්අඩංගුවට</topic>
    <author>රක්ෂණ ශ්‍රීයන්ත</author>
    <content>හෙරො‍යින් කි‍ලෝග්‍රෑම් 262 ක් කටුනායක ගුවන්තොටුපළේ දමා පැන ගිය ජාත්‍යන්තර මත්ද්‍රව්‍ය ජාවාරම් කරු ඊයේ(8) ජාත්‍යන්තර පොලිසිය විසින් අත්අඩංගුවට ගෙන තිබේ.පාකිස්තාන කාශ්මීර ප්‍රදේශයේ සැඟව සිටිය දී ජාත්‍යන්තර පොලිසිය විසින් මෙසේ අත්අඩංගුවට ගෙන ඇත්තේ සර්දාරි ඛාන් නමැති ජාවාරම්කරුවකු බව පොලිස් මත්ද්‍රව්‍ය කාර්යංශය සඳහන් කරයි.ශ්‍රී ලංකා පොලිසිය ජාත්‍යන්තර පොලිසිය වෙත කළ දැනුම් දීමකට අනුව මොහු අත්අඩංගුවට ගෙන ඇත. ඉකුත් අගොස්තු 30 වනදා ශ්‍රී ලංකා රේගුව හෙරොයින් කිලෝ 262 ක් අත්අඩංගුවට ගත් අතර කුඩු ගෙන ආ සැකකරු ඒ වනවිටත් පලාගොස් තිබුණි.මෙම සිද්ධිය සම්බන්ධයෙන් අත්අඩංගුවට පත්ව ඇති සැකකාර සර්දාරි ඛාන් උදර්පන නීතිය අනුව මෙරටට ගෙන්වා ගැනීමට කටයුතු කරන බව පොලිස් මත්ද්‍රව්‍ය කාර්යාංශය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>09</day>
    </date>
    <link>http://www.dinamina.lk/2013/11/09/_art.asp?fn=n13110918</link>
    <topic>සාපෙළ සිසුන්ට හැඳුනුම්පත් දෙන්නසති දෙකක විශේෂ කාලයක්</topic>
    <author>සුභාෂීණී සේනානායක</author>
    <content>අධ්‍යයන පොදු සහතික පත්‍ර සාමාන්‍ය පෙළ විභාගයට පෙනී සිටින සිසුන් වෙනුවෙන් හැඳුනුම්පත් නිකුත් කිරීම සඳහා සති දෙකක විශේෂ කාලයක් ලබා දීමට පුද්ගලයන් ලියාපදිංචි කිරීමේ දෙපාර්තමේන්තුව පියවර ගනී. අනිද්දා (11) සිට එම කාලය ලබා දෙන බව පුද්ගලයන් ලියාපදිංචි කිරීමේ දෙපාර්තමේන්තුවේ කොමසාරිස් ජනරාල් ආර්.එම්.එස්.සරත් කුමාර මහතා සඳහන් කළේය.දැනටමත් අධ්‍යයන පොදු සහතික පත්‍ර සාමාන්‍ය පෙළ විභාගය සඳහා පෙනී සිටින සිසුන් වැඩි පිරිසකට හැඳුනුම්පත් නිකුත් කර ඇති බව ද කොමසාරිස්වරයා වැඩි දුරටත් පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>09</day>
    </date>
    <link>http://www.dinamina.lk/2013/11/09/_art.asp?fn=n13110919</link>
    <topic>නිදන් හාරන්න ඇවිත්ගම්වාසිහු සැකකරුවකු අල්ලා ගනිති</topic>
    <author>මහනුවර දිසා සමුහ</author>
    <content>ගලගදෙර ගුණදහ කන්දේ පුරාණ විහාරස්ථානයේ පුරා වස්තු කොල්ලැකෑමට පැමිණි පස්දනෙකුගෙන් යුත් කොල්ල කණ්ඩායමකින් එක් අයකු ගුණදහ ගම්වාසින් විසින් අල්ලා ඉකුත් හයවන දින රාත්‍රියේම ගලගදෙර පොලිසියට බාර දි තිබේ. එදින රාත්‍රි 11. ට පමණ වෑන් රථයකින් මෙම නිදන් කොල්ල කල්ලිය පැමිණ විහාරස්ථානයේ තිබු සැතපෙන පිළිම වහන්සේගේ හා හිටි පිළිම වහන්සේගේ සිරස්පත කඩා නිදන් වස්තු ගැනිමට සුදානම් වන අවස්ථාවේදි ගම්වාසින් එක්ව විහාරය වටලා සැකකරුවන් අල්ලා ගැනිමට උත්සාහ කරන අවස්ථාවේ එක් අයකු හැර සෙසු කොල්ලකරුවන් පැනගොස් තිබේ.අල්ලාගන්නා ලද පුද්ගලයා කටුගස්තොට පොලිස් බල ප්‍රදේශයට අයත් උඩුවාවල පදිංචි අයකු ලෙස හඳුනාගන තිබේ.මෙම සැකරුගෙන් ප්‍රශ්න කිරිමේදි සෙසු සැක කරුවන්ද කටුගස්තොට හා ඒ අවට පදිංචි කරුවන් බවට පොලිසියට තොරතුරු ලබා ගැනිමට හැකි වි තිබේ.මහනුවර ජ්‍යෙ. පොලිස් අධිකාරි ගාමිණි ඇල්ලේපොළ , සහකාර පොලිස් අධිකාරි ආර් එම් රත්නායක, ගලගදෙර පොලිස් ස්තානාධිපති එම් ඩි චන්ද්‍රපාල හා අපරාධ අංශයේ ස්ථානාධිපති සරත් ගුණදාස යන මහතුන්ගේ උපදෙස් මත මහනුවර පුරා විද්‍යා ඒකකය හා එක්ව වැඩිදුර පරික්ෂණ කටයුතු කරගන යයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>09</day>
    </date>
    <link>http://www.dinamina.lk/2013/11/09/_art.asp?fn=n13110920</link>
    <topic>පාසල් නිල ඇඳුම් බෙදා දීමේනිල උත්සවය අනිද්දා</topic>
    <author>සුභාෂීණී සේනානායක</author>
    <content>ලක්ෂ හතළිහක් පමණ වූ පාසල් සිසුන්ට රුපියල් මිලියන 2082ක වියදමින්නොමිලේ ලබා දෙන නිල ඇඳුම් බෙදා දීමේ සමාරම්භක උත්සවය අනිද්දා (11) අධයාපන නියෝජ්‍ය ඇමැති දුමින්ද දිසානායක මහතාගේ ප්‍රධානත්වයෙන් සිදු කෙරේ.පාසල් 9731ක අධයාපනය හදාරන සිසුන් සඳහා නොමිලේ නිල ඇඳුම් බෙදා දෙයි.වාර්ෂිකව රෙදි මීටර් මිලියන 11.2ක් බෙදා දෙන අතර බෙදා හරින රෙදි කට්ටල ප්‍රමාණය ලක්ස 68ක් පමණ වේ.ඔරුගොඩවත්ත ආහාර දෙපාර්තමේන්තු ගබඩා සංකීර්ණයේ දී රට පුරා වු පාසල්වලට අනිද්දා නිල ඇඳුම් බෙදා හැරීම සිදු කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>09</day>
    </date>
    <link>http://www.dinamina.lk/2013/11/09/_art.asp?fn=s1311091</link>
    <topic>සිංගප්පූරු සෙවන්ස් අද ඇරැඹේ</topic>
    <author>ෆවුස් මොහොමඩ් සිංගප්පූරුවේ සිට...</author>
    <content>ආසියානු සත් සාමාජික රගර් තරගබිමේ වාර්ෂික ශ්‍රේණිගත කිරීමේ තරගමාලාවේ අවසන් අදියර අද (9) සිංගප්පූරුවේ දී ආරම්භ වේ. අද සහ හෙට පැවැත්වෙන මේ තරගාවලියෙන් පසුව ආසියානු සත් සාමාජික රගර් පිටියේ සමස්ත ශූරයන් නම් කෙරේ.ආසියාවේ පෙරමුණ ගැනීමට ජපානය හා හොංකොං කණ්ඩායම් අතර දැඩි තරගයක් නිර්මාණය වී ඇති අතර ජපානය එක් ලකුණකින් ඉදිරියෙන් පසුවෙයි.ඔවුන් මේ වසරේ දී ශූරතා දෙකක් දිනා ගැනීමට සමත්වූ අතර මුම්බායි සෙවන්ස් ශූරතාව හිමිවූයේ හොංකොං පිලටය. ඒ අනුව සමස්ත ලකුණු සටහනේ මේ වනවිට පෙරමුණේ පසුවන්නේ ජපානයයි. ඔවුන් ලැබූ ලකුණු සංඛ්‍යාව 35කි. දෙවැනි තැන පසුවන හොංකෙං පිල ලකුණු 34ක් ලබා සිටියි.සමස්ත තරගාවලියේ මේ වනවිට තුන්වැනි තැන හිමිවී ඇත්තේ ශ්‍රී ලංකාවටය. මැලේසියාවේ පැවැති පළමු තරගාවලියේ සිවුවැනි තැන දිනූ ශ්‍රී ලංකාව අනතුරුව තායිලන්තයේ හා ඉන්දියාවේ පැවැති තරගවල දී තුන්වැනි ස්ථානය දිනා ගැනීමට සමත්විය. ඒ අනුව ශ්‍රී ලංකාවට හිමිවී ඇති ලකුණු සංඛ්‍යාව 29කි. පසුගිය තරගවලදී ශ්‍රී ලංකාවට දැඩි අභියෝගයක් එල්ල කළ දකුණු කොරියාව ලකුණු 27ක් ලබා සිවුවැනි තැන පසුවෙයි.ශ්‍රී ලංකාව ඇතුළු රටවල් 12ක් මෙවර සිංගප්පූරු සෙවන්ස් තරගාවලියට එක්වී සිටිති. තරගාවලියේ ‘සී’ කාණ්ඩය නියෝජනය කරන ශ්‍රී ලංකාව අද ශ්‍රී ලංකාවේ වේලාවෙන් පස්වරු 1.20ට ඉන්දුනීසියාව සමග මූලික වටයේ තරගයට සහභාගි වන අතර ශ්‍රී ලංකා වේලාවෙන් පස්වරු 3.20ට පිලිපීනය සමග තරග වදියි.මූලික වටයේ තරග දෙකම ජයගනිමින් ‘සී’ කාණ්ඩයේ පෙරමුණට පත්වීම ශ්‍රී ලංකාවේ පළමු ඉලක්කයයි. හෙට උදෑසන පැවැත්වෙන කුසලාන වටයේ අර්ධ අවසන් පූර්ව තරගයට සුදුසුකම් ලැබෙන්නේ අදාළ කාණ්ඩයේ පෙරමුණේ හා දෙවැනි තැන සිටින කණ්ඩායම්වලට පමණි. හොංකොං, සිංගප්පූරුව හා චීනය මෙවර තරගාවලියේ ‘ඒ’ කාණ්ඩය නියෝජනය කරන අතර ‘බී’ කාණ්ඩයෙන් මැලේසියාව, දකුණු කොරියාව හා එක්සත් අරාබි එමීර් රාජ්‍යය තරග කරති. ජපානය, තායිලන්තය හා චීන තායිපේ පිල ‘ඩී’ කාණ්ඩයෙන් තරග බිමට පිවිසෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>09</day>
    </date>
    <link>http://www.dinamina.lk/2013/11/09/_art.asp?fn=s1311092</link>
    <topic>දකුණේ අධ්‍යාපනනිලධාරීන්ගේක්‍රිකට් තරගාවලියක්</topic>
    <author>ලක්ෂ්මන් ගාල්ලගේ</author>
    <content>දකුණු පළාත් අධ්‍යාපන අමාත්‍යාංශය සංවිධානය කරන සය සාමාජික ක්‍රිකට් තරගාවලිය අද (9) කෝගල පොලිස් ක්‍රීඩාංගණයේදී පැවැත්වේ.ඕවර 6කින් සමන්විත තරගාවලියට දකුණු පළාත් අධ්‍යාපන කාර්යාලවල සහ දකුණු පළාත් අධ්‍යාපන අධ්‍යාපන අමාත්‍යාංශයේ නිලධාරීන්ගේ කණ්ඩායම් එක්වෙති.දකුණු පළාත් අධ්‍යාපන ඇමැති චන්දිම රාසපුත්‍ර මහතා තරගාවලියේ ප්‍රධාන ආරාධිතයා ලෙසින් එක්වේ. ජයග්‍රාහී කණ්ඩායම් සඳහා ත්‍යාග හා සහතිකපත් ප්‍රදානයද සිදු කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>09</day>
    </date>
    <link>http://www.dinamina.lk/2013/11/09/_art.asp?fn=s1311093</link>
    <topic>සෙනිරුගෙන් විශිෂ්ට පන්දු යැවීමක්</topic>
    <author/>
    <content>සෙනිරු මාපටුනගේ විශිෂ්ට පන්දු යැවීම හේතුවෙන් බැසිලිකා විදුහල සමග පැවැති අවු.13න් පහළ පළමු කොටසේ තරගයෙන් පළමු ඉනිමේ ජයක් හිමිකර ගැනීමට කේරී විදුහල සමත්විය.බැසිලිකා විදුහල් පිටියේ පැවැති තරගයේ කාසියේ වාසිය හිමිකරගත් බැසිලිකා පිල පළමු ඉනිමේ දී ලකුණු 22කට දැවී ගියේය. සෙනරු මාපටුන ඕවර 8කදී නිලකුණු ඕවර 3ක් සමගින් ලකුණු 6කට කඩුලු 7ක් දවාගත්තේය. කේරී විදුහල පළමු ඉනිම කඩුලු 3කට ලකුණු 139ක් ලබාසිටියදී අත්හිටවු අතර තරගය නතර කරනවිට බැසිලිකා පිල දෙවැනි ඉනිමට කඩුලු 6ක් දැවී ලකුණු 86ක් ලබාසිටියේය.බැසිලිකා පළමු ඉනිම- 22 සියල්ලන් දැවී (ඕවර 27) (සෙනුරු මාපටුන 6/7) සහ දෙවැනි ඉනිම-86/6 (ඕවර 35) කේරී පළමු ඉනිම-139/3 (ඕවර 19) ඩිමේෂ් සමුල් නොදැවී 77,.</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>09</day>
    </date>
    <link>http://www.dinamina.lk/2013/11/09/_art.asp?fn=s1311094</link>
    <topic>ශ්‍රී ලංකා-නවසීලන්ත පළමු ගැටුම හෙට හම්බන්තොට දී</topic>
    <author>වර්නන් ගුණසේකර</author>
    <content>නවසීලන්තය සමග මෑත කාලයේ පැවැති සෑම ජාත්‍යන්තර එක්දින ක්‍රිකට් තරගයකදීම පාහේ තියුණු සටනක් දීමට ශ්‍රී ලංකාවට සිදුවු බැවින් මෙවර තරගමාලාවේ පළමු තරගයෙන්ම ජයග්‍රහණය කිරීම සඳහා ශ්‍රී ලංකාව ඔවුන්ගේ හොඳම කණ්ඩායම යොදවන බව නායක ඇන්ජලෝ මැතිව්ස් ඊයේ අවධාරණය කළේය.නවසීලන්තයට එරෙහි මෙවර එක්දින තරගමාලාවේ ඇත්තේ තරග තුනක් පමණක් බැවින් පළමු තරග දෙකම ජයගෙන තරගමාලාව ජයග්‍රහණය කිරීම ශ්‍රී ලංකාවේ පළමු ඉලක්කය බවත් නවක ක්‍රීඩකයන් යොදවා කණ්ඩායමේ වෙනසක් ඇති කරන්නේ නම් එය සිදුවනු ඇත්තේ ඉලක්කය සපුරා ගැනීමෙන් පසුව බවත් මැතිව්ස් ඊයේ ශ්‍රී ලංකා ක්‍රිකට් ආයතනයේ පැවැති මාධ්‍ය සාකච්ඡාවේදී කියා සිටියේය.මෙවර තරගමාලාව 'ඩයලොග් කුසලානය' සඳහා පැවැත්වේ.කයිල් මිල්ස්ගේ නායකත්වයෙන් යුත් නවසීලන්ත එක්දින කණ්ඩායම ශ්‍රී ලංකාවේ සංචාරය කරන්නේ ඔවුන්ගේ හොඳම ක්‍රීඩකයන් නොමැතිවය‍. “ඔවුන්ගේ හොඳම ක්‍රීඩකයන් කිහිපදෙනෙකු නැතිවීම කණගාටුවට කරුණක්. එහෙත් අපි තරග කරන්නේ ක්‍රීඩකයන් සමග නොව නවසීලන්තය සමගයි. මීට පෙර තරගවලදී ඔවුන්ගෙන් ප්‍රබල අභියෝග එල්ල වු නිසා අපි ඒ කණ්ඩායම සැහැල්ලුවට ගන්නේ නැ” යැයි ශ්‍රී ලංකා ක්‍රිකට් නායකයා කීවේය.ශ්‍රී ලංකා කණ්ඩායම එක්දින ක්‍රිකට් තරග බිමට පිවිසෙන්නේ මාස 3කට වැඩි කාලයකට පසුවය. “එහෙත් අපි‍ මේ තරගමාලාවට හොඳින් සුදානම්” යැයි මැතිව්ස් විශ්වාසයෙන් ප්‍රකාශ කළේය.තිලකරත්න ඩිල්ෂාන් සමග ශ්‍රී ලංකා ඉනිම ආරම්භ කරන්නේ දිමුත් කරුණාරත්නද එසෙත් නැතිනම් කුසල් ජනිත් පෙරේරාද යන්න දැන්මම කිව නොහැකි බවද මැතිව්ස් ප්‍රකාශ කළේය.ශ්‍රී ලංකා 16 දෙනාගේ සංචිතය නම් කර තිබෙන්නේ පළමු තරග දෙක සඳහා පමණි. එබැවින්, පසුගියදා පැවැති පුහුණු තරගවලදී දස්කම් පෑ ක්‍රීඩකයන් මේ සංචිතයට ඇතුළත්ව නැත.නවසීලන්තය සමග පළමු තරග දෙකෙන්ම ජයගැනීමට ශ්‍රී ලංකාවට හැකි වුවහොත් ඊලඟ තරගය සඳහා නම් කරන කණ්ඩායමට පුහුණු තරගවල දක්ෂතා දැක්වුවන් ඇතුළත් කිරීම ගැන සලකා බැලීමක් කළ හැකි බවද මැතිව්ස් ප්‍රකාශ කළේය.ඉදිරියේදී එක්සත් අරාබි එමීර් රාජ්‍යයේ පැවැත්වෙන පාකිස්තානයට එරෙහි තරගමාලාවට සුදානම් වීම සඳහා නවසීලන්තය සමග මේ තරගාවලිය ඉතා වැදගත් වනු ඇති බැව්ද ඇන්ජලෝ මැතිව්ස් වැඩි දුරටත් කියා සිටියේය.නවසීලන්ත නායක කයිල් මිල්ස් අදහස් දක්වමින්, නවසීලන්ත ඒ කණ්ඩායම වෙනුවෙන් දස්කම් දැක්වු ක්‍රීඩකයන් කිහිපදෙනකුම මේ සංචාරයට එක්ව සිටින බවත් ඔවුන් ඉතා හොඳින් ක්‍රීඩා කරමින් සිටින බවත් අනාවරණය කර සිටියේය.වේග පන්දු යවන මිල්ස් ශ්‍රී ලංකාවට එරෙහිව නවසීලන්ත කණ්ඩායමට නායකත්වය දෙන පළමු අවස්ථාව මෙය වෙයි.ජාත්‍යන්තර එක්දින තරග 154කට ක්‍රීඩා කර ඇති ඔහු ජාත්‍යන්තර එක්දින ක්‍රිකට් තරග බිමේ නවසීලන්තය වෙනුවෙන් දෙවැනි වැඩිම කඩුලු ලබාගත් පන්දු යවන්නා වෙයි.ඊයේ පැවැති මාධ්‍ය සාකච්ඡාවට ශ්‍රී ලංකා ක්‍රිකට් ආයතනයේ සභාපති ජයන්ත ධර්මදාස, ලේකම් නිශාන්ත රණතුංග, වැඩ බලන විධායක නිලධාරී ඇෂ්ලි ද සිල්වා, ශ්‍රී ලංකා පුහුණුකරු ග්‍රැහැම් ‍‍‍ෆෝර්ඩ්, නවසීලන්ත පුහුණුකරු මයික් හසන් යන මහත්වරු හා අනුග්‍රාහක ඩයලොග් ආයතනයේ ප්‍රධාන අලෙවි නිලධාරිනී අමලි නානායක්කාර මහත්මියද සහභාගී වුහ.සංචාරක නවසිලන්ත කණ්ඩායම හා ශ්‍රී ලංකාව අතර තරග තුනකින් සමන්විත ජාත්‍යන්තර එක්දින තරගමාලාවේ පළමු තරගය හෙට (10) පැවැත්වෙන අතර දෙවැනි තරගය ලබන 12 වැනිදා පැවැත්වේ. මේ තරග දෙකම පැවැත්වෙන්නේ හම්බන්තොට සූරියවැව මහින්ද රාජපක්ෂ ජාත්‍යන්තර ක්‍රිකට් ක්‍රීඩාංගණයේදීය.ශ්‍රී ලංකා සංචිතය : ඇන්ජලෝ මැතිව්ස් (නායක), තිලකරත්න ඩිල්ෂාන්, දිමුත් කරුණාරත්න, කුසල් ජනිත් පෙරේරා, කුමාර් සංගක්කාර (කඩුලු රකින්නා), මහේල ජයවර්ධන, දිනේෂ් චන්දිමාල්, ලහිරු තිරිමාන්න, තිසර පෙරේරා, නුවන් කුලසේකර, ලසිත් මාලිංග, සුරංග ලක්මාල්, රංගන හේරත්, සචිත්‍ර සේනානායක, අජන්ත මෙන්ඩිස්, අශාන් ප්‍රයන්ජන්.නවසිලන්ත සංචිතය : කයිල් මිල්ස් (නායක), කොරී ඇන්ඩර්සන්, ඇන්ටන් ඩෙව්සික්, ග්‍රාන්ට් එලියට්, ඇන්ඩෲ එලිස්, ටොම් ලැතම් (කඩුලු රකින්නා), මිචල් මැක්ලෙනගන්, නේදන් මැකලම්, ඇඩම් මිල්න්, කොලින් මන්රෝ, ජේම්ස් නීෂම්, රොබ් නිකොල්, ලූක් රොන්චි, හමිෂ් රතර්ෆඩ්, නීල් බෲම් (අවසාන එක්දින තරගය හා විස්සයි20 තරගවලට)..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>09</day>
    </date>
    <link>http://www.dinamina.lk/2013/11/09/_art.asp?fn=s1311095</link>
    <topic>අන්තර් බැංකු කැරම් අද</topic>
    <author/>
    <content>ශ්‍රී ලංකා කැරම් සම්මේලනය සංවිධාන කරන අන්තර් බැංකු කැරම් තරගාවලිය අද පෙ.ව.9.00සිට මහරගම කැරම් සම්මේලන මූලස්ථානයේදී පැවැත්වේ. හෙට විවෘත ශ්‍රේණිගත කිරීමේ තරගාවලිය පැවැත්වෙන අතර ත්‍යාග ප්‍රදානෝත්සවය 16 වැනිදා පස්වරු 5.00ට පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>09</day>
    </date>
    <link>http://www.dinamina.lk/2013/11/09/_art.asp?fn=s1311096</link>
    <topic>ඇන්ටන් සීමන්ස් පාපැදිය අත්නොහරී</topic>
    <author/>
    <content>යුද හමුදා අන්තර් රෙජිමේන්තු පාපැදි තරගාවලියේ අවුරුදු 60න් ඉහළ තරගයෙන් ජයගැනීමට ඇන්තනී සීමන්ස් සමත්විය.අවු.55න් ඉහළ ප්‍රවීණයන් (විශ්‍රාමික) සඳහා පැවැති තරගයෙන් හත්වැනි ස්ථානය හිමිකරගත් සීමන්ස් තරගාවලියේ වයසින් වැඩිම තරගකරුවා ලෙසින් ඉදිරිපත්ව විශේෂ තිළිණයක්ද හිමිකර ගත්තේය. තරගකරුවන් 30 කට ආසන්න පිරිසක් එක්වු තරගාවලිය පසුගියදා අනුරාධපුරයේදී පැවැත්විණි. 60-70 දශකවලදී ශ්‍රී ලංකා යුද හමුදා පාපැදි කණ්ඩායමේ නායක වු ඇන්තනී 1978දී යුද හමුදා ක්‍රීඩා වර්ණලාභියෙකු බවටද පත්විය.එම හැකියාවන් තවමත් පවතින බව පෙන්වමින් මේ ජයග්‍රහණ අත්කර ගැනීමට ඇන්තනී සමත්වීම විශේෂත්වයකි. ප්‍රවීණයන්ගේ තරගයේ පළමු ස්ථානය සාලිය වීරක්කොඩි දිනාගත් අතර ඩි.බී.ජී.එස්.පෙරේරා හා ඩබ්.එස්.ජයලත් දෙවැනි හා තෙවැනි ස්ථාන හිමිකර ගත්තේය.තරගාවලියේ පැවැති අවු.40ට වැඩි තරගය ඩබ්.ජී‍.වික්‍රමතිලක ජයගත් අතර ආබාධිත (එක් පාදයක් අහිමි) තරගයෙන් බී.පී.අයි.ආර්.කුමාර ප්‍රථම ස්ථානය හිමිකර ගත්තේය.විවෘත රේසින් ජය ඩී‍.එස්.පී.ජයසිංහට හිමිවිය. ඩබ්.කේ.පුෂ්පරාණි කාන්තා තරගයේ ජයග්‍රහණය කළාය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>09</day>
    </date>
    <link>http://www.dinamina.lk/2013/11/09/_art.asp?fn=s1311097</link>
    <topic>දෙරටක ජාතික ක්‍රිකට් කණ්ඩායම් නියෝජනය කරන පළමු ශ්‍රී ලාංකිකයා ගාල්ලේ සුජිත් කුමාර</topic>
    <author>- වර්නන් ගුණසේකර</author>
    <content>ගාල්ල රිච්මන්ඩ් විදුහලෙන් බිහිවූ ක්‍රිකට් ක්‍රීඩකයෙකු වන රිල්ලගොඩගේ සුජිත් කුමාර විදෙස් රටවල් දෙකක ජාතික ක්‍රිකට් කණ්ඩායම් නියෝජනය කරන පළමු ශ්‍රී ලාංකිකයා බවට පත්ව සිටී. කඩුලු රකින පිතිකරුවකු වන ඔහු ඉතාලිය හා කටාර් යන රටවල ජාතික ක්‍රිකට් කණ්ඩායම්වලට ක්‍රීඩා කර තිබේ.1996 සිට 1999 දක්වා ගාල්ල ක්‍රිකට් සමාජයට ක්‍රීඩා කළ සුජිත් කුමාර වර්තමානයේ ඉතාලියේ රෝමා ක්‍රිකට් සමාජයට ක්‍රීඩා කරමින් සිටී.2001 සිට 2005 දක්වා ඩෝහා කටාර් හි කෙම්කෝ ක්‍රිකට් සමාජ කණ්ඩායමට ක්‍රීඩා කළ ඔහු 2008 හා 2009 වසරවල කටාර් ජාතික ක්‍රිකට් කණ්ඩායම නියෝජනය කළේය. 2013 වසරේදී ඉතාලි ‘ඒ’ කණ්ඩායමට ක්‍රීඩා කළ සුජිත් කුමාර ඩුබායි හි පැවැති ජගත් ක්‍රිකට් කවුන්සලයේ විස්සයි20 ලෝක කුසලාන සුදුසුකම් ලබා ගැනීමේ තරගාවලියේ ඉතාලිය කණ්ඩායමට ක්‍රීඩා කිරීමට තෝරා ගැනිණි.ශ්‍රී ලාංකිකයන් හත් දෙනෙකු මේ දිනවල ඉතාලි ජාතික ක්‍රිකට් කණ්ඩායමට ක්‍රීඩා කරමින් සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>09</day>
    </date>
    <link>http://www.dinamina.lk/2013/11/09/_art.asp?fn=s1311098</link>
    <topic>සවිඑසවීමෙන් නව වාර්තා 10ක්</topic>
    <author/>
    <content>ශ්‍රී ලංකා සවිඑසවීමේ සංගමය සහ වාද්දූව ශක්ති ක්‍රීඩා සමාජය එක්ව සංවිධාන කළ ජාතික සවිඑසවීමේ තරගාවලියේදී නව ශ්‍රී ලංකා වාර්තා 10ක් බිහිවිය. ඉන් වාර්තා 4කට හිමිකම් කී යුද හමුදා ක්‍රීඩා සමාජය තරගාවලියේ ශූරතාව දිනාගත් අතර අනුශූරතාව හයිඔක්ටේන් ෆිට්නස් සේනටර්ට හිමිවිය.තරගාවලියේ දක්ෂතම ක්‍රීඩකයා ලෙස නව ශ්‍රී ලංකා වාර්තාවක් බිහිකළ යුද හමුදා ක්‍රීඩා සමාජයේ එස්.කේ.එස්.ප්‍රදීප් සම්මාන දිනාගත්තේය. තරගාවලියේ වැඩිම බරක් එසවු ක්‍රීඩකයා ලෙස හයිඔක්ටේන් ෆිට්නස් සෙන්ටර් හී රන්සිළු ජයතිලකද, බෙස්ට් ෆිසික්ස් පවර්ලිට්ෆ්ටර් ලෙස දුලංජන ශිවංක (යුද හමුදා) සම්මාන දිනාගත්හ.තරගාවලියේ සමස්ත ප්‍රතිඵල මෙසේය.කි.ග්‍රෑ.59-1.එස්.කේ.එස්.ප්‍රදීප් (යුද/ ඩෙටිලි‍ෆ්ට් ඉසව්ව නව ශ්‍රී ලංකා වාර්තාවකි), 2.ජී.ඩී‍.ඒ‍.සිල්වා (යුද/ස්කොට් ඉසව්වෙන් නව ශ්‍රී ලංකා වාර්තාවකි)කි.ග්‍රෑ.66-1.වයි.ජී.එස්.අබේවික්‍රම (යුද/ ස්කොට් ඉසව්වෙන් නව ශ්‍රී ලංකා වාර්තාවකි), 2.අයි.එම්.බී.ඉලංගන් තිලක (නාවික)කි.ග්‍රෑ.74-1.වයි.ජී‍.ජේ.සමරවීර (යුද/ස්කොට් ඉසව්වෙන් නව ශ්‍රී ලංකා වාර්තාවකි), 2.දිනේෂ් කළුආරච්චි (හයිඔක්ටේන්)කි.ග්‍රෑ.83-1.එම්.වී.සුසිත සුදම් සුරවීර (හයිඔක්ටේන්), 2.විකුම් කොඩිතුවක්කු (හයිඔක්ටේන්)කි.ග්‍රෑ.93-1‍.කේ.සෝමදාස (යුද), 2.ටෝනි ජයවර්ධන (හයිඔක්ටේන්)කි.ග්‍රෑ.105-1.ඒ.ඊ.විජේවික්‍රම (තරුණ ක්‍රිස්තියානි සංගමය මහනුවර/ස්කොට් ඉසව්වෙන් සහ මුළු බර ශ්‍රී ලංකා වාර්තාවකි), 2.දීප්ත සාරංග විදාන පතිරණ (හයිඔක්ටේන්)කි.ග්‍රෑ.120-1.රන්සිළු ජයතිලක (හයිඔක්ටේන්/ස්කොට්, ඩෙට්ලිෆ්ට් ඉසව්වෙන් හා මුළු බර ශ්‍රී ලංකා වාර්තාවකි) 2.දරීන් වීරසිංහ (හයිඔක්ටේන්/බෙන්ච්ප්‍රෙස් ඉසව්වෙන් නව වාර්තාවකි)කි.ග්‍රෑ.120ට වැඩි-1.ඒ.එන්.එස්.සිල්වා (යුද)ප්‍රවීණයන්ගේ තරගඅවු.40/50 වයස් කාණ්ඩය- කි.ග්‍රෑ.74-සී.බී.එෆ්.සිල්වා (ගුවන් සේවා ක්‍රී.ස), අවු.40/50 වයස් කාණ්ඩය- කි.ග්‍රෑ.83-ඉන්ද්‍රජිත් රාමවික්‍රම (යුද), අවු.50/60 වයස් කාණ්ඩය- කි.ග්‍රෑ.105-ඩි.යූ.එම්.ජයතිලක (වයි.එම්.සී.ඒ.මහනුවර)අවු.60/70 වයස් කාණ්ඩය- කි.ග්‍රෑ.93-කේ.පත්මසිරි පෙරේරා (ඇට්ලස් ක්‍රී.ස).</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>09</day>
    </date>
    <link>http://www.dinamina.lk/2013/11/09/_art.asp?fn=s1311099</link>
    <topic>ශ්‍රීපාලි-තක්ෂිලා ජය පැරදුම් නැ</topic>
    <author/>
    <content>හොරණ ශ්‍රීපාලි විදුහල සහ හොරණ තක්ෂිලා විදුහල අතර පැවැති අන්තර් පාසල් දෙවැනි කොටසේ තරගය ජය පැරදුමෙන් තොරව නිමාවට පත්විය. තක්ෂිලා විදුහල් පිටියේ පැවති තරගයේ පළමුව පන්දුවට පහරදුන් ‍ශ්‍රීපාලි විදුහල කඩුලු 7කට ලකුණු 281ක් ලබාසිටියදී ඉනිම අත්හිටවු අතර තරගය නතර කරනවිට තක්ෂිලා විදුහල ලකුණු 91ක් ලබාසිටියේ කඩුලු 6ක් බිඳ වැටී තිබියදීය.ශ්‍රීපාලි-281/7 (ඕවර 75.4) සුරේෂ් කෞෂාන් 93, ඉසුරු පැතුම් 70, ඉසිර සුදාරක 34, චමත් චමුපති 27 (ඩිල්ෂාන් රුවන් 57/4)තක්ෂිලා-91/6 (ඕවර 27) චමිදු රන්විර 31, අසිත් නුවන් 23 (පී.ආර්.ආර්.මධුසංක 25/3).</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>09</day>
    </date>
    <link>http://www.dinamina.lk/2013/11/09/_art.asp?fn=s13110910</link>
    <topic>කරාතේ පාඨමාලාවට නවකයන්ට අවස්ථාවක්</topic>
    <author/>
    <content>ජපානයේ නිහොන් කරාතේ දෝ කෙන්වාකායි ෂිතෝරියූ ශ්‍රී ලංකා ශාඛාවට නවක සිසු සිසුවියන් බඳවා ගැනීම මේ දිනවල සිදුකෙරේ. ‍නව පාඨමාලා එම සංවිධානයේ ශ්‍රී ලංකා සංගම‍යේ සභාපති ලෙස හා ප්‍රධාන උපදේශක ලෙස පත්කොට සිටින සුමින්ද සුදර්ශන පතිරණ මහතා විසින් මෙහෙයවනු ලබයි. මේ පිළිබඳ වැඩි විස්තර දුරකතන අංක 0775541805 මගින් ඒ මහතාගෙන් විමසන ලෙස එම සංගමය දන්වා සිටියි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>09</day>
    </date>
    <link>http://www.dinamina.lk/2013/11/09/_art.asp?fn=s13110911</link>
    <topic>ජාතික පාසල් ජිම්නාස්ටික් තරගාවලියේ ශූරතාව කොළඹ ආනන්ද විද්‍යාලයීය කණ්ඩායමට</topic>
    <author/>
    <content>ජාතික පාසල් ජිම්නාස්ටික් තරගාවලියේ ශූරතාව අඛණ්ඩව 26 වැනි වරටත් දිනාගැනීමට කොළඹ ආනන්ද විද්‍යාලයීය කණ්ඩායම සමත්විය. ජයග්‍රාහී කණ්ඩායම ඡායාරූපයකට පෙනී සිටි අයුරු. (වමේ සිට)-රුවිදු විමුක්ති, අරුණ ප්‍රසාද් (පුහුණුකරු), ඩබ්.කේ.එම්.එම්.කේ.වික්‍රමසිංහ (ජිම්නාස්ටික් භාර ආචාර්ය), මේජර් ජගත් අල්විස් (ක්‍රීඩා භාර ආචාර්ය), කිත්සිරි ලියනගමගේ (විදුහල්පති), දිල්ෂාන් කවීන් (නායක), පද්මා මාලනී (ප්‍රථමික අංශ භාර ආචාරිණි), බුද්ධිම ජයකොඩි සහ දිනෙත් ප්‍රසන්ක.</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>09</day>
    </date>
    <link>http://www.dinamina.lk/2013/11/09/_art.asp?fn=f1311091</link>
    <topic>‘චෝගම්’ සංවර්ධනයේ හැරවුම් ලක්ෂයක්</topic>
    <author>සාකච්ඡා කෙළේ පත්මසේකර නිශ්ශංක</author>
    <content>කෙහෙත්ම නැහැ. පළමුව කතා කරමු ඉඩම් බලතල පිළිබඳව. මේ රටේ විධායකයක්, ව්‍යවස්ථාවක්, අධිකරණයක් තියෙනවා. මේ රටේ සකලවිධ පාලනයන් ක්‍රියාත්මක කරන්නේ ඉහත දැක්වූ ක්‍රමවේදයන් තුළ, පළාත් සභාවක් ක්‍රියාත්මක වන්නේ ඔය තෙවදෑරුම් සංකල්පය මතයි. පළාත් සභාවක් කියන්නේ 1987 සංශෝධනය වූ දහතුන්වන ආණ්ඩුක්‍රම ව්‍යවස්ථාවේ එක් පාලන පටිපාටියක් පමණයි. අපි මධ්‍යම රජය යටතේ පාලනය වන ආයතනයක්. යම් පළාත් සභාවක මහ ඇමැතිවරයාට හෝ ඇමැති මණ්ඩලයට පුළුවන්කමක් නැහැ ආණ්ඩුව පාලනය කරන්න හෝ මධ්‍යම රජයට පාඩම් උගන්වන්න.අපි ඒක තේරුම් නොගෙන මධ්‍යම රජයට අභියෝග කරන්න යන්න හොඳ නැහැ. ඒකයි ‍ෙද්ශපාලන සදාචාරය. 13වන ආණ්ඩුක්‍රම ව්‍යවස්ථා සංශෝධනයේ 30 වන පිටුවේ 11-1 රජයේ ඉඩම් ශීර්ෂයේ 1.1 උපවගන්තියේ පැහැදිලි කරලා තියෙනවා ඉඩම්වල කුමන හෝ කටයුත්තක දී ආණ්ඩුවෙන් පළාත් සභාව විමසිය යුතුයි කියලා. එහි 1.2 වගන්තියේ තියෙනවා නීතිය හා ප්‍රඥප්තිවලට අනුකූලව පරිපාලනය කිරීම සහ ප්‍රයෝජනයට ගැනීම කළ යුතුයි කියලා. එහි 1.3 වගන්තියේ තියෙනවා ඉඩම් පිළිබඳව අපි කරන යෝජනාවක් විසින් සුදුසු නීතිවලට අනුව එහි පාලනයන් ජනාධිපතිතුමා විසින් සිදුකළ යුතු බවට. ඉතිං කොහේද පළාත් සභාවලට ඉඩම් බලතල.ඒ පිළිබඳව දහතුන්වන ආණ්ඩුක්‍රම ව්‍යවස්ථා සංශෝධනයේ 25 වන පිටුවේ 1 යටතේ නිතීය හා යථා පැවැත්ම යටතේ විමධ්‍යගත කරනු ලබන විෂය යට‍ෙත්, පළාත ඇතුළත මහජන සාමය හා පොලිස් බලතල ක්‍රියාත්මක කිරීම සම්බන්ධයෙන් පළාත අවධානයෙන් සිටියත්, ඊට ඇතුළත් නොවන ජාතික ආරක්ෂාව, ජාතික සුරක්ෂිතතාවය සහ යම් සන්නද්ධ හමුදා හෝ සිවිල් බලතලවලට සහාය පිණිස ශ්‍රී ලංකා ආණ්ඩුවේ පාලනය යටතේ ඇති ‍ෙවනත් යම් හමුදා යොදා ගැනීම ඇතුළත් නොවිය යුතු කාරණායි. මෙහෙම බලන‍ෙකාට ඇයි අපිට ‍ෙපාලිස් හා ඉඩම් බලතල, අපිට තියෙන්නේ මධ්‍යම රජයෙන් දෙන ප්‍රතිපාදන ක්‍රමානුකූලව පාලනයක් ඇතිකරලා ජනතාවට සේවයක් කරන්නයි. එහෙම නැතුව පළාත් සභාව අතට අරගෙන ආණ්ඩුව හොල්ලන්න යනඑක සදාචාර නැහැ කියලයි මම කියන්නේ.‍ෙමානවද අයිතිවාසිකම් මේ රටේ සෙසු පළාත් සභාවලට තියෙන සියලුම අමාත්‍යාංශ ඒ පළාත් සභාවටත් තියෙනවා. හැබැයි පොලිස් හෝ ඉඩම් බලතල ඉල්ලලා එතුමා ජාත්‍යන්තර සහය පතනවා කියන්නේ. මම හිතන්නේ නැහැ මේ රටේ ස්වෛරීභාවයට අභ්‍යන්තර දේශපාලන පරිපාලනයට ජාත්‍යන්තරව බලපෑමක් කරන්න පුළුවන්වෙයි කියලා. මේ රටේ මානවහිමිකම් උල්ලංඝනය වෙලා තියෙනවානම් ජාත්‍යන්තරයට පුළුවන් ඒ පිළිබඳව දැනුවත් කිරීමක් අපේ රජයට කරන්න.ඒ අවස්ථාවත් තියෙන්නේ අපේ රට එක්සත් ජාතීන්ගේ මානවහිමිකම් ප්‍රඥප්තියට අන්තර්ගතවෙලා ඉන්න නිසා. නැතුව මේ රටේ අභ්‍යන්තර දේශපාලනයට බලපෑම් කරන්න ජාත්‍යන්තරයට පුළුවන්කමක් නැහැ. මේක අපේ රට තුළ සාකච්ඡා කරන්න ඕන ගැටලුවක්නේ. ඒ නිසා මම හිතන්නේ නැහැ, මේ රටට ජාත්‍යන්තර බලපෑමක් සිදුවෙයි කියලා, ඉඩම් හා පොලිස් බලතල උතුරට නැ‍ඟෙනහිරට දෙන්න කියලා. මේක සිහිනයක් පමණයි. නුදුරු අනාගතයේ දී ඔය කෑගහන මැති ඇමැතිවරු ජනාධිපතිතුමා කරන දෙයකට නොවරදවාම එකඟවෙනවා.මේ ‍රටේ කුරිරු ත්‍රස්තවාදයක් පවතින කාලයේ ඒ ප්‍රදේශයේ ජනතාව වෙරදැරුවේ ජිවිතය බේරගන්න. එල්.ටී.ටී.ඊ. සංවිධානය සමූලඝාතනයන් කළා. එතනදි ආගම් භේද, ජාති ‍භේද බැලුවේ නැහැ කව්රුවත්. ජනාධිපති මහින්ද රාජපක්ෂ මැතිතුමාටයි ත්‍රිවිධ හමුදාවට පොලිසියට පිංසිදුවෙන්න ජීවිත ‍ෙබ්රිලා තියෙනවා ඒකයි ඇත්ත. හැබැයි මම කනගාටුවෙනවා උතුරේ ජනතාවට මේක මෙතරම් ඉක්මනට අමතකවීම ගැන. අපේ රටේ ජනාධිපතිතුමා කිසිම මොහොතක “මේ සිංහල අපගේ රටයි” කීවේ නැහැනේ. එතුමා සියලු ජාතීන්ට සමඟියෙන් ජිවත්වන්න රටක් හදලා දීලා තියෙනවා.මේ රටේ ජනාධිපති මහින්ද රාජපක්ෂ මහතා ඉන්නකල් මේ එක්සේසත් කරපු රාජ්‍යය නැවත කෑලිවලට කඩන්න ඉඩතියන්නේ නැහැ. ඔය සටන් සියල්ලක්ම සිහිනයක් පමණයි. තව ටික දවසක් ගියහම සී. වී. විග්නේශ්වරන් මහ ඇමැතිතුමත් ජනාධිපති මහින්ද රාජපක්ෂ මැතිතුමාගේ ප්‍රජාතන්ත්‍රවාදි පාලනයට අනුගතවෙන එක ඉර හඳ වගේ මට විශ්වාසයි.පනතක් සම්මත උනා කියලා ආරංචිඋනා තමයි. ඔය අන පනත් සම්මත කරගැනීම පිළිබඳව අපි කලබල වෙන්න ඕනේ නැහැ. 13 වන ආණ්ඩුක්‍රම ව්‍යවස්ථාව පැහැදිලිව කියවලා බැලුවොත් මොන පනතක් සම්මත කරගත්තත් ඒ පනත බලාත්මක කරන්න ආණ්ඩුකාරතුමාගේ අනුමැතිය අවශ්‍යයි. මම හිතන්නේ නැහැ ආණ්ඩුකාරතුමා ශ්‍රේෂ්ඨාධිකරණයේ දුන්න තීන්දුව කිසිසේත්ම පරිබාහිරව ප්‍රවිශ්ඨයක් කරන්න කටයුතු කරයි කියලා. අපි ගරු අධිකරණයට හිස නමා ගරු කරන පිරිසක්. එනිසා ‍ෙමානම පනතක් සම්මත කරගත්තත් එය බලාත්මක කරන්න බැහැ. ගරු ශ්‍රේෂ්ඨාධිකරණය මේ පිළිබඳව පැහැදිලි තීන්දුවක් දීලා තියෙන නිසා.ඔය පිළිබඳව උතුරේත් දකුණේත් කථිකාවෙයි. ඒ ‍ෙකසේ වෙතත් මුළු ලෝකයටම ජයගන්න බැරිඋන ත්‍රස්තවාදයෙන් අතිගරු ජනාධිපතිතුමා මේ රට බේරාගත්තා. අන්න ඒව‍ෙග් ඔය ඉඩම් හා පොලිස් බලතල පිළිබඳව ජනාධිපතිතුමා නුදුරු අනාගතයේ දී නිවැරදි තීන්දුවක් ගන්නවා.මෙතනදි විශාල වගකීමක් තියෙනවා මේ රටේ ජනමාධ්‍යවේදින්ට, මාධ්‍යට පුළුවන් මේ රටේ අනිසි බලපෑම් පිළිබඳව, අනිසි මතවාද පිළිබඳව ඇත්ත ඇති සැටියෙන් තේරුම් අරගෙන පුළුල් මතවාදයක් සමාජය තුළ ගොඩනගලා, ඒ තුළින් මේ උද්ගතවන ප්‍රශ්න තුලනාත්මක විධියට සමාජගත කරන්න. එසේ ‍ෙනාවන තුරාවට, මේ ප්‍රශ්නය ගැන ජනතාව අවදිවෙවි ඉන්නවා. ඇයි අද මාධ්‍ය වානිජකරණය වෙලා වැඩියිනේ. උණුසුම් පුවතක් හැටියට හොයන්නේ කඩාකප්පල් ක්‍රියා විතරයි. එසේ නොකර ඉන්න මාධ්‍යවේදින්ට ලොකු වගකීමක් තියෙනවා.කළහොඳ නොදන්නා පිරිසක්නේ ඒ... අපේ රජය ඒ ගැන දුක්වන්නේ නැහැ. අපේ රජය අ‍ෙප් ජනාධිපතිතුමා ඔය ඡන්ද ප්‍රතිඵලය මත රැඳිලා උතුරට කළයුතු යුතුකම් කවමදාවත් අඩු කරන්නේ නැහැ. මින් ඉදිරියටත් ඔය සංවර්ධනය, ඉදිකිරීම් කටයුතු දිගටම සිදුවෙනවා. හැබැයි ඒ කළ සංවර්ධනය තුළින් ඔවුන්ගේ අයිතිවාසිකම් දිනාගත්තා කියලා ආත්මාර්ථකාමී වෙනවානම් ඔවුන්ට කිසිම සදාචාරයක් නැහැ කියන එක තමයි මට කියන්න තියෙන්නේ. එහෙව් පිරිසක් අනිසි බලපෑම් නොකර ඉඳීවිද කියලත් හිතෙනවා. නමුත් ජාත්‍යන්තරයේ මාන මතවාදයක් ඔවුන් අරගෙන ගියත් මේ ‍‍රටේ අභ්‍යන්තර පාලනය තියෙන්නේ ජනාධිපති මහින්ද රාජපක්ෂ මහතාගේ අතේ. කොහේ ගියත් ආපහු කැරකිලා මෙතනට එන්න ඕනේ. අන්තිමට වෙන්නේ අ‍ෙප් ආණ්ඩු‍ෙවන් දෙන දෙයක් කාලා තියෙන වැඩක් කර‍ෙගන ඉන්න තමයි ටී.එන්.ඒ. එකට වෙන්නේපළාත් සභා ක්‍රමය තුළින් සේවාවක් නොවෙනවා කියලා කාටවත් තර්කයක් මතුකරන්න බැහැ. මධ්‍යම රජයට තියෙන විශාල බරක් පළාත් සභා පාලනන්ත්‍රය තුළ ලිහිල්වෙනවා. ඒ දෙය තේරුම්ගත්තු ජනාධිපතිතුමා පළාත් සභාව තුළින් සිදුවන ජනතා මෙහෙවරට දෙන්න පුළුවන් උපරිම සහයෝගය දෙනවා. අපි පළාත් සභාවේ හිටියත් මධ්‍යම රජයේ හිටියත් දෙගොල්ලෝම සේවය කරන්නේ රටටයි.මේ සමුළුව තමයි මේ රටේ සංවර්ධනයේ හැරවුම් ලක්ෂයේ සමාරම්භක මොහොත. අද අපේ රටේ නිදහසත් එක්ක විශාල සංවර්ධන වැඩපිළිවෙළක් දියත් කරන්න අපිට විශාල සහයෝගයක් ලැබෙනවා.කිසිම බාධාවක් නැහැ. රනිල් වික්‍රමසිංහ නායකතුමා ඔය පක්ෂය දාලා යන්නෙත් නැහැ. එතුමා ඉන්නකල් අළුත් මුහුණු ඔය දේශපාලන පක්ෂයට එකතු වෙන්නෙත් නැහැ. අනෙක් කාරණය ජනාධිපතිතුමා මේ රටේ ජනපදනම හදලා ඉවරයි. ආ‍ෙය මේ ආණ්ඩුව ‍ෙහාල්ලන්න කාටවත් බැහැ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>09</day>
    </date>
    <link>http://www.dinamina.lk/2013/11/09/_art.asp?fn=f1311092</link>
    <topic>අමුත්තන් පිළිගන්න අපේ ගෙදර ලෑස්තියි</topic>
    <author>සටහන සමන් කුමාර් -සහකාර අධ්‍යක්ෂ ජනාධිපති දත්ත හා තොරතුරු ඒකකය</author>
    <content>දීර්ඝ කාලීන ඉතිහාසයක් ඇති පොදු රාජ්‍ය මණ්ඩලයේ සාමාජිකත්වය ශ්‍රී ලංකාව ලබා ගත්තේ 1948 වසරේ දී ය. විවිධ වෙනස්කම්වලට භාජනය වෙමින් ඉදිරියට පැමිණි පොදු රාජ්‍ය මණ්ඩලය 1949 දි, අගමැතිවරුන්ගේ සමුළුවක් වශයෙන් ආරම්භ විය. එය 1969 දක්වාම එලෙස පැවති අතර රාජ්‍ය නායක සමුළුවක් ලෙස වත්මන් ආකෘතිය යටතේ ආරම්භ වන්නේ 1971 වර්ෂයේදී ය. රටවල් 21 ක සහභාගිත්වයෙන් සිංගප්පූරුවේ පැවති පළමු රාජ්‍ය නායක සමුළුවේ සභාපති ලෙස සිංගප්පූරු අගමැති ලී ක්වාන් යූ මහතා පත් විය.එහිදී සිංගප්පූරු ප්‍රකාශය අනුමත කෙරුණු අතර එය පොදු රාජ්‍ය මණ්ඩල නීති සම්ප්‍රදායේ පදනම වශයෙන් ද සැලකේ. එතැන් පටන් දෙවසරකට වරක් බ්‍රිතාන්‍ය මහ රැජිනගේ නායකත්වයෙන් රාජ්‍ය නායක සමුළුවක් ලෙස මෙම සමුළුව පැවැත්වේ. අන්තර්ජාතික සාමය, ප්‍රජාතන්ත්‍රවාදය, යහපාලනය, තිරසාර සංවර්ධනය, පරිසරය, අධ්‍යාපනය, සෞඛ්‍ය හා මානව හිමිකම් යන ක්ෂේත්‍ර කෙරෙහි රාජ්‍ය නායකයන්ගේ අවධානය සමුළුවේදී යොමු කෙරේ.සමුළුව මීට ඉහත අවසන්වරට පැවැත්වූයේ 2011 දී, ඕස්ට්‍රේලියාවේ පර්ත් නුවර ය. 2009 වසරේ දී ට්‍රිනිඩෑඩ් සහ ටොබෑගෝ රාජ්‍යයේ පැවැති 21 වැනි සමුළුවේදී 2013 පොදු රාජ්‍ය මණ්ඩලීය සමුළු සත්කාරකත්වය ශ්‍රී ලංකාවට පිරිනැමීමට මණ්ඩලයේ රාජ්‍ය නායකයෝ ඒකමතිකව තීරණය කළහ. අනතුරුව 2011 දී ඕසට්‍රේලියාවේ පර්ත් නුවර පැවැති 22 වැනි සමුළු වාරයේදී එම තීරණය නැවත වරක් සපථ කෙරිණ. ෙපාදු රාජ්‍ය මණ්ඩලීය රාජ්‍ය නායක සමුළුව ශ්‍රී ලංකාවේ පැවැත්වීමට ලැබීම ජනාධිපති මහින්ද රාජපක්‍ෂ මැතිතුමාගේ විදේශ ප්‍රතිපත්තිය තුළින් අත්කරගත් විශිෂ්ට ජයග්‍රහණයක් බව විශ්ලේෂකයෝ පෙන්වා දෙති.ශ්‍රී ලංකාවට මහත් කීර්තියක් සේම ගෞරවයක් වන්නේ ය. එය ලෝක සිතියම තුළ තම ගෞරවනීය ස්ථානය නැවත වරක් සනිටුහන් කර ගැනීමට ශ්‍රී ලංකාවට ලැබෙන මහඟු අවස්ථාවකි. එසේම මේ ලද අවස්ථාව ජනාධිපතිවරයකු ලෙස මහින්ද රාජපක්‍ෂ මහතා සිය දේශපාලන දිවියේ ලබන භාග්‍යයක් සේම එතුමා ළඟා කර ගත් තවත් එක් සුවිශේෂී කඩඉමක් ද වන්නේය. ඒ මන්ද යත් මෙවන් අවස්ථාවක් රටකට හිමි වීම ඉතා දුර්ලභ සංසිද්ධියක් වන බැවිනි.පොදු රාජ්‍ය මණ්ඩලය ලොව ප්‍රමුඛ පෙළේ කීර්තිමත් සංවිධානයකි. එවැනි සමුළුවක් ශ්‍රී ලංකාව තුළ පැවැත්වීම තුළින් ශ්‍රී ලංකාවට අත්වන වාසි අති විශාලය. 1976 නොබැඳි සමුළුව ශ්‍රී ලංකාවේ පැවැත්වීමෙන් පසු ප්‍රමුඛ පෙළේ දැවැන්ත ජාත්‍යන්තර සමුළුවක් ශ්‍රී ලංකාවේ පැවැත්වෙන ප්‍රථම වතාව මෙයයි. එසේම ආසියානු රටක වසර 24 කට පසු පැවැත්වෙන ප්‍රථම ජාත්‍යන්තර මට්ටමේ ප්‍රධාන සමුළුව වන්නේ ද, ශ්‍රී ලංකාවේ පැවැත්වෙන මෙම සමුළුවයි. පොදු රාජ්‍ය මණ්ඩල රාජ්‍ය නායක සමුළුව ආසියානු රටක අවසන් වරට පැවැත්වූයේ 1989 මැලේසියාවේ දී ය. පොදු රාජ්‍ය මණ්ඩල සමුළුවක් තම රටේ පවත්වා ගැනීමට සාමාජික රටවල් ගණනාවක් ප්‍රබල උත්සාහයක නිරත ව සිටී . මීළඟ සමුළු වාරය තම රටට ලබා ගැනීමට විශාල වියදම් ඇතැම් රටවල් මේ වනවිටත් සිදු කරමින් සිටී.මෙවර සමුළුවමෙවර පොදු රාජ්‍ය මණ්ඩල රාජ්‍ය නායක සමුළුවේ සමාරම්භක උත්සවය නොවැම්බර් 15 වැනිදා කොළඹ නෙළුම් පොකුණ මහින්ද රාජපක්‍ෂ රඟහලේ දී පැවැත්වීමට මේ වනවිට සියලු කටයුතු සූදානම් කර ඇත. සමුළුවේ බෙහෙවින් වැදගත් අංගයක් වන රාජ්‍ය නායකයින්ගේ පෞද්ගලික හමුවීම් වෝටර්ස් ඒජ් හෝටලයේ හා බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේ පැවැත්වීමට නියමිතය. නායක සමුළුවට පෙර විදේශ අමාත්‍යවරුන්ගේ රැස්වීම බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේ පැවැත්වේ. සමුළුවට සමගාමීව පැවැත්වෙන පොදු රාජ්‍ය මණ්ඩල ව්‍යාපාරික හමුව කොළඹදීත්, තරුණ සමුළුව හම්බන්තොටදීත්, මහජන සමුළුව හික්කඩුවේදීත් පැවැත්වීමට කටයුතු යොදා තිබේ. සමස්ත සමුළුව මේ ආකාරයෙන් සංවිධානය කිරීමට හැකි වී ඇත්තේ පසුගිය කාලයේ රටේ සිව් දෙස නවීකරණය වූ මහා මාර්ග ඇතුළු යටිතල පහසුකම් පද්ධතිය නිසා බව ද අමතක නොකළ යුතුය.මේ අතරින් ව්‍යාපාරික හමුව ශ්‍රී ලංකාවේ සංචාරක කර්මාන්ත, වෙ‍ෙළඳ ආයෝජන හා ආර්ථික ක්‍ෂේත්‍රයන්හි තීරණාත්මක කඩඉමක් බවට පත්වනු ඇතැයි ආර්ථික විශ්ලේෂකයෝ පෙන්වා දෙති. ව්‍යාපාරික සමුළුව සඳහා පොදු රාජ්‍ය මණ්ඩලයට අයත් නොවන රටවල් රැසක් ද, දැනටමත් ලියාපදිංචි වී ඇති අතර දෙස් විදෙස් ආයෝජකයෙන් හා ව්‍යාපාරිකයන් දහසකට වැඩි පිරිසක් සහභාගී වනු ඇතැයි ව්‍යාපාරික සමුළු සභාපති, මොහාන් කෝල් මහතා පසුගියදා පැවසීය. ව්‍යාපාරික සමුළුවේදී කුඩා හා මධ්‍යම පරිමාණ කර්මාන්ත සංවර්ධනය සඳහා හඳුනාගත් ව්‍යාපෘති රැසක් ඉදිරිපත් කිරීමට මේ වනවිට සැලසුම් සකස් කර ඇත. එය දේශීය නිෂ්පාදනය ඉහළ නැංවීමටත් ප්‍රාදේශීය සංවර්ධනයටත් බෙහෙවින් ඉවහල් වන්නා සේම සමුළුවේ ප්‍රතිලාභ ඈත ගම් දනව් කරා පැතිර යාමට ද හේතු වේ.මහජන සමු‍ෙළුව සඳහා ද දෙස් විදෙස් විද්වතුන්, වෘත්තීයවේදීන් විශේෂඥයන් ඇතුළු සිවිල් සමාජ නියෝජිතයෙන් දහසකට ආසන්න පිරිසක් සහභාගීවීමට නියමිතය. මේ මහජන හමුවේ දේශීය නියෝජනය 50%ක් වන බැවින් සමාජ හා වෘත්තීය සංවිධානවලටත් ප්‍රජා මූල සංවිධානවලටත් මෙය නැවුම් අත්දැකීමක් වනු ඇත. එසේම තරුණ සමුළුව ද, ශ්‍රී ලාංකික තරුණයන්ට, දේශපාලන, නායකත්ව, ක්‍රීඩා, සමාජ, සංස්කෘතික ඇතුළු ක්‍ෂේත්‍ර රැසක නැවුම් අත්දැකීම් ලැබීමට මහඟු අවස්ථාවක් ලෙස හැඳින්විය හැක. මේ සියලු අවස්ථාවන්ට සහභාගි වීම සඳහා රටට පැමිණෙන නියෝජිතයන්ට උතුරු නැෙඟනහිර ඇතුළු දිවයිනේ විවිධ ප්‍රදේශවල සංචාරය කිරීමට ද පහසුකම් සලසා ඇත. එමඟින් ඔවුන් ශ්‍රී ලංකාවේ සැබෑ තත්ත්වය අවබෝධ කර ගෙන ලෝකයට ගෙන යන පණිවුඩයේ වටිනාකම මුදලින් මැනිය නොහැකිය.සමුළුව වෙනුවෙන් ශ්‍රී ලංකාව තුළ සිදු කෙරෙන යටිතල පහසුකම් සංවර්ධනය දිගු කාලීන ආයෝජනයකි. එහි ප්‍රතිලාභ ශ්‍රී ලාංකික අපට ද භුක්ති විඳිය හැකි වනවා සේම නවීකරණය වන මංමාවත්, අලංකාර වන නගර විදේශීය ආයොජකයන් තුළ මෙරට ආයෝජනය කිරීමට උද්යෝගයක් ඇති කිරීමට බෙහෙවින් ඉවහල් වනු ඇත.අසත්‍ය වනසන සත්‍යශ්‍රී ලංකාවේ පැවැත්වෙන සමුළුව කඩාකප්පල් කිරීම සඳහා ජාත්‍යන්තර දෙමළ ඩයස්පෝරාව හා ඔවුන්ගේ බළල් අත් බවට පත්වූ රාජ්‍ය නොවන සංවිධාන කිහිපයකුත් දැඩි ප්‍රයත්නයක නිරතව සිටී. ශ්‍රී ලංකාවේ පැවැත්වෙන සමුළුව වර්ජනය කරන ලෙස ඔවුහු යුරෝපා හා ආසියා රටවලින් ඉල්ලා සිටිති. සමුළුවට සහභාගී නොවන බව කැනඩා අගමැති ස්ටීවන් හාපර් මහතා ප්‍රකාශ කර ඇත. කැනඩාවේ සිටින විශාල දෙමළ ජනගහනයත් ඔහුගේ ආසනයේ දෙමළ ජාතික නියෝජිතයන් නිසා ඇතිවන දේශපාලන බලපෑම මේ තීරණයට හේතුවී ඇතැයි ජාත්‍යන්තර මාධ්‍ය පෙන්වා දී ඇති අතර, එරට මාධ්‍ය මඟින්ද කැනඩා අගමැතිවරයාගේ තීරණය විවේචනය කර තිබේ. කෙසේ නමුත් කැනඩාවේ මතය සෙසු සියලු සාමාජික රටවල් ප්‍රතික්‍ෂේප කර ඇති බැවින් අද වනවිට කැනඩාව හුදකලා වී තිබේ.. රටවල් 53 ක ලෝක නායකයන් හා නියෝජිතයන් විශාල පිරිසකට සියැසින් ශ්‍රී ලංකාවේ සැබෑ තත්ත්වය දැක බලා ගත හැකි වීම බොරු චෝදනා නඟන පිරිසට අතුල් පහරක් වනු නොඅනුමානය. දෙමළ ඩයස්පෝරාව මෙරටට විරුද්ධව ලෝකය පුරා ගෙන යන අසත්‍ය ප්‍රචාරයන්ට පිළිතුරු දීමට මීටත් වඩා හොඳ අවස්ථාවක් උදා වෙතැයි සිතිය නොහැකි ය. දශක තුනක කාලයක් ලොව භයානක ත්‍රස්තවාදී කල්ලියක් සමඟ යුද්ධයකට මුහුණ දී, ලැබූ නිදහසින් පසු සියලු ජනයා සාමකාමීව ජීවත්වන බව ලොවට පෙන්වීමට සමුළුව අවස්ථාවක් කර ගත යුතුය.එසේම මේ සමුළුව ශ්‍රී ලංකාවට සුවිශේෂී ආර්ථික ජයග්‍රහණ රැසක් අත්පත් කර ගත හැකි අවස්ථාවකි. ශ්‍රී ලංකාවේ ආයෝජනය සඳහා අපේක්ෂා කරන විදේශ ව්‍යාපාරිකයන්ට සහ ආයෝජකයන්ට ඒ සඳහා අප රට තුළ පවතින ශක්‍යතාවය, පහසුකම් සහ වරප්‍රසාද ආදිය පිළිබඳව අවබෝධයක් ලබා ගැනීමට සමුළුව කදිම අවස්ථාවකි. පොදු රාජ්‍ය මණ්ඩලීය නායක සමුළුවට සමගාමීව පැවැත්වෙන සම්මන්ත්‍රණ, වෙළෙඳ ප්‍රදර්ශන ආදිය එම ව්‍යාපාරිකයන් හා ආයෝජකයින්ට සිය වෙළෙඳාම හා ආයෝජන පිළිබඳ තීරණ ගැනීමට රුකුලක් වනු ඇත. මෙය ශ්‍රී ලංකාවට බොහෝ වාසිදායක අවස්ථාවක් වන අතරම ඉන් ප්‍රතිඵල නෙළා ගැනීමට තව තවත් උත්සුක විය යුතුය.විදේශ රැකියා ප්‍රවර්ධනය සඳහා ද සමුළුව වැදගත් වන අතර මේ අවස්ථාවෙන් ප්‍රයෝජන ගැනීමට ද කටයුතු කළ යුතුව ඇත. දැනටමත් පොදු රාජ්‍ය මණ්ඩලයට අයත් මැලේසියාව, සිංගප්පූරුව වැනි රටවලට ශ්‍රී ලාංකික ශ්‍රමිකයන්ගේ ඉල්ලුමක් ඇති අතර මේ අවස්ථා තවදුරටත් ප්‍රවර්ධනය කර ගැනීමට නායක සමුළුවට සමගාමීව පැවැත්වෙන ව්‍යාපාරික හා මහජන හමු හොඳ අවස්ථාවන් වනු ඇත.දිගු කාලීන ආයෝජනසොබා සුන්දරත්වයෙන් අනූන අප රට සංචාරක කේන්ද්‍රස්ථානයක් බවට පත් කර ගැනීමේ අභිලාෂය සාක්ෂාත් කර ගැනීමට ද සමුළුව මහෝපකාරී වනු ඇත.අපේකම, ජාතික උරුමය සේම සංස්කෘතිය ලොවට විදහා පෑමටත් මේ අවස්ථාව ප්‍රයෝජනයට ගත යුතුව ඇත. එපමණක් නොව ලොව බිහිසුණු ත්‍රස්තවාදයක් පරාජය කර පශ්චාත් යුද අත්දැකීම් රාශියක් ලැබූ අපගෙන් ද ලෝකයාට ලබා ගත හැකි දේ අපමණය.මේ නිසා සමුළුව පැවැත්වීම පිළිබඳ විවේචන පළ කරන සුළුතරය ද, හුදු දූපත් මානසිකත්වයෙන් මිදී ලෝකය පිළිබඳව ගැඹුරින් අධ්‍යනය කළ යුතුය. ශ්‍රී ලංකාවේ සමුළුව පැවැත්වීමෙන් ඇමෙරිකානු ඩොලර් බිලියන දෙකකට වැඩි ආයෝජන ලැබෙනු ඇතැයි අපේක්ෂිතය. පසුගියවර සමුළුව ඔස්ට්‍රේලියාවේ පැවැත්වීමෙන් අනතුරුව එරටට ඇමෙරිකානු ඩොලර් බිලියන දෙකක් ඉක්මවා ආයෝජන ගලා ආවේය. 2005 වසරේ මෝල්ටාවේ පැවති සමුළුවෙන් අනතුරුව එරටට ගලා ආ සෘජු විදේශ ආයොජන තුන්ගුණයකින් පමණ වැඩි වූ බව එරට ජනාධිපතිවරයා පාර්ලිමේන්තුවේ දී පැවසීය. ජපානය ඔවුන්ගේ පළමු ආර්ථික පිම්ම ලෙස සලකන්නේ එරට පැවැති ඔලිම්පික් උළෙල ය. විශාල ධනයක් වැය කර ඔවුන් පැවැත්වූ ඔලිම්පික් උළෙලින් ලැබූ ජයග්‍රහණ ඊට බෙහෙවින් වැඩිය. අද මැලේසියාව ආසියාවේ ඇති දියුණු රටකි. ඔවුන් සියරට, ලෝකයාට විවෘත කිරීම සඳහා ව්‍යාපාරික සමුළු, සම්මන්ත්‍රණ පැවැත්වීම උපායක් ලෙස යොදා ගනියි. මේ තුළින් 2010 වසරේදී ඔවුන් මිලියන 1.3 ක සංචාරකයන් පිරිසක් තම රටට අද්දවා ගනිමින් ඩොලර් බිලියන 6 ක් උපයා ගත්තේය.අපගේ සහශ්‍ර සංවර්ධන අභිමතාර්ථයන් සාක්ෂාත් කර ගැනීමට සමුළුව යොදා ගතයුතුය. 2016 දී අමෙරිකානු ඩොලර් 4000 ක් ඉක්මවූ ඒක පුද්ගල ආදායමක්, සංචාරකයන් මිලියන 2.5ක් මෙරටට අද්දවා ගැනීමත්, සියයට 8 ක ආර්ථික වර්ධනයක් සහතික කර ගැනීමත්, දේශීය නිෂ්පාදනය වර්ධනය කර ගැනීමත් යන කාරණා ඇතුළු සහශ්‍ර සංවර්ධන අභිමතාර්ථයන් ඉටු කර ගැනීම සඳහා ලෝක නායකයින් මෙන්ම ඉහළ පෙළේ ව්‍යාපාරිකයින් රැසක් අප ‍ෙදරණට පැමිණෙන මේ මහා මංගල්‍යය ආශිර්වාදයක් වේවා! යන්න අප සැමගේ පැතුම විය යුතු ය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>09</day>
    </date>
    <link>http://www.dinamina.lk/2013/11/09/_art.asp?fn=f1311093</link>
    <topic>මානව පරිණාමයේ සුවිශේෂී අවධිය</topic>
    <author>අංජනා විජේරත්න පශ්චාත් උපාධි අධ්‍යාපන පීඨය කැලණිය විශ්වවිද්‍යාලය</author>
    <content>මීට වසර හය දහසකට පෙර ජීවත් වූ එෙර යුගයේ මිනිසා ආදී මානව විශේෂයේ යම්තාක් දුරට දියුණු මානව විශේෂයයි. ආසියානු කලාපීය ජනාවාසවල මානවයා සතුන් ඇති කිරීමට පෙලඹෙන්නේ කිරි හා මස් මෙන්ම හම් ලබා ගැනීම සඳහා යි. සත්ව පාලනයේ කේන්ද්‍රගත සත්වයා ගවයායි. ගව පාලනය ආසියාවේ සිට ශීඝ්‍රව යුරෝපයට සංක්‍රමණය විය.මානව සංවර්ධනයඑෙර යුගයේ දී ඉතා දියුණු ජනපද පාලන ක්‍රමයක් හා සන්නිවේදන ක්‍රම පැවති බවට සාක්ෂි වේ. එම ජනපදයේ අධිකරණ සංකීර්ණයක් ද පැවති බවට තොරතුරු ඇත. මෙය ලෙබනනයේ බෙකා නිම්නය ආශි‍්‍රතව පිහිටා ඇත.හුදෙකලාව බොහෝ ප්‍රිය කළ ද, සාමුහිකව ජීවත්වූ එෙර මානවයන් සතුන් සමඟ ඉතා සමීපව හා සංවේදීව ජීවිකාව කළහ. පරිණාමයේ දුර්වලකම් පෙන්වූ ඇතමුන් පවුලෙන් වෙන්ව ඉතා ශක්තිමත් ආර්ථිකයක් ගොඩනැ බවට සාධක ඇත. මෙසේ හුදෙකලාව ජීවත්වූ ඇතැම් අය කුකුළු පාලනයට වැඩි වශයෙන් යොමු වී තිබේ. මීට අමතරව සාමුහිකව ජීවත් වූ මානවයාද සිය අවශ්‍යතා සපුරා ගැනීමට එෙර යුගයේ දී කුකුළන් හා ඌරන් ඇතිකළ බව කියැවේ. සමූහ වශයෙන් මේ සතුන් කොටු කර පාලනය කිරීම විනෝදාංශයක් ලෙසද, එෙර මානවයා සිදුකළ බවට සාක්ෂි ඇත.කෙසේ වෙතත් එෙර යුගයේ මානව සංවර්ධනය හා දියුණුව මූලික වශයෙන් පෙන්නුම් කරන්නේ නිශ්චිත ජනපද කිහිපයක් ඉලක්ක කොට පමණි. ආසියාවේ සහ යුරෝපා රටවල පහත් බිම් කලාප එෙර යුගයේ ජනාවාස බිහිවූ ප්‍රධාන කලාපයයි. තවද ගංගා ආශ්‍රිත නිම්නවල ද, එෙර යුගයේ මානවයා ශිෂ්ටාචාර ගොඩනඟා ගත් බව කියැවේ. කාලය ගත වීමේදී තැනිතලා බිම් වෙනුවට කඳු ආශ්‍රිත භූමි කලාපවලට සංක්‍රමණය වීමට එෙර යුගයේ මානවයාට සිදුවිය. ධාන්‍යමය වගාවන්ට හා වගා කටයුතු පුළුල් කිරීම සඳහාත් ඇති කරන සතුන් සඳහා තණකොළ ඇතුළු ශාක ආහාර විශාල වශයෙන් අවශ්‍යවීමත් සමඟ කඳු නිම්න ආශ්‍රිත භූමිවලට එෙර යුගයේ මානවයා පිවිසි බවට සාධක වේ.හැරමිටිය සමාජ ගත වන්නේද එෙර යුගය හා සමගාමීවයි. එෙර යුගයේ සත්ත්ව පාලකයා සිය සතුන් පාලනය සඳහා නිතරම මුගුරක් අත තබා සිටියේය. මේ මුගුරු හා දැවමය කොටස්වලද ආදී මානවයා සංඥා සංකේත සටහන් කළ බව පැහැදිලිය. මෙසේ භාවිතා කළ මුගුර හෝ කෝටුව ආශ්‍රයෙන් මිනිසාට හැරමිටිය බිහිවිනැයි කියැවේ.විවිධ ඇදහිලි විශ්වාස සඳහා ද එෙර යුගයේ මානවයා සතුන් හා සත්ත්ව රූප යොදා ගත් බව පෙනේ. සතුන් මරා දැමීමේදී හිස කඳීන් වෙන් කිරීම සහ කකුල් වලට පහර දී මරණයට පත් කිරීම විශේෂ ආගමික විධියක් ලෙසද සලකා ඇත. වැස්ස ලබා ගැනීම, ධනය ලබා ගැනීම, විවාහය ආදී කරුණු වලදී දෙවියන් යැදීම සඳහා සතුන් ආශි‍්‍රත බිලි පූජා විධි භාවිතා කර ඇත. මෙම ඇදහිලි හා විශ්වාස ද සත්ත්ව සම් හා ලොම් මෙන්ම සත්ත්ව ඇට කැබලිවල සටහන් කළ බවට සාධක ඇත.එෙර යුගයේ මානව පැවැත්ම සංකීර්ණ නොවීය. සිය නිවාස හා තාවකාලික කූඩාරම් තනා ගැනීමට එෙර මානවයා සත්ත්ව අස්ථි ඇට කැබලි, දැව, එළුවන්ගේ ලොම්, වරපට, කඹ වැනි දෑ මොවුහු භාවිතා කළහ. අවශ්‍යතා ඉතා සීමිත විය. ආහාර සපයා ගැනීම දෛනික අරමුණක් විය. කාන්තා සහ පිරිමි වශයෙන් එෙර යුගයේ මානව වාසස්ථාන වෙන්ව තිබූ බවට සාධක ඇත. පිරිමි නිවස විශාල විය. ජලය ඒකරාශී කර ගැනීමට විශාල භාජන භාවිතා කර ඇත. පලතුරු වේලා කෑමේ ක්‍රමයක් එෙර යුගයේ පැවතින. හැඳී, පිහියා ආදී සීමිත උපකරණ කිහිපයක් භාවිතා කර ඇත. කිරි ආශි‍්‍රත ආහාර වලින් විවිධ නිෂ්පාදන කළ බවට තොරතුරු ඇත.එෙර යුගයේ මානවයාගේ පවුලේ සාමාජික සංඛ්‍යාව 25 ත් 50 ත් තරම් විශාල විය. එක් පවුලක සමාජිකයෝ විශාල පිරිසක් වූහ. පිය පුතු සම්බන්ධය ඉතා ශක්තිමත් විය. පියා අනුකරණය කිරීම පුතාගේ වගකීම සේ සැලකිණ.විශාල ගල් පර්වත ආශ්‍රිත ගල් තලාවල උකු කිරි අතුරා වේලා ඒවා විවිධ ශාක හා සත්ව කොටස් සමඟ මිශ්‍ර කර උරච්චි කොට බෙහෙත් සාදා ගත් ඔවුන් ඇතැම් පලතුරු මිරිකා ලබා ගන්නා යුෂ වර්ග තුවාල සුව කළ හැකි බෙහෙත් ලෙස තහවුරු කර ගත්හ. පැතලි පාන් වර්ග නිෂ්පාදන කර ගැනීමට ඉරිවලින් ලබා ගන්නා පිටි යොදා ගත් බවට සාධක වේ. ඔලිව් ගෙඩි හා ඔලිව් තෙල් නිෂ්පාදනය එෙර යුගය තරම් ඈතට දිවයයි. බඩේ දැවිල්ල වැනි ආමාෂගත රෝග සඳහා ඔලිව් ශාකයේ කොටස් එෙර මානවයා භාවිතා කර ඇත. ජලය සහ පිටි යොදා ගනිමින් සකස් කර ගත් පාන් පුච්චා ගැනීමට අධික උෂ්ණත්වයකින් යුත් ගල් ගුහා සහ පර්වත ආශ්‍රිත ලෙන් යොදාගෙන ඇත. මියගිය සතුන්ගේ ඇඟෙන් ලබා ගත් මේද කොටස් සබන් නිෂ්පාදනය සඳහා යොදා ගත්හ.අක්ෂර බිහිවීමඑඩේර යුගයේ මානවයා අකුරු ක්‍රමයක් සඳහා යොමු වන්නේ සත්ව ඇට කැබලි මූලික පදනම වශයෙන් යොදා ගනිමිනි. සතුන් පාලනය කරන අතරවාරයේ දී ආදි මානවයා සතුන් පාලනයට යොදා ගත් සත්ව ඇට කැබලිවලින් සැකසූ ආයුධවල අකුරු ලියා ඇත. සත්ව ඇට කැබලි ආශ්‍රිතව ලියූ අකුරු රටා සහ සංඥා ක්‍රමවේද පසු කලෙකදී අක්ෂර රටාවක් බවට පත් විය. එම අක්ෂර හා සංඥා රටා ආදී මානවයාගේ ලිවීමේ කියවීමේ හැකියාව දියුණු වූ ආකාරය වැඩිදුරටත් පෙන්නුම් කරයි. සත්ව හම් ආශ්‍රිතව ලොම් නිෂ්පාදන බිහිවූ ආකාරයද පැහැදිලි ය. ලොම් නිෂ්පාදන අලෙවිය තුළින්ද ජීවන ක්‍රමවේදයක් සකස් කර ගැනීමට ඔවුන් නැඹුරු වූ බවක් පෙනේ. එම කාලයේදී අතිරේක කිරි වලින් චීස් නිෂ්පාදනය කළ බවට ද සාධකද ලන්ඩනයේ ඉහත කී කෞතුකාගාරයෙන් හමු විය.එෙර යුගයේ මානවයා භාණ්ඩ හුවමාරුව සඳහා යම් මුදල් ඒකකයක් භාවිතා කළ බවට තහවුරු කළ හැකි සාධක ඇත. භාණ්ඩ හුවමාරුවේදී ඇතිවන අපහසුතා මග හැර ගැනීම සඳහා මෙම ක්‍රමවේදය සකස් කර ගන්නට ඇතැයි සැලකේ.විවිධ ආකාරයේ හැඩ හා ලෝහ භාවිතා කරමින් දියුණු මූල්‍යමය ක්‍රමවේදයක් භාවිතා කිරීමට එෙර යුගයේ මානවයා පෙලඹී ඇත. සත්ව නිෂ්පාදන අලෙවියත් සමඟ දියුණු භාණ්ඩ හුවමාරු ක්‍රමවේදයකට ආදී එෙර මානවයා යොමුවී තිබිණ. ඒත් සමඟම සන්නිවේදනයේ ප්‍රබල අවශ්‍යතාවයක් ඇතිවිය. සන්නිවේදනයේ දියුණුවේ අවශ්‍යතාව සපුරා ගැනීම සඳහා දියුණු අක්ෂර හා සංඥා පද්්ධතියක අවශ්‍යතාවය නිතැතින්ම වර්ධනය වී තිබේ. එෙර යුගයේ සත්ව ඇට කැබලි, ලොම් හා ලෝහ ආශ්‍රිතව මිනිසා භාෂාවට අදාළ අක්ෂර හා සංකේත නිර්මාණය කර ගන්නේ මේ හේතුවෙනි.මේ අනුව අපට පෙනී යන්නේ එෙර යුගයේ මානවයා සොයා ගත් තාක්ෂණය හා සංවර්ධන ක්‍රම වර්තමාන මානව අවශ්‍යතාවයේ පදනම බවයි. අප අද වර්ධනය කරන්නේ දියුණු වූ මානවයා දායාද කළ හා ඉතිරි කර ගිය තාක්ෂණයේ උරුමයයි. එෙර යුගය මානව පරිණාමයේ සුවිශේෂී අවදිය ලෙස හැඳින්විය හැක්කේ මිනිසා සන්නිවේදනය සඳහා විධිමත් ක්‍රමවේදයකට ප්‍රවිෂ්ට වූ යුගය ඒ වන බැවිනි. සොයාගත් බොහෝ දේ අනාගතයට ඉතිරි කර ගිය යුගයද එෙර යුගය ලෙස හැඳින්විය හැකිය.ගල් යුගයපුරාවිද්‍යාඥයන් පෙන්වා දෙන ආකාරයට ගල් යුගයේ සංස්කෘතිය ප්‍රධාන අදියර දෙකකින් පුරා ශිලා හා මධ්‍යශිලා වශයෙන් මෙරට දී ක්‍රියාත්මක වී තිබේ. නව ශිලා යුගයක් මෙරට ස්්ථාපනය වීමට පෙර යකඩ පාවිච්චි කරන යුගයට ලංකාව ප්‍රවිෂ්ට වන්නේ ඉන්දියාව සමඟ පැවති මූලික සමාජ සංස්කෘතික ක්‍රියාවලිය පදනමින් බව දැරණියගල පෙන්වා දෙයි.යම්කිසි රටක සංස්කෘතියක හෝ ශිෂ්ටාචාරයක හැඩගැසීම උදෙසා තාක්ෂණය ප්‍රබල වී ඇති බව පර්යේ්ෂණ වලින් තහවුරු වී තිබේ. ගල් යුගයේ ජීවත් වූ මනුෂ්‍යයන් පාෂාණ මෙවලම් පරිහරණයේ දී විවිධ වූ දුෂ්කරතාවලට මුහුණ දුන්හ. විශේෂයෙන්ම ජීවත් වීම සඳහා අවශ්‍ය කරන කටයුතුවලදී පරිසරය සමඟ සටන්කොට එය ජයගැනීමට තරම් තාක්ෂණයක් ගල් යුගයේ මානවයාට නොතිබිණි. ඒ නිසාම එම සමාජයේ අවසාන භාගයේ දී ලෝහ තාක්ෂණය හඳුනාගෙන පොළව මතුපිට දැකිය හැකි යපස් සහිත ගල් කුඩුකර උණුකර භාවිත කිරීමේ හැකියාව සොයාගැනීම තාක්ෂණික වශයෙන් මානව සමාජය ලැබූ විශාල ජයක් විය.යකඩ ලෝහය පරිහරණය කිරීම සම්බන්ධ තාක්ෂණය මෙරට ක්‍රි.පූ. 1000ට පෙර ජීවත් වූ ප්‍රාග් ඓතිහාසික ගල් යුගයේ මිනිසා දැන නොසිටියේය. නමුත් ක්‍රි.පූ. 1200 දී එනම් අදින් වසර 3200 කට පෙර දකුණු ඉන්දියාවේ විසූ මිනිසුන් මෙම තාක්ෂණය දැනගෙන සිටි බව මහාචාර්ය රාජන් සහ පොෂෙල් වැනි විද්වතුන් පෙන්වා දී තිබේ. එබැවින් යකඩ යුගයේ තාක්ෂණය මෙරට ජීවත් වූ ගල් යුගයේ මිනිසා ලබා ගැනීමේ දී එය ස්වාධීනව ඔවුන්ගේ සොයාගැනීමකට වඩා ඉන්දියාවේ සිට මෙරටට ආනයනය කරන ලද තාක්ෂණයක් වීමට ඉඩකඩ ඇති බව පුරාවිද්‍යාඥයන්ගේ මතය වේ.යකඩ යුගයේ තාක්ෂණයේ ආගමනයත් සමඟම ගල් යුගයේ දඩයමට තිබූ තැන ක්‍රමයෙන් වියැකී යන ලදී. ඒ වෙනුවට වගා කටයුතු සඳහා ප්‍රමුඛත්වයක් ලබාදී කටයුතු කළ බවට සාධක අනුරාධපුර ඇතුළුපුර (අනුරාධපුර රාජධානියේ රජවරුන්ගේ පාලන මධ්‍යස්ථානය) සිදු කරනු ලැබූ කැණීම් මඟින් තහවුරු විය. ආචාර්ය ශිරාන් දැරණියගල විසින් ඇතුළුපුර සිදු කරනු ලැබූ කැණීම්වලදී එහි මතුපිට පොළව මට්ටමේ අඩි 30-35 අතර ගැඹුරින් වාර්තා වන රතු දුඹුරු පාංශු කලාපය තුළින් ප්‍රාග් ඓතිහාසික මිනිසා භාවිත කළ ගල් අවි මෙවලම් හමුවූ බව වාර්තා කොට තිබේ.ක්‍රි.පූ. 900 දී එනම් අදින් වසර 2900 කට පෙර මෙරට ජීවත් වූ මිනිසා අශ්වයා පරිහරණය කර තිබීම අතිශයින් ම වැදගත් වේ. අශ්වයා මෙරටට ආගන්තුක සතෙකු බැවින් එම සතා ඉන්දියාවේ යකඩ යුගයේ සංස්කෘතිය හරහා මෙරටට ගෙන එන්නට ඇතැයි විශ්වාස කරනු ලබන්නේ අදින් වසර 3000 කට පෙර අශ්වයා ඉන්දියාවේ ජීවත් වූ බවට සාධක හමුවන බැවිනි.ලංකාවේ යකඩ යුගයේ පැවැති ගැමි ජනපද සඳහා ඉතා වැදගත් උදාහරණ කීපයක් අනුරාධපුර ඇතුළු පුරයෙන් වාර්තා වී ඇත. ආචාර්ය ශිරාන් දැරණියගල හා බ්‍රිතාන්‍ය ජාතික රොබින් කනින්හැම් විසින් සිදු කරනු ලැබූ කැණීම්වලදී මුල්වරට යකඩ යුගයේ ජනපද පිළිබඳ අනාවරණය කරගනු ලැබීය. ක්‍රි.පූ. 1000-800 ත් අතර එනම් අදින් වසර 3000 – 2800 ත් අතර කාලයට අයත් පස් තට්ටුවලින් කටුමැටි වරිච්චිවලින් තැනූ නිවාස හඳුනාගෙන තිබේ. රවුම් ආකාර හැඩ ගන්නා මේ නිවාස ඉදිකිරීම සඳහා භාවිත කරනු ලැබූ කණු වළවල් සහ ගෙබිම ගොමමැටි ගෑ බවට සාධක පැවතීම ද ඉතා වැදගත් ය.විකිරණශීලී කාබන් අනුසාරයෙන් සිදුකරන ලද කාල නිගමනවලට අනුව අදින් වසර 2900-2700 ත් අතර කාලයේ දී අනුරාධපුරයේ තිබූ යකඩ යුගයට අයත් මේ ජනාවාසය හෙක්ටයාර් 10ක ප්‍රමාණයෙන් යුක්ත වන්නට ඇතැයි දැරණියගල පෙන්වා දී ඇත.එසේම අදින් වසර 2700 – 2600 ත් එනම් ක්‍රි. පූ. 600 – 700 කාලයේ දී එම ජනාවාසය හෙක්ටයාර් 50 දක්වා ව්‍යාප්ත වූ බව ඔහු පැහැදිලි කර පෙන්වා ඇත. මේ ආකාරයට ඉතා දියුණු ජනාවාසයක් අනුරාධපුර ඇසුරින් ක්‍රියාත්මක වන සමයේ දී එය නාගරික මට්ටම දක්වා පැමිණ තිබූ බවද පැහැදිලි වේ.පුරාවිද්‍යා කරුණු අනුව නාගරික ශිෂ්ටාචාරයක් වශයෙන් රටක පවතින නගරයක් දියුණුවට පහත සඳහන් වන්නා වූ අංශවල වැඩි බලපෑමක් තිබේ. ඒවා අතර පන්ති සමාජයක්, ලේඛන කලාවක්, කලා නිර්මාණවල බිහිවීමක්, විශේ්ෂ ප්‍රාගුණ්‍යතාවයක් සහිත ශිල්පී පරපුරවල බිහි වීමක්, දුරකතර වෙළඳාම වැනි කරුණු කෙරෙහි නැඹුරු බවක් තිබිය යුතුය. අනුරාධපුරයේ ජනාවාසයේ ක්‍රි. පූ. 600 ට පසු පස් තට්ටුවල මෙවැනි ලක්‍ෂණ සහිත පුරාවිද්‍යා සාධක දැකගත හැකි බැවින් නිශ්චිත වශයෙන් ම බුදු දහම ලොව පහළ වන සමය (විජයට පෙර) වන විට අනුරාධපුර නගරයක් ලෙස හැඩ ගැසී තිබුණු බව ඉතා පැහැදිලි වේ.මහාවංශ කතුවරයා විසින් විස්තර කරනු ලබන ආකාරයට පණ්ඩුකාභය අනුරාධපුර නගරය සැකසීම පිළිබඳ විස්තරය වඩාත්ම සාධාරණීය නොවන බව පැහැදිලි වන්නේ ශ්‍රී ලංකාවේ ඉතිහාසය රචනා කිරීමේදී මෙවැනි තත්ත්වයක් නිර්මාණය කරන්නට ඇත්තේ වඩා කේන්ද්‍රික කරුණ වශයෙන් බෞද්ධාගම සහ රජය අතර දැඩි සහසම්බන්ධතාවය පෙන්වීමේ අරමුණින් විය යුතුය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>11</day>
    </date>
    <link>http://www.dinamina.lk/2013/11/11/_art.asp?fn=n1311111</link>
    <topic>ජනපති පොදු රද මඬුලු තරුණ සම්මේලන සමාරම්භක උළෙලේදී කියයි</topic>
    <author>දුමින්ද ගුරුගේ සහ ජයසිරි මුණසිංහ</author>
    <content>අපේ රටේ තරුණ පරපුරට සිදුවූ බරපතළම හානිය දශක තුනක් තිස්සේ පැවැති ත්‍රස්තවාදය බව පොදු රාජ්‍ය මණ්ඩලීය තරුණ සංසදයේ සමාරම්භක උත්සවයේ දී ජනාධිපති මහින්ද රාජපක්ෂ මහතා ඊයේ (10) ප්‍රකාශ කළේය.පොදුරාජ්‍ය මණ්ඩලීය තරුණ සංසදය හම්බන්තොට මාගම් රුහුණුපුර ජාත්‍යන්තර සම්මන්ත්‍රණ ශාලාවේ දී ඊයේ පෙරවරුවේ ආරම්භ කරමින් ජනපති මහින්ද රාජපක්ෂ මහතා මේ බව සඳහන් කළේය. වසර 2014 මැයි මාසයේදී එක්සත් ජාතීන්ගේ සංවිධානය සමඟ එක්ව ලෝක තරුණ සමුළුව ශ්‍රී ලංකාවේදී පවත්වන බවට ජනාධිපතිවරයා නිල වශයෙන් මෙහිදී දැනුම් දුන්නේය.දශක තුනක් තිස්සේ පැවැති ත්‍රස්තවාදය නිසා තරුණ තරුණියන්ට බොහෝ දේ අහිමි වූ බව පැවසූ ජනපතිවරයා තරුණයන්ට අහිම වූ එම අවස්ථා යළි හිමි කර දෙමින් සිටින බව ද කීවේය.එහිදී වැඩිදුරටත් අදහස් දැක්වූ ජනපතිවරයා හිටපු එල්.ටී.ටී.ඊ. සටන්කරුවකු අපගේ රටේ ආදිවාසී ප්‍රජාවන්ගේ නියෝජිතවරයකු සහ ආබාධිත තරුණ නියෝජිතවරුන් ශ්‍රී ලංකා නියෝජිත කණ්ඩායමට ඇතුළත්ව සිටීම පිළිබඳ තමා ඉමහත් සතුටට පත්වන බව ද පැවසීය. එල්.ටී.ටී.ඊ.ය එදා බලෙන් රැගෙන ගිය තරුණයන් අද අප සමග කැමැත්තෙන් එක්ව සිටින බව ද ජනපතිවරයා කීවේය.එක්සත්ව ඕනෑම ඉලක්කයක් ජයගත හැකිබවට පෙන්නුම් කරන හෙයින් මේ සමුළුව “සහභාගිත්ව සංවර්ධනය - වඩාත්ම ශක්තිමත්ව එකමුතුව” යන තේමාවෙන් පැවැත්වීම ඉතා යෝග්‍ය වනබවද ජනපතිවරයා මෙහිදී පැහැදිලි කෙළේය.අපගේ රටට ලොවපුරා තරුණ කොටස් ඒකරාශී කිරීමෙන් පොදු රාජ්‍ය තරුණ සමුළුව සිදු කළ සේවය තමා ඉතාමඅගය කරන බව ද කීවේය.අපේ රටේ සාමය හා පෙර නොවූ විරූ සංවර්ධනයක් අත් විඳින මේ අවස්ථාවේදී මෙවන් සමුළුවක් පැවැත්වීමේ වටිනාකම තවත්ඉහළ යන බවද ජනපතිවරයා කීවේය. අධ්‍යාපනය හා ගුණාත්මක තරුණ සේවා නියුක්තිය, තරුණයන් හා නිපුනතා සංවර්ධනය, පිළිබඳ පැහැදිලි කළ ජනපතිවරයා ශ්‍රී ලංකා යොවුන් පාර්ලිමේන්තුව නිර්මාණය කිරීම තරුණ සංවර්ධන වැඩසටහන්වල වැදගත් පියවරක් බව පෙන්වා දුන්නේය.තරුණයන් අන්තරායකර මත්ද්‍රව්‍ය භාවිතයට ඇබ්බැහි වීම බරපතළ ගැටලුවක් බව කී ජනපතිවරයා ක්‍රීඩා හා විනෝද පහසුකම් සඳහා වැඩිපුර ආයෝජනය කිරීමට කාලය එළඹ ඇතැයි පෙන්වා දුන්නේය. සංවර්ධනය, සාමය, ප්‍රජාතන්ත්‍රවාදී ප්‍රවර්ධනයට, සහනසීලී ගුණය, සෙසු සංස්කෘතීන්ට ගරු කිරීම සහ හර වටිනාකම් වැඩි දියුණු කිරීමට පොදු රාජ්‍ය මණ්ඩලීය තරුණ ප්‍රඥප්තිය ඉවහල් වන බවද ජනපතිවරයා කීවේය.තමා පොදු රාජ්‍ය මණ්ඩලීය සභාපති ධුරය හොබවන කාලය තුළ තරුණ ප්‍රජාවගේ අවශ්‍යතා පිළිබඳ නිරන්තරයෙන් සොයා බලමින් තරුණ ප්‍රජාව සමග සිටින බවට ජනපතිවරයා මෙහිදී ප්‍රතිඥා දුන්නේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>11</day>
    </date>
    <link>http://www.dinamina.lk/2013/11/11/_art.asp?fn=n1311112</link>
    <topic>නීතිවිරෝධීව ගෙන්වා ගත් විදෙස් නියෝජිතවරියන් 2ක් ආපසු යවයි</topic>
    <author>විජයානි එදිරිසිංහ</author>
    <content>දෙමළ ජාතික සන්ධානය ඊයේ (10) දහවල් කොල්ලුපිටිය, රේණුකා හෝටලයේ පැවැත්වූ සාකච්ඡාවකට නීතිවිරෝධී ලෙස ගෙන්වාගෙන සිටි රාජ්‍ය‍ නොවන සංවිධානවලට සම්බන්ධ ඕස්ට්‍රේලියානු සහ නවසීලන්ත නියෝජිතවරියන් දෙදෙනකු ආගමන විගමන බුද්ධි නිරීක්ෂණ අංශය මඟින් ආපසු මෙරටින් හරවා යවා තිබේ. මේ නියෝජිතවරියන් දෙදෙනා සංචාරක වීසා මඟින් මෙරටට පැමිණ ඇති අතර ඔවුන්ට කිසිදු ආකාරයකින් මෙවැනි සාකච්ඡාවලට සහභාගිවිය නොහැකි බවට එම ස්ථානයට පැමිණි ආගමන විගමන පාලක ජනරාල් චූලානන්ද පෙරේරා මහතා ඔවුන් දෙදෙනාට කරුණු පැහැදිලි කරමින් පෙන්වා දුන්නේය.මෙම නියෝජිතවරියන් දෙදෙනා දෙමළ ජාතික සන්ධානය මඟින් මෙරටට කැඳවා ඇත්තේ ඔවුන්ගේ සාකච්ඡාවකට සහභාගි කරවාගෙන ඔවුන් හරහා අදාළ තොරතුරු ජාත්‍යන්තරය වෙත යැවීම පිණිස බව ආගමන විගමන බුද්ධි නිරීක්ෂණ අංශය වෙත තොරතුරු ලැබී තිබුණි.ඒ අනුව ඊයේ (10) දහවල් රේණුකා හෝටලයට පැමිණි ආගමන විගමන බුද්ධි නිරීක්ෂණ අංශය මෙම නියෝජිතවරියන් දෙදෙනා එම අවස්ථාවට සහභාගිවීමට ඉඩ නොදී ආපසු යැවීමට පියවර ගත්තේය.මෙම නියෝජිතවරියන් දෙදෙනාගෙන් එක් අයෙක් ඊයේ පස්වරුවේම රටින් පිටව ගිය අතර අනෙක් නියෝජිතවරිය අද (11) අලුයම පිටවීමට නියමිතව තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>11</day>
    </date>
    <link>http://www.dinamina.lk/2013/11/11/_art.asp?fn=n1311113</link>
    <topic>සමුළුව පැවැත්වෙන කාල සීමාවේ වෙනත් සැසිවාරයන්ට මෙරටට ඒමට වීසා දෙන්නේ නෑ</topic>
    <author>මහින්ද අලුත්ගෙදර</author>
    <content>පොදු රාජ්‍ය මණ්ඩලීය සමුළුව පැවැත්වෙන කාලයේ දී එම සමුළුව සඳහා හැරෙන්නට වෙනත් සමුළුවක් හෝ සැසියක් වෙනුවෙන් ශ්‍රී ලංකාවට පැමිණීමට වීසා නිකුත් නොකරන බව රජය අවධාරණය කරයි.පොදුරාජ්‍ය මණ්ඩලීය රාජ්‍යනායක සමුළුවට හෝ ඊට සමගාමීව පැවැත්වෙන සමුළු වෙනුවෙන් විදේශීය නියෝජිතයන් සහ මාධ්‍යවේදීන්ට පැමිණිය හැකි අතර ඔවුන් විදේශ කටයුතු අමාත්‍යාංශයේ ලියාපදිංචි වියයුතු බවද ඒ අනුව වීසා නිකුත් කරන බවද විදේශ කටයුතුඅමාත්‍යාංශයේ ලේකම් කරුණාතිලක අමුණුගම මහතා "දිනමිණ" ට පැවසීය. ඒ හැරෙන්නට විදේශීය සංචාරකයන්ට ශ්‍රී ලංකාවට පැමිණිය හැකි බව පෙන්වාදුන් ලේකම්වරයා ඒ හැරෙන්නට පොදුරාජ්‍ය මණ්ඩලීය සමුළුව පැවැත්වෙන කාලයේදී වෙනත් ආකාරයකින් ශ්‍රී ලංකාවට පැමිණීම සදහා වීසා නිකුත් නොකරන බවද සදහන් කළේය.මේ තීරණය සම්බන්ධයෙන් ශ්‍රී ලංකාවේ පිහිටි විදේශීය තානාපති කාර්යාල සහ ආගමන විගමන අංශ දැනුවත් කිරීමට රජය පියවර ගෙන තිබේ.පොදුරාජ්‍ය මණ්ඩලීය රාජ්‍ය නායක සමුළුව පැවැත්වෙන කාලය තුළ ශ්‍රී ලංකාවට පැමිණ විවිධ ක්‍රියාකාරකම් සිදුකරමින් ශ්‍රී ලංකාව අපකීර්තියට පත්කිරීමට ඇතැමුන් ක්‍රියාකරන අතර එලෙස කොළඹ පිහිටි හෝටලයකදී විශේෂ සාකච්ඡාවක් පැවැත්වූ මාධ්‍යවේදීන් පිරිසක් රටින් පිටුවහල් කිරීමට ආරක්ෂක අංශ පියවර ගත්තේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>11</day>
    </date>
    <link>http://www.dinamina.lk/2013/11/11/_art.asp?fn=n1311114</link>
    <topic>‍ෙපාදුරද මඬුලු 9වැනි තරුණ සමුළුවට විචිත්‍රවත්-අභිමානවත් ඇරඹුමක්</topic>
    <author>දුමින්ද ගුරුගේ සහ ජයසිරි මුණසිංහ</author>
    <content>ලෝකයේ රටවල් 54ක දැඩි අවධානය අප රට කෙරෙහි යොමු කරවමින් පොදු රාජ්‍ය මණ්ඩලීය 9 වැනි තරුණ සම්මේලනය හම්බන්තොට මාගම්පුර රුහුණු ජාත්‍යන්තර සම්මන්ත්‍රණ ශාලාවේ දී ඊයේ (10) පෙ.ව. 11.00ට විචිත්‍රවත් හා අභිමානවත් අයුරින් ආරම්භ කෙරිණි.ජනාධිපති මහින්ද රාජපක්ෂ මහතාගේ සහ ජනාධිපති ආර්යා ශිරන්ති වික්‍රමසිංහ රාජපක්ෂමැතිනියගේ ප්‍රධානත්වයෙන් හා පොදු රාජ්‍ය මණ්ඩල මහ ලේකම් ආචාර්ය කමලේශ් ෂර්මා මහතා ඇතුළු සම්භාවනීය අමුත්තන් රැසකගේ සහභාගිත්වයෙන් ඇරඹි මේ තරුණ සමුළුවට පොදු රාජ්‍ය මණ්ඩලීය රටල් නියෝජනය කරමින් තරුණ තරුණියන් අතිවිශාල පිරිසක් සහභාගී වූහ.සමුළුවේ සත්කාරක රට වශයෙන් ශ්‍රී ලංකාව නියෝජනය කරමින් සුවිශේෂ කණ්ඩායමක් මීට සහභාගි වූහ. පාර්ලිමේන්තු මන්ත්‍රී නීතිඥ නාමල් රාජපක්ෂ මහතා ඇතුළු තරුණ දේශපාලනඥයන් පිරිසක් ද මේ කණ්ඩායමට ඇතුළත් වූහ.තිස් වසරක කුරිරු යුද්ධයෙන් පසු නව ජවයකින් යුක්තව ඉදිරියට ගමන් කරන ශ්‍රී ලංකාව කෙරෙහි ජාත්‍යන්තර අවධානය ‍ෙයාමු කර ගැනීමට මෙවර තරුණ සමුළුව ඉවහල් වනු ඇතැයි අපේක්ෂා කෙරේ.තරුණ කටයුතු හා නිණෙතා සංවර්ධන ඇමැති ඩලස් අලහප්පෙරුම මහතා සමුළුවට සහභාගි වූ පිරිස පිළිගනිමින් කතා කළේය.අප රටේ දශක තුනක් තිස්සේ පැවැති කුරිරු යුද්ධය නිසා අපේ තරුණ තරුණියන්ට බොහෝ දේ අහිමි වූ බවද එම අහිමි වූ අවස්ථාවන් යළි ලබාදීමට රජයක් වශයෙන් උපරිමයෙන් කටයුතු කරමින් සිටින බව පැවසූ ඇමැති ඩලස් අලහප්පෙරුම මහතා මෙම තරුණ සමුළුව ද ඒ සඳහා බෙහෙවින් ඉවහල් වනු ඇතැයි පැවසීය.පොදු රාජ්‍ය මණ්ඩලීය මහ ලේකම් ආචාර්ය කමලේශ් ෂර්මා මහතා සමුළුව අමතමින් කියා සිටි‍ෙය් සංවර්ධන ක්‍රියාදාමයේ දී තරුණ ප්‍රජාවට විශාල වගකීමක් පැවරෙන බවයි. මේ සමුළුව උත්සවයකට පමණක් සීමා කර නොගෙන මෙහි ප්‍රතිඵල ජාත්‍යන්තර වශයෙන් ඵලදායීව යොදා ගැනීමට කටයුතු කළ යුතු බවද කමලේශ් ෂර්මා මහතා කියා සිටියේය.සමුළුව අමතා ජනාධිපති මහින්ද රාජපක්ෂ මහතා කළ කතාව කෙරෙහි සෑම දෙනාගේම අවධානය යොමු විය.තරුණ තරුණියන්ගේ දායකත්වය රටක සංවර්ධනයට බෙහෙවින් ඉවහල් වන බව පැවසූ ජනපතිතුමන් තරුණ තරුණියන්ට නිසි තැන ලබාදීම ඔවුන්ගේ ඵලදායකත්වය ඉහළ නැංවීමට හේතු වන බවද කීය. පොදු රාජ්‍ය මණ්ඩල තරුණ සමුළුව සංවර්ධන ක්‍රියාවලියේදී තරුණ තරුණියන්ගේ දායකත්වය යොමු කර ගැනීමට ඉවහල් වනු ඇතැයි ද ජනපතිතුමන් මෙහිදී ප්‍රකාශ කළේය.මාගම් - රුහුණුපුර ජාත්‍යන්තර සම්මන්ත්‍රණශාලාවේ මුළු දුන් පළමු ජගත් සම්මේලනය ලෙස වාර්තා පොත් අතරට එක් වූ මේ සමුළුව ලක්මවගේ බිමේ පැවැත්වීම ශ්‍රී ලාංකිකයන් ලෙස අපට ලැබුණු මහත් ආඩම්බරයක් සහ කීර්තියක් එක් කළ එකකි.රුහුණුපුරයේ නවෝදයේ ඇරඹුම සහ විශ්වයට එක්වන දවස ලෙස නම් කළ හැකි පරිද්දෙන් ඇරඹි මේ සමුළුව නිසාම ශ්‍රී ලංකාවේ තරුණ ප්‍රජාව ගැන කථාබහ කිරීමට ලෝක ප්‍රජාවට ඉඩක් ලැබිණි.මාගම්පුර - රුහුණු ජාත්‍යන්තර සම්මන්ත්‍රණශාලා පරිශ්‍රය සහ අවට නෙක වර්ණ ධජ පතාකවලින් සහ බැනර්, කටවුට් වලින් සරසා පොදු රද මඬුලුවට සුබපතා විචිත්‍ර ලෙස සරසා තිබුණි.සමුළුව ඇරඹීමට ප්‍රධාන ආරාධිතයා ලෙස සහභාගි වූ ජනාධිපති මහින්ද රාජපක්ෂ මහතා, ශිරන්ති වික්‍රමසිංහ රාජපක්ෂ ජනාධිපති ආර්යාව, පොදු රද මඬුලු මහ ලේකම් ආචාර්ය කමලේශ් ෂර්මා, එම ආර්යාව මහත් හරසරින් පිළිගනු ලැබුවේ යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා විසිනි.දේශීය සංස්කෘතික අංගවල මුල් තැන්හි ලා ගැනෙණ ජයසක් හඬ හා බෙරවාදන මධ්‍යයේ පිරිස ප්‍රධාන සමුළු ශාලාවට ඇතුල් වූහ. පෙරවරු 11.30ට පමණචිරාගත සම්ප්‍රදායනුකූලව පොල්තෙල් පහන දල්වා සමුළුව ඇරඹීයේය. ලක්මවට ආචාරය පුද කරමින් ජාතික ගීය ගායනා කළහ. අනතුරුව පිළිගැනීමේ කථාව පැවැත්විණි.තරුණ සමුළුවට එක්ව සිටි තරුණ තරුණියෝ ප්‍රධාන සෑම දෙනාගේ නෙතට , සිතට හැඟුම්බර වූ නර්තන ත්‍රිත්වයක් මෙහිදී ඉදිරිපත් කැරිණි. විශේෂයෙන් ආබාධිත සහ විශේෂ අවශ්‍යතා ඇති තරුණ පිරිස් එක්ව ඉදිරිපත් කළ ගායන හා නර්තනය ඉතාමත් හැඟීම්බර මොහොතක් විය. ඔවුන්ගේ ගායනයෙන් පසු සියලුම දෙනා සිය අසුන්වලින් නැඟිට අත්පොලසන් දුන්හ.මේ අවස්ථාවට අමාත්‍යවරුන් වන නිමල් සිරිපාල ද සිල්වා, මෛත්‍රිපාල සිරිසේන, මහාචාර්ය ජී.එල්. පීරිස්, සුසිල් ප්‍රේමජයන්ත යන මහත්වරු, ජනාධිපති ලේකම් ලලිත් වීරතුංග මහතා ප්‍රධාන අමාත්‍යාංශ ලේකම්වරු , විදේශීය තානාපතිවරු, පළාත් සභාවල ප්‍රධාන ඇමැතිවරු, පාර්ලිමේන්තු මැති ඇමැතිවරු ආණ්ඩුකාරවරු, තරුණ තරුණියෝ විශාල පිරිසක් සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>11</day>
    </date>
    <link>http://www.dinamina.lk/2013/11/11/_art.asp?fn=n1311115</link>
    <topic>‘රිෆ්ලෙක්ෂන් ශ්‍රී ලංකා’ ප්‍රදර්ශනය නැරඹීමට මෙරටට එති</topic>
    <author>රත්නසිරි පතිරණ, ජයසිරි මුණසිංහ සහමහින්ද අලුත්ගෙදර</author>
    <content>ලොව ප්‍රකට වෙළෙඳ, සංචාරක සහ ආයෝජන ක්‍රියාවලියේ නිරත සමාගම් හා ආයතන රැසක දෙදහස් පන්සියයකට (2500) අධික විදේශිකයෝ පිරිසක් මේ මස 13 සිට 17 දක්වා කොළඹ, බත්තරමුල්ල පැවැත්වෙන “රීෆ්ලෙක්ෂන් ශ්‍රී ලංකා” ප්‍රදර්ශනය නැරඹීමට පැමිණෙති.විසිතුන් වැනි පොදු රාජ්‍ය මණ්ඩලයීය රාජ්‍ය නායක සමුළුවට සමගාමීව මේ ප්‍රදර්ශනය සංවිධානය කළ බවත්, එය ලංකාව ලැබූ ස්වර්ණමය අවස්ථාවක් බවත්, කර්මාන්ත හා වාණිජ කටයුතුඅමාත්‍යාංශයේ ලේකම් අනුර සිරිවර්ධන මහතා ‘දිනමිණ’ට ප්‍රකාශ කළේය. මේ අන්දමට එකවර විදේශික‍යෝ 2500කුට අධික පිරිසක් අප රටේ වෙළෙඳ ආයෝජන ප්‍රදර්ශනයකට එක්වනුයේ ඉතිහාසයේ පළමු වතාවට බවද ‍ෙල්කම්වරයා කීය.බත්තරමුල්ල ජපාන ශ්‍රී ලංකා මිත්‍රත්ව පාලම අබියස අක්කර නවයකට ආසන්න බිමේ මේ ජාත්‍යන්තර ප්‍රදර්ශනය පැවැත්වෙනඅතර ප්‍රදර්ශන කුටි 850ක් ඊට ඇතුළත්ය. මේ ප්‍රදර්ශනයට ලංකාවේ සිටින මුල්පෙළේ අපනයනකරුවෝ 310ක්, සුළු හා මධ්‍ය පරිමාණ අපනයනකරුවෝ 210ක් එක් වෙති. ඊට අමතරව යන්ත්‍රෝපකරණ නිෂ්පාදනය කරන හා ඒවා අපනයනය තත්ත්වයට ළඟාකර ගත් ආයෝජකයෝ 26ක් මීට ඉදිරිපත් වී තිබේ.පිටරටවල යන්ත්‍රෝපකරණ නිෂ්පාදනය කරන ප්‍රකට සමාගම් 90ක ප්‍රදර්ශන කුටි 200ක් මේ ප්‍රදර්ශන බිමේ ස්ථාපිත කොට ඇත.වාණිජ කේන්ද්‍රයක් බවට පත්කරමින් දැවැන්ත සංවර්ධනයක් කරා පියනඟන ශ්‍රී ලංකාවේ ආර්ථික සංවර්ධනයට දැවැන්ත ශක්තියක් ලබාදෙන "රිෆ්ලෙක්ෂන් ඔෆ් ශ්‍රී ලංකා" වෙළඳ, සංචාරක හා ආයෝජන ප්‍රදර්ශනය සඳහා සියලු කටයුතු සූදානම් බව රජය අවධාරණය කරයි.බත්තරමුල්ලේදී ආරම්භ වන මෙය පොදුරාජ්‍ය මණ්ඩලීය රාජ්‍ය නායක සමුළුවට සමඟාමීව පැවැත්වෙන අතර එයශ්‍රී ලංකා ඉතිහාසයේ විශාලතම ප්‍රදර්ශනය බවද ලෝකයේ ප්‍රමුඛ පෙළේ ව්‍යාපාරිකයන්ට, සංචාරකයන්ට මෙන්ම ශ්‍රී ලංකාවේ අපනයනකරුවන්ට එය විවෘත බවද කර්මාන්ත හා වාණිජ කටයුතු අමාත්‍යාංශයේ ලේකම් අනුර සිරිවර්ධන මහතා "දිනමිණ" ට පැවසීය.ජනාධිපති මහින්ද රාජපක්ෂ මහතාගේ ප්‍රධානත්වයෙන් ලබන 13 දා පස්වරුවේ විවෘත කෙරෙන මේ වෙළඳ, සංචාරක හා ආයෝජන ප්‍රදර්ශනය සඳහා ප්‍රදර්ශන කුටි 850 ක් පමණ ඉදිරිපත්කර තිබෙන බව පැවසූ ඒ මහතා ප්‍රධාන අපනයනකරුවන් 310 ක් සුළු හා මධ්‍ය පරිමාණ අපනයනකරුවන් 210 ක් ඒ වෙනුවෙන් සහභාගි වන බවද සදහන් කළේය. ඊට අමතරව ශ්‍රී ලාංකික යන්ත්‍ර සූත්‍ර නිෂ්පාදකයන් 26, ජාත්‍යන්තර යන්ත්‍රසූත්‍ර නිෂ්පාදකයන් 90, සංචාරක ක්ෂේත්‍රයේ 80 ක් සහ වාස්තු විද්‍යාඥයන් 32 වෙනුවෙන් ප්‍රදර්ශන කුටි වෙන්කර තිබෙන බවද ඒ මහතා පැවසීය.විදේශීය ආයෝජකයන් ශ්‍රී ලංකාවට ගෙන්වා ගැනීම, විදෙස් සංචාරකයන් ගෙන්වා ගැනීම මෙන්ම ශ්‍රී ලාංකීය අපනයනකරුවන්ට විදේශීය වෙළෙඳපොල අවස්ථා නිර්මාණයකර දීම අරමුණු කරගෙන පැවැත්වෙන "රිෆ්ලෙක්ෂන් ඔෆ් ශ්‍රී ලංකා" වෙළඳ, සංචාරක හා ආයෝජන ප්‍රදර්ශනය ආර්ථික සංවර්ධන, කර්මාන්ත හා වාණිජ කටයුතු, පරිසර, මුදල් හා ක්‍රමසම්පාදන, ආයෝජන ප්‍රවර්ධන, පොල් සංවර්ධන, වැවිලි කර්මාන්ත, ධීවර ඇතුළු අමාත්‍යාංශය කිහිපයක් එක්ව සංවිධානය කරයි.මේ අතර ලේකම්වරයා සදහන් කළේ පොදුරාජ්‍ය මණ්ඩලීය රාජ්‍ය නායක සමුළුව වෙනුවෙන් සහභාගිවන රාජ්‍ය නායකයන්, ඇමැතිවරුන් ඇතුළු විදෙස් රාජ්‍යතාන්ත්‍රිකයන් විශාල පිරිසක් මේ ප්‍රදර්ශනය නැරැධීමට සූදානමින් සිටින බවත් පොදුරාජ්‍ය මණ්ඩලීය ව්‍යාපාරික සමුළුව වෙනුවෙන් සහභාගිවන විදෙස් නියෝජිතයන් 700 ක් පමණ මේ අවස්ථාවට සම්බන්ධවන බවත්ය.ඊට අමතරව ලෝකයේ රටවල් 67 කට අයත් ආයෝජකයන්, ව්‍යාපාරිකයන් ඇතුළුව 2,500 ත් 3,000 ත් අතර පිරිසක් මේ ප්‍රදර්ශනය නරඹනු ඇතැයි විශ්වාසය පළකළ අනුර සිරිවර්ධන මහතා බත්තරමුල්ල පාර්ලිමේන්තු සංකීර්ණය ආසන්නයේ පැවැත්වෙන මෙම ප්‍රදර්ශනය ලබන 17 දා තෙක් පැවැත්වෙන බවද කීවේය.පොදුරාජ්‍ය මණ්ඩලීය රාජ්‍යනායක සමුළුවේ ව්‍යාපාරික හමුවට සහභාඟිවීම සඳහා ශ්‍රි ලංකාවට පැමිණෙන විදේශීය ආයෝජකයින් හා ව්‍යාපාරිකයන්ට අමතරව විවිධ රටවලින් පැමිණෙන ගැණුම්කරුවන් හා වෙළඳ දූත පිරිස් ඉලක්කකර මෙම ප්‍රදර්ශනය සංවිධානයකර ඇත.ඒ අනුව මේ සඳහා ඉන්දියාව, චීනය, කැනඩාව, එක්සත් අරාබි එමීර් රාජ්‍ය, එක්සත් රාජධානිය, ඉරානය, පිලිපීනය, ඊජිප්තුව, පකිස්ථානය, සිංගප්පූරුව, දකුණු අප්‍රිකාව, සී ෂෙල්ස් රාජ්‍යය ඇතුළු රටවල් රැසක් සහභාගි වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>11</day>
    </date>
    <link>http://www.dinamina.lk/2013/11/11/_art.asp?fn=n1311116</link>
    <topic>සෞඛ්‍ය පහසුකම් සලසාදීමට වෛද්‍යවරුන් ඇතුළු 600ක්</topic>
    <author>සන්ධ්‍යා කරුණාරත්න</author>
    <content>පොදු රාජ්‍ය මණ්ඩලයීය රාජ්‍ය නායක සමුළුවට සහභාගී වන රාජ්‍ය නායකයන්ට සහ නියෝජිතයන්ට සෞඛ්‍ය පහසුකම් සැලැස්වීම සඳහා වෛද්‍යවරුන් ඇතුළු 600කින් යුක්ත සෞඛ්‍ය කාර්ය මණ්ඩලයක් යොදවා ඇති බව සෞඛ්‍ය අමාත්‍යාංශය පවසයි.වෛද්‍යවරුන් 200ක්, හෙද හෙදියන් 200ක් සහ වෙනත්  සෞඛ්‍ය කාර්ය මණ්ඩල නියෝජිතයන් 200 කින් මේ සෞඛ්‍ය කාර්ය මණ්ඩලය සමන්විත වේ.සමුළුවට සහභාගී වන රාජ්‍ය නායකයන්ට සහ නි‍යෝජිතයන්ට ප්‍රතිකාර ලබාදීම සඳහා කොළඹ ජාතික රෝහලේ දැඩි සත්කාර ඇඳන් 7 ක් වෙන් කර ඇති බවත් ගිලන්රථ 70ක් වෙන් කර ඇති බවත් සෞඛ්‍ය අමාත්‍යාංශය පවසයි.කොළඹ ජාතික රෝහලේ වෙනමම වාට්ටුවක් වෙන් කර ඇති අතර රාජ්‍ය නායකයන්ට හදිසි අවස්ථාවලදී ප්‍රතිකාර ලබාදීම සඳහා ගෙවන වාට්ටු සංකීර්ණයේ කාමර දෙකක් ද සූදානම් කර ඇත.බණ්ඩාරනායක ජාත්‍යන්තර ගුවන් තොටුපොළේ විශේෂ රෝග ආවේක්ෂණ කලාපයට අමතරව තවත් ඒකක දෙකක් පිහිටුවා ඇති අතර බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේ විශේෂ වෛද්‍ය කලාපයක් ද ස්ථාපිත කර තිබේ.රාජ්‍ය නායකයන් ඇතුළු නියෝජිතයන් කොළඹින් පිට රටේ වෙනත් ප්‍රදේශවල සංචාරය සඳහා යන විට දී ඔවුන්ට හදිසි ප්‍රතිකාර අවශ්‍ය වුවහොත් ඔවුන්‍ කොළඹට ගෙන්වීම සඳහා ජාතික රෝහලේ ස්නායු ක්ෂති ඒකකයේ හෙලිකොප්ටර් අංගනය ද සූදානම්ව පවතියි.සමුළුව පැවැත්වෙන කාලය තුළ ගිලන්රථ සේවාවන් ලබාදීම සඳහා නවීන ගිලන්රථ 70ක් පැය 24 පුරාම වෙන් කර ඇති අතර ඒ සඳහා අවශ්‍ය රියදුරන් සහ වෙනත් ‍කාර්ය මණ්ඩල ද පත් කර ඇත.සෞඛ්‍ය ඇමැති මෛත්‍රීපාල සිරිසේන මහතාගේ උපදෙස් පරිදි මේ කටයුතු සියල්ල මේ වන විට සංවිධානය කර අවසන් කර ඇති අතර මේ වන විටත් කටුනායක බණ්ඩාරනායක ජාත්‍යන්තර ගුවන්‍ තොටුපොළේ විශේෂ වෛද්‍ය ඒකකය තුළ රෝග ආවේක්ෂණ කටයුතු සහ ප්‍රතිකාර කටයුතු සූදානම්ව පවතියි.මේ කටයුතු නිරීක්ෂණය කිරීම සෞඛ්‍ය සේවා අධ්‍යක්ෂ ජනරාල් වෛද්‍ය පාලිත මහීපාල මහතා විසින් පියවර ගත්තේ ය. එම අවස්ථාවට නියෝජ්‍ය අධ්‍යක්ෂ ජනරාල් වෛද්‍ය ලක්ෂ්මි සෝමතුංග, කොළඹ ජාතික රෝහලේ අධ්‍යක්ෂ වෛද්‍ය අනිල් ජාසිංහ යන මහත්වරු ඇතුළු නිලධාරීන් සහභාගී වූහ. කටුනායක ජාත්‍යන්තර ගුවන් තොටුපොළේ සෞඛ්‍ය ඒකක නිරීක්ෂණයට එහි සභාපති ප්‍රසන්න වික්‍රමසූරිය මහතා ද සහභාගී විය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>11</day>
    </date>
    <link>http://www.dinamina.lk/2013/11/11/_art.asp?fn=n1311117</link>
    <topic>මිරිහානේ දෙමහල් නිවෙසක අවි ආයුධ ගබඩාවක්</topic>
    <author>නිරූෂි විමලවීර සහ මානෙල් පුෂ්ප කුමාරි</author>
    <content>මිරිහානේ පිහිටි දෙමහල් නි‍ෙවසක තිබී එයාර් රයිෆල් ඇතුළු අවි ආයුධ ගබඩාවක් පෙරේදා (9) මිරිහාන පොලීසිය විසින් සොයා ගෙන තිබේ.මුස්ලිම් ජාතිකයකුට හා ඔහුගේ බිරිය යැයි සැක කෙරෙන බ්‍රිතාන්‍ය ජාතික කාන්තාවකට අයත් මිරිහාන පරණ කොට්ටා‍ව පාරේ පිහිටි දෙමහල් නි‍ෙවසේ තිබී මෙම අවි ආයුධ ගබඩාව සොයා ගෙන ඇත.එයා රයිෆල් 6ක් සෙල්ලම් පිස්තෝල 56ක් විශල කිනිසි 42ක් කුඩා කිනිසි 53ක් පිහි 60ක් හා බයිනේත්තු 11ක් අත් අඩංගුවට ගත් බවත් නිවැසියන් සොයා පුළුල් පරීක්ෂණ අරඹා ඇති බවත් නුගේගොඩ ප්‍රදේශය භාර ජ්‍යෙෂ්ඨ නියෝජ්‍ය පොලිස්පති සුමිත් එදිරිසිංහ මහතා පැවසීය.මෙවැනි විශාල භාණ්ඩ තොගයක් ඔවුන් සන්තකයේ තබා සගවා ගෙන සිටියේ කුමනාකාරයේ සමාජ විෂමාචාරයක් සම්බන්ධයෙන්ද යන්නත් මෙම භාණ්ඩ යොදා ගනිමින් මීට පෙර යම් අපරාධයක් සිදු කර තිබේද යන්නත් මෙම භාණ්ඩ ආනයනය කළේ කෙසේද යන්නත් සොයා බැලීම සඳහා මේ වන විට පුළුල් පරීක්ෂණයක් ආරම්භ කර ඇති බවත් නියෝජ්‍ය පොලිස්පතිවරයා සඳහන් කළේ ය.මිරිහාන පොලීසිය මැදහත්වීමෙන් සිදු කළ ඩෙංගු ‍මර්ධන ව්‍යාපෘතියේදී මේ නිවසද පරීක්ෂා කළ බවත් ඒ අවස්ථාවේ එහි නිවැසියන් නොසිටි බැවින් සැක සිතී එහි පහත මාලය පරීක්ෂා කිරීමේදී මෙම ආයුධ ගබඩාව සොයා ගත් බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී බුද්ධික සිරිවර්ධන මහතා ප්‍රකාශ කළේ ය.මේ වනවිට සැකකරුවන් සොයා පුළුල් පරීක්ෂණ ආරම්භ කර ඇති බව හෙතෙම කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>11</day>
    </date>
    <link>http://www.dinamina.lk/2013/11/11/_art.asp?fn=n1311118</link>
    <topic>මාරක බස් රථ අනතුරේ රියැදුරු රිමාන්ඩ්</topic>
    <author>සොරණාතොට සමුහ</author>
    <content>දස දෙනකුට මරු කැඳවමින් විස්සකට බරපතළ තුවාල සිදුවු බණ්ඩාරවෙල පූනාගල ලංගම බස් රථ අනතුරේ රියැදුරු මේ මස 18 දින තෙක් රිමාන්ඩ් බන්ධනාගාරගත කර තැබීමට බණ්ඩාරවෙල මහේස්ත්‍රාත් අරුණ වික්‍රමසිංහ මහතා නියෝග කළේය.බණ්ඩාරවෙල ඩිපෝවේ සේවය කරන පුහුල්ගොල්ල පදිංචි එස්. එම්. නීල් ප්‍රියංජිත් (44) මෙසේ රිමාන්ඩ් භාරයට පත්විය.ඉකුත් 4 දින පස්වරුවේ බණ්ඩාරවෙල සිට පූනාගල බලා ධාවනය වූ මෙම ලංගම බස් රථය මාපිටිය ප්‍රදේශයේදී අඩි 350ක පමණ ප්‍රපාතයකට පෙරළී ගොස් අනතුර සිදුවිය.බණ්ඩාරවෙල ඩිපෝවට අයත් ලංගම බස් රථයක් අනතුරට පත්විය.අනතුරින් තුවාල ලැබූ 20ක් පමණ තවමත් දියතලාව, බදුල්ල රෝහල්වල ප්‍රතිකාර ලබති.බණ්ඩාරවෙල පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>11</day>
    </date>
    <link>http://www.dinamina.lk/2013/11/11/_art.asp?fn=n1311119</link>
    <topic>අන්තර් මෝසම් තත්ත්වය නිසා රටපුරා වැසි</topic>
    <author>නිරූෂි විමලවීර</author>
    <content>අන්තර් මෝසම් කාලගුණික තත්ත්වය සක්‍රීයවීම හේතුවෙන් උතුරු, උතුරු මැද, නැ‍ඟෙනහිර හා ඌව පළාත්වල ධාරානිපාත වැසි ඉදිරියේදී ඇතිවිය හැකි බව, කාලගුණ විද්‍යා දෙපාර්තමේන්තුව පවසයි. දිවයිනේ අනෙකුත් සියලූම ප්‍රදේශවල සවස් කාලයේ හෝ රාත්‍රී කාලයේදී ගිගුරුම් සහිත වැසි ඇතිවිය හැකි බවද කාර්ය භාර කාලගුණ විද්‍යාඥ ජීවන් කරුණාරත්න මහතා සඳහන් කරයි.අකුණු අනතුරුවල වැඩිවීමක් පෙන්නුම් කෙරෙන බවත්, ඒ සඳහා ආරක්ෂිත ක්‍රම අනුගමනය කරන ලෙසත්, පවසන ඒ මහතා, දින 10 ක ඇතුළත අකුණු මරණ දෙකක් වාර්තා වන බවත් මෙම තත්ත්වය නොවැම්බර් මස අවසානය දක්වා අපේක්ෂා කරන බවත්, අනාවරණය කරයි.ගත වු පැය විසිහතරේ වැඩිම වර්ෂාපතනය යටියන්තොටින් වාර්තාවන බවද, එය මිලිලීටර් 179ක් බවද හෙතෙම වැඩිදුරටත් කියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>11</day>
    </date>
    <link>http://www.dinamina.lk/2013/11/11/_art.asp?fn=n13111110</link>
    <topic>දරුවන් ලක්ෂ 40කට පාසල් නිල ඇඳුම් ්බෙදාහැරීම් කටයුතු ඇරැඹේ</topic>
    <author>නිරූෂි විමලවීර</author>
    <content>පාසල් දරුවන් ලක්ෂ 40කට දෙසැම්බර් 06 දින බෙදා දීමට නියමිත පාසල් නිල ඇඳුම් කට්ටල ලක්ෂ 68ක් ඊ‍ෙය් (10) බෙදාහැරීම් කටයුතු ඇරඹූ බව, පාසල් සේවා අමාත්‍යාංශය පවසයි.රුපියල් මිලියන 2040ක් වැයකොට නිෂ්පාදනය කොට ඇති නිල ඇඳුම් තොගය අද සිට උතුරු නැ‍ෙඟනහිර ඇතුළු දිවයිනේ සෙසු ප්‍රදේශවලට බෙදාහැරීම් අරඹන බව, අධ්‍යාපන සේවා ඇමැති දුමින්ද දිසානායක මහතා කීය. අද දින උදේ 11.00ට පමණ ඔරුගොඩවත්තේ පිහිටි ගබඩා සංකීර්ණයේදී නිල වශයෙන් බෙදාහැරීම් කටයුතු අරඹන බවද හෙතෙම අනාවරණය කළේය. පාසල් නිවාඩුවට පෙර සෑම දරුවකුටම නිල ඇඳුම් ලබාදීම මෙහි අරමුණ බව ඇමැතිවරයා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>11</day>
    </date>
    <link>http://www.dinamina.lk/2013/11/11/_art.asp?fn=n13111111</link>
    <topic>මහා භාණ්ඩාගාරයෙන්  මුදල් ලබා නොගන්නා තීරණ</topic>
    <author>@ කිත්සිරි වනසිංහ සහ චිත්‍රරත්න කළුආරච්චි හිදෝගම සමූහ</author>
    <content>තැපැල් දෙපාර්තමේන්තුවේ කටයුතු සඳහා ලබන වසරේ සිට මහා භාණ්ඩාගාරයෙන් වෙන් වන මූල්‍ය ප්‍රතිපාදන ලබා නොගැනීමට තීරණය කර තිබේ.මේ වන විටත් තැපැල් දෙපාර්තමේන්තුව මුදල් උත්පාදන ක්‍රියාමාර්ගයන් රැසක නිරතව සිටින බැවින් එකී ආදායම් කළමනාකරණය කර ගනිමින් රජයට බරක් නොවී ස්වශක්තියෙන් තැපෑලේ කටයුතු ඉටුකර ගැනීම තම ඉලක්කය වී ඇතැයි තැපැල් ඇමැති ජීවන් කුමාරතුංග මහතා පැවසීය. අනුරාධපුර ප්‍රධාන තැපැල් කාර්යාල භූමියේ ඉදිකෙරුණු තැපැල් පරිපාලන ගොඩනැඟිල්ල විවෘත කිරිමට එක් වෙමින් ඇමැතිවරයා මේ බව ප්‍රකාශ කළේය. අනුරාධපුර ප්‍රධාන තැපැල් කාර්යාලයේ ප්‍රයෝජනය සදහා වෑන් රථ 2ක් ප්‍රදානය කිරීම ද මීට සමගාමීව සිදු කෙරුණි. එහිදී වැඩිදුරටත් අදහස් දැක් වූ ඇමැතිවරයා මෙසේ ද ප්‍රකාශ කළේය.මේ වසර තුළ භාණ්ඩාගාරයෙන් රුපියල් මිලියන 4800ක මුදලක් තැපෑලට වෙන්ව තිබූ බවත්, එම මුදලින් භාණ්ඩාගාරයෙන් ලබාගෙන ඇත්තේ රුපියල් මිලියන1200ක් යැයි ද ප්‍රකාශ කළේය. ඉතුරු මුදල් භාණ්ඩාගාරයෙන් ලබාගැනීමට කිසිදු බලාපොරොත්තුවක් නොමැති බවත් හෙතෙම සඳහන් කළේය.නවීන තාක්ෂණික ක්‍රමවේදයන් ඔස්සේ ශීඝ්‍රගාමී තැපැල් සේවාවකට අවතීර්ණ වීමට හැකියාව ලැබුණු මේ මොහොතේ මහා භාණ්ඩාගාරයෙන් මුදල් නොලබා විධිමත් ක්‍රමෝපායන් ඔස්සේ ස්වශක්තියෙන්ම ගමනක් යන්නට සූදානම් බව ද ඇමැතිවරයා සඳහන් කරයි. මෙසේ ඉතිරිවන මූල්‍ය ප්‍රතිපාදන රටේ වෙනත් සංවර්ධන කටයුත්තක් සදහා යෙදවීමට ජනාධිපතිතුමන්ට හැකි වන බවත්, එතුමන් යන ගමනට ශක්තියක් වෙමින් තැපැල් දෙපාර්තමේන්තුව මේ ක්‍රියාදාමයට සූදානම්ව සිටින බවත් කුමාරතුංග මහතා එහිදී වැඩිදුරටත් පැවසීය.ඊයේ (10) විවෘත කළ පරිපාලන ගොඩනැඟිලි සංකීර්ණයට නියෝජ්‍ය තැපැල්පති කාර්යාලය, දිසා පාලන කාර්යාලය, දිසා ගණකාධිකාරි කාර්යාලය සහ ප්‍රාදේශීය තැපැල් අධිකාරි කාර්යාලය අයත් වේ. මෙහි ඉදිකිරීම් සඳහා රුපියල් මිලියන 128ක මුදලක් රජය වැයකොට තිබේ. 1971 සිට මේ ආයතනය මාසික කුලී පදනම යටතේ පවත්වාගෙන ගිය අතර, මේ නව ගොඩනැඟිලි සංකීර්ණය විවෘත කිරිමෙන් තැපැල් දෙපාර්තමේන්තුවට මසකට විශාල මුදල් ප්‍රමාණයක් ඉතිරිකර ගැනීමට හැකියාව ලැබෙන බව ද එහිදී සඳහන් විය. මේ අවස්ථාවට උතුරු මැද පළාත් සෞඛ්‍ය ඇමැති එච්.බී. සේමසිංහ, තැපැල්පති ඩී.එල්.පී.ආර්. අභයරත්න, නියෝජ්‍ය තැපැල්පති මෙහෙයුම් ඩබ්.ඒ.ජී. වික්‍රමසිංහ, උතුරු මැද නියෝජ්‍ය තැපැල්පති එන්. රත්නසිරි යන මහත්වරුන් ඇතුළු තැපැල් දෙපාර්තමේන්තු නිලධාරීන් රැසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>11</day>
    </date>
    <link>http://www.dinamina.lk/2013/11/11/_art.asp?fn=n13111112</link>
    <topic>පොදු රද මඬුලු සමුළුව ශ්‍රී ලංකාවට ස්වර්ණමය අවස්ථාවක් එහි ගෞරවය සියලුදෙනාම රැකගත යුතුයි</topic>
    <author>තෙන්නකෝන් කුලසේකර</author>
    <content>මෙවර පැවැත්වෙන පොදු රාජ්‍ය මණ්ඩලීය රාජ්‍ය නායක සමුළුවේ සභාපතිත්වය ජනාධිපති මහින්ද රාජපක්ෂ මැතිතුමාට හිමිවීමෙන් පසු යළි ශ්‍රී ලංකාවට හිමිවන්නේ පරම්පරා තුනකට පසුව ශත වර්ෂයක් ගතවීමෙන් පසු බැවින් මේ පොදු රාජ්‍ය නායක සමුළුව සුවිශේෂී බව උතුරුමැද පළාත් මහ ඇමැති එස්. එම්. රංජිත් සමරකෝන් මහතා පවසයි.මහින්ද රාජපක්ෂ ජනාධිපතිතුමාගේ විචක්ෂණශීලි දේශපාලන බුද්ධියත් රාජ්‍ය තාන්ත්‍රිකභාවයත් හේතුවෙන් මෙවර පොදු රාජ්‍ය මණ්ඩලීය රාජ්‍ය නායක සමුළුව ශ්‍රී ලංකාවේ පැවැත්වීමට අවස්ථාව උදාවිය. දැනට රාජ්‍යයන් පනස් හතරක් පොදු රද මඬුල්ලේ සාමාජිකත්වය දරති. අනාගතයේ දී තවත් රාජ්‍යයන් මෙහි සාමාජිකත්වය ලබා ගැනීමට ඉඩ තිබේ.පොදු රාජ්‍ය මණ්ඩලීය රාජ්‍ය නායක සමුළුවක් පැවැත්වෙන්නේ වසර දෙකකට වරක් බැවින් දැනට සාමාජිකත්වය දරන රටවල් පනස් හතර අනුව යළි ශ්‍රී ලංකාවේ පොදු රාජ්‍ය මණ්ඩලීය රාජ්‍ය නායක සමුළුවක් පැවැත්වෙන්නේ වසර එකසිය අටකට පසුව බවද මහ ඇමැතිවරයා පවසයි. ශ්‍රී ලංකාවේ පොදු රද මඬුලු සමුළුව පැවැත්වෙන ස්වර්ණමය අවස්ථාවට කළු පැල්ලම් ඇති නොකර ශ්‍රී ලංකාවේ ගෞරවය සුරක්ෂිත කැර ජාතියේ සමගිය ලොවට හඬගා කීම සඳහා විපක්ෂයේ සියලු දේශපාලන පක්ෂ මේ සමුළුවට සහභාගිවිය යුතු බවත් මහ ඇමැතිවරයා අවධාරණය කරයි. ‍.</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>11</day>
    </date>
    <link>http://www.dinamina.lk/2013/11/11/_art.asp?fn=n13111113</link>
    <topic>පොදු රද මඬුලු ජනතා සංසදය අභිමානවත්ව ඇරැඹෙයි</topic>
    <author># ධනුෂ්ක ගොඩකුඹුර සහ කාන්චනා අමිලානි ගාල්ල සිට</author>
    <content>පොදු රාජ්‍ය මණ්ඩලීය ජනතා සංසදයේ සමාරම්භක උළෙල ජනාධිපති මහින්ද රාජපක්ෂ මහතාගේ සහ පොදු රාජ්‍ය මණ්ඩලයේ මහලේකම් කමලේෂ් ශර්මා මහතාගේ ප්‍රධානත්වයෙන් ඵෙතිහාසික ගාල්ල කොටු පවුර අභියස දී ඊයේ (10) පැවැත්විණි. රටවල් 54ක සිවිල් සංවිධාන නියෝජිතයන් එක්ව ඉදිරි දෙවසර තුළ පොදු රාජ්‍ය මණ්ඩලීය රටවල කටයුතු කෙසේ විය යුතු දැයි සාකච්ඡා කර යෝජනා සකසන ජනතා සංසදය මේ මස 10 වැනිදා සිට 14 වැනිදා දක්වා හික්කඩුව චායා ට්‍රාන්ස් හෝටලයේ දී පැවැත්වේ.ජනතා සංසදය විසින් සකසන යෝජනා කොළඹ දී රැස්වෙන පොදු රාජ්‍ය මණ්ඩලීය රටවල විදේශ ඇමැතිවරුන්ගේ සාකච්ඡාවට ඉදිරිපත් කෙරෙන අතර එහි දී සාකච්ඡාවට ලක්වෙන අදහස් මේ මස 15 වැනිදා ඇරැඹෙන පොදු රාජ්‍ය මණ්ඩලීය රාජ්‍ය නායක හමුවට ඉදිරිපත් කිරීමට නියමිතය.සමාරම්භක උළෙලට ජනාධිපතිතුමා සපැමිණියේ පස්වරු හයටය. ශ්‍රී ලාංකේය අභිමානය ලොවටම කියමින් ඇත්පැටවකු පෙරටු කොට ගත් අලංකාර පෙරහරකින් ජනාධිපතිතුමා උත්සව භූමිය වෙත කැඳවාගෙන එන ලදී.ජනාධිපති මහින්ද රාජපක්ෂ මහතා සමාරම්භක උළෙලේ ප්‍රධාන දේශනය පැවැත් වූ අතර පොදු රාජ්‍ය මණ්ඩලයේ මහලේකම් කමලේෂ් ශර්මා, පොදු රාජ්‍ය මණ්ඩල පදනමේ ප්‍රධානී ශ්‍රීමත් ආනන්ද් සත්‍යානන්ද්, ජනතා සංසදයේ උපකමිටු සභාපති වෛද්‍ය ලලිත් චන්ද්‍රදාස මහත්වරු සේවා ලංකා පදනමේ නියෝජ්‍ය අධ්‍යක්ෂිකා ඇනට් ප්‍රේමලතා කැබිස්ටන් රොයිස් මහත්මිය මෙහි දී අදහස් දැක් වූහ.ශ්‍රී ලාංකේය සංස්කෘතික අංගවලින් උළෙල හැඩ කෙරුණු අතර ගාල්ල දිස්ත්‍රික් පාසල් දරු දැරියන් ඉදිරිපත් කළ අනාගතය වෙනුවෙන් දරුවන්ගේ දැක්ම කාගෙත් සිත්ගත් අංගයක් විය.සර්වාගමික පූජ්‍ය පක්ෂයත් ජනාධිපති ආර්යා ශිරන්ති රාජපක්ෂ මහත්මිය, අගමැති දි. මු. ජයරත්න මහතා සහ මහත්මිය, අගවිනිසුරු මොහාන් පීරිස් මහතා සහ මහත්මිය, නියෝජ්‍ය කතානායක චන්දිම වීරක්කොඩි මහතා ඇතුළු මැති ඇමැතිවරුන්, පොදු රාජ්‍ය මණ්ඩලීය ජනතා සංසදයේ සම්බන්ධීකාරක ඇමැති මහින්ද සමරසිංහ මහතා ඇතුළු සම්භාවනීය අමුත්තන් පිරිසක් ද මේ අවස්ථාවට එක් ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>11</day>
    </date>
    <link>http://www.dinamina.lk/2013/11/11/_art.asp?fn=n13111114</link>
    <topic>පොදු රද මඩුලු සමුළුවට පැමිණ රටේ සැබෑ තත්ත්වය වාර්තා කරන්න</topic>
    <author>අසේල කුරුළුවංශ හා ඉන්දික පොල්කොටුව</author>
    <content>ශ්‍රී ලංකාවට එරෙහිව අසත්‍ය වාර්තා චිත්‍රපට නිර්මාණය කළ චැනල් 04 නාලිකාවේ මාධ්‍යවේදී කැලම් මැක්රේට පොදු රාජ්‍ය මණ්ඩල නායකත්ව සමුළුව ආවරණය කිරීම සඳහා මෙරටට පැමිණීමට වීසා නිකුත් කළ බවත් රටේ සැබෑ තත්ත්වය සියැසින් දැක ඉදිරියේදී හෝ ඔහු වගකීම් සහගත මාධ්‍ය භාවිතාවක නියැලෙනු ඇතැයි රජය බලාපොරොත්තු වන බවත් ජනමාධ්‍ය හා ප්‍රවෘත්ති අමාත්‍ය කෙහෙළිය රඹුක්වැල්ල මහතා පවසයි.බ්‍රිතාන්‍ය අගමැතිවරයා සමඟ තිස් දෙනෙකුගෙන් සමන්විත මාධ්‍ය කණ්ඩායමක් ශ්‍රී ලංකාවට පැමිණෙන බවත් චැනල් 04 මාධ්‍යවේදියාද ඒ අතර සිටින බවත් ඒ මහතා කීය.මහනුවර කුණ්ඩසාලේ පැවැති රැස්වීමකදී පෙරේදා (09) කෙහෙළිය රඹුක්වැල්ල මහතා මෙසේ ප්‍රකාශ කළේය.පොදු රද මඬුළු නායකත්ව සමුළුව ආවරණය කිරීමට විදෙස් මාධ්‍යවේදීන් දහසක් පමණ පැමිණෙන බවත් යම් සිද්ධියක් පදනම් කැරගෙන ඒ අතරින් එක් අයකුගේ හෝ දෙදෙනකුගේ පැමිණීම වළක්වන්නට රජයට අවශ්‍යතාවක් නොමැති බවත් කී ඒ මහතා මෙරට සැබෑ තත්ත්වය දැක ගැනීමෙන් පසු නිවැරදි කැර ගැනීමට අවකාශ ඇති බවද අවධාරණය කළේය.චැනල් 04 මාධ්‍යවේදියාට ඉන්දියාව හරහා පැමිණීමට ඉන්දියාව වීසා නිකුත් නොකළ බවත් ඉන්දියාව කළ දේට අපද කිරීමේ අවශ්‍යතාවක් නොමැති බවත් හෙතෙම කීය.මෙම මාධ්‍යවේදියාගේ වාර්තා අසත්‍ය බව අප ලෝකයට කියා තිබෙන බවත් ඔහුගේ ගමන වැළැක්වුවහොත් මේ රටේ මාධ්‍ය නිදහස නැතැයි කියා මාධ්‍යවේදීන්ට හඬ නඟනු ඇති බවත් කී ඇමැතිවරයා චැනල් 04 මාධ්‍යවේදියා මෙරටට පැමිණ මොන දේ කළත් ඒ අභියෝගය බාරගන්න රජය සූදානම් බවත් කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>11</day>
    </date>
    <link>http://www.dinamina.lk/2013/11/11/_art.asp?fn=n13111115</link>
    <topic>ජනපති පදවිප්‍රාප්තිය හා ජන්ම දින ප්‍රධාන උත්සවය මෙවර අනුරපුරේ දී</topic>
    <author>වෝල්ටර් දයාරත්න - අනුරාධපුර දිසා විශේෂ</author>
    <content>ජනපති ජන්ම දින හා පදවිප්‍රාප්තිය වෙනුවෙන් පැවැත්වෙන ප්‍රධාන පුණ්‍යෝත්සවය මෙවර ඓතිහාසික අනුරාධපුර පින්බිමේදී පැවැත්වීමට තීරණය කර ඇතැයි ජනාධිපති ආගමික කටයුතු පිළිබඳ සම්බන්ධිකරණ ලේකම් ගැටමානේ ගුණානන්ද හිමියන් පැවසූහ.ඒ අනුව ජනාධිපතිතුමන්ගේද සහභාගිත්වයෙන් මේ මස 23 – 24 යන දිනයන්හි ජය ශ්‍රී මහා බෝ සමිඳුන් අබියසදී සහ රුවන්වැලි මහ සෑ විහාරස්ථානයේ දී මේ ආශිර්වාද පූජෝත්සවය පැවැත්වේ.උන්වහන්සේ එම ප්‍රකාශය කළේ මේ ආශිර්වාද පුණ්‍යෝත්සවය වෙනුවෙන් අනුරාධපුර රුවන්වැලි මහ සෑ විහාරස්ථානයේ පැවැති විශේෂ සාකච්ඡාවකදීය.මේ අනුව 23 වෙනි දින පස්වරු ජනාධිපතිතුම‍ාගේ සහභාගිත්වයෙන් ආශීර්වාද බෝධි පූජාමය මහා පින්කමක්ද පැවැත්වෙන අතර රුවන්වැලි මහා සෑ විහාරස්ථානයේදී සර්ව රාත්‍රී පිරිත් දේශනයක් පවත්වා පසු දින (24) පන්සියයක් (500) භික්ෂූන් වහන්සේලා වෙනුවෙන් සපිරිකර සංඝගත දක්ෂිණාවක් පිරිනැමීම සිදුකෙරේ.මහා සංඝරත්නයේ ආශිර්වාදය මත ජනාධිපති ලේකම් කාර්යාලයේ උපදෙස්වලට අනුකූලව උතුරුමැද පළාත් ආණ්ඩුකාර, ආණ්ඩු පක්ෂ දේශපාලන අධිකාරියේ පළාත් සභාව අනුරාධපුර මහ නගර සභාව, ප්‍රධාන ලේකම් කාර්යාලය ඇතුළු ආයතනවල පූර්ණ සහාය මත දිස්ත්‍රික් ලේකම් කාර්යාලය සංවිධාන කරනු ලබයි.එමෙන්ම ත්‍රිවිධ හමුදාව පොලිසිය සිවිල් ආරක්ෂක දෙපාර්තමේන්තුව මේ උත්සවය වෙනුවෙන් විශේෂ දායකත්වයක් ලබාදෙනු ඇත.මේ සාකච්ඡාවට අටමස්ථානාධිපති ආචාර්ය පල්ලේගම සිරිනිවාස, ස්වර්ණමාලි චෛත්‍යරාමාධිපති පල්ලේගම හේමරතන, අස්ගිරි පාර්ශ්වයේ උතුරු හා උතුරුමැද දෙපළාතේ ප්‍රධාන සංඝනායක නුගේතැන්නේ පඤ්ඤානන්ද, මිරිසවැටිය විහාරාධිපති ඊතල්වැටුනවැවේ ඤාණතිලක සහ විශේෂයෙන් ජනාධිපති ආගමික කටයුතු පිළිබඳ සම්බන්ධීකරණ ලේකම් ගැටමානේ ගුණානන්ද යන නායක හිමිවරුද, උතුරුමැද පළාත් ආණ්ඩුකාර කරුණාරත්න දිවුල්ගනේ, ආර්ථික කටයුතු නියෝජ්‍ය ඇමැති එස්. එම්. චන්ද්‍රසේන, උතුරුමැද මහ ඇමැති රංජිත් සමරකෝන්, පාර්ලිමේන්තු මන්ත්‍රී ෂෙහාන් සේමසිංහ, නගරාධිපති එච්. පී. සෝමදාස, අනුරාධපුර මහ දිසාපති මහින්ද සෙනෙවිරත්න, ජනාධිපති ලේකම් කාර්යාලයේ හර්ෂ විජේවර්ධන, පළාත් සභා සභාපති ටී. ඇම්. ආර්. සිරිපාල, ප්‍රාදේශීය ලේකම් ජී. ඒ. කිත්සිරි, ප්‍රධාන ලේකම් එච්. එම්. ආර්. බී. හේරත්, ප්‍රධාන අමාත්‍යාංශ ලේකම් ආනන්ද කුලරත්න යන මහත්වරුද ත්‍රිවිධ හමුදා පොලිස්, සිවිල් ආරක්ෂක දෙපාර්තමේන්තු ජ්‍යෙෂ්ඨ නිලයන්ද ඇතුළු විවිධ දෙපාර්තමේන්තු සහ ආයතන නිලධාරින් රැසක් සහභාගි වූහ.තවද මෙවර මේ උත්සවයේ විශේෂත්වය වනුයේ පොදු රාජ්‍ය මණ්ඩල සමුළුවේ සභාපති ධුරය ශ්‍රී ලංකා ජනාධිපතිතුමන්ට ලැබී තිබීම බව ජනපති ආගමික කටයුතු පිළිබඳ සම්බන්ධිකරණ ලේකම් ගැටමානේ ගුණානන්ද හිමියන් විශේෂයෙන් පැවසූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>11</day>
    </date>
    <link>http://www.dinamina.lk/2013/11/11/_art.asp?fn=n13111116</link>
    <topic>හෙද ශිෂ්‍ය ශිෂ්‍යාවන් 6025කට නව පත්වීම්</topic>
    <author>සන්ධ්‍යා කරුණාරත්න</author>
    <content>හෙද පුහුණුව සඳහා තෝරා ගත් ශිෂ්‍ය ශිෂ්‍යාවන් 6025 කට ජනාධිපති මහින්ද රාජපක්ෂ මහතා අතින් කොළඹ සුගතදාස ක්‍රීඩාංගණයේදී පත්වීම් ප්‍රදානය කිරීමට සියලු කටයුතු සූදානම් බව සෞඛ්‍ය ඇමැති මෛත්‍රීපාල සිරිසේන මහතා පවසයි.හෙද පුහුණුව සඳහා මෙරට ප්‍රථම වතාවට බඳවා ගන්නා වැඩිම පිරිස සනිටුහන් කරමින් දෙසැම්බර් 10 වැනිදාට මේ පත්වීම් ලබාදීම සිදු කරන බව ඇමැතිවරයා පැවසුවේය.ගාල්ල හෙද අභ්‍යාස විද්‍යාලයෙන් පුහුණුව අවසන් කළ හෙද හෙදියන් 350 ක් සඳහා පැවැති විසිර යාමේ උත්සවයකට සහභාගී වෙමින් ඇමැතිවරයා පසුගියදා (6) මේ බව ප්‍රකාශ කළේය.හෙද පුහුණුව දැනට අවසන් කර ඇති හෙද හෙදියන් 3500 කට පත්වීම් ලිපි ප්‍රදානය කිරීම ද එදින සිදු කරන බව ද ඇමැතිවරයා කීය.මේ වන විට රජයේ රෝහල්වල හෙද අවශ්‍යතාව ඉහළ මට්ටමක පවතියි. හෙද හෙදියන් විශාල පිරිසක් වාර්ෂිකව විශ්‍රාම යන අතර තවත් පිරිසක් වාර්ෂිකව විදේශගත වේ. 2002 - 2004 කාලයේ හෙද සේවාවට බඳවා ගැනීම් සිදු නොවූ නිසා හෙද හිඟයක් පවතින බවත් ඉතිහාසයේ ප්‍රථම වරට හෙද හෙදියන් 6025 ක් බඳවා ගැනීමට කළ යෝජනාව ජනාධිපති මහින්ද රාජපක්ෂ මහතා අනුමත කළ බවත් ඇමැතිවරයා පැවැසුවේය.රට පුරා සියලුම හෙද අභ්‍යාස විද්‍යාලවල පහසුකම් වැඩි කිරීම සඳහා එක් හෙද විද්‍යාලයකට රුපියල් මිලියන 10 බැඟින් යොදවා හෙද අභ්‍යාස විද්‍යාල 18 ම මේ වන විට නවීකරණය කර තිබේ.අලුතින් බඳවා ගන්නා 6025 දෙනාට අවශ්‍ය පහසුකම් ලබාදීම සඳහා නව තාවකාලික ගොඩනැඟිලි ඉදි කිරීමට පියවර ගෙන ඇත. මෙතෙක් ඒ ඒ දිස්ත්‍රික්කවල ප්‍රධාන රෝහල්වල අධ්‍යක්ෂවරුන්ගේ පරිපාලනය යටතේ පැවැති හෙද විදුහල්වල පරිපාලන කටයුතු සෞඛ්‍ය අමාත්‍යාංශයේ නියෝජ්‍ය අධ්‍යක්ෂ ජනරාල්වරයකු මඟින් ක්‍රියාත්මක කිරීමට ද තීරණය කර ඇත.ඇතැම් රෝහල් අධ්‍යක්ෂවරු හෙද විදුහල්වල අඩුපාඩු සහ ගැටලු සොයා බැලීම සඳහා තම වගකීම් ප්‍රමාණවත් පරිදි ඉටු කර නොමැති නිසා මේ තීරණය ගත් බව ද ඇමැතිවරයා පැවැසීය.මේ අවස්ථාවට ගාල්ල දිස්ත්‍රික්කයේ පාර්ලිමේන්තු මන්ත්‍රී වෛද්‍ය රමේෂ් පතිරණ මහතා ද එක්ව සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>11</day>
    </date>
    <link>http://www.dinamina.lk/2013/11/11/_art.asp?fn=n13111117</link>
    <topic>පොදු රද මඬුලු සමුළුව අප රටට විශාල ගෞරවයක්</topic>
    <author/>
    <content>පොදු රාජ්‍ය මණ්ඩලයේ ආරම්භක සාමාජිකයෙකු සහ ආසියාවේ පැරැණිතම ප්‍රජාතන්ත්‍රවාදී රට වන ශ්‍රී ලංකාවට විසි දෙවන පොදු රාජ්‍ය මණ්ඩලීය රාජ්‍යනායක සමුළුව පැවැත්වීමට ලැබීම ගෞරවයක් බව ජනාධිපති මහින්ද රාජපක්ෂ මහතා පවසයි. පොදුරාජ්‍ය මණ්ඩලීය සමුළුව වෙනුවෙන් නිකුත් කළ සුබපැතුම් පණිවුඩයේ මෙසේද සඳහන් වෙයි.පශ්චාත් යටත් විජිතවාදී ප්‍රජාතන්ත්‍රවාදී දේශයන් විශාල සංඛ්‍යාවක් මෙන්ම තව බාහිර දේශයන් ද ඒකරාශී කිරීමට සමත් වූ පොදු රාජ්‍ය මණ්ඩලය නියෝජනය කරමින් ශ්‍රී ලංකාවට පැමිණෙන සියලුම නියෝජිතයින්ව සාදරයෙන් පිළිගැනීමට ලැබීම මට මහත් සතුටකි.පොදු රාජ්‍ය මණ්ඩලීය ප්‍රතිපත්තීන් සුරැකීමටත් ජාත්‍යන්තර සහයෝගීතාව සඳහා වූ මෙහෙවරක් ඉටු කිරීමටත් තිරසාර සංවර්ධනය සහ ආර්ථික සම්පත් සාධාරණ ලෙස බෙදී යන ගෝලීය රටාවක් ගොඩනැගීමටත් ශ්‍රී ලංකාව දිගටම කැපව සිටී.ශ්‍රී ලංකාව ජන ජීවිතයේ විවිධ ක්ෂේත්‍රයන්ගෙන් ලබා ඇති සාර්ථකත්වයන් පිළිබිඹු කිරීමට මේ සමුළුව මහඟු අවස්ථාවකි.යහ පාලනයට සහ ආර්ථික ප්‍රගතියට දැඩි අභියෝගයක් වූ වසර තිහක් තිස්සේ පැවති දරුණු ත්‍රසත්වාදී භීෂණයක් අවසන්කර දැන් අප රටේ ප්‍රජාතන්ත්‍රවාදය මුළුමනින්ම යළි ස්ථාපිත කර තිබේ.සමුළුව සඳහා මෙහි පැමිණ සිටින දේශපාලන නායකයන්ට මෙන්ම වාණිජ සහ කර්මාන්ත ක්ෂේත්‍රයේ නියමුවන්ට ද සිවිල් සමාජ සංවිධාන නියෝජිතයින්ට ද අප ලබා ඇති ප්‍රගතියත් ශ්‍රී ලංකාවේ සුබවාදී අනාගතයත් උදෙසා වූ අපේක්ෂාවනුත් දැක බලා ගැනීමට පුළුවන. රටේ ප්‍රජාතන්ත්‍රවාදය සවිමත් කිරීමට සමගාමීව ස්ථිර සාමයක් සඳහා සංහිඳියාව ගොඩ නැගීමටත් පියවර ගෙන ඇත. යටිතල පහසුකම් සංවර්ධනය සඳහා කළ ආයෝජනයන් මඟින් ආර්ථික ප්‍රගතිය උදෙසා ජන ජීවිතය. විශේෂයෙන් ග්‍රාමීය ක්ෂේත්‍රයේ ජනදිවිය නංවාලීම සඳහාත් ගෙන ඇති පියවර ඔබට නිරීක්ෂණය කළහැකි වේ. සංවර්ධන ක්‍රියාවලියේ උරුමකරුවන් වන තරුණ පෙළ සවිමත් කිරීම කෙරෙහි දක්වා ඇත්තේ විශේෂ අවධානයකි.මේ සමුළුවට සම්බන්ධ සියලු අංගයන්හිදී “සමානාත්මතාව සමඟින් වර්ධනය පරිපූර්ණ සංවර්ධනය” යන තේමාව කෙරෙහි ද අප විවිධාංගික සමාජයේ ප්‍රගතිය උදෙසා පොදු රාජ්‍ය මණ්ඩලය තුළින් ඉදිරියේ දී කළ හැකි මෙහෙවර කෙරෙහි ද අවධානය යොමු වන බව මම විශ්වාස කරමි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>11</day>
    </date>
    <link>http://www.dinamina.lk/2013/11/11/_art.asp?fn=n13111118</link>
    <topic>යුනෙස්කෝ උප සභාපතිත්වය ශ්‍රී ලංකාවට</topic>
    <author>මහින්ද අලුත්ගෙදර</author>
    <content>එක්සත් ජාතීන්ගේ අධ්‍යාපන, විද්‍යාත්මක සහ සංස්කෘතික සංවිධානයේ (UNESCO) 37 වැනි මහා සභාවාරයේ උප සභාපතිත්වය ශ්‍රී ලංකාවට හිමිවෙයි.ප්‍රංශයේ පැරිස් නුවරදී පැවැති මේ සැසිවාරයේදී එරට ශ්‍රී ලංකා තානාපති මහාචාර්ය කරුණාරත්න හඟවත්ත මහතා මේ සඳහා ඒකමතිකව තෝරාගෙන තිබෙන අතර ඒ මහතා පසුගියදා පැවැති යුනෙස්කෝ සංවිධාන මහා සමුළු ප්‍රතිපත්ති විවාදයේ මුලසුන දැරූ බවද විදේශ කටයුතු අමාත්‍යාංශය කියයි.එහිදී අධ්‍යාපන, උසස් අධ්‍යාපන, සංස්කෘතික සහ විද්‍යා විෂයයන් බාර ඇමැතිවරු විශාල පිරිසක් ඔවුන්ගේ රටවල ජාතික ප්‍රකාශ ඉදිරිපත් කළ බව විදේශ කටයුතු අමාත්‍යාංශය පවසයි.වර්ෂ දෙකකට වරක් පැවැත්වෙන මෙම සමුළුවට සහභාගි වූ ශ්‍රී ලංකා නියෝජිත පිරිසේ නායකත්වය දැරුවේද තානාපති මහාචාර්ය කරුණාරත්න හඟවත්ත මහතාය. මෙහිදී ඒ මහතා යුනෙස්කෝවට අදාල අංශ රැසකින් ශ්‍රි ලංකාව අත්කරගෙන ඇති ප්‍රගතිය සම්බන්ධයෙන් සවිස්තරාත්මක කරුණු ඉදිරිපත් කළ බවද එම අමාත්‍යාංශය කියයි.ආගමික අවබෝධය සහ අන්තර් සංස්කෘතික සංවාදය වර්ධනය කිරීම පිණිස සමාජීය එකාබද්ධතාව, සාමය සහ අවිහිංසාව මුල්කොට ගත් ක්‍රියාමාර්ග මඟින් ශ්‍රී ලංකාව ගෙන ඇති ක්‍රියාමාර්ග සම්බන්ධයෙන්ද ඒ මහතා කරුණු ඉදිරිපත්කර තිබේ. මහින්ද චින්තන ජාතික ප්‍රතිපත්ති රාමුව යටතේ මානව සම්පත සංවර්ධනය කිරීමේ වැදගත්කම කෙරෙහි අවධානය යොමු කරමින් ශ්‍රී ලංකාව දැනුමේ කේන්ද්‍රස්ථානයක් බවට පත්කිරීමට අනුගමනය කරන ප්‍රතිපත්ති කුමක්ද යන්න පිළිබඳවද පැහැදිලිකර ඇත.පූර්ව ළමා ආරක්ෂණය සහ එළඹෙන 2015 වනවිට රටපුරා ළමා මිතුරු පාසල් 500 ක් පිහිටුවීම පිළිබඳවද මෙහිදී අවධානය යොමුකර තිබෙන අතර ශ්‍රි ලංකාවේ විරැකියාව සියයට 4.4 දක්වා විශාල ලෙස පහත බැස තිබීම, සාක්ෂරතාවය සියයට 98 දක්වා ඉහළ අගයක් ගැනීම කෙරෙහිද අවධානය යොමු කර තිබේ.මෙම සියල්ල අතුරින් අපේ රට අධ්‍යාපන අංශයෙන් විශාල දියුණුවක් අත්කර ගෙන ඇති බවද ශ්‍රී ලංකා තානාපති මහාචාර්ය කරුණාරත්න හඟවත්ත මහතා සඳහන් කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>11</day>
    </date>
    <link>http://www.dinamina.lk/2013/11/11/_art.asp?fn=n13111119</link>
    <topic>සන්නිවේදන ක්‍රියාවලියේ අවසන් ප්‍රතිඵලය විය යුත්තේ සාධාරණ සමාජයක යහ පැවැත්මයි</topic>
    <author>@ උකුවෙල සංචාරක</author>
    <content>සමස්ථ සන්නිවේදන ක්‍රියාකාරීත්වයේ අවසාන ඵලය විය යුත්තේ සාධාරණත්වය රජයන මනුෂ්‍ය සමාජයක යහ පැවැත්මයි. එම සමාජය ගොඩනැගීමේ දී නවීන සන්නිවේදන තාක්ෂණ භාවිතය හා එහි කාර්යභාර්ය අති භාරදුර වෙනවා මෙන්මඅභියෝගාත්මක ද වෙන බවත් ඉතා ශීඝ්‍ර‍යෙන් දියුණු වෙමින් පවත්නා සමාජයක තාක්ෂණික මෙවලම් හා සදාචාරත්මක පිරිපුන් ධර්මවලින් යුතුව පරිහරණය කළ යුතු බව ප්‍රවාහන නියෝජ්‍ය අමාත්‍ය රෝහණ දිසානායක මහතා පවසයි.ඇමැතිවරයා මේ අදහස් ප්‍රකාශ කළේ මාතලේ සංචාරක හෝටල් පාසල් සංකීර්ණයේ දී පැවති විශ්ව තැපැල් දිනයට සමගාමීව ලෝක තැපැල් දින මධ්‍යම පළාත් සැමරුම් උත්සවය සඳහා පැවැති උත්සවය අමතමිනි.තවදුරටත් කතා කළ එතුමා අතීත සන්නිවෙදන ක්‍රියාවලීන් අතර වූ පුහුණු කළ පරවියන් හා ගිනි මැල දැල්වීමෙන් ආරම්භ වූ මෙම සන්නිවේදන කටයුත්ත අද වන විට අති නවීන තාක්ෂණික සන්නිවේදන යුගයකට ප්‍රවේශවී ඇති බවත් එයට උදාහරණයක් ලෙස ලංකාවේ ජනගහනය ඉක්මවා යන දුරකථන සම්බන්ධතාවලින් පෙනෙන බවද කීය.සම්ප්‍රදායික තැපැල් ක්‍රමයන්ගෙන් ඉවත්ව වර්තමාන තරගකාරී පෙර යුක්තව ලබා දීමට තැපැල් සේවා අමාත්‍ය ජීවන් කුමාරතුංග මැතිතුමාට හැකි වී තිබෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>11</day>
    </date>
    <link>http://www.dinamina.lk/2013/11/11/_art.asp?fn=n13111120</link>
    <topic>ගිං ග‍‍ඟේ සැඩ පහරට ශිෂ්‍යයෝ 3ක් හසුවෙති</topic>
    <author>හංගම සමූහ ආර් එල් දීයගහගේ</author>
    <content>ගාල්ල ගිංතොට පාලම අසළ දී ඊයේ(10) දහවල් ගිංගගේ නාමින් සිටිය දී අතුරුදන් වූ සිසුන් තිදෙනාගෙන් එක් අයකු බේරාගත් අතර අතුරුදහන් වූ එක් සිසුවකුගේ සිරුර ඊයේ සවස සොයාගත් බව ගාල්ල පොලිසිය පවසයි.මෙම අනතුරට මුහුණ පා ඇත්තේ ගාල්ල ගිංතොට අබ්දුල් අසීස් මාවතේ පදිංචි ගාල්ලේ ජාත්‍යන්තර පාසලක ඉගෙනුම ලබන පහලොස් හැවිරිදි සිසුන් තිදෙනෙකි. ඊයේ (10) ගාල්ලේ දී පැවැත්වුණු පොදු රාජ්‍ය මණ්ඩලීය ජනතා සමුළුවට පැමිණ සිටි ජීවිතාරක්ෂක කණ්ඩායමේ සාමාජිකයන් පිරිසක් සිද්ධිය සැලවූ වහාම එම ස්ථානයට ගොස් එක් සිසුවකු බේරාගත් අතර අනිත් සිසුවාගේ සිරුර ද ඊට ටික වේලාවකට පසු සොයාගනු ලැබූ බව ගාල්ල මූලස්ථාන පොලිස් පරීක්ෂක කේ ඒ උදයකුමාර මහතා දිණමිනට පැවසීය. ඊයේ සවස් වනතුරු අතුරුදහන් වී සිටි අනිත් සිසුවා නාවික හමුදාවේ ද සහාය ඇතිව ජීවිතාරක්ෂක කණ්ඩායම විසින් සොයමින් සිටියේ ය.ගගේ අධික සැඩපහරට හසුවී සිසුන් තිදෙනා අනතුරට මුහුණපා ඇති බව ද පරික්ෂණවල දී අනාවරණය වී ඇත. ගාල්ල පොලිසිය මේ පිළිබඳ වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>11</day>
    </date>
    <link>http://www.dinamina.lk/2013/11/11/_art.asp?fn=n13111121</link>
    <topic>පොදු රද මඬුලු මූලධර්ම සාක්ෂාත් කරගන්න තරුණ ප්‍රජාව සමඟ එක්ව ක්‍රියා කරනවා</topic>
    <author>දුමින්ද ගුරුගේ සහ ජයසිරි මුණසිංහ</author>
    <content>පොදු රාජ්‍ය මණ්ඩලයට මඟ පෙන්වීමේ කාර්යය ශ්‍රී ලංකාවට හිමිවන ඉදිරි දෙවසර තුළ පොදු රාජ්‍ය මණ්ඩල මූලධර්ම සාක්ෂාත් කරගැනීම සඳහා තරුණ ප්‍රජාව සමඟ එක්ව කටයුතු කරන බව ජනාධිපති මහින්ද රාජපක්ෂ මහතා පොදු රාජ්‍ය මණ්ඩල තරුණ සංසදයේ සමාරම්භක උත්සවය අමතා පැවසීය.හම්බන්තොට රුහුණු මාගම්පුර ජාත්‍යන්තර සම්මේලන මධ්‍යස්ථානයේදී ඊයේ (10) පැවැති එම උත්සවය අමතා ජනපතිවරයා මෙසේද කීවේය.ශ්‍රී ලාංකීය ජනතාව හා තරුණ පිරිස් වෙනුවෙන් ඔබ සැම පොදු රාජ්‍ය මණ්ඩලයීය තරුණ සමුළුවට මම සාදරයෙන් පිළිගනිමි.එක්සත්ව ඕනෑම ඉලක්කයක් ජයගත හැකි බව පෙන්නුම් කරන හෙයින් මේ සමුළුවේ තේමාව වන “සහභාගීත්ව සංවර්ධනය - වඩා ශක්තිමත්ව එකමුතුව” යන තේමාව ඉතා යෝග්‍ය වේ.09 වැනි පොදු රාජ්‍ය මණ්ඩලයීය තරුණ සමුළුව මේ නැඟී එන හා රමණීය හම්බන්තොට නගරයේ දී පැවැත්වීමට ලැබීම අපට සතුටකි.දශක තුනක් පුරා අප රට වෙළාගත් ත්‍රස්තවාදය තුළින් අපගේ තරුණ පරපුරට සිදු වූ බලවත්ම හානිය විය. ත්‍රස්තවාදීන් විසින් බලෙන් බඳවාගත් ළමා සොල්දාදුවකු හෝ තරුණයෙකු උදාහරණයට ගන්න. මෙම දරුවන්ට ළමාවියේ සුන්දරත්වය විඳීමේ අවස්ථාව අහිමි විය. තරුණයන්ට වැඩිහිටියන්ට සංක්‍රමණය වීමේ අත්දැකීම අහිමි විය. එබැවින් මෙම දීර්ඝකාලය තුළ අපගේ තරුණයන්ගේ බොහෝ වටිනා අවස්ථා උදුරා ගැනුණි.ත්‍රස්තවාදීන් බලහත්කාරයෙන් බඳවාගත් ළමයින් හා තරුණයන් භාරවීමෙන් පසු පුනරුත්ථාපනය කර ඉතා ශීඝ්‍රයෙන් නැවත සමාජගත කෙරුණි. සමාජය විසින් ඔවුන් තවදුරටත් පිවිතුරු කළ යුතු බව හා කාලයත් සමඟ ඔවුන් ප්‍රධාන ප්‍රවාහයට නැවත ගෙන ආ යුතු බව මම තරයේ විශ්වාස කරමි.අද දවසේ ශ්‍රී ලංකාව වැනි රටකට අවශ්‍ය වන්නේ තම අභිප්‍රායන් වෙනුවෙන් වෙන් වූ ගතික සමුළුක් හා සම්බන්ධ වීමයි. අපගේ බිමට ලොවපුරා තරුණ කොටස් රැගෙන ඒමෙන් පොදු රාජ්‍ය මණ්ඩලයීය තරුණ සමුළුව එය මනාව ඉටුකර ඇත. අප රට සාමය හා පෙර නොවූ විරූ සංවර්ධනයක් අත්විඳින මේ අවස්ථාවේ දී මෙම සමුළුව මෙහි පැවැත්වීම එහි වැදගත්කම වඩාත් තීව්‍ර කරයි.හිටපු එල්.ටී.ටී.ඊ. සටන්කරුවකු, අපගේ රටේ ආදිවාසී ප්‍රජාවන්ගේ නියෝජිතයකු හා ආබාධිත තරුණ නියෝජිතවරු ශ්‍රී ලාංකීය නියෝජිත කණ්ඩායමට ඇතුළත්ව සිටිනු දැකීම මට ඉමහත් සතුටකි. පොදු රාජ්‍ය මණ්ඩලයේ මානව වර්ගයා අතර මානව ගරුත්වය හා සමානාත්මතාව ප්‍රතිෂ්ඨාපනය කිරීමේ පොදු රාජ්‍ය මණ්ඩලයීය ප්‍රතිපත්තීන් සමඟ අපි බැඳී සිටින බව සැලකිය යුතුයි.මිත්‍රවරුනි,වර්තමානයේ වයස 15 සිට 24 දක්වා තරුණ පිරිස් ලෝක ජනගහනයෙන් 1/5ක් ද ආසියාවේ වෙසෙන මුළු තරුණ ජනගහනයෙන් 60%ක් ද නියෝජනය කරති. ශ්‍රී ලංකාවේ ද ජනගහනයෙන් කැපී පෙනෙන කොටසක් තරුණ ජනයා විසින් නියෝජනය කෙරෙති. එය මුළු ජනගහනයෙන් 26%කි. අපගේ ජනගහනයේ මෙම වඩාත් ක්‍රියාකාරී කණ්ඩායම සංවර්ධන ක්‍රියාදාමයට හවුල් වීමේ හැකියාව ලැබෙන කටයුතුවලට සහභාගී කරගත යුතුය.ශ්‍රී ලංකා සන්දර්භය තුළ පමණක් නොව ගෝලීයව ද තරුණ කොටස්වලට අදාළවන උප තේමා සමුළුව විසින් තෝරා ගෙන ඇති බව මට දැනගැනීමට ලැබුණි. මෙතුළින් තරුණයන්ගේ ප්‍රධාන අවශ්‍යතා ආමන්ත්‍රණ්‍ය කෙරෙනු ඇති අතර, තවත් වැදගත් පාර්ශ්වයක් වන සමාජයීය අනර්ථයන්ගෙන් තරුණ කොටස් ආරක්ෂාකර ගැනීම පිළිබඳ අවංක සංවාදයක යෙදිය යුතු බව මම විශ්වාස කරමි. මෙම සමහරක් අනර්ථයන් නවීන තාක්ෂණය හා සම්බන්ධව ඇත.අධ්‍යාපනය හා ගුණාත්මක තරුණ සේවා නියුක්තිය නිර්මාණය කරනුවස් කිරීමේ දී 2010 දී තරුණ කටයුතු හා නිපුණතා සංවර්ධන අමාත්‍යාංශයේ අධීක්ෂණය යටතේ තරුණ සංවර්ධනය හා වෘත්තීය පුහුණු විෂයයන් ඒකාබද්ධ කිරීමෙන් අපි කැපී පෙනෙන ප්‍රතිපත්තියකට මුල පිරුවෙමු. උසස් අධ්‍යාපනය ලැබීමට බලාපොරොත්තු වන හා නොවන කොටස් එක සමාන ලෙස රටේ සංවර්ධන ක්‍රියාදාමයට සහභාගී කර ගැනීම දිගුකාලීන අරමුණයි.අසාර්ථකත්වයට පත් වූවන් ලෙස නම්කර ඇති පිරිස් උදෙසා ප්‍රතිලාභ පුළුල් කිරීම සඳහා “ජීවිතයට නිපුණතා හා නිපුණතාවන්ට රැකියා” යන වැඩපිළිවෙළට ද අපි මුල පිරුවෙමු. පොදු රාජ්‍ය මණ්ඩලයීය ප්‍රතිපත්තීන් හා යමින් වර්තමානයේ විවිධ මානව කොටස් අතර පවතින සම්පත් විෂමතාව අවම කිරීමට හා වඩාත් සාධාරණ සමාජයක් නිර්මාණය කිරීමට මෙම ව්‍යායාමයන් උපකාරී වනු ඇත.මේ සම්බන්ධයෙන් “තරුණයන් හා නිපුණතා අධ්‍යාපනය රැකියාව සඳහා යොදා ගැනීම” තේමා කරගත් යු‍නෙස්කෝවේ 2012 සැමට අධ්‍යාපනය ගෝලීය නිරීක්ෂණ වාර්තාව පිළිබඳ අවධානය යොමු කිරීමට කැමැත්තෙමි. අධ්‍යාපනය සඳහා දරන පිරිවැයෙන් විපුල ආර්ථික ප්‍රතිලාභ ලැබෙනබව එහි සඳහන් වේ. එම වාර්තාවට අනුව අධ්‍යාපනය සඳහා දරන පිරිවැයෙන් විපුල ආර්ථික ප්‍රතිලාභ ලැබෙන බව එහි සඳහන් වේ. එම වාර්තාවට අනුව අධ්‍යාපනය සඳහා වැය කරන එක් ඩොලරයක් මඟින් ඩොලර් 10 – 15 ප්‍රමාණයක ආර්ථික වර්ධනයක් උත්පාදනය වේ. අවශ්‍යව ඇත්තේ සමස්ත ජනගහනයේ නිපුණතා නැංවීම සහ තරුණයන්ගෙන් බහුතරය මේ නිපුණතා අත්කරගත් විට ඔවුනට වඩා හොඳ රැකියා ඉඩප්‍රස්ථා සැලසීම පිණිස ඒකාබද්ධ ප්‍රයත්නයක් දැරීම බව වාර්තාව තවදුරටත් පෙන්වා දෙයි.අපේ තරුණ සංවර්ධන වැඩසටහන්වල තවත් වැදගත් පියවරක් වනුයේ ශ්‍රී ලංකා යොවුන් පාර්ලිමේන්තුව නිර්මාණය කිරීමයි. මේ සුවිශේෂී ජයග්‍රහණය සමඟ ශ්‍රී ලංකාව පුරා තරුණ සමාජ ස්ථාපනය පහළම මට්ටමේ තරුණ ක්‍රියාකාරිකයන් ප්‍රතිපත්ති සම්පාදනයට හවුල්කර ගැනීමට සහ පොදු රාජ්‍ය මණ්ඩලයේ වටිනාකම් සහ පරිචයන් ඔවුනට හඳුන්වාදීමට ඵලදායී යන්ත්‍රණයක් වූ බව සනාථ වී තිබේ.ස්ත්‍රී පුරුෂ සමානාත්මතාවට ඇති කැපවීම පොදු රාජ්‍ය මණ්ඩල ප්‍රඥප්තියට ඇතුළත් කර වටිනාකම් සහ මූලධර්මවලින් එකකි. ගෝලීය වශයෙන් මෙන්ම පොදු රාජ්‍ය මණ්ඩලයීය රටවලවල ද ස්ත්‍රී පුරුෂ අසමානතා ඉවත් කිරීමට ප්‍රයත්න දරනු ලැබේ. ශ්‍රී ලංකා ආණ්ඩුක්‍රම ව්‍යවස්ථාව ස්ත්‍රී පුරුෂ සමානාත්මතාව ප්‍රබල ලෙස ආරක්ෂා කරමින් සහතික කරයි. ලෝකයේ ප්‍රථම අගමැතිනිය බිහිකිරීමේ සාඩම්බර වාර්තාව අප සතුය. ස්ත්‍රී පුරුෂ සමානාත්මතාවට අපේ ඇති කැපවීම ඉන් පෙන්නුම් කෙරේ. සෙඩෝ (CEDAW) වැනි ස්ත්‍රීන් පිළිබඳ අන්තර්ජාතික සම්මුතීන්ගේ පාර්ශවකරුවෙකු ලෙස ශ්‍රී ලංකාව සමාජයේ දී හෝ රාජ්‍ය පාලනයේ දී හෝ ස්ත්‍රීන්ට වෙනස්කම් නොකරන බවට සහතික වෙයි.තරුණ සංවර්ධනය පිළිබඳ අපේ ප්‍රතිපත්තිය නූතන තාක්ෂණ විද්‍යා ක්ෂේත්‍රයට අප ගෙනයයි. වසර 2016 දී 75% ක තොරතුරු තාක්ෂණ සාක්ෂරතාවක් අත්කර ගැනීම සඳහා ශ්‍රී ලංකාව ශීඝ්‍රයෙන් ඉදිරියට යමින් සිටී. මේ සංසදය විසින් සලසා ඇති අවකාශය වඩා පුළුල් අන්තර් ක්‍රියාකාරීත්වය මඟින් අදහස්වල හරස් ප්‍රතිපෝෂණයට ඉවහල්වන පරිදි තරුණයන් උදෙසා සපයන ලද පහසුකමකි.සෞඛ්‍ය සේවාවෙහි විසමතා දිළිඳුකම උග්‍රකරන බැවින් සහ පොදු රාජ්‍ය මණ්ඩලයේ මූලික පරමාර්ථවලට හානිකර බැවින් සෞඛ්‍ය පහසහුකම් සඳහා සම අවස්ථා තිබීම අතිශය වැදගත් වෙයි. ක්ෂය රෝගය, එච්.අයි.වී. ඒඩ්ස් සහ මැලේරියාව ව්‍යාප්ත වීම අපේ ජාතීන්ට ඉතා අනර්ථකාරී ප්‍රතිඵල උදා කර තිබේ.තරුණයන් අන්තරායකර මත්ද්‍රව්‍ය භාවිතයට ඇබ්බැහිවීම පොදු ගැටලු‍වක් බවට පත්ව ඇත. නව තාක්ෂණික මෙවලම් ව්‍යාප්තිය සමඟ තරුණයන්ට ලෝකය සමඟ සම්බන්ධ විය හැකි මාර්ග වෙනස්වී ඇති බැවින් පොදු රාජ්‍ය මණ්ඩලයීය තරුණයන් අතර සෞඛ්‍ය ගැටලු පිළිබඳ අවබෝධය ඇතිකරනු වස් නූතන තාක්ෂණය භාවිත කිරීමට පිළිවන.ක්‍රීඩා සහ විනෝදවීමේ පහසුකම් සඳහා වැඩිදුර ආයෝජනය කිරීමෙන් තරුණයන්ගේ යහපැවැත්ම වර්ධනය වී ශාරීරික යෝග්‍යතාව වැඩිදියුණු වෙයි. එබැවින් “දියවැඩියා පා ගමනක්” සහ සෙසු ක්‍රීඩා ක්‍රියාකාරකම් තරුණ සංසද වැඩසටහනට ඇතුළත් කර තිබීම ගැන මම සතුටු වෙමි. යොවුන් දූත පිරිස් වෙරළ කෙළි සෙල්ලම්වල නිරතවීමට සතුටුවනු ඇත. එමඟින් ඔවුනට ක්‍රීඩාවේ විනෝදය මෙන්ම ශ්‍රී ලංකාවේ සුන්දර වෙරළවල ආශ්වාදය විඳීමටත් හැකි වෙයි.තරුණ ජනයාගේ ධනාත්මක සහ සක්‍රීය කාර්යභාරය නිසාත් සංවර්ධනය, සාමය, ප්‍රජාතන්ත්‍රවාදය ප්‍රවර්ධනයට හා සහනශීලී ගුණය සෙසු සංස්කෘතීන්ට ගරුකිරීම ඇතුළු අවබෝධය වැනි හර වටිනාකම් සුරැකීමට හා ප්‍රවර්ධනයට ඔවුන්ගෙන් ලැබෙන දායකත්වය නිසාත් පොදු රාජ්‍ය මණ්ඩලයීය ප්‍රඥප්තිය තරුණ ජනයා පිළිගැනීමට ලක්කොට තිබේ.පොදු රාජ්‍ය මණ්ඩලයට මඟ පෙන්වීමේ කාර්යය ශ්‍රී ලංකාවට හිමිවන ඉදිරි දෙවසර තුළ පොදු රාජ්‍ය මණ්ඩලයීය මූලධර්ම සාක්ෂාත් කරගැනීමට හැකි වන පරිදි ශ්‍රී ලංකාවේ තරුණ කොටස් සමඟ අන්තර් ක්‍රියාකාරීත්වයට ඉඩ සලසමින් පොදු රාජ්‍ය මණ්ඩලයීය යොවුන් දූත පිරිස්වලට නිර්මාණශීලී සහ අර්ථවත් ඉඩප්‍රස්ථා උදා කිරීමට අපි උපරිම උත්සාහය ගන්නෙමු. අප එසේ කරනුයේ පොදු රාජ්‍ය මණ්ඩලයේ අනාගත සාර්ථකත්වය මේ තරුණ පිරිස්වල අඛණ්ඩ කැපවීම සහ දායකත්වය මත රැඳී තිබෙනු ඇතැයි යන උතුම් අපේක්ෂාව ඇතිව ය.ලෝක තරුණ සමුළුව එක්සත් ජාතීන් සමඟ සහයෝගයෙන් 2014 මැයි මස පැවැත්වීමේ වරප්‍රසාදය ශ්‍රී ලංකාවට හිමිව ඇති බව මා නිවේදනය කරනුයේ ඉමහත් සතුටිනි. සමුළුව ආසියානු රටක පැවැත්වෙන ප්‍රථම අවස්ථාව මෙයයි. තරුණයාගේ අනාගතය හැඩගැස්වීමට ඉවහල් වනු ඇතැයි මා විශ්වාස කරන මේ ගෝලීය සමුළුවට සහභාගී වන ලෙස පොදු රාජ්‍ය මණ්ඩලයීය මෙන්ම ඉන් බැහැර සෙසු සියලු ජාතීනට ආරාධනා කිරීමට මම කැමැත්තෙමි.මා ඔබ මෙන් තරුණවියේ සිටියදී සාක්ෂාත් කරගැනීමට හැමවිටම අපේක්ෂා කළ අරමුණක් මට තිබිණි. එකල ළාබාලම මන්ත්‍රීවරයා ලෙස මම පාර්ලිමේන්තුවට පිවිසියෙමි. වර්ෂය මම නොකියමි. එවිට මගේ වයස දැනගනු ඇත. කැපවීම හා වෙහෙසී වැඩ කිරීම නිසා ඇමැතිවරයකු, විපක්ෂ නායකයකු, අගමැති සහ දැන් රටේ ජනාධිපති බවට පත්වීමට මට හැකි විය. මේ දක්ෂ තරුණ මහත්මිය කී පරිදි “සිය අරමුණ කරා ළඟාවීමට ඒ හා සමාන අධිෂ්ඨාන ශක්තිය සහ ඉවසීම ඇති බව මම විශ්වාස කරමි”මා පොදු රාජ්‍ය මණ්ඩලයීය සභාපති ධුරය හොබවන කාලය තුළ ඔබ සමඟ සිටින බවටත් ගමනෙහි සෑම මොහොතකම ඔබට උපකාරී වන බවටත් මම සහතික වෙමි.අවසාන වශයෙන් මේ සංසදය සාර්ථක කරගැනීමට වෙහෙස නොබලා වැඩ කළ බොහෝ සංවිධානවලට හා පුද්ගලයනට ශ්‍රී ලංකා රජය හා ජනතාව වෙනුවෙන් ම ගේ ස්තුතිය පුද කරමි. එසේම පොදු රාජ්‍ය මණ්ඩලයීය ලේකම් කාර්යාලයේ සහ පොදු රාජ්‍ය මණ්ඩලයීය තරුණ වැඩසටහනේ කැපවීම අගය කරමි.තරුණ ජනයාගේ ගමන්මඟ සහ අභිවෘද්ධිය ගැන සාකච්ඡා කරන මේ සංසදය අතිශයින් සාර්ථක වේවායි ප්‍රාර්ථනා කරමි.ඔබට දීප්තිමත් අනාගතයක් හිමිවන අයුරින් ඔබේ කුසලාත පරිපූර්ණ ලෙස සංවර්ධනය වේවා. ඔබ සියලුදෙනාට උතුම් රත්නත්‍රයේ පිහිට ලැබේවා.ස්තුතියි.පොදු රාජ්‍ය මණ්ඩල මහලේකම් ආචාර්ය කමලේශ් ෂර්මා මහතා -සංවර්ධන ක්‍රියාවලිය සඳහා තරුණ ප්‍රජාවගේ දායකත්වය ඉතා වැදගත්. තරුණ ප්‍රජාව අද තාක්ෂණයත් සමඟ ඉදිරියට යනවා. මේ තාක්ෂණික විප්ලවය නිසා අද ලෝකය කුඩා වෙලා. තවත් විදියකට කිව්වොත් අපි සමීප වෙලා. තරුණයන්ගේ ශක්තිය නිවැරැදිව භාවිත කළහොත් සංවර්ධනය වේගවත් කළ හැකියි.පොදු රාජ්‍ය මණ්ඩලයේ අනාගතය තිබෙන්නේ තරුණයන්ගේ අතෙයි. සහශ්‍ර ඉලක්ක කරා ළඟාවීමට අප තරුණ ප්‍රජාව සමඟ එක්ව කටයුතු කළ යුතුයි. මේ තරුණ සමුළුව ඒ සඳහා ඉතා හොඳ අවස්ථාවක්.නවීන තාක්ෂණය සමඟ ඉදිරියට යාම සඳහා තරුණ තරුණියන්ට විශේෂ හැකියාවක් තිබෙනවා. තරුණ ප්‍රජාව සතු මේ හැකියාව අප හඳුනාගෙන තිබෙනවා. තරුණ සංවර්ධනය රටක ජාතික සංවර්ධනය සමඟ එකට බද්ධ වී තිබෙනවා.තරුණයන්ට නිසි තැන ලබාදීම තරුණයන්ගෙන් වැඩි සේවාවක් ලබා ගැනීමට ඉවහල් වෙනවා. අපි තරුණ ජවයට නිසි වටිනාකමක් ලබා දිය යුතුයි. තරුණයන් සතු දක්ෂතා හඳුනාගෙන ඔවුන්ට නිසි තැන ලබාදීම වැඩිහිටියන්ගේ යුතුකමක්. මේ අරමුණ සාක්ෂාත් කර ගැනීම සඳහා මෙවැනි සමුළු ඉවහල් වනවා.තරුණ කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා-දශක තුනක් තිස්සේ අපේ රටේ පැවැති බිහිසුණු යුද්ධය නිසා තරුණ තරුණියන්ට බොහෝ අවස්ථා අහිමි වුණා. එසේම තරුණ තරුණියන් යුද්ධය නිසා බොහෝ ගැටලුවලට මැදි වුණා. ඔවුන්ට අහිමි වූ අවස්ථා යළි හිමිකරදීමට අප කටයුතු කරමින් සිටිනවා.තරුණයන් සතු හැකියාවන් හඳුනාගෙන තරුණ ජවයට නිසි වටිනාකමක් අප ලබාදිය යුතුයි. අපේ තරුණ තරුණියන්ට ඉදිරියට ඒමට දැන් සුවිශේෂී අවස්ථා උදා වී තිබෙනවා. අපගේ ජනාධිපති මහින්ද රාජපක්ෂ මහතා තරුණයන්ගේ හැකියාවන් හඳුනාගෙන තරුණ තරුණියන්ට නිසි තැන ලබාදීමට කටයුතු කරනවා.අපේ ජනාධිපතිතුමා තරුණ තරුණියන්ට නිසි තැන ලබා දීම පිළිබඳ අප සතුටු වෙනවා. තරුණ තරුණියන්ගේ සේවය අපට ඉතාම වැදගත්.යුද්ධයෙන් පසු ශීඝ්‍රයෙන් නැගී සිටින අප දෙස විවෘත මනසකින් බලා අපගේ කටයුතුවලට සහාය දෙන ලෙස පොදු රාජ්‍ය මණ්ඩල රටවලින් අප ඉල්ලා සිටිනවා.පොදු රාජ්‍ය මණ්ඩලයීය තරුණ සමුළුවේ කාරක සභාවේ සම සභාපතිනි එරින් ෂැකෝල් මහත්මිය ද සමුළුව ඇමතුවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>11</day>
    </date>
    <link>http://www.dinamina.lk/2013/11/11/_art.asp?fn=n13111122</link>
    <topic>යුගයේ අවශ්‍යතාවට ගැළපෙන සේ අධ්‍යාපන ක්‍රමය වෙනස් විය යුතුයි</topic>
    <author>කටුගස්තොට සමූහ ගාමිණී චන්ද්‍රසේන</author>
    <content>නිදහස් අධ්‍යාපනය කියමින් අප පවතින අධ්‍යාපන ක්‍රමයට විවිධ අර්ථකථන දුන්නද මේ අධ්‍යාපන ක්‍රමය තුළින් බිහිවන්නේ වර්තමාන තාක්ෂණ ලෝකයේ මතුවන රැකියාවලට නුසුදුසු පිරිසක්. එම නිසා හණමිටි මතවාද පසෙකලා නවීන ලෝකයට ගැළපෙන උගතුන් සහ වෘත්තියෙන් බිහිකරන අධ්‍යාපන ක්‍රමයක් රටට අත්‍යවශ්‍ය යුගයක් මේ යයි ජාත්‍යන්තර මූල්‍ය සහයෝගිතාව පිළිබඳ ජ්‍යෙෂ්ඨ ඇමැති සහ මුදල් නියෝජ්‍ය ඇමැති ආචාර්ය සරත් අමුණුගම මහතා පසුගිය 08 දා හතරලියද්දේදී පැවසීය.හතරලියද්ද - ගලගෙදර ප්‍රාදේශීය ලේකම් කොට්ඨාසවල මෙවර පහවසර ශිෂ්‍යත්වය සමත් දරු දැරියන් 84 කට අමුණුගම පදනම, මහජනබැංකුව, ලංකා බැංකුව, ප්‍රාදේශීය සංවර්ධන බැංකුව යන ආයතන අනුග්‍රහයෙන් පාසල් උපකරණ, සිසු උදාන ඉතුරුම් ගිණුම් පොත් සහ සහතික පිරිනැමීම හතරලියද්ද ප්‍රාදේශීය ලේකම් ශ්‍රවණාගාරයේදී පැවති අවස්ථවේ ඇමැතිවරයා එසේ පැවසීය.මෙහිදී ඇමැතිවරයා මෙසේද පැවසීය.පහ වසර ශිෂ්‍යත්වය ගැන එක අතකින් සතුටක් දැනෙන අතර තව අතකින් කනගාටුවක් දැනෙනවා. එයට හේතුව මේ පිටිසර ගම්බද පාසැල්වල ගුරුවරු දැඩි කැපවීමකින් වසර පහ දක්වා උගන්වා බිහිකරන දක්ෂ දරුවන් නගරයේ ජනප්‍රිය පාසල්වලට ගැනීම නගරයේ ගුරුවරුන්ට සතුටක්. ගමේදී ඒ දරුවා දක්ෂයෙක් කරන්න මහන්සි වූ ගුරුවරුනට දුකක්.මේ ක්‍රමය වෙනස් කරන්න තමයි ජනාධිපතිතුමා මහින්දෝදය විද්‍යාල සංකල්පය ගෙනා‍ෙව් ඉදිරියේදී නගරයේ පාසලට වඩා දියුණු විද්‍යාගාර, තාක්ෂණ ක්‍රීඩාගාර සහිත පාසැලක් සෑම ප්‍රාදේශීය ලේකම් කොට්ඨාසයකම ඉදි­‍ෙවනවා.එවිට ගමේ ප්‍රාථමික පාසලෙන් ශිෂ්‍යත්වය සමත්වන දරුවාට ගමේම මහින්දෝදය පාසලෙන් ද්විතියික අධ්‍යාපනය ලැබිය හැකියි.මෙහිදී කථා කළ ගලගෙදර කොට්ඨාස අධ්‍යාපන අධ්‍යක්ෂ දයාරත්න මහතා සරත් අමුණුගම මැතිතුමා එකල මාතලේ දිසාපතිව සිටියදී වර්තමානයේ දියුණු විද්‍යාලයක් වන මාතලේ විද්‍යා විද්‍යාලය ආරම්භ කළ අයුරු සිහිපත් කළේය.මේ අවස්ථාවට ගලගෙදර ප්‍රාදේශීය සභාපති ලාල් ගිරිනාගම, හතරලියද්ද ප්‍රාදේශීය ලේකම් ‍කීර්ති සිරිබද්දන, චන්දන කඩවතමුදලි යන මහත්වරු සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>11</day>
    </date>
    <link>http://www.dinamina.lk/2013/11/11/_art.asp?fn=n13111125</link>
    <topic>පොදු රද මඬුලු තරුණ සමුළුව වෙත ගරු ගාම්භීරත්වයෙන්</topic>
    <author/>
    <content>නව වැනි පොදු රාජ්‍ය මණ්ඩලයීය තරුණ සමුළුවේ සමාරම්භක උත්සවය ජනාධිපති මහින්ද රාජපක්ෂ මහතාගේ ප්‍රධානත්වයෙන් ඊයේ (10) මාගම් රුහුණුපුර ජාත්‍යන්තර සම්මන්ත්‍රණ ශාලාවේ දී පැවැත්විණි. එම අවස්ථාවට සහභාගිවීමට පැමිණි ජනාධිපති ආර්යා ශිරන්ති වික්‍රමසිංහ රාජපක්ෂ මැතිනිය පොදු රාජ්‍ය මණ්ඩලයීය මහ ලේකම් ආචාර්ය කමලේෂ් ශර්මා, යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම, විදේශ කටයුතු ඇමැති මහාචාර්ය ජී. එල්. පීරිස්, පාර්ලිමේන්තු මන්ත්‍රී නීතිඥ නාමල් රාජපක්ෂ මහත්ම මහත්මීහු පෙරහරින් උත්සව ශාලාව වෙත කැඳවාගෙන ආ අයුරුයි මේ. ඡායාරූපය - සුදත් සිල්වා.</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>11</day>
    </date>
    <link>http://www.dinamina.lk/2013/11/11/_art.asp?fn=r1311111</link>
    <topic>පේෂ කර්මාන්තයෙන් සබරගමුව පළාත අපේක්ෂිත ඉලක්කය ඉක්මවා යයි</topic>
    <author>කෑගල්ල සමූහ පි. එම්. පී. පොල්වත්ත</author>
    <content>මේ වසර ඇතුළතදී සබරගමුව පළාත් සභාවේ කුඩා කර්මාන්ත දෙපාර්තමේන්තුවේ අත් යන්ත්‍ර පේෂ කර්මාන්තයේ රෙදිපිළි නිෂ්පාදනයෙන් බලාපොරොත්තු වූ රුපියල් කෝටියක ඉලක්කය මේ වන විට ඉක්මවා ඇති බව පළාත් සභාවේ කර්මාන්ත අමාත්‍යාංශයේ පළාත් අධ්‍යක්ෂිකා ඒ. ඩබ්ලිව්. රුක්මනි ආරියරත්න මහත්මිය කීවාය.සබරගමුව පළාතේ කෑගල්ල දිස්ත්‍රික්කයේ පේෂකර්ම මධ්‍යස්ථාන 32ක්ද රත්නපුර දිස්ත්‍රික්කයේ පේෂකර්ම මධ්‍යස්ථාන 34ක්ද ඇත.මේ පේෂකර්ම මධ්‍යස්ථානවල ‍රෙදි විවීමේ නියුතු අය 370 දෙනෙක් සිටිති. මේවායේ ඉතා හොඳ ප්‍රමිතියෙන් යුත් නූල් යොදා ඉතාමත් අලංකාර ලෙසට සාරි විවීම නිසා එම සාරිවලට හොඳ තැනක් ලැබී ඇත.මේ නිසා සෑම මධ්‍යස්ථානයකම වැඩි වශයෙන් සාරි විවීම ආරම්භ කර ඇත. පසුගිය වසරේ මේ මධ්‍යස්ථානවල වියන ලද සාරි, සරොම්, තුවා, ඇදරෙදි, මේසරෙදි අත පිසිනා ආදිය විවීමෙන් රුපියල් ලක්ෂ 17ක පමණ ශුද්ධ ලාභයක් උපයාගෙන ඇත.මේ අත්යන්ත්‍ර පේෂකර්ම මධ්‍යාස්ථානවල නියැලී සිටින කාන්තාවන්ට වියන ලද රෙදිපිළිවලට ගෙවන ලද වැටුප සියයට පනහකින් පඩි වැඩි කිරීමක්ද සිදුකර ඇති බව අධ්‍යක්ෂකවරිය පැවසුවාය.මේ අතර මෙම රෙදි විවීමේ මධ්‍යස්ථානවලට ප්‍රදේශයේ තරුණියන් බඳවා ගැනීමට ග්‍රාමීය මට්ටමේ සිටින නිලධාරින් ලබා එම අයට අවබෝධයක් ලබාදීමට පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>11</day>
    </date>
    <link>http://www.dinamina.lk/2013/11/11/_art.asp?fn=r1311112</link>
    <topic>රඹුක්කන මාතෘ සායන මධ්‍යස්ථාන හතරකට මුල්ගල</topic>
    <author>@රඹුක්කන උතුර සමූහ විපුල එස් කුමාරතුංග</author>
    <content>රඹුක්කන මැතිවරණ කොටිඨාසයේ දැයට කිරැළ ජාතික වැඩසටහනට සමගාමිව මතෘ සායන මධ්‍යස්ථාන හතරකට මුල්ගල තැබිම සබරගමු පළාත් ප්‍රධාන ඇමැති මහීපාල හේරත් මහතගේ සහ කෑගල්ල දිස්ත්‍රික් පාර්ලි‍මෙන්තු මන්ත්‍රි කනක හේරත් යන මහත්වරැන්ගේ ප්‍රධානත්වයෙන් පැවැත්විණි.රැපියල් ලක්ෂ 370 ක මුදලක් වැයකරමින් රඹුක්කන මැතිවරණ කොටිඨාසයේ මාතෘ සායන මධ්‍යස්ථාන හතරකට මුල්ගල් තැබිණි.වලල්ගොඩ මාතෘ සාය මධ්‍යස්ථානය සදහා රුපියල් ලක්ෂ 80 ක්ද, පින්නවල මාතෘ නිවාසය සදහා රුපියල් ලක්ෂ 80ක්ද හල්පිටිය මාතෘ නිවාසය සදහා රැපියල් ලක්ෂ 80ක් සහ ඉඹුල්ගස්දෙණිය මාතෘ සායන මධ්‍යස්ථානය සදහා රැපියල් ලක්ෂ 130ක මුදලක් වැය කරනු ලබයි.රඹුක්කනට අරුනෝදය යන තේමාව යටතේ මේ මුල්ගල් තැබිම සිදුකෙරිණි.මෙම අවස්ථාව සදහා රඹුක්කන ප්‍රාදේශිය සභාපති අතුල හදගම මහතා, රඹුක්කන ප්‍රාදේශිය ලේකම් මොහාන් විජේරත්න යන මහත්වරැ ඇතුලු පිරිසක් සහභාගිත්වයෙන් මෙම මුල්ගල් තැබිමෙ උත්සව කටයුතු සිදුකෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>11</day>
    </date>
    <link>http://www.dinamina.lk/2013/11/11/_art.asp?fn=r1311113</link>
    <topic>කළුතරට නාට්‍ය සහ නැටුම් පුහුණු මධ්‍යස්ථානයක් ළඟදීම</topic>
    <author>වාද්දුව සමූහ - එස්. ආර්. පියදාස</author>
    <content>කළුතර දිස්ත්‍රික්කයේ තරුණ පිරිසට නාට්‍ය හා නැටුම් පුහුණුවීමට, නාට්‍ය සන්දර්ශන පැවැත්වීමට හා චිත්‍ර ප්‍රදර්ශන ආදිය පැවැත්වීම සඳහා සෑම පහසුකමක්ම සහිත මධ්‍යස්ථානයක් මේ වනවිට කළුතර නගරය ඉදිවෙමින් පවතින බව බස්නාහිර පළාත් සභා මන්ත්‍රී සුමිත් ලාල් මෙන්ඩිස් මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>11</day>
    </date>
    <link>http://www.dinamina.lk/2013/11/11/_art.asp?fn=r1311114</link>
    <topic>කරුවලගස්වැව ගම්මාන රැසකට වන අලි තර්ජන</topic>
    <author>මාරවිල සමූහ මිහිර විජේසේකර</author>
    <content>පුත්තලම-කරුවලගස්වැව ප්‍රාදේශීය ලේකම් කොට්ඨාසයේ ගම්මාන රැසකට වන අලි තර්ජන හේතුවෙන් ගම්වාසීහු දැඩි පීඩාවට පත්ව සිටිති.මොරියකුලම, තබ්බෝව, තේවනුවර යන ගම්මානවල නිවාස 35 කට අධික සංඛ්‍යාවක් විනාශකොට වගාවන්ට ද දැඩි අලාභහානි සිදුකොට තිබේ.ඉකුත් සැප්තැම්බර් මාසයේ වනජීවී දෙපාර්තමේන්තුව හා සිවිල් ආරක්ෂක බළකාය ඒකාබද්ධව තබ්බෝව රක්ෂිතයට වන අලි පන්නා දැමීමේ මෙහෙයුමක් ආරම්භ කළ අතර එම මෙහෙයුම අතරමඟ නතර කිරීම හේතුවෙන් තබ්බෝව රක්ෂිතයට ආසන්න ගම්වල මේ වන අලි රැඳී සිටී.දිනකට නිවාස රැසක් අතර ප්‍රමාණයක් වන අලින් විසින් විනාශ කරන බවත්, ජීවිතවලට ද දැඩි තර්ජන එල්ල වී ඇති බව ප්‍රදේශවාසීහු කියා සිටිති.දැඩි ලෙස වනඅලි තර්ජන එල්ල වී ඇත්තේ මොරියකුලම ගම්මානයටය. එම ගම්මානයේ නිවාස 20 කට අධික ප්‍රමාණයක් වන අලින් විසින් විනාශ කොට තිබේ. නිවෙස්වල ගෘහ භාණ්ඩවලට ද දැඩි ලෙස අලාභහානි සිදුකොට තිබේ.මේ ගම්මානයේ බොහෝ පිරිසකට සිය ඥාතීන්ගේ හෝ හිතවතුන්ගේ නිවෙස්වලට යාමට බැරිව ඔවුන්ගේ නිවාසවල රැඳී සිටින්නේ සිය ජීවිතවල අවදානම් තත්ත්වයන් නිසාවෙනි.ආර්. පී. ඩී. පේමසිරි - 2000 වර්ෂයේ සිට වන අලි පන්නා දැමීමේ මෙහෙයුම් ආරම්භ කළා. විවිධ ක්‍රම භාවිතා කරමින් වන අලි පන්නා දැමීම සිදුකළා. ඒත් ඒ හැම මෙහෙයුමක්ම අතරමඟ නතර වුණා. ඒකෙන් වුණේ තබ්බෝව රක්ෂිතය ආසන්නයේ ගම්මානවල වන අලින් රැඳීමයි. රජය දහස් ගණනින් වියදම් කරලා මෙහෙයුම් පටන් ගන්නවා. අන්තිමේදී ඒවා අතරමඟ නවතිනවා.ඩී.එම්.කරුණාරත්න - මේ ටිකේ අලි දහයක් පහළොවක් මේ ගමේ සැරිසරනවා. අපේ ‍ගමේ සේරම සවස් වෙනකොට ඉන්නෙ හරිම බයෙන්. රාත්‍රී කාලයේ බෝධි පූජාවක්වත් තියන්න පන්සලට යන්න බෑ.දැන් ගෙවල් කීයක් කඩලද. කොයි වෙලාවෙ හරි ජීවිතයක් බිලිගන්නවා. අපි ඊට කලින් කියන්නෙ නිලධාරීන්ට මේකට විසඳුමක් දෙන්න කියලා.ඒ. එම්. ගුණවතී - අපේ ගේ ඊයේ රාත්‍රියේ අලි කැඩුවා. මම ළමයි එක්ක නිදාගෙන ඉන්නකොට තමයි ඌ කඩන සද්දෙට ඇහැරුණේ. අපි කෑ ගැහැව්වා. බල්ලො බලල්ලු වගේ අලි පන්නන්න බෑනේ. අලියට ඇතිවෙනකම් ගේ කඩනකම් බලාන ඉන්නව හැරෙන්න මොනවද අපි කරන්නේ. ඌ යනකම් ඇඳ යටට වෙලා මම දරුවොත් එක්ක හිටියේ. අමාරුවෙන් හදාගත්ත ගේ.ඡායාරූප - මාරවිල සමූහ .</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>11</day>
    </date>
    <link>http://www.dinamina.lk/2013/11/11/_art.asp?fn=r1311115</link>
    <topic>ස්පාඤ්ඤ ජාතිකයාගෙන්  දිළිඳු පවුල් දෙකකට නි‍වාස</topic>
    <author>@ මහින්ද පී. ලියනගේ ගාල්ල ඩේලි නිවුස්</author>
    <content>තමගේම වූ නව නිවසක ජීවත්වීමේ සිහිනය දකිමින් සිටි වලස්මුල්ලේ දිළිඳු පවුල් දෙකකට කාරුණික ස්පාඤඤ ජාතිකයකුගේ සහයෝගයෙන් සිය නිවසක් හිමි වී ඇත.ස්පාඤ්ඤයේ සෙවිලා (Sevilla) ප්‍රදේශයේ පෙඩ්‍රෝ ඩි ලියෝන්හි වාසය කරන විශ්‍රාමිකයෙකු වන ලුවිස් කාර්ලෝස් ඇන්ඩ්‍රිස් කමචෝ සිය ප්‍රථම ශ්‍රී ලංකා සංචාරයේදීම සිය මිතුරකුගේ මාර්ගයෙන් ඉහත පවුල් දෙක පිළිබද දැනුවත්ව වලස්මුල්ලේ ඵම පවුල්වල සාමාජිකයන් හමුවී ඔවුන්ගේ ජීවන තත්ත්වය දැක සිය ධන පරිත්‍යාගයෙන් නිවාස දෙකක් සාදා දීමට ඉදිරිපත්ව ඇත.සිය විශ්‍රාම වැටුපෙන් ජීවත්වන ලුවිස් ‍මහතා මේ නි‍වෙස් දෙක ගොඩ නගන්නේ මීට වසර දෙකකට ඵපිට අභාවප්‍රාප්ත වූ සිය මෑණියන්ගෙන් උරුම වූ මුදලකිනි.ඒ මහතා මෙසේ පැවැසීය, මම දානපතියෙක් හෝ මිෂනාරිවරයෙක් හෝ නොවෙයි. මම සෙවිලාහි වර්ජන් ඩෙල් රොසියෝ රෝහලේ (Virgen Del Rocio) නඩත්තු අංශයේ කාර්මිකයෙක් ලෙස සේවය කලා. මගේ ඵකම ආදායම විශ්‍රාම වැටුප පමණයි.ඉන් ඵක් නිවාස ලාභිණියකු වූ වලස්මුල්ල විජේසිරිපුර පිටහවත්ත පදිංචි ධර්මා හේවගේ මහත්මිය , මම සමෘද්ධි සංවර්ධන නිලධාරිණියක්. අපි අලුත් ගෙයක් හදන්න පටන් ගන්නකොටම මගේ මහත්තය හදිසියේ මියගියා. ගෙයි වැඩ නැවතුණා. මම මගේ දූලා පස් දෙනත් සමග අපේ අම්මලගේ ගෙදර තමයි ජීවත් වෙන්නෙ. ඵ් කුඩා නිවසෙ අපි නව දෙනෙක් ජිවත්වෙනව.ස්පාඤඤ ජාතිකයාට ඵම පවුල් දෙක හදුන්වා දී ඇත්තේ දක්ෂිණ අධිවේගී මාර්ග ව්‍යාපෘතියේ සිවිල් ඉංජිනේරු වරයෙකු ලෙස කටයුතු කරන ගාල්ල අනගාරික ධර්මපාල මාවතේ පදිංචි ඵච්.ජී.ඔලිවර් මහතාය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>11</day>
    </date>
    <link>http://www.dinamina.lk/2013/11/11/_art.asp?fn=r1311116</link>
    <topic>සුවාරිස් දුන්නු තෑග්ග ඩබල් වෙලා</topic>
    <author>වඳුරඹ සමූහ වින්සර්මුණුගොඩ</author>
    <content>අධිකලෙස මතට ඇබ්බැහිවූ පුද්ගලයකු ආරාධනාවක් පරිදි මගුල් ගෙදරක ගොස් තෑග්ගට දෙන්න ගිය මුදල් ප්‍රමාණය ඩබල්වී ලියුම් කවර දෙකකින්ම එකවර පිරිනැමූ අපූරු සිද්ධියක් ගාල්ල දිස්ත්‍රික්කයේ ගමකින් වාර්තා වේ.ඔහු සුවාරිස්ය. සුවාරිස්ට මගුල් ගෙදරකින් ආරාධනා ලැබුනොත් ඔහු පළමුව සොයන්නෙ බොන්න තිබෙනවද කියාය. බොන්න තියෙනව නම් ඔහුට ඊට වඩා සතුටක් නැත. ඔහු ලියුම් කවරයක දමන මුදල් ප්‍රමාණය ඉහළය. සුරාව නොමැති තැන්වලට ගිය විට අඩු මුදලක් ලියුම් කවරයේ දමන පුරුද්දක් ඔහු තුළ තිබී ඇත. එය කපටි ක්‍රියාවකි. ඔහු යන සෑම මගුල් ගෙදරකදීම දෙන මුදල් ක්‍රම දෙකකට භාවිතා කිරීමේදී ලියුම් කවර දෙකක දමා ගෙන යන සිරිතක්ද ඇත.දිනක් ඔහු ජැන්ඩියට ඇඳගෙන වේලාසනින්ම මඟුල් ගෙදරක ගොස් එහිදී මගුල් ගෙදර ගෘහ මූලික තැන හමුවී ආයුබෝවන් කියා අත්දෙක ඔසවා පිළිගෙන ඇත.මොහොතකින් අසුනක් වෙත ගොස් හිඳගත් ඔහුට මඟුල් ගෙදර ජයට සූදානම්කර තිබූ බාර්එක දැක වට පිට බලා ඒ වෙත ඇදී ගොස් හඳුනන කීප දෙනෙකු සමග හාදවී වරින් වර බොන්න පටන්ගෙන ඇත.බීමට ඇබ්බැහිවූ සුවාරිස් වැඩි වෙලාවක් යන්නට කලින් පදම වැඩිවී ඇද වැටෙන තත්ත්වයට පත්වී ඇති බව දැනගත් මනාලයාගේ පියා ඔහු ළඟට ගොස් අතින් අල්ලා ගෙන කෑම මේසය වෙත එක්කරගෙන ගොස් වාඩි කරවා කෑම බෙදා දී ඇත. සුවාරිස් මඟුල් ගෙදරින් පිටවීමට අවශ්‍ය බව හිතවතෙකුට අඟවා සාක්කුවේ එකට තිබූ මුදල් සහිත ලියුම් කවර දෙකම අතට ගෙන මනාල මහතාගේ අත මත තබා ගෙදර ගොස් තිබේ. වෙරි මරගාතේ ගෙදර ගිය ඔහු නින්දට වැටී පසුවදා අවදිවී බැලූ විට වෙන වෙනම සකස්කරගෙන ගිය ලියුම් කවර දෙකම මගුල් ගෙදරට දී තිබේ.මේ සිද්ධිය දැනගත් කොල්ලො කුරුට්ටෝ සුවාරිස් දකින විට ඔහුට ඩබල් සුවාරිස් කියා සමච්චල් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>11</day>
    </date>
    <link>http://www.dinamina.lk/2013/11/11/_art.asp?fn=r1311117</link>
    <topic>තාවකාලික දුම්රිය ගේට්ටුකරුවන්ගේ සේවය ස්ථිර කරන්න</topic>
    <author>මහව සමූහ එස්. එම්. සිරිවර්ධන</author>
    <content>දැනට වසර කීපයකට පෙර අහුංගල්ලේදී සිදුවූ දුම්රිය බස්රථ ගැටීමේ ශෝකජනක සිද්ධියෙන් පසු දුම්රිය හරස්මාර්ග සඳහා තාවකාලික ගේට්ටු සවිකරන ලදි. පසුව මේ තාවකාලික ගේට්ටු ඉවත් කරන ලදි. ඒ හේතුවෙන් මාරක අනතුරු කීපයක්ම සිදුවිය. දැන් නැවතත් එම තාවකාලික ගේට්ටු ක්‍රියාත්මකව ඇත. මේවනවිට දිවයින පුරා 640ක් පමණ මෙවැනි තාවකාලික ගේට්ටු ක්‍රියාත්මක වේ.මේ අනුව කුරුණෑගල දිස්ත්‍රික්කයේ මෙවැනි තාවකාලික ගේට්ටු 64ක් පමණ ක්‍රියාත්මකවන අතර මහව පොලිස් බලප්‍රදේශය තුළ තාවකාලික දුම්රිය ගේට්ටු 10ක් පමණ ක්‍රියාත්මක වේ.මේ වැඩපිළිවෙළ ක්‍රියාත්මක වන්නේ ප්‍රදේශයේ පොලිස්ථානවල අධීක්ෂණය සහ මෙහෙයුම් යටතේය.පොලීසියේ සිවිල් ආරක්ෂක අංශය මගින් මෙය ක්‍රියාත්මක කරන අතර මේ ගේට්ටුවක් සඳහා සිවිල් ආරක්ෂක කමිටු සාමාජිකයින් තිදෙනෙකු පත්කර ඇත. ඒ එක පුද්ගලයෙකු සඳහා මසකට රුපියල් 7500ක දීමනාවක් හිමිවේ.තාවකාලික ගේට්ටුවල සේවය කරන පුද්ගලයන් ඉල්ලා සිටින්නේ දැනට ගෙවන දීමනාව වෙනුවට වැටුපක් ලබාදී තම සේවය රාජ්‍ය සේවයේ ස්ථිර කරදෙන ලෙසයි. මේ පිළිබඳව කරුණු දක්වන මහව පොලීසියේ සේවය කරන මොරගස්වැව ග්‍රාමසේවා බලප්‍රදේශයේ සිවිල් ආරක්ෂක කමිටු සම්බන්ධීකාරක ජේ. එම්. ජයසුන්දර මහතා කියා සිටින්නේ පවතින ජීවන වියදම අනුව මේ තාවකාලික ගේට්ටු සේවකයින් සඳහා කිසියම් සහනදායි ස්ථිර වැඩපිළිවෙළක් අත්‍යවශ්‍ය බවයි. මාරාන්තික භයානක අනතුරු රැසක් වළක්වාලීමට මේ තාවකාලික දුම්රිය ගේට්ටු ක්‍රමය උපයෝගී වී ඇති බවද ඒ මහතා පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>11</day>
    </date>
    <link>http://www.dinamina.lk/2013/11/11/_art.asp?fn=r1311118</link>
    <topic>අනුරපුර නගර සංවර්ධනයට රුපියල් මිලියන 328ක්</topic>
    <author>@කිත්සිරි වනසිංහ</author>
    <content>රුපියල් මිලියන 328ක වියදමින් අනුරාධපුර නගරයේ සංවර්ධන වැඩසටහන් ක්‍රියාත්මක බව නගරාධිපති එච්.පී. සෝමදාස මහතා පවසයි.අනුරාධපුර නගර මධ්‍යයේ පිහිටි කූඹිච්චන්කුලම වැව සංචාරක කලාපයක් ලෙස සංවර්ධනය කිරීමට ජනාධිපතිතුමන්ගේ උපදෙස් මත ආර්ථික සංවර්ධන නියෝජ්‍ය ඇමැති එස්.එම්. චන්ද්‍රසේන මහතා එම අමාත්‍යාංශයෙන් රුපියල් මිලියන 300ක මුදලක් ලබාදී ඇතැයි නගරාධිපතිවරයා පැවැසීය.හරිස්චන්ද්‍ර උද්‍යානය සංවර්ධනය වෙනුවෙන් රුපියල් මිලියන 10ක මුදලක්ද වැය කොට එහි ඉදිකිරීම් නිමවා ඇති අතර, සංචාරකයින් සහ අනුරාධපුර වන්දනාවේ පැමිණෙන බැතිමතුන්ගේ පහසුවටරුපියල් මිලියන 18ක් වැය කොට නගර සභා සංචාරක නිවාස‍යේ ඉදිකිරීම් කටයුතුද අවසන් කළ බවද සෝමදාස මහතා දැන්වීය.මීට අමතරව කොළඹ, නෙළුම් පොකුණ රගහලට සමාන විසල් රංගන ශාලාවක් ඉදිකිරීමට අවශ්‍ය මූලික කටයුතු ද මේ වනවිට සකසා ඇති අතර, ජනාධිපතිතුමන් විසින් චීන රජයෙන් කරන ලද ඉල්ලීමකට අනුව රංග ශාලාවේ කටයුතු ආරම්භ කිරීමට නියමිතව ඇතැයි ඒ මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>11</day>
    </date>
    <link>http://www.dinamina.lk/2013/11/11/_art.asp?fn=r1311119</link>
    <topic>දෙල්තොට රෝහලට රුධිර පීඩන උපකරණයක්</topic>
    <author>@ හේවාහැට සමූහ ජයසිංහ බණ්ඩාර</author>
    <content>කරගස්කඩ දකුණ සමෘද්ධි සමිතියේ අනුග්‍රහයෙන් රුපියල් 15,000ක් වටිනා රුධිර පීඩනය පරික්ෂා කිරීමේ උපකරණයක් දෙල්තොට දිසා රෝහලට පරිත්‍යාග කළේය.රෝහලේ අඩුපාඩුවක්ව පැවති මේ උපකරණය සමෘද්ධි සමිතියේ මැදිහත්වීමෙන් මිලදීගෙන පරිත්‍යාග කර ඇත. දෙල්තොට ප්‍රා.ලේකම් උත්පල ජයරත්න, දිසා වෛද්‍ය නිලධාරීවරයා, ගලහා සමෘද්ධි බැංකු කලමනාකරු රංජිත් විජේසූරිය යන මහත්වරුන්ගේ සහභෘගීත්වයෙන් මේ වැඩසටහන ක්‍රියාත්මක කළ බව සමෘද්ධි සංවර්ධන නිලධාරිනී ඩබ්. එස්. ශ්‍රියාණී වැලිකල පැවසුවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>11</day>
    </date>
    <link>http://www.dinamina.lk/2013/11/11/_art.asp?fn=r13111110</link>
    <topic>මුනිදාස කුමාරතුංග මධ්‍යස්ථානයේ වැඩ අඩපණයි</topic>
    <author>වලස්ගල සමූහ ලක්ෂ්මන් කුමාරසිංහ</author>
    <content>දික්වැල්ල මුනිදාස කුමාරතුංග අනුස්මරණ සංස්කෘතික මධ්‍යස්ථානය, එහි නිලධාරීන්ගේ අකාර්යක්ෂමතාවය හේතුවෙන් අඩපණ වී ඇතැයි ප්‍රදේශවාසීහු චෝදනා කරති.2000 වර්ෂයේදී ආරම්භ කර ඇති මේ මධ්‍යස්ථානය ප්‍රදේශයේ ජනතාවට විශාල මෙහෙයක් එකල සලසා දී ඇත. පාසල් ළමුන්ට මෙන්ම වැඩිහිටියන්ට ද අදාළ විවිධ පුහුණු පාඨමාලා මෙහි පවත්වා ඇත. සාර්ථක පුස්තකාල සේවාවක් ජනතාවට ලබා දී ඇත. විවිධාකාරයේ ආගමික හා සාමාජික වැඩසටහන් රාශියක් ක්‍රියාත්මකව තිබුණි. එහෙත් වර්තමානය වන විට ඉතාමත් සීමිත පුහුණු වැඩසටහන් කිහිපයක් පමණක් ක්‍රියාත්මකව පවතින අතර අනෙකුත් සියලුම වැඩසටහන් මෙන්ම පසළොස්වක පොහොය දිනට ක්‍රියාත්මක වූ ආගමික වැඩසටහන් ද නතර වී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>11</day>
    </date>
    <link>http://www.dinamina.lk/2013/11/11/_art.asp?fn=s1311111</link>
    <topic>‘සිංගප්පූරු සෙවන්ස්’ පළඟ ශූරතාව දිනාගත් ශ්‍රී ලංකාව තරගමාලාවේ තුන්වැනි තැනට</topic>
    <author>ෆවුස් මොහොමඩ් සිංගප්පූරුවේ සිට...</author>
    <content>ආසියානු සත් සාමාජික රගර් කණ්ඩායම් ශ්‍රේණිගත කිරීමේ සමස්ත තරගමාලාවේ තුන්වැනි ස්ථානය අත්කර ගැනීමට ශ්‍රී ලංකා කණ්ඩායම ඊයේ සමත්විය. තරගාවලි 4කින් සමන්විත මේ තරගමාලාවේ අවසන් තරගාවලිය ලෙස ඊයේ සිංගප්පූරුවේ යෝ චූ කැන් ක්‍රීඩා සංකීර්ණයේ දී නිමාවට පත්වූ සිංගප්පූරු සෙවන්ස් හී පළඟ ශූරතාව දිනා ගනිමින් ශ්‍රී ලංකාව මේ දස්කම දැක්වීය.සිංගප්පූරු සෙවන්ස් තරගාවලිය ආරම්භ වනවිට සමස්ත තරගමාලාවේ ලකුණු 29ක් ලබා සිටි ශ්‍රී ලංකාව කුසලාන තරග වටයට සුදුසුකම් නොලැබුව ද පළඟ ශූරතාව හිමිවීමෙන් ලද ලකුණු 8ත් සමග මුලු ලකුණු 37ක් ලබා ගත්තේය.ශ්‍රී ලංකාවට ප්‍රබල අභියෝගයක් වූ දකුණු කොරියාව තරගාවලිය ආරම්භ වනවිට සමස්ත තරගමාලාවේ ලකුණු 25ක් ලබා සිටි අතර ඊයේ සිවුවැනි ස්ථානය දිනා ගනිමින් ලකුණු 9ක් රැස් කළේය. ඒ අනුව සමස්ත තරගමාලාවේ කොරියාව ලැබූ ලකුණු සංඛ්‍යාව 34කි.චීන තායිපේ කණ්ඩායම සමග පැවැති පළඟ ශූරතා අවසන් මහා තරගයෙන් ශ්‍රී ලංකාවට ලකුණු 38-0ක ජයක් හිමිවිය. ආරම්භයේ සිටම තරගයේ පාලනය සියතට ගත් ශ්‍රී ලංකා පිලේ ක්‍රීඩකයෝ ගෝල් 4ක් සහ උත්සාහක දිනුම් 2ක් වාර්තා කළහ. පළමු භාගය නිමාවනවිට ලකුණු සංඛ්‍යාව 12-0ක් විය.සඳුන් හේරත්, ශ්‍රීනාත් සූරියබණ්ඩාර, මිතුන් හපුගොඩ, ලවංග පෙරේරා, චූල සුසන්ත හා ජේසන් දිසානායක උත්සාහක දිනුම් වාර්තා කළහ. ශ්‍රී ලංකාව පළඟ තරග අංශයට එක්වූයේ ඊයේ උදෑසන පැවැති කුසලාන අර්ධ අවසන් පූර්ව තරගයේ දී ලකුණු 12-17කින් චීනය හමුවේ පරාජය වී කුසලාන වටයෙන් ඉවතට විසිවීම හේතුවෙනි.ආසියානු තරගබිමේ මීට පෙර පැවැති තරගාවලි තුනේදීම කුසලාන වටයේ අවසන් පූර්ව තරගයට පිවිසි ශ්‍රී ලංකා කණ්ඩායම වෙතින් මෙවර ඒ අවස්ථාව ගිලිහී යාම කණගාටුදායක සිදුවීමකි. චීනය සමග පැවැති තරගයේ පළමු භාගයේ දී ලවංග පෙරේරා රැස් කළ උත්සාහක දිනුම නායක මරිජා ගෝලයක් බවට පත්කිරීමෙන් ලකුණු 7-5ක් ලෙස පෙරමුණ ගැනීමට ශ්‍රී ලංකාව සමත්විය.හෙත් දෙවැනි භාගයේ දී පිට පිට උත්සාහක දිනුම් දෙකක් වාර්තා කරමින් චීනය ඉදිරියට පැමිණියේය. අවසන් මොහොතේ සඳුන් හේරත් උත්සාහක දිනුමක් රැස් කළ ද ජයග්‍රහණයට එය ප්‍රමාණවත් නොවීය.මේ තරගයේ ආරම්භයේ සිටම ශ්‍රී ලංකා ක්‍රීඩකයන් වෙතින් දිස්වූයේ දුර්වල ක්‍රීඩා විලාසයකි.විශේෂයෙන් ක්‍රීඩකයන් අතර සබඳතාව බෙහෙවින් අඩාල වී තිබූ අතර ප්‍රතිවාදීන් හමුවේ අභියෝගයක් එල්ල කිරීමට පවා ඔවූහූ අපොහොසත් වූහ. ප්‍රතිවාදීන් විසින් පන්දුව එල්ල කරනු ලබන ආරම්භක අවස්ථාවේ දී (KICK OFF) එහි වාසිය ලබාගැනීමට ශ්‍රී ලංකා ක්‍රීඩකයන් දැක්වූ අසාර්ථකභාවයෙන් උපරිම ප්‍රයෝජනය ලැබූ චීනය කුසලාන තරගවටයේ අවසන් පූර්ව වටයට සුදුසුකම් ලබා ගත්තේය.තරගාවලියේ පළමු දිනය වූ පෙරේදා ශ්‍රී ලංකාව සහභාගි වූ තරග දෙකම ජය ගෙන ‘සී’ කාණ්ඩයේ පෙරමුණ ගත්තේය.ඉන්දුනීසියාව සමග පැවැති පළමු තරගයේ දී ලකුණු 43-0ක දැවැන්ත ජයක් වාර්තා කළ ශ්‍රී ලංකාව පිලිපීනය සමග පැවැති දෙවැනි තරගය ජය ගනු ලැබුවේ ලකුණු 17-15ක් ලෙසය.ආසියානු තරගබිමට නවකයන් වන ඉන්දුනීසියාව සමග පැවැති තරගය ශ්‍රී ලංකාවට සාර්ථක ආරම්භයක් විය. ආසියානු සත් සාමාජික රගර් බිමේ සිය මංගල තරගයට සහභාගිවූ ලවංග මෙහිදී තම පළමු ජාත්‍යන්තර උත්සාහක දිනුම වාර්තා කිරීම විශේෂත්වයකි.අතිශය උණුසුම් මුහුණුවරක් ගත් පිලිපීනය සමග පැවැති තරගයේ අවසන් මොහොත වනවිටත් ලකුණු 15-12ක් ලෙස ඉදිරියෙන් සිටියේ පිලිපීන කණ්ඩායමය. එහෙත් අවසන් මිනිත්තුවේ දී නායක ෆසීල් මරිජා ප්‍රතිවාදී ක්‍රීඩකයන් අභිබවා මීටර් 75ක පමණ දුරක සිට දිවගොස් තැබූ අනගි උත්සාහක දිනුම හේතුවෙන් තරගයේ ජය ශ්‍රී ලංකාවට හිමිවිය.තරගයේ පළමු භාගයේ දී ශ්‍රීනාත් සූරියබණ්ඩාර රැස්කළ විශිෂ්ට උත්සාහක දිනුම් දෙකකින් ලකුණු 12ක් ලබා පෙරමුණ ගැනීමට ශ්‍රී ලංකාව සමත්විය. තරගාවලියේ කුසලාන ලකුණු 24-19කින් හොංකොං පිල පරාජයට පත්කළ ජපානයට හිමිවූ අතර ඔවුන් සමස්ත තරගමාලාවේ පළමු ස්ථානය ද අත්කර ගත්හ. දෙවැනි තැන හොංකොං පිලට හිමිවිය. බඳුන ශූරතාව හිමිවූයේ සිංගප්පූරුවට එරෙහිව ලකුණු 18-5ක ජයක් වාර්තා කළ තායිලන්තයටය. .</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>11</day>
    </date>
    <link>http://www.dinamina.lk/2013/11/11/_art.asp?fn=s1311112</link>
    <topic>ඩී‍.එස්.අයි.පාසල් වොලිබෝල් වැඩිම ශූරතා සබරගමුව පළාතට</topic>
    <author>ප්‍රින්ස් ගුණසේකර</author>
    <content>ඩී.එස්.අයි.සුපර් ස්පොර්ට්ස් පාසල් වොලිබෝල් තරගාවලියේ වැඩි ගෞරව සබරගමුව පළාතේ පාසල් දිනා ගත්හ. සබරගමුව පළාතේ රක්වාන රත්නාලෝක, රුවන්වැල්ල රාජසිංහ හා ගලිගමුව මධ්‍ය මහා විදුහල් ශූරතා 3ක් දිනා ගත්හ. එම පළාතේ ඇහැලියගොඩ ධර්මපාල විදුහලට අනුශූරතාවක් හිමිවිය.පාසල් වොලිබෝල් ඉතිහාසය ආධිපත්‍ය හිමිකරගෙන සිටි වයඹ පළාතේ මාදම්පේ සේනානායක හා ආනමඩුව මධ්‍ය මහා විදුහල් ශූරතා දෙකක් දිනාගත් අතර තොඩුවාව සාන්ත අන්තෝනි හා නාත්තන්ඩිය ධම්මිස්සර මධ්‍ය මහා විදුහල් අනුශූරතා 3ක් දිනා ගත්හ.බස්නාහිර පළාතේ සීදූව දවිසමර විදුහලට ශූරතා දෙකක් හිමිවු අතර මීගමුව මාරිස්ටෙලා විදුහලට අනුශූරතාවක් හිමිවිය.මෙවර පාසල් වොලිබෝල් තරගාවලියට සමගාමීව පවත්වන සුපර් කිඩ්ස් වොලිබෝල් සැණකෙළිය නොපැවැත්වුණි.තරගාවලියේ සෑම අංශයකින්ම කැපී පෙනෙන දස්කම් දැක්වු වසරේ විශිෂ්ටතම වොලිබෝල් ක්‍රීඩකයා ලෙස සීදූව දවිසමර විදුහලේ ඉසුරු මධුසංඛ සම්මාන හිමිකරගත් අතර වසරේ විශිෂ්ටතම වොලිබෝල් ක්‍රීඩිකාවට හිමි සම්මානය ආනමඩුව මධ්‍ය මහා විදුහලේ තක්ෂිලා මධුරංගි හිමිකර ගත්තාය.නාවලපිටිය ජයතිලක ක්‍රීඩාංගණයේ පෙරේදා නිමාවදුටු ඩී.එස්.අයි.සුපර් ස්පොර්ට්ස් පාසල් වොලිබෝල් තරගාවලිය නැරඹීමට විශාල පිරිසක් එක්ව සිටියහ.14න් පහළ බාලිකා ශූරතාව-රක්වාන රත්නාලෝක වි, අනුශූරතාව-නාත්තන්ඩිය ධම්මිස්සර, තෙවැනි ස්ථානය-ගලපිටමඩ වලගම්බා වි, දක්ෂතම ක්‍රීඩිකාව-රශිනි ඉෂාරා (ධම්මිස්සර), දක්ෂතම ප්‍රහාරිකාව-උදේශිකා මනෝහාරී (රත්නාලෝක), දක්ෂතම පන්දු ඔසවන්නිය-මනෝජි හර්ෂිකා (රත්නාලෝක)14න් පහළ බාලක ශූරතාව-මාදම්පේ සේනානායක ම.ම.වි, අනුශූරතාව-නාත්තන්ඩිය ධම්මිස්සර වි, තෙවැනි ස්ථානය-රුවන්වැල්ල රාජසිංහ ම.ම.වි, දක්ෂතම ක්‍රීඩකයා-රවිඳු සන්දීපතමෙල් (සේනානායක), දක්ෂතම ප්‍රහාරකයා-තෂීන් මලීෂ (සේනානායක), දක්ෂතම පන්දු ඔසවන්නා-මලීෂ රවිෂාන් (සේනානායක)16න් පහළ බාලිකා ශූරතාව-ගලිගමුව ම.ම.වි, අනුශූරතාව-ඇහැලියගොඩ ධර්මපාල වි, තෙවැනි ස්ථානය-අම්පාර වවුනියා වි, දක්ෂතම ක්‍රීඩිකාව-නිමේෂිකා සෙව්වන්දි (ගලිගමුව), දක්ෂතම ප්‍රහාරිකාව-සංජුලා කරුණාරත්න (ධර්මපාල), දක්ෂතම පන්දු ඔසවන්නිය-සුනේත්‍රා ප්‍රියදර්ශනී (ගලිගමුව)16න් පහළ බාලක ශූරතාව-රුවන්වැල්ල රාජසිංහ ම.ම.වි, අනුශූරතාව-සීදූව දවිසමර ම.ම.වි, තෙවැනි ස්ථානය-නාත්තන්ඩිය ධම්මිස්සර ම.ම.වි, දක්ෂතම ක්‍රීඩකයා-රවිශාන් ගුණරත්න (රාජසිංහ), දක්ෂතම ප්‍රහාරකයා-ජී.ජී.කේ.සඳකැලුම් (රාජසිංහ), දක්ෂතම පන්දු ඔසවන්නා-සුභාෂ් චතුරංග (දවිසමර)18න් පහළ බාලිකා ශූරතාව-ආනමඩුව ම.ම.වි, අනුශූරතාව-තොඩුවාව සා.අන්තෝනි වි, තෙවැනි ස්ථානය-වේයන්ගොඩ ම.ම.වි, දක්ෂතම ක්‍රීඩිකාව-අමානි කෞෂල්‍යා (ආනමඩුව), දක්ෂතම ප්‍රහාරිකාව-විලෝනි සලිදුනි (සා.අන්තෝනි), දක්ෂතම පන්දු ඔසවන්නිය-සෙව්වන්දි පියුමි හේරත් (ආනමඩුව)18න් පහළ බාලක ශූරතාව-සීදූව දවිසමර වි, අනුශූරතාව-මීගමුව මාරිස්ටෙලා වි, දක්ෂතම ක්‍රීඩකයා-ඉසුරු මධුසංක (දවිසමර), දක්ෂතම ප්‍රහාරකයා-අශාන් මධුසංඛ (මාරිස්ටෙලා), දක්ෂතම පන්දු ඔසවන්නා-විශ්ව චංකම (දවිසමර).</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>11</day>
    </date>
    <link>http://www.dinamina.lk/2013/11/11/_art.asp?fn=s1311113</link>
    <topic>විශිෂ්ට රූපවාහිනී ක්‍රීඩා වැඩසටහන: ප්‍රියන්ත මද්දුමගේ සම්මාන දිනයි</topic>
    <author/>
    <content>වසරේ හොඳම රූපවාහිනී වැඩසටහන ලෙස සී.එස්.එන් හී විකාශය වු ප්‍රියන්ත මද්දුමගේ අධ්‍යක්ෂණය කළ “කොටබකිනියේ කෝණ මංගල්‍ය” වැඩසටහන සම්මානයට පාත්‍ර විය. සුමති ටෙලි සම්මාන උළෙලේදී මෙලෙස සම්මාන දිනාගත්තේ දඹානේ ආදී වාසී ජනතාවගේ සිංහල අලුත් අවුරුදු උළෙල ඇසුරෙන් සකසන ලද ක්‍රීඩා වැඩසටහන වෙනුවෙනි.ආදි වාසී ජන ජීවිතයට හා සම්ප්‍රදායන්ට හානියක් නොවන අයුරින් නිර්මාණාත්මක ලෙස එම අවුරුදු ක්‍රීඩා උළෙල ප්‍රියන්ත මද්දුමගේ විසින් අධ්‍යක්ෂණය කොට තිබු බව සුමති සම්මාන උළෙලේ ජූරියේ මතය විය.ප්‍රියන්ත මද්දුමගේ මහතා ගණේමුල්ල ජයකොඩි මධ්‍ය මහා විදුහලෙන් අධ්‍යාපනය හදාරා පසුව ජාතික තරුණ සේවා සභාවට අනුබද්ධිත ලලිත් ඇතුලත්මුදලි පුහුණු මධ්‍යස්ථානයෙන් රූපවාහිනී තාක්ෂණය පිළිබඳ හදාරා ඇත. එයට අමතරව ශ්‍රී ජයවර්ධනපුර විශ්වවිද්‍යාලයේ ලේඛකත්ව හා සන්නිවේදන පාඨමාලාව, රූපවාහිනී අභ්‍යාස ආයතනයේ බහු කැමරාකරණය හා මැදිරි තාක්ෂණය පිළිබඳ පාඨමාලාද හදාරා ඇත.ස්වාධීන රූපවාහිනී සේවයේ, සී‍.ටී‍.වී.ආයතනයේ, පුනරුත්ථාපන හා බන්ධනාගාර ප්‍රතිසංස්කරණ අමාත්‍යාංශ මාධ්‍ය ඒකකයේ සේවය කළ ඔහු සී.එස්.එන්.ප්‍රවෘත්ති නිෂ්පාදකවරයා ලෙස හා වැඩසටහන් නිෂ්පාදක ලෙස කටයුතු කරයි.ශ්‍රී ලංකාව තුළ ක්‍රීඩාව ප්‍රචලිත කිරීමට විශාල දායකත්වයක් ලබාදෙන ප්‍රියන්ත මද්දුමගේ මහතා හෙට දවසේ ක්‍රීඩාව හරහා නැවුම් වැඩසටහන් රැසක්ම එළිදක්වනු ඇතැයි විශ්වාස කළ හැක..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>11</day>
    </date>
    <link>http://www.dinamina.lk/2013/11/11/_art.asp?fn=s1311114</link>
    <topic>රසාක්-මලික් කණ්ඩායමට එක්වෙති</topic>
    <author/>
    <content>දකුණු අප්‍රිකාව සමග විස්සයි20 ක්‍රිකට් තරගාවලිය සඳහා නම් කළ 14දෙනකුගෙන් සමන්විත පාකිස්තාන කණ්ඩායමට හිටපු නායක සොයිබ් මලික් හා තුන්ඉරියව් ක්‍රීඩක අබ්දුල් රසාක් යළි කැඳවීමට එරට ක්‍රිකට් තේරීම් කමිටුව පියවර ගත්තේය.33 හැවිරිදි රසාක් අවසන් වරට තරගයකට එක්වූයේ පසුගිය වසරේ ඔක්තෝබර් මාසයේ ශ්‍රී ලංකාවේ පැවැති විස්සයි20 ලෝක කුසලාන තරගාවලියේදීය. එහෙත් විස්සයි20 නායක මොහොමඩ් හෆීස් තමාට නිසි අවස්ථාව ලබානොදුන් බවට ‍චෝදනා කිරීම හේතුවෙන් ඔහුට කණ්ඩායමෙන් ඉවත්වීමට සිදුවිය. මලික් අවසන්වරට කණ්ඩායම නියෝජනය කළේ පසුගිය ජූනි මාසයේ එංගලන්තයේ පැවැති චැම්පියන් ලීග් තරගාවලියේදීය.දකුණු අප්‍රිකාව හා පාකිස්තානය අතර පළමු විස්සයි20 තරගය ලබන13වැනිදා හා දෙවැනි විස්සයි20 තරගය 15වැනිදා පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>11</day>
    </date>
    <link>http://www.dinamina.lk/2013/11/11/_art.asp?fn=s1311115</link>
    <topic>මහියංගන සිංහ සමාජයට ක්‍රිකට් ශූරතාවක්</topic>
    <author>@ ගිරාඳුරුකෝට්ටේ සමූහ</author>
    <content>මහියංගනයේ ගුණපාල විදානගමගේ අභියෝග ශූරතා සත් සාමාජික සැහැල්ලු පන්දු ක්‍රිකට් තරඟාවලියේ ජය අත්කර ගැනීමට මහියංගන සිංහ ක්‍රීඩා සමාජය සමත්විය.මෙම තරඟාවලිය සදහා දඹානේ ආදිවාසී කණ්ඩායමද ඇතුළුව ක්‍රීඩා කණ්ඩායම් 30 ක් සහභාගි විය.බදුල්ල දිස්ත්‍රික් පාර්ලිමේන්තු මන්ත්‍රී තේනුක විදානගමගේ මහතාගේ ප්‍රධානත්වයෙන් පසුගියදා ගිරාඳුරුකෝට්ටේ නගර ක්‍රීඩාංගණයේදී මෙම තරඟාවලිය පැවැත්වුනි. අනු ශූරතාව දිනාගනු ලැබුවේ ගිරාඳුරුකෝට්ටේ යූත් ක්‍රීඩා සමාජය විසිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>11</day>
    </date>
    <link>http://www.dinamina.lk/2013/11/11/_art.asp?fn=s1311116</link>
    <topic>ශ්‍රී ලංකා-නවසීලන්ත පළමු එක්දින තරගය වැස්සට සෙදෙයි</topic>
    <author>ඡායාරූප-</author>
    <content>සංචාරක නවසීලන්ත ක්‍රිකට් පිල සමග පැවැත්වෙන තරග තුනකින් සමන්විත එක්දින තරගාවලිය ආරම්භ කරමින් සූරියවැව මහින්ද රාජපක්ෂ ජාත්‍යන්තර ක්‍රිකට් ක්‍රීඩාංගණයේදී ඊයේ පැවැති පළමු දිවා-රාත්‍රි තරගය වර්ෂාව හේතුවෙන් විසඳුමකින් තොරව නිමාවට පත්විය.ශ්‍රී ලංකා පිල පළමුව පන්දුවට පහරදෙමින් ලකුණු 288ක් රැස්කළ අතර ජයග්‍රාහී ඉලක්කය හඹාගිය නවසීලන්තය වර්ෂාව හේතුවෙන් තරගය නතර කරනවිට ඕවර 4.2කදී කඩුල්ලක් දැවී ලකුණු 13ක් ලබාසිටියේය.කාසියේ වාසිය දිනාගත් නවසීලන්ත පිලේ ආරාධනයෙන් පළමුව පන්දුවට පහරදුන් ශ්‍රී ලංකා කණ්ඩායම කඩුලු 9ක් දැවී ලකුණු 288ක් රැස් කළේය. ශ්‍රී ලංකා පිලට එරෙහිව පන්දු යැවීම ආරම්භ කළ නවසීලන්ත නායකයා පළමු පන්දුවෙන්ම දිමුත් කරුණාරත්න කඩුල්ල මුවා කිරීමේ වරදට හසුකර ගත්තේය.දෙවැනි කඩුල්ලට තිලකරත්න ඩිල්ෂාන් සමග එක්වු කුමාර් සංගක්කාර ලකුණු 137ක සබඳතාවක් පිහිටුවීය. ඉනිමේ 26 වැනි ඕවරයේ අවසන් පන්දුවේදී කුමාර් සංගක්කාරගේ පිත්තේ වැදී ආ උඩ පන්දුව නේදන් මැකලම් විසින් රැකගැනීමෙන් එම සබඳතාව බිඳ වැටුණි.පන්දු 81කට මුහුණදුන් සංගක්කාර හතරේ පහර 9ක් හා හයේ පහර 2ක් සමගින් ලකුණු 79ක් වාර්තා කළේය. සංගක්කාර දවාගත් ඇන්ටන් ඩෙව්සිච්ගේ ඊලඟ ඕවරයේදී රොබ් නිකොල් උඩ පන්දුවක් රැකගැනීමෙන් මහේල ජයවර්ධනට (1) පිටියෙන් ඉවත් වීමට සිදුවිණි.ඒ වනවිට මුළු ලකුණු සංඛ්‍යාව 139ට කඩුලු 3ක් ලෙස සටහන් විය. සුපුරුදු ප්‍රවේගකාරී පිතිහරඹයෙන් බැහැරවු තිලකරත්න ඩිල්ෂාන් පන්දු 114කදී ලකුණු 81ක් රැස් කළේ හතරේ පහර 9ක්ද සමගිනි.සිවුවැනි කඩුල්ල ලෙසින් ලකුණු 197දී තිලකරත්න ඩිල්ෂාන් දැවී ගිය අතර නායක ඇන්ජලෝ මැතිව්ස් සමග එක්ව ලකුණු 58ක සබඳතාවක් ගොඩනගා තිබුණි. වේගවත් ඉනිමක් දියත්කළ මැතිව්ස් පන්දු 63කින් නොදැවී ලකුණු 74ක් රැස් කිරීමට සමත්විය. හතරේ පහර 9ක් හා ‍හ‍යේ පහරක් මැතිව්ස්ගේ ඉනිමට ඇතුළත්වුණි.ලහිරු තිරිමාන්න ලකුණු 2කටත් උපනායක දිනේෂ් චන්දිමාල් ලකුණු 9කට දැවී ගියේය.නුවන් කුලසේකර ලකුණු 12ක් හා සචිත්‍ර සේනානායක ලකුණු 14ක් එක් කළේය. පන්දු යැවීමේදී නායක කයිල් මිල්ස් කඩුලු 3ක් දවාගත් අතර ඇන්ටන් ඩෙච්සිච් හා ඇඩම් මිල්නේ කඩුලු 2 බැගින් දවාගත්හ.පිළිතුරු ඉනිම ඇරඹු නවසීලන්ත පිලේ පළමු කඩුල්ල ලෙස ඇන්ටන් ඩෙව්සිච් ලකුණු ලබාගැනීමට පෙර පිටියෙන් ඉවත් කිරීමට ලසිත් මාලිංග සමත්විය.ඉනිමේ පළමු ඕවරයේ අවසන් පන්දුව කෙළින්ම කඩුල්ලේ වැදීමෙන් ‍ඩෙව්සිච් දැවී යනවිට මුළු ලකුණු සංඛ්‍යාව 7ක් විය. නවසීලන්ත ඉනිමේ පස්වැනි ඕවරයේදී රාත්‍රී 7.10ට පමණ ක්‍රීඩාංගණයට වර්ෂාව පතිත වීමෙන් තරගය තාවකාලිකව නරත කිරීමට සිදුවිණි.රාත්‍රී 9.00 වනතුරුත් වර්ෂාව පැවැතීම නිසා තරගය අත්හැර දැමීමට විනිසුරුවෝ තීරණය කළහ. තරගාවලියේ දෙවැනි දිවා-රාත්‍රි තරගය හෙට (12) සූරියවැවදී පැවැත්වේ.ඩි.කරුණාරත්න ක.මු.ක ප.මිල්ස් 0 ටී.එම්.ඩිල්ෂාන් ඇ.රොන්ච් ප.ඇන්ඩර්ඩන් 81 කේ.සංගක්කාර ඇ.මැකලම් ප.ඩෙච්සිච් 79 එම්.ජයවර්ධන ඇ‍‍.නිකොල් ප.ඩෙව්සිච් 1 ඒ.මැතිව්ස් නොදැවී 74 එල්.තිරිමාන්න ඇ.සහ ප.මැකලම් 2 ඩි.චන්දිමාල් ප.මැක්ලෙනගන් 9 එන්.කුලසේකර ඇ.මැකලම් ප.මිල්ස් 12 එල්.මාලිංග ප.මිල්ස් 0 එස්.සේනානායක ප.මැක්ලෙනගන් 14 ආර්.හේරත් නොදැවී 0අතිරේක 16එකතුව කඩුලු 9ක් දැවී (ඕවර 50) 288කඩුලු බිඳ වැටීම: 1-0, 2-137, 3-139, 4-197, 5-216, 6-240, 7-267, 8-268, 9-283පන්දු යැවීම: මිල්ස් 9-0-49-3, මැක්ලෙනගන් 8-0-74-2, මිල්නේ 8-0-41-0, ඩෙව්සිච් 10- 1-33-2, එන්.මැකලම් 9-0-38-1, ඇන්ඩර්සන් 4-0-32-1, නිකොල් 2-0-14-0ඒ.ඩෙව්සිච් ප.මාලිංග 0 ටී.ලැතම් නොදැවී 4 ආර්.නිකොල් 1 අතිරේක 8එකතුව එක් කඩුල්ලක් දැවී (ඕවර 4.2) 13කඩුලු බිඳ වැටීම: 1-7පන්දු යැවීම: මාලිංග 2.2-0-8-1, කුලසේකර 2-1-3-0 .</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>11</day>
    </date>
    <link>http://www.dinamina.lk/2013/11/11/_art.asp?fn=f1311111</link>
    <topic>ජනාධිපතිතුමා තුන්කල් දකින නායකයෙක්</topic>
    <author>සංවාද සටහන</author>
    <content>වර්තමාන විදුලිබල ක්ෂේත්‍රයේ ලබා තිබෙන ප්‍රගතිය, ගෘහස්ථ විදුලිය ලබාදී ඇති ප්‍රමාණය, ක්ෂේත්‍රයේ තිබෙන අභියෝග පිළිබඳ හා පොදු රාජ්‍ය මණ්ඩලීය සමුළුව පිළිබඳ විදුලිබල හා බලශක්ති ඇමැති පවිත්‍රා වන්නිආරච්චි මහත්මිය සමඟ දිනමිණ කළ සාකච්ඡාවකි මේ.සෑම නිවසකටම විදුලිය ලබා දීමට ජනාධිපතිතුමා පොරොන්දුවක් දුන්නා. එහි ප්‍රගතිය කෙබදුද?ජනාධිපතිතුමා මහින්ද චින්තන ඉදිරි දැක්මට අනුව ලබන වසරේ අග වන විට සියලුම නිවෙස්වලට විදුලිය ලබාදීමට අපට උපදෙස් ලබාදී තිබෙනවා. ආසියාවේ එහෙම තත්ත්වයක් නැහැ. නමුත් ජනාධිපතිතුමා මේ රටේ ජනතාවට ආදරය කරන නායකයෙක් නිසා එතුමා ප්‍රතිපත්ති තීන්දුවක් ගත්තා විදුලිය ලබාදීම කඩිනම් කිරීමට.විදුලිය උත්පාදනය වැඩි කිරීමට ගෙන තිබෙන පියවර මොනවාද?1988 සිට 2004 දක්වාම විදුලි කප්පාදුවලට ගියා. එයට හේතුව ජල විදුලි බලාගාරය වලින් පසුව අඩු පිරිවැය බාලාගාරය නිපදවීමට උත්සාහ නොකිරීමයි. 1982දී ජේ ආර් ජයවර්ධන මහතා ත්‍රිකුණාමලය ප්‍රදේශයේ ගල් අඟුරු බලාගාරයක් ඉදි කිරිමට සැලසුම් කළා.ප්‍රේමදාස මහතා දකුණේ මා වැල්ලේ ගල් අඟුරු බලාගාරයක් ඉදිකිරීමට සැලසුම් කළා. ඒ සියල්ල අත හැර දැමුවේ පොඩි පොඩි විරෝධතාවයන් නිසා. 1999දී චන්ද්‍රිකා මැතිණිය නොරොච්චෝලේ ගල් අඟුරු බලාගාරය ඉදිකිරීමට සැලසුම් කළත් එය ඉදිරියට කර ගෙන ගියේ නැහැ.ඒ නිසා විදුලිය කප්පාදු කළා. නමුත් ජනාධිපතිතුමා නොරොච්චෝලේ හදන්න කටයුතු කළා. ඒ නිසා තමයි අදත් මේ අයුරින් හරි විදුලිය ලබා දෙන්න හැකියාවක් තිබෙන්නේ. සාම්පුර් බලාගාරය ඉදිකිරිමට ඉන්දියාව සමඟ ගිවිසුම් අත්සන් කළා. මේ මිලට වත් විදුලි ඒකකයක් ලබා දෙන්න පුළුවන් කම තිබුණේ මේ නිසයි.ජනාධිපතිතුමා බලයට පත්වන තුරු අපට සිදු වුණේ පෞද්ගලිකව බලාගාර ඉදිකිරීමටයි. ඒ නිසා අධික මිලක් විදුලි ඒකකයට අපට ගෙවන්න වුණා. විදුලිබිල ඉහළ යාමට එය හේතුවක් වුණා. මෙගාවොට් 300ක් සැම වසරකට විදුලිය වැඩියෙන් අවශ්‍ය වෙනවා.තුන්කල් දකින නායකයෙක් විදිහට මහින්ද රාජපක්ෂ මහතා ධෛර්යවන්තව තීන්දු ගත්තා. අනෙක් නායකයින් වගේ නොරොච්චචෝලේ හදන්නේ නැතිව හිටියනම් අද වන විට විදුලි කප්පාදුවකට යන්න සිදු වෙනවා. ගිය වසරේ සියයට 70ක් ඉන්ධනවලින් තමයි විදුලිබලය උත්පාදනය කර තිබුණේ. සාම්පූර් 2005 ගිවිසුම අත්සන් කළත් එය නොකෙරෙන තත්ත්වයකට ඇද වැටිලා තිබුණා.මම ඇමැති ධුරය ලබා ගත්තාට පසුව ජනාධිපතිතුමාගේ උපදෙස් මත බැසිල් රාජපක්ෂ මහතාගේ මහපෙන්වීම මත එය ඉදිරියට කරගෙන යන්න හැකි වුණා. බ්රෝඩ්ලන්ඩ් බලාගාරයේ ඉදිකිරීම් කටයුතු ආරම්භ කිරීමට අප කටයුතු කර තිබෙනවා. උතුරට විදුලිය ලබා දුන්නේ එම ප්‍රදේශවල පෞද්ගලික බලාගාරවලින්. පසුගිය සැප්තැම්බර් මාසයේදි ලක්ෂපාන විදුලිය ලබා දෙන්න අපට පුළුවන් වුණා. උතුරේ ජනතාවට ස්ථිරසාර විදුලි සැපයුමක් ලබා දෙන්න අපට පුළුවන් වුණා.ඉදිරියේදී ඇතිවන බලශක්ති අර්බූදය ජය ගැනීමට විදුලිබල අමාත්‍යංශය විසින් ගෙන තිබෙන පියවර ගැන කතා කළොත්?නොරොච්චෝලේ දෙවන අදියර මේ වසරේ ජනතා අයිතියට පත් කරනවා. එහි තුන්වන අදියර ලබන වසරේ ජනතා අයිතියට පත් කිරීමට සැලසුම් කර තිබෙනවා. සාම්පූර් බලාගාරයේ ඉදිකිරීම් ලබන 2017 වන විට නිම කිරිමට කටයුතු කරනවා. ඊට අමතරව එල් එම් ජී බලාගාරයක් ඉදිකිරීමට සැලසුම් කර තිබෙනවා. ඒ සම්බන්ධයෙන් මූලික අධ්‍යයනයේ යෙදි සිටිනවා.1959 සිට විදුලිය මේ රටේ උත්පාදනය ආරම්භ වූවාට පසුව එය මේ රටේ සංවර්ධනයට කෙලින්ම දායක වෙලා තිබෙනවා. 1959 සිට 2005 දක්වා නිපදවූ විදුලිය වගේ 2005 සිට මේ දක්වා නිපදවූ විදුලිය ප්‍රමාණය එක හා සමානයි. ඒ කියන්නේ වසර හතලිස් පහක නිපදවූ විදුලිය ප්‍රමාණය පසුගිය වසර අට තුළ නිපදවිමට අපේ ආණ්ඩුවට හැකිවුණා.විදුලිබල මණ්ඩලය වසරකට විශාල පාඩුවක් ලබනවා. එය අවම කිරිමට ගත් තිබෙන පියවර මොනවාද?ඉන්ධන වලින් විදුලිය නිපදවීම අවම කර ගල් අඟුරු වලින් විදුලිය නිපදවීම කටයුතු කිරීම තමයි අපට දැන් තියන අභියෝගය. සාමාන්‍යයෙන් දැන් විදුලි ඒකකයක් නිපදවීමේදී රුපියල් 23.50ක් වැය වෙනවා. එය රුපියල් 15 දක්වා අඩු කිරීමට අප බලාපොරොත්තු වෙනවා. කර්මාන්ත ක්ෂේත්‍රයට විදුලිය ලබාදිම නිසා වසරකට රුපියල් බිලියන 15ක් පාඩු ලබනවා.පොසිල ඉන්දන වලින් විදුලිය උත්පාදනය ඉදිරි දශක දෙක තුන ඇතුළත හමාර වනවා. එයට විසඳුම් කඩිනමින් ගත යුතුයි. අමාත්‍යංශයක් විදිහට ඒ ගැන සොයා බලා තිබෙනවාද?පුනර්ජනනීය බලශක්තිය පිළිබඳව දැනට ආසියානු සංවර්ධන බැංකුව මඟින් ශක්‍යතා වාර්තාවක් අධ්‍යයනයක් කරමින් පවතිනවා. එය ලබන වසරේ මාර්තු මාසය වන විට එළි දැක්වීමට කටයුතු කරනවා. එම විදුලිය සම්ප්‍රේෂණ කිරීමට අපේ සම්ප්‍රේෂණ මාර්ග නවීකරණය කළ යුතුයි. සුළං, සූර්ය ශක්තිය වැනි අංශවලට බොහෝ අය නැඹුරු උවහොත් එය ගබඩා කිරීමට අපට හැකියාවක් නැහැ.ඒ නිසා යම් කිසි ප්‍රමාණයකට අපි පුනර්ජනනීය බලශක්තිය දියුණු කර ගත යුතුයි. ලබන වසරේ මැද වන විට නොරොච්චෝලේ මඟින් මෙගාවොට් 900ක් ජාතික පද්ධතියට එකතු වෙනවා. ඒ මොගාවොට් සියල්ල භාවිතා කළ යුතුයි. නැතිනම් එය නවත්වන්න බැහැ. නැවැත්තුවහොත් එය යළි පණ ගැන්වීමට විශාල ධනයක් යනවා. ඒ නිසා අපි ඒ වැඩිවන විදුලි ප්‍රමාණය ඉන්දියාවට විකිණිමට සම්ප්‍රේෂණ මාර්ග සකස් කළ යුතුයි.ලෝකයේ බලගතු රටවල් විකිරණශීලි, සූර්ය ශක්තියෙන්, ගල් අගුරු බලාගාරවලින් විදුලිය නිපදවනවා. නමුත් ඔවුන් වැඩිපුර විදුලිය පිටරටවලට විකුණනවා. ශ්‍රී ලංකාව දූපතක් නිසා ඒ සඳහා ‍ අපට විශාල අභියෝගයක් තිබෙනවා.පෞද්ගලිකව බලාගාරවල කාලය දීර්ඝ නොකරනවා කියලා පසුගියදා රජය ප්‍රතිපත්ති තීන්දුවක් ගත්තා. එය දිගටම ක්‍රියාත්මකද?පෞද්ගලික බලාගාර රටේ අවශ්‍යතාවයටයි ඉදි කර තිබෙන්නේ. ඒ මුදලින් ගල් අඟුරු බලාගාර දෙකක් වත් හදලා තිබුණ නම් මේ ගැටලු නැහැ. එහෙම හැදුවනම් අපිට විශාල කර්මාන්ත සංවර්ධනයකට යන්න තිබුණා. නමුත් ජනාධිපතිතුමා බලයට එනකම් කිසිම නායකයෙක් මෙහෙම කළේ නැහැ. යුද්ධය තිබෙන වෙලාවේ චීනය මැදිහත් වෙලා නොරොච්චෝලේ බලාගාරය ඉදි කළේ. ඒ හින්දයි මෙහෙම හරි විදුලිය ලබා දෙන්න.පෞද්ගලික බලාගාර ඉදිරියට අවශ්‍ය වෙයි. කියල මම හිතන්නේ නැහැ. අපේ ප්‍රතිපත්තිය පෞද්ගලික ඉන්ධන බලාගාරවලට යන්නේ නැහැ කියන එකයි. ඉදිරියේදී මොන ප්‍රශන්ය තිබුණත් විදුලිය කප්පාදු වලට යන්න බැහැ. සියයට සියයක් විදුලිය ලබාදිය යුතුයි ඒකයි ජනාධිපතිතුමා අපට ලබාදී තිබෙන අභියෝගය. එය අපි සාර්ථකව ක්‍රියාත්මක කරනවා. ඉදිරියේදී පෞද්ගලික බලාගාරවලින් විදුලිය ලබා ගැනීමේ දිගු කරන්නේ නැහැ.උතුරේ ජනතාව වසර තිහක යුද්ධයෙන් පසුව විදුලිය ලබාදී කොයි අයුරින් සිදු කරනවාද?උතුරේ විශාල ලෙස විදුලිය ලබා දි තිබෙනවා. මුලතිව් දිස්ත්‍රික්කයේ කිසිම කෙනෙකුට විදුලිය තිබුණේ නැහැ. නමුත් මේ සියල්ලටම විදුලිය ලබාදීමට අප කටයුතු කර තිබෙනවා. දකුණට වඩා මේ වන විට උතුරේ විදුලිය ලබාදීමට මුදල් වැය කර තිබෙනවා. හම්බන්තොට, ගම්පහ, කොළඹ දිස්ත්‍රික්කවලට සියයට සියයක් විදුලිය ලබාදී තිබෙනවා.ජනාධිපති පදවි ප්‍රාප්තිය පිළිබඳ ඔබතුමියට තිබෙන්නේ කුමන අදහසක්ද?අපේ ජනාධිපතිතුමා තුන්කල් දකින නායකයෙක්. ලොකයේ සිටින වර්තමාන නායකයන් දිහා බැලූ විට තමන්ගේ ජීවිතය පරදුවට තියලා තීන්දු තීරණ අරගෙන නැහැ. මරාගෙන මැරෙන ත්‍රස්තවාදී කණ්ඩායමකට එරෙහිව යුද්ධය මෙහෙයවීමට එතුමා ඍජු තීරණයක හිටියා. වෙනත් නායකයන් අපට කිව්වේ මේ යුද්ධය දිනන්න බැහැ කියාල. නමුත් ජනාධිපතිතුමා කෙලින් තීරණයක් ගත්තා. ඊට අමතරව මේ රටෙ සෑම අංශයක දියුණු කිරීමට මහින්ද රාජපක්ෂ මහතා කටයුතු කර තිබෙනවා.සියලු දෙනාගේම ආත්ම ගරුත්ව රැකදීමට ජනාධිපතිතුමා කටයුතු කර තිබෙනවා. කාන්තවන් සියයක් පිටරට යනවාට වඩා නාවුක ක්ෂේත්‍රයේ එක් අයකු පිට රට යැවීමෙන් ආදායම් ලබා ගන්න පුළුවන්. ඒ වැඩපිළිවෙළ ක්‍රියාත්මක කිරීමට ජනාධිපතිතුමා කටයුතු කර ගෙන යනවා. නාවුක ක්ෂේත්‍රයේ රැකියාවලින් එන ආදායම ලබන වසරේ මේ රටට හිමිවන තුන්වන ආදායම වෙනවා. ඒ සියල්ල ජනාධිපතිතුමා ගේ සංකල්පයි.පොදු රාජය මණ්ඩලීය නායක සමුළුවේදී රටක් වශයෙන් අපට ලැබෙන වාසියක් තිබෙනවාද?සබෑවටම අපේ රට සම්බන්ධයෙන් හොඳ ප්‍රතිරුපයක් හැදෙන එක ගැන අපි ආඩම්බර විය යුතුයි. විශේෂයෙන්ම එය බොහෝ පැතිවලින් ඉවහල් වෙනවා. ව්‍යාපාරික සමුළුව පැවැත්වීම තුළින් විදේශ ආයෝජන වැඩි වෙනවා.වසරකට අපට විදේශ ආයෝජන බිලියන 04ක් අවශ්‍යයි. එය ගොඩනගා ගැනීමට මේ පොදු රාජ්‍ය මණ්ඩලීය සමුළුවේදී අපට හිමිවෙනවා. ඒ වගේම මේ සමුළුව පැවැත්වීමෙන් අපිට විශාල වාසි රැසක් ලැබෙනවා. මේ සඳහා සහභාගී වෙන්නේ ලෝකයේ තීන්දු තීරණ ගන්නා නායකයින්. ඔවුන්ගේ පැමිණි නිසා ලංකාව පිළිබඳ ලෝකයේම අවධානය යොමු වෙනවා.ශ්‍රී ලංකාව කියලා රටක් තිබෙන බව ලෝක ජනගහනයෙන් කීයෙන් කී දෙනාද දන්නේ. මේ සමුළුව පැවැත්වුණාට පසුව ශ්‍රී ලංකාව ජාත්‍යන්තරයට විවෘත වෙනවා. සමහර රටවල්වල තිබෙන්නේ එකම ගස් වර්ගයක් පමණයි. නමුත් මේ පාරාදීසයේ සුන්දරත්වය මෙමඟින් ලොවට දැකගන්න පුළුවන්..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>11</day>
    </date>
    <link>http://www.dinamina.lk/2013/11/11/_art.asp?fn=f1311112</link>
    <topic>චෝගම් හා විපක්ෂයේ චුයින්ගම්</topic>
    <author>ජනතා මිත්‍ර</author>
    <content>“චාර්ල්ස් කුමාරයා ශ්‍රී ලංකාවට යනව නම් මං මාරාන්තික උපවාසයක් ආරම්භ කරනවා.” දෙමළ ජාතිකයෙකු වූ සුබ්‍රමනියම් මෙසේ තර්ජනය කරමින් බ්‍රිතාන්‍ය රජ පවුලෙන් හා රජයෙන් ඉල්ලා සිටියේ ශ්‍රී ලංකාවේ පැවැත්වෙන පොදු රාජ්‍ය මණ්ඩලීය රාජ්‍ය නායක සමුළුවට සහභාගි නොවන ලෙසයි. චාල්ස් කුමරු ශ්‍රී ලංකාවට යනවා නම් තමා තේම්ස් නදිය ඉදිරිපිට හෝ බ්‍රිතාන්‍යයේ රජ මාළිගාව ඉදිරිපිට මාරාන්තික උපවාසයක් ආරම්භ කරන බවටද සුබ්‍රමනියම් ගුගුලේය. ශ්‍රී ලංකාවේ පැවැත්වෙන පොදු රාජ්‍ය මණ්ඩලීය රාජ්‍ය නායක සමුළුවට සුබ්‍රමනියම් මෙතරම් විරෝධයක් දක්වන්නේ ඇයි? එය තේරුම් ගැනීමට අපේ විරුද්ධ පක්ෂයට ද නොහැකිවීම කනගාටුදායක බව අමුතුවෙන් කියයුතු නොවේ.“මේක චෝගම් (CHOGM) නොවේයි. මේක චුයින්ගම් සමුළුවක්” යනුවෙන් නානා ආකාරයෙන් අපහාස කරමින් එංගලන්තයේ සුබ්‍රමනියම්ලාට තව තවත් උල්පන්දම් දෙන්නේ එක්සත් ජාතික පක්ෂය හා ජනතා විමුක්ති පෙරමුණයි. මෙම සිද්ධිය පමණක් නොව කොටි ත්‍රස්තවාදය මුළුමනින්ම පරාජයට පත් කිරීමට පෙර සිටම සුබ්‍රමනියම්ලාගේ විරෝධය සමඟ එක්සත් ජාතික පක්ෂයේත්, ජනතා විමුක්ති පෙරමුණේත් විරෝධතා සමපාත වන්නට විය.2009 වසරේදී කොටි ත්‍රස්තවාදය මුළුමනින්ම අවසන් කිරීමට ශ්‍රී ලංකා රජයේ උපදෙස් පරිදි ආරක්ෂක අංශ ක්‍රියාකරන අවස්ථාවේදී එම මෙහෙයුම් නතර කරන ලෙසත් ඒ සඳහා ශ්‍රී ලංකා රජයට බලකරන ලෙසත් ඉල්ලා සුබ්‍රමනියම් මාරාන්තික උපවාසයක් ආරම්භ කළ අතර බ්‍රිතාන්‍ය පොලිසියේ මැදිහත්වීමෙන් එම උපවාසය නතර කෙරිණ.පොලිසිය සුබ්‍රමනියම්ගේ උපවාසය ගැන උකුස ඇස යොමුකරගෙන සිටි අතර ඔවුන්ට දැකගත හැකිවූයේ රාත්‍රී කාලයේදී තමන්ගේ ඇඳුමේ සඟවාගත් බර්ගර් 10 කට අධික ප්‍රමාණයක් සුබ්‍රමනියම් එක දිගට අනුභව කරන දර්ශනයකි. බර්ගර් 10ක් ආහාරයට ගත් පරිද්දෙන් සුබ්‍රමනියම් මෙම උද්ඝෝෂණ, මාරාන්තික උපවාස තමන්ගේ බඩ වියත කරගෙන හමාරය.එය හොඳ ඉල්ලමකි. අද දෙමළ ඩයස්පෝරාව ලෝකයේ විවිධ රටවල සිට කරන්නේද මෙම ක්‍රියාදාමයයි. ඔවුන් ශ්‍රී ලංකාවට එරෙහිව හඬ නගන්නේ ඔවුන්ගේ බඩවියත රැකගැනීමටය. ශ්‍රී ලංකාවේ පොදු රාජ්‍ය මණ්ඩලීය රාජ්‍ය නායක සමුළුව පැවැත්වුවහොත් එමගින් ප්‍රතිලාභ රැසක් ශ්‍රී ලංකාවට අත්වනවා දකින්න දෙමළ ඩයස්පෝරාව අකමැතිය.එම නිසා ඔවුන්ට අවශ්‍ය වී ඇත්තේ ශ්‍රී ලංකාවේ පැවැත්වෙන පොදුරාජ්‍ය මණ්ඩලීය රාජ්‍ය නායක සමුළුව කෙසේ හෝ අසාර්ථක වනවා දැකීමටය. 2009 වසරේදී ත්‍රස්තවාදය මුළුමනින්ම පරාජය කරන අවස්ථාවේදී එය වැළැක්වීම සඳහා දෙමළ ඩයස්පෝරාව, ඇතැම් රාජ්‍ය නොවන සංවිධාන, ඇතැම් බටහිර රටවල් නොගත් උත්සාහයක් නැත. ඇතැම් බටහිර රටවල් මහින්ද රාජපක්ෂ ජනාධිපතිවරයා සමඟ තවමත් වෛරයෙන් සිටින්නේ මේ නිසාය.ජගත් මානව හිමිකම් කවුන්සිලයට ශ්‍රී ලංකාවට එරෙහිව විවිධ අභූත චෝදනා එල්ල කරමින් සිටින්නේ ද මෙම බලවේග බව අප අමතක නොකළ යුතුය. ඔවුන්ට අවශ්‍ය වී ඇත්තේ කොටි ත්‍රස්තවාදය පරාජය කරන ලද මහින්ද රාජපක්ෂ ජනාධිපතිවරයා ප්‍රමුඛ ආරක්ෂක ලේකම් ඇතුළු රණවිරුවන්ගෙන් කෙසේ හෝ පළිගැනීම සඳහාය.ඒ සඳහා ඉතිහාසය තුළ ඔවුන් ගත් උත්සාහයන් පරාජය වුව ද ඔවුන් තවමත් සටන හකුලාගෙන නොමැත. අළු යට පවතින ගිනි පුපුරු මෙන් අවස්ථාවක් ලද සැණින් බෙදුම්වාදය වෙනුවෙන් පෙනී සිටින මෙම සියලු අවතාර නැගී සිටී. පොදුරාජ්‍ය මණ්ඩලීය රාජ්‍ය නායක සමුළුව ශ්‍රී ලංකාවේ පැවැත්වීමට එරෙහිව මෙසේ හොල්මන් කරන්නේද බෙදුම්වාදය වෙනුවෙන් පෙනී සිටින ඉහත කී සියලු බලවේග බව අප කිසිසේත්ම අමතක නොකළ යුතුයි.චෝගම් (CHOGM) සමුළුවට චුයින්ගම් සමුළුව කියමින් අපහාස කරන හර්ෂ ද සිල්වා, ගයන්ත කරුණාතිලක, ලක්ෂ්මන් කිරිඇල්ල, කරුණාසේන කොඩිතුවක්කු, රවී කරුණානායක, මංගල සමරවීර, සජිත් ප්‍රේමදාස පාර්ලිමේන්තු මන්ත්‍රීවරුන් ඇතුළු විරුද්ධ පක්ෂයට චුයින්ගම් ගැන නියම කතාව අමතක වී ඇත. කුඹුරු ගොඩකර ගොවියන්ට ඩෙනිම් කලිසම් අන්දවා චුයින්ගම් හැපීමට දිය යුතු බවත් ගොවියා කාලයට ගැළපෙන පරිදි මොඩ් ගොවියකු කළ යුතු බවට මැතිවරණ වේදිකාවලදී යෝජනා කළේ අන් කිසිවකු නොව එක්සත් ජාතික පක්ෂයේ නායක හා විරුද්ධ පක්ෂයේ නායක රනිල් වික්‍රමසිංහ මහතාය.ගොවියන්ට පමණක් නොව තරුණ තරුණියන්ට ද බ්‍රේස්ලට් පැළඳගෙන චුයින්ගම් හප හප සිටිය හැකි රටක් තමා බිහිකරන බව වික්‍රමසිංහ මහතා ප්‍රකාශ කළේය. එවැනි විහිළු කතා මැතිවරණ පොරොන්දු කරගත් විරුද්ධ පක්ෂය චෝගම් සමුළුවට චුයින්ගම් සමුළුව යනුවෙන් ප්‍රකාශ කිරීමෙන් පෙන්නුම් කරන්නේ අන් කිසිවක් නොව විරුද්ධ පක්ෂයේ බංකොලොත්භාවයයි. වර්තමානයේ කිසිවක් කර කියා ගැනීමට නොහැකිවී සිටින විරුද්ධ පක්ෂය තව තවත් නන්නත්තාර වෙමින් ඉදිරි මැතිවරණවලදී ද අන්ත පරාජයන්ට ලක් වන සළකුණු දැනටමත් පෙන්වා අවසන්ය.පොදුරාජ්‍ය මණ්ඩලීය රාජ්‍ය නායකයන්ගේ සමුළුව Commonwealth Heads of Government Meeting (CHOGM) මෙවර කොළඹදී පැවැත්වෙන්නේ 23 වෙනි වතාවටයි. මෙම සමුළුව 1971 වසරේ දී සිංගප්පූරුවේදී ආරම්භ කෙරුණු අතර සෑම වසර 2කටම වරක් පැවැත්වේ. මීට පෙර 2011 වසරේදී අවසන් වරට මෙම සමුළුව පැවැත්වුණේ ඕස්ට්‍රේලියාවේ පර්ත් නුවරදීය.2013 වසරේ සත්කාරක රට ලෙස ශ්‍රී ලංකාව කටයුතු කිරීමෙන් මෙරට දේශපාලන, ආර්ථික හා ආයෝජන අවස්ථා සම්බන්ධයෙන් සමාජය තුළ ඇතිවන කතිකාව හා ඉන් අනතුරුව සිදු වන ප්‍රායෝගික ක්‍රියාකාරකම් සමඟ රට තවදුරටත් සංවර්ධනය වන බව නොරහසකි.ආසියානු කලාපීය රටක මෙම සමුළුව පැවැත්වෙන්නේ වසර 24කට පසුව වීම ශ්‍රී ලංකාවට තවත් සුවිශේෂී අත්දැකීමකි.චෝගම් සමුළුවට පැමිණෙන බ්‍රිතාන්‍යයේ ඔටුන්න හිමි චාර්ල්ස් කුමරු ඇතුළු රාජ්‍ය නායකයින්ට ගමන් කිරීම සඳහා නවීන මෝටර් රථ ගෙන්වීම ගැන හර්ෂ ද සිල්වා මන්ත්‍රීවරයා කටමැත දොඩවයි. ඔහු හැමදාම රථවාහන ගැන කතා කරන්නේ කිසිදු තර්කයක් නොමැතිවයි.රථවාහන රාජ්‍ය නායකයන්ට ගමන් කිරීම සඳහා ගෙන්වා ගන්නේ ඒවා නියම තත්ත්වයක තිබෙනවා නම් පමණි. හර්ෂ ද සිල්වලා කියන විදියට චාර්ල්ස් කුමාරයාට ගමන් කිරීම සඳහා ගෙන්වාගත යුත්තේ බර කරත්ත ද? නැත්නම් හර්ෂ ද සිල්වා මන්ත්‍රීවරයා යෝජනා කරන වාහනය කුමක්ද? එය ගෙන්වා ගැනීමට තිබෙන ප්‍රායෝගික තත්ත්වය කුමක්ද?කොළඹ නගරය ඇතුළු නගර ඉතා අලංකාරව නිර්මාණය වනවා දකින්න ජනතා විමුක්ති පෙරමුණ අකමැතිය. නගරවල අලංකාර උද්‍යාන ගොඩනැ‍ඟෙනවාටද ඔවුන් අකමැතිය. ඒවායේ ජනතාව නිදහස් සුව විඳිනවාට ද ඔවුන් අකමැතිය. ඔවුන්ට අවශ්‍ය වන්නේ තාප්ප, පාප්ප හා පෝස්ටර් පමණි.පෝස්ටර් සංස්කෘතිය තුළදී ජනතා විමුක්ති පෙරමුණේ සහෝදරවරුන් සමඟ හැරෙන්නවත් කාටවත් බැරිය. ඔවුන් ඒ තරමට පෝස්ටර් සම්බන්ධයෙන් ද විශේෂඥයන්ය. ඔවුන්ට අවශ්‍ය ලස්සන නගරයක් නොව පෝස්ටර් ඇලවීම සඳහා අවලස්සන නගරයකි. ලස්සනට තිබුණු නගර, ගොඩනැගිලි හා පොදු දේපළ, පෞද්ගලික දේපළ අවලස්සන කළේද ජනතා විමුක්ති පෙරමුණේ සහෝදරවරුන් බව අමතක නොකළ යුතුය.සමාජ විප්ලව පෝස්ටරයෙන්, ලියුම් කඩදාසියෙන්, ‍ගල්කටස් තුවක්කුවෙන් සිදු කිරීමට පමණක් හැකි බව තවමත් සිතන ජනතා විමුක්ති පෙරමුණේ සහෝදරවරුන් ඉන් ඔබ්බට තම මනස දියුණු කර ගැනීමට සමත් වී නොතිබීම ඇත්තෙන්ම කනගාටුදායකය. එවන් ළිං මැඩි මනසකින් තවමත් ජීවත්වන ජනතා විමුක්ති පෙරමුණේ සහෝදරවරුන්ගෙන් පොදුරාජ්‍ය මණ්ඩලීය රාජ්‍ය නායක සමුළුව ගැන මීට වඩා වැදගත් කරුණු බලාපොරොත්තුවීම විහිළුවකි.1976 වසරේදී ශ්‍රී ලංකාවේ නොබැඳි ජාතීන්ගේ සමුළුව පවත්වන්නේ එවකට අගමැතිනී සිරිමාවෝ බණ්ඩාරනායක මැතිනියගේ ප්‍රධානත්වයෙනි. නොබැඳි ජාතීන්ගේ සමුළුවේදී ශ්‍රී ලංකාවේ නොබැඳි විදෙස් ප්‍රතිපත්තියට ලෝකයේ විශාල අවධානයක් යොමුකෙරුණු අතර සමගි පෙරමුණු ආණ්ඩුවට වඩා එමගින් වැඩි ඵල ප්‍රයෝජනයක් ලබාගත්තේ 1977 වසරේදී බලයට පත්වූ එක්සත් ජාතික පක්ෂ ආණ්ඩුවයි. ඔවුන්ට විවෘත ආර්ථිකය හඳුන්වාදීම සඳහා ගෙනගිය වැඩසටහන් සඳහා නොබැඳි ජාතීන්ගේ සමුළුවේදී ශ්‍රී ලංකාවට යොමු වූ අවධානය ඉතා වැදගත් විය.එම සමුළුවට පැමිණෙන රාජ්‍ය නායකයන්ට පරිහරණය කිරීම සඳහා ගෙන එන ලද වාහන වසර ගණනාවක් යනතුරු භාවිතා කළ අතර සමහරක් වාහන තවමත් පාවිච්චි කරන බව විරුද්ධ පක්ෂයට මතක් කර දිය යුතුය. නොබැඳි ජාතීන්ගේ සමුළුවට රාජ්‍ය නායකයන් පැමිණෙන විට අපේ රටේ සංචාරක හෝටල් එතරම් යහපත් මට්ටමක තිබුණේ නැත.එම නිසා රාජ්‍ය නායකයන්ට නවාතැන් ගැනීම සඳහා සමුළු නිවාස (Summit Flats) නිර්මාණය කෙරිණි. අදටත් එම සමුළු නිවාස ඉතා හොඳ තත්ත්වයේ පවතින අතර තවත් වසර ගණනාවක් යනතුරු එම නිවාස ඉතා හොඳින් පවතිනු ඇත. මෙම නිල නිවාසවල මැති ඇමතිවරු, මන්ත්‍රීවරු සහ රාජ්‍ය ආයතන ප්‍රධානීහු ජීවත්වෙති.සමුළුවලට අභූත චෝදනා එල්ල කරනු ලබන එක්සත් ජාතික පක්ෂයේ හා ජනතා විමුක්ති පෙරමුණේ මන්ත්‍රීවරුන් ද මෙම සමුළු නිවාස තම නිල නිවාස වශයෙන් භාවිතා කළ අවස්ථා ඕනෑතරම් ඇත. ඊට අමතරව රටට ලැබුණු සංවර්ධන ප්‍රතිලාභ බොහෝය.රණසිංහ ප්‍රේමදාස හිටපු ජනාධිපතිවරයාගේ ප්‍රධානත්වයෙන් 90 දශකයේ මුලදී පැවැත්වූ දකුණු ආසියාතික සහයෝගිතා සමුළුව (සාර්ක්) මුල්කරගෙන කොළඹ නගරය ලස්සන කිරීමේ වැඩසටහන් රැසක් සිදුකෙරිණ. එම වැඩසටහන් ගැන හර්ෂ ද සිල්වා මන්ත්‍රීවරුන් කිසිවක් ප්‍රකාශ කරන්නේ නැත. එම සමුළුවට ගිය වියහියදම් ගැන ඔවුන් කිසිවක් නොදන්නා පාටයි. හර්ෂ ද සිල්වා මන්ත්‍රීවරයා ඇතුළු එක්සත් ජාතික පක්ෂයේ මෙම දෙබිඩි පිළිවෙත තේරුම් ගැනීමට එතරම් අපහසු නොවනු ඇත.ශ්‍රී ලංකාවේ පවත්වනු ලබන පොදුරාජ්‍ය මණ්ඩලීය රාජ්‍ය නායක සමුළුව අංශ කිහිපයකින් රටටත් ඒ වගේම ලෝකයටත් ඉතා වැදගත් වනු ඇත. පොදුරාජ්‍ය මණ්ඩලීය රාජ්‍ය නායක සමුළුවක් ආසියානු කලාපයේ රටක පැවැත්වෙන්නේ වසර 24කට පසුවයි. ආසියානු කලාපය මේ වනවිට ලෝකයේ වැඩිම අවධානයක් දිනාගෙන තිබෙන කලාපයකි.චීනය, ඉන්දියාව ආර්ථික වශයෙන් ඉදිරියට පැමිණීම, මැදපෙරදිග කලාපයේ අර්බුදකාරී තත්ත්වය, තෙල් සම්පත වැනි කාරණා සමඟ ලෝකයේ දරුණුතම ත්‍රස්තවාදය මුළුමනින්ම පරාජය කර යළි සාර්ථකව නැගී සිටින ශ්‍රී ලංකාව ගැනද බොහෝ දෙනෙකුගේ අවධානය යොමු වී තිබේ.ශ්‍රී ලංකාවේ දී පවත්වනු ලබන රාජ්‍ය නායක සමුළුවේ සභාපතිත්වය වත්මන් ජනාධිපති මහින්ද රාජපක්ෂ මහතාට හිමි වේ. වසර 30කට අධික පැවති යුද්ධය නිමාකොට ලෝකයේ දරුණුතම ත්‍රස්තවාදය මුළුමනින්ම පරාජයට පත්කරමින් ලෝකයට දැවැන්ත ආදර්ශයක් දුන් රාජ්‍ය නායකයකු වශයෙන් මහින්ද රාජපක්ෂ ජනාධිපතිතුමාට මෙම අවස්ථාව හිමිවීම ද පැති කිහිපයකින් විශේෂත්වයක් ගනී.මහින්ද රාජපක්ෂ ජනාධිපතිවරයා වැනි සුවිශේෂී රාජ්‍ය නායකයකු සභාපතීත්වය දරන පොදු රාජ්‍ය මණ්ඩලීය රාජ්‍ය නායක සමුළුව ශ්‍රී ලංකාවේ පැවැත්වීම රටට මහත් වූ අභිමානයක් වන අතර වසර ගණනාවක් යනතුරු මෙම මතකය ලෝකයෙන් අමතක නොවනු ඇත. ඒ වගේම ශ්‍රී ලාංකික රටට ආදරය කරන ජනතාවගෙන්ද මෙම මතකයන් කවදාවත් ගිලිහී නොයනු ඇත.ත්‍රස්තවාදය මුළුමනින්ම පරාජය කිරීමෙන් පසු රට සංවර්ධනය කිරීමට ගෙනයන දැවැන්ත වැඩසටහන් හා රටක් වශයෙන් ලෝකයත් සමඟ අත්වැල්බැඳගෙන ශ්‍රී ලංකාව ඉදිරියට යන ගමන මුළු ලෝකයටම දැනෙන්නට ප්‍රකාශ කිරීමට උදා වී තිබෙන හොඳම අවස්ථාව මෙයයි. රටවල් 54ක රාජ්‍ය නායකයන්ට ශ්‍රී ලංකාවට පැමිණ මෙහි තත්ත්වය ඉතා හොඳින් දැක බලා ගත හැකි වීම විශේෂත්වයකි.බෙදුම්වාදී බලවේග, දෙමළ ඩයස්පෝරාව, ඇතැම් බටහිර රටවල්, ඇතැම් රාජ්‍ය නොවන සංවිධාන (NGO), කොටි හිතවාදීන් ශ්‍රී ලංකාවට එරෙහිව ගෙන යන අති දැවැන්ත දේශීය හා ජාත්‍යන්තර කුමන්ත්‍රණවලට එරෙහිව දිය හැකි හොඳම අකුල් ප්‍රහාරය මෙම පොදු රාජ්‍ය මණ්ඩලීය රාජ්‍ය නායක සමුළුවෙන් එල්ල කළ හැකිය. ඒ බව දන්නා මෙම බලවේග වසර දෙකක් තිස්සේ නොයෙක් උපක්‍රම යොදාගනිමින් උත්සාහ කළේ කෙසේ හෝ පොදුරාජ්‍ය මණ්ඩලීය රාජ්‍ය නායක සමුළුව ශ්‍රී ලංකාවේ නොපැවැත්වීමට අවශ්‍ය කටයුතු සැලසීමටයි.ඇතැම් බටහිර මාධ්‍ය පොදුරාජ්‍ය මණ්ඩල රාජ්‍ය නායක සමුළු මහ ලේකම් කමලේෂ් ෂර්මා මහතාගෙන් විමසා සිටියේ අපූරු ප්‍රශ්න කිහිපයකි.ශ්‍රී ලංකාවේ මෙම සමුළුව පැවැත්වීම ගැටලුවක් නොවේද? මානව හිමිකම් ප්‍රශ්න තිබෙනවා නේද? අගවිනිසුරුවරිය ඉවත්කර අධිකරණයට බලපෑම් කරනවා නේද? සුදු වෑන්වලින් පැමිණ මාධ්‍යවේදීන් හා සිවිල් ක්‍රියාකාරීන් පැහැරගන්නවා නේද? මෙම සියලු ප්‍රශ්නවලට කමලේෂ් ෂර්මා මහතා දුන්නේ ඉතා කෙටි පිළිතුරකි.ශ්‍රී ලංකාවේ පොදු රාජ්‍ය මණ්ඩල රාජ්‍ය නායක සමුළුව පවත්වන බවයි. මෙම ඇතැම් බටහිර මාධ්‍ය කටයුතු කරන්නේද කුමන න්‍යාය පත්‍රයකටද යන වග ඔවුන් විමසන ප්‍රශ්න අනුව තේරුම් ගැනීමට කිසිදු අපහසුවක් නැත. එම නිසා චෝගම් ගැන බෙදුම්වාදීන් හා විරුද්ධ පක්ෂය කියන චුයින්ගම් කතා ගණන් ගත යුතු නැත. සිදුකළ යුත්තේ අසත්‍ය චුයින්ගම් කතා චුයින්ගම් එකක් ලෙස හපා ඉන්පසු ඉවත දැමීම පමණි. චෝගම් හා චුයින්ගම් අතර වෙනස මේ රටේ පොදු මහජනතාව ඉතා හොඳින් දනිති..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>11</day>
    </date>
    <link>http://www.dinamina.lk/2013/11/11/_art.asp?fn=f1311113</link>
    <topic>දත් කඩන්නේ නැතිව සතුරා බිම දාන්න මට පුළුවන්</topic>
    <author>සංවාද සටහන</author>
    <content>ඊශ්‍රායලයේ මොසේ ගලිස්කෝගෙන් ක්‍රව්මගා සටන් ක්‍රම ඉගෙනගත් ශ්‍රී ලංකාවේ සතිස් තිරමුණිගේ සතුරාට පහර දෙන්නේ තුවාල නොවන්නටය.නමුත් ඔහු සතුරාව බිම හෙළන්නට සමත්ය. අඩු කාලයකින්,අඩු අනතුරකින් මෙන්ම වැඩි ආරක්ෂාවක් රඳවාගෙන පහර දීමේ සූරයෙකු වන ඔහු ක්‍රව්මගා සටන් ක්‍රමයේ ප්‍රවීණයෙකි. දත් කඩන්නේ නැතිව, අත පය කඩන්නේ නැතිව සතුරාව මුළුමනින්ම අඩපණ කරන මේ අපූරු සටන් ක්‍රමය ලෝකය පුරා ව්‍යාප්තව විවිධ ජන කොටස් භාවිතයට ගනී. මෙවර ගුස්ති පි‍ටුවේ සංවාදයට එක්වෙන සතිස් තිරමුණිගේ මෙරට සහ විදේශයන්හි ක්‍රව්මගා සටන් ක්‍රමය උගන්වන ප්‍රවීණයෙකි.ක්‍රව්මගා සටන් ක්‍රමය නිර්වචනය කරන්න පුළුවන්ද?ක්‍රව්මගා කියන්නෙ සමීපව සටන් කිරීමයි.ඔබ කොහෙන්ද මේ සටන් ක්‍රමය ඉගෙන ගත්තෙ?2005 අවුරුද්දේදී ඉතාලියේදියි මම ක්‍රව්මගා ඉගෙන ගත්තෙ. මේක ඊශ්‍රායල සටන් ක්‍රමයක්. ඉතාලියේ තිබෙන ක්‍රව්මගා ෆෙඩරේෂන් එකෙන් මුලින්ම ඉගෙනීම ආරම්භ කළා. පසුව ඊශ්‍රායලයටද ගිහින් මේ සටන් ක්‍රමය ඉගෙන ගත්තා.කව්ද ඔබේ ක්‍රව්මගා ගුරුවරුන් ?ඇලේක්සැන්ද්‍රෝ දෙල්ෆියා ගෙන් තමයි මම මුලින්ම ක්‍රව්මගා ඉගෙන ගත්තෙ. පසුව 2008 වර්ෂයේ ඊශ්‍රායලයට ගොස් මෝසේ ගලිස්කොගෙන් තව දුරටත් මෙය හැදෑරුවා.ඇලන් පොර්මජෝ කියන ප්‍රංශ ජාතික පොලිස් නිලධාරියාගෙන්ද ක්‍රව්මගා ඉගෙන ගත්තා.ඔහු ප්‍රංශයේ පොලිසියටත් එරට ජනාධිපති ආරක්ෂක අංශයටත් ක්‍රව්මගා පුහුණු කරනවා. ඒ වගේම මොහු ලෝක ක්‍රව්මගා ෆෙඩරේෂන් එකේ තාක්ෂණික අධ්‍යක්ෂවරයාද වෙනවා.ක්‍රව්මගා සටන් ක්‍රමයේ ක්‍රමවේදය කුමක්ද?අඩු කාලයකින්, අඩු අනතුරකින්, ඉතා වැඩි ආරක්ෂාවක් රඳවා ගෙන සතුරාට පහර දීමයි.ක්‍රව්මගා ඉතිහාසය ගැන කතා කරමු?මෙහි නිර්මාතෘවරයා වෙන්නේ ඉමි සඩී කියන පුද්ගලයායි. ඔහු 1910 හංගේරියාවේ දී උපත ලැබුවා. ඊශ්‍රායල ජාතිකයෙකු වන ඉමි ජිම්නාස්ටික්, මල්ලවපොර, බොක්ෂින් ආදී විවිධ සටන් ක්‍රම හදාරා තිබෙනව. ඒවායින් ශූරතාවන් ගණනාවක්ද දිනූ ඉමි තමන්ගෙ සටන් හැකියාව වීදියට රැගෙන ගොස් තිබෙනවා.වීදියේදී විවිධ පුද්ගලයින් සමඟ සටන් කිරීමට සිදු වෙනවා. අපි දන්නෙ නැහැ ප්‍රතිවාදියා කුමන අන්දමේ පුද්ගලයෙක්ද කියා.ඒ සෑම එකකටම පිළිතුරක් ලෙසයි ඔහු ක්‍රව්මගා නිර්මාණය කළේ.පසුව ඊශ්‍රායලයට ගියා. මෙම සටන් ක්‍රමයේ වටිනාකම දුටු ඊශ්‍රායලය තම ආරක්ෂක හමුදාවන්ට ක්‍රව්මගා උගන්වන්න ඔහුට බාර කළා.ඔබ වෙනත් සටන් ක්‍රම හදාරා නැද්ද?මම කුඩා කල සිටම කරාතේ සටන් ක්‍රමය හැදෑරුවා. කියුෂෝ කියන නිලවලට පහර දීමේ සටන් ක්‍රමයත් මම හදාරා තිබෙනවා. කරාතේවල කළු පටි හය වන ශ්‍රේණිය දක්වාත් කියුෂෝවල පළමු ශ්‍රේණිය දක්වාත් මම හැදෑරුවා. අයිකිදෝත් මම ඉගෙන ගෙන තිබෙනවා. හැබැයි මම ක්‍රව්මගා හැදෑරුවාට පසුව කරාතේ කියුෂෝ සහ වෙනත් සටන් ක්‍රමවලින් දුරස් වුණා.දකුණු අප්‍රිකාව සමග විස්සයි20 ක්‍රිකට් තරගාවලිය සඳහා නම් කළ 14දෙනකුගෙන් සමන්විත පාකිස්තාන කණ්ඩායමට හිටපු නායක සොයිබ් මලික් හා තුන්ඉරියව් ක්‍රීඩක අබ්දුල් රසාක් යළි කැඳවීමට එරට ක්‍රිකට් තේරීම් කමිටුව පියවර ගත්තේය.33 හැවිරිදි රසාක් අවසන් වරට තරගයකට එක්වූයේ පසුගිය වසරේ ඔක්තෝබර් මාසයේ ශ්‍රී ලංකාවේ පැවැති විස්සයි20 ලෝක කුසලාන තරගාවලියේදීය. එහෙත් විස්සයි20 නායක මොහොමඩ් හෆීස් තමාට නිසි අවස්ථාව ලබානොදුන් බවට ‍චෝදනා කිරීම හේතුවෙන් ඔහුට කණ්ඩායමෙන් ඉවත්වීමට සිදුවිය. මලික් අවසන්වරට කණ්ඩායම නියෝජනය කළේ පසුගිය ජූනි මාසයේ එංගලන්තයේ පැවැති චැම්පියන් ලීග් තරගාවලියේදීය.දකුණු අප්‍රිකාව හා පාකිස්තානය අතර පළමු විස්සයි20 තරගය ලබන13වැනිදා හා දෙවැනි විස්සයි20 තරගය 15වැනිදා පැවැත්වීමට නියමිතය.ඇයි එහෙම වුණේ?සටන් කිරීමට අපට සියයක් දේවල් අවශ්‍ය නැහැ. අවශ්‍ය ටික දැනගත්තහම හොඳටම ඇති.කරාතේ සටන් ක්‍රමයේ සහ ක්‍රව්මගා අතර වෙනස ඔබ දකින්නෙ කොහොමද?මම දිගින් දිගටම කරාතේ පුහුණු වුවහොත් සතුරෙකුට පහර දීමට යොදා ගන්නෙ කරාතේ පහරවල්. සතුරෙකු මට පහරදීමට සැරසුනහොත් ක්ෂණිකව මගේ මනසට එන්නෙ කරාතේ පන්ච් එකක්. මම අදාළ පුද්ගලයාගේ මුහුණට පහරක් එල්ල කළොත් ඔහුගෙ දත් කඩල යනවා. මුහුණත් තුවාල වෙන්න පුළුවන්. නමුත් ඊට පස්සෙ ගැටලු රාශියකට මුහුණ පෑමට මට සිදුවෙනවා.ඊට පස්සේ මගෙන් පහර කෑමට ලක් වූ පුද්ගලයා මට එරෙහිව විවිධ ක්‍රියා මාර්ග ගනීවි. නීතිය හමුවට පවා යන්න ඉඩ තියෙනවා. මේ නිසා මට විශාල කරදර රාශියකට මුහුණ පෑමට සිදු වෙනවා.හැබැයි ක්‍රව්මගා දන්න පුද්ගලයාට පුළුවන් ඉතා කෙටි කාලයකින් තුවාල වෙන්නෙ නැති විදිහට අදාල පුද්ගලයාට පහරදී බිම දමන්න. මේකයි මම කරාතේවල සහ ක්‍රව්මගාවල දකින වෙනස.ඉහතින් සඳහන් කළ කාරණය නිසාද ඔබ ක්‍රව්මගා තෝරා ගත්තෙ?ඒකත් එක හේතුවක් . ඒ වගේම සිවිල් ජනතාවගේ ආරක්ෂාව පිළිබඳ ක්‍රියා කිරීමේදී , එම ජනතාවට තම ආරක්ෂාව සපයා ගැනීමේදී ක්‍රව්මගාවල වැදගත්කමද මම දුටුවා. ඒ නිසාම එදිනෙදා ජීවිතයෙදී ක්‍රව්මගා ඉතා වැදගත් වෙනවා.ඔබ මේ රටේ ක්‍රව්මගා උගන්වන පිරිස් කවුද?ප්‍රභූ ආරක්ෂක අංශයන්ට සහ හමුදාවන්ට මම මෙම සටන් ක්‍රමය උගන්වනවා.සාමාන්‍ය ජනතාවට උගන්වන්නෙ නැද්ද?මෙම සටන් ක්‍රමය ප්‍රභූ ආරක්ෂක අංශවලට ඉතා වැදගත්. ඒ වගේම හමුදාවන්ට සහ පොලීසියට ඉතා ප්‍රයෝජනවත්. ජනතාවටත් අවශ්‍ය පරිදී ක්‍රව්මගා කුමක්ද කියල කියා දෙන්න සම්මන්ත්‍රණ දෙක තුනක් මම පවත්වා තිබෙනවා. ක්‍රව්මගා - කපාප් ලංකා ඉන්ටිටියුට් නමින් ආයතනයක්ද පිහිටුවල තිබෙනවා.මේ රටේ ජනතාවට ක්‍රව්මගා පුහුණුව ලබා දෙන්න මට පූර්ණ කාලීනව යෙදෙන්න බැහැ. ඒකට හේතුව තමයි මම ඉතාලියේ ජීවත් වීම. නමුත් වරින් වර ලංකාවට පැමිණි අවස්ථාවලදී මට පුළුවන් ක්‍රව්මගා සටන් ක්‍රමය පිළිබඳ වැඩමුළු ජනතාවට පවත්වන්න.ඔබ හිතනවාද ක්‍රව්මගා ජනතාව ඉගෙන ගත යුතුම සටන් ක්‍රමයක් කියා?මම එහි වටිනාකම දන්න නිසා මම කියනවා මේ සටන් ක්‍රමය ඉගෙනීමෙන් ජනතාවට ප්‍රයෝජන ගණනාවක් ඇති බව.වර්ෂයේ වැඩි කාලයක් ඉතාලියේ සිටින ඔබට ආරක්ෂක අංශයන්ට ක්‍රව්මගා ඉගැන්වීමේදී ගැටලු ඇති වන්නෙ නැද්ද?නැහැ. මම පුහුණු කළ කණ්ඩායමක් ආරක්ෂක අංශවල සිටිනවා. ඔවුන් තම සාමාජිකයින්ට නිරන්තරව ක්‍රව්මගා පුහුණු කිරීම් කරනවා. මම සෑම වර්ෂයකම හතර පස් වතාවක් පැමිණ පුහුණු වීම් කරනවා.ඒ වගේම ස්කයිප් තාක්ෂණය උපයෝගී කර ගනිමින් ප්‍රභූ ආරක්ෂක අංශවලට සහ හමුදාවන්ට නිරන්තරව සටන් ක්‍රමය පිළිබඳව උපදෙස් ලබා දෙනවා.ඔබ ඇයි ඉතාලියේ සිට ශ්‍රී ලංකාවේ අයට ක්‍රව්මගා ඉගැන්වීමට මෙතරම් වෙහෙසෙන්නෙ?මගෙ රටට මගෙන් ඉටුවිය යුතු යුතුකමක් තමා මම කරන්නෙ.ලෝකයේ තවත් ආත්මාරක්ෂක සටන් ක්‍රම තිබෙනවා. ඒ ක්‍රම හමුදාවන්වලට හැදෑරීමට සුදුසු නැහැ කියල ඔබ හිතනවද?මම එහෙම සිතන්නෙ නැහැ. හැබැයි බොහෝ සටන් ක්‍රම හැදෑරීමට යම් කාලයක් ගත වෙනවා. සොල්දාදුවෙකුට සටන් ක්‍රමයක් ඉතා කෙටි කාලයක් තුළ හැදෑරීමට අවශ්‍යයි. ඒ සඳහා දීර්ඝ කාලයක් ගන්න බැහැ. ක්‍රව්මගාවලදී සොල්දාදුවෙකුට , ප්‍රභූ ආරක්ෂාවේ යෙදී සිටින ආරක්ෂකයෙකුට , පොලිස් නිළධාරියෙකුට ඉතා කෙටි කාලයක් තුළදී අවශ්‍ය උපක්‍රම ලබා දෙන්න පුළුවන්.ඔබ ක්‍රව්මගා පිළිබඳ දිගින් දිගටම කරන ප්‍රකාශවලින් පෙනෙන්නෙ එම සටන් ක්‍රමය ආරක්ෂක අංශයන්ට වඩා හොඳයි කියන එක නොවේද?2000 වර්ෂය විතර වෙනකම් ආරක්ෂක අංශවලට තමා මෙම සටන් ක්‍රමය ඉගැන්වූයේ. එක්තරා විදිහකට කියනව නම් මේ සටන් ක්‍රමය පැවතියේ සාමාන්‍ය ජනතාවගෙන් දුරස්ව. ඒත් අද වෙනකොට ජනතාවද මේක හදාරනවා.ප්‍රභූ ආරක්ෂකයින් අනිවාර්යයෙන්ම ක්‍රව්මගා ඉගෙන ගත යුතුද?ලෝකයේ කුමන ස්ථානයක හෝ ප්‍රභූ ආරක්ෂකයින් පුහුණු කරනවා නම් අනිවාර්යයෙන්ම ක්‍රව්මගා පුහුණුවක් ලබා දෙනවා. ලෝකයේ තිබෙන රහස් ඔත්තු සංවිධානයන්ද ක්‍රව්මගා භාවිත කරනව. ඊශ්‍රායලයේ මොසාඩ් ඔත්තු සේවය , ඇමරිකාවේ සී. අයි. ඒ ආයතනය , ඉන්දියාවේ රෝ සංවිධානය තම සාමාජිකයින්ට ක්‍රව්මගා පුහුණු කරනවා.ඔබ කියන්නෙ අනෙකුත් සටන් ක්‍රමයන්ගෙන් කරන්න බැරි දෙයක් ක්‍රව්මගාවලින් කරන්න පුළුවන් කියලද?මම එහෙමම කියන්නෙ නැහැ. නමුත් ක්‍රව්මගා තුළ නවීන උපක්‍රම තිබෙනවා.මෙරට විවිධ වූ සටන් ශිල්පයන් ඉගෙන ගන්නා තරුණ පරපුර ඔබ දකින්නෙ කෙසේද?වර්තමානයේ බොහෝ දෙනෙක් සටන් ශිල්පයන් ඉගෙන ගන්නෙ තරඟවලට ඉදිරිපත් වී ජයග්‍රහණ ලබා ගැනීමටයි. මවුපියන්ද එම තත්ත්වයට වග කියන්න ඕනෙ. මේ ජයග්‍රහණ ලබා ගැනීමේ මානසිකත්වය නිසා සටන් ශිල්පයන්ගේ සටන්කාමීත්වය බොහෝ දුරට ගිලිහිලා. එහෙට මෙහෙට පැනල සහතිකයක් ගන්න තමා බොහෝ දෙනා උනන්දු වන්නෙ.අංගම් පොර සටන් ශිල්පය පිළිබඳ ඔබේ අදහස කුමක්ද?අංගම් පොර කියන්නෙ මෙරට තිබූ පැ‍රැණි ප්‍රබල සටන් ක්‍රමයක්. මම ඒක අගය කරනවා.කරාතේත් ගැඹුරු සටන් ක්‍රමයක් නේද?ඔව්. හැබැයි වේගවත් පා පහරක්, වේගවත් අත් පහරක් එල්ල කිරීම කරාතේ කියල සිතුවොත් ඒක වැරදියි.ඊශ්‍රායලය කියන්නෙ යුද කලාව සහ උපක්‍රමයන් සම්බන්ධයෙන් ඉතා ප්‍රසිද්ධියක් උසුලන රටක්. ඔබ ක්‍රව්මගා ඉගෙන ගැනීමට ඊශ්‍රායලයට විටින් විට ගිය අවස්ථාවන්වලදී තවත් සටන් ශිල්පයන් ඉගෙන ගත්තෙ නැද්ද?ඉගෙන ගත්ත. කපාප් කියන සටන් ක්‍රමය ද එහිදී හැදෑරුව. එහි සියයට අනූ නවයක්ම තිබෙන්නෙ හමුදාවන්ට අවශ්‍ය දේයි.අපි සිතමු ත්‍රස්තවාදී ප්‍රහාරයකදී සොල්දාදුවෙකු අත තිබෙන තුවක්කුව පත්තු වෙන්නෙ නැහැ කියලා. එතකොට ඔහුට තමා ළඟ තිබෙන පිහිය ප්‍රයෝජනයට ගන්න වෙනවා. සටන් කිරීමට සිදු වන්නෙ පිහිය උපයෝගී කර ගෙන. පිහියත් අහිමි වුවොත් ඔහුට මොකද වෙන්නෙ. අත් පා උපයෝගී කරගෙන සටන් කරන්න සිද්ධ වෙනවා. මේ සියල්ල කපාප්වලදී උගන්වනව. ඒ වගේම විවිධාකරයේ ගිනි අවිවලින් ඉතා ඉක්මනින්, ඉතා අඩු කාලයකින් වෙඩි තබන ආකාරය උගන්වනවා.තවත් විවිධ දේ කපාප්වලදී කියා දෙනවා. ක්‍රව්මගාවලද එවැනි දේ උගන්වනවා.කපාප් සටන් ක්‍රම ඉගෙන ගත්තට ඔබ කටයුතු කරන්නෙ ක්‍රව්මගා උපදේශකවරයෙකු ලෙස නේද?ක්‍රව්මගා මෙන්ම කපාප් ප්‍රධාන උපදේශකවරයෙකු ලෙස මම කටයුතු කරනවා. එම සියලු දැනුම මගෙ රටට මම ලබා දෙනවා. ඉතාලියේ පොලීසිට හා ප්‍රභු ආරක්ෂක කණ්ඩායම්වලටද මම පුහුණූ වීම් ලබා දෙනවා.ක්‍රව්මගා සටන් ක්‍රමය හමුදාවට ලබා දෙන ආකාරයටමද ජනතාවට ලබාදිය යුත්තෙ?නැහැ. මම ජනතාවට ක්‍රව්මගා කරන්නෙ එක ආකාරයකට, සිරගෙදර නිලධාරීන්ට කරන්නෙ තවත් ආකාරයකට, හමුදාවට කරන්නෙ එක ආකාරයකට. විශේෂ කාර්ය බලකායට (STF) ක්‍රව්මගා උගන්වන්නෙ කෙටි කලකදී සතුරා අඩපන කිරීමට හෝ විනාශ කිරීමටයි. ප්‍රභූ ආරක්ෂකයින්ට හදිසි අවස්ථාවකදී ක්ෂණයකින් තම ප්‍රධානියාව ආරක්ෂා කර ගැනීමට උගන්වනවා.ජනතාවට උගන්නව ආකාරය පිළිබඳ කතා කරමු?පාරෙ තොටේ යන විට හෝ නිවසේදී සොර සතුරු උපද්‍රවයන්ට මුහුණ දෙන්නෙ කෙසේද කියා උගන්වනවා. තවත් පැහැදිලි කළොත් නන්නාදුනන පුද්ගලයෙකු පැමිණ නිවසේ සීනුව නාද කළ විට දොර ඇරීම කෙසේ කළ යුතු දැයි කියා දෙනවා.ක්‍රව්මගා සටන් ක්‍රමය ඉගෙනගෙන සාමාන්‍ය පුද්ගලයෙකුට ඇති ඵලය මොකක්ද?තමන්ගෙ ආරක්ෂාව සලසා ගැනීමට හැකි වෙනවා. ඒ වගේම කරදරයකට පත් වූ තවත් පුද්ගලයෙකුට උදව් කිරීමට හැකි වෙනවා. අපේ හිතවතෙකුට යම් පුද්ගලයෙක් පහරදීමක් කළොත් ඔහුව බේරා ගැනීමට අප කිසිම සටන් ක්‍රමයක් නොදැන ගියහොත් තුවාල සිදු විය හැකියි. හැබැයි ක්‍රව්මගා ඉගෙනගත් පුද්ගලයෙකුට තමන් අනතුරකට පත් නොවී හිතවතා බේරා ගැනීමට පුළුවන්.ක්‍රව්මගා කියන්නේ විවිධ සටන්ක්‍රම එක්කොට නිර්මාණය කළ දෙයක්ද?මම එහෙම පිළිගන්නෙ නැහැ. හැබැයි ක්‍රව්මගා නිර්මාතෘවරයා ක්‍රව්මගා සටන් ශිල්පය ඉදිරිපත් කිරීමට පෙර හැදෑරූ සටන් ක්‍රමයන්හි අභාෂය ලබා ගන්න ඇති.මෙරට ත්‍රස්තවාදය අවසන්. දැන් මොකටද හමුදාවන්ට ක්‍රව්මගා සටන් ක්‍රමය කියල කවුරුන් හෝ ඔබගෙන් ඇසුවොත්?ත්‍රස්තවාදය අවසන් නිසා පොලිසියට පාර තොටේදී තුවක්තු තබා ගෙන ඉන්න අවශ්‍යතාවයක් නැහැ. නමුත් රාජකාරී කිරීමේදී ඔවුන්ට තම ආරක්ෂාව සලසා ගැනීමට සිදු වෙනවා. ඒ වගේම ජනතාව ආරක්ෂා කිරීමට කටයුතු කරන්න ඕනෙ. තුවක්කු නැතිව රාජකාරි කරන පොලිස් නිලධාරීන්ට ක්‍රව්මගා ඉතා වැදගත් වෙනවා.අනෙකුත් සටන්ක්‍රම හා සැසඳීමේදී ක්‍රව්මගා සටන් ක්‍රමය ඇත්තේ කුමන ස්ථානයකද?ප්‍රබලම ස්ථානයක තියෙනවා කියලා බය වැතිව කියන්න පුළුවන්.ලෝකයේ රහස් ඔත්තු සේවාවන්, හමුදාවන් ක්‍රව්මගා ප්‍රයෝජනයට ගන්නා ආකාරයෙන් සටන් ක්‍රමයේ තිබෙන වටිනාකම පෙනෙනවා. ක්‍රව්මගා යනු ක්‍රමවේදයක් කියලත් හඳුන්වන්න පුළුවන්.ඔබ ක්‍රව්මගාවලට අමතරව අතීතයේ කරාතේ සටන් ක්‍රමයත් ඉගෙන ගෙන තිබෙනවා. අපි සිතමු ඔබ සහ කරාතේ ශිල්පියෙකු ගුවන් යානයකින් ගමන් කරද්දී එය පැහැර ගැනීමට ගුවන්යානය තුළ සිටි පුද්ගලයෙකු උත්සාහ කළා කියල. කොහොමද එම අවස්ථාවට ඔබ සහ කරාතේ ශිල්පියා මුහුණ දෙන්නෙ?ගුවන් යානය පැහැර ගැනීමට උත්සාහ කරන පුද්ගලයා පිස්තෝලයක් පෙන්වමින් මගීන්ට තර්ජනය කළහොත් අපිට දැනුම තිබෙන්න ඕනෙ එම පුද්ගලයාට කොහොමද පහර දෙන්නෙ කියලා. එහිදී පිස්තෝලයේ ක්‍රියාකාරීත්වය පිළිබඳ හොඳ අවබෝධයක් තියෙන්න ඕනා.කොල්ලකරු පාවිච්චි කරන්නෙ කුමන වර්ගයක පිස්තෝලයක් දැයි දැන සිටින්න ඕනා. ක්‍රව්මගාවලදී ආයුධ පිළිබඳ හොඳ දැනීමක් ලබා දෙන නිසා අපට පුළුවන් කොල්ලකරුගේ ක්‍රියාකාරීත්වය අඩපණ කරන්න. බොහෝ සටන් ක්‍රමයන්හි නවීන ආයුධ පිළිබඳ දැනුමක් ලබා දෙන්නෙ නැහැ.ඒ කියන්නෙ ගුවන් යානයක් පැහැර ගැනීමට උත්සාහ කරන මොහොතක එම ගුවන් යානය තුළ ඔබ සිටියොත් ඔබට එය මුදාගන්න හැකියි කියන එකද?ඔව්, කොල්ලකරු පිස්තෝලය අරගෙන අප අතරින් යන විට එම ගිනි අවිය අරගන්නෙ කොහොමද කියන එක මම පුහුණු වෙලා තිබෙනවා. හැබැයි අපි කික් එකක් හරි පන්ච් එකක් හරි දෙන්නට ගියහොත් කොල්ලකරු අපට වෙඩි තියයි. තත්පර දෙකයි දශම පහක් ඇතුළත කොල්ලකරු අඩපණ කරන්න මම ක්‍රියා කරනවා.ක්‍රව්මගාවල උගන්වන පිහි සටන් පිළිබඳ කථා කළහොත්?පිහියක් දැක්හම අපි දැන ගන්න ඕනෙ ඒක තනි පැත්ත කැපෙන පිහියක්ද දෙපැත්ත කැපෙන පිහියක්ද කියලා. සතුරා පිහිය අල්ලන විදිහෙන් දැන ගන්න ඕනෙ කොහොමද පහර දෙන්නෙ කියලා. අපි මේව පුහුණු වෙලා තිබෙනවා.කාන්තාවන්ට ක්‍රව්මගා ඉගෙන ගැනීම ප්‍රයෝජනවත්ද?අනිවාර්යයෙන්ම. අනතුරකදී මග හරින්නෙ කොහොමද කියන එක ක්‍රව්මගා හදාරන කාන්තාවන්ට උගන්වනවා. අපි හිතමු කාන්තාවක් ගමන් ගන්නා මාර්ගයේ වම් පස ඉදිරියෙන් සැක කටයුතු පුද්ගලයෙකු සිටගෙන සිටිනවා කියා.කාන්තාවගේ මුදල් පසුම්බිය සහිත අත් බෑගය ඇගේ වම් අතේ එල්ලාගෙන යනවා යැයි සිතමු. ඉදිරියට ගියොත් සැක කටයුතු පුද්ගලයාට වම් අතේ එල්ලාගෙන යන අත් බෑගය ගැනීමට පහසු වෙනවා. ක්ෂණිකව කරන්න තිබෙන්නෙ බෑග් එක අනෙක් අතට මාරු කිරීමයි. මෙයත් ක්‍රව්මගා උපක්‍රමයක්.තව මොනවද ක්‍රව්මගාවල තිබෙන උපක්‍රම?බැංකුවට ගිහින් කාඩ් එක දමා සල්ලි ගන්න විට වටපිටාවේ ඉන්න පුද්ගලයන් පිළිබඳ ක්ෂණිකව අවබෝධයක් ඇති කර ගන්න ඕනෙ.යම් පුද්ගලයෙකු අනතුරක් සිදු කිරීමට පැමිණියහොත් පෑන, කුඩය, පොත, ආයුධ ලෙස භාවිත කරන්න පුලුවන්. වනාන්තරයට ආයුධයක් නැතිව යන සොල්දාදුවෙකුට සතුරු බලපෑමක් පැමිණියහොත් ආයුධයක් සාදා ගන්නා අන්දමත් ක්‍රව්මගාවල උගන්වනවා. ඒ වගේම නවීන ආරක්ෂක උපක්‍රම පිළිබඳ කියලා දෙනවා.යම් පුද්ගලයෙකු සමග සටන් කිරීමේදී ක්‍රව්මගා සටන්කරුවෙකු වුවත් ඉතා ප්‍රවේසම් විය යුතුයි නේද?ඔව්, පිහියක් බෙල්ලට තිබූ අවස්ථාවක නිවැරදිව සටන් උපක්‍රම අනුගමනය කළේ නැත්නම් මහ විනාශයක් සිදු වෙනවා.අපි සිතමු කෝලාහලයකට මැදිවූ පුද්ගලයෙකුට සිහිය නැති වුණා කියලා. එම ස්ථානයේ ඔබ සිටියොත් ගන්නා පියවර කුමක්ද?සිහිය නැති වූ පුද්ගලයෙකුය ප්‍රථමාධාර දෙන්නෙ කොහොමද කියලත් ක්‍රව්මගා තුළින් මම ඉගෙන ගෙන තිබෙනවා.ක්‍රව්මගා සටන් ක්‍රමයේ කුමන ස්ථානයේද ඔබ සිටින්නෙ?උපදේශක ශ්‍රේණියේ.ලෝකයේ සිටින ක්‍රව්මගා උපදේශකවරුන් සහ ක්‍රව්මගා හදාරන හමුදා කොටස් වෙනත් සටන් ක්‍රම හදාරන්නෙ නැද්ද?අනිවාර්යයෙන්ම හදාරනවා. ඊශ්‍රායල හමුදාවෙ කරාතේ කණ්ඩායම් සිටිනවා. අප රටේ හමුදාවන්ගෙත් විවිධ ආත්මාරක්ෂක සටන් ක්‍රම හදාරන අය සිටිනවා. හැබැයි ඊශ්‍රායල හමුදාවෙ සොල්දාදුවො හමුදාමය කටයුතු සඳහා යොදා ගන්නෙ ක්‍රව්මගා.රහස් ඔත්තු සංවිධානයන්හි සාමාජිකයන්ට ක්‍රව්මගා තුළින් ආත්මාරක්ෂක සටන් සහ ආයුධ පිළිබඳ පුහුණුවට අමතරව තව මොනවද උගන්වන්නෙ?අත්අඩංගුවට පත් වන ඔත්තුකරුවන්ගෙන් කොහොමද තොරතුරු ගන්නෙ කියල උගන්වනවා. කොල්ලකරුවන්ගෙන් ප්‍රශ්න කරන ආකාරය කියා දෙනවා.මෙරට සිටින සටන් ශිල්පියෙකු ඔබට සටනකට පැමිණෙන ලෙස අභියෝග කළොත්?මම එවැනි දේවලට එතරම් කැමැති නැහැ. නමුත් අභියෝගයක් කළොත් මම එය පැහැර හරින්නෙත් නැහැ. මට අදාල පුද්ගලයාට පෙන්වා දිය හැකියි ක්‍රව්මගා කියන්නෙ මොකක්ද කියලා.ඔබට පුලුවන්ද කමාන්ඩෝ භටයෙකු හා සටන් කිරීමට?මම ඔවුන්ට ක්‍රව්මගා උගන්වන ගුරුවරයෙක්නෙ.ඔබට හැකිද ත්‍රස්තවාදීන් සිටින ප්‍රදේශයකය ගොස් ක්‍රව්මගා උපක්‍රම භාවිත කරමින් බංකරයක සිටින ත්‍රස්තවාදියෙකු විනාශ කර පැමිණෙන්න?අනිවාර්යයෙන්ම පුළුවන්. ක්‍රව්මගාවල එවැනි දේ උගන්වනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>12</day>
    </date>
    <link>http://www.dinamina.lk/2013/11/12/_art.asp?fn=n1311122</link>
    <topic>සමුළුවට ශ්‍රී ලංකාවේ සූදානම ප්‍රශංසනීයයි</topic>
    <author>මහින්ද අලුත්ගෙදර</author>
    <content>පොදු රාජ්‍ය මණ්ඩලීය රාජ්‍ය නායක සමුළුව සඳහා ශ්‍රී ලංකාවේ සූදානම ප්‍රශංසනීය බව පොදු රාජ්‍ය මණ්ඩලීය මහ ලේකම් කමලේෂ් ෂර්මා මහතා ප්‍රකාශ කරයි. පසුගිය 9 දා පස්වරුවේ ශ්‍රී ලංකාවට පැමිණි පොදු රාජ්‍ය මණ්ඩලීය මහ ලේකම්වරයා පොදු රාජ්‍ය මණ්ඩලීය සමුළුව පැවැත්වෙන ස්ථානයන් මෙන්ම ඒ වෙනුවෙන් ක්‍රියාත්මක මාධ්‍ය මධ්‍යස්ථානයේ කටයුතු නිරීක්ෂණ්‍ය කළ අතර එයින් අනතුරුව මාධ්‍ය වෙත අදහස් පළකරමින් මේ බව සදහන් කළේය.පොදු රාජ්‍ය මණ්ඩලීය රාජ්‍යනායක සමුළුව මේ මස 15, 16 හා 17  දිනයන්හි කොළඹ නෙළුම් පොකුණ මහින්ද රාජපක්ෂ රඟහලේදී පැවැත්වෙන අතර ඒ වෙනුවෙන් හොඳ සූදානමක් පවතින බවද ඒ සඳහා ශ්‍රී ලංකා රජයේ කැපවීම අගය කරන බවද ඒ මහතා සදහන් කළේය.ශ්‍රී ලංකාවේදී පැවැත්වෙන සමුළුව සාර්ථකව පැවැත්වීම සඳහා අවශ්‍ය පසුබිම සකස් වී ඇති බව පෙන්වාදුන් ඒ මහතා අවශ්‍ය සහයෝඟය ලබාදෙන බවද පැවසීය.සමුළුව පිළිබඳව රට තුළ ඇති උනන්දුව පිළිබඳ සතුට පළකළ කමලේෂ් ෂර්මා මහතා පොදු රාජ්‍ය මණ්ඩලීය සමුළුවට සමඟාමීව කොළඹ නගරය කේන්ද්‍ර කරගනිමින් සිදුවන යටිතල පහසුකම් සංවර්ධනය අගය කරන බවද කීවේය.ශ්‍රී ලංකාවේ ප්‍රතිරූපය අන්තර්ජාතික තලය තුළ යළි ඉහළට ඔසවා තැබීමට මේ සමුළුව හේතුවනු ඇතැයි පෙන්වාදුන් පොදුරාජ්‍ය මණ්ඩලීය මහලේකම්වරයා කොළඹ පැවැත්වෙන සමුළුව බෙහෙවින් සාර්ථක වනු ඇතැයි විශ්වාසය පළ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>12</day>
    </date>
    <link>http://www.dinamina.lk/2013/11/12/_art.asp?fn=n1311123</link>
    <topic>චෝගම් වෙනුවෙන් අලුත් මුද්දර දෙකක්</topic>
    <author>උපාලි කරුණාරත්න</author>
    <content>පොදු රාජ්‍ය මණ්ඩලීය රාජ්‍ය නායක සමුළුව නිමිත්තෙන් ශ්‍රී ලංකා තැපැල් දෙපාර්තමේන්තුවේ මුද්දර කාර්යාංශය රුපියල්5.00ක සහ රුපියල් 25.00ක වටිනාකම්වලින් යුත් මුද්දර දෙකක් සිහිවටන පත්‍රිකාවක් මුල්දින කවරයක් මේ මස 14 දින පෙරවරුෙව් නිකුත් කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>12</day>
    </date>
    <link>http://www.dinamina.lk/2013/11/12/_art.asp?fn=n1311124</link>
    <topic>චෝගම් මාධ්‍ය මධ්‍යස්ථානය ඇමැතිවරුන්ගේ නිරීක්ෂණයට</topic>
    <author>දුමින්ද ගුරුගේ, ජයසිරි මුණසිංහ සහ සිතාරා සේනානි</author>
    <content>පොදු රාජ්‍ය මණ්ඩලයීය රාජ්‍ය නායක සමුළුව වෙනුවෙන් බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලා පරිශ්‍රයේ ස්ථාපිත කැර ඇති මාධ්‍ය මධ්‍යස්ථානය වෙත ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා ඇතුළු ඇමැතිවරු රැසක් ඊයේ (11) පැමිණ එහි කටයුතු නිරීක්ෂණය කළහ.ඇමැතිවරුන් වන එස්.බී. දිසානායක, කුමාර වෙල්ගම, මහින්දානන්ද අලුත්ගමගේ, ලක්ෂ්මන් යාපා අබේවර්ධන, මහින්ද යාපා අබේවර්ධන, මහින්ද අමරවීර, සී.බී. රත්නායක, ෆීලික්ස් පෙරේරා, ගාමිණී ලොකුගේ, ලක්ෂ්මන් සෙනෙවිරත්න, විජිත් විජයමුණි සොයිසා, දුමින්ද දිසානායක මහත්වරුද ඇමැතිනී පවිත්‍රා වන්නිආරච්චි මහත්මිය ඇතුළු ඇමැතිවරු පිරිසක් මේ අවස්ථාවට සහභාගී වූහ.පොදු රාජ්‍ය මණ්ඩලයීය රාජ්‍ය නායක සමුළුවට සමගාමීව ඊයේ (11) දිනයේ පැවැති පොදු රාජ්‍ය මණ්ඩලයීය මහජන සංසදයේ රැස්වීම ආවරණය කිරීම සඳහා මාධ්‍ය මධ්‍යස්ථානය වෙත පැමිණ සිටි සියයකට අධික මාධ්‍යවේදීන් පිරිස සිය රාජකාරී කටයුතු සිදු කරන අන්දමද මැති ඇමැතිවරු නිරීක්ෂණය කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>12</day>
    </date>
    <link>http://www.dinamina.lk/2013/11/12/_art.asp?fn=n1311125</link>
    <topic>පොදු රද මඩුලු ව්‍යාපාරික සමුළුව අද සිට</topic>
    <author>මහින්ද අලුත්ගෙදර</author>
    <content>පොදු රාජ්‍ය මණ්ඩලීය ව්‍යාපාරික සමුළුව ජනාධිපති මහින්ද රාජපක්ෂ මහතාගේ ප්‍රධානත්වයෙන් කොළඹදී අද (12) ආරම්භ වෙයි. "පොදු රාජ්‍ය මණ්ඩලයේ ඉන්දියන් සාගර සහ සාර්ක් කලාපයේ ආදායම් නිර්මාණය සහ සමාජ සංවර්ධනය පිළිබඳ සහයෝඟීතාව" යන්න තේමාව කරගනිමින් පොදු රාජ්‍ය මණ්ඩලීය රාජ්‍ය නායක සමුළුවට සමඟාමීව පැවැත්වෙන මෙය කොළඹ සිනමන් ග්‍රෑන්ඩ් හෝටලයේදී ආරම්භ වන අතර එය ලබන 14 දා යින් අවසන් වෙයි.එක් එක් රටවල රාජ්‍ය නායකයන්, ඇමැතිවරුන් මෙන්ම ප්‍රමුඛ පෙළේ ව්‍යාපාරිකයන් ඇතුළු දෙස් විදෙස් නියෝජිතයන් 1,500ක් පමණ මේ වෙනුවෙන් සහභාගිවන අතර පොදු රාජ්‍ය මණ්ඩලයට අයත් නොවන රටවල්ද එක්වීම විශේෂත්වයක් බව පොදු රාජ්‍ය මණ්ඩලීය ව්‍යාපාරික සමුළුවේ නේවාසික අධ්‍යක්ෂ නිල්රුෂ පීරිස් මහතා "දිනමිණ" ට පැවසීය.මොසැම්බික් රාජ්‍යයේ ජනාධිපති ආරමන්දෝ ගුබුෂා, කිට්ස් සහ නෙවිස් රාජ්‍යයේ අගමැති ආචාර්ය ඩෙන්සිල් ඩග්ලස්, උගන්ඩා ජනාධිපති යුවෙරි මුසවේනි, නැම්බියා ජනාධිපති හිපිකෙපුන්යේ පොහම්බා, ට්‍රිනිඩෑඩ් සහ ටොබැකෝ අගමැති කම්ලා පර්සාද් බිසේසාර් සහ බුරුන්ඩි ජනාධිපති පියෙරා කුරුන්ෂිසා මහත්ම මහත්මීන් මෙම ව්‍යාපාරික සමුළුව වෙනුවෙන් සහභාගි වෙති.පොදුරාජ්‍ය මණ්ඩලීය ව්‍යාපාරික සභාව (Commonwealth Business Council) සහ ශ්‍රී ලංකා රජය එක්ව සංවිධාන කරන මේ ව්‍යාපාරික සමුළුව වෙනුවෙන් ලෝකයේ රටවල් 67 කට අයත් ප්‍රමුඛ පෙළේ ව්‍යාපාරිකයන් සහ ආයෝජකයන් 1,370 දෙනෙකු ස්ථිර වශයෙන්ම සහභාගිවන බවට දැනටමත් තහවුරුකර ඇතැයිද ඒ මහතා සදහන් කළේය.පොදුරාජ්‍ය මණ්ඩලයට අයත් නොවන රටවල් 14ක නියෝජිතයන්ද මේ සමුළුව නියෝජනය කරන අතර ඒ සඳහා දේශීය ව්‍යාපාරිකයන් සහ ආයෝජකයන් 730 දෙනෙකු සහ ලොව ප්‍රමුඛ පෙළේ විදේශීය නියෝජිතයන් 640 දෙනෙකුද අයත්වන බව හෙතෙම පෙන්වා දුන්නේය.පොදුරාජ්‍ය මණ්ඩලයට අයත් නොවන ඇමෙරිකා එක්සත් ජනපදය, එක්සත් අරාබි එමීර් රාජ්‍යය, චීනය, ස්පාඤ්ඤය, ප්‍රංශය සහ ස්විට්සර්ලන්තය ඇතුළු රටවල් රැසක වෙළෙඳ ව්‍යාපාරික නියෝජිතයන් ශ්‍රී ලංකාවේදී පැවැත්වෙන පොදුරාජ්‍ය මණ්ඩලීය ව්‍යාපාරික සමුළුව සඳහා සහභාගිවීමට නියමිත බව සදහන් කළ ඒ මහතා බ්‍රිතාන්‍යයෙන් නියෝජිතයන් 143 දෙනෙකුද චීනයෙන් නියෝජිතයන් 120 දෙනෙකුද සහභාගිවීම කැපී පෙනෙන බවද සදහන් කළේය.එම ව්‍යාපාරික සමුළුව වෙනුවෙන් ඉදිරිපත් කිරීමට නියමිත ආයෝජන ව්‍යාපෘති දැනටමත් හදුනාගෙන ඇති බවද සංචාරක, උසස් අධ්‍යාපනය හා පුහුණු කිරීම්, කෘෂිකර්මය හා ධීවර, සෞඛ්‍යය, තොරතුරු තාක්ෂණය, නිෂ්පාදනය හා කෘෂි සැකසුම්, ගුවන් සේවා හා වරාය සහ හෝටල් ඇතුළු ක්ෂේත්‍ර විශාල ප්‍රමාණයක් ඊට අයත්වන බවද නිල්රුෂ පීරිස් මහතා පෙන්වා දුන්නේය.ශ්‍රී ලංකා ආයෝජන මණ්ඩලය එක්ව මෙම එක් එක් ව්‍යාපෘති හඳුනාගත් බව සදහන්කළ ඒ මහතා එය අපේ රටට බෙහෙවින්ම ප්‍රයෝජනවත් වනු ඇතැයි සදහන් කළේය. මේ මස 15, 16 හා 17 දිනයන්හිදී පැවත්වෙන පොදුරාජ්‍ය මණ්ඩලීය රාජ්‍ය නායක සමුළුව සඳහා මේ ව්‍යාපෘති ඉදිරිපත් කිරීමට නියමිතයි.ශ්‍රී ලංකාවේ විවිධ ක්‍‍ෂේත්‍රවල පවතින ආයෝජන අවස්ථා පිළිබඳ දැනුවත් කිරීම මඟින් පොදුරාජ්‍ය මණ්ඩලීය රටවල ඍජු ආයෝජකයන් මෙරටට ආකර්ෂණය කරගැනීම මේ පොදු රාජ්‍ය මණ්ඩලීය ව්‍යාපාරික සමුළුව පැවැත්වීමේ මූලික අරමුණ වන අතර පොදුරාජ්‍ය මණ්ඩලීය ව්‍යාපාරික සභාව හා ශ්‍රී ලංකා ආයෝජන මණ්ඩලය එක්ව මෙම ව්‍යාපාරික රැස්වීමේ දී විදේශීය ආයෝජකයින්ට ඉදිරිපත් කළහැකි ආයෝජන අවස්ථා හඳුනාගෙන ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>12</day>
    </date>
    <link>http://www.dinamina.lk/2013/11/12/_art.asp?fn=n1311126</link>
    <topic>ගැටුම්වලින් මිදුණු රටේ සංවර්ධනයට සිවිල් සංවිධාන දායක විය යුතුයි</topic>
    <author>ධනුෂ්ක ගොඩකුඹුර සහ කාන්චනා අමිලානි හික්කඩුව සිට</author>
    <content>ගැටුම්කාරී තත්ත්වයන්ගෙන් මිදී ඉදිරියට එන රටවලට ආදර්ශමත් රටක් වීමට ශ්‍රී ලංකාවට හැකි බව ජමීලා මහමුද් මහත්මිය ප්‍රකාශ කළාය.ජනතා සංසදයේ සමාරම්භක උළෙලේ දී ජනාධිපති මහින්ද රාජපක්ෂ මහතා මානව හිමිකම් සහ මාධ්‍ය නිදහස සම්බන්ධයෙන් කළ ප්‍රකාශය මහත් සේ අගය කළ මහමුද් මහත්මිය එය අතිවිශිෂ්ට දේශනයක් බව පැවසුවාය.ජනාධිපතිතුමාගේ ප්‍රකාශය ආරම්භයක් සේ සලකා, ගැටුම්කාරී තත්ත්වයන්ගෙන් මිදුණු රටේ කෙරෙන සංවර්ධනයට දායක වීමට සිවිල් සංවිධාන කටයුතු කළ යුතු බවත් ඒ මහත්මිය ප්‍රකාශ කළාය. මැලේසියාවේ සිවිල් ක්‍රියාකාරිනියක වන ජමීලා මහත්මිය මෙසේ ප්‍රකාශ කළේ පොදු රාජ්‍ය මණ්ඩලීය ජනතා සංසදයේ පළමු සැසියේ ප්‍රධාන දේශනය හික්කඩුව චායා ට්‍රාන්ස් හෝටලයේදී ඊයේ (11) පවත්වමිනි.2015 පසු සංවර්ධන සැලසුම්වල සිවිල් සංවිධානවල භූමිකාව තේමාව ඔස්සේ සිය දේශනය කරමින් ජමීලා මහත්මිය ප්‍රකාශ කළේ සිවිල් සංවිධාන සෑමවිටම රජය හතුරකු සේ නොසලකා සහයෝගයෙන් කටයුතු කළ යුතු බවයි.පොදු රාජ්‍ය මණ්ඩල පදනමේ ප්‍රධානී ශ්‍රීමත් ආනන්ද් සත්‍යානන්ද්, ජනතා සංසදයේ උපකමිටු සභාපති වෛද්‍ය ලලිත් චන්ද්‍රදාස මහත්වරුන් ඇතුළු පිරිසක් ද මේ අවස්ථාවට එක් වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>12</day>
    </date>
    <link>http://www.dinamina.lk/2013/11/12/_art.asp?fn=n1311127</link>
    <topic>වි‍‍රෝධතා මැද කැලම් මැක්රේ ගොඩ බසී</topic>
    <author>කුමාරසිරි ප්‍රසාද් - ගුවන් තොටුපොළ</author>
    <content>ශ්‍රී ලංකාවට එරෙහිව වාර්තා වීඩියෝ චිත්‍රපට නිපදවූ කැලම් මැක්රේ ඊයේ (11) දහවල් මෙරටට පැමිණියේය. ජාතික සමගිය ගොඩනැඟීමේ සංසදයේ ‍සාමාජික පිරිසක් කටුනායක ගුවන් තොටුපොළ පැමිණීමේ පර්යන්ත ආලින්දයේ සිට චැනල් ෆෝ නාලිකාවට හා කැලම් මැකරේට (Callum Macrae) එරෙහිව උද්ඝෝෂණයක නිරත වූහ.කොටි ත්‍රස්තවාදීන් ඝාතනය කළ සිංහල දෙමළ හා මුස්ලිම් ජාතිකයන්ගේ පවුල්වල විශාල පිරිසක් කොටි ත්‍රස්තයන් අතින් ඝාතනය වූ පිරිස් වල ඡායාරූප හා බැනර් රැගෙන මේ උද්ඝෝෂණයට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>12</day>
    </date>
    <link>http://www.dinamina.lk/2013/11/12/_art.asp?fn=n1311128</link>
    <topic>ජනපති ජන්ම දිනට ලේක්හවුසියෙන් ආශිර්වාද පින්කමක්</topic>
    <author/>
    <content>ජනාධිපති මහින්ද රාජපක්ෂ මහතාගේ 69 වැනි ජන්ම දිනය සමරමින් එතුමාට නිදුක් නිරෝගී සුවය මෙන්ම දීර්ඝායු පතා ලේක්හවුස් ආයතනයේදී ෙම් මස 18-19 දිනවල පිරිත් හා දානමය පින්කමක් පැවැත්වේ. ආයතනෙය් සභාපතිතුමා ඇතුළු අධ්‍යක්ෂ මණ්ඩලයේ අනුග්‍රහයෙන් සහ සියලු සේවකයන්ගේ දායකත්වයෙන්මේ මස 18 වන දින ආයතන පරිශ්‍රයේදී සර්වරාත්‍රික මහ පිරිත් ‍සජ්ඣායනාවක් පැවැත්වෙන අතර පසුදින (19) මහා සංඝරත්නය 69 නමක් විෂයෙහි දහවල් සඟ සතු දානමය පින්කමක් පවත්වනු ලබයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>12</day>
    </date>
    <link>http://www.dinamina.lk/2013/11/12/_art.asp?fn=n1311129</link>
    <topic>සමුළුව වර්ජනය කරනවායැයි විපක්ෂය කියන කතා හරියට මුහුණ සමඟ ඇති තරහට නහය කපා ගන්නවා වගේ වැඩක්</topic>
    <author>@ නිමල් විජේසිංහ - අනුරාධපුර අතිරේක දිස්ත්‍රික් සමූහ</author>
    <content>පොදුරාජ්‍ය මණ්ඩල රාජ්‍ය නායක සමුළුව වර්ජනය කිරීමට මෙරට විපක්ෂයේ දේශපාලන පක්ෂ විසින් තීරණයක් ගෙන තිබීම කෙනෙකුගේ මුහුණ සමග තරහා පිරිමසා ගැනීමට නහය කපා ගැනීම වැනි ක්‍රියාවක් යැයි ආර්ථික සංවර්ධන නියෝජ්‍ය ඇමැති එස්.එම්. චන්ද්‍රසේන මහතා අවධාරණය කරයි.විදෙස් රාජ්‍ය නායකයින් විශාල පිරිසකගේ සහභාගීත්වය ඇතිව ලබන 15 වෙනිදා කොළඹ නෙළුම් පොකුණ මහින්ද රාජපක්ෂ රගහලේදී මහා සමුළුවේ සමාරම්භක උළෙල පැවැත්වෙන අතර එම අවස්ථාව වර්ජනය කරන බව එක්සත් ජාතික පක්ෂය , ජනතා විමුක්ති පෙරමුණ සහ ද්‍රවිඩ ජාතික සන්ධානය මගින් සිදුකර ඇති ප්‍රකාශ පිළිබඳ අදහස් දක්වමින් නියෝජ්‍ය ඇමැතිවරයා මේ සමාරම්භක සමළුවාරයේදී ජනාධිපති මහින්ද රාජපක්ෂ මැතිතුමාට ඉදිරි දෙවසර සදහා පොදු රාජ්‍ය මණ්ඩල රාජ්‍ය නායක සමුළුවේ සභාපති ධූරය ලබා දීම පිළිබඳ විපක්ෂයේ දේශපාලන කුහකත්වය මේ තුළින් ප්‍රදර්ශනය වන්නේ යැයිද වැඩිදුරටත් පැවසීය.මෙම රාජ්‍ය නායක සමුළුව පැවත්වීම මුදල් කාබාසිනියා කරන හුදු සංදර්ශනයක් පමණක් බවත් මහජනතාවට මේ නිසා අනවශ්‍ය බරක් දැරීමට සිදුවන බවටත් දිගින් දිගටම විපක්ෂය චෝදනා කරමින් සිටිනවා.ශ්‍රි ලංකාව දේශීය හා විදේශීය වශයෙන් අපකීර්තියට ලක්කිරීම පිණිස විවිධ බලවේග ක්‍රියාත්මක වන මෙවැනි වකවානුවක මේ අන්දමේ පටු දේශපාලන වාසි ලබා ගැනීමට ඇතැමුන් කටයුතු කිරීම ඉතා කණගාටු දායක කරුණක්. ඕනෑම පුරවැසියකුට මෙවැනි අභිමානී අවස්ථාවක් නිර්දය ලෙස විවේචනය කිරීමට නිදහස තිබුණත් එසේ කිරීම රටට ඉතා අහිතක බව නියෝජ්‍ය ඇමැතිවරයා වැඩිදුරටත් අවධාරණය කළේය.මේ සමුළුව රාජ්‍ය නායකයන් 50 කට අධික සංඛ්‍යාවක් වෙනුවෙන් පවත්වනු ලබන සාදයක් නොවන බවත් එමගින් රටට යසස කීර්තිය සහ ධන ආයෝජන ගලා ඒමත් අනිවාර්යෙන්ම සිදුවන බවත් චන්ද්‍රසේන මහතා සදහන් කළේය. නායක සමුළුවට සමගාමීව ලබන 12 සිට 14 දක්වා කොළඹදී පැවැත්වෙන පොදු රාජ්‍ය මණ්ඩල ව්‍යාපාරික සමුළුව මෙරට ආර්ථික සංවර්ධනයට මහඟු අත්වැලක් වනු ඇත. විශේෂයෙන්ම සංචාරක ව්‍යාපාරය තුළින් ලැබෙන ප්‍රතිලාභ වාර්තාගත ලෙස ඉහළ යමින් පවතින යුගයක රජරට අනුරාධපුර සහ පොළොන්නරුව වැනි ප්‍රදේශ තුළ ආර්ථික නවෝදයක් සහ පුනරුදයක් ඇතිවනු නිසැකයැයි ද ඒ මහතා වැඩි දුරටත් සඳහන් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>12</day>
    </date>
    <link>http://www.dinamina.lk/2013/11/12/_art.asp?fn=n13111210</link>
    <topic>බයික් එකේ කෙල්ලො දාන් හතර වටේ පදිනවා ඌ ආවොත් ආයෙත් මෙහෙ හතර හන්දි කඩනවා</topic>
    <author>-තෙන්නකෝන්කුලසේකර</author>
    <content>තිස් හැවිරිදි රාජ්‍ය ආයතනයක ලිපිකරුවෙකුට සිදුවූ මේ අකරතැබ්බය වාර්තා වන්නේ මිහින්තලේ රඹැවැව ප්‍රදේශයෙනි.වරකාපොළ ප්‍රදේශයෙන් අනුරාධපුරයට පැමිණි ඔහු දෙවසරක ප්‍රේම සම්බන්ධයකින් පසුව රූමත් තරුණියක සමග විවාහ වී ඇගේ නිවසේ ම පදිංචිව සිටියේය.ඔහු දැන් එක් දරු පියෙකි. බිරිඳ හා පවුලේ උදවිය සමග මේ මෑතක් වනතුරුම සතුටෙන් හා සමාදානයෙන් ජීවත් විය.පසුගිය දිනෙක ද ඔහු සුපුරුදු පරිදි රැකියාවට පිටත්ව ගියද ඒ දවස ඔහුගේ පවුල් දිවිය උඩුයටිකුරු කරන දිනයක් බව උදේ නිවසින් පිටව යන මොහොතේදී ඔහු දැන සිටියේ නැත.අතරමගදී ඔහුට ලස්සන තරුණියක මුණගැසිණි. ඔහු, ඔහුගේ මෝටර් බයිසිකලයට ඇය නංවා ගත්තේ කලින් දැන හැඳිනගෙන සිටි නිසාවෙනි.කෙසේ වෙතත් ඔහුගේ ‘කරුමෙට’, ඒ අසල සිටි ගමේ ත්‍රීරෝද රථ රියැදුරෙක් සිද්ධිය දුටුවේය. මේ රියැදුරා ලිපිකාර තරුණයාගේ මාමණ්ඩිය ළඟින් ඇසුරු කරන්නෙකි. ඒ හේතුවෙන් ගෙදරට සිද්ධිය සැලවීමට එතරම් වේලාවක් ගතවූයේ නැත.එදින සේවය නිමවා නිවසට පැමිණි තරුණයාට මුහුණ දීමට සිදුවූයේ ‘පවුල් උසාවිය’කටය. බිරිඳ, සැමියාගෙන් හරස් ප්‍රශ්න ඇසුවේ පළපුරුදු පෙරකදෝරුවකු මෙනි. පැමිණිල්ලට නැන්දම්මා ද, මාමා ද, බාල මස්සිනා ද එක්ව සිටියහ.‘නඩුව’ ඇසුණේ නිවසේ ආලින්දයේ ය.“ඔයා අද වැඩට යනකොට කෙල්ලෙක්ව මෝටර් බයිසිකලේ දාගෙන ගියාද?” බිරිඳ ප්‍රශ්න කළාය.ඔහු අන්දමන්ද විය. එහෙත් සිතට දිරිය ගෙන “නැහැ” යි කීවේය.එනමුදු එය සත්‍යයක් බව පිළිගැනීමට තරුණයාට පසුව සිදුවිය. “ඔව්, මම උදේ ළමයෙක්ව ‘බයික්’ එකේ දාගෙන ගියා තමයි. ඒ මම අඳුනන කෙනෙක්.”ඔහුට කීමට හැකිවූයේ එපමණකි. ඔහු වටකර ගත් බිරිඳ, නැන්දම්මා, මාමණ්ඩිය හා බාල මස්සිනා තරුණයාට පහර පිට පහර දෙන්නට වූහ. අනපේක්ෂිත ප්‍රහාරයෙන් අඩපන වූ සැමියා පණ බේරා ගැනීමට එතැනින් පලාගොස් දැන් සතියක් ගතව තිබේ.ඔහු මෙතෙක් රාජකාරිය ට ද වාර්තා කර නැත. ආ ගිය තැනක් ගැන දන්නා කිසිවෙකුත් නැත.“ඕකා ආයෙත් ආවොත් උගෙ හතර හන්දි කඩනවා” කියමින් නැන්දම්මා තවමත් තර්ජනය කරමින් සිටින බව දැනගන්නට තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>12</day>
    </date>
    <link>http://www.dinamina.lk/2013/11/12/_art.asp?fn=n13111211</link>
    <topic>දිවංගත ඔසී අබේගුණසේකර ගුණ සැමරේ</topic>
    <author>ඡායාරූපය රොෂාන් පිටිපන</author>
    <content>දිවංගත ඔසී අබේගුණසේකර මහතාගේ 19 වන ගුණානුස්මරණ උත්සවය පසුගිය 09 දින පෙරවරුවේ පෑලියගොඩ ඔසී අබේගුණසේකර පිළිරුව අබියස දී පැවැත්විණි. ඔසී අබේගුණසේකර මහතාගේ බිරිය සුරේනි අබේගුණසේකර මහත්මිය සහ පැමිණ සිටි මැති ඇමැතිවරුන් මල් කළඹ තබා පුෂ්පෝපහාර දැක් වූ අයුරු..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>12</day>
    </date>
    <link>http://www.dinamina.lk/2013/11/12/_art.asp?fn=n13111212</link>
    <topic>චොගම් සිනමා උළෙල අවසන් දිනය</topic>
    <author>රත්නසිරි පතිරණ</author>
    <content>පසුගිය (06) වැනිදා ජාතික චිත්‍රපට සංස්ථා සිනමා ශාලාවේදී ආරම්භ වූ චොගම් සිනමා උළෙලේ අවසන් දිනය වන අද (12) දා සවස 3.30ට ටැන්සානියාව නියෝජනය කරමින් 'චුන්ගු' (Chungu) චිත්‍රපටය තිරගත කෙරේ.කිමෙලා බිල්ලා අධ්‍යක්ෂණය කර ඇති මෙම නිර්මාණය සඳහා 2012 වසරේදී සන්සිබාර් ජගත් සිනමා උළෙලේදී හොඳම ටැන්සානියානු චිත්‍රපටයට පිරිනැමෙන සම්මානය දිනා ගෙන ඇත.මෙදින සවස 6.30 ප්‍රියන්කර විතානාච්චි අධ්‍යක්ෂණය කළ 'සැමීගේකතාව' (Sameege Kathawa) ශ්‍රී ලංකාව නියෝජනය කරමින් නැවත තිරගත කෙරේ. ‍පොදු රාජ්‍ය මණ්ඩලීය සමාජ වැඩසටහන් පිළිබඳ අනුකමිටුව ජනමාධ්‍ය හා ප්‍රවෘත්ති අමාත්‍යාංශය ජාතික චිත්‍රපට සංස්ථාව මෙම චොගම් සිනමා උළෙල සංවිධානය කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>12</day>
    </date>
    <link>http://www.dinamina.lk/2013/11/12/_art.asp?fn=n13111213</link>
    <topic>ශ්‍රී ලංකාව හා චෙක් ජනරජය අතර ගනුදෙනු ඉහළට</topic>
    <author>චමීර ඇල්ලදෙණිය</author>
    <content>ශ්‍රී ලංකාව හා චෙක් ජනරජය අතර පසුගිය වසරේ ද්වීපාර්ශවික වෙළෙඳ අගය අමෙරිකානු ඩොලර් මිලයන 22ක් දක්වා වර්ධනය වී ඇත.මේ වසරේදී එම අගය තවත් ඉහළ යනු ඇතැයි කර්මාන්ත හා වණිජ කටයතු ඇමැති රිෂාඩ් බදියුදීන් මහතා විශ්වාසය පළ කළේය.චෙක් ජනරජ වෙළඳ දූත පිරිස ශ්‍රී ලංකා ජාතික වාණිජ මණ්ඩලයේ පසුගිය (06)දා හමුවූ අවස්ථාවේදී ඇමැතිවරයා මේ බව අනාවරණය කළේය.ශ්‍රී ලංකාව නිදහස් වෙළඳ හා ආයෝජන ප්‍රතිපත්තියක් අනුගමනය කරන බැවින් විදේශ ආයෝජකයන්ට ශ්‍රී ලංකා රජය විසින් ලබා දෙන පහසුකම් හා දිරි ගැන්වීම් ලබා ගැනීමට හැකියාව ලැබෙන බවද රිෂාඩ් බදියුදීන් මහතා කීවේය.පොදු රාජ්‍ය මණ්ඩලීය ව්‍යාපාරික සමුළුව ඉලක්ක කරගෙන පැමිණි මෙම පිරිස අතර චෙක් ජනරජයේ විදේශ කටයුතු පිළිබඳ ඇමැති ජේ.කොහොට් (J. Kohout ), සංස්කෘතික කටයුතු ඇමැති ජේ.බැල්වින් , පාරිසරික කටයුතු පිළිබඳ නියෝජ්‍ය ඇමැති ටී.ටෙසාර් යන මහත්වරුන් ඇතුළු සංචාරක, ඉංජිනේරු, තාක්ෂණික, බලශක්ති, සහ මූල්‍ය වැනි අංශ නියෝජනය කරමින් ඉහළ පෙළේ ව්‍යාපාරිකයන් 20 කට අධික සංඛ්‍යාවක් සහභාගී වූහ.ශ්‍රී ලංකාව හා චෙක් ජනරජය වෙළඳ, සංස්කෘතික, අධ්‍යාපන ආදි වූ විවිධ ක්ෂේත්‍ර ඔස්සේ ඉතා සමීප සම්බන්ධතාවයක් පවත්වාගෙන යනු ලබන රාජ්‍යයන් දෙකකි. දෙරටේ ද්විපාර්ශවික සබඳතා තව දුරටත් ශක්තිමත් කිරිමේ අරමුණින් අමාත්‍යවරු ප්‍රමුඛ ව්‍යාපාරික දූත පිරිස ශ්‍රී ලංකාවට පැමිණ ඇත. ඇඟළුම්, තේ, නැවත පිරවූ ටයර්, මත්ස්‍ය හා ධීවර කර්මාන්තය ආශ්‍රිත නිෂ්පාදන, අත්වැසුම් ආදිය ප්‍රධාන වශයෙන් ශ්‍රී ලංකාවෙන් චෙක් ජනරජයට අපනයනය කරන අතර කෘතිම රබර්, බර වාහන හා කොටස්, දුරකතන කට්ටල, යන්ත්‍රෝපකරණ හා ඒ ආශ්‍රිත නිෂ්පාදන චෙක් ජනරජයෙන් ශ්‍රී ලංකාවට ආනයනය කරනු ලබයි.චෙක් ජනරජයේ ව්‍යාපාරිකයන්ට යටිතල පහසුකම්, බලශක්තිය, ජල පහසුකම්, පාරිසරික සංරක්ෂණය, ආහාර සැකසීම, සංචාරක ව්‍යාපාරය හා ආශ්‍රිත කර්මාන්ත වැනි ක්‍ෂේත්‍රයන්හී පවතින ආයෝජන අවස්ථාවන්ගෙන් ප්‍රයෝජන ලබා ගැනීමට හැකියාව ඇති බව බදියුදීන් ඇමැතිවරයා මෙහිදී වැඩිදුරටත් ප්‍රකාශ කළේය.පොදු රාජ්‍ය නායක සමුළුවට සමගාමීව නොවැම්බර් මස 13 වන දා සිට පැවැත්වෙන ‘රිෆ්ලෙක්ෂන් ඔෆ් ශ්‍රී ලංකා’ වෙළඳ හා ආයෝජන ප්‍රදර්ශනයට සහභාගී වී ශ්‍රී ලංකාවේ අනාගත ව්‍යාපාරික හවුල්කරුවන් හමු වන ලෙසත් බදියුදීන් මහතා චෙක් ජනරජ දූත පිරිසට ආරාධනා කරන ලදි.දෙරට අතර වෙළඳ සබඳතා වර්ධනය කර ගැනීමේ අරමුණින් චෙක් ජනරජ වාණිජ මණ්ඩලය හා ශ්‍රී ලංකා වාණිජ මණ්ඩලය අතර වෙළඳාම පිළිබඳ අවබෝධතා ගිවිසුමක්ද මෙහිදී අත්සන් තබන ලදි.කර්මාන්ත හා වාණිජ කටයුතු අමාත්‍යාංශයේ ලේකම් අනුර සිරිවර්ධන මහතා ඇතුළු රජයේ නියෝජිත පිරිසක් මෙම අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>12</day>
    </date>
    <link>http://www.dinamina.lk/2013/11/12/_art.asp?fn=n13111214</link>
    <topic>එජාපයේ අභ්‍යන්තර ප්‍රජාතන්ත්‍රවාදී ප්‍රතිපත්ති අභියෝගයට ලක් වෙලා</topic>
    <author>අසේල කුරුළුවංශ</author>
    <content>එක්සත් ජාතික පක්ෂයේ අභ්‍යන්තර ප්‍රජාතන්ත්‍රවාදයත් පක්ෂයට අතිතයේ පටන් උරුමව පැවැති ප්‍රතිපත්තීනුත් අද අභියෝගයට ලක්ව ඇතැයි එජාපයේ හිටපු උප සභාපති කෘත්‍යාධිකාරී මණ්ඩල සාමාජික ඉමිතියාස් බාකිර් මාකාර් මහතා පවසයි.ජනතාවගේ අදහස්වලට ගරු නොකර, ඔවුන් අව තක්සේරුවට ලක් කරමින් පක්ෂයකට ඉදිරි ගමනක් යා නොහැකි බව ද ඒ මහතා කීය.ජිනසේන වේලාරත්න මහතා විසින් රචිත වෙද ගෙදර විප්ලවය නමැති ග්‍රන්ථය ඊයේ (10) මල්වතු පාර්ශ්වයේ මහානායක අති පූජ්‍ය තිබ්බටුවාවේ ශ්‍රී සිද්ධාර්ථ සුමංගල මහ නාහිමියන්ට පිළිගැන්වීමෙන් අනතුරුව මාධ්‍යවේදීන් හමුවේ අදහස් දක්වමින් බාකිර් මාකාර් මහතා මේ බව ප්‍රකාශ කළේය.මේ රටේ දේශපාලන නායකයින් ජනතාව බුද්ධිමත් බව තේරුම් ගත යුතු බවත්, ඔවුන් අව තක්සේරු කර සැඟවුණු න්‍යායපත්‍රවලට අනුව වැඩ කරන පක්ෂයක් ගොඩගත නොහැකි බවත් හෙතෙම කීය.පුද්ගලයකු ලෙස කරූ ජයසුරියට ගරු කළත් ඔහුගේ දේශපාලන තීන්දු සමඟ එකඟවිය නොහැකි බව ද ඒ මහතා පැවසීය.මෙම අවස්ථාවට මධ්‍යම පළාත් සභාවේ විපක්ෂ නායක රංජිත් අලුවිහාරේ, හිටපු පාර්ලිමේන්තු මන්ත්‍රී ජයවීර බණ්ඩාර යන මහත්වරු ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>12</day>
    </date>
    <link>http://www.dinamina.lk/2013/11/12/_art.asp?fn=n13111215</link>
    <topic>අපේ සමාජයේ අඩුලුහුඩුකම් විසඳීම අනාගත පරපුරට ඉතිරි කළ නොහැකියි</topic>
    <author>ධනුෂ්ක ගොඩකුඹුර සහ කාන්චනා අමිලානි ගාල්ල සිට...</author>
    <content>අපේ සමාජයේ දක්නා අඩුලූහුඬුකම් විසඳීම ඉදිරි පරම්පරාවට ඉතිරි කිරීමට නොහැකි බවත්, යුග ගණන් පැරැණි ප්‍රශ්නවලින් අපේ දරු මුණුපුරන් නිදහස් කළ යුතු බවත් ජනාධිපති මහින්ද රාජපක්ෂ මහතා පැවසීය. එසේ ලැබෙන නිදහස නිර්මාණශීලීවීමට සහ අලූතින් සිතීමට මෙන්ම කවර තැනක ජීවත් වුවත් ජනතාවගේ පොදු යහපත සඳහා වැඩ කිරීමට ඔවුන්ට ඉවහල් වනු ඇති බවත් ජනාධිපතිවරයා ප්‍රකාශ කළේය.ජනාධිපති මහින්ද රාජපක්‍ෂ මහතා මේ අදහස් පළ කළේ 2013 පොදු රාජ්‍ය මණ්ඩලයීය ජනතා සංසදයේ සමාරම්භක උත්සවයට ගාල්ල කොටු පවුරේ දී පෙරේදා (10) එක්වෙමිනි.ජනාධිපතිවරයා එහි දී වැඩි දුරටත් මෙසේ ද පැවසීය 2013 පොදු රාජ්‍ය මණ්ඩලයීය ජනතා සංසදයට සහභාගී වීම පිණිස පොදු රාජ්‍ය මණ්ඩලයීය රටවලින් පැමිණි ඔබ සියලූදෙනා මා පිළිගනුයේ ඉමහත් සතුටිනි. මෙහි නියෝජනය වන එකිනෙක රටෙහි ඔබේ සහෝදර වැසියන්ගේ හඬ, ප්‍රාර්ථනා, දැක්ම සහ අභිලාශයන් නියෝජනය කරන්නා වූ ඔබ සුවිශේෂ පිරිසකි. ඔබ, ඔවුන්ගේ වර්තමානය මෙන්ම අනාගතය ද පිළිඹිබු කරයි. වසර 24කට පසු මුල්වරට ආසියාවේ පැවැත්වෙන පොදු රාජ්‍ය මණ්ඩලයීය නායක හමුවට සමගාමීව අප ජනතා සංසදය ආඩම්බරයෙන් පවත්වනුයේ ඒ පසුබිම මත ය.අපි බොහෝ දේ පොදුවේ බෙදා හදා ගනිමු. අද අප ප්‍රයෝජනයට ගන්නා භාෂාව, කලාව සහ විද්‍යාව බෙහෙවින් එකිනෙක බැඳී තිබේ. ඒවා අපේ ජනතාවගේ බොහෝ කැපකිරීම්වල සහ වෙහෙසී වැඩකිරීමේ ප්‍රතිඵල වේ.අපි එක්ව යුද්ධ කර ඇතිවාක් මෙන්ම එක්ව සාමය ද භුක්තිවිඳ ඇත්තෙමු. අප අතර බොහෝ වෙනස්කම් ඇතත් අපට පොදු වූ බොහෝ දේ ඇත. අපේ වෙනස්කම් අවශ්‍ය ප්‍රමාණයට පවත්වා ගන්නා අතර අපි අපේ ජනතාවන්ගේ පොදු යහපත උදෙසා එක්ව වැඩ කර ඇත්තෙමු.ජනතා සංසදය හැමවිටම දැවෙන ගැටලු බහුවිධ ප්‍රවේශයකින් සාකච්ඡා කිරීමට අවකාශය සලසා ඇත. එය අප අතර විවිධත්වයෙන් ඵල නෙළා ගැනීමට අපට ඉඩ සලසයි. වසර 2015 ට පසු සංවර්ධන න්‍යාය පත්‍රය අප හමුවට පැමිණ ඇති මේ අවස්ථාව තරම් මේ වසරේ සංසදයට වෙනත් මොහොතක් තිබිය නොහැකි ය.පොදු රාජ්‍ය මණ්ඩලයේ අපේ ඇතැම් රටවල් සහශ්‍රක සංවර්ධන අභිමතාර්ථ සඳහා කැපවීමේ දී ජයග්‍රහණ මෙන්ම අසාර්ථකවීම් ද විඳ තිබේ.අද මෙහි සිටින ඔබ සියලූදෙනා සමාජයේ පහළම ස්ථරයට සම්බන්ධ වූවෝ වෙති. වර්තමානයේ දී අපේ ජනතාවන්ට බලපාන්නා වූ මූලික ගැටලු විසඳීමෙහිලා ඔබේ ප්‍රජාවන් සමඟ මෙන්ම ඔබේ නායකයන් සමඟ ද වැඩ කිරීමට අවශ්‍ය ධාරිතාව සහ අධිකාරය ඔබ සතු බව මට නිසැක ය. ධනාත්මකව දායකවීමට ඔබට ඇති හැකියාව අපේ ජනතාවගේ ජීවිත දෛනික පදනමේ වැඩිදියුණු හා පෝෂණය කිරීමට ඉවහල් වනු ඇත.මේ වසරේ ජනතා සංසදයේ තේමාව වන “තම ප්‍රතිලාභ සහිත වර්ධනය සහ සහභාගී සංවර්ධනය : 2015 න් ඔබ්බට” යන්න වෙත යොමුවීමට දැන් මට ඉඩ දෙන්න. 2015 න් ඔබ්බෙහි ලෝකය සඳහා දැක්ම දිළිඳුකම අඩු කිරීම ඉක්මවා ගිය ප්‍රගතිය, මානව අයිතිවාසිකම්, සමානාත්මතාව සහ තිරසර බව ගැබ් කොට ගත් පරිපූර්ණ සංවර්ධනය අත්කර ගැනීම විය යුතුය. සාමය හා ආරක්‍ෂාව සහතික කිරීම, සහභාගී ආර්ථික සංවර්ධනය, සහභාගී සමාජ සංවර්ධනය සහ පාරිසරික චිරස්ථායීතාව යන සිව් වැදෑරුම් පැති මානයන් ද ඊට ඇතුළත් විය යුතු ය.2015ට පසු අභිමතාර්ථ සැලකිල්ලෙන් සැලසුම් කිරීමේ අවශ්‍යතාව ලෝකයේ ආණ්ඩු සහ ව්‍යාපාරික නායකයන් දැන් තේරුම් ගෙන ඇත. සියලූ ප්‍රතිපත්ති, යාන්ත්‍රණ සහ කැපවීම් ජනතාවට ස්වකීය පූර්ණ සක්‍යතාව සාක්‍ෂාත් කර ගැනීමට ඉවහල් වන ධනාත්මක පරිසරයක් නිර්මාණය කළ යුතු ය. මේ යහපත් ප්‍රතිපත්ති පරිසරය සාමූහික මානව ප්‍රාග්ධනය ආරක්‍ෂා කිරීමට, ප්‍රවර්ධනයට හා පවත්වා ගැනීමටත් ගෝලීය පොදු යහපත සඵල කිරීමටත් පහසුකම් සැලැස්විය යුතු ය.අපේ නිදර්ශනය දන්නේ නම් ශ්‍රී ලංකාව බෙදුම්වාදී ත්‍රස්තවාදය උරුම කර දුන් විනාශයෙන්, ලේ වැගිරීමෙන්, ව්‍යසනයෙන්, කෲරත්වයෙන්, ආර්ථික පරිහාණියෙන් සහ මානව දුක්පීඩාවෙන් සලකුණු වූ දශක තුනකට ආසන්න යුගයකින් දැන් එළියට එමින් සිටී. අපේ ඉතිහාසයේ මේ දුක්බර කාලවකවානුව ද්‍රව්‍යමය වශයෙන් පමණක් නොව අපේ ජනතාවගේ සහ අපේ ජාතීන් හුදු ආත්මයට බලපෑ විනාශකාරී එකක් විය. බොහෝ බාධක ඇතත් අපි දැන් යළි අපේ මඟ සොයා ගනිමින් සිටින්නෙමු.රාජකීය පොදු රාජ්‍ය මණ්ඩල සමාජය සම්පාදිත මෑතක දී එළිදුටු "පොදු රාජ්‍ය මණ්ඩලය සන්සන්දනාත්මකව - 2013” වාර්තාව ශ්‍රී ලංකාව පොදු රාජ්‍ය මණ්ඩලයීය ජාතීන් අතර 15 වැනි ස්ථානයේත්, ලෝකයේ ජාතීන් අතර 68 වැනි ස්ථානයේත්, සියලූදෙනා අතර 168 වැනි ස්ථානයේත් තබා ඇති බව මා සටහන් කරනුයේ සතුටිනි. තරගකාරීත්වය, මාධ්‍ය නිදහස, සමානාත්මතාවය, ප්‍රජාතන්ත්‍රවාදය, ස්ත්‍රී පුරුෂ පරතරය, සාමය, මානව සංවර්ධනය, තරුණයන් සහ පාරිසරික කාර්යසාධනය වැනි මූලික පරාමිතීන් වෙත අප දැන් අවධානය යොමු කර ඇති හෙයින් ඉදිරි වර්ෂවල අදට වැඩි ප්‍රගතියක් අත්කර ගත හැකි බව මට නිසැක ය.මගේ රට සහ මගේ ජනතාව දැන් සොයමින් සිටිනුයේ හුදු සාමය නොව තිරසාර සාමය හා සන්හිඳියාවයි. අපට සංවර්ධනය අත්කර ගත හැක්කේ තිරසාර සාමය මගින් පමණි. මා කලින් ද කියා ඇති පරිදි සංවර්ධනය නැතිව සාමය නොපවතිනවා සේම සාමය නැතිව සංවර්ධනය තිබිය නොහැකි ය. සංවර්ධනයේ ප්‍රතිඵල හැමදෙනාටම අත්වන බව අපි සහතික කළ යුත්තෙමු. විශේෂයෙන් දිළිඳු ජනයාට විශේෂ සැළකිල්ල අවශ්‍ය වෙයි.හේතුව ආර්ථික හා සමාජයේ ඉතා සුළු වෙනසකින් පවා පීඩාවට පත් වන්නේ ඔවුන් බැවිනි. වර්ධනය වීමට හා විකසිතවීමට හැමදෙනාටම අවකාශය තිබිය යුතු ය. වෙනත් වචනවලින් කියතහොත් අප වෙහෙසෙනුයේ ජනතා කේන්ද්‍රීය ප්‍රගමනය උදෙසා ය.මේ ගමන පහසු නොවන බව ඔබ නිවැරැදිවම නිරීක්‍ෂණය කරනු ඇත. සියලූ පොදු රාජ්‍ය මණ්ඩලයීය රජ්‍යයන් සහ ඒ ජනතාවන් මුහුණ දෙන අරගල හා දුෂ්කර ප්‍රයත්නයන් ගැන ද එයම කිව හැකිය. 2015 ට පසු න්‍යාය පත්‍රය ඉක්මණින් අප වෙත ළඟාවෙමින් තිබෙන බැවින් වත්මන් කථිකාව ජාතික හා බහුපාර්ශ්වික වශයෙන් ආවේගය හා කණස්සල්ල මුසුකොට ගෙන තිබේ. අප සිතිය යුත්තේ 2015න් පසු අත්කර ගත යුතු දේ ගැන පමණක් නොවේ.මේ දක්වා අප නොසළකා හැර ඇති දේත්, අපේ ක්‍ෂණික අවධානය යොමු විය යුතු දේත් සිතා බැලිය යුතු ය. කර්තව්‍යය ආයාසකර සේ ඇතැම්විට පෙනී යා හැකිය. එහෙත් අපේ සමාජවල දක්නා සිය අඬුලූහුඬුකම් විසඳීම ඉදිරි පරම්පරාවට ඉතිරි කිරීමට නොපිළිවන. යුග ගණන් පැරණි මේ ප්‍රශ්නවලින් අපේ දරු මුණුපුරන් නිදහස් කළ යුතු බව මම තරයේ විශ්වාස කරමි. එසේ ලැබෙන නිදහස නිර්මාණශීලීවීමට සහ අලූතින් සිතීමට මෙන්ම ඔවුන් කවර තැනක ජීවත් වුවත් ජනතාවගේ පොදු යහපත සඳහා වැඩ කිරීමට ඔවුන්ට ඉවහල් වනු ඇත.ඉදිරි දින කීපයේ ඔබට ඔබේ අදහස් හා සැකසංකා ඵල කිරීමට හැකිවනු දැකීම සතුට දනවයි. වඩාත් වැදගත් වනුයේ ඔබ සියලූදෙනාට එක්ව සාමූහික හඬක් නැගීමටත්, 2015න් පසු සංවර්ධන න්‍යාය පත්‍රය සඳහා යෝජනා විමර්ශනය කොට හොඳම මඟ හඳුනා ගැනීමටත් පරිසරය උදා වී තිබීම ය. මම ඔබේ සිවිල් සමාජ ප්‍රකාශනය දැක ගැනීමට බලා සිටිමි. ජනතා කේන්ද්‍රීය න්‍යාය පත්‍රයක් ලෙස මේ කාර්යය පහසුකරවන ස්ථිර පදනමක් එමගින් සැපයෙනු ඇත. සිවිල් සමාජය සතු නිර්මාණශීලී ගුණය, විශධභාවය සහ විශේෂඥ දැනුම කවරෙකුට හෝ අවතක්සේරු කළ නොහැකි ය. පොදු රද නායක හමුවේ සාර්ථකත්වයටත්, අනතුරුව සාමාජික රටවල ප්‍රායෝගික ක්‍රියාදාමයටත් උපකාරී වනු ඇත.පොදු රාජ්‍ය මණ්ඩලයේ ජනතා යහපත උදෙසා ඔබේ අඛණ්ඩ කැපවීම ඔබ මෙහි පැමිණීමෙන් දැනටමත් ප්‍රදර්ශනය කර තිබේ. ඔබ හමුවේ ඇති පෘථුල වැඩසටහන හැම අතින්ම සාර්ථක වේවා යි මම පතමි. ශ්‍රී ලංකාව වෙනස්වීම, නිර්මාණශීලීභාවය සහ සියලූ රටවැසියන් උදෙසා ප්‍රමෝදජනක දීප්තිමත් අනාගතයක් පිළිබඳ බලාපොරොත්තු අත්විඳිමින් සිටී. මේ පරිවර්ථනයෙන් අඩුම වශයෙන් බිඳක් හෝ අත්විඳීමට ඉන් ජනනය වූ සාධනීය ජීවගුණය හඳුනා ගැනීමට සහ ඉදිරි දින කිහිපයේ ඔබේ කාර්යයන්ට මඟ පෙන්වීමට හැකිවනු ඇතැයි යන්න මගේ අවංක ප්‍රාර්ථනය යි.සිවිල් සමාජයෙහි විවිධ මත තිබීම ස්වාභාවික වන අතර, සියලූ සිවිල් සමාජ සංවිධානවල ක්‍රියාකාරීත්වයට එක් මූලික ගුණයක් තිබීම වැදගත් වෙයි. නිසැකව ඒ ගුණය නම් ස්වකීය මාතෘභූමිය පිළිබඳ හැඟීම සහ ඇගේ අභිවෘද්ධියට ඇති කැපවීමයි. තීරණාත්මක නිර්ණායකය රටේ ශක්තිය සහ භෞමික අඛණ්ඩතාවයි. 2013 පොදු රාජ්‍ය මණ්ඩලයීය ජනතා සංසදය නිල වශයෙන් විවෘත කළ බව මම ඉමහත් සතුටින් දැන් ප්‍රකාශ කර සිටිමි. ඔබ සියලූදෙනාට උතුම් රත්නත්‍රයේ පිහිට ලැබේවා.පොදුරාජ්‍ය මණ්ඩලීය මහ ලේකම් කමලේශ් ෂර්මා මහතා.පොදුරාජ්‍ය මණ්ඩල සමුළුවේ සත්කාරකත්වය දරන ශ්‍රී ලංකා රජයට මම පළමුව ස්තූතිය පළ කරනවා. ඉතා උණුසුම් ආකාරයෙන් අපව පිළි ගත්තා. මෙවර සමුළුව සාර්ථකව පැවැත්වීමටත් ජනතා සමුළුවේ සමරම්භක අවස්ථාව අලංකාරව පැවැත්වීමට ඉතා කැපවීමෙන් සහ වගකීමෙන් කටයුතු කළ සෑම සියලු දෙනාටම මම ප්‍රශංසා කිරීමටත් කැමතියි. ඒ වගෙම සැතපුම් දහස් ගණනක් ඈත සිට මෙහි පැමිණි සම්භාවනීය ආරාධිතයන්ටත් මං ඒ වෙනුවෙන් ස්තූති කරන්න කැමතියි.ලොව වටා පැතිරී ඇති රටවල් සහ අසමාන විවිධත්වයක් සහිත ලෝක ව්‍යාප්ත අනාගතයක් සඳහා සමූහයක් ලෙස එකට වැඩ කිරීම යනු සෞභාග්‍යවත්, ආරක්ෂාකාරී, අපක්ෂපාතී සහ නුවනැති හෙට දවසක් නිර්මාණය කර ගැනීමයි. පොදුරාජ්‍ය මණ්ඩල සමුළුව යනු සෙසු සියලු ජාත්‍යන්තර එකමුතු අතර කැපී පෙනෙන්නකි. එහි ක්‍රියාකාරීත්වය සහ හැසිරීම පවුලක එකමුතුබව පෙන්නුම් කරන්නකි. මේ ගාම්භීර පවුල දිනෙන් දින වැඩෙන අතර එහි අක්මුල් පොළොවෙහි ගැඹුරටම කිදී යනු පෙනෙයි.අපගේ පොදුරාජ්‍ය මණ්ඩල ජාලය හැකි තරම් ඉහළට ගමන් කර සෑම මට්ටමක ම පුද්ගල කණ්ඩායම් සහ සාමූහිකයන් එකතු කර ගන්නේ මහත් විස්වාසයෙනි. කාබනික පලතුරක් සේ පිරිසිදුව එතරම්ම සාරවත්ව විවිධ සමාජ සංවිධාන, වෘත්තීමය සමූහ සහ වෙනත් උනන්දුසහගත කණ්ඩායම් මේ තුළට එකතු කර ගැනීමටත් කටයුතු කරනවා. පොදුරාජ්‍ය මණ්ඩල මහජන සමුළුවේ ඔබේ සහභාගීත්වය මෙන්ම ඊට සමගාමීව පැවැත්වෙන තරුණ සමුළුව, ව්‍යාපාර සමුළුව ප්‍රත්‍යක්ෂවත් මෙන්ම බලපෑම්සහගත සම්බන්ධයක් පෙන්නුම් කරයි. ජනාධිපති මහින්ද රාජපක්ෂයන් සමඟ මම හම්බන්තොට පැවැති තරුණ සමුළුවට සහභාගී වීමෙන් අනතුරුවයි අද මෙතැනට පැමිණියේ.පොදු රාජ්‍ය මණ්ඩල පදනමේ ප්‍රධානී ශ්‍රීමත් ආනන්ද් සත්‍යානන්ද් මහතා.පොදු රාජ්‍ය මණ්ඩලීය රටවල නියෝජිතයන් වශයෙන් අප වෙනුවෙන් කළ උත්කර්ෂවත් පිළි ගැනීමත් ආගන්තුක සත්කාරකත්වයත් පිළිබඳ අප ශ්‍රී ලංකා ජනාධිපති මහින්ද රාජපක්ෂ මහතාට සහ ජනතාවට ස්තුතිවන්ත වෙනවා.මේ ශතවර්ෂයේ පොදු රාජ්‍ය මණ්ඩලීය සමුළුව ආසියාකරයේ පැවැත්වෙන්නේ ප්‍රථම වතාවටයි. අද ඇරැඹෙන ජනතා සංසදය පොදු රාජ්‍ය මණ්ඩලීය රටවල සිවිල් සංවිධාන නියෝජිතයන්ට එකිනෙකා සමඟ තම අදහස් හුවමාරු කර ගනිමින් අලුත් අදහස් හා යෝජනා ගෙනෙන්නට විවෘත වේදිකාවක් සකසා තිබෙනවා. එම අවස්ථාවෙන් ඔවුන් ප්‍රයෝජන ගනු ඇතැයි මා තරයේ විශ්වාස කරනවා.සේවා ලංකා පදනමේ නියෝජ්‍ය අධ්‍යක්ෂිකා ඇනට් ප්‍රේමලතා කැබිස්ටන් රොයිස් මහත්මිය.උතුරු පළාතේ සමාජ ක්‍රියාකාරිනියක් වශයෙන් මම ඉතාමත්ම සතුටු වෙනවා මෙම වැදගත් අවස්ථාව මට ලැබීම ගැන. පොදු රාජ්‍ය මණ්ඩලීය රාජ්‍ය නායක හමුවට සමගාමීව පැවැත්වෙන මෙම ජනතා සංසදය අපි වැනි සිවිල් සංවිධානවලට අන්තර් සබඳතා තර කර ගන්න හොඳ අවස්ථාවක්.ශ්‍රී ලංකාවේ සිවිල් සංවිධාන වශයෙන් අප රජය සමඟ සහයෝගයෙන් කටයුතු කරමින් මේ රටේ සහ ජනතාවගේ සංවර්ධනය උදෙසා කැපවී සිටිනවා. අපට සංවර්ධනය පිළිබඳ මතු වන ගැටලු විසඳා ගන්නට මෙම සංසදය උපකාරී වෙනවා.සර්වාගමික පූජ්‍ය පක්ෂයත් ජනාධිපති ආර්යා ශිරන්ති රාජපක්ෂ මහත්මිය, අගමැති දි. මු. ජයරත්න මහතා සහ මහත්මිය, අගවිනිසුරු මොහාන් පීරිස් මහතා සහ මහත්මිය, නියෝජ්‍ය කථානායක චන්දිම වීරක්කොඩි මහතා ඇතුළු මැති ඇමැතිවරුන්, පොදු රාජ්‍ය මණ්ඩලීය ජනතා සංසදයේ සම්බන්ධීකාරක ඇමැති මහින්ද සමරසිංහ මහතා ඇතුළු සම්භාවනීය අමුත්තන් පිරිසක්ද මේ අවස්ථාවට එක් ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>12</day>
    </date>
    <link>http://www.dinamina.lk/2013/11/12/_art.asp?fn=n13111216</link>
    <topic>සත්‍යය සියැසින් දැක වාර්තාකරණයට චැනල් 4 නිෂ්පාදකට වීසා ලබා දුන්නා</topic>
    <author>නුවන් කොඩිකාර සහ චමීර ඇල්ලදෙණිය</author>
    <content>චැනල් 4 රූපවාහිනී නාලිකාවේ නිෂ්පාදක කැල්ලම් මැක්රේ හට ශ්‍රී ලංකාවට පැමිණීමට වීසා ලබා දීමට පියවර ගනු ලැබුවේ, මෙරට පවතින සත්‍යය තත්ත්වය සියැසින්ම දැක බලා ගැනීමට හා වටහා ගැනීමට බව කැබිනට් ප්‍රකාශක, ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා පැවැසීය.ඔහු විසින් මේ වන විට ඇතිකරගෙන තිබෙන වැරදි ප්‍රතිරූපය නිවැරදි කරගැනීමටත්, හෘද සාක්ෂියට එකඟව සැබෑ තත්ත්වය වාර්තා කිරීමට මෙවර පොදු රාජ්‍ය මණ්ඩලයීය සමුළුව යොදා ගත හැකි බවත් හෙතෙම කීවේය.යම් හෙයකින් මැක්රේ ශ්‍රී ලංකාවට විරුද්ධ මත ඉදිරිපත් කළහොත් එම අභියෝගයට මුහුණ දීමට ද රජය සූදානම් බව ද ඇමැතිවරයා අවධාරණය කෙළේය. මැක්රේ පසුගිය කාලයේ සිදුකළ ඇතැම් දේවල් දිහා බලද්දී ඔහු දෙමළ ඩයස්පෝරාවේ කුලී හේවායෙක්, එල්ටීටීඊ සංවිධානයෙන් පඩිපතේ පුද්ගයෙක් ලෙස ක්‍රියාකර ඇතැයි පෙන්නුම් කර ඇති බව හෙතෙම කීවේය.ජනමාධ්‍ය හා ප්‍රවෘත්ති අමාත්‍යාංශයේ ඊයේ(11) පැවැති කැබිනට් තීරණ දැනුම්දීමේ මාධ්‍ය හමුවේ දී ඇමැතිවරයා එසේ ප්‍රකාශ කෙළේය.බ්‍රිතාන්‍ය අගමැතිවරයා සමඟ මාධ්‍යවේදීන් 29දෙනකුගෙන් යුත් කණ්ඩායමක් පැමිණෙන බව පැවැසු ඒ මහතා ඒ අතර සිටින චැනල් 4 රූපවාහිනී නාලිකාවේ නිෂ්පාදකවරයාට වීසා ලබා නොදී පැමිණීම වැළැක්වීමට අවශ්‍යතාවක් නොමැති බව කියා සිටියේ ය. ශ්‍රී ලංකාවට පැමිණ වැරදි මත දුරු කරගන්නා ලෙස (එව බලව) ජනාධිපතිතුමන් සැමවිටම කරනු ලබන ඉල්ලීමට අනුව අදාළ නිෂ්පාදකවරයාට ද මේ අවස්ථාව ලබා දී ඇති බව රඹුක්වැල්ල මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>12</day>
    </date>
    <link>http://www.dinamina.lk/2013/11/12/_art.asp?fn=n13111217</link>
    <topic>ශ්‍රී ලංකාවේ ප්‍රතිරූපයට වඩා පවතින නීතිය වැදගත්</topic>
    <author>නුවන් කොඩිකාර සහ චමීර ඇල්ලදෙණිය</author>
    <content>ශ්‍රී ලංකාවේ ප්‍රතිරූපයට වඩා පවතින නීතිය වැදගත් බව ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා අවධාරණය කරයි.නීතය බාල්දු කර ප්‍රතිරූපය ගොඩනැගීමට ආණ්ඩුවට අවශ්‍ය නැතැයි කී ඇමැතිවරයා නීතියට අනුව ආණ්ඩුව සියලු කටයුතු සිදු කරන බවද පෙන්වා දුන්නේය.කැබිනට් තීරණ දැනුම්දීම වෙනුවෙන් ජනමාධ්‍ය අමාත්‍යංශයේදී ඊයේ (11) පැවැති මාධ්‍ය හමුවේදී මාධ්‍යවේදීයකු නැගූ පැනයකට පිළිතුරු දෙමින් රඹුක්වැල්ල මහතා කීවේය.මධ්‍යයට අවරණය වෙමින් රටේ නීතියෙන් බැහැරවිමට හැකියාවක් නැති බවද හෙතෙම කියා සිටියේය. ඕස්ට්‍රේලියානු මාධ්‍යවේදීන් දෙදෙනකු රටින් පිට කිරීම සම්බන්ධයෙන් ඇමැතිවරයාගෙන් කරුණු විමසීය. ඕස්ට්‍රේලියානු කාන්තාවන් දෙදෙනාගේ ක්‍රියාකලාපය සම්බන්ධයෙන් ආගමන විගමන දෙපාර්තමේන්තුව පරීක්ෂණ පවත්වා ඔවුන් නැවත මව් රටට යැවීමට පියවර ගෙන ඇති බවද ඇමැතිවරයා අනාවරණය කළේය. ඔවුන්මේ සම්බන්ධයෙන් වරද පිළිගෙන ඇති බවද රටින් පිටවීමට ඔවුන් කැමැත්ත පළ කර ඇති බවද රඹුක්වැල්ල මහතා වැඩිදුරටත් සඳහන් කළේය.රජයේ ප්‍රවෘත්ති අධ්‍යක්ෂ ජනරල් මහාචාර්ය ආරියරත්න ඇතුගල, ප්‍රවෘත්ති අධ්‍යක්ෂ වසන්තප්‍රිය රාමනායක යන මහත්වරුද මෙම අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>12</day>
    </date>
    <link>http://www.dinamina.lk/2013/11/12/_art.asp?fn=n13111218</link>
    <topic>ජර්මනියේ ෆෙඩ්රික් නවුමාන් පදනම අවබෝධතා ගිවිසුම කඩකැර තිබේද</topic>
    <author>සිරන්ජනි කුමාරි</author>
    <content>ෆෙඩ්රික් නවුමාන් පදනම ජර්මන් රජය හා ශ්‍රි ලංකා රජය අතර අත්සන් කළ අව‍බෝධතා ගිවිසුමේ කරුණුවලට පටහැනි ව ක්‍රියා කොට තිබේ ද? යන්න පිළිබදව නීතිපති උපදෙස් ලබා ගැනිමට ක්‍රියා කරන බවට රහස් පොලිසිය ඊයේ (11) කොළඹ ප්‍රධාන මහෙස්ත්‍රාත් ගිහාන් පිලපිටිය මහතා හමුවේ කරුණු වාර්තා කළේ ය.කොළඹ නගරාධිපති නිල නිවසේ දී ආණ්ඩුව පෙරළන්න එක්සත් ජාතික පක්ෂ මන්ත්‍රිවරුන්ට වැඩමුළුක් සංවිධානය කළ බව කියන ජර්මන් රාජ්‍ය නොවන සංවිධානයක් වන ෆේඩ්රික් නවුමාන් පදනම සම්බන්ධයෙන් රහස් පොලිසිය අධිකරණයට කරුණු වාර්තා කොට තිබිණ.ඉකුත් මැයි 15 වන දින වෙබ් අඩවියක හා පුවත්පතක පල වු ප්‍රවෘත්තියක් ඹස්සේ සිය පරික්ෂණ පැවැත්වු රහස් පොලිසිය එම පුවත්පත් කර්තෘවරයාගේ ප්‍රකාශ ලබා ගත් බවත් ජර්මන් සමාජවාදී ප්‍රජාතන්ත්‍රවාදී පක්ෂයේ කමිටු සමාජික මෙන්ෆර් සිංරිෂරි මහතා කොළඹ නගරාධිපති නිල නිවසේ දී එක්සත් ජාතික පක්ෂ මන්ත්‍රිවරුන්ට මෙම වැඩමුළුවඉකුත් මැයි මස 15හා 16 දිනයන්හි පවත්වා ඇති බවට රහස් පොලිසිය අධිකරණයට වාර්තා කොට තිබිණ. ජර්මන් රාජ්‍ය නොවන සංවිධානයක් වන ෆෙඩ්රික් නවුමාන් පදනමේ මෙරට නියෝජිත සාගරිකා දෙල්ගොඩ නැමැත්තිය මෙය සංවිධානය කළ බවත් කොළඹ නගරාධිපති ඒ ජේ ඒ මුසාමිල් මහතා විසින් 2013පෙබරවාරි මස කරන ලද ඉල්ලීමකට අනුව මෙම වැඩමුළුව පැවැත්වු බවට රහස් පොලීසිය අධිකරණයට කරුණු වාර්තා කොට තිබිණ.මෙම පදනම වැඩමුළුව පැවැත්වීම සදහා විදේශ කටයුතු අමාත්‍යාංශයේ අවසර ගෙන නොමැති අතර පදනමේ බැංකු ගිණුම් වාර්තා පරික්ෂා කරන බවට ද පොලිසිය අධිකරණය හමුවේ පවසා සිටියේ ය. මෙම රාජ්‍ය නොවන සංවිධානය සමාගම් රෙජිස්ටාර් කාර්යාලයේ ලියාපදිංචි වී නොමැති අතර එය රජය හා ජර්මන් රජය අත්සන් කරනු ලැබු අවබෝධතා ගිවිසුමක් මත ක්‍රියා කරන බවත් ඔහුන් එම ගිවිසුම උල්ලංඝනය කර ඇත් දැයි යන්න පිළිබඳව හා රාජ්‍ය නොවන සංවිධාන මෙරට ක්‍රියාත්මක වන ආකාරය සම්බන්ධයෙන් පුද්ගලයින් කිහිපදෙනෙකු ගෙන් ප්‍රකාශ ලබා ගෙන වැඩිදුර පරික්ෂණ පවත්වන බවට රහස් පොලිසිය වැඩිදුර වාර්තාවක් මගින් අධිකරණයට දැනුම් දුන්නේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>12</day>
    </date>
    <link>http://www.dinamina.lk/2013/11/12/_art.asp?fn=n13111219</link>
    <topic>මිලියන 100 බැගින් මුදල් ගෙවා 4 දෙනෙක් කැසිනෝ බලපත්‍ර ලබාගෙන</topic>
    <author>නුවන් කොඩිකාර සහ චමීර ඇල්ලදෙණිය</author>
    <content>කැසිනෝ ශ්‍රී ලංකාවේ නීතිගත වී ඇති බවත් මේ වන විට මිලියන 100 බැගින් මුදල් ගෙවා සිව්දෙනෙකු කැසිනෝ ව්‍යාපෘති වෙනුවෙන් බලපත්‍ර ලබාගෙන ඇති බවද ජනමාධ්‍ය හා ප්‍රවෘත්ති ඇමැති කොහෙළිය රඹුක්වැල්ල මහතා අනාවරණය කළේය. වෙනත් කිසිදු අයෙකුට යළි කැසිනෝ ආරම්භ කිරීමට ඉඩ ප්‍රස්ථාව ලබා නොදෙන බවද කෙහෙලිය රඹුක්වැල්ල මහතා කීවේය.කැබිනට් තීරණ දැනුම්දීම වෙනුවෙන් ජනමාධ්‍ය අමාත්‍යංශයේ ඊයේ (11) පැවැති මාධ්‍ය හමුවකදී ඇමැතිවරයා මේ බව කීය.සංචාරක වීසා ලබාගෙන පැමිණ ව්‍යාපාරික කටයුතු ගැන සාකච්ඡා කිරීමට බාධාවක් නොවන බවද කෙහෙළිය රඹුක්වැල්ල මහතා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>12</day>
    </date>
    <link>http://www.dinamina.lk/2013/11/12/_art.asp?fn=n13111220</link>
    <topic>පාසල් ළමයින්ට නොමිලේ නිල ඇඳුම් ලබා දෙන්නේ ෆැෂන් කරන්න නොවේ</topic>
    <author/>
    <content>පාසල් නිල ඇඳුම් සඳහා රෙදි ලබා දෙන්නේ මෝස්තර කරන්න නොවන බවත්, දෙමාපියන් ළමයින්ට සුදුසු විදිහට පාසල් නිල ඇඳුම් මසා දිය යුතු බව අධ්‍යාපන සේවා ඇමැති දුමින්ද දිසානායක මහතා පැවසීය.ඇමැතිවරයා මේ බව ප්‍රකාශ කැර සිටියේ ඊයේ (11) ඔරුගොඩවත්ත ආහාර දෙපාර්තමේන්තු ගබඩා සංකීර්ණයේදී 2014 වර්ෂය සඳහා පාසල් නිල ඇඳුම් බෙදා හැරීමේ සමාරම්භක අවස්ථාවට සහභාගි වෙමින්ය.තවදුරටත් කතා කළ ඇමැතිවරයා මෙසේද කීය. පසුගිය දවසක අපි දැක්කා පාසල් නිල ඇඳුම හිරට ඇඳගන ආවා කියලා ගුරුවරයෙක් දරුවකුගේ කලිසමක් කපලා තිබුණා. ඒ නිසා සියලුම දෙමාපියන්ගෙන් ඉල්ලීමක් කරනවා. තමන්ගේ දරුවාගේ නිල ඇඳුම නිල ඇඳුමක් විදිහට සූදානම් කරන්න කියලා. දරුවන්ට අවශ්‍යය මෝස්තර ටික පාසල් කාලයෙන් පසුව කරන්න. නමුත් පාසල් කාලය තුළ දරුවාට පාසල් දරුවෙක් විදිහට සුදුසු ගැලපෙන ආකාරයට නිල ඇඳුම මසා දෙන ලෙස දෙමාපියන්ගෙන් ඉල්ලා සිටිනවා.දරුවන් අතින් යම් කිසි වරදක් වෙනවා නම් ඒ වරදට ඉස්සෙල්ලම දඬුවම ලබා දෙන්න පුළුවන් ගෙදරින්. ගෙදරින් දරුවාගේ ඇඳුම ගැන සොයලා බලලා පාසල් යනවා නම් පාසලේදී දරුවන් අපහසුතාවට පත් වන්නේ නෑ. ඒ වගේම ළමයකුට, ළමයකු වගේ සලකන්නත්, ඒ ළමයින්ට ළමා කාලය ලබා දෙන්නත් දෙමාපියන් කටයුතු කරන්න ඕනෑ.නොවැම්බර් මස 31 වැනි දින වන විට ගමන්වාර තුන්සීයකින් ලංකාව පුරා විසිරී තිබෙන පාසල් 9731 සඳහා පාසල් නිල ඇඳුම් රෙදි බෙදා හැරීමට සැලසුම් කැර තිබෙනවා. ඒ වගේම පාසල් නිල ඇඳුම් ලබාදීමේ ජාතික උත්සවය දෙසැම්බර් මස 02 වැනි දින පවත්වන්න සූදානම් කරලා තියෙනවා. ලංකාවේ සියලුම පාසල් දූ දරුවන්ට නිවාඩුවට ගෙදර යනකොට තමන්ගේ නිල ඇඳුම් රෙදි ගෙදර අරන් ගිහින් ලබන වසර සඳහා පාසල් පැමිණෙන විට අලුත් නිල ඇඳුමින් පාසල් පැමිණෙන්න හැකි වෙනවා.මෙවර පාසල් නිල ඇඳුම් සඳහා රෙදි නිෂ්පාදනය කරනු ලැබූවේ 100%ක්ම ලංකා‍ෙවන්, පසුගිය වර්ෂයේ 50%ක් විදෙස් රටවලින් ආනයනය කරන්න සිද්ධ වුණා. නමුත් මේ වසරේදී දේශීය කර්මාන්තකරුවන් ශක්තිමත් කරමින් පාසල් දරුවන්ට අවශ්‍යය සියලුම රෙදිපිළි ලංකාවේ කර්මාන්තකරුවන්ගෙන් ලබාගැනීමට හැකිවීම අප ලැබූ ජයග්‍රහණයක්. මේ වනවිට අධ්‍යාපන අමාත්‍යංශය මඟින් පොත් බෙදාහැරීමේ කටයුතු ද ආරම්භ කරලා තියෙනවා. පොත් බෙදාහැරීමේ කටයුතු මේ වනවිට 60%ක් පමණ අවසන් වෙලා තියෙනවා. තුන්වන පාසල් වාරය අවසන් වීමට පෙර පාසල් දරුවන්ට පෙළ පොත් ලබාදීම සිදු කරනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>12</day>
    </date>
    <link>http://www.dinamina.lk/2013/11/12/_art.asp?fn=n13111221</link>
    <topic>රියදුරුගේ උකුසු ඇසට හසු වූ හැටන් ඩිපෝවේ උකුස්සා</topic>
    <author>@ හැටන් සමුහ චන්දන ජයවීර</author>
    <content>ලංකා ගමනාගමන මණ්ඩලයට අයත් හැටන් ඩිපෝවට පෙරේදා (10) අපුරු අමුත්තෙක් පැමිණියේය. ඒ සාමාන්‍යයෙන් පොළවට ආසන්නයේ හා ජනාකිර්ණ ස්ථානවලදි දකින්නට නොලැබෙන පක්ෂියකු වූ උකුස්සෙකි.ඩිපෝවේ ගසක් පාමුල කපුටන්ගේ ප්‍ර‍හාරයට ලක්වි සිටි ඌ රියදුරු මහතෙකු බොහොම පරිස්සමට කාර්යාලයට රැගෙන අවුත් තිබුණි. මෙම සතාගේ එක් පසක පියාපතක් දැඩි ලෙස තුවාල සිදුවි තිබිණි. ඌ වන ජිවි කාර්යාලයේ නිලධාරින්ට භාර දිමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>12</day>
    </date>
    <link>http://www.dinamina.lk/2013/11/12/_art.asp?fn=n13111222</link>
    <topic>සියලු වෛද්‍ය කාර්ය මණ්ඩල ලොව මුල් තැනට ගැනීමේවෛද්‍ය නිලධාරීන්ගේ සංගමයේ ප්‍රයත්නය අගය කළ යුතුයි</topic>
    <author># සන්ධ්‍යා කරුණාරත්න</author>
    <content>රජයේ වෛද්‍ය නිලධාරීන්ගේ සංගමය වෘත්තීය අයිතිවාසිකම් සඳහාම පමණක් සටන් කරන වෘත්තීය සමිතියක් නොවන බව සෞඛ්‍ය ඇමැති මෛත්‍රීපාල සිරිසේන මහතා පවසයි.මෙරට සෞඛ්‍ය සේවාවේ ගුණාත්මකභාවය අගය කරමින් අමාත්‍යාංශයේ කළමනාකරණයට, පරිපාලනයට සහයෝගය ලබා දෙන, වෛද්‍ය වෘත්තීය තුළ සියලු සෞඛ්‍ය වෛද්‍ය කාර්ය මණ්ඩල ලෝකයේ ඉහළම තැනට ගත යුතු ය යන පුළුල් අරමුණ ඉටු කර ගැනීමට මේ සංගමය දරන ප්‍රයත්නය අගය කළ යුතු බව ද ඇමැතිවරයා කීය.සීමාවාසික පුහුණුව සඳහා බඳවා ගැනීමට පෙර "වෛද්‍ය උපාධිධාරීන්ට යහපත් සීමාවාසික පුහුණුවක් (Good Intern Programme)" යන පුහුණු වැඩසටහන ඊයේ (11) කොළඹ ආනන්ද විද්‍යාලයීය කුලරත්න ශාලාවේදී ආරම්භ කෙරිණ. දින හතරක පුහුණු වැඩසටහනක් වන මේ වැඩමුළුව සෞඛ්‍ය අමාත්‍යාංශය සහ රජයේ වෛද්‍ය නිලධාරීන්ගේ සංගමය එක්ව මෙහෙ‍යවනු ලැබිණ. ඊ‍ට සහභාගී වෙමින් ඇමැතිවරයා මේ බව ඊයේ (11) පැවැසුවේය.මීට වසර ‍25 කට පෙර මෙරට සෞඛ්‍ය සේවාවේ පැවැති පරිපාලනය සහ කළමනාකරණයට වඩා හොඳ කළමනාකරණයක් සහ පරිපාලනයක් වර්තමානයේදී පවතින බවත් පසුගිය වසර 25 තුළදී මෙරට සෞඛ්‍ය සේවාවේ පරිපාලනය දුර්වල වීම සම්බන්ධයෙන් ඒ කාලය තුළ මෙරට සිටි පාලකයන් වග කිව යුතු බවත් ඇමැතිවරයා කීය.ඇමැතිවරයා මෙසේ ද ප්‍රකාශ කළේය. ලෝකයේ වෙනත් රටවලට සාපේක්ෂව මෙරට සෞඛ්‍ය සේවාව පිළිබඳ සතුටු වීමට අපට පුළුවන්. ලෝක සෞඛ්‍ය සංවිධානය, කලාපීය සමුළු, විවිධ අන්තර්ජාතික සමුළුවලදී අපේ රටේ සෞඛ්‍ය සේවාවට ඉහළ සහතිකයක් ලැබෙනවා. මෙරට නිදහස් සෞඛ්‍ය සේවාවට එලෙස ඉහළම සහතිකයක් ලැබෙනුයේ ගුණාත්මක සේවාවක් අප රටෙන් සිදු වන නිසා. එම ගුණාත්මක සේවාව තවදුරටත් ගුණාත්මක සේවාවක් බවට වර්ධනය කරනවාද, නොඑසේ නම් එම ගුණාත්මක සේවාව කඩා වැටෙන්න වැඩ කරනවාද කියන අභියෝගය අප හමුවේ තිබෙනවා. දැනට පවතින ගුණාත්මක සෞඛ්‍ය සේවාව තවදුරටත් ගුණාත්මක සෞඛ්‍ය සේවාවක් බවට පත් කිරීමේදී මේ වැඩසටහන ඉතාම වැදගත්.අමාත්‍යාංශ ප්‍රධානීන්ට වාගේම රජයේ වෛද්‍ය නිලධාරීන්ගේ සංගමයටත් මා ස්තුතිවන්ත වෙනවා මේ වැඩසටහන සකස් කරලා අපේ සෞඛ්‍ය සේවාවේ ඉදිරි ආරක්ෂාව සඳහා කටයුතු කිරීම සම්බන්ධයෙන්. අප වාසය කරන පරිසරය අනුව සෑම කෙනකුගේම චරිතය වෙනස් වෙනවා. අප දකින දේත්, ඇසුරු කරන දේත් එක්ක තමයි පුද්ගලයා වෙනස් වන්නේ. එසේ නොවී නිවැරදි දේ කිරීමට අප සියලු දෙනාම සිතට ගත යුතුයි. මෙරට සෞඛ්‍ය සේවාව ගැන ඇමැතිවරයා විදියට මං සතුටු වෙනවා.වෛද්‍යවරයා කියන්නේ රෝහල තුළ රෝගියාට ප්‍රතිකාර කරන පුද්ගලයා පමණක් නොවේ. රෝහල් කළමනාකරණය, රෝහල් පරිපාලනය යනාදියට වෛද්‍යවරයා ඍජුවම සම්බන්ධ වෙනවා. තවත් විටෙක වක්‍රව සම්බන්ධ වෙනවා. තවත් විටෙක නොදැනුවත්වම තමන් රෝහල් පරිපාලනයට සම්බන්ධ වෙනවා.රෝහලකින් ප්‍රතිකාර ලබා ගැනීමට විවිධ පුද්ගලයන් පැමිණෙනවා. රෝහලක නේවාසිකව ප්‍රතිකාර ගන්නා හොඳට සිනාමුසු මුහුණින් පැමිණි රෝගියෙක් සාමාන්‍ය පුරවැසියෙක්, රජයේ ඉහළ නිලධාරියෙක්, කම්කරුවෙක්, හෙදියක්, වෛද්‍යවරයෙක් වීමට පුළුවන්. රෝගියාගේ තනතුර, සුදු ද කළු ද, දුප්පත් ද පොහොසත් ද යන්න නොබැලිය යුතු යි.මේ පුහුණුවෙන් පසුව වෛද්‍යවරයෙක් විදියට පත්වීම් ලැබීමත් සමඟ ඔබ දකින සහ ඇසුරු කරන පරිසරය තුළ ඔබේ චරිතය කෙසේ සකස් කර ගත යුතු ද යන අභියෝගයට මුහුණ දිය යුතුයි. ඒ සඳහා මේ වැඩසටහන වඩාත් උපකාරී වනු ඇත.සෞඛ්‍ය ලේකම් වෛද්‍ය නිහාල් ජයතිලක, සෞඛ්‍ය සේවා අධ්‍යක්ෂ ජනරාල් වෛද්‍ය පාලිත මහීපාල, රජයේ වෛද්‍ය නිලධාරීන්ගේ සංගමයේ සභාපති විශේෂඥ වෛද්‍ය අනුරුද්ධ පාදෙනිය මහත්වරු ඇතුළු නිලධාරීන් රැසක් මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>12</day>
    </date>
    <link>http://www.dinamina.lk/2013/11/12/_art.asp?fn=n13111223</link>
    <topic>මෙරට ආගමික නායකයන් 95% කගේ ප්‍රසාදය ලද එකම ජන නායකයා ජනපතියි</topic>
    <author>රෝෂන් තුෂාර</author>
    <content>මෙරට ආගමික නායකයන් සියයට අනූපහකගේ ආශිර්වාදය හා ප්‍රසාදය ලද එකම ජන නායකයා ජනාධිපති මහින්ද රාජපක්ෂ මහතා බව වරාය මහාමාර්ග හා නවික ව්‍යාපෘති ඇමැති රෝහිත අබේගුණවර්ධන මහතා පැවසීය. පනාපිටිය ශ්‍රි සුදර්ශනාරාමයේ අභිනවයෙන් ඉදිකරන චෛත්‍යයට මුල්ගල් තැබීමේ උත්සවයට සහභාගි වෙමින් ඇමැතිවරයා එසේ පැවසීය.එවන් නායකයෙක් සිටින රජයක් මඟින් බුද්ධ ශාසනය හා එහි නියමුවන්ට සැලසිය හැකි උපරිම සේවාව සලසන්න කැපවන බව පැවසු ඇමැතිවරයා චෛත්‍ය ඉදිකිරීම වෙනුවෙන් වැයකරන මුදලින් රුපියල් ලක්ෂ පහක් තමන් විසින් ලබා දෙන බවද පැවසීය.චෛත්‍ය ඉදිකිරීමට රුපියල් ලක්ෂ තිස් හතරක ඇස්තමේන්තුවක් කර ඇති බවට විහාරාධිපති බද්දේගම දේවානන්ද හිමියන්ගෙන් විමසීමෙන් පසුව මේ මුදල ලබාදෙන බවට පොරොන්දු වු ඇමැතිවරයා කළු ගඟ ආසන්නයේ ඇති විහාරස්ථානයක් බැවින් ඉදිකිරීමට අවශ්‍ය වැලි ලබාගැනීමේදි අදාළ ආයතනවල අනුමැතිය ලබා දීමට කටයුතු කරන බවද පැවසීය.පසුගිය 10 දින පෙරවරු 9.37 ට යෙදුනු සුබ මොහොතින් රොහිත අබේගුණවර්ධන මහතා අතින් හා පැමිණ සිටි සම්භාවනීය පිරිසකගේ සහභාගීත්‍වයෙන් මුල්ගල් තැබීම සිදු කෙරිණි.. බස්නාහිර පළාත් මන්ත්‍රි සුගත් මතුගමගේ හා මන්ත්‍රි සුමිත් ලාල් මෙන්දිස් මහතත්වරුන් මුල්ගල් තැබිමට සහභාගි වු අතර එම මන්ත්‍රිවරුන් චෛත්‍ය ඉදිකිරිමේ කටයුතු සඳහා රුපියල් ලක්ෂය බැගින් ලබා දෙන බවට කළුතර ප්‍රාදේශිය සභා මන්ත්‍රි නලින් විරාජ් මහතා උත්සවය අමතමින් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>12</day>
    </date>
    <link>http://www.dinamina.lk/2013/11/12/_art.asp?fn=n13111224</link>
    <topic>පොදු රද මඬුලු චිත්‍ර, කථික සහ රචනා තරඟවල ජයග්‍රාහකයන්ට තිළිණ ප්‍රදානය ජනපති අතින්</topic>
    <author># මහින්ද අලුත්ගෙදර</author>
    <content>පොදුරාජ්‍ය මණ්ඩලීය රාජ්‍යනායක සමුළුවට සමඟාමීව පැවැති චිත්‍ර, කථික සහ රචනා තරඟවලින් ජයග්‍රහණය කළ දරු දැරියන් වෙත තිළිණ ප්‍රදානය කිරීම ජනාධිපති මහින්ද රාජපක්ෂ මහතාගේ ප්‍රධානත්වයෙන් ජනාධිපති ලේකම් කාර්යාලයේදී ඊයේ (11) සිදුවිණි.දීප ව්‍යාප්තව පැවැති මේ තරඟාවලියේ ජාතික මට්ටමින් පළමුවැනි, දෙවැනි සහ තෙවැනි ස්ථාන හිමිකරගත් පාසල් ශිෂ්‍ය ශිෂ්‍යාවන් මෙහිදී තිළිණ සහ සහතිකපත් හිමිකර ගත් අතර අධ්‍යාපන අමාත්‍යාංශය සහ පොදුරාජ්‍ය මණ්ඩලීය සමාජ කටයුතු පිළිබඳ අනුකමිටුව එක්ව තරඟාවලිය සංවිධානය කෙරිණි.එක් එක් කලාපීය අධ්‍යාපන කොට්ඨාස මට්ටමින් සංවිධානය කළ මේ තරඟ කලාප, පළාත් සහ ජාතික මට්ටමින් පැවැති අතර වයස් ඛාණ්ඩ තුනක් යටතේ සංවිධානය කෙරිණි. 6,7,8 ශ්‍රේණි වෙනුවෙන් එක් ඛාණ්ඩයක්ද 9,10 හා 11 ශ්‍රේණි සඳහා එක් ඛාණ්ඩයක්ද පැවැති අතර ඊට අමතරව 12 සහ 13 ශ්‍රේණිවල ඉගෙනුම ලබන දරුවන් වෙනුවෙන්ද තරඟ පැවැත්විණි.පොදුරාජ්‍ය මණ්ඩලය යනු කුමක්ද, එවැන්නක් ශ්‍රී ලංකාවේදී සංවිධානය කිරීමේ ඇති වැදගත්කම මෙන්ම එයින් ලැබෙන ප්‍රයෝජන ආදිය සම්බන්ධයෙන් පාසල් දරුවන් වෙත ප්‍රායෝගික අවබෝධයක් ලබාදීමේ අරමුණින් මෙම චිත්‍ර, කථික සහ රචනා තරඟ සංවිධානය කෙරිණි.දීප ව්‍යාප්තව පැවැති මේ වෙනුවෙන් පාසල් දරු දැරියන් 15,000 ක් පමණ සම්බන්ධ වූ අතර ‘පොදු රාජ්‍ය මණ්ඩලීය, සංවර්ධනය සහ සමාජ සාධාරණත්වය’ මාතෘකාව යටතේ තරඟය සංවිධානය කෙරිණි. රචනා තරඟය සහ කථික තරඟය සිංහල, දෙමළ සහ ඉංග්‍රිසි යන මාධ්‍ය තුනෙන්ම පැවැති අතර අදියර තුනක් ඔස්සේ මෙම තරඟාවලිය පැවැත්විණි.කලාප මට්ටමින් පැවැත්වෙන තරඟ පසුගිය සැප්තැම්බර් මස 15 වනදා වනවිට අවසන් කෙරුණු අතර පළාත් මට්ටමින් පැවැති තරඟ පසුගිය සැප්තැම්බර් මාසයේ 15 දා සිට 30 දා දක්වා පැවැත්විණි. එම තරඟ ජයග්‍රාහකයින්ගේ තොරතුරු පසුගිය ඔක්තෝම්බර් 10වන දිනට පෙර අධ්‍යාපන අමාත්‍යංශය වෙත භාර දියයුතුව තිබිණි. පොදුරාජ්‍ය මණ්ඩලීය මහලේකම් කමලේෂ් ෂර්මා, විදේශ කටයුතු ඇමැති මහාචාර්ය ජී.එල් පීරිස්, අධ්‍යාපන ඇමැති බන්දුල ගුණවර්ධන, ජනාධිපති ලේකම් ලලිත් වීරතුංග, විදේශ කටයුතු අමාත්‍යාංශයේ ලේකම් කරුණාතිලක අමුණුගම, අධ්‍යාපන අමාත්‍යාංශයේ ලේකම් අනුර දිසානායක මහත්වරුන්ද පොදුරාජ්‍ය මණ්ඩලීය සමාජ කටයුතු පිළිබඳ අනුකමිටුවේ සභාපතිනී ඉන්ද්‍රාණී සුගතදාස මහත්මියද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>12</day>
    </date>
    <link>http://www.dinamina.lk/2013/11/12/_art.asp?fn=n13111225</link>
    <topic>සමුළුවට පෙර සිදුකළ කොළඹ සංවර්ධනය එහි වෙසෙන ජනතාවට දැවැන්ත ආයෝජනයක්</topic>
    <author>නිරූෂි විමලවීර</author>
    <content>පොදු රාජ්‍ය මණ්ඩලීය රාජ්‍ය නායක සමුළුවට පෙර කොළඹ මහ නගර සීමාවේ සිදුකළ දැවැන්ත සංවර්ධන වැඩපිළිවෙළ නගරයේ ජීවත්වන ජනතාව‍ට ඉදිරියේදී දැවැන්ත ආයෝජනයක් වනු ඇතැයි නගරාධිපති ඒ. ජේ. එම්. මුසම්මිල් මහතා ප්‍රකාශ කළේය.කොළඹ නගර ආශ්‍රිත ඇතිවන සංචාරක හා වෙළෙඳ ක්ෂේත්‍රවල දැවැන්ත පිබිදීමට මෙය මහඟු අත්වැලක් වනු ඇතැයිද හෙතෙම අවධාරණය කළේය. පොදු රාජ්‍ය මණ්ඩලීය රාජ්‍ය නායක සමුළුව ශ්‍රී ලංකාවේ පැවැත්වීමට ලැබීම ශ්‍රී ලාංකික ජනතාව ලැබු ජයග්‍රහණයක් බවද, එහිදී කොළඹ නගර සභාවට අනුපමේය වගකීමක් පැවරෙන බවද නගරාධිපතිවරයා පැවැසීය.කොළඹ නගර සභා පරිශ්‍රයේදී ඊයේ (11)දා පැවැති විශේෂ මාධ්‍ය හමුවට එක් වෙමින් නගරාධිපතිවරයා එසේ කීය.කොළඹ නගර අලංකරණ වැඩපිළිවෙළ වෙනුවෙන් රුපියල් කෝටි 1500ක මුදලක් වැය කළ බව කී ඒ මහතා, ඉන් රුපියල් මිලියන 800ක මුදලක් මහා භාණ්ඩාගාරයෙන් නගර සභාවට නැවත ලබාදීමට එකඟ වී ඇති බව සඳහන් කළේය.නගර සභා අලංකරණ වැඩපිළිවෙළ සිදුකෙරෙන අතර තුරේදී එය ප්‍රමාද වන බව මාධ්‍ය මඟින් අනාවරණය කළ බව කී හෙතෙම දැන් එහි කටයුතු නිමා කළ විට ප්‍රමිතිය පිළිබඳ ප්‍රශ්න කරන බව කීවේය.නගර සභාවේ දක්ෂ ඉංජිනේරුවරුන් විසින් සෑම ඉදිකිරීමකම තත්ත්වය පරීක්ෂා කරන බව සඳහන් කළ ඒ මහතා ඉදිකිරීමට අදාළ මුදල් ලබා දෙන්නේද නගර සභා ඉංජිනේරුවරයාගේ අනුමැතියෙන් අනතුරුව බව පැවැසීය.කොළඹ විහාරමහාදේවි උද්‍යානයේ ඉදිකිරීම් කටයුතු සියයට අනූවක් නිමා කර ඇති බවත් කී ඒ මහතා චෝගම් එකට පෙර එහි කටයුතු නිමාකරනු ඇති බවත්, විහාරමහාදේවියට ඇතුල්වීම සඳහා මහජනතාවගෙන් මුදල් අය නොකරෙන බවත් අනාවරණය කෙළේය.නගරාධිපතිවරයා මෙසේ ද කීය.නගර සභාවට අයත්, බුලස් පාර, විජේරාම පාර, නෙළුම්පොකුණ මාර්ගය, ධර්මපාල මාවත, ජාවත්ත පාර, පෙරහර පාර, හැව්ලොක් පාර, මලලසේකර පාර, ලෝටස් පාර, යූනියන් ප්ලේස්, සී. ඩබ්ලිව්. ඩබ්ලිව්. කන්නන්ගර මාවත, ඩාලි පාර ආදී මාර්ග වෙනුවෙන් මිලියන 1185ක මුදලක් වැය කළා. ඉන් ඇතැම් මාර්ග සඳහා ලෝක බැංකු ආධාර අපට ලැබුණා. නගර අලංකරණ වැඩපිළිවෙළ චෝගම් එකට පෙර නිමා කිරීමට නාගරික සංවර්ධන අධිකාරියේ නොමසුරු සහය ලබා දුන්නා. සිවිල් ආරක්ෂක හටයන් 250ක් අනුයුක්ත කොට ප්‍රමාද වන මාර්ග සඳහා ඔවුන්ගේ දායකත්වය ලබා දුන්නා. නගර සභාවේ කොමසාරිස්තුමිය, නාගරික මන්ත්‍රීවරු ඇතුළු සියලුදෙනාගේ පූර්ණ සහය ලබා දුන්නා. නගර අලංකරණ වැඩපිළිවෙළ සෝභන වැඩක් ලෙස ඇතැමුන් හඳුන්වනවා. නමුත් එය නගර සභාවට ආයෝජනයක්. නගර අලංකරණය කළ යුතුයි. එය අපේද වගකීමක් යැයි ඒ මහතා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>12</day>
    </date>
    <link>http://www.dinamina.lk/2013/11/12/_art.asp?fn=n13111226</link>
    <topic>පොදු රද සමුළුවට ඉන්දියාව-කැනඩාව නොපැමිණීම මුළුමණින්ම වැරැදි සහගතයි</topic>
    <author># මහින්ද අලුත්ගෙදර</author>
    <content>ශ්‍රී ලංකාවේ පැවැත්වෙන පොදු රාජ්‍ය මණ්ඩලීය රාජ්‍ය නායක සමුළුවට ඉන්දියාව සහ කැනඩාව සහභාගි නොවීම මුළුමණින්ම වැරැදි සහගත ක්‍රියාවක් බව ඔස්ට්‍රේලියානු සහ නවසීලන්ත අගමැතිවරු අවධාරණය කරති.මානව හිමිකම් සම්බන්ධයෙන් ගැටලු පවතින බවට චෝදනා කරමින් ශ්‍රී ලංකාවේ පැවැත්වෙන මේ සමුළුවට සහභාගිවීම ඉන්දියාව සහ කැනඩාව විසින් ප්‍රතික්ෂේපකර තිබෙන බව ද එය අනුමත කළහැකි දෙයක් නොවන බව ද ඔස්ට්‍රේලියාවනු අගමැති ටෝනි ඇබට් මහතා ප්‍රකාශ කරයි.මේ අතර අගමැතිවරයා පෙන්වා දුන්නේ සෙසු රටවලට මානව හිමිකම් සම්බන්ධයෙන් දේශන පැවැත්විය යුතු නැති බවයි. ශ්‍රී ලංකාවේ පැවැත්වෙන පොදු රාජ්‍ය මණ්ඩලයීය සමුළුව වර්ජනය කරන ලෝක නායකයන් සමඟ එකතුවීමට තමාගේ අදහසක් නොමැති බව ද ඒ මහතා පෙන්වා දී ඇතැයි වාර්තා වෙයි.බ්‍රිතාන්‍ය අගමැති ඩේවිඩ් කැමරන් මහතා ඇතුළු තවත් නායකයන් අභ්‍යන්තර වශයෙන් එල්ලවන දේශපාලන බලපෑම් නොතකා එයින් පළායාම වෙනුවට සහභාගීවීම වඩා සුදුසු බව තීරණය කර තිබෙන බව ද තමන් දන්නා පරිදි ද්‍රවිඩ ප්‍රදේශවලට සාමාන්‍ය සිවිල් පාලනය එමින් සිටින බව ද සඳහන්කර තිබෙන ටෝනි ඇබට් මහතා සියලු ජනතාවගේ අයිතිවාසිකම්වලට ගරුකරන ලෙස තමන් ශ්‍රී ලංකා රජයෙන් ඉල්ලා සිටින නමුත් මේවන විට ශ්‍රී ලංකා රජය විසින් ඒ සඳහා සැලකිය යුතු වැඩ කොටසක් ඉටුකර ඇති බව ද ප්‍රකාශකර තිබේ.ශ්‍රී ලංකාවෙන් ඕස්ට්‍රේලියාවට බෝට්ටු මඟින් සංක්‍රමණය වන පිරිස් නැවත කැඳවා ගැනීම ආදී ගැටලුවලදී දෙරට හොඳ සම්බන්ධතාවකින් කටයුතු කරන බව ද හෙතෙම පෙන්වා දී ඇත.මේ අතර නවසීලන්ත අගමැති ජෝන් කී මහතා ප්‍රකාශකර ඇත්තේ පොදු රාජ්‍ය මණ්ඩලීය රාජ්‍ය නායක සමුළුවට සහභාගි නොවීම සඳහා ඉන්දීය අගමැතිවරයා ගනු ලැබූ තීරණය වැරදි බවත් ඔහු එම තීරණය ගනු ලැබුවේ එරට දේශපාලන කණ්ඩායම්වලින් එල්ලවන බලපෑම් හේතුකරගෙන බවත්ය.මේ අතර පුවත්පතකට ප්‍රකාශයක් කරමින් ඒ මහතා සඳහන්කර ඇත්තේ තමන් සහ විදේශ ඇමැති මරේ මැකලි පොදු රාජ්‍ය මණ්ඩලීය රාජ්‍ය නායක සමුළුවට එක්වන බවයි. ඊට අමතරව තම නියෝජිතයන් උතුරේ සංචාරය කිරීමට ද බලාපොරොත්තු වන බව ද ඔහු ප්‍රකාශ කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>12</day>
    </date>
    <link>http://www.dinamina.lk/2013/11/12/_art.asp?fn=n13111227</link>
    <topic>ස්වයං පාපොච්චාරණය හිටපු හමුදා සෙබලා ප්‍රතික්ෂේප කරයි</topic>
    <author>@ අනුරාධපුර මධ්‍යම විශේෂ</author>
    <content>අනුරාධපුර විහාරහල්මිල්කුලම විහාරපාලුගම ප්‍රදේශයේ පදිංචිව සිටි එකම පවුලේ පුද්ගලයන් තිදෙනෙකු ඇතුලු පුද්ගලයන් පස් දෙනෙකු ඝාතනය කිරීම සම්බන්ධයෙන් අනුරාධපුර ප්‍රධාන මහේස්ත්‍රාත් වරිය හමුවේ ස්වයං පාපොච්චාරණයක් ලබා දීමට සිටි සැකකාර හිටපු යුධ හමුදා සෙබලා එම පාපොච්චාරණය ලබා දීම ප්‍රතික්ෂේප කිරීම හේතුවෙන් ඔහු මේ මස 25 වෙනි දා දක්වා රක්‍ෂිත බන්ධනාගාර ගත කරන ලෙස අනුරාධපුර ප්‍රධාන මහේස්ත්‍රාත් අතිරේක දිසා විනිසුරු රුවන්දිකා මාරසිංහ මහත්මිය (11)නියෝග කළාය.මෙසේ රක්‍ෂිත බන්ධනාගාර ගත කෙරුනේ ශ්‍රී ලංකා යුධ හමුදාවේ 10 වන ගැමුණු හේවා බලඇණියේ සේවය කළ සාමාන්‍ය සෙබලෙකු බව කියන 07 ඇළ අමුණ හසලක ප්‍රදේශයේ විහාරස්ථානයක තාවකාලිකව පදිංචිව සිටි නම්බුකාරගමගේ ජගත් කුමාර (31) යන අයයි.සැකකාර හිටපු යුධ හමුදා සෙබලා ඉකුත් 08වන දා අධිකරණයට ඉදිරිපත් කළ අවස්ථාවේ මහේසත්‍රාත්වරිය ඉදිරියේ ස්වයං පාපොච්චාරණයක් ලබා දීමට අවශ්‍යය බව පැවසීම නිසා ඔහු මේ මස 11 වන දින දක්වා රක්ෂිත බන්ධනාගාර ගත කෙරුණි. එහෙත් ඊයේ (12) සැකකරු මහේසත්‍රාත්වරිය හමුවට ඉදිරිපත් කළ අවස්ථාවේ ඝාතනය සම්බන්ධයෙන් කිසිදු ප්‍රකාශයක් ලබා දීමට නොහැකි බව පැවසීය.එම නිසා සැකකරු රක්ෂිත බන්ධනාගාරගත කෙරුණි. ගල්කුලම පිහිටි ශ්‍රී ලංකා යුධ හමුදාවේ විනයාරක්ෂක පොලිස් හේවා බලකා මූලස්ථානයේ නිලධාරීන් සැකකරුගෙන් පාපොච්චාරණයක් ලබා ගැනීම සඳහා අධිකරණයෙන් ඉල්ලීමක් කර තිබූ අතර ඔවුන්ට සැකකරු අධිකරණ භූමියේ රඳවාගෙන පාපොච්චාරණයක් ලබා ගැනීම සඳහා අවස්ථාව ලබා දෙන ලෙස මහේස්‍රාත්වරිය බන්ධනාගාර අධිකාරියට නියෝග නිකුත් කළාය. මේ මස 25 වන දින මිය ගිය 05 දෙනාගේ මරණ පරීක්ෂණ සාක්කි අධීකරණය හමුවේ කැඳවීමට කටයුතු කරන ලෙස මහේසත්‍රාත්වරිය පොලිසියට නියෝග කළාය.සැකකරු 05 වනදා අලුයම ඝාතනය සිදුකර හසලක ප්‍රදේශයට පලාගොස් තිබූ අතර අනුරාධපුර කොට්ඨාස අපරාධ විමර්ශන අංශයේ දැන්වීමකට අනුව ඔහු අත්අඩංගුවට ගෙන තිබුණි. ඝාතනයට යොදාගත් මන්නා පිහියක් සවලක් ජංගම දුරකථන දෙකක් ඔහු හැද සිටි ඇදුම් හා ඝාතනයෙන් අනතුරුව පළා යාමට යොදාගත් නිවසේ තිබු කාන්තා පාපැදියක්ද පොලීසිය සොයා ගනු ලැබීය.ඊට අමතරව සැකකරු සන්තකයේ තිබී රුපියල් 150000.00ක් සහ රුපියල් 100000ක් පමණ වටිනා රන් ආභරණ කිහිපයක් පොලීසිය අත්අඩංගුවට ගෙන තිබුණි.සැකකරුගේ මන්නා පිහිප්‍රහාරයට ලක්වී අමානුෂික ලෙස ඝාතනයට ලක් වුයේ විහාරහල්මිල්කුලම විහාරපාලුගම අනුරාධපුර ලිපිනයේ පදිංචිව සිටි ඉන්දුමතී ශ්‍රියානි (45) කේ.සුමිත් උයද කුමාර (23) කේ.තක්‍ෂිලා කුමුදු කුමාරි (13) හා මහියංගනය හසකලක ප්‍රදේශයේ පදිංචිවි සිටි ප්‍රේමදාසගේ ප්‍රේමාවතී (46) හා රාජපක්‍ෂගේ ප්‍රියන්ත (25) යන පස්දෙනායි. ප්‍රහාරයෙන් බරපතළ තුවාල ලැබූ නිවෙස් හිමියා වන ප්‍රේමදාසගේ පියදාස (47) බරපතල තත්ත්වයෙන් අනුරාධපුර ශික්ෂණ රෝහලේ තවදුරටත් ප්‍රතිකාර ලබයි.උතුරු මැද පළාත භාර ජේෂ්ඨ නියෝජ්‍ය පොලිස්පති රවී විජේගුණවර්ධන නියෝජ්‍ය පොලිස්පති රංජිත් පද්මසිරි අනුරාධපුර කොට්ඨාශ භාර පොලිස් අධිකාරි මහේෂ් සේනාරත්න යන මහත්වරුන්ගේ උපදෙස් මත අනුරාධපුර කොට්ඨාස අපරාධ විමර්ශන අංශයේ ස්ථානාධිපති පො.ප එම්.එස් කුමාරසේන මහතාගේ මෙහෙයවීම මත අනුරාධපුර මුලස්ථාන පොලීසියේ නඩු මෙහෙයුම් අංශයේ ස්ථානාධිපති උ.පො.ප එච්.එම්.කේ යසරත්න පොලිස් කොස්තාපල් 28211 නීල් යන මහත්වරුන් සැකකරු අධිකරණයට ඉදිරිපත් කරමින් කරුනු කියා සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>12</day>
    </date>
    <link>http://www.dinamina.lk/2013/11/12/_art.asp?fn=r1311121</link>
    <topic>ලංකාවට ඉටි රූ කලාව ගෙනාපිය-පුතු හපන්කම් තමයි මේ...</topic>
    <author>ඡායාරූපය සහ සටහන - කටුගස්තොට සමූහ ගාමිණි චන්ද්‍රසේන</author>
    <content>මහනුවර ගම්පොළ ප්‍රදේශයේ ජීවත්වෙමින් ඉටි රූප කලාව මෙරට ප්‍රචලිත කිරීමට වෙර දරන පිය පුතු දෙප‍ළක් අතුල හේරත් සහ මහිම හේරත්. මේ අපූරු නිර්මාණශිල්පීන් දෙදෙනාගේ ඉටි රූප නිර්මාණ ඇතුළත් “වැක්ස් මියුසියම්” නමැති ප්‍රදර්ශනය පසුගිය 8, 9, 10 දිනවල මහනුවර ද කැන්ඩි සිටි සෙන්ටර් පරිශ්‍රයේ දී පැවැත්විණි.ප්‍රවීණ ගායන ශිල්පී වික්ටර් රත්නායක ශූරීන් අතින් විවෘත වූ මේ ප්‍රදර්ශනයේ වික්ටර් රත්නායක, රංගන ශිල්පී මහේන්ද්‍ර පෙරේරා, නිළි රැජින මාලනී ෆොන්සේකා, ඇහැලේපොළ කුමාරිහාමි ආදි චරිත ඉටියෙන් අඹා තිබූ අයුරුයි මේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>12</day>
    </date>
    <link>http://www.dinamina.lk/2013/11/12/_art.asp?fn=r1311122</link>
    <topic>හෝමාගම හෙරලියාවල අනවසරෙන් ඉදිකරන ප්ලාස්ටික් ප්‍රතිචක්‍රීයකරණ කම්හලේ</topic>
    <author>පොල්ගස්ඕවිට සමූහ-එස් .පන්නිල</author>
    <content>හෝමාගම ප්‍රාදේශීය ලේකම් කොට්ඨාශයට අයත් හෙරලියාවල ග්‍රාම සේවා වසමේ පර්චස් 60ක පමණ භූමි භාගයක අනවසරෙන් ඉදිකරමින් පවත්නා ප්ලාස්ටික් ප්‍රතිචක්ක්‍රියකරන කර්මාන්ත ශාලාවක් සම්බන්දයෙන් මූලික පරීක්ෂණයක් සිදුකළ මධ්‍යම පරිසර අධිකාරියේ බස්නාහිර පළාත් කාර්යාලය එම ඉදිකිරීම් වහාම අත්හිටුවාලීමට නියෝග කර ඇත.හෝමාගම ප්‍රාදේශීය සභාව වෙතින් නිසි අනුමැතියක් නොමැතිව පහත් බිම් සංවර්ධන මණ්ඩලයේ නියෝගයන් ද නොතකා වගුරු බිමක් ගොඩ කරගත් ඉඩමක මේ කම්හලේ ඉදිකිරීම් සිදුකර ඇතැයි තහවුරු වී තිබේ.දක්ෂිණ ලංකා අධිවේගී මාර්ගය ඉදි කිරීමේ දී වැඩි දියුණු කරන ලද බොල්ගොඩ ගඟ දක්වා වූ ඇළ මාර්ගයට මීටර් 15ක් පමණ දුරින් මේ ඉදිකිරීම් කර ඇත.එය කිසිසේත්ම සුදුසු නොවන බව ද ,ගොඩනැඟිලි වටාආරක්‍ෂිත තීරුවෙන් කර නොමැති බව ද තව දුරටත් අනාවරණය වී තිබේ.නේවාසික කලාපයක සිදු කර ඇති මේ ඉදිකිරීම් සඳහා ගම්වාසීහු විරෝධතාවන් ඉදිරි පත් කළ අතර කහතුඩුව පොලිසිය වෙත ද පැමිණිලි කර තිබුණි.පදිංචි කරුවන් බීමට ජලය ලබා ගන්නා ළිං අපිරිසිදු වීමේ අවදානමක් පවත්නා බව හා නුදුරින් ගලා බස්නා ඇළ මාර්ගය හා අවට පරිසරය දුෂණය වන බව ද ඔවුහු පෙන්වා දුන්හ.හෙරලියාවල විහාරාධිපති වේඩරුවේ විජිත හිමි පාණන්ගේ අනුශාසකත්වයෙන් පිහිටුවා ගන්නා ලද ගම සුරැකීමේ පරිසර කමිටුව මේ පිළිබඳව අදාළ පාර්ශ්වයන් කැඳවා සාකච්ඡා පවත්වන ලද නමුදු ඉන් ප්‍රතිඵලයක් නොලද හෙයින් පරිසර අධිකාරිය වෙත පැමිණිලි කර ඇතැයි වාර්තා වේ.අනවසර ඉදිකිරීම් සම්බන්ධයෙන් නිත්‍යානුකුල ක්‍රියා මාර්ග ගන්නා ලෙස ද මධ්‍යම පරිසර අධිකාරියේ අධ්‍යක්ෂිකාව විසින් හෝමාගම ප්‍රාදේශීය සභාවට හා නාගරික සංවර්ධන අධිකාරියට දන්වා යවා ඇත.මේ සම්බන්ධයෙන් කළ විමසුමක දී හෙරලියාවල පරිසර කමිටුවේ සභාපති කේ.සිසිර කුමාර මහතා ප්‍රකාශ කළේ සත්‍ය තොරතුරු වසන් කර ඉදිකිරීම් ආරම්භ කර තිබීම පිළිබඳව දිගින් දිගටම ගම් වාසීන්ගේ විරෝධතාව දැක්වීමට තීරණය කර ඇති බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>12</day>
    </date>
    <link>http://www.dinamina.lk/2013/11/12/_art.asp?fn=r1311123</link>
    <topic>මිහින්තලයේ නිධානයක් හාරමින් සිටි කොස්තාපල් ඇතුළු 4ක් අත්අඩංගුවට</topic>
    <author>@ අනුරාධපුර මධ්‍යම විශේෂ සහ මිහින්තලේ සමූහ</author>
    <content>මිහින්තලය පොලිස් වසමේ රඹැවැව නබඩගස්වැව ප්‍රදේශයේ පුරා විද්‍යා බිමක් ලෙසට සැළකෙන ස්ථානයක නිදන් සේවීම සඳහා පොළොව කනිමින් සිටි අනුරාධපුර මූලස්ථාන පොලිසියේ කොස්තාපල් වරයකු ඇතුළු පුද්ගලයන් සිව් දෙනකු මිහින්තලය පොලිසිය මඟින් ඉකුත් 10 වැනි දා රාත්‍රියේ අත්අඩංගුවට ගෙන ඇත.මිහින්තලය පොලිසියේ ස්ථානාධිපතිවරයාට ලැබුණු තොරතුරක් මත රඹැවැව නබඩගස්වැව මහනිකවැව ප්‍රදේශයේ ගල්තලාවක් ආසන්නයේ තුඹසක් අසළ නිදන් හාරමින් සිටිය දී මේ පිරිස අත්අඩංගුවට ගෙන ඇති අතර නිදන් හැරීම සඳහා පැමිණි අනුරාධපුර මූලස්ථාන පොලිසියේ සේවයේ නියුතු සැරයන් වරයකු පළාගිය බව ද මිහින්තලය පොලිසිය පවසයි.ඔහු භාවිතයට ගත් යතුරු පැදිය පොලසිය මඟින් අත්අඩංගුවට ගෙන තිබෙන අතර සැරයන්වරයා කවුරුන් ද යන්න මේවන විට මිහින්තලය පොලිසිය අනාවරණය කරගෙන තිබේ. ඔහු නබඩගස්වැව ප්‍රදේශයේ පදිංචි කරුවකු බව පොලිසිය පවසයි. අත්අඩංගුවට ගත් සැකකරුවන්ගෙන් එක් අයකු වන පොලිස් කොස්තාපල්වරයා නබඩගස්වැව ප්‍රදේශයේ පදිංචි අනුරාධපුර මුලස්ථාන පොලිසියට අනුයුක්තව අනුරාධපුර ශික්ෂණ රෝහලේ පොලිස් මුරපොළේ සේවය කරන්නෙකි.අනෙක් සැකකරු යුද හමුදාවේ සේවය කර ඉන් බවත් වූ අයකු වන අතර කට්ටඩියා වශයෙන් කටයුතු කළ පුද්ගලයා පෙළොන්නරුව ප්‍රදේශයේ පදිංචි කරුවෙකි. අනෙක් සැකකරු බණ්ඩාරගම ප්‍රදේශයේ පදිංචි කරුවකු බව ද පොලිසිය පවසයි. මිහින්තලය පොලිසිය ඉකුත් 10දා රාත්‍රී 11.30ට පමණ මේ වැටලීම සිදුකර ඇති අතර ඔවුන් ඒ වනවිට තුඹස අසළ අඩි 05ක් පමණ ගැඹුරට වළක් හාරා තිබී ඇත. නිදන් හෑරීමට රැගෙන ආ ආයුධ රැසක් හා පූජා භාණ්ඩ අත්අඩංගුවට ගෙන තිබේ. නිදන් හෑරූ ස්ථානයේ තාවකාලික ආවරණයක් ද සවි කර තිබූ බව පොලිසිය පවසයි.යුද හමුදා සේවයෙන් ඉවත් වූ පුද්ගලයාට රාත්‍රියේ දුටු සිහිනයක දී මේ ස්ථානයේ වටිනා නිධානයක් තිබෙන බව පුද්ගලයකු පැවැසීම නිසා එම ස්ථානයේ කැනීම් සිදුකළ බව ඔහු පොලිසියට පාපොච්චාරණය කර ඇත.පළාගිය පොලිස් සැරයන් වරයා අත්අඩංගුවට ගැනීම සඳහා මිහින්තලය පොලිසිය පරීක්‍ෂණ පවත්වන අතර සෙසු සැකකරුවන් ඊයේ (11) අනුරාධපුර මහේස්ත්‍රාත් අධිකරණයට ඉදිරිපත් කිරීමට නියමිතව තිබුණි.මිහින්තලය පොලිසියේ ස්ථානාධිපති පොලිස් පරීක්‍ෂක රුක්මල් රත්නායක මහතා ඇතුළු පිරිසක් සැකකරුවන් අත්අඩංගුවට ගෙන තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>12</day>
    </date>
    <link>http://www.dinamina.lk/2013/11/12/_art.asp?fn=r1311124</link>
    <topic>රත්මලානේ සිට පානදුර තෙක් ගාලු පාර ප්‍රතිසංස්කරණයට</topic>
    <author>පානදුර සමූහ කපිල සෝමරත්න</author>
    <content>රුපියල් මිලියන 5000ක් වැය කරමින් රත්මලානේ මැලිබන් මංසන්ධියේ සිට පානදුර නල්ලූරුව දක්වා ගාලු පාරේ කිලෝමීටර් 18ක් දුර ප්‍රතිසංස්කරණය කිරීම සහ පානදුර නගරයේ නවීන පන්නයේ මගී පාලමක් ඉදිකිරීම සඳහා මහාමාර්ග සහ වරාය ව්‍යාපෘති ඇමැති නිර්මල කොතලාවල මහතා පානදුර පෞද්ගලික බස්පොළ ඉදිරිපිටදී පසුගියදා මුල්ගල තබන ලදී.එම අවස්ථාවේ දී මහා සංඝරත්නය සෙත් පිරිත් දේශනා කළහ.එම අවස්ථාවට සහභාගී වූ ඇමැති නිර්මල කොතලාවල මහතා මෙසේ කීවේය. අවුරුදු 30ක් කුරිරු යුද්ධය නිමවීමෙන් පසු රට සංවර්ධනය කිරීමේ මහා පරිමාණ ව්‍යාපෘති ගණනාවක් ආරම්භ කළා.මේ සඳහා විදේශ රටවලින් ණය ආධාර ලැබුණා. අධිවේගී මාර්ග ඉදිකර විවෘත කිරීමද ආරම්භ කළ‍ා.ගාලු පාරේ රථ වාහන තදබදයට රත්මලාන මැලිබන් හංදියේ සිට ගාලු පාරේ පානදුර නල්ලූරුව මංසන්ධිය දක්වා‍ කිලෝමීටර් 18ක් ප්‍රතිසංස්කරණය කිරීම සහ පානදුර ගාලු පාර හරහා නවතම ක්‍රමයට සෝපාන මගී ‍පාලමක් ඉදිකිරීම සඳහා රුපියල් මිලියන 5000ක් වැය කරනවා.පානදුර නගර සභා බල ප්‍රදේශය සහ පානදුර ප්‍රාදේශීය සභාබල ප්‍රදේශයේ මහා මාර්ග ද ප්‍රතිසංස්කරණය කිරීම ආරම්භ කර තිබෙනවා.පානදුර නගර සභා බල ප්‍රදේශයේ රෝහල්, ඇළවල් සහ අතුරු මාර්ගද ප්‍රතිසංස්කරණය කිරීම අවසන් කර තිබෙනවා.පානදුර නගර සභාපති නන්දන ගුණතිලක මහතා පානදුර නගරය කලක පටන්ම සංවර්ධනය කර නැහැ. මේ පිළිබඳව ජනාධිපති මහින්ද රාජපක්ෂ මහතා වෙත කරුණු දැක්වීම නිසා ඇමැති නිර්මල කොතලාවල සහ සුළු අපනයන භෝග ප්‍රවර්ධන ඇමැති රෙජිනෝල්ඩ් කුරේ මහතා ද ඉදිරිපත්ව වැඩකටයුතු කළා.පානදුර ගාලු පාර සහ පහත්බිම් යටවීම නවතා ගැනීම සඳහා ව්‍යාපෘතියක් ආරම්භ කර තිබෙනවා. හම්බන්තොට මන්ත්‍රී නාමල් රාජපක්ෂ මහතා ද පානදුර ආසනයේ සංවර්ධන කටයුතු සඳහා ගම නැඟුම හඳුන්වා දුන්නා යැයිද නගර සභාපතිවරයා පැවැසීය. සුළු අපනයන ප්‍රවර්ධන අමාත්‍ය රෙජිනෝල්ඩ් කුරේ මහතා තමා බස්නාහිර පළාත් මහා ඇමැති ධුරයද දරපු කාලයේ සිටම මේ දක්වා පානදුර නගරයේ මෙන්ම පානදුර ආසන බල ප්‍රදේශයද දියුණු කිරීම සඳහා විශාල වැඩ කොටසක් සිදුකර ඇති බව සඳහන් ක‍ළේය.දොඹගස්ආරේ චන්දසිරි හිමියෝද අනුශාසනාවක් කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>12</day>
    </date>
    <link>http://www.dinamina.lk/2013/11/12/_art.asp?fn=r1311125</link>
    <topic>තරුණයකුට බයේ මෝහිනිය දරුවාත් විසිකර දුවලා</topic>
    <author>පොල්ගහවෙල සමූහ එල්. පී. තිලකරත්න</author>
    <content>මෝහිනියට බිය වී තරුණයකු දිව යෑම සාමාන්‍ය සිද්ධියක් වුවද, තරුණයකුට බය වී දරුවාද සමඟ මෝහිනිය දිවයෑමේ රසවත් පුවතක් පසුගියදා පොල්ගහවෙලට තරමක් දුරින් පිහිටි ගමකින් වාර්තා විය.වාර්තාවන අන්දමට සිද්ධිය මෙසේ ය.ගමේ විහාරස්ථානයට ආධාර පිණිස පැවැත්වෙන මල් වට්ටි වෙන්දේසිය හා පලතුරු වට්ටි වෙන්දේසිය ආර්ම්භ වූයේ රාත්‍රී 8ට පමණය. මෙයට සමගාමීව විහාරස්ථානයේ තවත් විනෝද ජනක අංග කිහිපයක් විය. හොල්මන් මන්දිරය ඒ අතුරින් ප්‍රධාන තැනක් ගන්නා ලදී,ඇඟ කිලි පොලා යන සිද්ධීන් සමඟ වූ එම හොල්මන් මන්දිරයට ඉතාමත් ඉහළ ප්‍රතිචාරයක් ලැබෙමින් පැවතිණි. හොල්මන් මන්දිරයට ගිය කිසිවකු එහි ඇතුළත ඇති දේ පිටතට ඇවිත් නොකියයි.එක් වරක් හොල්මන් මන්දිරයට ගිය කමල් එහි රඟ දැක්වෙන මෝහිනීගේ චරිතයට බිය වී එළියට ආවේය. හිතට ධෛර්ය ගත් කමල් තම මිතුරකුට එය පැවසුවේය. මචං කොහොම හරි මෝහිනීට වැඩක් සෙට් කරමු කියා සඟවා තිබූ සැර බීම ටිකක් කටේ හලා ගත්තේය.රුපියල් 20ක ටිකට් එකක් රැගෙන තද අඳුරේම මෝහිනියගේ රැඟුම බැලීමට පෝලිමට එක්විය. ටික වේලාවක් ගතවිය. හොල්මන් මන්දිරය තුළින් අනපේක්ෂිත හඩක් නිකුත් විය.බුදු අම්මෝ මාව බේරගන්න. මෙන්න.... මෙන්න... යැයි කාන්තා කට හඬක් සමඟ හොල්මන් මන්දිරයේ පොල් අතු අතුරින් ප්ලාස්ටික් දරුවාද වඩාගෙන මෝහිනී දුවන්නට විය.වහා ක්‍රියාත්මක වූ සංවිධායක මඬුල්ල හොල්මන් මන්දිරයේ විදුලි බල්බ දල්වන්නට විය.පසුව සොයා බැලීමේ දී හෙළි වූයේ මෝහිනීලෙස රංගනයක යෙදී සිටි කමල්ගේ පෙර පෙම්වතියට පාඩමක් ඉගැන්වීම සඳහා කරුවලේම මෝහිනිය බදා ගත් බවයි.කමල් - උඹනම් මාර බඩුවක් තමයි . මෝහිනීත් බය කරපු පොරක් කියා ගම්මු කමල්ට පැවැසූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>12</day>
    </date>
    <link>http://www.dinamina.lk/2013/11/12/_art.asp?fn=r1311126</link>
    <topic>නිවෙස් 15ක් බිඳ දේපළ ‍ෙසාරාගෙන කට්ටිපැන්න මත්ලෝලියෙක් අල්ලයි</topic>
    <author>අත්තනගල්ල විශේෂ ජයවීර සුගතපාල</author>
    <content>දිවා කාලයේ ගෙහිමියන් නැති ගෙවල් 15ක් බිඳ දේපළ සොරාගෙන එම දේපළ විකුණා ලබා ගන්නා මුදල් වලින් මත්කුඩු පානය කරමින් මාස 3ක් තිස්සේ පොලිසිය මඟහරිමින් සිටි සැකකරුවකු මෙම මස 13 වැනි දින දක්වා රිමාන්ඩ්භාරයේ තැබීමට අත්තනගල්ල මහේස්ත්‍රාත් සහ අතිරේක දිසා විනිසුරු කාවින්ද්‍යා නානායක්කාර මෙනෙ‍විය නියෝග කළාය.සැකකරු වේයන්ගොඩ පොලිසිය මඟින් අත්අඩංගුවට ගෙන මහේස්ත්‍රාත් නිල නිවසේ දී මහේස්ත්‍රාත්වරිය වෙත ඉදිරිපත් කෙරිණි.සොරාගත් දේපළ අතරින් ඩී.වී.ඩී. පේලේයර් එකක් ලැප්ටොප් එකක්, ඩිජිටල් කැමරාවක්, තණකොළ කපන මැෂිමක්, පාපැදියක්, ජංගම දුරකතන 2ක් අධිකරණයට ඉදිරිපත් කර තිබිණි.තදින් මත්කුඩුවලට ඇබ්බැහි වී සිටි බව පැවසෙන සැකකරු මාස 3ක කාලයක් ඇතුළත මාරාපොළ, මගලෙගොඩ, වටද්දර, කළගෙඩිහේන සහ ඒ අවට පෙදෙස්වල ගෙවල් 15ක් බිඳ දේපළ සොරාගෙන ඇති බව පොලිස් පරීක්ෂණ වලින් හෙළිවී ඇත.දිවා කාලයේ නිවැසියන් නිවෙස්වල නොසිටි අවස්ථාවල දී මෙම සොරකම් කර ඇති බවද සොරකම් සියල්ල සැකකරු තනිවම කර ඇති බවද ප්‍රශ්න කිරීම් වලදී හෙළිවී ඇත.සොරා‍ෙගන ඇති භාණ්ඩවල වටිනාකම රු. ලක්ෂ 4 ½ක් පමණ වන බවද ‍ෙපාලිසිය පැවසීය.සැකකරු නයිවල නගරයේ සැරිසරන බවට ලැබුණු තොරතුරක් අනුව වේයන්ගොඩ පොලිස් ස්ථානාධිපති පොලිස් පරීක්ෂක එන්. ඩි. එන්. සී. නිවුන්හැල්ල මහතාගේ උපදෙස් මත අපරාධ විමර්ශන අංශයේ උප පොලිස් පරීක්ෂක සුනිල් ප්‍රේමරත්න, සැරයන් (19089) පද්මසිරි, සැරයන් (27586) නිශාන්ත, පො.කො. (48941) සමන්, පො.කො. (81834) ජගත්, පො.කො. (59709) බණ්ඩාර නිලධාරීහු වැටලීම සිදුකර සැකකරු අත්අඩංගුවට ගෙන තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>12</day>
    </date>
    <link>http://www.dinamina.lk/2013/11/12/_art.asp?fn=r1311127</link>
    <topic>රිච්මන්ඩ් කාසල් මන්දිරයේ නිර්මාතෘ පඬිකාර මුදලිගේ 67 වැනි ගුණ සමරුව දා</topic>
    <author>නාගොඩ විශේෂ එන්. විජේරත්න</author>
    <content>කළුතර - පලාතොට පිහිටි රිච්මන්ඩ් කාසල් මන්දිරයේ නිර්මාතෘ පඬිකාර මුදලිතුමාගේ 67 වැනි ගුණ සමරුව වෙනුවෙන් එම මන්දිරය තුළ පසුගිය දිනෙක උත්සවයක් පැවැත්විණි.එහිදී ආබාධ සහිත පුද්ගලයන් සඳහා රෝද පුටු 100ක් ප්‍රදානය කිරීම ශ්‍රවණාධාර කට්ටල ප්‍රදානය කිරීම සහ අබාධ සහිත පවුල් දෙකක් වෙනුවෙන් නිවාස ආධාර ලබාදීමද සිදු කෙ‍රිණි.මෙම අවස්ථාවට සමාජ සේවා කටයුතු පිළිබඳ ඇමැති ෆීලික්ස් පෙරේරා, මහාභාරකාර සරත් සෙනවිරත්න, කළුතර ප්‍රාදේශීය සභාපතිනි ලක්ෂ්මන් විදාන පතිරණ රිච්මන්ඩ් කාසල් ආයතනයේ පරිපාලන නිලධාරි එම්. ඩී. ආරියදාස මහත්වරු ඇතුළු විශාල පිරිසක් සහභාගි වූහ.‍.</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>12</day>
    </date>
    <link>http://www.dinamina.lk/2013/11/12/_art.asp?fn=s1311121</link>
    <topic>පාපන්දු ලොක්කන්ගේ ගෝලයෝ ඔක්කොම සුන්!</topic>
    <author>ප්‍රින්ස් ගුණසේකර</author>
    <content>ශ්‍රී ලංකා පාපන්දු ක්‍රීඩාවේ ප්‍රබල කණ්ඩායම් රැසක්ම ඩයලොග් චැම්පියන් ලීග් තරගාවලියේ අවසන් වටයෙන් ඉවතට විසිවී ඇත. ශ්‍රී ලංකා පාපන්දු සම්මේලනයේ සභාපති රංජිත් රුදිගු මහතාගේ වියදමින් නඩත්තු කරන නිගම්බු යුත්, පාපන්දු තාක්ෂණික කමිටු සභාපති රෝහිත ප්‍රනාන්දු මහතාගේ නිව්යංග්ස්, විශේෂඥ පුහුණුකරුවකු ලෙස සැලකෙන පී.ඩී.සිරිසේන මහතාගේ සෝන්ඩර්ස් වැනි ක්‍රීඩා සමාජවලට මෙවර ප්‍රධානතම පාපන්දු තරගාවලියේ තවදුරටත් ක්‍රීඩා කිරීමේ අවස්ථාව අහිමිව තිබේ.මෙයින් දරුණුම පසුබෑමක් ඇත්තේ නිගම්බු යුත් ක්‍රීඩා සමාජයට වන අතර ඔවුන් ලකුණු සටහනේ අඩියටම වැටී ඇත.නිගම්බු යුත් ක්‍රීඩා සමාජය මෑත කාලයේ පෙරැළිකාර කණ්ඩායමක් ලෙස කැපී පෙනෙන දස්කම් දැක්වුවද මෙවර තරග 17කින් තරග 9ක්ම පරාජයවී සිටී. පෙරේදා පැවැති තරගයෙන් නිගම්බු යුත් ක්‍රීඩා සමාජය ගෝල් 5-1ක් ලෙස කොළඹ ක්‍රීඩා සමාජය හමුවේ දෙවැනි වරට පරාජය විය‍. චැම්පියන් ලීග් පාපන්දු තරගාවලියේ මුල් වටයේදීද නිගම්බු යුත් ගෝල් 6-1ක් ලෙස කොළඹ ක්‍රීඩකයෝ ඉදිරියේ දණ නැමූහ.නවක ක්‍රීඩකයන් රැසක් සිටින සෝන්ඩර්ස් හා නිව්යංග්ස් මෙවර තරගාවලියේ 6වැනි හා 7වැනි ස්ථානවල සිටිති. සෝන්ඩර්ස් තරග 16කදී තරග 5ක් පරාජයවී ඇති අතර නිව්යංග්ස් තරග 18කදී තරග 10ක් පරාජයවී ඇත.මෙවර තරගාවලියේ අවසන් වටයට පැමිණීමේ අවසන් අවස්ථාව සිවිල් ආරක්ෂක පාපන්දු කණ්ඩායමට මේ බ්‍රහස්පතින්දා උදාවේ. ඔවුන් යුද හමුදාව සමග තරගය අනිවාර්යයෙන්ම ජයගතහොත් අවසන් වටයට පිවිසීමේ අවස්ථාව උදාකර ගනී.එසේ වුවහොත් මීගමුව දොන් බොස්කෝ පිලටද අවසන් වටයෙන් ඉවතට යෑමට සිදුවේ. 'බී' කාණ්ඩයෙන් දැනටමත් යුද, සොලීඩ් හා රිනවුන් ක්‍රීඩා සමාජ අවසන් වටයට පිවිස සිටිති.චැම්පියන් ලීග් පාපන්දු තරගාවලියට පළමුවරට පිවිසි කොළඹ ක්‍රීඩා සමාජය පෙරැළිකාරී කණ්ඩායම ලෙස ඉදිරියෙන්ම සිටී. කොළඹ ක්‍රීඩකයෝ තරග 17කදී ජයග්‍රහණ 10ක් හා ජයපරාජයෙන් තොරව තරග 4ක් නිමා කළහ. කොළඹ ක්‍රීඩා සමාජය තරග දෙකකින් පරාජයට පත්විය. වැඩි දෙනෙකුගේ අවධානයට ලක්ව සිටින කොළඹ ක්‍රීඩා සමාජයේ පුහුණුකරු‍ එම්.එච්.රූම් මහතාගේ උපදෙස් යටතේ එම කණ්ඩායම විශාල ප්‍රගතියක් අත්කර ගෙන ඇත. කොළඹ ක්‍රීඩා සමාජයට ශ්‍රී ලංකා පිලේ ගෝල් රකින ක්‍රීඩක ඉම්රාන් මොහොමඩ්, රවුම් මොහාමඩ් හා එම්.රිස්මි වැනි ක්‍රීඩකයෝ එක්ව සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>12</day>
    </date>
    <link>http://www.dinamina.lk/2013/11/12/_art.asp?fn=s1311122</link>
    <topic>පාසල් කබඩි තරගාවලියේ දී මාවනැල්ලෙන් වැඩි දස්කම්</topic>
    <author/>
    <content>ශ්‍රී ලංකා පාසල් කබඩි සම්මේලනය, ශ්‍රී ලංකා කබඩි සම්මේලනයේ සහය ඇතිව සංවිධාන කළ සමස්ත ලංකා පාසල් කබඩි තරගාවලියේ වැඩි දස්කම් දැක්වීමට මාවනැල්ලෙන් තරගාවලියට එක්වු කණ්ඩායම් සමත්විය.මාවනැල්ල මයුරපාද මධ්‍ය මහා විද්‍යාලය අවු.18න් පහළ බාලිකා ශූරතාව, 14න් පහළ බාලිකා ශූරතාව හිමිකරගත් අතර මයුරපාද විද්‍යාලයීය ක්‍රීඩා සමාජය 20න් පහළ බාලක ශූරතාවත්, 20න් පහළ බාලිකා ශූරතාව මයුරපාද ක්‍රීඩා සමාජයත් දිනාගත්තේය.මාවනැල්ල රිවිසඳ විදුහල් ක්‍රීඩා සමාජයද 20න් පහළ බාලිකා අනුශූරතාව හිමිකර ගත්තේය.තරගාවලියේ 14න් පහළ බාලක/බාලක බාලිකා ශූරතා සහ 18න් පහළ බාලක ශූරතාව පමණක් මාවනැල්ල කණ්ඩායම්වලට දිනාගැනීමට නොහැකි විය.ඒ අනුව එම ශූරතා අනුරාධපුර නොච්චියාගම විද්‍යාදර්ශ විද්‍යාලය හා කෑගල්ල සාන්ත මරියා විද්‍යාලය පිළිවෙළින් 14න් පහළ බාලිකා/බාලක ශූරතා දිනාගත් අතර 18න් පහළ බාලක ශූරතාව වව්නියාව පැරකුම්බා මහ විද්‍යාලයට හිමිවිය.14න් පහළ බාලිකා අනුශූරතාව හොරණ තක්ෂිලා මධ්‍ය මහා විද්‍යාලය, 18න් පහළ බාලක අනුශූරතාව අනුරාධපුර වලිසිංහ හරිස්චන්ද්‍ර මහා විද්‍යාලය, 18න් බාලිකා අනුශූරතාව තඹුත්තේගම මධ්‍ය මහා විද්‍යාලය සහ 20න් පහළ බාලක අනුශූරතාව කෑගල්ල මේරියන්ස් ක්‍රීඩා සමාජය විසින් හිමිකර ගත්තේය.උතුරු නැ‍ඟෙනහිර ඇතුළු සියළු පළාත් නියෝජනය කරමින් බාලක කණ්ඩායම් 28ක් හා බාලිකා කණ්ඩායම් 15ක් එක්වු තරගාවලිය පසුගියදා රුවන්වැල්ල මහජන ක්‍රීඩාංගණයේදී පැවැත්විණි.තරගාවලියේ ජය සංකේත ප්‍රදානය සමස්ත ලංකා කබඩි සම්මේලනයේ සභාපති සබරගමු පළාත් මහ ඇමැති මහීපාල හේරත් මහතා අතින් සිදු කෙරිණි. මේ අවස්ථාවට සබරගමු පළාත් අධ්‍යාපන අධ්‍යක්ෂ (ක්‍රීඩා) උපසාර අලහකෝන්. රුවන්වැල්ල ප්‍රාදේශීය සභා සභාපති සුදත් මංජුල මහත්වරුන්ද එක්වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>12</day>
    </date>
    <link>http://www.dinamina.lk/2013/11/12/_art.asp?fn=s1311123</link>
    <topic>ශිවන්ති රත්නායක-විදුෂා ලක්ෂානි රන් දිනති</topic>
    <author>ප්‍රින්ස් ගුණසේකර</author>
    <content>දකුණු ආසියානු කලාපයේ කාන්තා මීටර් 400 ආධිපත්‍ය යළිත් තහවුරු කරගනිමින් ශිවන්ති කුමාරී රත්නායක හා නිර්මාලී මධුෂිකා රන් හා රිදී පදක්කම් දිනා ගත්හ. එයට අමතරව මීගමුව නිව්ස්ටඩ් බාලිකා විදුහලේ විදුෂා ලක්ෂානි කාන්තා තුම්පිම්ම ඉසව්ව මීටර් 12.68කින් නිමකර ශ්‍රී ලංකාවට තවත් රන් පදක්කමක් එක් කළාය.ආසියාවේ ශ්‍රී ලංකා නාමය මීටර් 400න් බැබලවු දමයන්ති දර්ශා හා චන්ද්‍රිකා සුභාෂිනී මෙන්ම ශිවන්ති කුමාරී හා නිර්මාලී මධුෂිකා මෙලෙස දස්කම් දැක්වුයේ ඉන්දියාවේ රංචි නුවරදී ඊයේ ආරම්භ වු දකුණු ආසියා කනිෂ්ඨ මලල ක්‍රීඩා ශූරතාවලියේදීය. රංචිහී බිර්ෂා මුන්ඩා ක්‍රීඩාංගණයේදී මේ ශූරතාවලියේ පළමු දිනය නිමාවෙද්දී ශ්‍රී ලංකාවට රන් පදක්කම් 2ක්, රිදී පදක්කම් 7ක් හා ලෝකඩ පදක්කම් 6ක් හිමිවිය.පළමු දිනය නිමාවෙද්දී ඉන්දියාව රන් 12ක්, රිදී 7ක් හා ලෝකඩ 8ක් හිමිකරගෙන සිටී. මේ තරගාවලියයට බංග්ලාදේශය, නේපාලය හා පාකිස්තානය එක්ව සිටියද පදක්කම් දිනා නැත.මීටර් 400 කාන්තා රන් පදක්කම දිනාගත් ශිවන්ති කුමාරී රත්නායක තත්පර 56.87කින් තරගය නිම කළාය. පසුගිය වසරේ කොළඹ දී නිමාවු දකුණු ආසියානු කනිෂ්ඨ මලල ක්‍රීඩා ශූරතාවලියේදී ශිවන්ති කුමාරී තත්පර 55.91කින් මේ ඉසව්ව නිමකර රන් පදක්කම සතුකර ගත්තාය. ඇය කෑගල්ල සාන්ත ජෝශප් බාලිකා විදුහලේ දීප්තිමත් ක්‍රීඩිකාවකි.මීටර් 400 රිදී පදක්කම දිනාගත් අහංගම කතලුව ජාතික පාසලේ නිර්මාලී මධුෂිකා තත්පර 57.01ක කාලයක් වාර්තා කළ අතර ලෝකඩ පදක්කම ඉන්දියාවේ ෂාරබානා සිද්ධික් තත්පර 57.15කින් සතුකර ගත්තාය. රිදී පදක්කම දිනු නිර්මාලී මධුෂිකා මේ වසරේ අගෝස්තු මාසයේ චීනයේ නැංජින්හි පැවැති ආසියානු යොවුන් ක්‍රීඩා උළෙලේදී මීටර් 400 ඉසව්ව තත්පර 56.96කින් නිම කිරීමට සමත් වුවාය.ශ්‍රී ලංකාව වෙනුවෙන් හෙල්ල විසිකිරීමේ කාන්තා ඉසව්ව මීටර් 40.94කින් දක්ෂතා දැක්වු චාමිකා ගුණරත්න, පිරිමි උස පැනීමේ ඉසව්ව මීටර් 2.06කින් නිමකළ තිළිණ කරුණාරත්න, පිරිමි හෙල්ල විසිකිරීම ඉසව්ව මීටර් 61.07කින් දක්ෂතා දැක්වු ලාවස් ලිවින්ග්ටන්, කාන්තා යගුලිය විසිකිරීමේ ඉසව්ව මීටර් 11.96කින් දක්ෂතා දැක්වු අමන්ති සිල්වා, පිරිමි මීටර් 800 විනාඩි 1:54.08කින් නිමකළ සුපුන් කුෂාන්ත, පිරිමි තුම්පිම්ම මීටර් 15.41කින් නිමකළ අතීත එන්.කරුණාරත්න යන ක්‍රීඩක ක්‍රීඩිකාවෝ රිදී පදක්කම් දිනා ගත්හ.ශ්‍රී ලංකාවට ලෝකඩ පදක්කම් හිමිකර දෙමින් පිරිමි යගුලිය විසිකිරීමේ ඉසව්ව මිටර් 15.62කින් දක්ෂතා දැක්වු සංජන සුමනවීර, මීටර් 5000 විනාඩි 15:17.26නිමකළ ධනුෂ්ක මධුරංග, මීටර් 100 තත්පර 10.64කින් නිමකළ හිමාෂ ඒෂාන්, මීටර් 400 තත්පර 48.52කින් නිමකළ සමිත් ලක්මාල්, මීටර් 100 තත්පර 12.23කින් නිමකළ රුමේෂිකා කුමාරි, මිටර් 1500 දක්ෂතා දැක්වු මහේෂා කුමාරී වීරසිංහ විනාඩි 4:52.46කීර්තියක් අත්කර දුන්හ.දකුණු ආසියා කනිෂ්ඨ මලල ක්‍රීඩා ශූරතාවලිය අදින් අවසන්වන අතර එහිදී අවසන් තරග ඉසව් 16ක් පැවැත්වේ. ශ්‍රී ලංකාවට අද දිනයේ තවත් රන් පදක්කම් කිහිපයක් බලාපොරොත්තු විය හැකි බව කණ්ඩායමේ කළමනාකරු අනිල් වීරසිංහ මහතා 'දිනමිණ'ට පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>12</day>
    </date>
    <link>http://www.dinamina.lk/2013/11/12/_art.asp?fn=s1311124</link>
    <topic>ආසියාවේ තෙවැනියා වීමත් ජයග්‍රහණයක්</topic>
    <author>ෆවුස් මොහොමඩ් සිංගප්පූරුවේ සිට...</author>
    <content>සිංගප්පූරු තරගාවලියේ අවසන් කණ්ඩායම් හතරට එක්වීමට නොලැබූව ද සමස්ත තරගමාලාවේ තුන්වැනි තැන අත්කර ගැනීම ජයග්‍රහණයක් බව ජාතික සත් සාමාජික රගර් පුහුණුකරු නිලූෆර් ඉබ්‍රාහිම් ප්‍රකාශ කළේය. සිංගප්පූරුවේ යෝ චූ කාන් ක්‍රීඩා සංකීර්ණයේ දී පෙරේදා නිමාවට පත්වූ සිංගප්පූරු සෙවන්ස් තරගාවලියේ පළඟ ශූරතාව දිනා ගැනීමෙන් පසුව ඔහු මේ බව කියා සිටියේය.තරගාවලියේ පළමු දිනයේ තරග දෙකම ජය ගනිමින් කුසලාන තරග අංශයේ අර්ධ අවසන් පූර්ව වටයට පිවිසි ශ්‍රී ලංකාව එහි දී චීනය හමුවේ ලකුණු 12-17ක් ලෙස පරාජයට පත්විය. ‘ඒ තරගය අපිට දිනන්න තිබුණු තරගයක්. අපේ ක්‍රීඩකයන්ගෙන් ඒ තරගයේ දී ගොඩක් වැරදි සිද්ධ වුණා. ඒ තරගය පරාජය වීම විශාල දුකක්’ ඔහු කීවේය.සමස්ත තරගමාලාව පුරාම පෙරළිකාර කණ්ඩායමක් බවට පත්ව සිටි ශ්‍රී ලංකාව කෙරෙහි සෙසු කණ්ඩායම්වල ක්‍රීඩකයන්ගේ දැඩි අවධානයක් යොමුවී තිබිණි. එබැවින් චීනය හමුවේ පරාජයට පත්වීම සිංගප්පූරු තරගාවලියේ සිදුවූ විශාලතම පෙරළිය බවට පත්විය. කෙසේ වෙතත් සිංගප්පූරු තරගාවලියට එක්වූ ශ්‍රී ලංකා පිලේ ක්‍රීඩකයන් කීපදෙනකුම විවිධ ආබාධවලට ලක්ව සිටිමත් එම පරාජයට හේතුවක් වූ බව නිලූෆර් සඳහන් කළේය.‘එක හේතුවක් නෙවෙයි හේතු ගොඩක් තිබුණා. අපි කණ්ඩායමක් හැටියට පුහුණුවීම් කළ කාලය මදිවීමත් එක හේතුවක්. ක්‍රීඩකයන් දෙතුන් දෙනෙක් හැරෙන්නට අනිත් හැම ක්‍රීඩකයෙක්ම ආබාධවලට ලක්වෙලයි හිටියේ. එයාලා මේ තරගාවලියට ක්‍රීඩා කළේ ඒ ආබාධ හංගාගෙනයි’ ඔහු කීවේය.ජාතික සත් සාමාජික කණ්ඩායමට පළමු වරට එක්වූ ලවංග පෙරේරා දස්කම් අතරට පිවිසීම කැපි පෙනුණු අතර ප්‍රවීණ ක්‍රීඩකයන් වන නායක ෆසිල් මරිජා, ශ්‍රීනාත් සූරියබණ්ඩාර, සඳුන් හේරත්, මිතුන් හපුගොඩ සහ ජේසන් දිසානායක මෙවර තරගාවලියේ දස්කම් දැක්වූ ක්‍රීඩකයන් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>12</day>
    </date>
    <link>http://www.dinamina.lk/2013/11/12/_art.asp?fn=s1311125</link>
    <topic>ශ්‍රී ලංකා-නවසිලන්ත දෙවැනි එක්දින ගැටුම අදයි</topic>
    <author/>
    <content>හම්බන්තොට සූරියවැවදී අද පැවැත්වෙන දෙවැනි ජාත්‍යන්තර එක්දින ක්‍රිකට් තරගය වර්ෂාවෙන් බාධා නොවන සම්පූර්ණ තරගයක් වනු ඇතැයි ශ්‍රී ලංකාව හා නවසිලන්තය යන දෙපිලේම නායකයෝ ප්‍රාර්ථනා කරති.වර්ෂාව හරස් වීම හේතුවෙන් පෙරේදා තරගය අහෝසි කෙරිණි. එහිදී පළමුව පන්දුවට පහර දුන් ශ්‍රී ලංකාව කඩුලු 9කට ලකුණු 288ක් රැස් කළ අතර නවසිලන්තය එක් කඩුල්ලකට ලකුණු 13ක් ලබා ගෙන සිටියදී තරගය නතර කෙරිණි.ලකුණු 288ක මුළු ලකුණු ප්‍රමාණයක් වාර්තා කිරීමට හැකිවූ නිසා ශ්‍රී ලංකාව අද තරගයට මුහුණ දෙනු ඇත්තේ දැඩි විශ්වාසයකින් යුතුවය. එම ඉනිමේදී ශ්‍රී ලංකා පළපුරුදු පිතිකරුවන් වන තිලකරත්න ඩිල්ෂාන් (81) හා කුමාර් සංගක්කාර (79) දෙවැනි කඩුල්ල වෙනුවෙන් ලකුණු 137ක අගනා සබඳතාවක් පිහිටුවීමට සමත් වූහ. නායක ඇන්ජලෝ මැතිව්ස් පන්දු 64කින් නොදැවී ලකුණු 74ක් ලබා ගත්තේය.“ලකුණු පුවරුවට 288ක් එක් කිරීමෙන් පසුව හා ලකුණු හතේදී නවසිලන්ත කඩුල්ලක් ලබා ගැනීමෙන් පසුව තරගය දිනන්න අපට හොඳටම අවස්ථාව තිබුණා. මුළු ලකුණු ප්‍රමාණය 300 ට ළඟා වෙන්න අප සැලසුම් කර තිබුනත් මැද පෙළ අසාර්ථක වීම නිසා ඒ ඉලක්කයට යන්න බැරිවුණා” යැයි මැතිව්ස් කියා සිටියේය.පළමු ඕවර දහයේදී ශ්‍රී ලංකාව වේගයෙන් ලකුණු ලබා ගත්තද තරගයේ ඉතිරි කාලයේදී තම ක්‍රීඩකයන් ඉතා හොඳින් ක්‍රීඩා කරමින් ශ්‍රී ලංකාව ලකුණු 288කට සීමා කළ බව නවසිලන්ත නායක කයිල් මිල්ස් තරගයෙන් පසුව ප්‍රකාශ කළේය.“තරගයට වර්ෂාවෙන් බාධා වීම ඉතාමත් කලකිරීමට හේතුවකි. මොකද, අපි මෙහි ඇවිත් ඉන්නේ ප්‍රතිඵලයක් ලබා ගැනීමටයි” මිල්ස් කීවේය.සූරියවැව මහින්ද රාජපක්ෂ ජාත්‍යන්තර ක්‍රිකට් තණතීරුව ඉතාමත් හොඳ තත්ත්වයේ තිබෙන බව සංචාරක නවසිලන්ත නායකයා අවධාරණයෙන් කියා සිටියේය.“එය සම්ප්‍රදායික ඉන්දියා උප මහාද්වීප ක්‍රිකට් තණතීරුවක් නොවේ. පන්දුවට දෝලනයක් ලබා ගත හැකියි. බවුන්ස් වීමක්ද තියෙනවා” යනුවෙන් පවසන කයිල් මිල්ස් මේ තණතීරුව පන්දු යවන්නන්ට මෙන්ම පිතිකරුවන්ටද යෝග්‍ය එකක් බවට විශ්වාස කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>12</day>
    </date>
    <link>http://www.dinamina.lk/2013/11/12/_art.asp?fn=s1311126</link>
    <topic>ගල්කිස්ස තෝමසුවන්ට පළමු ඉනිමේ ජයක්</topic>
    <author>ඩිල්වින් මෙන්ඩිස් මොරටුව ක්‍රීඩා</author>
    <content>කොළඹ සහිරා විදුහල සමග පැවැති අන්තර් පාසල් අවුරුදු 19න් පහළ ක්‍රිකට් තරගයේ පළමු ඉනිමේ ජය හිමිකර ගැනීමට ගල්කිස්ස සාන්ත තෝමස් විදුහල් පිල සමත්විය.ගල්කිස්සේදී පැවැති තරගයේ පළමුව පන්දුවට පහරදුන් සහිරා විදුහල ලකුණු 221කට දැවීගිය අතර තෝමස් පළමු ඉනිමට කඩුලු 6ක් දැවී ලකුණු 226ක් රැස් කළේය.සහිරා පළමු ඉනිම-221 නිස්කි අහමඩ් 75 (රවිඳු තිලකරත්න 37/4, සහාන් විජෙසිංහ 58/3) සහ දෙවැනි ඉනිම-138/2 එච්.අර්ෂාඩ් 66සා.තෝමස් පළමු ඉනිම-226/6 ඉනිම අත්හිටුවන ලදි. නිපුන ගමගේ 62, මධුෂාන් රවිචන්ද්‍ර කුමාර් 51පානදුර රාජකීය-ඉසිපතනපානදුර රාජකීය විදුහල සහ කොළඹ ඉසිපතන විදුහල අතර පැවැති අවු.19න් පහළ තරගය ජය පරාජයෙන් තොරව අවසන් විය. ඉසිපතන විදුහල පළමුව පන්දුවට පහරදෙමින් ලකුණු 289කට දැවී ගිය අතර අයහපත් කාලගුණය හේතුවෙන් තරගය නතර කරන විට පානදුර රාජකීය විදුහල කඩුලු 5ක ලකුණු 289ක් රැස් කරගෙන සිටියේය.නවෝද්ගෙන් විශිෂ්ට පන්දු යැවීමක්නවෝද් යොහාන්ගේ විශිෂ්ට පන්දු යැවීම හේතුවෙන් පොළොන්නරුව රාජකීය විදුහල සමග පැවැති අවු.13න් පහළ තරගයෙන් පළමු ඉනිමේ ජයක් හිමිකර ගැනීමට වෙන්නප්පුව ජෝශප් වාස් විදුහලට හැකිවිය.රාජකීය පළමු ඉනිම-47 (නවෝද් යොහාන් 7/4, අවිඳු ෂෙහාර 17/3, නිපුන් ධනංජය 7/2) සහ දෙවැනි ඉනිම-84/5 මධුසංක රන්දෙණිය නොදැවී 31, ප්‍රෙමිල ධනංජය නොදැවී 30 (නවෝද් යොහාන් 27/2)ජෝශප් වාස් පළමු ඉනිම-201/7 නිපුන් ධනංජය 109 (ප්‍රෙමිල ධනංජය 65/3).</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>12</day>
    </date>
    <link>http://www.dinamina.lk/2013/11/12/_art.asp?fn=f1311121</link>
    <topic>චොගම් උතුරු නැඟෙනහිර ආර්ථිකයට සවියක්</topic>
    <author/>
    <content>එක්සත් ජනතා නිදහස් සන්ධානය යටතේ අම්පාර දිස්ත්‍රික්කයෙන් නැඟෙනහිර පළාත් සභාවට තරග කර 2008 මුල්ම පළාත් සභාවේ මාර්ග සංවර්ධන, වාරිමාර්ග, නිවාස හා ඉදිකිරීම්, ග්‍රාමීය විදුලි ජල සම්පාදන අමාත්‍ය ධුරයට පත් වූ එම්.එස්. උදුමා ලෙබ්බේ මහතා 2012 මැතිවරණයේදී දෙවන වරටද පත්වූ අතර ජනාධිපතිතුමන් ඔහු කලින් දැරූ ඇමති තනතුරුවලටම පත් කර ඇත. එම පළාත් සභාවේ අමාත්‍ය මණ්ඩල ප්‍රකාශක ද වන ඒ මහතා පොදු රාජ්‍ය මණ්ඩලීය රාජ්‍ය නායක සමුුළුව ශ්‍රී ලංකාවේ පැවැත්වීමේ වැදගත්කම හා එයින් නැඟෙනහිර ජනතාවට ලැබෙන ප්‍රතිලාභ ගැන අදහස් දැක්වූයේ මෙසේ ය.මේක අපේ රටට ලැබුණු වටිනා අවස්ථාවක්. දේශපාලන භේදයකින් තොරව, ජාති භේදයකින් තොරව සමුළුව පැවැත්වීමේ අවස්ථාව අපේ රටට ලැබීම ගැන ලාංකිකයන් හැටියට හැමෝම ආඩම්බර විය යුතුයි. මේ අවස්ථාව ආසියානු කලාපයේ රටකට ලැබුණේ අවුරුදු 24 කට පස්සෙයි. ලංකාව ආසියාවේ නැගී එන රටක් බවට පත්වෙනවා කියන දෙයට චෝගම් සමුළුව හොඳ පෙර නිමිත්තක්.අනිත් අතට ලංකාව ගැන කොටි හිතවාදී දෙමළ ඩයස්පෝරාව ගෙන යන අසත්‍ය ප්‍රචාරයන්ටත් මෙම සමුළුව හොඳ පිළිතුරක්.පොදු රාජ්‍ය මණ්ඩලීය සමුළුවට රටවල් 53ක් අයත් වෙනවා. එහි සමුළුවාරයක් පැවැත්වීමේ අවස්ථාව රටකට ලැබෙන්නේ ඒ රටේ අභ්‍යන්තර සාමයක් තිබේ නම් පමණයි. ඒ වගේම සත්කාරක රටක් තෝරා ගැනීමේදී ඒ රටේ අභ්‍යන්තර දේශපාලන වගේම ආර්ථික ශක්තියත් සැලකිල්ලට ගන්නවා.තිස් අවුරුදු යුද්ධය අවසන් වීමෙන් පසු සාමකාමී වාතාවරණයක් ඇතිවී තිබෙන බව අනෙක් රටවල ඒකමතික තීරණය අනුව සත්කාරක රට හටියට ශ්‍රී ලංකාව තෝරා ගැනීමෙන් පැහැදිලි වෙනවා.බොරු ප්‍රචාර ගෙනයන අය කියන විදිහට අපිට අනෙකුත් රටවලින් වසන් කරන්න දෙයක් තිබෙනවා නම් මේ විදිහෙ අන්තර් ජාතික සමුළුවක් පවත්වන්නේ නැහැ. ලෝකයේ රටවල් 53ක රාජ්‍ය නායකයන්ට අමතරව, විදේශ අමාත්‍යවරුන්, ව්‍යාපාරික ප්‍රජාව, සිවිල් සංවිධාන නියෝජිතයන්, තරුණ නියෝජිතයන් සහභාගි වෙනවා. ඒ වගේම පොදු රාජ්‍ය මණ්ඩලීය රටවල් නියෝජනය කරමින් මාධ්‍යවේදීන් 500 වැඩි පිරිසක් අප රටට පැමිණෙනවා. ඔවුන්ට දිවයිනේ ඕනෑම තැනකට යන්න පුළුවන්. ඒ නිසා අපි ඔවුන්ගෙන් ඉල්ලා සිටින්නේ ඇවිල්ලා ඇත්ත දැක ගන්න. එය ලෝකයට කියන්න කියලයි.රටට අත්වෙන ප්‍රතිලාභ සමඟ සසඳා බැලුවහම සමුළුවට යන වියදම නාස්තියක් නෙවෙයි. විශාල ආර්ථික ප්‍රතිලාභයක් ලැබෙනවා. විපක්ෂය සමුළුව පැවැත්වීම මුදල් නාස්තියක් කියන්නේ දේශපාලන කුහකකම නිසයි. සමුළුව පැවැත්වීම නිසා කීර්තිය ලැබෙන්නේ ආණ්ඩුවට පමණක් නෙවෙයි මුළු රටටමයි.නොබැඳි සමුළුව 1976 දී ලංකාවේ පැවැත්වීමට යොදාගත්විටත් එජාපය ඔය කතාවම කිව්වා. එම සමුළුව පැවැත්වීම සඳහා බණ්ඩාරනායක සම්මන්ත්‍රණ ශාලාව ඉදි කරන විට එය මුදල් නාස්තියක් කිව්වා. නොබැඳි සමුළුව ඉවර වුණත් සම්මන්ත්‍රණ ශාලාව තවම තියෙනවා.මේ සමුළුව සඳහාත් හම්බන්තොට සම්මන්ත්‍රණ ශාලාවක් ඉදි කළා. එය අනාගතයට හොඳ ආයෝජනක්. ඒ වගේම යටිතල පහසුකම් රැසක් නවීකරණය කර තිබෙනවා. ඒවා සමුළුව තිබුණත් නැතත් කළ යුතු දේවල් . ඒ නිසා සමුළුවට යන වියදම මුදල් නාස්තියක් විදිහට හඳුන්වන්න බැහැ.විදේශ රාජ්‍ය තාන්ත්‍රිකයන් ප්‍රධාන සමුළුවාරයන්ට අමතරව ද්විපාර්ශ්වික සාකච්ඡා හා ගිවිසුම්වලටත් එළඹීමට මෙම සමුළු වාරය තුළ ඉඩ සලසා තිබෙනවා. එය රාජ්‍යයන් අතර පොදු ගැටලු විසඳා ගැනීමට අන්‍යෝන්‍ය සුහදතාවය වර්ධනය කර ගැනීමටත් හේතු වෙනවා.ඊට අමතරව රාජ්‍ය තාන්ත්‍රිකයන් හා විදේශ නියෝජිතයන්ට මෙරට ස්වභාවික සෞන්දර්යාත්මක ස්ථාන හා ඓතිහාසික ස්ථාන නැරඹීමටත් ඉඩ සලසා තිබෙන නිසා ඔවුන්ට රට ගැන වැරැදි ආකල්පයක් තිබෙනවා නම් එය නිවැරැදි කර ගැනීමටත් ඉඩ ලැෙබනවා.සමුළුවේ අංගයක් ලෙස ව්‍යාපාරික සංසදයක් පැවැත්වෙනවා. එහි ප්‍රතිඵලයක් හැටියට බහු පාර්ශවික ගිවිසුම් හා නව ව්‍යාපාරික අවස්ථා වර්ධනය වෙනවා. අධිවේගී මාර්ග, වරාය හා ගුවන් තොටුපළ අලුතින් ඉදි කිරීම නිසා ඉතාම හොඳ යටිතල පහසුකම් පද්ධතියක් අපේ රටේ තිබෙනවා. එය මෙරට ආයෝජනය කිරීමට විදේශීය ආයෝජකයන් පෙලඹවීමට හේතුවක්.නැඟෙනහිර පළාත ගත්තොත් මේ පළාතේ ඉතාම සශ්‍රීක කෘෂිකාර්මික ප්‍රදේශයක්. තවම ආයෝජනය සඳහා යොදා නොගත් ඉඩම් රැසක් තිබෙනවා. සාමය ගොඩනැඟීමෙන් පසු මාර්ග පද්ධතිය මැනවින් සංවර්ධනය කර තිබෙන නිසා එය කර්මාන්තකරුවන්ට ඉතාම ප්‍රයෝජනවත්. ඒ වගේම මේ පළාතේ සංචාරකයන්ගේ ආකර්ෂණය දිනාගන්නා සම්පත් රැසක් තිබෙනවා. එය මේ පළාතේ ජනතාවගේ ආර්ථිකයට හොඳ හයියක්.නැඟෙනහිර ජනතාවගේ අදහස් විමසන්නේ නැතිව යූ.ඇන්.පී. ආණ්ඩුව 1988 දී එක රැයින් නැඟෙනහිර පළාත උතුර සමඟ එක් කළා. ඒක කළේ බෙදුම්වාදීන්ගේ හා විදේශ බලවේගවල වුවමනාව මතයි.මේ ආණ්ඩුව නැඟෙනහිරත් ඇතුළුව මුළු දිවයිනම ත්‍රස්තවාදීන්ගෙන් මුදා ගත්තා. අධිකරණය ලබා දුන් තීන්දුව අනුව උතුර නැඟෙනහිරින් වෙන් කෙරුණා. අපි ඒ තීන්දුව ඉතාම ප්‍රසාදයෙන් පිළි ගන්නවා. උතුරට ඒකාබද්ධ කිරීම නිසා නැඟෙනහිර තිබුණු සම්පත් උතුරට රැගෙන ගියා. මෙහෙ දියුණුවක් ඇති වුණේ නැහැ.ආණ්ඩුව නැඟෙනහිර දියුණු කළා වගේම උතුරත් දියුණු කර තිබෙනවා. නිවාස ඉදි කර තිබෙනවා. මාර්ග, පාලම්, ජල යෝජනා ක්‍රම ඇති කළා. උතුරටත් පළාත් සභාවක් ලබා දී තිබෙනවා. ඔවුන් ඒ පළාත් ආණ්ඩුව සමඟ සහයෝගයෙන් කටයුතු කරමින් ගොඩනැඟිය යුතුයි.මාර්ග සංවර්ධනය සඳහා පමණක් රුපියල් මිලියන 15,000ක් යොදවා තිබෙනවා. වාරි මාර්ග ක්ෂේත්‍රයේ සංවර්ධනයට රුපියල් බිලියන 1,300ක් යොදවා තිබෙනවා. මේ නිසා කෘෂි ඉඩම්වල වපසරිය වැඩිව තිබෙනවා. නැඟෙනහිර පළාතේ පමණක් පාලම් 52ක් හා වර්ග කි.මී. 1057ක් මේ කෙටි කාලය තුළ සංවර්ධනය කර තිබෙනවා.ඉතිහාසයේ කවදාවත් නොලැබුණු ආකාරයේ සංවර්ධනයක් මහින්ද රාජපක්ෂ ජනාධිපතිතුමාගේ රජයෙන් නැඟෙනහිර ජනතාවට ලැබී තිබෙනවා. කවදාවත් විදුලිය ලබාදිය නොහැකි යයි හිතපු ග්‍රාමීය දුෂ්කර ප්‍රදේශවලට පවා සූර්ය බලශක්ති ක්‍රමය යටතේ විදුලිය ලබාදී තිබෙනවා. ළිං ඉදිකර ජල ප්‍රශ්නයට විසඳුම් ලබා දී තිබෙනවා. බැසිල් රාජපක්ෂ අමාත්‍යතුමාගේ අධීක්ෂණය යටතේ ඒ.එල්.එම්.අතාවුල්ලා ඇමැතිතුමාගේ මූලිකත්වයෙන් අප පත් කළ ජනතාවට සැලකිය යුතු සේවාවක් කරන්න පුළුවන්ව තිබෙනවා. රජය තව තවත් ශක්තිමත් කරමින් අපේ ජනතාවගේ ජීවන තත්ත්වය ඉහළ නැංවීම අපේ එකම බලාපොරොත්තුවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>12</day>
    </date>
    <link>http://www.dinamina.lk/2013/11/12/_art.asp?fn=f1311122</link>
    <topic>යටත් විජිත යුගයේ 'මහදැන මුත්තා' විසිකර දමා සැබෑ ශ්‍රී ලාංකීය ශක්තිය ලොවට කියාපෑමට 'පොදු රද සමුළුව' අවස්ථාවක් කර ගනිමු</topic>
    <author>- සමන්ත කුමාරසිංහ</author>
    <content>'මහදැන මුත්තා' සමඟ බැඳී ඇති කථා ශ්‍රී ලාංකීය ජන සමාජය තුළ ඉතා ප්‍රචලිතය. මහදැන මුත්තා යනු මහා දැනුමක් ඇතැයි කියන ගමේ සිටි ගෝල බාලයන් පිරිවරාගත් වයසක නායකයෙකි. ඔහු කළ ක්‍රියා සියල්ල මෝඩ ක්‍රියා විය. ශ්‍රී ලාංකීය සිංහල ජනතාව මෙම කථා අසා වින්දනයක් ලැබුවාට සැක නැත. එකී ශ්‍රී ලාංකිකයන්ගෙන් කී දෙනෙකු 'මහදැන මුත්තා' ගේ නිර්මාතෘන් බ්‍රිතාන්‍ය පාලකයින්ගේ සිංහල වන්දිභට්ටයින් බව දැන සිටියා දැයි ප්‍රශ්නයකි.ශ්‍රී ලාංකිකයින් මෝඩයින් බවත්, හරිදේ දැන ගැනීමට නම් අප බ්‍රිතාන්‍යයින්ගෙන් අසා දැන ගත යුතු බවත්, අප හට ඉගැන්වීම මෙහි අරමුණ වී ඇත. ලොව ශ්‍රේෂ්ඨ නිර්මාණ බිහි කළ ජාතියක්ව සිටි සිංහලයින් අවුරුදු 150ක බ්‍රිතාන්‍ය පාලනයෙන් පසු කිසිවක් හරි හැටි කරගත නොහැකි මෝඩ රැළක් සේ 'අපට බැරි' යයි කියාගත් ජාතියක් බවට පත්වී සිටියේය. කෙසේ හෝ ඉන්දීය නිදහස් සටනේ රැල්ලට හසු වී බ්‍රිතාන්‍ය පාලකයින් 1948 දී ශ්‍රී ලංකාවෙන්ද ගසාගෙන ගිය පසු ශ්‍රී ලංකාව නාමිකව හෝ නිදහස් රටක් බවට පත් විය.බ්‍රිතාන්‍ය අධිරාජ්‍යවාදී යුගයේ කීර්තිය සහ බල පරාක්‍රමය ඉදිරියටත් රැගෙන යාමට ඔවුන්ගේ වාසි තකා බිහි කරගෙන ඇති පොදු රාජ්‍ය මණ්ඩලය මා හට නම් ගෙන එන්නේ හුදු අප්‍රසන්න අතීතයක අප මුතුන් මිත්තන් විඳි දුක් ගැහැට සහ අනේක වධ හිංසාවන්ගේ අමිහිරි සිතිවිලිය.ඇතැම් ශ්‍රී ලාංකිකයින්ට තවමත් බ්‍රිතාන්‍යය ශ්‍රේෂ්ඨ රාජ්‍යයක් ලෙස පෙනුණද මට නම් ඔවුන් පෙනෙණුයේ අප රටේ සම්පත් උදුරාගත් නිදහසෙන් පසුව පවා උපක්‍රමශීලීව අප රට සූරාකමින් සිටිනා රටක් ලෙසටය. නිදහසින් පසුව ඔවුන් විසින් තෝරාපත් කර ගිය ඔවුන්ගේම අනුගාමිකයින් වැනි 'කළු ‍සුද්දන්' තවමත් මෙරට ඇති අතර ඔවුන්ගේ ලෝකයේ කෙළවර ලෙස අදද ඔවුන් දකිනුයේ 'මහා බ්‍රිතාන්‍යයයි.'ඇතැමුන් කරුණු එසේ දුටුවද ලෝක අර්ථිකයේ යථාර්ථයන් මෑත ඉතිහාසයේ විශාල ලෙස වෙනස් වෙමින් පවතින අතර බ්‍රිතාන්‍ය ලෝක ආර්ථික බලවතුන් අතරින් 6 වන ස්ථානයට පහත බැස ඇති අතර එම රටෙහි වත්කම් විශාල ලෙස මැද පෙරදිග වැනි තෙල් බලවතුන් විසින් මිලදී ගනිමින් සිටී.මැද පෙරදිග සහ රුසියානු මුදල් හමුවේ තම දේපළ විකිණී යද්දී බ්‍රිතාන්‍යය ඔවුන්ගේ පැරණි යටත් විජිතයන් තවදුරටත් ඔවුන්ගේ අතවැසියන් ලෙස සිටිය යුතු බව සිතනා ලෙසක් ඔවුන්ගේ ක්‍රියා කලාප වලින් පෙන්නුම් කරයි. බ්‍රිතාන්‍ය ශ්‍රී ලංකාවට කරනා බලපෑම් මේ බව මොනවට පැහැදිලි කරයි.'ගහන්න ගහන්න වඳින මිනිසාත්, වඳින්න වඳින්න ගහන මිනිසාත්, දෙදෙනාම මෝඩයින්' යැයි අප ජන වහරේ කියමනක් ඇත. එබැවින් ශ්‍රී ලංකාව තවදුරටත් අසරණ දුප්පත් රටක්‍ නොව තම ස්ව ශක්තියෙන් ඉදිරියට යා හැකි ඉතා දක්ෂ නිර්මාණ ශක්තියෙන් යුතු ජනතාවක් ඇති රටක් බව ලෝකයට කියා පෑමට අප මෙම පොදු රාජ්‍ය මණ්ඩල සමුළු කාලය යොදා ගත යුතු බව මගේ හැඟීමයි.'පසුගිය දස වසරක් තරම් වූ කෙටි කාලයක් තුල ඇති වී තිබෙන ආර්ථික ප්‍රගතිය අනුව ශ්‍රී ලංකාව ආර්ථික වශයෙන් සහ ජනගහනය වශයෙන් ලොව රටවල් 262 ක් අතරින් හිමිකරගෙන ඇති ස්ථාන මෙසේ දැක්විය හැක.ආර්ථිකය අනුව - 71 වන ස්ථානයජනගහණය අනුව - 57 වන ස්ථානය(දත්ත මූලාශ්‍රය: http://www.ciaworldfactbook.us)තවද පොදු රාජ්‍ය මණ්ඩලයේ රටවල් 54 අතරින් ශ්‍රී ලංකාවේ ස්ථානය මෙසේ සටහන් වේ. (වගුව 01)ආර්ථිකය අනුව - 12 වන ස්ථානයජනගහනය අනුව - 15 වන ස්ථානය(දත්ත මූලාශ්‍රය: http://www.indexmundi.com)පසුගිය දස වසර තුළ ශ්‍රී ලංකාවේ ආර්ථික දියුණුව පහත ප්‍රස්තාරයේ දැක්වේ.ඉහත තත්ත්වයන් යටතේ ශ්‍රී ලංකාවේ ශක්තිය ජනතාව අවබෝධ කරගත යුතු අතර විශේෂයෙන්ම අප රාජ්‍ය නිලධාරීන් සහ මෙම සමුළුව සංවිධානය කරන අනෙකුත් ශ්‍රී ලාංකීය නිලධාරීන් හොඳින් වටහා ගත යුතුය. අප තවදුරටත් බ්‍රිතාන්‍යය ඇතුළු අනෙකුත් බටහිර රටවලට වන්දිභට්ටකම් කළ යුතු රටක් නොවන බව අප නිලධාරීන් දැන ගත යුතුය.මෙම සමුළුවේ නිරීක්ෂකයන් ලෙස වර්තමාන ලෝකයේ ආර්ථික බලවතුන් වන චීනය, රුසියාව වැනි රටවල් වලටද ආරාධනා කිරීම, රජය විසින් ගෙන ඇති ඉතා ඥානාන්විත ක්‍රියාවකි. ත්‍රස්තවාදය පරදවා 2009 දී ලැබූ ජයග්‍රහණයත් සමඟ ශ්‍රී ලංකාව වේගවත් සංවර්ධනයක් කරා පියනගන බවත් ලොව ඇති ඉතා ආරක්ෂාකාරී රටවල් වලින් එකක් බවත් අප ලොවට පෙන්වා දිය යුතුය. පොදු රාජ්‍ය මණ්ඩලයේ අරමුණ කුමක් වුවද එමගින් මෙරටට පැමිණෙන රාජ්‍ය නායකයන් සහ ව්‍යාපාරිකයන් විශාල ප්‍රමාණය ඉදිරියේ ශ්‍රී ලංකාවේ සැබෑ ශක්තිය විදහාපෑමට මෙය කදිම අවස්ථාවකි.එසේ අප ශක්තිය පැහැදිලි කර දී අප මෙන්ම බ්‍රිතාන්‍යය අධිරාජ්‍යවාදීන්ගේ හිංසාවට පත් අනෙකුත් නැගී එන ආර්ථිකයන් සමඟ සාධාරණ වෙළඳාම් සහ ආයෝජනයන් කරමින් ශ්‍රී ලංකා‍ව ආර්ථික බලවතකු කර ගැනීමට දැන් කාලය එළඹ තිබේ. යමෙකු මෙය කළ නොහැක්‍කක් යැයි සිතන්නේ නම් ඔවුන් හට මා යෝජනා කරනුයේ පහත සඳහන් රටවල් දෙස අවධානය යොමු කරන ලෙසයි. (වගුව 02)අප රටේ අභ්‍යන්තර කටයුතු වලට පවා ඇඟිලි ගසන ඉහත සඳහන් කුඩා රටවලට ඇති එකම ශක්තිය නම් ආර්ථික සහ මූල්‍යමය ශක්තියයි. ශ්‍රී ලංකාවට එක ශක්තිය ලබාගත හැක්කේ 'අපට හැකියි' යන්න තරයේ විශ්වාස කරමින් ශ්‍රී ලාංකීය ආර්ථිකය අප විසින්ම නගා සිටුවීමෙන්ම පමණි.ලොව කිසිම රටක් වෙනත් රටක් මඟින් නඟා සිටුවා නැත. තම රට නඟා සිටුවීමට ඕනෑවට වඩා වෙනත් රටවල් සහ වෙනත් රටවල උපදේශකයන් තම රට තුළට ගෙන්වාගත් බොහෝ රටවල අද සිදුවී ඇත්තේ ආර්ථික නැගී සිටීමක් නොව ආර්ථික පරිහානියක්ම බව අද ලෝකයේ සිදුවන දෙයින් මනාව පැහැදිලි වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>12</day>
    </date>
    <link>http://www.dinamina.lk/2013/11/12/_art.asp?fn=f1311123</link>
    <topic>එන්න ! සත්‍ය දකින්න !! ලොවටම කියන්න !!!</topic>
    <author/>
    <content>මේ දිනවල ශ්‍රී ලාංකිකයන් පමණක් නොව ලෝකවාසීන්ගේද අවධානය යොමුව ඇත්තේ මේ මස (නොවැම්බර්) 10 වැනිදා සිට 15 වැනිදා දක්වා ශ්‍රී ලංකාවේ පැවැත්වෙන පොදු රාජ්‍ය මණ්ඩලයීය රාජ්‍ය නායක සමුළුව පිළිබඳව ය. 2009 වසරේ උගන්ඩාවේ කම්පාලා නුවර පැවැති පොදු රාජ්‍ය මණ්ඩලීය නායක සමුළුවේ දී යෝජනා වී 2011 වසරේ ඔස්ට්‍රේලියාවේ පර්ත් නුවර පැවැති සමුළුවේදී 2013 වසරේ දී මෙම නායක සමුළුව ශ්‍රී ලංකාවේ පැවැත්වීමට ස්ථිර වුණි. ඒ අනුව මෙවර පොදු රාජ්‍ය මණ්ඩලයීය සමුළුවේ සත්කාරකත්වය දරන්නේ ශ්‍රී ලංකාවයි.මීට අවුරුදු 37කට පෙර 1976 නොබැඳි සමුළුවට පසුව ශ්‍රී ලංකාවට ලැබුණු සුවිශේෂී අවස්ථාවක් ලෙස මෙය හැඳින්විය හැකිය. මක්නිසාද යත් නොබැඳි ජාතික සමුළුව මඟින් ශ්‍රී ලංකාව ලෝකය තුළ විශාල ප්‍රගතියක් අත්කර ගත්තේ ය. ඒ නිසා නැවත වතාවක් එවැනි ජාත්‍යන්තර සමුළුවක් ශ්‍රී ලංකාවේ පැවැත්වීමට අවස්ථාව උදාවීම ශ්‍රී ලාංකිකයන් වන අපට ආඩම්බරයකි.විශේෂයෙන් මෙවැනි ජාත්‍යන්තර සමුළුවක් ශ්‍රී ලංකාවේ පැවැත්වීම අන්තර්ජාතික වශයෙන් අපේ රටට ලැබන විශාල කීර්තියකි. සුහදශීලීත්ව හා ආගන්තුක සත්කාරය අතින් අපේ රට ලෝකයේ අන් රටවල්වලට වඩා ඉදිරියෙන් සිටින බව අපට ආඩම්බරයෙන් කිව හැකිය. එළඹෙන නොවැම්බර් මාසයේ පැවැත්වෙන රාජ්‍ය නායක සමුළුවට මේ වනවිට සියලු කටයුතු සූදානම් වෙමින් පවතී.මෙම සමුළුව සඳහා ලෝකයේ රටවල් 54ක රාජ්‍ය නායකයන් සහභාගී වීමට නියමිත බැවින් අපේ රට පිළිබඳ යහපත් ආකල්පයන් ගොඩනැඟීමට ලැබෙන සුවිශේෂී අවස්ථාවක් ලෙස ද මෙය හැඳින්විය හැකිය. ඒ නිසා මේ වනවිට කොළඹ නගරය මෙන්ම සමුළු පැවැත්වෙන අනෙකුත් ප්‍රදේශ කේන්ද්‍ර කර ගනිමින් ද යෝධ සංවර්ධන ව්‍යාපෘතීන් රැසක් ක්‍රියාත්මක කෙරේ. අතීතයේ පටන් තුන්වන ලෝකයේ සංවර්ධනය වෙමින් පවතින රටක් යැයි හැඳින්වුවද දැන් අපේ රට දැවැන්ත සංවර්ධනයක් අත්පත් කරගත් රටකි. මේ වනවිට රටේ ප්‍රධාන නගර ආශ්‍රිතව මෙන්ම ඈත ගම් නියම්ගම්වලට ද විදුලිය, ජලය, මහාමාර්ග ආදී යටිතල පහසුකම් ලබාදී තිබේ.ඕනෑම පුද්ගලයකුට යම් රටක් පිළිබඳ මුල්ම අදහස ඇතිවන්නේ එහි පරිසරය, මහාමාර්ග ඇතුළු යටිතල පහසුකම් වැනි භෞතික සාධක හේතුකොටගෙනය. ඒ නිසා කවුරුන් කෙසේ විවේචනය කළද රාජ්‍ය නායක සමුළුවට සමගාමීව රටේ සිදුවන සංවර්ධනය අත්‍යවශ්‍යය. ඇතැම් දේශපාලන පක්ෂ සිය දේශපාලන බංකොලොත්භාවය වසන් කර ගැනීමට රජයේ සංවර්ධන කටයුතු විවේචනය කළද මේ සියල්ල රටේ අනාගතය වෙනුවෙන් සිදුකරන ආයෝජනයන්ය.එසේම පොදු රාජ්‍ය මණ්ඩලීය සමුළුව මෙරට පැවැත්වීම මුදල් කාබාසිනියා කරන වැඩක් ලෙස ද ඇතැම් දෙනා චෝදනා කරන නමුදු මෙය කෙටිකාලීනව පමණක් නොව දිගුකාලීන වාසි අත්පත් වන්නකි. ජාත්‍යන්තර රටවල් සමඟ නව සහයෝගීතාවයෙන් කටයුතු කිරීමට මෙමඟින් අවස්ථාව සැලසෙනවා මෙන්ම ගෝලීය ආර්ථිකය හා බද්ධවීම මඟින් අපේ රටට ආර්ථික වාසි රැසක් හිමිවනු ඇත. විශේෂයෙන් වෙළෙඳ පොළ සම්බන්ධතා හරහා නව ආයෝජන අවස්ථාවන් උදාවීම ආසියාවේ ආශ්චර්ය කරා යන අපේ රටට වැදගත් වන්නකි. විශේෂයෙන් පොදු රාජ්‍ය මණ්ඩලයීය සමුළුවෙන් අපේ රටට ලැබෙන වාසි මුල්‍යමය වාසි වශයෙන් පමණක් අපට ලඝු කොට සැලකිය නොහැකිය.වේග‍යෙන් නැඟී සිටින රටක් ලෙස අපේ රටේ සංවර්ධනය හා අපේ මතය ලෝකයට පෙන්වීමට මෙය කදිම අවස්ථාවකි. තිස් වසරක් පුරා පැවැති ත්‍රස්තවාදය වසර තුනක් වැනි කෙටි කාලයකින් අවසන් කර රටට සාමය උදාකර දුන්නා සේම අද වනවිට මේ යුද්ධයක් පැවැති රටක් දැයි නොසිතෙන තරමට රටේ සෑම ප්‍රදේශයකම දැවැන්ත සංවර්ධනයක් සිදුකර තිබේ. යුද්ධයක් පැවැති රටක් මේතරම් සීඝ්‍රයෙන් සංවර්ධනය කිරීම ජනාධිපතිතුමා ඇතුළු රජය පමණක් නොව සමස්ත ශ්‍රී ලාංකිකයන්ම ලැබූ විශිෂ්ට ජයග්‍රහණයකි. එම ජයග්‍රහණයේ කිරුළු පළඳිමින් ශ්‍රී ලංකාවේ දෙවැනි අධිවේගී මාර්ගය ද පසුගියදා ජනාධිපතිතුමා අතින් ජනතා අයිතියට පත්කෙරිණි.එතුමාගේ දස අවුරුදු සංවර්ධන සැලැස්ම වන මහින්ද චින්තනය යථාර්ථයක් බවට පත් කරමින් එහි ඇතුළත් සංවර්ධන සැලැසුම් බොහොමයක් මේ වනවිට අවසන් කර හමාරය. කොට්ටාව සිට ගාල්ල දක්වා ඉදිකෙරුණු දක්ෂිණ අධිවේගී මාර්ගය මෙන්ම කොළඹ කටුනායක අධිවේගී මාර්ගය ද එම සංවර්ධන ව්‍යාපෘතීන් අතර තවත් සුවිශේෂී ව්‍යාපෘතියකි. එදා කටුනායක ගුවන් තොටුපළේ සිට කොළඹට ඒමට සහ කොළඹ සිට කටුනායකට යාමට හෝරා කිහිපයක් ගත වුවද අලුතින් ඉදිකෙරුණු අධිවේගී මාර්ගය හේතුවෙන් විනාඩි විස්සක් වැනි කෙටි කාලයකින් ගමන් කිරීමට හැකිවීම දේශීය ජනතාවගේ මෙන්ම මෙරටට පැමිණෙන විදේශිකයන්ගේ ද පැසසුමට ලක්වන්නකි.* දෙස් විදෙස් බලවේග කොළඹ නගරය දෙස බැලුවහොත් නව නගර සැලසුම්වලට අනුව නවීකරණය කර තිබෙන ආකාරය සැබවින්ම විශ්මිතය. වාහන ගමනාගමනයට නියමිත පරිදි සකස් කර ඇති මංතීරුවලට අමතරව පදිකයින්ට කිසිඳු අපහසුවකින් තොරව ගමන් කළ හැකි පදිකවේදිකා ද ඉතාමත් අලංකාරව සකස් කර තිබේ. අද කොළඹට පැමිණෙන ඕනෑම අයෙකුට මේ දැවැන්ත සංවර්ධන වෙනස දැකබලා ගත හැකිය.මේ සංවර්ධනය කොළඹට පමණක් සීමා වූවක් නොවේ. දකුණු පළාත කේන්ද්‍ර කර ගනිමින් මත්තල ගුවන් තොටුපොළ, හම්බන්තොට වරාය ආදී සංවර්ධන ව්‍යාපෘති ක්‍රියාත්මක කෙරුණු අතර ඒවා රටේ අනාගතය උදෙසාය. යුද්ධය හේතුවෙන් උතුරු නැ‍ඟෙනහිර පළාත් විශාල කඩාවැටීමකට ලක්ව තිබුණද යුද්ධය නිමාකර සාමය උදාවීමත් සමඟ උතුරු වසන්තය, නැ‍ඟෙනහිර නවෝදය ආදී සංවර්ධන ව්‍යාපෘති මඟින් එම පළාත් සංවර්ධනය කෙරුණේ අපේ රටට ‍එරෙහිව ක්‍රියාත්මක වූ දෙස් විදෙස් බලවේග නිහඬ කරමිනි.අතීතයේ පටන් සංචාරක පාරාදීසයක් ලෙස ලොවපුරා ප්‍රචලිතව පැවැති ශ්‍රී ලංකාවට යුද්ධය හේතුවෙන් සංචාරක ආකර්ෂණය අඩුවුවද මේ වනවිට පවතින සාමකාමී වාතාවරණය හේතුවෙන් දිනෙන් දින පිටරටට පැමිණෙන සංචාරක පිරිස ද වැඩි වී තිබේ. පොදු රාජ්‍ය මණ්ඩලයීය සමුළුව වෙනුවෙන් විදේශීය මාධ්‍යවේදීන් විශාල පිරිසක් ශ්‍රී ලංකාවට පැමිණීමට නියමිතය. ඔවුන් අපේ රටේ වත්මන් සංවර්ධනය හා ප්‍රගතිය පිළිබඳ ලෝකයට ගෙනයන පණිවිඩය සංචාරක ව්‍යාපාරයේ ප්‍රගතියට තවත් ඉවහල් වනු ඇත.පුරා දශක තුනක් තිස්සේ පැවැති කුරිරු ත්‍රස්තවාදය හේතුවෙන් ඇතිවූ රටේ අරාජික තත්ත්වයත් සමඟ ජාත්‍යන්තර නායකයන් පමණක් නොව ක්‍රිකට් කණ්ඩායම් පවා මෙරටට පැමිණීම ප්‍රතික්ෂේප කළ බව අපි අමතක නොකළ යුතුය. එවැනි තත්වයක් පැවැති අපේ ‍රටට දෙවැනි එළිසබෙත් මහ රැජිණ නියෝජනය කරමින් චාල්ස් කුමරා ඇතුළු රාජ්‍ය නායකයන් විශාල පිරිසක් පැමිණීමට කැමැත්ත පළ කර තිබීම අපට ගෞරවයකි.තවමත් එල්.ටී.ටි‍ඊ. ඩයස්පෝරාවට උඩගෙඩි දෙන අතලොස්සක් දෙනා අසත්‍ය ප්‍රචාර ගෙනගියද අපේ රටේ රාජ්‍ය නායකයා ඇතුළු සමස්ත ශ්‍රී ලාංකිකයන් පිළිබඳ විශ්වාසය තබා මෙම රාජ්‍ය නායකයන් ශ්‍රී ලංකාවට පැමිණීම පිළිබඳ අපි සතුටු වන්නෙමු. පොදු රාජ්‍ය මණ්ඩලයීය සමුළුවේ මූලික කටයුතු සොයා බැලීමට පසුගිය දිනවල රටවල් 15කට අයත් නියෝජිත පිරිසක් ලංකාවට පැමිණි අතර දැනට සමුළුව වෙනුවෙන් තිබෙන සූදානම පිළිබඳ ඔවුහු සෑහීමකට පත්වූහ.සමුළුව පැවැත්වෙන ස්ථානවල සියලු කටයුතු සූදානම් වෙමින් පවතින අතරම රාජ්‍ය නායකයන් සහ ඔවුන්ගේ නියෝජිතයන්ට සියලු පහසුකම් සහිත නවාතැන් පහසුකම් ලබාදීමටත් කටයුතු සූදානම් කර ඇත. පොදු රාජ්‍ය මණ්ඩලයීය රාජ්‍ය නායක සමුළුව මඟින් අපේ රටට ව්‍යාපාරික වාසි හිමිවෙනවා මෙන්ම ශ්‍රී ලංකා ජනාධිපති මහින්ද රාජපක්ෂ මහතාට ඉදිරි වසර කිහිපයක් පොදුරාජ්‍ය මණ්ඩලයේ සභාපතිත්වය ද හිමිවේ.අපේ රටට එරෙහිව මානව හිමිකම් චෝදනාකරුවන් ගෙනයන මතවාද දුර්වල කිරීමට ද එය හේතුවනවා ඇත. මෙමඟින් ශ්‍රී ලංකාවේ ප්‍රතිරූපය ඉහළ නංවා ගැනීමට හැකිවන අතරම යුද්ධයෙන් පසු ශ්‍රී ලංකාවේ දේශපාලන ස්ථාවරය පිළිබඳ නිවරැදි අවබෝධයක් ජාත්‍යන්තරයට ගෙනයාමට හැකිවේ. පොදුරාජ්‍ය මණ්ඩලයීය නායක සමුළුව මෙරට පැවැත්වීමේ අවස්ථාව හිමිවීම තිස් වසරක යුද්ධය ජයගත් ශ්‍රී ලාංකිකයන් අත්පත් කරගත් තවත් ජයග්‍රහණයකි.යුද්ධය නිමා කිරීමත් සමඟ අපේ රාජ්‍ය නායකයා ඇතුළු ශ්‍රී ලාංකිකයන්ට නැඟුණු ප්‍රධාන චෝදනාවක් වූයේ මානව හිමිකම් චෝදනාවයි. ත්‍රස්තවාදයට උඩගෙඩි දෙන දේශීය මෙන්ම විදේශීය විවිධ බලවේග ජාත්‍යන්තරය හමුවේ විවිධ චෝදනා ගෙන එමින් ශ්‍රී ලංකා රජය අපහසුතාවයට පත් කිරීමට සැරසුන අන්දම අපට අමතක නැත. විශේෂයෙන් ජිනීවා නුවර පැවැති මානව හිමිකම් කවුන්සිලයේ දී කැනඩාව ඇතුළු එල්.ටී.ටී.ඊ.යට හිතවාදී රටවල් අපේ රටට එරෙහිව ඡන්දය ප්‍රකාශ කළද එම චෝදනා නිශ්ඵල වූයේ සත්‍ය වසන් කළ නොහැකි නිසා යැයි අපිට සිතේ.පටු අරමුණු, පරමාර්ථ ඉටු කර ගැනීමට මාන බලන දෙස් විදෙස් කොටි හිතවාදීන් අපේ රටට එරෙහිව ජාත්‍යන්තරයට ගෙනයන චෝදනාවල සත්‍ය අසත්‍යභාවය සනාථ කර ගැනීමට ද පොදු රාජ්‍ය මණ්ඩලයීය සමුළුව වැදගත් වනු ඇත. මානව හිමිකම් චෝදනා නඟමින් තවමත් ඇතැම් බටහිර රටවල් උත්සාහ කරන්නේ අපේ රටේ සංවර්ධන කටයුත අඩාල කර නැවතත් රට අරාජික තත්වයට පත් කිරීමටය. එම අදහසින් කටයුතු කරන කැනඩාව වැනි රටවල් මෙවර පොදු රාජ්‍ය මණ්ඩලයීය සමුළුවට ප්‍රතික්ෂේප කර ඇතත් කුහකකම් අතහැරදා අපේ රටේ සැබෑ තත්වය දැකබලා ගන්නට පැමිණෙන්න යැයි අපි ඔවුන්ට ආරාධනා කරන්නෙමු.තිස් වසරක් තිස්සේ අපේ රටේ සංවර්ධනය අඩපණ කළ, මිනිස් ජීවිත මෙන්ම දේපළ විශාල ලෙස විනාශ කරමින් රට තුළ ඇති කළ මහා ව්‍යසනය නවතා සෑම ශ්‍රී ලාංකිකයෙකුටම සැකයකින් බියකින් තොරව ජිවත්වීමේ වරම ලබාදුන්නේ අපේ ජනාධිපතිතුමාගේ එඩිතර නායකත්වයයි.මුළු රටටම පිළිලයක්ව පැවැති ප්‍රභාකරන් ඇතුළු එල්.ටී.ටී.ඊ.ය ත්‍රස්තවාදය මේ භූමියෙන් තුරන් කර දැමීම අගය කළ යුතු කටයුත්තක් වුවද අපේ අසල්වාසී ඉන්දියාවේ සිටින කොටි හිතවාදී ඇතැම් දේශපාලන පක්ෂ පවා විවිධ අවස්ථාවන්හිදී ජාත්‍යන්තරය වෙත ශ්‍රී ලංකාව පිළිබඳ වැරැදි ප්‍රචාර ගෙන ගියේය. පොදු රාජ්‍ය මණ්ඩලයීය සමුළුව මෙරට පැවැත්වීමට කටයුතු කිරීම සම්බන්ධවද ඒ ඇතැමුන් විරෝධය පළ කර තිබේ. මේ කුමන වි‍රෝධතා පැමිණියද පොදු රාජ්‍ය මණ්ඩලයීය සමුළුව ඉහළින් පැවැත්වීමට ජනාධිපතිතුමා ප්‍රමුඛ රජය කටයුතු සූදානම් කර ඇත.ලෝකයේ කුඩා රටක් වුවද ඉතාමත් කෙටිකාලයක් තුළ ලොව දරුණුතම ත්‍රස්තවාදයක් පරාජය කර එවැනිම කෙටි කාලයක් තුළ දැවැන්ත සංවර්ධනයක් කරා ළඟාවීම පිළිබඳ ශ්‍රී ලංකාව පිළිබඳ ඇතැම් දෙනා තුළ ඇත්තේ ඊර්ෂ්‍යාවකි. ඒ අතර මෙරට විපක්ෂයද සිටී. එජාපය සමුළුව වර්ජනය කරන්නේද විදෙස් බෙදුම්වාදීන්ට උඩගෙඩි දෙන්නට මෙනි.ශ්‍රී ලංකාවාසීන් ලෙස බත්, මාළු කන අය විපක්ෂයේ ඇත්නම් මෙම සමුළුවට විරුද්ධ විය නොහැක.සැබෑ ලෙසම ශ්‍රී ලංකාව ගැන ලෝකය හමුවට වැරදි අර්ථකථන හා වැරදි චිත්‍ර මවා පෙන්වන්නේ ඔවුන්ය. නමුත් ඔවුන්ගේ අරමුණු අභිප්‍රායන් සඵල නොවන බව අපිට විශ්වාසය. මානව හිමිකම් චෝදනා ගෙන එන එක්සත් ජාතීන්ගේ මානව හිමිකම් සැසිවාරයේ දී පසුගිය දිනක ද ජනාධිපතිතුමා විශේෂයෙන් දැනට ශ්‍රී ලංකාවේ පවතින තත්වය සහ රටට එරෙහිව ගෙන එන චෝදනාවල පසුබිම පිළිබඳ පැහැදිලි කර දුන්නේය. එතුමා එදත් අදත් එඩිතර නායකයෙකි. කුමන බලවේග ආවත්, එතුමා ශ්‍රී ලංකාව ආසියාවේ ආශ්චර්ය කරා ගෙන යන මේ සංවර්ධන වැඩපිළිවෙළ අඩපණ කරන්නේ නැත.රට පුරා දැවැන්ත සංවර්ධනයක් සිදු කරන අතරම රටේ ප්‍රජාතන්ත්‍රවාදය තහවුරු කරනු වස් පසුගිය කාලයේ දී මැතිවරණ කිහිපයක් ද පැවැත්විය. විශේෂයෙන් වසර ගණනාවක් ‍ ඡන්ද අයිතිය අහිමිව තිබූ උතුරු නැ‍ඟෙනහිර ජනතාවට මැතිවරණයක් ලබාදීමට ජනාධිපතිතුමා කටයුතු කළේය. අද සිංහල, දෙමළ ජනතාව උතුරේ ඉතාමත් සාමකාමීව ජීවත් වෙති.වසර දෙකකට වරක් පැවැත්වෙන පොදු රාජ්‍ය මණ්ඩලයීය සමුළුව ආසියානු කලාපයට එන්නේ වසර 24 වරක්ය. මීට පෙර ආසියාවේ මෙම සමුළුව පවත්වා ඇත්තේ ඉන්දියාව සහ මලයාසියාවේය. ආසියානු කලාපයේ තවත් ප්‍රබල රටවල් කොතෙකුත් තිබුණ ද ශ්‍රී ලංකාව වැනි කුඩා රටකට මෙවැනි ජාත්‍යන්තර සමුළුවක් පැවැත්වීමේ අවස්ථාව උදාවීම ශ්‍රී ලාංකිකයන් වන අපට සුවිශේෂී අවස්ථාවකි.ලෝකයේ ප්‍රබල රටවල් රැසකින් සමන්විත පොදු රාජ්‍ය මණ්ඩලයීය සමුළුව පැවැත්වීමට රටක් තෝරා ගැනීමේදී එම රටේ පවතින සාමය, සමුළුව පැවැත්වීමට සුදුසු පරිසරයක් හා පහසුකම් යනාදී සත්කාරත්වය දැරීමට සුදුසු දැයි පරීක්ෂා කරන සාධක ගණනාවක් වේ. 2011 වසරේ දී මෙවර පොදු රාජ්‍ය මණ්ඩලයීය සමුළුව ශ්‍රී ලංකාවේ පැවැත්වීම ස්ථිර වූයේ ශ්‍රී ලංකාව පොදු රාජ්‍ය මණ්ඩලයීය සමුළුවේ සත්කාරකත්වය දැරීමට අවශ්‍ය සුදුසුකම් සපුරා ඇති නිසා ය.‍පොදු රාජ්‍ය මණ්ඩලයීය සමුළුව පැවැත්වෙන රටේ රාජ්‍ය නායකයා, පොදු රාජ්‍ය මණ්ඩලයේ සභාපතිවරයා ලෙස තෝරා පත්කර ගැනීමද එදා සිටම කරගෙන ආ ක්‍රමවේදයයි.මීට පෙර ලෝකයේ ප්‍රබල චරිත ගණනාවකට එම අවස්ථාව හිමිවිය. විශේෂයෙන් මාග්‍රට් තැචර්, ඉන්දිරා ගාන්ධි, මහතීර් මොහොමඩ්, ලී ක්වාං යූ, රෙ‍ාබට් මුගාබේ වැනි ලෝකයේ ප්‍රමුඛ පෙළේ රාජ්‍ය නායකයන් ඉසිලූ පොදු රාජ්‍ය මණ්ඩලීය සමුළුවේ සභාපතිත්වය මෙවර හිමිවන්නේ මහින්ද රාජපක්ෂ ජනාධිපතිතුමාට ය. මෙමඟින් ලෝකයේ නම් දරාපු රාජ්‍ය නායකයන් අතරට මහින්ද රාජපක්ෂ නාමයද එක්වනු ඇත. එය ශ්‍රී ලාංකිකයන් වශයෙන් පමණක් නොව ආසියාතිකයන් වශයෙන් ද අපිට සතුටු විය හැකි කාරණයකි.ගැමි සුවඳ හඳුනන, ජනතාවට සමීප, ජනතාවගේ දුක වේදනාව හඳුනන ගිරුවාපත්තුවෙන් උපන් මේ රාජ්‍ය නායකයා රටට ආඩම්බරයකි.යුද්ධය නිමා කර රටට සාමය උදාකර දුන්නා සේම අද වනවිට රට නව සංවර්ධන මාවතක් කරා ගෙනයමින් ආර්ථිකමය වශයෙන්ද රට ශක්තිමත් කිරීමට වෙහෙසෙන්නේය. අපේ ආර්ථිකයේ වැඩිම කොටසක් දරන්නේ අපනයන ආදායමයි. අපනයන ආර්ථිකය වැඩිදියුණු කර ගැනීමට නම් අපි හුදකලා නොවී රටක් ලෙස ලෝකයේ අනෙකුත් රටවල් සමඟ සබඳතා ශක්තිමත් කරගන්නා අතරම නව සබඳතා ඇතිකර ගත යුතුය. අපේ රටේ පැවැත්වීමට සූදානම්වන පොදු රාජ්‍ය මණ්ඩලයීය සමුළු ඒ සඳහා ඉතා වැදගත් අවස්ථාවක් වනු ඇත.කඩාකප්පල්කාරී සුළු පිරිසක් වැරදි මතවාද සමාජගත කරන්නට සූදානම් වුවද ලෝකයේ වැඩි පිරිසක් අතර අපේ රට පිළිබඳ ඇත්තේ යහපත් ආකල්පයන්ය. එම ආකල්ප සමඟින් මෙවර සමුළුව සඳහා ශ්‍රී ලංකාවට පැමිණ අපේ රට සමඟ සහයෝගයෙන් කටයුතු කිරීමට අත්වැල් බැඳගන්නා ලෙස අපි සියලු දෙනාගෙන් ඉල්ලා සිටිමු..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>13</day>
    </date>
    <link>http://www.dinamina.lk/2013/11/13/_art.asp?fn=n1311131</link>
    <topic>අනුරාධපුර ප්‍රධාන පාසලක සිසු ගැටුමක්</topic>
    <author>අනුරාධපුර මධ්‍යම විශේෂ</author>
    <content>අනුරාධපුර නගරයේ පිහිටි ප්‍රධාන මිශ්‍ර පාසලක සිසුන් දෙපාර්ශ්වයක් අතර ඇති වූ ගැටුමකින් සිසුන් නවදෙනකු තුවාල ලබා රෝහල්ගතකර ඇති බව අනුරාධපුර ශික්ෂණ රෝහලේ ප්‍රකාශක ෙයක් පැවසීය.ඊයේ (12) සිදුවූ මේ පහරදීම සම්බන්ධයෙන් එම විද්‍යාලයේ 12 වන ශ්‍රේණියේ ඉගෙනුම ලබන සිසුන් 12 දෙනකු අනුරාධපුර මූලස්ථාන පොලිසිය මගින් සිද්ධිය සිදුවී ටික වේලාවකට පසුව අත්අඩංගුවට ගෙන ඇත.විදුහල නිමවීමට සුළු මොහොතකට පෙර 11 වන ශ්‍රේණියේ සහ 12 ශ්‍රේණියේ සිසුන් අතර සිදුවූ බහින්බස්වීමක් දුරදිග ගොස් මේ ගැටුම ආරම්භ වී ඇත. පහරකෑමට ලක්වී තුවාල ලැබූ සිසුන් නවදෙනා අනුරාධපුර ශික්ෂණ රෝහලේ 11වන වාට්ටුවේ ප්‍රතිකාර ලබමින් සිටින අතර, ඔවුන්ගේ තත්ත්වය බරපතළ නොවන බව රෝහල් ආරංචිමාර්ග පවසයි.සිද්ධිය සම්බන්ධයෙන් පරීක්ෂණ සිදු කරන අනුරාධපුර මූලස්ථාන පොලිසියේ ප්‍රකාශකයකු කියා සිටියේ දෙපාර්ශවයේම සිසුන්ගේ දෙමාපියන් ගෙන්වා මෙම ගැටුම සමතයකට පත් කිරීම සඳහා උත්සාහ ගන්නා බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>13</day>
    </date>
    <link>http://www.dinamina.lk/2013/11/13/_art.asp?fn=n1311132</link>
    <topic>කොළඹ පැල්පත්වාසීන් 70,000කටපහසුකම් සහිත නව නිවාස</topic>
    <author>චන්ද්‍රිකා පෙරේරා</author>
    <content>අඩු ආදායම්ලාභී අනවසර පදිංචිකරුවන්ට පහසුකම් සහිත නව නිවාස ලබාදීමේ නිවාස ව්‍යපෘතියේ පළමු අදියර මේ මස 18දා ජනාධිපති මහින්ද රාජපක්ෂ මහතා අතින් දෙමටගොඩ දී ජනතා අයිතියට පත්කෙරේ. ජනපති පදවි ප්‍රාප්තිය හා ජන්ම දිනයට සමගාමීව "මිහිඳුසෙන්පුර" නමින් ජනතා අයිතියට පත්කෙරෙන මේ නිවාස සංකීර්ණය පවුල් ඒකක පන්සියයක් වෙත ප්‍රදානය කරයි.කොළඹ පදිංචිකරුවන්ගෙන් සියයට පනහක්ම අඩුපහසුකම් සහිත අනවසර පදිංචිකරුවන් බව රාජ්‍ය ආරක්ෂක හා නාගරික සංවර්ධන අමාත්‍යාංශය පවසයි.මේ අනුව පැල්පත් හා වතු සංස්කෘතියක් බිහි වී තිබේ.මේ අය අත්පත් කරගෙන ඇති භූමි ප්‍රදේශ ඉහළ වාණිජ ව‍ටිනාකමකින් යුතු මෙන්ම පාරිසරික සංවේදීතාවෙන් යුතු ස්ථාන වන ඇළ මාර්ග, ගංගා ඉවුරු ආශ්‍රිත ප්‍රදේශ බවට හඳුනාගෙන තිබේ.මේ ස්ථාන පදිංචිකරුවන් ඔවුන් විසින්ම ඉවතලන අපද්‍රව්‍ය හේතුවෙන් විනාශ වෙමින් පවතින අතර පදිංචිකරුවන් විවිධ ලෙඩ රෝගවලට හා අපචාර වලට ගොදුරු වීමේ ප්‍රවණතාව වැඩි බවට හඳුනාගැනීමෙන් පසු මේ අයට සුදුසු ස්ථාන ලබාදීමේ කටයුතු රජය ආරම්භ කරන ලදී.කොළඹ උතුර ප්‍රදේශයේ නව නිවාස ඒකක 30 000ක් කොළඹ නැගෙනහිර 30 000ක් හා කොළඹ දකුණේ නිවාස ඒකක 10 000ක් වශයෙන් නිවාස හැත්තැදහසක් ඉදිකිරීමට මේ අනුව ‍සැලසුම් කර ඇත.මහල් නිවාස සංකීර්ණ ලෙස ඉදිකෙරෙන මේ නිවාස ව්‍යාපෘතියේ පළමු නිවාස සංකීර්ණය මේ මස 18 දින ජනතා අයිතියට පැවරෙන අතර මේවන විට නිවාස 14764ක් ඉදිකිරීමේ කටයුතු අරඹා තිබේ.මයුර පෙදෙස නිවාස 120ක්, දෙමටගොඩ නිවාස 500ක්, සාලමුල්ල නිවාස 1008ක්, පනස් හතර හා හැටහය වතුවල නිවාස 1152ක්, හේනමුල්ල නිවාස 1137ක් මාළිගාවත්ත පළමු අදියර යටතේ නිවාස 768ක්, දෙවන අදියර 1388ක්, අලුත් මාවත 1248ක්, කොළොන්නාව 696ක් සිරිල් සී.පෙරේරා මාවත 366ක්, ෆර්ගියුසන් පාර 872ක්, එදිරිසිංහ වත්ත 546ක්,ප්‍රදීපා මාවත 266ක් කොළඹගේ මාවත 1777ක්, කාලිංග මාවත 816ක්,31වත්ත 36ක්, තාච්චිවත්ත 66ක්, ඔරුගොඩවත්ත නිවාස 1500ක් හා අංගොඩ නිවාස ඒකක 500ක් මේ අනුව ඉදිකරීම අරඹා ඇත.දෙමටගොඩ, 54,66,31 වතු හා තාච්චිවත්ත, මයුර පෙදෙස, මාළිගාවත්ත, සාලමුල්ල, කොලොන්නාව (පළමු අදියර) ස්ථානවල ඉදිකෙරෙන නිවාස ඒකක 2384ක් මේ වසර අවසන් වීමට පෙර නිවාසලාභීන් වෙත ලබාදීමට නියමිතය.මේ නිවාස හිමියන්ගේ කැමැත්ත පරිදි නව නිවාස ඔවුන් පදිංචිව සිටි ස්ථාන ආසන්න ප්‍රදේශයේම ඉදිකර දෙන අතර එම මහල් නිවාසවල පදිංචිකරුවන්ගේ පහසුව හා ගොඩනැගිල්ලේ ඉදිරි නඩත්තු කටයුතු කරගෙනයාමට අවශ්‍ය මුල්‍ය ප්‍රතිපාදන එක්රැස්කර ගැනීමේ මූලික අරමුණ ඇතිව එම නිවාස සංකීර්ණවල පහත මාලය වාණිජ කටයුතු වෙනුවෙන් වෙන්කර තිබෙන බව ආරක්ෂක අමාත්‍යාංශය පෙන්වා දෙයි.මේ පිරිස කලක් පදිංචිව සිටි ප්‍රදේශවල ඇළ මාර්ග, ගංගා නිසි ලෙස ප්‍රතිසංස්කරණය කර පවිත්‍ර තත්ත්වයෙන් පරිසර හිතකාමී ලෙස පවත්වාගෙන යාමට ත් වැසි ජලය නිසිලෙස ගලායාමට මාර්ග එළිපෙහෙළි කිරීමත් මේ වන විට සිදු කරයි.ගමනාගමනය සඳහා මාර්ග, අලංකාර උද්‍යාන, ව්‍යායාම මංතීරු, ක්‍රීඩාංගණ ආදී අලංකාර හා නගර සංවර්ධනට අවශ්‍ය සියලු ඉදිකිරීම් මීට සමගාමීව සිදුකරයි.නව නිවාස ලාභී පවුල් 70000ක් සිටින බවට හඳුනා ගෙන ඇති අතර මේ අය වැඩි දෙනෙක් වර්ග අඩි 200හෝ 300ක ඉඩ ප්‍රමාණයක නිවාස ඉදිකරගෙන ජීවත් වූහ. එම වර්ග අඩි ප්‍රමාණය සහිත නිවසක පුද්ගලයන් අටක් හෝ නවයක් ජීවත් වූ බවට හඳුනාගෙන තිබේ. අපිරිසිදු වාතාශ්‍රයක් සහිතව අවම ඉඩක සිටි මේ පවුල් පිරිසිදු වාතාශ්‍රය ඇති සුදුසු ඉඩ සහිත ස්ථානවල පදිංචි කරවීම මෙහි අරමුණු අතර ප්‍රධාන වේ.මෙසේ පදිංචිවන්නන්ගේ දරුවන්ට නිසි අධ්‍යපනයක් ලබාගැනීමට සුදුසු පාසල් ද ඒ ආසන්න ප්‍රදේශයේ ම පිහිටා තිබීම මෙහි ඇති තවත් විශේෂත්වයකි.ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතාගේ උපදෙස් මත නාගරික සංවර්ධන අධිකාරියේ සභාපති නිමල් පෙරේරා මහතාගේ මෙහෙයවීමෙන්මේ කටයුතු සිදු කරයි‍..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>13</day>
    </date>
    <link>http://www.dinamina.lk/2013/11/13/_art.asp?fn=n1311133</link>
    <topic>විදේශ ඇමැති බිරියන්ට මහනුවර-කොළඔ විශේෂ දුම්රියක්</topic>
    <author>ශීලා උඩුවර</author>
    <content>‍‍පොදුරාජ්‍ය මණ්ඩලිය රාජ්‍ය නායක සමුළුව වෙනුවෙන් වායු සමනය කළ සුඛෝපභෝගි විශේෂ දුම්රියක් හෙට ( 14) සවස මහනුවර සි‍ට කොළඔ කො‍ටුව දක්වා ධාවනය කෙරේ.සමුළුවට සහභාගිවන විදේශ ඇමතිවරුන්ගේ බිරින්දැවරුන්ගේ පහසුව සඳහා මේ විශේෂ දුම්රිය යොදවා තිබේ‍.රාජ්‍ය අමුත්තන් සඳහා චිනයේ නිෂ්පාදිත යූ ටෝන් වර්ගයේ අධි සු‍ඛෝපභෝගි බස් රථ 100 ක්ද ගෙන්වා ඇති අතර එම බස් රථ මේ 20 වැනිදා දක්වා චෝගම් කටයුතු සඳහායොදා ගනු ලැබේ.චෝගම් වලින් පසුව එම බස්රථ ශ්‍රි ලංකා ගමනා ගමන මණ්ඩලයට බාර දීමෙන් පසු මගී ප්‍රවාහන ක‍ටයුතු සඳහා යොදවනු ලැබේ‍.</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>13</day>
    </date>
    <link>http://www.dinamina.lk/2013/11/13/_art.asp?fn=n1311134</link>
    <topic>ව්‍යාපාරික හමුවට රටවල් 83ක නියෝජිතයෝ 1450ක්</topic>
    <author>ජයසිරි මුණසිංහ, ධනුෂ්ක ගොඩකුඹුර සහ මහින්ද අලුත්ගෙදර</author>
    <content>රටවල් 83ක නියෝජිතයන් 1450 දෙනකු සහභාගී වන පොදු රාජ්‍ය මණ්ඩලීය ව්‍යාපාරික හමුව ජනාධිපති මහින්ද රාජපක්ෂ මහතාගේ ප්‍රධානත්වයෙන් කොළඹ සිනමන් ග්‍රෑන්ඩ් හෝටලයේදී ඊයේ (12) ආරම්භ කෙරිණ.පොදු රාජ්‍ය මණ්ඩලයේ රටවල් 54ට අමතරව තවත් රටවල් 30ක නියෝජිතයන් සහභාගී වී සිටින මේ හමුව රටවල් 12ක රාජ්‍ය නායකයන් විසින් අමතනු ලැබීමට නියමිත අතර “පොදුරාජ්‍ය මණ්ඩලයේ ඉන්දියන් සාගර සහ සාර්ක් කලාපයේ ආදායම් නිර්මාණය සහ සමාජ සංවර්ධනය පිළිබඳ සහයෝඟීතාව” යන්න මෙවර තේමාව වේ.ව්‍යාපාරික හමුව හෙට (14) අවසන් වීමට නියමිත අතර දේශීය ව්‍යාපාරිකයන් 810 දෙනකු සහ විදේශීය ව්‍යාපාරිකයන් 640 දෙනකු සහභාගී වී සිටින මෙවර ව්‍යාපාරික සමුළුවට ලෝකයේ දැවැන්ත සමාගම් රැසක නියෝජිතයන් එක්ව සිටීම සුවිශේෂී කරුණකි.මොසැම්බික් රාජ්‍යයේ ජනාධිපති ආරමන්දෝ ගුබුෂා, ශාන්ත කිට්ස් සහ නෙවිස් රාජ්‍යයේ අගමැති ආචාර්ය ඩෙන්සිල් ඩග්ලස්, උගන්ඩා ජනාධිපති යුවෙරි මුසවේනි, නැම්බියා ජනාධිපති හිපිකෙපුන්යේ පොහම්බා, ට්‍රිනිඩෑඩ් සහ ටොබැකෝ අගමැති කම්ලා පර්සාද් බිසේසාර් සහ බුරුන්ඩි ජනාධිපති පියෙරා කුරුන්ෂිසා මහත්ම මහත්මීහූ මෙවර ව්‍යාපාරික සමුළුව ඇමැතීමට නියමිතයි.දකුණු අප්‍රිකාව, ඉන්දියාව, මුරුසි, උගන්ඩා, එංගලන්තය, නේපාලය, මොල්ටා, රුවන්ඩා, ඔස්ට්‍රේලියාව, නෙදර්ලන්තය, මැලේසියාව, සිංගප්පූරුව, පාකිස්ථානය, කෙන්යාව, චීනය, සවුදි අරාබිය, බංගලාදේශය ඇතුළු රටවල ව්‍යාපාරික නියෝජිතයෝ මේ අවස්ථාවට එක් ව සිටින අතර එංගලන්තයේ ස්ටෑන්ඩර්ඩ් චාර්ටර්ඩ් සමාගමේ උප සභාපති ශ්‍රීමත් තෝමස් හැරිස්, ඉන්දියාවේ භාරත් එයාර්ටෙල් සමාගමේ ප්‍රධාන විධායක සහ කළමනාකාර අධ්‍යක්ෂ මනෝජ් කෝලි, සවුදි අරාබියේ ගෝල්ඩන් ග්‍රාස් සමාගමේ සභාපති ආචාර්ය තුර්කි අල් රෂීඩ් මහත්වරුන් ද මෙහිදී අදහස් දැක්වීමට නියමිතය.පොදුරාජ්‍ය මණ්ඩලීය ව්‍යාපාරික සභාව සහ ශ්‍රී ලංකා රජය එක්ව සංවිධානය කරන මේ මඟින් විදේශීය ආයෝජකයන් ශ්‍රී ලංකාවට ගෙන්වා ගැනීම, මෙරට වත්මන් යහපත් වාතාවරණය හරහා ආයෝජනයට හිතකර වාතාවරණයක් පවතින බව ලොවට පෙන්වා දීම අරමුණු කොට තිබේ.ජනාධිපති මහින්ද රාජපක්ෂ මහතා සහ විදේශ කටයුතු ඇමැති මහාචාර්ය ජී. එල්. පීරිස්, විදේශ කටයුතු නියෝජ්‍ය ඇමැති නියොමාල් පෙරේරා, පොදුරාජ්‍ය මණ්ඩලීය ව්‍යාපාරික සභාවේ සභාපති ආචාර්ය මොහාන් කෝල් මහත්වරු මෙහිදී අදහස් දැක්වූහ.ආයෝජන ප්‍රවර්ධන ඇමැති ලක්ෂ්මන් යාපා අබේවර්ධන, රාජ්‍ය සම්පත් කළමනාකරණ ඇමැති නවීන් දිසානායක මහත්වරු ඇතුළු විශාල පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>13</day>
    </date>
    <link>http://www.dinamina.lk/2013/11/13/_art.asp?fn=n1311135</link>
    <topic>හිතකර ආර්ථික ප්‍රතිපත්ති ක්‍රියාවට නැංවීමෙන් දිළිඳුකම බිඳගෙන රටකට ඉදිරියට යා හැකියි</topic>
    <author>ජයසිරි මුණසිංහ, සිතාරා සේනානි, ධනුෂ්ක ගොඩකුමුර, මහින්ද අලුත්ගෙදර</author>
    <content>සංවර්ධනය වෙමින් පවතින ආර්ථිකයක් සහිත රටවලට තම දිළිඳුකම බිඳගෙන ඉන් ඉවත් වීමට හැකියාව ඇත්තේ රටට හිතකර ආර්ථික ප්‍රතිපත්ති ක්‍රියාවට නැංවීමෙන් පමණක් බව ජනාධිපති මහින්ද රාජපක්ෂ මහතා අවධාරණය කළේය. රටේ සියලුදෙනාගේ සහභාගීත්වයෙන් තමන්ටම ගැලපෙන ක්‍රමවේදයක් තුළින් ඉදිරියට යාමට උත්සාහ කරන රටකට හොඳම උදාහරණයක් වන්නේ ශ්‍රී ලංකාව බවත් ජනාධිපතිවරයා ප්‍රකාශ කළේය.ශ්‍රී ලංකාවේ සංවර්ධනයට එවැනි ක්‍රමවේදයන් අනුගමනය කර ධනාත්මක ප්‍රතිඵල ලබා ඇති ආකාරය මේ සම්බන්ධයෙන් ගැඹුරින් විශ්ලේෂණය කරන අයකුට දැක ගත හැකි වනු ඇති බවත් ජනාධිපතිවරයා පැවැසීය. ජනාධිපතිවරයා මේ අදහස් පළ කළේ කොළඹ සිනමන් ග්‍රෑන්ඩ් හෝටලයේදී ඊයේ (12) ආරම්භ වූ පොදුරාජ්‍ය මණ්ඩලීය ව්‍යාපාරික සමුළුව අමතමිනි.“පොදුරාජ්‍ය මණ්ඩලයේ ඉන්දියන් සාගර සහ සාර්ක් කලාපයේ ආදායම් නිර්මාණය සහ සමාජ සංවර්ධනය පිළිබඳ සහයෝඟීතාව” යන්න තේමාව කරගනිමින් ඊයේ ආරම්භ වූ මේ සමුළුව හෙට (14) අවසන් වීමට නියමිතය.පොදු රාජ්‍ය මණ්ඩලීය රටවල් අතර ධනය අසමානව බෙදී යාම සම්බන්ධයෙන් වසර 40ක පමණ කාලයක සිට සාකච්ඡාවට ලක් කළත් අදත් ඒ පිළිබඳ ඒ ආකාරයෙන් කථා කිරීමට සිදු වීමෙන් පෙනී යන්නේ ධනය ඇති රටවල් දිළිඳු රටවල ආර්ථිකය වැඩි කිරීමට පියවර ගැනීමට සංවේදී විය යුතු බව යැයි ද ජනාධිපතිවරයා පැවැසීය.සම්පත් සංවර්ධනය යනු භෞතික ධනය හා ආර්ථික සම්පත් එකතු කිරීමම නොවන බවත් මානව සම්පත හා ස්වභාවික සම්පත අඛණ්ඩව කරගෙන යාමත් එහිම කොටසක් බවත් ජනාධිපතිවරයා ප්‍රකාශ කළේය.රටවල් 118ක දිළිඳු ජනතාවගෙන් සියයට 40කගේ ආදායම සියයට 80කින් වැඩි වී තිබෙන්නේ ඒ රටවල ආර්ථිකය සංවර්ධනය වෙමින් පවතින නිසා බව මෑතකදී ලෝක බැංකුව ඉදිරිපත් කරන ලද වාර්තාවකින් ප්‍රකාශයට පත් තිබෙන බව පැවසූ ජනාධිපතිවරයා රටක ආර්ථික සංවර්ධනය දිළිඳුකම තුරන් කිරීමට අත්‍යාවශ්‍ය කාරණයක් බවත් පෙන්වා දුන්නේය.විදේශ කටයුතු ඇමැති මහාචාර්ය ජී. එල්. පීරිස්, විදේශ කටයුතු නියෝජ්‍ය ඇමැති නියොමාල් පෙරේරා, පොදුරාජ්‍ය මණ්ඩලීය ව්‍යාපාරික සභාවේ සභාපති ආචාර්ය මොහාන් කෝල් මහත්වරු මෙහිදී අදහස් දැක්වූහ. ආයෝජන ප්‍රවර්ධන ඇමැති ලක්ෂ්මන් යාපා අබේවර්ධන, රාජ්‍ය සම්පත් කළමනාකරණ ඇමැති නවීන් දිසානායක මහත්වරු ඇතුළු විශාල පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>13</day>
    </date>
    <link>http://www.dinamina.lk/2013/11/13/_art.asp?fn=n1311136</link>
    <topic>ශ්‍රී ලංකාව ඉතා ඉහළ ආර්ථික හා තාක්ෂණික දියුණුවක් අත්කරගෙන</topic>
    <author>චමීර ඇල්ලදෙණිය</author>
    <content>ශ්‍රී ලංකාව ඉතා ඉහළ ආර්ථික හා තාක්ෂණික දියුණුවක් කරා ළඟා වී ඇති බව ලෝක බුද්ධිමය දේපළ සංවිධානයේ (WIPO) අධ්‍යක්ෂ ජනරාල් ආචාර්ය ෆ්‍රැන්සිස් ගරී මහතා පවසයි.ලෝකයේ අනිකුත් රටවල් සමඟ සංසන්දනය කරන විට ශ්‍රී ලංකාව ළඟා කරගෙන සිටින සංවර්ධන මට්ටම ඉතා ප්‍රශංසනීය වන අතර , තිරසාර සංවර්ධනයේදී රටේ බුද්ධිමය දේපළ සුරැකීම පිළිබඳව වැඩි අවධානයක් යොමු කළ යුතු බවත් ලෝක වෙළඳපළ හා සම්බන්ධ වීමේදී බුද්ධිමය දේපළ සුරකීම ඉතා වැදගත් සාධකයක් වන බවත් ආචාර්ය ගරී මහතා ප්‍රකාශ කළේය.කර්මාන්ත හා වාණිජ කටයුතු අමාත්‍යාංශය යටතේ පවතින බුද්ධිමය දේපළ කාර්යාංශය විසින් සංවිධාන කළ සැසියක ප්‍රධාන ආරාධිතයා ලෙස සහභාගි වෙමින් ඒ මහතා මේ බව ප්‍රකාශ කළේය.මෙහිදී අදහස් දැක්වූ කර්මාන්ත හා වාණිජ කටයුතු ඇමැති රිෂාඩ් බදියුදීන් මහතා, මහින්ද චින්තනය අනුව යමින් ශ්‍රී ලංකාවේ ආර්ථිකය ඉහළ නැංවීමට අප රජය විශාල කාර්යය භාරයක් සිදුකරමින් සිටිනවා.එසේම ආසියානු කලාපය තුළ ශ්‍රී ලංකාව දැනුම් මධ්‍යස්ථානයක් බවට පත් කිරීම රජයේ අභිලාෂයයි. විද්‍යාව හා තාක්ෂණය දියුණු කිරීම තුළින් ආර්ථික සංවර්ධනයක් කරා ගමන් කිරීමේ එක් පියවරක් ලෙස අපි නැනෝ තාක්ෂණික උද්‍යානයක් විවෘත කළා. එහි අරමුණ වන්නේ නවෝත්පාදන බිහි කිරීම, නව වෙළඳ අවස්ථා හදුනා ගැනීම හා පවතින අවස්ථා සංවර්ධනය කිරීම වැනි කරුණුයි.අපේ ඊළඟ ඉලක්කය තොරතුරු සන්නිවේදන තාක්ෂණ කර්මාන්තය වටිනාකම 2016 වර්ෂය වන විට ඩොලර් බිලියනයක් කරා ළඟා වීමයි. ශ්‍රී ලංකාවේ දැනුම් මූල ආර්ථිකයක් බිහි කිරීමේ ඉලක්කය කරා ළඟා වීමට අපේ රටේ පැවැත්වෙන පොදු රාජ්‍ය මණ්ඩලීය සමුළුව ද හොඳ අවස්ථාවක්.විද්‍යා හා තාක්ෂණ කටයුතු ජ්‍යෙෂ්ඨ ඇමැති මහාචාර්ය තිස්ස විතාරණ, එක්සත් ජාතීන්ගේ සංවිධානයේ නිත්‍ය නියෝජිත රවිනාථ ආරියසිංහ, කර්මාන්ත හා වාණිජ කටයුතු අමාත්‍යාංශ ලේකම් අනුර සිරිවර්ධන, බුද්ධිමය දේපළ කාර්යාංශයේ අධ්‍යක්ෂ ජනරාල් ගීතාංජලී රණවක යන මහත්ම මහත්මීහු පිරිසක් මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>13</day>
    </date>
    <link>http://www.dinamina.lk/2013/11/13/_art.asp?fn=n1311137</link>
    <topic>අල්ලස් කොමිසමට ලැබෙන පැමිණිලි50%කට නඩු පවරන්න බැහැ</topic>
    <author>විජයානි එදිරිසිංහ</author>
    <content>අල්ලස් හෝ දූෂණ විමර්ශනය කිරීමේ කොමිසම වෙත ‍ලැබෙන පැමිණිලි පෙත්සම් අතරින් සියයට පනස්පහක් අල්ලස් පනත යටතට ගැෙනන ඒවා නොවන බව එම කොමිසමේ කොමසාරිස් හිටපු පොලිස්පති ජයන්ත වික්‍රමරත්න මහතා කීය. අල්ලස් පනත යටතට ගැ‍නෙන අල්ලස් දූෂණ සහ වත්කම් සම්බන්ධව ලැබෙන පැමිණිලි පමණක් පරීක්ෂා කිරීමට අල්ලස් කොමිසමට හැකියාව තිබේ.එහෙත් දේපොළ ප්‍රශ්න, මූල්‍ය වංචා, නඩු තීන්දු, සේවක සේවිකා ප්‍රශ්න, නිලධාරී, දෙපාර්තමේන්තු ගැටලු ඇතුළු බොහෝ දේවල් වලට අදාළ ගැටලු ද අල්ලස් කොමිසම වෙත විශාල වශයෙන් ලැබේ.මෙවැනි දෑ අල්ලස් පනත යටතේ විභාග නොවූවත් එම පැමිණිල්ලේ යම්තාක් දුරට කරුණු තිබෙන බව පෙනී යන්නේ නම් අල්ලස් කොමිසම මඟින් බොහෝ විට ඒවා ඉවත නොදමා අදාළ අමාත්‍යාංශ ලේකම්, ප්‍රාදේශීය ලේකම් හෝ අදාළ විෂය පථයට ගැණෙන නිලධාරියා වෙත යැවීමට පියවර ගනී.පසුගිය කාලයේ අල්ලස් කොමිසමට ලැබී ඇති පැමිණිලි සහ පෙත්සම් අතරින් වැඩිම‍ ප්‍රමාණයක් ලැබී ඇත්තේ අධ්‍යාපන ක්ෂේත්‍රය යටතට වැටෙන ඒවා වෙයි. එම පැමිණිලි අතර ද අල්ලස් පනත යටතේ විභාග ‍කළ නොහැකි විශාල ප්‍රමාණයක් වන බවද ජයන්ත වික්‍රමරත්න මහතා පැවසීය. ඇතැම් පාසල්වල අනවශ්‍ය ලෙස මුදල් එකතු කිරීම වැනි ගැටලු පිළිබඳව ද පැමිණිලි එවා තිබේ.ලැබෙන පැමිණිලි අතරින් වැඩි ප්‍රමාණයක් නිර්නාමික ඒවා වෙයි. අනන්‍යතාවය හෙළිකර එවන පැමිණිලිවල වැරදීම් වුවහොත් ඒ පිළිබඳව එවු පුද්ගලයා දැනුවත් කිරීම කොමිසම මඟින් සිදු කරනු ලබයි. දෛනික අල්ලස් කොමිසම වෙත පැමිණිලි එවීමේදී අල්ලස් පනතට සහ වත්කම් බැරකම් සම්බන්ධව පැමිණිලි පමණක් එවන ලෙස කොමිසම මහජනතාවට දැනුම් දී සිටියි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>13</day>
    </date>
    <link>http://www.dinamina.lk/2013/11/13/_art.asp?fn=n1311138</link>
    <topic>ශ්‍රී ලංකා‍වට එරෙහි උද්ඝෝෂණ: වයිකෝ ඇතුළු 300ක් අත්අඩංගුවේ</topic>
    <author/>
    <content>ශ්‍රී ලංකා‍වට එරෙහිව ඉන්දියාවේදී උද්ඝෝෂණ ව්‍යාපාරයක නිරත වූ ඉන්දියානු ජාතිකයින් 300 දෙනෙකු පොලීසිය විසින් අත්අඩංගුවට ගෙන තිබේ.අත්අඩංගුවට ගත් පුද්ගලයන් අතර ඉන්දියාවේ එම්.ඩී.එම්.කේ. පක්ෂයේ නායක වයිකෝ ‍මහතාද සිටින බව වාර්තා වෙයි. ඉන්දියාවේ පොදු ප්‍රවාහන සේවයට බාධා එල්ල කරමින් ‍එම විරෝධතා ව්‍යාපාරය දියත් කළ බවද සඳහන් වෙයි.මානව හිමිකම් කඩවීම් හා පොදු රාජ්‍ය මණ්ඩලයීය රාජ්‍ය නායක සමුළුව ලංකාවේදී පැවැත්වීම ඇතුළු කරුණු රැසක් මුල්කර ගනිමින් එම උද්ඝෝෂණය දියත් කර ඇති බව ඉන්දියානු මාධ්‍ය වාර්තා කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>13</day>
    </date>
    <link>http://www.dinamina.lk/2013/11/13/_art.asp?fn=n13111315</link>
    <topic>ත්‍රස්තවාදී ව්‍යසනයෙන් පසු සාමය පවතින වාතාවරණයක ජනතාව පෙර නොවූ විරූ ආර්ථික පුනර්ජීවනයක් භුක්ති විදිනවා</topic>
    <author>ජයසිරි මුණසිංහ, සිතාරා සේනානි, ධනුෂ්ක ගොඩකුමුර, මහින්ද අලුත්ගෙදර</author>
    <content>සමාජ හා මානව සංවර්ධනය කරා යොමුවුණු තිරසාර ප්‍රවේශයක් කෙරෙහි උනන්දුවක් දක්වන බොහෝ කොටස්වල සාමුහික ප්‍රයත්නය සමඟින් ධනය ගොඩනැඟීමේ නිත්‍ය ආදර්ශයක් මත විශ්වාසය තබා ඇති රටකට ශ්‍රී ලංකාව විශිෂ්ට උදාහරණයක් බව ජනාධිපති මහින්ද රාජපක්ෂ මහතා අවධාරණය කරයි.දශක තුනක ත්‍රස්තවාදී ව්‍යවසනයෙන් පසු සාමය හා සමඟිය පවතින වාතාවරණයක් තුළ මෙරට ජනතාව පෙර නොවූ විරූ ආර්ථික පුනර්ජීවනයක් භුක්ති විදින අවස්ථාවක පොදුරාජ්‍ය මණ්ඩලීය සමුළුව පවත්වන බව පෙන්වාදෙන ඒ මහතා සියලු ජනතාව අතර ප්‍රතිලාභ සමව බෙදා හරින ඉහළ ආර්ථික වර්ධනයක් සඳහා ක්‍රියාකරන මහින්ද චින්තන ඉදිරි දැක්ම මත පදනම් වූ අප විසින්ම සකස් කරගත් සංවර්ධන ක්‍රමෝපායක් මෙම සමුළු නියෝජිතයින් සමඟ බෙදා ගැනීමේ හැකියාව පවතින බව ද පොදුරාජ්‍ය මණ්ඩලයේ සශ‍්‍රීකත්වය සඳහා සියලූ සාමාජික රටවල් එක්විය යුතු බවද සදහන් කරයි.ජනාධිපතිවරයා මේ අදහස් පළ කළේ කොළඹ සිනමන් ග්‍රෑන්ඩ් හෝටලයේදී ඊයේ (12) ආරම්භ වූ පොදුරාජ්‍ය මණ්ඩලීය ව්‍යාපාරික සමුළුව අමතමිනි. "පොදුරාජ්‍ය මණ්ඩලයේ ඉන්දියන් සාගර සහ සාර්ක් කලාපයේ ආදායම් නිර්මාණය සහ සමාජ සංවර්ධනය පිළිබඳ සහයෝඟීතාව" යන්න තේමාව කරගනිමින් ඊයේ ආරම්භ වූ මෙම සමුළුව හෙට (14) අවසන් වීමට නියමිතය.පොදු රාජ්‍ය මණ්ඩලයේ රටවල් 54ට අමතරව තවත් රටවල් 30ක නියෝජිතයන් 1,450 දෙනෙකු සහභාගී වී සිටින මෙම හමුව ඇමැතීම සඳහා රටවල් 12ක රාජ්‍ය නායකයෝ සූදානමින් සිටිති. දේශීය ව්‍යාපාරිකයන් 810 දෙනකු සහ විදේශීය ව්‍යාපාරිකයන් 640 දෙනකු සහභාගී වී සිටින මෙවර ව්‍යාපාරික සමුළුවට ලෝකයේ දැවැන්ත සමාගම් රැසක නියෝජිතයන් එක්ව සිටීම සුවිශේෂී කරුණකි.පොදුරාජ්‍ය මණ්ඩලීය ව්‍යාපාරික සභාව සහ ශ්‍රී ලංකා රජය එක්ව සංවිධානය කරන මේ මඟින් විදේශීය ආයෝජකයන් ශ්‍රී ලංකාවට ගෙන්වා ගැනීම, මෙරට වත්මන් යහපත් වාතාවරණය හරහා ආයෝජනයට හිතකර වාතාවරණයක් පවතින බව ලොවට පෙන්වා දීම අරමුණු කොට තිබේ.එහිදී වැඩිදුරටත් අදහස් පළකළ මහින්ද රාජපක්ෂ මහතා,පොදුරාජ්‍ය මණ්ඩලීය ව්‍යාපාරික සමුළුව විවෘත වන මේ අවස්ථාවේ දී සියලු දෙනාම සතුටින් පිළිගන්නට කැමැතියි. මේ සාමකාමී රටට ඔබ සියලුදෙනාගේම පැමිණීම ගැනත් අපේ ආර්ථිකයේ වර්ධනීය අවස්ථාවන් පිළිඹිබු කිරීමට හැකිවීම ගැනත් සතුටට පත්වෙනවා. පොදුරාජ්‍ය මණ්ඩලයට අයත් රටවල ප්‍රමුඛ ව්‍යාපාරික නායකයන් සහ එම මණ්ඩලයෙන් පිටත සෙසු අය සමඟ ද අපේ සිතුවිලි බෙදා හදා ගැනීමට හැකිවීම බෙහෙවින්ම වැදගත් වෙනවා.විදේශීය ව්‍යාපාරික ප්‍රජාව සමඟ අදහස් හුවමාරු කරගැනීම වෙනුවෙන් ශ්‍රී ලංකා ව්‍යාපාර ප්‍රජාවේ ප්‍රමුකයන් ද මෙහි පැමිණ සිටිනවා. අප හැම දන්නා පරිදි පොදුරාජ්‍ය මණ්ඩලීය පවුල ලෝකයේ විශාලම සහ කුඩාම රටවලින් මෙන්ම ධනවත්ම සහ අන්ත දිළිඳු රටවලින්ද සමන්විත වෙනවා. ඒ රටවල් විවිධ වාර්ගික, ආගමික, සංස්කෘතික, ආර්ථික සහ දේශපාලන මතවාදයන්ගෙන් සමන්විතයි. ඒ රටවල වාර්ෂික ඒකපුද්ගල ආදායම ඇමෙරිකානු ඩොලර් 250 සිට 50,000 ට වැඩි ප්‍රමාණයක් දක්වා වූ පරාසයේ පවතිනවා.මේ පරම ශක්තිය තුළින් පැහැදිලි වන්නේ පොදුරාජ්‍ය මණ්ඩලීය රටවල් අතර ධන සම්පත් ව්‍යාප්තියේ සැළකිය යුතු වෙනසක් පවතින බවයි. ඒ නිසා මෙම සමුළුවේ තේමාව වන ධන සම්පත් නිර්මාණය සහ සමාජ සංවර්ධනය සඳහා සහකරුවන් ලෙස ක්‍රියාකිරීම යන්න නිසැකයෙන්ම කාලීන වෙනවා. පොදුරාජ්‍ය මණ්ඩලීය රටවල් අතර පවත්නා ධනය බෙදීයාමේ විවිධත්වය 1971 වසරේ සිංගප්පූරුවේදී පැවැති පොදුරාජ්‍ය මණ්ඩලීය රාජ්‍යනායක සමුළුව දක්වා තරම් ඈතට දිවයන අවධානයක් වෙනවා. මේ නිසා සිංගප්පූරු ප්‍රකාශනය පොදුරාජ්‍ය මණ්ඩලීය රටවල දිළිඳුකම, නූගත්කම සහ රෝගාබාධ ජයගැනීම මෙන්ම ජීවන තත්ත්වය නඟාළීමේ අන්තර්ජාතික සමාජ තත්ත්වයක් ළඟාකර ගැනීම සඳහා වන අවශ්‍යතාවය ඉස්මතු කර දැක්වුණා.විසිවසරකට පසුව 1991 හරාරේහි පැවැති රාජ්‍යනායක සමුළුවේ දී පවා ඒ වනවිටත් පොදුරාජ්‍ය මණ්ඩලීය රටවල් අතර දිළිදු රටවල් පවතින බවත් එම රටවල් විශාල ජනගහන වර්ධනයක් දිළිඳුකම ණයගැති බව හා පාරිසරික හානිය වැනි බරපතල ප්‍රශ්නයන්යට මුහුණදී සිටින පිළිඹිබු වුණා. ඒ අනුව විසිවසරකට පසුවද මේ රටවල පැවැති ප්‍රශ්න, වෙනස්කම් වල වෙනසක් සිදුවනැති බව පැහැදිලි වුණා.මේ නිසා පසුගිය රාජ්‍යනායක සමුළු ප්‍රකාශනයන්ගෙන් ඉස්මතුකර දැක්වුණු දිළිඳුකම දුරළීම සඳහා කල්පවත්නා විසඳුම් ලබාදීමට ලෝකයට හැකියාවක් ලැබී නැති බව අකමැත්තෙන් වුවද පිළිගන්නට වෙනවා. මේ තත්ත්වය තවත් අභියෝගාත්මක වූයේ ලෝක ආර්ථිකය අත්දකිමින් තිබෙන අති විශාල අර්බුදය නිසයි. බොහෝ විශේෂඥයන් විසින් පෙන්වා දී ඇති පරිදි ඇතැම් අදූර දර්ශී ප්‍රතිපත්ති සහ දැඩි සාවද්‍ය තීරණ හේතුවෙන් ගෝලීය ආර්ථිකයේ අඳුරු ස්වාභාවයක් පළවෙමින් තනි රටවල සමාජ රාමුව දැඩි පීඩනයට හා තර්ජනයට ලක්කර තිබෙනවා.වාසනාවකට මෙන් ආසියාවේ සමෘද්ධියේ වර්ධන මට්ටම ඉහළ යාමත් ගෝලීය ආර්ථික වර්ධනයේ පැවැත්ම සඳහා නැගී එන රටවලින් විශාල සේවාවක් ඉටුවීමත් නිසා පසුගිය වසර කිහිපයේ දී ලෝකයට වඩාත් සමබර ආර්ථික තත්ත්වයක් පවත්වා ගැනීමට හැකිව තිබෙනවා. ධනවත් සහ අභිවර්ධිත රටවල් අතර දේශපාලන හා ආර්ථික විෂමතාවන් සහ ආරවුල් හේතුවෙන් ගෝලීය නොසන්සුන්තාව ඇතිවන හැමවිටම ඒවායින් වඩාත් පීඩාවට පත්වූයේ සංවර්ධනය වෙමින් සහ නැගීඑන රටවල්.ධන සම්පත් ගොඩනැඟීම සඳහා අව්‍යාජ සහ විශ්වාසදායී හවුල්කාරිත්වයක් ඇතිවීමට නම් වඩාත් දියුණු රටවල් අඩු සංවර්ධිත රටවල ප්‍රශ්න කෙරෙහි සංවේදී වියයුතු අතර නැගීඑන රටවල් සමඟ වෙළෙඳ කටයුතු වර්ධනය කිරීම වෙනුවෙන් අවංකව සහයෝගය දැක්විය යුතු වෙනවා. නැඟී එන ආර්ථිකයන් ඇති රටවලට දිළිඳුකමින් මිඳීමට හැකියාව ලැබී ඇත්තේ එම රටවල් ඔවුන් විසින්ම එම රටවලටම යෝග්‍ය තිරසාර සහ ප්‍රායෝගික ආර්ථික ප්‍රතිපත්ති ක්‍රියාත්මක කිරීමෙන් පමණයි.මේ අනුව ධනසම්පත් නිර්මාණයේ තිරසාර ක්‍රමවේදයක් මත පිහිටා සෙස්සන්ගේ සාමුහික ප්‍රයත්නයන් මැද සමාජ සහ මානව සංවර්ධනය කරා යොමුවන ප්‍රවේශයක් සහිත රටකට හොඳම උදාහරණය ශ්‍රී ලංකාව කිව හැකිය. ශ්‍රී ලංකාවේ සංවර්ධනය පිළිබඳව අධ්‍යයනයක් කරන ඕනෑම විශ්ලේෂකයෙකුට රට සාධනීය ප්‍රතිපලයක් කරා ගෙනගිය ප්‍රායෝගික ප්‍රවේශයේ සළකුණු දැකිය හැකිය. ධනසම්පත් ගොඩනැඟිම පමණක් නිත්‍ය භෞතික සහ මූල්‍ය වත්කම් නිර්මාණය කිරීමක් නොවන්නේය. මා විශ්වාස කරන පරිදි ධනසම්පත් ගොඩනැගීම මානව සහ ස්වාභාවික ප්‍රාග්ධනය තිරසාර සහ අඛණ්ඩව වර්ධනය කිරීමක් වන්නේය.මේ නිසා එකම ආයතනයක් ලෙස සමාජ සහ මානව සංවර්ධනය ධන සම්පත් සමඟ බැදීම සඳහා අපේ ආර්ථිකයන් තුළ මංපෙත් සොයා ගැනීම සඳහා සහයෝගීතාවක් ගොඩනඟා ගතයුතු වෙනවා. ලෝක බැංකුවේ මෑත අධ්‍යයනයකින් අනාවරණයකර ඇත්තේ රටවල් 118 ක සියයට 40 ක අන්ත දිළිඳු ජනතාවගේ ආදායම සියයට 80 කින් වැඩිවී ඇත්තේ එම රටවල සමස්ත ආර්ථික වර්ධනය නිසා බවයි. මෙයින් පැහැදිලි වන්නේ දිළිඳුකම දුරළීමට නම් ආර්ථික වර්ධනය පුළුල් කිරීම බෙහෙවින්ම වැදගත් බවයි.ඒ සමඟම ධනය ජනතාව අතර සමසේ බෙදීයාම දිරි ගැන්වීම සඳහා නිවැරැදි ක්‍රමෝපායන් පැවැතිය යුතු බව විශ්වය සත්‍යයක් වෙනවා. අද ආරම්භ වන ව්‍යාපාර සමුළුව අපේ රටට කිහිප ආකාරයකින් වැදගත් වෙනවා. එයින් පළමුවැන්න දශක කිහිපයක ත්‍රස්තවාදී පීඩනයෙන් පසු සාමයේ සහ ස්ථාවරත්වයෙන් යුතු පරිසරයක් මැද මඟේ රටේ ජනතාව පෙර නොවූ විරූ ඵෙතිහාසික ආර්ථික පුනර්ජීවනයක් අත්විඳින අවස්ථාවක අප හමු හමු වීමයි. දෙවැන්න අපේ රටේ ජනතාව අතර ආර්ථික වර්ධනයේ ප්‍රතිලාභ සමාන ආකාරයෙන් බෙදීයාමට මෙන්ම ඉහළ ආර්ථික වර්ධනයක් ඇති කරන මහින්ද චින්තනය මත පදනම් අප රටටම ආවේණික සංවර්ධන ක්‍රමෝපාය ඔබ හැම සමඟ බෙදා හදා ගැනීමට හැකිවීමයි.මෙහි තෙවැන්න 2016 වනවිට මධ්‍ය ආදායම් රටක් කරා ශ්‍රී ලංකාව මෙහෙයවන සාගරික, ගුවන්, දැනුම, වාණිජ හා බලශක්ති ක්ෂේත්‍රයන් සහ සංචාරක ව්‍යාපාර සම්බන්ධ කේන්ද්‍රීය ක්‍රියාවලියක් තුළින් මෙරට ජනතාව නව ධනසම්පත් ගොඩනගා ගැනීම කෙරෙහි අවධානය යොමුකළ නව නැඟීඑන නව ශ්‍රී ලංකාවක් පිළිඹිබු කිරීමට හැකිව තිබීමයි. මේ පසුබිම තුළ අද පවත්වන සමුළුවේ තේමාව ශ්‍රී ලංකාවටම ආවේණික දර්ශනයට ගැලපෙන්නක් බව ඔබ පිළිගන්නවා ඇති.1971 දී සිංගප්පූරුවේදී ප්‍රකාශනයෙන් එළිදක්වන ලඳුව 1991 හරාරේ සමුළුවේදී තවදුරටත් තහවුරු වූ පොදුරාජ්‍ය මණ්ඩලීය මූලධර්මයක් උපුටා දක්වන්නට කැමැතියි. "අපේ අරමුණ වන්නේ සාමට සාධාරණ සහ සමානාත්මතාවය මත පදනම් අන්තර්ජාතික වෙළෙඳ ප්‍රවාහයක් ළඟාකර ගැන්මයි. මෙහිදී සංවර්ධනය වෙමින් පවතින රටවල විශේෂ අවශ්‍යතාවන් සැළකිල්ලට ගතයුතු වෙනවා. ඒ සමඟම සංවර්ධනය වන රටවල රාජ්‍ය සහ පෞද්ගලික සම්පත් ගලායාම දිරි ගැන්විය යුතු වෙනවා. මේ සියල්ල සිදුකළ යුත්තේ සංවර්ධනය වන රටවල අවශ්‍යතාවන්ට ගැලපෙන පරිදි සැබෑ ජීවයකින් සහ හවුල්කාරත්වයකින් යුක්තව බව සිහියේ තබාගත යුතු වෙනවා"1971 සිංගප්පූරු සමුළුවේදී පිළිගැන්වූ මේ මූලධර්මයන් ඊටත් වඩා අද සත්‍යයව තිබෙනවා. මේ නිසා ඔබ හැමට අද ආරම්භ වන වැඩසටහනට ක්‍රියාකාරී මට්ටමින් දායක වන ලෙස ආරාධනා කරනවා.විදේශ කටයුතු ඇමැති මහාචාර්ය ජී. එල්. පීරිස් මහතා, - අද ආරම්භ වූ පොදුරාජ්‍ය මණ්ඩලීය රාජ්‍ය නායක සමුළුව වෙනුවෙන් ව්‍යාපාරිකයන් සහ ආයෝජකයන් 1,450 දෙනෙකු සහභාගි වී සිටිනවා. මේ සමුළුව අතිශයින්ම සාර්ථක සමුළුවක් යන්න එයින් පැහැදිලි වෙනවා. පොදුරාජ්‍ය මන්ඩලීය රටවලට අමතරව ලෝකයේ රටවල් 30 ක ආයෝජකයන් සහ ව්‍යාපාරිකයන් මේ සඳහා එක්ව සිටිනවා. ජනාධිපති මහින්ද රාජපක්ෂ මහතාගේ ප්‍රධානත්වයෙන් අද ආරම්භ වූ මේ ව්‍යාපාරික සමුළුව ලබන 14 දා අවසන් වීමට නියමිතයි.වසර 30 ක කාලයක් මේ රටේ පැවැති ත්‍රස්තවාදයෙන් අත්මිඳී ඉදිරියටම ගමන් කරන අවස්ථාවක පොදුරාජ්‍ය මණ්ඩලීය සමුළුව ශ්‍රී ලංකාවේ දී පැවැත්වෙනවා. විශේෂයෙන් ම විදේශීය ආයෝජකයන්ට ශ්‍රී ලංකාවේ ආයෝජනය සඳහා හොඳ අවස්ථාවක් නිර්මාණය කර දී තිබෙනවා. ඒ වඟේම ඔවුන්ට අවශ්‍ය සියලුම පහසුකම් ලබා දෙන්නටද රජය පියවර ගෙන තිබෙනවා. ඒ අනුව අපේ රටට පැමිණෙන ඕනෑම ආයෝජකයෙකුට මෙරට ආයෝජනයන් කරන්නට හැකියාව තිබෙනවා.අපේ රටේ හොඳ මානව සම්පතක් සිටිනවා. ඔවුන් දැනුමින් සහ අත්දැකීම්වලින් පිරිපුන් පිරිසක් වීම ද විශේෂත්වයක් වෙනවා. මේ සම්පතින් නිසි ප්‍රයෝජනයක් ගන්නට පසුගිය කාලයේදී හැකියාවක් ලැබුණේ නැහැ. විශේෂයෙන්ම ත්‍රස්තවාදී අරගලය මීට හේතු වුණා. නමුත් මේ වනවිට එල්.ටී.ටී.ඊ ත්‍රස්තවාදය අපේ රටින් තුරන් කරන්නට හැකියාව ලැබී තිබෙනවා. ලොව ඕනෑම ව්‍යාපාරිකයෙකුට ශ්‍රී ලංකාවේ ආයෝජනය කරන්නට පුළුවන්කම තිබෙනවා. ඒ නිසා අපේ රටේ ආයෝජනයට පැමිණෙන්න යැයි සියලු දෙනාටම ආරාධනා කරනවා.විදේශ කටයුතු නියෝජ්‍ය ඇමැති නියොමාල් පෙරේරා මහතා, - පොදුරාජ්‍ය මන්ඩලීය ව්‍යාපාරික සමුළුව වෙනුවෙන් ව්‍යාපාරිකයන් 1500 ට වැඩි පිරිසක් සහභාගි වී සිටිනවා. මෙය ශ්‍රී ලංකාවට ඉතාම වැදගත් අවස්ථාවක් වෙනවා. විශේෂයෙන්ම ලෝකයේ රටවල් 80 ක පමණ පිරිසක් මේ අවස්ථාවට සම්බන්ධ වී සිටීම ඉතාම වැදගත් වෙනවා. වසර තිහක යුද්ධයකින් පසුව නැඟී සිටින ශ්‍රී ලංකාවේ දී මෙවැන්නක් සංවිධානය කිරීම සම්බන්ධයෙන් සතුටට පත් වෙනවා.මේ තත්ත්වයෙන් පසුව අපේ රටට වේගයෙන් ඉදිරියට යනවා. දැන් අපේ රටට හොඳ අවස්ථාවක් නිර්මාණය වී තිබෙනවා. පොදුරාජ්‍ය මණ්ඩලීය ව්‍යාපරික සමුළුව ඔස්සේ ශ්‍රී ලංකාවේ සංවර්ධන න්‍යාය පත්‍රයට දායක වීමට ලෝකයේ ව්‍යාපරික ප්‍රජාවට අවස්ථාවක් උදාකිරීමක් සිදුවන වෙනවා.නව මිතුරන් ඇති කරවීමටත්, ව්‍යාපාරි හවුල්කාරිත්වය ගොඩනඟා ගැනීමටත් ශ්‍රී ලංකාව දරණ ස්ථාවරත්වයට දායක වන ලෙස ඔහු මෙම සමුළුවට සහභාගී වූ ව්‍යාපරික ප්‍රජාව වෙත එහිදී ආරාධනයක් කරනවා.මෙම අවස්ථාව ශ්‍රී ලංකාවේ ආර්ථික වර්ධනය පෙරටුකර ගනිමින් රට ගොඩනැගීමට ගෙනයන වැඩපිළිවෙළට දායක වීමට හැකියාව උදාකරන අවස්ථාවක්. ජනාධිපති මහින්ද රාජපක්ෂ මැතිතුමාගේ නායකත්වය යටතේ ශ්‍රී ලංකාව කලාපයේ නාවික, ගුවන්, බල ශක්ති, දැනුම ආදී අංශවලින් කේන්ද්‍රස්ථානයක් බවට පත්කිරීමට ක්‍රියාකරමින් සිටිනවා.මෙමඟින් ආර්ථිකය ශීඝ්‍ර වර්ධනයක් අපේක්ෂා කරන්න පුළුවන්. මෙම සමුළුවට රටවල් 91 කින් නියෝජිතයින් සහභාගී වී සිටිනවා. මෙවැනි සහභාගීත්වයක් මඟින් ශ්‍රී ලංකාව කෙරෙහි ඔවුන් තබා ඇති විශ්වාසය තහවුරු වෙනවා. වර්ධනයේ ප්‍රතිලාභ සාධාරණව බෙදීයාම කෙරෙහි රජය අවධානය යොමු කර තිබෙනවා. මෙම සමුළුවට සහභාගීත්වය තුළින් ශ්‍රී ලංකාවේ ආර්ථික වර්ධනයට රට ගොඩනැගීමේ ක්‍රියාවලියට දායකත්වයක් ලබාදී‍මට හැකි වෙනවා.පොදුරාජ්‍ය මණ්ඩලීය ව්‍යාපාරික සභාවේ සභාපති ආචාර්ය මොහාන් කාවුල් මහතා, - ශ්‍රී ලංකාවේ පැවැත්වෙන පොදුරදමඩුළු ව්‍යාපාරික සමුළුව මඟින් ව්‍යාපරික ප්‍රධානීන්ට ආණ්ඩුවලට හමුවීමට අවස්ථාවක් මෙන් ම පොදු රාජ්‍ය මණ්ඩලීය රටවල ඇති ආර්ථික අවස්ථා හදුනාගැනීමට අවකාශ සැලසීමක් වෙනවා. මෙමඟින් ශ්‍රී ලංකාවේ විවිධ අංශවල පවතින ව්‍යාපාරික ඉඩ ප්‍රස්ථා මෙම නියෝජිතයින්ට පෙන්නුම් කිරීමට අවස්ථාව සැලසෙනවා. මෙමඟින් ශ්‍රී ලංකාවට වැඩි ව්‍යාපාරික අවස්ථා උදාවෙනවා.යුද්ධය නිම වීමෙන් පසු ශ්‍රී ලංකාව ආසියාවේ ශීඝ්‍ර ආර්ථික වර්ධනයක් ඇති රටක් බවට පත් ව තිබෙනවා. මෙහිදී ආසියාවේ අත්දැකීම් ඉගෙන ගැනීමට හැකියාව ලැබෙනවා. ආසියානු කලාපයේ ගතවු දශක දෙක තුළ වේගවත් වර්ධනයක් අත්කරගෙන තිබෙනවා. මෙම සමුළුව නිසා අප්‍රිකාව සහ ආසියාව අතර නව සම්බන්ධතා හා හවුල් කාරීත්වයන් ගොඩනගා ගැනීමට ද හැකි වී තිබෙනවා. ව්‍යාපරික සමුළුව නිසා ශ්‍රී ලංකාවට තිරසාර ඵලදායි ප්‍රතිඵල අත්කරගැනීමට හැකිවනු ඇති බවට විශ්වාසය කරනවා යැයි පැවසීය.මොසැම්බික් රාජ්‍යයේ ජනාධිපති ආරමන්දෝ ගුබුෂා, ශාන්ත කිට්ස් සහ නෙවිස් රාජ්‍යයේ අගමැති ආචාර්ය ඩෙන්සිල් ඩග්ලස්, උගන්ඩා ජනාධිපති යුවෙරි මුසවේනි, නැම්බියා ජනාධිපති හිපිකෙපුන්යේ පොහම්බා, ට්‍රිනිඩෑඩ් සහ ටොබැකෝ අගමැති කම්ලා පර්සාද් බිසේසාර් සහ බුරුන්ඩි ජනාධිපති පියෙරා කුරුන්ෂිසා මහත්ම මහත්මීහූ මෙවර ව්‍යාපාරික සමුළුව ඇමැතීමට නියමිතයි.දකුණු අප්‍රිකාව, ඉන්දියාව, මුරුසි, උගන්ඩා, එංගලන්තය, නේපාලය, මොල්ටා, රුවන්ඩා, ඔස්ට්‍රේලියාව, නෙදර්ලන්තය, මැලේසියාව, සිංගප්පූරුව, පාකිස්ථානය, කෙන්යාව, චීනය, සවුදි අරාබිය, බංගලාදේශය ඇතුළු රටවල ව්‍යාපාරික නියෝජිතයන් මේ අවස්ථාවට එක් ව සිටින අතර එංගලන්තයේ ස්ටෑන්ඩර්ඩ් චාර්ටර්ඩ් සමාගමේ උප සභාපති ශ්‍රීමත් තෝමස් හැරිස්, ඉන්දියාවේ භාරත් එයාර්ටෙල් සමාගමේ ප්‍රධාන විධායක සහ කළමනාකාර අධ්‍යක්ෂ මනෝජ් කෝලි, සවුදි අරාබියේ ගෝල්ඩන් ග්‍රාස් සමාගමේ සභාපති ආචාර්ය තුර්කි අල් රෂීඩ් මහත්වරුන් ද මෙහිදී අදහස් දැක්වීමට නියමිතය.ආයෝජන ප්‍රවර්ධන ඇමැති ලක්ෂ්මන් යාපා අබේවර්ධන, රාජ්‍ය සම්පත් කළමනාකරණ ඇමැති නවීන් දිසානායක, පොදුරාජ්‍ය මණ්ඩලීය මහලේකම් කමලේෂ් ෂර්මා යන මහත්වරුන් ඇතුළු පිරිසක්ද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>13</day>
    </date>
    <link>http://www.dinamina.lk/2013/11/13/_art.asp?fn=n1311139</link>
    <topic>රථ වාහන සැලසුම් සැකසීමේ දීරෝහල්වලට යාමට ප්‍රමුඛතාව දෙන්න</topic>
    <author/>
    <content>රථවාහන සැලසුම් වෙනස්කිරීමේදී වෛද්‍යවරුන්ට සහ රෝගීන්ට රෝහල්වෙත යාමට ප්‍රමුඛතාව ලබාදිය යුතු යැයි රජයේ වෛද්‍ය නිලධාරීන්ගේ සංගමය නිවේදනයක් නිකුත් කරමින් කියා සිටියි.එම නිවේදනයේ මෙසේද දැක්වේ.පොදු රාජ්‍ය මණ්ඩල රාජ්‍ය නායක සමුළුව හෝ මැයි දිනය වැනි අවස්ථාවල රථවාහන සැලසුම් තාවකාලිකව වෙනස් කිරීමට ලක්වේ. නව රථවාහන සැලසුම් ක්‍රියාත්මක කරනු ලබන්නේ බොහෝවිට පිට පළාත් වලින් නගරයට කැඳවනු ලැබූ පොලිස් නිලධාරීන් විසිනි. මොවුන් නියෝග ක්‍රියාත්මක කරනුයේ නව රථවාහන සැලසුම් අනුව රෝහල් කරා ළඟා විය හැකි මාර්ග ගැන දැනුමක් නොමැතිවය.වාහන සඳහා වන නිල ලාංඡන සහිත වෛද්‍යවරුන්ගේ වාහන මෙවන් අවස්ථාවල කෙසේ හෝ රෝහල් කරා ළඟා වුවද, රෝගීන් රැගෙන එන වෙනත් වාහන රෝහල් අවට මාර්ග වල බොහෝ වේලාවක් ගත කිරීමට සිදු වූ අවස්ථා වාර්තා විය.එබැවින් මේ තත්ත්වය පිළිබඳ දැඩි අවධානයක් යෙ‍ාමු කර රථවාහන පාලනයට යොදවන පොලිස් නිලධාරීන් දැනුවත් කරන ලෙස අප පොලිස්පතිතුමාගෙන් ඉල්ලා සිටිමු..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>13</day>
    </date>
    <link>http://www.dinamina.lk/2013/11/13/_art.asp?fn=n13111310</link>
    <topic>කැලණිය සමාජ ශාලාවේ බිලහොර නෝට්ටුවලින් ගෙවද්දී මාට්ටු</topic>
    <author>ලයනල් පී. පෙරේරා කැලණිය විශේෂ</author>
    <content>කැලණිය තොරණ හන්දිය රාත්‍රී සමාජශාලාවක පෙරේදා (11) රාත්‍රී මත්පැන් පානය කර, ඒ සඳහා වැයවූ මුදල රුපියල් දාහේ හොර නෝට්ටුවලින් ගෙවීමට යද්දී සිව් දෙනෙකු අත්අඩංගුවට ගත් පෑලියගොඩ පොලීසිය, ඔවුන්ගෙන් වැඩිදුර ප්‍රශ්න කිරීමේදී, එම දාහේ නෝට්ටු තමන් විසින් මුද්‍රණය කළ ඒවා බැව් පැවසීම හේතුවෙන්, ඊට අදාළ සියලුම උපකරණ හා මුදල් ද තවත් සැකකරුවෙකු ද අත්අඩංගුවට ගැනීමට සමත්ව ඇත.වැල්ලම්පිටිය සදහම් මාවතේ පදිංචි දෙසොහොයුරන් වූ සැකකරුවන් 2 දා ගොතටුව අඹගහ හංදියේ පදිංචි එක් සැකකරුවෙකු සහ කොළඹ 14 නවගම්පුර පදිංචි එක් අයෙකු ද අත්අඩංගුවට ගෙන ඇති පොලීසිය ඔවුන්ගෙන් ලද තොරතුරු මත, ඊට සම්බන්ධ තවත් සැකකරුවෙකු ද අත්අඩංගුවට ගෙන ඇත.මොවුන් සිව්දෙනා ඊයේ (11) රාත්‍රී මෙම සමාජශාලාවේ මත්පැන් පානය කර, ඊට අදාළ මුදල ගෙවා ඇත්තේ දාහේ නෝට්ටු වලිනි. එහි මුදල් අයකැමිවරයාට මේ මුදල් පිළිබඳව සැකසිතී, හොර රහසේම වහාම පෑලියගොඩ පොලිසියට දුරකථන ඇමතුමක් මගින් මේ පිළිබඳව දන්වා ඇත.වහාම ක්‍රියාත්මක වී ඇති පෑලියගොඩ පොලීසිය අදාළ ස්ථානයට පැමිණ, මුදල් පිරික්සීමෙන් අනතුරුව සැකකරුවන් සමඟ මුදල් ද අත්අඩංගුවට ගෙන ඇත.අනතුරුව මොවුන්ගෙන් දිගින් දිගටම ප්‍රශ්න කිරීමේදී වැල්ලම්පිටියේ පදිංචි සැකකරුගේ නිවසේදී මේ මුදල් මුද්‍රණය කර ඇති බව දැනගත් පොලීසිය, එම නිවෙස වටලා සියලු භාණ්ඩ අත්අඩංගුවට ගෙන ඇත.මේවා අතර ඇති වටිනා නව තාක්ෂණයේ ලැප්ටොප් පරිගණකයක්, නවතම ලේසර්, මුද්‍රණ යන්ත්‍රයක්, ස්කෑනර් එකක්, මුදල් අච්චු ඝන කඩදාසි සහ විවිධ පෑන් කීපයක් සහ කතුරක් ද වේ.මේවන විට මොවුන් විසින් රුපියල් දාහේ හොර නෝට්ටු 280ක් (රුපියල් 2,80,000/=) පමණ සමාජ ගතකර ඇති බව පවසා ඇත. මුද්‍රණ යන්ත්‍ර අත්අඩංගුවට ගන්නා අවස්ථාවේදී රුපියල් දාහේ හොර නෝට්ටු 15ක්ද එහි තිබී ඇත.පොලීසියේ රඳවා තබාගෙන දිගින් දිගටම මේ පිළිබඳව ප්‍රශ්න කරන අතර මේ සම්බන්ධව තවත් තොරතුරු ද අනාවරණය කරගෙන යමින් සිටින බව ද එහි උසස් පොලිස් නිලධාරියකු දිනමිණට පැවසීය.මේ සඳහා සියලු පරීක්ෂණ කටයුතු බස්නාහිර පළාත් උතුර නියෝජ්‍ය පොලිස්පති අයි. ජී. කුලරත්න මහතාගේ උපදෙස් පරිදි, කැලණිය කොට්ඨාස භාර ජ්‍යෙෂ්ඨ පොලිස් අධිකාරී සී.ඊ. වෙදිසිංහ, කැලණිය සහකාර පොලිස් අධිකාරී විධුර ජයසිංහ, මූලස්ථාන පොලිස් ස්ථානාධිපති පොලිස් පරීක්ෂක සිසිර පෙත්තතන්ත්‍රී, යන මහතුන්ගේ අධීක්ෂණයෙන්, එස්.අයි. දිනේෂ් කුමාර, 75101 රූපසිංහ, 56172 ප්‍රියන්ත, 84854 යාපා, 78362 ගුණවර්ධන යන මහතුන් විසින් සිදු කරගෙන යති..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>13</day>
    </date>
    <link>http://www.dinamina.lk/2013/11/13/_art.asp?fn=n13111311</link>
    <topic>කරාතේ ශූරයාගේ නිවෙස අලුත්වැඩියා ‍කෙරේ</topic>
    <author/>
    <content>බදුල්ල, බඹරපාන පිටියාකුඹුර සිසිල්පැන්කඳුර පදිංචි කරාතේ ක්‍රීඩකයකු වූ බී. ඩබ්ලිව්. ජී. ප්‍රදීප් ප්‍රසන්න මහතාගේ අබලන් වූ නිවස අලුත්වැඩියා කර ගැනිම සඳහා යුරෝපා ශ්‍රී ලංකා කරාතේ දෝ සංවිධානය මගින් රුපියල් විසිපන්දහසක (25,000/-) මුදලක් පරිත්‍යාග කෙරිණි.යුරෝපා ශ්‍රී ලංකා කරාතේ දෝ සංවිධානයේ නිර්මාතෘ හා ප්‍රධාන උපදේශක රෝහණ විජේමාන්න මහතාගේ සංකල්පයක් මත මෙම පරිත්‍යාගය සිදු කෙරුණි‍.කරාතේ දෝ සංවිධානයේ සභාපති මනෝජ් ආරච්චිගේ, උප සභාපති සාන්ත ගමගේ, සංවිධායක උෂාන්ත මධුජිත්, ක්‍රීඩා සඟරාවේ ප්‍රධාන කර්තෘ ජගත් හේවාපන්න මහත්වරු මෙම අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>13</day>
    </date>
    <link>http://www.dinamina.lk/2013/11/13/_art.asp?fn=n13111312</link>
    <topic>ගුවන් සේවා සමාගමේ විදුලි රැහැන් සොරා ගත්තැයි එහි සේවකයන් තිදෙනෙක් අත්අඩංගුවට</topic>
    <author>චන්ද්‍රිකා පෙරේරා</author>
    <content>කටුනායක ගුවන්තොටුපල හා ශ්‍රී ලංකා ගුවන් සේවා සමාගමට අයත් වැඩබිමකින් රුපියල් ලක්ෂ 250ක් වටිනා විදුලි රැහැන් තොගයක් සොරා ගැනී‍ම සම්බන්ධයෙන් ගුවන්තොටුපලේම සේවයේ නියුතු පොදුකාර්ය සේවකයන් තිදෙනෙක් රහස් පොලිසිය පෙරේදා(11) අත්අඩංගුවට ගෙන තිබේ.අත්අඩංගුවට පත් සැකකරුවන් කටුනායක,නෙළුම්දෙණිය හා දොරවක පදිංචි අය බව අපරාධ පරීක්ෂණ දෙපාර්තමේන්තුව සඳහන් කරයි. වැඩබිමේ විදුලි කටයුතු වෙනුවෙන් ගෙනැවිත් තිබූ තෙකලා විදුලි රැහැන් තොගයක් මොවුන් සොරකම් කර ඇති අතර ඒවා රහසේ ප්‍රවාහනය කර පෞද්ගලික ස්ථානයකට විකුණා ඇති බවට හෙළිව ඇත.ඉකුත් සැප්තැම්බර් මස 25දා මේ සොරකම සිදුව තිබිණි.මේ පිළිබඳ පොලිසියට ලැබුණු පැමිණිල්ලක් මත පරීක්ෂණ පවත්වා වැඩිදුර පරීක්ෂණ සඳහා රහස් පොලිසියට බාරදී තිබේ. මේ අනුව සොයා බැලීමේ දී අත්අඩංගුවට පත් සැකකරුවන් රැහැන් තොගය සොරකම්කර ඇති බවට හෙළිවීමෙන් පසු වැඩිදුර විභාගය සඳහා අපරාධ පරීක්ෂණ දෙපාර්තමේන්තුවට කැඳවා කළ පරීක්ෂණයෙන් පසුමොවුන් අත්අඩංගුවට ගෙන තිබේ.සැකකරුවන් මීගමුව මහේස්ත්‍රාත් අධිකරණය වෙත ඉදිරිපත් කිරීමෙන් පසු ලබන 15 දක්වා රක්ෂිත බන්ධනාගාර ගතකර තිබේ.සිද්ධිය පිළිබඳ අපරාධ පරීක්ෂණ දෙපාර්ත මේන්තුව වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>13</day>
    </date>
    <link>http://www.dinamina.lk/2013/11/13/_art.asp?fn=n13111313</link>
    <topic>නාගරික මන්ත්‍රී අධිකරණයට ඉදිරිපත් කරන ලෙස නියෝග</topic>
    <author>සිරන්ජනි කුමාරි</author>
    <content>රාජගිරිය ප්‍රාදේශිය ලේකම් කාර්යාලයට ගොස් ප්‍රාදේශිය ලේකම්වරයාට තර්ජනය කිරිමේ සිද්ධියක් සම්බන්ධයෙන් සමෘද්ධි සංවර්ධන නිලධාරි හා කෝට්ටේ මහ නගර සභාවේ නාගරික මන්ත්‍රි ධනුක විශ්වජිත් මහතා අද අධිකරණය වෙත ඉදිරිපත් කරන ලෙස කොළඹ අතිරේක මහෙස්ත්‍රාත් කපිල දුෂාන්ත එපිටවෙල මහතා ඊයේ (12) බන්ධනාගාර අධිකාරිවරයාට නියෝග කළේ ය.සිය වැටුප බැංකුවට බැර නොවිම සම්බන්ධයෙන් ප්‍රාදේශිය ලේකම්වරයාට බැණ තර්ජනය කළ මන්ත්‍රිවරයා නඩුවලට යන වියදම් තමා විසින් ගෙවිය යුතු බවත් එසේ නොකරයි නම් බලා‍ගන්නේ යැයි පවසමින් තමාට දෑත දිගු කොට තර්ජනය කළ බවට පැමිණිල‍්ලේ සදහන් වේ.අංක 5, සරණ මාවත ,රාජගිරිය පදිංචි අමල් ජිවන විසිකැලුම් සරණසිංහ එදිරිසුරිය යන අය මෙම සිද්ධියේ පැමිණිලිකරු වේ.ඉකුත් 24 වන දින සිය කාර්යාලයට පැමිණ තමාට තර්ජනය කළ මන්ත්‍රිවරයාට සේවයට නොදන්වා නොපැමිණිම නිසා සේවය අත්හිටුවිමට නියෝගයක් තමා විසින් නිකුත් කොට ඇති බවට ද දැනුම් දුන්නේ යැයි ප්‍රාදේශිය ලේකම්වරයා සිය පැමිණි‍ල්ලේ වැඩිදුරටත් සදහන් කොට තිබිණ.මෙම සැකකරු දැනට මුල්ලේරියා පොලිස් වසමේ අපරාධයක් සම්බන්ධයෙන් රක්ෂිතබන්ධනාගාරගත ව සිටින බවට පොලිසිය අධිකරණයට දැක්වු කරුණු සළකා බැලු මහෙස්ත්‍රාත්වරයා සැකකරු අද දින අධිකරණයට ඉදිරිපත් කරන ලෙස බන්ධනාගාර අධිකාරිවරයාට නියම කළේ ය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>13</day>
    </date>
    <link>http://www.dinamina.lk/2013/11/13/_art.asp?fn=n13111314</link>
    <topic>හොරට කැඩූ පොල් ගෙඩියක් මුහුණට වැටුණා එලොව පොල් පෙනී මිනිහට දෙවියො සිහිවුණා</topic>
    <author>- තෙන්නකෝන් කුලසේකර</author>
    <content>ගලෙන්බිඳුණවැව ගම්මානයක පදිංචි තරුණ විය ඉක්ම වූ මේ මිතුරන් දෙදෙනා පාසල් වියේ සිට ම දැඩි මිතුරුදමක් පවත්වා ගෙන ආහ. පාසල් අධ්‍යාපනය අතරමග නතර කර ගත් මේ දෙදෙනා ම අද තවමත් අවිවාහකය.ගමේ හෝ අවට ගම්මානයක බඩඉරිඟු කරලක්, කෙසෙල් කැනක්, පොල් ගෙඩියක් පමණක් නොව කුකුලෙක් හෝ හරකෙක් හොරකම් කරගෙන තිබුණොත් ඒ සියලු හොරකම්වලට ගැමියන් චෝදනා එල්ල කරන්නේ මේ දෙදෙනා ට ය. එහෙත් කිසිම දිනෙක මොවුන් කළ හොරකමක් කිසිවෙකුටත් අල්ලා ගත නොහැකි වීම නිසා ඔවුන්ට එරෙහිව නීතිය ක්‍රියාත්මක කිරීමට වසර ගණනාවක් යනතුරු ම නොහැකි වී තිබිණි.එනමුදු පසුගිය දිනෙක මේ දෙදෙනාට වැඩේ වැරදිනි. අයිතිකරුවන් ගමේ නැති හෙයින් කලක් තිස්සේ ම තමන්ගේ බූදලයක් කරගෙන සිටි පොල් ඉඩමකට මහ රෑ ගිය මේ දෙදෙන හොර පොල් කඩන්නට වූහ. එකෙක් ගසට නැගි අතර අනෙකා බිම සිට පොල් ගෙඩි එකතු කරන්නට විය. අවට පරිසරය ඝන අඳුරින් වැසී තිබිණි. විපතක මහත !ගස උඩ සිටි මිතුරා කඩා බිමට දැමූ එක් පොල් ගෙඩියක් වේගයෙන් පැමිණ පතිත වූයේ ගස යට සිටි මිතුරාගේ මුහුණ මත ය. ඒ සමගම මිතුරාගේ මුවින් පිටවූ මරලතෝනියෙන්, නිසල ගම්මානය නිමේෂයකින් අවදි විය.දඩි බිඩියේ ගසින් බැස ගත් මිතුරා තුවාල ලබා ලේ ගලමින් සිටි මිතුරාගේ කට අතින් වසාගෙන ඔහු කර තබාගෙන එතැනින් පළා ගියේය.විලාප හඬ ඇසුණු ගැමියෝ විදුලි පන්දම් හා හුළු අතු රැගෙන ළඟා වෙද්දී පොල් ගස් යට කඩා දමා තිබූ පොල් ගෙඩි ද, ඒවා රැගෙන යාමට ගෙන ආ හිස්ව තිබූ උර දෙකක් ද දක්නට ලැබුණත් පෙනෙන තෙක් මානයක කිසිවෙක් නොසිටියේය.මුහුණ චප්ප කරගත් පුද්ගලයාත් ඔහුගේ මිතුරාත් දින කිහිපයකට පසුව සුපුරුදු පරිදි ගම පුරා කරක් ගැහුවත් ඔවුන් පොල් හොරකමේ ගොස් මුහුණ තුවාල කරගත් බවට චෝදනා කිරීමට තරම් කිසිම සාක්ෂියක් කිසිම ගැමියකු සතුව නැත..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>13</day>
    </date>
    <link>http://www.dinamina.lk/2013/11/13/_art.asp?fn=n13111316</link>
    <topic>මන්නාරමට මෙගා වොට් 200ක සුළං විදුලි බලාගාරයක්</topic>
    <author>චමීර ඇල්ලදෙණිය</author>
    <content>මන්නාරම ප්‍රදේශයේ මෙගා වොට් 200ක ධාරිතාවයෙන් යුත් සුළං විදුලි බලාගාරයක් ඉදිකිරීමට මේ වන විට ශක්‍යතා අධ්‍යයක් සිදු කෙරෙන බව විදුලිබල මණ්ඩලයේ සාමාන්‍යාධිකාරී ෂවින්ද්‍රනාත් ප්‍රනාන්දු මහතා පවසයි.ඒ සඳහා ආසියානු සංවර්ධන බැංකුව විසින් ආධාර ලබාදීමට නියමිත අතර, මේ ශක්‍යතා වාර්තාව ලබන වසර වන විට ලැබෙනු ඇතැයි විදුලිබල හා බලශක්ති අමාත්‍යාංශය අපේක්ෂා කරයි.ඉදිරියේදී ඇතිවිය හැකි විදුලි අර්බූදයට විසඳුම් වශයෙන් පුනර්ජනනීය බලශක්තියට නැඹුරුවීමට මේ මගින් බලාපොරොත්තුවේ.නොරොච්චෝලේ බලාගාරයේ පසුගිදා පැවැති සාකච්ඡාවකදී මේ කරුණු අනාවරණය විය.මේ රටට අවශ්‍ය විදුලියෙන් සුළං බලයෙන් සියයට 10ක ධාරිතාවයක් උත්පාදනය කළ යුතු බවද විදුලිබල මණ්ඩලය පවසයි.එමඟින් විදුලි ඒකකයක් නිපදවීම සඳහා වැය වන මුදල අවම කර ගත හැකි බව පෙන්වාදුන් ප්‍රනාන්දු මහතා එය රටේ සංවර්ධනයට මහත් පිටුවහලක් වනු ඇති බවද කීවේය.ලංකා විදුලිබල මණ්ඩලයේ සභාපති ඩබ්ලිව් බී ගනේගල මහතා ද මේ අවස්ථාවට සහභාගී විය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>13</day>
    </date>
    <link>http://www.dinamina.lk/2013/11/13/_art.asp?fn=n13111317</link>
    <topic>සරත් ෆොන්සේකාගේ රියැදුරුටරුපියල් ලක්ෂයක ශරීර ඇප</topic>
    <author>ශිරෝමි අබයසිංහ</author>
    <content>ප්‍රජාතන්ත්‍රවාදී පක්ෂයේ නායක සරත් ‍‍ෆොන්සේකා මහතාගේ රථය අපරික්ෂාකාරීව පදවා ලොරියකට සහ නාගරික සංවර්ධන අධිකාරිය විසින් ඉඳි කර ඇති වෙළෙඳ කුටිවලට අලාභ හානි කිරීම සම්බන්ධයෙන් එම රථය පැදවූ කේ.කේ. චමින්ද කුමාර නමැත්තා රුපියල් ලක්ෂයක ශරීර සහ රුපියල් දෙදහසක මුදල් ඇපයක් මත මුදා හරින ලෙස නුගේගොඩ මහෙස්ත්‍රාත් අජිත් එම්.මාසිංහ මහතා ඊයේ (12) නියම ෙකළේය.66-2640 දරන ජිප් රථය ජයවර්ධනපුර නව රෝහල පාරේ පදවමින් සිටියදි මෙම අනතුර සිදු වී ඇතැයි මිරිහාන පොලිසියේ රථවාහන අංශය අධිකරණයට දන්වා සිටියේය.අනතුරින් සිදු වී ඇති හානිය මෙතෙක් ගණන් බලා නැතැයිද රජයේ දේපලවලට හානි සිදු වී ඇතැයිද පොලිසිය අධිකරණයට දැන්වීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>13</day>
    </date>
    <link>http://www.dinamina.lk/2013/11/13/_art.asp?fn=n13111318</link>
    <topic>විත්තිකරුට බරපතළ වැඩ ඇතිව වසර 3ක සිරදඬුවමක්</topic>
    <author>කුමුදු හෙට්ටිආරච්චි</author>
    <content>දුරකථන ඇමතුම් මගින් හා ලිපියකින් බිරිය හා පුතා මරණ බවට ව්‍යාපාරිකයෙකුට තර්ජනය කළ බවට වරද පිළිගත් විත්තිකරුවෙකුට කොළඹ මහාධිකරණ විනිසුරු ප්‍රීති පද්මන් සූරසේන මහතා තුන් වසරක බරපතල වැඩ සහිත සිරදඩුවමක් හා රුපියල් පනස් දහසක දඩ මුදලක් ගෙවීමට ඊයේ(12) නියෝග කළේය.මේ සම්බන්ධයෙන් චෝදනා ලැබ සිටි තවත් විත්තිකරුවකු වසර දෙකක බරපතල වැඩ සහිත සිරදඩුවමක් ඊයේ නියම කළ විනිසුරුවරයා එම දඩුවම දසවසරකට අත්හිටුවූ අතර රුපියල් ලක්ෂයක මුදලක් දඩ වශයෙන් ගෙවීමට නියම කළේය. ප්‍රභාත් නිරෝෂන් පීරිස් නමැති විත්තිකරුට තුන්වසරක සිර දඩුවමක් නියම කළ විනිසුරුවරයා විජේරත්න බණ්ඩාර රාජපක්ෂ නමැති විත්තිකරුට නියම කළ සිර දඩුවම එසේ අත්හිටුවීය.2005 මාර්තු 20 වැනිදා හා ඊට ආසන්න දිනකදී කොළඹදී හා හැව්ලොක් ටවුමේදී ධර්මලිංගම් කුමාරස්සාමි නමැත්තාගේ බිරිය හා පුතා මරණ බවට තර්ජනය කර රුපියල් විසි ලක්ෂයක මුදලක් ලබාගැනීමට වංක ලෙස ක්‍රියා කළ බවට නීතිපතිවරයා විසන් විත්තිකරුවනට එරෙහිව අධි චෝදනා නඟා තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>13</day>
    </date>
    <link>http://www.dinamina.lk/2013/11/13/_art.asp?fn=n13111319</link>
    <topic>බන්ධනාගාර නිලධාරීන්ගේනිවාඩු අවලංගු කෙරේ</topic>
    <author>බුද්ධිකා ඉඹුලාන</author>
    <content>පොදුරාජ්‍ය මණ්ඩලයීය රාජ්‍ය නායක සමුළුව පැවැත්වෙන කාලසීමාව තුළ බන්ධනාගාර දෙපාර්තමේන්තුවේ සියලු නිලධාරීන්ගේ නිවාඩු අවලංගු කැර තිබේ. ලබන 20 වන දින දක්වා මෙලෙස නිවාඩු අවලංගු කර ඇති බව බන්ධනාගාර කොමසාරිස් ජනරාල් චන්ද්‍රරත්න පල්ලේගම මහතා පවසයි.පොදුරාජ්‍ය මණ්ඩලයීය රාජ්‍ය නායක සමුළුව පැවැත්වෙන කාලසීමාව තුළ බන්ධනාගාරවල ආරක්ෂාව තර කිරීමේ අරමුණින් මෙම පියවර ගෙන තිබේ. මේ දිනවල දිනපතා බන්ධනාගාරවල විශේෂ ආරක්ෂක වැඩපිළිවෙළක් ද ක්‍රියාත්මක කර ඇත.පොදුරාජ්‍ය මණ්ඩලයීය රාජ්‍ය නායක සමුළුව පැවැත්වෙන දිනවලදී බන්ධනාගාර රැඳවියන් යම් කලහාකාරී සිද්ධීන්වලට යොමුවීමේ අවදානමක් පවතින බැවින් මෙම පියවර ගෙන ඇති බව බන්ධනාගාර කොමසාරිස් ජනරාල් වරයා කියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>13</day>
    </date>
    <link>http://www.dinamina.lk/2013/11/13/_art.asp?fn=n13111320</link>
    <topic>විත්තිකරුවන් තුනක් නිදහස්පුංචිනිලමේ ගැන තීන්දුව දෙසැම්බර් 18 වැනිදා</topic>
    <author>රත්නපුර විශේෂ</author>
    <content>හිටපු පාර්ලිමේන්තු මන්ත්‍රී නාලන්ද එල්ලාවල සහ පොලිස් කොස්තාපල් ජයසේන යන මහත්වරුන් වෙඩිතබා ඝාතනය කිරීමේ නඩුවෙන් චෝදනා ලබා සිටි තුන්වැනි, හතරවැනි හා පස්වැනි විත්තිකරුවන් තිදෙනා නිදොස් කැර නිදහස් කරන ලෙස රත්නපුර මහාධිකරණ විනිසුරු අචල වෙන්ගප්පුලි මහතා ඊයේ (12) නියෝග කෙළේය.මෙම නඩුවේ පළමුවැනි විත්තිකරු වන නියෝජ්‍ය ඇමැති සුසන්ත ගල්ගමුව පුංචිනිලමේ මහතා සම්බන්ධයෙන් තවදුරටත් විත්ති වාචිකයක් කැඳවනවාද නැද්ද යන්න පිළිබඳ නියෝගය දීම ලබන දෙසැම්බර් මස 18 වැනි දිනට කල් තැබූ විනිසුරුවරයා එදිනට පෙනී සිටින ලෙස විත්තිකාර පුංචිනිලමේ මහතාට ‍නියෝග කෙළේය.මෙසේ නිදොස් කැර නිදහස් කරනු ලැබූවේ කොඩිකාර ආරච්චිගේ පුණ්‍යපාල, සිසිර කුමාර වීරසේකර හා වික්‍රමසිංහ පෙරේරා හෙවත් සැන්ඩ්‍රා යන විත්තිකරුවන් තිදෙනාය. මෙම නඩුවේ පැමිණිල්ල ඉදිරිපත් කිරීමෙන් පසු අධිකරණය ඇමැතූ විත්තියේ ජ්‍යෙෂ්ඨ නීතිඥ යූ. ආර්. ද සිල්වා මහතා අධි චෝදනා ඔප්පුකිරීම සඳහා පැමිණිල්ල සාක්කි ඉදිරිපත් කැර නොමැති නිසා විත්තිකරුවන් නිදහස් කරන ලෙස ඉල්ලා සිටියේය.අපරාධ නඩු විධාන සංග්‍රහයේ 200 වැනි වගන්තිය යටතේ එම ඉල්ලීම කළ සිල්වා මහතා විත්ති වාචක‍යක් නොකැඳවාම විත්තිකරුවන් මුදාහරින ලෙස ඉල්ලා සිටියේය. මෙහිදී පැමිණිල්ල මෙහෙයවූ රජයේ ජ්‍යෙෂ්ඨ නීතිඥ සංජීව දිසානායක මහතා විසින් තෙවැනි සිව්වැනි හා පස්වැනි විත්තිකරුවන් සම්බන්ධයෙන් විත්තිය කරන ඉල්ලීම පිළිගනු ලැබීය. එහෙත් පළමු විත්තිකරු සම්බන්ධයෙන් තවදුරටත් කරුණු සළකා බලා නියෝගයක් ලබාදෙන ලෙස පැමිණිල්ල ඉල්ලා සිටියේය.විනිසුරුවරයා එයට ඉඩ දුන්නේය. මෙම නඩුවෙන් චෝදනා ලබා සිටි දෙවන විත්තිකරු වන හිටපු ඇමැති මහින්ද රත්නතිලක, හයවන විත්තිකරු වන උපාලි හා හත්වැනි විත්තිකරු වන තෝමස් ඤාණසේකරම් නොහොත් අම්බිගා යන අයවළුන් විභාගය අතරතුර මියගොස් ඇත.රත්නපුර මහාධිකරණ කලාපයට අයත් කුරුවිටදී 1997 පෙබරවාරි 11 වන දින හිටපු පාර්ලිමේන්තු මන්ත්‍රී සම්පත් නාලන්ද එල්ලාවල සහ පොලිස් කොස්තාපල් ජයසේන යන දෙදෙනාම වෙඩි තබා ඝාතනය කරන ලදැයි විත්තිකරුවන්ට විරුද්ධව නඩු පවරා තිබුණි. පැමිණිල්ල වෙනුවෙන් රජයේ නීතිඥ උදාර කරුණාතිලක මහතා සමඟ රජයේ ජ්‍යෙෂ්ඨ නීතිඥ සංජීව දිසානායක මහතා පෙනී සිටියේය.සියලුම විත්තිකරුවන් වෙනුවෙන් නීතිඥ සෞම්‍යා මුතුකුඩ, නීතිඥ නදී සරත්චන්ද්‍ර, නීතිඥ චමරි, ශ්‍රී විජයන්ති යන මහත්ම මහත්මීන් සමඟ ජ්‍යෙෂ්ඨ නීතිඥ යූ. ආර්. ඩී. සිල්වා මහතා පෙනී සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>13</day>
    </date>
    <link>http://www.dinamina.lk/2013/11/13/_art.asp?fn=r1311131</link>
    <topic>අනවසර මැණික් ගරන්නන්ගෙන් සීතාවක ගඟරැකගන්න විශේෂ ව්‍යාපෘතියක්</topic>
    <author>අවිස්සාවේල්ල විශේෂ - එස්. පද්මපෙරුම</author>
    <content>පරිසරය ආරක්ෂාකර ගනිමින් මැණික් සම්පත ගොඩ ගැනීම පිළිබඳවූ නියමු වැඩසටහනක් රාජ්‍ය මැණික් හා ස්වර්ණාභරණ අධිකාරිය විසින් අවිස්සාවේල්ල තල්දූව ප්‍රධාන පාලම අසල සීතාවක ගඟේ ආරම්භකර ඇත.සීතාවක ගඟ අනවසර මැණික් ගරන්නන්ගේ පාරාදීසයක් වී ඇති නිසා තල්දූව පාලම, සීතාවක කර්මාන්තපුරයට ජලය සපයන ජල මූලාශ්‍රද දැඩි අවදානමකට ලක්වී තිබේ. මේ පිළිබඳව මැණික් ගරන්නන් කොතෙක් දැනුවත් කළද, එම ක්‍රියාව නැවැත්වීමට ඔවුන් සූදානම් නොවීය.මේ නිසා මැණික් හා ස්වර්ණාභරණ අධිකාරිය ප්‍රදේශවාසීන් සහ ප්‍රදේශයට සම්බන්ධ රාජ්‍ය ආයතන කැඳවා සාකච්ඡා පවත්වා ගංඉවුරු, පාලම්, ජලමූලාශ්‍ර ආරක්ෂා කර ගනිමින් මැණික් ගොඩගැනීම සඳහා විශේෂ ව්‍යාපෘතියක් ආරම්භ කර ඇත.මේ සාකච්ඡා සඳහා දෙහිඕවිට ප්‍රදේශීය ලේකම්, දෙහිඕවිට ප්‍රාදේශීය සභාව, කෑගල්ල මධ්‍යම පරිසර අධිකාරිය, මාර්ග සංවර්ධන අධිකාරිය වාරිමාර්ග දෙපාර්තමේන්තුව, ස්වභාවික සම්පත් කළමනාකරණ මධ්‍යස්ථානය - ගන්නෝරුව හා ශ්‍රී ලංකා පොලිසිය සම්බන්ධ විය.මෙහිදී ගත් එකඟතාවන්ට අනුව, මේ ව්‍යාපෘතිය සඳහා අවශ්‍ය භෞතික හා මානව සම්පත් අධිකාරිය සතු නොමැති බැවින් එකී සම්පත් සහ වියදම් දැරීම සඳහා දෙවන පාර්ශවයක් සම්බන්ධකර ගැනීමට තීරණය කෙරිණි.කැණීම් සිදුකිරීම ජාතික මැණික් හා ස්වර්ණාභරණ අධිකාරියේ පූර්ණ අධීක්ෂණය යටතේ සිදුකෙරන අතර, සම්ප්‍රදායික මෙවලම් පමණක් භාවිතා කර, බාල්දි ගැස‍ීමේ සම්ප්‍රදායික ක්‍රමය අනුගමනය කෙරේ. කිමිදුම් උපකරණ හා හුස්ම ගැනීමට ඔක්සිජන් සැපැයීම පමණක් අමතරව ලබාදේ.මෙහිදී මැණික් විකිණීමෙන් ලැබෙන ආදායමෙන් අධිකාරිය දරා ඇති සෘජු පිරිවැය අඩු කර ඉතිරි ආදායමෙන් 10%ක් අදාළ ස්ථානයේ ග්‍රාම නිලධාරී වසම් දෙකෙන් සමෘද්ධි පවුල් අතර වැඩ හවුල් පදනම මත බෙදා දෙන අතර 62%ක් රාජ්‍ය ආදායමට එකතු වේ. ව්‍යාපෘතියේ සම්පත් දායකත්වය වෙනුවෙන් 28% වෙන් කෙරේ.කැණීම් අධ්‍යක්ෂ ජී. ඩබ්ලිව් අමරසිරි මහතා මෙසේ කීය.ලංකාවේ පළමු වැනි නියමු ව්‍යාපෘතියක් ලෙසයි මේ සීතාවක ගඟේ මැණික් ගැරීම් සිදුකරන්නේ. එය සිදුවන්නේ පාලමේ සිට මීටර් පනහක් ඈතින් ගඟ මැදයි. මෙහි සාර්ථකත්වය මත අනෙක් ප්‍රදේශවලද අවදානම් ස්ථානවල මැණික් ගැරීම සිදුකිරීමට බලාපොරොත්තු වෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>13</day>
    </date>
    <link>http://www.dinamina.lk/2013/11/13/_art.asp?fn=r1311132</link>
    <topic>අරණායක පුස්තකාලයටදුරකතන පහසුකම්</topic>
    <author>මාවනැල්ල සමූහ - පී. සෙනෙවිරත්න</author>
    <content>අරණායක ප්‍රාදේශීය සභාවේ සභාපති දිනේශ් ගුණරත්න මහතාගේ සංකල්පයක් මත පවත්වාගෙන යනු ලබන පුස්තකාලයට දුරකතන පහසුකම් ලබා දී ඇත.මෙම දුරකතන ලබා දීම තුළින් පුස්තකාලයට එන යන පොත්පත් කියවන අයට තමන් එහි රැඳී සිටින බව හා දරු දැරියන්ට වෙනත් පිරිස්වලට කියවීමට අවශ්‍ය පොත්පත් පුස්තකාලයේ ගබඩා කැර ඇද්ද........? යන කරුණු පවා විමසන්න උපයෝගි කැරගත හැකිවීම ගැන කවුරුත් ප්‍රසාදය පළකැර සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>13</day>
    </date>
    <link>http://www.dinamina.lk/2013/11/13/_art.asp?fn=r1311133</link>
    <topic>බියගම ග්‍රාමීය රෝහලටගිලන් රථයක් ලබා දෙයි</topic>
    <author>දෙල්ගොඩ සමූහ සුදත් පුබුදු කීර්ති</author>
    <content>බියගම ග්‍රාමීය රෝහලට මෙතෙක් විශාල අඩුපාඩුවක්ව පැවති ගිලන් රථයක් බස්නාහිර පළාත් සභා මන්ත්‍රී ගුණසිරි ජයනාත් මහතාගේ ඉල්ලීමකට අනුව පළාත් සෞඛ්‍ය දෙපාර්තමේන්තුව මගින් ඉකුත්දා නිලවශයෙන් බාර දෙන ලදී.බියගම ආයෝජන මණ්ඩලයේ කර්මාන්තශාලා විශාල ප්‍රමාණයක් හා සංක්‍රමණික ජනතාව වැඩි වශයෙන් සිටින බියගම මැතිවරණ කොට්ඨාසයේ එකම රජයේ රෝහල වන්නේ බියගම ග්‍රාමීය රෝහලයි.මෙහිදී බස්නාහිර පළාත් සෞඛ්‍ය ඇමැති ජගත් අංගගේ මහතා මෙසේ කීවේය.රෝහලේ කටයුතු පවත්වාගෙන යාමට රෝහල් කමිටුවෙන් ලැබෙන සහාය ඉතා අගය කොට සලකනවා. පළාත් සභාවේ ඉතා නිහතමානී කාර්යශූර තරුණ මන්ත්‍රීවරයෙක් වන ගුණසිරි ජයනාත් මහතාගේ ඉල්ලීමට අනුව සියලු පහසුකම් ඇති මේ ගිලන් රථය ඔබ රෝහලට පිරි නමනවා.දැනට වැඩ අවසන්කර නොමැති බාහිර රෝගී ගොඩනැගිල්ලේ ඉතිරි වැඩ කොටස ලෝක බැංකු ආධාර යටතේ ක්‍රියාත්මක කරනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>13</day>
    </date>
    <link>http://www.dinamina.lk/2013/11/13/_art.asp?fn=r1311134</link>
    <topic>කැස්බෑව තුම්බෝවිල දුවවත්ත පාරගමන්කළ නොහැකි තරමට අබලන්</topic>
    <author>කැස්බෑව සංචාරක ධර්මසිරි සුරවීර</author>
    <content>කැස්බෑව නගර සභා බල ප්‍රදේශයේ තුම්බෝවිල දුවවත්ත පාර වැසි දිනවල දී වැසි ජලයෙන් යටවීම නිසා ජලය පිරි මහා ඇළ මාර්ගයක් බවට පත්ව ඇත.මේ නිසා එම මාර්ගය තැනින් තැන කැඩී බිඳි ගොස් විශාල ප්‍රමාණයේ වළවල් සෑදී දැඩි ලෙස අබලන්ව ඇත.මේ හේතුවෙන් දුවවත්ත පාරේ වාහන ධාවනයටත් එදිනෙදා පරිහරණය කරන ජනතාවටත් වැසි දිනවල දී මෙන්ම පායන දිනවල දී ද දුෂ්කරතා රැසකට මුහුණපෑමට සිදු වී තිබේ.දුවවත්ත ප්‍රදේශයේ ජනතාවට මහරගම වෑවල ප්‍රධාන බස් මාර්ගයට පිවිසීමට තිබෙන එකම මාර්ගය මෙය වේ.කැස්බෑව නගර සභාව මඟින් නඩත්තු කටයුතු කරන මේ පාර දෙපස වැසි ජලය බැස යෑමට කානු පද්ධතියක් නොමැති වීම නිසා මේ අසිරුතාවට මුහුණපෑමට සිදුව ඇතැයි ප්‍රදේශවාසිහු කියති..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>13</day>
    </date>
    <link>http://www.dinamina.lk/2013/11/13/_art.asp?fn=r1311135</link>
    <topic>මීගමුව ග්‍රීන්පාර්ක් රියැදුරු සංගම‍යේත්‍රිරෝද රථ හිමියන්ට නොමිලේ ටියුබ්</topic>
    <author>කොච්චිකඩේ විශේෂ ඩී. මිහිඳුකුල</author>
    <content>මීගමුව සීමාසහිත ග්‍රීන්පාර්ක් රියැදුරු සංගමයේ 20 වෙනි සංවත්සරය නිමිති කරගෙන ඩී. එස්. අයි. සමූහ ව්‍යාපාරය අනුබද්ධිත මීගමුව ටයර් ආයතනයක් හා එක්ව එම ත්‍රීවීල් රථ සංගමයේ සාමාජිකයන් වෙත ත්‍රීවීල් රථ සඳහා නොමිලේ ටියුබ් ප්‍රදානය කිරීමත් පසුගියදා මීගමුව රුක්මණි දේවි මාවතේ පිහිටි ප්‍රජා සේවා මධ්‍යස්ථානයේදී පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>13</day>
    </date>
    <link>http://www.dinamina.lk/2013/11/13/_art.asp?fn=r1311136</link>
    <topic>අනුරපුර විදුලි මනු කියවන්නන්ගේ ප්‍රමාදයෙන් පාරිභෝගිකයන්ට වැඩි මුදලක් ගෙවන්න වෙලා</topic>
    <author>වෝල්ටර් දයාරත්න - අනුරාධපුර දිසා විශේෂ</author>
    <content>අනුරාධපුර විදුලිබල මණ්ඩලයේ මනු කියවන්නන්ගේ ප්‍රමාදය නිසා විදුලි පාරිභෝගිකයන්ට බිල්පත් ගෙවීමේ දී ආර්ථික වශයෙන් විශාල අපහසුතාවකට ලක්ව ඇතැයි අනුරාධපුර ඇතුල්නුවර විදුලි පාරිභෝගිකයෝ මැසිවිලි නගති.මාසිකව මනු කියවීමේදී පාරිභෝගිකයන් ඉලක්කගත ඒකකයන් සංඛ්‍යාවට අනුව විදුලිය පරිහරණය කළත්, මෙම මනු කියවන්නන් දින හතළිස් පහකට වරක් මනු කියවීම නිසා වැඩිවන ඒකකවලට අතිරේකව විශාල මුදලක් ගෙවීමට සිදුව ඇත.මේ සම්බන්ධව විදුලිබල ඇමැතිවරයාට මෙන්ම අනුරාධපුර ප්‍රාදේශීය ප්‍රධාන ඉංජිනේරුවරයාට ද ලිඛිතව දන්වා සිටින අතර මෙම නව ක්‍රමය වෙනුවට මාසිකව (දින 30) මනු කියවීමේ ක්‍රමය ක්‍රියාත්මක කර දෙන ලෙසට විදුලි පාරිභෝගිකයෝ ඉල්ලා සිටිති.මේ සම්බන්ධව අප කළ විමසුමකදී අනුරාධපුර ප්‍රාදේශීය විදුලි ඉංජිනේරුවරයා පවසා සිටියේ පාරිභෝගිකයාට අපහසුවක් නොවන අයුරින් දැනට පවත්නා ඒකක අනූවේ (90) සීමාව එකසිය තිස්පහ (135) දක්වා වැඩිකරන බවය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>13</day>
    </date>
    <link>http://www.dinamina.lk/2013/11/13/_art.asp?fn=r1311137</link>
    <topic>පොරපිටියට පොලිසිය පනින කොටපිරිස කුකුළන් කරේ තියන් දුවලා</topic>
    <author>මුන්නේශ්වරම සමූහ - ඊ. සී. ප්‍රනාන්දු</author>
    <content>වෙන්නප්පුව, බොරලැස්ස ප්‍රදේශයෙහි කාලයක් තිස්සේ පවත්වාගෙන ගිය හොර කුකුළු පොර පිටියක් වටලා එහි සිටි සිවුදෙනකු සහ වාහන 33ක් ද පොර කුකුළන් දෙදෙනකු ද අත්අඩංගුවට ගත් බව වෙන්නප්පුව පොලිසිය කියයි.සැකකරුවන් අතර කුකුළු පොර පිටියේ හිමිකරු ද සිටින අතර වාහන අතර යතුරුපැදි 25ක් ත්‍රීරෝද රථ 6ක්, වෑන් රථයක්, ඩීමෝ බට්ටා ලොරි රථයක් තිබී ඇත.බොරලැස්සේ පාළු පොල් වත්තක කුකුළන් කොටවන බවට ලද තොරතුරක් අනුව නිලධාරින් එම ස්ථානයට එනවිට පොලිසිය එන බව කල්වේලා ඇතිව දැනගත් විශාල පිරිසක් තමන් ගෙන ආ පොර කුකුළන්ද අතැතිව එම ස්ථානයෙන් පලාගොස් තිබුණි.ඔවුන්ට පොලිසිය එන බව කියා ඇත්තේ ඒ බව දැනගැනීමට තැන තැන රඳවා සිටින ඔත්තුකරුවන් බවත් ඔවුහු කියති. ඔවුන් ජංගම දුරකථන මගින් තොරතුරු දන්වා තිබුණි.දිවයිනේ විවිධ පළාත්වලින් මෙහි එන පිරිස් මුදල් ඔට්ටුවට කුකුළන් කෙටවූ බවත් ඔවුහු පැවැසූහ.හලාවත පොලිස් අධිකාරී පී. සාලියද සිල්වා, සහකාර පොලිස් අධිකාරී ඩී. ඩී. එස්. සූරියආරච්චි යන මහත්වරුන්ගේ උපදෙසින් වෙන්නප්පුව මූලස්ථාන ප්‍රධාන පොලිස් පරීක්ෂක වසන්ත කුමාර මහතා ඇතුළු පිරිසක් වැටලීමට එක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>13</day>
    </date>
    <link>http://www.dinamina.lk/2013/11/13/_art.asp?fn=r1311138</link>
    <topic>මාතර දිස්ත්‍රික්කයටආර්ථික මධ්‍යස්ථානයක්</topic>
    <author>ජයසිරි පේදුරුආරච්චි - ගන්දර සමූහ</author>
    <content>මාතර දිස්ත්‍රික්කය සදහා ආර්ථික මධ්‍යස්ථානයක් ආරම්භ කිරීමට පියවර ගෙන ඇත.වෙළෙද හා ධීවර අංශය සදහා මෙහි ප්‍රමුඛතාවය ලැබෙන අතර මේ මගින් දිස්ත්‍රික්කයේ තරුණ තරුණියන් සදහා රැකියා රැසක් උත්පාදනය කිරීම තම අරමුණ බව සමූපකාර හා පාරිභෝගික සේවා නියෝජ්‍ය ඇමැති හේමාල් ගුණසේකර මහතා පවසයි.මෙයට අමතරව මාතර ගොඩනැගිලි ද්‍රව්‍ය සංස්ථා කාර්යාලය තිබූ ස්ථානයේ අංගසම්පූර්ණ සතොස වෙළෙද මධ්‍යස්ථානයක් අරම්භ කරන බවද ඒ මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>13</day>
    </date>
    <link>http://www.dinamina.lk/2013/11/13/_art.asp?fn=r1311139</link>
    <topic>පිටබැද්දර ග්‍රාමිය පාලම් පහක් අලුතෙන්</topic>
    <author>@ අකුරැස්ස සමූහ - තේජා විද්‍යාරූප</author>
    <content>ආර්ථික සංවර්ධන අමාත්‍යාංශයේ ග්‍රාමීය පාලම් 250 වැඩ සටහන යටතේ පිටබැද්දර ප්‍රාදේශීය ලේකම් කොට්ඨාසයේ ග්‍රාමීය පාලම් පහක් ඉදිකිරීමට පියවර ගෙන ඇත.මෙසේ ඉදි කෙරෙනුයේ වැලිව පාලම, ගල්හේන තොටුපල අසළ පාලම, කදිරංදොළ පාලම, කදුරුවාන දෙහිගස්ප පාලම, හොරකැටිය පාලම යන පාලම් පහයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>13</day>
    </date>
    <link>http://www.dinamina.lk/2013/11/13/_art.asp?fn=r13111310</link>
    <topic>දොළුකන්ද වන උයනේ වටිනාඖෂධ පැළෑටි රට පැටවීමේ ජාවාරමක්</topic>
    <author>කුරුණෑගල මධ්‍යම විශේෂ - ආරියපාල වංශතිලක</author>
    <content>දොළුකන්ද බෙහෙත් උයනෙන් ගලවා ගත් බිංකොහොඹ, වෙනිවැල්ගැට, වල්ලාපට්ටා, දේවදාර, කටුවැල්බටු සහ රසකිද ප්‍රවාහනය කරමින් තිබු ට්‍රැක්ටරයක් සහ සැකකරුවන් වැල්ලව පොලිසියෙන් අත්අඩංගුවට ගෙන අධිකරණයට ඉදිරිපත් කරන ලදුව ඔවුන් ඇප මත මුදාහැර ඇත.දොළුකන්ද වන උයනේ වටිනා බෙහෙත් පැළෑටි ජාවාරම්කරුවන්ගේ අවිධිමත් කටයුතු හේතුවෙන් විදේශීය රටවලට ඇදී යන බැව් වයඹ පළාත් ආයුර්වේද සංගමය වැඩිදුරටත් අනාවරණය කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>13</day>
    </date>
    <link>http://www.dinamina.lk/2013/11/13/_art.asp?fn=r13111311</link>
    <topic>බණ්ඩාරවෙල මැන්ඩේරියන් නාරං වගා කරයි</topic>
    <author>පස්සර සමුහ උබයරත්න වනසිංහ</author>
    <content>බණ්ඩාරවෙල කහගොල්ල පර්යේෂණායතනය මෙරට වගා කිරීම සදහා 'මැන්ඩේරියන්' නම් නාරං විශේෂයක් හදුන්වා දී ඇතැයි කෘෂිකර්ම නියෝජ්‍ය අධ්‍යක්ෂ එම්.ජී.බී.හේමචන්දු මහතා පවසයි.වර්ෂ 3 ක පමණ කෙටි කාලයකින් සාර්ථක අස්වැන්නක් ලබා ගත හැකි මෙම නාරං වර්ගය ප්‍රාදේශීය වශයෙන් ගොවීන් අතර ප්‍රචලිත කිරීමට පියවර ගන්නා බව සදහන් කළ නි.අධ්‍යක්ෂවරයා එහි එක් පියවරක් ලෙසින් දිස්ත්‍රික් කෘෂිකර්ම කමිටුවටද ඒ සම්බන්ධයෙන් කරුණු පැහැදිලි කිරීමක් කළ බවද කීය.තවදුරටත් කදුකර ප්‍රදේශයේ ප්‍රයෝඡනයට ගෙන නොමැති මුඩු ඉඩම්වල සුදුසු බෝගයන් වගා කිරීමට රජය ගෙන ඇති වැඩ පිළිවෙලට මෙම නාරං වගාවද ඇතුළත් කරන්නේ නම් එය නිෂ්පාදන ක්‍රියාදාමයට ලබා දෙන තවත්එක් රුකුලක් සේ සැලකෙන බව බදුල්ල දිසා ලෙක්ම රෝහණ කීර්ති දිසානායක මහතා සදහන් කෙළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>13</day>
    </date>
    <link>http://www.dinamina.lk/2013/11/13/_art.asp?fn=r13111312</link>
    <topic>පන්නල අලුත් එළවළු කඩවලින්සති පොළේ වෙළෙඳුන්ට බඩේ පහර</topic>
    <author>ගිරිඋල්ල සමූහ - ඩබ්. ඒ. සරත්</author>
    <content>පන්නල ප්‍රාදේශීය සභාවට අයත් සෙනසුරාදා සතිපොළ වෙළෙඳුන් 120ක් පමණ පසුගිය සෙනසුරාදා වෙළෙඳාම නවතා දමා වර්ජනයක යෙදුණි. උදෑසන 6.00 පමණ සිට පැවැති මෙම තත්ත්වය නිසා පොළට පැමිණි පාරිභෝගිකයන්ට ආපසු හැරී යෑමට සිදුවිය.පන්නල නගරයේ මෑතක සිට ආරම්භ කර ඇති එළවළු හා කරවල වෙළෙඳසල් කිහිපයක් නිසා වසර 50ක පමණ කාලයක සිට අඛණ්ඩව පැවැති පන්නල සතිපොළ වැසී යමින් පවතින බව උද්ඝෝෂණය කළ වෙළෙන්දෝ පැවැසූහ.මේ තත්ත්වයම බෝපිටිය සිකුරාදා සතිපොළටත්, මාකඳුර ඉරිදා සතිපොළටත් සිදුව ඇති බවද ඔවුහු පැවසූහ.මේ හේතුවෙන් තමන්ගේ ආදායම පහළ වැටී ඇති බැවින්, තම දරුපවුල් නඩත්තු කළ නොහැකි තැනම පත්ව ඇති බැවින්, මේ සඳහා විසඳුමක් ලබාදෙන ලෙස පන්නල ප්‍රාදේශීය සභාවෙන් ඉල්ලා සිටියද ඒ සඳහා මෙතෙක් කිසිදු පියවරක් ගෙන නැති බැවින් මෙසේ වර්ජනය කළ බව වෙළෙන්දෝ පැවැසූහ.එළවළු වෙළෙන්දකු වන චමින්ද ප්‍රසාද් මහතා - පන්නල නගරයේ එළවළු හා කරවල වෙළඳසල් කිහිපයක් මෑතක සිට ආරම්භ කර තිබෙනවා. මේවායේ ක්‍රියාකාරිත්වය නිසා සතිපොළවලට මහජනයා එන්නෙ නෑ. පොළ තියෙන්නේ සතියකට දවසයි. එදාට කඩ කුලිය රු: 160/= කුත් ගන්නවා. වෙළෙඳාම නැතිව අපි ජීවත්වන්නේ කොහොමද? මේ ගැන අපි සභාවට කීවත් මෙතෙක් කිසිඳු පියවරක් ගෙන නෑ.වෙළඳ ව්‍යාපාරික ගාමිණී වසන්ත කුමාර මහතා - සතිපොළේ වෙළෙඳුන් 120ක් විතර සිටිනවා. මේ තත්ත්වය පිළිබඳව අපි ප්‍රාදේශීය සභාවට දැන්වූවා. එය ලිඛිතව ලබාදෙන්න කියලා සභාපතිතුමා කීවා. ඒ අනුව අපි සියලු දෙනා අස්සන් කරල ලිපියක් සභාවට ඉදිරිපත් කරනවා.පන්නල පොලිස් ස්ථානාධිපති ජූඩ් පෙරේරා මහතා - මට පො‍ළ වහන්න කියන්නවත්, කඩ වහන්න කියන්නවත් බලයක් නෑ. පොළ වෙනත් දවසක පැවැත්විය හැකිද කියා තීරණය ගතයුත්තේ ප්‍රාදේශීය සභාවේ සභාපතිවරයායි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>13</day>
    </date>
    <link>http://www.dinamina.lk/2013/11/13/_art.asp?fn=r13111313</link>
    <topic>රුපියල් කෝටියකින් ඉදිකළ ජින්තුපිටියේමාතෘ නිවාසය තවම විවෘත කරන්න බැ‍රිවෙලා</topic>
    <author>මැද කොළඹ සමූහ වයිමන් හෙටිටිආරච්චි</author>
    <content>රුපියල් කෝටියකට වැඩි මුදලක් වැය කර ඉදිකිරීම් කරගෙන ගිය මාතෘ නිවාසයක් බාධා පිට බාධා පැමිණීම නිසා මාස හයකට ද අධික කලක් තිස්සේ ඉබියතුරු දමා වසා තැබීමට කොළඹ මහ නගර සභාවට සිදුවී තිබේ.මහල් කීපයකින් යුතුව නිම කිරීමට අපේක්ෂා කළ මෙම මාතෘ නිවාසයේ එක් මහලක වැඩ අවසන් කර විවෘත කිරිමට දින නියම කර තිබූ නමුත් එම නියමිත දිනය දක්වා විදුලිබලය ලබාගැනීමට නොහැකි වීම පළමුවෙනි බාධාවයි.කොළඹ ජින්තුපිටිය ශාන්ත පෝල්හී ඉදිකරමින් තිබූ මෙම මාතෘ නිවාසය දෙවැනිවර විවෘත කිරිමට නොහැකි වූයේ අවශ්‍ය හෙද නිලධාරීන් නොමැති නිසාය.මුළු නගර සභා සෞඛ්‍ය මධ්‍යස්ථානවලටම බලපාන වෛද්‍යවරුන්ගේ හිඟය මෙම මාතෘ නිවාසයට ද බලපා ඇත.මේ සිද්ධිය පිළිබඳව ආර්. එම්. තුෂාර නාගරික මන්ත්‍රීවරයා නගරාධිපති ඒ. ජේ. එම්. මුසම්මිල් මහතා වෙත ප්‍රශ්න මාලාවක් ඉදිරිපත් කළ අතර ඊට නගරාධිපතිවරයා සපයා ඇති පිළිතුරෙහි මෙසේ සඳහන් වෙයි.1 වැනි මහලේ වැඩ අවසන් කර මාතෘ නිවාස‍යේ කටයුතු ආරම්භ කිරීමට වැඩපිළිවෙළ යොදා එය ගතවූ මැයි මස 14දා විවෘත කිරීමට දින නියම කළත් ඊට පෙර දිනය වනතුරුත් විදුලිබලය ලබා ගැනීමට නොහැකි විය.හෙද නිලධාරීන් නැතිකමත්, වෛද්‍යවරු හිඟකමත් නිසා මෙය විවෘත කිරීමෙන් අපේක්ෂිත ප්‍රයෝජනය ලැබීමට නොහැකිය. නගර සභා සෞඛ්‍ය මධ්‍යස්ථාන සඳහාද දැනට වෛද්‍යවරු 05 දෙනෙකුගේ හිඟයක් පවතී.එසේනම් මෙය විවෘත කර ප්‍රයෝජනයට ගැනීමට බලාපොරොත්තු වන්නේ කවදාද යන්න නාගරික මන්ත්‍රීවරයාගේ අවසන් ප්‍රශ්නය විය.වෛද්‍යවරු 2014 වර්ෂයේ දී ලබාදෙන බවට සෞඛ්‍ය අමාත්‍යාංශය ප්‍රකාශ කර තිබෙනවා. ඒ අනුව මෙම මාතෘ නිවාසය විවෘත කිරීමට හැකි වේයැයි විශ්වාස කරනවා යන්න පුරපතිවරයාගේ පිළිතුරය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>13</day>
    </date>
    <link>http://www.dinamina.lk/2013/11/13/_art.asp?fn=r13111314</link>
    <topic>වාහන දෙකට මැදිව සිරවී සිටිකරුණේගේ හිසෙන් ලේ ගලමින් තිබුණා</topic>
    <author>හෝමාගම සමූහ - ආනන්ද ප්‍රේමතිලක</author>
    <content>“වයරයේ එක් කෙළවරක් ලෝඩරයේ බැටරියටත් අනෙක් කෙළවර ටිපර් රථයේ බැටරියටත් සම්බන්ධ කරන විටම ලෝඩරය ක්‍රියාත්මක වී පසුපසට පැමිණි ලොරියට හේත්තු වී එහි බැටරියට වයරය අල්ලාගෙන සිටි කරුණේ බිම වාඩිවී වාගේ වාහන දෙකට හිරවී සිටියා.මා ලෝඩරය අඩි කීපයක් ඉදිරියට ගෙන කරුණේ ඔසවා ගන්නා විට හිසෙන් ලේ ගලමින් තිබුණා”යැයි ගල් වැඩපළක සේවකයකුගේ මරණය පිළිබඳව පැවති පරීක්ෂණයේ දී සාක්කි දුන් වැඩපළ හිමිකරු පැවසීය.මියගොස් ඇත්තේ අතුරුගිරිය, තලදියාවල, අංක 541/30 ලිපිනයේ උඩගමුවගේ දොන් කරුණාදාස (48) නමැති තිදරු පියෙකි.හෝමාගම අධිකරණ කලාපයේ හදසි මරණ පරීක්ෂක බී. එච්. කේ‍. චින්තක උදයකුමාර මහතා හෝමාගම මූලික රෝහලේ දී පැවැත් වූ පරික්ෂණයේ දී සාක්කි දුන් ගල්වැඩපල හිමිකරු ගල්හේනගේ ජයන්ත පෙරේරා (67) නමැති අය මෙසේද පැවසීය.“වසර 5ක පමණ සිට වැඩපළ පවත්වනවා. මියගොස් සිටින අය වසර දෙකක පමණ සිට ගල් ඇඹරුම් යන්ත්‍රයට ගල් දැමීමේ කටයුතු කරනවා. සිද්ධිය වූ දින සේවය ඇරඹීම සඳහා වීල් ලෝඩරය ක්‍රියාත්මක කිරීමට ස්විචය දැමූ නමුත් එය ක්‍රියාත්මක වුණේ නැහැ.එවැනි අවස්ථාවල දී ලෝඩරයේ බැටරියට ටිපර් රථයේ බැටරිය වයරයකින් සම්බන්ධ කර ක්‍රියාත්මක කරනවා. ඒ අනුව වයරයේ එක් කෙළවරක් ජයන්ත ලෝඩරයේ බැටරියට ඇල්ලූ අතර අනෙක් ‍ෙකළවර කරුණේ ටිපර් රථයේ බැටරියට ඇල්ලුවා. එකපාරටම ලෝඩරය ක්‍රියාත්මක වී පසුපසට ඇවිත් ලොරියට හේත්තු වුණා.වීරසිංහ යන අය කෑ ගැසුවා. මා දුවගොස් බලන විට කරුණේ බිම වාඩිවී වා‍ෙග් වාහන දෙකට සිරවී සිටියා. මා ලෝඩරය අඩි කීපයක් පසුපසට ගෙන කරුණේ ඔසවා ගන්නා විට හිසෙන් ලේ ගලමින් තිබුණා. වහාම හෝමාගම රෝහලට ගෙනාවා. එහිදී දැනගත්තා ඔහු මිය ගොස් ඇති බව.”අතුරුගිරිය පොලිසියේ පො.කො. 84029 අසේල මහතාගේ මෙහෙයවීම යටතේ උඩගමුවගේ දොන් සුජන්ත (41) යන අයද සාක්කි දුන් අතර වෛද්‍ය ජනක අබේසිංහ මහතා පශ්චාත් මරණ පරීක්ෂණය පැවැත්විය.අනතුරක් හේතුවෙන් හිස් කබලට සිදුවූ බරපතළ හානිය මත සිදුවූ මරණයක් බවට මරණ පරීක්ෂකවරයා නිගමනය කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>13</day>
    </date>
    <link>http://www.dinamina.lk/2013/11/13/_art.asp?fn=r13111315</link>
    <topic>රාජාංගනය ප්‍රා. සභා හිටපු විපක්‍ෂ නායක ගංජා ජාවාරමකට බන්ධනාගාර ගත කරයි</topic>
    <author>අනුරාධපුර මධ්‍යම විශේෂ</author>
    <content>ගංජා ජාවාරමේ නිරත වූ රාජාංගනය ප්‍රාදේශීය සභාවේ හිටපු විපක්‍ෂ නායක වරයා (එ.ජා.ප) රාජාංගනය පො ලිසිය විසින් අත්අඩංගුවට ගෙන අධිකරණයට ඉදිරිපත් කිරීමෙන් අනතුරුව මේ මස 25 වැනි දින දක්වා රක්‍ෂිත බන්ධනාගාර ගත කරන ලෙස තඹුත්තේගම මහේස්ත්‍රාත් චාමර කැකිරි දෙණිය මහතා නියෝග කළේය.මෙසේ රක්‍ෂිත බන්ධනාගාර ගත කෙරුණේ රාජාංගනය යාය 10 පදිංචි අප්පුහාමිලාගේ චමින්ද යාපා යන අයයි. රාජාංගනය පොලිසියේ ස්ථානාධිපති වරයාට ලැබුණු තොරතුරක් මත සැකකරු රාජාංගනය යාය 10 ප්‍රදේශයේ දී ගංජා කිලෝ 01 ග්‍රෑම් 100 සමඟ අත්අඩංගුවට ගත් බව රාජාංගනය පොලිසිය අධිකරණයට දන්වා සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>13</day>
    </date>
    <link>http://www.dinamina.lk/2013/11/13/_art.asp?fn=r13111316</link>
    <topic>සිපිරි ගෙය ඇතුළේමල් වපුරන්න ගිහින් මාට්ටු</topic>
    <author>අනුරාධපුර - මධ්‍යම විශේෂ</author>
    <content>දැනට රක්‍ෂිත බන්ධනාගාර ගත ව සිටින සැකකරුවකු අනුරාධපුර මහේස්ත්‍රාත් අධිකරණයේ විභාග වන නඩුවකට පැමිණ නැවත බන්ධනාගාරය වෙත රැගෙන යද්දී බන්ධනාගාරය තුළට ගංජා රැගෙන යෑමට උත්සහා කර බන්ධනාගාර නිලධාරින්ගේ අත්අඩංගුවට පත් වී ඇත.සැකකරු කොල්ල කෑම් හා සොරකම් කිරීම් ඇතුළු දරුණු අපරාධ රැසකට සම්බන්ධ අයකු වන අතර ඉකුත් 11 වැනිදා අධිකරණයේ දී විභාග වූ නඩු කිහිපයක් සඳහා ඉදිරිපත් කිරීමට බන්ධනාගාර නිලධාරීන් ඔහු අනුරාධපුර මහේස්ත්‍රාත් අධිකරණය වෙත රැගෙන ආහ.නඩු අවසන් වීමෙන් පසු සැකකරුවන් විලංගු දමා අධිකරණයෙන් පිටතට රැගෙන යද්දි එම ස්ථානයට දිව ආ පුද්ගලයකු ඉටි උරයක දමන ලද ගංජා පැකට් කිහිපයක් සැකකරු දෙසට වීසි කර තිබේ.සැකකරු ගංජා පැකට් සහිත පාර්සලය අහුලා ගෙන සඟවා ගැනීමට උත්සහා කරද්දී එය දුටු බන්ධනාගාර නිලධාරීන් වහාම ඔහු පරීක්‍ෂාවට ලක් කරත් ගංජා පැකට් සහිත පාර්සලය විලංගු දමා සිටි සෙසු සැකකරුවන් අත අතින් අත යැවීමට ඔහු කටයුතු කර ඇත.පසුව බන්ධනාගාර නිලධාරීන් සැකකරු දැඩි සෝදිසියට ලක්කරද් දී ඔහු ළඟ තිබී ගංජා පැකට් සහිත පාර්සලය හමු වී තිබේ. මෙම පුද්ගලයාට ගංජා ලබා දුන් පුද්ගලයා ක්‍ෂ්ණිකව එම ස්ථානයෙන් පළායාම නිසා පොලිසියට අත්අඩංගුවට ගැනීමට හැකියාව ලැබී නැත. අනුරාධපුර බන්ධනාගාර අධිකාරියේ සැරයන් බටගොල්ල බන්ධනාගාර නියාමක ඒ.අයි තෙන්නකෝන් මහතවරුන් විසින් සැකකරු අත්අඩංගුවට ගෙන තබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>13</day>
    </date>
    <link>http://www.dinamina.lk/2013/11/13/_art.asp?fn=r13111317</link>
    <topic>වැවුරුකන්නල “බීඩි” වෙළෙන්දාකපා කොටා මැරූ සැකකරු කොටු</topic>
    <author>වලස්ගල සමූහ - ලක්ෂ්මන් කුමාරසිංහ</author>
    <content>දික්වැල්ල වැවුරුකන්නල සඳුන් සෙවණ නමැති ඉඩමේ පදිංචිව ‍සිටි 62 හැවිරිදි පුද්ගලයකු සිය නිවෙස තුළ කපා කොටා අමානුෂික ලෙස ඝාතනය කළ බවට සැකපිට එම නිවසේම පදිංචි 31 හැවිරිදි පුද්ගලයකු අත්අඩංගුවට ගත් බව දික්වැල්ල පොලිසිය පවසයි.මෙසේ අත්අඩංගුවට ගෙන ඇත්තේ ධීවර කර්මාන්තයේ නියුතු එක්දරු පියෙකි. පසුගිය 11 වැනි දින දහවල් 1 ට පමණ මේ ඝාතනය සිදු වී ඇත. එම අවස්ථාවේ නිවෙසේ සිට ඇත්තේ ඝාතනයට ලක්වූ ලොකුයද්දෙහිගේ ගුණදාස නමැති පුද්ගලයා පමණි. ඝාතකයා නිවෙසෙහි පිටුපස දොරෙන් පැමිණ තියුණු ආයුධයකින් පහර දී ඝාතනය සිදුකර පලාගොස් තිබිණි.මරණකරු දරුවන් සිව්දෙනකු සිටින වැන්දඹු කාන්තාවක් සමඟ නිත්‍යානුකූල නොවන ආකාරයට වසර කිහිපයක සිට පවුල් ජීවිතය ගතකර ඇත. බීඩි නිෂ්පාදනය සහ බෙදාහැරීම ජීවනෝපාය ලෙස ගෙන ගිය මොහු ළඟ සංචිත මුදලක් තිබී ඇති අතර එම මුදල් ලබාගැනීම සඳහා මේ ඝාතනය සිදුකරන්නට ඇතැයි පොලිසිය සැක කරයි.සැකකරු ගෙහිමි කාන්තාවගේ දියණියකගේ විවාහක ස්වාමිපුරුෂයා වේ. පොලිස් නිලධාරීන් පැමිණ ස්ථානීය පරීක්ෂණ සිදුකරද්දී ඔහුගේ හැසිරීම් රටාව පිළිබඳ සැක සිතී අත්අඩංගුවට ගෙන ප්‍රශ්න කිරීමේදී ඝාතනය පිළිබඳ තොරතුරු හෙළි වී ඇති අතර කොල්ලකන ලද රුපියල් දෙලක්ෂ දහසයදහසක මුදලක් ද ඔහු ළඟ තිබී සොයාගෙන ඇත. සැකකරු 12 දින මාතර අධිකරණයට ඉදිරිපත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>13</day>
    </date>
    <link>http://www.dinamina.lk/2013/11/13/_art.asp?fn=r13111318</link>
    <topic>ක‍‍ඳේ නැතිව අත්තේ හැදුණුඅරුම පුදුම බිලින්...</topic>
    <author>ඡායාරූපය - ගාමිණී ‍ඔබේසේකර පොළොන්නරුව විශේෂ</author>
    <content>බිලින් ගෙඩි හටගනු ලබන්නේ බිලින් ගසේ කඳේ සහ අතුවලය.නමුත් මේ අරුම පුදුම බිලින් පොකුරක් දියබෙදුම මහයාය ජනපදයේ අනුලා හේරත් මහත්මියගේ ගෙවත්තේ බිලින් ගසක හටගෙන තිබේ.මෙහි බිලින් ගෙඩි 50 ක් හටගෙන ඇති අතර, මෙය අරුම පුදුම පිහිටීමක් බව පැවසේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>13</day>
    </date>
    <link>http://www.dinamina.lk/2013/11/13/_art.asp?fn=r13111319</link>
    <topic>උතුරු මැද පාසල් ලොතරැයිය අවුල් ජාලාවක් ඇතිකරයි</topic>
    <author>කහටගස්දිගිලිය සමූහ - එස්. එස්. ඇල්පිටිය</author>
    <content>උතුරුමැද පළාත් අධ්‍යාපන ඇමැති මාරුවත් සමඟ හදිසියේ අත්හිටවනු ලැබූ පාසල් ලොතරැයියේ දැනට අලෙවි කොට ඇති මුදල් හා පොත්වල ඉතිරි කොටස් (උප ලේඛන) සමහර පාසල්වල සිසු දරුවන් අතින් වියදම් වී හෝ නැති වී ඇති නිසා එම මුදල් හා පොත් ආපසු භාරදීමේ ගැටලුවට එම විදුහල්පතිවරු හා මවුපියන් මුහුණ දී සිටින බවට එම විදුහල්පතිවරු පෙන්වා දෙති.ගලෙන්බිඳුණුවැව අධ්‍යාපන කලාපයේ පාසල් කිහිපයක විදුහල්පතිවරු ද මේ ගැටලුවට මුහුණ දී සිටින අතර කුඩා පාසල් සිසුන් පවා මේ ටිකට් අලෙවි කිරීමෙන් මෙහි ඇති වගකීම ගැන නොදැනුවත්කමින් දරුවන් හා මවුපියන් ද විදුහල්පතිවරුන් ද මේ අසීරුතාවට මුහුණපා සිටින බව එම විදුහල්පතිවරු පවසති.ගලෙන්බිඳුණුවැව කලාප අධ්‍යාපන අධ්‍යක්ෂ එස්. වේගො‍ල්ල මහතාගෙන් මේ ගැන විමසීමේදී පැවැසුවේ දැනට අලෙවිකොට ඇති ටිකට් මුදල් හා එම පොත්වල ඉතිරි කොටස් (උප ලේඛන) හා අලෙවි ‍නොකළ පොත් සියල්ල ලබන සතිය තුළ කොට්ඨාස අධ්‍යාපන අධ්‍යක්ෂවරුන්ට බාරදිය යුතු බවත්, එම මුදල් පළාත් අධ්‍යාපන සංවර්ධන අරමුදල ගිණුමට බැර කළ යුතු බවත්ය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>13</day>
    </date>
    <link>http://www.dinamina.lk/2013/11/13/_art.asp?fn=r13111320</link>
    <topic>‍ඩොල්ෆින් 10ක්මාළු දැලේ පැටලේ</topic>
    <author>පුත්තලම සමූහ</author>
    <content>මුන්දලම සින්නපාඩුව ප්‍රදේශයේ ධීවරයන් කණ්ඩායමක් එලන ලද මාදැලකට ඩොල්ෆින් මසුන් දසදෙනෙක් (10) අසුවී ඇති අතර, දැළ ගොඩදැමූ විගස ධීවරයින් ‍එම ඩොල්ෆින් මසුන් යළි මුහුදට මුදාහැර ඇත.ඉකුත් 11 වැනි දින සින්නපාඩුවේ පුල්ලිදැල නම් වූ මාදැළට මේ ඩොල්ෆින් මසුන් රෑන අසුවී ඇති අතර, එදින සවස දැළ ගොඩදැමූ විගස ඉතා ආරක්ෂාකාරී ලෙස ඩොල්ෆින් මසුන් දසදෙනාම මෙසේ මුහුදට මුදාහැරීමට තරම් එම ධීවරයන් කාරුණික වී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>13</day>
    </date>
    <link>http://www.dinamina.lk/2013/11/13/_art.asp?fn=s1311131</link>
    <topic>සභාපතිගේ අනාවැකිය සනාථ කරමින් කනිෂ්ඨ මලල ක්‍රීඩා පිලට රන් 10ක්</topic>
    <author>ප්‍රින්ස් ගුණසේකර</author>
    <content>ශ්‍රී ලංකා මලල ක්‍රීඩා සංගමයේ සභාපති මේජර් ජෙනරාල් පාලිත ප්‍රනාන්දු මහතාගේ අනාවැකිය සනාථ කරමින් දකුණු ආසියානු කනිෂ්ඨ මලල ක්‍රීඩා ශූරතාවලියේදී ශ්‍රී ලංකාවට රන් පදක්කම් 10ක් හිමිවිය. දින 2කදී පැවැති තරග ඉසව් 30කින් ශ්‍රී ලංකා ශ්‍රී ලංකා කනිෂ්ඨ මලල ක්‍රීඩක ක්‍රීඩිකාවෝ රන් පදක්කම් 10ක්, රිදී පදක්කම් 10ක් හා ලෝකඩ පදක්කම් 16ක් දිනාගත්හ.ඉන්දියවේ රංචි නුවර බිර්ෂා මුන්ඩා ක්‍රීඩා සංකීර්ණයේ ඊයේ අවසන්වු දකුණු ආසියා කනිෂ්ඨ මලල ක්‍රීඩා ශූරතාවලියේ සහය දිවීමේ තරග හතරේම රන් පදක්කම් දිනා ගැනීමට ශ්‍රී ලංකා ක්‍රීඩක ක්‍රීඩිකාවෝ සමත්වීම කැපී පෙනුණි.මීටර් 100 කාන්තා සහය දිවීමේ තරගය තත්පර 47.31කින්ද, මීටර් 100 පිරිමි සහය දිවීමේ තරගය තත්පර 41.42කින්ද, මීටර් 400 කාන්තා සහය දිවීමේ තරගය විනාඩි 3:51.04කින්ද, මීටර් 400 පිරිමි සහය දිවීමේ තරගය විනාඩි 3:15.46කින්ද නිමකිරීමට ශ්‍රී ලංකා කනිෂ්ඨ ක්‍රීඩක ක්‍රීඩිකාවෝ සමත්වුහ. මේ සියලු සහය දිවිමේ ඉසව්වල රිදී පදක්කම් ඉන්දියාව සතුවිය.මීටර් 200 තරග තත්පර 21.44කින් නිමකළ හිමාෂ ඒෂාන් වසර 2007දී තත්පර 21.91කින් ෂෙහාන් අඹේපිටිය තබා තිබු තරග වාර්තාව බිඳ හෙලමින් රන් පදක්කම දිනා ගැනීමද විශේෂත්වයකි. ඊයේ දිනයේ රන් පදක්කම් දිනා ගැනීමට මීටර් 110 කඩුලු පැනීමේ ඉසව්ව තත්පර 13.64කින් නිමකළ සුපුන් විරාජ් රන්දෙනිය, උස පැනීම මීටර් 1.68ක් සම්පූර්ණ කළ පූර්ණිමා ජයමාලි හා කවපෙත්ත මීටර් 41.65ක දුරක් විසිකළ අමන්ති සිල්වා සමත්වුහ.දෙවැනි දිනයේදී ශ්‍රී ලංකාවට රන් පදක්කම් 3ක් එක්වු අතර මීටර් 110 කඩුලු පැනීමේ ඉසව්ව තත්පර 14.41කින් නිමකළ මලිත් උදයකුමාර, දුර පැනීම මීටර් 7.26ක් සාර්ථක කරගත් විනුර ලක්මාල් හා කාන්තා මීටර් 800 විනාඩි 2:12.82කින් නිමාකළ නදීෂා රාමනායක ශ්‍රී ලංකාවට කීර්තියක් ගෙන දුන්නාය.ශ්‍රී ලංකා නාමය ඉදිරියේ ලෝකඩ පදක්කම් සටහන් කිරීමට ඉරේෂානි සශිප්‍රභා (මීටර් 110 කඩුලු තත්.15.62), අෂේන් ජයවර්ධන (කවපෙත්ත මී.44.84), ප්‍රමෝදා අබේසිංහ (මිටර් 3000 වි.11:00.26), මලිත් උදය කුමාර (දුර පැනීම මී.7.14), රුමේෂිකා කුමාරි රත්නායක (කාන්තා මී.200 තත්.25.23), මලිත් ප්‍රනාන්දු (පිරිමි මී.200 තත්.21.69), දුෂාන් ඉෂාර (මීටර් 1500 වි.4:02.57) හා ලක්ෂානි සාරංග සිල්වා (දුර පැනීම මී.5.36) සමත් වුහ.ශ්‍රී ලංකා ක්‍රීඩක ක්‍රීඩිකාවෝ හෙට මවුබිමට පැමිණීමට නියමිතය.2015 ශූරතාවලිය ශ්‍රී ලංකාවටවසර 2015දී පැවැත්වෙන දකුණු ආසියානු කනිෂ්ඨ මලල ක්‍රීඩා ශූරතාවලිය ශ්‍රී ලංකාවේ පැවැත්වීමට කළාපීය මලල ක්‍රීඩා සම්මේලනය තීරණය කළේය. මෙයට පෙර 2007දී පළමු කනිෂ්ඨ මලල ක්‍රීඩා ශූරතාවලියද කොළඹ සුගතදාස ක්‍රීඩාංගණයේදී පැවැත්වුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>13</day>
    </date>
    <link>http://www.dinamina.lk/2013/11/13/_art.asp?fn=s1311139</link>
    <topic>මැකලම්ගේ විශිෂ්ට පිතිහරඹයෙන් නවසීලන්තයට ජය</topic>
    <author/>
    <content>නෙදන් මැකලම්ගේ විශිෂ්ට පිතිහරඹය හේතුවෙන් ශ්‍රී ලංකාව සමග සූරියවැව මහින්ද රාජපක්ෂ ජාත්‍යන්තර ක්‍රිකට් ක්‍රීඩාංගණයේදී ඊයේ පැවැති දෙවැනි එක්දින තරගයෙන් කඩුලු 4 ක ජයක් හිමිකර ගැනීමට සංචාරක නවසීලන්ත පිල සමත්විය.අයහපත් කාලගුණය හේතුවෙන් එක් පිලකට ඕවර 23 බැගින් වු තරගයේ දී ඩක්වර්ත් ලුවිස් න්‍යාය අනුව හිමිවු ලකුණු 198ක අසීරු ඉලක්කය ඕවර 23කදී කඩුලු 6ක් පමණක් දැවී ලකුණු 203ක් ලබාගනිමින් සපුරාලීමට නවසීලන්තයට හැකිවිය.පළමුව පන්දුවට පහරදුන් ශ්‍රී ලංකා පිල ඕවර 23තුළදී එක් කඩුල්ලක් දැවී ලකුණු 138ක් රැස් කළේය.පිළිතුරු ඉනිම ඇරැඹු නවසීලන්ත පිලේ මුල් කඩුලු 2 දෙවැනි ඕවරයේ දෙවැනි හා තෙවැනි පන්දුවලින් දවාගැනීමට නුවන් කුලසේකර සමත්විය.ඇන්ටන් ඩෙව්සිට් එක් ලකුණකටත්, රොබ් නිකොල් ලකුණු නොලබාත් සංගක්කාරගේ උඩ පන්දු රැකගැනීම හමුවේ දැවී ගියේය. තෙවැනි හා සිවුවැනි කඩුලු සචිත්‍ර සේනානායක ඉදිරියෙන් සටහන් විය. නවසීලන්තයට ජයග්‍රහණය බලාපොරොත්තු ඇතිකරමින් ටොම් ලැතම් සමග සිවුවැනි කඩුල්ලට එක්වු ලුක් රොන්ච් ලකුණු 93ක සබඳතාවක් ගොඩනැගීය.එම සබඳතාව බිඳ දැමමින් රොන්ච් ලකුණු 49කටත් ලැතම් ලකුණු 86කටත් දවාගැනීමට නුවන් කුලසේකර සමත්විය.සටහන්කාමී ඉනිමක් දියත්කළ ටොම් ලැතම් හයවැනි කඩුල්ල ලෙසින් දැවී ගියේය. තම පෞද්ගලික එක්දින දිවියේ වැඩිම ලකුණු වාර්තා කළ ලැතම් පන්දු 68කට මුහුණ දෙමින් හතරේ පහර 12ක් සහ හයේ පහරක් සමගින් ලකුණු 86 රැස් කළේය.රංගන හේරත් ක්‍රියාත්මක කළ අවසන් ඕවරයේදී තරගය ජයගැනීමට ලකුණු 21ක් අවශ්‍ය වු අතර හයේ පහර 3ක් හා හතරේ පහරක් එල්ල කරමින් තරගයේ ජය නවසීලන්තට ලබාදීමට නේදන් මැකලම් සමත්විය. පන්දු 9කට මුහුණදුන් මැකලම් හත‍ෙර් සහ හයේ පහර 3 බැගින් එල්ල කළේය.තිලකරත්න ඩිල්ෂාන් සමගින් ශ්‍රී ලංකා ඉනිම ඇරඹු දිමුත් කරුණාරත්න යළිත් අසාර්ථක වෙමින් පළමු තරගයේ දී මෙන්ම කයිල් මිල්ස්ට ගොදුරු විය. පළමු තරගයේදී ලකුණු නොලබා දැවී ගිය දිමුත්ට ඊයේ තරගයේදී ලබාගත හැකිවුයේ ලකුණු 4ක් පමණි. මිල්ස්ගේ පන්දුවකට ජේම්ස් නිෂම් උඩ පන්දුවක් රැකගැනීමෙන් දිමුත්ගේ ඉනිම අවසන් විය. මුළු ලකුණු 12දී පළමු කඩුල්ල බිඳ වැටීමෙන් ඩිල්ෂාන් සමග ශ්‍රී ලංකා ඉනිම ගොඩනැගීමට එක්වු කුමාර් සංගක්කාර ලකුණු 126ක නොබිදුණු සබඳතාවක් පිහිටුවීය.පස්වරු3.58ට පමණ ඉනිමේ 21 වැනි ඕවරය ක්‍රියාත්මක වෙමින් තිබියදී අයහපත් කාලගුණ තත්ත්වය හේතුවෙන් තරගය නතර කෙරිණි. වරින්වර පිටියට වර්ෂාව ඇද හැළීමෙන් පසු යළිත් රාත්‍රි 9.25ට තරගය ආරම්භ වුයේ එක් ඉනිමක් ඕවර 23කට සීමා කරමිනි. ඒ අනුව ශ්‍රී ලංකා පිලට තවත් පන්දු 14කට මුහුණදීමේ අවස්ථාව හිමිවුණි. එම පන්දු 14ට ලකුණු 21ක් ලබාගැනීමට ශ්‍රී ලංකා පිතිකරුවන් සමත්විය.ශ්‍රී ලංකා ඉනිම නිමාවනවිට 82වැනි එක්දින අර්ධ ශතකය වාර්තා කළ කුමාර් සංගක්කාර පන්දු 59කට මුහුණ දෙමින් හතරේ පහර 9ක් සමග නොදැවී ලකුණු 71ක් හා තිලකරත්න ඩිල්ෂාන් නොදැවී ලකුණු 55ක් (31 වැනි එක්දින අර්ධ ශතකය) රැස්කරගෙන සිටියේය. හතරේ පහර 9ක් එක්වු ඩිල්ෂාන්ගේ ඉනිමට පන්දු 72ක් වැයවී තිබිණි.එක්දින තරග බිමේ මේ වසරේ ලකුණු 1000 සේ සීමාව පසුකිරීමට කුමාර් සංගක්කාරට මේ තරගයේදී හැකිවිණි. ‍ඒ අනුව 2013 එක්දින පිටියේ ලකුණු දහසේ සීමාව පසුකළ ක්‍රීඩක ලැයිස්තුවේ පස්වැනි තැන කුමාර් සංගක්කාරට හිමිවිය. තරගාවලියේ පළමු එක්දින තරගයද වර්ෂාව හෙතුවෙන් අත්හැර දැමුණු අතර තෙවැනි හා අවසන් එක්දින තරගය 16දා පෙරවරු 9.45ට රංගිරි දඹුලු ජාත්‍යන්තර ක්‍රිකට් ක්‍රීඩාංගණයේ පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>13</day>
    </date>
    <link>http://www.dinamina.lk/2013/11/13/_art.asp?fn=s1311132</link>
    <topic>පොදු රද මඬුලු මිත්‍රත්වවොලිබෝල් 17දා අංගමුවේ</topic>
    <author>සිරිසේන රාජපක්ෂ</author>
    <content>පාදුක්ක ප්‍රාදේශීය ලේකම් කාර්යාලයීය බල ප්‍රදේශයට අයත් අංගමුව 'සමාධි' යෞවන සමාජය සංවිධාන කරන පොදුරද මඬුලු මිත්‍රත්ව වොලිබෝල් තරගාවලිය මේ මස 17දා පෙ.ව.9.00 සිට අංගමුව රජයේ කනිෂ්ඨ විදුහල් ක්‍රීඩා පිටියේදී පැවැත්වේ.ශූරතා හා අනුශූරතා හිමිකර ගන්නා කණ්ඩායම් සඳහා මුදලින් ත්‍යාග පිරිනැමෙන අතර තරගාවලිය අවිස්සාවේල්ල වොලිබෝල් කණ්ඩායම් සඳහා පමණක් සීමා වේ. තරගාවලිය පිළිබඳ විස්තර දු.ක 0113189740 මගින් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>13</day>
    </date>
    <link>http://www.dinamina.lk/2013/11/13/_art.asp?fn=s1311133</link>
    <topic>ප්‍රවීණ මේස පන්දු 23-30 දිනවල දී</topic>
    <author/>
    <content>ප්‍රවීණයන්ගේ ‍මේස පන්දු සම්මේලනය සංවිධාන කරන මේස පන්දු තරගාවලිය මේ මස 23 හා 30 දිනවලදී කොටුව තරුණ ක්‍රිස්තියානි ගෘහස්ථ ක්‍රීඩාගාරයේදී පැවැත්වේ.23 වැනිදා පිරිමි/කාන්තා ඒකළ, යුගල හා මිශ්‍ර යුගල තරග පැවැත්වෙන අතර 30 වැනිදා අන්තර් සමාජයීය කණ්ඩායම් තරග පැවැත්වීමට නියමිතය.තරගාවලිය පිළිබඳ වැඩි විස්තර දු.ක 0776022176 (නිමල් ලුකස්) හෝ 0716456114 (සරත් විජේසුරිය) මගින් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>13</day>
    </date>
    <link>http://www.dinamina.lk/2013/11/13/_art.asp?fn=s1311134</link>
    <topic>මලල ක්‍රීඩා සභාපතිගේ මව මිය යයි</topic>
    <author/>
    <content>ශ්‍රී ලංකා මලල ක්‍රීඩා සංගමයේ සභාපති මේජර් ජෙනරාල් පාලිත ප්‍රනාන්දු මහතාගේ මැණියන් වු විශ්‍රාමලත් පාඨශාලාචාරිණි ජී.නන්දාවතී ප්‍රනාන්දු මහත්මිය අභාවප්ප්‍රාප්ත වුවාය.අවසන් කටයුතු මේ මස 14 වැනි බ්‍රහස්පතින්දා පස්වරු 4.00ට පානදුර නල්ලුර් පොදු සුසාන භූමියේදී සිදු කෙරේ. දේහය 114 දික්බැද්ද පාර නල්ලරුව පානදුර ස්ථානයේ තැන්පත්කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>13</day>
    </date>
    <link>http://www.dinamina.lk/2013/11/13/_art.asp?fn=s1311135</link>
    <topic>සත් සාමාජික රගර් ක්‍රීඩකයෝ වාර්තා පොත අලුත් කරති</topic>
    <author>ෆවුස් මොහොමඩ්</author>
    <content>ජාතික සත් සාමාජික රගර් කණ්ඩායම පසුගියදා සිංගප්පූරු සෙවන්ස් තරගාවලියේ පළඟ ශූරතාව දිනා ගනිමින් ආසියානු සත් සාමාජික රගර් තරග බිමේ තවත් වාර්තාවකට හිමිකම් කීහ.ඒ සිංගප්පූරු සෙවන්ස් තරගාවලියේ පළඟ ශූරතාව නොකඩවා දෙවරක් දිනා ගත් එකම කණ්ඩායම බවට පත්වීමය. පසුගිය වසරේ තරගාවලියේ දී ද ෆසීල් මරිජාගේ නායකත්වයෙන් යුත් ශ්‍රී ලංකා පිල පළඟ ශූරතාව දිනා ගත් අතර එවර අවසන් තරගයේ දී ශ්‍රී ලංකාව වෙතින් පරාජයට පත්වූයේ චීනයයි. මෙවර තරගාවලියේ දී චීනය ශ්‍රී ලංකාව පරදවා තුන්වැනි තැනට පත්වීම විශේෂත්වයකි.පසුගිය වසරේ දී නායක මරිජා සමග සිංගප්පූරු සෙවන්ස් නියෝජනය කළ ශ්‍රීනාත් සූරියබණ්ඩාර, චූල සුසන්ත, නයිජල් රත්වත්ත හා සාලිය කුමාර මෙවර ද කණ්ඩායමට එක්වී සිටීම කැපී පෙනුණි.පසුගිය වසරේ මැලේසියාවේ පැවැති තරගාවලියේ දී බඳුන ශූරතාවත්, ෂැංහායි, මුම්බායි හා සිංගප්පූරුවේ දී පළඟ ශූරතාවත් අත්කර ගත් ශ්‍රී ලංකාව පිට පිට තුන්වරක් පළඟ ශූරතාව දිනූ එකම ආසියාතික රගර් පිල ලෙස ඉතිහාසයට එක්විය. මෙවර තරගමාලාවේ දී තවත් පියවරක් ඉදිරියට තබමින් මැලේසියාවේ දී සිවුවැනි තැනත්, තායිලන්තය හා මුම්බායි හී දී තුන්වැනි තැනත් අත්කර ගැනීමට ශ්‍රී ලංකාව සමත්විය.සිංගප්පූරු සෙවන්ස් තරගාවලියේ පළමු දිනයේ ඉහළ දස්කම් පෑ ශ්‍රී ලංකා පිලේ නායක ෆසීල් මරිජා හා සුපිරි ක්‍රීඩක ශ්‍රීනාත් සූරියබණ්ඩාර පිළිබඳ ප්‍රතිවාදී කණ්ඩායම්වල වැඩි අවධානයක් යොමුවී තිබිණි. මීට පෙර පැවැති තරගවලදී ශ්‍රී ලංකා පිලේ ජයග්‍රහණයට මරිජා හා සූරිගේ දස්කම් ඉවහල්වීම මීට හේතුවය.එබැවින් දෙවැනි දිනයේ දී කුසලාන තරග අංශයේ අර්ධ අවසන් පූර්ව තරගයෙන් චීනයට පරාජය වීම සෙසු කණ්ඩායම්වල මෙන්ම තරගාවලියේ සංවිධායකයන්ගේ පවා විමතියට ලක්වූ සිදුවීමක් විය. මෙවර සමස්ත තරගමාලාවේ දී උත්සාහක දිනුම් 18ක් රැස් කරමින් වැඩිම උත්සාහක දිනුම් සංඛ්‍යාවක් වාර්තා කළ ක්‍රීඩකයන්ගේ ලැයිස්තුවේ තුන්වැනි තැන ලබා ගැනීමට සූරියබණ්ඩාර සමත්වූ අතර නායක මරිජා 8වැනි තැන හිමිකර ගත්තේය.කෙසේවෙතත් ආසියාවේ තුන්වැනි තැන ශ්‍රී ලංකාවට හිමිකර දීමට මරිජා, සූරි සමග සාලිය කුමාර, සඳුන් හේරත්, නයිජල් රත්වත්ත, දිනූෂ චතුරංග, ප්‍රදීප් ලියනගේ, මිතුන් හපුගොඩ, ජේසන් දිසානායක මෙන්ම සිංගප්පූරු තරගාවලියෙන් ජාතික කණ්ඩායමේ දොරටු විවරකර ගත් ලවංග පෙරේරා ද කැපී පෙනෙන දස්කම් දැක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>13</day>
    </date>
    <link>http://www.dinamina.lk/2013/11/13/_art.asp?fn=s1311136</link>
    <topic>පාපන්දු තරගාවලියේ ජය ධර්මපාලයට</topic>
    <author/>
    <content>කොට්ටාව ධර්මපාල විද්‍යාලයීය පාපන්දු සංගමය සංවිධාන කළ අවු.15න් පහළ ආරාධිත පාසල් සත් සාමාජික පාපන්දු තරගාවලියේ ශූරතාව හිමිකර ගැනීමට එම විදුහල් පාපන්දු කණ්ඩායම සමත්විය. ධර්මපාල පිල හමුවේ ගෝල් 2-1ක් ලෙස කොට්ටාව ආනන්ද විදුහල පරාජය විය.තරගාවලියේ දක්ෂතම දැල් රකින්නා ලෙස ධර්මපාල පිලේ දමිත චතුරංග සම්මාන දිනාගත්තේය. ජයග්‍රාහී කණ්ඩායම සමගින් (වමේ සිට) ලසිදු සමීර (නායක), සුනිල් ජයවීර (පුහුණුකරු), ගාමිණි මුනිදාස (පාපන්දු භාර අචාර්ය), එ.ඩී.බන්ධුසිරි (නි.විදුහල්පති), එන්.ප්‍රතාපසිංහ (නි.විදුහල්පති/ක්‍රීඩාභාර), රේණුකා විජේසුන්දර (ක්‍රීඩා භාර අචාරිනී) මහත්ම මහත්මීන් හා දමිත චතුරංග.</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>13</day>
    </date>
    <link>http://www.dinamina.lk/2013/11/13/_art.asp?fn=s1311137</link>
    <topic>යුද හමුදාවේ ඉසෙදීන් කසුන්ගේ වාර්තාවට ළංවෙයි</topic>
    <author>ප්‍රින්ස් ගුණසේකර</author>
    <content>ඩයලොග් චැම්පියන් ලීග් පාපන්දු තරගාවලියේ වැඩිම ගෝල් රැස්කළ ක්‍රීඩකයා ලෙස යුද හමුදාවේ මොහොමඩ් ඉසෙදීන් ඉදිරියෙන්ම සිටී. ඉසෙදීන් මෙතෙක් සහභාගීවු තරග 15කදී ගෝල් 22ක් ලබා සිටින අතර යුද හමුදාව අවසන් වටයට සුදුසුකම් ලබා ඇති හෙයින් තවත් ගෝල් කිහිපයක් ලබා ගැනීමේ අවස්ථාවද ඔහු සතුව පවතී.අන්තර් ක්‍රීඩා සමාජ ප්‍රිමියර් ලීග් පාපන්දු තරගාවලියක වැඩිම ගෝල් රැස්කර ඇති කසුන් ජයසූරියගේ ගෝල් 24 වාර්තාව බිඳ දැමීමට ඉසෙදීන්ට හැකියාව පවතින බව පාපන්දු විචාරකයෝ පවසති.කසුන් ජයසූරිය 2006-2007 ප්‍රිමියර් ලීග් තරගවාරයේදී රත්නම් ක්‍රීඩා සමාජය නියෝජනය කරමින් ගෝල් 24ක් රැස්කර ගත්තේය.කසුන් ජයසූරියට පසුව ප්‍රිමියර් ලීග් තරගාවලියක වැඩිම ගෝල් වාර්තා කර තිබුණේ කළුතර බ්ලුස්ටාර් ක්‍රීඩා සමාජයේ එම්.එම්.ෆර්සීන් වන අතර ගෝල් සංඛ්‍යාව 19කි. එය වසර 2003දී ෆර්සීන් ලබාගත්තේය.මෙවර චැම්පියන් ලීග් පාපන්දු තරගාවලියේ වැඩිම ගෝල් වාර්තා කර සිටින මොහොඩම් ඉසෙදීන් ශ්‍රී ලංකා පාපන්දු පිලේද සාමාජිකයෙකි. ඔහු නිමාවට පත්වු දකුණු අසියානු පාපන්දු ශූරතාවලියේදී භූතානය සමග තරගයේ වීරයාට හිමි සම්මානයද දිනා ගත්තේය.චැම්පියන් ලීග් පාපන්දු තරගාවලියේ මොහොමඩ් ඉසෙදීන්ට පසුව දෙවැනි ස්ථානයේ දොන් බොස්කෝ ක්‍රීඩා සමාජයේ ප්‍රියංකර සිල්වා හා නයිජීරියානු ජතික පැට්‍රික් විල්සන් අප්කන්ට්‍රි ලයන්ස් පිල නියෝජනය කරමින් ගෝල් 13ක් ලබා සම මට්ටමේ පසුවෙති. රිනවුන් ක්‍රීඩා සමාජයේ මොහොමඩ් ෆසාල් ගෝල් 12ක් ලබා ඇත.මෙවර වැඩිම ගෝල් වාර්තා කර ඉදිරියෙන්ම සිටින කොළඹ ක්‍රීඩා සමාජයේ ක්‍රීඩකයන් පෞද්ගලිකව වැඩිම ගෝල් රැස්කළ ක්‍රීඩකයන් අතර නොසිටීම විශේෂත්වයකි. කොළඹ ක්‍රීඩා සමාජය මෙවර තරගාවලියේ තරග 17කදී ගෝල් 49ක් ලබා ඇත.චැම්පියන් ලීග් පාපන්දු තරගාවලිය නිමාවීමට තවත් ඇත්තේ සති කිහිපයක් පමණි. තරගාවලියේ වැඩිම ගෝල්ලාභී ක්‍රීඩකයාට රන් සපත්තුව සම්මානය පිරිනැමේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>13</day>
    </date>
    <link>http://www.dinamina.lk/2013/11/13/_art.asp?fn=s1311138</link>
    <topic>අම්බලන්ගොඩ අරුණ ‘ඒ’ පිලටදිස්ත්‍රික් ක්‍රිකට් ශූරතාව</topic>
    <author>ධර්මදාස සිරිවර්ධන ගාල්ල සමුහ</author>
    <content>ගාල්ල දිස්ත්‍රික් පළාත් සභා මන්ත්‍රී, අශෝක ධනවංශ මහතාගේ 'අද' සත්කාරක පදනම කන්දෙගොඩ ශක්ති ක්‍රීඩා සමාජය සමග එක්ව සංවිධාන කළ විස්සයි 20 සැහැල්ලු පන්දු ක්‍රිකට් තරගාවලියේ ශූරතාව හිමිකර ගැනීමට අම්බලන්ගොඩ අරුණ ක්‍රීඩා සමාජයේ 'ඒ' කණ්ඩායම සමත්විය.ගාල්ල දිස්ත්‍රික්කයේ ක්‍රීඩා සංගම් නියෝජනය කරමින් කණ්ඩායම් 15 කට අධික සංඛ්‍යාවක් එක්වු තරගාවලියේ අවසන් තරගයයෙන් එක් ලකුණක තියුණු ජයක් අරුණ ක්‍රීඩා සමාජයට හිමිවුණි.කන්දෙගොඩ, වතුගෙදර ප්‍රා‍දේශීය සභා ක්‍රීඩාගණයේදී පසුගියදා පැවැති තරගාවලියේ හොඳම පන්දු යවන්නා ලෙස අම්බලන්ගොඩ අරුණ ක්‍රීඩා සමාජයේ ශ්‍යාම් සුරංගත්, හොඳම පිතිකරු ලෙස එම කණ්ඩා‍යමේම කුෂාන් චන්ද්‍රසිරිත් කුසලාන සහ ත්‍යාග හිමිකර ගනු ලැබීය.තරගාවලියේ ජයග්‍රාහී කණ්ඩායම්වලට මුදල් ත්‍යාග හා ශූරතා කුසලාන පිරිනැමීම දකුණු පළාත් සභා මන්ත්‍රී, අශෝක ධනවංශ මහතාගේ ප්‍රධානත්වයෙන් සිදුවිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>13</day>
    </date>
    <link>http://www.dinamina.lk/2013/11/13/_art.asp?fn=f1311131</link>
    <topic>‘රිෆ්ලෙක්ෂන් ඔෆ් ශ්‍රී ලංකා’ දෙස් විදෙස් අයෝජකයන්ට රන් දොරටුවක්</topic>
    <author>සාකච්ඡා කළේ රත්නසිරි පතිරණ ජයසිරි මුණසිංහ</author>
    <content>“රි‍ෆ්ලෙෂන් ඔෆ් ශ්‍රී ලංකා” ජාත්‍යන්තර වෙළෙඳ සංචාරක හා ආයෝජන ප්‍රදර්ශනය අද (13) සිට 17 දක්වා බත්තරමුල්ල ජනකලා කේන්ද්‍ර භූමියේදී පැවැත්වේ. ලොව ප්‍රකට දෙස් විදෙස් ආයෝජකයන්, ආනයන හා අපනයනකරුවන් රැසක් සහභාගි වන ශ්‍රී ලංකාවේ එකම වහලක් යට පැවැත්වෙන දැවැන්තම වෙළෙඳ, සංචාරක හා ආයෝජන ප්‍රදර්ශනය “රිෆ්ලෙක්ෂන් ඔෆ් ශ්‍රී ලංකා” ජාත්‍යන්තර ප්‍රදර්ශනයයි. මෙම ප්‍රදර්ශනය සංවිධානය කිරීමේ භාරදූර කාර්ය මනාව ඉටු කළ කමිටුවේ ලේකම් හා කර්මාන්ත හා වානිජ කටයුතු අමාත්‍යාංශයේ ලේකම් අනුර සිරිවර්ධන මහතා සමඟ කළ සාකච්ඡාවකි මේ.* පොදු රාජ්‍ය මණ්ඩලයීය 23 වැනි රාජ්‍ය නායක සමුළුව ශ්‍රී ලංකාවේ පැවැත්වෙනවා. මේ හරහා අපේ රටේ ආයෝජකයින්ට අපනයනකරුවන්ට හිමිවන වාසි වැඩි කර ගන්නට කටයුතු කළ යුතුයි නේද?ඔව්. ඇත්ත වශයෙන්ම, අපි අපේ රටේ මෙවර පැවැත්වෙන පොදු රද මඩුළු සමුළුවෙන් සෑම අංශයකින්ම රටට සුබවාදී ප්‍රතිලාභ අත්කර ගන්නට කටයුතු කරන්න ඕනෑ. අතිගරු ජනාධිපති මහින්ද රාජපක්ෂ මැතිතුමා, ආර්ථික සංවර්ධන ඇමැති බැසිල් රාජපක්ෂ මැතිතුමා ප්‍රධාන රජයේ මැති ඇමැතිවරු සෑම දෙනාගේම උපදෙස් හා මඟපෙන්වීම් මත මේ සමුළුවෙන් රටටත්. රටේ ජනතාවටත් වාසි උදාකර ගන්න අපි කටයුතු කරනවා. ඒ අනුවයි “රිෆ්ලෙක්ෂන් ඔෆ් ශ්‍රී ලංකා” වෙළෙඳ, සංචාරක හා ආයෝජන ප්‍රවර්ධන ප්‍රදර්ශනය සංවිධානය කළේ.* පොදු රද මඬුළු සමුළුවට සමගාමීව ව්‍යාපාරික සමුළුවක් පැවැත්වුණා. ඒ සමුළුවට ජවයක් දෙන්නද මේ ප්‍රදර්ශනය සංවිධානය කළේ?හරියට ම හරි, ඔබ කිව් අයුරින්ම පොදු රද මඩුළු ව්‍යාපාරික සංසදයට ආ විදේශීය ප්‍රකට ව්‍යාපාරික ප්‍රජාවට අපේ රටේ අපනයනකරුවන්ගේ, සංචාරක හා වෙළෙඳ අංශවල නව ආයෝජන අවස්ථා ගැන කරුණු කාරණා දැනගන්නට ඉඩක් ලබාදීමටයි මෙය සංවිධානය කළේ.* මේ ප්‍රදර්ශනයෙන් ස්වඋත්සාහයෙන් නැඟී සිටි ශ්‍රී ලංකාවේ ආනයනකරුවන්ට, ආයෝජකයින්ට ලොව දිනීමට ඉඩකඩ සලසා දී තිබෙනවාද?ඇත්තට ම මේ ප්‍රදර්ශනයට ලොව නමි දිනූ ආයෝජකයෝ, ආනයනකරුවෝ, අපනයනකරුවෝ වාගේම සුළු හා මැදි පරිමාණ ව්‍යවසායකයෝ විශාල පිරිසක් සහභාගි වෙනවා. ප්‍රදර්ශන කුටි 850 කට වඩා පිහිටුවා තිබෙනවා.මීට අමතරව අප රටේ සිටින යන්ත්‍රෝපකරණ නිෂ්පාදනය කරන එම නිෂ්පාදන පිටරට යැවීමට තරම් සුදුසු තත්ත්වයේ සිටින අපනයනකරුවෝ 26 දෙනෙකුට කුටි රැසක් ලබා දී තිබෙනවා. ලොව නම් දිනූ මහා පරිමාණ අපනයනකරුවෝ 310 ක්, සුළු හා මධ්‍ය පරිමාණ අපනයනකරුවෝ 210 ක් සඳහා ප්‍රදර්ශන කුටි ලබා දී තිබෙනවා.ඊටත් අමතරව අපේ රටේ වර්තමානයේ පවතින සාමකාමී හා ආයෝජන හිතකර තත්ත්වය නිසා රටේ දැවැන්ත යටිතල පහසුකම් සංවර්ධන ව්‍යාපෘති ක්‍රියාත්මක කරනවා. ඒවාට පිටරටින් අපි යන්ත්‍රෝපකරණ ගෙන්වනවා. එලෙස පිටරටින් යන්ත්‍රෝපකරණ ගෙන්වන සමාගම් 90 කට අපි මේ ප්‍රදර්ශනයේදී ප්‍රදර්ශන කුටි ලබා දී තිබෙනවා.අපේ රටේත් වෙළෙඳාමට, සංචාරක ක්ෂේත්‍රයට ලබාදෙන සේවා රැසක් තිබෙනවා. විශේෂයෙන් වාස්තු විද්‍යානුකූල ක්‍රියාකාරකම් පිළිබඳව සේවා, රක්ෂණ හා මූල්‍ය කටයුතු පිළිබඳව සේවා, පරිපාලන හා කළමනාකරණ කටයුතු ගැන සේවා ලබා දෙනවා. අපි මේ සේවා ලබාදෙන ආයතනවලටත්, මේ ප්‍රදර්ශනයේදී තම සේවා ගැන ජාත්‍යන්තර ප්‍රජාවට කරුණු කියා දීමට අවස්ථාවක් ලබා දී තිබෙනවා.* අප රටේ අපනයනකරුවන්ට තම නිෂ්පාදන සඳහා ලෝක වෙළෙඳපොළ විවෘත කරදීම මින් සිදුකරනවාද?අපේ නිෂ්පාදකයින්ට අලුත් වෙළෙඳපොළ දිනා දීමටත්, අඩු වියදමින් නිෂ්පාදන සිදුකර ගැනීමට හැකි මඟපෙන්වීම් ලබාගැනීමටත් මේ ප්‍රදර්ශනයෙන් හැකි වෙනවා. අපේ අයට ප්‍රමිතියෙන්, ගුණාත්මක භාණ්ඩ නිපදවීමට අවශ්‍ය උපකරණ, යන්ත්‍රෝපකරණ අනාගතයේදී මිලදී ගැනීමට මේ හරහා පුළුවන්කම තිබෙනවා. ඒවාගේම අපගේ අයගේ යහපත් දේ පිටරට අයට ලබාදීමට මෙය අවස්ථාවක්.* මේ ප්‍රදර්ශනයට ශ්‍රී ලාංකික වෙළෙඳ ප්‍රජාව ඉදිරිපත් කරන කර්මාන්ත හා සේවා අංශ ගැන හැඳින්වීමක් කළ හැකිද?අපේ රටෙන් පිටරට යැවෙන තේ, පොල්, රබර්, නිෂ්පාදන, මැණික් හා ස්වර්ණාභරණ, ආහාර, කුළුබඩු, තොරතුරු තාක්ෂණ හා පරිගණක ආශ්‍රිත සේවා, මුහුදු ආහාර, විසිතුරු මත්ස්‍ය නිෂ්පාදන, සෙරමික් හා පෝසිලේන් භාණ්ඩ, පොල් නිෂ්පාදන, ඉලෙක්ට්‍රොනික් හා ඉලෙක්ට්‍රිකල් භාණ්ඩ, ප්ලාස්ටික් නිෂ්පාදන, සම් හා සම් භාණ්ඩ, විසිතුරු භාණ්ඩ, දේශීය ඖෂධ හා හෙළ වෙදකම හා බැඳුණු නිෂ්පාදන, පිරිසිදු පානීය ජලය, රසායනික ද්‍රව්‍ය නිෂ්පාදන යනාදී නිෂ්පාදන ගණනාවක් මේ ප්‍රදර්ශනයට එක්කොට තිබෙනවා.* සංචාරක කර්මාන්ත අංශය කොහොමද? මේ ප්‍රදර්ශනයට දායක වන්නේ?අපි සංචාරක කර්මාන්තයේ නිරත අයට ප්‍රදර්ශන කුටි 100 ක් ලබා දී තිබෙනවා. ඒ අය ඒ හරහා තම සේවා ගැන කතා කරයි. ඒවායේ තම ප්‍රාග්ධන අවශ්‍යතා සපුරා ගැනීමට විදේශීය ආයෝජකයෝ සමඟ එකඟතාවලට එන්නට උත්සාහ කරයි. එය ඉතා වැදගත් සේවාවක්.* මේ ප්‍රදර්ශනයට පොදු රාජ්‍ය මණ්ඩලයීය රටවල් 53 අය පමණක් ද ගෙන්වා ගැනීමට සූදානම් කළේ?නැහැ, නැහැ, මේ සඳහා රටවල් 70 ක ව්‍යාපාරික, ආයෝජක, කර්මාන්ත හිමි අය පැමිණීමට බලාපොරොත්තුවෙන් ඉන්නවා. අපේ රටේ සියලුම තානාපති කාර්යාල හරහා අපි මේ ගැන ඔවුන්ව දැනුවත් කළා. විදේශවල ඉන්න තානාපතිවරු, වානිජ නිලධාරීහු මීට විශාල කැපවීමකින් උදව් කළා. දැනටමත් විදේශිකයෝ 2500 කට වඩා පිරිසක් අපේ රටට පැමිණෙන බවට ලියාපදිංචි වෙලා තිබෙනවා.ලංකාවේ වෙළෙඳ, සංචාරක හා ආයෝජන ප්‍රදර්ශනයක් සඳහා එකවර වැඩිම විදේශිකයෝ පිරිසක් පැමිණෙන පළමු අවස්ථාව මෙයයි. මේ ප්‍රදර්ශනයට එන ආයෝජකයෝ සමඟ අපේ ව්‍යාපාරික ප්‍රජාවට තනි තනිව, ද්වි පාර්ශ්විකව අදහස් හුවමාරු කර ගන්න, සබඳතා ගොඩනඟා ගන්න අපි ඉඩකඩ සලසා දී තිබෙනවා. වෙළෙඳ සැසිවාරය, සම්මන්ත්‍රණ, සුහද හමු මේ ප්‍රදර්ශන භූමියේ පැවැත්විය හැකියි.* ප්‍රදර්ශනය දින කිහිපයක් පැවැත්වෙනවා නේද?මේ ප්‍රදර්ශනය අද (13) ආරම්භ කරන්නේ, විවෘත කරන්නේ අතිගරු ජනාධිපතිතුමාගේ ප්‍රධානත්වයෙන්. ඊට පොදුරාජ්‍ය මණ්ඩලයීය රාජ්‍ය නායක සමුළුවට ආ රාජ්‍ය නායකයෝ ද සහභාගි වෙනවා. ප්‍රදර්ශනය මේ මාසේ 17 වැනිදා දක්වා පැවැත්වෙනවා. එය අදත්, 16 වැනිදාත් ආරාධිත අමුත්තන්ට පමණයි නැරඹීමට අවස්ථාව ලබා දී තිබෙන්නේ. 14, 15, 17 දින තුනේ ඕනෑම අයෙකුට මේ ප්‍රදර්ශනය නැරඹීමට පැමිණිය හැකියි. ඒ එන සැමට අවශ්‍ය පොදු සේවා ඇතුළු සෑම පහසුකමක්ම අපි මෙහි නිර්මාණය කර තිබෙනවා.* ජාත්‍යන්තර වෙළෙඳ ප්‍රදර්ශනය නැරඹීමට එන දෙස් විදේස් පිරිසගේ සිත් ඇද බැඳගන්නට අලුත් නිර්මාණයන් කර තිබෙනවාද?අපි, මේ ප්‍රදර්ශන භූමියේ ම කොටසක අපේ රටේ සංස්කෘතික දේශීය උරුම හුවා දැක්වෙන නිර්මාණය කර තිබෙනවා. සාම්ප්‍රදායික කර්මාන්ත අංශ රැසක් ගම්මානයක් නිර්මාණය කර තිබෙනවා.අපේ රටේ සාම්ප්‍රදායික කර්මාන්තකරුවන්ගේ නිවාස, ඒ අයගේ නිර්මාණ ඉදිරිපත් කරන්නට ඉඩක් ලබා දී තිබෙනවා. ඒ අය තම නිර්මාණ කරන අයුරු මේ ගම්මානයේදී සජීවීව දැකබලා ගන්න පුළුවන්. මේ ගම්මානයට අමතරව සත්තු වත්තක්, තේ වත්තක්, රබර් වත්තක් වාගේම කුළුබඩු, එළවළු, පලතුරු වගාබිම් මෙහි ඉදිකර තිබෙනවා.* ලංකාවේ ව්‍යවසායකයෝ වරින් වර පිටරටවල වෙළෙඳ ප්‍රදර්ශනවලට යනවා. අත්දැකීම් ලබා ගන්නවා. මෙයත් ඒවාගේ අත්දැකීමක් ලබා දෙන තැනක් වෙයිද?අනිවාර්යයෙන්ම ඔව්! මේ ප්‍රදර්ශනයට එන විදේශීය ආයෝජකයෝ, ව්‍යවසායකයෝ සමඟ ඔවුන්ගේ නිෂ්පාදනත් රැගෙන එනවා. ඒවා ගැන ඕනෑම කරුණක් දැනගැනීමට අපේ අයට මෙහිදී අවස්ථාව ලැබී තිබෙනවා. එසේ අවස්ථාව ලැබීම ඉතාම වැදගත් සිද්ධියක්. මේ අය පිටරට ගොස් කර්මාන්ත, වාණිජ ප්‍රදර්ශන නරඹා ගනුදෙනු දිනාගන්නට ගියොත් එකවර විශාල පිරිසකට ඒ අවස්ථාව ලැබෙන්නේ නැහැ. පිටරටකට යන්නේ අපේ රටේ අපනයනකරුවෝ අතුරින් කුඩා කුඩා කණ්ඩායමක් පමණයි. ඒ අයට වියදමක් දරන්න වෙනවා. නමුත් මේ ප්‍රදර්ශනය නිසා කිසිදු වියදමක් නැතිව විදේශීය ආයෝජකයෝ, ඔවුන්ගේ නිෂ්පාදන ගැන කරුණු දැනගැනීමට අපේ අයට පුළුවන්කම ලැබෙනවා.* මහින්ද චින්තන ඉදිරි දැක්මේ සඳහන් ආර්ථික සමෘද්ධිය ළඟාකර ගැනීමට මේ ප්‍රදර්ශනය ඉවහල් වෙයිද?ශ්‍රී ලංකාව, නිල් අහස, මහා සයුර, බලශක්ති, වෙළෙඳ හා දැනුම යන පංචකේන්ද්‍රීය අංශ ඔස්සේ ආසියාවේ ආශ්චර්යය බවට පත්වීමට සැලසුම් කොට තිබෙනවා. ඒ සඳහා වන ගමනේදී රටේ දැවැන්ත යටිතල පහසුකම් අංශ දියුණුවක් සිදුවෙනවා. මහජන උපයෝගීතා අංශවල දියුණුවක් සිදුවෙනවා. මේ අංශවලට අපේ අයගේ දායකත්වය වැඩිකර ගැනීමට මේ ප්‍රදර්ශනය තුළින් අපි බලාපොරොත්තු වෙනවා. විශේෂයෙන් ආනයන - අපනයන වෙළෙඳාමෙන් විශාල ජයග්‍රහණයක් ‍රටේ අයට ලබාගැනීමට මින් අපි බලාපොරොත්තු වෙනවා.* වසර 2014 වන විට ශ්‍රී ලංකාව නව ආයෝජන දිනාගන්නා දකුණු ආසියානු කලාපයේ ප්‍රමුඛ රට බවට පත්වීමට අපේක්ෂා කර තිබෙනවා?අතිගරු ජනාධිපතිතුමා වසර 2005 දී මේ රටේ රාජ්‍ය නායකත්වයට පත්වී සෑම දවසක්ම ගතකළේ රටේත්, ජනතාවගේත් දියුණුව ඇතිකරලීමටයි. එතුමා තිස් අවුරුදු මහා විනාශකාරී යුද්ධය නතර කළා. මහා පරිමාණ සංවර්ධන ව්‍යාපෘති ක්‍රියාත්මක කරනවා. අපේ රටට අමෙරිකානු ඩොලර් බිලියන 02 කට වැඩි ආයෝජන දිනාගැනීම ඉලක්කයයි. එය අපිට සපුරාගත හැකි වෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>13</day>
    </date>
    <link>http://www.dinamina.lk/2013/11/13/_art.asp?fn=f1311132</link>
    <topic/>
    <author>සටහන ඉරෝෂිනී දීපිකා</author>
    <content>මිනිසුන්ගේ සිත් සතන් සුවපත් කරන මහඟු ඔසුවක් බඳු කලාව මෙන් ම කලාකරුවා පිළිබඳව ද විවිධ පොතපත ලියැවී තිබේ. එලෙසින් ම, කළුගංතොට නාට්‍ය කරුවන් පිළිබඳ ලියැවුණු කෘතියක් ලෙස ‘කළුගංතොට නාට්‍ය කරුවෝ’ කෘතිය හැඳින්විය හැකිය. නාට්‍ය කලාව වෙනුවෙන් මාහැඟි මෙහෙවරක් ඉටු කළ, කෘතියේ කතුවර, කොළඹ විශ්වවිද්‍යාලයේ ශ්‍රීපාලි මණ්ඩපයේ නාට්‍ය හා රංග කලාව පිළිබඳ බාහිර කථිකාචාර්ය, විජේරත්න පතිරාජ මහතා සමඟ ‘කළුගංතොට නාට්‍යකරුවෝ’ පිළිබඳ කළ කතාබහකි මේ.* ඔබගේ නවතම කෘතිය වන ‘කළු ගංතොට නාට්‍යකරුවෝ’ පිළිබඳ කතා කළොත්?මේ කෘතිය සංස්කෘතික හා කලා කටයුතු අමාත්‍යාංශයේ ඉල්ලීම මත සම්පාදනය වූවක්. මෙය කෘතියක් කරනවා යන හැඟීම පෙරදැරි කරගෙන රචනා වූවක් නෙමෙයි. නිබන්ධයක් ලෙසටයි රචනා වුණේ. කොහොම නමුත් අවසානයේ දී මෙය කෘතියක් බවට පත් වුණා.කළුගංතොට නාට්‍යකරුවෝ කියන්නෙ, ඓතිහාසික රයිගම් පුරය පාදක කර ගනිමින්, ප්‍රකට රාජධානියකට අයත්, කළුගංතොට පුරවරයේ පසුගිය සියවසක පමණ කාලයක නාට්‍ය කලාව පිළිබඳ කළ විමර්ශනයක්.ඒ වගේ ම, එහි වර්තමාන නාට්‍ය කලාවේ ප්‍රවර්ධනය පිළිබඳ බොහෝ තොරතුරු මෙහි අන්තර්ගත කර තිබෙනවා. නාට්‍ය නිර්මාණ මෙන්ම, නාට්‍යකරුවන් පිළිබඳ අධ්‍යයනය කිරීම, එක් අතකින් අපගේ සංස්කෘතික උරුමය සොයා යාමක් ද වෙනවා. මේ කෘතිය හරහා අප මෙතෙක් නොදැන සිටි, රයිගම්පුරය හා බැඳුණු නාට්‍යකරුවන් මෙන්ම නාට්‍ය පිළිබඳ බොහෝ තොරතුරු දැන ගැනීමට හැකි වුණා.ඇත්තට ම මේ කෘතිය රචනා කිරීම මගින් මට මහත් තෘප්තියක් ලබා ගැනීමට හැකි වුණා. මා ඉපැදුණු, මා ජීවත්වන කළුගංතොට ප්‍රදේශයේ නාට්‍යකරුවන් පිළිබඳ මා සොයා ගත් තොරතුරු මගින්, මේ රටේ ජනතාවට නවමු අත්දැකීමක් සහිත කෘතියක් කියැවීමට මඟ පාදා දීමට හැකියාව ලැබුණා යැයි කීවොත් එය නිවැරැදියි.* කළුතර දිස්ත්‍රික්කයේ නාට්‍යකරුවන් අතර ඔබ දකින විශේෂත්වය මොකක්ද?මේ පර්යේෂණය මඟින් මා හට සොයාගත හැකිවූ කරුණු කාරණා ප්‍රමාණය අතරින් මා සුවිශේෂකොට දකින්නේ, අන් කවර දිස්ත්‍රික්කයකටත් වඩා, කළුතර දිස්ත්‍රික්කය තුළ ජාත්‍යන්තර තලයට ගිය නාට්‍යකරුවන්ගේ ප්‍රමාණය වැඩි බව යි. මෙය අහඹු සිදුවීමක්. මෙවැනි කරුණු සෙවීමට මා හට ‍ෙපලඹවීමක් කරනු ලැබුවේ, සැබැවින්ම සාහිත්‍ය කලා ප්‍රසාදිනී මහෝත්සවයට පෙරටුගාමී කොට, මතුගම සී. ඩබ්ලිව්. ඩබ්ලිව්. කන්නන්ගර මධ්‍ය මහා විද්‍යාලයේ පැවැති කලා මංගල්‍යයට සමගාමීව යි.ඇත්තටම මෙය මා හට අලුත් අත්දැකීමක් ලබාදෙන සිද්ධියක් බවට පත් වුණා. මෙවැනි ලිපි සරණියක් පළ කිරීමට කළුතර දිස්ත්‍රික් ලේකම් කාර්යාලය ගත් ක්‍රියාමාර්ගය මා අගය කරනවා.කළුතර දිස්ත්‍රික්ක‍ෙය් ගත්තහම, ඉතිහාසයේ දැවැන්ත නාට්‍ය ශිල්පීන් ලෙස සඳහන් කළ හැකි නාට්‍යකරුවන් හැට දෙදෙනෙකු පිළිබඳ කරුණු මා හට සොයාගත හැකි වුණා. මා අවධානයට යොමු කළ නාට්‍යකරුවන් අතර මහාචාර්ය එදිරිවීර සරච්චන්ද්‍ර මහතාගේ නාට්‍යවලට සම්බන්ධව සිටි නාට්‍යකරුවන්, 1940 දශකයට පෙර සිට නාට්‍ය කලාවට සම්බන්ධව සිටි අය සොයාගත හැකි වුණා.එදිරිවීර සරච්චන්ද්‍ර මහතා නාට්‍ය කරන කාලයේ දී, පොකුණුවිට ප්‍රදේශයේ පදිංචිව සිටි ඇන්ඩි ගුරුන්නාන්සේ හමුවී, ගුරුහරුකම් ලබාගෙන ගොස් තිබූ බව අප හොඳින් දන්නා කරුණක්. ඒ වගේ ම 1877 දී සී. දොන් බස්තියන් ජයවීර බණ්ඩාරයන්ගේ රොලීනා නාටකයෙන් පිටකොටුවේ දී ඇරැඹෙන නූර්ති නාට්‍ය සම්ප්‍රදාය, ඒ උණුසුමෙන් ම කළුතර රයිගම් පුරවරයට ද ව්‍යාප්ත වීම සිදු වුණා. ඒ අනුව එහි නියමුවා වුණේ බී. එල්. බෝධිපාල නමැති නාට්‍යකරුවායි.මෙවැනි සුවිශේෂී නාට්‍යකරුවන් ජීවත්වුණු කළුගංතොට නාට්‍යකරුවන් පිළිබඳ අධ්‍යයනය මගින්, අපට ආඩම්බර විය හැකි කරුණු ඒකරාශී කර ගැනීමට හැකි වුණා. ඒ නිසා මෙවැනි කරුණු කාරණා පිළිබඳ සිතීමේ දී, කළුතර දිස්ත්‍රික්කයේ නාට්‍යකරුවන් අතර මා සුවිශේෂී බවක් දකිනවා.කළුතර දිස්ත්‍රික්කය පිළිබඳ කතා කිරීමේ දී රයිගම්පුර රාජධානිය හරහා මේ රටේ යම්කිසි ප්‍රබෝධයක් සිදු වුණා. ඉන් පසු කාලයේ දී රවීන්ද්‍රනාත් තාගෝර් ශ්‍රී ලංකාවට පැමිණ හොරණ ප්‍රදේ්ශයේ ශ්‍රීපාලි ආයතනය පිහිටුවා කලාව වෙනුවෙන් මහා මෙහෙවරක් කිරීමට මඟ සැකසීම කළුතර දිස්ත්‍රික්කයේ සකල කලාවන්ගෙන් මෙන්ම නාට්‍ය කලාවේ පිබිදීමටත් මහඟු පිටිවහලක් වුණා. අනතුරුව ශ්‍රීපාලිය රටේම සෞන්දර්ය කේන්ද්‍රස්ථානයක් වෙනවා. අනතුරුව එය හොරණ තක්ෂිලා විද්‍යාලය, හොරණ විද්‍යාරත්න විශ්ව විද්‍යා පීඨය දක්වා ව්‍යාප්ත වෙනවා.* මේ කෘතියේ අන්තර්ගතය පිළිබඳ කතා කළොත්?කළුගංතොට පුරාණය, සම්ප්‍රදායික නාට්‍ය ප්‍රවේශය, හොරණ ශ්‍රීපාලිය හා නාට්‍ය නිර්මාණ, තක්ෂිලාව හා පාසල් නාට්‍ය, විද්‍යාරත්නයේ පිබිදීම, කළුගංතොට නාට්‍ය ව්‍යාප්තිය වැනි මාතෘකා ඔස්සේ මා මේ කෘතිය රචනා කළා.කළුතර දිස්ත්‍රික්කය, බස්නාහිර පළාතේ කොළඹ දිස්ත්‍රික්කයට පමණක් භෞතික හා සමාජ, ආර්ථික අංශවලින් දෙවැනි වුණාට, ඓතිහාසික හා සංස්කෘතික පසුබිම අනුව බැලුවහම ප්‍රථම ස්ථානයට පත්වීම කිසිසේත් ම වළක්වන්න බැහැ. විශේෂයෙන් ම ගත්තොත්, ඓතිහාසික මායා රාජධානියේ මධ්‍යස්ථානයක් ලෙසත්, පසුව රයිගම්පුර රාජධානියේ කේන්ද්‍රස්ථානය ලෙසත්, කෝට්ටේ ජයවර්ධනපුර ඇතිවූ ඓතිහාසික රාජ රාජ සම්බන්ධතාව වගේම, සිංහල භාෂා සාහිත්‍ය නවෝදයේ උරුමයන්ගෙන් පිරී පැවතීම එයට හේතුවක්.මේ ඓතිහාසික ප්‍රගමනය නිසාවදෝ මන්දා, වර්තමාන ශ්‍රී ලංකාවේ සෞන්දර්ය කලාවන්ගේ ප්‍රගමනය සඳහා රටේ වෙනත් කිසිම දිස්ත්‍රික්කයකින් ප්‍රකාශ නොවන සුජාත කලා උරුමයක් දායාද කරන්න කළුතර දිස්ත්‍රික්කයට හැකියාව ලැබී තිබෙනවා. මං මේ හැම කරුණක් පිළිබඳව මෙහිදී සාකච්ඡා කර තිබෙනවා.පසුගිය වසර අසූවක පමණ කාලයක් ගත්තහම, කළුතරට ආවේණික වූ සුවිශේෂ නාට්‍ය සංස්කෘතියක් පිළිබඳ අර්ථවත් තොරතුරු රැසක් හෙළිකර ගැනීමට හැකි වුණා. මෙතරම් නාට්‍යකරුවන් සංඛ්‍යාවක් හෝ නාට්‍ය සංඛ්‍යාවක් හෝ නිෂ්පාදන සංඛ්‍යාවක් වෙනත් කිසිම දිස්ත්‍රික්කයකින් වාර්තා වී නෑ.මේ සමීක්ෂණයේ දී ඒ පිළිබඳ මා සොයාගනු ලැබුවා. ඒ අනුව මේ සමීක්ෂණය සඳහා නාට්‍යකරුවන් 62 ක් හා ඔවුන් ගේ නිර්මාණ කෞශල්‍යයන් පිළිබඳ අධ්‍යයනය කළා. ඔවුන් ළමා නාට්‍ය, කෙටි නාට්‍ය, දිගු නාට්‍ය, ටෙලි නාට්‍ය හා වීදි නාට්‍ය යන නාට්‍ය ක්ෂේත්‍රවල විවිධ පරාසයන් හිතම ප්‍රතිභාව ප්‍රකාශ කරනු ලබනවා. ඒ හරහා මෙරට ජාතික නාට්‍ය කලාව පෝෂණයට ඔවුන් උරදී තිබෙනවා. එවන් වූ සෑම නාට්‍ය කරුවකුම මගේ අධ්‍යයනයට හසු වුණා. මේ කෘතියේ දී මං එවන් වූ සුවිශේ්ෂ පුද්ගලයන් පිළිබඳ තොරතුරු අන්තර්ගත කිරීමට අමතක කළේ නෑ.* මේ ආකාරයට ප්‍රදේශයක නාට්‍යකරුවන් පිළිබඳ කතා කිරීම සහ ඔවුන් පිළිබඳ තතු හෙළිදරව් කිරීමේ වැදගත්කම ඔබ දකින්නෙ කොහොම ද?ජාතියක් ගත්තොත්, දේශයක් ගත්තොත් ඒ ජාතියට දේශයට අයත් සංස්කෘතික උරුමයන් වාර්තාගත කිරීම හා ඒවා සුරක්ෂිත කිරීම, රටක සංවර්ධන කාර්යයේ ම වගකීමක් හැටියට යි සැලකෙන්නෙ. ඒ ආකාරයට තතු සොයා, ඒ පිළිබඳ තොරතුරු ඒකරාශී කර අනාගත පරපුර වෙනුවෙන් සංරක්ෂණය කිරීමත් අනිවාර්යයෙන් ම සිදුවිය යුත්තක්. එය වැඩිහිටියන් වන අපගේ වගකීමක්. ශ්‍රී ලංකා ඉතිහාසයේ ඇතැම් යුගවල දී එක් එක් සංස්කෘතික හා බෞද්ධ උරුමයන් පිළිබඳ නිශ්චිත වූත්, සාධක සහිත වූත්, තොරතුරු වාර්තාගත නොවීම නිසා, අපගේ ප්‍රෞඪත්වය පිළිබඳ මතු කරගත යුතුව තිබූ ඇතැම් කරුණු ඉතිහාසය පුරාම ප්‍රශ්නාර්ථයක් බවට පත්වූ අවස්ථා තිබෙනවා.එසේ වී තිබෙන්නේ, එසමයෙහි පැවැති දුෂ්කරතා හමුවේ, යථාර්ථවාදී තත්ත්වයන් පිළිබඳ විචාරාත්මක ලේඛන ක්‍රමයක් ‍ෙනාතිබූ නිසායි. ඒ නිසා මේ විදිහට නාට්‍යකරුවන් පිළිබඳ කෘති මුද්‍රණය වීම මා දකින්නෙ අනාගතය වෙනුවෙන් කරන මහඟු මෙහෙවරක් විදිහට යි. එවැනි දේ දිගින් දිගටම සිදුවිය යුතුයි. එහෙම වුණොත් තමයි අපේ නාට්‍යකරුවන් පිළිබඳ, නාට්‍ය සම්ප්‍රදායන් පිළිබඳ අනාගත පරපුර දැනුවත් වෙන්නෙ. කුඩා ප්‍රදේශයකට හෝ වේවා රටක හෝ වේවා ලෝකයේ හෝ වේවා, කලාකරුවන්, නාට්‍යකරුවන් පිළිබඳ ග්‍රන්ථාරූඪ වීම මඟින්, වත්මන් පරපුර වගේම අනාගත පරපුරත් දැනුවත් වෙනවා. අනාගතයේ දී මේ පිළිබඳ අධ්‍යයනය කරන, තොරතුරු සොයන සැමට ඒ මගින් මහඟු මෙහෙවරක් ඉටු වෙනවා.* මේ කෘතියේ කතා කෙරෙන සමහර නාට්‍යකරුවන් කළුතර නිජභූමිය කර ගත් අය. සමහරු කළුතරට පැමිණ නාට්‍ය කලාවට සම්බන්ධ වූ අය. මේ පිළිබඳ කතා කළොත්?කළුතර නාට්‍යකරුවන් පිළිබඳ කතා කිරීමේ දී මා මේ වර්ගීකරණ දෙක අනුවම කතා කළා. මං මෙහි එන හැම නාට්‍ය කරුවෙක්වම අඳුරනවා. ඔවුන් සමඟ සාකච්ඡා කරලා මේ තොරතුරු සොයා ගත්තා. මෙහි එන ඉතිහාසගත කරුණු පවා මං පොත පත පරිශීලනය කරලා, නිවැරැදි තොරතුරු සොයා ගෙන ඉදිරිපත් කළේ. කළුගංතොට නාට්‍ය කලාව රැඳී තිබෙන්නේ එහි උපන් අය මෙන්ම එම ප්‍රදේශයට පිටතින් පැමිණ, දැනට එහි පදිංචිව සිටිමින් නාට්‍ය කලාව වෙනුවෙන් සිය දායකත්වය සපයන නාට්‍යකරුවන් නිසයි. ඒ නිසා මං ඒ දෙපිරිස ගැනම මෙහිදී කතා කළා.* ඔබ, කලා ක්ෂේත්‍රය වෙනුවෙන් කළ මෙහෙවර උදෙසා පසුගියදා සම්මානයට පාත්‍ර වුණා. මේ ගැන කතා කළොත්?ශ්‍රී ලාංකේය කලා ක්ෂේත්‍රයේ චිරස්ථිතිය සඳහාත් අභිවෘද්ධිය සඳහාත් කටයුතු කළ පුද්ගලයන් දස දෙනෙකුට ජාතික සාහිත්‍ය කලා ප්‍රසාදිනී මහෝත්සවයේ දී සම්මාන ලබා දෙනු ලැබුවා. ඒ අනුව මට කලාතීර්ථාභිමානී සම්මානය එහිදී හිමි වුණා..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>13</day>
    </date>
    <link>http://www.dinamina.lk/2013/11/13/_art.asp?fn=f1311133</link>
    <topic>සමනලියන් ඇත; සාමාවතීලා නැත</topic>
    <author>රන්ජන් අමරරත්න</author>
    <content>ශ්‍රීමා ලාලනී යනු ගුරුවරියෙකි. ඇගේ විෂය බවට පත් ව ඇත්තේ සිංහල භාෂාව හා සාහිත්‍යය ඉගැන්වීම ය. ශ්‍රී ලංකාවේ පාසල්වල තත්ත්වයට අනුව ඇය වරෙක ඉතිහාසය වැනි විෂයයන් ද උගන්වන බව දැනගන්නට ලැබේ.කුමක් වුව ඇය ස්වකීය දැනුම වෙනත් මාධ්‍යයක් කෙරෙහි ද යොමු කරමින් නවකතා රචනයට ද පිවිස සිටී. කාලයක සිට නව ප්‍රබන්ධ ගොතන ශ්‍රීමා ලාලනීගේ නවකතා; කොටස් දෙකකට බෙදා දැක්විය හැකි ය. ඒ විෂය ක්ෂේත්‍රයට අනුව ය.(I) වර්තමාන - සමාජයීය නවකතා(II) අතීත - ඓතිහාසික නවකතා“ඉර හෙවණැලි”, “මයුර චාපා”, “ඉහිරුණු කිරි” වැනි ප්‍රබන්ධ, සමාජයීය නවකතා ලෙස ගත හැකි අතර “පණ්ඩුකාභය”, “කුවේණි” වැනි ප්‍රබන්ධ, ඓතිහාසික ගණයේලා සැලැකිය හැකි ය. මේ දෙවර්ගයට ම අයත් නවකතාවල දී ශක්තිමත් කතාවක් ගොඩනඟන අතර ම එහි සරල බවක් තබා ගැනීමට ද කතුවරිය සමත් වෙයි. ශ්‍රීමාගේ කතා කලාවේ දක්නට ලැබෙන සුවිශේෂී ගුණයක් ලෙස එය පෙන්වා දිය හැකි ය.නවකතාව, සිනමාව, ටෙලිනාට්‍ය, පුවත්පත ආදී කුමන කලා මාධ්‍යයක වුව පදනම වැටී ඇත්තේ අලෙවිය මතය. ඉන් තොර පැවැත්මක් මේ කිසිදු මාධ්‍යයකට නැත. අලෙවිය යන්න ජීවිතයට ද සමපාත වන්නේ ය. මිනිසාගේ කුසලතා අලෙවි වන අතර ඒ ඔස්සේ ජීවිතයට මිලක් නියම වී තිබේ. මේ සත්‍යයෙන් බැහැර වී පරමාර්ථ ගැන කතා කිරීම එක් අතෙකින් විහිළුවෙකි. තව අතෙකින් කුහකකමෙකි.සිංහල නවකතාව යම් සාධනීය ලක්ෂණ පෙන්නුම් කරමින් සිටී. ඊට අපේ කුඩා වෙළෙඳ පොළ තුළ යම් අලෙවියක් තිබේ. කෙටිකතාව, කවිය යන කලා මාධ්‍ය පරයා නවකතාව පෙරට පැමිණ තිබේ. එහෙත් පිළිගත යුතු යථාර්ථය වන්නේ අලුත් නවකතාවකින් පිටපත් 2000 ක් අලෙවි කර ගැනීම සඳහා සැලැකිය යුතු පරිශ්‍රමයක් දැරිය යුතු බව ය.වේගවත් කියැවීමක් සහිත සරල හා ආදර්ශවත් නවකතා මේ යුගයට ගැළපෙන බවට මතයක් පවතී. එය බටහිර ජනප්‍රිය නවකතා රැල්ල දෙස ද බලමින් ගෙන හැර දක්වන මතයෙකි. මේ මතයෙහි සත්‍යතාවක් තිබේ. ශිල්පීය හරඹ හා ගැඹුරු දේශපාලන අර්ථ සහිත නවකතාවලට වැඩි ඉල්ලුමක් නැත. පොදු පාඨකයා විසින් ඒවා බැහැර කරනු ලැබේ.නවකතාවක තිබිය යුතු ප්‍රධාන ලක්ෂණය කුමක් ද? එය රසවත් හා අලුත් කථාන්දරය ලෙස පෙන්වා දිය හැකි ය. ලෝකයේ බරපතළ ම ප්‍රබන්ධ තුළ ද රසවත් හා අලුත් කථාන්දරයක් තිබේ. එය මෙතෙක් නොවූ - විරූ හෙළිදරව්වක් විය හැකි ය. ඓතිහාසික විමර්ශනයක් විය හැකි ය. මිථ්‍යා ප්‍රබන්ධයක් විය හැකි ය. යථාර්ථවාදී චරිත ගවේෂණයක් විය හැකි ය. කුමක් වුව කථාන්දරයෙන් මිදීමට නවකතාවට නො හැකි ය.නූතන සිංහල නවකතාකරුවන් කථාන්දරය කෙරෙහි ඒ හැටි තැකීමක් කරන බවක් පෙනෙන්නට නැත. ඇතැම් විචාරකයන්ගේ බහුභූත මත නිසා ද නවකතාකරුවා නොමඟ ගොස් සිටී. ජීවිතය පිළිබඳ බරපතළ අර්ථ හා දේශපාලනය පිළිබඳ සූක්ෂ්ම මතවාද පළමු තැනට ගෙන ප්‍රබන්ධකරණයට පිවිසෙන රචකයා පාඨකයන් වෙතින් ඈත්වෙයි. මාර්ටින් වික්‍රමසිංහ මහතා පළමුව කල්පනා කළේ අපූරු කතාවක් ගැන ය. ජී. බී. සේනානායක පළමුව කල්පනා කළේ ද විස්මිත කතාවක් ගැන ය. කේ. ජයතිලක පළමුව කල්පනා කළේ එකිනෙකට වෙනස් චරිත ගැන ය. ඔවුන් සිය ප්‍රබන්ධවලට අමුතුවෙන් දේශපාලන අර්ථ ඔබා දැක්වූයේ නැත.ඉහත පූර්විකාව ලියා තැබුයේ ශ්‍රීමා ලාලනීගේ නවකතා කලාවට පදනමක් ලෙස ය. ඇගේ කතා බොහෝ විට සරල ය. එමෙන් ම රසවත් ය. ඇයගේ ප්‍රධාන ඉලක්කය ලෙස ගත හැක්කේ අලුත් හා අපූරු කතාවක් යන්න ය. ඒ මතය සාකල්‍යයෙන්ම නිවැරැදි බව කිව යුතු ය. යටි පෙළ එන්නේ දෙවනුව ය. පළමුව පාඨකයා ඉදිරියේ අපූරු කතාවක් දිගහැරිය යුතුය. ශ්‍රීමා ලාලනීගේ සෑම නවකතාවක් තුළ ම අපූරු කථාන්දරය නම් සාධකය පවතී.ඇගේ අභිනව නවකතාව සාමාවතී නම් වේ. ඊට පාදක කොට ගෙන ඇත්තේ බෞද්ධ සාහිත්‍යයෙහි එන සිදුවීම් මාලාවෙකි. ඓතිහාසික මූලාශ්‍ර පදනම් කොට ප්‍රබන්ධයක් ගෙතීම ද, චිරන්තන සාහිත්‍යයෙහි එන කතා - වස්තු ගෙන නව ප්‍රබන්ධයක් ගෙතීම ද තරමක් දුෂ්කර කාර්යයෙකි. එක අතකින් ඉතිහාසය පිළිබඳ දැනුම ද තව අතෙකින් භාෂාව පිළිබඳ දැනුම ද ඊට තිබිය යුතු ය. ඒ හැරත් වර්තමානය සඳහා එය ගළපා ගැනීම තවත් දුෂ්කර ව්‍යායාමයෙකි.ඓතිහාසික නවකතාව ආසියාවේ පමණක් නොව යුරෝපයේ ද ජනප්‍රිය බව අපි මීට පෙර නිදසුන් සහිතව පෙන්වා දී ඇත්තෙමු. ඓතිහාසික නවකතාවට විශේෂ සැලැකිල්ලක් හා ඉල්ලුමක් ද, බටහිර සමාජය තුළ පවතී. එය ද මීට පෙර නිදසුන් සහිත ව දක්වා ඇත්තෙමු. සිංහල නවකතාකරුවන් අතර ද ඓතිහාසික නවකතාවට යම් නැඹුරුවක් දකින්නට ලැබේ. එහෙත් බොහෝ ලේඛකයෝ සිය රචනාව අවුල් කර ගනිති. ඇතැම්හු වීර චරිත ප්‍රේම චරිත බවට පත් කරති. ඇතැම්හු ප්‍රේම චරිත වීර චරිත බවට පත් කරති. තව සමහරු ඉතිහාසය විකෘති කරති. තවත් සමහරු තමන් රිසි ලෙස ඓතිහාසික චරිත හසුරුවා ඉතිහාසයට හා සම්ප්‍රදායට අවමන් කරති. වාසනාවකට මෙන් ශ්‍රීමා ලාලනී මේ සියල්ලෙන් මිදී මධ්‍යස්ථ තැනෙක රැඳී සිටී.කතුවරිය ඉතා සන්සුන්ව ඓතිහාසික සිදුවීම් විමර්ශනය කොට අවශ්‍ය තැන් පමණක් උකහාගෙන තම කතාව ගොතයි. වර්තමාන කතාව ගොඩනැඟීම සඳහා සුදුසු ම සිදුවීම් ඇය තෝරාගෙන තිබේ. මේ තෝරාගැනීම ඉතා වැදගත් ය. සාමාවතී එහි ප්‍රධාන චරිතය ලෙස ගත හැකි වුව පොදුවේ ගැහැනුන් හා පිරිමින් පිළිබඳ යථාර්ථය මේ නවකතාවෙන් නිරූපණය කෙරේ. ජීවිතය පිළිබඳ ගැඹුරු විමර්ශනයක් ද ඊට ඇතුළත් වේ.කතුවරිය සිය ප්‍රධාන වෘත්තාන්තය සඳහා ඓතිහාසික කථා - ප්‍රවෘත්ති කිහිපයක් තෝරා ගනී.(I) අල්ලකප්ප රජු තපසට යෑම(II) පරන්තප රජුගේ බිසව ඇත්කඳ ලිහිණියකු විසින් පැහැරගෙන යෑම(III) තාපසයාගේ හා බිසවගේ කාම ජීවිතය(IV) උදේන කුමරුගේ සම්ප්‍රාප්තිය හා රාජ්‍යත්වය(V) මාගන්දියාගේ කතා වස්තුව(VI) සාමාවතී බිසවගේ සාමකාමී ජීවිතයසෑම කථා වස්තුවක් ම විවිධාර්ථවත් ව කියවන්නට පුළුවන. එක් අතෙකින් එදා ප්‍රභූ ජීවිතවල පැවැති විචිත්‍ර බව, අස්ථිර බව හා බියකරු බව ද මේ කතාවලින් ගම්‍ය වේ. අතිශය කාමභෝගී ජීවිතවල පවත්නා නිස්සාරත්වය කෙරෙහි කතුවරියගේ සැලැකිල්ල යොමු වී ඇත. ඒ බෞද්ධ සම්ප්‍රදාය යි. ගැහැනිය විෂයයෙහි විශේෂා’වධානයක් යොමු කරන ශ්‍රීමා ලාලනී ඇයගේ ගුණ මෙන් ම නුගුණ ද හොඳින් නිරූපණය කරයි.පෙරදිග සමාජයෙහි ස්ත්‍රිය කෙරෙහි පැවැරී ඇති සමාජ වගකීම බරපතළ ය. එය අපරදිග කාන්තාව සමඟ සසඳන විට සංකීර්ණ වෙනසකින් යුතු ය. බටහිර සමාජය මුල්කොට ස්ත්‍රීන්ගේ විමුක්තිය පතන ස්ත්‍රීවාදය වැනි විෂයයන් මතු වුව පෙර දිග සමාජයේ එවැන්නක් සිදු වූයේ නැත. ගැහැනිය විෂයයෙහි පෙරදිග සමාජය තුළ යම් නිදහසක් මතු වූයේ බුදුන් වහන්සේගේ ඉගැන්වීම් ප්‍රචලිතවීමත් සමඟ ය. ශ්‍රී ලංකාවේ නූතන කාන්තා සමාජ ස්ත්‍රීවාදී අදහස්වලින් සමන්විත වුව ඊට බරපතළ සහභාගිත්වයක් ලැබෙන්නේ නැත. ඇතැම් විට අපේ සංස්කෘතිය ඊට හේතුවන්නට ඇත.ශ්‍රී ලාංකේය සමාජයේ නූතන කාන්තාවට අවශ්‍ය ඉගැන්වීම් හා උපදේශන සාමාවතී දේවිය වෙතින් ලබාගත හැකි ය. නවකතාවක පරමාර්ථය උපදේශන සැපැයීම නොවේ. එහෙත් පරමාදර්ශී චරිත නවකතාව ඔස්සේ ඉදිරිපත් කළ හැකි ය. සාමාවතී එබඳු චරිතයකි. ඇගේ චරිතය ගැඹුරින් නිරූපණය වී නැතත් ස්ත්‍රී විෂයයෙහි ගැටුම් රැසක් ඇගේ චරිතය ඔස්සේ සංවාදයට ලක් කෙරේ. ස්ත්‍රී - පුරුෂ සම්බන්ධතා පිළිබඳ ගැටලු, ස්ත්‍රිය ස්වකීය පාර්ශ්වය කෙරෙහි දක්වන නොසන්සුන්තාව, ඊර්ෂ්‍යාව ආදී මානුෂික ගැටුම් හා ප්‍රභූ ජීවිතයේ අවස්ථා පුද්ගලයාගේ ආධ්‍යාත්මික ජීවිතය සමඟ ගැටෙන ආකාරයත් මේ කතාවෙන් විග්‍රහ කෙරේ.සාමාවතී යනු මේ සියලු අබග්ග පාමුවේ බුද්ධිමත් ව හැසිරෙන කාන්තාවකි. අවසානයේ ඇයට ජයග්‍රහණය හිමිවේ.කතුවරිය මේ කතාව පුරාම පවත්වා ගන්නේ සන්සුන් හා මන්දගාමී රිද්මයකි. උද්වේගකර ජවනිකා ඇත්තේ ම නැති තරම් ය. කාටත් කියවා රසවිඳිය හැකි සරල ඓතිහාසික වෘත්තාන්තයක් සේ සාමාවතිය හඳුන්වන්නට කැමැත්තෙමු..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>14</day>
    </date>
    <link>http://www.dinamina.lk/2013/11/14/_art.asp?fn=n1311141</link>
    <topic>ආයෝජනයට - සංචාරක කර්මාන්තයට ලොව හොඳම තැන ශ්‍රී ලංකාව</topic>
    <author>ධනුෂ්ක ගොඩකුඹුර, මහින්ද අලුත්ගෙදර</author>
    <content>විදේශ ආයෝජන සහ සංචාරක කර්මාන්තය සඳහා ශ්‍රී ලංකාව ලෝකයේ හොඳම ස්ථානය බව ලොව ප්‍රමුඛ පෙළේ ව්‍යාපාරිකයෝ පවසති.වත්මන් සාමකාමී වාතාවරණය යටතේ ශ්‍රී ලංකාව වේගවත් සංවර්ධනයක් ලබා තිබෙන අතර ඒ සමඟින් ලෝකයේ ඕනෑම ආයෝජකයෙකුට හිතකර පරිදි පහසුකම් සැලසීම මෙන්ම යටිතල පහසුකම් සංවර්ධනය කැපීපෙනෙන බවද ඔවුහු පෙන්වා දෙති. පොදු රාජ්‍ය මණ්ඩලීය රාජ්‍ය නායක සමුළුවට සමගාමීව කොළඹ සිනමන් ග්‍රෑන්ඩ් හෝටලයේදී පැවැත්වෙන පොදු රාජ්‍ය මණ්ඩලීය ව්‍යාපාරික සමුළුව අමතමින් ලෝකයේ ප්‍රමුඛ පෙළේ ව්‍යාපාරිකයෝ රැසක් මේ බව සඳහන් කළහ.මේ අතර ඔස්ට්‍රේලියාවේ ක්‍රවුන් ලිමිටඩ්හි සභාපති ජේම්ස් පැකර් මහතා සඳහන් කළේ ශ්‍රී ලංකාව සංචාරක ව්‍යාපාරයට හොඳ රටක් බවත් මෙරට ආයෝජනය කිරීම සඳහා තමා ඉතා කැමැත්තෙන් සිටින බවත්ය. ඒ සඳහා අවශ්‍ය පහසුකම් ශ්‍රී ලංකාව සතු බවද එය තම ව්‍යාපාරික කටයුතු වෙනුවෙන් හිතකර තත්ත්වයක් බවද හෙතෙම සඳහන් කළේය.“පොදු රාජ්‍ය මණ්ඩලයේ ඉන්දියන් සාගර සහ සාර්ක් කලාපයේ ආදායම් නිර්මාණය සහ සමාජ සංවර්ධනය පිළිබඳ සහයෝගීතාව” යන්න තේමාව කරගත් පොදු රාජ්‍ය මණ්ඩලීය ව්‍යාපාරික සමුළුව ජනාධිපති මහින්ද රාජපක්ෂ මහතාගේ ප්‍රධානත්වයෙන් පෙරේදා (12) ආරම්භ විය. රටවල් 83 කට අයත් ව්‍යාපාරිකයන්, ආයෝජකයන් 1,450 දෙනෙකු මේ සඳහා එක්ව සිටින අතර එයින් 640 දෙනෙක් විදේශීකයෝ වෙති.ශ්‍රී ලංකාව සංචාරක ව්‍යාපාරයට හොඳ රටක් බවත් මෙරට ආයෝජනය කිරීම සඳහා තමා ඉතා කැමැත්තෙන් සිටින බවත් ඔස්ට්‍රේලියාවේ ක්‍රවුන් ලිමිටඩ්හි සභාපති ජේම්ස් පැකර් මහතා පැවසීය.ඒ සඳහා අවශ්‍ය පහසුකම් ශ්‍රී ලංකාව සතු බවත් එය තම ව්‍යාපාරික කටයුතු වෙනුවෙන් හිතකර තත්ත්වයක් බවත් පැවසූ ඒ මහතා විසි එක්වැනි සියවසේ ලොව විශිෂ්ටතම ගමනාන්ත අතරට ශ්‍රී ලංකාව ඉක්මණින්ම පත් වනු ඇති බවට විශ්වාසය පළ කළේය.වසර තිහක් පුරා පැවැති යුද ගැටුම් අවසන් වීමෙන් පසුව ශ්‍රි ලංකාව මේ වන විට කැපී පෙනෙන වේගවත් ආර්ථික වර්ධනයක් අත් කර ගෙන ඇති බවත් ශ්‍රී ලංකාවේ ආර්ථික වර්ධන වේගය ඉතා යහපත් බවත් ඒ මහතා පැවසීය.යටිතල පහසුකම් සංවර්ධනයට මෙන්ම ජනතාවගේ ජිවන තත්ත්වය ඉහළ නැංවීමට ශ්‍රී ලංකා රජය විශේෂ අවධානයක් යොමු කර ඇතැයි දක්නට ඇති බවත් පැකර් මහතා පෙන්වා දුන්නේය.ශ්‍රී ලංකාවේ ගෝලීය පිහිටීම මෙන්ම මානව සම්පත ද ආයෝජකයන්ට විශාල සහනයක් වන අතර විශේෂයෙන් නිර්මාණශීලි බුද්ධිමත් දැනුවත් මානව සම්පත ආයෝජකයන්ගේ නව ව්‍යාපාරවල ප්‍රගතිය වෙනුවෙන් යොදා ගත හැකි බව ද පැවසීය.ඉන්දියාව චීනය වැනි රටවල මධ්‍යම පන්තිය මේ වන විට වේගවත් ලෙස වර්ධනය වන බවත් සුඛෝපභෝගී සංචරණය සඳහා ඔවුන් යොමුව ඇති බවත් ඒ මහතා වැඩිදුරටත් පැවසීය.පොදුරාජ්‍ය මණ්ඩලීය ව්‍යාපාරික සමුළුව අමතමින් ලොව ප්‍රමුඛපෙළේ ව්‍යාපාරිකයන් රැසක් ඊයේ සමුළුව ඇමතූ අතර උගන්ඩාවේ සිම්බාටෙල් ආයතනයේ සභාපති පැට්‍රික් බිටේචර්, ඉන්දියාවේ අයි.බී.එස් සමූහයේ විධායක සභාපති වී.කේ මැතිව්ස්, පාකිස්තානයේ කරච්චි කොටස් වෙළෙඳපොලේ කළමනාකාර අධ්‍යක්ෂ නදීම් නක්වි, කැනඩාවේ සී.පී.සී.එස් ට්‍රාන්ස්කොම් ආයතනයේ ප්‍රධාන විධායක නිලධාරී පීටර් කෙරන්, බ්‍රිතාන්‍යයේ රෝටන් ඉන්ටර්නැෂනල් ආයතනයේ ප්‍රධාන මෙහෙයුම් නිලධාරී රිචඩ් වොටන් මහත්වරු ඒ අතර වෙති.ශ‍්‍රී ලංකාව ආසියාවේ දෙවනුවට වර්ධනය වන ආර්ථිකය බවට පත්වෙමින් පවතින අතර එය පරිපූර්ණ රටක් බවට පත්ව ඇතැයිද එම ව්‍යාපාරිකයෝ පෙන්වා දුන්හ.විදේශ කටයුතු ඇමැති මහාචාර්ය ජී.එල්. පීරිස්, වාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා, ආයෝජන ප්‍රවර්ධන නියෝජ්‍ය ඇමැති ෆයිසර් මුස්තාෆා මහත්වරුද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>14</day>
    </date>
    <link>http://www.dinamina.lk/2013/11/14/_art.asp?fn=n13111417</link>
    <topic>අපේකම ලොවට කියන්න‘අපේ ගම’ විවෘත වෙයි</topic>
    <author>ජයසිරි මුණසිංහ</author>
    <content>පාරම්පරික හෙළ කුලසිරිත්, කලා ශිල්ප, කර්මාන්ත හා සංස්කෘතිකාංග එක් බිමක දී මුළු ලොවටම දැක බලා ගන්නට හැකි ලෙස බත්තරමුල්ල ජනකලා කේන්ද්‍ර බිමේ ඉදිකළ “අපේ ගම” නම් වූ අපූර්ව නිර්මාණශීලි ගම්මානය ජනාධිපති මහින්ද රාජපක්ෂ මහතා සහ ජනාධිපති ආර්යා ශිරන්ති වික්‍රමසිංහ රාජපක්ෂ මැතිනියගේ සහභාගීත්වයෙන් යුතුව ඊයේ (13) සැන්දෑභාගයේ දී විවෘත කැරිණි.මීට වසර පන්සීයකට පෙර මෙරට පැවැති සාම්ප්‍රදායික ගමක අසිරිය එලෙසින්ම නොනසා ‍ඉදිකැර ඇති මේ ගම්මානය දෙස් විදෙස් සංචාරකයන්ගේ සිත් ඇදගන්නා බිමක් වනු ඇත.මේ ගම්මානයේ වෙද ගෙදර, ගැමි ගෙදර, කලා ශිල්ප, පාරම්පරික කර්මාන්ත, ආගමික අංශ එක්තැන් කොට ඇත.දිවි නැඟුම සමාජ සංවර්ධන ව්‍යාපෘතියේ නිර්මාතෘ ආර්ථික සංවර්ධන අමාත්‍ය බැසිල් රාජපක්ෂ මහතාගේ සංකල්පයකට අනුව ‘අපේ ගම’ මෙලෙස ඉදිවිය. අතීතයේ රජදරුවන්ගේ අභිමානවත් රාජධානියක් ලෙසින් පැවැති වත්මන් අගනුවර වන ශ්‍රී ජයවර්ධනපුර කෝට්ටේ කේන්ද්‍ර කර ගනිමින් බත්තරමුල්ල නගර මධ්‍යයේ ඉදිවූ ‘අපේ ගම’ ජනතාව වෙත විවෘත කිරීම උත්සවාකාරයෙන් සිදු කෙරිණි.එම විවෘත කිරීමේ අවස්ථාවට ජාතික උරුමයන් පිළිබඳ ඇමැති ආචාර්ය ජගත් බාලසුරිය, උද්භිද උද්‍යාන හා පොදු විනෝදාත්මක කටයුතු පිළිබඳ ඇමැති ජයරත්න හේරත්, සාම්ප්‍රදායික හා කුඩා ව්‍යවසාය සංවර්ධන ඇමැති ඩග්ලස් දේවානන්ද මහත්වරුන් ඇතුළු සම්භාවනීය අමුත්තන් රැසක් සහභාගි වූහ. අක්කර 36ක භූමි භාගයක විහිදුන ‘අපේ ගම’ තුළ දේශීය සංස්කෘතිය, ග්‍රාමීය ජන ජීවිතය හා බැඳුණු සාම්ප්‍රදායික කර්මාන්ත හා ජීවනෝපායන් මෙන්ම චරිතද දක්නට ලැබේ.ග්‍රාමීය ජනතාවගේ එකල ප්‍රධානතම ජීවනෝපාය වන කෘෂි කර්මාන්තය සමඟින් බද්ධ වූ වැව හා ඇළමාර්ග, කුඹුර, කමත හා වී බිස්ස ද ‘අපේ ගම’ තුළ එලෙසින්ම ස්ථාපිත කර තිබේ. “සැබෑ ගම්මානයක අත්දැකීම” එලෙසින්ම විඳ ගැනීමේ අවස්ථාව උදා කර දීමට ‘අපේ ගම’ සමත් වනු ඇත. සශ්‍රීක ගම්මානයක එක් එක් වෘත්තීන් නියෝජනය කරන ජන කොට්ඨාස ද “අපේ ගම” තුළින් දැක ගැනීමට අවස්ථාව හිමිවේ. ඊට අමතරව ශිල්ප ගම්මානයක් හා සාම්ප්‍රදායික නර්තන පුහුණු මධ්‍යස්ථානයක් ද එහි පවතින අතර නාගරික වටපිටාව මධ්‍යයේ සැබෑම ගම්මානයක අසිරිය විදහා දැක්වීමට මේ සියලු අංග මඟින් හැකියාව ලැබී තිබේ.ඊට අමතරව ‘අපේ ගම’ වෙත සංචාරකයන්ගේ ආකර්ෂණය වඩාත් යොමු කර ගැනීමේ අරමුණින් ගම්මානය තුළ සත්වෝද්‍යානයක් ද ස්ථාපිත කර ඇත. පැමිණෙන සංචාරකයන්ගේ පහසුව වෙනුවෙන් ජාත්‍යන්තර මට්ටමේ ප්‍රමිතීන්ට අනුව සැකසුණු 500 දෙනකුට අසුන් ගැනීමේ පහසුකම් සහිත උත්සව ශාලාවක් හා ශ්‍රී ලංකාවේ විවිධ පළාත්වලට ආවේණික රස රැගත් ආහාර රස විඳීමට හැකි ආපන ශාලා 4ක්, ලක්සල තෑගි සහ සමරු භාණ්ඩ ‍අලෙවි ප්‍රදර්ශනාගාරයක් ‘අපේ ගම’ තුළ පවතී. ඊට අමතරව සංචාරක ආකර්ෂණය වඩාත් දිනා ගැනීම සඳහා අත්කම් නිර්මාණ කෞතුකාගාරයක් හා ජන කලා කේන්ද්‍රයක් ද එම භුමි භාගය තුළ ස්ථාපිත කර ඇත. .</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>14</day>
    </date>
    <link>http://www.dinamina.lk/2013/11/14/_art.asp?fn=n1311142</link>
    <topic>පොදු රද සමුළුව සාර්ථකවපැවැත්වීමට හැකියාව ලැබුණා</topic>
    <author>නුවන් කොඩිකාර</author>
    <content>ජාතික හා ජාත්‍යන්තර කුමන්ත්‍රණ හා අභියෝග සියල්ල පරාජය කරමින් පොදු රාජ්‍ය මණ්ඩල රාජ්‍ය නායක සමුළුව ශ්‍රී ලංකාවේ දී සාර්ථකව පැවැත්වීමටත්, එම සමුළුවේ සභාපතීත්වයට ජනාධිපති මහින්ද රාජපක්ෂ මහතා පත්වීමත් රටට මහත් අභිමානයක් බව අගමැති දි.මු ජයරත්න මහතා පැවැසීය. පක්ෂ හා ජාති භේද නොසලකා ශ්‍රී ලාංකිකයන් ලෙස රටේ ගෞරවය ආරක්ෂා වන අයුරින් කටයුතු කරන්නැයි හෙතෙම ජනතාවගෙන් ඉල්ලා සිටී.මීට පෙර අපේ රටේ කිසිදු නායකයෙකුට මෙවැනි ගෞරවණිය තනතුරක් ලැබී නොමැති බවත් ඒ නිසාම අපට මේ අවස්ථාව සුවිශේෂි ජයග්‍රහණයක් බවත් අගමැතිවරයා ප්‍රකාශ කෙළේය.මිට පෙර මේ සමුළුව පැවති රටවල් මුහුණ දුන් දුෂ්කරතා හා ගැටළු සැලකිල්ලට ගැනීමේදී මෙවර අප රටේ සමුළුව පැවැත්විමට තීන්දු කළ මොහොතේ සිට එල්ල වූ අභියෝග හා විවේචන හමුවේ ජනාධිපති ඉන්ද්‍රකීලයක් සේ නොසැලී කටයුතු කිරීම රටවැසි අප සියලු දෙනාටම මහත් ශක්තියක් බව දි. මු ජයරත්න මහතා කියා සිටියේය.ජනපතිට පොදු රාජ්‍ය මණ්ඩල රාජ්‍ය නායක සමුළුවේ සභාපතීත්වය හිමිවිමත්, දෙවන පදවි ප්‍රාප්තියේ දෙවන වසර සැමරීම හා එතුමාගේ උපන් දිනය සැමරීම නිමිති කර ගෙන දිවයිනේ සියලු ආගමික මධ්‍යස්ථාන වල විවිධ ආගමික වැඩසටහන් ක්‍රියාත්මක කරමින් ආශිර්වාද කිරීම පිළිබඳ සිය ස්තූතිය ජනතාව වෙත පිරිනමන බවද ඒ මහතා පැවැසීය.එමෙන්ම අප රටට ගෞරවයක් හා ශී‍්‍ර ලාංකික ජනතාවට ආඩම්බරයක් වූ පොදු රාජ්‍ය මණ්ඩල රාජ්‍ය නායක සමුළුවේ සභාපතීත්වයට පත් ජනාධිපති මහින්ද රජපක්ෂ මහතා අභියෝග ජය ගැනීමේ ආදර්ශය ලබා දෙමින් ලැබු ජයග්‍රහණය සදා අනුස්මරණය කිරිම සඳහා දැනට ක්‍රියාත්මක වන ගම්පොල හා පුස්සැල්ලාව නගර සංවර්ධනය ”මහින්ද රාජපක්ෂ පුරනැඟුම ” නමින් නම් කිරිමට තීරණය කර ඇති බව ද අගමැතිවරයා ප්‍රකාශ කෙළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>14</day>
    </date>
    <link>http://www.dinamina.lk/2013/11/14/_art.asp?fn=n1311143</link>
    <topic>කැලන් මැක්රේ - එජාපය සමඟ සාකච්ඡාවරජය කනගාටුවෙන් ප්‍රතික්ෂේප කරනවා</topic>
    <author>චමීර ඇල්ලදෙණිය</author>
    <content>චැනල් ෆෝ නාලිකාවේ කැලන් මැක්රේ මහතාව සිරිකොතට ගෙන්වා රටට එරෙහි මාධ්‍ය සාකච්ඡා පැවැත්වීම සම්බන්ධයෙන් කණගාටු වන බව ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා පවසයි.එක්සත් ජාතික පක්ෂ සාමාජිකයන් විසින් රටට එරෙහිව ගෙන යන මේ නින්දිත, අසික්කිත වැඩපිළිවෙළ කණගාටුවෙන් ප්‍රතික්ෂේප කරන බවද එය එක්සත් ජාතික පක්ෂ නිර්මාතෘවරයාට කරන අගෞරවයක් බවද ඇමැතිවරයා කීවේය.ජනමාධ්‍ය අමාත්‍යාංශයේදී ඊයේ (13) පැවැති මාධ්‍ය හමුවකට සහභාගී වෙමින් ඇමැතිවරයා මේ අදහස් පළ කළේය.මංගල සමරවීර මහතා සිරිකොතට කැලන් මැක්රේ ගෙන ගොස් විහිළු සපයන කතාවක් කර තිබෙනවා. රටට අගෞරවයක් අපකිර්තියක් කරන අය සිරිකොතට ගෙනගොස් කතා කිරීම එජාප නිර්මාතෘ මහාමාන්‍ය ඩී එස් සේනානායක මහතාට කරන අගෞරවයක්.මෙවැනි අසික්කිත, නින්දිත විකෘති වැඩපිළිවෙළක් දියත් කිරීම පිළිබඳ කණගාටු වෙනවා. 2009 මැයි මාසයේ ලැබූ යුද ජයග්‍රහණය අතගන්න බැරිවීම ගැන අදත් එජාප ප්‍රබලයන් ගණනාවක් කණගාටු වන බවද ඇමැතිවරයා වැඩිදුරටත් කීය.රජයේ ප්‍රවෘත්ති අධ්‍යක්ෂ ජනරල් මහාචාර්ය ආරියරත්න ඇතුගල මහතාද මේ අවස්ථාවට එක්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>14</day>
    </date>
    <link>http://www.dinamina.lk/2013/11/14/_art.asp?fn=n1311144</link>
    <topic>චාල්ස් - කැමිලා යුවළඅද ශ්‍රී ලංකාවට පැමිණෙති</topic>
    <author>මහින්ද අලුත්ගෙදර</author>
    <content>පොදු රාජ්‍ය මණ්ඩලයීය රාජ්‍ය නායක සමුළුවට සහභාගී වීම සඳහා බ්‍රිතාන්‍යයේ ඔටුන්න හිමි චාල්ස් කුමරුඅද (14) ශ්‍රී ලංකාවට පැමිණෙයි. තෙදින නිල සංචාරයක් සඳහා ශ්‍රී ලංකාවට පැමිණෙන චාල්ස් කුමාරයා බ්‍රිතාන්‍යයේ එලිසබෙත් මහ රැජින නියෝජනය කරන අතර ඔහු ලබන 16 දා දක්වා මෙරට රැදී සිටිමින් විවිධ වැඩසටහන් කිහිපයකට සහභාගිවන බව ශ්‍රී ලංකාවේ බ්‍රිතාන්‍ය මහ කොමසාරිස් කාර්යාලය පවසයි.චාල්ස් කුමාරයා සමඟ කැමිලා පාකර් ආදිපාදවරියද ශ්‍රී ලංකාවට පැමිණෙන අතර ශ්‍රී ලංකාවේ රැදී සිටින කාලය තුළ ඔවුන් මහනුවර සහ නුවරඑළියේ සංචාරය කිරීමට නියමිතය. ඊට අමතරව පොදු රාජ්‍ය මණ්ඩලීය රාජ්‍ය නායක සමුළුව සඳහා සහභාගිවන රාජ්‍ය නායකයන් කිහිපදෙනකු සමඟ වැදගත් කරුණු කිහිපයක් සම්බන්ධයෙන් සාකච්ඡා කිරීමට ද නියමිතව තිබේ.පොදු රාජ්‍ය මණ්ඩලීය රාජ්‍ය නායක සමුළුවේ ආරම්භක අවස්ථාවට සහභාගිවන චාල්ස් කුමාරයා රාත්‍රී භෝජන සංග්‍රහයකට ද සහභාගි වෙයි. මේ අතර කොළඹ ජාතික කෞතුකාගාරය නැරැඹීමට නියමිත අතර කොළඹ පිහිටි බ්‍රිතාන්‍ය කවුන්සිලය වෙතද යාමට නියමිතය.මේ අතර කැමිලා පාකර් ආදිපාදවරිය කොළඹ පිහිටි මහජන පුස්තකාලයේ සංචාරය කරමින් ළමා පුස්තකාලයේ කටයුතු නිරීක්ෂණය කිරීමට නියමිත අතර හෝම් ස්ටාර්ට් ලංකා සැටලයිට් මධ්‍යස්ථානය නිරීක්ෂණය කරමින් විශේෂ ළමා වැඩසටහනකට සහභාගිවීමට නියමිතව ඇත.ඊට අමතරව ආදිපාදවරිය කොළඹ රිජ්වේ ආර්යා ළමා රෝහල වෙත ගොස් නේවාසිකව ප්‍රතිකාර ලබන ළමුන්ගේ සුවදුක් විමසීමට නියමිතය.බ්‍රිතාන්‍යයේ ඔටුන්න හිමි චාල්ස් කුමාරයා මීට පෙර අවස්ථා දෙකකදී ශ්‍රී ලංකාවට පැමිණ තිබෙන අතර1998 වසරේදී සහ 2005 වසරේදී මෙලෙස පැමිණ තිබේ. ශ්‍රී ලංකාවට පැමිණීමට පෙර චාල්ස් කුමාරයා ඉන්දියාවේ සංචාරයක නිරතවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>14</day>
    </date>
    <link>http://www.dinamina.lk/2013/11/14/_art.asp?fn=n1311145</link>
    <topic>තමිල්නාඩු ජනයාගේ එදාවේල ගැනජයලලිතා සොයා බැලිය යුතුයි</topic>
    <author>ධනුෂ්ක ගොඩකුඹුර සහ මහින්ද අලුත්ගෙදර</author>
    <content>තමිල්නාඩු ප්‍රාන්ත මහ ඇමැතිනී ජයලලිතා ජයරාම් කළ යුත්තේ ශ්‍රී ලාංකික දමිල ජනතාවගේ ප්‍රශ්න සම්බන්ධයෙන් අවධානය යොමු කිරීම නොව එදාවේල කෑමට පවා නොමැති තම ප්‍රාන්තයේ ජනතාව සම්බන්ධයෙන් සොයා බැලීම බව ආර්ථීක සංවර්ධන ඇමැති බැසිල් රාජපක්ෂ මහතා අවධාරනය කරයි.තමිල්නාඩු ප්‍රාන්තයේ දුක්විඳින ජනතාවගේ අවශ්‍යතා වෙනුවෙන් සොයා බැලිය යුතු බව පෙන්වාදෙන ඒ මහතා ශ්‍රී ලාංකික දෙමල ජනතාව හොඳින් තම ජීවිකාව ගතකරන බවද පෙන්වාදෙයි. මෙරට දෙමළ ජනතාව ඇතුළු සියලු ජන කොටස්වලට විදුලිය, ජලය, නිවාස යනාදී සියලු පහසුකම් ලබා දී තිබෙන බවත් එම පහසුකම් නැත්තේ තමිල්නාඩුවේ ජනතාවට මිස ලංකාවේ දෙමළ ජනතාවට නොවන බවත් ඇමැතිවරයා ප්‍රකාශ කළේ වලිකාමම් ප්‍රදේශයේ පැවැත්වුණු උද්ඝෝෂණයක් සම්බන්ධයෙන් ඉන්දීය මාධ්‍යවේදියෙකු නැඟූ ප්‍රශ්නයකට පිළිතුරු වශයෙනි.ඇමැතිවරයා මෙසේ පිළිතුරු දුන්නේ පොදු රාජ්‍ය මණ්ඩලීය රාජ්‍ය නායක සමුළුව වෙනුවෙන් කොළඹ බණ්ඩාරනායක ජාත්‍යන්තර සම්මන්ත්‍රණ ශාලා පරිශ්‍රයේ ස්ථාපිත කර තිබෙන මාධ්‍ය මධ්‍යස්ථානයේ නිරීක්ෂණ චාරිකාවක ඊයේ (13) සවස නිරත වූ අවස්ථාවේදීය.දෙස් විදෙස් මාධ්‍යවේදීන් සඳහා මාධ්‍ය මධ්‍යස්ථානයේ සපයා තිබෙන පහසුකම් ඇමැතිවරයාගේ නිරීක්ෂණයට ලක් කෙරුණු අතර ඇමැතිවරයා මාධ්‍යවේදීන් සමඟ කථා බහක ද නිරත වුණේය. විදෙස් මාධ්‍යවේදීන් නැඟූ ප්‍රශ්නයකට පිළිතුරු වශයෙන් ඇමැතිවරයා තවදුරටත් ප්‍රකාශ කළේ එම ජනතාවට රජය දී තිබෙන අයිතිය එමඟින් පැහැදිලි වන බවයි. රජය උතුරේ ජනතාවට ලබා දී තිබෙන එම අයිතිය තමිල්නාඩුවේ ජනතාවට නැති බවද ඇමැතිවරයා ප්‍රකාශ කළේය.රිෆ්ලෙක්ෂන් ශ්‍රී ලංකා වෙළෙඳ ආයෝජන හා සංචාරක ප්‍රදර්ශනය අපේ රටේ ඉතා වැදගත් විශාල ප්‍රදර්ශනයක් වන බවත් එමඟින් වෙළෙඳ, ආයෝජන, ආර්ථික සඳහා ඇති අවස්ථා විදේශ රටවලට පෙන්නුම් කිරීමට හැකිවන බවත් ඇමැතිවරයා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>14</day>
    </date>
    <link>http://www.dinamina.lk/2013/11/14/_art.asp?fn=n1311146</link>
    <topic>දැවැන්ත විදේශ ආයෝජන ව්‍යාපෘති තුනකට ගිවිසුම් අත්සන් කිරීම අද</topic>
    <author>මහින්ද අලුත්ගෙදර</author>
    <content>අමෙරිකන් ඩොලර් බිලියන දෙකක වටිනාකමෙන් යුත් දැවැන්ත විදේශ ආයෝජන ව්‍යාපෘති තුනකට ගිවිසුම් අස්සන් කිරීම අද (14) හම්බන්තොටදි සිදුකෙරේ. විදේශ ආයෝජන තුනෙහි ප්‍රධානීන් හා ආයෝජන මණ්ඩලයේ සභාපති ආචාර්ය ලක්ෂ්මන් ජයවීර මහතා ජනාධිපති මහින්ද රාජපක්ෂ මහතා ඉදිරිපිටදි මේ ගිවිසුම්වලට එළඹීමෙන් අනතුරුව ජනාධිපතිතුමන් විසින් ආයෝජකයන්හට ගිවිසුම් බාරදීමට නියමිතය.කොළඹ නගරය කේන්ද්‍ර කරගනිමින් චයිනා කොමියුනිකේෂන් කන්ස්ට්‍රක්සන්ස් සමාගම අමෙරිකන් ඩොලර් මිලියන 1300 ක වටිනාකමින් යුතු ආයෝජන ව්‍යාපෘතියක් ක්‍රියාත්මක කරන අතර ඊට කොළඹ කොටුව නගර සංවර්ධන ව්‍යාපෘතිය, දියකඩනයන් ඉදිකිරීම්, ඉඩම් සැකසීම්, බිම් සංවර්ධනය, මුහුදු ජල උමං මාර්ග, මාර්ග සංවර්ධනය ඇතුලු ව්‍යාපෘති ගණනාවක් ඇතුළත්ව තිබේ.මීට අමතරව ඕස්ට්‍රේලියාවේ ප්‍රොපර්ටි ඒලියන්ස් කැපිටල් පුද්ගලික සමාගම අමෙරිකන් ඩොලර් මිලියන 450 ක් හා ඇවික් ඉන්ටර්නැෂනල් ඉංජිනියරින් (හොංකොං) සමාගම සහ නයිස් වීව් ඉන්වෙස්ට්මන්ට් සමාගම (හොංකොං) එක්ව අමෙරිකන් ඩොලර් මිලියන 250 ව්‍යාපෘති කොළඹ සර් ජේමිස් පීරිස් මාවත හා ආර්. ඒ. ද මැලි මාවත කේන්ද්‍ර කරගනිමින් ආරම්භ කරන අතර මේවා මිශ්‍ර ව්‍යාපෘති බව ආයෝජන ප්‍රවර්ධන ඇමැති ලක්ෂ්මන් යාපා අබේවර්ධන මහතා පැවැසීය.තවත් ආයෝජකයකු සිය ආයෝජනයන් සිදුකිරීමට එකඟතාවය පළකර ඇති බවත් එම ගිවිසුමට එළඹීමද බොහෝ විට අද සිදුකිරීමට හැකිවනු ඇතැයි හෙතෙම කීවේය.අයෝජන ප්‍රවර්ධන අමාත්‍යාංශයේ ඊයේ (13) පැවැති මාධ්‍ය හමුවේදි ඇමැතිවරයා එසේ ප්‍රකාශ කෙළේය.පොදු රාජ්‍ය මණ්ඩලයීය ව්‍යාපාරික සමුළුව සඳහා දෙස් විදෙස් ආයොජකයන් හා ව්‍යාපාරිකයන් 2100 වැඩි පිරිසක් එක්ව සිටී බව පැවැසු ඒ මහතා ඇතැම් පිරිස් පළමු වතාවට මෙරටට පැමිණ ඇති බවද පැවැසීය.බ්‍රිතාන්‍යයෙන් පමණක් ආයෝජකයින් හා ව්‍යාපාරකයින් 138 දෙනෙකු සහභාගි වී සිටී බවත් කෘෂිකාර්මික, විදුලිබල හා බලශක්ති, අධ්‍යාපන, යටිතල පහසුකම් ඇතුලු අංශ රැසක ආයෝජනයන් සිදුකිරීමට කැමැත්ත පළකළ බවත් ඇමැතිවරයා කියා සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>14</day>
    </date>
    <link>http://www.dinamina.lk/2013/11/14/_art.asp?fn=n13111418</link>
    <topic>ශ්‍රී ලංකාව සෑම අංශයකින්මවිශාල ප්‍රගතියක් ලබා තිබෙනවා</topic>
    <author/>
    <content>දශක තුනක කාලයක් පැවැති යුද ගැටුම් නිමාවට පත්කිරීමෙන් අනතුරුව ශ්‍රී ලංකාව සෑම අංශයකින්ම විශාල ප්‍රගතියක් ලබා තිබෙන බව බ්‍රිතාන්‍යය අවධාරණය කරයි. යුද ගැටුම්වලින් අවතැන් වූවන් යළි පදිංචි කිරීම, බිම් බෝම්බ ඉවත් කිරීම, හිටපු එල්ටීටීඊ සාමාජිකයන් පුනරුත්ථාපනය කිරීම අදිය ප්‍රශංසනීය බව බ්‍රිතාන්‍ය විදේශ ඇමැති විලියම් හේග් මහතා ප්‍රකාශ කරයි.ගැටුම තුළ ලිංගික හිංසනය නිමාකිරීම යන මැයෙන් ශ්‍රී ලංකාවේ බ්‍රිතාන්‍ය මහකොමසාරිස් කාර්යාලයේ ඊයේ (13) පැවැති විශේෂ හමුවකට ඒක්වෙමින් ඒ මහතා මේ බව සඳහන් කළේය.ශ්‍රී ලංකාවේ වත්මන් ප්‍රගතිය සහ ඒ වෙනුවෙන් රජය ගෙන තිබෙන ක්‍රියාමාර්ග සම්බන්ධයෙන් දීර්ඝ ලෙස කරුණු දැක්වූ බ්‍රිතාන්‍ය විදේශ කටයුතු ඇමැතිවරයා යුරෝපය ඇතුළු යුද ගැටුම් සිදුවූ ලොව සියලු රටවල ලිංගික හිංසනය ඉතා ඉහළ මට්ටමින් ක්‍රියාත්මක වෙමින් පැවැති බව ද පොදු රාජ්‍ය මණ්ඩලීය රාජ්‍ය නායක සමුළුව වෙනුවෙන් ලොව රටවල් රැසක රාජ්‍ය නායකයන් ඇතුළු රාජ්‍යතාන්ත්‍රිකයන් ශ්‍රී ලංකාවට පැමිණ සිටින අවස්ථාවක මෙවැන්නක් සම්බන්ධයෙන් අවධානය යොමු කිරීම සම්බන්ධයෙන් සතුටු වන බව ද සඳහන් කළේය.එක්සත් ජාතීන්ගේ ප්‍රයත්නය ශක්තිමත් කරළීම සඳහා මෙය හොඳම වේදිකාවක් බව පෙන්වාදුන් බ්‍රිතාන්‍ය විදේශ ඇමැතිවරයා 2014 වසරේ දී ජාත්‍යන්තර ගැටුම් තුළ ලිංගික හිංසනය නිමා කිරීමේ ප්‍රඥප්තියක් වෙනුවෙන් අත්සන් තැබීමට නියමිත බව ද ප්‍රකාශ කළේය.ලොවපුරා ජනතාවගේ සුබසිද්ධිය සඳහා කටයුතු කිරීමට ද වැඩපිළිවෙළක් සකස් කරන බව බ්‍රිතාන්‍ය විදේශ ඇමැති විලියම් හේග් මහතා සඳහන් කළේය.රටක් සම්බන්ධයෙන් අන්තර්ජාතික මාධ්‍ය හොඳ සහ නරක වාර්තාකරණයේ යෙදෙන බව පෙන්වාදුන් ඒ මහතා මේ සම්බන්ධයෙන් අවධානය යොමු කළ යුතු බව ද සඳහන් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>14</day>
    </date>
    <link>http://www.dinamina.lk/2013/11/14/_art.asp?fn=n1311147</link>
    <topic>මුහුදු ප්‍රදේශවල නිරන්තර ගිගුරුම් සහිත වැසි</topic>
    <author>උදුලා පීරිස්</author>
    <content>දිවයිනට නිරිත සහ නැ‍ඟෙනහිර දෙසින් ඇති සක්‍රිය වලාකුළු පද්ධතියක් නිසා කොළඔ සිට ගාල්ල හරහා මාතර දක්වාත් පොතුවිල් සිට මඩකලපුව හරහා යාපනය දක්වා වෙරළට ඔබ්බෙන්වන ගැඹුරු මුහුදු ප්‍රදේශවල නිරන්තර වැසි හෝ ගිගුරුම් සහිත වැසි ඇතිවන බව කාලගුණ විද්‍යා දෙපාර්තමේන්තුව පවසයි.ගිගුරුම් සහිත වැසි ඇතිවන අවස්ථාවන්හි අකුණු අනතුරු ඇතිවීමේ අවධානමක් පවතින බැවින් ඒ සම්බන්ධයෙන් විමසිල්ලෙන් කටයුතු කරන ලෙසද එම දෙපාර්තමේන්තුව අනතුරු අගවයිබස්නාහිරින් හෝ නිරිත දෙසින් හමන සුළංගේ වේගය පැයට කිලෝමීටර් 30-40ක් වුවද ගිගුරුම් සහිත වැසි ඇතිවන විට සුළගේ වේගය පැයට කිලෝමීටර් 80 දක්වා වේගයකින් ඉහළ යෑමට හැකියැයිද කාර්යයේ නියුතු කාලගුණ විද්‍යාඥ අනුෂා වර්ණසූරිය මහත්මිය පැවසුවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>14</day>
    </date>
    <link>http://www.dinamina.lk/2013/11/14/_art.asp?fn=n1311148</link>
    <topic>ජනපති ජන්ම දිනයට ආශිර්වාද අබ තෙල් පහන් පූජාවක්</topic>
    <author/>
    <content>ත්‍රස්තවාදය මුලිනුපුටා දමා, තුන්හෙළය එක්සේසත් කළ රාජ්‍ය නායක මහින්ද රාජපක්ෂ මහතාගේ ජන්ම දිනය නිමිතිකොට පවත්වන ආශිර්වාද අධිෂ්ඨාන අබ තෙල් පහන් පූජාව පිළියන්දල, මාවිත්තර, සිරි තිසරණ ධර්මායතනයේ දී ෙම් මස 18 දා ප.ව 7.00 ට පැවැත් වේ. ජනාධිපති කාර්යාලයේ ප්‍රවාහන අධ්‍යක්ෂ, කීර්ති සමරසිංහ දිසානායක මහතා සහ ප්‍රවාහන අංශයේ කාර්ය මණ්ඩලය විසින් මෙම මහඟු කර්තව්‍ය සඳහා බැතිබර දායකත්වය සපයයි.දෙහිවල, ශ්‍රී මේධංකර විහාරාධිපති, කාව්‍ය විශාරද දීගල පියදස්සි ස්වාමින් වහන්සේ එදින පූජාව මෙහෙයවති. ජනාධිපති කාර්යාලයේ ප්‍රවාහන අධ්‍යක්ෂ, කීර්ති සමරසිංහ දිසානායක මහතා සහ ප්‍රවාහන අංශයේ කාර්ය මණ්ඩලය විසින් මෙම මහඟු කර්තව්‍ය සඳහා බැතිබර දායකත්වය සපයයි.දෙහිවල, ශ්‍රී මේධංකර විහාරාධිපති, කාව්‍ය විශාරද දීගල පියදස්සි ස්වාමින් වහන්සේ එදින පූජාව මෙහෙයවති. .</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>14</day>
    </date>
    <link>http://www.dinamina.lk/2013/11/14/_art.asp?fn=n1311149</link>
    <topic>කසළ තේ කිලෝ 60000ක් වැල්ලම්පිටියෙන් සොයා ගනී</topic>
    <author>රක්ෂණ ශ්‍රියන්ත</author>
    <content>මිනිස් පරිභෝජනයට නුසුදුසු කසල තේ කිලෝ 60000 ක් හා සැකකරුවන් පස් දෙනෙකු වැල්ලම්පිටිය කිත්තම්පහුව ප්‍රදේශයේදී පෙරේදා (12) පොලිස් විශේෂ කාර්ය බළකාය විසින් අත්අඩංගුවට ගෙන තිබේ.නිත්‍යානුකූල බලපත්‍රයක් නොමැතිව වැල්ලම්පිටිය කිත්තම්පහුව ප්‍රදේශයේ ස්ථාන තුනක ගබඩාකර තිබියදී මේ කසල තේ තොගය අත්අඩංගුවට ගෙන ඇත. විද්යුත් තරාදි 7ක්, සාමාන්‍ය තරාදියක්, හිස් කාඩ්බෝඩ් පෙට්ටි 2000 ක්, ස්ට්‍රැපින් මැෂිමක්, ලි සවල් 9 ක් ඇතුළු උපකරණද මේ සමඟ අත්අඩංගුවට ගෙන ඇත.විශේෂ කාර්ය බළකායේ බුද්ධි අංශය වෙත ලැබුණු තොරතුරක් මත මේ වැටලීම සිදුකර ඇති අතර අත්අඩංගුවට ගත් සැකකරුවන් වැඩිදුර විමර්ශන කටයුතු සඳහා වැල්ලම්පිටිය පොලිසිය වෙත භාරදී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>14</day>
    </date>
    <link>http://www.dinamina.lk/2013/11/14/_art.asp?fn=n13111410</link>
    <topic>සෞදියේ ශ්‍රී ලාංකිකයන්අත්අඩංගුවට ගන්නේ නෑ</topic>
    <author>මහින්ද අලුත්ගෙදර</author>
    <content> සෞදිඅරාබියාවේ රැදී සිටින ශ්‍රී ලාංකිකයන් කිසිවකු අත්අඩංගුවට ගැනීමක් සිදු නොවන බව ශ්‍රී ලංකා විදේශ සේවා නියුක්ති කාර්යාංශය අවධාරණය කරයි. ඔවුන් නිදහස් කර ගැනීම සම්බන්ධයෙන් විශේෂ අවධානයක් යොමුකර තිබෙන අතර කඩිනමින් නිදහස්කර ගැනීම සඳහා අවශ්‍ය පියවර ගන්නා බව ශ්‍රී ලංකා විදේශ සේවා නියුක්ති කාර්යාංශයේ නියෝජ්‍ය සාමාන්‍යාධිකාරී මංගල රන්දෙනිය මහතා දිනමිණ ට පැවසීය.මෙවැනි අනවසර ශ්‍රී ලාංකික ශ්‍රමිකයන් 1,300ක් පමණ සෞදි අරාබියාවේ රැදී සිටින බව සඳහන් කළ ඒ මහතා මේ වනවිට ඔවුන් සියලුදෙනා සුරක්ෂා රැදවුම් මධ්‍යස්ථානයේ තාවකාලිකව රඳවා සිටින අතර අවශ්‍ය සියලු පහසුකම් ශ්‍රී ලංකා විදේශ සේවා නියුක්ති කාර්යාංශය මඟින් ලබාදීමට පියවර ගෙන තිබෙන බවද සඳහන් කළේය.මෙම ශ්‍රී ලාංකිකයන් කඩිනමින් මෙරටට එවීම සඳහා අවශ්‍ය පියවර ගන්නා ලෙස විදේශ රැකියා ප්‍රවර්ධන හා ශුභසාධන ඇමැති ඩිලාන් පෙරේරා මහතා අදාළ නිලධාරීන්ට උපදෙස් දී තිබෙන අතර ඒ අනුව මේ සම්බන්ධයෙන් කටයුතු කරන බවද මංගල රන්දෙනිය මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>14</day>
    </date>
    <link>http://www.dinamina.lk/2013/11/14/_art.asp?fn=n13111411</link>
    <topic>ත්‍රීරෝද රිය කුඹල්වෙලදී අඩි 800ක් ප්‍රපාතයට</topic>
    <author/>
    <content>කුඹල්වෙල අසපුව මාර්ගයේ 4 කණුව ප්‍රදේශයේදී ඊයේ (13) සවස ත්‍රීරෝද රථයක් අඩි 800ක පමණ ප්‍රපාතයකට පෙරළී යාමෙන් කාන්තාවන් තිදෙනකු මියගියැයි ඇල්ල පොලිසිය කීය.මෙම අනතුරින් බරපතළ තුවාල ලැබූ පිරිමි දෙදෙ­ෙනක් බදුල්ල මහ රෝහලට ඇතුළත් කරනු ලැබ සිටිති.අසපුව ප්‍රදේශයේ ෙත් වත්තකට ෙගාස් දළු ෙනලා රැෙගන එමින් සිටියදී අනතුර සිදුව තිබෙන බව පොලිසිය පැවසීය. මේ අනතුරින් හල්පේ ප්‍රදේශයේ පදිංචි පෙරුමාල් කාමාච්චි ඩබ්ලිව්. ජී. ලීලාවතී සහ ගෝවින්දන් තිරුවානි යන තිදෙනා මියගොස් තිබේ.තුවාලකරුවන් දෙදෙනාත් හල්පේ ප්‍රදේශයේ පදිංචිකරුවන් යැයි පොලිසිය කීය. ඇල්ල පොලිසිය පරීක්ෂණ පවත්වති‍‍..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>14</day>
    </date>
    <link>http://www.dinamina.lk/2013/11/14/_art.asp?fn=n13111412</link>
    <topic>ශ්‍රී ලංකාව දැඩි විශ්වාසයකින් යුතුව දවසින් දවස සංවර්ධනය වෙන රටක්</topic>
    <author/>
    <content>2011 චෝගම් සමුළුව පැවැත් වූ ඔස්ට්‍රෙලියාවේ පර්ත් නගරය, ආසියා පැසිපික් කලාපයේ නැඟීඑන නගරයක්බවට පත්වෙමින් ගෝලීය ව්‍යාපාර කේන්ද්‍රයක් හා සංචාරක ආකර්ෂණ කේන්ද්‍රයක් බවට පරිවර්තනය වී ඇති ආකාරයෙන් ශ්‍රී ලංකාවේ කොළඹ නගරයටද එම තත්ත්වයන් හිමිවන හැකියාව ශක්තිය හා ප්‍රවේගය සතුව ඇති බව පැහැදිලියි.ශ්‍රී ලංකාව දවසින් දවස දැඩි විශ්වාසයකින් යුතුව වර්ධනය වෙමින් පවතින රටක්. පසුගිය දෙවසරේදී මා ශ්‍රී ලංකාවට පැමිණි පස්වැනි වතාව මෙය වන අතර ඒ හැම අවස්ථාවකම පවත්නා යටිතල ව්‍යුහ සංවර්ධනය හා ජන ජීවින තත්ත්වයේ නැඟීම, අඛණ්ඩවම සිදුවෙමින් පවතින බව මට හැඟීගියේය.ඉපැරණි කුළුබඩු මාර්ගයේ පිහිටි කොළඹ නගරය හැමවිටම සමුද්‍රාසන්න වෙළෙඳ නගරයක්ව පැවතියේය. එහෙත් අද කොළඹ නගරය පමණක් නොව රටේ සෙසු කොටස්ද ව්‍යාපාරික, සංචාරක හා ආයෝජන කේන්ද්‍රයන් වන කලාපීය මධ්‍යස්ථානයක් බවට පත්වීමේ හැකියාව පිළිබිඹු කරන බව මගේ විශ්වාසයයි.ශ්‍රී ලංකාව ඉතිහාසය පුරාම උපායශීලීව ප්‍රකෘති තත්ත්වයට පත්වීමේ ඇති හැකියාව මෙන්ම දැඩි දුෂ්කරතාවන් ජයගතහැකි ප්‍රබල හා ස්ථාවර රටක් බව පිළිබිඹු කර තිබේ. ශ්‍රී ලංකාව ගෝලීය වේදිකාවේ දිදුලන කාලය දැන් එලඹ ඇති අතර ඊට ශ්‍රී ලංකාවට හිමිකමක්ද තිබේ.වසර ගණනාවකට කලින් යුද ගැටුමකට ගොදුරුව තිබුණු මේ රට ඉතාමත් කෙටි කාලයකදී ආර්ථික වශයෙන් දිගු ගමනක යෙදී තිබේ.රටේ විශිෂ්ට ශක්තිය උපයෝගී කරගනිමින් ර ට සතු විශිෂ්ට හැකියාවේ මාවතට යොමුව ඇති ශ්‍රී ලංකාවේ ආර්ථිකය ශක්තිමත්ව වර්ධනය වෙමින් පවතී.රටක ආර්ථිකය ශක්තිමත්වන විට පුරවැසියන්ගේ රැකියා නියුක්තිය වර්ධනය වෙයි. ඒ අනුව මානව සංවර්ධනයේ අවශ්‍යතා සපිරෙයි. ජීවන තත්ත්වය උසස්වෙයි. අපේක්ෂා දැල්වෙයි. අවස්ථා උත්පාදනය වෙයි.මහින්ද රාජපක්ෂ ජනාධිපතිගේ නායකත්වය යටතේ ශ්‍රී ලංකාවද මේ තත්ත්වයට යොමුව ඇත. රාජ්‍ය බලධාරීන් සමඟ පැවති හැම සාකච්ඡාවකදීම, ඔවුන්ගේ මූලික අරමුණ, රැකියා නියුක්තිය හා ජන ජීවන තත්ත්වය නගාලීම බව මෙන්ම ආර්ථික සහභාගිත්වය මඟින් එම අරමුණ සපුරාගැනීමට හැකි බව ඔවුන් කියා තිබේ.2010 දී ජාත්‍යන්තර මූල්‍ය අරමුදල ශ්‍රී ලංකාව මධ්‍ය ආදායම් රටක් ලෙස නම්කර ඇති අතර එම තත්ත්වය හිමිවීමට බලපෑ ආර්ථික වර්ධනය, රට පුරා සෙසු කොටස්වලටද ව්‍යාප්ත කිරීමට ශ්‍රී ලංකා රජයට හැකිව තිබේ. යටිතල ව්‍යුහ සංවර්ධන වැඩපිළිවෙළ හා සෘජු විදේශ ආයෝජන මෙහිදී ඉවහල් කොටගෙන තිබේ.මේ යහපත් ක්‍රියාදාමය සමඟ රටේ මධ්‍යගත පිහිටීම, සොබා සෞන්දර්ය, අද්විතීය සංස්කෘතිය, හා උගත් ශ්‍රමබළකාය යන සාධක විශිෂ්ට සාර්ථකත්වයකට මඟ පාදනු නොඅනුමානය.ඉන්දියන් සාගරයේ මධ්‍යගත පිහිටීම සියලු රටවල් නෞකා ගමන් සම්බන්ධ කෙරෙන අතර වරාය හා ගුවන්තොටුපොළ සංවර්ධනය මෙන්ම නව ගුවන්තොටුපොළ හා වරාය ගොඩනැගීම තුළින් ශ්‍රී ලංකාව සාගරික හා ගුවන් කේන්ද්‍රයක් බවට පත්කර තිබේ.මානව ප්‍රාග්ධනය ගැන සැලකීමේදී ව්‍යාපාර සංවර්ධනය මූලිකස්ථානයක් ගන්නා අතර ඒ සඳහා ශ්‍රී ලංකාව සතුව ඇත්තේ විශිෂ්ට අවස්ථාවකි.විදේශ ආයෝජන දිරිගැන්වීම සමඟ කුසලතා පූර්ණත්වය හා සොබාවික වත්කම් එක්වීමෙන් ව්‍යාපාරික වර්ධනය සඳහා කලාපීය වශයෙන් වාසි සහගත තත්ත්වයක් හිමිව තිබේ.මේ අනුව ඉන්දියාව චීනය හා සෙසු ආසියාතික රටවල් අතර සංචාරක ප්‍රමුඛත්වයක් හිමිකර ගැන්මට ශ්‍රී ලංකාවට අවස්ථාව පෑදී ඇත. විශාල වශයෙන් සුඛෝපභෝගී ව්‍යාපාරික සංචාරක ආකර්ෂණයක් බවට මෙරට පත්කරගත හැකිය.මේ සඳහා රටේ බටහිර මෙන්ම නැ‍ඟෙනහිර කොටස්ද රැකියා උත්පාදන සංචාරක යටිතල ව්‍යුහ පද්ධතියක් නිමැයීමට රජය සමත්ව තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>14</day>
    </date>
    <link>http://www.dinamina.lk/2013/11/14/_art.asp?fn=n13111413</link>
    <topic>මවුබිමට එරෙහි සිරිකොත සම්මන්ත්‍රණයටවිරෝධය පළකරමින් උද්ඝෝෂණයක්</topic>
    <author/>
    <content>“නිදහස” තේමා කොට ගත් මව්බිමට එරෙහිව සිරිකොත මූලස්ථානයේ ඊයේ (13) පැවැති බව කියන සම්මන්ත්‍රණයකට විරෝධය පළ කරමින් එම අවස්ථාවේදීම උද්ඝෝෂණ ව්‍යාපාරයක් සිරිකොත ඉදිරිපිටදී පැවැත්විණ.එ.ජා.ප නායක රනිල් වික්‍රමසිංහ මහතාගේ ප්‍රධානත්වයෙන් පැවැති එම සම්මන්ත්‍රණයට එජාප මන්ත්‍රී මංගල සමරවීර, දෙමළ සන්ධාන මන්ත්‍රී එම්.සුහන්දිරම්, මනෝ ගනේෂන්, වික්‍රමබාහු කරුණාරත්න යන මහත්වරු සහ එන්.ජී.ඕ. ජාලයේ සාමාජිකයෙකු ද සහභාගී වී ඇත.ඊට අමතරව අතුරුදන්ව ඇතැයි කියන ප්‍රගීත් එක්නැලිගොඩගේ බිරිඳ ද සහභාගි වී තිබේ. මෙම සම්මන්ත්‍රණය පවත්වන බවට ලද ආරංචියක් අනුව දේශප්‍රේමී ජනතාව සිරිකොත ඉදිරිපිටට පැමිණ දැඩි විරෝධතාවයක නිරත විය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>14</day>
    </date>
    <link>http://www.dinamina.lk/2013/11/14/_art.asp?fn=n13111414</link>
    <topic>‘කළ මෙහෙයුම අගයමුඉදිරි මෙහෙයට ශක්තියක් වෙමු’</topic>
    <author/>
    <content>ජනාධිපති මහින්ද රාජපක්ෂ මහතාගේ ජන්ම දිනය, පදවි ප්‍රාප්ති සැමරුම සහ ඉදිරි දෙවර්ෂයක කාලය සඳහා පොදු රාජ්‍ය මණ්ඩල සභාපති ධූරයට පත්වීම යන කරුණු මූලික කොට ගෙන 2013 නොවැම්බර් මස 18 වන සදුදා සවස 6.30ට ආශිර්වාද බෝධි පූජා පින්කමක් හා මහ පිරිත් සජ්ජායනයක් බෙල්ලන්විල රාජමහා විහාරස්ථානයේ දී පැවැත්වීමට කටයුතු යොදා ඇත.බෙල්ලන්විල රාජමහා විහාරාධිකාරී ශ්‍රී ජයවර්ධනපුර විශ්ව විද්‍යාලයේ කුලපති මහාචාර්ය බෙල්ලන්විල විමලරතන අනුනායක ස්වාමින්වහන්සේගේ අනුශාසකත්වයෙන්, කැස්බෑව ශ්‍රී ලංකා නිදහස් පක්ෂ ප්‍රධාන සංවිධායක කම්කරු හා කම්කරු සබඳතා ඇමැති ගාමිණී ලොකුගේ මහතාගේ හා ජනාධිපති කාර්යාලයේ සංවිධායකත්වයෙන් සිදුකෙරෙන මේ මාහැඟි පුණ්‍ය කර්මයට සහභාගී වන මෙන් සියලු දෙනාටම සංවිධායක කමිටුව ගෞරවයෙන් ආරාධනා කර සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>14</day>
    </date>
    <link>http://www.dinamina.lk/2013/11/14/_art.asp?fn=n13111415</link>
    <topic>නුවර-කොළඹ දුම්රියේ ආරක්ෂාවටදුම්රිය ආරක්ෂක නිලධාරීන් 375ක්</topic>
    <author>නිමල් රාජපක්ෂ</author>
    <content>පොදු රාජ්‍ය මණ්ඩල රාජ්‍ය නායකයන් රැගෙන නුවර සිට කොළඹට අද(14) පස්වරුවේ පැමිණෙන දුම්රියේ ආරක්ෂාව සදහා දුම්රිය ආරක්ෂක නිලධාරීන් 375 දෙනෙකු යොදවා ඇතැයි දුම්රිය දෙපාර්තුමේන්තුව පවසයි.. මේ වැඩපිලිවෙළ යටතේ නුවර දුම්රිය ස්ථානයේ සිට කොටුව දුම්රිය ස්ථානය දක්වා දුම්රිය මාර්ගයේ තිබෙන සියලුම පාලම්, බෝක්කු ,දුම්රිය හරස් මාර්ග , දුම්රිය මගී පාලම් වලට පුර්ණ ආරක්ෂාව යොදවා ඇතැයි දුම්රිය ආරක්ෂක සේවා අධිකාරී සේනක ජයසේන මහතා දිනමිණට පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>14</day>
    </date>
    <link>http://www.dinamina.lk/2013/11/14/_art.asp?fn=n13111416</link>
    <topic>ගෝල්ඩන් කී අධ්‍යක්ෂ සිසිලි කොතලාවලඅත්අඩංගුවට ගැනීමට ගෙන ඇති පියවර ගැනසවිස්තර වාර්තාවක් මහාධිකරණය ඉල්ලයි</topic>
    <author>රෝෂන් තුෂාර</author>
    <content>ගෝල්ඩන් කී ක්‍රෙඩිට් කාඩ් සමාගමේ අධ්‍යක්ෂ සිසිලි ප්‍රියා කොතලාවල අත්අඩංගුවට ගැනීමට මෙතෙක් ගෙන ඇති පියවර සම්බන්ධයෙන් සවිස්තර වාර්තාවක් ඉදිරිපත් කරන්නැයි කොළඹ මහාධිකරණ විනිසුරු කුමුදුනි වික්‍රමසිංහ මහත්මිය රහස් පොලිසියට ඊයේ(13) නියෝග කළේය‍‍.අධිකරණය මගහැර විදේශගතව සිටින සිසිලි කොතලාවල අත් අඩංගුවට ගැනීමට ජාත්‍යන්තර පොලිසිය හරහා කටයුතු කරන ලෙසට මහාධිකරණය උධර්පන පනත යටතේ නියෝග කර ඇති අතර එහි ප්‍රගතිය අධිකරණය හමුවේ පෙනීසිටි රහස් පොලිසීයේ නිලධාරියාගෙන් විමසීමෙන් පසුව මේ නියෝගය කළාය.ශ්‍රේෂ්ඨාධිකරණයේ අනුමැතිය පරිදි ශ්‍රි ලංකා මහබැංකුව විසින් පත්කළ ගෝල්ඩන් කී ක්‍රෙඩිට්කාඩ් සමාගමේ නව අධ්‍යක්ෂ මණ්ඩලය තැන්පත් කරුවන්ගේ මුදල් ආපසු ගෙවීම ස සදහා ගෙන ඇති පියවර පිළිබදව අධිකරණය දැනුවත් කරන ලෙසද විනිසුරුවරිය නියෝග කළාය. ගනුදෙනු කරුවන් විසින් ගෝල්ඩන් කී සමාගමේ තැන්පත් කළ රුපියල් කෝටි හත්සිය විස්සකට ආසන්න මුදලක් සාවද්‍ය පරිහරණය කිරිම ඇතුළු අධි චෝදනා 91 යටතේ සෙලින්කො ව්‍යාපාරයේ අධිපති ලලිත් කොතලාවල මහතා ඇතු ළු විත්තිකරුවන් 9 දෙනකුට එරෙහිට නීතිපතිවරය මේ නඩුව පවරා ඇත.1999 මාර්තු23 දිනසිට 2008 දෙසැම්බර් 24 කාලය අතරතුරදි බම්බලපිටියේදි දැනට ජිවතුන් අතර නොමැති මුතුකුමාරස්වාමි නල්ලන් තුවාන්යන අය සමග එක්ව1988 අංක78 දරණ මූල්‍ය පනතේ2(1) වගනිතියේ කොන්දේසි හා රෙගුලාසි වලට පටහැනිව මූල්‍ය ආයතනයක් පවත්වාගෙන යෑම ඇතුළු චෝදනා ඊට ඇතුලත්ය.සමාගමේ නියොජ්‍ය සභාපති ලෙස කටයුතු කළ ශාන්ති කුමාර් නාවන්, මයිකල් පෙරේරා ප්‍රසන්න සුමන සේකර, සුරම්‍ය සාරනාථ,කරුණාරත්න, ජුඩ් ලෙනාඩ් නෙරන්ජන්ප්‍රනාන්දු ලලිත්කොතලාවල , පද්මිණි කමලාදේවි කරුණානායක සහ විතානරාලාගේ ධර්මසිරි මේ නඩුවේ විත්තිකරුවන්ගේ වේ.රජයේ ජේ්‍යෂ්ඨ නීතිඥ දිලීප පිරිස් මහතා පැමිණිල්ල වෙනුවෙන් පෙනීසිටිඅතර විත්තිය වෙනුවෙන් ජනාධිපති නීතිඥ වරුන් වන ජයන්ත වීරසිංහ රියෙන්සි අර්සකුලරත්න, වසන්ත බටගොඩ ඇතුළු නීතීඥ පිරිසක් සහභාගි වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>14</day>
    </date>
    <link>http://www.dinamina.lk/2013/11/14/_art.asp?fn=n13111419</link>
    <topic>කැලන් මැක්රේට අනුරපුර දී විරෝධතා  කිලිනොච්චි යද්දී ආපසු හරවා කොළඹ එවයි</topic>
    <author>කිත්සිරි වනසිංහ, අනුරාධපුර මධ්‍යම විශේෂ -සහ අමිල ප්‍රභාත් වනසිංහ</author>
    <content>ශ්‍රී ලංකා රජයත් ශ්‍රී ලංකා ත්‍රිවිධ හමුදාවටත් එරෙහිව කිලින් ෆීල්ඩ් ඇතුළු චැනල් 4 නාලිකාවේ ප්‍රදර්ශනය කෙරුණු චිත්‍රපට අධ්‍යක්‍ෂණය කළ කැලන් මැක්රේ මහතා ඇතුළු හය දෙනෙකුට ඊයේ (13) අනුරාධපුරයෙන් උතුරු දුම්රිය මාර්ගය හරහා කිලිනොච්චියට යෑමට අවස්ථාව ලබා නොදීමට විරෝධතාකරුවෝ පියවර ගත්හ.විරෝධතා මධ්‍යයේ කැලන් මැක්රේ මහතා ඇතුළු මාධ්‍ය කණ්ඩායමට නැවතත් කුලී වෑන් රථයකින් කොළඹ බලා පිටත්ව යෑමට සිදුවිය.අපේ රටට රජෙක් ඉන්නවා. අපේ රටට ඔබගේ අතපෙවීම් අනවශ්‍යයැයි කොළඹ කොටුවේ සිට කිලිනොච්චිය බලා ධාවනය වූ දැයට කිරුළ ශීඝ්‍රඝාමී දුම්රියෙන් කිලිනොච්චිය බලා ගමන් ගත් චැනල් 4 නාළිකාවේ ප්‍රධානී කැලන් මැක්රේ මහතාට විරෝධය දක්වමින් අනුරාධපුර ජනතාව කියා සිටිය හ.කැලන් මැක්රේ මහතා ඇතුළු පිරිස කොළඹ කොටුවේ සිට කිලිනොච්චිය බලා ධාවනය වූ දැයට කිරුළ සීඝ්‍රගාමි දුම්රිය අනුරාධපුර ප්‍රධාන දුම්රිය ස්ථානයේ පළමුවන වේදිකාවට පැමිණෙන තුරු අනුරාධපුර නගරයේ රාජ්‍ය සේවකයන් පෞද්ගලික සේවකයන් මන්ත්‍රිවරුන් ඇතුළු විශාල ජනතාවක් විරෝධතා පුවරුද සහිතව උදැසන සිට බලා සිටිය හ.අනුරාධපුර දුම්රිය ස්ථානයට පැමිණි යාල් දේවී දුම්රියට හෝ දැයට කිරුළ දුම්රියට වව්නියාව හා කිලිනොච්චිය බලා යාමට අවස්ථාව ලබා දුන්නේ නැත.ඉන් පසු උතුරුමැද පළාත් භාර ජ්‍යේෂ්ඨ නියෝජ්‍ය පොලිස්පති රවී විජේගුණවර්ධන, පොලිස් අධිකාරි මහේෂ් සේනාරත්න මහත්වරුන් පැමිණ කැලන් මැක්රේ මහතා සමඟ සංවාදයක යෙදුණ අතර දුම්රියට විරෝධතාකරුවන් කිලිනොච්චිය බලා යාමට ඉඩ නෙදෙන නිසා නැවතත් අගනුවරට පිටත්ව යන ලෙස ඉල්ලීමක් කළේය.එම ඉල්ලීමෙන් අනතුරුව කැලන් මැක්රේ මහතා ඇතුළු පිරිස විශේෂ පොලිස් ආරක්‍ෂා මධ්‍යයේ අනුරාධපුර දුම්රිය ස්ථානයෙන් පිටතට පැමිණ කුලී වෑන් රථයකින් කොළඹ බලා පිටත්ව ගියහ.ඉන් අනතුරුව විරෝධතාකරුවන් දුම්රිය ස්ථානයෙන් පිටව ගිය අතර ඉන් අනතුරුව ප්‍රමාද වූ දුම්රිය දෙකම ගමන් ආරම්භ විය.මේ සිදුවීම් සියල්ල අතරතුරදී කැලන් මැක්රේ මහතා ඇතුළු කණ්ඩායම පටිගත කරන ලද සියලුම දර්ශන අන්තර්ජාලය හරහා බ්‍රිතාන්‍යයට යැවීමට මාධ්‍ය කණ්ඩායම කටයුතු කළේය.ඔහු එම දර්ශන සහ සිදු වූ සියලු සිද්ධීන් බ්‍රිතාන්‍යයට ඊමේල් පණිවිඩ මඟින් යැවූ බව මාධ්‍යවේදීන් සමඟ පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>14</day>
    </date>
    <link>http://www.dinamina.lk/2013/11/14/_art.asp?fn=n13111420</link>
    <topic>නව වෛද්‍ය පත්වීම් දාහක්මේ වසරේ දී ලබා දෙනවා</topic>
    <author>ආර්. සෝමසිරි සහ බුලත්කොහුපිටිය සමූහ</author>
    <content>ලෝකයේ කිසිම රටක නොතිබෙන සෞඛ්‍ය සේවාවක් අප රටේ ක්‍රියාත්මක වෙන අතර ඒ සඳහා ඉහළම ගෞරවයක් ලැබෙමින් පවතින්නේ යැයි සෞඛ්‍ය ඇමැති මෛත්‍රීපාල සිරිසේන මහතා පැවැසීය.ඇමැතිවරයා එසේ ප්‍රකාශ කෙළේ වරකාපොළ මූලික රෝහලේ පස්මහල් වාට්ටු සංකීර්ණයට මුල්ගල් තැබීම නිමිත්තෙන් ඊයේ 13 පෙරවරුවේ පැවැති උත්සවයට සහභාගි වෙමිනි.එහිදී වැඩිදුරටත් කතා කළ ඇමැතිවරයා මෙසේ ද කීය. “මේ වරකාපොළ රෝහල වැඩිදියුණු කිරීම සඳහා වසර ගණනාවක සිට ඉල්ලීම් ලැබෙමින් පැවතුනා. ඉන් පසුව ජනාධිපතිතුමාගේ උපදෙස් මත ඒවාගේම ජපන් ජාත්‍යන්තර බැංකුව සමඟ එක්වී නව රෝහල් හතරක් සංවර්ධනය කිරීමට අපට අවස්ථාව ලැබුණා.මේ රෝහල් වැඩිදුයුණු කිරීම සඳහා කෝටි 700කට වැඩි මුදලක් අපිට ලැබිල තියෙනවා. කලවංචිකුඩි රෝහල, ගල්ගමුව රෝහල තෙල්දෙනිය රෝහල හා වරකාපොළ දිසා රෝහල ඒ අතර පවතිනවා‍. මේ රෝහල් පුළුල් සංවර්ධනයක් කිරීමට බලාපොරොත්තු වෙනවා. කොළඹ නුවර ප්‍රධාන මාර්ගයේ තිබෙන ප්‍රධාන රෝහලක් වන වරකාපොළ රෝහල වැඩිදියුණු කිරීම සඳහා රුපියල් කෝටි 52කට ආසන්න මුදලක් වෙන්වී තිබෙනවා. හදිසි අනතුරු ඇතුළු විශේෂඥ වෛද්‍ය පහසුකම්වලින් සමන්විතව ඉදිකිරීමට අප බලාපොරොත්තු වෙනවා.සබරගමුව පළාත් සභාවේ දැඩි ඉල්ලීම මත මේ රෝහල වැඩිදියුණු කිරීමට අවස්ථාව ලැබුණා. ඒ සඳහා සහයෝගය දෙන ජයිකා ආයතනයට අපි ස්තුතිවන්ත විය යුතුයි. ජපන් සහයෝගිතා ආයතනයේ ලංකා සභාපති හරුණි ආවෝ මහතා මේ සඳහා මූලිකත්වය ගෙන කටයුතු කරයි. මේ වසරේ සෞඛ්‍ය ක්ෂේත්‍රයේ වෛද්‍යවරු දාහකට පත්වීම් ලබා දෙනවා. වසරකට හෙදියන් 6025ක් බඳවා ගන්නවා. හෙදියන් 3000ක් පමණ සෞඛ්‍ය ‍ක්ෂේත්‍රයට ඇතුළත් වෙනවා.පරිපුරක හා අතුරු වෛද්‍ය සේවාවට 1500ක් බඳවා ගන්නවා. අපේ සෞඛ්‍ය සේවාවට පිටරට මාධ්‍ය තුළින් විවේචන එල්ලවෙනවා. නිදහස් සෞඛ්‍ය සේවාවක් සඳහා පස්අවුරුදු සැලැස්මක් අපි ආරම්භ කළා. හැම දෙනාගේම එකඟතාවය මත අපිට වඩා සංවර්ධනය වී තිබෙන රටවල දියවැඩියාව පිළිකා වැනි රෝග වර්ධනය වෙමින් පවතිනවා. අපේ රටේ විසිදාහකට වැඩියෙන් වසරකට මියයනවා. විවිධ රෝග සඳහා ජනතාව දැනුවත් විය යුතුයි. ප්‍රතිකාර ශක්තිමත් කළත් ජනතාව ශක්තිමත් නූනොත් එයින් ප්‍රතිඵල ලැබීම ප්‍රමාද වෙනව.සතර කෝරළේ අධිකරණ ‍සංඝනායක මාම්පිට හේමාලෝක හිමි, සෞඛ්‍ය අමාත්‍යාංශයේ ලේකම් නිහාල් ජයතිලක, සෞඛ්‍ය නි. ඇමැති ලලිත් දිසානායක, ජ්‍යෙෂ්ඨ ඇමැති අතාවුද සෙනෙවිරත්න, සබරගමු මහ ඇමැති මහීපාල හේරත්, සබරගමු පළාත් සභා මන්ත්‍රී කනක හේරත්, සබරගමුව පළාත් සභා මන්ත්‍රී උදයකාන්ත ගුණතිලක, වරකාපොළ ප්‍රා. සභාපති, කීර්තිසිරි විජේතුංග, සබරගමු පළාත් ප්‍ර. අමාත්‍යාංශයේ ලේකම් හේරත් ජී. කුලරත්න යන මහත්වරුන් ඇතුළු තවත් නිලධාරීහු රැසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>14</day>
    </date>
    <link>http://www.dinamina.lk/2013/11/14/_art.asp?fn=n13111421</link>
    <topic>රාජ්‍ය නායකයන්ගේ ආර්යාවන් සමඟජනපති ආර්යාවත් එක්වෙයි</topic>
    <author>චින්තා රණසිංහ</author>
    <content>පොදු රාජ්‍ය මණ්ඩල සමුළුවට සහභාගී වන සියලුම රාජ්‍ය නායකයන්ගේ ආර්යාවන් සමඟ ජනාධිපති ආර්යා ශිරන්ති රාජපක්ෂ මැතිනිය කිංග්ස්බරි හෝටලයේ පැවැත්වෙන 'The Blue Sapphire Castle' මැණික් හා ස්වර්ණාභරණ ප්‍රදර්ශනය හෙට (15)නැරඹීමට නියමිත ය.ජාතික මැණික් ස්වර්ණාභරණ අධිකාරිය මඟින් සංවිධානය කළ මේ ප්‍රදර්ශනය ජනාධිපති ආර්යා ශිරන්ති රාජපක්ෂ මහත්මියගේ ප්‍රධානත්වයෙන් කොළඹ කිංග්ස්බර් හෝටලයේ දී ඊයේ (13) ආරම්භ කෙරිණි.මෙරටට පැමිණීමට නියමිත සියලුම විදේශ නියෝජිතයන්ට නැරඹීම සඳහා ප්‍රදර්ශනය අනිද්දා (16) දක්වා පැවැත්වීමට අධිකාරිය කටයුතු යොදා තිබේ.ලෝකයේ මිල කළ නොහැකි හොඳම මැණික් සම්පත තිබෙන්නේ ශ්‍රී ලංකාවේ බවත් එය ලොවට කියා පෑම මෙය හොඳම අවස්ථාව බවත් ජාතික මැණික් ස්වර්ණාභරණ අධිකාරියේ සභාපති අමිත ගමගේ මහතා මේ අවස්ථා‍වේ දී පැවැසීය.පොදු රාජ්‍ය මණ්ඩල සමුළුවට සහභාගී වන රාජ්‍ය නායකයන්ගේ ආර්යාවන්ට මෙන්ම සමුළුවට සමගාමීව පැවැත්වෙන තරුණ සමුළුවට හා ව්‍යාපාරික සමුළුවට සහභාගී වන විදේශ නියෝජිතයන්ටද සහභාගී වීම සඳහා මේ ප්‍රදර්ශනය පවත්වන බවත් ශ්‍රී ලංකාවේ මැණික් ගල් සහ ඒ ආශ්‍රිත ස්වර්ණාභරණ සියැසින් දැක බලා ගැනීමට ඔවුන්ට මෙය විශේෂ අවස්ථාවක් වනු ඇති බවත් සභාපතිවරයා සඳහන් කළේ ය.අධිකාරිය සතුව ඇති ලොව තෙවැනි ස්ථානයේ පසු වන ශ්‍රී ලංකාවේ මෙතෙක් හමු වී ඇති මිල කළ නොහැකි කැරට් 393 නිල් ආර්නූල (star of lanka) මැණික සහ කැරට් 105 (ray of treasure) මැණික මෙහි දී ප්‍රදර්ශනයට තබා ඇති බවත් ඒ මහතා මෙ‍හි දී පැවැසීය.මෙරට මැණික් හා ස්වර්ණාභරණ අලෙවියේ සහ අපනයනයේ ප්‍රමුඛතම ව්‍යාපාරික ආයතන 24 ක් එක් කොට මේ ප්‍රදර්ශනය සංවිධානය කළ බව ද රටවල් 67ක නියෝජිතයන් මේ ප්‍රදර්ශනය නැරඹීමට පැමිණෙනු ඇතැයි ද සභාපතිවරයා වැඩිදුරටත් සඳහන් කළේ ය.ජාතික මැණික් හා ස්වර්ණාභරණ අධිකාරියේ සාමාන්‍යාධිකාරී ජානක උදය කුමාර, උපදේශක සී.එදිරිසිංහ, උපදේශක රොහාන් පෙරේරා මහත්වරු ප්‍රමුඛ පිරිසක් මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>14</day>
    </date>
    <link>http://www.dinamina.lk/2013/11/14/_art.asp?fn=n13111422</link>
    <topic>ශ්‍රී ලංකාවේ සාමකාමී පරිසරයත් සමඟආයෝජන කෙරෙහි සුබවාදීව බැලිය හැකියි</topic>
    <author>චමීර ඇල්ලදෙණිය</author>
    <content>ශ්‍රී ලංකාවේ පවතින සාමකාමී පරිසරයත් සමඟ ආයෝජන කෙරෙහි සුබවාදීව බැලිය හැකි බව ඉන්දියානු කර්මාන්ත මණ්ඩලයේ සභාපති එස්.ගෝපාල් ක්‍රිෂ්ණන් මහතා පවසයි.ශ්‍රි ලංකාවේ ආයෝජන අවස්ථාවන් පිළිබඳව ඉන්දියාව අවධානයෙන් සිටින බව කී සභාපතිවරයා මැණික් හා ස්වර්ණාභරණ, අත්කම් නිෂ්පාදන මෙන්ම තොරුතුරු තාක්ෂණය යන අංශවලට වැඩි අවධානයක් තිබෙන බවද කීය.කර්මාන්ත හා වාණිජ කටයුතු ඇමැති රිෂාඩ් බදියුදීන් මහතා හා ඉන්දියානු කර්මාන්ත මණ්ඩලයේ සභාපතිවරයා කර්මාන්ත හා වාණිජ කටයුතු අමාත්‍යාංශයේදී ඊයේ (13) හමුවූ අවස්ථාවේදී ඒ මහතා මේ අදහස් පළ කළේය. ඉන්දියානු කර්මාන්ත මණ්ඩලය වසර 118ක් පැරණි සංගමයක් වන අතර ව්‍යාපාරිකයන් 7100 කගෙන් සැදුම්ලත් ඉන්දියාවේ පැරණිම වාණිජ මණ්ඩලය වේ.ශ්‍රී ලංකාවේ පවතින සාමකාමී වාතාවරණය හේතු කොට ගෙන විශේෂයෙන්ම උතුරේ පවතින ආයෝජන අවස්ථා ප්‍රයෝජනයට ගනිමින් උතුරු නැඟෙනහිර ප්‍රදේශවල තම ආයෝජන කටයුතු කිරීමට බලාපොරොත්තු වන බව ඉන්දීය ව්‍යාපාරිකයෝ බදියුදීන් අමාත්‍යවරයාට පැවසූ අතර, එම ප්‍රදේශවල ඉලෙක්ට්‍රොනික උපාංග නිෂ්පාදන කර්මාන්ත ආරම්භ කිරීම කෙරෙහි තම විශේෂ අවධානය යොමු වී ඇති බවද ඉන්දීය ව්‍යාපාරිකයෝ වැඩි දුරටත් ප්‍රකාශ කළහ.ශ්‍රී ලංකාවේ කර්මාන්ත ක්ෂේත්‍රයට අදාළ විශේෂඥ තොරතුරු තාක්ෂණ දැනුම දෙරට අතර මිත්‍රත්වය තහවුරු කරනු වස් ශ්‍රී ලංකාවට ඕනෑම අවස්ථාවක ලබා දීමට හැකි බවද ඉන්දීය කර්මාන්ත සංගමයේ සභාපති ගෝපාල් ක්‍රිෂ්ණන් මහතා බදියුදීන් ඇමතිවරයාට ප්‍රකාශ කළේය.ශ්‍රී ලංකාව හා ඉන්දියාව අතර ක්‍රියාත්මක ඉන්දු - ලංකා නිදහස් වෙළෙඳ ගිවිසුම 2000 මාර්තු 01 දින අත්සන් තැබූ අතර එය 2008 නොවැම්බර් සිට පූර්ණ වශයෙන් ක්‍රියාවට නංවා ඇත. ඒ අනුව ශ්‍රී ලංකා නිෂ්පාදන 4000කට අධික ප්‍රමාණයකට බදුරහිතව ඉන්දියාවට අපනයනය කිරීමේ අවස්ථාව ලැබී ඇත.2012 දී දෙරට අතර අමෙරිකානු ඩොලර් බිලියන 4.08 ක වෙළෙඳ ගනුදෙනු සිදුකළ අතර එම වසරේදී ශ්‍රී ලංකාව ඉන්දියාවට සිදුකළ අපනයන ඇ.ඩො. මිලියන 566 ක් දක්වා වර්ධනය විය. 2012 දී ඉන්දියාව සිදුකළ අපනයන ප්‍රමාණය ඇ.ඩො. බිලියන 3.5 කි. බජාජ් ඔටෝ, ඇපලෝ හොස්පිට්ල් සමාගම, මෙඝා ඉන්ජිනියරින් වැනි ඉන්දියාවේ ප්‍රමුඛ ව්‍යාපාර ආයතනවල ප්‍රධානින් , වාණිජ දෙපාර්තමේන්තුවේ වැඩ බලන අධ්‍යක්ෂ ජනරාල් ආර්.ඩී.එස්.කුමාරරත්න, කර්මාන්ත හා වාණිජ කටයුතු අමාත්‍යාංශයේ අතිරේක ලේකම් (වාණිජ) ශීතා සේනාරත්න මහත්ම මහත්මීහු මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>14</day>
    </date>
    <link>http://www.dinamina.lk/2013/11/14/_art.asp?fn=n13111423</link>
    <topic>ප්‍රජාතන්ත්‍රවාදය අගයන රජයක් නිසා මැක්රේට මෙහි ඒමට අවසර ලබා දුන්නා</topic>
    <author>චමීර ඇල්ලදෙණිය</author>
    <content>මාධ්‍ය නිදහස හා ප්‍රජාතන්ත්‍රවාදය අගයන රජයක් නිසා මැක්රේ ට මේ රටට පැමිණීමට අවසර ලබා දුන් බවද එම නිදහස වැරැදි අයුරින් භාවිත කළහොත් ඊට අදාළ පියවර ගන්නා බව ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා අවධාරණය කරයි.කොටි සංවිධානයත් යුද අපරාධ සිදු කර ඇතැයි මැක්රේ ප්‍රකාශ කිරීමෙන් තමා මධ්‍යස්ථ පුද්ගලයකු බවට පෙන්වීමට ඔහු උත්සාහ දරන බවත් එම ප්‍රකාශය මඟින් කොටි සංවිධානයත්, ප්‍රජාතන්ත්‍රවාදි බලයේ සිටින ආණ්ඩුව සමාන මට්ටමකට ගෙනඒමට ඔහු ව්‍යංගයෙන් කටයුතු කරන බව පෙනී යන බවත් ඇමැතිවරයා කීවේය.ජීවතුන් අතර නැති අකර්මණ්‍ය කොටි සංවිධානයට එහෙම කියමින් යුද අපරාධ චෝදනා ආණ්ඩුවට එල්ල කිරීම සාධාරණ නැති බවද රඹුක්වැල්ල මහතා පෙන්වා දුන්නේය.ජනමාධ්‍ය අමාත්‍යාංශයේ ඊයේ (13) පැවැති මාධ්‍ය හමුවකට එක්වෙමින් ඇමැතිවරයා මේ අදහස් පලකළේය.කොටි සංවිධානයේ හොඳ හෝ නරක මේ වෙලාවේ කීම පළක් නොමැති බව කී ඇමැතිවරයා එල්ටීටීඊ සංවිධානය මේ රටේ සාධකයක් නොවන බවද කීය.පවතින්නේ නැති කණ්ඩායමක් හා ප්‍රජාතන්ත්‍රවාදී ආණ්ඩුව සමාන කිරීම පාපිෂ්ඨ ක්‍රියාවක් හා එය ජාත්‍යන්තර අපරාධයක් බවද හෙතෙම සඳහන් කළේය.එහිදී ඇමැතිවරයා මෙසේද කීය.කැලන් මැක්රේ චරිතය මේ සියලු දේ සිදු කර තිබෙන්නේ තුන්වන පාර්ශ්වයෙන් ලබා දුන් තොරතුරුයි. ශ්‍රී ලංකාවේ තත්ත්වය සැබෑවට බලල හෘද සාක්ෂියට එකඟ වාර්තාවක් සිදු කරනන්ට ඔහුට අපි මේ රටට පැමිණිමට අවසර ලබාදුන්නා. මේරටේ ඇත්ත දැනගෙන පාපොච්චාරණයක් කරයි කියා අපි විශ්වාස කරනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>14</day>
    </date>
    <link>http://www.dinamina.lk/2013/11/14/_art.asp?fn=r1311141</link>
    <topic>කතකගේ නිරුවත වීඩියෝ ගතකර ගම්මුන්ට පේන්වනවා කියා කප්පම් ඉල්ලලා</topic>
    <author>කළුතර මධ්‍යම සමූහ</author>
    <content>කාන්තාවක් සමඟ අනියම් ඇසුරක් පවත්වාගෙන ගිය පුද්ගලයකු ඇයගේ නිරුවත් දර්ශන වීඩියෝ ගත කර ඒවා අන්තර්ජාලයට මුදා හැරීමට හා අසල්වැසියන්ට නොපෙන්වීමට රුපියල් ලක්ෂ. 5ක කප්පම් මුදලක් ඉල්ලා ඇති අතර එම සැකකරු නොවැමබර් මස 11දින දක්වා රක්ෂිත බන්ධනාගාර ගත කරන ලෙසත් ඊට අනුබල දුන් බව කියන කාන්තාවක් රුපියල් ලක්ෂයක ශරීර ඇප මත මුදා හරින ලෙසත් කළුතර ප්‍රධාන මහේස්ත්‍රාත් අරුණ අළුත්ගේ මහතා නියම කළේය.බේරුවල කාලවිල ප්‍රදේශයේ පදිංචි කාන්තාවක් විසින් අපරාධ පරීක්ෂණ දෙපාර්තමේන්තුවට කරන ලද පැමිණිල්ල අනුව පරීක්ෂණ පවත්වා සැකකරු හා සැකකාරිය අත්අඩංගුවට ගෙන තිබුණි.පැමිණිලිකාරියගේ සැමියා බේරුවල හා කළුතර යන ප්‍රදේශවල ප්‍රසිද්ධ ජ්‍යෙතිෂවේදියකු වන අතර කේන්දරය බලවා ගැනීමට පැමිණ ඇති සැකකරු පැමිණිලිකාරිය සමඟ හිතවත් වී අඹුසැමි වශයෙන් ගත කර එහිදී ශූක්ෂ්ම ලෙස ඇයගේ නිරුවත් දර්ශන වීඩියෝ ගත කර ඇති බවට අපරාධ පරීක්ෂණ දෙපාර්තමේන්තුව අධිකරණයට වාර්තා කර තිබුණි.2013 සැප්තැම්බර් මස 13 වැනි දින මෙය සිදුවී ඇති බවත් පසුව ඇගේ නිරුවත් දර්ශන පෙන්වා ඒවා අන්තර්ජාලයට හා අසල්වැසියනට පෙන්වන බව පවසා මුදල් ලබාගෙන ඇති බවත් පොලිසිය අධිකරණයට ඉදිරිපත් කළ වාර්තාවේ දැක්වේ.සැකකරු පැමිණිලිකාරියගෙන් රුපියල් ලක්ෂ 5කට අධික කප්පම් මුදලක් ලබා ගැනීමට සූදානම්ව සිටි බව හෙළිදරව් වී ඇතැයි ද පොලිසිය අධිකරණයට වාර්තා කර තිබුණි.සැකකරු හා සැකකාරිය වෙනුවෙන් සරත් කරවිට සහ එස්. අනූෂා යන නීතිඥ මහත්ම මහත්මීහු පෙනී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>14</day>
    </date>
    <link>http://www.dinamina.lk/2013/11/14/_art.asp?fn=r1311142</link>
    <topic>හෝමාගම මහ විදුහලේවෙබ් අඩවිය විවෘත කරයි</topic>
    <author>ඡායාරූපය - හෝමාගම සංචාරක මංජුල හිරිපිටිය</author>
    <content>හෝමාගම මහ විදුහලේ 125 වැනි සංවත්සරය නිමිත්තෙන් විදුහලේ නව වෙබ් අඩවිය අධ්‍යාපන ඇමැති බන්දුල ගුණවර්ධන මහතා විවෘත කළ අයුරු. සර්වරාත්‍රික පිරිත් දේශනයක් සහ පසුදින එකසිය විසිපස්නමක් විෂයෙහි දහවල් දානමය පින්කමක් පැවැත්විණි.මේ අවස්ථාවට බස්නාහිර පළාත් විපක්ෂ නායක මංජු ශ්‍රී අරංගල, පළාත් සභා මන්ත්‍රීවරුන් වන ගාමිණී තිලකසිරි, ජනක වැලිවත්ත, හෝමාගම අධ්‍යාපන කලාප අධ්‍යක්ෂ පාලිත වීරසූරිය, සැලසුම් අධ්‍යක්ෂ සී. හෙට්ටිආරච්චි, හෝමාගම කොට්ඨාස අධ්‍යාපන අධ්‍යක්ෂිකා කාන්ති මල්ලිකා, පාසල්සංවර්ධන අධ්‍යක්ෂ හේමන්ත ගමගේ, විදුහල්පතිනි ජේ. පී. එස්. ජයසිංහ, ස/ විදුහල්පතිනි ප්‍රියන්තිකා හිරිපිටිය මහත්ම මහත්මීන් සමඟ ආදිශිෂ්‍ය ශිෂ්‍යාවන්ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>14</day>
    </date>
    <link>http://www.dinamina.lk/2013/11/14/_art.asp?fn=r1311143</link>
    <topic>කළුතර දිස්ත්‍රික්කයේ ‘පැරිෂුට්‘ වී වගා සාර්ථකයි</topic>
    <author>නාගොඩ විශේෂ - එන්. විජේරත්න</author>
    <content>බ. පළාත් නියෝජ්‍ය කෘෂිකර්ම ව්‍යාප්ති (කළුතර) කාර්යාලයේ මෙහෙයවීම යටතේ පැරිෂුට් ක්‍රමයට වී වගා කිරීමේ ව්‍යාපෘතියක් මේ වනවිට කළුතර දිස්ත්‍රික්කය තුළ ක්‍රියාත්මක කර තිබේ.මීට සමගාමීව දොඩන්ගොඩ කෘෂිකර්ම උපදේශක කොට්ඨාසයේ ද කෘෂිකර්ම උපදේශක ගයාන් සංජීව මහතාගේ උපදෙස් හා මගපෙන්වීම යටතේ මෙම වැඩසටහන ක්‍රියාත්මක වේ.බ. පළාත් සභා මන්ත්‍රී තෙබුවන පියනන්ද හිමියන්ගේ මූලිකත්වයෙන් යුතුව එම පැරිෂුට් වගාවට අවශ්‍ය කෘෂි උපකරණ ප්‍රදානය කිරීම දොඩන්ගොඩ ගොවිජන සේවා මධ්‍යස්ථානයේදී සිදුකැරිණි.මෙම අවස්ථාවට දොඩන්ගොඩ ප්‍රා. සභා මන්ත්‍රී ප්‍රදීප් අල්විස්, දොඩන්ගොඩ කෘෂිකර්ම උපදේශක ගයාන් සංජීව, දොඩන්ගොඩ ගොවිජන සංවර්ධන නිලධාරිනි එම්. ඩී. ඩී. ප්‍රනාන්දු මහත්මීන් ඇතුළු දොඩන්ගොඩ ගොවිජන සේවා මධ්‍යස්ථානයට අනුයුක්ත කෘෂිකර්ම පර්යේෂණ හා නිෂ්පාදන සහකාර නිලධාරින් මෙන්ම පැරිෂුට් ක්‍රමයට වී වගා කිරීම සඳහා තෝරාගෙන ඇති ගොවීහු පිරිසක්ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>14</day>
    </date>
    <link>http://www.dinamina.lk/2013/11/14/_art.asp?fn=r1311144</link>
    <topic>අඟුණකොළපැලැස්සේ ආබාධ සහිත තරුණයන්ට වෘත්තීය-පරිගණක පුහුණුව</topic>
    <author>මහරගම විශේෂ වේහැල්ලේ පියතිලක</author>
    <content>“ආබාධිතභාවය නොහැකියාව නොවේ. එය ස්වභාවධර්මයේ සංසිද්ධියකි. ආබාධ සහිත හෝ අනාබාධිත හෝ වේවා කෙනෙකු උපදින්නේ සමාන අයිතිවාසිකම් උරුම කරගෙනය. එමනිසා ආබාධ සහිත අයටත් අනාබාධිත අයට භුක්තිවිඳින අයිතිවාසිකම් ලබාදීම රජයේ යුතුකමකි.”ජාතික තරුණ සේවා සභාවේ තරුණ සංවිධාන හා සංවර්ධන සහකාර අධ්‍යක්ෂ ප්‍රේමරත්න රත්නායක මහතා එසේ පැවසුවේ හම්බන්තොට අඟුණකොළපැලැස්ස තෙලඹුයාය ආබාධිත තරුණ වෘත්තීය පුහුණු මධ්‍යස්ථානයේ පරිගණක පාඨමාලා හදාරන තරුණ තරුණියන් හමුවේ අදහස් දක්වමිනි.මෙම පරිගණක පාඨමාලාව ජාතික තරුණ සේවා සභාව සහ එල්සී ආබාධිතතා මධ්‍යස්ථානය එක්ව ක්‍රියාත්මක කරයි.තවදුරටත් අදහස් දැක්වූ සහකාර අධ්‍යක්ෂවරයා මෙසේද පැවසීය.ආබාධ සහිත තරුණ තරුණියන් පිළිබඳව අවධානය යොමු කළේ මේ රජයයි. විශේෂ දක්ෂතා ඇති තරුණ පරපුර සඳහා වෙනම ක්‍රීඩා උළෙලක්, ඔවුන්ගේ දක්ෂතා ඉදිරිපත් කිරීමට ‘සිහිනය’ නමින් විශේෂ කලා උළෙලක් ප්‍රාදේශීය මට්ටමේ තරුණ කඳවුරු හා පරිඝණක හා තොරතුරු තාක්ෂණය පිළිබඳව ව්‍යාපෘති අරඹා ඇත.මෙම පාඨමාලාවෙන් පසු විශේෂ දක්ෂතා දක්වන තරුණ තරුණියන් යෞවන කටයුතු හා නිපුනතා සංවර්ධන අමාත්‍යාංශයේ කටයුතුවලට යොදා ගැනීමට අදහස් කෙරේ‍.මේ අවස්ථාවට එල්සී ආබාධිත මධ්‍යස්ථානයේ එස්. උපුල්, මධ්‍යස්ථානයේ අධිකාරී ඒ. ඒ. කරුණාතිලක, හම්බන්තොට දිස්ත්‍රික්කයේ දිස්ත්‍රික් තරුණ සේවා නිලධාරී ජනක හෙටිටිආරච්චි මහත්වරු ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>14</day>
    </date>
    <link>http://www.dinamina.lk/2013/11/14/_art.asp?fn=r1311145</link>
    <topic>යෝධ නිදිකුම්බා කන්ද උඩරට ආක්‍රමණය කරයි</topic>
    <author>ඡායාරූපය : මධ්‍යම පළාත් විශේෂ - පාලිත අලකේශ්වර</author>
    <content>ආහාර භෝග වගාවන්ට මෙන්ම පරිසරයට ද ඉතා හානිදායකයැයි හඳුනාගෙන ඇති යෝධ නිදිකුම්බා පඳුරු කන්ද උඩරට ප්‍රදේශයේ ශීඝ්‍රයෙන් බෝවී පැතිර යෑම හේතුවෙන් පාරිසරික ගැටලු රැසක් මතුවී තිබෙන බව ගොවීහු සහ පරිසරවේදීහු පෙන්වා දෙති.තෙත් බිම් ප්‍රදේශ වාරි පද්ධති, වැව්පිටි ගංඟා, ඇළ, දොළ, ජලාශ ඉවුරු ආදියෙහි මෙම කටුක ශාඛය ශීඝ්‍රලෙස පැතිර යාම නිසා වගාබිම් නිසරු වන බව ගොවීහු කියති.පඳුරු වශයෙන් ඉතා පුළුල්ව වැඩෙන මෙම ශාඛයේ හට ගන්නා කරල් වියළී එම බීජ ජලය හා සුළඟ මඟින් පැතිර යාම නිසා මෙහි බෝවීම මෙන්ම ව්‍යාප්තිය ද කෙටි කලක් තුළදී සිදුවන බවද ගොවීහු කියති. පල්ලෙකැලේ මහවැලි ගංදෑලේ ඉතා සරුවට වැඩී ඇති යෝධ නිදිකුම්බා පඳුරකි මේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>14</day>
    </date>
    <link>http://www.dinamina.lk/2013/11/14/_art.asp?fn=r1311146</link>
    <topic>කසළ තේ සමඟ17ක් දැලේ</topic>
    <author/>
    <content>මහජනතාවගේ පාරිභෝජනයට නුසුදුසු තත්වයේ ‘කසළ තේ’ රැගෙනවිත් ක්‍රි. ග්‍රෑ. 10 බැගින් අඩංගු මලුවලට අසුරා මහජනතාවට අලෙවි කිරීමේ මහා පරිමාණයේ ජාවාරමක් වැටලූ මල්වතු හිරිපිටිය පොලිසියේ නිලධාරින් කසළ තේ අඩංගු අඩි 40ක් දිග කන්ටේනරයක් සමඟ එහි සිටි සැකකරුවන් 17 දෙනෙක් පොලිස් අත්අඩංගුවට ගෙන ඇත.මල්වතු හිරිපිටිය පොලිසියේ ස්ථානාධිපතිවරයාට ලැබුණු තොරතුරක් මත මල්වතු හිරිපිටිය “කලුමුල්ල” ප්‍රදේශයේ කලක් තිස්සේ පවත්වාගෙන ගිය මෙම ජාවාරම වටලන අවස්ථාවේ අලෙවි කිරීම සඳහා සූදානම්කර තිබූ කි. ග්‍රෑ. දහය බැගින් අඩංගු තේ මලු 1750ක් ද පොලිසිය මගින් අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>14</day>
    </date>
    <link>http://www.dinamina.lk/2013/11/14/_art.asp?fn=r1311147</link>
    <topic>පොදු රද මඩුළු සමුළුව වෙනුවෙන්මීගමුව රෝහලට නවීන පහසුකම්</topic>
    <author>කොච්චිකඩේ විශේෂ - ඩී. මිහිදුකුල</author>
    <content>පොදු රාජ්‍ය මණ්ඩලීය රාජ්‍යනායක සමුළුව වෙනුවෙන් කොළඹ ජාතික රෝහල හා රාගම රෝහලට අමතරව මීගමුව රෝහලේ ද සෞඛ්‍ය පහසුකම් පුළුල් කිරීමට පියවර ගන්නා ලෙස සෞඛ්‍ය ඇමැති‍ මෛත්‍රීපාල සිරිසේන මහතා සෞඛ්‍ය බලධාරින්ට උපදෙස් දී තිබේ.ඒ අනුව මීගමුව රෝහල වෙත දැඩි සත්කාර ඇඳන් හා අති නවීන වෙන්ටි ලේටර් ලබා දී තිබේ. එමෙන්ම වාට්ටු ප්‍රතිසංස්කරණය කිරීමද කර ඇත.එසේ පහසුකම් සපයා තිබූ මීගමුව රෝහල පසුගිය දා සෞඛ්‍ය නියෝජ්‍ය ඇමැති ලලිත් දිසානායක මහතා, නියෝජ්‍ය ඇමැති සරත්කුමාර ගුණරත්න, බස්නාහිර පළාත් ඇමැති නිමල් ලංසා යන මහත්වරු හා විශේඥ වෛද්‍ය පාර්ලිමේන්තු මන්ත්‍රී සුදර්ශනී ප්‍රනාන්දුපුල්ලේ මහත්මියගේ නිරීක්ෂණයට ලක්වූහ.මේ අවස්ථාවට සෞඛ්‍ය අමාත්‍යංශයේ හා බස්නාහිර පළාත් සෞඛ්‍ය අමාත්‍යංශයේ ජ්‍යෙෂ්ඨ නිලධාරිහු ද මීගමුව අඟුරුකාරමුල්ල බෝධිරාජාරාම විහාරාධිපති කොන්දගම්මුල්ලේ ඥානසිරි තිස්ස මහ හිමිපාණන්ද එක්වූහ.‍.</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>14</day>
    </date>
    <link>http://www.dinamina.lk/2013/11/14/_art.asp?fn=r1311148</link>
    <topic>බන්ධනාගාර රැඳවියන්ට දිනකට කෙසෙල් ගෙඩි 2ක්</topic>
    <author>කළුතර මධ්‍යම සමූහ</author>
    <content>දිවයිනේ සියලුම බන්ධනාගාර රැඳවියන් සඳහා මේ මස සිට සතියට දින දෙකක් පලතුරු ලබාදීමට පියවර ගෙන ඇතැයි බන්ධනාගාර කොමසාරිස් ජනරාල් චන්ද්‍රරත්න පල්ලේගම මහතා කීය.දිවයිනේ බන්ධනාගාරවලින් තෝරාගත් රැඳවියන් 100 දෙනෙකුට කළුතර බන්ධනාග‍ාරයේ දී සූපවේ ද පාඨමාලාවක් ආරම්භ කරමින් ඒ මහතා එසේ පැවසීය.මේ අනුව සෑම රැඳවියෙකුටම ආහාර වේල සමඟ කෙසෙල්ගෙඩි දෙක බැගින් ලබාදීමට පියවර ගනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>14</day>
    </date>
    <link>http://www.dinamina.lk/2013/11/14/_art.asp?fn=r1311149</link>
    <topic>සංවර්ධන ව්‍යාපෘති 81ක්</topic>
    <author>වයඹ පළාත් සංචාරක - සේන ඉදිරිසිංහ</author>
    <content>2014 දැයට කිරුළ ජාතික සංවර්ධන වැඩසටහන යටතේ පොල්ගහවෙල මැතිවරණ කොට්ඨාසයේ ව්‍යාපෘති 81ක් යෝජනා වී ඇත.මෙයින් නිවාස සඳහා පානීය ජල පහසුකම් සැපයීමේ ව්‍යාපෘති 28ක්, සුළු වැව් හා අමුණු වැඩි දියුණු කිරීම් 39ක් සති පොළ ඉදිකිරීම් 02ක්, මාතෘ සායන ඉදිකිරීම් 04ක් මේ අතර වේ.මාතෘ සායන වැඩි දියුණු කිරීම් 07ක්, බස් නැවතුම් පොළ සංවර්ධනය කිරීම් 01ක්ද යෝජනා වී ඇතැයි කුරුණෑගල දිස්ත්‍රික් ලේකම් එච්. එම්. පී. හිටිසේකර මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>14</day>
    </date>
    <link>http://www.dinamina.lk/2013/11/14/_art.asp?fn=r13111410</link>
    <topic>අක්කර 130ක ගම්මිරිස් වගාව</topic>
    <author>කෑගල්ල සමූහ - පී. එම්. පී. පොල්වත්ත</author>
    <content>ආර්ථික සංවර්ධන අමාත්‍යාංශයේ ‘දිවි නැඟුම’ වැඩපිළිවෙළ අනුව කෑගල්ල දිස්ත්‍රික්කයේ අලුතෙන් අක්කර 130ක පමණ ගම්මිරිස් වගා කිරීමට පියවර ගෙන ඇතැයි කෑගල්ල දිසාපති තුසිත පී වනිගසිංහ මහතා කීවේය.මේ අනුව පවුල් 396ක් පමණ තෝරාගෙන ගම්මිරිස් පැළ 9730ක් පමණ ගෙවතුවල වගා කිරීමට දිවි නැඟුමට දායකත්වය ලබා සිටින පවුල්වලට නොමිලේ බෙදාදීමට කටයුතු කරගෙන යයි.දිවි නැඟුම වැඩපිළිවෙළ අනුව මේ වනවිට නොමිලේ ගම්මිරිස් පැළ 10538ක් පමණ බෙදා දී ඇතැයි දිසාපතිවරයා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>14</day>
    </date>
    <link>http://www.dinamina.lk/2013/11/14/_art.asp?fn=r13111411</link>
    <topic>දඹුවවත්තේ කසළ ගොඩපළාතම ගඳ ගස්සනවා</topic>
    <author>අත්තනගල්ල විශේෂ - ජයවීර සුගතපාල</author>
    <content>දඩගමුව දඹුවවත්තේ කුණු කන්දෙන් වහනය වන දුර්ගන්ධය මහත් පරිසර දුෂණයකට මුල පුරා ඇතැයි ප්‍රදේශවාසීහු පවසති.ගම්පහ නගර සභාවේ සහ ගම්පහ ප්‍රාදේශීය සභාවේ කුණු කසළ ට්‍රැක්ටර් 15ක් පමණ දිනපතා මේ දඹුවවත්තට බැහැර කරන බවද මේ ගැන අත්තනගල්ල ප්‍රාදේශීය සභාවට ලිඛිතව දැනුම් දී ඇති බවද ඔවුහු පෙන්වා දෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>14</day>
    </date>
    <link>http://www.dinamina.lk/2013/11/14/_art.asp?fn=r13111412</link>
    <topic>ගිනි නිවීම් ඒකකයෙන්ආයතන රැසකට සේවා</topic>
    <author>කොළඹ දකුණ සමූහ - ගාමිණී රූපානන්ද</author>
    <content>ශ්‍රී ලංකාවේ ගිනි නිවීම් ඒකක ස්ථාපිත කර ඇති පළාත් පාලන ආයතන අතුරින් මුල් තැනක් ගන්නා දෙහිවල ගල්කිස්ස මහ නගර සභාවේ ගිනි නිවීම් සේවා දෙපාර්තමේන්තුව මොරටුව, කැස්බෑව, බොරලැස්ගමුව සහ මහරගම, ශ්‍රී ජයවර්ධනපුර කෝට්ටේ යන පළාත් පාලන ආයතනවලටත් සේවා සපයනු ලබන බැව් පුරපති ධනසිරි අමරතුංග මහතා පවසයි.‍රුපියල් දස ලක්ෂ 12ක වියදමින් ඉදිකළ මේ දෙහිවල ගල්කිස්ස නගර සභා විශේෂ ගිනි නිවීම් ‍සේවා ඒකකයට ගිනි නිවීම් අංගෝපාංග රැසක් හා නවීන ගිනි නිවන රථය ඇතුළු රුපියල් දස ලක්ෂ ගණන් උපකරණ ලබාදී ඇත.මෙම ගිනි නිවීමේ ඒකකය මඟින් හදිසි අවස්ථාවන්හිදී දෙහිවල ගල්කිස්ස, රත්මලාන, මොරටුව, නුගේගොඩ හා පානදුර සිට කළුතර දක්වා ඇති තදාසන්න නාගරික කලාපවලටද සේවා සැපයිය හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>14</day>
    </date>
    <link>http://www.dinamina.lk/2013/11/14/_art.asp?fn=s1311141</link>
    <topic>ජාතික ඔලිම්පික් මුල් පුටුවටඇමැති ඩිලාන් නාමයෝජනා දෙයි</topic>
    <author>ප්‍රින්ස් ගුණසේකර</author>
    <content>ජාතික ඔලිම්පික් කමිටුවේ සභාපති තනතුරට විදේශ රැකියා, ප්‍රවර්ධන හා සුබ සාධන කටයුතු පිළිබඳ ඇමැති ඩිලාන් පෙරේරා මහතා ඊයේ නාමයෝජනා භාර දුන්නේය.ශ්‍රී ලංකා වොලිබෝල් සම්මේලනයේ සභාපති ලෙස වසර 6ක් අඛණ්ඩව කටයුතු කරන ඒ මහතා ජාතික ඔලිම්පික් කමිටුවේ උප සභාපතිවරයකු ලෙස වසර ගණනාවක් කටයුතු කළේය.ඔලිම්පික් නිලවරණයේ උප ලේකම් තනතුරකට වොලිබෝල් සම්මේලනයේ ලේකම් සුසිල් රණසිංහ මහතා නාමයෝජනා ලබාදුන් අතර උප සභාපති තනතුරකට ශ්‍රී ලංකා බොක්සිං සංගමයේ ඩයන් ගෝමස් මහතාද ඊයේ නාමයෝජනා භාර දුන්හ. මේ දෙදෙනාම ජාතික ඔලිම්පික් කමිටුවේ එම නිලතල මෙයට පෙරද හොඹවා පළපුරුදු අයවීම විශේෂත්වයකි.ඔලිම්පික් කමිටු සභාපති රොහාන් ප්‍රනාන්දු මහතා අද පෙරවරුවේ නාමයෝජනා භාරදීමට සුදානම් බව වාර්තා වේ. එමෙන්ම ලේකම් තනතුරට දැනට එම ධුරයේ කටයුතු කරන මැක්ස්වෙල් ද සිල්වා, හිටපු ලේකම්වරයකු වන එච්.යූ.සිල්වා හා ජල ක්‍රීඩා සංගමයේ ලේකම් එම්.අක්‍රී යන මහත්වරුද අද නාමයෝජනා භාර දීමට සුදානමින් සිටිති.උප සභාපති තනතුරුවලට ශ්‍රී ලංකා හොකී සම්මේලනයේ සභාපති ජ්‍යෙෂ්ඨ පොලිස් අධිකාරී සුමිත් එදිරිසිංහ, ශ්‍රී ලංකා පාපන්දු සම්මේලනයේ සභාපති රංජිත් රුද්‍රිගු හා ප්‍රකට මෝටර් රථ ධාවන ශූරයකුවන සුරංජිත් ප්‍රේමදාස යන මහත්වරු නාමයෝජනා භාරදීමට නියමිතය.භාණ්ඩාගාරික තනතුරට වත්මන් භාණ්ඩාගාරික බන්ධනාගාර අධිකාරී ගාමිණී ජයසිංහ මහතා හා ශ්‍රී ලංකා බැඩ්මින්ටන් සංගමයේ සභාපති සුරාජ් දන්දෙනිය මහතා නාමයෝජනා දෙනු ඇතැයි පැවැසේ.ජාතික ඔලිම්පික් කමිටු නිලවරණයේ නාමයෝජනා භාර ගැනීම අදින් අවසන්වන අතර ඡන්ද විමසීම දෙසැම්බර් මස 27වැනිදා ඔලිම්පික් නිවහනේදී පැවැත්වේ.ඔලිම්පික් නිවහන ඉදිකිරීමේ පුරෝගාමීයා ලෙස කටයුතු කරමින් වසර 16ක් අඛණ්ඩව කටයුතු කළ හේමරසිරි ප්‍රනාන්දු මහතා මෙවර නිලවරණයට ඉදිරිපත් නොවන බව කලින්ම පවසා තිබුණි.ඔලිම්පික් නිලවරණයේදී ක්‍රීඩා සංගම් 24ක නියෝජිතයන්ට ඡන්ද බලය හිමිවනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>14</day>
    </date>
    <link>http://www.dinamina.lk/2013/11/14/_art.asp?fn=s1311142</link>
    <topic>ආසියාවේ තුන්වැනි තැන ගන්න කාල්ටන් සෙවන්ස් ඉවහල් වුණා</topic>
    <author>ෆවුස් මොහොමඩ්</author>
    <content>ශ්‍රී ලංකා සත් සාමාජික රගර් තරග ඉතිහාසයේ පළමු වරට ආසියානු ශ්‍රේණිගතකිරීම්වල තුන්වැනි ස්ථානය අත්කර ගැනීමට ශ්‍රී ලංකාවට හැකිවූයේ ඒ සඳහා නිවැරැදි සංචිතයක් තෝරාගැනීමත්, නායකත්වය හා පුහුණුකාරත්වය ඉහළ මට්ටමක පැවැතීමත් බව ශ්‍රී ලංකා ජාතික සත් සාමාජික රගර් කණ්ඩායමේ කළමනාකරු රොහාන් චින්තක මහතා ප්‍රකාශ කළේය.විශේෂයෙන් ජාතික රගර් තේරීම් කමිටුව පසුගිය කාලය පුරාම තරග නැරැඹීමට කැපවීමෙන් හා උනන්දුවෙන් යුතුව සහභාගිවෙමින් සිය වගකීම අකුරටම ඉටුකළ බව ඒ මහතා කීවේය.'දිනමිණ' සමග සාකච්ඡාවකට එක්වෙමින් රොහාන් චින්තක මහතා පැවැසුවේ පුහුණුකරු ලෙස නිලූෆර් ඉබ්‍රාහීම් ක්‍රීඩකයකු ලෙස ලබාගත් දැනුම භාවිතා කරමින් සිය ක්‍රීඩකයන් ජයග්‍රාහී මාවතට යොමු කිරීමට පියවර ගත් බවය.'ඔහු ක්‍රීඩකයන් සමග සාකච්ඡා කරමින් තරගයෙන් තරගය හොඳින් සැලසුම් කළා. ක්‍රීඩකයන් හොඳින් හඳුනන නිසාම ඔහු ඉතා මිත්‍රශීලීව තමන්ට අවශ්‍ය පරිදි ක්‍රීඩකයන්ගේ දස්කම් ඉහළ තලයකට රැගෙන ආවා.'තරගමාලාව පුරාම දස්කම් අතර සිටි ෆසීල් මරිජා‍ගේ නායකත්වය ආසියාවේ තුන්වැනි තැනට පත්වීමට ශ්‍රී ලංකාවට විශාල පිටුවහලක් වූ බව ද රොහාන් චින්තක මහතා පැවැසීය. 'මරිජා කියන්නේ ඉතා හොඳ නායකයෙක්. ක්‍රීඩකයන් පාලනය කිරීමේ හැකියාවත් ඉතා ඉහළයි. ඒ වගේම මම දන්නවා සෑම ක්‍රීඩකයකුම ඔහුට හොඳින් ගරු කරනවා. ඒක නායකයකු සතු හොඳ ගුණාංගයක්. නායකයා වගේම කණ්ඩායමේ සෙසු ක්‍රීඩකයන්ගෙත් විනය, ක්‍රීඩාවේ ගුණාත්මකභාවය ඉතා ඉහළ මට්ටමක තිබුණා. එය පැසසුමට ලක්විය යුතුයි.'සත් සාමාජික රගර් ක්‍රීඩාවෙන් ආසියාවේ තුන්වැනි තැනට පත්වීමට පාර්ලිමේන්තු මන්ත්‍රී නාමල් රාජපක්ෂ මහතාගේ සංකල්පයක් අනුව සංවිධානය කරනු ලැබූ කාල්ටන් සෙවන්ස් තරගාවලිය දැඩි ලෙස බලපෑ බව ද රොහාන් චින්තක මහතා කීවේය. 'කාල්ටන් සෙවන්ස් සංකල්පය අපේ රටේ සත් සාමාජික රගර් ක්‍රීඩාවේ ප්‍රමිතිය ඉහළ දැම්මා.විදෙස් ක්‍රීඩකයන් සමග ක්‍රීඩා කිරීමෙන් ලැබූ අත්දැකීම් ඔස්සේ ජාත්‍යන්තර තරග ජය ගැනීමේ මානසිකත්වයක් ගොඩ නගා ගැනීමට අපේ ක්‍රීඩකයන්ට කාල්ටන් සෙවන්ස් තරගාවලියෙන් ලැබුණු දායකත්වය ඉතා විශිෂ්ටයි. කාල්ටන් සෙවන්ස් තරගාවලිය නිසා අපේ ක්‍රීඩකයන්ට ආසියානු තරගාවලිය නියෝජනය කරන්න අමුතුවෙන් පුහුණු තරගවලට සහභාගිවෙන්න උවමනාවක් වුණේ නෑ.' ඔහු කියා සිටියේය.'කාල්ටන් සෙවන්ස් හරහා වර්ධනය වුණේ ක්‍රීඩකයන්ගේ දස්කම් පමණක්ම නොවේ. ඔවුන්ගේ මානසික ඒකාග්‍රතාවත් ඒ තුළින් වැඩිදියුණු වුණා. ඉස්සර ක්‍රීඩකයන්ව බලාගන්න සිදුවුණේ කළමනාකාරිත්වයටයි. නිතරම ඔවුන් ගැන අවදියෙන් සිටීමට අපිට සිදුවුණා.නමුත් දැන් ක්‍රීඩකයන්ට තමන් ගැනම උනන්දුවක්, වටිනාකමක් ඇතිවෙලා තිබෙනවා. ඔවුන් දැන් ඔවුන්ගේ වගකීම අවබෝධ කරගෙනයි ඉන්නේ. මේ කාල්ටන් සෙවන්ස් තරගාවලිය හරහා සිදුවූ පෙරළියක්. ඉදිරියේ දි මීටත් වඩා දස්කම් දක්වමින් ආසියාවේ අංක එකට පත්වීමට අපේ ක්‍රීඩකයන්ට හැකිවෙන බව මට විශ්වාසයි.' ඔහු පැවැසීය.ශ්‍රී ලංකාව ලැබූ මේ සාර්ථකත්වය එක රැයකින් උදාවූයේ නැති බවත්, ඒ සඳහා ක්‍රීඩා ඇමැති මහින්දානන්ද අලුත්ගමගේ මහතාගේ උනන්දුවත්, ශ්‍රී ලංකා රගර් සංගමයේ සභාපති අසංග සෙනෙවිරත්න, ලේකම් රිස්ලි ඉල්යාස්, උප සභාපති ලසිත ගුණරත්න, භාණ්ඩාගාරික කිරාන් අතපත්තු, රොහාන් ගුණරත්න මහත්වරුන්ගේ කැපවීමත් විශාල කාර්යභාරයක් ඉටුකළ බව ඔහු සඳහන් කළේය.'සංගමයේ සෑම කෙනෙක්ම මේ සාර්ථකත්වය පසුපස සිටියා. ඒ වගේම කවුන්සිලය, පරිපාලනය වගේම ජාතික කණ්ඩායමට තම ක්‍රීඩකයන් නිදහස් කළ ත්‍රිවිධ හමුදාවත්, සෙසු ක්‍රීඩා සමාජත් මේ ජයග්‍රහණයේ කොටස් කරුවන් වෙනවා.' රොහාන් චින්තක මහතා කීවේය.ඉසිපතන විදුහලෙන් බිහිවූ විශිෂ්ට රගර් ක්‍රීඩකයකු වන රොහාන් චින්තක මහතා වසර 8ක කාලයක් සී.ආර්.ක්‍රීඩා සමාජය නියෝජනය කළ අතර වසර 10 ක කාලයක් එම ක්‍රීඩා සමාජයේ කළමනාකරු ලෙස කටයුතු කර ඇත. .</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>14</day>
    </date>
    <link>http://www.dinamina.lk/2013/11/14/_art.asp?fn=s1311143</link>
    <topic>දෙස් විදෙස් ක්‍රීඩකයන්ගේ දස්කම් උරගා බලන</topic>
    <author>ෆවුස් මොහොමඩ්</author>
    <content>ශ්‍රී ලංකා රගර් සංගමය මෙහෙයවනු ලබන අන්තර් සමාජ ඩයලොග් ලීග් රගර් 'ඒ' කොටසේ තරගාවලිය අනිද්දා (16) ආරම්භ වේ. තරගාවලිය ආරම්භ කරමින් අප්කන්ට්‍රි ලයන්ස් පිල හා සී.ආර්. කණ්ඩායම අතර තරගය නාවලපිටියේදිත්, මහනුවර ක්‍රීඩා සමාජය හා සී.එච්.කණ්ඩායම අතර තරගය නිත්තවෙලදීත් පැවැත්වේ. එදිනම නාවික හමුදා කණ්ඩායම හා ගුවන් හමුදා පිල වැලිසර නාවික හමුදා ක්‍රීඩා පිටියේ දි තරග වදිති.තරගාවලියට අලුතින් එක්වූ හම්බන්තොට ෂාක්ස් කණ්ඩායම සහ පසුගිය වසරේ ශූරයන් වන හැව්ලොක්ස් පිල අතර හෙට (15) හැව්ලොක්ස් පිටියේ පැවැත්වීමට නියමිතව තිබූ තරගයෙන් මෙවර ලීග් තරගාවලිය ආරම්භ කිරීමට මීට පෙර සංවිධානය කර තිබුණ ද පොදු රද මඩුලු රාජ්‍ය නායක සමුළුව හේතුවෙන් තරගාවලියේ කාල සටහනේ වෙනසක් සිදු කර ඇත.ඒ අනුව හෙට හැව්ලොක්ස් පිටියේ පැවැත්වීමට තිබූ තරගයත්, 17වැනිදා හෝමාගම දියගම මහින්ද රාජපක්ෂ ජාත්‍යන්තර පිටියේ පැවැත්වීමට නියමිතව තිබූ යුද හමුදා කණ්ඩායම හා පොලිස් කණ්ඩායම අතර තරගයත් ලබන 18වැනිදාට කල් දමා තිබේ.ඩයලොග් සමාගමේ අනුග්‍රහයෙන් පැවැත්වෙන මෙවර ලීග් 'ඒ' කොටසේ තරගාවලියට හැව්ලොක්ස්, හම්බන්තොට ෂාක්ස්, මහනුවර ක්‍රීඩා සමාජය, නාවික, අප් කන්ට්‍රි ලයන්ස්, සී.ආර්, සී.එච්, පොලිස්, ගුවන් සහ යුද හමුදා ක්‍රීඩා සමාජය තරග වදිති. මූලික වටයේ තරග 16දින සිට ලබන වසරේ ජනවාරි මස 19දින දක්වා පැවැත්වේ.දෙවැනි වටයේ තරග ජනවාරි මස 24දින සිට පෙබරවාරි මස 23දින දක්වා පැවැත්වෙන අතර ඩයලොග් ක්ලිෆර්ඩ් කුසලාන පිළිමලුන් පිටුදැකීමේ තරගාවලිය ආරම්භ වන්නේ මාර්තු මස 7වැනිදාය.තරග 45කින් සමන්විත ඩයලොග් ලීග් මූලික වටයේ තරගාවලියට පසුගියදා නිමාවට පත්වූ ඩයලොග් සෙරන්ඩිබ් කුසලාන ජාත්‍යන්තර තරගාවලියේ මෙන්ම ආසියානු සත් සාමාජික රගර් බිමේ දස්කම් දැක්වූ ශ්‍රී ලංකා කණ්ඩායමේ ක්‍රීඩකයන් සමග විදෙස් ක්‍රීඩකයන් 30කට අධික සංඛ්‍යාවක් සහභාගි වෙති. මීට පාසල් රගර් පිටියේ සුපිරි ක්‍රීඩකයන් ගණනාවක් ද එක්වී සිටිති.මූලික වටයේ තරග කාල සටහන මෙසේය.නොවැ.16 – නාවික – ගුවන් (වැලිසර දී), අප්කන්ට්‍රි ලයන්ස් - සී.ආර්.(නාවලපිටියේ දී), මහනුවර – සී.එච්.(නිත්තවෙලදී), නොවැ.18 – හැව්ලොක්ස් - හම්බන්තොට ෂාක්ස් (හැව්ලොක්ස් පිටියේදී), යුද – පොලිස් (දියගම දී),‍ ‍‍නොවැ.23- සී‍.ආර්. - මහනුවර (සී.ආර්.පිටියේදී), යුද – අප්කන්ට්‍රි ලයන්ස් (දියගමදී), නාවික – පොලිස් (වැලිසර දී), නොවැ-24 – සී.එච්. - හැව්ලොක්ස් (සී.එච්.පිටි‍යේ දී), හම්බන්තොට ෂාක්ස් - ගුවන් (හම්බන්තොටදී), නොවැ.30 – හැව්ලොක්ස් - ගුවන් (හැව්ලොක්ස් පිටියේදී), හම්බන්තොට ෂාක්ස් - පොලිස් (හම්බන්තොටදී), අප්කන්ට්‍රි ලයන්ස් - නාවික (නාවලපිටියේදී), සී‍.එච්.- සී‍.ආර්.(සී‍.එච්.පිටියේදී), දෙසැ.1 – මහනුවර – යුද (නිත්තවෙලදී), දෙසැ. 6 – ගුවන් - පොලිස් (රත්මලාන), දෙසැ.7 – හැව්ලොක්ස් - සී.ආර්.(හැව්ලොක්ස් පිටි‍යේදී), අප්කන්ට්‍රි ලයන්ස් - හම්බන්තොට ෂාක්ස් (නාවලපිටියේදී), දෙසැ. 8 – යුද – සී‍.එච්.(දියගමදී), මහනුවර – නාවික (නිත්තවෙලදී), දෙසැ.13 – හැව්ලොක්ස් - පොලිස් (හැව්ලොක්ස් පිටියේදී), දෙසැ.14 - සී.ආර්.- යුද (සී.ආර්.පිටියේදී), ගුවන් - අප්කන්ට්‍රි ලයන්ස් (රත්මලාන), සී‍.එච්. - නාවික (සී.එච්.පිටියේදි), දෙසැ.15 – මහනුවර – හම්බන්තොට ෂාක්ස් ( නිත්තවෙලදී), දෙසැ.20 – හැව්ලොක්ස් - යුද (හැව්ලොක්ස් පිටියේදී), දෙසැ.21 – සි‍.ආර්.- නාවික (සී.ආර්.පිටියේදී), හම්බන්තොට ෂාක්ස් - සී.එච්.(හම්බන්තොටදී), දෙසැ. 22 – පොලිස් - අප්කන්ට්‍රි ලයන්ස් (පොලිස් පිටියේදී), මහනුවර – ගුවන් (නිත්තවෙලදී),.</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>14</day>
    </date>
    <link>http://www.dinamina.lk/2013/11/14/_art.asp?fn=s1311144</link>
    <topic>සය සාමාජික ක්‍රිකට් 16-17 වත්තල දී</topic>
    <author/>
    <content>වත්තල ඩිලාන් සිල්වා ශූරතා කුසලාන සය සාමාජික ක්‍රිකට් තරගාවලිය මේ මස 1-17 දෙදින වැලිසර නවලෝක ක්‍රීඩාංගණයේදී පැවැත්වේ.තරගාවලියේ ශූරයන්ට කුසලානය සමගින් රු.40000ක්, අනුශූරයන්ට ක්‍රිස්ටෝපර් ඩයස් කුසලානය සමගින් රු.20000ක මුදල් ත්‍යාග පිරිනැමෙන බව සංවිධායකයෝ පවසති. තරගාවලියේ වීරයා, හොඳම පිතිකරු, හොඳම පන්දු යවන්නාට මුදල් ත්‍යාග පිරිනැමේ. රිවඩයිඩ් ක්‍රීඩා සමාජයේ ආදි සාමාජිකයන්ගේ ක්‍රිකට් තරගයක්ද 16දා පැවැත්වේ.තරගාවලිය පිළිබඳ වැඩි විස්තර දු.ක 0778945459 මගින් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>14</day>
    </date>
    <link>http://www.dinamina.lk/2013/11/14/_art.asp?fn=s1311145</link>
    <topic>අර්වින් ජයවර්ධන අභාවප්‍රාප්ත වේ</topic>
    <author/>
    <content>ශ්‍රී ලංකා ක්‍රිකට් ආයතනයේ විධායක කමිටු සාමාජික හා කුරුණෑගල ක්‍රීඩා සමාජයේ සභාපතිවරයා වන අර්වින් ජයවර්ධන මහතා අභාවප්‍රාප්ත විය.දේහය මහනුවර, හන්තානේ තපෝධාරාම පාරේ අංක 38 දරණ ස්ථානයේ පිහිටි ඔහුගේ නිවසේ තැන්පත් කර ඇති අතර අවසන් කටයුතු ලබන සෙනසුරාදා (16) පස්වරු 3.30ට මහයියාව සුසාන භූමියේ දී සිදු කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>14</day>
    </date>
    <link>http://www.dinamina.lk/2013/11/14/_art.asp?fn=s1311146</link>
    <topic>ඩයන් ගෝමස් බොක්සිං කිරුළතෙවැනි වරටත් හොරණ විද්‍යාරත්නය ට</topic>
    <author>පද්ම ශ්‍රී දසනායකගෝනපොල සමූහකළුතර මධ්‍යම විශේෂ</author>
    <content>ශ්‍රී ලංකා බොක්සිං සංගමය හා ශ්‍රී ලංකා පාසල් බොක්සිං සංගමය එක්ව සංවිධාන කළ 7වැනි ඩයන් ගෝමස් අභියෝගතා කුසලාන පාසල් බොක්සිං තරගාවලියේ ශූරතා හිමිකර ගැනීමට හොරණ විද්‍යාරත්න විශ්ව විද්‍යා පීඨය හා ප්‍රජාපතී ගෝතමී බාලිකා විදුහල සමත්විය.බාලක අංශයේ ශූරයන් වු විද්‍යාරත්න විශ්ව විද්‍යා පීඨය රන් පදක්කම් 4ක්, රිදී පදක්කම් 3ක් හා ලෝකඩ පදක්කම් 3ක් සමගින් ප්‍රසාද ලකුණු 34ක් හිමිකර ගැනීමට සමත්විය. විද්‍යාරත්න කණ්ඩායම බාලක ශූරතාව පිට පිට තෙවැනි වරටත් දිනාගැනීම විශේෂ සිදුවීමක් විය.කොළඹ රාජකීය විද්‍යාලයීය බොක්සිං වළල්ලේ පසුගියදා නිමාවු තරගාවලියේ දී ප්‍රසාද ලකුණු 38ක් සමගින් රන් පදක්කම් 5ක්, රදී පදක්කම් 6ක් හා ලෝකඩ පදක්කමක් හිමිකර ගත් ප්‍රජාපතී ගෝතමී බාලිකාවන් බාලිකා ශූරතාවට හිමිකම් කීය.මහනුවර විද්‍යාර්ථ විදුහල බාලක අනුශූරතාවත් (රන් 2, රිදී 2 හා ලෝකඩ 3), පානදුර යුනිවෙලා ක්‍රීඩා සමාජය තෙවැනි ස්ථානයත් හිමිකර ගත්තේය.බාලික අනුශූරතාව නාරංදෙනිය මහා විද්‍යාලය (රන් 4, රිදී 1 හා ලෝකඩ 2) දිනාගනිද්දී, තෙවැනි ස්ථානය ඉංගිරිය ගාමිණී මධ්‍ය විද්‍යාලය සතුවිය.තරගාවලියේ හොඳම ක්‍රීඩකයා ලෙස හොරණ විද්‍යාරත්නයේ ඩබ්.ඒ.ඩී.දසුන් තාරක සම්මාන දිනාගත් අතර හොඳම පරාජිතයා සම්මානය මහනුවර විද්‍යාර්ථයේ ඒ.ඒ.එස්.මධුසංඛට හිමිවුණි.නාරංදෙනිය ජාතික පාසලේ ඒ.එච්.එම්.කේ.නදීෂානී හොඳම ක්‍රීඩිකාව ලෙසත් ප්‍රජාපතී බාලි‍කාවේ කේ.වී.වී.සුරංගි හොඳම පරාජිත ක්‍රීඩිකාව ලෙසත් සම්මාන හිමිකර ගත්හ.තෙවැනි වරටත් ශූරයන් වු විද්‍යාරත්න විශ්ව විද්‍යා පීඨාධිපති පූජ්‍ය ඕපල්ලේ ඥාණසිරි හිමියන් ප්‍රකාශ කළේ ක්‍රීඩකයන්ගේ මෙන්ම පුහුණුකරුවන් වන අමිල අරවින්ද හා බී.සුදර්ශන මහත්වරුනගේද කැපවීමෙන් මේ ජයග්‍රහණය අත්කර ගත් බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>14</day>
    </date>
    <link>http://www.dinamina.lk/2013/11/14/_art.asp?fn=f1311141</link>
    <topic>සමුළුවේ වාසිය මුදලින්මනින්න බෑ</topic>
    <author>සාකච්ඡා කෙළේ උදිත ගුණවර්ධන</author>
    <content>වර්තමාන සමාජ දේශපාලන තත්ත්වය, පොදුරද මඩුලු සමුළුව පැවැත්වීමෙන් මෙරටට ලැබෙන ප්‍රතිලාභ මොනවාද එම සමුළුව පිළිබඳ එල්ලවන චෝදනා කෙතෙක් දුරට සාධාරණ ද යන්න පිළිබඳව නියෝජ්‍ය කතානායක චන්දිම වීරක්කොඩි මහතා සමඟ සිදු කළ සාකච්ඡාවකි මේ.එක්සත් ජාතික පක්‍ෂය තුළ පුළුල් වෙනසක් කිරීමේ අරමුණෙන් නායකත්ව මණ්ඩලයක් පත් කර තිබෙනවා. මේ අලුත් වෙනස්කම පිළිබඳ ඔබේ මතය පැහැදිලි කළ හැකි ද?නායකත්ව මණ්ඩලයක් පත් කිරීම දේශපාලන පක්‍ෂයකට කිසිම විදිහකට සුදුසු දෙයක් විදිහට හඳුන්වන්න බැහැ. ඕනෑම කණ්ඩායමක දේශපාලන පක්‍ෂයකට මූලිකව එක් නායකයෙක් සිටිය යුතුයි. එහෙම නැතිව මණ්ඩලයක් පිහිටුවීම මඟින් කිසිම දවසක පක්‍ෂයකට ඉදිරියට යන්න බැහැ. එක්සත් ජාතික පක්‍ෂය මේ වන විට මුහුණ දී ඇති අර්බූදයටත් වඩා වැඩි අර්බූදයකට එක්සත් ජාතික පක්‍ෂය මුහුණ දීම සිකුරුයි.එක්සත් ජාතික පක්‍ෂයේ නායකත්ව මණ්ඩලය ඇති කර අදට දින කිහිපයයි. ඒත් මේ වන විටත් එම නායකත්ව මණ්ඩලයේ සාමාජිකයන් දෙදෙනෙකු අස්වෙලා. මේ විදිහේ නායකත්ව මණ්ඩලයකට පක්‍ෂයක් සමඟි කිරීම තබා තියෙන සමගිය ආරක්‍ෂා කර ගැනීම පවා දුෂ්කර තත්ත්වයක්. මේ නායකත්ව මණ්ඩලයේ සමගිය කෙතෙක් දිනකට ද කියන එක සැකයි.ඔබ කියන්නේ එක්සත් ජාතික පක්‍ෂයෙන් ආණ්ඩුවට කිසිදු අභියෝගයක් නොමැති බව ද?අභියෝගයක් කිරීමට නම් පක්‍ෂයක එක්සත් කමක් තිබිය යුතුයි. ජාතික කමක් තිබිය යුතුයි. ඒත් අද එක්සත් ජාතික පක්‍ෂයට මේ දෙකම නැහැ. එවැනි දේශපාලන පක්‍ෂයකට සාර්ථක දේශපාලන ගමනක් යාමට පුළුවන් කියලා හිතෙනවා නම් ඒක වැරැදි නිගමනයක් විතරයි.ඉදිරි කාලයේ දී ජනාධිපතිවරණයක් හෝ ජාතික මට්ටමේ වෙනත් මැතිවරණ පැවැත්වීමට නියමිත යැයි රාවයක් පැතිරෙනවා. මේ විදිහේ ජාතික මැතිවරණයක් ජයග්‍රහණය කිරීමට ආණ්ඩුවට පුළුවන් ද?පළාත් සභා මැතිවරණවලින් අප විශාල ජයග්‍රහණයක් ලැබුවා ඒ වගේම ජාතික මට්ටමේ මැතිවරණයක් ජයග්‍රහණය කිරීමත් ගැටලුවක් නොවෙයි. අපි ජනතාව ඉදිරියට යන්නේ නිකම් නොවෙයි. රටටත් ජනතාවටත් වැඩ කරලා. ඒ නිසා ජනතාව තුළ විශාල පිළිගැනීමක් ඇතිවෙලා තිබෙනවා.එදා මැතිවරණවලදී දේශපාලන පක්‍ෂ මැතිවරණ වලට මුහුණ දුන්නේ අහවල් ‍ෙද් කරන්නම් කියන පොරොන්දුව පිටයි. ඒත් අද අප ජනතාව ඉදිරියට යන්නේ ජනතාව වෙනුවෙන් පොරොන්දු ඉටුකළ යුතුකම් ඉටු කළ ආණ්ඩුවක් විදිහටයි. ඒ නිසා අපට ජනතාව ඉදිරියට යාමට බියක් හෝ චකිතයක් නැහැ. ඕනෑම මොහොතක ඕනෑම මැතිවරණයකට මුහුණ දීමටත් ජයග්‍රහණය කිරීමටත් ශක්තිය තිබෙනවා.එදා පාර්ලිමේන්තුව කියන්නේ ගෞරවණීය මිනිසුන් සිටි උත්තරීතර තැනක්. ඒත් වර්තමානයේ දී ඒ තත්ත්වය හාත්පසින්ම වෙනස්වයි තිබෙන්නේ. අද ඇතැම් මන්ත්‍රීවරුන්ගේ විනය තත්ත්වය පිරිහී ගිය බවක් දක්නට තිබෙනවා මේ ගැන ඔබේ මතය පැහැදිලි කළ හැකි ද?මේ චෝදනාව හැම මන්ත්‍රීවරයකුටම අදාළ වන්නේ නැහැ, බහුතරයක් මන්ත්‍රීවරු තම වගකීම් හඳුනාගෙන කටයුතු කරනවා. සුළුතරයක් තමයි තම වගකීම් ගැන අවබෝධයක් නොමැතිව කටයුතු කරන්නේ.ඕනෑම වෘත්තියක ඕනෑම පවුලක මේ විදිහේ පිරිස් සුළුතරයක් සිටිනවා. මන්ත්‍රීවරුනුත් එහෙමයි. ඒත් ජනතාවටත් යුතුකමක් හා වගකීමක් තිබෙනවා සුදුසුකම් ඇති හික්මීමක් ඇති පිරිස් මැති සබයට පත්කර එවීමට. ජනතාව වුණත් මැතිවරණයක දී තම නියෝජිතයා පත් කරද්දී එතරම් දුරදිග බලන ආකාරයක් පෙනෙන්නේ නැහැ. ඔවුන් නිසි විදිහට තීන්දු ගන්නවා නම් පක්‍ෂ විපක්‍ෂ විදිහට ගත්තත් දෙපාර්ශවයෙන් ම හොඳ මහජන නියෝජිත පිරිසක් මැති සබයට කැඳවාගෙන ඒමට පුළුවන්කම තිබෙනවා.පොදුරාජ්‍ය මණ්ඩල සමුළුව පැවැත්වීම මඟින් මෙරටට අපේක්‍ෂා කරන තරමේ ප්‍රතිලාභයක් ලබා ගැනීම දුෂ්කර වී ඇතැයි විපක්‍ෂය මතයක් පළ කරනවා. මේ ගැන ඔබේ අදහස පැහැදිලි කළ හැකි ද?අපි පසුගිය අවුරුදු හතේදී විශාල කාර්ය ප්‍රමාණයක් රට වෙනුවෙන් ඉටු කළා. යුද්්ධය නිමා කිරීමෙන් පසු උතුරු හා නැඟෙනහිර ප්‍රදේශවලට විශාල පරිමාණයේ සංවර්ධන දායකත්වයක් ලබා දුන්නා. මාර්ග ඉදි කළා. අධිවේගී මාර්ග ඉදි කළා, වරාය හැදුවා, ගුවන් තොටුපොළ ඉදිකළා. මේවා කෙටි කාලයක් තුළ රටකට ලබා ගැනීමට බැරි තරම් වූ ඉලක්ක.ඒත් මේ ගැන රටට අවබෝධයක් තිබුණට අන්තර් ජාතික ප්‍රජාව වෙත අවබෝධයක් ලබා ගැනීමට අවස්ථාවක් තිබුණේ නැහැ. මේ සමුළුව මඟින් රාජ්‍ය නායකයන් විශාල ප්‍රමාණයක හා ඔවුන්ගේ නියෝජිතයන් මාධ්‍යවේදීන් ඇතුළු විශාල පිරිසකට මේ සංවර්ධනය දැක ගැනීමට පුළුවන් කම ලැබෙනවා. මේ ගැන වෙනම ප්‍රචාරයක් කළානම් ඉතාමත් ඉහළ මුදලක් වියදම් කිරීමට සිදුවෙනවා.මේ සමුළුව සඳහා රාජ්‍ය නායක සහභාගීත්වය පැහැදිලි කළ හැකි ද?දැනටමත් නායකයන් විශාල පිරිසක් සහභාගී වන බවට අප වෙත තහවුරු කර තිබෙනවා. මේ සහභාගිත්වය මෑත ඉතිහාසයේ හොඳම සහභාගිත්වයක් ලෙස හඳුන්වන්න පුළුවන්.මෙතෙක් කල් පැවැති බොහෝ අන්තර් ජාතික සමුළු පැවැත් වුණේ කොළඹ මූලිකවයි. ඒත් මෙවර සමුළුවේ ඇතැම් අංග කොළඹින් දුර බැහැර ප්‍රදේශවල කටයුතු කර තිබෙනවා. මේ වෙනස පිළිබඳ ඔබේ හැඟීම පැහැදිලි කළ හැකි ද?එය තමයි සිදුවිය යුත්තේ කොළඹ මූලිකව සිදුවන දේ කොළඹින් පිටතටත් රැගෙන යායුතුයි කියන අදහසේ සිටින්නේ. කොළඹට පමණක් නොවෙයි මුළු රටම අද සැලකිය යුතු සංවර්ධිත මට්ටමකට පැමිණි බව අන්තර්ජාතික ප්‍රජාවට පැහිදිලි කිරීමට හොඳ අවස්ථාවක් විදිහට හඳුන්වන්න පුළුවන්. මේ විදිහේ සංවර්ධිත තත්ත්වයකට අද රට පැමිණ ඇති බව පෙන්වන්න පුළුවන්. මෙය අප රටට උදාවූ විශේෂ අවස්්ථාවක් මෙන්ම ප්‍රාදේ්ශීය මට්ටමට උදාවූ විශේෂ අවස්ථාවක් විදිහට පෙන්වා දෙන්න පුළුවන්.කැසිනෝ පිළිබඳව ඇතිව ඇති ආන්දෝලනාත්මක තත්ත්වය පිළිබඳ විවිධ අදහස් පළ වෙනවා. මේ ගැන ඔබේ අදහස කුමක් ද?කැසිනෝ ගැන කතා කරන අපට අතීතය අමතක වීම කණගාටුවට කරුණක්. මුලින්ම මේ කියන එක්සත් ජාතික පක්‍ෂය තමයි මෙරටට බොහෝ සූදු හඳුන්වා දුන්නේ. අපට මතකයි අප පාසල් යන කාලයේ දී හන්දියක් හන්දියක් ගානේ තිබූ ජැක්පොට් සූදුව. මේ සූදු පිටි පාසල් ඉදිරිපිට පවා පවත්වාගෙන ගියා.මේ ක්‍රමය ඇති කළේ එක්සත් ජාතික පක්‍ෂය විසිනුයි. ඒත් ඔවුන්ට අද එම අතීතය අමතකයි. නැතිනම් ඕනෑකමින් අමතක කරලා තිබෙන්නේ. මේ ආණ්ඩුව උත්සාහ කළේ අවිධිමත් ලෙස විසිරි ඇති කැසිනෝ සූදුපිටි විධිමත් ලෙස එක ස්ථානයක ස්්ථාපිත කිරීමයි. මේ කාර්යයට විරුද්ධවීම ගැටලුවක්.ඇතැම් පාර්ශව මෙරට ප්‍රජාතන්ත්‍රවාදය පිළිබඳ ගැටලු සහගත තත්ත්වයකට මුහුණ දී ඇතැයි චෝදනා කරනවා. මේ ගැන ඔබේ මතය මොන වගේද?මේ අය කතා කරන්නේ හොඳ සිහියෙන් ද කියන එක ගැටලුවක්. අද අදහස් පළ කිරීමේ නිදහස ඡන්දය පාවිච්චි කිරීමේ නිදහස ඉතාමත් ඉහළින් ආරක්‍සා වෙලා තිබෙනවා. මේ දේ මා නිතම්ම කියන දෙයක් නොවෙයි බලන්න උතුරේ මැතිවරණය.එහිදී උතුරේ ජනතාව ඡන්දය පාවිච්චි කළා තමන් කැමැති නියෝජිතයන්ව පත් කළා. එහෙම තිබියදී ප්‍රජාතන්ත්‍රවාදය නැහැ කියන තර්කය සම්පූර්ණ වැරැදියි. ජනමාධ්‍ය වලට වුණත් ඉහළ නිදහසක් තිබෙනවා. මේ විදිහේ නිදහසක් තිබියදී ප්‍රජාතන්ත්‍රවාදය නැහැ මානව හිමිකම් නැහැ කියලා චෝදනා කරන්නේ එම චෝදනා අන්තර්ජාතික කරණය කිරීමට උත්සාහ කරන්නේ රටට ද්‍රෝහි අවස්ථාවාදී බලවේග කියලයි මට නම් හිතෙන්නේ. එවැනි බලවේගවලට ජනතාව ඉදිරියේ දී නිසි පාඩම් උගන්වන එක ස්ථිරයි.ඇතැමුන්ට ඕනෑ කර තිබෙන්නේ කුමන හෝ මාර්ගයකින් තමන්ගේ් දේශපාලන න්‍යාය පත්‍ර ක්‍රියාත්ම කර තමන්ට වාසි සලසා ගැනීම පමණයි. එසේ නොමැතිව ජනතාව ගැන බලා රට ගැන බලා කටයුතු කිරීමක් ඔවුන් සිදු කරන්නේ නැහැ..</content>
  </post></root>