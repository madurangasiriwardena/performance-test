<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=as1305124</link>
    <topic>නිම්වළල්ල</topic>
    <author>රිඩර්ස් ඩයජස්ට්</author>
    <content>නිම්වළල්ලඑරින්ට මෙවර ලැබුණේ නිවුන් දැරියන් දෙදෙනෙක්. නිවුන් දැරියන් කීවාට ඔවුන් සිරුරින් එකට බද්ධ වූ දැරියන් දෙදෙනෙක්. යටි බඩෙන් හා උකුල් ප්‍රදේශවලින් බද්ධ වී සිටි ඔවුන් දෙදෙනාටම තිබුණේ කකුල් දෙකයි. එක් අයෙකුට එක බැගින් එකම අක්මාවයි. එකම ජීර්ණ පද්ධතියත් සහිත අතුණු බහන් සහ වකුගඩු තුනයි.ඉපදෙනකොට ඉතා ලස්සනට සිටි දැරියන් දුටු එරින් හා ඇගේ සැමියා ජේක්ට දැනුණු වේදනාව කියා නිමකරන්නට බැහැ.“ළමයි දෙන්න ලස්සනයි. ඇයි අපට මෙහෙම වුණේ” එරින් හඬන්නට ගත්තා.“මේක දෛවය. ඒත් අපි ප්‍රශ්නයට උත්තර හොයා ගමු අඬල වැඩක් නැහැ” ජේක් ඇය දිරිමත් කළා.උපදිනකොට ඔවුන්ගේ බර කිලෝ 2.8 යි. ඔවුන්ටම ජීවිතය රැක ගැනීම අපහසු නිසා ඉපදුණු විගස ඔවුන් ළමා සූක්ෂම ප්‍රතිකාර ඒකකයට ඇතුළු කළා. මෙය සිදුවුණේ එංගලන්තයේ සෝල්ට් ලේක් සිටි නගරයේ ළමා වෛද්‍ය ඒකකයේ.පුංචි බබාලා දෙන්නට නම් තිබ්බේ කෙන්ද්‍රා හා මලීයා කියා.වකුගඩු තුනක් තිබුණත් එයින් ක්‍රියාත්මක වුණේ කෙන්ද්‍රාගේ වකුගඩුවක් විතරයි. ඔවුන්ට සැත්කමක් කරන්නට තාම පුංචි වැඩියි. ඒ නිසා දෙදෙනාටම සූක්ෂම ප්‍රතිකාර ඒකකයේ ප්‍රතිකාර ගන්නට සිදුවුණා.මීට පෙර බද්ධ දරුවන් වෙන්කළ පුවත් වෛද්‍ය ඉතිහාසයේ ඕනැතරම් තිබුණත් තම දැරියන් ගැන මවුපිය දෙපළට තිබුණේ දැඩි බියක්. ඔවුන් දෙදෙනා මොලොවට ගත් දොස්තර රෙබෙකා මෙයර්ස් දෙමවුපියන්ට කීයේ ඔවුන් වෙන් කිරීමේ සැත්කම තවම කළ නොහැකි බවයි.මේ දරුවන් වෙන් කිරීමේ දී ප්‍රශ්න ගොඩක් දොස්තරවරුන් ඉදිරියේ තියෙනවා. කෙන්ද්‍රාගේ එකම වකුගඩුව නැතිවුණොත් මෙලියාට වකුගඩුවක් නැහැ. ඇයට අලුතින් වකුගඩුවක් බද්ධ කළ යුතු වෙනවා.“මගේ වකුගඩුවක් මං දෙන්නම්” අම්මා එරීන් කීවා.“ඔයාගෙ අදහස හොඳයි. ඒත් අවාසනාවට ඒ වැඩේ හරියන්නේ නැහැ.” මෙලියාගේ ශරීරය එරීන්ගේ වකුගඩුව බාරගන්නට කුඩා වැඩියි.“අපි බලමු තව අවුරුදු හතරක් පහක් විතර ගියාම. එතකන් මේ දෙන්නව පරිස්සමට බලාගන්න” දොස්තර රෙබේකා කීවා. මේ අලුත උපන් බද්ධ නිවුන් දැරියන් බලා ගැනීම මහත් අභියෝගයක් වුණා. ඔවුන් දෙදෙනාට සිය ශරීරවල පහළ කොටස දෙදෙනාම එකතුව ක්‍රියාත්මක කරන්නට සිදුවුණා. ඔවුන් ඇවිද්දේ දෙඅත් පටලවාගෙන අමාරුවෙන් සමබර බව රඳවාගෙනයි.දවසින් දවස විවිධ අභියෝග මතු වෙනවා. මාස ගණනාවක් යනතුරු ඔවුන්ට ආහාර ලබා දුන්නේ විශේෂිත වූ බටවලින්. නිදා ගැනීමේදී ද ඔවුන්ට ප්‍රශ්න මතු වනවා. එක් අයකු උඩුබැලි අතට හිටියොත් අනෙකා එයාගේ ඇඟ උඩ. ඒනිසා දෙදෙනාම පැත්තට හැරී නිදන්නට පුරුදු වුණා.ඔවුන් මේ විදිහට වෛද්‍යවරුන්ගේ රැකවරණය හා හෙදියන්ගේ කරුණාව යටතේ තම පළමුවන උපන් දිනය ගත කළේත් සූක්ෂම ප්‍රතිකාර ඒකකයේ.ඉන්පසු ඇවිදින්නට පුළුවන් වුණාම දැරියන් දෙදෙනා එකිනෙකා අල්ලාගෙන පැන පැන යන්නට පුරුදු වුණා. ඔවුන් ඒ වගේම පඩිපෙළ නගින්නත්, මෙන්ම ඇඳුම් ඇඳගන්නත් පුරුදු වුණා.ඔවුන් දෙදෙනා මේ විදිහට අවුරුදු හතරක් ම ගතකළේ අපූරු විදිහටයි. සාමාන්‍ය ළමයි වගේ ඔවුන්ට ඇවිදින්නට නිදන්නට හෝ සියලු දේ කරන්නට බැහැ. මවුවරුන් මිලියන හතකට එක් අයෙකුට සිදුවන පරිදි එරින් යළිත් ගැබ්බර වුණා. ඇයට යළිත් ඉපදුණේ නිවුන් දරුවන්. ඔවුන් පිරිමි දරුවන්. ඔස්ටින් හා ජස්ටින්.මේ අතර පස්වැනි වියට පා තබා සිටි කෙන්ද්‍රා හා මලීගේ සිරුරුත් වෙන් කරන්නට තෝරාගත් කාලය ළඟාවුණා.“කොහොම වුණත් දැරියන් දෙදෙනා එකම වකුගඩුවෙන් හොඳට ජීවත් වෙනවා. මේ ගැන දරුවන්ටත් එරීන් කියා දුන්නා. එහෙත් තමන් එකිනෙකාගෙන් වෙන් කිරීම ගැන ඔවුන් තුළ තිබුණේ මවිතයක් හා කුතුහලයක්.ඔවුන් දෙදෙනා වෙන් කරන සැත්කම තිබුණේ 2006 අගෝස්තු 7 දා. සැත්කමට මාස දෙකකට පෙර ඔවුන් දෙදෙනා ළමා ඒකකයේ සූක්ෂම ප්‍රතිකාර ඒකකයට ඇතුළත් කළා.සැත්කමට අවශ්‍ය මූලික දේවල් සපුරා ගන්නට බොහෝ දේ කළ යුතුව තිබුණා. අවශ්‍ය ලේ සපයා ගැනීම සැත්කමෙන් කැපීයන ශරීරයේ කොටස් වැසීමට අවශ්‍ය සම කොටස් ඔවුන් තුළින්ම සපයා ගත යුතුව තිබුණා.අගෝස්තු 7 දා උදෑසන හත වෙනකොට ඔවුන් ශල්‍යාගාරයට ගෙනගියා. ඔවුන් තමන් දෙදෙනා වෙන් කරන බව දැන සිටියා. ඒත් ඔවුන් සිටියේ සතුටින්. දෙදෙනා අතටම බෝනික්කන් දී තිබුණා.ඒත් අවසන් මොහොතේ අම්මා දමා යා නොහැකි යැයි දෙදෙනාම හැඬුවා. සැත්කම කරන්නට ආවේ රටේ සිටින හොඳම ශල්‍ය වෛද්‍යවරයා. දොස්තර මයිකල් මැට්ලැක්.කුමන හෝ සුළු වරදක් නොවීමට වෛද්‍යවරුන් කණ්ඩායම් දෙකකට බෙදුවා. එක කණ්ඩායමක් කෙන්ද්‍රා ගැන බලද්දි අනෙක් කණ්ඩායම මලීයා ගැන බැලුවා. ශල්‍ය වෛද්‍යවරුන් 6 දෙනයි විශේෂඥ වෛද්‍යවරුන් 5 දෙනයි සාත්තු සේවිකාවන් හා තාක්ෂණ ශිල්පීන් 25 දෙනකුයි මේ කණ්ඩායමට ඇතුළත්. දොස්තර රෙබෙකා මේයර්ස් සියල්ල බලාගෙන උපදෙස් දෙමින් සිටියා.දැරියන් දෙදෙනා වෙන් කිරීම සඳහා මේ කණ්ඩායම ආහාර පවා නොගෙන එක දිගට පැය 16 ක් ගත කළා. හදිසි තත්ත්වයකට සූදානම්ව වෙනත් වෛද්‍ය කණ්ඩායම් රැඳී සිටියේය. කණ්ඩායම් දෙකටම බරපතළ ප්‍රශ්නයක් වුණේ දෙදෙනා වෙන් කරද්දි ඇතිවූ තුවාලය වැසීමේ ප්‍රශ්නයය.උදෑසන 9.30 වන විට දැරියන් දෙදෙනා සිරුරින් වෙන්කොට ප්‍රථම වරට වෙන වෙනම ඇඳන් දෙකක තැබුවා.“මේක හරි බරපතළ සැත්කමක්. දෙදෙනාම නැවත ඉපදුණා වගෙයි දොස්තර මැට්ලැක් ශල්‍යාගාරයෙන් පිටවී සතුටු කඳුළු හෙළුවා.”දොස්තර රෙබේකා මේයර්ස් දෙදෙනාගේම රුධිර පීඩනය, නාඩි, හද ගැස්ම සියල්ල හොඳින් පරීක්ෂා කළා. සියල්ල ඉතා හොඳින් සිදු වෙනවා. දෙදෙනාගේම වැඩිමල් අක්කණ්ඩිය වූ ‘කර්ට්නී’ ඔවුන් බලන්නට වාට්ටුවට ආවා.“මට දුකයි අම්මේ ඇයි මේ දෙන්නව වෙන් කෙරුවේ” ඇය ඉකිබිඳින්නට වුණා. සිරුරින් වෙන්වූ බද්ධ දැරියන්ට තවත් සති දොළහක් රෝහලේ ඉන්නට සිදුවුණා.විශේෂයෙන් මලීයාට දිනකට තුන් වරක් ලේ පෙරීම සිදු කරන්නට අවශ්‍ය වුණා. ඇය නිතරම භ්‍රාන්තියෙන් දොඩවන්නට පටන් ගත්තා. ඇය කෙන්ද්‍රාට ශරීර අභ්‍යන්තරයේ ලේ ගැලීම් නවතාලන්නට සැත්කම් කීපයක් කළේ මේ අතරේදී.නිවුන් දරුවන් දෙදෙනාගේම තුවාල වටා අලුත් හම ලියලන්නට අවශ්‍ය පසුබිම සකස් කිරීම අභියෝගයක්. කෙන්ද්‍රාට වකුගඩු පිළිබඳ ප්‍රශ්නයක් තිබුණේ නැහැ. එහෙත් එක් වකුගඩුවක් පමණක් තිබු මලීයාට සිය මවගේ වකුගඩුව සවි කිරීම ඊළඟට වෛද්‍යවරුන්ට තිබුණු අභියෝගයක්.වරින්වර මරණයේ කෙළවරට යන දැරියන් යළිත් ගොඩ ආවේ වෛද්‍යවරුන්ගේ හාස්කමින් මිස වෙන කිසියම් දෙයකින් නොවෙයි.මලීයාගේ වකුගඩු බද්ධයත් සාර්ථක වුණා. එකට ඇලී සිටි නිවුන් දැරියන්ගේ සිත් යම්කිසි ගිවිසුමකින් ද බැඳී තිබුණු සෙයක් පෙනුණි. සිහිය ලද ගමන් ඔවුන් දෙදෙනාම සෙව්වේ අනෙකා ‘කෝ’ කියමිනි.“දැන් සැත්කම සාර්ථකයි. අනිත් හරිය ඇත්තේ දෙවියන් අතේ” දොස්තරවරු කීවා.දැන් ඔවුන් ලොකුයි. වයස හත අට වුණාම ඔවුන්ගේ ලොකු අක්කා කර්ට්නි ඔවුන්ට පොත්පත්වල කතා කියා දෙනවා. ඔවුන්ගේ නිවුන් මල්ලිලා දෙන්නා ඔස්ටින් හා ජස්ටින් ද දෙදෙනාටම ආදරෙයි.දැන් ඔවුන් ඇවිදිනවා සියල්ල සම්පූර්ණයි. ඒත් දෙදෙනාටම එක කකුලක් අඩුයි.රිඩර්ස් ඩයජස්ට්නොදන්නා වංහුංඉන්දියාවේ මහත්මා ගාන්ධි ගැන නොදන්නා කෙනෙක් නැති තරම් ය. අහිංසාවාදයේ පියා යනුවෙන් විරුදාවලි ලත් ඔහු ඉන්දියානු නිදහස් සටන දිනුවේ අවිහිංසාවෙන් ම ය.ඔහු සරල ය. ඉන්දියානු නිදහස් සටනේ දී වේට්ටියක් හැඳ සළුවක් කරදාගත් ඔහු මහා බ්‍රිතාන්‍යයේ දී ද තොප්පියක් දමා හැරමිටියක් ද ගෙන ගියේ ය.ගාන්ධි ආහාරයට ගත්තේ එළුකිරි පලතුරු හා ඔලිව් තෙල් ය. ඔහුට කිසිදිනක අසනීපයක් නොවීමට මේ සෞඛ්‍ය පුරුදු හේතු විය.ගාන්ධි තරුණ වියේ දකුණු අප්‍රිකාවේ සිටියදී ඔහු ලද වැටුප වසරකට පවුම් 15000 කි. එය කිසිදු ඉන්දියානුවෙකුට සිහිනෙන් වත් සිතිය නොහැකි මුදලකි.එහෙත් ඔහු ඒ සියල්ල අතෑර ඉන්දියාවට ආවේ කුසගින්නේ අවාසනාවන්ත ජීවිත ගත කරන අධිරාජ්‍යවාදී සපත්තුවට පෑගී සිටින සිය රටේ ජනතාව උදෙසා සේවය කිරීමට ය.සියරට උදෙසා කළ සේවයට බොහෝ නායකයන්ට නොබෙල් සාම තෑග්ග ලැබුණත් ගාන්ධිතුමාට එවැන්නක් ලැබුණේ නැත. එහෙත් පස්වරක් ම නොබෙල් සාම ත්‍යාගය සඳහා ඔහුගේ නම නිර්දේශ විය.ගාන්ධි තුමා මහලු වියට එළඹෙද්දී ඔහු යන එන තැන අතින් අල්ලා ගෙන ගියේ ළාබාල තරුණ කාන්තාවන් ය. ඔහුගේ නිදන සයනයේදී රාත්‍රියට දෙපසින් නිදා ගැනීමට ඔහු කෙල්ලන් දෙදෙනෙකු තෝරා ගත්තේ ය. රාත්‍රියේ දී නිරුවත් කෙල්ලන් දෙදෙනෙකුට මැදිවී නිදා ගැනීමෙන් සිය රුධිර පීඩනය හරියාකාරව සිදුවන බැව් ගාන්ධි කීවත් ඔහුගේ ලඝු ලේඛකයා වූ ආර්.පී. පරසුරන් මේ දර්ශනය දැක පසුදා ම රැකියාවෙන් අස්වී ගෙදර ගියේ ය.ඔහු පාසල් යද්දී අපූරු සිද්ධියක් සිදුවිය. පාසල් පරීක්ෂකවරයා ඉංග්‍රීසි පාඩමේදී කේතලයට කියන ඉංග්‍රීසි වචනය ලියන්නට කීය. ඔහු එය ලීවේ වැරැදියට ය. ළඟ සිටින අයෙකුගෙන් කොපි කොට නොලීවේ ඇයි දැයි ගුරුවරයා ඔහුගේ ඇඟට කඩා පැන්නේ ය. එහෙත් ගාන්ධි කීවේ තමාට බොරු කරන්නට බැරි බවයි.ගාන්ධි තරම් පයින් ඇවිද ගිය නායකයෙකු නැති තරම් ය. ඔහු ලන්ඩනයේ ඉගෙන ගනිද්දී මුදල් ඉතිරි කර ගැනීම උදෙසා බෝඩිමේ සිට සරසවියට දිනපතා ගියේ පයින් ම ය. වයස 60 දී ඔහු හැතැප්ම 241 ක් ඇවිද ගොස් සිටියේ ය. පයින් යෑම ගාන්ධිට අරුමයක් නොවේ.ගාන්ධිගේ මුවේ බැලූ බැල්මට දත් නැත. එහෙත් ඔහු බොරු දත් කුට්ටමක් භාවිතා කළ බව දන්නේ ඉතා කිට්ටුවෙන් ඇසුරු කළ අය පමණි. සිය වේට්ටියේ සඟවා ගෙන සිටි බොරු දත් කුට්ටම ඔහු කටට දමා ගන්නේ ආහාර ගන්නා විට පමණි. බොරු දත් කුට්ටම ඔහුට ආභරණයක් නොවී ය.ගාන්ධි ලන්ඩනයේ ඉගෙන ගත්තත් ඔහුගේ ඉංග්‍රීසි උච්චාරණය අයර්ලන්ත වැසියෙකු ගේ මෙනි. ඒ ඔහුගේ ඉංග්‍රීසි ගුරුවරයා අයර්ලන්ත ජාතිකයෙකු බැවිනි.ලන්ඩනයේ උපාධිය ගෙන බැරිස්ටර්වරයෙකු වුව ද ඔහු මුලින් ම උසාවියට ගියදා දණ හිස් වෙව්ලන්නට පටන්ගෙන පුටුවේ වාඩි විය.අවිහිංසාවෙන් ලොව මවිත කළ මහත්මා ගාන්ධි තුමාගේ ජීවිතයේ අපූරු අප නොදන්නා වං හුං තවත් රැසකි.ඉන්දියාව හැමදාමත් අනුන් පුදුම කරවන දේ කරන්න හපනුන් සිටින රටක්. මෙදා ඔවුන් කළේ ලක්ෂයකට අධික පිරිසක් එක් තැනකට එක්ව එක මොහොතේ එරට ජාතික ගීය ගායනා කර ලෝක වාර්තාවක් පිහිටුවීමයි. පසුගියදා ලක්නව්හිදී මේ ලෝක වාර්තා ප්‍රයත්නය සඳහා පෙරමුණ ගත්තේ ඉන්දියානු සහරා ආයතන සේවක පිරිසයි.ඉන්දියාව පුරා විසිරී ඇති 4500 ක් පමණ වූ සහරා කාර්යාලයන්හි සේවක පිරිස ලක්නව්හි ක්‍රීඩා පිටියකට රැස්ව ඉන්දීය ජාතික කොඩි ලෙළවමින් ජාතික ගීය ගයද්දී ගිනස් ලෝක වාර්තා නියෝජිතයන්ද ඒ අවස්ථාවට සහභාගි වී තිබේ. මේ වාර්තාව මීට පෙර පිහිටුවා තිබුණේ පකිස්ථානයයි. එහෙත් ගිනස් වාර්තා නියෝජිතයන් තවමත් මේ වාර්තාව නිල වශයෙන් සනාථ කර නොමැත.අප රටේ නැති වුණත් උමං දුම්රිය එංගලන්තය, ප්‍රංසය, සිංගප්පූරුව මෙන්ම මැක්සිකෝව වැනි රටවල පවා දැකිය හැකිය. එවැනි උමං මාර්ග පද්ධතියක ගමන් කිරීම සඳහා ප්‍රවේශ පත්‍ර ගත යුතුව ඇත. එහෙත්, එවැනි උමං මාර්ගයකට සම්බන්ධ දුම්රිය ස්ථානයකදී කවරකු හෝ උපත ලැබුවහොත් ඔහුට හෝ ඇයට ජීවිතාන්තය දක්වා නොමිලේ උමං දුම්රියේ ගමන් කිරීමේ අවස්ථාව ලැබේ.මෙම භාග්‍යය ලබාගත්තේ මැක්සිකෝවේ 22 හැවිරිදි මවකි. මැක්සිකෝ නගරයේ උමං දුම්රිය ස්ථානයකදී ඈ දරුවෙකු බිහි කළාය. මොවුන්ගේ නම් ගම් ගැන සඳහනක් නැති මුත් මැක්සිකෝ නගරයේ නගරාධිපති මිගෙල් ඇන්ජෙල් මන්සේරා මේ දරුවාට ජීවිත කාලයක් පුරා උමං දුම්රියෙන් ;නාමිලේ ගමන් කළ හැකි බව පැවැසීය.යම්කිසි වැදගත් අවස්ථාවකදී ඔබට ඉක්කාවක් ඇතිවූයේ නම් ඔබ කුමක් කරන්නේ ද? එක්කෝ ඔබ එයට පිළියමක් සොයනු ඇත. එසේ නැත්නම් ඔබට කළ යුතුව තිබූ රාජකාරියෙන් ඉවත්වනු ඇත. ඇමෙරිකාවේ රූපවාහිනී ආයතනයක කාලගුණ වාර්තාව ඉදිරිපත් කරනු ලබන ඩේවිඩ් පෝල් ඒ කිසිවක් නොකළේය.කාලගුණ වාර්තාව ඉදිරිපත් කරද්දි ඇතිවුණු ඉක්කාව නොතකා ඩේවිඩ් පෝල් “මේ වැසි සහිත කාලගුණය නිසා ඉක්කාව වැනි අවස්ථාවලට මුහුණපෑමට සිදුවෙනවා” යැයි සිනහවෙමින් පවසමින් කාලගුණ වාර්තාව ඉදිරිපත් කළේය.ඒ සඳහා ඔහුට මිනිත්තු තුනක් වූ සුළු කාලයක් ගතවුවද ඒ කාලය තුළ ඉක්කාව නිසා මහත් සේ අපහසුවට පත්වෙමින් තම රාජකාරිය හොඳීන් ඉටු කිරීමට සමත්වූයේය.එහෙත් නරඹන්නෝ මේ ගැන පරස්පර විරෝධී අදහස් ඉදිරිපත් කළහ.බොහෝදෙනා මෙය වෘත්තියට නොගැළපෙන නිසා ඔහු ඉවත් කළ යුතු යැයි ප්‍රකාශ කළ ද ඔහුගේ තත්ත්වය ගැන හා ක්‍රියාපිළිවෙත ගැන ප්‍රසාදය දැක්වූ අය ඔහුගේ ක්‍රියාකලාපය අගය කළහ.තරබාරු පොලිස් නිලධාරියෙකු සොරෙකු පසුපස පන්නන්නේ කෙසේද? තරබාරුකම එවැනි අවස්ථාවලදී මහත් බාධාවක් විය හැකිය.මේ බව වටහාගත් නේපාලයේ කත්මන්ඩු අගනුවර ප්‍රධාන පොලිස් ප්‍රධානීහු තරබාරුකම මැඬීමට යෝග ව්‍යායාම උපයෝගී කරගැනීමට තීරණය කර ඇත්තාහ.තරබාරු පොලිස් නිලධාරීන් යෝගී ව්‍යායාමවල යෙදීම අනිවාර්ය වේ.මේ තරබාරුකම හේතුකොටගෙන පොලිස් නිලධාරීන් නිෂ්ක්‍රිය චරිත බවට පත්වී ඇති බව පවසන උසස් පොලිස් නිලධාරීහු සියලුම උදර මහත නිලධාරීන් මේ ව්‍යායාමවල යෙදීම අත්‍යවශ්‍ය බව ද පවසති.කත්මන්ඩු නගරයෙන් ඇරඹුණු මෙම ක්‍රියාවලිය නේපාලය පුරා පවතින පොලිස් ස්ථානවලද ක්‍රියාත්මක කරනු ලබන අතර එක තැන හිඳගෙන පැමිණිලි ලිවීමේ කාර්යයේ යෙදී සිටින පොලිස් නිලධාරීන්ට මෙය මහත් ප්‍රශ්නයක් වනු ඇතැයි අපේක්ෂා කෙරේ.බෙල්ජියමේ සෙඩෙල්ජෙම් ප්‍රදේශයේ එක්තරා මාර්ගයක ජීවත්වූ ජනතාව හිටිහැටියේම කොසු ඉදල් වැනි උපකරණ සහිතව මහමඟට බැස්සේ පාර අතුගෑමට නොවේ.මහත් කලබලයකින් පාර පුරා දිවගිය පිරිස කොසු ඉදල් උපයෝගී කරගත්තේ පාර පුරා වැටී තිබූ මුදල් එකතුකර ගැනීමටයි.කිසිදු හාවක් හූවක් නොමැතිව තිබූ මේ ගම්මානයට මෙබන්දක් සිදුවූයේ හිටිහැටියේ කඩාවැටුණු සල්ලි වැස්සක් හේතුවෙනි. මහා මංකොල්ලයකට සහභාගි වූ සොරුන් සල්ලි සේප්පුවත් රැගෙන පලායද්දී පොලිස් නිලධාරියෙකු තනියම ඔවුන් පිටුපස තම මෝටර් සයිකලයෙන් හඹායද්දී හිටිහැටියේම සේප්පුව විවෘත වී එහි තිබූ මිලියනයක් පමණ වූ යූරෝ මුදල් නෝට්ටු මහමඟ ඉහිරෙන්නට වූයේ මහා කුණාටුවක් මෙනි.පාර පුරා දිවගිය ජනයා එකිනෙකා පරයමින් මුදල් නෝට්ටු එක්කාසු කිරීමට යෑම නිසා එතෙක් ගම පුරා පැවැති හොඳ හිත ද පළුදු වූ බව එහි නගරාධිපතිවරයා පැවසීය.එහෙත් බොහෝදෙනා ඔවුන් ලබාගත් මුදල් නෝට්ටු ආපසු බාර දුන් බව පැවසූ, නගරාධිපතිවරයා දැනට 16,200ක් පමණ යූරෝ මුදල් නෝට්ටු ආපසු ලැබී ඇති බව ද පැවසීය.රෝහණ ආර්යරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=as1305125</link>
    <topic>නෙළුම්විල</topic>
    <author/>
    <content>නෙළුම්විලහුස්ම ගැනීමේ අපහසුතාව නිසා මා ඇඳට වැටී ඇත. බිරිය ගෙනැවිත් දෙන පුවත්පතේ අකුරක් නෑර කියවීමට කාලය තිබේ.’දයා නුගේකොටුව කවියා කලුරිය කරයි’ පුවත්පතේ වූ ඒ පුවත දුටු මගේ දෑස මහත් විය.දයා මගේ මිතුරෙකි. ඔහු ගේ හදිසි අභාවය මට මහත් දුකක් ගෙන දුන්නේ ය.මම බිරිය ඇමතීමි.’දයා නැතිවෙල. දැන් යන්න ඕනැ.’ත්‍රිරෝද රියක් ගෙන්විණි.බිරියත්, මාත් නාවින්නේ සුබ සාධක ශාලාවට යන විට එතැන අතුරු සිදුරු නැතිව සෙනඟ පිරී සිටියහ.දේහයට ගෞරව කළ අපි පුටු දෙකකට බර දුනිමු.දයා ගේ දියණිය පැමිණ අපට ආචාර කොට පිළිගත්තාය.’අංකල්ල කොහොමද දැන ගත්තෙ?’ තාත්තගෙ ෆෝන් එකේ තමයි ටෙලිෆෝන් නම්බර්ස් ඔක්කොම තියෙන්නෙ. තාත්ත නැති වෙච්ච දාට කලින් දා එයා ගිය බස් එකේදි එයාගෙ ෆෝන් එකත් එක්ක බෑග් එක නැතිවෙලා! තාත්ත හවස ගෙදර එනකොට රුපියල් පනහෙ ෆෝන් කාඩ් වැලක් ගේනව. ඇයි කියල අහපුහම මගෙ යාළුවන්ගෙ දුක-සැප දැන ගන්ඩ කියල කියනව. මල්ලියි මායි ඒ වැලෙන් කාඩ් දෙක තුනක් හොරකං කරනව. තාත්ත නොදන්න ගානට හිටියට කට කොනට හිනාවක් නගිනව.’ දියණිය ගේ දෑසෙහි කඳුළු පිරී තිබිණ.දයා මෙන් ම මා ද උපන්නේ පාතදුම්බර වත්තේගම ය.හැටේ දශකයේ මම එක්තරා පුවත්පතක ප්‍රාදේශීය වාර්තාකරු ලෙස කටයුතු කළෙමි. දයා මා සමඟ ඇවිදිමින් තොරතුරු රැස් කර ගැනීමට උදවු කළ හැටි ද ඉන් නොනැවතී ඒ පුවත්පත අලෙවි කිරීමට මහන්සි වූ හැටි ද මට මතක ය. විඩාව සන්සිඳුවා ගැනීමට අප යන්නේ හිතවත් සෝමෙගේ සුමිත්‍රා හෝටලයට ය.හැත්තෑව දශකයේ අග භාගයේ පැවති පළාත් පාලන මැතිවරණයේ දී මම වත්තේගම නගර සභාවේ සභාපති අපේක්‍ෂකයා ලෙස කොමියුනිස්ට් පක්‍ෂයෙන් තරග කළෙමි. එහෙත් මා පරාද විය.ගමේ බොහෝ දෙනා ද මා වටා සිටි ඇතැම්හු ද ජයග්‍රාහි අපේක්‍ෂකයාගේ නිවෙසෙහි ජය පැන් බොමින් සිටියහ. මා අසල සිටියේ ගෙදර අයට අමතරව හිතවතුන් දෙදෙනකු පමණි. ඒ විල්මට් ජයසිරි පෙරේරාත්, දයා නුගේකොටුපත් ය.මහ රෑ ගල් කැට දෙක තුනක් අපේ වහල මත වැටිණ.මගේ හිත රිදිණ.’ඕව ගණන් ගන්ඩ එපා මචං. ඕව පරාජයේ ගල් නෙමෙයි. ඔය ගල් කවද හරි උඹේ ජයග්‍රහණයේ කුලුනුවල මුල්ගල් වෙන්න පුළුවනි.’ දයා මා දිරිමත් කළේ එසේ ය.කන්දකින් පහළට ඇද වැටීම නිසා දයා ගේ කොඳු ඇට පේළියේ තද බල බිඳුමක් විය. වරක් ඔහු නාවින්නේ එක්සත් සුබ සාධක හා අවමංගල්‍යාධාර සමිතියේ 33 වැනි සංවත්සරයට ආවේ සැතපුම් 87 ක් මග ගෙවා, එසේ සිටිය දී ය. ඒ ගැන ඔහු 2003 ඔක්තෝබර් 19 වැනි දා සිළුමිණ නෙළුම්විලට ද ලීවේ ය.දයා වෙනුවෙන් සමස්ත ලංකා සිංහල කවි සම්මේලනයේ සභාපති පියසේන රතුවිතාන කවියා ලියූ කවි දෙකක් මෙහි දක්වමි.යල් පැනගිය බවක් කියමින් පැසුණු විය ගහකින් තවත් ගෙඩියක් බිම පතිත විය හැම පුරුකක්ම කවි සමුළුවෙ සවිය විය ඒ තිර සවිය සරසවියට අහිමි වියදියවැල ගලා ගිය නිරතුරු සිසිල දිදී පොළොවට සිඳුණ ආරංචිය කනට වදී අසරණ වුණෙමි හදිසියෙ තත්පරයකදී ඒ ගැන ලියන්නට මට මේ කවිය මදී  නුගේගොඩ, නාලන්දාරාම පාරේ සුමනසිරි කොටුවේගෙදර මහතා විසින් යොමු කරන ලද ලිපියක් ඇසුරිනි.දයා නුගේකොටුව මහතා නෙළුම්විලේ ද සහෘදයකු ව සිටියේ ය. ඔහු විටින් විට නෙළුම්විලට ද වටිනා දේ ලිව්වේ ය. ඔහුගේ වියොව නෙළුම්විලට ද ශෝකයකි. අපි ඔහුට නිවන් සුව පතමු.-සංස්කාරක, නෙළුම්විලඒපසුගිය සිකුරාදා දිනයකි. ම’විසින් සංවිධානය කරන ලද වැඩමුළුවක් එදින පැවැත්වීමට නියමිත ව තිබිණ. සුපුරුදු පරිදි උදෑසනින් ම සේවා ස්ථානයට ගොස් ඒ සඳහා සූදානම්වීමට අපේක්‍ෂා කළ ද සිදු වූයේ මා අනපේක්‍ෂිත සිදුවීමකි.අතරමගදී හටගෙන තිබූ සියුම් හදවත් වේදනාවක් සේවා ස්ථානයට පැමිණෙන විට දැඩි වී හුස්ම ගැනීමට පවා අපහසුවන තත්ත්වයට පත් වී තිබිණ. මම වහා අසල වූ පුටුවක හිඳගෙන අපහසුතාවෙන් මිදීමට වෑයම් කළෙමි. වැඩමුළුවට සහභාගිවීම සඳහා ඒ වන විටත් උදෑසනින් ම පැමිණ සිටි රෝස්මරී ගුරු මහත්මිය මා සිටින අපහසු තත්ත්වය ද දැක වහා ම’වෙතට පැමිණ හේතු විමසන්නට වූවා ය.මා ඇයට මා පත්ව සිටින අපහසුතාව පැවසූ විගස ඇය මා වෛද්‍යවරයකු වෙත ගෙන යාමට උත්සාහ කළාය. ඒ අවස්ථාවේදී සේවයට වාර්තා කර මා අසලින් ගමන් කරමින් සිටි ශාරීරික අධ්‍යාපන අධ්‍යක්‍ෂවරයා, “මොකද නයනා, මෙතන...?” යි විමසුවේය.”මාව මැරෙන්නයි යන්නෙ උපාලි” යි මම අපහසුවෙන් පැවසුවෙමි.කලබලයට පත් ඔහු ඒ මේ අත දිව යනු පෙනිණ.මොහොතකින් මා වටා පිරිසක් රොක්වූහ. ඔවුහු මා අසල හිඳ තොරතුරු විමසමින් මා වත්කම් කර ගත්හ. ඒ වන විට සිරුර පුරා දහදිය ගලමින් තිබුණත් අතිරේක පළාත් අධ්‍යාපන අධ්‍යක්‍ෂ උපුලි මහත්මියත්, රෝස්මරී ගුරු මහත්මියත් මගේ දෑත් අල්ලාගෙන ම සිටියහ.”මැඩම්, මගේ ඇඟේ දහඩිය. අල්ලන්න එපා...” මම උපුලි මහත්මියට පැවසුවෙමි.”ඒකට කමක් නැහැ. අපි ඉක්මනට යමු. ඒවා ගැන හිතන්න එපා...” ඇය කාරුණිකව පැවසුවාය.ඒ වන විට පළාත් අධ්‍යාපන අධ්‍යක්‍ෂවරයා ද පැමිණ සිටියේය. ඔහු වහා මා රෝහල වෙත යැවීමට පියවර ගත්තේ ය.රාජපක්‍ෂ රියදුරු මහතා රථය පැදවූ අතර විජේතිලක රියදුරු මහතා ද අප සමඟ එක් වූයේය. ඒ අවස්ථාවේදි සේවයට පැමිණෙමින් සිටි කෘෂිකර්මය විෂය පිළිබඳ අධ්‍යක්‍ෂ ඉන්ද්‍රානි මහත්මිය ද අප දැක මොහොතකුදු පමා නොවී රථයට නැංගාය.ඒ වන විටත් දැඩි අපහසුතාවක සිටි මම මේ සියලු දෙනාට ම සිතින් පින් දුන්නෙමි.රියදුරු මහතා ඉතා අපහසු ජනාකීර්ණ මාර්ගයක වුවත් හැකි ඉක්මනින් මා කොළඹ මහ රෝහල වෙත ගෙන ආවේ ය. රෝහල් කාර්ය මණ්ඩලයේ සේවකයකු මා රෝද පුටුවකින් බාහිර රෝගි අංශයේ වෛද්‍යවරයෙකු වෙත කඩිනමින් රැගෙන ගියේ ය.මා පරීක්‍ෂා කළ වෛද්‍යවරිය පරීක්‍ෂණ කිහිපයක් කිරීම සඳහා රෝහල් වාට්ටුවකට මා ඇතුළත් කළාය. ජීවිතයේ ප්‍රථම වරට රෝහල් ඇඳක වැතිරීමට මට සිදු විය.පරීක්‍ෂණ කිහිපයකින් පසු හදවතේ රෝගි තත්ත්වයක් නොමැති බවත් නිසි වේලාවට ආහාර නොගැනීම හා අධික වෙහෙස නිසා ඇති වූ තදබල ගැස්ට්‍රයිටීස් රෝගි තත්Àවයක් බවත් අනාවරණය විය.මා අසල ම සිටි උපුලි මහත්මිය, ඉන්ද්‍රානි මහත්මිය හා රෝස්මරී මහත්මිය මා සනසවමින් සිතට දැඩි සහනයක් ගෙන දුන්හ. අධික රාජකාරි මධ්‍යයේ වුවද මා හැර නොගිය ඔවුහු මා තරමක් යහපත් තත්Àවයට පත් වූ පසු නැවත සේවා ස්ථානයට ගියහ. රෝස්මරී මහත්මියත් ඇගේ මවත් මා සමඟම වූවා ය.වරින්වර ගුණා’ගුණ විමසමින් හිතවතුන්ගෙන් දුරකථන ඇමතුම් ද ලැබිණ. ප්‍රාථමික අධ්‍යාපන විෂය පිළිබඳ අධ්‍යක්‍ෂවරයා ඇමතුමක් ගෙන “නයනා, සනීප වෙන්න කළින් එන්න හදන්න නම් එපා. අපි බලන්න එන්නම්. හුඟක් වෙහෙසවෙලා, වැඩ අධික වෙනකොට ඔහොම අවස්ථාවක් අපට දෙන්නේ දෙවියෝ. ඒකෙන් ප්‍රයෝජන අරගෙන දවස් කීපයක් විවේක අරන් සනීපවෙන්න. මතකද මට වැඩගොඩක් ගොඩගැහිලා තිබුණු වෙලාවක මගේ කකුල බයික් එකෙන් වැටිලා කැඩිලා මට දවස් ගණනක් ඉස්පිරිතාලේ ඉන්න සිද්ධ වුණා. වැඩ ගැන හිතන්න එපා. සනීප වෙන්න බලන්න. ගෙදරට පණිවිඩයක් දෙන්නද?” යි ඇසුවේය.”අනේ එපා. මම අද ගෙදර යනවා. එතකම් කිසිම දෙයක් කියන්න එපා.” මම කීමි.මට ඔහු කියූ පරිදි එසේ සිටීමට අසීරු බව දැනිණ. මන්ද ඒ වන විටත් මා සංවිධානය කළ වැඩමුළුව පැවැත්වෙමින් තිබෙන හෙයිනි. වෙනත් වැඩකටයුතු කිහිපයක් ද කළ යුතුව තිබිණ. මා වෙනුවෙන් වැඩමුළුවේ කටයුතු අතිරේක පළාත් අධ්‍යාපන අධ්‍යක්‍ෂ ජයන්ත මහතා සිදුකරන බව ද දැන ගතිමි.මම වෛද්‍යවරිය අමතා යා යුතු බව පැවසීමි. ඊට හේතු ද කීවෙමි.අවසන ඇය මා හට යාමට අවසර දුන්නාය. මම නැවත නිවසට නොව රාජකාරි ස්ථානයට ම ගියෙමි. මා කැඳවාගෙන යාමට පැමිණි අජිත් රියදුරු මහතා ඒ අවස්ථාවේදි දිවා ආහාරය ගෙන නොසිිටියත් මා රෝහලෙන් නිදහස් වන තුරු ම එහි රැඳී සිටියේය. රෝස්මරීත්, ඇගේ මවත් නිරාහාරව සිටියහ.මම නැවත වැඩමුළුව පැවැත්වෙන ස්ථානයට ගියෙමි. ඔවුහු මා දුටු වහාම මට ආශිර්වාද කරමින් සුවදුක් විමසූහ. තරමක් අපහසුවෙන් වුවද එතැන් සිට මම වැඩමුළුවේ කටයුතු කරගෙන ගියෙමි.මගේ වැඩකටයුතු වලට සහය වන ජයනි මෙනෙවිය ද මෙහිදී මට ධෛර්යයක් ශක්තියක් වූවාය. දැඩි අපහසුවෙන්, රෝගීව සිටි මම බෝධිසත්ව ගුණ ඇති මිනිසුන් පිරිසක් නිසා නැවත සුවය ලදිමි.දයාබර ඔබ සැමට අනේකවාරයක් තුති පුදමි.කැලණියේ ධර්මාලෝක මාවතේ නයනා දීප්ති ගුණරත්න මෙනෙවිය විසින් යොමු කරන ලද ලිපියක් ඇසුරිනි.නෙළුම්විල, සිළුමිණ, ලේක්හවුස්, කොළඹ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=av1305122</link>
    <topic>ක්‍රීඩා ලොවින්</topic>
    <author/>
    <content>ක්‍රීඩා ලොවින්රාත්‍රී සමාජ ශාලාවක දී පහර කෑමට ලක්වුණු නවසීලන්ත පිලේ ප්‍රබල පිතිකරු ජෙසී රයිඩර්ගේ තත්ත්වය දැන් සාමාන්‍ය අතට හැරී ඇති බවක් වාර්තා වුණා. තමා දැන් ව්‍යායාම කිරීම ආරම්භ කළ බවක් ජෙසී ට්වීටර් වෙබ් අඩවියේ සඳහන් කරලා තිබුණා.28හැවිරිදි ජෙසී පසුගිය මාසයේ වෙලිංටන් නුවර පිහිටි රාත්‍රී සමාජ ශාලාවකදී බහින්බස්වීමක් දුරදිග යාමෙන් ඇතිවූ ගැටුමකින් බරපතළ ලෙස තුවාල ලැබුවා. ඒ වනවිට රයිඩර් අධික ලෙස බීමත්වයි සිටියේ. දැඩි සත්කාර ඒකකයේ දින තුනක් සිහිසුන්ව සිටි ඔහුගේ ජීවිතය පවා අවදානම් තත්ත්වයක තිබු බවයි වෛද්‍යවරු සඳහන් කළේ. මේ සිදුවීම හේතුවෙන් ඔහුට මෙවර අයි.පී.එල්. තරගාවලියත් මඟ හැරුණා. කොහොමවුනත් තව මාස දෙකක කාලයකින් පසුව නැවත ක්‍රිකට් පිටියට පැමිණීම ජෙසීගේ බලාපොරොත්තුවයි.පිතිහරඹයට පැමිණි විට ඉන්දියා නායක මහේන්ද්‍ර සිං දෝනිගේ මනස විවිධ අරමුණු ගණනාවක් ඔස්සේ දිවගියත් පන්දු යවන්නා පන්දුව යැවීමේ ඉරියව්වට එනතුරුම ගීතයක් මුමුණන්නට ඔහු අමතක කරන්නේ නෑ. මේ සම්බන්ධව ඔහු කියන්නේ තම මානසික ඒකාග්‍රතාව එකලෙස රඳවා ගන්නයි මේ විදිහට ගීත මුමුණන්නේ කියලා. මේ මගින් පන්දුවට මුහුණදීමේ දී වෙනත් සිතිවිලි සිතට නැගෙන්නේ නැති බවත් දෝනි කියනවා.මේ තොරතුරු ඇතුළත්ව තිබුණේ 2006 වසරේ ඉන්දියා පිලේ මනෝ වෛද්‍යවරයා ලෙස කටයුතු කළ කොදෙව් පිලේ හිටපු කළමනාකරු රූඩි වෙබ්ස්ටර් ලිය පළකරන ලද ‘තින්ක් ලයික් අ චැම්පියන්‘ නමැති පොතේ. වෙබ්ස්ටර් කියන්නේ රාහුල් ඩ්‍රාවිඩ්, වී.වී.එස්.ලක්ෂ්මන් පවා මේ විදිහට තණතීරුවේ දී ගීත මිමිණූ බවයි.මෙවර අයි.පී.එල්. ක්‍රිකට් කිරුළ මහේන්ද්‍ර සිං දෝනිගේ නායකත්වයෙන් යුත් චෙන්නායි සුපර් කිංග්ස් කණ්ඩායම දිනාගන්නා බවට එංගලන්තයේ සුපිරි පිතිකරු කෙවින් පීටර්සන් පසුගියදා අනාවැකියක් පළකළා. දිල්ලි ඩෙයාර්ඩෙවිල්ස් කණ්ඩායම නියෝජනය කිරීමට නියමිතව සිටි පීටර්සන් ආබාධයකට ලක්වීමේ හේතුවෙන් මෙවර තරගාවලියට එක්වුණේ නෑ.නවදිල්ලි නුවර පැවැති මාධ්‍ය හමුවකට එක්වෙමින් පීටර්සන් කියා සිටියේ පසුගිය වසරේ ශූරයන් වූ කල්කටා නයිට් රයිඩර්ස් පිලට මෙවර ශූරතාව අහිමි වන බවයි. රවිචන්ද්‍රන් අශ්වින් හා රවීන්ද්‍ර ජඩේජා වැනි විශිෂ්ට දඟපන්දු යවන්නන්ගේ සහායත් ලැබී ඇති නිසා මේ පාර තුන්වැනි වරටත් චෙන්නායි පිල අයි.පී.එල්.ජයගනු ඇති බවයි පීටර්සන් කියන්නේ.ඉන්දියා පිලේ සුපිරි පිතිකරු විරාත් කෝලිගේ උග්‍ර රසිකාවියක් වන තෙළිඟු නිළි ප්‍රනීතා ඔහු සහභාගි වන කිසිම තරගයක් මඟ හරින්නේ නැති බව පසුගියදා හෙළි කළා. ඒ වගේම කෝලි හා දිවා ආහාර වේලක රස බැලීමට අවස්ථාව ලැබුණු බවත් ඇය කියා සිටියා.ඒත් කෝලි හා ඇය අතර කිසිම ආකාරයක පෙම් සම්බන්ධතාවක් නම් නෑ කියලයි ප්‍රනීතා කියන්නේ. තෙලිඟු සිනමාවේ අතිශය ජනප්‍රිය නිළියක් වන ප්‍රනීතා අවිවේකි ජීවිතයක් ගත කළත් කෝලි පිතිහරඹයේ යෙදෙනවා බැලීමට නම් අමතක කරන්නේ නැති බව කියා තිබුණා. ඔහුගේ අලංකාර කවර් ඩ්‍රයිව් පහරවල් දැකීමට තමා කැමැති බව ප්‍රනීතා කියනවා. කොහොමවුනත් කෝලි ගැන දන්න අය නම් කියන්නේ ඇය ඔහුගේ අලුත්ම පෙම්වතිය කියලයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=av1305123</link>
    <topic>සිනා කතා</topic>
    <author/>
    <content>සිනා කතාලකී තම බිරිඳ සමඟ නෙළුම් පොකුණේ් පැවති සංගීත ප්‍රසංගයක් නැරඹීම සඳහා ගියේ එය තම දියණිය ද සහභාගී වන ප්‍රසංගයක් වූ බැවිනි. කඩවත හන්දියෙන් දෙදෙනා සෙනඟ පීරි බස් රථයකට ගොඩවූයේ කල්වේලා ඇතිව රඟහල වෙත යා යුතු වූ බැවිනි.බස් රථයේ දී ලකී සුරූපී තරුණියක ගේ ඇඟට හේත්තු වී සිටිනු හදිසියේ ම දුටු චමරිට යකා නැංගාය. මෙසේ ටික දුරක් යද්දී අර තරුණිය එක්වරම ආපසු හැරී රවා බලමින් ලකීට චටාස් ගා කම්මුල් පහරක් ගසා මෙසේ බැණ වැදුණාය.”බස් එකක යන්ඩ බැහැ. වනචරකමට මෙතන ගෑනුන්ගෙ කකුල් කොනිත්තනවා.”කැලණි පාලම පසු වූ විට ලකී චමරි සමඟ බස් රථයෙන් බැස්සේ විලියෙන් මිරිකෙමිනි. ඊළඟ බස් රථය අල්ලා ගැනීම සඳහා බස් නැවතුමේ නැවතී සිටියදී තරහෙන් පුපුරමින් අහක බලා සිටි චමරි දෙසට හැරුණු ලකී සමාව අයදින අයුරින් මෙසේ කීවේය.”අනේ ඇත්තමයි, මම කිසිම දෙයක් කළේ නැහැ චමරි.””ඒක මම දන්නවා.’ චමරි ගස්සමින් කීවාය.””මොනවා! ඔයා කොහොමද ඒක දන්නෙ?” ලකී විමතියෙන් ඇසවේය.”තමුසෙගෙ හේත්තුව බලා ඉන්ඩ බැරුව මමනෙ ඒකිගෙ කකුල කොනිත්තුවේ?” චමරි කෝපයෙන් කීවාය.  යුෂ්මතා කාර්යාලයේ කිසිවකු නැති වෙලාවක මේ පැමිණිලිකාරියට බලෙන් හාද්දක් දීමේ වරදට මා තමාට රුපියල් පන්දහසක දඩ මුදලක් නියම කරනවා.’විනිශ්චයකරු කීවේ රජයේ කාර්යාලයක සේවය කරන වීරක්කොඩි තම කාර්යාලයේම ලිපිකාරිනියක වූ රජිතා හට බලෙන් හාදු දීමේ වරදට විරුද්ධව පවරා තිබූ නඩුවේ තීන්දුව දෙමිනි.’ස්වාමීනි, මම හාද්දක් දුන්න එක ඇත්ත.ඒත් ඒක දුන්නයින් පස්සෙ මට ඒක ආපහු මෙයාටම දෙන්ඩ හිතුනා. මං කිව්වට තමුන්නාන්සෙ එක හාද්දක් දීලා බලන්ඩ, ඒක ඔය තරම් ගාණක් වටිනවද කියල’ වීරක්කොඩි කියා සිටියේ ය.  වීරක්කොඩි, කෝ ඔයාගෙ පෞද්ගලික ලිපිගොනුව මෙතන නැහැනෙ.’ ලිපිගොනු කීපයක් පරීක්‍ෂා කරමින් සිටි සහකාර කොමසාරිස්වරිය, අදාළ ලිපිකරුවකු ගෙන්වා ඇසුවාය.’මං ඒවා ගෙදර ගෙනිච්චා මැඩම්.” වීරක්කොඩි හිස කසමින් කීවේය.’මොනවා! ගෙදර ගෙනිච්චා. ඇයි ඔයා ඒ වගෙ විනය විරෝධි වැඩක් කළේ.’ සහකාර කොමසාරිස්වරිය හිසේ අත ගසා ගනිමින් ඇසුවාය.’ඇයි මැඩම්මනෙ දවසක් දා කිව්වේ, කිසිම පෞද්ගලික දෙයක් මෙහෙ තියාගන්න එපා කියලා.’ වීරක්කොඩි කීවේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=av1305124</link>
    <topic>මම බැන්දේ නැහැයි කියන එක කාටවත් ප්‍රශ්නයක් නෙමෙයිනේ</topic>
    <author>ගාමිණී සුසන්ත</author>
    <content>මම බැන්දේ නැහැයි කියන එක කාටවත් ප්‍රශ්නයක් නෙමෙයිනේනිරෝෂා පෙරේරා මාධ්‍ය ක්ෂේත්‍රයේ කා අතරත් ඉතාම සුහදශීලී චරිතයකි. ඇය ඉතා දක්ෂ නිවේදිකාවකි. එසේම දක්ෂ රංගන ශිල්පිනියකි. ඊට අමතරව ඇය දියුණු කරගත් හැකියාවන් බොහෝය. මීට කලකට පෙර නිරෝෂා සහ ඇගේ නැගණිය වන ඉරෝෂා එක්ව ඉදිරිපත් කළ “නීරෝෂයි – ඉරෝෂයි” රූපවාහිනී වැඩසටහන කා අතරත් ජනප්‍රියත්වයට පත්විය. මේ දිනවල නිරෝෂා ‘හිරු’ නාළිකාවෙන් ඉදිරිපත් කරන වැඩසටහන රූපවාහිනී මාධ්‍යයට නවතම ආකෘතියක් එක් කළ වැඩසටහනකි. අද අප ‘තරුවක් සමඟ වරුවක්’ විශේෂාංගයට නිරෝෂා පෙරේරා එක්කර ගත්තේ ඇයගේ නවතම තතු විමසා බලන්නටය.ඉතින් කොහොමද නිරෝෂා. මොනවද මේ දවස්වල කරන්නේ?මේ දවස්වල ‘හිරු’ නාළිකාවෙන් NIROSHA AND THE STARS වැඩසටහන ඉදිරිපත් කරනව. ප්‍රධාන වශයෙන්ම යෙදිල ඉන්නෙ ඒ වැඩේ තමයි.ඔබේ මේ නවතම වැඩසටහන රූපවාහිනී මාධ්‍යයට අලුත් ආකෘතියක් නේද?ඔව්. මේක වැඩසටහන් ඉදිරිපත් කරන්නිය මූලික කරගෙන ඉදිරිපත් කරන වැඩසටහනක්. මෙවැනි වැඩසටහනක් ලංකාවේ විකාශය වෙන්නේ පළමු වතාවට. මේ වැඩසටහනට අපි ගෙන්වන්නේ පෞද්ගලිකව මගේ ජීවිතයට කුමන අන්දමකින් හෝ සම්බන්ධකමක් තිබෙන පුද්ගලයින්. සමහර වෙලාවට මාත් එක්ක රඟපාපු, මාත් එක්ක වැඩසටහන් ඉදිරිපත් කළ රටේ ජනප්‍රිය කවුරුත් ආදරය කරන පුද්ගලයින්. මීට පෙර රූපවාහිනී මාධ්‍යයෙන් විකාශය වුණේ ආරාධිත පුද්ගලයාගේ නිවෙසට වැඩසටහන ඉදිරිපත් කරන්නා යන වැඩසටහන්. මේ වැඩසටහනේදි ආරාධිතයා මගේ නිවෙසට එනවා. මේක පටිගත කරන වැඩසටහනක්. සම්ප්‍රදායික විදියට රූපවාහිනී කැමරාවක් ඉදිරිපිට කතා කරන ආකාරයෙන් නෙමෙයි මේ වැඩසටහන ඉදිරිපත් කරන්නේ. කුඩා දරුවාගේ සිට වැඩිහිටියා දක්වා නරඹන්න පුළුවන් වෙන විදියට තමයි මෙය ඉදිරිපත් කරන්නේ.’එකමත් එක රටක’ චිත්‍රපටයෙන් පසුව චිත්‍රපටයක රඟපෑවේ නැතිද?මම රඟපෑ අලුත්ම චිත්‍රපටයේ වැඩ අවසන් වූයේ මේ ළඟදි. ඒ චිත්‍රපටයට යොදා ඇති නම “නොනිමි” සමහරවිට ඒ නම ඉදිරියේදී වෙනස් වේවි. එය විශ්ව බාලසූරියගේ නිෂ්පාදනයක්. උදාර අබේසුන්දරගේ අධ්‍යක්‍ෂණයක්.ඇයි ඔබ මේ චිත්‍රපටයේ රඟපාන්න සිතුවේ?මට චිත්‍රපට කීපයකටම කතා කළා. නමුත් මම ඒවා බාරගත්තේ නෑ. මේ චිත්‍රපටය බාරගන්න හේතුවුණු මූලිකම හේතුව තමයි සෑම රූපරාමුවකම රංගනයෙන් යමක් කරන්න අවස්ථාව තිබීම.මෙහි ඔබේ චරිතය කෙබඳුද?මම මෙහි කළේ ප්‍රධාන චරිතය. ඇත්තටම ඒ චරිතයේ ස්වභාවය කුමක් ද කියල හරියට කියන්න බැහැ. ප්‍රේක්ෂකයින් තමයි හඳුනාගන්න ඕන චරිතයේ ස්වභාවය.ඇයි ඔබේ නවතම රූපවාහිනී වැඩසටහනට නංගි සම්බන්ධ නොවුණේ?’සිරසෙ ‘ඉරෝෂයි – නිරෝෂයි’ වැඩසටහන අපි අවසන් කළාට පස්සෙ නාළිකා කීපයකින්ම අපට කතා කළා එවැනි වැඩසටහන් කරන්න. නමුත් අපි ඒවා බාරගත්තේ නෑ,, මම හිතන්නේ ලෝකයේ රූපවාහිනී නාළිකාවක සහෝදරියන් දෙදෙනෙක් ඉදිරිපත් කළ පළමු වැඩසටහන වෙන්න ඕන “ඉරෝෂයි – නිරෝෂයි”. ඒ වැඩසටහන අවසන් කරල අවුරුද්දක් විතර අපි කිසිම දෙයක් කළේ නෑ. අවුරුද්දකට පස්සෙ තමයි මම අලුත් වැඩසටහන පටන් ගත්තේ. මේක වෙනස් ආකෘතියක්. නංගි ‘හිරු’ නාළිකාවෙ වෙනත් වැඩසටහන් කරනවා. එයාට මේ වැඩවලට යෙදෙන්න කාලයක් නෑ. එයා ව්‍යාපාරික කටයුතුවලටයි සම්බන්ධ වෙලා ඉන්නේ.ඇයි ඔබ සිරසෙන් ඉවත් වෙලා හිරු නාළිකාවට සම්බන්ධ වුණේ?මම නිදහස් නිවේදිකාවක්; වැඩසටහන් ඉදිරිපත් කරන්නියක්. මම කිසිම නාළිකාවකට බැඳිල නෑ. ඒ කිසිම නාළිකාවක ස්ථිරව වැඩ කරන්නේ නෑ. මම කැමැති නෑ දිනපතා ඔෆිස් ගිහිං වැඩ කරන්න. මට ඒක කරන්න බැහැ. මම සිරස නාළිකාවෙ වැඩසටහන් කීපයක් ම කළා. “ඉරෝෂයි – නිරෝෂයි” වැඩසටහන අවුරුදු 7 ක් කළා. ඒ වගේම SUPER STAR SEASON 04 ඉදිරිපත් කළා. DANSING STARවැඩසටහන ඉදිරිපත් කළා. ඒ වැඩසටහන් ගොඩක් ජනප්‍රිය වුණා. මම වැඩියෙන්ම වැඩ කරල තියෙන්නෙ සිරස නාළිකාවත් එක්ක. ඊට අමතරව තවත් නාළිකා ගණනාවකම මම වැඩසටහන් ඉදිරිපත් කරල තියෙනව. හැබැයි, එක් නාළිකාවක වැඩ කරන ගමන් තවත් නාළිකාවක වැඩ කරන්නේ නෑ. සිරස එක්ක තියෙන සම්බන්ධකම් එහෙමම තියෙනව. මගෙ යාළුවො ගොඩක් තාම එතැන ඉන්නව. සමහර විට මගේ ඊළඟ වැඩසටහන සිරස නාළිකාවෙන් කරාවි.ඔබට ටෙලිනාට්‍යයක රඟපාන්න ආරාධනාවක් ලැබුණොත්?කීපදෙනෙක්ම මට කතා කළා ටෙලිනාට්‍යවලට. ටෙලිනාට්‍යවලට අකැමැති හේතු කීපයක් ම තියෙනවා. එකක් තමයි රූපවාහිනියෙන් නිතර පේන්න අකැමැති වීම. අනෙක රස්සාවට යනව වගේ දිනපතා රූපගත කිරීම්වලට යන්න අකැමැති වීම. අනෙක දැන් හැදෙන බොහොමයක් ටෙලිනාට්‍යවල අවසානයක් කවුරුත් දන්නේ නැතිවීම. මේ කාරණා නිසයි මම ටෙලිනාට්‍යවල රඟපාන්න අකැමැති. නමුත් මම හා කියපු පිටපතක් දෙකක් තියෙනව. ඉදිරියේදී ඒවාට සම්බන්ධ වේවි.ඔබ විවිධ විෂයන් ඉගෙන ගත් සහ ඉගෙන ගන්නා කෙනෙක් නේද?ඔව්. ඉගෙන ගන්න මම ආසයි. මට භාෂා 7 ක් හසුරුවන්න පුළුවනි. සංගීතය හොඳින් ඉගෙන ගෙන තියෙනව. නර්තනය, තොරතුරු තාක්ෂණය, මනෝ විද්‍යාව වැනි විෂයන් ඉගෙන ගෙන තියෙනව. මම ඒවා ඉගෙන ගන්නේ ඒවායෙන් ඉහළටම යන්න නෙමෙයි. ඒ විෂයන්ට තිබුණු කැමැත්ත නිසා. මගේ ජීවිතයේ විවිධ අවස්ථාවල මට ඒ දැනුම ප්‍රයෝජනවත් වෙනවා. විශේෂයෙන් ම රූපවාහිනී වැඩසටහන් ඉදිරිපත් කිරීමේදී විවිධ විෂයන් ගැන දැනීම ප්‍රයෝජනවත්.ඔබ මනෝ උපදේශන කරනවාද?කෙනෙකුට සවන් දෙන්න, තවත් කෙනෙකුගේ ප්‍රශ්නයක් නිරාකරණය කරගන්න උදව්වෙන්න මට හැකියාවක් තියෙන බව මාව ආශ්‍රය කරන අය දන්නවා. “ඕනෑම ප්‍රශ්නයකට නිරෝෂා ගාව උත්තරයක් තියෙනව“ කියල මාව ළඟින්ම ආශ්‍රය කරන අය කියනවා. ඒ නිසා මම දැන් හැකි අයුරින් අනුන්ගේ ප්‍රශ්නවලට පිළිතුරු සොයන්න උදව් වෙනවා.ඔබ නිදහසට කැමැති කෙනෙක් ද?අපොයි ඔව්. සමහර වෙලාවට මට වැඩකට කතා කළාම මම බැහැයි කියනව. ඒ මට වෙනත් වැඩක් තියෙන නිසා නෙමෙයි. මට ගෙදරට වෙලා නිදහසේ ඉන්න ඕන නිසයි. නමුත් මම වැඩක් පටන් ගත්තොත් ඒකට උපරිමයෙන් කැප වෙනවා උනන්දු වෙනවා. නමුත් මම නිදහසේ ගෙදරට වෙලා ඉන්න හරිම කැමැතියි.එකලාසයක් වෙන්න අදහසක් නැතිද?සමහර ගෑනු ළමයි තරුණ වියට එළඹුණු හැටියේම විවාහයක් වෙලා පවුල් ජීවිතයක් පටන් ගන්න හිතනවා. සමහරු තරුණ වියට එළඹුණාම “මම විවාහ වෙන්නෙ මෙන්න මේ වගේ කෙනෙක් එක්ක” කියල හිතාගෙන ඉන්නව. මොකද මන්ද මට නම් තවම එහෙම දෙයක් ගැන හිතෙන්නෙ නෑ. මගේ පවුලේ අය එක්ක මට විශාල බැඳීමක් තියෙනව. මම නිදහස අගය කරන කෙනෙක්. මම විවාහ වෙලා දරුවො හැදුවෙ නැති වුණාට රටේ විවිධ දුෂ්කර පළාත්වල පාසල් දරුවො ගණනාවකට මම ඉගෙන ගන්න උපකාර කරනවා. හැබැයි මට විවාහ වෙන්න උනන්දුවක් නෑ. හැම කෙනාම බඳින නිසා මම බැන්ඳෙ නෑ කියල ප්‍රශ්නයක් නෑ නේද?ගාමිණී සුසන්තඡායාරූප - මීෂාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=av1305125</link>
    <topic>සැනසුම කොතැනද? අල්ලපු ගෙදර</topic>
    <author>එඩ්වඩ් චන්ද්‍රසිරි</author>
    <content>සැනසුම කොතැනද? අල්ලපු ගෙදරජේ.එච්.ජයවර්ධන වේදිකාව, රූපවාහිනිය සහ චිත්‍රපට යන කලා ක්‍ෂේත්‍ර ත්‍රිත්වයේම දස්කම් පෑ අපූර්ව නළුවෙකි. ඔහු අපූර්ව නළුවකු වන්නේ තම අසාමාන්‍ය රූප සම්පත්තියෙන් සහ වචන හැසිරවීමේ සුවිශේෂීතාව හේතුවෙනි. ඔහු වේදිකා නළුවකු ලෙස අතිශයින් ජනාදරයට පත්වූයේ ‘කැලණි පාලම’ නාට්‍යයේ ‘මැම්බර්’ ගේ භූමිකාවෙනි.එහි මැම්බර් කැලණි පාලම උඩට එන්නේ ගංවතුර හේතුවෙන් අනාථ වූ ස්ත්‍රීන් අතරින් ගොදුරක් සොයාගැනීමේ අපේක්ෂාවෙනි. ඔහු ඇහැට කනට පෙනෙන එකියක වූ රූපවතී සමඟ කතාබහට වැටෙන්නේ තම අපේක්ෂාව හිතේ හංගාගෙනය. එහිදී ඇගේ ශෝචනීය වෘත්තාන්තයට සවන් දීමෙන් කම්පාවන හේ ඇය පොලඹවාගනු පිණිස ගෙනා මුදල් ඇය වෙත විසිකර ආපසු යාමට ඇගේ සැමියා වන මාටින් වෙත වාරුවෙයි. ඒ බීමත්ව සිටීමේ හේතුවෙනි. එවිට රූපවතී මැම්බර්ගෙන් මෙසේ අසයි.”මේ සල්ලි...?””මමයි ඒ සල්ලි දුන්නෙ. එපානං විසිකරපං ගඟට. මාටින්, උඹ මේ සල්ලිවලින් පොඩි අඩියක් ගහලා ජොලියක් දාපන්. ගෑනිත් එක්ක ගිහින් බලාපං බයිස්කෝප් එකක්. ඇහුණද? මං ගිය සුමානෙ බැලුවා ටොප් කතන්දර දෙකක්. සැනසුම කොතනද? අල්ලපු ගෙදර”ජේ.එච්., සරණපාල ජයසූරියට වාරු වී, මැණිකේ අත්තනායකට අත වනමින් වේදිකාවෙන් ඉවතට යද්දී ප්‍රේක්ෂකාගාරය සිනා සාගරයක ගිලී යයි.වරක් ‘කැලණි පාලම’ දර්ශන දෙකක් මීගමු පුරහලේ දී වේදිකා ගතවීමට නියමිතව තිබිණ. නාට්‍ය දර්ශන පැවැත්වීමට නියමිත දින හිමිදිරියේ සමරකෝන්ගේ නිවෙසට ජේ.එච්.ගෙන් දුරකථන ඇමතුමක් ලැබිණ.”සෑම්, මම ලොකු කරදරේක වැටිලා ඉන්නෙ. අපේ ගෙදර කුස්සියට ඊයෙ මහ රෑ පොල්ගහක් කඩා වැටිලා. මේ වගෙ දෙයක් වෙලා තියෙද්දි මම නාට්‍යයට එන්නෙ කොහොමද? ජේ.එච්.ගේ ගැඹුරු නමුත් භග්න ස්වරය දුරකථනය ඔස්සේ ගලා ආවේය. හිස ගිනිගත් සමරකෝන් කළ යුත්තේ කුමක්දැයි මොහොතක් කල්පනා කළේය.ජේ.එච්.පදිංචිව සිටියේ කඳානේ හන්දියට නුදුරිනි. නාට්‍ය ශිල්පීන් රැගත් බස් රථය මීගමුවට යා යුත්තේ කඳාන හරහාය. කොළඹින් නියමිත වේලාවට පිටත් වූ ‘කැලණි පාලම’ ශිල්පීන් රැගත් බස් රථය කඳානෙන් ඇතුළත රවුම් පාරට හරවා ජේ.එච් ගේ නිවෙස අබියස නතර කෙරිණ. සමරකෝන් ප්‍රමුඛ නාට්‍යයේ නළු නිළි පිරිස වහ වහා ජේ.එච්. ගේ නිවෙසට ගොඩවූයේ සිදුවූ විපත පිළිබඳ විමසිල්ලෙනි. නිවෙසේ කිසිදු කලබලයක සලකුණක් වත් පෙනෙන්නට නැත. වරදක් කර හසුවූවකුගේ හැඟීම යටපත් කරගන්නට අසාර්ථක උත්සාහයක් දරමින් ජේ.එච්.ඉදිරියට ආවේය.”මොකෝ ජේ.එච්. වුණේ?” සමරකෝන් ඇසුවේ හිතේ සැකයක් මෝදු වෙමින් එද්දීය.”කෝ, කුස්සියට පොල් ගහක් වැටුණු පාටක් පේන්ඩ නැහැනෙ?” සමරකෝන් කීවේ සාවඥ ස්වරයකිනි. සිදුවී තිබුණේ පැපොල් ගසක් කක්කුස්සියට ඇලවීමකි.”කලබල වුණු පාර මගෙන් ඒක කියවිලා තිබුණේ අකුරු අඩුවෙන්නෙ සෑම්. ඒකයි වුණු වැරැද්ද” ජේ.එච්. තතනමින් කීවේය. සන්නිවේදනයේදී ජේ.එච්. අතින් පැපොල් ගස පොල් ගසක් වී කක්කුස්සිය, කුස්සියක් බවට පෙරැළී තිබිණ.වරක් නුවර, කටුගස්කොට ‘කැලණි පාලම’ දර්ශන දෙකක් වේදිකාගත වීමට නියමිතව තිබිණ. දහවල් එක වන විට නාට්‍ය කණ්ඩායම වේශ නිරූපණ කටයුතු ඇරඹුවේ ප්‍රථම දර්ශනය ප.ව. 2.30ට ඇරඹිය යුතුව තිබූ බැවිනි. වේශ නිරූපණ ශිල්පී වෙඩික්කාර ‘කැලණි පාලමේ’ චුට්ටේගේ භූමිකාව රඟපෑ නීල් අලස් වෙස් ගන්වමින් සිටියදී පාසල් සිසුවියක්, සමරකෝන් පිටුපසින් වේශ නිරූපණය කෙරුණු කාමරයට ඇතුළු වූවාය.”වෙඩික්කාර, මේ නාට්‍ය සහ රංගකලාව ඉගෙන ගන්න දරුවෙක්. මෙයාට මේක් අප් කරන විදිය බලාගන්න ඕනැලු..” සමරකෝන් තරුණ යුවතිය දක්වමින් කිවේය. යුවතිය මහත් ඕනෑකමකින් වෙස්ගැන්වීම නිරීක්ෂණය කළාය. ජේ.එච්. ඒ අසල පුටුවක වාඩි වී සිටිනු දුටු ඇය ඔහු දෙස බලා පුළුල් සිනාවක් පෑවාය.”දැන් මේ ළමයට වයස කීයද?” ජේ.එච්. තම සුපුරුදු ගැඹුරු ස්වරයෙන් ඇගෙන් විමසුවේ සිනාවක් පාමිනි.”අවුරුදු 18යි. ඇය කෝල සිනාවක් නඟමින් කීවාය.”හැබෑට ...! එතකොට ඔය ළමයා මටත් වඩා බාලයිනෙ.” හිස නිකට පැසුණු ජේ.එච්.කීවේ ඔමරි හිනාවක් පාමිනි.එඩ්වඩ් චන්ද්‍රසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=av1305126</link>
    <topic>මට හිතෙන ‘වෙලාව‘ තමයි මගේ ජීවිතයේ ‘හොඳම වෙලාව</topic>
    <author>ඉනෝකා පෙරේරා බණ්ඩාර</author>
    <content>මට හිතෙන ‘වෙලාව‘ තමයි මගේ ජීවිතයේ ‘හොඳම වෙලාවබුද්ධි කීර්තිසේනමාධ්‍යවේදියකු සේ ඇරැඹි ඔහුගේ වෘත්තීය ජීවිතයේ හැරවුම් ලක්ෂ්‍යය, බතික් කර්මාන්තය විය. එය සම්ප්‍රදායටම කොටු වූ හෝ එක තැන පල්වන බතික් කලාවක් නොවූ හෙයින් මුහුදින් එතෙරට බොහෝ දුරක් ගියේය. අද එය පරපුරෙන් ලද උරුමයක් තරමට සරුසාර ව්‍යාපාරයකි. ‘බුද්ධි බතික්’ ඔහුගේ අනන්‍යතාව බවට ද පත්ව තිබේ.දර්ශි කීර්තිසේන, බුද්ධි කීර්තිසේනගේ එකම දූ, තාත්තා ගොඩනැඟු ඒ බතික් කලාව නව මඟක් ඔස්සේ රැගෙන යන්නට පෙරමුණ ගෙන හිඳින්නීය.එහෙයින් ව්‍යාපාරය පිළිබඳ ඔහුට බරක් නැත. පිටරටක උගෙන මෙහි පැමිණි එකම පුතු බූඩිට සිනමාව හැරෙන්නට බතික් කර්මාන්තයෙන් ඇති වැඩක් නැති ගාණය.තමන් ප්‍රිය කළ සිනමාව ඔස්සේ යන බූඩි පිළිබඳව ද ඔහුට ඇත්තේ පහන් හැඟුමකි.ඒ, දරු දෙදෙනාම යන්නේ පියකු ලෙස තමන් තෝරා ගත් ප්‍රිය කළ මාර්ග ඔස්සේ වන නිසාය.ඉතින්, කුමන නම් ළතැවිල්ලක් ද...ජාතික ශිල්ප සභාවේ සභාපතිවරයා ලෙස තමන් මත්තේ ඇති වගකීමට අනුව, බොහෝ වැඩ කරන්නට ඔහුට ඕනෑතරම් කාල වේලාව තිබේ.රාජකාරියට අනුව රටපුරා ගම් නියම්ගම් පුරා යන්නට, ශාරීරික වියපත් බව ඔහුට වෙහෙසක් නොවේ.ඒ, සිතෙහි ඇති ජවය - සිරුරට දෙවැනි නොවන නිසාය.“මට ඇඟට - හිතට හරි නැත්තේ වැඩ කරන්න නැතිනම්, හස්ත කර්මාන්ත ශිල්පීන් මුණගැහෙන්න මට විවිධ තැන්වලට යන්න වෙනවා. ඒ ගමන් මට ගාණක්වත් නැහැ.හස්ත කර්මාන්තය - බතික් කලාව හෝ සිනමා කර්මාන්තය ගෑවුණු කවර රාජකාරියක් වුණත් කොයිතරම් දුෂ්කර වුවත් මට එහි වෙහෙසක් නැහැ. මං මගේ වෘත්තිය ජීවිතය ඇරැඹුවේ ‘ඇත්ත’ පත්තරෙන්. ඒ කාලෙ ඉඳන්ම මට හැකියාව තිබුණා, කාර්යයන් කිහිපයක් එකවර ක්‍රියාත්මක කරන්න. පත්තරේ වැඩ කරන ගමන්මයි මං බතික් කර්මාන්තයට අත ගැහුවේ. ඒ කාලෙ ලංකාවේ බතික් කලාවට නම් දරාපු සෝමා උඩබාගේ, ලීනා ද සිල්වා සහ විපුල ධර්මවර්ධන කියන ශිල්පීන්ගේ නිර්මාණ ගැන මං අධ්‍යයනය කරන්න ගත්තා. ඒකෙන් වුණේ බතික් කලාව කෙරෙහි තව තවත් බැඳුණු එක.1970, කොස්වාඩිය මගේ ගමේදී තවත් තුන් හතර දෙනකුත් එකතු කරගෙන මං බතික් නිර්මාණ මධ්‍යස්ථානයක් ඇරැඹුවා.ඒ වන විටත් මං ප්‍රවෘත්ති දෙපාර්තමේන්තුවේ ප්‍රවෘත්ති නිලධාරියෙක් ලෙස වැඩ. ඊට පස්සෙ මං ගියේ ධීවර අමාත්‍යාංශයේ ප්‍රවෘත්ති නිලධාරී තනතුරට. 1983 වෙනකොට මගේ ළඟ 300 ක් පමණ වැඩ.හැබැයි ඒ වෙනකොට, 1974 දී මං මගේ ප්‍රථම විදේශ බුද්ධි බතික් ප්‍රදර්ශනයත් පවත්වලා. ඒ, ජර්මනියේ දී. ස්වීඩනයේ පමණක්ම මේ වන විට ප්‍රදර්ශන සියයකට වඩා පවත්වලා හමාරයි. නෝර්වේ, පින්ලන්තය, ඩෙන්මාර්ක්, නෙදර්ලන්තය, ඕස්ට්‍රියාව, ප්‍රංශය, එංගලන්තය, බෙල්ජියම, ඕස්ට්‍රේලියාව, ප්‍රංශය, ඉන්දියාව, සිංගප්පූරුව, මලේසියාව, ඇමෙරිකාව, ඉතාලිය ඇතුළු රටවල් ගණනාවක බතික් ප්‍රදර්ශන පවත්වලා මේ රටට විශාල ඇණවුම් ප්‍රමාණයක් ගේන්න මට හැකි වුණා.රණසිරි මගේ බිරිය, මුල් කාලයේ මේ ව්‍යාපාරය ගොඩ නඟන්න බොහෝ වෙහෙස මහන්සි වුණා. රාජකාරිය කරන ගමන් ව්‍යාපාරයක් ලෙස සාර්ථක ගමනක් එන්න පුළුවන් වුණේ අපි පවුලක් හැටියට හැමෝම බැඳිලා මේ කර්මාන්තෙට වැඩ කළ නිසයි...” පවුලේ ඒ එකමුතුව නිසා අභියෝග ජයගන්නට ඔහුට කිසි බාධාවක් නොවීය.“පොඩියට ඉඳලා ලොකුවට හිතපු කෙනෙක් මං. ‘සිනමා සංකීර්ණයක්’ පිළිබඳ සංකල්පය ලංකාවට හඳුන්වා දෙද්දී මං හුඟක් ගැටලුවලට මුහුණ පෑවා. ඒත් ‘සිනෙසිටි’ නමින් ලංකාවේ ප්‍රථම සිනමා සංකීර්ණය හඳුන්වා දෙන්න මට පුළුවන් වුණා.ඒක සිනමාව කඩා වැටී තිබූ යුගය, ඒකට අභියෝගයක් විදියට සුපිරි ආපන ශාලා, සාප්පු සමඟ කුඩා සිනමාහල් 4 ක ඇතුළත්වයි මේ සිනමා සංකීර්ණය හඳුන්වා දුන්නේ. ඒක ප්‍රේකෂකයන් අතර ඉතාම ජනප්‍රිය වුණා.මට ජීවිතේ ආ ලොකුම අභියෝගය තමයි, බතික්වලට වෙළෙඳපොළක් සොයා ගැනීම. කාලෙන් කාලයට විලාසිතාවෙන් විලාසිතාවට වෙනස් වෙවී මං ඒ අභියෝගයත් ජයගත්තෙ බොහොම සීරුවෙන්.1980 දශකයේ මේ ව්‍යාපාරය රටක් හැටියටම කඩා වැටුණා. මං කළේ මානසිකව වැටුණු එක නෙවෙයි, අලෙවි නියෝජිත සමාගමක් එක්ක එකතු වෙලා ‘මාකට් සර්වේ’ එකක් කළා. මං විසඳුම හොයා ගත්තා. සම්ප්‍රදායික මෝස්තර රටාවලින් ඔබ්බට ගිය සුවිශේෂී මෝස්තර හා නිර්මාණ මේ කලාවට ආදේශ කළා. මොකද බතික් කර්මාන්තයෙන් උපයා ගත් මුදල් තමයි සිනමාව වෙනුවෙන් මං පසු කාලෙක ආයෝජනය කළේ.ඒ කාලේ ඇති පදං වෙහෙස මහන්සි වුණා ඇඟ පතට තවම ඒ වැඩ කිරීමේ ගතිය හොඳට පුරුදුයි. වයස බාධාවක් නොවී මේ තරම් වැඩ කරන්න පුළුවන් කාරණයත් ඒකමයි...”මේ වගකීම් ඔහුට සතුටකි. ජීවිතයට ද ප්‍රබෝධය සපයන කාරණාවකි.සියල්ල සඳහා පාන්දර පහ වෙද්දී ඔහු ඇඳෙන් බසියි. රූපවාහිනී පුවත්පත් විත්ති, නරඹා හින්දි සංගීතය රස විඳින්නට ද විරාමයකි. මුහුණ කට දොවා ඊළඟට රාජකාරියට වාර්තා කිරීම ඔහුගේ සිරිතයි. එහෙත් ඇඳෙන් බසින වෙලාව හැරෙන්නට නිශ්චිත වෙලාවකට අනුව දෛනික වැඩෙහි යෙදෙන්නට ඔහුගේ කමැත්තක් නැත.“මං අහවල් වෙලාවට අහවල් දේ කරනවා කියලා තීරණයක - පුරුද්දක නැහැ. ඇඳෙන් බහින එක විතරයි හැමදාම පහට සිද්ධ වෙන්නේ. මට හිතෙන වෙලාව තමයි හොඳම වෙලාව. මං ජීවිතේ ආපු සාර්ථක ගමනෙ රහස ඒකයි.ලාබ - පාඩු, ලැබීම් - නොලැබීම් ඔය කොයි දේත් මගේ ජීවිතේ හොඳට පුරුදුයි. ඒ නිසා කිසිවකින් කම්පා නොවී හිඳින්න මට පුළුවන්. දන් පින් කළා වුණාට, ආගමටම බැඳුණු පුරුද්දක් මට නැහැ. මං ස්වාධීනයි.අවුරුදු 2 ක් වයස මගේ එකම මිණිබිරී නිසා අපේ ජීවිතේ අලුත් වෙලා. එයා ආර්යා. එයාට පුළුවන් හොඳට වර්ණ ගළපන්න. පාට වලින් එයා හරි අපූරු දේවල් කරනවා. මට හිතෙන්නෙ අපි හැමෝටම වඩා එයා බතික් කලාව ඉදිරියට ගෙනියයි කියලා.ජීවිතේ කිසිම දෙයක් මට ආයේ ලබන්න කියලා නැහැ. ඒ නිසා ජීවිතේ දිහා සතුටින් බලන්නත් ඉදිරිය දිහා සැනසීමෙන් බලන්නත් මට පුළුවන්...”ජීවිතය සුන්දර යැයි සිතන්නට ඉතින් තව කුමන කාරණා ද...බුද්ධි කීර්තිසේන ද එවැනි වාසනාවන් මිනිසෙකි.ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=av1305127</link>
    <topic>යාත්‍රා</topic>
    <author/>
    <content>යාත්‍රාසැබෑ සිද්ධි ඇසුරෙන් රචනා කළ ගී ගැයූ ගායිකයින් අතර ඇන්ටන් ජෝන්ස්ගෙන් පසුව මේ වනවිට නමක් දිනාගෙන සිටින්නේ ගායක ඇන්ටන් සිල්වා. පසුගියදා ඇන්ටන් සවුදි රටේදී ඝාතනය කෙරුණු රිසානා වෙනුවෙන් ද ගීතයක් නිර්මාණය කර ගායනා කළා. එහෙත් අපි මේ සටහන් තබන්නේ එම ගීතය ගැන නොවේ. ඇන්ටන්ගේ සැබෑ ජීවිතයේ දුක්බර සිද්ධි සමූහයක් පිළිබඳවයි. මේ ඇන්ටන්ගේ ඒ දුක්බර සිද්ධි සමූහය කෙටියෙන් ‘රසඳුන’ ට ඔහු ම පැවසූ අයුරුයි.“මගේ දුව අසානි බරපතළ ස්නායු රෝගයකින් පෙළෙනවා. දුව ඉන්නේ ඇඳටම වෙලා දුවගේ සියලු ම කටයුතු කරන්නේ මමයි මගේ බිරිය ශාලිනියි. ඒත් දැන් මගේ බිරියගේ වකුගඩු දෙකම ඔත්පල වෙලා ප්‍රතිකාර ගන්න නිසා අපි හොඳටම අසරණ වෙලා ඉන්නේ. මේ හැම පීඩාවක් ම විඳ දරාගෙන උන්නු මගේ ඇස් පෙනීමත් හදිසියේ ම දුර්වල වීම නිසා එක ඇසක පෙනීම ඇත්තේ ම නැහැ. මේ දිනවල ප්‍රතිකාර ලබා ගන්නවා.මොනවා වුණත් අපි ජීවත් වෙන්නෙත්, බේත්හේත් ගන්නෙත් මං සංගීත ප්‍රසංග වේදිකාවේ ගී ගයලා හොයා ගන්න කීයෙන් හරි. මගේ මේ ඇත්ත තත්ත්වය තේරුම් නොගන්න ඇතැම් සහෝදර ගායකයින් මට ලැබෙන්න තියෙන ප්‍රසංග අවස්ථා වළක්වනවා. “මේ මම වැටිලා ඉන්න පීඩාකාරී තත්ත්වය තේරුම් අරගෙන මගේ බිරියවත් දරුවාවත් ජීවත් කරගෙන ජීවත් වෙන්න මට තියෙන එකම මඟ මට නැති කරන්න එපා” කියලා මං හැමෝගෙන් ම ඉල්ලනවා. එමෙන් ම මට ගී ගයන්න අවස්ථාව දෙන්න කැමැති සංගීත ප්‍රසංග සංවිධායකවරු ඉන්නවා නම් කරුණාකර මගේ 0112652437/ 0776842082 දුරකථනයන්ට අමතන ලෙසත් මං ඉල්ලා සිටිනවා.”  අප්‍රේල් 21 වැනිදා ‘රසඳුන’ කලාපයේ ‘සුමිගෙන් අහන්න’ විශේෂාංගයෙන් විමසුමට ලක් කෙරුණු සුරේන්ද්‍ර පෙරේරා ගයන අලුත් ම ගීතය වන ‘තාමත් මුණ ගැහුණෙ නැතත් ඇස් දෙක ඔබගේ’ ගීතයේ රූප රචනය පිළිබඳ ප්‍රශ්නයට සුමි දුන් පිළිතුරේ දී ‘ඔටුවෝ’ ගැන සඳහන් කර තිබීම නිසා සුරේන්ද්‍ර කිහිප දෙනෙකු සමඟ ම ඒ පිළිබඳව කතා කළ අයුරු අපිට දැනගන්න ලැබුණා. (මුල් රූප රාමුවලදී කථකයාගේ දකුණත නැහැ. හැබැයි විනාඩි 1 යි තත්පර 47 රූප රාමුවේ දී දකුණත තිබෙනවා. වමත නැහැ) ඒ සම්බන්ධයෙන් සුරේන්ද්‍රගේ අදහස් දැනගන්න අපි ඔහුට ඇමතුවත් ඔහු අපට ප්‍රතිචාරයක් නොදැක්වූ නිසා මේ ගීතයේ මෙන් ම මේ දිනවල ජනප්‍රිය ‘ඉවසයි ද මන්දා මා දුන් රිදුම්’ (අතුල අධිකාරි, සමිතා මුදුන්කොටුව) - “වෙන් වී දැන්” (චාමික සිරිමාන්න) - “හුස්මක් දුරින්” (ශෂිකා නිසංසලා) ඇතුළු ගීත රැසකම පද රචකයා වන ඩිලාන් ගමගේට අපි ඇමතුවා.“ඇත්තෙන් ම පුංචි වැරැද්දක් සිදුවෙලා තියෙනවා තමයි. මෙය සිදුවෙලා තිබෙන්නේ රූප රාමු සංස්කරණයේ දී අදාළ රූප රාමුව හැරවීමට යාමෙනුයි. මෙම වැරැද්ද තියෙන්නේ අන්තර්ජාල වෙබ් අඩවියේ මියුසික් වීඩියෝවේ පමණයි. රූපවාහිනී නාළිකාවල මියුසික් වීඩියෝව අපි නිවැරදි කළා.”  කාංචනා මෙන්ඩිස් දැන් දෙදරු මවක්. පසුගිය මාර්තු 27 වැනිදා තමයි කාංචනාගේ දෙවැනි දරු උපත සිදු වූවේ. උපන්නේ කාංචනා බලාපොරොත්තුවෙන් උන්නා වගේ ම දියණියක්. කාංචනාගේ පළමු දරුවා පුතෙක්නේ. “ඔවුන් ගේ සුවඳුක් කොහොමද” කියා අපි කාංචනාගෙන් විමසුවා.“හොඳින් සුවෙන් ඉන්නවා. දුවට දැන් මාස එකහමාරයි. දුවට අපි නම දැම්මේ කෙයිෂා රයිනි රණවක කියලයි. පුතා සෙනිත රයන් රණවකයි. පුතා දවල් කාලේ න(ර්)සරියට යනවා. එයා නංගිට ආදරෙයි. දුව උපදින කොට රොෂාන් (සැමියා) ලංකාවට ඇවිල්ලා උන්නේ. මේ දිනවල දුවගෙයි පුතාගෙයි වැඩ කටයුතුවලට තමයි ජීවිතේ ප්‍රධාන තැන දීලා තියෙන්නේ. දුව ටිකක් ලොකු වුණාම නැවත රඟපෑම් අරඹනවා. සේරටම වඩා මගේ දරුවන් මේ රටට සමාජයට වැඩදායක දරුවන් ලෙස හදන එක අම්මා කෙනෙකු වශයෙන් අද මගේ වගකීමයි. මම දැන් ඒ වගකීමට බැඳිලා.”මගේ කියා ඈත් වෙලා වේදනා දුන්න හිත ළඟ පෙම් සිහිනවල හිඳින්නෙ ඔබම...අතුල අධිකාරිගේ හඬින් ගැයුණු අලුත් ම ගීතය වන “මගේ කියා ඈත් වෙලා” ගීතයත් ගීතලෝලීන් අතර මේ දිනවල ජනප්‍රිය වෙලා. මේ ගීතයේ පද රචනය කර තියෙන්නේත් අතුලගේ ‘හිත අස්සට හීන ගොඩක්’ ගීතයේ පද රචිකාවිය වන ආරාධනා ඒකනායක පසුගිය සතියේ ‘ගී මිහිර’ විශේෂාංගයට එක් වුණෙත් ආරාධනායි. ඇය අප සමඟ ඇගේ සිතැඟි සයුරේ “යාත්‍රා” කළේ මෙහෙමයි.‘රසඳුන’ ට ස්තුතියි. මගේ ගී පදමාලාව වෙනුවෙන් ‘ගී මිහිර’ විශේෂාංගයේ ඉඩ වෙන්කර දුන්නාට. දැනට මම ගී ලියා ඇති ගායනා ශිල්පීන් අතර ප්‍රවීණ ගායන ශිල්පියා තමයි අතුල. ඉතින් අතුලට මම ලියූ අලුත් ම ගීතයටත් (‘මගේ කියා ඈත් වෙලා’) මේ වනවිට හොඳ ප්‍රතිචාර ලැබෙමින් තිබීම මට විශාල සතුටක්. ළඟදීම මේ ගීතයේ මියුසික් වීඩියෝ එකත් ඔයාලට රසවිඳින්න ලැබේවි.”  කඳුළුත් එක්ක බත් කන කොට වාට්ටුවේ දුප්පත් වුණා මගෙ ඇස් දෙක පැයෙන් පැයේ ඔබ හිටියත් රෝහල ළඟ ගේට්ටුවේ වාට්ටුවට එන්න එපා සැරෙන් සැරේ...!මේ ගීතය ඇසක පිළිකාවක් හේතුවෙන් මහරගම පිළිකා රෝහලෙන් ප්‍රතිකාර ලබා ගන්නා ගී පද රචක සත්‍යජිත් ලක්මාල්ගේ සත්‍ය අත්දැකීම් ඇසුරෙන් නිර්මාණය වූ ගීතයක්. සත්‍යජිත් ලියූ ජනප්‍රිය ගී වැඩි ගණනක් ගායනා කළ රොෂාන් ප්‍රනාන්දු විසින් තනු නිර්මාණය කර මේ ගීතය ගයයි. සිය අලුත් ම ගීත ඇල්බමයේ ද මේ ගීතය ඇතුළත් කරන බව රොෂාන් අප සමඟ පැවසුවේ මෙසේ ය.“මගේ අලුත් ගීත ඇල්බමයට ගීත 14 ක් ඇතුළත් වෙනවා. පර්යේෂණ මට්ටමේ ගීත කිහිපයකුත් ඒ අතර තියෙනවා. සංකල්පනා වශයෙන් වෙනස් ගීත දෙක තුනක් ගායනා කළා. සත්‍යජිත් ගේ ‘කඳුළුත් එක්ක බත් කන කොට වාට්ටුවේ’ ගීතයේ සංකල්පනාව වගේ ම ලක්ෂ්මන් රදාවානගේ ‘හතයි එකට සිමෙන්ති වැලි’ ගීතයේ සංකල්පනාවත් මගේ ගීත රසිකයින්ට වෙනස් අලුත් අත්දැකීමක් ලබා දෙයි කියා මං හිතනවා. රසිකයින් වෙනුවෙන් හැම තිස්සේම හොඳ වෙනසක් කරන්න මම මගේ ගීත නිර්මාණය කිරීමේ දී වෑයම් කරනවා.”කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=av1305128</link>
    <topic>ඔබ වෙනස් වෙලා මට නපුරු වෙලා</topic>
    <author>ජෝජ් රොබ්සන් ද සිල්වා</author>
    <content>ඔබ වෙනස් වෙලා මට නපුරු වෙලාඔබ වෙනස් වෙලා// සිත දුරස් වෙලා ඔබ වෙනස් වෙලා//සිත දුරස් වෙලා - මට නපුරු වෙලා ඔබ වෙනස් වෙලාපිටස්තරයි පිට කෙනෙක් වගෙයි කිසි දිනක ඉතින් හමුනූන ලෙසේ මට හිතා ගන්න බෑ තාම නඟේ ඒ ආල පිරූ සිත කොහිද නුඹේකාලයත් ගෙවී ලොව වෙනස් වෙවී ගිය නමුත් මගේ සිත වෙනස් නොවී අකීකරුයි සිත මටම මගේ හිත හදා ගන්න බෑ නුඹට වගේපද රචනය : සරත් ලාල් ගුණතිලකසංගීතය හා ගායනය : චන්ද්‍රසේන හෙට්ටිආරච්චි”ප්‍රේමය” පරිත්‍යාගයක්, කැපවීමක් කියා හරියටම හඳුනාගත් පෙම්වතකුගේ සිතෙහි ඇති විය හැකි ප්‍රේමණීය සිතුවිල්ල සිය පෙම්වතිය සමඟ බෙදා ගන්න ඔහුට හැකි වී නම් එය තමයි ඔහුගේ ප්‍රථම ප්‍රේමය. එලෙස සිය ප්‍රථම ප්‍රේමය විවාහයෙන් ජය ගත් පෙම්වතෙකුට පෙම්වතියගෙන් පුංචි හෝ වෙනස්කමක් සිදු වුවහොත් ඔහුට එය මහමෙර තරමට දුක්බරව හැඟෙන්නේම ය. එවැනි අත්දැකීම් ලබන පෙම්වත්තු අද සමාජයේ අප්‍රමාණවත් සිටිති. ඔවුන් වෙනුවෙන්ම රචිත “ඔබ වෙනස් වෙලා” ගී සංකල්පනාව අයිතිකරු සමඟ අපි මෙවර “ගී මිහිර” ගෙනෙමු.නව පරපුරේ ගී පද රචක හෙ.ස.ලා. ගුණතිලක (හේවනැන්නැහැලාගේ සරත් ලාල් ගුණතිලක) “ඔබ වෙනස් වෙලා” ගීතයේ මෙන්ම චන්ද්‍රසේන හෙට්ටිආරච්චි ගයන “දුර ඈත අතීතයේ” සහ “ආපසු යන්නට පාර කියනවද” වැනි ජනපි‍්‍රය ගීත වලද පද රචකයා ය. වෘත්තියෙන් යටියන්තොට මහජන සෞඛ්‍ය පරීක්ෂකවරයෙකු ලෙස කටයුතු කරන සරත් ලාල්ගේ විනෝදාංශය කවි සහ ගීත නිර්මාණය කිරීම ය. ගීත ශ්‍රාවක “රසඳුන” පාඨක ඔබ වෙනුවෙන් සරත් ලාල් “ඔබ වෙනස් වෙලා” ගී සංකල්පනාව නිර්මාණය වූ අයුරු අප සමඟ පැවසුවේ මෙසේ ය.”චන්ද්‍රසේන මගේ ළඟම මිතුරෙක්. අවුරුදු තිස්පහක පමණ කාලයක සිට අපි ළඟින්ම ඇසුරු කරනවා. මගේ මුල්ම ගී පද රචනය (“දුර ඈත අතීතයෙ”) ගායනා කළේත් චන්ද්‍රසේනයි. ‘ඔබ වෙනස් වෙලා’ සංකල්පනාව මගේම අත්දැකීමක් මුල් වී තමයි පද රචනය කෙරුණේ. ප්‍රේමය පරිත්‍යාගයක්, කැප වීමක් කියලා හරියටම හඳුනා ගත් දා කෙනෙකුට ඇතිවන ප්‍රේමණීය සිතුවිල්ල බෙදා හදා ගැනීම තවත් කෙනෙකු එක්ක කළොත් ඒක තමයි ඒ අයගේ ප්‍රථම ප්‍රේමය වෙන්නේ. ඒ ප්‍රේමයම විවාහයකින් ජයග්‍රහණය කරලා ජීවිතය පුරා පවත්වා ගන්න හැකියාව ලැබුණොත් ඒක භාග්‍යයක්මයි. හැබැයි ඉතින් එවිට කෙනෙකුගේ ප්‍රේමයේ වෙනසක්, අඩුවක් දැනුණොත් එය මහා ලොකුවට අනිත් කෙනාට දැනෙනවා, සංවේදී සිතක් තිබුණොතින්.””මුලින් කී භාග්‍ය මෙන්ම දෙවනුව කී අත්දැකීම ද එක්තරා කාලයකදී වැරදි වැටහීමකින් දැනුණු දවසකදී තමයි මම මේ ගීතය ලියන්න මුල පිරුවේ. දරුවෝ එක්ක හැළ හැප්පෙන කොට, ඔවුන් අතර ආදරය බෙදී යන කොට, පෙම්වතිය බිරිඳක් වී තවදුරටත් මවක ද වෙද්දී මට දැනුණු වෙනම මම අකුරු කළා. – ‘ඔයා වෙනස් වෙලා. මට නම් එහෙම වෙනස් වෙන්න බැහැ’ කියලා. ඇතැම් විටෙකදී ඇය මගේ බිරිඳ නොවේ ද කියා හිතෙන තරම් පිටස්තරයි.හරියට කිසිදාක හමු නොවුණු කෙනෙකු වගෙයි. මට හිතා ගන්න බැහැ, මේ පෙරදා මට පෙම් කළ ඇයම ද කියා. ඒ සිතුවිලි තමයි ‘පිටස්තරයි පිට කෙනෙක් වගෙයි – කිසි දිනෙක ඉතින් හමුනූන ලෙසේ’ යනුවෙන් පද රචනය කෙරුණේ. පෙරදා පෙම්වතුන්ව සිටියද විවාහ වී දරුවන් සමඟ ජීවත් වන විට අඹු සැමියන්ගේ සිත් තුළ නිරන්තරව ඇති වී නැති වී යන මෙවැනි සිතුවිලි අනන්තවත් ඇති. එම නිසා ඔවුන්ගේ හදවත්වලට මේ ගී සංකල්පනාව චන්ද්‍රසේනගේ හඬින් බෙහෙවින් සමීප වී ඇති බවයි මගේ හැඟීම.”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=av1305129</link>
    <topic>අද නාට්‍යවල රසය විතරයි ගුණය නැහැ</topic>
    <author>ඉනෝකා සමරවික්‍රම</author>
    <content>අද නාට්‍යවල රසය විතරයි ගුණය නැහැකෞශල්‍යා ප්‍රනාන්දු‘මවුස්’ ‘සුළඟ එනු පිණිස’ ‘ආකාස කුසුම්’ ආදී චිත්‍රපටවල මෙන් ම ‘දුන්හිඳ අද්දර’, ‘වනස්පති’, ‘ඉසුරු ගිර’, ‘සෙදෝනා’ ආදී ටෙලිනාට්‍යයන්හි ද මතක හිටිය චරිත රඟපෑ ඇය රඟපෑමට යොමු වුණේ වේදිකා නාට්‍යයෙනි. ඒ අම්මාගේ අඩි පාරේ ගමන් කරමින්. ඇගේ මව ප්‍රවීණ නාට්‍යවේදිනි සෝමලතා සුබසිංහයන් ය. ඇය රූපවාහිනි, චිත්‍රපට, වේදිකා නාට්‍ය නිළි මෙන් ම නාට්‍ය නිෂ්පාදිකා කෞශල්‍යා ප්‍රනාන්දු ය.“මම කලාවට පිවිසුණේ අම්මාගේ නාට්‍ය වලින්. ඒ වගේ ම ප්‍රවීණ නාට්‍යවේදීන් වන සුගතපාල ද සිල්වා, ධර්මසිරි බණ්ඩාරනායක යන අයගේ නාට්‍යවල රඟපෑවා. මට මතකයි ‘විකෘති’ නාට්‍යය ඒ කාලේ ලංකාව පුරාම පෙන්නුවා. ඊට පසුකාලෙත් මේ වගේ නාට්‍යවලට හොඳ ප්‍රතිචාර තිබුණා.දැන් එහෙම නැද්ද?දැනුත් වේදිකා නාට්‍යවලට ප්‍රේක්ෂකයෝ ඉන්නවා. නමුත් දැන් තියෙන රුචිකත්වය වෙනස්. අද තිබෙන්නේ රැල්ලක්. මෙගා ටෙලිනාට්‍ය, රියැලිටි ෂෝ... ආදී වශයෙන් ක්ෂණික දේවල් තිබෙන්නේ. එහෙම බැලුවම රුචිකත්වයත් ක්ෂණිකයි. හරියට ටේක් අ වේ කෑම වගේ. රසය විතරයි ගුණයක් නැහැ.නමුත් අද ඉස්සරට වඩා නාට්‍ය බලන්න අය එනවා. ඉස්සර වගේ ගමන් බිමන් යන්න දැන් බයක් නැහැනේ. නමුත් මිනිසුන්ට ඕන වෙලා තියෙන්නේ ක්ෂණික රසයක් ඔවුන් නාට්‍යයක් විදලා ගැඹුරු අත්දැකීම් ලබන්න කැමැති නැහැ. ඒ නිසා මට දැනෙන දෙයක් තමයි අද ගුණාත්මක බවින් යුතු ගැඹුරු දැක්මක් ඇති නාට්‍ය බලන්න කෙනෙක් නැහැ.මේ තත්ත්වය වෙනස් කරන්න බැරිද?බැරි නැහැ. මේ කාර්යය පටන් ගත යුත්තේ පොඩි කාලේ ඉඳලා. ළමයාට හොඳ කලා නිර්මාණ රස විඳින්න, නාට්‍ය, චිත්‍රපට බලන්න හොඳ පොතක් බලන්න අවස්ථාව සලසා දිය යුතුයි. මම ලෝකයේ නොම්බර එකේ චිත්‍රපට උලෙළ දෙකකට සහභාගි වී තිබෙනවා. ඒ තමයි ප්‍රංශයේ කාන් චිත්‍රපට උලෙළ හා ඉතාලියේ වෙනිස් චිත්‍රපට උලෙළ. මම එහිදී දැකපු දෙයක් තමයි මේවාට මිනිසුන්ගේ සහභාගිත්වය ඉතාම ඉහළයි. ඒ චිත්‍රපට උලෙළ තිබෙන කාලයට ඒ නගරයම ඒ වෙනුවෙන් වෙන්වෙලා. ඒ වගේ ම තමයි මම එක් අවස්ථාවක කේරළ චිත්‍රපට උලෙළකට සහභාගි වූහ. එවිට එහිදී පෙන්නුවේ ඉන්දියාවේ චිත්‍රපට නොවෙයි. නමුත් ඒ මිනිස්සු වෙනත් රටවල චිත්‍රපට බලන්න ආවා. ඒත් අපේ රටේ රාජ්‍ය නාට්‍ය උලෙළ පැවැත්වෙද්දී එය බොහෝ ම නිහඬව පැවැත්වුණේ. එයට ලැබුණු ප්‍රචාරය ප්‍රමාණවත් නැහැ කියන එක මගේ විශ්වාසය.දැන් අපේ රටේ මිනිස්සු ක්‍රිකට් තරග බලන්න කැමැතියි. එහෙම වුණේ ඒවා රූපවාහිනිවල පෙන්නලා පෙන්නලා. ඉන්පසුව ඒ අය ගැන ගුවන් විදුලියේ රූපවාහිනියේ පත්තරවල තොරතුරු පළවෙලා. මිනිස්සු දැන් ක්‍රිකට් තරග බලන්න හුරුවෙලා ඉන්නේ. අපේ රටේ වේදිකා නාට්‍ය ගැනත් මිනිසුන් තුළ හුරුවක් ඇති කළ යුතුයි.කෞශල්‍ය නිළියක්. නාට්‍ය නිෂ්පාදිකාවක් වගේ ම විශ්වවිද්‍යාල කථිකාචාර්යවරියක්.කොළඹ සෞන්දර්ය විශ්වවිද්‍යාලයේ නාට්‍ය හා රංග කලාව උගන්වනවා. ඒ වගේ ම ජයවර්ධනපුර විශ්ව විද්‍යාලයේ ඉංග්‍රීසි උගන්වනවා.ඊට අමතරව ඔබ නාට්‍ය පාසලක් පවත්වාගෙන යනවා නොවේද?මේ නාට්‍ය පාසල 1980 අවුරුද්දේ දී ආරම්භ කළේ මගේ මව. මෙය ආරම්භ කළේ ළමයින් හා තරුණ පිරිස වෙනුවෙන්. “ලංකා ළමා හා යොවුන් නාට්‍ය පදනම. මේ සඳහා නාට්‍ය නිර්මාණකරණයේ යෙදෙන්නට කැමැති අයට අපත් සමඟ එක්වන්නට පුළුවන්. පාඨමාලාව හරහා නාට්‍ය පිටපත් රචකයින්, නළු නිළියන් ආදිය බිහිවෙලා තිබෙනවා. ‘නව පාඨමාලා’ සඳහා මේ දිනවල බඳවා ගැනීම් සිදු කැරෙනවා.ඇගේ ලිපිනය.කෞශල්‍යා ප්‍රනාන්දු, අංක 166/1, පාර්ලිමේන්තු පාර, කුඹුක්ගහදුව, කෝට්ටේ.ඉනෝකා සමරවික්‍රමකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=av13051210</link>
    <topic>කේන්ති ගියත් එයා ඒක දුරදිග ගෙනියන්නේ නෑ</topic>
    <author>හේමාලි විජේරත්න</author>
    <content>කේන්ති ගියත් එයා ඒක දුරදිග ගෙනියන්නේ නෑක්ලීටස්ගේ බිරිය ඩොරීන් මෙන්ඩිස්සිංහල සිනමා ඉතිහාසයේ ක්ලීටස් මෙන්ඩිස් යන නාමයට හිමිවන්නේ සුවිශේෂිත්වයක්. බොහෝ වෙලාවට සිනමාවෙන් ඔහු අප මුණ ගැසුණේ දුෂ්ට චරිතවලින්. එහෙත් රූපවාහිනියේ ආගමනයත් සමඟම ක්ලීටස් විවිධ චරිත ඔස්සේ ටෙලිනාට්‍යවලින් අපේ නිවෙස්වලට ගොඩ වැදුණා. අදටත් ඔහු නිතර දෙවේලේ අපේ ආලින්දයේ රඟන නළුවෙක්. මේ සා දීර්ඝ රංගන චාරිකාවකට එක්වන්නට ඔහුට මානසික නිදහසත් සැහැල්ලුවත් එක්කර දුන්නේ ඔහුගේ නිවෙසේ වගකීම් කරට ගත් සිය ආදරණිය බිරිය ඩොරීන්. අද අපේ ‘දෘෂ්ටි කෝණය’ යොමුවෙන්නේ ක්ලීටස්ගේ ප්‍රිය බිරිය ඩොරීන් වෙතයි.ඔබ ඩොරින් මෙන්ඩිස් වෙන්නේ ක්ලීටස් සමඟ වන විවාහයෙන් පසු. ඉන් පෙර ඔබගේ තොරතුරු ගැන සඳහන් කළොත්?මම විවාහයට ප්‍රථම ඩොරීන් ජයකොඩි. මගේ ගම කුරුණැගල කොහිලගෙදර. ඒක හරිම ලස්සන ගමක්. අපේ තාත්තා ඒ පළාතේ හිටපු ව්‍යාපාරිකයෙක්. අම්මා නම් අපිව බලාකියාගෙන ගෙදර දොර වැඩකරගෙන හිටියා. රැකියාවක් කළේ නෑ. මට අක්කල දෙන්නෙකුයි මල්ලියෙකුයි ඉන්නවා. කුරුණැගල ශුද්ධ වූ පවුලේ කන්‍යාරාමයේ තමයි මම ඉගෙන ගත්තේ. අපේ අම්ම තාත්තට ඕන කළේ අපට හොඳට උගන්වන්න තමයි. අපි ගමේ හැදුණ වැඩුණ දරුවෝ විදියට බොහොම චාම් දිවි පෙවෙතක් තමයි ගෙන ගියේ.එතකොට ඔබට ක්ලීටස් හමුවුණේ කොහොම ද?අපි දෙන්නා විවාහ වුණේ යෝජනාවකින්. ක්ලීටස්ගේ පවුලයි අපේ පවුලයි අතර ඥාති සබඳතාවයක් තිබුණා. ඒ කියන්නේ මගේ පුංචි අම්මගේ පුතා විවාහ වෙලා හිටියේ ක්ලීටස් ගේ අක්කා එක්ක. ඒ නිසා අපි නිතර හමුවෙනවා දකිනවා, කතාබහ කරනවා. ඔහොම ඉන්නකොට තමයි ක්ලීටස්ගේ පැත්තෙන් අපේ ගෙදරට මේ යෝජනාව ආවේ.ඉතින් ඔබ යෝජනාවට කැමැති වුණා ද?නෑ. මම මුලින්ම ඒ යෝජනාවට කැමැති වුණේ නෑ.ඇයි ඒ?මම බොහොම චාම් දිවියක් ගත කරපු ගැමි තරුණියක්. ක්ලීටස් ඒ වෙනකොටත් ජනප්‍රිය නළුවෙක්. ඔහුගේ ඒ නළු වෘත්තිය ගැන මගේ කිසිම පැහැදීමක් තිබුණේ නෑ. අපි බොහොම සරලව ජීවත්වෙන්න කැමැති අය. ඒ නිසා මට ලොකු බයක් දැනුණා. අනිත් එක ඉතින් ඒ කාලේ සිනමාවේ ක්ලීටස් වැඩියෙන්ම කළෙත් දුෂ්ට චරිතනේ.ඊට පස්සේ කැමැති වුණේ කොහොම ද?ක්ලීටස් ගේ යෝජනාව ආවම අපේ තාත්තා මටත් කලින් ඒකට කැමැති වුණා. තාත්තා කිවුවේ ඒ අය අපි දන්න අඳුනන අය කියලයි. තාත්තා මට හැම මොහොතෙම කිව්වෙ රැකියාව ගැන හිතන්න එපා කියලයි. ඉතින් තාත්තගේ හිත රිද්දන්නත් බැරි නිසා කැමැති වුණා.විවාහ වුණේ කවදද?1985 ඔක්තෝබර් 10 වැනිදා තමයි අපේ වෙඩින් එක ගත්තේ. කොටහේන ශාන්ත ලුසියා දෙව් මැදුරේ තමයි මංගල දේව මෙහෙය පැවැත්වුණේ.නළු නිළියොත් බොහොමයක් දෙනා සහභාගි වෙන්න ඇති.අපෝ ඔව්. විජය කුමාරතුංග, මාලිනි ෆොන්සේකාගේ සිට ඒ කාලේ සිනමාවේ ජනපි‍්‍රය තරු රැසක් ආවා. විජය තමයි අපි සේරටම ඉස්සර පල්ලියට ඇවිත් තිබුණේ. මම කුරුණෑගල ඉඳලත් ක්ලීටස් මීගමුවේ ඉඳලත් පල්ලියට එන්න කලින් විජය පල්ලියට ඇවිත් හිටියා.විවාහයෙන් පස්සේ ක්ලීටස්ගේ රැකියාවට කැමැති වුණා ද?ටික කාලයක් යනකොට ඒ රැකියාවේ ස්වභාවය මට අවබෝධ වුණා. ඊට පස්සේ මම ඒ අනුව හැඩ ගැසුණා.විවාහයෙන් පස්සේ කොහේද පදිංචි වුණේ?මීගමුව කටුවපිටිය, ක්ලීටස්ගේ මහගෙදර තමයි අපි දෙන්නා පදිංචි වුණේ. ඒ කාලේ ගෙදර හිටියේ ක්ලීටස්ගේ අම්මා, තාත්තා, මල්ලි සහ අපි දෙන්නා.ක්ලීටස් ෂූටිං ගියාම තනිකමක් දැනුණෙ නැත්ද?මුල් කාලේ නම් මට හරියට ඒ තනිකම දැනුණා. ඊට පස්සේ මට ඒක පුරුදු වුණා. අනිත් එක ක්ලීටස් ගේ අම්මා තාත්තා ගෙදර හිටිය නිසා ඒක මඟහැරුණා.නැන්දම්මා, ලේලි ගැටුම් ඇතිවුණේ නැත්ද?නෑ. ක්ලීටස්ගේ අම්මාත් එක්ක අවුරුද්දක් විතර වගේ තමයි ඉන්න ලැබුණේ. ඊට පස්සේ අම්මා නැතිවුණා. තාත්තා නම් අවුරුදු 10 ක් විතර අපිත් එක්ක හිටියා.කාර්ය බහුලත්වය නිසා ක්ලීටස්ගෙන් ගෙදර වැඩට නම් උදව්වක් ලැබෙන්න නැතුව ඇති නේද?ක්ලීටස් දැක්කම කවුරුත් හිතන්නේ එහෙම තමයි. ඒ වුණාට ගෙදර ඉන්නවානම් ගේ දොර අතුපතු ගාන වැඩ, සේරම කරන්නේ එයා. අපේ අහල පහළ අය ඒ ගැන දන්නවා. මම විවාහ වෙන්න කලින් එයාගේ අම්මටත් ඒ වැඩ කරලා දීලා තියෙන්නේ ක්ලීටස්. තාමත් ඒ වැඩ ගෙදර ඉන්නවා නම් ක්ලීටස් කරනවා. මට තියෙන්නේ උයන්න පිහින්න විතරයි. කොච්චර කාර්ය බහුල වුණත් ගෙදර වගකීම් ගැන ක්ලීටස් හිතනවා.තාත්ත කෙනෙක් විදියට ක්ලීටස්ගේ චරිතය කොයි වගේ ද?හරිම අපූරු තාත්තා කෙනෙක්. එක දරුවයිනේ ඉන්නේ. මැණිකක් වගේ තමයි රැක ගන්නේ. දැන් පුතාට අවුරුදු 19 ක්. A/L කරලා Computer degree එකක් කරනවා.ක්ලීටස් රිදී තිරයේ නම් දුෂ්ට චරිතමනේ කරන්නේ. ඔහු සැබෑ ජීවිතේ කොයි වගේ චරිතයක් ද?රිදී තිරයේ දුෂ්ට චරිත කොහොම කරනව ද කියලා පුදුම හිතෙනවා. දුෂ්ටකමක් දන්නෙවත් නැති මිනිහෙක්. මටත් පුදුමයි මෙහෙම රඟපාන්නේ කොහොම ද කියලා.ඔබගේ ඔබ ප්‍රිය කරන ගතිගුණ මොනව ද?මම දකින හොඳම දේ තමයි කෙනෙකුගේ දුකේදී ඉතාමත් සසල වන හදවතක් තිබීම. අනිත් පැත්තෙන් නැති බැරි අය වෙනුවෙන් ඕන දෙයක් දෙයි.ක්ලීටස්ගේ රංගන ජීවිතය නිසා නිළියන් සමඟ නිතර කටයුතු කරන්න ලැබෙනවා. ඔබට ඊර්ෂ්‍යාවක් දැනුණේ නැද්ද?කවදාවත් නෑ. මම ක්ලීටස් ගැන හොඳින් දන්නවා. මට ඔහුව ගැන අබ ඇටයක තරමවත් සැකයක් නෑ. ඒක එදත් එහෙමයි අදටත් එහෙමයි. ඔහු මේ වනතුරු ක්ෂේත්‍රයේ කිසිම වචනයක් අහන්නේ නැතුව හිටියා. ඒ ගැන මට සතුටුයි.ක්ලීටස්ට කේන්ති යන්නේ එහෙම නැත්ද?හරිම අඩුයි. කේන්ති ගියත් ඒක දුරදිග ගෙනියන්නේ නෑ.ඔය දෙන්නාගේ විවාහයට දශක තුනක් ගෙවෙන්නත් ආසන්නයි නේ. විරසක වීම් ඇතිවෙලා නැත්ද?පොඩි පොඩි ඒවා කොයි පවුලෙත් තියනවනේ. දුරදිග යන ඒවා කවදාවත් වෙලා නෑ.ක්ලීටස් රඟපාපු චරිත අතරින් ඔබ කැමැති චරිතය කුමක් ද?සිනමාවේ නම් වැඩිය රඟපෑවේ දුෂ්ට චරිතනේ. මම වැඩියෙන් කැමැති ටෙලි නාට්‍ය චරිතවලට. ‘කඩුල්ල’ ටෙලි නාට්‍යයේ ක්ලීටස් කරපු චරිතයට කැමැතියි.ක්ලීටස්ගේ බිරිය වීම ගැන මොකද හිතෙන්නෙ?අවංකව සතුටු වෙනවා. මට හරි ආඩම්බරයක් දැනෙනවා.හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=av13051211</link>
    <topic>‘සිත හැඬුවා’ ගීතයෙන් ජනප්‍රිය වූ රචකයා</topic>
    <author>තුෂාරි</author>
    <content>‘සිත හැඬුවා’ ගීතයෙන් ජනප්‍රිය වූ රචකයාකේ.ඩී.රසික චාමරසිත හැඬුවා - ඔබ ගිය දා ළඟ වුන් හැටි – මතක් වෙලා බලා හිඳිමි නුඹ එනකන් තරහක් නෑ එන්න සොයා...මේ දිනවල ජනප්‍රිය ගායක තීක්ෂණ අනුරාධ ගායනා කරන මේ ගීතයට රසික ප්‍රතිචාර නොඅඩුවම ලැබෙනවා. ජ්ර් නාළිකා හරහාත් උ ඊභඡඥ හරහාත් ජනප්‍රියත්වයක් ලැබූ මේ ගීතයේ පද රචකයා සංගීත ක්‍ෂේත්‍රයට එක්වෙන නවක ගී පද රචකයෙක් ලෙස හඳුන්වන්න පුළුවන්. ඔහු නමින් කේ.ඩී.රසික චාමරයි.රසික ගේ උපන්ගම බූස්සයි. බූස්ස ගාමලිදූව සාරිපුත්‍ර මහා විද්‍යාලයෙන් සාමාන්‍ය පෙළ දක්වා අධ්‍යාපනය ලැබූ රසිකට කුඩා කල පටන්ම ගී පද රචනයට හැකියාවක්, ඇල්මක් තිබුණා. ඒ නිසාම අවස්ථාව ලැබෙන හැම විටකම ඔහු ගී පද, නිසදැස් පොත්පත්වල රචනා කළා. මේ සියලු දේ පෙන්වන ළබැඳි මිතුරෙක් ද රසිකට හිටියා. ඒ තමයි නිශාන්ත පුෂ්පකුමාර. නිශාන්ත මේ ගීපද රසවිඳ රසිකව තව තවත් ගී පද රචනයට උනන්දු කෙරෙව්වා.ඒ සත්ක්‍රියාවේ ප්‍රතිඵල අද රසික භුක්ති විඳිනවා. මේ ගැන රසික අපිත් එක්ක කතාකළේ බොහොම සතුටින්. ”’සිත හැඬුවා - ඔබ ගියාද?’ ගීතය මම ඉතාම ආසාවෙන් රචනා කරපු ගීතයක්. මේ ගීතය රසවිඳලා නිශාන්ත කිව්වා ජනපි‍්‍රය වෙයි කියලා.මට මේ සඳහා සොහොයුරන් කිහිප දෙනෙක්ම උදව් උපකාර කළා. මේ ගීතයේ තනුව නිර්මාණය කළේ උදය වසන්ත සොයුරා. ඒ වගේම ජ්ර් දෙරණ චමින්ද්‍ර සොයුරාත් මෙහි ට්‍රැක් එක සෑදූ චන්දික සොයුරාත් මම මෙහිදී මතක් කළ යුතුමයි. මේ ගීතය ගායනා කරන තීක්ෂණ අනුරාධ සොයුරා එයට සාධාරණය උපරිමව ඉටුකර තිබෙනවා. ඒ වගේම මම රචනා කළ තවත් ගීතයක් මේ දවස්වල නවක ගායකයෙක් ගායනා කරනවා. ඒ තමයි ‘ලස්සන ඇස් දෙක..’ ගීතය මේ නිසාම මගේ දක්ෂතා හඳුනාගත් ගීත ක්‍ෂේත්‍රයේ අයගෙන් දැන් නම් ගීත රචනා කිරීම් සඳහා මට ආරාධනා ලැබෙනවා. මේ ක්‍ෂේත්‍රයේ දිගටම නියැළෙමින් ගී පද රචකයෙක් විදිහට නමක් හදාගෙන ඉදිරියට යන්නට මම බලාපොරොත්තු වෙනවා. නො.86, කැකිල්ල මණ්ඩිය, බූස්ස රසික චාමර ගේ ලිපිනයයි.තුෂාරිඡායා - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=av13051212</link>
    <topic>සුමීගෙන් අහන්න</topic>
    <author/>
    <content>සුමීගෙන් අහන්නවිශ්ව විද්‍යාලයයේ පළමු සිංහල මහාචාර්යවරයා කවුද?නුංගමුගොඩ විජය ඒකනායකප්‍රශ්නය – වඩා වටින්නේ ලිය ද? විදුලිය ද?පිළිතුර – විදුලිය නැති වෙලාවට තමයි ලිය වටින්නේ.පිළියන්දල සරත් ඒකනායකප්‍රශ්නය – ‘මූන්ස්ටෝන්ස්’ සංගීත කණ්ඩායම ගයන ‘වන දෙව්ලිය තුරුලේ’ ගීතයේ එක් තැනක ‘පෙරකල සිත්තරුවෝ බිතු සිතුවම් නෙළුවෝ’ කියා යෙදෙනවා. එය වැරදි යෙදුමක් නේද?පිළිතුර – ඔව්. බිතු සිතුවම් අඳිනවා මිසක් නෙළන්නෙ නැහැනේ.ගල්කිස්සේ නදී කරුණාරත්නප්‍රශ්නය – ‘ගැටවරයෝ’ චිත්‍රපටයේ ගාමිණී ෆොන්සේකාගේ නාගරික පෙම්වතියගේ චරිතය රඟපෑ නිළිය කවුද?පිළිතුර – නිල්මිණි ද සිල්වාබැද්දගානේ අනුර ගම්ලත්ප්‍රශ්නය – අපි ‘දුරට ඇපල් - ළඟට පැපොල්’ කියා ටෙලිනාට්‍යයක් කරනවා. එහි ප්‍රධාන චරිතයට නිළියක් සොයා දෙන්න?පිළිතුර – අපොයි ඒකට සුදුසු නිළියෝ ඕනෑ තරම් ටෙලි නාට්‍ය ක්ෂේත්‍රයේ ඉන්නවා.උස්වැටකෙයියාවේ බර්නාඩ් දාබරේප්‍රශ්නය – ‘ශරාබි’ චිත්‍රපටය ගැන යමක් කියන්න?පිළිතුර - දේව් ආනන්ද්, මධුබාලා ප්‍රධාන චරිතය රඟපෑ මේ චිත්‍රපටය සංගීතවත් කළේ මදන් මෝහන්.දෙකටන සුනිලා විජේසිංහප්‍රශ්නය – ලංකා විශ්ව විද්‍යාලයයේ පළමු සිංහල මහාචාර්යවරයා කවුද?පිළිතුර – මහාචාර්ය ධර්මසිරි රත්නසූරිය.වස්කඩුවේ දෙදියවල ගාමිණි ගුණතිලකප්‍රශ්නය – ගායිකා ඉන්ද්‍රානි පෙරේරා ගැන ඔබේ අදහස් දක්වන්න?පිළිතුර – ඉන්ද්‍රානි විශිෂ්ට ප්‍රතිභාවකින් යුතු ගායිකාවක්. ඇගේ කටහඬ අතිශය මිහිරියි. ‘සිකුරු ලියා’ චිත්‍රපටයට ඇය ගැයූ ‘වසන්තයේ මල් කැකුළයි’ ගීතයේ මුල් කොටස (අර ‘හා - හා - හා -‘ කියන කොටස) ගයන්න ලංකාවේ කිසිම ගායිකාවකට බැහැ.ඉහළ තල්දූවේ ආනන්ද වික්‍රමආරච්චිප්‍රශ්නය – ලංකාවේ දක්ෂතම ගිටාර් වාදකයා කවුද?පිළිතුර – ඩික්සන් ගුණරත්න අති දක්ෂයෙක්. ඒ හැරුණුකොට මිය ගිය නෙවිල් ප්‍රනාන්දු සහ ක්ලැරන්ස් විජේවර්ධන එබඳුම දක්ෂ ගිටාර් වාදකයෝ. එසේම ඇන්තනි සුරේන්ද්‍රත් දක්ෂයෙක්.හෝකන්දර ගුණදාස පද්මපෙරුමප්‍රශ්නය – ‘නොමියෙන මිනිසුන්’ චිත්‍රපටයේ තිරනාටකය ගාමිණි ෆොන්සේකාගේ ද?පිළිතුර – කතාව ගාමිණිගේ. තිරනාටකය ඩී. කීරගලආරච්චිගේ.වත්තල හේකිත්තේ ලක්ෂ්මන් රණසිංහප්‍රශ්නය – ‘මහ රෑ හමුවූ ස්ත්‍රිය’ චිත්‍රපටයේ එක් අවස්ථාවක කිසියම් නළුවෙක් සන්ධ්‍යා කුමාරිව උස්සගෙන යනවා. ඇයට සිහිය නැහැ. ඒ ජවනිකාවේ ඇය තම දුහුල් ගවුම අතින් සකසා ගන්නවා පේනවා. සිහි නැතිවුණු ගැහැනියක් කොහොමද එහෙම කරන්නේ?පිළිතුර – ඕක පික්චර් එකක්නේ ලක්ෂ්මන්. ගණන්ගන්න එපා.කුලියාපිටියේ ජේ. අතපත්තුප්‍රශ්නය – එක්තරා ගුවන් විදුලි නාළිකාවක ගාමිණී ෆොන්සේකා ගැන ඉදිරිපත් කළ වැඩසටහනක ඔහු රඟපෑ චිත්‍රපටවලින් ගීත ඉදිරිපත් කරමින් ගැයූ ගායකයන් අතරට එච්.ආර්. ජෝතිපාලගේ නාමය සිහිපත් නොකිරීම වැරැද්දක් නේද?පිළිතුර - සිද්ධිය ඇත්ත නම් ඒක වැරදියි.පහත නම් සඳහන් අයත් මේ සතියේ ප්‍රශ්න එවා තිබුණා.ගම්පහ අඹන්විට සිරිවර්ධන, කෑගල්ලේ රණවීර ලියනගේ, කපුගොඩ මාළිඳ සරත් රණසිංහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=av13051213</link>
    <topic>බොලිවුඩ් නිළියන්ගේ පෙම්සුව විඳින ක්‍රිකට් පිටියේ සුපිරි තරු</topic>
    <author>ෆවුස් මොහොමඩ්</author>
    <content>බොලිවුඩ් නිළියන්ගේ පෙම්සුව විඳින ක්‍රිකට් පිටියේ සුපිරි තරුඅයි.පී.එල්. තරගාවලියේ උණුසුමත් සමග අන්තර් ජාතික ක්‍රිකට් ක්‍රීඩකයන් හා බොලිවුඩ් රිදී තිරයේ සරාගී නිළියන් අතර ජංගම පෙම් ගිණුම් වැඩිවෙලා. අයි.පී.එල්.තරගාවලියට දින නියම කළ දිනයේ සිට ක්‍රීඩක වෙන්දේසිය දක්වා පැවැත්වෙන විවිධ ප්‍රවර්ධන වැඩසටහන්වලට ඉන්දියාවට එන අන්තර් ජාතික ක්‍රිකට් ක්‍රීඩකයන් සිය කාලයෙන් වැඩි හරියක් ගත කරන්නේ සුරූපි බොලිවුඩ් නිළියන්ගේ පහස විඳින්නයි.අන්තර් ජාතික ක්‍රිකට් ක්‍රීඩකයන් හා බොලිවුඩ් තිරයේ සුරූපිනියන් අතරේ පෙම් සම්බන්ධතා ඇතිවීමට අයි.පී.එල්. තරගාවලිය එක් පැත්තකින් කදිම තෝතැන්නක්. ඒත් මේ ක්ෂේත්‍ර දෙක යාකරන අපූරු පෙම් සම්බන්ධතාවල ඉතිහාසය නම් 60දශකය දක්වා ඈතට විහිදුණු එකක්.එදා මෙදා තුර දීර්ඝ කාලපරිච්ඡේදයේ මේ දෙපාර්ශවය අතර සුප්‍රකට මෙන්ම අප්‍රකට පෙම් සම්බන්ධතා ද එමටයි. ඒ අතර එක්දින තරග වාගේ කෙටිකාලීන ඒවාත්, ටෙස්ට් තරග වාගේ දිගුකාලීන ඒවාත් ඕනෑතරම් තිබුණා. මේ අතීතය හාරා ඇවිස්සීමේ දී 1965 වසරේ එවකට ඉන්දියා ක්‍රිකට් පිලේ නායකයා ලෙස කටයුතු කළ මන්සූර් අලි ඛාන් පතාවුදිගේ හා බොලිවුඩ් රිදී තිරය එකළු කළ සුරූපි නිළි ශර්මිලා තාගෝර්ගේ පෙම් සම්බන්ධතාව කැපී පෙනුණා. එය ක්ෂේත්‍ර දෙකම එකට යාකළ අපූරු එක්වීමක්. ඉන් වසර 4කට පස්සේ දෙන්නා විවාහ වෙනවා. ඒත් මන්සූර් අලිඛාන් - ශර්මිලා තාගෝර් අතර ඇතිවූ ප්‍රේමය විවාහයෙන් කෙළවර වුණේ නෑ. එය පසුගියදා මන්සූර් අලිඛාන් ජීවිතයෙන් සමුගන්නා තුරුම එක ලෙස පැවැතුණා.70 දශකය වනවිට ක්‍රිකට් ක්‍රීඩකයන් හා බොලිවුඩ් නිළියන් අතර ප්‍රේම කතාවල ඉවරයක් තිබුණේ නෑ. එවකට බටහිර ඉන්දියා කොදෙව් පිලේ හිටපු නායක පසුව නයිට් පදවියෙන් පිදුම් ලැබූ ගාෆීල්ඩ් සෝබර්ස් ද බොලිවුඩ් නිළියන්ගේ පහස විඳීමට වාසනාව ලැබූ ක්‍රීඩකයෙක්. ඔහුගේ සිත ගත්තේ එවකට බොලිවුඩ් තිරයේ යොවුන් නිළියක් ලෙස නම් දරා සිටි 17හැවිරිදි අන්ජු මහේන්ද්‍රෝයි. ඒ වනවිට රාජේශ් කන්නා සමග විවාහ ගිවිසගෙන සිටි ඇය සෝබර්ස්ගේ ප්‍රේමය හමුවේ රාජේශ් කන්නා අමතක කළා. එහෙත් විවාහකයකු වූ සෝබර්ස්ගේ ප්‍රේම කතාවට වැඩි ආයුෂ තිබුණේ නෑ. මේ වනවිට සිය ඔස්ට්‍රේලියානු බිරියගෙන් සෝබර්ස් දික්කසාද වී සිටින අතර අන්ජු තවමත් තනිකඩ ජීවිතයක් ගත කරනවා. නමුත් දෙදෙනා තවමත් හොඳ මිතුරන් බවයි පැවැසෙන්නේ.බටහිර ඉන්දියා කොදෙව් පිලේ හිටපු නායක සුපිරි පිතිකරු විවියන් රිචඩ්ස්ගේ ප්‍රේම වෘත්තාන්තය නම් ඊට වඩා වෙනස්. ඔහු ඒ කාලේ සිය කණ්ඩායම සමග ඉන්දියාවේ ක්‍රිකට් සංචාරයේ නිරත වෙද්දී මුණ ගැසුණු සරාගී නිළි නීනා ගුප්තා සමග පෙමින් බැඳුණා. ඒ වනකොට විවාහකයෙක් වුනත් රිචඩ්ස්ට නීනා නැතිවම බැරිවුණා. ඔහු බටහිර ඉන්දියා කොදෙව් ජාතික බිරියට මෙන්ම නීනාටත් එකලෙස පෙම් කළා. ඔහුට දාව ඇයට ඉපදුණු මසාබා දියණිය දැන් නව යොවුන් තරුණියක්. විවාහ නොවූව ද රිචඩ්ස් - නීනා පෙම් කතාවේ නම් නිමාවක් නෑ.ඒ කාලයේ බොලිවුඩ් නිළියන්ගේ පහස වැඩිපුරම දැනුණේ අසල්වාසී පාකිස්තාන ක්‍රීඩකයන්ටයි. නිතර නිතර ඉන්දියාවට පැමිණෙන පාකිස්තාන ක්‍රීඩකයන් ඉඩ ලැබුණු වෙලාවට බොලිවුඩ් නිළියන් සමග අල්ලාප සල්ලාපයේ යෙදුණා. ඔවුන් අතර කැපී පෙනුණු ක්‍රීඩකයා වුණේ ඉම්රාන් ඛාන්. බොලිවුඩ් නිළියන් එකල ඉම්රාන්ට වහ වැටිලයි හිටියේ. ඒ අතරින් වාසනාවන්තිය වුණේ සීනත් අමාන්. ඇය ඉම්රාන් හා වැඩිම කාලයක් පෙම් කළ බොලිවුඩ් නිළියයි. නොම්මර එකේ අනංගයෙක් වුණු ඉතා කඩවසම් සිරුරකට හිමිකම් කී ඉම්රාන් සිනමා නළුවෙක් කිරීමට බොලිවුඩ් චිත්‍රපට නිෂ්පාදකවරුන් කීපදෙනෙක් ඒ කාලයේ උත්සාහ කර තිබුණා.ඉම්රාන් ඒ ආරාධනාව ප්‍රතික්ෂේප කළත් බොලිවුඩ් නිළියන්ගේ පෙම් සම්බන්ධතා හේතුවෙන් ක්‍රිකට් පිටියෙන් සිනමා නළුවන් බවට පත්වූ ක්‍රීඩකයන් ඕනෑතරම් ඒ කාලයේ සිටියා. ඉන්දියාවේ සන්දීප් පටේල්, සොනාලි බ්‍රෙන්ඩා සමග පෙමින් බැඳුණු අජේ ජඩේජා, රීනා රෝයි සමග විවාහ වුණු පාකිස්තාන ආරම්භක පිතිකරු මොෂින් ඛාන් ඒ අතරින් කැපී පෙනුණා.බොලිවුඩ් නිළියන්ට වහ වැටී ක්‍රිකට් වෘත්තීය පමණක් නොව ජීවිතයත් අඳුරු කරගත් ක්‍රීඩකයන් ද එමටයි. ඉන්දියා පිලේ හිටපු විශිෂ්ටතම තුන් ඉරියව් ක්‍රීඩක රවී ශාස්ත්‍රිට වූයේ ඒ ටිකයි. ඔහු බොලිවුඩයේ සරාගී නිළි අම්රිතා සිං සමග ඇතිකරගත් පෙම් සම්බන්ධතාව හේතුවෙන් ඔහුගේ ක්‍රිකට් වෘත්තිය පමණක් නොවෙයි ජීවිතයත් අඳුරට තල්ලු වුණා. ඔහුගේ ජීවිතයේ හොඳම කාලය ගෙවීගියේ අම්රිතාගේ ප්‍රේමයත් එක්කයි.මේ විදිහට ක්‍රීඩාවයි, ජීවිතයයි බොලිවුඩ් ප්‍රේමයට දියකර හැරිය තවත් අවාසනාවන්ත ක්‍රීඩකයෙක් තමයි ඉන්දියා පිලේ හිටපු නායක මොහොමඩ් අසාරුදීන්. ඔහු එවකට ඉන්දියා පිලේ නායකයා ලෙස කටයුතු කරන කාලයේ රූමත් නිළි සංගීතා බිජ්ලානි සමග පෙම් සම්බන්ධතාවක් ඇතිකර ගත්තා. ඒ වනවිට විවාහකයෙක් වුණු අසාරුදීන්ට පුතුන් දෙදෙනෙක් සිටියා. ඒත් අවසානයේ සිය විවාහ ජීවිතයෙන් දික්කසාද වුණු අසාරුදීන් සංගීතා සමග විවාහ වුණා. ඒ වනවිටත් ඔහුගේ ක්‍රීඩා ජීවිතය බිඳ වැටිලයි තිබුණේ. අද වනවිට ඔහු සංගීතාගෙනුත් දික්කසාද වෙලා.ඒත් අසාරුදීන් වාගේ දරුපවුල් අතරමං නොකර බොලිවුඩ් රිදී තිරයේ සුරූපිනියන්ගේ පහස විඳගත් ක්‍රීඩකයන් ඕනෑතරම් හිටියා. සෞරව් ගැන්ගුලි -නග්මා, මහේන්ද්‍ර සිං දෝනි - දීපිකා පඩුකෝන් පෙම් සම්බන්ධතා ඒ අතර කැපී පෙනුණා.වත්මන් ඉන්දිය කණ්ඩායමේ යොවුන් ක්‍රීඩකයන්ගෙන් වැඩි හරියක් බොලිවුඩ් නිළියන්ගේ පහස විඳින්න දක්වන්නේ පුදුමාකාර කැමැත්තක්. ඔවුන් අතරින් යුවරාජ් සිං විශේෂයි. ඔහු ක්‍රිකට් වාර්තා වලට වාගෙම වැඩිම නිළියන් ගණනකට පෙම් කළ ක්‍රීඩකයා වීමේ වාර්තාවටත් හිමිකම් කියනවා. කිම් ෂර්මා, දීපිකා පඩුකොන්, අමීෂා පටේල් හා නේහා දූපියා වැනි ජනප්‍රිය යොවුන් නිළියන් ගණනාවක් සමග ඔහු පෙම් සම්බන්ධතා ඇතිකර ගත්තා.සුපිරි පිතිකරු විරාත් කෝලිත් ඊට දෙවැනි නෑ. ඔහු ළඟදීම යුවරාජ්ගේ වාර්තාව බිඳ දමන බවයි පෙනෙන්නේ. බොලිවුඩ් නිළියන්ගේ සිහින කුමරයා ලෙස හඳුන්වන කෝලි මේ වනවිට තමානා භාතියා, සංජානා වැනි යොවුන් නිළියන් ගණනාවක් හා ප්‍රේම සම්බන්ධතා පවත්වා තිබෙනවා.ඉන්දියා පිලේ වත්මන් ක්‍රීඩකයන්ගෙන් හර්බජන් සිංගේ හා ගීතා බස්රාගේ ප්‍රේමයට හිමිවන්නේ සුවිශේෂි තැනක්. මන්සූර් අලිඛාන් - ශර්මිලා තාගෝර් වාගෙම ක්ෂේත්‍ර දෙක යාකළ අමරණීය පෙම් යුවළක් වීමයි දෙන්නගේ අරමුණ. ලබන වසරේ දී දෙන්නා විවාහ වන බවත් ආරංචි වුණා.වේග පන්දු යවන ක්‍රීඩක සහීර් ඛාන් හා ඉෂා ෂර්මානි අතර වසර කීපයක් තිස්සේ පවතින ප්‍රේමයත් විවාහය දක්වා දිවයනු ඇතැයි කියැවෙනවා.ඒත් හිටි හැටියේම පසුගියදා ඉන්දියා හා පාකිස්ථාන මාධ්‍යවලට උණුසුම් පුවතක් වුණේ වසීම් අක්රාම් - සුස්මිතා සෙන් ප්‍රේම කතාවයි. ඒත් අක්රාම් වගේම සුස්මිතාත් කියන්නේ ඔවුන් කාලයක පටන් හොඳ මිතුරන් ලෙස පමණක් ඇසුරු කළ බවයි. සිය ප්‍රේම කතාව ලෝකයාට රහසක් කරගන්න උත්සාහ කළ ක්‍රීඩකයන් හා නිළියන් අතීතයේදී ඕනෑතරම් සිටි නිසා ඉදිරියේ දී මේ දෙන්නා විවාහ වුනත් ඒක පුදුමයට කාරණයක් නම් නොවෙයි.ෆවුස් මොහොමඩ්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=av13051214</link>
    <topic>බෙංගාල ආභාසය ලත් හින්දි සිනමාකරුවා - ගුරු දත්</topic>
    <author>ඈෂ්ලි රත්නවිභූෂණ</author>
    <content>බෙංගාල ආභාසය ලත් හින්දි සිනමාකරුවා - ගුරු දත්පසුගියදා ගුරුදත්(1925 – 1964) නමැති ඉන්දියානු සිනමාකරුවා පිළිබඳ ලියැවුණු අලුත්ම පොතක් මිලදී ගැනීමට හැකි විය. පෙන්ගුවින් ප්‍රකාශනයක් වූ එහි සිරස්තලය Guru Datt- A Tragedy in Three Actsය.එහි කතුවරයා පූනාහි ඉන්දීය චිත්‍රපට හා රූපවාහිනී ආයතනයේ චිත්‍රපට අධ්‍යක්ෂණය පිළිබඳ ඩිප්ලෝමාලාභියකු වූ අරූන් කෝප්කාර්ය. ඔහු තම චිත්‍රපට සඳහා ‘රන් නෙළුම’ ජාතික සම්මානය තෙවරක්ම දිනා ඇත. ඉන්දියානු හා රුසියානු විශ්වවිද්‍යාල කීපයකම සිනමාකරණය උගන්වා ඇත.මරාති භාෂාවෙන් ලියන ලද මෙම කෘතිය ඉංග්‍රීසි බසට පරිවර්තනය කර ඇත්තේ ශාන්තා ගොකාලේ ය. අරූන්ගේ චිත්‍රපට රාශියක ම තිරකතාව ලියා ඇත්තේ ඇයය. කොප්කාර් මෙම කෘතියෙන් මුඛ්‍ය අවධානය යොමු කරන්නේ ගුරු දත් නිෂ්පාදනය කළ සුප්‍රකට සිනමා කෘති ත්‍රිත්වයක් වූ Pyaasa,Kaagaz Ke Phool හා Sahib Bibi Aur Ghulamකෙරෙහිය.ගුරු දත් ගේ කෘති මඟින් පළ කරන ලද නව්‍ය වූ සිනමා විලාසය, ගැඹුරු මානවවාදී ප්‍රවේශය හා දයානුකම්පාව සලකා බලන විට ඔහු ඔර්සන් වේල්ස්, මිසොගුචි, හිච්කොක්, යාන්සෝ හා ඕපල්ස් වැනි සිනමාකරුවන් හා සමතැන්හි ලා සැලකිය හැකි බව විචාරක මතයයි. ගුරු දත් පිළිබඳ මෙයට පෙර තවත් කෘති දෙකක් පළවී ඇත.පළමු කෘතිය Guru Dhatt නමින් 1973 දී පළ කරන ලද්දේ ඉන්දියානු චිත්‍රපට සංරක්ෂණාගාරය විසිනි. එහි කතුවරයා වූයේ ෆිරෝස් රන්ගුන්වල්ලාය. දෙවන කෘතිය නවදිල්ලියේ ඔක්ස්ෆර්ඩ් යුනිවර්සිටි ප්‍රෙස් ප්‍රකාශනයකි. 1997 දී පළවූ එහි කතුවරයා වූයේ නස්රින් මුන්නි කබීර්ය.එය Guru Dhatt A Life in Cinema ය. ඔහු ගුරු දත් පිළිබඳ කොටස් තුනකින් යුත් වාර්තා චිත්‍රපටයක් In Search of GuruDutt යනුවෙන් 1989 දී තැනුවේය.ගුරු දත් ෂිව් ශන්කර් පදුකොනේ උපන්නේ 1925 ජූලි මස 09 වැනිදා බැංගලෝරයේ දීය. ගුරු දත් ගේ පියාට රැකියාවක් සඳහා කල්කටාවට යන්නට සිදුවූ බැවින් මුළු පවුලම කල්කටාවට සංක්‍රමණය විය. ගුරු දත් අධ්‍යාපනය හැදෑරුවේ ද කල්කටාවේය.ඔහු ඉන්දියානු සංස්කෘතික මධ්‍යස්ථානයේ නර්තනය හැදෑරුවේය ඔහු දක්ෂ නර්තන ශිල්පියෙක් නොවූව ද නර්තනයේ මූලධර්ම හොඳින් ප්‍රගුණ කළේය. ඔහුට ව්‍යක්තව බෙංගාලි බස කතා කිරීමේ හැකියාව තිබූ අතර බෙංගාලි කාන්තාවක් ද විවාහ කරගත්තේය.ඔහු ගේ මාමා කෙනෙකු වූ බී.බී.බෙනෙගල්, ගුරු දත් වෙනත් දිසාවක් කරා යොමු කරමින් පූනාහි ප්‍රභාත් චිත්‍රාගාරය වෙත රැගෙන ගොස් එහි ප්‍රධාන විධායකයා වූ බාබුරෝ පායිට හඳුන්වා දුන්නේය. ගුරු දත් නර්තන අධ්‍යක්ෂවරයෙකු ලෙස තුන් අවුරුදු ගිවිසුමක් ප්‍රභාත් චිත්‍රාගාරය සමඟ අස්සන් කළේය.ඔහු තම වෘත්තියට අමතරව ප්‍රභාත් නිෂ්පාදනවල සහාය අධ්‍යක්ෂවරයෙකු හා නළුවෙක් වශයෙන් ද කටයුතු කළේය. ගුරු දත් අධ්‍යක්ෂවරයෙකු වශයෙන් කල එළි බැස්සේ Baazi (හින්දි / 1951) චිත්‍රපටයත් සමඟය.එය නිෂ්පාදනය කරන ලද්දේ දේව් ආනන්ද් ගේ නව්කේතාන් චිත්‍රපට සමාගම වූ අතර දේව් එහි ප්‍රධාන චරිතය රඟපැවේය. ගුරු දත් ගේ ස්වීය චිත්‍රපට සමාගම වූ Guru Dhatt මඟින් නිෂ්පාදිත ප්‍රථම කෘතිය වූයේ Aar Paar (හින්දි/ 1954) ය. එය ඔහුගේම අධ්‍යක්ෂණයක් වූ අතර ප්‍රධාන චරිතය රඟපෑවේ ද ඔහුය.ඔහු ගේ විශිෂ්ටතම නිර්මාණය වශයෙන් සැලකෙන්නේ Pyaasa (හින්දි / 1957) ය. ගුරු දත් සමඟ වහීදා රෙහෙමාන් එහි ප්‍රධාන චරිත රඟපෑවාය. ඔහු නිෂ්පාදනය කොට අධ්‍යක්ෂණය කළ Kaagaz Ke Phool (හින්දි / 1959) ප්‍රථම ඉන්දියානු සිනමාස්කෝප් චිත්‍රපටය විය.එය එක් අතකට අර්ධ වශයෙන් ඔහුගේම ජීවිතය පිළිබඳ කෘතියක් ද විය. චිත්‍රපට අධ්‍යක්ෂවරයෙකුගේ නැඟීම හා වැටීම ඊට ප්‍රස්තුත විය. සිනමාස්කෝප් තාක්ෂණය සඳහා බලපත්‍රය Twentieth CenturyFox සමාග­‍ෙමන් ලබා ගැනීමට සිදු වූ අතර එහි ඡායාරූප ශිල්පියා වූයේ වී.කේ.මූර්තිය.නමුත් සිනමාස්කෝප් චිත්‍රපට තිරගත කිරීමේ පහසුකම් ඉතා සීමිත වූ බැවින් මෙය වාණිජ වශයෙන් සාර්ථක නොවීය. එය සති දෙකකට හෝ තුනකට වඩා ප්‍රදර්ශනය නොවීය. ඔහු ගේ මුද්‍රාව සහිත වුව ද ඉන්පසු නිෂ්පාදනය කළ කිසිදු චිත්‍රපටයකට අධ්‍යක්ෂවරයා වශයෙන් ඔහු ගේ නම යෙදුවේ නැත.බිමාල් මිත්‍රගේ බෙංගාලි නවකතාවක් ආශ්‍රිතව නිෂ්පාදනය කළ Sahib Bibi A ur Ghulam (හින්දි / 1962) චිත්‍රපටයේ අධ්‍යක්ෂවරයා වශයෙන් නම සඳහන් වන්නේ අර්බර් අල්වි ගේය.එය 1963 බර්ලින් සිනමා උලෙළ සඳහා ඉන්දියානු නිල නියෝජනය විය. ගුරු දත්, අර්බාර් අල්වි සහ වහිදා රෙහෙමාන් මෙම උලෙළට සහභාගි වූහ. කිසිදු සම්මානයක් ලබා ගැනීමට එම චිත්‍රපටය සමත් නොවූ අතර ගුරු දත් ඒ ගැන සඳහන් කරමින් කියා සිටියේ ඉන්දියාවේ සාමාන්‍ය ජනතාව මුහුණ දෙන සමාජීය ප්‍රශ්න පිළිබඳ බටහිර රටවල ජනතාව එතරම් උනන්දුවක් නොදක්වන බවයි.ඔහු ගේ චිත්‍රපට විචාරක ප්‍රසාදයට ලක් වුවද වාණිජ වශයෙන් අසාර්ථක වීම ඔහු ඉතා දැඩි ලෙස ඉච්ඡා භංගත්වයට පත් කළ හේතුවක් විය. එහි අවසාන ප්‍රතිඵලය වූයේ වයස අවුරුදු 39 දී ඔහු සිය දිවි නසා ගෙන ජීවිතයෙන් සමුගැනීමයි.ඈෂ්ලි රත්නවිභූෂණකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=av13051215</link>
    <topic>හොලිවුඩ් නිවුස්</topic>
    <author>සුජීව තේවහෙට්ටිගේ</author>
    <content>හොලිවුඩ් නිවුස්ජනප්‍රිය නළු, ලියනාඩෝ ඩිකැප්රියෝ මේ වන විට 38 වැනි වියෙහි පසුවෙනවා. 2014 නොවැම්බරයේ දී ඔහු තම ජීවිතයේ හතර වැනි දශකයට පා තබනවා. වයස 40 ලැබුවත් ජීවිතය සැහැල්ලුවෙන් ගත කරන බවයි ලියනාඩෝ පවසන්නේ.ගෝල්ඩන් ග්ලෝබ් සම්මානයෙන් ද පිදුම් ලද මේ ‘ටයිටැනික්’ රංගන ශිල්පියාගේ බලාපොරොත්තුව ළඟ එන ග්‍රීෂ්ම සෘතුවේ දී කිසිදු රංගන කාර්යයකට සම්බන්ධ නොවී නිදහසේ සිටින්නයි.“මම ටිකක් විවේක ගන්නවා. මේක තාවකාලික විරාමයක් විතරයි. මාස කීපයක නිවාඩුවක් අරගෙන බාහිර වෙනත් වැඩ කටයුතුවල යෙදෙන්නයි මගේ බලාපොරොත්තුව.” ඩිකැප්රියෝ පසුගියදා ඇමෙරිකානු සිනමා සඟරාවකට එලෙස පවසා තිබුණා.ඩිකැප්රියෝ තවමත් අවිවාහකයි. විවාහ වීමට අදහසක් ඇතැයි ද ඔහු ඉඟි කළා.ප්‍රවීණ චිත්‍රපට අධ්‍යක්ෂ වුඩී ඇලන් පසුගියදා ප්‍රංශයට පැමිණියා. ඒ ඔහුගේ මීළඟ චිත්‍රපටයේ රූපගත කිරීම් ආරම්භ කරන්නයි. මෙහි ප්‍රධාන චරිත වෙනුවෙන් තෝරාගෙන සිටින කොලින් ෆර්ත් සහ එමා ස්ටෝන් ද වුඩී ඇලන් සමඟ ප්‍රංශයට පිටත්ව ගියා.චිත්‍රපටයට තවම නමක් යොදා නැහැ. මෙය හාස්‍යය කැටි වූ චිත්‍රපටයක් බවයි පැවසෙන්නේ. චිත්‍රපටයේ නිෂ්පාදකවරුන් පැවසුවේ මෙහි රූපගත කිරීම් ළඟදීම ආරම්භ කිරීමට නියමිත බවයි.මේ චිත්‍රපටය ඇලන් දෙවැනි වතාවට ප්‍රංශයේ රූපගත කරන සිනමා නිර්මාණයයි.ඔහුගේ ‘බ්ලූ ජැස්මින්’ චිත්‍රපටය ජූලි මාසයේ දී තිරගත කිරීම ආරම්භ කරනවා. එහි ප්‍රධාන චරිත රඟන්නේ කේට් බ්ලැන්චෙට් සහ ඇලෙක් බොල්ඩ්වින්.මේ දිනවල කාගේත් අවධානයට ලක්වී සිටින ජනප්‍රිය නිළි රීසි විදර්ස්පූන් පවසන්නේ තමන් තුළ මතක තබා ගැනීමේ ශක්තිය ක්‍රමයෙන් හීන වෙමින් පවතින බවයි. මේ තත්ත්වයට ඇය මුහුණ දී ඇත්තේ ඇයගේ තුන්වැනි දරුවා උපන්නාට පසුවයි. “මට දැන් ගොඩක් දේවල් මතක නැහැ.” විදර්ස්පූන් ඇමෙරිකානු සඟරාවකට ප්‍රකාශ කර තිබුණා. තවත් සඟරාවක් ප්‍රකාශ කළේ තුන්වැනි දරුවා උපන් පසුව ඇයගේ මොළය ‘අතුරුදන්’ වී ඇති බවයි.විදර්ස්පූන් තුන්වැනි වරට මවු පදවිය ලැබුවේ පසුගිය වසරේ සැප්තැම්බරයේදියි. දැනට 37 වැනි වියෙහි පසුවන විදර්ස්පූන්ට මේ දරුවා ලැබුණේ ඇයගේ දෙවැනි විවාහයෙන්. දෙවැනි වරට ඇය විවාහ වූයේ ජිම් ටොත් සමඟයි. තමන්ගේ මතකයේ ස්වභාවය ඇය හෙළි කළේ මේ අයුරින්....“මගේ හිත ඇතුළෙන් නොනවත්වා ගොඩක් දේවල් ගමන් කරනවා. හරියට සී එන් එන් චැනල් එකේ ප්‍රවෘත්ති සටහන් කරපු පටියක් ගමන් කරනවා වගෙයි.” ඇය එලෙස කීවේ රොබෝවකු කතා කරන හඬින්.‘රඟපෑමට වඩා මට මගේ පවුල් ජීවිතය ලොකුයි’ මෙලෙස කියන්නේ කේට් වින්ස්ලට් හෙවත් ‘ටයිටැනික්’ නිළියයි. ඇය දැන් දරු දෙදෙනෙකුගේ මවක්. ඇයට දියණියක් සහ පුත්‍රයෙක් සිටිනවා. දියණියගේ වයස අවුරුදු 12 යි. ඇයගේ නම මියා.මේ දියණියගේ පියා චිත්‍රපට අධ්‍යක්ෂ ජිම් දෙයර්ප්ලෙටන්. ඔහු සමඟ ගතකළ විවාහ දිවියට සමුදුන් කේට් ඉන් පසුව තවත් චිත්‍රපට අධ්‍යක්ෂවරයකු වන සෑම් මෙන්ඩස් සමඟ විවාහ වුණා. ඒ විවාහයෙන් ලද පුතු තමයි ජෝ. සෑම් - කේට් විවාහය 2010 දී දෙදරා ගියා. පසුගිය වසරේ දෙසැම්බරයේ දී කේට්, නෙඩ් රොක්න්රෝල් සමඟ අත්වැල් බැඳ ගත්තා.“පහුගිය කාලවලදී සිදුවුණු දේ වලින් මම හුඟක් දේවල් ඉගෙන ගත්තා. දැන් මට ජීවිතය හොඳින්ම දකින්න පුළුවන් වෙලා තියෙනවා. කොච්චර පාඩු සිදුවුණත් මාව ඇදගෙන වැටුණත් ආයෙමත් ශක්තිමත්ව නැගී සිටින්න මට පුළුවන්. ඒ ගැන මම සතුටු වෙනවා.”කේට් දැඩි අධිෂ්ඨානයෙන් යුතුව කියා සිටියා.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=av13051216</link>
    <topic> රැල්ලට යන්න මට ඕන වුණේ නැහැ</topic>
    <author>ඡායාරූප- සුදම් ගුණසිංහ</author>
    <content> රැල්ලට යන්න මට ඕන වුණේ නැහැ‘අභිනික්මන’ අධ්‍යක්‍ෂ හෙක්ටර් කුමාරසිරිමේ දිනවල දිවයින පුරා සී.ඊ.එල් මණ්ඩලයේ සිනමාහල්වල තිරගත වන ’අභිනික්මන’ හෙක්ටර් කුමාරසිරිගේ කුලුඳුල් සිනමා අධ්‍යක්‍ෂණයයි. පසුගිය දිනෙක හෙක්ටර් හා ඒ පිළිබඳ කළ සංවාද සටහනයි මේ.වේදිකා නාට්‍යයෙන් සිනමාවට එන්න ඔබ හිතුවේ ඇයි?වේදිකාවට, පාසල් වේදිකාවට විශාල කැපකිරීමක් මම කළා. ඔය අතරතුර තිරපිටපතක් ලියාගෙන හිටියත් එය නිර්මාණයක් බවට පත්කරන්න සුදුසු කාලයක් එනකම් මම බලාගෙන හිටියේ. පහුවෙලා හරි එය සාර්ථක වීම ලොකු සතුටක් කියලා මම කියන්න ඕන.හැබැයි ‘අභිනික්මන’ කරලා එය ප්‍රදර්ශනයට දීර්ඝ කාලයක් ඔබ බලන් හිටියා.චිත්‍රපටය කරලා රැඟුම් පාලක මණ්ඩලයෙන් අනුමත වෙන්න ඕන. ඔය අතරතුර ප්‍රදර්ශන මණ්ඩලයකුත් ලැබුණා. හැබැයි ඒ ගැන අපි තෘප්තිමත් වුණේ නැහැ. ඒ නිසා සෑහීමකට පත්වෙන්න පුළුවන් ප්‍රදර්ශන මණ්ඩලයක් ලැබෙනකම් බලන් ඉන්න වුණා.පසුගිය කාලයේ බෞද්ධ කතා පාදක කරගත් කතා සිනමාපට ගොඩනැඟෙනවා අපි දැක්කා. ඔබටත් අවශ්‍ය වුණේ ඒ රැල්ලේ සිනමාපටයක් කරන්නද?නැහැ කොහෙත්ම නෑ. මට ඕනකම තිබුණේ අපේ ප්‍රේක්‍ෂකයින්ට සමීප කතාවක් කරන්න.මම පාසල් නාට්‍යයක් කළා ‘හෙළිදරව්ව‘ කියලා. එය රාජ්‍ය සම්මාන ලැබුවා. මෙහි අන්තර්ගතය වුණේ දරුවන් මවුපියන්ට ඇප උපස්ථාන කළ යුතුයි කියන කාරණය.විශාල ලෙස ගුරුවරුන් අතර දරුවන් අතර ආකර්ෂණය වුණු කතාවක්. ඉතිං මේ බලපෑම මට හේතුවක් වුණා සිනමා තිරපිටපත ගොඩනඟන්න. ඒ නිසා ‘අභිනික්මන’ නිර්මාණය වුණා මිසක් යන්නම්වාලේ රැල්ලක යන්න මට ඕන වුණේ නැහැ.හොඳයි දැන් කොහොමද ලැබෙන ප්‍රතිචාර?තවම සති දෙකක් වගේ තිරගතවෙන්න පටන් අරන්. මේ වෙනකොට ලැබෙන ප්‍රතිචාර ඉතාම හොඳයි.අපේ සිනමාව ගැන අවබෝධයක් ඇතුවද ඔබ මේ ක්ෂේත්‍රයට පය තිබ්බේ.මෙහෙම දෙයක් තියෙනවා. සිනමා කර්මාන්තය ගැන අවබෝධයක් මට තිබුණා.ඒත් චිත්‍රපටයක් නිර්මාණය කිරීම සරල වුණාට ජනතාව අතරට රැගෙන යනවා කියන එක විශාල අභියෝගයක් අපේ කර්මාන්තය ඇතුළේ. ප්‍රධානම හේතුව තමයි නිර්මාණයට වඩා මුදලක් ප්‍රචාරයට වැය කරන්න සිද්ධ වෙලා අද. ඒ මුදල් දරන්න බැරි වුණොත් නිර්මාණය කොතරම් සාර්ථක වුණත් ප්‍රේක්‍ෂකයා ඉදිරියට ගෙනයන්න අමාරුයි.’බුද්ධපුත්‍ර’ අභිනික්මන වුණේ ඇයි?ඔව් ඒක අහපු එක හොඳයි. මම දන්නේ නෑ ඔබ එය කොහොමද දන්නේ කියලා. මගේ හිතේ කැමැත්තට මුලින්ම මම මීට නම දැම්මේ ‘බුද්ධ පුත්‍ර’ කියලා. ඒත් ඒකට සංස්ථාවෙන් මට ඉඩ ලැබුණේ නැහැ. ඒ නිසා කරන්න දෙයක් නැහැ. අකැමැත්තෙන් හරි මට නම වෙනස් කරලා ‘අභිනික්මන’ නම දාන්න වුණා. ඒ විතරක් නෙමෙයි එක් දර්ශනයක් පවා මට ඉවත්කර ගන්න වුණා.මොකක්ද ඒ?මෙහි එක් දර්ශනයක් තිබුණා ස්වාමින් වහන්සේ දෙමවුපියන්ට ආහාර පිළියෙල කරන්න පොල් කඩන්න අඳන කඩේ පිටින් ගහට නගිනවා. එය අකැපයි කියලා රැඟුම් පාලක මණ්ඩලයෙන් ඉවත් කළා.ඒකෙන් සිනමා පටයට යම් අසාධාරණයක් වුණා. ඒත් පහුගිය කාලයේ අපි දැක්කා කුඩා සාමනේර ස්වාමින් වහන්සේලා ගස්වල අතුවල එල්ලිලා ඔංචිලි පදින චිත්‍රපට පවා. එහෙම ඒවා වෙනකොට ඇයි මගේ සිනමාපටයෙන් ඒ දර්ශන ඉවත්කළේ කියලා ප්‍රශ්නාර්ථයක් මට තියෙනවා.අභිනික්මනට පස්සේ ඔබේ දෙවැනි චිත්‍රපටය කොහොම වෙයිද?මම මෙතනින් නතර වෙන්නේ නැහැ. මගේ ඊළඟ නිර්මාණය ‘අරුණ උදයම’. මේ වෙනකොට මම පිටපත රචනා කරනවා. තවත් නුදුරේම එය රූගත කරන්නයි දැන් මගේ සූදානම.ඡායාරූප- සුදම් ගුණසිංහවසන්ත ජයසිංහ ආරච්චිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=av13051217</link>
    <topic>‘රත්න ශ්‍රී උල්පත පාමුල’ ජුනි 03 දා නෙළුම් පොකුණේ දී</topic>
    <author/>
    <content>‘රත්න ශ්‍රී උල්පත පාමුල’ ජුනි 03 දා නෙළුම් පොකුණේ දීඅග්‍රගණ්‍ය කවියකු හා ගී පද රචකයකු වන රත්න ශ්‍රී විජේසිංහයන් වෙනුවෙන් දැයේ කෘතවේදීත්වය පළ කරනු වස්, ‘රත්න ශ්‍රී උල්පත පාමුල’ නම් ප්‍රසාංගික උපහාර උලෙළක් ජූනි මස 02 වැනි දින කොළඹ ‘නෙළුම් පොකුණ’ මහින්ද රාජපක්ෂ ජාතික රංග කලා පරිශ්‍රයේ දී පැවැත්වීමට සැලසුම් කොට තිබේ.රත්න ශ්‍රී විජේසිංහයන්ගේ නිර්මාණ දිවියට හතළිස් වසරක් ද, ඔහුගේ ජීවන ගමනට හැට වසරක් ද සපිරෙන එදිනට ‘රත්න ශ්‍රී උල්පත පාමුල’ කෘතිය ද එළිදැක්වීමට නියමිතය.නව පරපුරේ ගී පද රචකයකු හා ලේඛකයකු වන පමිත ආර්. ලියනගේ විසින් සංස්කරණය කරනු ලබන එකී කෘතියෙහි රත්න ශ්‍රී විජේසිංහයන්ගේ නිර්මාණකරණය පිළිබඳ විද්වතුන්ගේ විමර්ශනාත්මක ලිපි එකතුවක් හා ඔහුගේ ජීවන තොරතුරු ද, ස්වර ප්‍රස්ථාර සමඟ ජනපි‍්‍රය ගීත රැසක් ද අන්තර්ගත වේ.   හොරණ, රෙමුණ වැලිකැටැල්ලේ ශ්‍රී පුණ්‍යක්ෂේත්‍රාරාමාධිපති ශාස්ත්‍රපති පූජ්‍ය වැලිකැටැල්ලේ පඤ්ඤාසේන හිමියන් විසින් රචිත “දම්පියා කවි” සහ “යොවුන් සදෙස” යන කෘති දොරට වැඩීමේ උත්සවය නොබෝදා (අප්‍රේල් 03) එම විහාරස්ථානයේදී කැලණි විශ්ව විද්‍යාලයේ කුලපති, අග්ගමහාපණ්ඩිත මහෝපාධ්‍යාය පූජ්‍ය වැලමිටියාවේ කුසලධම්ම නා හිමියන්ගේ ප්‍රධානත්වයෙන් පැවැත්විණි. මෙහිදී පූජ්‍ය වැලිකැටැල්ලේ පූජ්‍ය පඤ්ඤාසේන හිමියන් විසින් සිය කෘති පූජ්‍ය වැලමිටියාවේ කුසලධම්ම නාහිමියන්ට පිළිගැන්වූ අයුරු.පින්තූරය - බුලත්සිංහල විශේෂ - මිල්ටන් ධර්මසිංහ මහාචාර්ය ආරියරත්න ඇතුගලයන් ගේ ‘මහසමයම’ දෘශ්‍ය කාව්‍යයේ දර්ශන වාර දෙකක් කොළඹ නෙළුම් පොකුණ මහින්ද රාජපක්ෂ රඟහලේදී මෙම 19 හා 20 දිනයන්හිදී රංගගත වෙයි.19 වන ඉරිදා ප.ව. 6.30 ට මහජන දර්ශනය පැවැත්වෙන අතර 20 වන දා පෙ.ව. 10.30 පැවැත්වෙන දර්ශන වාරය විශේෂයෙන් පාසල් සිසුන් වෙනුවෙන් වෙන් කෙරේ.මෙහි රංගනයට ජැක්සන් ඇන්තනි, ශ්‍රියන්ත මෙන්ඩිස්, චන්න විජේවර්ධන, රවිබන්දු විද්‍යාපති, නිශ්ශංක දිද්දෙණිය, ඉන්දිකා උපමාලි, චතුරිකා පීරිස්, මාදනී මල්වත්ත ඇතුළු නළු නිළියන් රැසක් දායක වී සිටිති. සංගීත විශාරද සමන්ත පෙරේරා ගෙනි.  ‘උත්තම මාතෘ පූජා’ නමින් මවුගුණ ප්‍රණාම උලෙළක් අද (12) පස්වරු 2.30 ට ගම්පහ ‘සාකෙත’ උත්සව ශාලාවේ දී පැවැත්වෙයි.මෙහිදි මහාචාර්ය සරත් විජේසූරිය ප්‍රධාන දේශනය පවත්වයි. එදින ගම්පහ මින්සර ප්‍රකාශන ආයතනයේ පොත් කීපයක් ද එළිදකිනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=av13051218</link>
    <topic>කුමර නයනජිත්ගේ - 50 වැනි ලේඛන වැඩමුළුව දා</topic>
    <author/>
    <content>කුමර නයනජිත්ගේ - 50 වැනි ලේඛන වැඩමුළුව දාමාධ්‍යවේදී කුමර නයනජිත් ඉදිරිපත් කළ 50 වැනි ලේඛක වැඩමුළුව පසුගියදා ගෝනවීල මීසමට අයත් කිරාගාර සා. අන්තෝනි දෙව් මැදුරේ දී (හලාවත පදවියේ) පවත්වනු ලැබීය.ගෝනවීල මීසම් සේවක බෝලවත්ත දිසානායක සිල්වෙස්ටර් විජේයකුලසූරිය ගරු පියතුමන්, දහම් පාසල් ප්‍රධානී ජයවර්ධන මහතා ඇතුළු ගුරුවරුන් එක්ව මෙය සංවිධානය කොට තිබුණි.කුමර නයනජිත්ගේ 50 වන ලේඛන වැඩමුළුව මතක සටහනක් ලෙසින් මෙදින කේක් කැපූ අයුරුයි මේ. හෑගොඩ සේයා ශිල්ප නිකේතනයේ වාර්ෂික ඡායාරූප ප්‍රදර්ශනය 2013, ‘රූ වරුණ’ මේ මස 17 වැනි සිකුරාදා කොළඹ ලයනල් වෙන්ඩ්ට් කලාගාරයේදී විවෘත වේ.හෑගොඩ සේයා ශිල්ප නිකේතනයේ ශිෂ්‍ය ශිෂ්‍යාවන් 65 දෙනකුගේ නිර්මාණ 165 ක් මෙහිදී ප්‍රදර්ශනය වේ.ප්‍රථම වරට නිශ්චල ත්‍රිමාණ ඡායාරූප මෙහිදී දැකගත හැකිය.ප්‍රදර්ශනයේ රසික තේරීම් මණ්ඩලය ලෙස ප්‍රසන්න විතානගේ, ගාමිණී වියන්ගොඩ, ජගත් වීරසිංහ, අතුල මහවලගේ හා සිතුමිණ රත්නමලල කටයුතු කරති.ප්‍රදර්ශනය 18 – 19 – 20 දිනවල උදේ 9.30 සිට සවස 7.00 දක්වා මහජන ප්‍රදර්ශනය සඳහා විවෘතව පවතී.  කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=av13051219</link>
    <topic>ෆොටෝ කොපි නළුවෝ සහ රසිකයෝ</topic>
    <author/>
    <content>ෆොටෝ කොපි නළුවෝ සහ රසිකයෝසංචාරක ව්‍යාපාරයෙහි යෙදී සිට මෑතකදී විශ්‍රාම ලැබූ අප මිත්‍රයෙක් කාලය ගෙවා ගැනීම සඳහා තෝරා ගැනීමකින් තොරව ම ටෙලි නාට්‍ය නරඹයි.අපට වඩා වැඩිහිටි ඔහු, අප නොනැරඹූ චිත්‍රපට ද නැරැඹුවෙකි. එහෙයින් ඔහු හමුවන බොහෝ අවස්ථාවල සිංහල චිත්‍රපටි ගැන කතාබහට මා පෙලඹෙන්නේ නොදත් දෑ දැන ගැනීමේ රිසියෙනි.මෑතකදී අප හමුවූ විටෙක ඔහු සිංහල ටෙලි නාට්‍ය ගැන කතා කරන්නට විය.”දැන් චිත්‍රපටි බලන්නෙ නැද්ද?”මම ඇසුවෙමි.”හොඳ එකක් ආවොත් බලනවා.”ඔහු සිනාසුණේය.”ටෙලිනාට්‍ය ගැන මොකද හිතෙන්නෙ?””ඒක කාලය ගෙවා ගන්න කරන වැඩක්. රස්සාව කරන කාලෙ මං ටෙලිනාට්‍ය බැලුවෙ නෑ.””ටෙලිනාට්‍යවලට කැමැතිද?””ම්....” ඔහු මඳක් කල්පනා කළේය.”හොඳ ඒවත් තියෙනවා.”එතැන් සිට අපේ කතාව යොමුවුණේ සිංහල ටෙලි නාට්‍යයේ ගුණාගුණ දෙසටය. ඔහු කියූ දේ අතුරින් මගේ වැඩි අවධානය යොමු වූ කරුණ දෙකක් විය. පළමුවැන්න, ටෙලි නාට්‍යයක තිබිය යුතු ආකර්ශනීය කතා කලාව අපේ රචකයින් විසින් හඳුනාගෙන නොතිබීමය. බොහෝ නාට්‍ය දියාරුය. එක තැන පල්වෙයි.දෙවැන්න, විවිධත්වයෙන් තොර ඒකාකාරී රඟපෑමය. මගේ මිතුරා මෙහිදී උපහාසාත්මක යෙදුමක් පැවසුවේය.”දැන් ඉන්න තරුණ නළු නිළියො ෆොටෝ කොපි වගේ. කිසිම වෙනසක් නෑ. ඒ නිසා ඒගොල්ලන්ව අපේ මතකයේ රැඳෙන්නෙ ටික කාලයයි.”චිත්‍රපටි රසිකයකු වූ මගේ මිතුරා, සිය කතාව තරමක් ඈතට ගෙන යමින් සිංහල රිදී තිරයේ සිටි ගාමිණී ෆොන්සේකා, ජෝ අබේවික්‍රම වැනි රංගධරයින් නිරූපණය කළ චරිත ගැන සඳහන් කළේය.”ගාමිණී රඟ පෑ හොඳම චරිතය මොකක් ද?”මම ඇසුවෙමි.”බොනී මහත්තයා - පරසතු මල් චිත්‍රපටියෙ.””ජෝ අබේවික්‍රම? ගෝරිං මුදලාලි. වැලිකතර”මම ප්‍රශ්නය සමඟ පිළිතුර ද ඉදිරිපත් කළෙමි.”නෑ” ඔහු සිනාසුණේය.”සාරයියා. සාරවිට චිත්‍රපටියෙ.”ඔහු මගේ මුහුණ දෙස බලා සිටියේ, එය මා පිළිගන්නේදැයි විමසන්නාක් මෙනි.එක් චරිතයක් වටා අවධාරණයෙන් ම ගෙතුණු කතාවක් හැටියට හැඳින්විය හැකි ‘සාරවිට’ වචනයේ පරිසමාප්තාර්ථයෙන් ම චරිතය හා සමාජ විග්‍රහයකි.තවත් එබඳුම චරිත විග්‍රහයක් ලෙස හැඳින්විය හැකි චිත්‍රපටයකි, ‘පරසතු මල්’.’පරසතු මල්’ අධ්‍යක්ෂණය කරමින් එහි ප්‍රධාන චරිතය රඟපාන ගාමිණී ෆොන්සේකාට කලක් තිස්සෙ තමන් නළු ජීවිතයෙන් ලත් අත්දැකීම්, චරිත විග්‍රහයට බොහෝ සේ ඉවහල් වී ඇත.එම ලිපියෙහි ම සඳහන් වන පරිදි ජෝ අබේවික්‍රම එකල සිටි (60 දශකය) ඉතාමත් වැඩ අධික නළුවාය.මේ ලිපියෙහි එන ඉතා වැදගත් යෙදුමක් වන්නේ චරිත විග්‍රහයයි.අද ටෙලි නාට්‍ය තුළ සුලබව දක්නට ලැබෙන පැතලි චරිත තුළ විග්‍රහයකට ලක් කිරීමකට තරම් ගැඹුරක් නැත. එබඳු චරිත අතර නාටකීය අන්තර් ක්‍රියාවන් වෙනුවට ඇත්තේ හුදු දෙබස් කියැවීම්ය.දක්ෂතා ඇති ශිල්පීන් පවා ‘ටෙලිබිසියට’ ගොදුරුවීම නිසා “ෆොටෝ කොපි බිස්සට” වැටෙති.ජෝ, ගාමිණි, විජය වැන්නවුනට පමණක් නොව වාස්, බී.එස්, ෆෙ‍්‍රඩී, දොන් හෝ කොස්තා වැනි චරිතාංග නළුවනට හෝ අනුප්‍රාප්තිකයන් බිහි නොවන්නේ එහෙයිනි.අද ටෙලි කර්මාන්තය තුළ ඇති පරිහානිය පිළිබඳව, එහි නිරත පුද්ගලයන් ම උපහාසයෙන් කතා කරනු අසන්නට ලැබේ. ප්‍රවීණ වේෂ නිරූපණ ශිල්පියෙක් මෑතකදී මෙසේ කීවේය.”දැන් ඉන්න සමහර නළු නිළියො මූණෙ එක පැත්තක් මේකප් කරන කල් අනික් කනෙන් කෝල් එකක් ගන්නවා. ඒ පැත්ත ඉවර වුණාම, ෆෝන් එක අනිත් කනට ගන්නවා.”රංගනය යනු ජීවිත විවරණයකි, චරිත අධ්‍යයනයකි.එය නොදැන රඟන්නෝ එක තැන පල්වෙති.රසික සිත් තුළ දිගු කල් රැඳීමේ වාසනාව ඔවුනට අහිමි විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=av13051220</link>
    <topic>හඬ තුන හතරකින් මට දෙබස් කවන්න පුළුවන්</topic>
    <author>ඉනෝකා පෙරේරා බණ්ඩාර</author>
    <content>හඬ තුන හතරකින් මට දෙබස් කවන්න පුළුවන්ජයරත්න ගලගෙදරඊ.ඒ.පී. චිත්‍රපට සමාගමේ මෙහෙයුම් විධායකවරයා ලෙස ඔහු මත්තේ විසල් වගකීමකි.චිත්‍රපටයක් නිෂ්පාදනයේ සිට ප්‍රදර්ශනය දක්වා විහිදුණු සංකීර්ණ කාර්යාවලිය පුරා ඔහුගේ වගකීම පැතිර තිබේ.එහෙත් රාජකාරියෙන් ඔබ්බට ඔහු පි‍්‍රය තවත් ජීවිතයකි. ඒ, රංගන ශිල්පියකුගේ සහ හඬ ශිල්පියකුගේ භූමිකාවයි.ජයරත්න ගලගෙදර නම් ඔහු සමඟ මේ කතාබහ පෙළ ගැසෙන්නේ, ඒ කලා ජීවිතය විමසනු පිණිසය.ඔබේ වෘත්තීය ගනුදෙනුව සිදුවන්නේත් චිත්‍රපට කලාව අරභයා...ඔව්. එය බොහොම ආත්ම තෘප්තියක් ගෙන දෙන රැකියාවක්. කෙනකුට රැකියාවෙන් එවැනි තෘප්තියක් හිමි වන්නේ කලාතුරකින්. ඒ අතින් මා වාසනාවන්තයි. ඒ වගේම චිත්‍රපට කර්මාන්තය පිළිබඳ විශාල දැනුමක් අවබෝධයක් ලබා ගත හැකි වූයේ මේ රැකියාවේ ලද අත්දැකීම් ඇසුරින්.අනෙක් අතට මා කලාකරුවකු බවට පත්කරන්නේත් චිත්‍රපට කර්මාන්තය හරහා ඇති කරගත් මේ දැන හැඳිනගැනීමේ සබඳතා. ඒ ඔස්සේ ආ ගමන තමයි මේ.මේ දිනවල ඔබව බොහෝ දෙනා හඳුනාගන්නේ ‘ෂෙල්ටන්’ ලෙස...ඔව්. ‘දම්සාරි’ හි ෂෙල්ටන් පිළිබඳ බොහෝ දෙනා කතා කරනවා. පෞද්ගලිකව මමත් ඒ චරිතයට කැමැතියි. කළු හා සුදු මිශ්‍ර වූ චරිතයක් නිසා. ‘පොලී’ අයකරන්නෙක්, තරමක කපටියෙක් වුණත් ඒ චරිතය තුළ ඇතැම් විට මානුෂීය ගුණාංග තිබෙනවා. ඔහුත් මේ සමාජය එක්ක ගැටෙන එහි නොවැටී නැඟී හිටින්නට වෙර දරන මිනිසෙක්.ඒ වගේම ‘දූවරු’, ‘කප්සුවහස්කල්’, ‘මිස්ටර් බීන්’, ‘සිහිනපුරය’ කියන නාට්‍ය ගණනාවක මෙතෙක් විවිධ චරිත නිරූපණය කළත් ෂෙල්ටන් පිළිබඳ විශාල කැමැත්තක් මා තුළත් තිබෙනවා.’ශ්‍රී සිද්ධාර්ථ ගෞතම’ ඔබේ රංගන ජීවිතේ කඩඉමක් බව කීවා...ඇත්තටම. සතර පෙර නිමිති කියාපාන මහල්ලා හෙවත් චන්න ඇමැතිගේ පියාගේ චරිතය පිළිබඳ බොහෝ දෙනා ප්‍රසාදය පළ කරනවා. ඒ චරිතයට සාධාරණයක් කළ වග මටත් හැඟෙනවා.ගලගෙදර චරිත දෙකකඔබේ සිනමා ගමනය සිදු වන්නේ....උදයකාන්ත වර්ණසූරියගේ ‘සෙනසුරු මාරුව‘ චිත්‍රපටයෙන්. ඒක බොහොම සුළු චරිතයක්. ඒත් අද වන විට රංගනයේ ඇති බරපතළකම, බැරෑරුම් බව ඉතා හොඳින් අවබෝධ කොට ඊට මුහුණ දෙන්න පුළුවන් වෙලා තිබෙනවා.උදයකාන්තගේ ‘කොස්තාපල් පුක්‍දක්‍ද’, ජයන්ත චන්ද්‍රසිරිගේ ‘සමනල සංධ්වනිය’, ජී. සිවගුරුනාදන්ගේ ‘කෝ මාක් - නෝ මාක්’, සුමිත් නාවින්නගේ ‘ස්පන්දන’ සහ නාලක විතානගේ ගේ ‘රූපාන්තරණ’ එසේ යමක් කළා යැයි සිතෙන ඉදිරියේදී එන්න තිබෙන මා රැඟූ සෙසු චිත්‍රපට.ඔබ හඬ කැවීමේ ශිල්පියකු ලෙසත් දැන් නමක් දිනාගෙන...මං බොහෝ ම ආසාවෙන් නියැළෙන කලා ඉසව්වක් ඒ. මේ දවස්වල ස්වර්ණවාහිනියේ විකාශය වන ‘පෙන්ගුවින් ඔෆ් මැඩගස්කර්...’ කාටුන් චිත්‍රපට මාලාවේ ‘කොලා’ සහ ‘රිකෝ’ කියන පෙන්ගුවින් චරිත දෙකටම හඬ කවනවා.පොඩි දරුවෝ අතර මේ කොලා - රිකෝ හරි ජනපි‍්‍රයයි.අනික තමයි ‘පැන්චප්පු’. සෙනසුරාදා සහ ඉරිදා උදේ 7.30 ට විකාශය වන මේ කාටුන් වැඩසටහනේ වලස් තාත්තා ගෙවත් ලුවී මාමා මං.හඬ තුන හතරකින් කතා කරන්න පුළුවන් නිසා ඇත්තට ම මේ කාටුන් චරිතවලට මං හඬ කවන්නේ හරිම සතුටකින්. තෘප්තියකින්.ස්වර්ණවාහිනියේ කාටුන් චිත්‍රපට සම්බන්ධීකරණය කිරීමේ වගකීමත් මා මත ඇති නිසා. ළමා කාටුන් තෝරා ගනිද්දි එය ජාතික වගකීමක් තරමට බෙහෙවින් සැලකිලිමත් වනවා.ඉදිරියේදී තවත් කාටුන් චිත්‍රපට සඳහා ඔබ දායක වනවා ඇති...ලොව අතිශය ජනපි‍්‍රය ‘කුන්ග්ෆු පැන්ඩා’ සහ ‘ඇවටාර්’ කාටුන් චිත්‍රපට මේ දිනවල දෙබස් කවමින් පවතිනවා. මේ මාසයේ ඒවා තිරගතවීමට සූදානම්.හඬ කැවීමේ කලාව පිළිබඳ ඇයි මේ තරම් ඇල්මක්...ඒ ඇල්ම, ආසාව උපන්නේ ඒ කාලයේ ගුවන් විදුලියෙන් ලද ආස්වාදයෙන්. ගැමුණු විජේසූරිය මගේ පි‍්‍රයතම ගුවන් විදුලි ශිල්පියා. ‘මුවන්පැලැස්සේ’, ‘ගුරුන්නාන්සේ මාමා’ වන ඔහු ඊළඟ මොහොතේ ‘පිනා’ වෙනවා. එකම නාට්‍යයක හඬ කිහිපයක්. ඔහු වෙළෙඳ දැන්වීමක් කියෙව්වත් එතැන තිබුණා අපූර්වත්වයක්.මං ඔහුගේ හඬ පිළිබඳ බොහෝ අධ්‍යයනය කළා.සරලව නමුත් ප්‍රබලව විහිදෙන ඔහුගේ හඬ තමයි, මේ ක්‍ෂේත්‍රයේ මට ගුරුකුල වුණේ. පරාක්‍රම පෙරේරාත් මට එවැනිම සුවිශේෂී බවක් ඇති කටහඬ ශිල්පියෙක්.අවාසනාවට ස්වයං අධ්‍යයනයකින් හෝ පෙර පරපුර අනුකරණයෙන් හැරෙන්නට හඬ නළුවන් බිහිකරන පිළිගත් ක්‍රමවේදයක් තවම අපේ රටේ නැහැ.ඔබේ ඉදිරි බලාපොරොත්තු...මේ හැම දේම කළා වගේ හොඳ ටෙලි නාට්‍යයක් අධ්‍යක්‍ෂණය කරන එක. මොකද මං මේ හැම ක්‍ෂේත්‍රයකම නියැළී ඉන්නේ මහා ඕනෑකමකින්. උනÁදුවකින්.ටෙලි නාට්‍යයක් හදන එක මගේ ඊළඟ සිහිනය කිව්වත් හරි. අසංක එදිරිසිංහ ඇතුළු අධ්‍යක්‍ෂ මණ්ඩලයත් සමන් සිල්වා මහතාත් මේ වෙලාවෙ මං මතක් කරන්නෙ බොහොම සෙනෙහසින්.ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=av13051221</link>
    <topic>‘ගෝවේ ගෑනු පරාදයි’ මුලින්ම ගැයුවේ මම</topic>
    <author>ඉනෝකා පෙරේරා බණ්ඩාර</author>
    <content>‘ගෝවේ ගෑනු පරාදයි’ මුලින්ම ගැයුවේ මමසඳුන් විජේසිරිප්‍රවීණ නාට්‍යවේදී සඳුන් විජේසිරි, ‘සමුද්‍රදේවි’ වේදිකා නාට්‍යයේ ගයා රඟන ‘ගෝවේ ගෑනු පරාදයි...’ ගීතය පිළිබඳ කතිකාවක් ගොඩ නැඟී තිබේ. විටෙක එම ගීතය ගුවන් විදුලියේ ඇසුණේ එඩී ජූනියර්ගේ හඬිනි. ඔහු මෙම නාට්‍යයේ ද අදාළ චරිතයම රැඟුවේය.මේ ගීතයේ හිමිකාරිත්වය පිළිබඳ රසිකයන්ට ගැටලුවක් පැන නැඟී ඇති බව පෙනේ. මේ වන විට එඩී ජූනියර් ශිල්පියා ද ජීවතුන් අතර නැති හෙයින් සඳුන් විජේසිරි ජ්‍යෙෂ්ඨ නාට්‍යවේදියාගෙන් මේ පිළිබඳ විමසූයෙමු.’සමුද්‍රදේවි’ නාට්‍යයට ඔබ සම්බන්ධ වුණේ....එය මුලින්ම වේදිකාගතව තිබෙන්නේ 1940 ගණන්වලදී. නමුත් ටවර් රඟහල නවීකරණය කොට විවෘත කිරීමෙන් පසු වේදිකාගත වූ තුන්වැනි නාට්‍යයයි ‘සමුද්‍රදේවි.’ 80 දශකයේ මුල් භාගයේදීයි එය වේදිකාගත වුණේ. මම එහි ‘දියාගෝ ඩි අරාජෝ’ නම් පෘතුගීසි සෙන්පතියා. ඔහු බුවනෙකබා රජුගේ ආරක්‍ෂකයා.ජී.එච්. ස්ටැන්ලි පෙරේරා (ස්ටැන්ලි මාස්ටර්) තමයි නාට්‍යය අධ්‍යක්‍ෂණය කළේ. කතා පිටපත ලිව්වේ ඩී.වී. සෙනෙවිරත්න.නාට්‍යයේ එන ගීත අතරින් ‘ගෝවේ ගෑනු පරාදයි’ ගීතය තමයි අතිශය ජනපි‍්‍රය වුණේ. චන්දි ගුණතිලක එවකට ටවර් හෝල් කළමනාකරු. ඔහු තමයි මේ ගීතය රචනා කළේ.ඔහු හා මම සාකච්ඡා කරමින් ඔහු ලියූ ගීතයට, ‘මා කුමරා - ඔබ කුමරී දිව්‍ය මාලිගේ...’ පද පේළිය එකතු කළේ මම. අපි ලියමින් ඉන්නා විටයි, ෂෙල්ටන් ප්‍රේමරත්න සූරින් එයට සංගීතය මුසු කළේ.නාට්‍යයේ පෘතුගීසි චරිතයට ස්ටැන්ලි මාස්ටර් මාව තෝරා ගත්තට පස්සෙ ගීතය ගයමින් මං පුරුදු පුහුණු වුණා. චරිතය වැඩි වර්ධනය කරන්න මං, කැලණිය සරසවියේ ආචාර්ය එම්.එච්. ගුණතිලක මහතා ළඟට ගිහින් පෘතුගීසි වචන ඉගෙන ගත්තා. (ඔහු පෘතුගීසි බස පිළිබඳ විද්වතෙක්) ඒවා චරිතයට ඇතුළු කළා.ඒ පෘතුගීසි වචන උච්චාරණය කරමින් රඟන විට චරිතයට අමුතු ගැම්මක් ආවා. මේ චරිතය වගේම ගීතයත් එකසේ ජනපි‍්‍රය වුණා.එහෙම නම් එකම චරිතයකට, එකම ගීයකට ඇයි එකවර දෙන්නෙක් යොදා ගැනුණේ...ඒක වුණේ මෙහෙමයි. මං එතකොටත් මහ බැංකුවේ වැඩ. මාසයක් විතර එක දිගට ‘රිහසල්’ කළෙත් අතරින් පතර නිවාඩු අරන්. රස්සාවේ ප්‍රශ්න ආව නිසා මං ස්ටැන්ලි මාස්ටර්ට කිව්වා, ‘මාස්ටර් මට එක දිගට නාට්‍යයේ රඟපාන්න බැරිවෙයි, ආදේශකයෙක් ගෙනැත් පුහුණු කරමු කියලා...’ඇත්තටම එතකොට එඩී අයියා හිටියෙ සිනමාවේ. ඔහු එකල හිටි ජ්‍යෙෂ්ඨ සංගීතවේදී එඩී මාස්ටර්ගේ පුතා. ‘එඩී ජූනියර්’ කිව්වෙත් ඒකයි. ඒ වගේම ඔහුට හොඳ සංගීත ඥානයක් තිබුණා. හොඳ රංගන හැකියාවක් තිබුණා. මං පෘතුගීසි සෙන්පතියා ලෙස රඟපාන හැටි වේදිකාව පහළ ඉඳන් ඔහු බලා හිටියා.පෘතුගීසි වචන දමලා චරිතය හොඳින් වර්ධනය කරලා තිබූ නිසා ඔහුත් ඉතා හොඳින් එය කළා. ‘අපි මාරුවෙන් මාරුවට චරිතෙ කරමු...’ කියලා අපි හොඳ එකඟතාවකින් කටයුතු කළේ.එතකොට ගීතය...ගීතය ගුවන් විදුලියේ පටිගත කරන දිනය ආවා. ෂෙල්ටන් ප්‍රේමරත්න කිව්වා, අපි දෙන්නම ලවා ගීත දෙකක් විදියට වෙන වෙන ම ‘රෙකෝඩ්’ කරමු කියලා.ඒත් ගුවන් විදුලියෙන් කිව්වා ගීත දෙකක් විදිහට පටිගත කරනවා නම් ‘ඔකෙස්ට්‍රා’ එකට වැඩිපුර ගෙවන්න කියලා. ඒ පාර මම තමයි කිව්වෙ, එඩී අයියා හොඳ සංගීතවේදියෙක් නිසා අපි එයා ලවා ගීතය ගායනා කරමු කියලා. ගුවන් විදුලියේ එයාගෙ නමින් ගීතය පටිගත වුණේ එහෙමයි.නමුත් නාට්‍යයේ මුල් රංගධරයා මම. මුල් ගායකයා මම. පෘතුගීසි වචන එකතු කළේ මම. අද නම් ගුවන් විදුලි නාළිකා බොහොමයක ඇහෙන්නේ මගේ පටිගත කළ ගීතය. අද එඩී අයියගෙ ගීතය ප්‍රචාරය නොවන තරම්.කොහොම වුණත් ඒ කාලේ එඩී අයියා හිටියෙ තරමක් අමාරුවෙන්. මොකද චිත්‍රපට චරිතත් ලැබුණෙ කලාතුරකින් නිසා. මං එඩී අයියට කිව්වා, මට දෙයියනේ කියලා රස්සාවක් තියෙන නිසා ඔයා මේක දිගටම කරන්න.බැරි වෙලාවත් නාවොත් මට කියන්න කියලා. ඇත්තටම අපි දෙන්නා හරි සහයෝගයෙන් මේ චරිතෙ කළා. එයා රඟපාන වෙලාවට එයා සින්දුව කිව්වා. මම රඟපාන වෙලාවට මම සින්දුව කිව්වා.එතකොට මංගල දර්ශනය...එදාත් මං, එඩී අයියට අවස්ථාව දුන්නෙ බොහොම කැමැත්තෙන්.ඔබේ කතාවට සාක්‍ෂි දරන්න කවුද ඉන්නේ...සංගීතවේදී ෂෙල්ටන් ප්‍රේමරත්නයන්. හැබැයි ඔහු දැන් ඉන්නෙ විදෙස් රටක.ඔබ සිටිද්දිම ‘ගෝවේ ගෑනු පරාදයි’ ගීතය අද බොහෝ සංගීත කණ්ඩායම් භාවිතා කරනවා...ඒ විතරක් නම් බැරියැ. හිතූ හිතූ විදියට වචන වෙනස් කරලා ගීතය විකෘති කරලයි ඔවුන් ගායනා කරන්නේ.’නොමැතිව දෑත ඔබේ...’ කියන වචනයට ඔවුන් කියන්නේ ‘නොමැතිව දෑස ඔබේ...’ කියලා. අඩුම තරමේ ගීතයෙන් ගම්‍ය වන සරල අර්ථයවත් මේ මෝඩයන්ට තේරෙන් නෑ.ඇහෙන දෙයක් කියනවා. ඒ මදිවට තාලේ වෙනස් කරලා ගීතය විකෘති කරනවා. හරියට ඌරකුගේ බෙල්ල කපනවා වගේ හඬ තලනවා. හොඳ වෙලාවට ෂෙල්ටන් පේ‍්‍රමරත්න සූරින් මේවා ඇහෙන්න – දකින්න ලංකාවෙ නැහැ.නැතිනම් එතුමා බොහොම ආදරෙන් පරිස්සමින් හැදූ මේ තනු - සංගීතය විකෘති කරන හැටි කොහොම දරා ගනීවි ද දන්නෙ නැහැ. මේ තරම් ප්‍රාණවත් – මධුරවත් මනහර ගීතයක් විකෘති කරන්න එපා කියලා මං ඉල්ලා හිටිනවා.ඒක මට විතරක් නෙවෙයි, මේ ගීය ගැයූ මිය ගිය එඩී ජූනියර් මහතාටත් කරන අපහාසයක්.ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=av13051222</link>
    <topic>ශ්‍රී ජයනා මුනුපුරා හිස වෙස් පලඳියි</topic>
    <author>ඉඳුනිල්</author>
    <content>ශ්‍රී ජයනා මුනුපුරා හිස වෙස් පලඳියිශ්‍රී ලාංකේය නර්තන ශිල්පය ජාත්‍යන්තරයට ගෙනයාමට පුරෝගාමී මෙහෙවරක ්ඉටුකළ අමුණුගම පරම්පරාවේ ප්‍රකට නර්තන ශිල්පී කලාශූරී, කලාකිර්ති, කලාපති, දිවංගත ශ්‍රීී ජයනා ඇදුරුතුමන්ගේ මුනුපුරා වන හේලිත දීසර රාජපක්ෂ තම පරපුරේ උරුමය පෙරට ගෙනයාමට එළඹෙන 16 වැනිදා ඓතිහාසික බෙල්ලන්විල රජමහා විහාරස්ථාන භූමියේ දී හිස වෙස් බඳී.ශ්‍රී ජයනා ශූරීන්ගේ කනිටු පුත්, කොළඹ තර්ස්ටන් විද්‍යාලයේ ආදි ශිෂ්‍යයකු මෙන්ම හිටපු ප්‍රධාන ශිෂ්‍ය නායකවරයකු වූ පාලිත රාජපක්ෂ හා ප්‍රිම්රෝස් රාජපක්ෂ දෙපළගේ එකම පුතණුවන් වන හේලිත කොළඹ තර්ස්ටන් විද්‍යාලයේ 9 වසරේ ශිෂ්‍යයෙකි.තම සීයා වන ශ්‍රී ජයනා ඇදුරුතුමාගෙන් වයස 7 දී නර්තනය සඳහා අත්පොත් තැබූ ඔහු නර්තනය පිළිබඳ ශාස්ත්‍රීය කරුණු හා ගායන වාදන සඳහා අත්පොත් තබා ඇත්තේ ඔහුගේ නැන්දනිය වන ආචාර්ය වෛද්‍යවතී රාජපක්ෂ ගුරුතුමිය වෙතිනි.ආචාර්ය පියසාර ශිල්පාධිපති සහ යුද හමුදා සංස්කෘතික නර්තන කණ්ඩායමේ කණ්ඩායම් භාර නිලධාරි කපිතාන් ආර්.ඩබ්ලිව්.ජී.ජනක ප්‍රශන්ත ගුරුවරුන් යටතේ බෙර වාදනය හදාරන හේලිත, තර්ස්ටන් විදුහලේ නර්තන ආචාර්ය නිහාල් පෙරේරා සහ ආචාරිනී කුමාරි හේවාතිලක ගුරු යුවළ යටතේ වැඩිදුරටත් නර්තන කලාව ප්‍රගුණ කරයි.1999 වර්ෂයේ සිට කොළඹ තර්ස්ටන් විද්‍යාලයේ සිසුන් 50 දෙනකුට ආසන්න සංඛ්‍යාවකට හිස වෙස් තැබීමේ මංගල්‍යය සිදුකොට ඇති නර්තනාචාර්ය නිහාල් පෙරේරා ගුරුතුමා යටතේ වත්මන් විදුහල්පති වයි.ඒ.එන්.ඩී.යාපා මහතාගේ මඟපෙන්වීමෙන් මෙවර හේලිත රාජපක්ෂ සමඟ චනුක ජීවන්ත, එච්.එම්.එන්.එම්.මෙන්ඩිස්, නවෝද පැතුම් සෙනෙවිරත්න, චමත් අක්ෂින් ලියනගේ, නිලුක්ෂ කසුන්, සහන් හසන්ත සමරසිංහ, රවිඳු විරාජ්, නමිදු දේශාන්, මිහිරංග, රවිඳු නිහාල්, කේ.හරින් හෙට්ටිආරච්චි සහ ගයාන් චතුරංග යන ශිෂ්‍යයන් 12 දෙනා සුබ මොහොතින් හිස වෙස් පැලඳීමට නියමිතය.ඉඳුනිල්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=av13051223</link>
    <topic>දේශීය නාට්‍ය කලා සම්ප්‍රදායයේ මුදුන්කුළ</topic>
    <author>සුනිල් මිහිදුකුල</author>
    <content>දේශීය නාට්‍ය කලා සම්ප්‍රදායයේ මුදුන්කුළමහාචාර්ය එදිරවීර සරච්චන්ද්‍රයන්ගේ ‘සිංහබාහු’ නාටකයේ 50 වසර නිමිත්තෙන් ‘සිංහබාහු’ අළලා සම්පාදිත විමර්ශන කෘති දෙකක් මේ වන විට පළව ඇත. එකක් ප්‍රකාශනයට පත්ව ඇත්තේ ‘සිංහබාහු’ පළමු වරට වේදිකාගත වූ පේරාදෙණි විශ්ව විද්‍යාලයෙන් වීම විශේෂත්වයකි.‘මහ නළුවක අඩසියවස: සිංහබාහු ස්වර්ණ ජයන්ති අභිනන්දන’ නම් වූ එකී කෘතිය සංස්කරණය කරනු ලැබ ඇත්තේ ආචාර්ය ලියනගේ අමරකීර්ති, අතුල සමරකෝන් හා සුනිල් වික්‍රමසිංහ යන තරුණ විද්වතුන් විසිනි.අනිත් කෘතිය මහාචාර්ය තිස්ස කාරියවසම් හා ආරියවංශ රණවීර දෙදෙනා පෞද්ගලික මට්ටමෙන් එක්ව සැකසූ ‘සිංහබාහු සම්ප්‍රශංසා’ ය.ඒ හැරුණුකොට ‘සිංහබාහු’ නාටකයේ සිංහබාහු චරිතය මූර්තිමත් කළ නිශ්ශංක දිද්දෙණිය ලියු ‘පුරාතන නාඩගමේ අද්‍යතන ස්වරූපය’ නම් වූ පර්යේෂණ කෘතියේ එක් දීර්ඝ පරිච්ඡේදයක් ‘සිංහබාහු’ නාටකය අරභයා ඔහුගේ අත්දැකීම්වලින් සමන්විත වී ඇත. ‘සවිසි වසරක සිංහබාහු රංගානුභූතිය හා සබැඳි මගේ කතාව‘ යනුවෙන් එය මාතෘකා ගැන්ව තිබේ.මේ මෑතකදි ‘සිංහබාහුට 50 වසක්: අත්දැකීම් හා විමර්ශන’ යන මැයෙන් තවත් අගනා ග්‍රන්ථයක් කොළඹ විශ්ව විද්‍යාලයය මූලිකත්වය ගෙන පළකර ඇත. පූජ්‍ය අගලකඩ සිරිසුමන හිමිගේ අධීක්ෂණය යටතේ එය සංස්කරණය කරනු ලැබ ඇත්තේ එච්. ඒ. දිලුම් රත්නමාලා හා කේ. වී. ඩී. ලක්ෂානි නම් වූ තරුණ කථිකාචාර්යවරියන් දෙදෙනා විසිනි.පොතේ මාතෘකාවේ සඳහන් වන ආකාරයටම මෙය කොටස් දෙකකින් යුක්තය. පළමු කොටස ‘සිංහබාහු’ නාටකයට නිර්මාණාත්මකව දායක වූ කලාකරුවන්ගේ පෞද්ගලික අත්දැකීම් සංග්‍රහ කිරීමකි.දෙවැනි කොටස නාට්‍ය කලා විද්වතුන් ලියු විමර්ශන ලිපිය.අත්දැකීම් යටතේ ‘සිංහබාහු’ නාටකය පිළිබඳ ඉතාම දුර්ලභ වූ ඓතිහාසික තොරතුරු ගෙන ඒමක් සිදුව ඇත. විශේෂයෙන් මෙරටට පැමිණි සංචාරක නෞකාවක ‘සිංහබාහු’ රඟ දැක්වීම, මංගල දර්ශනයට පෙර මැණික්දිවෙල ප්‍රදේශයේ පාසලක නාට්‍යයේ විශේෂ දර්ශන වාරයක් පැවැත්වීම, මෙම නාටකය සඳහා මීගමුව, හලාවත වැනි ගම්වල පැවති රාගතාල යොදා ගැනීම, ‘සිංහබාහු’ ධම්ම ජාගොඩ කළ නිෂ්පාදනයකදී ‘සිංහබාහු’ චරිතයෙන් ඊට දේශපාලන අර්ථකථනයක් දීම, සයිමන් නවගත්තේගමගේ විචාර සටහන වැනි කරුණු මෙහිලා අතිශය වැදගත් බව අවධාරණය කළ හැකිය.ඇතැම් කරුණු දැක්වීම්වලදි ‘සිංහබාහු’ වෙනුවෙන් මුද්‍රාපිත සමරු කලාපවල පළව ඇති ලිපි, සාහිත්‍ය මූලාශ්‍ර සේ යොදා ගැනීම අගය කළ යුත්තකි. මක්නිසාද යත්; එම කරුණු වෙනත් මුලාශ්‍රයන් ගෙන් සපයා ගත නොහැකි හෙයිනි. ‘සිංහබාහු’ නාටකයට මීගමුව, හලාවත බඳු පෙදෙස්වලින් රාග තාල සොයා ගැනීම සම්බන්ධයෙන් මහාචාර්ය සරච්චන්ද්‍ර කරුණු දක්වා ඇත්තේ 1979 දි හලාවත පැවති දර්ශන වාරයකට මුද්‍රිත සමරු කලාපයකය.පොදුවේ ගත් විට අපේ වේදිකා නාට්‍ය සමරු කලාප ඉතා වැදගත් සාහිත්‍ය මූලාශ්‍ර බවට නාට්‍ය කලා විද්වතුන් හඳුනාගෙන ඇත්තේ අල්ප වශයෙන් බවක් පෙනී යයි.‘සිංහබාහු’ හි අත්දැකීම් ගොනු කිරීමේ දී නළු නිළියන්ට පමණක් සීමා නොවී මද්දල් වාදනයෙන් සහාය වූ නන්දන ගුණසිංහ, වේදිකා පරිපාලක ධනපාල බෝගොඩ, රංගාලෝක ශිල්පි උපාලි අල්විස් වීරසිංහ වැනි ශිල්පින්ගෙන් පවා ලිපි හෝ සම්මුඛ සාකච්ඡා ලබා ගැනීම ප්‍රශංසා කටයුත්තකි.‘සිංහබාහු’ විමර්ශන යටතේ එන ලිපි බොහෝමයක්ම සාම්ප්‍රදායික, ගතානුගතික, සම්මත අදහස්වලින් පිරී පවතී. පනස් වසරක ඇවෑමෙන් පසු මේ ශ්‍රේෂ්ඨ දෘශ්‍ය කාව්‍යය දෙස නව චින්තනයකින්, නව ආකල්පයකින් බැලීම කාලීන අවශ්‍යතාවයකි. මහාචාර්ය ඒ. ජේ. ගුණවර්ධන, ආචාර්ය මයිකල් ප්‍රනාන්දු, සයිමන් නවගත්තේගම, බන්දුල ජයවර්ධන බඳු විද්වතුන් මීට ඉහත එවැනි දෘෂ්ටි කෝණවලින් ‘සිංහබාහු’ විග්‍රහ කර ඇති බව මෙහිලා සිහි කටයුතුය.‘සිංහබාහු’ දේශීය නාට්‍ය කලා සම්ප්‍රදායයේ උත්තමෝත්තම කලා කෘතිය ලෙස සැලකෙන බැවින් එය වෙනත් නාට්‍ය හා සැසඳීම නොකළ හැක්කක් වුව මතවාදීමය වශයෙන් ගෙන සලකා මහාචාර්ය ඒ. ජේ. ගුණවර්ධන එය වරක් ‘කැලණි පාලම’ නාට්‍යය හා සංසන්දනය කළේය.එහිදි ඔහුගේ අවධානය යොමු වූයේ මේ නාට්‍ය දෙකේම පවතින පිය පුතු ගැටුම - අරගලය වෙතය. ‘සිංහබාහු - කැලණි පාලම සිංහල නාටක ඉතිහාසයේ පුනර්ගවේෂණයක්’ ලෙස දක්වන මහාචාර්ය ගුණවර්ධන පිය - පුතු අරගලය වංග දේශයෙන් ‘කැලණි පාලම’ට ගොඩ වී ඇති බව කියා සිටියේය. ඒ සමඟ අපට එකඟ වීම හෝ නොවීම කෙසේ වතුදු එය නව මතවාදී ප්‍රකාශනයක් ලෙස සලකා අගය කළ හැකිය.‘සිංහබාහු’ නාටකයේ භාෂාව හා සංගීතය මීට වැඩි පෘථුල විවරණයකට ලක්වුවමනාය.මෙහි යොදාගෙන ඇත්තේ පැරණි කාව්‍යමය ආශ්‍රය භූත වූ වාං මාලාවකි. මෙම නාටකයේ රස විඥානය බොහෝ දුරට භාෂා ඥානය මත රඳා පවත්නේ යැයි මහාචාර්ය සරච්චන්ද්‍රම ප්‍රකාශ කර ඇත. එසේම මහාචාර්ය ඩී. වී. හපුආරච්චි සිංහල මනා ලෙස නොදත් ප්‍රේක්ෂකයන්ට ‘සිංහබාහු’ නරඹා රසාස්වාද කිරීම දුෂ්කර වනු ඇති බව ද කියා සිටී.එහෙත් සියුම් උත්ප්‍රාසයකට තුඩුදෙවන කාරණාවක් වන්නේ ‘සිංහබාහු’ හි ආරම්භක සිංහයාට රඟපෑ මාක් ඇන්ටනී ප්‍රනාන්දු අදටත් මෙම නාටකයේ ඇතැම් වචන තමාට නොතේරෙන බව කියා සිටීමයි.නාට්‍ය කලා විද්වතුන් විසින් ‘සිංහබාහු’ හඳුන්වනු ලබන්නේ ‘ලිරිකල් ඩ්‍රාමා’ හෙවත් ගීත කාව්‍යමය බවින් අනූන වූ නාටකයක් වශයෙනි. ආචාර්ය වෝල්ටර් මාරසිංහ, නාට්‍යයේ සංගීතයට දායක වූ ජයන්ත අරවින්ද වැනි දෙතුන් දෙනකු හැරුණුකොට අන් අය ‘සිංහබාහු’ සංගීතය ශාස්ත්‍රීය විග්‍රහයකට හසුකර නොමැත්තේ ඔවුන් ඒ විෂයයෙහි ප්‍රාමාණිකයක් නොවන නිසා ද?කෙසේ වෙතත් කවර මට්ටමේ ඌනතා තිබුණ ද සමස්තයක් ලෙස සලකා බලන කල්හි පූර්වෝක්ත ග්‍රන්ථ තුන හතර ‘සිංහබාහු’ 50 වසර මහත් ආහ්ලාදයකින් යුතුව සමහරන්ට අනුබල වන්නා වූ කෘති ලෙස බුහුමනට පාත්‍ර කළ හැකිය.සුනිල් මිහිදුකුලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=av13051224</link>
    <topic>සඳ මිදුලේ රන් මීවිත චිත්‍රාලේබයක වර්ණය හා තානය</topic>
    <author/>
    <content>සඳ මිදුලේ රන් මීවිත චිත්‍රාලේබයක වර්ණය හා තානයපුද්ගල චරිත පාදක කරගත් චිත්‍රාලේඛ ලිපි (PROFILE) පුවත්පත් විශේෂාංග රචනයේ වැදගත් අංගයක්. එසේම එය පාඨකයන් අතර බෙහෙවින් ජනප්‍රිය විචිත්‍රාංගයක්. මේ ලිපි පොදුවේ ගත් විට පුද්ගල චරිතවල ජීවන හරස්කඩක් පිළිබිඹු කරනවා යැයි කියන්ට පුළුවන්.ඉහත කෙටි පූර්විකාව මා ලීවේ විජිත් කුමාර් සේනාරත්නගේ ‘සඳ මිදුලේ රන් මීවිත’ කියන පොත පිළිබඳ හැඳින්වීමකට ප්‍රවේශයක් වශයෙන්. එය කතුවරයා ‘රාවය’ පුවත්පතට ලියු ලිපි එකතුවක්.කරුණු දෙකක් හේතුකොටගෙන විජිත්ගේ මේ පොත මෙබඳු සංයුතියකින් යුතු පොත් අතර සුවිශේෂතාවයක් ගන්නවා. එකක් ඔහු තෝරාගෙන ඇති සම්පත් දායකයන්ගේ සුවිශේෂතාව. අනික ඔවුන් බොහෝ දෙනකු සංගීතය නම්වූ ලලිත කලා විෂයයට දක්වන නොමඳ අනුකූලතාව.ඔහුගේ සම්පත් දායකයන් පත්තරවලින් නිරන්තර අප දකින සුපුරුදු මුහුණු නෙමෙයි. විමලධර්ම දියසේන, ඊලියන් ද සිල්වා, මහාචාර්ය ඩී. පී. එම්. වීරක්කොඩි, රෝහිත විජේසූරිය, වජිරා බාලසූරිය වැනි චරිත ඊට උදාහරණ. ජෝ අබේවික්‍රම වැනි මහා නළුවකු පාදක කර ගත් අවස්ථාවකදී වුව රචකයා අවධානය යොමුකරන්නේ ඔහුගේ රංගනය ගැන නෙමෙයි.සංගීත ඥානය ගැන. භාවිතයෙන් සංගීතවේදියකු නොවුණත් ජෝට තියුණු සංගීත ඥානයක් තිබුණා. ඔහු ශාස්ත්‍රීය සංගීතය අන්තර්ඥානයෙන් හඳුනා සිටි විදග්ධ රසිකයෙක්. මෙරට සමාජ දේශපාලන සංස්කෘතියට නිහඬ මෙහෙවරක් ඉටුකරන රංජිත් දිසානායක වැනි චරිත කෙරෙහි ද රචකයාගේ අවධානය යොමු වෙනවා.අදාළ ජීවන චරිතවල දුර්ලභ තොරතුරු මතු කර ගැනීම මෙහි තවත් වැදගත් ලක්ෂණයක්. උදාහරණයක් විදියට රෝහිත විජේසූරිය ගත්තොත් ඔහු ආචාර්ය පණ්ඩිත් අමරදේවයන්ගේ ප්‍රථම ගෝලයා ලෙස සැලකෙනවා. ‘පාරමිතා බල පූජිත පූරිත’ (රන්මුතු දූව), ‘පිපී පිපී රේණු නටන’ (ගැටවරයෝ), ‘හෝයිය හෝයියා’ (‘කරදිය’ මුද්‍රා නාටකය) වැනි ගීතවලදි අමරදේවයන්ට සහාය වන ගැඹුරු පෞරුෂයෙන් යුතු කටහඬ රෝහිතගේ. ‘බිනරමලි එක්ක එන්න බිනරමලි නැත’ වැනි ජනප්‍රිය සරල ගීත ගැයුවෙත් ඔහු.විජිත් කුමාර් සේනාරත්න තම ලිපි සඳහා උපයුක්ත කරගන්නා භාෂාවත් ඉතාම රසවත්. හෙළ වදන් භාවිතය නොවන්ට එය තවත් රසපූර්ණ වන්ට ඉඩ තිබුණා. හෙළ වදන් නූතන පුවත්පත් භාෂාවත් එක්ක නොගැලපෙන බවයි මගේ පෞද්ගලික හැඟීම.තම ලිපි රසසමාහිත කර ගැනීම උදෙසා විජිත් වර්ණ (COLOUR) හා තානය (TONE) අපූර්ව ලෙස යොදාගන්නා බවක් පෙනෙන්ට තිබෙනවා. ඔහු ලිපියක් පරිපූර්ණ කරන්නේ ඒ ඔස්සේ.ලිපි සඳහා භාවිත කෙරෙන ශිර්ෂ පාඨවල අයිතිය බොහෝ විට පුවත්පතක උප කතුවරයා සතු වුවද ශෛලිය අනුව බලන කල ඒවා ද විජිත්ගේම නිර්මාණ යැයි සිතන්න අනුබල දෙනවා. ‘සඳ මිදුලේ රන් මීවිත’, ‘අඳුරු ඇසෙක මතක එළිය’, ‘මියැසි උයනේ රන් බිනර මල’, ‘පිරුණු කුලුණු අහුබුදු වත’ වැනි ශිර්ෂ පාඨ ඊට නිදසුන්.සමස්තයක් වශයෙන් සලකා බලන විට ‘සඳ මිදුලේ රන් මීවිත’ රසිකයන්ට පමණක් නොව නවක ලේඛකයන්ට පවා සප්‍රයෝජන කෘතියක් බව පෙන්වා දෙන්න කැමැතියි.සු. මි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=av13051226</link>
    <topic>අපි දෙන්න පාරවල් දෙකක යන දෙන්නෙක්</topic>
    <author/>
    <content>අපි දෙන්න පාරවල් දෙකක යන දෙන්නෙක්ගොඩ ගැසී තිබු රාජකාරි බොහොමයක් නිරාකරණය කිරීමට ගත් දැඩි උත්සාහය නිසා ඒ සතිය ධනුකටත් ඉවෝන්ටත් ඉතා කලබලකාරී කාල පරිච්ඡේදයක් විය. මේ සෑම කටයුත්තක්ම ඉතා නිරවුල්ව, කිරීමට ඉවෝන් තුළ තිබුණේ පුදුමාකාර හැකියාවකි.අන් ජාතියක ළඳක් වුවද ඇගේ බොහෝ ගතිගුණ ධනුකට ඉතා ප්‍රියමනාප වූවේය. විවාහ වී ජීවිතය සතුටින් ගෙන යාමට හැකියාවක් තිබුණ ද ඇයට තිබු එකම බාධකයත් ඇගේ විවාහය වීම නිසා ඔවුන් දෙදෙනාටම මේ සම්බන්ධය ගැන එක්ව තීරණයක් ගැනීමට අසීරු විය. නොඑසේ නම් ධනුක ඉවෝන් හා එක වහළක් යට ජීවත්වී දරුවන් ද ලබා සිටිනවාට සැකයක් නැත.“ඉවෝන්ට මහන්සි ද?”ධනුක සෙනෙහසින් ඇමතුවේ බොහෝ වේලාවක් ඈ කරන මේ වැඩ කොටස අධ්‍යයනය කරමින් සිටය. නළල මතට වැටුණ කෙටි කෙස් රොද දෝතින්ම පිටුපසට කරමින් ඉවෝන් ඔහු දෙස බැලුවේ මඳ සිනහවක් රඳවාගෙනය.“මේවා ඉවරයක් කරන එක මටත් ලේසියි. නැත්නම් මිනිසුන්ගේ ප්‍රශ්නවලට උත්තර දෙන්නම දවස ගතවේවි...”“අද අපි ඩිනර් එකට හොඳ තැනකට යමු.” ඈ හිස වැනුවේ අකැමැත්තෙන්ය.“ධනුක...” ඇගේ තීරණය තරමක නියෝගයකි.“ඔයා මේ වෙලාවේ හැම පැත්තම ගැන හොඳ අවබෝධයකින් ඉන්න ඕනෙ තේරුණා ද? අතට ගත් දේ කටට දාගන්න බැරිවෙන විදිහෙ වැඩ කරන්න එපා...”“ඉවෝන්... ප්ලීස්... අන්තිම වතාවට...”“නෑ අපි ඒවා අමතක කරමු ධනුක. ඔයා මට කවදාවත් වරදක් කළා කියල මං හිතන්නෑ. අපි දෙන්න පාරවල් දෙකක යන දෙන්නෙක්...”“ඉවෝන් මං මේ තීරණය ගත්තේ...”“මං දන්නවා...” ඇය ඔහුට බාධා කළාය. උණුසුම් කඳුළු කැට කොපුල් තෙමන විට ඉවෝන් කාර්යය නවතා නැගිට මඳක් සන්සුන් වන්නට ඒ මේ අත ඇවිද්දාය. රාත්‍රී අට පමණ වන විට ඉවෝන් ඉතා ක්‍රමවත්ව සිය නඩු සහිත ලිපි ගොනු පිළිවෙළින් සකසා ලිපි තැපෑලට දැමීම සඳහා සූදානම් කර තැබුවාය.ඒ වන විට ‘ජෑන්ස්’ ඇගේ සොහොයුරා ඈ රැගෙන යාමට පැමිණ සිටියේය. සාමාන්‍යයෙන් ඉවෝන් නැවතී සිටි නිවෙසට යන්නේ ධනුක සමඟින් වුවත් අද එය වෙනස් වී ඇත.“මොකද ඉවෝන්? ඇයි ජෑන්ස් ආවේ?”“ඒක ප්‍රශ්නයක් කරගන්න එපා ධනුක. මේ ඔයාගේ හොඳට කියල හිතන්න. අපි ජීවිතයට මූණ දෙන්න පුරුදු වුණාම... ගොඩක් පහසු වේවි.”මේ ගැහැනිය නම් ඉෂ්ට දේවතාවක් බඳු නොවේදැයි ඔහුට සිතුණේ විශාල මානසික පසුතැවිල්ලකුත් සමඟය.දැන් ඔයා යන්න ඉවෝන්. සල්ලි ඕන නම් ඕන තරම් අරගන්න.”“අද එපා.”ඈ කුඩා බෑගයට අඩුම කුඩුම අසුරා ගත්තේ හඬා වැටෙන හදවතකින් බව ධනුකට රහසක් නොවේ. ඔහු ජෑන්ස් දෙස බැලුවේ ඒ සියල්ල දරාගත් දෑසකින්ය. ඇගේ සුන්දර උවන දෝතින් ගෙන සැනසීමට අවශ්‍ය වූවත් ඔහු ඇගේ සුරත දැඩි ආදරයකින් සිප ගත්තේය.නාලිකා නිල්මිණි සමඟ පාසල් බසයෙන් බැසගත්තේ අන්තිමටය. අද ධනුක මාමා එන බවක් ඇයට සිතුණේ ඉබේටමය. දින කීපයක්ම ඇය බැලීමට නොආ නිසා එසේ සිතෙන්නට ඇත. ඇගේ සුරත අල්ලා ගෙන ගමන් කරන යෙහෙළිය ද අද සැඳෑවේ වෙන් වෙන බව ඊළඟට නාලිකාට කල්පනා විය.දෑවුරුදු දයාබර මිතුරු ඇසුරේ නිමාවත් සමඟ පාසල් ජීවිතයට ද සමු දීමට සිදු වෙනු ඇත. සිත් වේදනා මැද ගෙවී ගිය ඉතා සුන්දර පාසල් විය තරම් සතුටුදායක කාල සීමාවක් තිබේ ද?“නිල්මි...”නාලිකා ඉතා සෙමින් කතා කළේ හදවතක හැඟීම් බෙදා හදා නොගතහොත් ඇයට ශෝකය පාලනය කර ගැනීමට නොහැකිවේයැයි හැඟුණ හෙයිනි.“ඇයි නාලි?”“මේ පේපර් එක ඉවර වෙන කොට අපේ පාසල් ජීවිතෙත් ඉවරයි නේද?”“මාත් හිතුවා නාලි, ඒත් අපි ඒක දැනගෙන හිටියනේ...”“ඒත් මට හරි දුකයි. ඔයත් මගෙන් ඈත් වෙලා යනවා. අපි ආයෙත් කවදා හමුවෙයි ද?”“ඇයි ඔයා එහෙම කියන්නෙ? ඔයා එන්න ඕන වෙලාවක අපේ ගෙදර.”“මට එහෙම කවදාවත් එන්න බැරිවෙයි නිල්මි...”ධනුක සිනාසෙමින් ඔවුන් අතරට ආවේ ඒ මොහොතේය. සුපුරුදු මල් කිණිත්ත ඔහු අත රැඳී තිබුණි. නාලිකාගේ හිස අතගා ඔහු වේලාව බැලීමට අත් ඔරලෝසුව දෙසට නෙත් හැරවීය. ඒ ඇසිල්ලට නිල්මිණි ඔවුන් පසුකර අඩි කීපයක් ගමන් කළාය.“යන්න...”ධනුක හිසෙන් නාලිකාට සමු දුන්නේය. ඇය මාමාට අත වනමින් දිවගොස් නිල්මිණිට එක්වූවාය.“අපෝ මෙයාගෙ ආඩම්බර...” නාලිකා නිල්මිණිගේ වැලමිට කෙනිත්තුවාය.“ආඩම්බරකමකට නෙවෙයි නාලිකා... එක පාරක් හිනාවෙන්න ගිහින් හොඳ මට්ටුවක් වුණා මතකයිනේ...”“තරහ ගියා ද? මම විහිළුවට කිව්වේ හලෝ. ඔහොම ඉන්න එක කෝකටත් හොඳයි.”කතා බහේ යෙදෙමින් දෙදෙනා විභාග ශාලාව වෙත පැමිණියහ.“එහෙම නම්... පස්සෙ හමුවෙමු. ඔයාට හවස පේපර් එක නැහැ නේද?”නාලිකාගේ මුහුණ අඳුරු වී ගියේ නිල්මිණි සැන්දෑවේ ආපසු ගමට යන හෙයින්ය.“අපි විභාගෙ ඉවර වෙලා හම්බ වෙනවනේ නාලි. කොහොමත් අයිය එනකොට හවස් වෙයි. එයා දන්නවා අද විභාගෙ තියෙන බව...”“හරි ඉක්මනට දවස් ගෙවිල ගියා වගෙයි මට නම් දැනෙන්නේ...”නිල්මිණි නාලිකා දෙස බලා සිටියේ දැඩි වේදනාවකින්ය. විභාග ශාලා දෙකකට ;වන්වී යන මිතුරියන් දෙපළගේම සිත් විරහ වේදනාව අඩුවක් නොමැතිව ළැගුම්ගෙන තිබුණි.ජීවිතයේ කොතෙකුත් දුක්කම්කටොළු තිබුණ ද ගෙවී ගිය අතීතය අතිශයින් සුන්දරය. චමත්කාරජනකය. නාලිකා විභාග ශාලාවට ගියේ මිතුරියගේ වෙන්වීම දරාගත නොහැකිව වුවත් නිල්මිණිට සිහිපත් වූයේ තමා අද සවස යළි ගමේ සිහිලසට සමීප වන බවය. සුරංග හා එක්වන්නට පෙරුම් පුරන සිතට, නාලිකාගේ දුරස් වීම ඒ තරම් ගැටලුවක් නොවුවද නිල්මි ඒ බව මිතුරියගෙන් වසන් කර ගත්තාය.“ඉක්මන් කරන්න ළමයි”ගුරුතුමියත් ශබ්ද නඟා කතා කරන විට නාලිකාට මොහොතකින් විභාගයේ උණුසුම දැනෙන්නට විය. තමාට හිමි අංකය සොයන්නට පිටිපස පෙදෙසට දිව ගිය ඈ සියල්ල අමතක කර ප්‍රශ්න පත්‍රයට මනස හොඳින් පිරිසිදු කරගෙන ආත්ම ශක්තියක් ලබාගත්තාය.නාලිකා ඉතා දක්ෂ දැරියක් වීම නිසාත් විශේෂයෙන්ම දැඩි උනන්දුවකින් පාඩම් කටයුතුවල නිරත වූ හෙයිනුත් ඈට පහසුවෙන් එයට මුහුණ දීමේ හැකියාව ලැබී තිබුණි.පැය තුනක පමණ කාලයකට පසු එකා දෙන්නා බැගින් දැරියන් ශාලාවෙන් එළියට ඇදෙන්නට වූහ. දෙඅත් පටලවා ගත් දයාබර මිතුරියන් දෙදෙනකු ඒ අතර කතාබහේ යෙදී සිටිය ද ඔවුන්ගේ හදවත් ශෝකාකූල විය.“නිල්මි...” කඳුළු පිරි දෙනෙතින් නාලිකා ඇගේ උරහිස මත අත තැබුවාය.“ඔක්කොම තොරතුරු මට ලියන්න. අපිට ෆෝන්වලින් කතා කරන්න පුළුවන් නේද?”නිල්මිණි හිස සැලුවේ ඇගේ සුරත මිරිකා ගනිමින්ය.“සුරංගයියගෙ මොබයිල් එකෙන් මට පුළුවන් ඔයාට කතා කරන්න.”“ඔව් මම බලාගෙන ඉන්නවා. මට හරි පාළුයි නිල්මි. මම හෙට උදේ ගෙදර යනවා. ගිය ගමන් මං ඔයාට රිං කරන්නම්...”බැම්ම මත වාඩි වූ යෙහෙළියන් දෙදෙනා නේවාසිකාගාරයෙන් ගෙනා ආහාර බෙදාගෙන කෑවේ නිහඬවය.“අපි මේ විදිහට බෙදාගෙන කන අන්තිම දවස...”“කවුද දන්නේ කැම්පස් එකේදි ආයෙත් අපි හම්බ වේවි ද කියලා”නාලිකා අසරණව කඳුළු සමඟින් හිනැහුණාය.ලබන සතියට කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=av13051225</link>
    <topic>බොලිවුඩ් රසකතා</topic>
    <author/>
    <content>බොලිවුඩ් රසකතාවිද්‍යා බාලන් රෝයි කපූර්. මේ, නම් දෙකක් නොවෙයි. එක නමක්. ‘විද්‍යා බාලන්ට මෙච්චර දිග නමක් තියෙනව ද?’ බොහෝ දෙනකුට එහෙම හිතේවි. විද්‍යාට ඒ තරම් දිග නමක් විවාහ වන තුරු තිබුණේ නැහැ. විවාහයෙන් පස්සෙ තමයි රෝයි කපූර් නම ඇයගේ නමට ඈඳුණේ.ඒ, ඇයගේ සැමියා ආදිත්‍ය රෝයි කපූර් නිසයි. දෙදෙනා විවාහ වුණේ 2011 වසරේ අගභාගයේදියි. විවාහ වූ අලුත විද්‍යා, තමන්ගේ නමට සැමියාගේ වාසගම සම්බන්ධ නොකළත්, නුදුරු දිනයකදී ඒ වාසගම විද්‍යාගේ නමට එකතු වේවිලු.කොහොම වෙතත්, මේ කුසලතා පූර්ණ රංගන ශිල්පිනිගේ සිනමා ජීවිතය ඉදිරියටම ගමන් කරනවා. ළඟදීම ඇය නැවුම් අත්දැකීමක් ලබන්නයි සූදානම. විද්‍යාට ලෝක පූජිත කාන්ස් සිනමා උලෙළේ ජූරි සභාවේ සාමාජිකාවක හැටියට කටයුතු කිරීමේ වරම හිමිවෙලා. මේ වසරේ පැවැත්වීමට නියමිත කාන්ස් සිනමා උලෙළේදීයි ඇය ඒ කටයුත්තට සම්බන්ධ වෙන්නේ.මෙවර කාන්ස් සිනමා උලෙළේ ජූරියේ මුල් පුටුව හිමි වී ඇත්තේ ප්‍රවීණ හොලිවුඩ් සිනමාකරු ස්ටීවන් ස්පිල්බර්ග්ටයි. මීට කලින් කාන්ස් සිනමා උලෙළේ ජූරි සභික ධුර දැරූ බොලිවුඩ් කලාකරුවන් වූයේ, චිත්‍රපට අධ්‍යක්ෂ ශේඛර් කපූර් සහ ශර්මිලා තාගෝර්.මෙම සිනමා උලෙළේදී චිත්‍රපට 19 ක විනිශ්චයන් පළ කිරීමට විද්‍යාට ඉඩ ලැබී තිබෙනවා. මේ චිත්‍රපට අතරට එක්වී තිබෙන, ‘ද ග්‍රේට් ගැට්ස්බි’ චිත්‍රපටයේ අමිතාබ් භච්චන් ද රඟපානවා. බොලිවුඩයේ තවත් ජනප්‍රිය නිළියක වන නන්දිතා දාස් ද මෙවර කාන්ස් උලෙළේ කෙටි චිත්‍රපට වෙනුවෙන් වූ ජූරියේ සාමාජිකාවක්.කාන්ස් උලෙළට යන විද්‍යාගේ ඇඳුම් පැලඳුම් නිර්මාණය කිරීමේ කාර්යය පැවරී ඇත්තේ ඇයගේ ඇඳුම් නිර්මාණ ශිල්පී සබ්යාසාචිටයි.විද්‍යාගේ කැමැත්ත ඇතිව ඇයට සුපිරි පන්නයේ ගවුමක් හෝ සාරියක් නිර්මාණය කරන්නටයි සබ්යා සැරසෙන්නේ.චිත්‍රපටය මෙරට තුළ තිරගත වුණේ උණුසුම් රසික ප්‍රතිචාර මැද්දේයි. මේ වන විට ජීවිතයේ සැඳෑ සමය ගතකරමින් සිටින මේ ප්‍රවීණ රංගන ශිල්පිනියට පසුගියදා ඉන්දියාවේ ඉහළම සිනමා සම්මානයක් පිරිනැමීමට, කටයුතු යොදා තිබුණා.ඒ, ‘දාදාසහේබ් පාල්කේ ඇකඩමි’ සම්මානයයි. මෙම සම්මාන උලෙළේ දී ප්‍රවීණ චිත්‍රපට පසුබිම් ගායිකා ආශා බෝස්ලේ, නැසීගිය ප්‍රවීණ සිනමාකරු යාෂ් චොප්රා සහ නැසීගිය සුපිරි තරුව, රාජේෂ් ඛන්නා යන සිනමා කලාකරුවන්ට සහ කලාකාරියට ද මෙම ගෞරව සම්මානය පිරිනැමෙන බව ප්‍රකාශයට පත්වුණා. සම්මාන උලෙළ පැවැත්වුණේ අප්‍රේල් 30 දායි. හිටපු ඉන්දීය ජනාධිපතිනිය, ප්‍රතිභා පටේල් මෙහි ප්‍රධාන ආරාධිත අමුත්තිය වුණා.මෙහිදී ආශා බෝස්ලේ තමන්ට හිමි සම්මානය ලබා ගත්තා. යාෂ් චොප්රාගේ ආදරණීය බිරිය, පැමලා චොප්රා, සිය සැමියා වෙනුවෙන් පිරිනැමුණු සම්මානය ද ලබා ගත්තා. සුපිරි තරුව, රාජේෂ් ඛන්නා වෙනුවෙන් පිරිනැමුණු සම්මානය ලබා ගත්තේ ඔහුගේ බිරිය, ඩිම්පල් කපාඩියායි.රාජේෂ් සහ ඩිම්පල්ගේ බෑණනුවන් වන ආක්ෂේ කුමාර්ට ද සම්මානයක් හිමි වුණා. ඒ, ‘රිව්ඩි රථෝර්’ චිත්‍රපටයේ රංගනය වෙනුවෙන්. ඔහුගේ ඒ රංගනය වසරේ හොඳම රංගනය ලෙස හැඳින්වුණා. මේ සම්මාන ප්‍රදානය කෙරුණේ හිටපු ජනපතිනිය අතින්.ඒත්, මාලා සිංහ පමණක් තමන්ට හිමි ගෞරව සම්මානය ලබාගන්න වේදිකාවට පිවිසුණේ නැහැ. ‘දාදාසහේබ් පාල්කේ’ සම්මානය පිදීම සඳහා මාලා සිංහ ගේ නම කියැවුණත් ඇය වේදිකාවට නැගුණේ නැහැ. ඇය පවසන්නේ මෙම සම්මාන උලෙළේ දී තමන්ට ගෞරව සම්මානයක් පිරිනැමෙන බවට කිසිදු පූර්ව දැනුම් දීමක් සිදු නොකළ බවයි.“මට මේ ගැන කිසිම දෙයක් දැනුම් දීලා තිබුණේ නැහැ. මට ලැබුණු ආරාධනා පත්‍රයේවත් ඒ වගක් සඳහන් වෙලා තිබුණෙ නැහැ. වේදිකාවෙ මගෙ නම කිව්වට, මට ලැබෙන්නෙ මොන සම්මානය ද, කියලවත් සඳහනක් නැහැ.මම කවදාවත් ඔය සම්මානයට සම්බන්ධ කමිටුවට කියල නැහැ, මටත් සම්මානයක් දෙන්න කියලා. ඒ අයම තමයි තීරණය අරගෙන තියෙන්නෙ. හිටි හැටියෙම මගේ නම කිව්වාම මාව ගල් ගැහුණා. මේක මට කරපු අපහාසයක්. මේ අය මාව රැවැට්ටුවා. මම හරියට දුක් වුණා.ඒ නිසා මම මේ සම්මානය ගන්න වේදිකාවට ගියේ නැහැ.” මාලාසිංහ ඉන්දීය මාධ්‍යවේදියකු සමඟ පැවැති කෙටි සම්මුඛ සාකච්ඡාවකදී පැවසුවා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=am1305121</link>
    <topic>සරල බව අප ජීවිතයෙන් පලා යන්නේ අනවශ්‍ය පුරුදු නිසයි</topic>
    <author/>
    <content>සරල බව අප ජීවිතයෙන් පලා යන්නේ අනවශ්‍ය පුරුදු නිසයිමහනුවර මහ රෝහලේහදිසි ප්‍රතිකාර ඒකකයේ ප්‍රධානීසායනික මෝහන වෛද්‍යඑච්. දමිත් හෙට්ටිආරච්චිනේ වාසිකව ප්‍රතිකාර ලබන වයෝවෘද්ධ පිරිමි රෝගියෙකු හදිසියේම මගේ නෙත ගැටිණි. ඔහු රෝහල් වාට්ටුවේ කෙළවර අඳුරු ස්ථානයක කිසිවෙකුටත් නොපෙනෙන අයුරින් දුම්වැටියක් පානය කරමින් සිටියේය.පුදුමයට කරුණ මෙයයි. ඔහු ප්‍රතිකාර ගැනීමට රෝහල්ගත වී ඇත්තේ දුම්බීම නිසා සෑදුණු දරුණු ශ්වසන රෝගයක් හේතුවෙනි. කොතරම් පීඩාවට පත්වී, මරණය පෙනි පෙනී සිටියත් ඔහුට තමාගේ නරක පුරුද්ද අත්හැර ගැනීමට නොහැකි වී තිබිණි.සමාජයේ ජීවත් වන විවිධ පුද්ගලයන්ට විවිධ ආකාරයේ පුරුදු තිබේ. ඒවායින් සමහරක් හොඳ පුරුදුය. සමහරක් නරක පුරුදුය. යම් පුද්ගලයෙකුගේ පුරුදු අනුව ඔහුගේ ජීවිතයේ ගුණාත්මක බව, අනන්‍යතාව මෙන්ම සෞඛ්‍ය තත්වය ද තීරණය වෙයි.හොඳ පුරුදු, යහපත් මානසික ශාරීරික සෞඛ්‍යයක් සඳහා ඉවහල් වෙයි.පුරුද්දක් ඇති වන්නේ කෙසේද? යන ගැටලුව මෙහිදී මතුවෙයි.සමහර පුද්ගලයන් එකම ක්‍රියාව නැවත නැවත සිදුකරන අවස්ථා ඔබ දැක තිබේද? ඔවුන් එසේ කිරීමට හේතුව එසේ කිරීමෙන් ඔවුන්ට යම් වින්දනයක් ලැබෙන බැවිනි. එම වින්දනයට ඇති කැමැත්ත නිසා එය කාලයක් යන විට පුරුද්දක් බවට පත්වෙයි. ඔහුගේ මොළයේ සෛල සහ රසායන ද්‍රව්‍ය ඒ අනුව සකස් වෙයි. යටි සිත ද එය ග්‍රහණය කර ගනී. ඉන්පසුව එම ක්‍රියාව නැවත නැවත කිරීමට ආශාවක් ඔහු තුළ ඇතිවෙයි.අවාසනාවකට මෙන්, ඉතා ඉක්මනින්, ලෙහෙසියෙන්, පහසුවෙන් ඇති වන්නේ නරක පුරුදුය. අපේ හිත නිරායාසයෙන්ම ඇදී යන්නේ වැඩකට නැති දේ කෙරෙහිය. ඒ කරුණු අප තදින් සිතට ගත යුතුය. පහත සඳහන් පුරුදු ඇති අය සමාජයේ බහුලය.නියපොතු සැපීම, දත්මිටි කෑම, නිතරම තරහා ගැනීම, කම්මැළිකම, වැඩියෙන් නිදා ගැනීම, මත්පැන් මත්ද්‍රව්‍ය දුම්වැටි භාවිතය, පසුගාමී වැඩ, සෑම දෙයකම නරක පැත්ත දැකීම, අසුබවාදීව සිතීම, නිතරම ගැටලුවක සිරවී කල්ගත කිරීම වැනි දේ අපට නිතර අසන්නට ලැබෙන නරක පුරුදුය.ඒවායින් ඇතැම් පුරුදු මානසික රෝග ලෙස වැරදියට වටහාගන්නා අවස්ථාද ඇත. මානසික රෝගයක්ද නැද්ද යන්න වෙන්කර ගැනීම තරමක් අසීරුයි. මානසික රෝග නිසා ද විවිධ පුරුදු ඇතිවිය හැකිය. එසේම විවිධ නරක පුරුදු නිසාද මානසික රෝග ඇතිවිය හැකිය.සෑම දෙයක් පිළිබඳව ම සැකයෙන් බැලීමට පුරුදු වූ කාන්තාවක් සිටියාය. තම නිවසේ අනෙක් අය සහ නෑ හිතවතුන් දෙස ඇය නිතරම බැලුවේ සැකයෙනි. ඇය සමඟ පිරිමි අය එසේ කතා කරන්නේ වැරදි අදහසකින් බව ඇය සිතුවාය. ඇයට ඒ වැරදි පුරුද්ද නවතන ලෙස උපදෙස් ලැබිණි. නමුත් ඇය එයට එකඟ නොවූවාය. ඇය විවාහ වූ පසුවද සැමියා කෙරෙහි බැලුවේ සැකයෙනි.කලක් ගතවන විට ඒ පුරුද්ද මානසික රෝගයක් බවට හැරිණි. සාධාරණ හේතුවක් නැතිව සෑම දෙයක් ගැනම සැකයෙන් බලන්නට ඇය පටන් ගත්තාය. ඖෂධවලින් ද පලක් නොවීය. අවසානයේදී මනෝචිකිත්සක ක්‍රම මඟින් එම සැකය යටි සිතෙන් ඉවත්කරන තුරු ඇය පීඩා වින්දාය.වැරදි පුරුදු ඇති බොහෝ දෙනා, ඒ පුරුදු නිසා දැඩි ලෙස පීඩා විඳිති. එපමණක් නොව ඔවුන් නිසා ඇසුරු කරන අයද පීඩාවට පත්වෙති.ඇතැම් අය තමාගේ පුරුදු වැරදි ලෙස පිළිගැනීමට කැමති නැත. “ඔය මිනිහව හදන්න බෑ. ඒක ඒ මිනිහගේ පරම්පරාවේ හැටි” එහෙම කෙනකු දුටු විට අනෙක් අය කියති.ඇත්තෙන්ම ඇතැම් ගතිගුණ සහ පුරුදු පරම්පරාවෙ ජාන මඟින් ඇතිවන බව සොයාගෙන තිබේ. එසේම ඇතැම් ගතිගුණ පෙර භවයේ සිට පැමිණෙන බව මෝහන ක්‍රමය මඟින් ද තහවුරු කරගෙන ඇත. “ඕවා සංසාර පුරුදු” යැයි කියන්නේ ඒ නිසාය.පුරුදු අපගේ ජීවිතයේ ළමා, තරුණ, මහලු යන විවිධ වයස් වලදී ඇතිවිය හැකියි. නමුත් හොඳ පුරුදු ඇතිකර ගැනීමටත්, නරක පුරුදු නැති කර ගැනීමටත් හොඳම කාලය වන්නේ ළමා කාලයයි. කුඩා කාලයේදී අපි ඉතා ශීඝ්‍රයෙන් ලෝකය පිළිබඳව ඉගෙන ගන්නෙමු. එසේම ළමා කාලයේදී ශරීරය ද ඉතා ඉක්මනින් වර්ධනය වෙයි. ඒ නිසා මේ කාලයේදී ඉගෙන ගන්නා දේ හොඳින් ස්ථාවරව අප සමඟ රැඳී පවතියි.විඳවීම තමාගේ ජීවිතයේ පුරුද්දක් කරගත් පුද්ගලයෙකු මට හමුවිය. පුදුමයට කරුණ නම් ඔහුට විඳවමින් ජීවත්වීමට තරම් දරුණු ප්‍රශ්නයක් හෝ ගැටලුවක් නොවීමයි. නමුත් ඔහු දන්නා කාලයේ පටන්ම ඔහුගේ සිතට සතුටක් දැනෙන දෙයක් නොවූ බව ඔහු පැවසීය.ඔහුට තම ජීවිතයේ කිසිදු රසයක් නොවූ බව ඔහු පවසයි. බැලූ බැල්මට ඔහුගේ කතාව පිළිබඳව අපට අනුකම්පාවක් ඇති වුවත් මෙහි සැබෑ සිදුවීම තරමක් වෙනස්ය.දුක යනු එක්තරා රසයකි. එම පුද්ගලයා එම දුක රස විඳිමින් සමාජයෙන් ඈත් වී තව තවත් දුකට පත්වී සිටියේය. ඔහු විඳවීම පුරුද්දක් කරගෙන එයට ඇබ්බැහි වී සිටියි. ඔහු තමාගේ සිතට සතුටක් නැති බව පවසමින් තම යුතුකම්, වගකීම් රැකියා කටයුතු ආදිය ද මඟහරිමින් සිටියේය. අවසානයේදි ඔහු උග්‍ර විශාදය රෝගියකු බවට පත් විය.පුරුදු ඇතිකර ගන්නේ ඒවායින් වින්දනයක් ලැබෙන නිසා බව අපි කීවෙමු. ඒ නිසා බොහෝ අයගේ පුරුදු නරක, මෙන්ම තමාටත්, සමාජයටත් අහිතකර ඒවා බව පෙනෙයි. විශේෂයෙන්ම හිත දුර්වල, මානසික පීඩනයෙන් සිටින අයගේ ඒ තත්ත්වය කැපී පෙනෙයි.”මම දවසම මහන්සි වෙලා හම්බකරන සල්ලි සේරම හවසට ඉවරයි.” එසේ කීවේ බීමට පුරුදු වූ බස් කොන්දොස්තරවරයෙකි. මත්පැන් බීම නැවැත්වීමට කොතරම් අවශ්‍ය වුවත් ඔහුට එයින් මිදීම දැන් ඉතාම දුෂ්කර කටයුත්තක් වී තිබේ.වැරදි පුරුදුවලට පෙලඹෙන බොහෝ දෙනා සිතන්නේ එම වැරදි පුරුදු තමාට ඕනෑම වෙලාවක නැවැත්විය හැකිය කියාය. නමුත් එය ඉතාම වැරදිය. එය ඔවුන්ගේ ජීවිතයේ ලොකුම බොරු විශ්වාසය බව කිව යුතුය.වැරදි පුරුදු අත්හැරීම එතරම් පහසුවෙන් කළ හැකි දෙයක් නොවේ. පුරුදු යනු කෙනෙකුගේ ජීවිතයේ ඉතා වැදගත් අංගයකි. අප දවසේ බොහෝ වේලාවක් පුරුදු වෙනුවෙන් යොදවමු. අපට පුරුදු දේවල් දිනපතා, නිතිපතා ඒ පුරුදු ආකාරයට නොකළහොත් අපේ හිතට විශාල අඩුවක් දැනෙයි. පුරුදු නිවැරදි වුවත් නැතත් ඒවා ගැන අපේ හිත ක්‍රියාකරන්නේ මේ ආකාරයටයි.අප පුරුදු ඇතිකර ගත යුත්තේ ජීවිතය සැහැල්ලුවෙන් සහ පහසුවෙන් ගෙවීම සඳහාය. ජීවිතය තව තවත් සංකීර්ණ කරගැනීම සඳහා නොවේ. යම් පුරුද්දක් නිසා තමාට හෝ අනුන්ට හානියක් වනවා නම් එම පුරුද්ද කිසිසේත්ම හිතකර නොවේ. සමහර අය පුරුදු නිසා බොහෝ සංකීර්ණ ජීවිත ගත කරයි.සරල බව තමා කෙරෙන් පලා යන්නේ අනවශ්‍ය පුරුදු නිසාය. දවස පුරා අප එක එක පුරුද්ද ඉටුකරමින් සිටිමු. අවසානයේ ඒවා ඉටුකර අවසන් කිරීමට දවසත් මදිය. නින්දෙන් පවා සිහින දකින්නේ ඉටුකරගන්නට නොහැකි වූ පුරුදු ගැනය. අනවශ්‍ය පුරුදු වැඩිවන තරමට ඒවා අපට මානසික වදයක් වෙයි.බොහෝ දෙනාට ඇත්තේ අනවශ්‍ය පුරුදුයි. අවශ්‍ය හා අනවශ්‍ය යන පුරුදු වෙන වෙනම හඳුනා ගතහොත් අනවශ්‍ය පුරුදු අතහැර, අවශ්‍ය පුරුදු කළමනාකරණය කරගෙන දවස සැහැල්ලු බවින් ගෙවා දැමිය හැකියි. එවිට නින්ද ද සුවබර වෙයි. එවිට පසුදින තෘප්තිමත් ව අවදි වීමේ පුරුද්ද ද ඉබේම ඇතිවෙයි.වැරදි පුරුද්දක්, අත්හැර ගැනීමට එතරම්ම අපහසු ඇයි දැයි ඔබට සිතෙන්නට පුළුවන. එයට හේතුව අපගේ මනසේ සහ සිරුරේ ක්‍රියාකාරීත්වයයි. වින්දනයක් ලැබෙන, සුවපහසු දෙයක් අත්හැර දැමීමට කැමති වන්නේ කවුරුන්ද?යම් වැරදි පුරුද්දක් ඇති අයෙකුට ඊට විරුද්ධ වෙනත් හොඳ පුරුද්දක් පුරුදු කළ හැකි නම් නරක පුරුදු ක්‍රමයෙන් ඉවත් වී යන බවට මතයක් ඇත. එය එක්තරා දුරකට නිවැරැදිය.අලුත් ගති සිරිත්, අලුත් පරිසරවල් සහ අලුත් මිතුරන් ලැබෙන විට අපගේ ඇතැම් පැරණි පුරුදු ඉවත් වී යයි.එහෙත් මෙහිදී පැවසිය යුතු ඉතා වැදගත් දෙයක් ඇත. යම් අලුත් පුරුද්දක් ඇතිවූ පමණින් ඔහුගේ පරණ පුරුදු ඉවත් වී යන්නේ නැත. සිදුවන්නේ අලුත් පුරුදු වලින් පැරණි පුරුදු යටපත් වීමයි. නමුත් එසේ යටපත් වී තිබෙන දේවල් කාලයාගේ ඇවෑමෙන් අවස්ථාව පැමිණි විට යළි ඉස්මතු වීමට පුළුවන.සමහර පුරුදුවලට හේතු තිබේ. උදාහරණයක් ලෙස යම් ගැටලුවක් නිසා ජීවිතයේ සතුට අහිමි වූ අය දුකින්, තරහින් කලකිරීමෙන් ජීවත් වීමට පුරුදු වී සිටිති. නමුත් එම ගැටලුව විසඳුණහොත් ඔහුගේ ජීවිතය වෙනස් වෙයි.පුද්ගලයෙකු සතු වැරදි පුරුදු, ඇබ්බැහිකම් වෙනස් කරන්න බැරිද?මෙය ඉතාම වැදගත් ප්‍රශ්නයකි. යම් කෙනෙකුගේ පුරුද්දක් හෝ ඇබ්බැහි කමක් ඉවත් කිරීම සඳහා සම්මත ක්‍රමවේදයක් නැත. එය පුද්ගලයාගෙන් පුද්ගලයාට වෙනස් වෙයි. එසේම ඒ සඳහා ගතවන කාලය එකිනෙකාට අනුව වෙනස් වෙයි.කසේ වුවත් පුරුදු අත්හැරීම තරමක් අපහසු කටයුත්තක් බව කිව යුතුමය. එසේ වුවද කිසිවෙකු අධෛර්යට පත්විය යුතු නැත. රෝගියාගේ හෝ වරදට පුරුදු වූ පුද්ගලයාගේ කැපවීම, නෑදෑ හිත මිතුරන්ගේ උදවුව සහ වෛද්‍ය චිකිත්සක ක්‍රමවල නිවැරදි බව මත සාර්ථක ප්‍රතිඵල ලබා ගත හැකිය.වැරදි පුරුද්දක් හෝ ඇබ්බැහිකමක් අත්හැරීම සඳහා මුලින්ම එම පුද්ගලයාට අවංක උවමනාවක් තිබිය යුතුය. ඒ සඳහා යම් කැපවීමක් අවශ්‍ය වෙයි. ඇතැම් අයට තම වැරදි පුරුදු අත්හැරීමට සැබෑ උවමනාවක් නැත. ඔවුන් එසේ කරන්නේ අන් අය සතුටු කිරීමට හෝ අන් අයගේ උවමනාවටය. ඇතැම් අය ඒ සඳහා කිසිදු උත්සාහයක් නොගනිති. ඔවුන් බලා සිටින්නේ බෙහෙතකින් හෝ යම් ප්‍රාතිහාර්යයක් සිදුවී තමන්ගේ පුරුදු අත්හැරෙන තුරුය.හිතට නිතර නිතර නැග එන අවශ්‍යතාවක් වන පුරුදු මැඩලීමට විශාල අධිෂ්ඨාන ශක්තියක් හෝ ආත්ම ශක්තියක් අවශ්‍ය වෙයි. එය ඖෂධයකින් ලබාදිය හැකි ශක්තියක් නොවේ. එය තමා විසින්ම ගොඩනඟාගත යුතු දෙයකි. වැරදි පුරුදු බොහොමයකට ඇබ්බැහි වී සිටින්නේ ඉහත කී අධිෂ්ඨාන ශක්තිය නැති දුර්වල පුද්ගලයෝය.හිත ශක්තිමත් කරගැනීම සඳහා ඔහුගේ නෑදෑ හිත මිතුරන්ට ද උදව් කළ හැකිය. එසේම ඔහුගේ උත්සාහය අගය කළ යුතුය. සෑම කෙනෙක්ම උදව් කරන විට ඕනෑම කෙනෙකුගේ මනස ශක්තිමත් කිරීම පහසු වෙයි.විහිළු කිරීම තම පුරුද්ද කරගත් ශිෂ්‍යයෙක් වූයේය. ඔහු හොඳින් තම වැඩ කටයුතු කරගෙන ගිය අතර තමාට පැමිණෙන කරදර බාධකවලින් සැලුණේ ද නැත. ඔහු එම ප්‍රශ්න සැහැල්ලුවට ගත්තේය. මේ පුරුද්ද නිසා කිසිදු බරපතළ දුකක් හෝ පීඩනයක් ඔහුට ඇති නොවීය.මේ අතර ඔහු මිතුරන් සමඟ උසස් පෙළ විභාගයට සූදානම් විය. ඔහුත් අනෙක් අය මෙන් වෙහෙස මහන්සි වී පාඩම් කළද නිතරම සැහැල්ලුවෙන් සිටියේය. ලැබෙන සුළු විවේකය ද විහිළුතහළු කරමින් ගත කළේය.එසේ සැහැල්ලුවෙන් සිටින පුරුද්ද නිසා ඔහුට තම මිතුරන් අබිබවා හොඳ ප්‍රතිඵල ලබා ගැනීමට හැකි විය.පුරුදු පිළිබඳව තවත් වැදගත් කරුණක් තිබේ. එනම් යම්කිසි පුද්ගලයෙකුගේ ආකල්ප, විශ්වාසයන්වලටත් ඔහුගේ පුරුදු හේතුවෙයි. කෙනෙක් යම් දෙයක් නැවත නැවත කරන විට එය ඔහුගේ පුරුද්දක් බවට පත්වෙයි. එම පුරුද්ද තවත් කලක් යනවිට විශ්වාසයක් බවට හැරෙයි. තවදුරටත් කල්ගත වීමේදී එම විශ්වාසය තමන්ගේ පෞද්ගලික සත්‍යය බවට පත්වෙයි. වැරදි පුරුදු හේතුවෙන් කෙනෙක් තුළ වැරදි ආකල්ප නිර්මාණය වන්නේ ඒ ආකාරයටය.මත්පැන් බොන අයෙකුට එම පුරුද්ද අත්හරින බව හැම කෙනෙකුටම ප්‍රසිද්ධියේ පැවසිය හැකිය. මත්පැන් බොන මිතුරන් සහ එම පරිසරවල ගැවසීම නතර කළ හැකිය. අන් අයටත් තමන් මෙන් වෙනස් වන ලෙස උපදෙස් දිය හැකිය. එවිට තමාගේ සිත ශක්තිමත් වෙයි.මෝහන ක්‍රමය පිළිබඳව ද මෙහිදී විශේෂයෙන්ම සඳහන් කළ යුතුය. අනවශ්‍ය පුරුදු සිතෙන් ඉවත් කර, අධිෂ්ඨාන ශක්තිය ඉහළ නැංවීම සඳහා මෝහන ක්‍රමයෙන් සිදුකළ හැකි කාර්ය භාරය ඉතා විශාලය. එමඟින් පුද්ගලයෙකුගේ යටි සිතට බලපෑම් ඇති කළ හැකිය. අපගේ පුරුදු රැඳී පවතින්නේ අපගේ යටි සිතෙහිය.හිත සමඟ කෙළින්ම සටන් කර ජයගත නොහැකිය. හිතත් සමඟ ගනුදෙනු කළ යුත්තේ උපක්‍රමශීලී ලෙසටය. යම් පුරුද්දක් ඉවත් කිරීමේදී ඒ සඳහා වෙනත් විනෝදාංශයක් හෝ සතුටක් ලැබෙන දෙයක් හඳුන්වාදිය යුතුය. සතුට සැහැල්ලුව ලැබෙන දේවල් තිබෙන විට මනස වැරදි දේට ඇති නැඹුරුව නැති වී යයි.වැරදි පුරුදුවලට යොමු වීම වළක්වන ආරක්‍ෂකයකු ද ඔබ තුළම සිටින බව, ඔබ දන්නවාද?ඔහු හඳුන්වන්නේ ‘සිහිය’ යනුවෙනි.සිහිය පිහිටුවාගෙන අපට නිතරම කටයුතු කළ හැකි නම් බොහෝ වැරදි පුරුදු අත්හැරගත හැකිය. සිහියෙන් සිටිනවා යනුවෙන් අදහස් කරන්නේ මෙයයි. අප යම් දෙයක් සිතන විට හෝ කරන විට එසේ කරන බව දැනගෙන එය සිදුකිරීම සිහිය පැවැත්වීම ලෙස පැවසිය හැකිය.සිහියෙන් තොරව යමක් කරන විට හෝ හිතන විට අප නොදැනීම ඒ ක්‍රියාව සමඟ බොහෝ දුර සිත ගමන් කරයි. නමුත් ඒ බව කලින් දැනගත හැකි නම් බොහෝ වැරදි පුරුදු අපට කලින්ම අත්හැරගත හැකිය.වැරදි පුරුදු ද රාශියක් එකවර වෙනස් කළ නොහැකිය. ඒ නිසා එක් වරකට එක් පුරුද්ද බැගින් ඉවත් කිරීම කළ යුතුය. ඒවා නැවත මතුවිය හැකි බැවින් නැවත නැවත මෙම ප්‍රතිකාරය පවත්වාගෙන යා යුතුය.මේ කරුණ මතක තබා ගන්නවැරදීමකින්වත් අන් අයගේ වැරදි පුරුදු අත්හදා බලන්න එපා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=am1305122</link>
    <topic>උදරයේ ඇති වන හැම වේදනාවක්ම ගැස්ට්‍රයි‍ටිස් නොවේ</topic>
    <author>සාකච්ජා කළේ: සාගරිකා දිසානායක ජයසිංහ</author>
    <content>උදරයේ ඇති වන හැම වේදනාවක්ම ගැස්ට්‍රයි‍ටිස් නොවේදකුණු කොළඹ ශික්ෂණ රෝහලේ විශේෂඥ ශල්‍ය වෛද්‍යශ්‍රී ජයවර්ධනපුර වෛද්‍ය පීඨයේ ජ්‍යෙෂ්ඨ කථිකාචාර්යතේජන ‍විජේරත්නආමාශයික ප්‍රදාහය නැති නම් වැඩි දෙනා ට තේරෙන භාෂාවෙන් කියනවා නම් ගැස්ට්‍රයිටිස් අද සමාජයේ බහුලව දැකිය හැකි රෝග තත්ත්වයක්. ගැස්ට්‍රයිටිස් රෝගයේ ලක්ෂණ ඇතැම් විට හදවත් රෝගයක පෙර සලකුණුවල‍ට තරමක් සමාන බවක් දක්වන නිසා බොහෝ දෙනකු එය පපුවේ අමාරුවක් යැයි බියට පත්වෙනවා.ඒ පිළිබඳ තොරතුරු විමසන්නට අප දකුණු කොළඹ ශික්ෂණ රෝහලේ විශේෂඥ වෛද්‍ය, ශ්‍රී ජයවර්ධනපුර විශ්ව විද්‍යාලයේ වෛද්‍ය පීඨයේ ජ්‍යෙෂ්ඨ කථිකාචාර්ය‍ තේජන විජේරත්න මහතා හමු වුණා.ගැස්ට්‍රයිටිස් යනුවෙන් හැඳින්වෙන්නේ කවර රෝග තත්ත්වයක් ද?වැඩිහිටියන් ගේ උදරයේ ඉහළ කොටසේ ඇති වන රෝග ලක්ෂණ කිහිපයක් සමග එන වේදනාව සහ අපහසුතාව ගැස්ට්‍රයිටිස් ලෙස හඳුන්වන්ට පුළුවන්බොහෝ දෙනෙක් උදරයේ ඇති වන ඕනෑම වේදනාවක් ගැස්ට්‍රයිටිස් යැයි සිතා වරදවා හඳුනා ගන්නවා. ගැස්‍ට්‍රයි‍‍ටිස් රෝග ලක්ෂණ මොනවාද?ආහාර ගැනීමේ දී හේතුවක් ඇතිව හෝ නැතිව උදරයේ ඇති වන වේදනාව. බඩ පුරවා දැමීම. ආම්ලික ගතිය කටට දැනීම. ආහාර ගත් පසු ඒවා නැවත උගුරට ඒම‍.පපුවේ පහළ කොටසේ දැනෙන දැවිල්ල. උදරයේ ඉහළ කොටසේ ඇතිවන තෙරපුම. මේ රෝග ලක්ෂණ කිහිපයක් හෝ සියල්ලම ඇති විට ඒ ගැස්‍ට්‍රයි‍ටිස් රෝගය විය හැකි යැයි නිගමනය කරනවා.ගැස්‍ට්‍රයිටිස් ඇති වීමට හේතුව කුමක් ද?මේ රෝගයට හේතුව ආමාශයේ ඇති ආමාශයික යුෂවල ආම්ලික ගතිය ඉහළ යාමයි. ආමාශය යනු අධි සාන්ද්‍ර ආම්ලික බවෙන් ඉහළ අවයවයක්. ආමාශයේ ආම්ලික බවට ඔරොත්තු දීමට ආමාශයේ ඇතුළත බිත්ති ස්වභාවික ක්‍රියාදාමයකින් ආරක්ෂා වී තිබෙනවා.ඒ ආම්ලිකතාව ගලනාලය වෙත පැමිණීම වළක්වාලීමේ ස්වභාවික ක්‍රමවේදයක් ද තිබෙනවා. ඒ ආම්ලිකතාවට ඔරොත්තු දිය හැක්කේ ආමාශයේ ඇතුළත බිත්තියට පමණයි. මේ ස්වභාවික ආරක්ෂක ක්‍රමවේද දුර්වල වූ ‍විට ආමාශයත් ගලනාලයත් අතර ඇති සමතුලිතතාව බිඳී යාමෙන් රෝගය ඇති වෙනවා.මෙම අසමතුලිතතාව කවරාකාර ද?අමාශයේ ඇතුළත බිත්තියේ ඇති වන සුළු පිළිස්සීමක් හෝ අධි සංවේදීතාවක සිට, ආමාශ බිත්තියේ තුවාල ඇති වීමත්, මෙම තුවාල විශාල වී ආමාශ බිත්තිය සිදුරු වීමත් දක්වා බරපතල තත්ත්වයක් උද්ගත විය හැකියි. ඒ තුවාල වැඩි වී ආමාශ බිත්තියෙන් රුධිරය පිට වෙන්නත් පුළුවන්.එයින් ගලනාලය‍ට ඇති වන බලපෑම කෙබඳුද?ගලනාලයේ බිත්ති ඉතා සියුම්. ආමාශයික යුෂවල ඇති අධි ආම්ලිකතාව‍‍ට ඔරොත්තු දීමේ ශක්තියක් ඊට නෑ. දිගින් දිගටම ආමශ යුෂවලට බිත්තිය පිලිස්සීමෙන් ඇතිවන තුවාල හේතුවෙන් ගලනාලයේ අග කෙළවර පිළිකා ඇති වීම එහි අවසාන ප්‍රතිඵලය විය හැකියි.ගැස්ට්‍රයිටිස් හඳුනා ගත හැකි වෙනත් රෝග ලක්ෂණ තිබේ ද?ඔව්. ඇතැම් විට‍ මෙවැනි ලක්ෂණත් දක්නට ලැබෙනවා.දිගින් දිගටම රුධිරයේ හිමොග්ලොබින් මට්ටම පහළ යාම. ඇඟ සුදුමැලි වීම.කළු හෝ අව පැහැයෙන් මල පිට වීම. ඇඟට පණ නැති ගතියක් දැනීම.මේ රෝග ලක්ෂණ අවුරුදු හතළිහ‍‍ට වැඩි පුද්ගලයන් තුළ ‍ වැඩිපුර දැකිය හැකියි.කුඩා දරුවන් ට හෝ තරුණ පිරිසට මෙම රෝගය හට ගන්නේ නැද්ද?හට ගන්නවා. ඒත් වයස අවුරුදු හතළිහෙන් ඉහළ පිරිසට හැදෙන්න ඇති ඉඩ කඩ වැඩියි. වැඩිහිටියන් තුළ පවතින ඇතැම් අයහපත් චර්යා ඊට හේතු වෙනවා.මොනවද ඒ අයහපත් චර්යා?ප්‍රධාන දේ කලට වෙලාවට ආහාර නොගැනීම. රාත්‍රී කාලයේ දිගු වේලාවක් ආමාශය හිස්ව පවතිනවා. ඒ නිසා උදෑසන‍ හොඳ සමබල ආහාර වේලක් ගැනීම වැදගත්. දෙවැන්න මත්පැන් බීම. මත්පැන්වල ඇති ඊතයිල් ඇල්කොහොල් ආමාශයේ ඇති ආමාශයික යුෂ හා එක් වීමෙන් එහි ඇති ආම්ලිකභාවය වැඩි වෙනවා.මෙයින් ආමාශ බිත්තියට හානි සිදු වීමෙන් ඇල්කොහොලික් ගැස්‍ට්‍රයිටිස් නම් රෝග තත්ත්වය ඇති විය හැකියි. තෙවැන්න දුම් බීම. දුම්වැටිවල ඇති නිකොටින් ආමාශයික ස්ථරයට හානි පමුණුවා ආමාශ බිත්තියේ ඇති සාමාන්‍ය ක්‍රමවේදයට හානි කරමින් ආමාශයික තුවාල පිළිකා තත්ත්වයට වර්ධනය කිරීමට උදවු වෙයි. දුම් පානය ආමාශයට පිවිසෙන එච් පයිලෝරස් නම් හානිකර ක්ෂුද්‍ර ජීවියා ගේ වර්ධනයට උපකාරී වේ.ඇතැම් රෝග සඳහා දිගු කාලීනව ලබා ගන්නා ඖෂධ මඟින් ආමාශ බිත්තියට හානි සිදු වන්නට පුළුවන්. මේවා N S A I D S වර්ගයේ ඖෂධ. උදාහරණ ලෙස ඇස්ප්‍රීන්, ඉබියුෆෙරෝන්, ඩික්ලෝෆෙනෙක්සෝඩියම් යන ඖෂධ හඳුන්වන්න පුළුවන්.ඒ ඖෂධ ලබා ගන්නා විට අධික බඩ දැවිල්ල, උගුරේ දැවිල්ල හෝ ඉහත සඳහන් රෝග ලක්ෂණ පහළ වුව හොත් තමන් බෙහෙත් ගන්නා වෛද්‍යවරයාට ඒ බව දන්වා ඖෂධ වෙනස් කර ගත හැකියි.කුඩා ළමුන්ට ගැස්ට්‍රයිටිස් හැදෙන්‍ෙනම නැද්ද?හැදෙනවා. ඒත් සුලභ නෑ. ඇතැම් රෝග හෝ ජානමය හේතු මත.ආමාශයේ ස්වභාවික ක්‍රියාදාමය වෙනස් වීමෙන්, පාසල් ළමුන් නිසි කලට වෙලාවට ආහාර නො ගැනීමෙන්, මානසික ආතතිය, පමණට වඩා යම් යම් දේ ගැන සිත වෙහෙසකරවීමෙන් ළමුන් හා තරුණ පිරිස ටත් මෙම රෝගය ඇති වෙන්න පුළුවන්.රෝග ලක්ෂණ පහළ වුව හොත් කළ යුත්තේ කුමක්ද?පළමුවෙන්ම ඒවා ගැස්ට්‍රයිටිස් ‍රෝග ලක්ෂණ ම දැයි හරියට හඳුනා ගත යුතුයි. මන්ද ඇතැම් පපුවේ අමාරු හෝ පිළිකාවල ලක්ෂණත් මේවාට සමානයි. රෝගය හරිය‍ටම නිශ්චය නොකොට හිතූමතේට අත් බෙහෙත් හෝ වෙනත් අයකු ගැස්ට්‍රයිටිස් රෝගය සඳහා ගත් බෙහෙත් බීම නොකළ යුතුයි. මේ පිළිබඳව ඔබ උපදෙස් පැතිය යුත්තේ උදරය හා ආමාශය ආශ්‍රිත රෝග පිළිබඳ වි‍ශේෂ පුහුණුවක් හා දැනුමෙන් යුතු වෛද්‍යවරයකුගෙන්.එසේ නොමැති වූ විට ඇති වන ගැටලු කවරේද?එවිට සිදු වන්නේ නිසි ආකාරව රෝගය නිශ්චය නො කොට බෙහෙත් ‍ලබා ගැනීමෙන් මද කලකට රෝගය යටපත් වෙනවා හැර රෝගය නිට්ටාවට සුවපත් නොවීමයි. මෙසේ දිගින් දිගටම රෝගය ඉස්මතු වන විට වෛද්‍යවරුන් මාරු කරමින් බෙහෙත් ගන්නා විට බෙහෙත්වලට ඔරොත්තු නොදීම හෝ තුවාල වැඩි වී අවසානයේ දී පිළිකා තත්ත්වයක් ඇති වෙන්නට පුළුවන්.ගැස්ට්‍රයිටිස් රෝගය හඳුනා ගත හැකි හොඳම ක්‍රමය කුමක්ද?එන්ඩොස්කොපි පරීක්ෂණය. එමඟින් රෝගය නිවැරදිව හඳුනා ගන්නවා පමණක් නොවෙයි රෝගයේ සැබෑ තත්ත්වය, තුවාල ඇත් නම් ඒවායේ තත්ත්වය, ක්ෂුද්‍ර ජීවීන් ඇත් ද නැත් ද යන වග, පිළිකා තත්ත්වයක් ඇත්ද නැත්ද යන වග වැනි තොරතුරු ඉතා සියුම්වත් නිවැරදිවත් දැන ගන්නට පුළුවන් .රෝග ලක්ෂණ ඇති හැම අයකු‍ටම එන්ඩොස්කොපි පරීක්ෂණයක් කළ යුතුද?නෑ. පළමු වතාවට රෝගය ඇති වූ අය මෙන්ම තරුණ අය‍ට හෝ කිසියම් ‍ඖෂධයක් ගත් පසු මෙම රෝග ලක්ණ පහළ වූ අය‍ට අප එක් වරම මෙම පරීක්ෂණය කරන්නේ නෑ. කල්ගත වූ හෝ වරින් වර රෝගය ඉස්මතු වන අයත් වයසින් වැඩි අයත් එන්ඩොස්කොපි පරීක්ෂණය සඳහා යොමු කරනවා.මේ පරීක්ෂණ මිලෙන් අධිකයි නේද?පෞද්ගලික අංශයෙන් සිදු කරන විට ඊට තරමක මිලක් ගෙවන්නට වෙනවා. ඒත් දැන් ලංකාවේ සෑම පළාතකම ප්‍රධාන රජයේ රෝහල්වලින් මේ පරීක්ෂණ නොමිලේ කර ගන්නට පුළුවන්.එන්ඩොස්කොපි පරීක්ෂණයේ ඇති වාසි මොනවාද?ප්‍රධාන වාසිය එහි ප්‍රතිඵල ඉතාම නිවැරදි වීම. එමඟින් රෝගියාට විශාල වේදනාවක් ඇති වන්නේ නෑ. දිගු කලක් රෝහල්ගත වී සිටිය යුතු නෑ. ඉතා කෙටි කලකින් පරීක්ෂණය සිදු කොට ප්‍රතිඵල ලබා ගන්නට පුළුවන්.මේ රෝගය සම්පූර්ණයෙන් සුවකළ හැකිද?ඔව්. නිසි කලට රෝගය හඳුනා ගෙන නිසි ප්‍රතිකාර ලබා ගත් විට සම්පූර්ණ සුවය ල‍බා ගන්නට පුළුවන්.වෛද්‍ය උපදෙස් අනුව නියමිත ඖෂධ මාත්‍රා දී ඇති උපදෙස් අනුව නියමිත කාලය පුරා අඛණ්ඩව ලබා ගැනීමෙන් හා මත් පැන් හා දුම් බීමෙන් වැළකීමෙනුත් කලට වෙලාවට ආහාර ගෙන මානසික ආතතියෙන් තොරව විසීමෙන් ගැස්ට්‍රයිටිස් රෝගයෙන් නිට්ටාවට ම සුවය ලබන්නට පුළුවන්.සාකච්ජා කළේ: සාගරිකා දිසානායක ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=am1305123</link>
    <topic>විභාගය ළං වෙද්දී ඔබේ දරුවාත් මෙහෙම හැසිරෙනවා ද?</topic>
    <author/>
    <content>විභාගය ළං වෙද්දී ඔබේ දරුවාත් මෙහෙම හැසිරෙනවා ද?මනෝ විද්‍යා උපදේශකමේජර් සුසන්ත ද සිල්වා (විශ්‍රාමික)දෙවැනි පාසල් වාරය පසුගියදා ආරම්භ විය. ඉදිරියට ඇති මාස කිහිපය විභාගයට පෙනී සිටීමට බලාපොරොත්තු වන සිසු සිසුවියන්ට මෙන් ම මවුපියන්ට ද ගුරුවරුන්ට ද තීරණාත්මක කාලයක් බව නොරහසකි.ඉදිරි කාලයේදී 5 වසර ශිෂ්‍යත්වය, අ.පො.ස. සා. පෙ. සහ අ.පො.ස. උ.පෙ යන විභාග පැවැත්වීමට නියමිත ව ඇත. සියලු දෙනා ම විභාග සඳහා සූදානම් වුණ ද සැහැල්ලුවෙන් හා සතුටින් තම ඉලක්ක කරා ළඟා වන්නේ කීයෙන් කීදෙනා ද? මේ ලිපිය සඳහා පදනම් කොට ගෙන ඇත්තේ පසුගිය වසරේ මෙ කාල සීමාවේදී අප වෙත උපදේශනය සඳහා යොමු වූ සිසු සිසුවියන්ගේ තොරතුරු හා ඔවුන්ගේ දෙමාපියන් හා ආසන්නතමයන්ගේ මානසික බිඳ වැටීම් උපයෝගි කොටගෙනයි.අද රට තුළ පවතින අධිවේගී තරගකාරී අධ්‍යාපන රටාව තුළ බොහෝ දරුවෝ හොඳින් ඉගෙනීමට යොමු වී සිටිති. සෑම මවුපියෙක් ම තම දරුවන් හට උසස් අධ්‍යාපනයක් ලබාදීමට උත්සාහ දරමින් සිටිති. එහි කිසිදු වරදක් නැත.විභාග ළං වෙන විට දරුවා යම් ආතතියකට පත්වීම සාමාන්‍ය දෙයකි. දරුවා පමණක් නොව බොහෝ මවුපියන් ද විභාගය නිසා ආතතියකට ලක්වීම සාමාන්‍ය දෙයකි. දරුවන්ට යම් ඉලක්කයක් කරා හඹා යෑමට යම් කාර්යයන් සාර්ථකව නිම කිරීම මෙන් ම ජීවිතයේ එදිනෙදා අභියෝගයන් ජය ගැනීමට යම් ආතතියක් අවශ්‍ය විය යුතුවේ. ඔහුට හෝ ඇයට යම් දෙයක් විඳීමට ආතතියක් නැති නම් ඔවුහු සියල්ල අතහැර ඉබේම පරාජිතයන් බවට පත්ෙවති.දරුවෙකු තමා පෙනී සිටීමට නියමිත විභාගය පිළිබඳව මානසික ආතතියකට පත් වී සිටින විට වඩ වඩාත් ඉගෙනීමට නැඹුරු වෙමින් වඩාත් උද්‍යෝගිමත්ව ක්‍රියා කරනු ඇත. ආතතිය ක්‍රමක්‍රමයෙන් වැඩි වනවිට උද්‍යෝගය ක්‍රමක්‍රමයෙන් වැඩි වනු ඇත.උදාහරණයක් ලෙස පන්තියක විෂයයන් කිහිපයක් සඳහා ලකුණු 50 ක් ගන්නා දරුවෙකුට විභාගය පිළිබඳව දැනුවත් කොට ඉගෙනීමේ වටිනාකම පෙන්වා ඉගෙනීමට යොමු කළහොත් එම දරුවාගේ ලකුණු මට්ටම ඉහළ යනු ඇත. ඉගෙනීමෙන් පමණක් නොව ක්‍රීඩාවෙන් මෙන් ම එදිනෙදා කටයුතුවලින් තත්ත්වය මේ ආකාරයටම සිදු වේ.නමුත් ප්‍රශ්නය යම් අවස්ථාවක මානසික ආතතිය වැඩි වන තරමට ඉන් ඉහළ ම ප්‍රතිඵල වර්ධනය වීම නතර වීමයි. විෂයකට ලකුණු 50 ක් ගත් දරුවා ලකුණු 90 ක් ලබා ගැනීමට හැකියාව ලැබුණ ද තව තවත් උනන්දු කළ විට ලකුණු මට්ටම ඉහළ නොයනු ඇත. මෙම තත්ත්වය දරුවාගෙන් දරුවාට වෙනස් වනු ඇත.ඒ තත්ත්වය තේරුම් නොගෙන දරුවාට හිරිහැර කරමින් ළඟා විය නොහැකි ඉලක්ක කරා හඹා යෑමට යොමු කිරීමෙන් දරුවා දරුණු ලෙස මානසික පීඩනයකට ලක්ව දැඩි මානසික ආතතියකට ලක්වනු ඇත. එවිට දරුවාගේ කාර්යක්ෂමතාව අඩු වීමට පටන් ගනී. ලකුණු මට්ටම ද පහළ වැටීමට පටන් ගනී.ලකුණු මට්ටම පහළ යෑමත් සමඟම දරුවා තව තවත් මානසික ආතතියට ලක් වේ. ඒ අනුව සියල්ල නරක දිසාවට ගමන් කරයි. මේ වනවිට දරුවා විභාග ආතතියට හෝ විභාග භීතිකාවට ලක් වී තිබීමට පුළුවන.ඔහුට තව තවත් විභාගය පිළිබඳව බලාපොරොත්තු දුන් විට පාඩම් වැඩ වලින් ඈත්වීමට පටන් ගනී. පාඩම් කරන දේ කිසි විටෙකත් ඔහුගේ සිතේ තැන්පත් නොවේ. එවිට පාඩම් අමතක වන බවට දරුවන් පවසනු ඇත. පොතට සිත යොමු කළ නොහැකි බව ද පවසනු ඇත.එවැනි තත්ත්වයක් ඇති වූ විට මවුපි­‍ෙයා් තව තවත් කලබලයට පත්ව දරුවා තව තවත් ඉගෙනීමට උනන්දු කරවති. විභාග වසරේ මුල් කාලයේ දී නිවාස අඩස්සියට පත්වූ දරුවා විභාගයට මාස කිහිපයක් තිබියදී කාමර අඩස්සියට පත්වේ. කෑම ටික ද පාඩම් මේසය ළඟට ගෙනත් දී නිදි වරමින් පාඩම් කිරීමටත් මවුපියෝ දරුවන්ව යොමු කරති. එවැනි තත්ත්වයකදී සිදු වන්නේ අවැඩකි.මේ වනවිට හොඳින් සැහැල්ලුවෙන් ඉගෙනීම් කටයුතු කළ දරුවා දරුණු ලෙස මානසික ආතතියට ලක් වී විභාග භීතිකාවෙන් පෙළෙයි. විභාග අවස්ථාවේ හා පසුකාලීනව මෙය දරුවාට ඉතා තදින් බලපායි. විභාගයට පෙර විභාග භීතිකාවට ලක් වී සිටින දරුවන්ට ඒ තත්ත්වය ඇතිවීමට බලපාන ප්‍රධානතම සාධකය වන්නේ, ඔරොත්තු නොදෙන ඉලක්ක පසුපස හඹා යෑමයි.වෛද්‍යවරයෙකු වීම ඉංජිනේරුවෙකු වීම පන්තියේ පළවෙනියා වීම, මාපියන් හට ළඟාකර ගත නොහැකි වූ කාර්යයක් වෙත දරුවන්ව යොමු කිරීම, අන් අයට වඩා ඉදිරියෙන් සිටීමට දරුවා පෙලඹීම , නෑයන්ට වඩා ඉහළින් විභාග සමත්වීම, ලංකාවේ පළමුවන දස දෙනා අතරට ඒමට බලපෑම් කිරීම, මාමාගේ පුතාට වඩා ඉහළින් සමත්වීම. ඔවුන්ව අධි තක්සේරුවට ලක් කර ඉහළින් සමත්වීම, පාසලට ගෞරවයක් ලබාදීම, අන් සිසුන් සමඟ සංසංදනය කිරීම පාරිසරික සාධක කාල කළමනාකරණය නොකිරීම, ප්‍රමුඛතාව හඳුනා නොගැනීම, විවේකය අඩු වීම, අන් අය කෙරෙහි ඉර්ෂ්‍යාව වෛරය ක්‍රෝධය වැනි කරුණු ද ආතතියට බලපානු ඇත.ආතතියට සහ විභාග භීතිකාවට බලපානු ලබන තවත් කරුණු ඇතත් පසු ගිය වසරේ අප වෙත පැමිණි බොහෝ දරුවන්ට විභාග භීතිකාවට පත්වීමට ‍ෙහ්තුවී තිබුණේ ප්‍රධාන වශයෙන් ඉහත කරුණු ය. මෙම හේතු සෑම එකක් මත ම ඔබගේ දරුවා විභාග භීතිකාවට විභාග ආතතියට ලක් වූ විට විභාගයට පෙර පහත සඳහන් කරනු ලබන හැසිරීම් රටා සියල්ලන්ගෙන් කිහිපයක් හෝ එකක් ඔබට ඔබේ දරුවා වෙතින් නිරීක්ෂණය කරන්නට හැකි වනු ඇත.කෙතරම් පාඩම් කළත් අමතකවීම, ඉගෙනීම් කටයුතුවලින් ක්‍රමයෙන් ඉවත්වීම, නින්ද අක්‍රමවත් වීම, (අසාමාන්‍ය ලෙස නින්ද යෑම හෝ නොයෑම) වැඩියෙන් ආහාර ගැනීම හෝ නොගැනීම විභාගයට මුහුණ දීමට ඇති අකමැත්ත ප්‍රකාශ කිරීම (මේ වසරේ ඇති විභාගය කල් දමා ලබන වසරේ විභාගය කිරීමට සිතීම) විභාගය අසමත්වීමට හේතු ඉදිරිපත් කිරීම (පාඩම් නොකළ නිසා හොඳ ලකුණු නැති වෙයි) අධික නොසන්සුන් කමක් දැනීම, මනෝකායික රෝග ඇතිවීම. උදාහරණ හිසේ අමාරුව වෙනත් අවයව වල ඇති වන වේදනාව, අලස බව, නොරුස්සන ස්වභාවය, තනිව සිටීමට කැමැත්තක් දැක්වීම, යම් යම් දේ වලට ඇබ්බැහි වීම, පාලනය කළ නොහැකි සිතුවිලි වල හෝ ක්‍රියාවන් වල යෙදීම, බොහෝ වෙලාවක් එක ඉරියව්වෙන් සිටීම, බොහෝ විට අ.පො.ස. සා.පෙ දරුවන් හෝ අ.පො.ස.උ.පෙ. දරුවන් නම් අකීකරු වීම ද සිදු විය හැකිය.ඒ තත්ත්වයට අමතරව තවත් බොහෝ මානසික හා ශාරීරික වෙනස්කම් වලට චර්යාවල වෙනස් කම් වලට දරුවා ලක්විය හැකි ය. විභාග භීතිකාව ඇති වීමට බලපාන ප්‍රධාන හේතු හා විභාග ආතතිය වැඩි වී විභාග භීතිකාවෙන් පෙළෙන විට එය හඳුනා ගැනීමට හැකියාව ලැබෙනු ඇතැයි අප සිතමු.එසේ හඳුනාගත්ත ද බොහෝ මවුපියන් සිදු කරනු ලබන්නේ ඉන් පසුව දරුවාගේ තත්ත්වය හා විභාගය සමත් කිරීම හා යන්ත්‍ර මන්ත්‍රකරුවන් මග පෙන්වන්නන් නොපෙනෙන බලවේගවලට බාර වීමයි. එවැනි දේ තුළින් දරුවාගේ මානසික හා සෞඛ්‍ය තත්ත්වය තව තවත් දුර්වල වනු ඇත.ඔබේ දරුවාගේ අනාගතය හා සෞඛ්‍ය හා විභාගය දෙවි දේවතාවුන්ට හා අදෘෂ්‍යමාන බලවේගවලට බාර නොදෙන්න. ඇති වී ඇති රෝග තත්ත්වය හොඳින් තේරුම්ගෙන ඉන් මිදී ආත්ම විශ්වාසයෙන් යුතුව අනාගතයට මුහුණ දීමට ඉඩ සලසා ගන්න. ඔබ හෝ ඔබේ දරුවා මෙවැනි මානසික කඩා වැටීම්වලට ගොදුරු වී ඇත්නම් බිය නොවන්න.එවැනි භීතිකාවෙන් මිදීම සඳහා ඉතා සාර්ථක ක්‍රමවේද බෞද්ධ මනෝචිකිත්සාව ක්‍රම තුළ ද බටහිර මනෝ විද්‍යා ක්‍රම ද තුළ ද පවතී. සුදුසුකම් ලත් මනෝ වෛද්‍යවරයෙකු හෝ උපදේශකවරයෙකුගෙන් විමසීම කළ යුතුය. බටහිර මනෝ විද්‍යාව තුළ පවතින මෝහන චිකිත්සක ක්‍රමයෙන් ද එවැනි භීතිකා තත්ත්වයන්ට ඉතා සාර්ථක ප්‍රතිඵල අතුරු ආබාධයකින් තොරව ලබා ගත හැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=ay130512</link>
    <topic>හිරිමල් හිරු</topic>
    <author/>
    <content>සංස්කාරක, හිරිමල් හිරු, සිළුමිණ, ලේක්හවුස්, කොළඹ 10 ලිපිනයට ඔබේ නිර්මාණ එවන්න. එහිදී අපට ඔබ හා සම්බන්ධ විය හැකි දුරකතන අංකයක් ද ලියා එවන්නට අමතක නොකරන්න.ජීවිතය ගඟක් වගේ. බෑවුම් තැනිතලා ගල්කුළු අතරින් ගලාගෙන යනවා නතර නොවී. ඈත ඉඳන් බලාඉන්න අයට සතුටක් ගෙනාවත් ඇල්ලක් හැටියට පහළට වැටෙද්දි වේදනාව දැනෙන්නේ ගඟටයි. ඒත් ලස්සනයි. එතනින් එහාට දෝනාවක් දිගේ මහපොළොව ඇතුළටම යනවද නැත්නම් ආයේ පොළොව මතුපිටින් මැණික් තිරුවානා රොන් මඩ පැළෑටි මත්ස්‍යයන් දරාගෙන ගලනවාද කියලා තීරණය කරන්නේ දෛවය.සමහරු හිතනවා ගඟක් වගේ ගලන ජීවිතය වේල්ලක් බැන්දා වගේ නතර කරන්න පුළුවන් කියලා. එහෙම හිතලා සමහර කඩා වැටීම් ඉදිරියේ සමහරු ගෙල වැළලා ගන්නවා. කෝච්චියට පනිනවා. වහ බොනවා. ඒත් ඒකත් හරියට කරගන්න බැරි වුණොත් ඇඟ බඳිනවා කියල ඔවුන්ට මතක් වෙන්නේ නැහැ. ඒ ඒ තරමටම ජීවිතයේ යථාර්ථය අවබෝධ කරගන්න විවේකයක් මනසට නැති නිසාද? ඒ ගැන හිතන්නවත් වුවමනාවක් නැති නිසාද කියලා දන්නේ ඒ අයමයි.කොහොම වුණත් ජීවන ගෙඟ් පතුලේ සැඟවිලා තිබෙන මිණිකැට මතු කරගන්න අපට අපි ගැන අවබෝධයක් තියෙන්න ඕනෑ. එහෙම නූනොත් කඩාවැටෙන හැම මොහොතෙම හිත දෝනාවකින් පොළොව තුළටම ගිහින් වැළලෙනවා. ආයේ ගොඩඒමක් නැහැ.ඒත් වේදනාවන් දරාගෙන ඉදිරියටම යන්න පුළුවන් අය ජීවිතය දෝනාවකින් නොව දෝලාවකින් කෙළවර කරගන්න බව නම් පරම සත්‍යයි. මානසික වගේම ශාරීරික වේදනාවන් අපට ලබා දෙන්නේ පුහුණුවක් දරා ගැනීමේ හැකියාව එහෙම නැත්නම් බුදු රජාණන් වහන්සේගේ තාධි ගුණයට හේතු වුණෙත් වේදනාව බව අමතක කරන්න හොඳ නෑ. වේදනාවන් ඉදිරියේ පලායන්න හදන්නේ ධෛර්යයක් නැති අය කිව්වට පව් නෑ. මොකද මේ ලෝකේ කාටවත් අලුතෙන් ප්‍රශ්න එන්නේ නෑ.කවදා හරි කාට හරි කොහොම හරි දැනුණු රිදුණු දෙයක්ම තමයි අපටත් යම් මොහොතක විඳවන්න වෙන්නේ. අපට කලින් පුද්ගලයා ඒ වේදනාව දරාගත්තද නැද්ද කියන දෙය ම ඒ කෙනාගේ පෞරුෂය තිරණය වෙනවා. ඒ වගේම අපි අපට දැනුණ වේදනාව විඳගන්නේ කොහොමද කියන දෙය මතයි අපේ පෞරුෂය තීරණය වන්නේ.ඊයේ පෙරේදා දිගටම අහන්න ලැබුණු සියදිවි නසා ගැනීම් බැලුවාම ඒ අය ගැන දුකකට වඩා එන්නේ නොරිස්සුම් ගතියක්. මොකද ජවයක් ඇති තුරුණු වියේදී ඔය තරම් දෙයක්වත් දරාගත නොහැකි වෙන එක ගැන ඇත්තටම පුදුමත් හිතෙනවා. යම් ප්‍රශ්නයක් දිගටම විඳවන කොට දරා ගැනීමේ සීමාව පනිනවා තමයි.නමුත් එහෙමය කියලා සියල්ලෙන් පලා යෑම පිළිතුරක් ද කියලාත් හිතන්න මොහොතක් ප්‍රමාද වෙන්න තිබුණා. සමහර විට ඒ මොහොත ගෙවුණු පසු ප්‍රශ්නය වෙනත් මුහුණුවරක් ගන්නත් ඉඩ තිබෙනවා.ජීවිතයෙන් පලා යන්න මාන බල බල මරණයට අතවනන ඒ අය දකිද්දි මතක් වෙන්නේ ලෝක පාපැදි ශූර ලාන්ස් ආම්ස්ට්‍රෝන් කියූ කතාවක්. ඔහු පිළිකා රෝගියෙක්. මරුවා ඔහුට අත වනද්දී ඔහු තරග වැදීම නතර කළේ නෑ. පිළිකාව නැමැති දිය ඇල්ලෙන් පහළට ජීවිතය ඇද දමද්දී ඔහු ලෝකයට සුන්දර දසුනක් මැව්වා. ඒ ඔහු හිතන විදිහ නිසා. ඔහුගෙන් මාධ්‍යවේදියකු ඇසූ ප්‍රශ්නයට දුන් පිළිතුර එය සනාථ කරනවා.”වේදනාව තාවකාලිකයි. එය විටෙක මොහොතක්, පැයක් දවසක් හෝ වසරක් විය හැකියි. එහෙත් ක්‍රමයෙන් ඒ වේදනාව පහව යනවා. වෙනත් දෙයක් එතැනට ආදේශ වෙනවා. ඒත් ඒ වේදනාව නිසා යමක් අතහැරියොත් එය ජීවිත කාලයටම අතහැරියා වෙනවා.”ලාන්ස් ආම්ස්ට්‍රෝන් දිනුවේ එහෙම හිතන නිසයි. සමහරු ජීවිතයම පැරදුණේ එහෙම නොහිතන නිසා වෙන්නැති.අරුණි  ගිනි අව්වේ හැමදාමත් එක ලෙස වැඩ වෙත දින ගෙවනවා එක දවසක් වැඩ වරන්නෙ නැත මොන සැපක් ද තාර වගේ ගත කළු වී ඇත පින කොහෙන්ද දිළිඳු අපට දිවි කඳුළැලි මත ගුණ වත්කම හදවත් තුළ තිබුණත් පල නැත ධන බල ඇති තැනට තමයි මේ ලෝකයෙ සෙත සෙනසුරාගෙ බැල්ම මිසක් වෙනත් කෙනෙක් නැත පන යනතුරු මල්සරාට අප පේන්නෙ නැතමූණමල්දෙනියේ වසන්ති චතුමාලි  ඊයෙ මවු උකුලේ සුරතල් වූ දියණිය අද පෙම්බරයෙකු උකුලේ තබාගෙන සුරතල් කරන රඟපරගම්මන නන්ද  ඔබ නැතිව - මා නිසලය මා නැතිව - ඔබ නිසලය ඉතින් අපි යහළුවෝ ය සිත - කය නමුත් ඔබ මා හැර යයිහිඳගොල්ලේ විජිතා මල්පාන  සඳක් සේ සිතුවම් අඳින්නට සඳ වගේ බැස යනු එපා... මලක් සේ පෙති පාට කෙරුමට මලෙහි පෙති පරවෙනු එපා... සිඳුගෙ දියවර ලවන් සිඹිනට ගගන ඉම ළං වෙනු එපා... මගේ හද අස ලැඟුම් ගන්නට නුඹේ හැඟුමන් දෙනු එපා...හොරණ චමල්කා ජීවන්ති  මේ... මේ... පත්තරේ පිටු පුරා ඉමක් නිමක් නැතිව දුවන ඔය ඇස් දෙක ඔය තරමට හොයන්නේ මොනවද...? මොනවා හෙව්වත් අපි ටිකක් මෙන්න මෙතැන; මේ හිරිමල් හිරු ළඟ නැවතිලා චුට්ටක් කතා කරලා යමුද...? දන්නවද...? මේ ළඟ දවසක කෙනෙක් මට රහසින් කියනවා “ලෝකේ තියන හොඳම Advertising Method එක; ‘කාටවත් කියන්න එපා’ කියලා ගෑනු ළමේකුට රහසක් කියන එකලු.එයා දවසක් එයාගෙ ගෑනු ළමයට එයාගෙ ජීවිතේ ලොකු රහසක් කීවලු කාටවත් ම කියන්න එපා කියලා... හා කියලා රහස අහලා අර ගෑනු ළමයා තමන්ගෙ හොඳම යාළුවා ළඟට ගිහිං “දන්නවද, මේක කියන්නේ මං ඔයාට විතරමයි... ඔයා වෙන කාටවත් කියන්න එපා...” කියලා ඒ රහස කීවලු.කාටත් කියන්න එපා කීව දෙන්නෙක් අතර තිබ්බ රහස දැන් තුන් දෙනෙක් දන්නවා. අර ගෑනු ළමයා ගෙදර ගිහින් අක්කට කියනවා. “අක්කේ මේක රහසක්..., වෙන “කාටවත් කියන්න එපා...” කියලා. ඔන්න දැන් ඒ රහස හතර දෙනෙක් ළඟ... මේ රහසේ රහස් ගමන මෙතනින් නතර වෙයි කියලා ඉතින් ඔයා හිතනවද...? හැමෝටම රහසින් අපි කල්පනා කරලා බලමු. තව අය එපා... අපි දෙන්නා විතරක් රහසින් හිතමු.දැන් දැනෙනවා නේද? ඔයාටත් මේ ළඟදී දවසක කෙනෙක් රහසක් කීවා නේද? කාටවත්ම කියන්න එපා කියලත් කීවා නේද? හා කියලා එදා ඔළුව වනපු ඔයා “මේක ඔයාට විතරමයි...” කියලා කී දෙනෙකුට ඒ රහස ගැන රහසින් කිව්වද? හිතලා බලන්න, රහසින් හිතලා බලන්න... මතකද..., ඔයාටත් රහසින් ඔයා අතින් එයාට වුණු ලොකුම වරද තමයි ඒක.එයා ඔයාට රහසින් ම ඒ රහස ගැන කීවේ ඒක රහසක් නිසා. ඔයාගේ විශ්වාසවන්තකම නිසා. ඒත් දැන් හිතන්න, ඔයා ගැන එයාගෙ තියන විශ්වාසයට මොකද වෙන්නේ කියලා. වටින් වටට යන මේ රහස ආයෙත් කවදම හරි එයාගේ කණටත් යනවාමයි. ඒත් එදාට එයාට ඒක දැනෙන්නේ හොරෙන් රහසක් වගේ නෙවි, ප්‍රසිද්ධ රහසක් වගේ.රහස රහසක්... මේකත් රහසක්... මේ රහස ගැන රහසින් හිතලා ඔයාගෙ හිතේ ගැඹුරුම තැනින් තියාගන්න. එයාගෙ හිතේ ඔයා ගැන කියන විශ්වාසය රහසින් රකින්න. කවදාවත් වරදින්නෙ නෑ. වයසට නොයන හිරිමල් හිරු ළඟ ළෙන්ගතු විදියට රහසක් ගැන රහසින් කතා කරන්න ආයෙත් දවසක මේ හැමෝටම රහසින් ඔයා එනවද මා එක්ක..., අපි රහසින් කතා කරමු.සෞන්දර්ය කලා විශ්ව විද්‍යාලයේ පහන්යා නිශානි රාජපක්ෂ  මිදුල පුරාම අටපෙති මල් පිපිලා සුන්දර අරුණෝදයේ හිනැහෙනවා. කටු තිබුණත් රෝස පඳුරේ මල් පිපිලා. සමන් පිච්ච වැල සුවඳ විහිදුවගෙන මිදුල කෙළවරේ මේ ඔක්කොම අතරින් පියඹලා ආව සමනලයා ගේ ඇතුළට ආවේ ඇයි ද කියලා මං බලා ඉන්නවා.ගෙදර සාලය මැද තිබුණ මල් බඳුනේ ඌ වහගෙන කරන දඟයක්. මම ඇස් පිහදාගෙන බැලුවේ පුංචි දුකක් වගෙ දෙයක් හිතට දැනුණ හින්ද. බෙග් මාස්ටර් ඉස්සර ගැයුව ගීතයක් මතකයට ආවේ ඉබේටම.“වන මලක් අතැර දාලා කඩදාසි මලක වහලා අඬු කඩාගත්ත බඹරෝ දැන් වත් පල ඉගිළීලා”නමුත් මෙයා බඹරෙක් නෙමෙයි. සමනලයෙක් මල් බඳුනෙ තිබුණෙ මගෙ පසුගිය උපන් දිනයට සුබපතල මගේ පෙම්වතිය දුන්න ඇගේ අතින් ම නිමවුණ රෙදි මල් පොකුරක්.ඒකෙ තිබුණ ආකර්ෂණීය, අරුමෝසම් ගතියට, සුවඳ විහිදුවන මල් යායක් පහු කරන් ආව සමනලයා තවමත් මල් පොකුර උඩ දඟ කරනවා. ඌ මුමුනන්නේ මොනවා දැයි මම දන්නේ නෑ. අනේ දන්න කෙනෙක් ඉන්නව නම්, මට කියලා දෙන්නකෝ !ගම්පහ සිරි පෙරේරා කහවල  අනාගතේ අපේ ලස්සන කරන්නට තනිකර දමා මා කාසි සොයන්නට යන්න නුඹ ගියා රුදුරු වැලිකතරට තුරුලු වී නුඹෙ පපුතුරට ඇවිද යන්නේ කෙලෙස අද මම පෙම් බස් මුමුනන්නේ ආදරේට රණ්ඩු වෙන්නෙ කා සමඟ ද කියන්න මට...ගාල්ලේ ජී.වී.එස්. සංජීවනී  පෙම් කවක් ලියූවෙමි මේඝදූතයට සම නිමා වී ඇති නමුදු ලැබිය යුතු කෙනෙකු නැත ප්‍රේමයේ විරහවෙන් දෑස කඳුළින් තෙමෙනමාකොළ ගාමිණී චන්ද්‍රසේන  මහ මෙරත් සැලුණා සැලුණා මහ මෙරත් සැලුණා සඳ හිරුත් ගිලුණා ගිලුණා සද හිරුත් ගිලුණා සෝ සුසුම් ඉවසා ජය පරාජය සිතපා නොසැලුණේ නින්දා මතේ ඔබේ සිත් මල් පිපි දිලුණා විෂම ලෝ දන නිමල ගුණ දම් සෙත් සිතින් දුටුවා දුටුවා සෙත් සිතින් සැමදාමීගස්ආරේ ගුණපාල වික්‍රමආරච්චි  මල් සුවඳ රැගෙන ගිය මල් සරා කොහි ඇත් ද මලට දුන් සුවඳ පොද සොරාගෙන රැගෙන ගිය මින්දදය... වහා එව විකසිතවන්න මහපොළොවට සුවඳ විහිදුවන්න මලට ජීවය දෙන්න මේ ඊශ්වර හේෂාවරයයි...නිට්ටඹුවේ මිහිරාණි ස්වර්ණතිලක  ඔය මදෑ කල්ප කාලයක් කිව්වා සඳට කවි... සඳටත් එපා වනතුරු සඳට කවි කිව්වා මදෑ... උහුලාගන්ට බැරි තරමට සඳට කිව්වා කවි මගේ නමටත් එකම එක කවියක්?දඹේගොඩ ජිනදාස  අපි හැමෝම දන්නේ ආදරේ සුන්දරය කියලා. ඒත් ඒ ආදරේ නියම අර්ථය ඒත නෙමෙයි. ආදරේ කියන්නේ, තමා සිත තුළ ඇතිවන කුහක හැඟීම. ආදරේ තරම් සුන්දර දෙයක් මේ ලෝකෙ නෑ කිව්වට, ආදරේ තමයි මේ ලෝකේ නපුරුම දෙය. කෙනෙකුගේ ආදරයේ දී තමන් බලාපොරොත්තු වන දේවල් ලැබෙන් නැතිනම් එය සදහටම සල්ලාල ආදරයක් වේවි.කෙල්ලෙකුගේ හිතේ තියන හැඟීම් තේරුම් ගන්න පුළුවන් ලස්සන හදවතක් තියන කෙනෙක් ලැබෙනව නම් අපි හැමෝම කැමැතියි. ආදරය මුළු ජීවිතයම කැප කරලා හැමදාම කඳුළු බොන කීයෙන් කී දෙනෙක් හදවතින් තැවෙනවා ඇති ද, අපේ හැඟීම් ගොඩාක් බලවත් ඒ හැඟීම්වලට ඕනෙ දෙයක් කරන්න පුළුවන්.තමන්ගේ ලස්සන හිත දුර්වල කරන්නත් පුළුවන්. මගෙත් එහෙමයි. මාත් ගොඩක් දවස්වලට අඬනවා. ඒ හිතට දුකක් දැනුණම. ඒ වෙලාවට මං කන්නාඩියෙන් මගේ දිහා බලාගෙන මං මටම දුක කියනවා.ඒ මගේ හදවතේ දුක මං තරම් වෙන කවුරුත් දන්නැති නිසා. මං දුක් වුණා කියලා ඒ හදවතට කවදාවත් වෛර කරලා නෑ. ඒ මට එහෙම කරන්න බැරි නිසා. ඒ හිතට වැඩිය හිතවත් වෙන්න මං ළඟට ආපු හිත් ගොඩක් තියනවා. ඒත්, මං ආදරේ කරන්නේ එක හදවතකට විතරයි.මට කොච්චර නපුරුකම් කළත් මං වචනයක්වත් නොකියා කඳුළු කැට බිමට වැටෙනකම් අහගෙන ඉන්නවා. ඒ මං අඬන වේලාවටත් බණින නිසා. මං අඬනවා කියලා කියන්නවත් මං කැමති නෑ. එයා නොදැනම මං අඬපු වාර අනන්තයි. මට ආදරේ ලස්සන දැනෙන් නෑ. දැනෙන්න ආදරේ කරලා නෑ මට. ජීවිතේ විඳින්න මිස විඳවන්න දෙන්නෑ කියපු එයා, අද එයාගෙම නපුරු වචනවලින් මා අඬවලා ඉවරයි.මගේ හිතත් සල්ලාල කෙල්ලෙකුගෙ වගේ වෙනස් වෙනව නම්, ආදරේ කරන්න තිබුණා මට ළං වෙන හැමෝටම.බලාගෙන ඉන්නවා තාම ඒ චූටි කෙල්ලආදරෙන් කතා කරනකම්...තංගල්ලේ ඩබ්ලිව්. ඒ. සමී  කෝමල දෑසට පෙම් කළ හින්දා සුකොමල ආලෙට සිත ගිය හින්දා ඔබ හැර වෙනකෙක් නොපැතුව හින්දා අද මා හැරදා ගියාද මන්දා? සිවු වසරක හද රැදි පෙම බිඳ දා නව ලොවකට ඔබ පියමැන ගියදා මගෙ දෑසෙහි දුක් කඳුළක් ඉනුදා ඔබ ගියෙ මා හොඳ මදිවද මන්දාඅලව්වේ සශෝධරා සහනී කරුණාතිලක  මිදුලේ සෙල්ලම් ගේ ඇත අද පාළුවට ගිහින් හැඩකාර බෝනික්කා තරහා වෙලා මාත් එක්ක කෝම්පිට්ටු වැලි කිරිබත් මිදුල පුරා හැංගිලා අපිට හොරා ඉගිළී ගිහින් අපේ බාල කාලේ අනේ... අවසර නෑ එදා වගේ මිදුල පුරා දුව පනින්න සදන්න බෑ කෝම්පිට්ටු වැලි අහුරක් අරන් අතට ඉගිල්ළෙන්න ආසයි මට පෙරදා මෙන් සිතුමතේට එන්නට බෑ එදා වගේ ඒ ලස්සන මගේ ලොවට...කටුදම්පේ එස්.එම්. දිල්ශානිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=aj1305121</link>
    <topic>වන්දනා ගමන් සංවිධායකයන්ගෙන් ජයලලිතාට-කරුණානිධිට සංදේශයක්</topic>
    <author/>
    <content>වන්දනා ගමන් සංවිධායකයන්ගෙන් ජයලලිතාට-කරුණානිධිට සංදේශයක්දඹදිව වන්දනාව සඳහා ශ්‍රී ලංකාවෙන් පැමිණෙන බැතිමතුන් හට ආරක්ෂාව සලසා දෙන්න යැයි ඉල්ලා කරුණානිධි මහතාට හා ජයලලිතා මහත්මිය වෙත ලිපි යොමුකළ බව ශ්‍රී ලංකා විදේශ බෞද්ධ වන්දනා ගමන් සංවිධායකයන්ගේ සංගමය පවසයි.ඒ සඳහා සාර්ථක පිළිතුරක් ලැබෙනු ඇතැයි තම සංගමය බලාපොරොත්තුවෙන් සිටින බව එම සංගමයේ ජාතික සංවිධායක මහින්ද හල්ඔළුව මහතා පැවසීය.ශ්‍රී ලංකා විදේශ බෞද්ධ වන්දනා ගමන් සංවිධායකයන්ගේ සංගමය විසින් පසුගියදා පැවැත්වූ මාධ්‍ය හමුවේදී හල්ඔළුව මහතා එසේ ප්‍රකාශ කළේය.තමිල්නාඩුවේදී සිදුවන බලපෑම් සඳහා වීරෝධයපාමින් ඉදිරි දිනයකදී විහාර මහාදේවී උද්‍යානයේදි සත්‍යග්‍රහයක් පවත් වන බවද ඒ මහතා පැවසීය.දඹදිව වන්දනාවේ යෑම සඳහා තමිල්නාඩුව හැර විකල්ප ගමන් මාර්ග භාවිතා කළ හැකි බවත් මේ වන තෙක් එලෙස වන්දනාවේ ගිය කිසිවකුට හිරිහැරයක් වී නැති බවත් හෙතෙම කීවේය.මේ ගැටලුව නිසා සිය කර්මාන්තයට යම් පසුබෑමක් සිදුව ඇති බවද කීවේය. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=aj1305122</link>
    <topic>තරුණ පරපුර ගොවිතැනට යොමුකරවන ශූර ගොවියා සිවුවැන්න මේ දිනවල</topic>
    <author/>
    <content>තරුණ පරපුර ගොවිතැනට යොමුකරවන ශූර ගොවියා සිවුවැන්න මේ දිනවලතරුණ පරපුර ගොවිතැන වෙත යොමු කිරීමේ අරමුණෙන් හඳුන්වා දුන් “ශූර ගොවියා” තරගාවලියේ සිවුවැන්න දැන් පැවැත්වේ.මූලික වටයට තරග වැදුණු 100 දෙනා අතරින් 32 ක් දෙවැනි වටයට තේරුණු අතර ඒ පිරිස දිවයිනේ කලාප 8 කට බෙදී යන අතර එක් පළාතකින් 4 දෙනෙක් ඇතුළත් වෙයි.සෑම කලාපයකම තරගකරුවන් දිරිමත් කිරීමට ජනපි‍්‍රය කලාකරුවකු ගොවි තානාපති ලෙස යොදවා තිබේ.ඒ සමඟම පසුගිය වසරවල තේරී පත්වූ ශූර ගොවියෝ එම කණ්ඩායම්වල නායකත්වය භාරගෙන කටයුතු කරති.”ශූර ගොවියා” පළමු වටයේ තරග පැවැත්වුණේ ගොවිබ්මිවලදී ඉතා සූක්‍ෂම විනිශ්චයන් මඟිනි. එම තරගකරුවන් ගොවිබිම්වලට සෑම කලාප නායක නායිකාවක්ම සහභාගී වූහ.ඒ ඒ පළාතට පත් වූ එම කලාකරුවන්ගේ සංචාරයන් ගොවි තරගකරුවන්ට පමණක් නොව එම කලාකරුවන්ට ද අපූරු අත්දැකීමක් විය.එම පළමු විනිශ්චය අවසානයේ චිත්‍රාගාරයක් තුළ පවත්වනු ලබන තරග වටය පසුගිය දා පැවැත්විණි. තරගකරුවන් අතර ප්‍රශ්න විචාරාත්මක වැඩසටහනක් වශයෙන් එය පැවැත්විණි.තරගය විනිශ්චය කිරීමට ප්‍රවීණ විනිශ්චය මණ්ඩලයකින් සැදුම්ලත් මහාචාර්ය එච්.ඩබ්ලිව්.සිරිල්, මහාචාර්ය කේ. සමරසිංහ, මහාචාර්ය බුද්ධි මාරඹේ, ආචාර්ය ශිවානන්දර්වර්ල් පේරාදෙණිය විශ්වවිද්‍යාලයේ කෘෂි විද්‍යා පීඨය නියෝජනය කළ අතර, කෘෂිකර්ම දෙපාර්තමේන්තුව නියෝජනය කරමින් එහි හිටපු අධ්‍යක්‍ෂ ජෙනරාල් කමල් මාන්කෝට්ටේ, එස්. වත්තුහේවා, දයානන්ද අබේසූරිය යන ප්‍රවීණයෝ සහභාගී වූහ.ශූර ගොවියා සිව්වැනි අස්වැන්නේ අමුතුම ආකාරයකින් ටෙලිවිෂන් ප්‍රේක්‍ෂකයින් අමන්දානන්දයට පත්කරමින් කෘෂිකර්මයට නවතම හැඩතලයක් එක් කළ සී.අයි.සී මනුස්සකම අධ්‍යක්‍ෂ ගොවි තානාපති වසන්ත දුග්ගන්නාරාළ මහතාගේ ඉදිරිපත් කිරීම කැපී පෙනෙයි.ඔහුගේ අධ්‍යක්‍ෂණයෙන් පෝෂණය වූ ශූර ගොවියා වැඩසටහනේ විශේෂත්වය වන්නේ මුළු ලංකාවම නියෝජනය වෙමින් ඉතා දක්ෂ ගොවීන් තේරීපත් වීමයි.ශූර ගොවියා වැඩසටහන සෑම බදාදා දිනකම රාත්‍රී 9.45 ට ටී.වී දෙරණ නාළිකාවෙන් දැක බලා ගත හැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=aj1305123</link>
    <topic>මහජන බැංකුවේ ජය ශි‍්‍ර 2013 පා ගමන</topic>
    <author/>
    <content>මහජන බැංකුවේ ජය ශි‍්‍ර 2013 පා ගමනමහජන බැංකුවේ දොරින් දොර සැමට ඉතුරුම් වැඩසටහනට සමගාමීව අරඹා ඇති ‘ජය ශි‍්‍ර 2013’ පා ගමන පසුගියදා මහනුවර නගරයේදී පැවැත්විණි. එම පාගමනට මහජන බැංකුවේ සභාපති ගාමිණි එස්. සෙනරත් මහතා ඇතුළු අධ්‍යක්‍ෂ මණ්ඩලය ද, ප්‍රධාන විධායක නිලධාරී / සාමාන්‍යාධිකාරි එෆ්. වසන්ත කුමාර් මහතා ඇතුළු විධායක කළමනාකාරීත්වය ද එක්දහස් තුන්සියකට ආසන්න මහජන බැංකු සේවක මණ්ඩල සාමාජික සාමාජිකාවෝ ද සහභාගි වූහ. ඡායාරූපයේ දැක්වෙන්නේ පා ගමන අවසානයේ මහජන බැංකුවේ සභාපති වෙත ගනුදෙනුකාර භවතුන් මුදල් තැන්පතු බාරදුන් අයුරු.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=aj1305124</link>
    <topic>රජයේ තාක්‍ෂණ නිලධාරින්ට විදුලි රැහැන් එළීම ගැන වැඩමුළු</topic>
    <author/>
    <content>රජයේ තාක්‍ෂණ නිලධාරින්ට විදුලි රැහැන් එළීම ගැන වැඩමුළුකැලණි කේබල්ස් සමාගම තම ආයතනික සමාජ සත්කාරක වැඩසටහනක් ලෙසින් දිවයින පුරා පිහිටි රාජ්‍ය ආයතනවලට අනුබද්ධිත තාක්ෂණික නිලධාරීන්ට විදුලි රැහැන් එළීම සම්බන්ධයෙන් නවතම දැනුම ලබාදීමේ වැඩමුළු මාලාවක් අරඹයි.එහි පළමුවැනි වැඩමුළුව හම්බන්තොට දිස්ත්‍රික්කයේ තාක්ෂණික නිලධාරීන් වෙනුවෙන් හම්බන්තොට දිස්ත්‍රික් ඉංජිනේරු, සමීර ඉදුනිල් වික්‍රමසිංහ මහතා හා ප්‍රධාන ගණකාධීකාරී, ඩබ්.ඒ. ආරියසේන මහතාගේ ප්‍රධානත්වයෙන් හම්බන්තොට දිස්ත්‍රික් ලේකම් කාර්යාල පරිශ්‍රයේදී පැවැත්විණි.එම පළමු වැඩමුළුවට හම්බන්තොට දිස්ත්‍රික් තාක්ෂණික නිලධාරීන් 52 ක් සහභාගී වූ අතර වරලත් විදුලි ඉංජිනේරුවකු වෙතින් ඔවුන්ට ඉඳිකිරීමේ ස්වභාවය, තට්ටු ප්‍රමාණය හා විශේෂිත අවශ්‍යතා මත විදුලි රැහැන් තෝරාගැනීම, එක් එක් විදුලි රැහැන්වල අනිවාර්යයෙන් තිබිය යුතු සංයුතිය හා ප්‍රමිතිය හා ආරක්ෂිතව විදුලි රැහැන් එළීම සම්බන්ධයෙන් ලොව නවතම දැනුම ලබා දුන්නේය.කැලණි කේබල්ස් අලෙවි ඉංජිනේරු, සංජීව ගුණතිලක මහතා හම්බන්තොට දිස්ත්‍රික් තාක්ෂණික නිලධාරීන් දැනුවත් කළ අවස්ථාව.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=aj1305125</link>
    <topic>සෙලින්කෝ ලයිෆ් 9 වන වසරටත් පෙරමුණේ</topic>
    <author/>
    <content>සෙලින්කෝ ලයිෆ් 9 වන වසරටත් පෙරමුණේසෙලින්කෝ ලයිෆ් 2012 වසරේ දෙසැම්බර් 31 වනදායින් අවසන් වන මාස 12 තුළදී රුපියල් බිලියන 10.83ක වාර්තාගත රක්ෂණ වාරික ආදායමක් සමඟ වෙළෙඳ පොළ කොටස සියයට 29ක් දක්වා වැඩිකර ගෙන තිබේ.සෙලින්කෝ ලයිෆ් රක්ෂණ වාරික ආදායමේ 10.1%ක වර්ධනයක් ලබා තිබෙන අතර අදාළ වසර තුළ ආයෝජන හා අනිකුත් ආදායම් 22.05%ක ශක්තිමත් වර්ධනයක් ලබා ඇත. මේ අනුව, සමාගම වාර්තා කර තිබෙන මුළු ආදායම රුපියල් බිලියන 15.65කි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=aj1305126</link>
    <topic>එටිසලාට් අලුත් ප්‍රදර්ශනාගාර තුනක් එක් දිනකදී විවෘත කරයි</topic>
    <author/>
    <content>එටිසලාට් අලුත් ප්‍රදර්ශනාගාර තුනක් එක් දිනකදී විවෘත කරයිඑටිසලාට් ලංකා සමාගමේ නවතම ප්‍රදර්ශනාගාර තුනක් මාලබේ, බොරැල්ල හා ටවුන්හෝල් යන ප්‍රදේශයන්හි විවෘත කරන ලදි. සමාගමේ ශීඝ්‍ර වර්ධනය හා ව්‍යාප්තිය පෙන්නුම් කරන මෙම විවෘත කිරිම් එක් දිනකදී සිදුවීම ඉතාම සුවිශේෂි වේ.තම අලෙවි සහ සේවා මධ්‍යස්ථානයන් අති නවීන ප්‍රදර්ශනාගාරයන් බවට පත්කරමින්, තව තවත් නව්‍ය සහ වගකීම් සහගත සේවාවක් ශීඝ්‍රයෙන් වර්ධනය වන තම පාරිභෝගිකයන් වෙත ලබා දීම එටිසලාට් සමාගමේ අපේක්ෂාවයි.මෙම විවෘත කිරීම පිළිබඳ අදහස් දැක්වූ එටිසලාට් ලංකා සමාගමේ ප්‍රධාන වාණිජ නිලධාරි රොබට් ලී මහතා “අපේ නවතම නිපැයුම් හා සේවාවන් අත්විඳීමට සහ අප සමඟ අන්තර් ක්‍රියාකාරීත්වයක් පවත්වා ගැනීමට පාරිභෝගිකයන් හට මෙම නවතම ප්‍රදර්ශනාගාරවලින් විශාල පහසුවක් ලැබෙනවා.පාරිභෝගික සන්නිවේදන අවශ්‍යතාවයන්ට නව අගයක් එකතු කරමින් නව්‍ය තාක්ෂණය හඳුන්වා දෙන මෙම ප්‍රදර්ශනාගාර පාරිභෝගිකයා තුළ ප්‍රබෝධයක් ඇතිකරනවා” යනුවෙන්ද පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=aj1305127</link>
    <topic>තොරතුරු තාක්ෂණ තරගාවලියේ ජය ෆයර්බර්ඩ්ස් කණ්ඩායමට</topic>
    <author/>
    <content>තොරතුරු තාක්ෂණ තරගාවලියේ ජය ෆයර්බර්ඩ්ස් කණ්ඩායමටමයික්‍රොසොෆ්ට් ‘ඉමැජින් කප් 2013’ අවසන් තරගාවලියේ දී වැල්ලවත්ත ඉන්ෆොමැටික්ස් තොරතුරු තාක්ෂණ ආයතනයේ ‘ෆයර්බර්ඩ්ස්’ කණ්ඩායම ප්‍රථම ස්ථානය හිමිකරගනී.ඒ අනුව ෆයර්බර්ඩ්ස් කණ්ඩායමට එළඹෙන ජූලි මාසයේ රුසියාවේ ශාන්ත පීටර්ස්බර්ග් නුවර පැවැත්වෙන ජාත්‍යන්තර ඉමැජින් කප් තරගාවලියේ දී ශ්‍රී ලංකාව නියෝජනය කිරීමේ වරම හිමි වේ.ස්ටෙෆාන් උඩුමල්ගල මොහොමඩ් ශෙහාන්, අමල් ගුණතිලක සහ කිෂෝර් කුමාර් ගනේෂලිංගම් යන සිසුහු ජයග්‍රාහී කණ්ඩායමට ඇතුළත් වූහ.ඔවුන් ඉදිරිපත් කළ නිර්මාණය වූයේ සෙන්සර් පද්ධතියක් මඟින් දෘෂ්‍යාබාධිත පුද්ගලයන් හට සිය කටයුතු පහසුකර ගැනීමට උපකාරී වන මෘදුකාංගයකි. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=aj1305128</link>
    <topic>මවුපිය ප්‍රණාම ජයග්‍රාහකයන්ට දඹදිව-තිරුපති වන්දනා</topic>
    <author/>
    <content>මවුපිය ප්‍රණාම ජයග්‍රාහකයන්ට දඹදිව-තිරුපති වන්දනාලංකෙම් රොබියලැක් පළමුවැනි තෛ‍්‍රමාසික ‘මවුපිය ප්‍රණාම’ දිනුම් ඇදීමෙන් ජයග්‍රාහකයින් කණ්ඩායම තෝරා ගත්තේය. මාස තුනක් මුළුල්ලේ පැවැත්වෙන එම වැඩසටහන අවසන් වන්නේ මැයි මස 31 වැනිදාය.එදින වන විට දිනුම් ඇදීම්වලින් ජයග්‍රාහකයින් 130 දෙනකු තෝරා ගැනෙන අතර ඔවුන්ට දඹදිව සහ තිරුපති වන්දනා ගමන් සඳහා අවස්ථාව උදාවේ.’මවුපිය ප්‍රණාම’ වැඩසටහන මඟින් ලංකෙම් රොබියලැක් පාරිභෝගිකයින්ට සියලු වියදම් සහිත වන්දනා ගමන් දිනාගැනීමට අවස්ථාව උදාවේ. මේ වැඩසටහනේ නාමයෙහි අර්ථයෙන්ම දරුවන්ට තම මවුපියන්ට හෝ පවුලේ වැඩිහිටියන්ට කෘතගුණ සලකමින් වන්දනා ගමනක් යෑම සඳහා විශේෂ අවස්ථාවක් උදා කරදීම බව අධ්‍යක්ෂ රුවන් ටී.වීරසිංහ මහතා කියයි.  චන්දන හේරත් (කළමනාකරු - වෙළඳ නාම සහ නිෂ්පාදන සංවර්ධන), නන්දසිරි උදයකුමාර (ක්‍ෂේත්‍ර වෙළඳ කළමනාකරු), යසිරු තෙන්නකෝන් (බදු නිලධාරි), රුවන් ටී.වීරසිංහ (අධ්‍යක්ෂ), මංජුල බටගල්ල (නිෂ්පාදක කළමනාකරු) සහ දිලුක්ෂාන් ජයසේකර (නිෂ්පාදක කළමනාකරු) මහත්වරු. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=aj1305129</link>
    <topic>DSL ටයර් ගනුදෙනුකරුවන්ගේ සාර්ථකත්වය සමරයි</topic>
    <author/>
    <content>DSL ටයර් ගනුදෙනුකරුවන්ගේ සාර්ථකත්වය සමරයිසීමාසහිත ඩග්ලස් සහ පුත්‍රයෝ සමාගම (DSL) ටයර් අංශයේ ගනුදෙනුකරුවන්ගේ සාර්ථකත්වය සමරමින් ඔවුන්ට සහ ඔවුන්ගේ පවුල්වල සාමාජිකයින් වෙනුවෙන් වාර්ෂිකව සිදු කරන’GT සම්මාන රාත්‍රිය 2013’ පසුගියදා 16 වැනි වරට ද පැවැත්විණි.2013 වසර සඳහා මෙම සම්මාන උලෙළ ශ්‍රී ලංකාවේ පැවැත්වීමට තිරණය කර තිබුණේ GT නාමය ශ්‍රී ලාංකේය වෙළෙඳපොළේ ඉහළ ස්ථානයක රඳවා තබාගැනීමට උපකාරී වූ සියලු අලෙවි නියෝජිතයින්ට ගෞරවය පිදීම සඳහාය.සීමාසහිත ඩග්ලස් සහ පුත්‍රයෝ සමාගමේ සභාපති සරෝජ් පෙරේරා මහතා පැවසුවේ “GT සැමවිටම ශ්‍රීී ලාංකේය මෝටර් රථ ධාවකයින්ගේ අවශ්‍යතාවන්ට ගැළපෙන අයුරින් සපයා ඇති අතර එනිසාම පසුගිය වසර 16 පුරාවට ආනයනිත ටයර් අංශයේ ප්‍රමුඛ ස්ථානය දරන්නට ඔවුන්ට හැකියාව ලැබුණා.ඔවුන්ගේ සාර්ථකත්වයේ රහස වූයේ වඩාත්ම ෂශ්වාසජනක ටයර් නාමය වන GT ටයර් තෝරාගැනීම සඳහා පාරිභෝගිකයින්ව යොමුකරවීමට ඔවුන්ට ඇති හැකියාවයි” යනුවෙනි.සම්මාන රාත්‍රියේ දී සුවිශේෂී සිදුවීමක් වූයේ වසර 25ක් පුරා විශිෂ්ට සේවයක් ඉටු කර විශ්‍රාම යන විධායක අධ්‍යක්ෂක බැසිල් දසනායක මහතාගේ සේවය අගය කරමින් ඔහු බුහුමනට පාත්‍ර කිරීමය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=aj13051210</link>
    <topic>මිලියනය ඉක්මවා කොටස් අලෙවි වන සමාගම් ගණන වැඩිවෙයි</topic>
    <author>තාරක වික්‍රමසේකර</author>
    <content>මිලියනය ඉක්මවා කොටස් අලෙවි වන සමාගම් ගණන වැඩිවෙයිසතිය ආරම්භක සඳුදා වෙළෙඳ පොළ ඉහළ ගියේ ගනුදෙනු 12832 ක් වාර්තා කරමිනි. ඒ පෙර සතියේ සිකුරාදා වාර්තා වූ 9319 ක් වූ ගනුදෙනු සැලකිය යුතු ලෙස ඉහළ යමිනි.මිලියනය ඉක්මවා කොටස් අලෙවි වූ සමාගම් අතර නේෂන් ලංකා (3377705) පී සී හවුස් XR  (1742641) පිරමල් ග්ලාස් (1503630) රිචර්ඩ් පීරිස් (1092553) තැප්‍රොබේන් (1109337) ටච්වුඩ් (2750876) වැලිබල් වන් (2241012) විය. ලංකා සෙරමික් කොටස් 26920522 ක් අලෙවි වීම දිනයේ කැපී පෙනුණි.කළම්ඹු ෆාමසි කොටසක මිල රුපියල් 528.40 සිට 567.80 ක් දක්වා රුපියල් 39.40 කින් වැඩි විය. කෝල්ඩ් ස්ටෝර්ස් කොටසක මිල රුපියල් 19.50 කින් ද ඉහළ ගියේය.නෙස්ලේ කොටසක මිල පෙර දිනට සාපේක්ෂව රුපියල් 61.10 කින් ඉහළ ගියේය.මිල පහළ යාම් අතුරින් සමාගම් එතරම් කැපී පෙනුණේ නැත. 7 වැනිදා ගනුදෙනු සංඛ්‍යාව 16325 ක් දක්වා ඉහළ ගියේය. මිලියනය ඉක්මවා කොටස් අලෙවි වූ සමාගම් අතර සී අයි එෆ් එල් (2087596) කළම්ඹු ලෑන්ඩ් (1111148) පී සී හවුස් (2455773) පීපල්ස් ලීසිං (1715109) රේණුකා ඇග්‍රි (1277797) ටෙක්ස්ටර්ඩ් ජර්සි (1053431) ෆ‍්‍රී ලංකා 2054046 වැලිබල් වන් (6097673) විය.සෙලින්කෝ ඉන්ෂුවරන්ස් (ඡන්ද බලය රහිත) කොටසක මිල රුපියල් 28.60 කින් ද කළම්ඹු ෆාමසි කොටසක මිල රුපියල් 32.10 කින් ද ඉහළ ගියේය. නුවරඑළිය කොටසක මිල රුපියල් 32.70 කින් පහළ ගියේය.මිලියනය ඉක්මවා කොටස් අලෙවි වූ සමාගම් අතර සී අයි එෆ් එල් (2087596) කළම්ඹු ලෑන්ඩ් (1111148) පී සී හවුස් (ඔඅ) (2455773) පීපල්ස් ලීසිං (1715109), පිරමල් ග්ලාස් (2593864), රේණුකා ඇග්‍රි (1277797) සෙලාන් බෑන්ක් (ඡන්ද බලය රහිත) (2500686), ටෙක්ස්ටර්ඩ් ජර්සි (1053431), ෆ‍්‍රී ලංකා (2054046), වැලිබල් වන් (6097673) විය.8 වැනිදා ඇක්සස් ඉන්ජිනියරින් (1336841), ආසිරි (5333893), කොමර්ෂල් බෑන්ක් (3145947), එක්ස්පෝ ලංකා (1020611) පෑන් ඒෂියා (2978065), පී සී හවුස් (1522511), රේණුකා ඇග්‍රි (1708530), රිචඩ් පීරිස් (1426470) සිඒච් ෆිනෑන්ස් (1054389) සිට්රස් කල්පිටිය (1479748), ටච්වුඩ් (1230825) සමාගම්හි මිලියනය ඉක්මවා කොටස් අලෙවි විය.ගනුදෙනු සංඛ්‍යාව 14120 ක් ලෙස දැක්වුණි.සෙලින්කෝ ඉන්ෂුවරන්ස් කොටසක මිල රුපියල් 76.30 කින් ඉහළ ගියේය. කළම්ඹු ෆාමසි රුපියල් 27.00 කින් ද ලී හෙඩ්ජස් 22.10 කින් ද ඉහළ ගියේය.මිල පහළ ගිය සමාගම් අතර හරිස්චන්ද්‍ර සමාගම කැපී පෙනුණි. පෙර දින රුපියල් 2399.90 ක් වූ කොටසක මිල 2110.60 ක් දක්වා පහළ ගියේය. ඒ පෙර දිනට සාපේක්ෂව රුපියල් 289.30 ක මිල පහළ යාමකි. ගනුදෙනු සංඛ්‍යාව ශීඝ්‍ර ලෙස වර්ධනය වීම නිසා ඉදිරියේදී ආයෝජකයන්ගේ උනන්දුවේ වර්ධනයක් සිදුවනු ඇතැයි වෙළෙඳපොළ ආරංචි මාර්ග පවසයි.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>19</day>
    </date>
    <link>http://www.silumina.lk/2013/05/19/_art.asp?fn=aa1305191</link>
    <topic>තාත්තා මරාපු අයට දඬුවමක් නැද්ද?</topic>
    <author/>
    <content>මහාචාර්ය ස්ටැන්ලි විජේසුන්දරගේ පුතා අසයි!ජනතා විමුක්ති පෙරමුණේ ප්‍රබල නායකයකු වන කේ. ඩී. ලාල්කාන්ත මහතා කර ඇතැයි කියන ප්‍රකාශයකින් භීෂණ සමයේ ඝාතන පිළිබඳව වගකීම බාරගෙන ඇති හෙයින් ඔහුට හා ජනතා විමුක්ති පෙරමුණට විරුද්ධව දැන්වත් නීතිමය පියවර ගත යුතු යැයි එම යුගයේ ජවිපෙ අණින් ඝාතනයට ලක්වූ දහස් සංඛ්‍යාත පුද්ගලයන්ගේ පවුල්වල අය ඉල්ලා සිටිති.මෙතෙක් ජවිපෙට විරුද්ධව නීතිමය පියවර ගත නොහැකිව තිබුණේ එම ඝාතනවල වගකීම ජවිපෙ බාර නොගෙන එම වගකීම දේශප්‍රේමී පෙරමුණ නමැති සංවිධානයකට බැර කිරීම නිසාය.නමුත් දැන් කේ. ඩී. ලාල්කාන්ත සෘජුව කියා සිටින්නේ “දැන් අහනව ට්‍රාන්ස්ෆෝමර් කැඩුව ද? කැඩුව තමයි. අයිඩියන්ටි කාඩ් එකතු කළා ද? ඔව් එකතු කළා තමයි. දේශප්‍රේමී සටනක් යනකොට ඒකට විරුද්ධව ඔත්තු දෙන එවුන් මැරුව තමයි” කියාය.දැන් මේ ප්‍රකාශයට අනුව සිදුවූ දේ පැහැදිලි හෙයින් කේ. ඩී. ලාල්කාන්ත මහතාටත් ජනතා විමුක්ති පෙරමුණටත් විරුද්ධව නීතිමය පියවර ගැනීමට ඔහු කළ මේ හෙළිදරව්වම හොඳටම ප්‍රමාණවත් යැයි ජවිපෙ අතින් ඝාතනයට ලක්වූවන්ගේ පවුල්වල අය පෙන්වා දෙති.ජනතා විමුක්ති පෙරමුණ පුද්ගලයන් මරා දැම්මේ ඔත්තු දීම නිසාමදැයි ප්‍රශ්න කරන එම පිරිස ලයිට් පත්තු කිරීම, කඩ විවෘත කොට තැබීම, කුඹුරට බැසීම හා තම රාජකාරියට වාර්තා කිරීම වැනි හේතු නිසා ද ඔවුන් මිනිසුන් මරා දැමූ බව සිහිපත් කරති.භීෂණ යුගයේ මරා දැමුණ කොළඹ සරසවියේ උප කුලපති මහාචාර්ය ස්ටැන්ලි විජේසුන්දර මහතාගේ පුතකු වන ශාලිත විජේසුන්දර මහතා කියා සිටියේ ලාල්කාන්තගේ මේ කතාවෙන් ඔවුන් සිදුකළ ඝාතන පිළිගෙන ඇති බවත් ඝාතන සිදුකළ අයට නීතියෙන්වත් ස්වභාවධර්මයෙන්වත් ගැලවීමක් නොමැති බවත්ය. තම පියා මරා දැමුවේ උගත් පරපුරක් හැදීමේ මෙහෙයක යෙදී සිටියදී බවත් පියා දේශපාලනයට ගෑවි නොසිටි අයකු බවත් ඔහු කීය.ජවිපෙ ඝාතනය කළ අසරණයන්ගේ සිරුරුවලට ද නීති පැනවූ අතර එම සිරුරු භූමදානය සඳහා රැගෙන යාමේදී දණහිසෙන් ඉහළට නොඔසවන ලෙස ඔවුන්ගේ නියෝගය වී තිබිණ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>19</day>
    </date>
    <link>http://www.silumina.lk/2013/05/19/_art.asp?fn=aa1305192</link>
    <topic>කොටි පරදින එක වළක්වන්නත් එදා වර්ජන කුමන්ත්‍රණ තිබුණා</topic>
    <author/>
    <content>උතුරේ කොටි මර්දනය කොට යුද්ධයේ ජයග්‍රහණය ලබන්නට ආසන්නව පැවති අවස්ථාවේත් ජනතා විමුක්ති පෙරමුණ දකුණේ වැඩ වර්ජනයක් ඇති කොට රට අස්ථාවර කිරීමට එදාත් උත්සාහ ගත් බවත් ජවිපෙ ප්‍රමුඛ ඇතැම් සංවිධාන ලබන 21 වැනිදා යළිත් ක්‍රියාත්මක කිරීමට අරඅඳින්නේ එල්ටීටීඊයට අනියමින් සහාය දෙන එවැනි වර්ජන වැඩ පිළිවෙළක් බවත් කම්කරු ඇමැති ගාමිණී ලොකුගේ මහතා සිළුමිණට පැවැසීය.එදා මෙන්ම අදත් ජවිපෙ, එජාප ප්‍රමුඛ එන්ජීඕ නඩ රජයට එරෙහි කණ්ඩායම් සමඟ එකතුව කුමන්ත්‍රණ දියත් කරමින් විදුලි බිලට මුවා වී වැඩ වර්ජනයකට අරඅඳින්නේ යුද්ධය දිනා කොටි ත්‍රස්තවාදය පරදා රටට ලබාදුන් ජයග්‍රහණය නිසා වැඩපොළේ කම්කරු පන්තියට බියෙන් සැකෙන් තොරව වැඩ කරන්නට තිබෙන වාතාවරණය නැති කරන්නට දැයි ප්‍රශ්න කරන බව ඇමැතිවරයා පැවසීය.මේ අතර ලබන 21 වැනිදා සිදුකරන්නට අරඅඳින දේශද්‍රෝහී නාඩගම පරාජය කිරීමට රටට ආදරය කරන වෘත්තීය සමිති හා දේශප්‍රේමී ජනතාව පෙළගැසෙමින් සිටින බවත් ඇමැතිවරයා පෙන්වා දුන්නේ ය.මෙය ජවිපෙ සිය අරමුණු ඉටු කැර ගැනීමට විපක්ෂයෙ ඇතැම් පක්ෂ හා කණ්ඩායම් ද පොලඹවාගෙන කරන්නට යන දේශද්‍රෝහී ව්‍යාපාරයක් ලෙස ලොකුගේ මහතා සඳහන් කෙළේය. වෘත්තීය සමිති ඒකාබද්ධ බල මණ්ඩලයේ සම කැඳවුම්කරු ජල සම්පාදන හා ජලාපවහන ඇමැති සහ ආණ්ඩු පක්ෂයේ ප්‍රධාන සංවිධායක දිනේෂ් ගුණවර්ධන මහතා මේ සම්බන්ධයෙන් කරුණු දක්වමින් පැවසුවේ විදුලි බිල මුවාවෙන් ආණ්ඩුවට එරෙහිව ලබන 21 වැනි දා සිදු කරන්නට අරඅඳින විරෝධය විදේශ බලවේගවල සැලසුම් සහගත කුමන්ත්‍රණයක් බවයි.මේ රටේ වැඩකරන ප්‍රගතිශීලී ජනතාව මඟින් රාජපක්ෂ ජනාධිපතිතුමා කෙරෙහි විශ්වාසය තබා රට හා සේවා ස්ථාන රැකගැනීමට දිවිහිමියෙන් කටයුතු කරන බව විශ්වාස යයි ද ඇමැතිවරයා පෙන්වා දුන්නේය. අපේ මාතෘභූමියට විජයග්‍රහණය උදාකර දෙමින් ත්‍රස්තවාදය හා බෙදුම්වාදය පරාජය කර ඓතිහාසික කාර්ය භාරය ඉටුකර දුන්නේ ජනාධිපතිතුමා බවත් මේ ජයග්‍රහණය වැඩ කරන ජනතාව ද ලැබූ ජයග්‍රහණයක් වන බවත් නිදහසේ ජීවත්වන්නට සේවා ස්ථානවල නොබියව කටයුතු කරන්නට හැකි පරිසරයක් උදාකර දුන්නේත් ජනාධිපතිතුමා බවත් කීය.මේ රටේ රාජ්‍ය අංශය වැඩ කරන පන්තිය ආරක්ෂා කර ගනු ලැබුවේ යූ.එන්.පී.යෙන් නොවන බව මේ රටේ වැඩ කරන ජනතාව හොඳීන් දන්නා බවත් පැවසීය. වෘත්තීය සමිති ඒකාබද්ධ බල මණ්ඩලයේ කැඳවුම්කරු බස්නාහිර පළාත් ආණ්ඩුකාර අල්හාජ් අලවි මවුලානා මහතා තම වෘත්තීය සමිති ඒකාබද්ධ බල මණ්ඩලය රාජ්‍ය සේවය, රාජ්‍ය සංස්ථා ආරක්ෂා කරගැනීමට හැකි යෝධ ජනතා බලවේගයක් බව ද කොටි ත්‍රස්තවාදයෙන් රට බේරා රටට දිනා දුන් නිදහස නැවත පාවාදීමට ක්‍රියාත්මක වන කුමන්ත්‍රණවලට නොරැවටෙන්නැයි ඉල්ලා සිටින බව ද කීය.රාජ්‍ය සේවා වෘත්තීය සමිති සම්මේලනයේ සභාපති ඩබ්ලිව්.එච්.පියදාස මහතා ලබන අඟහරුවාදා පවත්වන්නට යන ඊනියා වැඩ වර්ජනය විදුලි බිලට වඩා දේශපාලන පටු අරමුණු ඉටුකර ගැනීම උදෙසා අරඅඳින වැඩ පිළිවෙළක් බව කීය.ආණ්ඩුවට විරුද්ධ වෘත්තීය සමිති සංවිධාන විපක්ෂයේ බලවේග මේකට සූදානම් වෙන්න හදන ආකාරයෙන්ම ඔවුනගේ යටි අරමුණු පෙනී යන බව ඔහු සඳහන් කළේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>19</day>
    </date>
    <link>http://www.silumina.lk/2013/05/19/_art.asp?fn=aa1305193</link>
    <topic>රාජ්‍ය වෙසක් උත්සවය 25 දා මොනරාගලදී</topic>
    <author>රමණී සුබසිංහ</author>
    <content>රමණී සුබසිංහපනස් හත් වැනි රාජ්‍ය වෙසක් උත්සවය ලබන 25 වැනි දා සෙනසුරාදා පස්වරු 2.30 ට මොනරාගල යුදඟනාව ඓතිහාසික රජමහා විහාරස්ථානයේදී අගමැති දි.මු. ජයරත්න මහතාගේ ප්‍රධානත්වයෙන් පැවැත්වේ.මේ නිමිත්තෙන් 24, 25 යන දෙදින උත්සව රැසක් මොනරාගල දිස්ත්‍රික්කය ඇසුරු කරගනිමින් සිදු කෙරෙන අතර වෙසක් සමරු මුද්දරයක් ද නිකුත් කෙරේ.එමෙන් ම සියම් මහා නිකාය පිහිටුවා වසර 260 ක් සැමරීම නිමිත්තෙන් ලබන 22 දා පස්වරු 2.10 ට ශ්‍රී දළදා මාලිග පරිශ්‍රයේදී මහින්ද රාජපක්ෂ ජනාධිපතිතුමාගේ ප්‍රධානත්වයෙන් විශේෂ සමරු උත්සවයක් පැවැත්වේ.සම්බුදු තෙමඟුල යෙදෙන මැයි 21 සිට 27 දින දක්වා වූ වෙසක් සතිය තුළ ‘ධර්මයෙහි හැසිරෙන්න’ යන පාඨයට අනුව ක්‍රියා කරන ලෙස බුද්ධ ශාසන හා ආගමික කටයුතු අමාත්‍යාංශය සමස්ත බෞද්ධ ජනතාව ගෙන් ඉල්ලා සිටින අතර මැයි 24 දින සීල සමාදානය, ධර්ම ශ්‍රවණය, භාවනා ආදී ආගමික වතාවත්වලට ප්‍රමුඛතාවය දීම, පහන් කූඩු තරග, සංගීත සංදර්ශන හා වෙනත් සියලු ම වර්ගයේ සංදර්ශන හා ප්‍රදර්ශන 25 දින සිට පමණක් ආරම්භ කිරීම, දිවයිනේ සියලු ම සුරාසල් මත්පැන් අලෙවිසල්, සතුන් මරණ ස්ථාන, කැසිනෝ ශාලා, රාත්‍රි සමාජ ශාලා, සියලු ම මස් මාංශ අලෙවි කිරීම ආදී සියලු ස්ථාන 24, 25 යන දෙදින වසා තැබීම, වෙස් මුහුණු, නලා, සෙල්ලම් තුවක්කු, වෙනත් අශෝභන පීඩාකාරී භාණ්ඩ අලෙවිය ඉවත් කිරීම ආදී කාර්යයන් සිදුකරන ලෙස දැනුම් දී සිටී. සියලු ම දන්සල් දීමේ කටයුතු සඳහා බාධාවක් නැත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>19</day>
    </date>
    <link>http://www.silumina.lk/2013/05/19/_art.asp?fn=aa1305194</link>
    <topic>සිළුමිණ දැන්වීම් ‘SMS’ මඟින්</topic>
    <author>අමල් යශෝමන් ජයසිංහ</author>
    <content>අමල් යශෝමන් ජයසිංහපත්තර මහගෙදර ලේක්හවුස් ආයතනයේ ‘සිළුමිණ’ පුවත්පත සඳහා කෙටි පණිවුඩ (SMS) ඔස්සේ ලුහුඬු දැන්වීම් බාරගැනීම දැන් අරඹා ඇත.ලංකාවේ ඕනෑම ප්‍රදේශයක සිට ජංගම දුරකථනයෙන් #429# යොදා මේ සේවාව සඳහා ඇතුළත්ව සිළුමිණ පුවත්පතේ ලුහුඬු දැන්වීම් පළකරවා ගත හැක.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>19</day>
    </date>
    <link>http://www.silumina.lk/2013/05/19/_art.asp?fn=aa1305195</link>
    <topic>අපි වර්ජනයක නෑ</topic>
    <author>තාරක වික්‍රමසේකර</author>
    <content>- ගැමුණු විජේරත්නතාරක වික්‍රමසේකරතම සංගමය බස් වර්ජනයක් සම්බන්ධව කිසිදු තීරණයක් ගෙන නොමැති බව ලංකා පෞද්ගලික බස් රථ හිමියන්ගේ සංගමයේ සභාපති ගැමුණු විජේරත්න මහතා සිළුමිණට කීය.බස් හිමියන් කිහිප දෙනකු එක්ව සංගමයක් යැයි හඳුන්වමින් කරනු ලබන ප්‍රකාශ සම්බන්ධයෙන් මාධ්‍ය සැලකිල්ලෙන් වාර්තා කිරීම ද වැදගත් බව ඒ මහතා පෙන්වා දුන්නේය. දේශපාලනය බස් සංගම් සඳහා ඇඳා ගැනීම කිසිසේත් නොකළ යුතු යැයි ද පැවසූ ඒ මහතා මෙරට බස් හිමියන්ගෙන් සියයට 75 ක් තම සංගමයේ සාමාජිකත්වය දරණ බව ද පෙන්වා දෙයි. කෙසේ වුවත් බස් ගාස්තු සංශෝධනය සම්බන්ධව 18 වැනිදා සෙනසුරාදා රැස්වීමට නියමිතව තිබෙන අධ්‍යක්ෂ මණ්ඩල සාකච්ඡාවේදී තීරණයක් ගැනීමට නියමිත බව ද ඒ මහතා පසුගිය සිකුරාදා පස්වරුවේ පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>19</day>
    </date>
    <link>http://www.silumina.lk/2013/05/19/_art.asp?fn=aa1305196</link>
    <topic>සිසුන් ගැන බලාගෙනයි!</topic>
    <author>අරුණි මුතුමලී</author>
    <content>අරුණි මුතුමලීපාසල් දරුවන්ගේ සුපුරුදු හැසිරීම් රටාවේ වෙනසක්, නිදිමත ගතියක්, කලහකාරී ස්වරූපයක් පවතින්නේ දැයි ගුරු දෙගුරුන් දැඩි අවධානයක් යොමු කළ යුතු බව පවුල් සෞඛ්‍යය කාර්යාංශය දැනුම් දෙයි.පාඩම් මතක වැඩි කරවන බව කියමින් කොළඹ අවට පාසල් කිහිපයක් අසළ දී ශිෂ්‍යයන්ට මත්ද්‍රව්‍ය සහිත ටොෆි අලෙවි කිරීම අරභයා මේ කරුණ එම කාර්යාංශය අවධාරණය කර ඇත.මේ පිළිබඳ කළ විමසීමකදී පවුල් සෞඛ්‍ය කාර්යාංශයේ ප්‍රජා වෛද්‍ය විශේෂඥ අයේෂා ලොකුබාලසූරිය මහත්මිය ප්‍රකාශ කළේ 6 ශ්‍රේණියේ සිට 10 ශ්‍රේණිය අතර පාසල් ශිෂ්‍යයන් කිහිපදෙනෙකු මෙයට ගොදුරු වී ඇති බවයි. දුඹුරු පැහැති රවුම් හැඩැති ටොෆි කොළයක එතු මේ ද්‍රව්‍ය එම කාර්යාංශය වෙතලැබුණු පසු පොලිස් මත්ද්‍රව්‍ය නාශක ඒකකය වෙත පරීක්ෂණ සඳහා යොමු කළ බවත් එහි වාර්තාව ලැබුණු පසු එහි අඩංගු වී ඇත්තේ කුමන රසායනයක් දැයි සොයා ගත හැකි වන බවත් ඇය පෙන්වා දුන්නාය. ගම්පහ, රාගම, වත්තල වැනි ප්‍රදේශවලින් මීට පෙර ද මෙවැනි ද්‍රව්‍ය ගැන වාර්තා වී ඇති බව ද ඒවා ආහාරයට ගැනීමෙන් පසු දරුවන්ගේ හැසිරීම් රටාව වෙනස් වන බව ද පැවසු ඇය එවැනි වෙනසක් දක්නට ලැබුණු වහාම වෛද්‍යවරයකු වෙත යොමු කරන ලෙස ඉල්ලා සිටියාය.පසුගියදා වාර්තා වූ මේ සිදුවීමට අදාළ පාසල්වල විදුහල්පතිවරුන් හා ගුරුවරුන් ක්ෂණිකව අවශ්‍ය ක්‍රියාමාර්ග ගෙන දරුවන් මේ තත්ත්වයෙන් බේරා ගැනීමට කටයුතු කර ඇති බව ද අනෙක් පාසල් ද මේ පිළිබඳව අවධානයෙන් සිටීම වැදගත් බව ද ඇය වැඩිදුරටත් පෙන්වා දුන්නාය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>19</day>
    </date>
    <link>http://www.silumina.lk/2013/05/19/_art.asp?fn=aa1305197</link>
    <topic>අමාදහර වෙසක් කලාපය තෙදිනක් තවත් වෙසක් කලාප රැසක් කොළඹ දී</topic>
    <author>රමණී සුබසිංහ – චතුරිකා සුරවීර</author>
    <content>රමණී සුබසිංහ – චතුරිකා සුරවීරලංකාවේ සීමාසහිත එක්සත් ප්‍රවෘත්ති පත්‍ර සමාගම (ලේක්හවුස්) 23 වැනි වරටත් සංවිධාන කරනු ලබන ‘අමාදහර’ සදහම් වෙසක් කලාපය 24, 25, 26 යන තෙදින ලේක්හවුස් මන්දිරය අභියස දී ටෙලිකොම් ආයතනයේ අනුගහයෙන් පැවැත්වේ.වෙසක් පහන් කූඩු තරගය, බොදු බැති ගී සරණිය, බුදුසරණ පුවත්පත මඟින් සංවිධානය කරනු ලබන කොත්තමල්ලි දන්සල ඇතුළු සුවිශේෂී අංග රැසක් මෙවර අමාදහර වෙසක් කලාපයෙන් සංවිධානය කෙරේ. වෙසක් පහන් කූඩු තරගයේ ජයග්‍රාහකයින් සඳහා රුපියල් ලක්ෂ 10 කටඅධික වටිනාකමකින් යුත් ත්‍යාග සහ සහතික පත්‍ර පිරිනැමීමට කටයුතු යොදා ඇත. මෙය ලේක්හවුස් සභාපති බන්දුල පද්මකුමාර මහතාගේ අරමුණ වූ වැඩිම වෙසක් නිර්මාණ රැගත් වෙසක් කලාපය අමාදහර වෙසක් කලාපය බවට පත් කිරීමේ ඉදිරි වැඩපිළිවෙළට සුවිශේෂී ආරම්භයක් ද වනු ඇත.ජනාධිපති කාර්යාලයේ පූර්ණ සම්බන්ධීකරණයෙන් වාර්ෂිකව සිදුකරන ගංගාරාමය සහ අරලියගහ මන්දිරය ආශ්‍රිත බුද්ධ රශ්මි වෙසක් පහන් කූඩු, වෙසක් නිර්මාණ ප්‍රදර්ශනය ද 25 සිට 29 දක්වා උත්කර්ෂවත් ලෙස පැවැත්වේ. මීට අමතරව සමස්ත ලංකා බෞද්ධ මහා සම්මේලනය 12 වැනි වරටත් සංවිධානය කරන ‘බෞද්ධාලෝක වෙසක් 2557’ 24 වැනිදා සිට 27 දා දක්වා බෞද්ධාලෝක මාවතේදී පැවැත්වේ. දර්ශනීය වෙසක් තොරණ, සංස්කෘතික ප්‍රදර්ශන හා සංදර්ශන මෙහිදී සංවිධානය කෙරේ. අග්‍රාමාත්‍ය හා බුද්ධ ශාසන හා ආගමික කටයුතු ඇමැති දි. මු. ජයරත්න මහතා ගේ උපදෙස් පරිදි ගම්පොළ නගරය කේන්ද්‍ර කර ගනිමින් සංවිධානය කළ වෙසක් කලාපය 24, 25, 26 යන තෙදින පැවැත්වෙන අතර වෙසක් පහන් කූඩු 500 ක් තොරණ 11 ක් ඇතුළු විවිධ වැඩසටහන් රැසක් සංවිධානය කර ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>19</day>
    </date>
    <link>http://www.silumina.lk/2013/05/19/_art.asp?fn=aa1305198</link>
    <topic>වෙසක් සමයේ පොලිසිය සීරුවෙන්</topic>
    <author/>
    <content>මෙවර වෙසක් උත්සවයේදී බුදු දහමට නිගරු කැරෙන අරුමෝසම් භාණ්ඩ හෝ විසිතුරු නිර්මාණ අලෙවි කරන්නන් අත්අඩංගුවට ගැනීමට විශේෂ පොලිස් කණ්ඩායමක් යොදවා ඇතැයි පොලිස් මූලස්ථානය පවසයි. කොළඹ සහ අවට තදාසන්න ප්‍රදේශවල ද නිල ඇඳුමින් සහ සිවිල් ඇඳුමින් සැරසුණු නිලධාරීන් රාජකාරියේ යොදවනු ඇති බව ද පොලිසිය කීය.වෙසක් සිරි නැරඹීමට යාමේදී අන්‍යයනට හිරිහැර වන අයුරින් හා අනවශ්‍ය ආකාරයෙන් හැසිරෙන හා බීමත්ව පසුවන අය ගැන පරීක්ෂාවෙන් පසුවන බව ද බුදුදහමට නිගාදෙන ආකාරයෙන් කටයුතු කරන අය අත්අඩංගුවට ගන්නා බව ද පොලිසිය පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>19</day>
    </date>
    <link>http://www.silumina.lk/2013/05/19/_art.asp?fn=aa1305199</link>
    <topic>ඇමැති නිමල් සිරිපාලගේ දේශපාලන ගමන්මගේ 30 වැනි විය සපුරයි</topic>
    <author>සුනිල් දයා අල්විස්</author>
    <content>සුනිල් දයා අල්විස්ශ්‍රී ලංකා නිදහස් පක්ෂයේ ජ්‍යෙෂ්ඨ උප සභාපතිවරයකු වන වාරිමාර්ග සහ ජල සම්පත් කළමනාකරණ ඇමැති පාර්ලිමේන්තුවේ සභානායක නිමල් සිරිපාල ද සිල්වා මහතාගේ දේශපාලන ජීවිතයට වසර 30 ක් පිරීම නිමිත්තෙන් උත්සව වැඩ සටහන් මාලාවක් පැවැත්වීමට නිමල් සිරිපාල ද සිල්වා පදනම මඟින් පියවර ගෙන තිබේ. මෙහි ප්‍රධාන උත්සවය ලබන ජුනි 2 වැනිදා පස්වරු 2 ට මහින්ද රාජපක්ෂ ජනාධිපතිතුමාගේ ප්‍රධානත්වයෙන් බදුල්ල වීල්ස් උද්‍යානයේ දී පැවැත්වේ.1983 වසරේදී කොළඹ නගර සභාවෙන් දේශපාලනයට පිවිස පසුව 1989 දී විරුද්ධ පක්ෂයේ පාර්ලිමේන්තු මන්ත්‍රීවරයකු වශයෙන් බොරැල්ල ආසනයෙන් තේරී පත්වූ නිමල් සිරිපාල ද සිල්වා මහතා 2000, 2004 සහ 2010 වසරවල පාර්ලිමේන්තු මැතිවරණවලදී බදුල්ල දිස්ත්‍රික්කයෙන් පාර්ලිමේන්තුවට පත්ව 1994 සිට මේ දක්වා නිවාස ඉදිකිරීම් සහ මහජන උපයෝගීතා, සෞඛ්‍ය සහ දේශීය වෛද්‍ය, තැපැල් සහ විදුලි සංදේශ, සෞඛ්‍ය ආරක්ෂණ පෝෂණ සහ ඌව වෙල්ලස්ස සංවර්ධන යන අමාත්‍ය ධුර දරා වර්තමානයේ වාරිමාර්ග සහ ජල සම්පත් කළමනාකරණ අමාත්‍යවරයා වශයෙන් කටයුතු කරයි.හෙට (20) පස්වරු 4 ට බණ්ඩාරනායක සම්මන්ත්‍රණ ශාලාවේදීත් නිමල් සිරිපාල ද සිල්වා මහතාගේ දේශපාලන ජීවිතය ඇගැයීමේ උත්සවයක් කථානායක චමල් රාජපක්ෂ මහතාගේ ප්‍රධානත්වයෙන් පැවැත්වේ. මෙහිදී නිමල් සිරිපාල ද සිල්වා මහතා පාර්ලිමේන්තුවේදී පවත්වන ලද කතාවලින් තෝරා ගත් කතා එකතුවකින් සකස් කරන ලද ‘රණහඬ’ ග්‍රන්ථය කථානායකවරයාට පිළිගැන්වීම ද සිදු කෙරේ.බදුලු දිස්ත්‍රික්කයේ සියලුම විහාරස්ථානවලින් ස්වාමීන් වහන්සේලා 536 නමක් වැඩමවා දානමය පින්කමක් බදුල්ල වීල්ස් ක්‍රීඩාංගණයේ දී ලබන 1 වැනිදා දහවල් පැවැත්වීමටත් මේ උපහාර උත්සවයේ තවත් අංගයකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>19</day>
    </date>
    <link>http://www.silumina.lk/2013/05/19/_art.asp?fn=aa13051910</link>
    <topic>නයිජීරියා සමූහාණ්ඩු ජනරජයේ නව ශ්‍රී ලංකා මහ කොමසාරිස්</topic>
    <author/>
    <content>නයිජීරියා සමූහාණ්ඩු ජනරජයේ ශ්‍රී ලංකා මහ කොමසාරිස් ලෙස ඒ.එස්.පී.ලියනගේ මහතා මහින්ද රාජපක්ෂ ජනාධිපතිතුමා විසින් පත්කර ඇත. කොළඹ නාලන්දා මහා විද්‍යාලයේ ආදි ශිෂ්‍යයෙකු වන ඒ.එස්.පී.ලියනගේ මහතා ශ්‍රී ලංකා කම්කරු පක්ෂයේ නායක / මහලේකම් ලෙස ද ක්‍රියාකරයි.ගුරුවරයකු ලෙස ජීවිතය ඇරඹූ ඔහු පාසල් සිසුනට අදාළව පොත් ගණනාවක්ම ප්‍රකාශයට පත් කර ඇත. දක්ෂ ව්‍යාපාරිකයෙකු ලෙස ප්‍රකට මොහු කලාව නගාසිටුවීමට මහඟු සේවයක් ඉටු කර ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>19</day>
    </date>
    <link>http://www.silumina.lk/2013/05/19/_art.asp?fn=aa13051911</link>
    <topic>මාතලේ බෝධිමළුව චෛත්‍ය නිරාවරණය</topic>
    <author>21 වැනිදා ජනපති ප්‍රධානත්වයෙන්</author>
    <content>21 වැනිදා ජනපති ප්‍රධානත්වයෙන්මාතලේ පුරාණ බෝධිමලුව විහාරස්ථානයේ අභිනවයෙන් ඉදිකරන ලද චෛත්‍යයේ කොත්වහන්සේ නිරාවරණය කිරීම සහ පූජෝපහාර පූජාව පැවැත්වීම 2013 මැයි මස 21 දින අපරභාග 4.00ට යෙදෙන සුබ මොහොතින් මහින්ද රාජපක්ෂ ජනාධිපතිතුමාගේ ප්‍රධානත්වයෙන් පැවැත්වේ. මෙදින ජනාධිපතිතුමා ප්‍රධාන සැමට සෙත්පතා සර්වරාත්‍රික පරිත්‍රාණ ධර්මදේශනාවක් පවත්වා මැයි මස 22 දින අර්ධශතාධික මහා සංඝරත්නය වෙනුවෙන් අටපිරිකර සමඟ මහාදානය පිළිගැන්වීමට කටයුතු සංවිධානය කර ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>19</day>
    </date>
    <link>http://www.silumina.lk/2013/05/19/_art.asp?fn=ab1305191</link>
    <topic>ජනපතිතුමාගේ නායකත්වයත් අරක්ෂක ලේකම්තුමාගේ සැලසුමත් රණවිරුවන්ගේ කැපවීම අර්ථවත් කළා</topic>
    <author/>
    <content>හිටපු නාවික හමුදාපති අද්මිරාල් සෝමතිලක දිසානායකඅපි අද සමරන්නේ යුද ජයග්‍රහණයේ හතරවැනි සංවත්සරයයි. යුද්ධය ආරම්භ කරන විට නාවික හමුදාවේ සිටි ඔබට අද අතීතය සමරද්දී මොකක්ද හිතෙන්නෙ?යුද්ධය ආරම්භ කරන කොටත් මා හිටියේ ද නාවික හමුදා නිලධාරියෙකු වශයෙන් යුද්ධයේ ජයග්‍රහණයට සම්බන්ධ කොටස් කාරයකු වන්නට ලැබීම ගැන මට අද හිතෙන්නේ මහත් සතුටක්. ආඩම්බරයක්. මේ රට බේරාගත්තු රණවිරුවන් ගෙන් කෙනෙකු වීම ගැන නිරහංකාර සතුටක් විඳින අතරේ මට තවත් දෙයක් හිතෙනවා. ඒ මේ යුද්ධය මීට තවත් වසර පහකට හයකට කලින් ඉවර වුණානම් කොච්චර හොඳ ද කියලා. එහෙම වුණානම් අපේ රට මේ වසර හතරට සංවර්ධනය වෙලා තියෙන විදිහට තවත් විශාල දියුණුවක් ලබන්න තිබුණා. අද භුක්ති විඳින නිදහස මීට කලින් ලබන්න තිබුණා.ජයග්‍රහණයේ ආලෝකය අද මුළු ශ්‍රී ලංකාව පුරා පැතිරිලා. එහි නියමුවා වන මහින්ද රාජපක්ෂ ජනාධිපතිතුමා ඒ යුද්ධ ජයග්‍රහණයේ නියමුවා වගේම සංවර්ධනයේත් නියමුවා ලෙස හඳුන්වන්න පුළුවන්.ඇයි ඉතින් තවත් අවුරුදු පහකට කලින් යුද්ධය නිමා කරන්නට බැරි වුණේ.යුද්ධයේ තිස් වසර පුරාම නාවික සෙබළකු වශයෙන් සටනට අවතීර්ණ වූ මට හිතෙනවා, මීට කලින් හිටපු කිසිම නායකයෙකුට යුද්ධය ඉවර කරන්න ඕනකමක් තිබුණේ නැහැයි කියලා. ඒ වගේම ඔවුන්ට යුද්ධය දිනන්න ඕනැයි, මේ රට ත්‍රස්තවාදයෙන් නිදහස් කරගන්න ඕනෑ ය කියලා හරි අධිෂ්ඨානයක් තිබුණේ නැහැ. ඔවුන්ට නියම අරමුණක් තිබුණෙත් නැහැ. ඒ වගේම කිසියම් නිසි සැලසුමක් තිබුණෙත් නැහැ. අවුරුදු 30 ක් පුරා රටම විනාශ කරමින් ජීවිත විනාශ කරමින් රටේ දේපළ විනාශ කරමින් යුද්ධය ඇදි ඇදී ගියා. අපි ඒ කාලේ හමුදාවෙ හිටියට අපටත් කරන්න දෙයක් තිබුණේ නැහැ.ඒ කාලෙ හිටිය රාජ්‍ය නායකයෝ සැලසුමක් ඇතුව යුද්ධයට අවතීර්ණ වුණානම් යුද්ධය දිනන එක ලොකු දෙයක් නෙවෙයි.යුද්ධය අවසාන අදියරේදී අප රටේ මහින්ද රාජපක්ෂ ජනාධිපතිතුමාගේ ද නායකත්වයෙන් ලද පන්නරය නිසා රණවිරුවන්ටත් චිත්ත ධෛර්යය ලැබුණා. සුබවාදී ලෙස යුද්ධයට අවතීර්ණ වුණා. අවසාන අදියර වෙනකොට තමයි අපට මේ වෙනස තේරුණේ.යුද ජයග්‍රහණයේ ගෞරවය යුද්ධයට නියම වටිනාකමක් දුන් නායකත්වයක් ලබාදුන් රාජ්‍ය නායකයා වන මහින්ද රාජපක්ෂ ජනාධිපතිතුමාටත් යුද්ධය මෙහෙයවූ ආරක්ෂක ලේකම් ගෝඨාභය රාජපක්ෂ මහතාටත් සමස්ත රණවිරු ප්‍රජාවටත් හිමිවිය යුතුය. වර්තමානයේ හා අනාගතයේ සියලු දෙනාවත් ඔවුන්ට ඒ වෙනුවෙන් ගෞරව කළ යුතුයි.ඒත් වර්තමානයේ සමහරුන්ට යුද්ධයක් ජයග්‍රහණය කළා කියා හැඟීමක්වත් නැහැ. යුද්ධය නිසා තමන්ගේ නෑ මිතුරන් මියගිය අයුරු ඉතා අසීරු කාල වකවානුවක් ගතකළ අයුරු සමහරුන්ට අමතකයි.විශේෂයෙන්ම විවිධ දේශපාලන හා ආර්ථික අරමුණු තියෙන සමහරු මේ සියල්ල දනිතත් එහෙම දෙයක් නොවුණා මෙන් ඉන්නවා. එය කනගාටුවට කරුණක්. අපිට යුද්ධය නිසා ඉතා අසීරු කාලයක් ගෙවුණු බව නිතර සිහිපත් කළ යුතුයි.ඒ නිසා මේ පවත්වන විජයග්‍රහණ පෙළපාළිය සියලු දෙනාටම ඒ අසීරු යුද්ධය හා එහි ජයග්‍රහණය යළි මතක් කර දීමක්. විජයග්‍රහණයේ පෙළපාළිය වගේ දෙයකින් රණවිරුවන් සමරා කෘතවේදීත්වය පළ කළ යුතුයි.ඒ වගේම ඉදිරියේ දීත් මේවාගේ ත්‍රස්තවාදී තර්ජන නොඒවි යැයි කියන්න බැහැ. එම නිසා ආරක්ෂක සේවා තවත් ශක්තිමත් කිරීම වැදගත්. රටේ ආරක්ෂාව මුහුදෙන් ගොඩින් මෙන්ම අහසිනුත් තර කළ යුතුයි. යුද්ධය නිමා වුණා කියා නිහඬව සිටීම රටේ ආරක්ෂාවට තර්ජනයක්.රණවිරුවෙකු හැටියට යුද්ධය කෙරීගෙන යන අතරතුර ඔබට ඇතිවුණු හැඟීම් කොහොම ද?මුලින්නම් හරිම කලකිරීමෙන් හිටියෙ. සමහර අවස්ථාවලදී යුද්ධය ගැන අවිනිශ්චිත තත්ත්වයෙන් අපි හිටියෙ. යුද්ධය කරන්නන් වාලේ කරගෙන ගිය අවස්ථාවල් තිබුණා. සමහර රාජ්‍ය නායකයන් විදේශ බලපෑම්වලට අහුවෙලා සතුරාගේ උපක්‍රමවලට රැවටිලා යුද ජයග්‍රහණය ලැබිය යුතු අවස්ථා පාවා දුන්නා.ඒ අවස්ථාවලදී රණවිරුවන් රට වෙනුවෙන් දිවි පිදුවා. ජයග්‍රහණය පාවා දුන් හැටි මතක් වෙනකොට හිතට විශාල කණස්සල්ලක් ඇති වෙනවා.අපට එදාත් තිබුණේමේ සම්පත් තමයි. යුද්ධය දිනන්නට හොඳම හැකියාව \බුණා. ඒත් නායකත්වයේ අරමුණක් නැතිකම සැලසුමක් නැතිකම හා දේශපාලන බලපෑම් නිසා ජයග්‍රහණය පමා වුණා.යුද්ධය මීට වසර ගාණකට පෙර දිනුවානං මේ සංවර්ධනය තවත් වැඩි වෙනවා. උතුරු නැඟෙනහිර පමණක් නොවෙයි මුළු රටේම සංවර්ධනය අඩාල වුණේ යුද්ධය නිසා. දැන් මේ ජයග්‍රහණය නිසා ජනතාවට නිදහසේ හුස්ම ගන්න ඉඩ ලැබී තිබෙනවා.දැන් මේ ලබාගත් නිදහස දකිනකොට මොනව ද හිතෙන්න පුළුවන්. ඉදිරි අනාගතය ගැන මොනවද හිතෙන්නෙ.සතුටක් තියෙනවා. දැන් උතුරු නැගෙනහිර ජනතාව භුක්ති විඳින නිදහසට බාධා කළේ කොටි සංවිධානයයි. දැන් ලබාගත් මේ රත්තරන් නිදහස රැක ගැනීමට ශ්‍රී ලංකාවාසී අපි සියලු දෙනාම විශාල කැපකිරීමක් කළ යුතුය. ඉදිරියේදී මෙවන් ත්‍රස්තවාදයක් ඇතිවීම වැළැක්වීමට කවුරුත් කටයුතු කළ යුතුයි.ඒත් සමහරු රට අස්ථාවර කිරීමේ කුමන්ත්‍රණ කරනවා. එවැනි බලවේගවලට නොරැවටී නිදහස රැකගත යුතුයි.ඉස්සර යුද සමයේ දී මේ වගේ නිදහසක් ගැන අපට හිතන්නවත් පුළුවන්කමක් තිබුණේ නැහැ.දැන් රටේම මහාමාර්ග ඇළ වේලි ගුවන් තොට ආදි බොහෝ දේ සංවර්ධනය වී තිබෙනවා. තව ඉදිරියටත් කළ යුතු දේ බොහොමයි. ඒ සඳහා අපි මේ නායකත්වය රැකගත යුතුයි.ඒ වාගේම හිටපු නාවික හමුදාපති වරයකු වශයෙන් රටේ වෙරළ තීරය ආරක්ෂාව තවත් තර කළ යුතු බව මගේ හැඟීමයි. රටේ හමුදාවන් තවත් ශක්තිමත් කිරීම වැදගත්. විශේෂයෙන් නාවික හමුදාව. ත්‍රස්තවාදී සටන අවධියේ නාවික හමුදාව රට ආරක්ෂා කළා සේ ඉදිරියටත් කළ යුතුයි.දැන් අපට නිදහසේ අරුණෝදය ලැබී තිබෙනවා. අනාගතය ගැන ඔබේ අදහස කොහොම ද?මේ රට රත්තරන් රටක්. මහින්ද රාජපක්ෂ ජනාධිපතිතුමා රට බේරාගත්තා. නිදහස භුක්ති විඳින්නට අවස්ථාව ජනතාවට ලබා දුන්නා. ඒ අවස්ථාව අනාගතයේත් රැක ගැනීම වැදගත්.දැන් අපිට ලෝකයේ නවීන තාක්ෂණයෙන් යුත් අවි ආයුධ නාවික හා යුද සම්පත් ලැබී තිබෙනවා.ත්‍රිවිධ හමුදාවට ලෝකයේ උසස්ම තාක්ෂණය ලැබී තිබෙනවා.ඒ තාක්ෂණ ශක්තිය ඉදිරියේදී රට ආරක්ෂා කරගැනීමට යොදාගත යුතුයි.රටේ ආරක්ෂාව හා නිදහස ගැන සෑම පුරවැසියෙකුම සිතිය යුතුයි. මේ නිදහස ලබා ගැනීමට ආරක්ෂක තත්ත්වය ඉවහල් වුණේ රටේ නායකයා ගෙන ගිය සෘජු ප්‍රතිපත්ති ජයග්‍රහණයට ඉවහල් වුණා. නිදහස කියන්නේ මේ සියලුම දේ කැප කරලා ලබාගත් එකක්. කවුරුත් නිදහස දුන්නේ නැහැ. රටේ නායකත්වය විශේෂයෙන්ම සේනාධිනායක මහින්ද රාජපක්ෂ ජනාධිපතිතුමා ආරක්ෂක ලේකම් ගෝඨාභය රාජපක්ෂ මහතා හා සමස්ත රණවිරු ප්‍රජාව කළ කැපකිරීම නිසා ලත් මේ නිදහස විදේශීය බලපෑම් වලට ලක්වීමට ඉඩ නොදිය යුතුය.අපේ නිදහස ආරක්ෂා වෙන්නේ රට ආරක්ෂා වුණොත්. රට ආරක්ෂා වෙන්නේ ආරක්ෂක හමුදා ශක්තිමත් වුණොත්. මේ සියල්ල හරියාකාරව සිදු කෙරෙන්නේ රටේ නායකත්වය නිසා. ඒ නිසා ජනතාව මේ ගැන සිතිය යුතුයි.අවසාන වශයෙන් ඔබට කුමක් ද කියන්න පුළුවන්.විශේෂයෙන් ම රටේ දැන් ඇතිවී තිබෙන සංවර්ධනය ගැන කිව යුතුයි. රටේ ආරක්ෂක හමුදා දැන් සංවර්ධන කාර්යයට උරදී සිටිනවා.ඒ ගැන සමහරු චෝදනා මුඛයෙන් කතා කළත් එය ඉතා වැදගත් කටයුත්තක්. විශේෂයෙන්ම විනයක් ඇති තාක්ෂණික දැනීමක් ඇති ශක්තිමත් හමුදා නිලධාරීන් හරහා රටේ සංවර්ධනයට කෙරෙන කටයුතු අගය කළ යුතුයි.යුද්ධය දිනුවා වගේ රටේ ආර්ථික සංග්‍රාමයත් දිනාගන්නට ආරක්ෂක අංශ එකතු වන එක කොතරම් හොඳ ද?එය ආරක්ෂක හමුදා ආඩම්බරයෙන් කරන දෙයක්. අපි ඒවාට ආශිර්වාද කළ යුතුයි. දිනු නිදහස රැකගෙන රටේ නායකත්වයටත් ආශිර්වාද කළ යුතුය.සංවාද සටහනදයා ඩී. ෆොන්සේකාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>19</day>
    </date>
    <link>http://www.silumina.lk/2013/05/19/_art.asp?fn=ab1305192</link>
    <topic> ඔව්! මැරුවා තමයි!</topic>
    <author>සැකසුම</author>
    <content>ජනතා විමුක්ති පෙරමුණ මේ දක්වා තමන් සිදු කළ ඝාතන කිසිවක් ම පිළිගත්තේ නැත. නමුත් ගිය සතියේ හිටි හැටියේ ම ජේ.වී.පී. යේ කේ.ඩී. ලාල් කාන්ත ජේ.වී.පී. ය සිදු කළ භීෂණ ක්‍රියා තමන් පිළිගන්නා බවට වූ ප්‍රකාශයක් කළේ කට බොරු කීවත් දිව බොරු නොකියන බවට වූ පඬිවදන සනාථ කරමින් ය.කොටිකාවත්තේ සද්ධාතිස්ස නාහිමිප්‍රේම කීර්ති ද අල්විස්ස්ටැන්ලි විජේසුන්දරතේවිස් ගුරුගේසාගරිකා ගොමස්ලාල් කාන්ත රැස්වීමකදී කියා තිබුණේ “දේශප්‍රේමී සටනක් සිදුවන අවස්ථාවේදී ඊට එරෙහි වූවන් ඝාතනය කළා තමයි. එම අවස්ථාවේ හැදුනුම්පත් එකතු කළා තමයි, ට්‍රාන්ස්ෆෝමර් පිච්චුවා තමයි කියා ය.මේ ප්‍රකාශය ගැන එදා ඝාතනයට ලක් වූ දහස් සංඛ්‍යාත අහිංසකයන්ගේ පවුල්වල හඬ මෙතෙක් අවදි වී නැත.ජේ.වී.පී. ය කිසි දිනෙක තම සංවිධානය මිනිසුන් මැරූ බව පිළිගත්තේ ම නැත. සියලු මිනීමැරුම් ඔවුන් නිර්ලජ්ජිත ලෙස මෙතෙක් බැර කළේ කීර්ති විජේබාහු නොහොත් සමන් ප්‍රනාන්දු නායකත්වය දුන් දේශප්‍රේමී සංවිධානයට ය.නමුත් මේ දේශප්‍රේමී පෙරමුණ යනුවෙන් ඒ අවදියේ අටවාගත් සංවිධානය වෙන කිසිවක් නොව ජේ.වී.පී. යම බව රටම දැන සිටියහ. මෙම ඝාතන තමන් සිදු නොකළ බව කීමෙන් එම සංවිධානය වෙනුවෙන් තම දිවි පූජා කළ දස දහස් ගණන් තම සඟයන් ද ඔවුහු පාවා දුන්හ.1988/ 89 භීෂණ යුගයේ ජේ.වී.පී. ය පමණක් නොව එජාප පාලක පක්ෂයත් ඔවුන් ඇති කළ කහ බළල්ලු කොටි බළල්ලු වැනි සංවිධානත් තරගයට මිනිසුන් මැරූහ. එම යුගය රටම වෙළාගත් භීෂණයක් ක්‍රියාත්මක කළ යුගයක් විය.සමානාත්මතාව හා සමාජවාදය ගැන කතා කරමින් ඔවුන් රටේ මරා දැමූ මිනිසුන් සංඛ්‍යාව අපමණ ය. ඇතැම් සිද්ධි වාර්තා වූ අතර ඇතැම් සිද්ධි වාර්තා නොවී ය. එකල පුවත්පත් ගෙන බැලුවහොත් ‘වෙඩි තබා මරා බෙල්ල කපා හිස ගෙන යයි’, ‘දෙදෙනෙක් ලයිට් කණුවකට බැඳ වෙඩි තබා මරලා’ වැනි ඇඟ ලොමු ඩැහැ ගැන්වෙන විදියේ ජේ.වී.පී. ය සිදු කළ භීෂණ ක්‍රියාවලින් එම පුවත්පත් පිටු පිරී තිබිණි.පුංචි කොළ කෑල්ලෙන් රටේ ම කඩ සාප්පු වැස්සූ ජේ.වී.පී. ය භීෂණයත් රටපුරා ඔවුන්ට ඕනෑ විදියට කරගෙන ගියේ ය.ද්‍රෝහියා යන හංවඩුව ගසා අහිංසක මිනිසුන් මරන කැලෑ නීතිය රජ කරවූ ජේ.වී.පී. ය ඒ මරා දැමූ මිනිසුන්ගේ දේහයන් ද ඔසවාගෙන යාම තහනම් කරමින් එම දේහයන් දණ හිසෙන් පහළට එල්ලා ගෙන යාමට ද නියම කළේ ඔවුන්ගේ කැලෑ නීතියේ ම්ලේච්ඡත්වය මොනවට පෙන්වමින් ය. එජාපය එදා මිනී මැරුවේ තම බලය පවත්වාගෙන යාමට ය. ජේ.වී.පී. ය මිනීමැරුවේ තමන්ට නැති බලයක් ලබා ගැනීමට ය. ජේ.වී.පී. යේ ඇදිරි නීතිය කඩා කුඹුරට බැස්ස ගොවියන්ව ද මේ සිත් පිත් නැති ඊනියා දේශප්‍රේමීන් විසින් එදා වෙඩි තබා මැරුවේ ය.ජේ.වී.පී. ඝාතන ලැයිස්තුව කියා නිම කළ හැකි එකක් නොවන බව එකිනෙක නම් මතක් කරන විට ඔබටත් ඒත්තු යනු ඇත. ජේ.වී.පී. ය එදා එතරම් ම මිනිසුන් ඝාතනය කළේ ලාල් කාන්ත කියන විදියට ඔවුන්ගේ ඊනියා දේශප්‍රේමී සටනට විරුද්ධ වීම නිසා ය.දේශපාලකයන් කලාකරුවන් බුද්ධිමතුන් මේ කිසිවෙක් එදා ජේ.වී.පී. භීෂණයෙන් පණ බේරා ගත්තේ නැත. ඒ නිසා එදා දේශප්‍රේමය ගැන කතා කරමින් ජේ.වී.පී. ය රට බේරා ගැනීමේ සටනට කැපවූ රණවිරුවන්ටත් රැකියා වලින් අස්වන ලෙස අණ කරමින් ඔවුන්ගේ පවුල්පිටින් ඝාතනය කිරීමේ අණක් ක්‍රියාත්මක කළේ ය.ප්‍රේමකීර්ති ද අල්විස්, විජය කුමාරතුංග, තේවිස් ගුරුගේ වැනි අහිංසක සමනලයන් බදු මිනිසුන්, ජේ.වී.පී. ය මරා දැම්මේ මොන හිතකින් කුමන අරමුණකින් දැයි අදත් කිසිවෙක් නොදනිති.රහස් පොලිස් වාර්තාවකින් කියැවුණේ විජය කුමාරතුංග මරා දැමූ ටාසන් නැමැත්තාට සැන් මිචෙල් හෝටල් බිමේ තණ බිස්සේ පැවැති රහස් සාකච්ඡාවක දී අශෝක නමින් පෙනී සිටි ජේ.වී.පී. නායකයා පවසා තිබුණේ ඔහු අයින් කිරීමේ දී ඔහුගේ මුහුණ කුඩුවන්නට වෙඩි තබන ලෙසයි. ඒ අනුව පළමු වෙඩි පහරින් විජය කුමාරතුංග බිම දැමූ ටාසන් නැමැති ත්‍රස්තයා අශෝක නැමැති නායකයා දුන් අණ මතක් වී කළේ බිම වැටුණ විජයගේ මුහුණට ළං වී මුහුණ කැබලි වන ලෙස දෙවැනි වෙඩිල්ල ද පත්තු කිරීම ය. විජේවීර තම මුහුණ විජයගේ මුහුණට සසඳා විජයගේ මුහුණට වෛර කළ බව කියති.දැන් ජේ.වී.පී. ය රටට දිය යුතු පිළිතුර නම් කොටිකාවත්තේ සද්ධාතිස්ස, වැල්ලේතොට පඤ්ඤාදස්සි, පොහොද්දරමුල්ලේ ප්‍රේමාලෝක වැනි හිමිවරුන්වත් ඔවුන් ඝාතනය කළේ උන්වහන්සේලා මොන අපරාධයක් කළාට ද, උන්වහන්සේලා ඔවුන්ගේ මොන දේශප්‍රේමී සටනකට එරෙහිවූ නිසා ද යන්න යි.ජේ.වී.පී. ය කොළඹ විශ්වවිද්‍යාලයේ උපකුලපති මහාචාර්ය ස්ටැන්ලි විජේසුන්දර, ඔසුසල සභාපති දොස්තර ග්ලැඩිස් ජයවර්ධන, සාගරිකා ගෝමස්, දේව බණ්ඩාර සේනාරත්න වැනි බොහෝ අය මරා දැම්මේ ඔවුන් මොන විදියේ අපරාධයක් සිදු කළාට ද යන්නට අදත් උත්තර දී නැත.ජේ.වී.පී. ය, යූ.ඇන්.පී කාරයන්ව මෙන් ම ශ්‍රී ලංකා නිදහස් පක්ෂ නායකයන් ද මරා දැම්මේ ය. කළුතර ශ්‍රී ලනිප නායකයකු වූ ඉන්ද්‍රපාල අබේවීර, අධ්‍යාපන සේවා ඇමැති ලයනල් ජයතිලක, එ.ජා.ප. මහලේකම්වරයකු වූ හර්ෂ අබේවර්ධන මෙලෙස ඝාතනයට ලක්වූ පිරිසෙන් කීපදෙනෙකි. මේ නම් වැල ඇරඹෙන්නේ තංගල්ල මන්ත්‍රීවරයාව සිටි ජිනදාස වීරසිංහ මහතා ඝාතනය කිරීමෙනි. පාර්ලිමේන්තුව තුළ ම ජේ.වී.පී. සිදු කළ බෝම්බ ප්‍රහාරයෙන් මරු මුවට පත්වුණේ කීර්ති අබේවික්‍රම මන්ත්‍රීවරයා ය.ලෝකය පිළිගත් නීතිය අනුව ඝාතන කළවුන්ට විරුද්ධව නීතිය හරියට ක්‍රියාත්මක විය යුතු ම ය. කිසිදු මිනීමරුවකුට අපි මිනී මැරුවා කියමින් නිදැල්ලේ සිටීමට ඉඩක් නැත.ඒ ආකාරයට 71 කැරැල්ල ගැන පොතක් ලියූ අලස් විනිසුරුවරයා කියන ආකාරයට කිසිදු මිනීමරුවකුට නීතියෙන් බේරී යාමට ද හැකිවන්නේ නැත. ඔහු කියන්නේ මිනී මැරුම හෙළි කරගැනීමට කිසිදු සලකුණක් නොතිබුණොත් මිනීමරුවා මිනිය සපාකා හෝ එහි සලකුණක් තබා යන බව ය.අවශ්‍ය වන්නේ රටේ සිදුවූ සියලු ඝාතන ගැන පරීක්ෂණ පැවැත්වීම ය.“ඔව්... මැරුවා තමයි!”ලාල් කාන්ත හඬ නගා මුළු රටටම කියයි.නීතිය නිහඬව බලා සිටී. කොටි ත්‍රස්තවාදීන් ද මෙසේ ම පවසනු ඇත.“ඔව් මැරුවා තමයි... දෙමළ විමුක්ති සටනට විරුද්ධ හැම එකාම මැරුවා.”නීතිය කොයිබට යාවිද? නීතිය ගැන තවදුරටත් විශ්වාසය තැබිය හැකි ද?ගම්පහ පළාත් සභා මන්ත්‍රී ශාලිත විජේසුන්දරලාල්කාන්ත කර තියෙන ප්‍රකාශය පොදුවේ කරපු වැරැද්ද පිළිගැනීමක් වගේ පෙනෙන්නේ. මීට කලින් පිළිගත්තේ නැහැ. මගේ පියා මහාචාර්ය ස්ටැන්ලි විජේසුන්දර මිනිස්කම උතුරා ගිය පුද්ගලයෙක්. එතුමා හැමෝටම පුළුවන් තරමින් උදව් කළා. ඒ නිසා මගේ පියා ඉතාම කුරිරු ලෙස ඝාතනය කිරීම ජේවීපිය වෙනුවෙන් පෙනී හිටි අයත් හෙළා දැක්කා. අපේ තාත්ත දේශපාලනයට ගෑවිලාවත් හිටියේ නැහැ.අපේ තාත්තා මේ විදියට මරා දැමීම අපට අදහාගන්න බැරිවුණා. තාත්තා නැති අඩුපාඩුව අපේ ගෙදර කවදාවත් මකන්න බැරිවුණා. තාත්තා නැතිවුණාම පවුලක් අනාථ වෙනවා. මොනව තිබුණත් මොන සම්පත් තිබුණත් ඒ අඩුපාඩුව මකන්න කවදාවත් බැහැ.අපේ තාත්තා මේ රට පිළිගත්ත බුද්ධිමතෙක්. විශ්ව විද්‍යාල මහාචාර්යවරයෙක් විදියට මේ රටේ උගත් පරපුරක් හදන්න කැපවුණ පුද්ගලයෙක්. එතුමා කළ මෙහෙය අදටත් කොළඹ විශ්ව විද්‍යාලයේ කැපී පෙනෙනවා. අපට ගොඩනැඟිලි, ආයතන ඇති කරන්න පුළුවනි. නමුත් පුද්ගලයෙක් නැවත ඇති කරන්න බැහැ. මෙහෙම මරා දාන්න තරම් අපේ තාත්ත කරපු වැරැද්ද මොකක්ද?අපේ පියා මනුෂ්‍යයන්ට ආදරය කළ මනුෂ්‍යයන් පෙරළා ආදරය කළ පුද්ගලයෙක්. මානුෂික ගතිගුණ උතුරා ගිය පුද්ගලයෙක්. තමන්ගේ පවුලට විතරක් නෙවෙයි රටටම යුතුකම් ඉටුකළ පුද්ගලයෙක්.අපි අදහන බෞද්ධ ධර්මය අනුවත් මනුෂ්‍ය ඝාතනය මිනිහකුට කරන්න පුළුවන් ලොකු පාපයක්. ඊට එහා පාපයක් නැහැ. මොන වැරැද්ද කළත් කිසිම කෙනකුගේ ජීවිතය ගන්න තව කෙනෙකුට අයිතියක් නැහැ. අපේ රටේ ව්‍යවස්ථාව අනුවත් ඒ අයිතිය එහෙමයි. ලෝකෙත් එහෙමයි. මනුෂ්‍ය ජීවිතය ඉතාම උතුම් එකක් විදියටයි බෞද්ධ ධර්මය අනුවත් අපි පිළිගන්නේ. ගවයෙකුගේ වුණත් ජීවිතය විනාශ කිරීම අපි විශාල පාපයක් ලෙස සලකන නිසාම අපි මරණයට කැපවූ ගවයන් නිදහස් කරනවා.ඝාතන කරන අයට ස්වභාවධර්මයෙන් වත් ගැලවෙන්න ඉඩක් නැහැ. ඒක මේ ජීවිතයේම පඩිසන් දෙනවා.ඇමැති ජීවන් කුමාරතුංගමෙවැනි ප්‍රකාශ තරයේ හෙළා දකිනවා. දේශප්‍රේමී යන වෙස් මුහුණ දමාගෙන ඔවුන් කළේ දේශද්‍රෝහී ක්‍රියාවන්. තමන්ට අභියෝගයක් යැයි සිතන සියලු දෙනාම මරා දැමීම, අත්පා කපා දැමීමයි ඔවුන් සිදු කළේ. සැබෑ දේශප්‍රේමීත්වයෙන් යුතුව ක්‍රියා කරන්න ඔවුන්ට බැරි බව අදත් ඔප්පු කර පෙන්වනවා. ඒ නිසයි අදත් ජනතාව ජනතා විමුක්ති පෙරමුණ කුණු කූඩයට දාලා තියෙන්නේ. ජනතාව අතුරින් අතුගෑවිලා තියෙන්නේ ඒ නිසයි.එදා විජය කුමාරතුංග මගේ ඥාතිවරයාවත් රෝහණ විජේවීර ඇතුළු ඒ දේශද්‍රෝහීන්ට අභියෝගයක්, සාධකයක් වෙලා තිබුණා. රටට වැඩදායි ඵලදායි එවැනි නායකයින් දේශද්‍රෝහීන් ලෙස හංවඩු ගසමින් ඒ මිනිසුන්ගේ ජීවිත විනාශ කළා. අදත් ජනතා විමුක්ති පෙරමුණ තුළ ඉතිරි වෙලා තියෙන්නේ ඒ ගිනි පුපුරු ඉරිසියාව, කුහකකම, වෛරයයි. ඔවුන්ට ප්‍රජාතන්ත්‍රවාදී මාවතකට අවතීර්ණ වී ප්‍රතිපත්ති මත පිහිටා ගමනක් යන්න බැරි බව අද ඔප්පු කර තිබෙනවා.විදුලි ඉංජිනේරු කීර්ති විතානගේදේශප්‍රේමි ව්‍යාපාරයක් ගෙන යන කිසිම කෙනකුට තව කෙනකුගේ ජීවිතයක් නැති කරන්න අයිතියක් නැහැ. ලාල්කාන්ත මහත්තයලා ප්‍රජාතන්ත්‍රවාදී රාමුවකට පැමිණ දේශපාලනය කිරීමට යොමුවීමෙන් අනතුරුව මෙවැනි වැරැදි ප්‍රකාශ කිරීම සුදුසු නැහැ. ඒ පක්ෂයට අනාගතයක් නැති වෙලා තියෙන්නෙත් ඒ නිසයි. පක්ෂයේ ලාල්කාන්ත ඇතුළු කිහිප දෙනයි ඉතිරි වෙලා ඉන්නේ. 1988 වර්ෂයේ ඔක්තෝම්බර් මාසයේ දේශප්‍රේමීන් කියාගන්නා ඒ දේශද්‍රෝහීන් පටු දේශපාලන අරමුණු මුදුන් පමුණුවා ගැනීමේ අරමුණින් මගේ පියා ඝාතනය කළා. විදුහල්පතිවරයකු වූ මගේ පියා උපාලි විතානගේ මහතා ඉන්දු ලංකා බලය බෙදාහැරීමේ ගිවිසුමට පක්ෂව කටයුතු කළා.ලෙනින් ප්‍රකාශ කර තිබෙනවා කරන දේ සහ කියන දේ අතර වෙනසක් නොතිබිය යුතුයි කියා. ලෙනින් සහ මාක්ස් ඒංගල්ස් වැනි මාක්ස්වාදී නායකයින්ගේ පින්තූර එල්ලගෙන හිටියට මාක්ස්වාදී දර්ශකයන් මේ විදිහට ම්ලේච්ඡ මිනිස් ඝාතනයන් කරන්නේ නැහැ. මගේ තාත්තා ජවිපෙන් ඝාතනය කරා විතරක් නොවෙයි විදුහල්පතිවරයකු වූ මගේ පියාගේ අවසන් කටයුතු කළ යුතු ආකාරය පිළිබඳවත් අපට ලිපියක් මඟින් දැනුම් දුන්නා. දණහිසින් පහළට මරා දැමූවන්ගේ සිරුරු ඔසවාගෙන යා යුතුයි කියලා ඔවුන් කියලා තිබුණා. මෙවැනි ම්ලේච්ඡ ඝාතනයක් සිදුකළ පක්ෂයක් කෙතරම් ප්‍රජානත්ත්‍රවාදී මාවතකට පැමිණියත් ජනතාව ඔවුන් ප්‍රතික්ෂේප කරනවා. ඉතිහාසයේ ඔවුන් අතින් සිදුවූ වැරැදි නිවැරැදි කරගෙන යාමට ඔවුන්ට හැකියාවක් නැති බව එවැනි ප්‍රකාශවලින් පැහැදිලි වෙනවා.කෑගල්ල දිස්ත්‍රික් පාර්ලිමේන්තු මන්ත්‍රී වයි. ජී. පද්මසිරිකිසිභ සංවිධානයකට බැහැ මේ ආකාරයේ ම්ලේච්ඡ විදිහට ඝාතන සිදු කරන්න. ඡන්දය ඉල්ලීමට, දේශපාලන පක්ෂයක ක්‍රියාකාරීව කටයුතු කිරීමට මෙන්ම තමන් දේශපාලන මතයක් දැරීමට ඕනෑම කෙනකුට ප්‍රජාතන්ත්‍රවාදී ජනරජයක ඉඩ ලබාදී තිබෙනවා. දේශප්‍රේමීන් කියාගන්නා දේශද්‍රෝහීන්ට ම්ලේච්ඡ ඝාතන සිදු කිරීමට ඉඩක් නැහැ. ඕනෑම කෙනෙකුට සමාන අයිතීන් ලබා දී තිබෙනවා.මගේ බාල සොහොයුරා පළාත් සභා මන්ත්‍රීවරයකු ලෙස ක්‍රියාකාරී දේශපාලනයේ නියැළුණා. ඔහු වෘත්තියෙන් නීතිඥවරයෙක්. 1988 පළවැනි පළාත් සභා මැතිවරණයේ ඡන්දය ඉල්ලා මගේ සහෝදරයා ජයගත්තා. සමසමාජ පක්ෂයත් මහජන පක්ෂයත් ඒකරාශි වෙලා අප පිහිටුවා එක්සත් සමාජවාදී පෙරමුණ පක්ෂයත් පළාත් පාලන මැතිවරණයෙන් මැතිවරණයට ඉදිරිපත් වුණා. ඉන් අනතුරුව නිරන්තරව මගේ සහෝදරයාට මරණ තර්ජන එල්ල වුණා. සීතාවක උසාවියේ කටයුතු කරන අවස්ථාවකදී මගේ සහෝදරයාට මරණ තර්ජන එල්ල වුණා. ඉන් අනතුරුව දෙවැනි වර නාඳුනන තුවක්කු කරුවන් තිදෙනෙක් විසින් රාත්‍රියේදී ඝාතනයට ලක්කළා. ඒ වන විට මගේ සහෝදරයාගේ බිරියට දරුවෙක් ලැබෙන්න හිටියා. එවැනි ම්ලේච්ඡ සංවිධානයකට අනාගතයක් නැහැ. මෙවැනි ප්‍රකාශ අපි තරයේ හෙළා දකිනවා.සැකසුමසරත් පෙරේරාසුභද්‍රා දේශපි‍්‍රයකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>19</day>
    </date>
    <link>http://www.silumina.lk/2013/05/19/_art.asp?fn=ab1305193</link>
    <topic>යූ. ඇන්. පී. ජේ. වී. පී.සාකච්ඡා බටලන්දේ තියමු ද?</topic>
    <author>කීර්ති විජේබාහු</author>
    <content>ලජ්ජා නැතිකම මහමුදලිකමටත් වඩා ලොකුයි” කියා කියමනක් අපේ ව්‍යවහාරයේ ඇත.”දවල් මිගෙල් - රෑ දනියෙල්” කියා ද කියමනක් තිබේ.රෝහණ විජේවීර හැත්තෑ එකේ කැරැල්ල මෙහෙයවිය. සිරිමාවෝ අගමැතිනිය මරා දමන්නට කල්ලියක් ද යැවීය.රෝහණ විජේවීරරන්ජන් විජේරත්නඋපතිස්ස ගමනායකලාසිරිමාවෝ අගමැතිනිය එයින් ගැලවුණාය. පසුව රෝහණ විජේවීර අත්අඩංගුවට පත්විය.අගමැතිනිය, විජේවීර මරා දමන්නට උපදෙස් දුන්නේ නැත. අධිකරණ ක්‍රියා මාර්ගයට පිවිසියාය.රෝහණ විජේවීරලා, උපතිස්ස ගමනායකලා, සුසිල් සිරිවර්ධනලා, පොඩි අතුල, ලොකු අතුල, ඌ මහත්තයා, අර මහත්තයා ගැන සමඟි පෙරමුණ ආණ්ඩුව ක්‍රියා කළේ එහෙමය. ඒ නිසා දෙවැනි කැරැල්ලක් සංවිධානය කරන්නට විජේවීර, ගමනායකට ජීවිතය ඉතිරි විය.රෝහණ විජේවීර ආයුධ සන්නද්ධ අරගල කරන්නකු බවත් ඔහු ඒ පිළිවෙළ අත්නොහරින බවත් ජේ. ආර්. දැන සිටියේය.ජේ. ආර්. පළමුව කළේ ඒ වෙනුවට සිරගතව සිටි විජේවීර නිදහස් කිරීමය. ඉන්පසු සුපුරුදු සෙල්ලම කරන්නට ටිකක් ඉඩ දීමය.ඉන්පසු විජේවීර අත්අඩංගුවට ගෙන සිරගත කළේ නැත. අත්අඩංගුවට ගෙන ප්‍රකාශයක් ලබාගෙන ඉන් පසුව වෙඩි තබා බාගෙට මැරුණ විජේවීරව පණපිටින් පුලුස්සා දැමීමය.තමාගේ හදවත තවමත් ගැහෙද්දී... මස් පිඬු එකින් එක කරවෙමින් අඟුරු වෙද්දී... ලේ බුබුළු දමමින් ගලා හැලෙද්දී... ඇහිපියන්වලට ඇවිළුණ ගිනිදැල්වලින් ඇස් ගෙඩි දෙක පිළිස්සී අඟුරු බෝලයක් වෙද්දී... විජේවීර කෑගසා කියන්නට උත්සාහ කළ වචනයක් ගැන සිහිබුද්ධිය ඇති කාහටත් සිතාගත හැකිය.”යූ. ඇන්. පියට සදාකාලිකව ශාප වේවා”එහෙත් අනුර කුමාරලා, ලාල් කාන්තලා ජැක් ගහන්නේ තම නායකයා ද උප නායකයා ද අමු අමුවේ පණපිටින් පුලුස්සා දැමු යූ. ඇන්. පියටය.දෙවැනි කැරැල්ලේදී ජේ. වී. පී. කොල්ලන්ගේ කෙල්ලන්ගේ කකුල් දෙකට වෙඩි තබා යම්තමින් අඩපණ කොට ඇඟ උඩින් ටයර් දෙක තුනක් පටවා... පැට්‍රෝල් වක්කොට ගිනි තබා අමු අමුවේ පුලුස්සා මරා දැමු යූ. ඇන්. පිය සමඟ අත්වැල් බැඳ ගන්න එක රෙදි ඇඳගෙන කරන්ඩ පුළුවන් වැඩක් ද?එහෙත් ඒ නිර්ලජ්ජිත වැඩේ සිදුවෙමින් පවතී.හැමදාමත් ශ්‍රී ලංකා ආණ්ඩු කළේ අවි ගත් ජේ. වී. පී කාරයන් පුනරුත්ථාපනය කරන එකය. යූ. ඇන්. පී. එක කළේ මරා දමන එකය.ලාල්කාන්තලා, අනුර කුමාරලා කරන්නේ එහෙව් යූ. ඇන්. පියෙ තුරුලට යෑමය.යූ. ඇන්. පියත් සමඟ එකතු වීමේ සාකච්ඡා පවත්වන්නට තිබුණේ සිරිකොතේ දී නොවේ බටලන්ද වධකාගාරයේදීය. එවිට මරහඬ තළද්දී නියපොතු ගලවා දැමූ, පුරුෂ ලිංගයන් ලාච්චුවට ම දමා වසා වධ දුන්, කන් සිදුරුවල කාබන් පෑන් ගැසූ අවසානයේදී දස වධ දී බටලන්ද වධකාගාරයේ දී මරා දැමු පරණ ජේ. වී. පී. සහෝදරයන්ගේ හොල්මන්වලටත් සාකච්ඡාවට සහභාගි වන්නට ඉඩක් ලැබෙනු ඇත. එවිට ඔවුන් ලාල්කාන්තලාට, අනුර කුමාරලාට, විජිත හේරත්ලාට අසා ගන්නට හොඳ හොඳ දේවල් කියනවා නිසැකය.කීර්ති විජේබාහුකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>19</day>
    </date>
    <link>http://www.silumina.lk/2013/05/19/_art.asp?fn=ab1305194</link>
    <topic>හැමදේටම විරුද්ධවෙන අය කිසිමදේක හොඳක් දකින්නේ නෑ</topic>
    <author>සංවාද සටහන</author>
    <content>වාරිමාර්ග හා ජල සම්පත් කළමනාකරණ ඇමැතිපාර්ලිමේන්තුවේ සභානායක නිමල් සිරිපාලද සිල්වාඔබේ දේශපාලන ජිවිතයේ වසර 30 කඩ ඉම පැන්නා. ‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍ඔබ ඇයි ශ්‍රිලංකා නිදහස් පක්ෂයේ දේශපාලනය තෝරා ගත්තේ ?ශ්‍රිලනිපයේ දේශපාලනය තෝරා ගැනීම සදහා මට කාරණා කිපයක් බලපෑවා. මගේ පියා සහ මව ගුරුවරුන්. පියා බළපි‍ටියේ ඉපදුණ කෙනෙක්. මගේ පියාගේ ගුරුතුමා වු පියදාස ඉස්කෝලේ මහත්තයා එකල දේශපාලනයේ ප්‍රබලයකු වු සී.පී.ද. සිල්වා මහතාගේ මාමා කෙනෙක්. ඉන් පසු කාලයකදි මගේ පියා බදුල්ලේ පාසලක දේශපාලන විෂය ඉගැන්විමට ගියා. සි.පි.ද සිල්වා මහතා සමඟ මගේ පියාගේ සබඳතාව දිගටම තිබුණා.මගේ පියා බදුල්ලේ ගුරුවරයකු ලෙස කටයුතු කරන ‍කාලයේදි 1940 කාලයේදි පාසල් පරික්ෂකවරයෙක් කුඩේ යටින් ගෙනිච්චේ නැහැ කියලා වැඩ තහනම් කරලා තියෙනවා. ඊට පස්සේ ඔහු ශ්‍රි ලංකා කොමියුනිස්ට් පක්ෂයෙන් ජන්දය ඉල්ලා තිබෙනවා. ඒ ගම්සභාවට.මොකද ඒ දවස්වල ශ්‍රි ලංකා නිදහස් පක්ෂය තිබුණේ නැහැ. කෙසේ වෙතත් ම‍ගේ පියා එවකට බදුල්ල දිසාවේ ලංකා සමසමාජ පක්ෂයේ සි‍ටි ප්‍රබලයන් සහ මාටින් සිල්වා සහ සාමින්චි අප්පු වැනි ශ්‍රිලනිපයේ සිටි ප්‍රාදේශිය නායකයන් ඉතා සමිපව ඇසුරු කළා. ඒ වගේම බණ්ඩාරනායක මැතිතුමාගේ සඟ, වෙද, ගොවි ,ගුරු,කම්කරු කියන අභාසය ‍අපේ තාත්තටත් තිබුණා. ඉතින් ඒ අභාසය මටත් තිබුණා. ඒ නිසා හැම වෙලාවේම අපට ශ්‍රිලනිපය කෙරෙහි තමයි ඇල්ම තිබුණේ.අපි අහලා තිබෙනවා ඔබ පාසල් කාලයේදිම සිරිමාවෝ මැතිනියගේ දේශපාලන රැලියක කතාවක් කළා කියලා?ඒ කතාව ඇත්තක්. මං කොළඹ නාලන්දා විද්‍යාලයේ අධ්‍යාපනය ලබන කා‍ලයේදි 1965 මහා මැතිවරණය වෙන කොට මං කොළඹ බොරැල්ලේ නැවතිලා හිටියේ. ඒ කාලයේදි ප්‍රගතිශිලී ශිෂ්‍යයෝ එකතු වුණා. මට මතකයි 1965 කොළඹ මහ නගර සභා පිටියේදි සිරිමාවෝ බණ්ඩාරනායක මැතිනියගේ ජය පතා විශාල ශිෂ්‍ය රැලියක් තිබුණා.විශ්ව විද්‍යාල ශිෂ‍්‍යයෝ, පාසල් ශිෂ්‍යයෝ ඊට එක්ව සිටියා. ඒ වෙනකොට ‍නාලන්දා විද්‍යාලයේ විවාද කණ්ඩායමේ නායකයා මං. ඒ නිසා එම රැලිය සංවිධානය කරපු ශිෂ්‍යයෝ මාව තෝරා ගත්තා පාසල් ශිෂ්‍යයන් වෙනුවෙන් මැතිනියගේ රැලියේ කතාවක් කරන්ඩ. එදා තමයි මැතිනිය පෞද්ගලිකව ළගින් දැක ගන්නට ලැබුණේ. එදා එතුමිය මගේ කතාවට පැහැදුණා.ඉන් අනතුරුව මං නීති විද්‍යාලයට ඇතුළත් වුණා ඒ 1967 දි. නීති විද්‍යාලයේදි මං ශ්‍රි ලංකා නිදහස් පක්ෂ නිති ශිෂ්‍ය සංගමය හැදුවා. ආචාර්ය ජයතිස්ස ද කොස්තා ජනාධිපති නිතිඥ තුමා ,නිතීඥ වඩිගමංගාව, නිතීඥ උපාලි සමරවිර සහ මොරිස් රා‍ජපක්ෂ මැතිතුමා ඇතුළු පිරිස මේ ප්‍රගතිශිලි පිළේ අපේ සමකාලිනයෝ විදියට හිටියා. අපි එකතු වෙලා තමයි මුල් වරට ශ්‍රි ලංකා නිදහස් පක්ෂ නීති සංවිධානයක් හැදුවේ. එතකොට පක්ෂයත් එක්ක බැදිමක් ඇති වුණා. 1965 සිට 1970 එජාප පාලන සමය තුළ එජාප විරොධි උද්ඝොෂණ ව්‍යාපාර ,ශිෂ්‍ය ව්‍යාපාර සහ පක්ෂයේ කටයුතු වලට නීති ශිෂ්‍යයෙක් හැටියට සම්බන්ධ වුණා.ඔබ එවකට ශ්‍රිලනිප නායිකාව වන සිරිමාවෝ මැතිනිය සමඟ එකතුවෙලා දේශපාලන කටයුතු කළේ කොහොමද?මං ඒ වෙනකොට සිංහල තරුණ සංවිධානයේ සංවිධායකවරයා ලෙස කටයුතු කළා. එහි අනුසාශක විදියට කටයුතු කළේ වෛද්‍ය සිවලි රත්ව‍ත්තේ මැතිතුමා. එතුමා මැතිනියගේ සහෝදරයා. ඒ නිසා මට රොස්මිඩ් පෙදෙසට යන්ඩ මැතිනිය මුණ ගැහෙන්ඩ ඉඩ කඩ ලැබුණා.ඒ වගේම මාත් දොස්තර බෝධිනායක මැතිතුමාත් සිංහල තරුණ සංවිධානය මගින් බණ්ඩාරනායක දිනය නිමිත්තෙන් දිප ව්‍යාප්ත කථික තරගයක් පැවැත්වුවා. එතැනදි ජයග්‍රාහකයන්ට තෑගි බෙදා දිමට ආවේ බණ්ඩාරනායක මැතිනිය. ඇත්තටම මැතිනිය ඒ වෙන විට සිංහල තරුණ සංවිධානය ගැන විශාල පැහැදිමකින් හිටියා.මැතිනිය ඔබ අන්තර්ජාතික ශිෂ්‍ය සංගම්වල කටයුතුවලට යොමු කරනවා. එතුමිය ඇයි එහෙම කරන්ඩ ඇත්තේ?මැතිනිය අගමැති කා‍ලයේදි අන්තර් ජාතික නෞකාවක් වන නිපෝන් මාරු ලංකාවට ආ වෙලාවේ ඒ තරුණ පිරිස පිළි ගන්ඩ එවකට අගමැතිනි සිරිමා‍වෝ මැතිනිය නම් කළේ මාව. ඊළගට එවකට තිබුණ අන්තර්ජාතික තරුණ සමුළුවකට ලංකාවේ නියෝජිතයා ලෙස යැව්වේ මාව.ඉන් අනතුරුව මං එංගලන්තයේ අධ්‍යාපනයට ගියා. එහේ ගිහින් මං තවත් කිප දෙනෙකු සමග ශ්‍රීලනිප සංවිධානය ප්‍රති සංවිධානය කරලා එහි සභාපති බවට මං පත් වුණා. ඉතින් මං ක්‍රියාකාරි දේශපාලනයට එන්නට පෙර සිට පක්ෂය වෙනුවෙන් විශාල වැඩ කොටසක් සිදු කළා.ඔබ නීතිඥයකු වශයෙන් ශ්‍රිලනිපය වෙනුවෙන් විශාල වැඩ කොටසක් ඉටු කරනවා. ඔබ ක්‍රියාකාරි ‍දේශපාලනයට එන්ඩ බලාපොරොත්තුවෙන්ද එහෙම කළේ?මට අවශ්‍ය වෙලා තිබුණේ මා ඉතාම ගරු කරපු මැතිනිය සහ ශ්‍රිලනිපය වෙනුවෙන් යමක් කරන්ඩ. ඒ නිසාම තමයි මං නඩු ගණනාවකට පෙනි සිටියේ. ඒ සමගම මං ලංකාවට එනකොට සිරිමාවෝ මැතිනියගේ ප්‍රජා අයිතිය නැති කරන අවස්ථාව. ඒ වෙලාවේ ගෝමින් දයාසිරි ඇතුළු නිතිඥයන් සමඟ උසාවියට ගියා මැතිනිය වෙනුවෙන්.ඊළඟට අනුර මෛත්‍රි පිල ඇති වුණා. පක්ෂ කාර්යාලය සහ අත ලකුණ නැති වෙන්ඩ ගියා. ඒ හැම මොහොතකම මැතිනිය වෙනුවෙන් පෙනි සිටියා. මැතිනියගේ ජනාධිපති පෙත්සම ප්‍රේමදාස මැතිතුමාට එරෙහිව ෆයිල් කළා. කොබ්බෑකඩුව මහත්තයාගේ ජනාධිපති පෙත්සම ජේ ආර් ජයවර්ධන ජනාධිපතිතුමාට එරෙහිව ෆයිල් කළා. විජය කුමාරණතුංගගේ මහර අතුරු මැතිවරණ පෙත්සම ‍‍ෆයිල් කළා. මුල්කිරිගල මැතිවරණ පෙත්සම සහ ආරිය බුලේගොඩගේ හක්මන ජන්ද පෙත්සම ෆයිල් කළා. ඊළඟට පක්ෂ ක්‍රියාකාරින් වෙනුවෙන් නොමිලේ පෙනි සිටියා. ඉන් අනතුරුව තමයි සිරිමාවෝ මැතිනිය මට ආරාධනා කළේ බොරැල්ල ශ්‍රිලනිප සංවිධායකකම ගන්ඩ කියලා.ඔබ ක්‍රියාකාරි දේශපාලනය පටන්ගන්නේ කොහොමද?මං බොරැල්ල ආසන සංවිධායක ධුරය බාරගෙන එතනින් තමයි ක්‍රියාකාරි දේශපාලනය පටන් ගත්තේ. ඒ වෙනකොට සිරිසේන කුරේ මහත්තයා එජාපයේ නගරාධිපති ධුර අපේක්ෂකයා. කොළඹ නගර සභාවේ ජ්‍යෙෂ්ඨයෝ හිටියා. නමුත් මැතිනිය කිව්වා නැහැ අපි මේකට අලුත් මුහුණක් දාමු කියලා. ඒ නිසා තමයි මාව දැම්මේ නගරාධිපති අපේක්ෂකයා විදියට. මං විපක්ෂ නායකයා හැටියට ශ්‍රිලනිපයේ ක්‍රියා කාරි දේශපාලනය පටන් ගත්තා. එතැනින් පාර්ලිමේන්තුවට ගියා..ඔබතුමා ක්‍රියාකාරි දේශපාලනයට ආවට පස්සේ අවුරුදු 17 ක් විපක්ෂයේ ඉන්ඩ සිදු වුණා. ඔබට එජාපයෙන් එහෙම ඇරැයුම් ලැබුණේ නැද්ද?ප්‍රේමදාස ජනාධිපතිතුමා බැලුවා මාව ඒ පැත්තට ගන්න. එහෙම නැතිනම් මාව නිහඩ කරන්ඩ. නමුත් මං කවදාවත් පක්ෂය දාලා ගියේ නැහැ. ඒ වගේම පක්ෂයේ අර්බුද දෙකක් ආවා. පළමුවෙනි අර්බුදය තමයි අනුර මෛත්‍රී පිලත් එක්ක පිරිසක් පක්ෂයෙන් කඩාගෙන යෑම. ඒ වෙලාවේ හුගාක් අය මට කිවා මෛත්‍රි පිල එක්ක යන්ඩ කියලා. විජය කුමාරතුංග මැතිතුමා. ඒ වගේම චන්ද්‍රිකා මැතිනිය ඇතුළු ඒ කණ්ඩායම කැඩී ගියා ශ්‍රිලංකා මහජන පක්ෂයට. නමුත් මං ගියේ නැහැ.ඒ අයත් විශාල පරිශ්‍රමයක් දැරුවා මාව මහජන පක්ෂයට ගෙනියන්න. මං කිවා මං ශ්‍රිලනිපය දාලා යන්නේ නැහැ කියලා. ඒ නිසා ශ්‍රිලනිපය හරහා හැමු දරුණු දේශපාලන කුණාටු දෙකකදි මං ශක්තිමත්ව පක්ෂ නායකත්වය සමඟ සිටියා.. මං තමයි දෙමටගොඩ පෙට්‍රල් ෂෙඩ් එකක් ප්‍රේමදාස මැතිතුමාගේ මස්සිනාට රුපියල් පහට කුලියට දුන්නා කියන ප්‍රශ්නය බය නැතිව පාර්ලිමේන්තුවේ ඇහුවේ. ඒ වගේම ඒ දවස්වල එලිෆන්ට් හවුස් එක ආණ්ඩුවට අරගෙන ඒකේ චාජස් එකවුන්ට් එකක් කියාලා පෙන්වාලා ඒකෙන් එක එක දේශපාලනඥයන්ට කෑම බිම දුන්නා. ඒවා මං මතු කළා. ඒ වගේම ප්‍රේමදාස පාලනය ගැන පාර්ලිමේන්තුවේදි හුගාක් ප්‍රශ්න ඇහුවා.ඒ වගේම මට මතකයි කොළඹ කොස් ගස් හංදියේදි අපේ පක්ෂයේ රැස්විමක් තිබු‍ණා මට ඒ රැස්විමට එන්ඩ එපා කියලා තර්ජනය කරලා තිබුණා. එතැනදි මට පොල්වලින් සහ පිපිඤ්ඤාවලින් ගැහුවා. නමුත් මට පොල් ගෙඩි වැදුණේ නැහැ. අන්තිමට මං වේදිකාවෙන් පැනලා ඇවිත් නතර වුණේ සිරිමාවෝ මැතිනියගේ රොස්මිඩ් පෙදෙසේ් නිවෙසේයි. මං මගේ දේශපාලනයේදී පණ මෙන් ආරක්ෂා කළේ පුද්ගලයන් නොවේ පක්ෂයයි.අනුර, චන්ද්‍රිකා ශ්‍රිලනිපය හැරදා යන විට ‍ඔබ පක්ෂය රැක ගැනිමට කළ මෙහෙය ගැන මොකද හිතෙන්නේ?මං හුගක් සතුටු වෙනවා. එදා අපි පක්ෂය ආරක්ෂා කරගත් නිසා තමයි වත්මන් අපේ නායකතුමා මහින්ද රාජපක්ෂ ජනාධිපතිතුමා එදා 2005 වසරේදි අපේ ජන්ද පදනම උපයෝගි කරගෙන එතුමාගේ ආකර්ෂණයත් එකතුකරගෙන ජනාධිපති බවට පත් වුණේ .එතුමා ජනාධිපති වුණ නිසා තමයි අපේ රටේ ත්‍රස්තවාදය අතුගා දමන්න හැකි වුණේ. එදා ශ්‍රිලනිපය විනාශ වෙලා තිබුණා නම් එතුමාට බලයට එන්ඩ ලැබෙන්නේ නැහැ.එල්.ටී.ටී. ඊ ත්‍රස්තවාදින් අවස්ථා ගණනකදි ඔබේ ජිවිතය විනාශ කිරිමට උත්සාහ කළා. නමුත් ඔබ බේරුණා.ඔබට මොනවද හිතෙන්නේ?මං යාපනයට ගිය දොළොස්වෙනි වතාවේදි මරාගෙන මැරෙන බෝම්බකාරියක් නිසා මේජර් ජනරාල් හමංගොඩ ඇතුළුව 29 දෙනෙක් මිය ගියා. මං දරුණු තුවාල ලැබුවා. තාමත් මගේ කුඩා මොළය ආසන්නයේ මුනිස්සම් කැල්ලක් තිබෙනවා. ඊළගට තවත් තුන් වතාවක් කොටි ත්‍රස්තවාදින් මාව ඝාතනය කරන්න උත්සාහ කළා. නමුත් මං තුණුරුවනේගේ පිහිටින් ආරක්ෂා වුණා.2005 වසරේදි සාම සාකච්ඡා සදහා ආණ්ඩුවේ නායකයා හැටියට ජනාධිපතිතුමා මාව පත් කළා. ඒකත් දෛවෝපගත සිදුවිමක්. මාව මරන්ඩ ආපු කොටි එක්ක මං සාමය ගැන කතා කළා. එල්.ටී‍‍.ටී‍‍.ඊ සංවිධානයේ න්‍යායාචාර්ය ඇන්ටන් බාලසිංහම් සමඟ මං ඒ බව කිවා.ජනාධිපතිතුමාගේ නායකත්වයෙන් ත්‍රස්තවාදය නිමා කර විජයග්‍රහණයේ සිව්වන සැමරුමට සුදානම් වෙන මොහොතේ මොකද හිතෙන්නේ?මට කියන්ඩ තියෙන්නේ අපේ රටේ හුගාක් අයට අතීතය ඉතා ඉක්මනින් අමතක වෙනවා. රටේ යුද්ධයක් තිබුණා කියලාවත් සමහරුන්ට මතක නැහැනේ. කොටි ශ්‍රි මහා බොධින් ව‍හන්සේ ඉදිරිපිට කරපු දේවල් කියෙන් කී දෙනාටද අද මතක. අරන්තලාවේ භික්ෂු ඝාතනය කි දෙනෙකුට මතක තියෙනවාද?කාතන්කුඩි පල්ලියේ මරා දැමිම කි දෙනෙකුට මතක තියෙනවාද? කැබිතිගොල්ලෑවේ ගැබිනි මව්වරු ගිය බස් එකට බෝම්බ ගහපු එක කි දෙනෙකුට මතක තියෙනවාද? ගුවන්තොටුපළට ගහපු එක ,‍ කොළඹ නගරයට ගුවනින් බෝම්බ ගහපු එක කි දෙනෙකුට මතක තියෙනවාද? අද ඒවා ඔක්කොම අමතකයි. ත්‍රස්තවාදය නැවත හිස එසවිමට ඉඩ ‍දිය නොහැකියි. එසේ නොකළහොත් අපි ලබා ගත් නිදහස ගඟට ඉනි කැපිමක් බවට පත් වෙනවා.හොදයි ඔබතුමාගේ අනාගත බලාපොරොත්තු මොනවාද?මං කොළඹ අත හැරලා ගමට ගිය මිනිහෙක්. මං ඌව වෙල්ලස්සේ දියුණුවට කටයුතු කළ කෙනෙක්. සමාජ අසාධාරණයට ගොදුරු වු ඌව වෙල්ලස්සට මං නොකරපු දෙයක් නෑ‍. මට ලැබුණු හැම අමාත්‍යාංශයකින්ම මං මේ රටට උපරිම සේවයක් කළා කියා මා සතුටු වෙනවා.ඒකට මට ජනතාවගෙන් හොද ප්‍රතිචාර ලැබිලා තිබෙනවා. හැම වෙලාවේම මගේ මනාප ඡන්ද ප්‍රමාණය වැඩි වෙලා තිබෙනවා. ඒ වැඩි කර ගත්තේ බඩු බෙදලාවත් සල්ලි බෙදලාවත් නෙමෙයි. ජනතාව වෙනුවෙන් මා කළ කැපවිම මතයි. ඒකට මට හොද ප්‍රතිචාරයක් ලැබිලා තිබෙනවා. ඒ ගැන මට සතුටුයි. ඒ ජනතාව වෙනුවෙන් කරන්නට තිබෙන සේවාවන් තවම ඉවර නැහැ.ඔබතුමා දේශපාලනයේදි තනතුරු පසුපස හබාගෙන යනවාද ?නැහැ මං කවදාවත් තනතුරු පසුපස හඹා ගෙන ගිහින් නැහැ. මං දන්න දෙයක් තමයි තනතුරු පසුපස හබා ගෙන ගියාට වැඩක් නැහැ. තමන්ගේ ක්‍රියාකාරිත්වය අනුව තමයි තනතුරු ලැබෙන්නේ.දැන් විපක්ෂය චෝදනා කරනවා ආණ්ඩුව ඇනගෙන කියලා ?නැහැ, ආණ්ඩුව ඇනගෙන නැහැ. අපේ ආණ්ඩුව ජනතාවාදි ආණ්ඩුවක්. ඒ වගේම තමයි ආණ්ඩුවට තිබෙන එකම ප්‍රශ්නය විදුලි බිල නෙමෙයි. රජයක් විදියට අපි එක පැත්තකින් රටට සංවර්ධනය උදා කරනවා. අනෙක් පැත්තෙන් රැකි රක්ෂා ලබා දෙනවා. නියගයක් ඇති වුණාම ගං වතුරක් ඇති වුණාම ඒ සහනාධාරත් දෙනවා. ඒත් එක්කම රටේ ආරක්ෂාව තහවුරු කරලා තිබෙනවා.වැඩ කටයුතු රාශියක් ආණ්ඩුවට කරන්ඩ තිබෙනවා. ඒ වගේම තමයි අපේ ආර්ථික සංවර්ධනය ගැන දිගු කාලින වගේම කෙටි කාලින වැඩපිළිවෙළ අවශ්‍යයි.මේ විදුලි බිල ප්‍රශ්නයට හේතුව තමයි විදුලි බලය ගැන මේ රටේ තිබුණු ආණ්ඩු නිසි වෙලාවට නිසි තින්දු ගත්තේ නැහැ. නොරොච්චෝලේ බලාගාරය මිට වසර පහකට කලින් හදලා තිබුණා නම් විදුලි බල මණ්ඩලයට අද තිබෙන මේ ප්‍රශ්න ඇති වෙන්නේ නැහැ.අපි වැඩි නිෂ්පාදන වියදමක් දරලා විදුලිය නිෂ්පාදනය කරලා අඩු මිලට ජනතාවට දෙනවා. එතකොට අපි අනිවාර්යයෙන්ම ණය වෙනවානේ. ඒ නිසා ප්‍රශ්නය විසදා ගැනිමට කෙටි කාලින සහ දිගු කාලින පිය‍වර ගතයුතු වෙනවා.හොඳයි රජයට මේ ප්‍රශ්නයට විසදුම්ක් ඇත්තේම නැද්ද ?මෙහෙමයි තාප ජනනය අඩු කරලා එක්කෝ ජල විදුලි නිෂ්පාදනයට යොමු විම හෝ ගල් අගුරු මඟින් විදුලිය නිෂ්පාදනය නැතිනම් න්‍යෂ්ටික බලය යොදා ගෙන විදුලිය නිපදවිම‍ කළ යුතුයි. න්‍යෂ්ටික බලය යොදා ගැනිමට ආයෝජනය කළ යුතු මුදල් ප්‍රමාණය අති විශාලයි. න්‍යෂ්ටික බලය අවදානම් සහිතයි‍. ඒ ගැන කැබිනට් මණ්ඩලය විශේෂඥයන්ගේ උපදෙස් ලබා ගනිමින් ඒ ගැන සාකච්ඡා කරමින් සිටිනවා. ඊළගට දේශගුණික විපර්යාසවලට අපි මුහුණ දිය යුතුයි.ඒ නිසා විකල්පයන් නැති අවස්ථාවල රජයට අතපසු කරිම් නොකර තව තවත් හිර නොවි යම් යම් තිරණ ගැනිමට සිදු වෙනවා‍. අපි උපාධිධාරින් 60,000 රාජ්‍ය සේවයට ගත්තා. මේ අයට පඩි ගෙවන්නේ කොහොමද? මගේ සාක්කුවෙන් හරි අපේ ජනාධිපතිතු‍මාගේ සාක්කුවෙන් හරි ගෙවන්ඩ පුළුවන් මුදලක්ද? එතකොට සමෘද්ධිය දෙනකොට පාරවල්වලට කාපට් දානකොට ඒවට සල්ලි කොහෙන්ද? ඒ ආයෝජනත් කරන්ඩ ඕනේ. රජයක් හැටියට අපේ රජය මේ රටේ ජනතාවට ලබා දි තිබෙන සහන එක්ක සන්සංදනය කළ යුතුයි කියන එකයි මගේ මතය.මේ විදුලි බිල වැඩි කිරිමෙන් ආණ්ඩුව ගැන ජනතාවට යම් කලකිරිමක් ඇති විය හැකියි නේද ?නැහැ මං හිතන්නේ නැහැ. මේ සිදුවිම ගැන සා ධාරනව හිතන අය ආණ්ඩුව ගැන කලකිරෙන්නේ නැහැ. මේ රටේ හැම දේටම විරුද්ධ වෙන පිරිසක් ඉන්නවානේ. මේ රජයට විරුද්ධව උද්ඝෝෂණ වලට පාරට බහින්නේ ඉතාම සුළු පිරිසක්නේ. දැන් බලන්න ජනතා විමුක්ති පෙරමුණ හැම දේටම විරුද්ධයිනේ.මේ විදුලි බිල ප්‍රශ්නය සමඟම රටේ යම් වර්ජන රැල්ලක් ඇති කිරිමට විපක්ෂය උත්සාහ කරනවා. ?විපක්ෂයේ උත්සාහය කිසිසේත්ම සාර්ථක වෙන්නේ නැහැ. අනෙක තමයි වර්ජනත් එක්ක විදුලි බිල ප්‍රශ්නය පටලවා ගන්ඩ හොද නැහැ. කම්කරු‍වෝ වර්ජනය කරන්නේ වැටුප් ප්‍රශ්න, රැකියාවේ ගැටලු ආදිය ගැන විය යුතුයි.මේ මස 21 වෙනිදා විපක්ෂයේ පක්ෂ රැසක් දැවැන්ත වැඩ වර්ජනයක් කැදවලා තිබෙනවා. ?ඒ වැඩ වර්ජනය සම්පුර්ණයෙන්ම අසාර්ථක වෙනවා.පෞද්ගලික බස් රථ වර්ජනයක් ගැනත් කියවෙනවා.?එයාලා බස් රථ ධාවනය නොකළොත් ඒ අයට සල්ලි නැහැ. ඒ බස් රථ දිව්වේ නැත්නම් ජනතාව වෙනත් ආකාරයකින් යයි. නමුත් ජන ජිවිතය කඩා කප්පල් කරන්ඩ ඉඩ දෙන්ඩ බැහැ.සංවාද සටහනචන්දන බංඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>19</day>
    </date>
    <link>http://www.silumina.lk/2013/05/19/_art.asp?fn=ab1305195</link>
    <topic>ඩිලාන්ගේ ළාබාලතම විපක්ෂ නායක වාර්තාව තවමත් බිඳී නැහැ</topic>
    <author>සංවාද සටහන</author>
    <content>(විදේශ රැකියා ප්‍රවර්ධන හා සුබසාධන අමාත්‍ය ඩිලාන් පෙරේරා මහතාගේ දේශපාලන ජීවිතයට 25 වසරක් පිරීම නිමිත්තෙන් මේ දෙසතිය පුරා දිවයිනේ දිස්ත්‍රික් මට්ටමින් විවිධ සමාජ සත්කාරක වැඩසටහන් රැසක් ක්‍රියාත්මක වෙයි. මේ ලිපිය ඒ නිමිත්තෙනි.)ශ්‍රී ලංකේය දේශපාලන රඟමඬලෙහි අපට හමුවන චරිත බොහෝය. ඉන් අපට හමුවන, අප දකින, අප ඇසුරු කරන, මිනිසුන් දෙවර්ගයකි. පළමු වර්ගයේ අය දේශපාලනය නිසා බැබළෙති. දෙවැනි ගණයේ උදවිය දේශපාලනය බබළවති. ඒ වෙනුවෙන් කැපවෙති. වෙහෙසෙති.විටෙක ජීවිතයෙන් ද වන්දි ගෙවති.සිය දහඩිය, කඳුළ, ශ්‍රමය වීරිය ධෛර්යයේ බීජ වපුරමින්, ඊට සිය ජීවිතය පොහොර කරමින් ඉන් ලද රන් අස්වැන්නේ උරුමක්කාරයන් බවට සිය උපන් බිමේ ජනතාව පත් කොට, ඔවුන්ගේ සතුටු කඳුළු දැක තුටු වෙමින් එය තම ජීවන හුස්ම පොද කරගත් උතුම් මිනිසකුගේ මනුස්සකමේ දේශපාලනයට 25 වසරක් සපිරෙන මොහොතකි මේ...ඓතිහාසික ඌව වෙල්ලස්ස පුරවරයට පමණක් නොව සමස්ත ශ්‍රී ලංකාවේම දේශපාලන ගමන්මඟ බැබළ වූ අපේ කාලයේ නැතිබැරි පොඩි මිනිහාගේ කඳුළු පිසින්නට උපන් දේශපාලකයකු ලෙස කට පුරා කිව හැකි ජනතා නායකයකු ලෙස ඩිලාන් පෙරේරා අප හඳුනාගෙන සිටිමු.1962 වසරේ අප්‍රේල් මස 19 වැනි දින ජනාධිපති නීතිඥ මාර්ෂල් පෙරේරා මැතිතුමා සහ ගුරු වෘත්තීය සමිති ක්‍රියාකාරිණියක වූ දයා පෙරේරා මැතිනියගේ කුළුඳුල් පුත්‍ර රත්නය ලෙස උපන් ඩිලාන් පෙරේරා දින දින හැදී වැඩුණේ තම ප්‍රාණසම නැඟණිය වූ ක්‍රිෂෝලි පෙරේරාට දයාබර ලොකු අයියණ්ඩිය වෙමිනි.ලංකා සමසමාජ පක්ෂයේ ක්‍රියාකාරී අරටුවක් වූ සිය පියාණන් ගේ සහ සක්‍රීය වෘත්තීය සමිති ක්‍රියාකාරිණියක මෙන්ම සමාජ සේවිකාවක වූ මවගෙන් ලද සමාජ සාධාරණත්වය සහ සමානාත්මතාව පිළිබඳ වූ ජනහිතකාමී අදහස් ඩිලාන් ගේ මනසෙහි ජනතාවාදී දේශපාලනයේ මුල් ඇද්දවීමට සමත් විය.ඩිලාන්ට සිය ප්‍රාථමික අධ්‍යාපනය වෙනුවෙන් සෙවණ දුන්නේ් බදුල්ල ඌව විද්‍යාලය සහ අගනුවර ශාන්ත බෙනඩික් විද්‍යාලයයි. සිය ද්විතීයික ඉගෙනුම වෙනුවෙන් කොළඹ රාජකීය විද්‍යාලයට ඇතුළත් වූ ඔහු රාජකීය පුතකු ලෙස සරසවි වරම් ලැබ කැලණිය විශ්වවිද්‍යාලයේ වාණිජවේදී උපාධියත්, ඉන් අනතුරුව 1980 වසරේ දී ශ්‍රී ලංකා නීති විද්‍යාලයට ඇතුළත්ව 1984 වසරේදී ශ්‍රේෂ්ඨාධිකරණයේ නීතිඥයකු ලෙසත් දිවුරුම් දුන්නේය.විශ්වවිද්‍යාල ජීවිතයේදී ද සටන්කාමී දේශපාලන ක්‍රියාකාරිකයකු වූ ඩිලාන් සිය තරුණ වියෙහිදීම එක්සත් සමාජවාදී පෙරමුණ නියෝජනය කරමින් 1988 වසරේ දී ඌව පළාත් සභා මැතිවරණයට තරග කළේ මෙරට දේශපාලනය නව මාවතකට යොමු කරලීමේ අදිටනින් යුතුවය.එදා බලය බෙදීමේ 13 වැනි සංශෝධනයට පක්ෂව ශ්‍රී ලංකා මහජන පක්ෂයෙන් ඌව පළාත් සභාවට තරග කිරීම යනු ජීවිතයත් මරණයත් අතර සටනෙකි. බලය බෙදීම යනු තනි කේන්ද්‍රීය දේශපාලන ව්‍යාපෘතියක් යැයි සිතූ දේශපාලනයේ ආවරණය ලබමින් අවි දැරූ ඇත්තන්ගේ ද බයිනෙත්තු විවර ඩිලාන් දෙසට හැරවුණේ ආයාසයකින් තොරවම ය.මේ සියලු බාධක අභියෝගයන්ට නොබියව පෙම් බැඳි ඩිලාන් ඌව පළාත් සභාව ජයගත් අතර 1993 වසරේ දී එහි දෙවන විපක්ෂ නායකයා බවට තේරී පත්විය. ඒ මෙරට පළාත් සභා ඉතිහාසයේ ළාබාලම දෙවන විපක්ෂ නායකයා වූ වාර්තාවට ද හිමිකම් කියමිනි.වයස අවුරුදු 26ක හුරුබුහුටි, තරුණයකු වසර 25ක පරිණත දෑහිතකාමී දේශපාලනඥයකු වීමේ මුල් පියවර තැබුණේ එලෙසිනි.එතැන් පටන් ඔහුගේ දේශපාලන ජීවිතය කැපවූයේ ශ්‍රී ලංකා නිදහස් පක්ෂයේ බදුල්ල දිස්ත්‍රික්කයේ වමේ කඳවුර බලගන්වා එහි දේශපාලන ජයග්‍රහණ සිය සහෝදර ඌව වෙල්ලස්සේ ජනතාවට උරුම කර දීම වෙනුවෙනි.ශ්‍රී ලංකා නිදහස් පක්ෂයට මේ නිල්පාට වාමාංශිකයා බොහෝ දේ තිළිණ කර දුන්නා සේම පක්ෂය දුර්වල වූ හැම විටෙකම ඔහුගේ ශක්තිය හා ජවය මැනැවින් ඉස්මතුව පෙනුණි.1994 වසරේදී පාර්ලිමේන්තුවට පිවිසි ඔහුට පැවරුණු ප්‍රධානතම අභියෝගය වූයේ ප්‍රගතිශීලී දේශපාලනය පිළිගැනීම නිසා 17ත් වසරක් දඬුවම් විඳි ඌව වෙල්ලස්සේ ජනතාවගේ ජීවිත යළි නඟා සිටුවීමය.සද්දන්ත කුලයේ උදවිය කෙරෙන් පැහැර ගත් ජනතා බලය නැවත ලබාදීමේ සටනේ සෙන්පතියකු වෙමින් යල් පැනගිය ප්‍රතිපත්ති ක්‍රමවේදයන්ට නැවතීමේ තිත තබමින් ඩලස්, නාලන්ද, ඩිලාන් ප්‍රාණසම මිතුරන් හා එක්ව වත්මන් කථානායක චමල් රාජපක්ෂ මැතිතුමාගේ පුරෝගාමිකත්වයෙන් මල්බෙරි කණ්ඩායම බිහි කළේ ජන ගරුත්වයේ දේශපාලනයට නැවතත් ලංකාවේ හිමි ඉඩ අත්පත් කරදීම උදෙසා යෝධ පියවරක් තබමිනි. එසමයේ ඔහු ප්‍රතිරාව නැංවූයේ හඬක අහිමි වූ ඌවේ ජනතාව වෙනුවෙන් පමණක් නොව මුළු රටේම පීඩිත ජනතාව ද වෙනුවෙනි.යමෙකුගේ තරාතිරම වතගොත ඔහුට අවැසි නොවේ. මානව දයාවෙන් පිරි මනුස්සකම ඊට ගව් ගණනක් ඉහළින් තැබූ නායකයකු ලෙස ඩිලාන් පෙරේරා මැතිතුමා හඳුන්වාදීම නිවැරැදිය. ඔහුගේ දේශපාලන භූමිකාවේ ආරම්භයේ සිට මේ දක්වා පමණක් නොව මතුවටත් ඒ නිහතමානීත්වයේ ආදරණීය ලකුණ සුරැකිව රැකෙන්නේය.පොදු මහජනතාව බලවත් කරන ජනහිතකාමී පිළිවෙත වෙනස් නොවන රාජ්‍ය ප්‍රතිපත්තියක් බවට ශ්‍රී ලංකා නිදහස් පක්ෂය පෙරටු කොට ගත් පෙරමුණු හා සන්ධාන ආණ්ඩුවල ප්‍රතිපත්ති හැඩවූයේ ඩිලාන් වැනි අතළොස්සක් දේශප්‍රේමී නායකයන් නිසාවෙනි.1999 – 2000 දක්වා කාලය තුළ අධිකරණ, ව්‍යවස්ථාදායක කටයුතු ජනවාර්ගික කටයුතු සහ ජාතික ඒකාබද්ධතාවය පිළිබඳ නියෝජ්‍ය අමාත්‍යවරයා ලෙසත්, වරාය ගුවන් සේවා නියෝජ්‍ය අමාත්‍යවරයා ලෙසත්, මාධ්‍ය සහ සන්නිවේදන පිළිබඳ නියෝජ්‍ය අමාත්‍ය ධූරයේ ද, වතු යටිතල පහසුකම් පිළිබඳ කැබිනට් අමාත්‍ය ධූරයේ ද, අධිකරණ අමාත්‍ය ධූරය ද, වරාය සහ වරාය සංවර්ධන අමාත්‍ය ධූරය ද හෙබවූ ඩිලාන් අද විදේශ රැකියා ප්‍රවර්ධන හා සුබසාධන අමාත්‍යවරයා ලෙස කටයුතු කරයි.එසේම විදෙස් ශ්‍රමිකයින්ගේ වයස් සීමාව ඉහළ නැංවීම, රටවිරු නිවාස යෝජනා ක්‍රමය, පැය 24 පුරා සහන ලබාදෙන ශ්‍රමික තොරතුරු මධ්‍යස්ථාන ගුවන් ටිකට් පත් කවුන්ටර මෙන්ම ශ්‍රමිකයින් පුහුණුකරන විගමනික සම්පත් මධ්‍යස්ථාන දිවයින පුරා බිහිකිරීමත්, රටවිරුවාගේ කලා හැකියාවන් තුළ ඔවුන් ඔසවා තැබීමට නිර්මාණය කරන ලද ‘රටවිරු ටැලන්ට් ස්ටාර්’ වැඩසටහන ද ඔහුගේ නොනිමි මෙහෙවරේ සුවිශේෂී කඩඉම් වෙයි.ඩිලාන් පෙරේරා යනු පාර්ලිමේන්තුවේ පක්ෂ විපක්ෂ භේදයකින් තොරව සැමගේ ළෙන්ගතු මිතුරාය. ඔහු සිංහල ඉංග්‍රීසි භාෂා දෙකෙහිම චතුර කථිකයෙකි. මැති ඇමැතිකම් දරද්දීත්, ඒවා අහිමි වෙද්දීත් ඩිලාන් ප්‍රතිපත්තිගරුක දේශපාලනඥයෙක් විය.ඔහු මෙරට පාර්ලිමේන්තු ඉතිහාසය තුළ වචනයෙන් මෙන්ම ක්‍රියාවෙන්ම යුද විරෝධියෙකි. ජාතිවාදයට එරෙහි වූවෙකි. ආගම්වාදයට ද එරෙහි වන්නෙකි. ජාතීන් අතර සමඟිය සුහදත්වය එක්සත්භාවය වෙනුවෙන් පෙනී සිටින්නෙකි.ක්‍රීඩාවලට ඔහුගේ ඇති ඇල්ම සහ දුෂ්කර ඉලක්ක කරා දූරදර්ශීව ගමන් කිරීමට ඇති ශක්තිය හඳුනාගත් ශ්‍රී ලංකා ජාතික වොලිබෝල් සංගමය, එහි සභාපති ධූරයට ඔහු පත්කරගන්නේ 2005 වසරේදීය.ශ්‍රී ලංකාවේ ජාතික ක්‍රීඩාව වන වොලිබෝල් ක්‍රීඩාවට හිමි නිසි තැන ලබාදීමේ ඉමහත් බලාපොරොත්තුවකින් යුතුව ඔහු අද දවසේ ද එම සංගමයේ සභාපතිත්වය දරයි.එසේම බදුල්ල දිස්ත්‍රික්කයේ ක්‍රිකට් සංගමයේ ලේකම් ධූරයත්, පාපන්දු සංගමයේ සභාපති ධූරයත්, ජාතික ඔලිම්පික් කමිටුවේත් නියෝජ්‍ය සභාපති ධූරය ද දරන අතර එය ඌව පළාතේ පුද්ගලයකු ක්‍රීඩා සංගමයක දරන ඉහළම තනතුර ද වීම කැපී පෙනේ.ඔහු දේශපාලනයෙන් හරිහම්බ කර ගත්තේ් මුදල් නොවේ. ජනතාවගේ ආදරය සහ මනුස්සකම පමණි. ඒ නිසා ඊයේ මෙන්ම අදත් අද මෙන්ම හෙටත් මෙරට පාර්ලිමේන්තුව තුළ හෝ පිටත දේශපාලන ඉතිහාසය පිළිබඳ හදාරන්නට ඩිලාන් පෙරේරා යනු සුවිශේෂී චරිතයකි.2013.05.07 වැනි දින ඔහුට එරෙහිව විපක්ෂය ඉදිරිපත් කළ නිස්සාර විශ්වාසභංග යෝජනාවේදී ඔහු කළ කථාවේ හැන්සාර්ඩ් සටහනේ කොටසක් පහත දක්වමි.”ගරු නියෝජ්‍ය කථානායකතුමනි,මට එරෙහිව විපක්ෂයේ මන්ත්‍රීවරු විශ්වාසභංග යෝජනාවක් ගෙනඒමේදී මා දැන සිටියා අපගේ රජයේ ඇති ශක්තිය මත මෙය නිසැකවම ජයගන්නා බව. නමුත් මගේ සිත මගෙන් නිරන්තරවම අහපු ප්‍රශ්නයක් තිබුණා.ඒ ප්‍රශ්නය තමයි අවුරුදු 25ක් දේශපාලනය කරලා මටම කියලා ගෙයක් හදාගන්න බැරිවුණා, තාමත් සමහර වෙලාවට මගේ තාත්තගේ් සාක්කුවෙන් එදිනෙදා ජීවත්වෙන්න සල්ලි ඉල්ලන මට අද පෞද්ගලිකවම එල්ල කරලා මාව පාවිච්චි කරලා විශ්වාසභංග යෝජනාවක් ගේන්නේ ඇයි කියලා.ඓතිහාසික ගිරුවාපත්තුවෙන් පැමිණ දේශයත් ජාත්‍යන්තරයත් ජයගත් විශිෂ්ට නායකයාගේ සෙවණැල්ලක් වෙමින් දේශය දිනවන ගමනට නිබඳ ශක්තියක් වන ජනතාවගේ මනුස්සකමේ නායකයාණනි, චිරං ජයතු!සංවාද සටහනවිචිත්‍ර චින්තක ගුණසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>19</day>
    </date>
    <link>http://www.silumina.lk/2013/05/19/_art.asp?fn=ab1305196</link>
    <topic>එජාපයට අරියාදු කරන නාළිකාව මොකක්ද?</topic>
    <author>චන්දන බණ්ඩාර</author>
    <content>ගිය සතියේදි ජනාධිපතිතුමා උගන්ඩාවේ නිල සංචාරයකට එක්විය. ජනාධිපතිතුමාගේ මේ නිල සංචාරය දෙරටටම ඉතා වැදගත් එකක් විය. ඊට හේතු වුයේ ශ්‍රිලංකාවේ නව රාජ්‍ය තාන්ත්‍රික සබඳතා තහවුරු කිරිම වෙනුවෙන් උගන්ඩාවේ කම්පාලා නුවරදී ශ්‍රිලංකා මහ කොමසාරිස් කාර්යාලයක් විවෘත කිරිමය. එය විවෘත කෙරුණේ ජනාධිපතිතුමාගේ ප්‍රධානත්වයෙනි. සිව් දින නිල සංචාරය සදහා එරටට ගිය ජනාධිපතිතුමා එරටට ගිය පසුව මහත් හරසරින් යුතුව පිළි ගැණිනි.උගන්ඩා ජනාධිපති යොවොරි මුසවේනි විසින් ජනාධිපති මහින්ද රාජපක්ෂ මැතිතුමා මහත් හරසරින් පිළි ගත්තේය. ජනාධිපතිවරුන් දෙදෙනා අතර නිල සාකච්ඡා පැවැත්වුණේ පසුගිය දොලොස් වෙනිදාය. දෙරටේ ආර්ථික සබදතා තහවුරු කර ගැනිම මෙහිදි දෙරටේම රාජ්‍ය නායකයෝ වැඩි අවධානයක් යොමු කොට තිබිණි. එමෙන්ම දෙරටට අදාළව ගිවිසුම් රැසක් අත්සන් කිරිමද සිදුවිය. "ඔබතුමාලා ඇගලුම් ක්ෂේත්‍රය අතින් ඉතා ඉහල තැනකට අද වෙනවිට ගිහින් තිබෙනවා.අපේ බලාපොරොත්තුවත් අපේ රටේ ඇගලුම් ‍ක්ෂේත්‍රය ඉතා ඉහලින් ව්‍යාප්ත කරන්ඩයි. ඒ සදහා ඔබතුමාලාගේ සහයෝගය ලැබෙයි කයලා අපි බලාපොරොත්තු වෙනවා.ඒ වගේම අපේ රටවල් දෙක අතර සබදතාවය වර්ධනය කර ගැනීමට රාජ්‍යතාන්ත්‍රික සබදතාව වර්ධනය කර ගැනිමට රාජ්‍ය තාන්ත්‍රික මට්ටමින් ගත් ක්‍රියා මාර්ග පිළිබදව මා සතුටු වෙනවා. "උගන්ඩා ජනාධිපතිතුමා කියා සිටියේය."ඕනෑම අවස්ථාවක ඔබතුමාගේ රජයට සහයෝගය දෙන්ඩ අපි ලෑස්තියි. අවශ්‍ය ඕනෑම වෙලාවක කිසිදු පැකිලිමකින් තොරව ඒ උපකාරය කරන්ඩ අපි ලැස්තියි."ජනාධිපති මහින්ද රාජපක්ෂ මැතිතුමාද කියා සිටියේය. ඉන් අනතුරුව එදින රාත්‍රියේ ජනාධිපතිතුමා විශේෂ භෝජන සංග්‍රහයකටද සහභාගි වුණේය.අනතුරුව ජනාධිපතිතුමා පොදු රාජ්‍යමණ්ඩලය පළාත්පාලන සමුළුව ඇමැතීය."දශක තුනක ත්‍රස්තවාදය නිමා කරලා දැන් අපේ රට උතුරේ ජනතාවටත් පළාත්පාළන මැතිවරණයකට මුහුණ දිමේ අවස්ථාව ලබා දි තිබෙනවා. වසර තිහක් අප ගත කළ යුගය දැන් අවසන්්‍. දැන් අපේ රට සංවර්ධන ක්‍රියාවලිය වේගවත් කොට තිබෙනවා."ජනාධිපතිතුමා පොදු රාජ්‍යමණ්ඩලයීය පළාත් පාළන සමුළුව අමතමින් කියා සිටියේය.සාමාන්‍යයෙන් මහින්ද රාජපක්ෂ ජනාධිපතිතුමා උදෑසනින්ම සිදු කරන කාර්යයන් අතර ප්‍රධාන කරුණක් නම් රටේ සිටින කලාකරුවන් ,දේශපාලඥයින් ,වෙනත් වෘත්තීන්වල යෙදෙන ප්‍රධාන පුද්ගලයන් සහ මාධ්‍යවේදින්ට උපන්දින සුභ පැතුම් එක් කිරිමය. ‍මේ කාර්යය ජනාධිපතිතුමා මෙරට සිටියද නැත්නම් විදේශ රටකට නිල සංචාරයක් සදහා පිටත්ව ගියද සිදු කරන්නකි.පසුගිය සතියේ ජනාධිපතිතුමා සිටියේ උගන්ඩාවේ නිල සංචාරයකට එක් වෙමිනි. ඒ අනුව ගිය සතියේදී ජනාධිපතිතුමා උගන්ඩාවේ සිටියද මෙරට සිටින කලාකරුවන් ,දේශපාලඥයන් සහ මාධ්‍යවේදීන්ට සුභ පැතීමට අමතක කළේ නැත. ඒ අනුව ගිය සතියේදි ජනාධිපතිතුමා ඉරිදා දිනයේදී එදිනට උපන්දිනය යෙදී තිබුණු සිළුමිණ පුවත්පතේ ප්‍රධාන කර්තෘ ජ්‍යෙෂ්ඨ මාධ්‍යවේදී කරුණාදාස සුරියආරච්චි මහතාට උගන්ඩාවේ සිට උපන්දින සුබ පැතුම් එක් කළේය."අද උපන් දිනය නේද? සුබ උපන්දිනයක් "ජනාධිපතිතුමා කියා සිටියේය."ඔව් සර් .සෑහෙන ඈත ඉදලා නේද සර් කථා කරන්නේ "සිළුමිණ කතුවරයා විමසා සිටියේය."ඔව් උගන්ඩාවේ ඉදලා කථා කරන්නේ."ජනාධිපතිතුමා කියා සිටියේය. ඉන් අනතුරුව ටික වේලාවකින් තවත් තොරතුරු කිපයක් කථා කිරිමෙන් අනතුරුව එම කථා බහ නිමාවට පත් වීය. එදිනම උදෑසන පාර්ලිමේන්තු මන්ත්‍රී නාමල් රාජපක්ෂ මන්ත්‍රී් වරයාද සිළුමිණ කතුවරයාට උපන්දින සුබපැතුම් එක්කර තිබිණි.වාරිමාර්ග හා ජල කළමනාකරණ අමාත්‍යාංශයේ මාධ්‍ය ලේකම් සහ ගුවන් විදුලි සංස්ථාවේ මාධ්‍යවේදියෙකු වු ජනක ජයසිංහ විසින් රචිත "මැති සබේ රණහඩ ,නිමල් "ග්‍රන්ථයේ මුල් පිටපත පසුගියදා අරලිය ගහ මන්දිරයේදි ජනාධිපතිතුමා වෙත පිළිගැන්වුයේ ඒ මහතා‍ සහ ඇමැති නිමල්සිරිපාල ද සිල්වා විසිනි.ඇමැති නිමල් සිරිපාල ද සිල්වාගේ දේශපාලන ජිවිතයට වසර 30ක් පිරිම නිමිති කරගෙන ඒම කෘතිය රචනා කොට තිබිණි. ජනාධිපතිතුමාට කෘතිය පිළිගැන්වීමෙන් අනතුරුව ජනාධිපතිතුමා එය කියවා බලද්දි ජනක ජයසිංහ කියා සිටියේ "සර් මේකේ තියෙනවා. එජාපය කාලේ වෙච්ච දුෂණ වංචා ගැන ලිඛිත සාක්ෂි ඇමැතිතුමා පාර්ලිමේන්තුවේ සභාගත කරපුවා. "කියාය. ජනාධිපතිතුමා ඒ සමගම කියා සිටියේ ‍"මේ පොත ඇවිත් තියෙන්නේ හොඳ කාලයකදී .මේ පොත නවක මන්ත්‍රිවරුන්ට හොද අත් පොතක් වේවි.පාර්ලිමේන්තු විවාදයකට යනකොට යන්නේ කොහොමද කියලා නවක මන්ත්‍රීවරුන්ට හොද ආදර්ශයක් වේවි. අනෙක විපක්ෂයේ මන්ත්‍රීවරුන්ටත් මේ පොත වැදගත් වේවි. විපක්ෂයේ කාර්යභාරය මොකක්ද කියලා ඒ අයට තේරුම් ගන්ඩ පුළුවන් වේවි. "ජනාධිපතිතුමා කියා සිටියේය.පසුගියදා එජාපයේ හිටපු පත්කළ මන්ත්‍රී දිනේෂ් දොඩංගොඩ මන්ත්‍රිවරයාගේ සොහොයුරාගේ විවාහ මංගල්‍යය පැවැත්විණි. ඒ සදහා සාක්ෂිකරුවන් ලෙස අස්සන් කරනු ලැ‍බුයේ සරත් ‍ෆොන්සේකා සහ එජාප මහ ලේකම් තිස්ස අත්තනායකය. එහිදි කෙසේ වෙතත් දෙදෙනාම දේශපාලනය ගැන කතා බහ කිරිමට ගියේ නැත. මේ අතරතුර එජාපයේ දිස්ත්‍රික් සභාපතිවරුන් සඳහා පත්විම් ලිපි ප්‍රදානය ගිය සතියේදි පාර්ලිමේන්තුවේ එජාප නායකයාගේ කාර්යාලයේදි පැවැත්විණි. එදින දිස්ත්‍රික් සභාපතිවරු ලෙස පත්විම් ලිපි ලබා ගැනිමට සජිත් ප්‍රේමදාස , තලතා අතුකෝරාල , රංජිත් මද්දුම බණ්ඩාර ද පැමිණ සිටියහ."මේ පත්විම් ලිපි ලබා ගන්නා හැමෝම තමන්ගේ දිස්ත්‍රික්කයේ සම්මේලන පැවැත්විය යුතුයි."එජාප නායකයා කියා සිටියේය. ඉන් අනතුරුව එජාප නායකයා ඇතුළු පිරිස ගියේ කොළඹ පෞද්ගලික රෝහලක ප්‍රතිකාර ලබමින් සිටි අසාත් සාලිගේ සුව දුක් බැලිමටය.එජාපයේ කෘත්‍යාධිකාරි මණ්ඩල රැස්විම ගිය සතියේදි පැවැත්විණි. එහිදි සිදුවු ප්‍රධානම සිදුවිම වුයේ එජාපයේ සංවිධායකවරු කිප දෙනෙකුගේ ආසන සංවිධායක ධුර අත්හිටුවිමය. මේ අතරතුර සජිත් ප්‍රේමදාස මන්ත්‍රිවරයා කියා සිටියේ " සර් එක්තරා ප්‍රවෘත්ති නාළිකාවක එජාපයේ ප්‍රවෘත්ති යන්නේ නෑ. ඒක අපට පාඩුවක්‍ . ඒ නිසා මට ඒකට මැදිහත් වෙන්ඩ පුළුවන්." මන්ත්‍රී සජිත් කියා සිටියේය."ආ ඔව් මටත් රවි ඔය කතාව කියලා තියෙනවා. හැබැයි ඉතින් මාධ්‍ය දේශපාලන පක්ෂ පාලනය කරන්ඩවත් දේශපාලන පක්ෂ මාධ්‍ය පාලනය කරන්ඩවත් යන්ඩ හොඳ නැහැ. "එජාප නායකයා කියා සිටියේය.වැඩි වූ විදුලි බිලට විරෝධය පළ කරමින් සබරගමුව පළාත් සභාවේ විපක්ෂය සභාගැබ තුළ කිසියම් විරෝධතාවකට අර අඳිින බව මහ ඇමැති මහීපාල හේරත්ට එම කණ්ඩායමෙන්ම තොරතුරක් ලැබී තිබිණි. ඒ අනුව මහ ඇමැතිවරයාට දැන ගැනිමට ලැබි තිබු‍ණේ වූයේ විලක්කු පන්දම් අතැතිව විපක්ෂයේ මන්ත්‍රීවරුන් සභාගැබට පිවිසීමට සූදානමක් ඇති බවය. එහෙත් අවසානයේ විරෝධතාව විලක්කු පන්දම් නොව සගවාගෙන ආ මැටි පහන් වල කපුරු පෙති දැල්වීමට සීමා වූ අතර විපක්ෂයේ මන්ත්‍රීවරු සාටක පැලද එම කටයුත්තේ නිරත වූහ.සාටක පැලද සභාවට පිවිසි විපක්ෂයේ මන්ත්‍රීවරුන් දෙස බලමින් අමාත්‍ය අතුල කුමාර රාහුබද්ධ පැවසුවේ ප්‍රමාද වී හෝ සාටක පැලද ගැනීම පිළිබද සතුටු වන බවය. කෙසේ වෙතත් මහ ඇමතිවරයා සදහන් කළේ ඉතා කෙටි ආයුෂ ඇති යමකට කපුරු පෙත්තක් දල්වනවා වැනි යැයි අප රටේ කියමනක් පවතින බවය. විපක්ෂයේ කොයි වැඩෙත් හරියට මෙතැන දි සිදු කළ කපුරු පෙත්තක් දල්වනවා වැනි තත්පරෙන් දෙකෙන් අවසන් වෙනවා. විපක්ෂයේ විරෝධතාව ගැන මහීපාල හේරත් මහ ඇමැතිවරයා ඇමැති අතුල කුමාර රාහුබද්දට කියා සිටියේය.මෙවර වෙසක් සතිය මේ මස විසි එක්වෙනිදායින් ආරම්භ වේ. එදිනම මෙරට විපක්ෂය විරෝධතා ව්‍යාපාරයකට සූදානම් වෙමින් සිටින අතරතුර මෙ මස 23 වන දින මෙරට සියලු පාසල් ළමයින් සහ ගුරු මහත්ම මහත්මීන් තම තම පාසල්වල සිල් සමාදන් විය යුතු බවට අධ්‍යාපන අමාත්‍යංශය රේඛීය අමාත්‍යංශ චක්‍ර ලේඛනයක් මගින් අදාළ බලධාරීන් ට උපදෙස් ලබා දී තිබිණි.එහෙත් ඒම චක්‍ර ලේඛනය පිළිබද තොරතුරු ලද වහා සබරගමුව මහ ඇමති මහීපාල හේරත් ආර්ථික සංවර්ධන ඇමැති අමාත්‍ය බැසිල් රාජපක්ෂ මහතා හමුවී සදහන් කළේ පාසල් ගුරු සිසු ශීල ව්‍යාපාරය මැයි 23 නොව මැයි 21 වෙසක් සතිය ආරම්භක දිනයේ දී ම පැවැත්වීම වඩාත් උචිත බවය. බුදුන් වහන්සේගේ තෙමඟුල සමරන මේ සතිය තුළ ආරම්භක දිනයේ දී ම බුදුන් වදාළ මෛත්‍රී සිතුවිලි සහිත උතුම් පණිවිඩය ගෙන් ගෙට ගෙන යාම සදහා මෙම ශීල ව්‍යාපාරය මහෝපකාරී වනු ඇතැයි මහ ඇමැති මහීපාල බැසිල් රාජපක්ෂ මහතාට කියා සිටියේය.මේ අදහස් දැක්වීමෙන් දිනකට පසු අධ්‍යාපන අමාත්‍යංශයේ ලේකම් ගෝඨාභය ජයරත්නගෙන් සබරගමුව මහ ඇමතිවරයාට දුරකථන ඇමතුමක් ලැබිණි. ඉන් කියැවුණේ 23 වන දිනට නියමිතව තිබූ දීප ව්‍යාප්ත පාසල් ශීල ව්‍යාපාරය 21 වන දින පැවැත්වීමට අධ්‍යාපන රේඛීය අමාත්‍යංශය තම මුල් චක්‍ර ලේඛය සංශෝධනය කරන බවය.දළදා මාලිගාවේ පසුගිය දා පැවති සංඝගතදක්ෂිණාවට මල්වතු පාර්ශ්වය සහ අස්ගිරි පාර්ශ්වයද නියෝජනය කරමින් ස්වාමීන් වහන්සේ සහභාගී වූහ. එම පිංකමේ දායකත්වය දැරූ මහ ඇමති මහීපාල හේරත් ඇතුළු පිරිසට අනුශාසනාවක් කළ මල්වතු පාර්ශවයේ අනුනායක නියන්ගොඩ විජිතසිරි නාහිමිපාණෝ එහිදි අපූරු සදහනක් කළහ."මහ ඇමතිතුමා ඔබතුමා හරි අපූරු කවියක් ප්‍රබන්ධ කර සබරගමුවේ ප්‍රසිද්ධ මාර්ග දෙපස මහ ජනයාට දැක බලා ගැනීමට ප්‍රදර්ශනය කර තිබෙනවා. එහි සදහන් කෙටි කවිය මට කට පාඩම්." එසේ කී උන්වහන්සේ අනුශාසනාව අතර තුර එම කෙටි කවියද මතකයෙන් කීය. "රටට වැඩ ඇති, දැයට ණය නැති, උතුම් ජන පති,රකිමු අපි නිති" මේක මෑත කාලයේ මා කියවූ හොදම සෙත් කවියක්. ඒ වගේම එකවරක් කී සැණින් මතකයේ රැ‍ෙඳන්නක්." නියන්ගොඩ විජිතසිරි අනුනායක හිමිපාණෝ කියා සිටියහ."කොළඹ මහනුවර මාර්ගය දෙපස වගේම කොළඹ රත්නපුර හරහා කතරගම මාර්ගය දෙපසත් මේ කවිය රැගත් පුවරු පසුකර යන ලක්ෂ සංඛ්‍යාත පිරිස් නිරායාසයෙන්ම මේ කවි පද 04 කියෝනවා. මේක අපේ ජනාධිපති තුමාට මෑත කාළයේ ලීව හොඳම සෙත් කවියක් "යැයි අනුනාහිමියෝ පැවසූහ. "මම මෑතක දකුණේ එක් උත්සවයකට ගියා. එතැනදිත් මේ පද හතර යොදා ගනිමින් ජනාධිපතිතුමාට සෙත් පතන අපූරු ගීතයක් අහන්නත් මට ලැබුණා. අනුමානයක් නෑ ඔබතුමාගේ මේ කවි පුවරුව මතකයේ තබාගෙන ගිය කවරෙක් හරි ඒ ගීතයක් බවට පත්කර තිබුණා." නාහිමිපාණෝ වැඩිදුරටත් සදහන් කළහ.සැම වසරකම මැයි මස දොළොස්වෙනිදා සවස් භාගයේ සිට පසුදා දහවල වන තුරු සබරගමු මහ ඇමතිතුමා ශ්‍රී දළදා මාලිගාවේ පැවැත්වෙන ආගමික උත්සව මාලාවකට සහභාගි වේ. වසරක් පාසා සෑම මැයි මසකම දොළොස්වෙනිදා මහනුවර බලා යන මහීපාල හේරත් එදින සන්ධ්‍යාවේ ශ්‍රී දළදා වහන්සේ උදෙසා ගිලන්පස පූජාවක් සිදු කරන අතර පසුදින දළදා වහන්සේ උදෙසා හීල් දානය සහ දහවල් දානමය පිංකම ද සිදු කරයි.එම පිංකම් මාලාව ආරම්භ වීමට මත්තෙන් මල්වතු අස්ගිරි මහ නාහිමියන් බැහැ දැක උන්වහන්සේලාගේ අවවාද අනුශාසනා සහ ආර්ශිර්වාද ලබා ගැනීමද මහ ඇමතිවරයාගේ සිරිතය. ඒ අතරතුර පසු දින ශ්‍රී දළදා මාලිගාවේ පැවත්වෙන සංඝගත දක්ෂිණාවට මල්වතු අස්ගිරි උභය පාර්ශ්වයට ම ආරාධනා කිරීමද මහ ඇමතිවරයා අතින් සිදු වේ.ඒ අනුව පසුගිය දොළොස්වෙනිදා පළමුව අස්ගිරි පාර්ශවයේ මහ නායක උඩු ගම ශ්‍රී සංඝරක්ඛිත රථනපාල නා හිමියෝ බැහැ දුටු මහ ඇමතිවරයා අනතුරුව මල්වතු පාර්ශ්වයේ මහ නායක තිබ්බටුවාවේ ශ්‍රි සුමංගල මහ නා හිමිපාණෝද බැහැ දුටුවේය.මෙහිදී මහ ඇමතිවරයා සදහන් කළේ පසුගිය පළාත් සභා මැතිවරණයේදී තමා හැර සෙසු මහ ඇමතිවරු දෙදෙනාටම මහ ඇමති පදවි අහිමි වූ බවය. එහෙත් ශ්‍රී දළදා වහන්සේගේ‍ ආශිර්වාද නිබද ලැබෙන තමන්ට මෙවරද සබරගමුව මහ ඇමති පුටුව යළි භාරදීමට පළාතේ ජනතාවත්, ජනාධිපතිතුමත් පැකිළීමකින් තොරව තීරණය කළ බව කීය.මෙහිදී මල්වතු මහ නාහිමිපාණෝ සදහන් කළේ මෑතක පටන් ආසියාතික බෞද්ධ රාජ්‍යන් ශ්‍රී ලංකාවට වඩාත් සමීප වීමේ ප්‍රවණතාවක් දැකිය හැකි බවය. ආසියාතික බෞද්ධ රටවල නායකයින් මෑතක පටන් ශ්‍රී ලංකාවට පැමිණෙන බව කී මහ නා හිමියෝ, අනතුරුව ශ්‍රී දළදා වහන්සේ කලක් වැඩ හිටි රත්නපුර දිස්ත්‍රික්කයේ දෙල්ගමුව රජමහා විහාරයේ වත්මන් තත්වය පිළිබදව මහ ඇමතිවරයාගෙන් කරුණු විමසීය.මහ ඇමතිවරයා සදහන් කළේ දෙල්ගමුව රජමහා විහාරස්ථානය මෙන්ම කෑගල්ල බෙලිගල රජමහා විහාරස්ථානයේද කලක් ශ්‍රී දළදා වහන්සේ වැඩසිටි බවය. බෙලිගල විහාරස්ථානයේ සැම වෙසක් පෝ දිනකම දැවැන්ත පිංකම් මාලාවක් සිදු කරන බව කී මහ ඇමතිවරයා අවට ගම් හතකින් පෙරහර හතක් බෙලිගල රජමහා විහාරස්ථානයට පැමිණිම බෙලිගල වෙසක් පිංකම් මාලාවේ විශේෂත්වය යැයි කිය. මේ කතා බහ අතරතුර පාර්ලිමේන්තු මන්ත්‍රී කනක හේරත් ද එහි පැමිණි අතර මහ ඇමතිවරයා සිය පුත් කනක හේරත් මහ නාහිමිට හදුන්වා දෙමින් සදහන් කළේ මෙවර එම පෙරහර හතම කනක හේරත් මන්ත්‍රීවරයාගේ සංවිධායකත්වයෙන් සිදු වන බවය. "තාම බොහොම තරුණයිනේ,"මල්වතු නාහිමියෝ කනක හේරත් දෙස බලමින් පැවසූහ.අනතුරුව වත්මන් පිරිවෙන් අධ්‍යාපන පිළිබදව ද මහ ඇමතිවරයා හා මල්වතු නාහිමි අතර අදහස් හුවමාරු විය. පිරිවෙන් අධ්‍යාපනය නඟා සිටුවීම සදහා අදහස් ඉදිරිපත් කරන්නේ නම් ඒවා ක්‍රියාත්මක කිරීමට මැදිහත් විය හැකියැයි මෙහීදී මහ ඇමතිවරයා කීය. අනතුරුව මහ ඇමතිවරයා ඇතුළු පිරිස ශ්‍රී දළදා මාලිගාවට පිවිස දළදා සමිඳු උදෙසා ගිලන්පස පූජාවකට එක්වූහ.මේ අතර කෑගල්ල දිස්ත්‍රික් එ.ජා.ප. පාර්ලිමේන්තු මන්ත්‍රී චම්පික ප්‍රේමදාස රෝගාතුරව මහනුවර මහ රෝහලේ 51වෙනි වාට්ටුව ප්‍රතිකාර ලබන බවට මහ ඇමතිවරයාට දැනගන්නට ලැබිණි. චම්පික ප්‍රේමදාස යනු වසර ගණනක් මහීපාල හේරත් මහතාගේ දේශපාලන ප්‍රතිවාදියායි. එහෙත් ඒ පුවත සැල වූ වහා සිය පුත් කනක හේරත් වහ වහා මහනුවර මහ රෝහලේ 51 වෙනි වාට්ටුවට පිටත් කර යැවූ මහ ඇමතිවරයා හැකි ඉක්මනින් තමා ද චම්පිකා බැලීමට එන බව සදහන් කළේය.කැකිරාව මහ ඇලගමුව, සුරියගම ශ්‍රී සුමංගලාරාමයේ නව චෛත්‍යරාජයාණන් වහන්සේ විවෘත කිරිමේ උත්සවයට සමගාමිව පැවැත්වෙන ආගමික වැඩසටහන් සඳහා කරු සහභාගී වීය. ශ්‍රී ගංගාරාම පුරාණ විහාරයේ පැවැති අභිනව චෛත්‍යරාජායාණන්ට මුල් ගල තැබීමේ උත්සවයට ද කරු සහභාගී වු අතර, තලෙයිබාන් අන්තවාදීන් විසින් විනාශ කරනු ලැබූ බාමියන් බුද්ධ ප්‍රතිමා වහන්සේ වෙනුවට රම්බඩගල්ල මොනරාගල විහාරයේ ඉදිවන ශෛලමය බුදු පිළිම වහන්සේගේ ඉදිකිරීම්වල අවසන් අදියර ගැන සොයා බැලීමට ඒ කමිටුවේ සභාපතිවරයා ලෙස කරු සහභාගී වුයේය.පත්‍රිකා බෙදන අතරතුර ඇතැම් පිරිස් ඇමැතිවරයා සමඟම සුහද කතාබහට ද එක්වන අයුරු දැක ගත හැකි විය. සිවිල් ඇඳුමින් සැරසී සිටි අයෙක්, රට රැක ගැනීමේ සටනට දායක වූ හමුදා සාමාජිකයකු බව කීය.පත්‍රිකා බෙදා හැරීමෙන් අනතුරුව, එහි අරමුණ පැහැදිලි කළ වීරවංශ ඇමැතිවරයා මේ කටයුත්තට එක්ව සිටි පිරිසට ආචාර කරමින් සමු ගැනීමට සැරසුණත්, මාධ්‍යවේදීන් ඉල්ලා සිටියේ එදින බොදු බල සේනා සංවිධානයේ මාධ්‍ය හමුවකදී අමාත්‍යවරයාට එල්ල කළ අභියෝගයට පිළිතුරු ලබා දෙන ලෙසය.“මම හිතන‍්නේ, ඒකට මම උත්තර දෙන්න ඕන නැහැ කියලයි” විමල් වීරවංශ ඇමැතිවරයා එසේ ප්‍රතිචාර දැක්වූවත් මාධ්‍යවේදීන් දිගින් දිගටම පැවසුවේ තමන්ට ඒ පිළිබඳ යම් පැහැදිලි කිරීමක් අවශ්‍ය බවය. ඒ අනුව, අවසානයේ දී විමල් වීරවංශ ඇමැතිවරයා සිය අදහස් දැක්වීය.“ගෞරවනීය, වන්දනීය, පූජනීය සංඝරත්නයට අපි ඉතාමත් ගෞරව කරනවා. උන්වහන්සේලා සමඟ අපේ දේශපාලන ජීවිතය සම්පූර්ණයෙන් ගැට ගැසී තිබෙනවා. ඒ නිසා කුමන බෞද්ධ භික්ෂුන් වහන්සේ නමක් වුවත් යම්කිසි අභියෝගයක් කළාම ඒ අභියෝගයකට ප්‍රතිඅභියෝග කරන සංස්කෘතියක මම නැහැ.” මාධ්‍යවේදීන් තවදුරටත් අදහස් විමසන අතරේ සිනාමුසු මුහුණින් යුතුව විමල් වීරවංශ අමාත්‍යවරයා මෙසේ ද පැවැසීය.“නමුත් උන්වහන්සේ අභියෝග කරන කාරණය දිහා බැලුවොත් ඒක මම කියූ කාරණයක් නොවෙයි. ඒක ඒ සංවිධානයේ ඉන්න නෝර්වේ ඒජන්තයකු වන ඩිලන්ත විතානගේ ‘ඒෂියන් ට්‍රිබියුන්‍’ වෙබ් අඩවිය සමඟ කළ සම්මුඛ සාකච්ඡාවේදී පිළිගෙන තිබෙනවා, ‘නෝර්වේ රටට භික්ෂුන් වහන්සේලා එක්ක ගියා. එහිදී උන්වහන්සේලාට සියලු පහසුකම් දීලා තිබෙනවා කියා ඔහු පිළිගෙන තිබුණා. එසේ කැඳවාගෙන ගිය අයගේ නම් ලයිස්තුව නෝර්වේ තානාපති කාර්යාලයෙන් ප්‍රකාශයට පත් කළා. නෝර්වේ තානාපති කාර්යාලය මේ සම්බන්ධයෙන් නිකුත් කළ නිවේදනයේ තිබෙනවා, අධ්‍යාපන ආධාර දුන්නා කියා. ආධාර කියන්නේ භෞතිකව දුන්නත්, කොළ වලින් දුන්නත් ආධාර. ඒ කියන්නේ ඒකට අනිවාර්යෙන්ම මූල්‍ය අගයක් තිබෙනවා.ජාතික නිදහස් පෙරමුණේ දේශපාලන මණ්ඩලය පසුගිය බ්‍රහස්පතින්දා බත්තරමුල්ලේ පිහිටි ප්‍රධාන කාර්යාලයේ දී අමාත්‍ය විමල් වීරවංශ සහ ජානිපෙ ප්‍රධාන ලේකම් ප්‍රියන්ජිත් විතාරණගේ ප්‍රධානත්වයෙන් රැස් වීය. මෙහිදී මූලික වශයෙන් සංවාදයට භාජනය වූයේ බෙදුම්වාදී බලතල සහිතව උතුරේ ඡන්දය පැවැත්වුවහොත් සිදු විය හැකි අහිතකර බලපෑම් ගැන ය.“පොදු රාජ්‍ය මණ්ඩල රාජ්‍ය නායක සමුළුව ශ්‍රී ලංකාවේදී නොපැවැත්විය යුතු බවට මතයක් බටහිර අධිරාජ්‍යවාදී රටවල් ගෙන ගියා. ඒ තත්ත්වයෙන් මිදෙන්න ආණ්ඩුව යම් යම් පියවර ගන්නා බව පෙනෙනවා." පියසිරි විජේනායක හිටපු ඇමැතිවරයා සඳහන් කළේය.“මේ පවතින පළාත් සභා ක්‍රමය විස සහිත නයෙක් වුවත් දැන් ඒ නයා දෂ්ට කරන්නේ නැහැ. දැන් තියෙන පළාත් සභාවල බලය ඇත්තේ ජාතික දේශපාලන පක්ෂ නියෝජනය කරන පිරිසක් අතයි. ඔවුන් මේ පළාත් සභා නමැති විස සහිත නයි, සතු විස දළ භාවිත කරන්නේ නැහැ. නමුත් මධ්‍යම ආණ්ඩුව සමඟ ගැටුමක් ඇතිකර ගැනීමේ උවමනාව ඇති බෙදුම්වාදීන් පිරිසක් අතට මේ පළාත් සභාවල බලය ලැබුණොත් දැන් ගැරඬියා වගේ පෙනෙන මේ නයාගේ සැබෑ ස්වරූපය අපට දැක ගැනීමට ලැබෙනවා. එතකොට විස සහිත නයා දෂ්ට කරන්න පටන් ගන්නවා. ඉඩම් බලතල, පොලිස් බලතල, පළාත් දෙකකට එකට එක්වීමට ඇති බලතල ආදී සියලු විස දළ යොදා ගෙන එතකොට මේ නයා දෂ්ට කරන්න පටන් ගන්නවා.”“එහෙමනම්, අපි මොකක්ද කළ යුත්තෙ? දෂ්ට කළාට පස්සේ, මෙන්න නයා කෑවෝ කියලා කෑගහලා වැඩක් නැහැ. ඒ නිසා එක්කෝ ඊට කලින් අපි නයා නැති කරන්න ඕනේ. අඩුම ගානේ මේ විස දළ ගලවන්නවත් ඕනෙ. එක්කෝ පළාත් සභා අහෝසි කරන්න ඕනෙ. අඩුම ගානේ විස දළ වගේ තිබෙන පොලිස් - ඉඩම් බලතල ඉවත් කරන්නවත් ඕනෙ.” විමල් වීරවංශ එහිදී එසේ ඒ අපූරු “නයි කතාව” ඔස්සේ මනා දේශපාලන පැහැදිලි කිරීමක් කළේය.වියට්නාම‍යෙන් පිරිනමන ලද පූජා භාණ්ඩ විහාරස්ථාන රැසකට පූජා කිරිමේ පින්කමක් පසුගියදා වැල්ලවත්ත ජාත්‍යන්තර බෞද්ධ මධ්‍යස්ථානයේදි සිදු විය. ඒ පාර්ලිමේන්තු මන්ත්‍රි නාමල් රාජපක්ෂගේ ප්‍රධානත්වයෙනි. වැල්ලවත්ත ‍ජාත්‍යන්තර බෞද්ධ මධ්‍යස්ථානාධිපති මහරගම මහින්ද හිමි සහ වනවාසි රාහුල හිමි සහ ප්‍රකට ව්‍යාපාරික දායක දායිකාවන් පිරිසක් විසින් පින්කම සංවිධානය කොට තිබිණි.ඒ අවස්ථාවට ජනාධිපති පාර්ලිමේන්තු කටයුතු ලේකම් කුමාරසිරි හෙට්‍ටිගේ, ලේක්හවුස් ආයතනයේ සභාපති ‍ජ්‍යෙෂ්ඨ මාධ්‍යවේදි බන්දුල පද්මකුමාර බෞද්ධ මහා සම්මේලනයේ සභාපති ජගත් සුමතිපාල, සිවිල් ආරක්ෂක බළකායේ අධ්‍යක්ෂක ජනරාල් ආනන්ද පීරිස් ඇතුළු පිරිසක් ඊට එක්ව සිටියහ. එම අවස්ථාවේදී නාමල් රාජපක්ෂ මන්ත්‍රිවරයා කෙටි අදහස් දැකිවීමක්ද සිදු කළේය. නාමල් රාජපක්ෂ මන්ත්‍රිවරයා කළ කතාව කාගේත් සිත් ඇද ගත්තේය. "මේ වගේ බෞද්ධ හැගිම් තියෙන තරුණ දේශපාලනඥයෙක් සිටින කොට අනාගතය ගැන අපට බියක් දැනෙන්නේ නෑ." මහරගම මහින්ද හි‍මිපාණෝ කියා සිටියහ.ලේක්හවුස් සභාපති බන්දුල පද්මකුමාර,ජනාධිපති පාර්ලිමේන්තු කටයුතු ලේකම් හෙට්ටිගේගේ කනට කර කී‍වේ නාමල් මන්ත්‍රීතුමා පරිණත දේශපාලනඥයෙක් වගේනේ කතාව කළේ කියාය. "ඇත්තටම අපි සතුටු වෙන්ඩ ඕනේ. අනිත් එක ජනාධිපතිතුමා වගේම හොඳ ගුණ යහපත්කම් තියෙන කෙනෙක්" ලේක්හවුස් සභාපතිවරයා කුමාරසිරි හෙට්ටිගේ ලේකම්වරයාට කියා සිටියේය.එම උත්සවයෙන් අනතුරුව නාමල් රාජපක්ෂ මන්ත්‍රිවරයා කුමාරසිරි හෙට්ටිගේට කීවේ " අපේ කිරිවෙහෙර නායක හාමුදුරුවෝ අසනීප වෙලා ඉස්පිරිතාලේ ඉන්නේ. තාත්තත් ලංකාවේ නැති නිසා නායක හාමුදුරුවෝ බලන්ඩ නොගියොත් හොඳ නැහැ." එසේ කියමින් නාමල් මන්ත්‍රීවරයා ,හෙට්ටිගේ ලේකම්වරයාද තම කාරයට නංවා ගත්තේය. කොළඹ පෞද්ගලික රෝහලක ප්‍රතිකාර ලබමින් සිටි කිරිවෙහෙර නායක හිමිපාණන් වන ආචාර්ය අලුත්වැව සෝරත හිමියන් සමඟ පැයක පමණ කාලයක් නාමල් මන්ත්‍රීවරයාත් ,හෙට්ටිගේ ලේකම්වරයාත් කතා ක‍ළේ ශාසනයේ පැවැත්මට බලපා ඇති කරුණු සහ ඒවාට යෙදිය යුතු පිළියම් ගැනය."නාමල් මන්ත්‍රිතුමා ගැන හොඳ පිළිගැනිමක් , ප්‍රසාදයක් ජනතාව තුළ තිබෙනවා. ඒක රැකගෙන ඉදිරියට යන එකයි තියෙන්නේ. රටේ දේශපානය පැත්තෙන් ගත්තොත් ඇතැම් අය‍ගේ ක්‍රියා අනුමත කරන්ඩ බැහැ. ඒවා ඉක්මනින් හරිගස්ස ගන්ඩ ඕනේ. ත්‍රස්තවාදය පරාජය කළා වගේම ඒ ප්‍රශ­්නත් විසදන්න පුළුවන් ජනාධිපතිතුමාට විතරයි කියලායි ආපේ විශ්වාශය. " අලුත්වැව සෝරත හිමිපාණෝ කීහ.ඊට දැඩි අවධානයක් යොමු කරමින් සිටි නාමල් මන්ත්‍රිතුමා කියා සිටියේ "අපේ හාමුදුරුවනේ කාලාන්තරයක් ඉදලා ආපු ප්‍රශ්න තමයි දැන් අපේ ඉස්සරහත් තියෙන්නේ‍. ජනාධිපතිතුමාගේ දැඩි උත්සාහයත් යහපත් සමාජයක් හදන්නයි. බුදු දහම රැකගෙන එය පෝෂණය කරමින් ඉදිරියට යනකොට අපේ අනාගතය ඒ තරම් නරක වෙන එකක් නැහැ." නාමල් මන්ත්‍රිවරයා කියා සිටියේ කිරිවෙහෙර විහාරස්ථානය නඟා සිටුවීමට ගෙන යන වැඩ පිළිවෙළ ගැනද කිරිවෙහෙර විහාරස්ථානයේ නායක හිමියන්ට කියමිනි."අපේ හාමුදුරුවනේ ශාසනික පරිහානියක් ගැන ප්‍රසිද්ධියේ කතා කෙරෙනවා. මේකට හොදම දෙය මහානායක හාමුදුරුවන් වහන්සේ සමඟ රටේ පිළිගත් ස්වාමීන් වහන්සේ සාකච්ඡා කරලා සුදුසු තීරණ අරන් ඒවා ක්‍රියාත්මක කරන එකයි. එහෙම නැතිව ඔය පිරිහිමට වෙන විසදුම් නැහැ. "කුමාරසිරි හෙට්ටිගේ ලේකම්වරයා කියා සිටියේය."ඒක ඇත්ත. මමත් ඒ මතයේ තමයි ඉන්නේ. තව කල් යන්න කලින් එවැනි වැඩ පිළිවෙළක් අවශ්‍ය වෙලයි තියෙන්නේ. ශාසනික පැවැත්මට සිදුවෙමින් යන යම් යම් හානි කර දේවල් ගැන මං ඉන්නේ ලොකු කනගාටුවකින් " අලුත්වැව සෝරත හිමිපාණෝ නාමල් මන්ත්‍රීවරයාට සහ හෙට්ටිගේ ලේකම්වරයාට කියා සිටියහ.චන්දන බණ්ඩාර  කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>19</day>
    </date>
    <link>http://www.silumina.lk/2013/05/19/_art.asp?fn=af1305191</link>
    <topic>ගාලු මුවදොර අභිමානයේ මුවදොර වූ මොහොත</topic>
    <author>ටිරෝනි වෑවලගේ</author>
    <content>වෙනදාට ගාලු මුව දොර පිටිය පිරී යන්නේ සැහැල්ලුවෙන් විනෝදයෙන් මොහොතක් ගත කිරීමට මුහුදු වෙරළට එන විනෝදකාමී මිනිසුන් ගෙනි. දරුවන් ගෙනි. එහෙත් ඊයේ දිනයේ දී මේ බිමි කඩ රටේ ජනතාවට එලෙසින් විනෝද වීමට ඉඩ කඩ සලසා දුන්, ඒ වෙනුවෙන් කැප වුණූ , ලේ දහදිය හෙලූ රණ විරැවන්ගෙන් පිරී ගියේ ය. ඊයේ දිනයේදී ගාලු මුව දොර පිටියේ සිවු වැනි වරටත් රණ බෙර හඬ නැඟුණේය. ත්‍රස්තවාදයෙන් රට මුදා ගත් පසු ගෙවෙන සිවු වැනි වසරේ දී ද විජයග්‍රහණයේ අභිමානය සැමරීමට ත්‍රිවිධ හමුදාවන්හි විරුවෝ ගාලු මුව දොර පිටියේ පෙළ සැදුනහ.රණ බෙර හඩ නැඟුණේ සුමටව වෙරළේ හැපෙන රළ හඩ පරදවමිනි. යුද බිමේ දී සතුරාට එරෙහිව අවි අතට ගෙන ඉදිරියට යාමට ජවය සපයන මේ රණ බෙර නාදය අද ජයග්‍රහණයේ අභිමානය සිතට දනවන්නේ ජාතිකාභිමානයෙන් සිත පුරවමිනි. ශ්‍රී ලාංකිකයකු වන්නට ලැබීම වාසනාවකැයි සිතට නැඟෙන්නේ ය. අපි කාටහෝ ගැති නොවූ ශක්තිමත් ජාතියක් වන්නේය.අප යටපත් කිරීමට හෝ පරාජය කිරීමට කිසිවකුට නොහැකිය. එමෙන්ම අප ත්‍රස්තවාදය පරාජය කළෙමු. මේ යුද ශක්තිය හමුවේ, ජාතීන්ගේ එකමුතු බව හමුවේ යළි කිසිදා ත්‍රස්තවාදය ට මේ බිමේ ඉඩක් නොලැබෙන්නේය. රණ බෙර හඬින් පැවසෙන්නේ එවැනි වූ වදන්ය. මේ රණ බෙර හඬ පෙරටු කොට ගනිමින් යුද, ගුවන් නාවික රණ විරුවෝ ශ්‍රී ලංකාවේ යුද ශක්තිය ලොවට කියා පෑමට පෙළ සැදුණෝය.එදා රණ බිමේ අව් වැසි නොතකමින් සටන් වදිද්දී ලේ ධූලි වැකි නිල ඇඳුම් අද පැහැයෙන් බැබළෙන්නේය. තම තමන්ගේ බලගණයේ අනන්‍යතාව දක්වන හිස් වැසුම් ද වන්නේය. සමිප මිතුරකු මෙන් යුද බිමේ දී ශක්තියක් ව අත රැඳි ගිනි අවිය තරයේ ග්‍රහණය කොට ගෙන ඇත්තේය.සිරුර ඍජුය. විධානයට අවනතය. එමෙන්ම සටනට සූදානම්ය. දේශයේ අභිමානය ඔවුන්ය. රණ බෙර හඬින් ඔද වැඩෙමින් රිද්මයට පිය තබා යන්නෝ ය. ශ්‍රී ලංකා යුද හමුදාවේ ආරක්ෂක සේනා මුලතිව් ආඥාපති මේජර් ජනරාල් ලෙනාඩ් මාකස් සමස්ත පෙළපාලියට අණ දුන්නේ ය. ඒ සමගින් සියලුම පාබල ඒකක, සන්නාහ සන්නද්ධ බලකාය කාලතුවක්තු බලකාය ඉංජිනේරු බලකාය සමගින් සංඥා සහ සියලුම සේවා ඒකක පෙළපාලියට එක්වූයේ ය. ශ්‍රී ලංකා යුද හමුදාවේ දක්ෂතම සටන්කරුවන්ගෙන් සමන්විත විශේෂ බලකාය, කමාන්ඩෝ බලකාය ද තම සෙබළ ශක්තිය පෙන්වමින් පා නැගූහ.ඒ සමගින් රණ බිමේ දී රණ විරුවන්ට ශක්තියක් වූ අවි අයුධ සහ සන්නද්ධ රථ පෙළපාලියට එක් විය. යුද බිමට හුරු පුරුදු දෙනෙත් පමණක් නොව සාමාන්‍ය මිනිසුන් පවා දුටු පමණීන් හඳුනා ගන්නා යුද ටැංකි ඉදිරියට ඇදුණේ අවි බලයෙන් පිරිපුන් වෙමිනි. යාන්ත්‍රික පාබල රෙජිමේන්තු සන්නද්ධ රථ විදුලි හා යාන්ත්‍රික ඉංජිනේරු බලකායේ රථ ද පෙළපාලියේ විය.යුනි බෆල් රථ පෙරටු කොට ගනිමින් ඉන් පසු පෙළපාලියට එක් වූයේ පාබල ආධාරක අවි පෙළපාලියයි. යුනි බෆල් රථ යනු සටනේ දී පාබල සොල්දාදුවන් හට ත්‍රස්තවාදීන්ගෙන් එල්ලවන ක්ලේමෝ බෝම්බ සහ සුළු අවි ප්‍රහාරයන්ගෙන් ආරක්ෂා වීමට සහය වූ දේශීය ව නිශ්පාදිත රථ විශේෂයකි.මේ රථ මගින් මානුෂීය මෙහෙයුමේ දී සටනේ නියුක්ත වූ සෙබලුන්ට ලැබුණූ සහය ඉතා විශේෂ විය. පාබල බල ඇණිවල ඉදිරි ගමනට ආවරණ වෙඩි බලය ලබා දුන් ප්‍රබල අවියක් වූ මිලිමීටර් 60 සහ මිලිමීටර් 81 මෝටාර් රැගත් රථ පසුපසින් පෙළපාලියට එක් වූයේ රොකට් ‍ලෝන්චර් අවි රැගත් රථය සහ දකුණූ අප්‍රිකාවේ නිෂ්පාදිත බෆල් රථ කිහිපයකි.කාලතුවක්තු හමුදා අවි පෙළපාලියේ ඉදිරියෙන්ම ගමන් ගත්තේ ත්‍රස්තවාදී ඉලක්ක ක්ෂණයකින් විනාශ කිරීමේ සුපිරි ජවය සහිත කාලතුවක්කු රැගත් රථ කිහිපයකි. ඒ අතර වූ මිලිමීටර් අසූව කාලතුවක්කුව යුද සමයේ දී සතුරාට එල්ල කළේ සුළු පටු පීඩනයක් නොවේ. එමඟින් මීටර් 15650ක් දුරට ප්‍රහාර එල්ල කළ හැකිය. මානුෂීය මෙහෙයුම වෙනුවෙන්ම මෙරටට ගෙන් වූ මිලිමීටර් 122 හොවිස්ටර් මොඩල් කාලතුවක්කු වි‍ශේෂය චීනයේ නිශ්පාදිතය. මීටර් 11800ක් දුරට ප්‍රහාර එල්ල කළ හැකිය.සංග්‍රාමික ඉංජිනේරු බලකායේ රථ පෙරට පැමි‍ණියේ යුද සමයේ පමණක් නොව පශ්චාත් යුද සමයේ ද ඔවුන් සිදු කරන මෙහෙය හුවා දක්වමිනි. මෙකී රථ පෙළපාලියේ බෝම්බ නිෂ්ක්‍රීය කිරීම වෙනුවෙන් යොදා ගන්නා රථ සුවිශේෂී විය. ලෝබෙට් ටේලරය මත පැටවූ සන්නද්ධ ඩෝසර් රථය පෙළපාලියට එක් ව තිබුණේ යුද සමයේදී අවශ්‍ය වූ සැනින් හමුදාවන්ට පිවිසුම් මාර්ග මෙන්ම සැපයුම් මාර්ගද සකස් කර දීමෙන් දැක්වූ මෙහෙය සලකමිනි.යුද්ධය නිමා වූ පසු සිදු කෙරෙමින් පවතින නැවත පදිංචි කිරීම් කටයුතුවලදී විශාල මෙහෙයක් සිදු කරන බොසිනා එම් වී 4 වර්ගයේ රථය ද පෙළපාලියට එක් ව තිබුණි. බිම් බෝම්බ ඉවත් කිරීම වෙනුවෙන් ම ස්ලෝවැකියාවේ සහ ක්‍රොඒශියාවේ සිට මෙරටට ආනයනය කරන ලද මෙම රථය දිනකට වර්ග මීටර් 6000ක භූමි ප්‍රමාණයක් නිසැක කිරීමේ හැකියාව සහිතය. දුරස්ථ පාලකයකින් ක්‍රියා කරන්නේ ය.යුද හමුදාවේ ඉංජිනේරු ශක්තිය විදහා පාමින් පෙළපාලියට එක්ව තිබුණේ බුෂ් කටර් යන්ත්‍රය සහ පාලම යි. මේ පාලම ඉතා සුවිශේෂී වන්නේ මානුෂීය මෙහෙයුමේදී හමුදාවේ ඉදිරි ගමන වැළැක්වීමට ත්‍රස්තවාදීන් දැරෑ ප්‍රයත්න රාශියක් ව්‍යර්ථ කිරීමට එයට හැකි වූ නිසාය. අවශ්‍ය වූ සෑම විටම ‍මෙවැනි පාලමක් තනා හමුදාවේ ඉදිරි ගමනට පහසුකම් සැලසිමට ඉංජිනේරු බලකායට හැකි විය. මානුෂීය මෙහෙයුමේදී ඉඳි කළ මෙවැනි පාලම් සංඛ්‍යාව 17ක් විය. අඩි සීයක දිගින් යුතු මෙවැනි පාලමක් තැනීමට ගත වූ කාලය පැය අටක් පමණක් විය.අවසන් වශයෙන් වර්තමානයේදී ද බිම් වෙඩි ඉවත් කිරීමේ කාර්යයයේ නියැලී සිටින ඉංජිනේරු භට පිරිස සහ සුනඛයන් ද පෙළපාලියේ ගමන් ගත්හ.රට වට බැඳි රන් වැට ‍යන විරුදාවලිය දරමින් රට වටා සයුර සුරකිමින් මානුෂීය මෙහෙයුමට ප්‍රබල දායකත්වයක් දුන් නාවික හමුදාව පෙළපාලියට එක් වූයේ ඉන් පසුවය. සමස්ත පෙළපාලියේ අණ දෙන නිලධාරී සමග පෙරගමන් රථයේ නාවික හමුදාව නියෝජනය කරමින් ශ්‍රි ලංකා නාවික හමුදාවේ වර්තමාන අධ්‍යක්ෂ නාවික හා පුහුණු ලෙස කටයුතු කරන කොමදෝරු ජයන්ත ද සිල්වා ගමන් කළේය. එතුමා මානුෂීය මෙහෙයුම පැවති සමයේ සමුදුර නෞකාවේ අණ දෙන නිලධාරියා ලෙසින් කටයුතු කළේය.ජනාධීපති වර්ණ රැගත් නාවිකයන් පෙළපාලිය ආරම්භයෙන් පැමිණි අතර නාවික හමුදාවේ බටහිර විධානයට , දකුණු විධානයට අයත් නෞකා සහ ආයතනවල ධජ පෙරටු කොට ගත් නාවිකයන් පෙළපාලියට එක් වූහ. ඒ සමගින් ගාලු මුව දොර පිටිය අසල සයුරු තීරය පිරී ගියේ එක පෙළට යාත්‍රා කළ නවීන අවි ආයුධ සහ උපකරණ පද්ධතිවලින් සමන්විත යාත්‍රා සහ නෞකා සමූහයකිනි.මානුෂීය මෙහෙයුම සඳහා සුවිශේෂී දායකත්වයක් සැපයූ තුන්වන වේග ප්‍රහාරක බලගණයට අයත් උදාර,රණ වික්‍රම,රණ රිසි යන වේග ප්‍රහාරක යාත්‍රා ද සුරනිමල සහ නන්දිමිත්‍ර යන නෞකා ද තේජාන්විත ලෙස පෙළපාලියට එක් විය. ඉන් පසු නාවික හමුදාවේ විශාලතම නෞකාව වන සයුර නෞකාව පෙරටු කොටගත් ගැඹුරු මුහුදු නිරීක්ෂණ නෞකාවන් වන සාගර, සමුදුර සහ ශක්ති නෞකාවන් ද ගාලු මුව දොර පිටිය ඉදිරිපස මුහුදේ යාත්‍රා කරනු සුන්දර මෙන්ම අභිමානනීය දසුනක් විය. මේ නෞකා නාවික හමුදාවට පමණක් නොව සමස්ත දේශයටම මහා සම්පතක් වන්නේ යුද සමයේදී ත්‍රස්තවාදීන්ගේ අවි සහිත නැව් දහයක් විනාශ කරමින් ත්‍රස්තවාදය තුරන් කර දැමීමට ලබා දුන් අති දැවැන්ත දායකත්වය හේතුවෙනි.උතුරු, උතුරු මැද සහ වන්නි නාවික විධානයන්ට අයත් නෞකා සහ ආයතනවල ධජ රැගත් නාවිකයන්ගෙන් පසු නාවික විධාන භාර අඥාපතිවරු ද පෙළපාලියට එක් වූහ. ඒ සමගින් සයුරේ යාත්‍රා කරමින් පෙළපාලියට එක් වූයේ නාවික හමුදාවේ හතරවන වේග ප්‍රහාරක බලගණයට අයත් අධිවේගී ප්‍රහාරක යාත්‍රා සමූහයකි.යුද සමයේදී අඛණ්ඩව උතුරු මුහුදේ මුර සංචාරවල යෙදෙමින් නිරන්තරව එල්ල වූ මරාගෙන මැරෙන සන්නද්ධ මුහුදු කොටි යාත්‍රා සමග මුහුණට මුහුණ ලා බිහිසුණූ සටන්වල නිරත වූ සතුරු යාත්‍රා අති විශාල ප්‍රමාණයක් මුහුදු බත් කළ මෙම බලගණය මානුෂීය මෙහෙයුමේදී මුහුදු සටන් ජයග්‍රහණයට ලබා දුන් දායකත්වය අති විශාලය.ඉන් පසුව සයුරේ යාත්‍රා කළේ නාවික හමුදවේ විශේෂ යාත්‍රා බලගණයයි. සටන් සමයේදී මෙම යාත්‍රා සුවිශේෂී වුයේ සතුරු භූමියේ වෙරළ ආශ්‍රිතව සිදු කළ විශේෂ මෙහෙයුම් මගින් සතුරාට වෙරළ භාවිත කිරීමට අවකාශ නොදීම හේතුවෙනි. උතුරු නාවික විධානය නියෝජනය කරන නාවිකයන් සහ නාවික හමුදාවේ කාන්තා නියෝජනය අභිමානවත් ලෙස පෙළපාලියට සහභාගී වීමත් සමගම නාවික හමුදා ක්ෂණික ක්‍රියාකාරී යාත්‍රා බලඝණයට අයත් වේව් රයිඩර් සහ ඇරෝ යාත්‍රා ගාලු මුව දොර මුහුදු සීමාව පසු කළේය.කමාන්ඩර් මහේෂ් ගොහොනුවත්තගේ ගමන් ගන්තා රථය පෙරටු කොට ගනිමින් නාවික හමුදාවේ විවිධ වූ නාවික අවි ආයුධ සහ උපකරණ පද්ධතිවලින් සමන්විත වූ නාවික හමුදා සන්නද්ධ රථ පෙළපාලිය ගමන් ගත්තේ ඉන් පසුවය. ඒ අතරට ඔප්ටිකල් රේඩාර් යන්ත්‍රයක ආධාරයෙන් ක්‍රියාකරන ගෙබ්‍රියෙල් මාර්ක් 2 මිසයිලය, ඇ‍මෙරිකාවේ නිෂ්පාදිත අධි සංවේදී අවිපාලන පද්ධතියකින් සමන්විත මිලිමීටර් 30 ස්වයංක්‍රීය බුෂ් මාස්ටර් අවිය ඇතුලු අවි ආයුධ රැසක් ද සතුරු ක්‍රියාකාරකම් අඛණ්ඩව නිරීක්ෂණය කිරීමට දායක වූ රේඩාර් සහ කැමරා පද්ධතියකින් සමන්විත නාවික හමුදා දිගුදුර නිරීක්ෂණ පද්ධතිය ද විය.ඉන් අනතුරුව විජයග්‍රහණ සැමරුමට එක් වූයේ සුරකිමු ලකඹර තේමා පාඨය රැගත් ශ්‍රී ලංකා ගුවන් හමුදාවයි. තූර්ය වාදක කණ්ඩායම පෙරටුකොට ගනිමින් ප්‍රථමයෙන්ම ගුවන් හමුදා මූලස්ථානය නියෝජනය කරන සේනා බලගණය පැමිණි අතර මානුෂීය මෙහෙයුමේදී බුද්ධි සම්බන්ධීකරණ නිලධාරියකු ලෙසින් සේවය කර දැනට ගුවන් හමුදා විධායක බුද්ධි නිලධාරී ලෙස කටයුතු කරන ගෲප් කැප්ටන් ඩී.සී.අයි. වීරසූරිය පෙරටු කො‍ටගත් ගුවන් හමුදා ජනාධීපති වර්ණ ධජ පෙළපාලියට එක් විය.ගුවන් හමුදාවේ කාන්තා නියෝජනය දක්වමින් කාන්තා බලගණයද සංග්‍රාමික පෙළපාලි බලගණයද ගුවන් හමුදා රෙජිමේන්තු විශේෂ භට කණ්ඩායම ද පෙළපාලියට එක් වූයේ ඉන් පසුවය.ලකඹර සුරැකීමට සුවිශේෂී දායකත්වයක් දුන් නියමුවන් රහිත ගුවන් යානා සහ සහායක අවි, ගුවන් ආරක්ෂක පද්ධති සහ අනෙකුත් සහයක රථ පැමිණියේ ඉන් පසුවය. ස්කොඩ්‍රන් ලීඩර් බැද්දේවෙල අණ දෙන අංක 111 සර්චර් වර්ගයේ නියමුවන් රහිත ගුවන් යානය, ස්කොඩ්‍රන් ලීඩර් සෙනරත් අණ දෙන අංක 112 බ්ලූ හොරයිසන් වර්ගයේ නියමු රහිත ගුවන් යානය ගෲප් කැප්ටන් සමන් පල්ලෙවෙල අණ දෙන ගුවන් ආරක්ෂක පද්ධතියේ උපකරණ හා ගුවන් යානා නාශක අවි ද ගුවන් සංග්‍රාමික ශක්තිය පෙන්වීය. ඉන්ද්‍රා මාර්ක් 2 ගුවන් ආරක්ෂක රේඩාර් පද්ධතිය 2006 සිට අද දක්වා දේශයේ ආරක්ෂාවට විශිෂ්ට සේවාවක් සිදු කරන අතර ඉන් කිලෝ මීටර් 90 ගුවන් කලාපයක් නිරීක්ෂණය කිරීමේ හැකියාව පවතින්නේ ය.පෙළපාලියට එක් කර තිබූ ගුවන් යානා නාශක අවි අතරින් ස්වීඩනයේ නිෂ්පාදනය කර ඉන්දියාවේදී වැඩිදියුණූ කළ මිලිමී‍ටර් 40 ගුවන් යානා නාශක අවිය ද විය. එයට මීටර් 3500ක ගුවන් ඉලක්ක වෙඩි පාලන රේඩාර් යන්ත්‍ර ආධාරයෙන් ස්වයංක්‍රීයව වෙඩි තබා විනාශ කිරීමේ හැකියාව ඇත්තේ ය. රුසියාවේ නිෂ්පාදිත ඉග්ලා ගුවන් යානා නාශක මිසයිලයද පෙළපාලියේ අභිමානවත් දැක්මට එක් විය. එයට උණූසුම පිටුපස ලුහුබැඳ යාමේ හැකියාව සතු වන අතර තනි පුද්ගලයකුට පහසුවෙන් හැසිරවීමටද හැකිය.ප්‍රහාරක ජෙට් යානා සහ ප්‍රහාරක හෙලිකොප්ටර් යානා සඳහා භාවිත කරන අවි මිසයිල සහ රොකට් ද පෙළපාලියට එක් කර තිබුණේ ශ්‍රී ලංකාවේ ගුවන් බලය ලොවට පෙන්නුම් කරමිනි.ඒ සමගින් පෙළපාලියේ විචිත්‍රවත්ම අවස්ථාව ලෙසින් ගුවන් හමුදාවේ හෙලිකොප්ටර් යානා ගාලු මුව දොර පිටියට ඉහළින් අහසේ දිස් වන්නට විය. ප්‍රථමයෙන්ම පැමිණීයේ ජාතික ධජයසහිතව බෙල් 212 හෙලිකොප්ටර් යානයකි. ඒ සමග එම් අයි 17 හෙලිකොප්ටර් යානා පෙළපාලියට එක් වුයේ යුද සමයේදී සෙබල ජීවිත බේරා ගැනීමට මෙන්ම ඉදිරි ආරක්ෂක වළල්ලට භට පිරිස් ප්‍රවාහනයට දැක්වූ දායකත්වය සිහිපත් කිරීමත් සඳහාය. එම් අයි 24 ප්‍රහාරක හෙලිකොප්ටර් යානා ද වයි 12, ඒ එන් 32, සී 130 වැනි භාණ්ඩ ප්‍රවාහන යානා ද ගුවනේ දිස් වීමෙන් අනතුරුව ත්‍රස්තවාදීන්ට ප්‍රබල ප්‍රහාර එල්ල කළ කෆීර්, එෆ් 7 සහ මිග් 27 ප්‍රහාරක ජෙට් යානා ශ්‍රී ලංකාවේ අභිමානය ගුවනේ පිළීබ්ඹු කළේ ය.පොලිස් සහ සිවිල් ආරක්ෂක භට පිරිස් නියෝජනයෙන් පසු පෙළපාලිය අවසන් වූයේ තවත් විජයග්‍රාහණ සැමරුමක අභිමානය සැමගේ හදවත්වල ඉතිරි කර තබමිනි.ස්තූතියත්‍රිවිධ හමුදා මාධ්‍ය ප්‍රකාශකවරුන්ටටිරෝනි වෑවලගේසේයාරූවිමල් කරුණාතිලක - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>19</day>
    </date>
    <link>http://www.silumina.lk/2013/05/19/_art.asp?fn=af1305192</link>
    <topic>අවුරුදු 25 කට පස්සෙ ආයිත් මඩු ආවා</topic>
    <author>තාරක වික්‍රමසේකර</author>
    <content>කටු වන ලැහැබින් පිරිච්ච පාර දිගේ ඒ දවස්වල මම ආවෙ ගියේ කොයිතරම් සතුටින් ද? බොන්න වතුර පවා නැති දවස්වලත් මම මගේ ගමන සුපුරුදු විදියටම ගියා. කොළඹ ඉදල ඇවිත් අනුරාධපුරයෙ ටිකක් මහන්සි ඇරලා එතන ඉඳල එක හුස්මට මැදවච්චිය මඩු පාර මුරුන්කන් හරහා මන්නාරමට ගිහින් එතැනින් තලෙයි මන්නාරමටත් ඊට පස්සෙ මුහුදෙන් තලෙයි මන්නාරම් තොටටත් ගියා. ඒක තමයි මම ලංකාවෙ ගිය සුන්දරම ගමන. සමහරු කියන්නෙ උඩරට සිරිය බලන්න යන්න තියනවනම් ඒක හොඳයි කියල. ඒ වුණාට තලෙයි මන්නාරම ජැටියට මුහුද උඩින් යනකොට හරියට නැවේ යනව වගේ දැනෙන්නෙ. දෙපැත්තෙන්ම මහ මුහුද. ඒ විතරක් ද ඉස්සරහ ඉමක් කොනක් නොපෙනෙන තරමටම මුහුද අරක්ගෙන. තලෙයි මන්නාරම් තොටින් මගේ ගමන ඉවර වෙනව. ඒ වුණත් මාත් එක්ක ආපු උදවිය මාව දාල ජැටියෙන් නැවට නැඟල අල්ලපු රටට යනවා. නැවේ ආපු අය බැහැල මාත් එක්ක කොළඹ එනව. ඒ තරමටම මගෙන් ලොකු සේවයක් වුණා. යන අයත් එන අයත් හරිම සතුටින් ආවෙ ගියේ. යන අය මගෙන් වෙන්වෙලා නැවට සතුටින් ගියේ. එන අය නැවෙන් බැහැලා මාත් එක්ක සන්තෝසෙන් ආවෙ.මේ විදිහෙ සංහිඳියාවක් ලංකාවෙ වෙන කොහේවත් නැහැ. එන ගමනෙදි නම් සමහරු මට ටිකක් කරදර කරා. කරදරයක් කිව්වට ඒක ඉතින් එයාලගෙ රස්සාවනෙ. නහය වහගෙන වුණත් කරවල ටිකක් මන්නාරමෙන් දාගෙන එන්න දෙන්න මට සිද්ධ වුණා. හොඳම හොඳ උම්බලකඩ වගේම අල්ලපු රටෙන් ගෙනාපු වෛවාරන්න බඩුත් මට ගේන්න වුණා. මෙහෙන් යන අයත් අත්දෙක වන වන ගියේ නැහැ. සමහරු අතින් කටින් මලු එල්ලගෙන මදිවට රෝද හයි කරපු බෑග්වලත් බඩු අරගෙන ගියා. මේක තමයි 1914 ඉඳල 1983 අවුරුද්ද වෙනකල් මම ගෙවපු ජීවිතේ.ඒ වුණත් 1983 අවුරුද්දේ අග හරිය වෙනකොට මට මගේ ගමන අතරමඟ නවතින්න වුණා. ඒ මැදවච්චියෙන්. අවි ආයුධ අතට ගත්ත ඈයො මේ සමඟිය දෙකඩ කරා. රටවල් දෙකක් අතර යන්න තිබුණු ලේසිම පාර අවහිර කරා. කාට කියන්න ද මේ විදිහට අවුරුදු 6 කටත් වැඩි කාලයක් මම සේරම අමතක කරල හිටියෙ හරිම හිත් වේදනාවෙන් සිංහල, දෙමළ, මුස්ලිම් විතරක් නෙමෙයි. ඉන්දීය ජාතික අයත් මාත් එක්ක හරිම යාළුයි. මම එයාලගෙන් ඒ තරම් මුදලක් ගත්තෙත් නැති නිසා කවුරුත් මට කැමතියි.හුඟක් අය කැමති මම රෑට යන වේලාවට. කොළඹින් රෑට යන අය පහුවදා උදේ තලෙයි මන්නාරමේදී මූණ කට හෝදගෙන නැවට නඟිනවා.අවුරුදු 6 කට විතර පස්සෙ 1989 දී ආයිත් මට පරණ විදිහටම යන්න එන්න ලැබුණා. පරණ නවාතැන් වෙච්ච නේරියකුලම්, චෙඩ්ඩිකුලම්, මඩු පාර, මුරුන්කන්, තිරුකේතිස්වරම්, මන්නාරම වගේ තැන්වලට මම ආයෙත් ආවා. ඒ අය නම් වෙනස් වෙලා නැහැ. ඒත් පරිසරය හරිම අසරණ වෙලා හිටියෙ. කර්කශ කටු වන ලැහැබ් සේරම වගේ විනාශ වෙලා. එහාට මෙහාට මෝටාර් වදිනකොට මොනව ද ඉතුරු වෙන්නෙ. අනේ ඒත් මට වැඩි කාලයක් මේ විදිහට යන්න එන්න ලැබුණේ නෑ. අවුරුද්දක් යනකොට අර නපුරු ඈයො ආයිත් තුවක්කු අතට ගත්තා.මගේ ගමන ආයිත් මැදවච්චියෙන් නැවතුණා. මට මතකයි මම අන්තිමට මන්නාරමට ගියෙ 1990 අවුරුද්දෙ ජුනි මාසෙ. අවුරුදු කීයක් ද? අවුරුදු 24 ක්ම මට ඒ පාරෙ යන්න බැරිවුණා.අර නපුරු ඈයො මම ගිය පාරෙ තිබ්බ රේල් පීලි සේරම ගලවගෙන ගිහින්. ඒ එයාලට නපුරු වැඩ කරන්න තැන් හදාගන්න. එයාල කාටවත් ආදරේ නෑ කියල තමයි ඒකෙන් පෙන්නුවෙ. තමන්ගෙ ඈයන්ට ආදරේ නම් කවදාවත් යන්න එන්න තියෙන පාර ගලවනව ද? මගේ වාසස්ථාන ටිකත් විනාශ කරලා. මුරුන්කන් නම් ටිකක් හරි අඳුරගන්න පුළුවන්. නේරියකුලම් චෙඩ්ඩිකුලම් තිබුණ තැන් හොයා ගන්නත් අමාරු තරම්.ආර්ථික සංවර්ධන ඇමැති බැසිල් රාජපක්ෂ මහතා මඩු පාර දුම්රිය ස්ථානය විවෘත කළ අවස්ථාව. ප්‍රවාහන ඇමැති කුමාර වෙල්ගම මහතාද මෙහි සිටී.අලුත් පාර දිගේ මඩු දක්වාපහුගිය දවස්වල මට යන්න මේ පාර ආයිත් හදල දෙන්න කට්ටියක් එහේ ගියා. අවුරුදු 25 කට මේ මිනිස්සු කරල තියෙන විනාශෙ. ඒ විනාශය හදාගන්න අපට තනියමනම් බැහැ.ඒක නිසා තමයි අපේ අල්ලපු ඉන්දියාවෙ අයත් අපට උදවු කරන්න ඉදිරිපත් වුණේ.මැදවච්චියේ ඉඳල තලෙයි මන්නාරම් තොටට යනකල් දුර කිලෝමීටර් 106 ක්. මේ වගේ දිග පාරක් එක පාරට හදන්න ගන්න අමාරු නිසා ඒක කොටස් දෙකකට හදන්න තීරණය කරා. මගේ පාර හදන වැඩේ බාර ගත්තෙත් අසල්වැසි ඉන්දියාවෙ උදවිය.ඒ අය ඒකට ලොකු ආධාරයකුත් දුන්නා. ඇමරිකන් ඩොලර් මිලියන 231 ක්. කොටස් දෙකකට පාර හදන්න ගත්තත් මැදවච්චියෙ ඉඳල මඩු පාර වෙනකල් කොටස් හදන්න 2011 අවුරුද්දෙ මේ අය මුල්ගල තිබ්බා. හැබැයි ඒ මුල්ගල නම් පැළවුණේ නෑ. එදා ඉඳන්ම වැඩ පටන්ගත්තා.අවුරුදු 2 ක් යනකොට මැදවච්චියෙ ඉඳල මඩු පාරට යනකල් කිලෝමීටර් 43 ක දුර හදල ඉවර වුණා. පාර හදනව දකින්න ආසයි. ඒ වුණත් පාලම් බෝක්කුවලට කරල තිබුණ විනාසෙ තරම.බඩ පපුව පත්තු වෙලා යනව දැකපුවහම. රටක් දෙකඩ කරන්න හදපු අයට ඒ විදිහටම වන්දි ගෙවන්න වුණේ ඒකයි.මඩු පාර කියන නම වැටිල තියෙන්නෙ එතැන ඉඳල මරදමඩු දේවස්ථානයට පාර වැටිල තියෙන නිසයි. එතැනින් බැහැලා මඩු වන්දනාවට යන කතෝලික බැතිමතුන්ට ආයිත් ඉතින් තමන්ගේ ආගමික වැඩ කටයුතු නිදහසේ කරගන්න පුළුවන් වේවි. අගෝස්තු මාසෙ තියෙන මඩු මංගල්‍යයට දැන් ඉඳලම සූදානම් වෙන්න පුළුවන්.කිලෝමීටර් 43 ක් වෙච්ච මේ දුර හදන්න ඇමරිකන් ඩොලර් මිලියන 81.34 ක් වැය වුණා.පාරට අලුතින්ම ‘කලර් ලයිට්’ (වර්ණ සංඥා) දැම්මා. ඒකෙන් මට ඉක්මනට යන්න පුළුවන්. ඉස්සරනම් ඉතින් ඒ පහසුකම් තිබුණෙ නැහැ.පහුගිය 14 වැනිදා ඉඳල මට මඩු පාර වෙනකල් යන්න ඉඩ ලැබුණා. ඒකට ලොකු උත්සවයකුත් තිබ්බා. උත්සවයට ආර්ථික සංවර්ධන ඇමැති බැසිල් රාජපක්ෂ මහත්තයයි, ප්‍රවාහන ඇමැති කුමාර වෙල්ගම මහත්තයයි තව මැති ඇමැතිවරුයි කොළඹ ඉඳලම ආව.රිෂාඩ් බදුර්දීන් ඇමැතිවරයයි දුමින්ද දිසානායක ඇමැතිතුමයි උතුරු මැද මහ ඇමැති එස්.එම්.රංජිත් මහතායි. තමන්ගෙ පළාත නියෝජනය කරන්න ආව.සිංහල දෙමළ මුස්ලිම් මේ හැම කෙනෙකුගේම මුහුණ සතුටින් පිරිල. අවුරුදු 25 කට පස්සෙ ඒ අයට මගේ මුහුණ බලන්න ලැබිලා. මමත් ටිකක් අලුත් වෙලයි ආවෙ.ඒ වුණාට ඒ කාලෙ හිටපු සමහරු අද ජීවතුන් අතර නැහැ. කොල්ලො කුරුට්ටො වෙලා හිටපු අය අද තාත්තලා. එයාල තමන්ගෙ කොල්ලො කුරුට්ටො එක්ක ඇවිත් මාව බැලුවා. අනේ සමහර පැටව් මාව දැක්කෙ ජීවිතේ පළවැනි වතාවටලු.මඩු පාරෙ ඉඳල කිලෝමීටර් 25 ක් විතර ඈතින් ඉන්න වයසක අම්ම කෙනෙක් ඇවිත් හිටියා. එයාට වයස අවුරුදු 95 ක්ලු. මැරෙන්න කලින් මම ආව එක ගැන සතුටු වෙලා බලන්න ආවෙ රෝද පුටුවෙන්. මම එයත් එක්ක කතා කරන්න ආසාවෙන් හිටියෙ. ඒ වුණත් එයාට කතා කරන්න එපා කියල තිබුණෙ ශරීර සෞඛ්‍ය හොඳ නැති නිසාලු. දරුවො එයාව ඉක්මනටම එක්කරගෙන ගියා.මට ඉක්මනින්ම ඉතුරු දුරත් යන්න පුළුවන් වෙයි කියල හිතනව. මගේ ජීවිතේ උපරීම සතුට ලබන්න පුළුවන් වෙන්නෙ කොළඹ කොටුව ස්ටේෂන් එකෙන් ආයිත් ‘7 වැනි වේදිකාවේ තිබෙන දුම්රිය තලෙයි මන්නාරම් තොට බලා පිටත්වේ’ කියපු දවසටයි.ඒ හඬ සමහර විට මේ අවුරුද්දේ අන්තිමට නැත්නම් ලබන අවුරුද්දෙ මුල් භාගයේ අහන්න ලැබෙයි කියල මම හිතනව.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>19</day>
    </date>
    <link>http://www.silumina.lk/2013/05/19/_art.asp?fn=af1305193</link>
    <topic>අපේ රටත් හෙල්ලූ බෙංගාල බොක්කේ කලබලය</topic>
    <author>සාකච්ඡා කළේ</author>
    <content>බෙංගාල බොක්කේ සුළි සුළඟක් මේ පසුගිය සතියේ දකුණු ආසියාවේ වැඩියෙන් ම කථාවට ලක්වූ මාතෘකාවක්.මේ සුළි සුළඟ අපේ රටින් ඈත් වූවත් අපේ උතුරු නැඟෙනහිර, මධ්‍යම පළාත්වලට කළ විපත අතිවිශාල ය. ඒ සමඟම රට මැද නුවරඑළිය මහනුවර ප්‍රදේශවලට ද මේ සුළි සුළඟේ බලපෑම් ඇතිවිය. දකුණෙන් ගිය බෝට්ටු 60 ක් පමණ නැෙඟනහිර ඔළුවිල් වරායට ද සුළඟට ගසා ගෙන ගොස් තිබිණි. ඊට අමතරව හැටන් නගරයට ද නෝර්වුඩ් නගරවලට ද ආපදා ඇති වී තිබිණි. මේ නිසා නිවාස 221 ක් සම්පූර්ණයෙන් විනාශ වී ඇති අතර තවත් නිවාස 1677 ක් ද අර්ධ ලෙස හානි වී තිබේ.මේ අතර මේ ආපදාව නිසා මිනිස් ජීවිත 8 ක් නැතිවී තිබේ. නුවරඑළියෙන් ජීවිත 4 ක් නැතිවී ඇති අතර මහනුවර, මාතලේ, පොලොන්නරුව, මාතර යන දිස්ත්‍රික්කවල අනෙක් මරණය බැගින් සිදුවී තිබේ. හැටන් නගරයේ ද දරුණු ගංවතුරක් ඇති වී තිබිණි.මේ වැස්ස ප්‍රධාන ලෙස බෙංගාල බොක්කේ කැලඹීම නිසා ඇතිවූ අතර මෙවැනි කැලඹීම් තවත් ඇතිවීමට ඉඩ තිබෙන බව කාලගුණ විද්‍යා දෙපාර්තමේන්තුව පවසයි.මෙම සුළි කුණාටුව නිසා අපේ රටේ නුවරඑළිය, මහනුවර, මාතර, ත්‍රිකුණාමලය, මඩකළපුව, යාපනය වැනි ප්‍රදේශවලට ද විශාල බලපෑමක් ඇති වුණා. දැන් ඒ කුණාටුව බංගලිදේශය හොල්ලනවා.දැන් රස්නය තරමක් ඉවර වෙලා. වැස්ස ඇවිත්. පසුගිය දවස්වල ‘රස්නේ රස්නේ’ කිය කියා කෑගැහුවා. දැන් ඉතින් ‘වැස්ස වැස්ස’ කියා කියන්නයි වෙලා තියෙන්නේ. රස්නය තිබුණ කාලෙට වඩා ප්‍රශ්න ගොඩක් මේ අධික වැස්ස නිසා ඇති වෙනවා. ගංවතුර, නායයෑම්, සුළි සුළං, කැලඹිලි තත්ත්ව ඒ අතර ප්‍රධානයි. ඒ අනුව මේක ඉගුරු දීලා මිරිස් ගත්ත වගේ වැඩක් ද? නමුත් වැස්ස අපිටත් නැතුවත් බැහැනේ.කාලගුණ විද්‍යා අධ්‍යක්ෂ ජනරාල් එස්. එච්. කාරියවසම් මහතා පවසන පරිදි මේ දිනවල රටේ පළාත් රැසකට වැසි ඇති වෙනවා. ඒ මේ දිනවල අපේ රට අවට පවතින වායුගෝලයේ ඇති කැලඹීම් ස්වභාවය හා බෙංගාල බොක්කේ පවතින කැලඹිලිකාරී ස්වභාවය නිසයි.මේ දිනවල අපේ රටේ නැඟෙනහිර, උතුරේ, මධ්‍යම, නිරිතදිග හා බටහිර ප්‍රදේශවලට ඉහළ මට්ටමේ වැස්සක් ලැබී තිබෙනවා. ඉදිරියටත් එසේ ලැබීමට ඉඩ තිබෙනවා. මේ වසරේ අන්තර් මෝසම් තත්ත්වය යටතේ අඩු වැස්සක් තමයි ලැබුණේ. නමුත් මේ දිනවල අන්තර් මෝසම් සමයේ අවසන් කාලය... නිරිතදිග මෝසම ආරම්භ කරන්න ඔන්න මෙන්න කාලේ මේ. දැන් සංක්‍රමණික අවධිය. දැන් මේ දිනවල බෙංගාල බොක්කේ කැලඹිලි ස්වභාවයක් ඇතිවෙලා.ඉදිරි දිනවලත් අපිට වැස්ස එන්න පුළුවන්. අකුණු සහිත වැසි දරුණු ලෙස ඇති වෙන්න කාලයක් මේක. අකුණුවලින් පරෙස්සම් වෙන්න අපි මේ කාලේ ආරක්ෂිත ක්‍රම විධි අනුගමනය කළ යුතුයි.ප්‍රධාන ලෙස රූපවාහිනි ඇන්ටෙනා වයරය ගලවා නිවසින් පිටතට පොළොවට ළංවීමට තැබිය යුතුයි. අධික අකුණු සහිත කාලයක් ප්‍රකාශයට පත්වූ විට රූපවාහිනියට විදුලිය සම්බන්ධ කරන විදුලි පේනුව හා ශීතකරණයට විදුලිය දෙන විදුලි ;ප්නුව ගලවා දැමීමත් වැදගත්. රැහැන් සහිත දුරකථන පාවිච්චිය අවම කිරීම හා ක්‍රීඩාංගණ, වෙල් යායවල් මැද පිහිටි පාරවල්වල අකුණු ඇති වේලාවල ගමන් කිරීමත් සීමා කළ යුතු බව ද කාරියවසම් මහතා පවසනවා. බෝට්ටුවල, ඔරුවල යාම ද අනතුරුදායකයි.මේ දිනවල සවස 4 සිට රාත්‍රී 7 දක්වා රටේ බොහෝ ප්‍රදේශවලට වැස්ස සමඟ අකුණු ඇතිවෙන්න පුළුවන්. නිරිත හා බස්නාහිර පළාත්වල දවසේ ඕනැම අවස්ථාවක වැසි ඇතිවීමේ ප්‍රවණතාවක් තිබෙනවා. කෙසේ වෙතත් ඉදිරියේදී ගංවතුර නායයෑම් හා සුළි සුළං ද අධික වැසි ද ඇතිවෙන්න පුළුවන් බව ද කාරියවසම් මහතා පැවැසීය.මේ අතර හිටපු කාලගුණ විද්‍යා අධ්‍යක්ෂ හා ජ්‍යෙෂ්ඨ කාලගුණ විද්‍යාඥ කේ. ආර්. අභයසිංහ මහතා පවසන්නේ මේ කාලයේ ආපදා ඇතිවීමට පෙර ඒවායින් වන විපත් අවම කිරීමට පියවර ගත යුතු බවයි.කාලගුණ විද්‍යානුකූලව නිරිතදිග මෝසමේ ආරම්භක දිනය මැයි 22 වුවත් එය සති දෙකක් පමා වූ අවස්ථාත් තිබෙනවා.නිරිතදිග මෝසම් කාලයේ නිරිතදිග ප්‍රදේශයට අධික ලෙස වැස්ස ඇති වෙනවා. පසුගිය කාලයේ මෝසම් වැසි ඇති කරන වලාකුළු වර්ධනය කිරීමට තරම් ජලවාෂ්ප ප්‍රමාණයක් රැගෙන ඒමට සුළං ප්‍රවාහ සමත්වුණේ නැහැ. නමුත් සාර්ථක නිරිතදිග මෝසම් කාලගුණ තත්ත්ව වර්ධනය වීමට යටත් පිරිසෙයින් පැයට කි. මී. 40 ක් වැඩිවූ වේගයෙන් හමායන නිරිතදිග සුළං ප්‍රවාහයක් පැවතිය යුතුයි. මේ තත්ත්වය දැන් ක්‍රමයෙන් ඇතිවෙමින් පවතිනවා. නමුත් අපි තවමත් ඉන්නේ අන්තර් මෝසම හා නිරිතදිග මෝසම් අතර සංක්‍රාන්ති අවධියේ.කෙසේ වුවත් ඉදිරි සති දෙක ඇතුළත නිරිතදිග මෝසම වැසි ඇතිවීමට ඉඩ තිබෙනවා. මේ කාලේ වැස්ස ලැබෙන්නේ පෙර මෝසම් තත්ත්වය මතයි.ඉදිරියේ නිරිතදිග මෝසම් කාලය ඇතිවූ විට එය මැයි සිට සැප්තැම්බර් දක්වා පවතිනවා. මේ කාලයේ නිරිතදිග ප්‍රදේශයට වැඩි වැස්සක් ලැබෙනවා. බටහිරින් පුත්තලම ප්‍රදේශයෙන්. ගල්ගමුව, බකමූණ, බිබිලෙ, බදුල්ල, ඇඹිලිපිටිය යන ප්‍රදේශවලින් ද දකුණෙන් රිදීගම හා අම්බලන්ගොඩ ප්‍රදේශවලින් ද සීමා වන මායිමකින් වෙන් වන ශ්‍රී ලංකාවේ නිරිතදිග ප්‍රදේශයට මේ වැස්ස බහුලව ලැබෙනවා.නිරිතදිග මෝසමේදී දවසේ ඕනෑම වේලාවක වැසි ඇතිවෙන්න පුළුවන්. උදය හා සවස කාලයේ වැඩි වැස්සක් ඇති වෙනවා. මේ කාලයේ දී නිරිතදිග ප්‍රදේශවලට මිලි මීටර් 1800 - 1200 අතර වැස්සක් ඇතිවීමට පුළුවන්. බොහෝ විට විනාඩි 20 ක් පමණ අකුණු වැසි තිව්‍ර ලෙස ඇතිවීමට ද ඉඩකඩ තිබෙනවා. ඒ පිළිබඳව ද අපි අවධානය යොමුකර අකුණු ආපදා අවම කිරීමට පියවර ගත යුතුයි.මේ කාලයේ විශාල වලාකුළුවලදී ලැබෙන තද මෝසම් වැසි විනාඩි 15 - 20 කට සීමා වෙනවා. ඒත් ඉහළ මධ්‍යම වලාකුළුවලින් ලැබෙන වැස්ස පැය 3 - 4 ක් සිරි සිරි වැසි ලෙස පවතින්න පුළුවන්.කේ. ආර්. අභයසිංහ මහතා පවසන පරිදි පීඩන අවපාතයක හෝ අඩු පීඩන ප්‍රදේශයක බලපෑම යටතේ මෝසම් වැසිවල ක්ෂණික ආරම්භය සිදුවූ විට දිවයින පුරාම වාගේ වැසි වර්ධනය වුවත් මෙහිදී ද වැඩිපුරම නිරිතදිග කොටසට වර්ෂාව බලපායි. මෝසම් ආරම්භ වීමත් සමඟම මැඩගස්කර් දූපත් ප්‍රදේශයේ වැඩි පීඩන ප්‍රදේශවලින් ඇරැඹෙන සුළං ප්‍රවාහ අප දිවයින හරහා උතුරු ඉන්දීය අඩු පීඩන ප්‍රදේශ කරා හමා යයි.කිලෝ මීටර් 6 - 8 පමණ උස් මට්ටම් දක්වා හමන සුළං ඉන්දියන් සාගරයෙන් විශාල ජල වාෂ්ප ප්‍රමාණයක් රැගෙන එන හෙයින් නිරිතදිග කොටස වසා සිටින තරම් වලාකුළු වර්ධනය කිරීමට එම වාතාවරණය සමත් වී එම කොටස පුරාම පාහේ වැසි ඇති වෙනවා.සෑහෙන තරමේ (පැයට කි. මී. 40 - 50 පමණ) වේගයෙන් යුතු සුළං ප්‍රවාහ පවතින විට, මධ්‍යම කඳුකරය දක්වා ම ජලවාෂ්ප රැගෙන යාමට සුළං සමත් වනවා මෙන්ම කඳුකර ආචරණය  නිසා කැටි වැහි වැනි විශාල වලාකුළු පවා වර්ධනය කොට වැසි හෝ ගිගුරුම් සහිත වැසි කඳුකරයටත් ලබා දෙයි. එවන් අවස්ථාවල ජල විදුලි බලාගාර ආශ්‍රිත ප්‍රදේශවලට විටෙන් විට තද වැසි ද බලාපොරොත්තු විය හැකියි.මෝසම් වැසි, ප්‍රමාණයෙන් එතරම් තීව්‍ර නොවුවද දිගු කාලයක් තිස්සේ ඇද හැලෙනවා. සමහර විට විටින් විට කෙටි විරාම ලබමින් දවසේ හෝරා 20 ක් පමණ කාලයක් තුළ පවා වැසි ඇති විය හැකියි. බොහෝ විට වර්ෂාපතන කාලය හෝරා 2 - 3 තරම් දිගු වේ. මේ නිසා පස තුළට වැසි ජලය කාන්දු වීමට කාලය ලැබී, සැලකිය යුතු ගැඹුරක් දක්වා වූ පස් තට්ටු තෙත සහ මඩ කිරීම නායයෑම් සහ විශාල ගස් ඉදිරි වැටීම් වැනි ආපදාවලට මඟ පාදයි. අඩු පීඩන හෝ පීඩන අවපාත ආශ්‍රිත මෝසම් වැසි පහත් බිම්වල ගංවතුර ඇති කිරීමට ද සමත් වෙනවා. මැයි සිට සැප්තැම්බර් දක්වා දිගු වන නිරිතදිග මෝසම් සෘතුවේ වැසිවලින් වැඩිතම ප්‍රමාණයක් එහි ආරම්භයේදීම ඇතිවීම ස්වාභාවිකයි. ශ්‍රී ලංකාවේ නිරිතදිග කොටසේ බොහෝ තැන්වලට මැයි - ජූලි කාලයේ දී කෙටි විරාම සහිතව දීර්ඝ වැසි කාලාන්තර පැවතෙයි. සෙසු කාලයේ දී (අගෝස්තු - සැප්තැම්බර්) මීට වෙනස් රටාවක්, එනම් දිගු විරාම ද, කෙටි වර්ෂා කාලාන්තර ද සහිතව කාලගුණය පවතිනවා.නිරිතදිග මෝසම් කාලයේ විවිධ ස්වාභාවික ආපදා බලාපොරොත්තු විය හැකියි. මෙම මෝසම් කාලයේ ගංවතුර, නායයෑම් සහ දැඩි සුළං ද ඇති වෙයි. අන්තර් මෝසම් කාලයේ දී තරම් නොවුව ද අකුණු අනතුරු ද නිරිතදිග මෝසම් කාලයට සාමාන්‍යය වේ. විශේෂයෙන්ම මෝසම් ආරම්භයේ දී වලාකුලින් පිරි අහසත්, සැම තැන පැතිරී යන වර්ෂාවත් නිරිතදිග කොටසට බලපානවා.මෙසමයේ අප දිවයිනට බලපාන පරිදි පීඩන අවපාත සහ ද්‍රෝනිකා වැනි ආන්ත කාලගුණ පද්ධති වර්ධනය වීමේ හැකියාව වැඩියි. මේ නිසා බොහෝ විට අනෙක් සෘතුවලදී අප මුහුණ දෙන ආපදා ඉක්මවා යන විශාල පරිමාණයේ ව්‍යසනවලට මුහුණ දීමට සිදුවීම ඉතා කනගාටු දායකයි. මෙම කාලයේ බෙංගාල බොක්කේ වර්ධනය වන සමහර පීඩන අවපාත සුළි සුළං  බවට පත්වීමට පවා අවකාශ තිබෙනවා. පසුගිය වකවානුවල අපට සිදුවූ ආපදා වලින් පාඩම් ඉගෙන නොගැනීම, ආපදාවල ඉහළ යාමට සහ සෑම වසරකම ස්වාභාවික ආපදා සිදුවීමට හේතු වන බව පැහැදිලියි. මිනිස් ජීවිතවල වටිනාකම වටහා නොගැනීමත් මෙයට හේතු වන නිසා චෝදනාව සෑම වගකිව යුත්තන් වෙතම එල්ල වෙන බව ද අභයසිංහ මහතා පවසනවා.මෝසම් සෘතුව පුරාම පාහේ අප රට හරහා හමන සුළං ප්‍රවාහ තරමක් වේගවත් ;වනවා. සුළි සුළඟක බලපෑම යටතේ සුළං වේග ආපදාකාරී වනවා. මේ නිසා මෙම සමයේ අපට මුහුණ දීමට සිදු වන විවිධ සුළං ආපදා අවධානයට යොමු කළ යුතුමය. විශාල සහ දුර්වල ගස් ඉදිරී වැටීම මෙන්ම ගස්වල අතු කඩා හැලීම නිසා මාර්ග අවහිර වීම, හානිවීම නිවාස සහ වෙනත් ගොඩනැඟිලි විනාශ වීම, පියසි ගැලවී යාම මඟින් සිදුවන ජීවිත සහ දේපළ හානිය මේ කාලයේ සුපුරුදු ආරංචිය.මෝසම් වැසි වල සෘජු මෙන්ම වක්‍ර ආපදා බොහෝයි. බොහෝ අවස්ථාවල දිළිඳු අසරණ ජනයාගේ කටු මැටි, බිත්ති කඩා හැලීමෙන් සිදුවන ජීවිත හානි අපගේ ඉක්මන් සැලකිල්ලට නතු විය යුතුයි. කුඩා සහ විශාල පස් කඳු ආසන්නයේ ඉදිකළ නිවාස එම කඳු නාය යාමෙන්ම විනාශ වීමෙන් සිදුවන ජීවිත සහ දේපළ හානිය වළක්වා ගැනීමට අවශ්‍ය වන්නේ කාලීන ආරක්ෂක පියවර ගැනීමයි.මේ සඳහා තම නිවස අවට තිබෙන අනතුරුදායක ගස් හා තම නිවසේ වැස්සට තෙමෙන දිරච්ච බිත්ති ආදිය පිළිබඳව ද අවධානය යොමු කිරීම වැදගත් වෙනවා. පසුගිය දිනවල ගම්පහ, කොළඹ දිස්ත්‍රික්කවලට වැඩි වැස්සක් ලැබුණා. මේ වැස්ස සමඟ ජාඇළ තුඩැල්ල ආදි ප්‍රදේශ ගංවතුරට ලක්වුණා. අවිධිමත් ඉදිකිරීම් ද වගුරු ඉඩම් හා වෙනත් ජලය ගලා යන ස්ථාන අවහිර කිරීම මීට ප්‍රධාන හේතුව බව පරිසර යුක්ති කේන්ද්‍රයේ විධායක අධ්‍යක්ෂ පරිසර විද්‍යාඥ හේමන්ත විතානගේ මහතා පවසනවා.අද කොළඹ නගරයේ තත්ත්වය හොඳ වෙමින් පවතිනවා. ඉස්සර වගේ සුළු වැස්සකට කොළඹ යටවෙන්නේ නැහැ. නමුත් ගම්පහ කළුතර දිස්ත්‍රික්කවල අනවසර ඉදිකිරීම් ගොඩකිරීම නිසා ප්‍රශ්න රැසක් ඇතිවෙලා. මීට ප්‍රධාන ලෙස අදාළ පළාත් පාලන ආයතන වගකිව යුතුයි. ඒ සමඟම ග්‍රාමීය මාර්ග කාපට් කළාට, ඒවාට කොන්ක්‍රිට් දැම්මාට ගම් සභාවලින් මේ කානු වසරකට සැරයක්වත් හාරනවා. දැන් එහෙම කරනවා අඩුයි වැස්සහම පාරේ අයින කඩාගෙන යනවා. ඊට පස්සේ තාර පමණක් නොව කොන්ක්‍රිට් ද ගැලවෙනවා. මේ ග්‍රාමීය සංවර්ධනය කිරීමේදී පාරට තාර දැමීම කොන්ක්‍රීට් දැමීම පමණක් කානු දැමීම ද නිසි පරිදි කළ යුතුයි.” හේමන්ත විතානගේ මහතා පවසනවා.මේ අතර ජාතික ගොඩනැඟිලි පර්යේෂණ සංවිධානයේ නායයෑම් අංශ ප්‍රධානී ආර්. එම්. එස්. බණ්ඩාර මහතා පැවසුවේ පවතින අධික වර්ෂාව නිසා රටේ දිස්ත්‍රික් 10 ක පමණ නායයෑම් හා කණ්ඩි කඩා වැටීම් සිදුවීමට ඉඩකඩ ඇති බවයි.මේ දිනවල කළුතර, ගම්පහ හා කොළඹ දිස්ත්‍රික්කවල නායයෑම් සිදුවිය හැකියි. ඒ පිළිබඳව දැඩි අවධානය යොමුකළ යුතුයි. මාතලේ, මහනුවර, නුවරඑළිය, බදුල්ල, රත්නපුර, කළුතර, මාතර දිස්ත්‍රික්වල දැඩි වර්ෂාව ඇතිවිට නායයෑම් ඇතිවීමට පුළුවන්.නායයෑම් ඇතිවීම පිළිබඳව අපට නායයෑම් පිළිබඳ පූර්ව ලක්ෂණ මඟින් දැනගන්න අවස්ථාව තිබෙනවා.හිටි අඩියේ යම් යම් ස්ථානවලින් ජල උල්පත් මතුවීම, තිබෙන ජල උල්පත් සිඳී යාම, තිබෙන උල්පත්වලින් මඩ සහිත ජලය පිටවීම නායයෑම්වල පූර්ව ලක්ෂණ අතර වෙනවා. ඊට අමතරව බිත්තිවල, නිවාසවල හිටි අඩියේ සිදුවන ඉරි තැලීම්, තිබෙන ඉරි තැලීම් විශාල වීම, අවට ඇති ගස් දුරකථන කණු, විදුලි මාර්ග කණු යම් පැත්තකට ඇලවීම ආදිය ද නායයෑමේ පූර්ව ලක්ෂණ අතර වෙනවා.” ආර්, එම්. එස්. බණ්ඩාර මහතා පවසයි. මේ අනුව ඉදිරි දිනවලදී ඇතිවීමට ඉඩ ඇති වැස්ස පිළිබඳවත්, ඒ නිසා ඇතිවීමට ඉඩ ඇති අනෙක් ආපදා පිළිබඳවත් ඉන් පරෙස්සම් වීම පිළිබඳවත් අපි අවධානය යොමු කළ යුතු වෙනවා.සාකච්ඡා කළේනිහාල් පී. අබේසිංහසේයාරූ - හැටන් සමූහචන්දන ජයවීරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>19</day>
    </date>
    <link>http://www.silumina.lk/2013/05/19/_art.asp?fn=af1305194</link>
    <topic>කිරිපිටි කියා දරුවන්ට වස දීම</topic>
    <author>අරුණි මුතුමලී</author>
    <content>කිරි’ අපේ ජීවිතවලට කෙතරම් සමීපද! උපන් දා සිට මවු කිරෙන් පෝෂණය ලබන අය ඉන්පසු කෘතිමව සකස් කළ පිටි කිරිවලට යොමුවන්නේ කිසිවකුගේ බලපෑමෙන් තොරවයි. මවු කිරි අහිමි ළදරුවන් පවා පණ නල ගැටගසා ගත්තේ මේ පිටිකිරි බීමෙන්. එහෙත් වරින් වර අපට අසන්නට ලැබෙන දේ නිසා පිටිකළ කිරි පිළිබඳව ඇති විශ්වාසය බිඳෙන බව නම් නොකියාම බැහැ. දියුණු රටවල් දියර කිරි පානය කරද්දී අප වැනි රටවල් කිහිපයක් පමණක් බොන පිටිකිරි නිෂ්පාදක රටවලට සපයන්නේ විශාල වෙළෙඳපොළක්. ඒ නිසාම සිය නිෂ්පාදන ගැන යම් තොරතුරක් ඇසුණු සැණින් කලබලයට පත්වීම ද ස්වභාවිකයි.කෙසේ වෙතත් මේ දිනවල කිරිපිටි ගැන බහුලව කතා වන්නේ ඇතැම් කිරිපිටි වර්ගවල විකිරණශීලී ද්‍රව්‍ය හා කෘමිනාශක අඩංගු බවට සැකයක් මතු වූ නිසයි. පාර්ලිමේන්තුවේ පවා සාකච්ඡාවට බඳුන් වූ අපිරිසුදු කිරිපිටි පිළිබඳ සඳහන් වුයේ කෘෂි රසායන ද්‍රව්‍ය හෝ විකිරණශීලී ද්‍රව්‍ය මේ වායේ අඩංගු විය හැකි බවයි. රටේ පෝෂණයට දැවැන්ත දායකත්වයක් ලබාදෙන කිරිපිටිවලට මෙන්ම සැමන්වලට මෙවැනි තත්ත්වයක් උදාවීම අපට බලපාන්නේ කෙසේදැයි විද්වතුන් කිහිපදෙනකු ගෙන් විමසුවා.තණකොළ මත පතිත වන විකිරණකිරි මඟින් ඇඟට යන්න පුළුවන්පළමුවෙන්ම අප මේ පිළිබඳ කතා කළේ පරමාණු බලශක්ති අධිකාරියේ සභාපති ආචාර්ය රංජිත් විජේවර්ධන මහතා සමඟයි.කිරිපිටි වලට යම් විකිරණ මට්ටමක් ඇතුළුවීම මේ ලෝකයේ සිදුවිය හැකි දෙයක් බව අප පිළිගන්න ඕනැ. නොයෙක් රටවල විවිධ අවස්ථාවල ඇති වූ පරමාණුක බෝම්බ පිපිරීම් ආදිය නිසා එවැන්නක් සිදුවීමේ විද්‍යාත්මක පදනමක් තිබෙනවා. න්‍යෂ්ටික පිපිරීමක් සිදුවූ පසු එය දූවිලි ගොඩ ඇවිස්සුණා වගේ වායු ගෝලය පුරා විසිරෙනවා. ඒ අංශු අපේ රටේ පොළොව මත වුවත් පවතින්න පුළුවන්. මීට වසර 30 – 40ට පෙර සිදුවූ න්‍යෂ්ටික පිපිරීම්වල බලපෑම අදටත් වායුගෝලයේ හෝ බිම මත තිබෙනවා විය හැකියි. මේ විකිරණ තණකොළ මත පතිත වූ විට ඒවා ආහාරයට ගන්නා ගවපට්ටිවල හරකුන්ගේ කිරි මඟින් ආහාර දාමය ඔස්සේ අපේ සිරුරට එන්න පුළුවන්.සාමාන්‍යයෙන් බාහිර පරිසරයේ පවතින විකිරණශීලී ද්‍රව්‍ය අප දෙසට එනවා පමණයි. නමුත් සිරුර තුළට ඇතුළු වූ පසු ඒ මඟින් සියලු ඉන්ද්‍රියයන්ට බලපෑමක් එල්ල වනවා. එහි හානිය වැඩියි.අපි 1986 සිට විකිරණශීලී ද්‍රව්‍ය කිරිපිටිවල තිබෙනවාදැයි හොයනවාසෞඛ්‍ය අමාත්‍යාංශයේ පාරිසරික හා වෘත්තීය සෞඛ්‍ය ඒකකයේ විශේෂඥ වෛද්‍ය හේමන්ත හේරත් මහතා විකිරණශීලී ද්‍රව්‍යවලින් අප සිරුරට වන හානිය විස්තර කළේ මෙසේයි.කිරිපිටි වර්ගවල විකිරණශීලී ද්‍රව්‍ය තිබේද යන්න පිළිබඳ පර්යේෂණ කරන්නේ 1986 සිටයි. ඒ අතර යම් යම් රටවලින් වරින් වර බලපෑම් එනවා. ඒ රටවල විකිරණශීලී ප්‍රශ්න නැහැ. ඒ නිසා පරීක්ෂණ කිරීම අවශ්‍ය නෑ කියා. කොහොම වුණත් චර්නොබිල් න්‍යෂ්ටික බලාගාරය පිපිරිම, ෆුකුෂිමා බලාගාරය මෑතකදී පුපුරා යාම වැනි හේතු නිසා ගොඩබිම් වගේම මුහුදත් විකිරණවලින් අපවිත්‍ර වී තිබෙනවා.විකිරණශීලීභාවය ඉතා සරලව කීවොත් හරියට ආලෝකයක් වගේ. නමුත් ආලෝකයේ තරංග ස්වභාවයට වඩා මෙහි තරංග ස්වභාවය බලවත්. මේ ශක්තිය එක්ස් කිරණ ගැමා කිරණ ආදිය ශරීරය හරහා ගමන් කළ හැකි වීමෙන්ම තහවුරු වෙනවා. ඇල්ෆා කිරණයක් සාමාන්‍ය කඩදාසියක් මඟින් වළක්වන්නට හැකි වුවත් එක්ස් කිරණ වළකින්නේ ඊයම් තහඩුවක වැනි ද්‍රව්‍යයක් හරහා නොයන නිසයි. නමුත් ගැමා කිරණ කොන්ක්‍රීට් අඩි කිහිපයක් වුවත් විනිවිද යා හැකියි. පත්තු කරන ලද විදුලි පන්දමකින් ආලෝකය විහිදෙනවා වගේ ම විකිරණ ප්‍රභවයකින් අපට නොපෙනෙන ලෙස කිරණ විහිදුවනවා. එය නතර වන්නේ මූලද්‍රව්‍ය ක්ෂය වී ගිය පසුවයි.විකිරණශීලී පරමාණු යොදාගෙන හොඳ වගේම නරකත් කළ හැකියි. පරමාණු බෝම්බවලින් සිදුවන භයානක විපත් මෙන්ම කොබොල්ට් වැනි ද්‍රව්‍ය යොදාගෙන පිළිකා මර්දනයට කටයුතු කෙරෙනවා.කෙසේ වුවත් විකිරණශීලී ද්‍රව්‍ය සුළු වශයෙන් ශරීරගත වූ වහාම හානියක් කරන්නේ නැහැ. නමුත් ආහාරවල විකිරණශීලී ද්‍රව්‍ය තිබීමෙන් ප්‍රධාන වශයෙන් හානි දෙකක් සිදුවිය හැකියි. එකක් නම් ඒවා ආමාශගත වූ පසු පටක හරහා ගමන් කර සෛලවල න්‍යෂ්ටිවල ඇති ජානවලට බලපාන ච්ව්ඒ ව්‍යූහය විකෘති කර පිළිකා ඇති කිරීමට හේතු විය හැකියි. අනෙක ප්‍රජනන ඉන්ද්‍රිය හරහා ගමන් කිරීමෙන් ඒ සෛල නොබෙදීම නිසා වඳ භාවයට පත්වන්න පුළුවන්. ඒ වගේම විකිරණශීලී ප්‍රභවයක් විශාල වශයෙන් ශරීරයේ ස්පර්ශ වුණොත් පිළිස්සී මිය යන්නත් පුළුවන්. න්‍යෂ්ටික බෝම්බ භයානක වන්නේ ඒ නිසයි.ආහාරවල විෂබීජ නාශනයට, ශල්‍ය උපකරණ ආදිය ජීවානුහරණයට භාවිත කරන්නෙත් විකිරණශීලී ද්‍රව්‍යවලින් පිටවන තරංගයි. නමුත් ඒවා ආහාරයට ගත්තා කියා කිසිදු හානියක් වන්නේ නැහැ. තයිරොයිඩ් ග්‍රන්ථයේ ඉදිමීමෙන් එන වායුගෙඩිවලටත් විකිරණශීලී අයඩින් ලබා දෙනවා. ඒ නිසා කිරිපිටිවලින් යම් අයුරකින් විකිරණශීලී ද්‍රව්‍ය ආවත් එයින් පටක විනාශ වන්න තරම් හානියක් වන්නේ නැහැ.නමුත් කලින් කියූ ඩී.එන්.ඒ. විකෘතිය හා වඳභාවයට හේතු විය හැකියි. ආහාරයක හෝ පානයක විකිරණශීලී ද්‍රව්‍ය සුළුවෙන් තිබුණට ක්ෂණිකව කැරකැවිල්ලක් වමනයක් හෝ ආහාර අරුචියක් දැනෙන්නේ නෑ. නමුත් පිළිකා රෝගීන් ‘කරන්ට් අල්ලනවා’ ලෙස හඳුන්වන විකිරණ ප්‍රතිකාරය වැනි දෙයකදී වැඩි ප්‍රමාණයට නිරාවරණය වීම නිසා එවැනි තත්ත්වයක් හටගත හැකියි.අමතරව පිළිකා ප්‍රතිකාර යන්ත්‍ර ආදිය නිවැරදි කසළ අපහරණ ක්‍රමවලට අනුව ඉවත් නොකිරීම නිසා ඒවා යකඩ එකතු කරන්නන් විසින් යම් තැනක එකතු කර තැබුවොත් ඒ ආශ්‍රිතව සිටින අයට වමනය කැරකිල්ල ආදී ලක්ෂණ ඇතිවිය හැකියි. නමුත් අප සිටිනා පරිසරයේ ඕනෑතරම් විකිරණශීලී ද්‍රව්‍ය තිබෙනවා. අපේ ශරීර ඒවාට ඔරොත්තු දෙන අයුරින් සැකසී තිබෙන්නේ ඊට වඩා වැඩි මාත්‍රාවකින් විකිරණවලට නිරාවරණය වුණොත් තමයි ප්‍රශ්න ඇති වන්නේ. මේ ප්‍රකාශයත් සමඟ නිසැකයෙන්ම අපට ඇතිවන පැනය වන්නේ යම් අයුරකින් අප ගන්නා කිරිපිටි, සැමන් හෝ වෙනත් ආහාරයක අපට අහිතකර මට්ටමින් විකිරණශීලී ද්‍රව්‍ය අඩංගු වී ඇත්ද යන්නයි. ඒ පිළිබඳව ආචාර්ය රංජිත් විජේවර්ධන මහතා පැවසුවේ මෙවැනි අදහසක්.විකිරණශීලිතාව මනින්නේ බෙකරල් වලින් (ඕඳ). කිරිපිටිවල සාමාන්‍යයෙන් කිලෝ ග්‍රෑමයකට බෙකරල් 20ට වඩා විකිරණශීලී ද්‍රව්‍යයක් අඩංගු වීමට බැහැ. සැමන්වලට ඒ අගය බෙකරල් 100ක්. 2003 වසරේ බෙකරල් 30ක කිරිපිටි තොගයක් මෙරටට එවා ඒ තොගයම ආපසු යැවූ බවට වාර්තා වී තිබෙනවා. මීට අමතරව 2011 බිස්කට් ආදියට යොදා ගන්නා විකිරණශීලී ද්‍රව්‍ය අඩංගු හේ පවුඩර් තොගයක් පෝලන්තයෙන් එවා තිබුණා. එහි බෙකරල් 7.3ක් නිසා අනතුරුදායක නැති බවටයි වාර්තාවෙලා තිබුණේ.සැමන්වල විකිරණශීලිතාව සොයා බැලීම ඇරඹුවේ 2011 මාර්තු මාසේ සිටයි. ඒ වසරේ නොවැම්බර් වෙද්දී හා 2012 මාර්තුවලදීත් බෙකරල් 7.8ක විකිරණශීලීතාවක් වාර්තාවී තිබුණා. ඉන්දියාවෙන් ගෙන්වන ලද වානේ මුළුතැන්ගෙයි උපකරණ තොගයක ද විකිරණශීලීතාව තිබුණු නිසා මීට වසරකට පමණ පෙර ආපසු යවා තිබෙනවා. එයට හේතුව එක් උපකරණයක විකිරණශීලීතාව නිසා හානියක් නොවුණත් ඒවා කීපයක් එකම මුළුතැන්ගෙයකට එක් වුවහොත් එමඟින් පිටවන විකිරණ ප්‍රමාණය අහිතකර විය හැකි නිසයි.කිරිපිටිවල විකිරණ තිබේද යන්න පිළිබඳව පර්යේෂණ ඇරඹී තිබෙන්නේ 1986 සිටයි. එය දිගින් දිගටම කෙරෙන කාර්යයක්. යමෙකුට සැකක් ඇති වුණොත් තමන්ගේ සිරුරේ විකිරණශීලී ද්‍රව්‍ය පවතින බවට එය මැනීමට අප සතුව උපකරණ තිබෙනවා. නමුත් එසේ දැනගැනීමෙන් වැඩක් නොවන්නේ එවිට අප ප්‍රමාද වැඩි නිසයි. විය යුත්තේ විකිරණ ශරීරයට ඇතුළු වීමට පෙර බේරා ගැනීමයි. ඒ නිසයි අප සෞඛ්‍ය අමාත්‍යාංශය ආදී ආයතන සමඟ එක්ව ආහාරවල විකිරණ පරීක්ෂාව සඳහා පියවර ගෙන තිබෙන්නේ.තොරතුරු සොයන්න අනුකමිටුවක් පත්කරනවාපාරිභෝගික සේවා අධිකාරියේ සභාපති රූම් මර්සුක් මහතා ද කිරිපිටිවල විකිරණශීලීභාවය පිළිබඳ වූ මතය ගැන අදහස් දැක්වූයේ මෙසේයි.අපට ලැබුණු වාර්තා සෞඛ්‍ය අමාත්‍යාංශයේ ආහාර උපදේශක කමිටුවට යොමු කළා. එහිදී තීරණය වුණා යළි සාම්පල රැගෙන ඒවා පර්යේෂණ කරන ආයතන වෙත යවා නැවත වාර්තා ලබාගන්නා ලෙස. ඒ ආයතන කුමක්ද යන්න මේ මොහොතේදී හෙළි කිරීම පාරිභෝගිකයන්ට කරන අසාධාරණයක් නිසා එළි කරන්න අපහසුයි. නමුත් ඉදිරි සති දෙකේදී අදාළ වාර්තා අපට ලැබුණු පසුව නිශ්චිතව ඒ ගැන තොරතුරු කීමට හැකි වේවි.සෞඛ්‍ය අමාත්‍යාංශය මේ පිළිබඳව දක්වන අදහස පසුගිය 15 වැනිදා ඉදිරිපත් කළා. සෞඛ්‍ය සේවා අධ්‍යක්ෂ ජනරාල් වෛද්‍ය පාලිත මහීපාල මහතාගේ ප්‍රධානත්වයෙන් රැස්වුණු ආහාර උපදේශක කමිටුව මඟින් ගන්නා ලද තීරණයකට අනුව මේ වන විට රටේ පවතින කිරිපිටිවල විකිරණශීලී ද්‍රව්‍ය හෝ විකිරණශීලී ද්‍රව්‍ය අඩංගු වෙනත් සංයෝගයක් ලෙස සැලකෙන ඩයිසයන්ඩයමයිඩ් (ච්ඛ්ච්) නැමැති විෂ රසායනය හානිකර මට්ටමින් අඩංගු ද යන්න සොයා බැලීමටත්, අලුතෙන් ආනයනය කරන කිරිපිටිවල එම සංයෝගය නොමැති බවට සහතිකයක් සෑම සමාගමක්ම ඉදිරිපත් කළ යුතු බවටත් එසේ සහතිකයක් ඉදිරිපත් කළ ද සෞඛ්‍ය අමාත්‍යාංශය මඟින් නිරන්තර ඒවා පරීක්ෂාවට ලක් කිරීමටත් තීරණය කර තිබෙනවා.ඒ සමඟම ඩයිසයන්ඩයමයිඩ් රසායනය පිළිබඳ හා එය ශරීරයට බලපාන ආකාරය පිළිබඳ තොරතුරු සෙවීමට අනු කමිටුවක් ද පත්කිරීමට ආහාර කමිටුව තීරණය කළා. අන්තර්ජාතිකව පිළිගත් රසායනාගාරයකින් අදාළ පරීක්ෂණ සිදුකර සහතිකය ඉදිරිපත් නොකරන සමාගම්වලට කිරිපිටි ආනයනය කර බෙදාහැරීම තහනම් කිරීමට ද කටයුතු කරන බවට එම ආහාර උපදේශක කමිටුව කටයුතු යොදන බව අමාත්‍යාංශය නිවේදනය කළා.මේ දේවල් රටක අනාගතය සඳහා ඉතා වැදගත් වන බව කිව යුතුයි. වඳ භාවය, රක්තහීනතාවය, පිළිකා ආදියට අපේ දරුවන් හා අනාගත පරපුර ගොදුරු වුවහොත් එය මුළුමහත් ජාතියේම පරිහානියට හේතුවක් විය හැකි නිසා මේ ගැන අවධානය නිසි ලෙස යොමු විය යුතුමය.වෙසෙසින්ම අපේ බොහෝ දේවල්වලදී අස්සයා පැනගිය පසු ඉස්තාලය වසා දමන ක්‍රියාවලියෙන් මේ කටයුත්ත හෝ බේරා ගැනිමට අදාළ බලධාරීන් සියලු දෙනාටම දැඩි වගකීමක් ඇති බව සිහි කළ යුතුමය. එය ආයතතනික මට්ටමින් එකිනෙකාගේ කර පිටට පැටවීම නොව තම දරුවන්ගේ මෙන්ම රටේත් ජාතියේත් අනාගතය වෙනුවෙන් සියලුදෙනා එක්ව ඉටු කළ යුතු යුතුකමකි.අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>19</day>
    </date>
    <link>http://www.silumina.lk/2013/05/19/_art.asp?fn=af1305195</link>
    <topic>කතා කරන ඇස් බලන්න රිජ්වේ රෝහලේ පුංචි තක්සලාවට එන්න</topic>
    <author>සටහන - සුභද්‍රා දේශප්‍රිය</author>
    <content>ගිලන් වූ සිතක් සුවපත් කරන්නට වෙදකම මෙන්ම හෙදකම ද ඉතා වැදගත්ය. එවන් වූ වෙදකමටත් හෙදකමටත් එහා ගිය තවත් සුවිසල් කාර්යභාරයක් දරුවන් වෙනුවෙන් ඉටු කිරීමට රිජ්වේ ආර්යා ළමා රෝහලේ අධ්‍යක්ෂ විශේෂඥ වෛද්‍ය රත්නසිරි හේවගේ මහතා ප්‍රධාන රෝහල් කාර්ය මණ්ඩලයට පසුගියදා හැකිවිය. ඒ දීර්ඝ කාලයක් තිස්සේ නේවාසිකව ප්‍රතිකාර ලබන දරු පැටවුන් ගේ අධ්‍යාපන කටයුතු නොකඩවා පවත්වාගෙන යාම සඳහා පිටුබලයක් ලැබෙන පරිදි පුංචි පන්ති කාමරයක් සෑම වාට්ටුවකම පවත්වාගෙන යෑමට කටයුතු ආරම්භ කිරීමය.කොළඹ රිජ්වේ ආර්යා ළමා රෝහලේ නේවාසිකව ප්‍රතිකාර ලබන පුංචි පැටව් ලද ඇසිල්ලෙන් ඈත දුරක පිහිටි තම නිවෙස් බලා යන්නට සිහින දකිති.සමහර පුංචි පැටව් අම්මාගේ උණුසුමට ගුලිවී කිරි උරති. සමහරෙක් කිරි සිහින දකිති. ආයාසයෙන් හිනැහෙන්නට වෙර දරන අම්මාවරුන්ගේ නෙතඟ නළියන උණු කඳුළු බිඳු නොදැනීම දෙකොපුල් දිගේ ඇද හැලෙයි. ලස්සන සමනල් පැටවු තමන් කොතැනක ඉන්නේදැයි නිනව් නැතිව එහෙ මෙහෙ දුව පැන යති. මේ පැටවුන්ගේ කෙඳිරිලි කඳුළු දකින අම්මාවරු කඳුළු සඟවා දරුපැටව් සනසති. කතාකරන පුංචි දෙනෙත් හැර අම්මා දෙස බලන පුංචි පැටවුන්ගේ දුක අපට බෙදා හදාගන්නට හැකිනම්... මට වරෙක සිතිනි.නේවාසිකව ප්‍රතිකාර ලබන පුංචි පැටව්එක්පසෙක ශල්‍යකර්මවලට බඳුන් වූ දරුපැටව් රැගෙන යන කාර්ය මණ්ඩලයයි. තවත් පසෙක දෑත දෙපා ආවරණය කෙරුණු වෙළුම් පටි නිසා පුංචි සමනල් ලෝකය ගිලන් ඇඳකට සීමා වූ දරුපැටවුන්ය. සේලයින් බිඳුවෙන් බිඳුව වැටෙන හැටි නොඉවසිල්ලෙන් බලා සිටින දරුවන් සනහාලන හෙදි සොහොයුරියෝ තවත් පසෙකය.රිජ්වේ ආර්යා ළමා රෝහලේ සෑම වාට්ටුවක්ම දැඩි සේ කාර්යය බහුල වෙලාවක පැයක් දෙකක් අප සමඟ රැඳෙන්නට වෛද්‍යවරු, හෙද හෙදියන් මෙන්ම සෙසු රෝහල් කාර්ය මණ්ඩලය මෙන්ම රෝහලකට ආගන්තුක ගුරු මෑණිවරුන් ද ළෙන්ගතු වූහ. අප රෝහලට ගොඩවූයේ වෛද්‍යවරුන්ගේ හෝ හෙද සොහොයුරියන් ගේ කාර්යභාරය පිළිබඳ කතාකිරීමට නම් නොවේ.රෝහලට අලුතින් එකතු වූ සෙනෙහසේ තක්සලාව ගැන කතා කිරීමටයි. මේ සෙනෙහසේ තක්සලාව මුල් වරට ඉදිකෙරුණේ කොළඹ රිජ්වේ ආර්යා ළමාරෝහල තුළය. ගිලන් වූ පුංචි සිත් සුවපත් කිරීමට වෙදකම මෙන්ම හෙදකම ද ඉතා වැදගත් ය.ඉන් එහාට ගිය යමක් කිරීමට රිජ්වේ ආර්යා ළමා රෝහලේ අධ්‍යක්ෂ විශේෂඥ වෛද්‍ය රත්නසිරි හේවගේ මහතාට හැකිවිය. වෙදකම මෙන්ම හෙදකම පිළිබඳව ද සොයා බලන අධ්‍යක්ෂතුමා ඇතුළු කාර්ය මණ්ඩලය දීර්ඝ කාලයක් නේවාසිකව ප්‍රතිකාර ලබන දරුපැටවුන්ගේ අධ්‍යාපනය ගැන ද සිතා බැලූහ.සෙනෙහසේ සොඳුරු ඉසව්වකට රිජ්වේ ආර්යා ළමා රෝහලේ දරුපැටව් රැගෙන යෑමට සෑම වාට්ටුවක් තුළම පුංචි පන්තිකාමරයක් ගොඩනැඟුණේය.දීර්ඝ කාලයක් රෝහලේ නේවාසිකව රැඳී සිටින විවිධ රෝගාබාධවලට ගොදුරු වූ දිවයිනේ හතරදිග්භාගයෙන්ම පැමිණි පුංචි පැටවුන් සුවපත් කරන රිජ්වේ ආර්යා ළමා රෝහලට එන දරුපැටවුන්ට තම පාසල ගැන සිතමින් ළතවෙන්නට ඉඩ නොතබා ඔවුන්ගේ අධ්‍යාපනය කඩාකප්පල් නොවන්නට වගබලා ගැනීමට සෙනෙහසේ තක්සලාවක් රෝහල තුළම ඉදිකෙරිණි.පුංචි සිත්වල බලාපොරොත්තුවේ මල්ඵල ගන්වමින් සෑම වාට්ටුවකම ඉදිකෙරුණු පුංචි පන්ති කාමරය අපූර්ව චමත්කාරජනක දසුනකි. පුංචි පැටවුන්ගේ ලෝකයට ඉදිවූ අලංකාර පන්ති කාමරයේ කොවුල් නදින් ගී ගයන පුංචි පැටවුන්ට තාලයකට අනුව අත්පුඩි තලන පැටව් සොයා සෑම වාට්ටුවකටම ගොඩවදින ගුරුතුමියන් පිළිගන්නට මේ පුංචි දරුවන් සැදී පැහැදී සිටියහ.එකින් එක අකුරු අමුණා වචන ඇහිඳින පැටවු තවත් පසෙක මවුපියන්ගේ වාරුවෙන් නැඟී සිටින්නට වෙර දරන පැටවු එන්නත්, සේලයින්, සැත්කම් අතර අහිමි වූ ළමා ලෝකයේ කඳුළු අතුරින් සිනානඟන්නට දිරිදුන් ගුරුතුමී නඟන ගී හඬ, පාටකූරු කතන්දර පොත් අතර ඉදිවූ ළමා ලෝකය අතිශය සුන්දරය. මල් වැනි පැටවුන් සමඟ ගතකරන කාලය සැබැවින්ම සංවේදී බව ගුරුතුමීගේ නෙතට නැඟෙන කඳුළු බිඳු සාක්ෂි දරයි.අහිමි වී ගිය ළමා ලෝකය වගේම අධ්‍යාපනය යළි ලබාදීමට රෝහල් අධ්‍යක්ෂතුමා ගත් වෙහෙස අපිරිමිතය. දිවයිනේ විවිධ ප්‍රදේශවලින් පැමිණෙන රෝගී දරුවන් 900 – 1000 අතර ප්‍රමාණයක් රිජ්වේ ආර්යා ළමා රෝහලේ නේවාසිකව ප්‍රතිකාර ලබති. මේ දරුවන්ගෙන් 200 - 300 අතර ප්‍රමාණයක් සතියකට වඩා කාලයක් නේවාසිකව ප්‍රතිකාර ලබා ගන්නා අතර සමහර රෝගී දරුවන් මාස දෙක තුනක් වැනි දීර්ඝ කාලයක් රෝහලේ නේවාසිකව පසුවෙති.”සාමාන්‍ය දරුපැටවුන්ට වඩා මේ දරුවෝ විශේෂයි. අසනීප වුණාම වෙනදාට වඩා සෙනෙහස සොයනවා. මෙය අලුත් අත්දැකීමක්. පන්ති කාමරයක ඉන්න දරුවන්ට වඩා මේ දරුවෝ වෙනස්. අපි පන්ති කාමරයක පරිසරය මේ රෝහලෙත් ඇතිකරන්න උත්සාහ කරනවා. සමහර දරුවෝ මාස ගණන් රෝහලේ නේවාසිකව ඉන්නවා. නේවාසිකව ඉන්න අතර දරුවන්ට මඟහැරෙන පාඩම් උගැන්වීමයි අපි මෙහිදී කරන්නේ. සුවපත් වෙලා පාසලට යද්දි තම පාඩම් ආපස්සට ගියා කියන හැඟීම ඇති නොවී පාසල් ගිහින් වැඩකරන්න පුළුවන් කියන තත්ත්වයට දරුවන්ගේ මානසිකත්වය ගොඩනඟන්නයි මට අවශ්‍ය වුණේ”. රෝහලේ අධ්‍යක්ෂ විශේෂඥ වෛද්‍ය රත්නසිරි හේවගේ මහතා පවසයි.දිගුකාලයක් නිවෙසින් සහ පාසලෙන් බැහැරව සිටීම නිසා ඔවුන්ගේ අධ්‍යාපනය කඩාකප්පල් වීම දරුවන්ගේ සහ මවුපියන්ගේ බලවත් කනස්සල්ලට හේතුවක් වී තිබිණි. මෙහි භයානක තත්ත්වයක් වන්නේ සමහර දරුවන් අධ්‍යාපන කටයුතු මඟහැරෙන නිසා රෝහලට ඇතුළත් නොවී සිටි අවස්ථා ද අප දැක තිබෙනවා.මේ තත්ත්වය තේරුම් ගත් රෝහලේ පාලනාධිකාරිය තාවකාලික පියවරක් ලෙස ස්වේච්ඡා ගුරුතුමියකගේ සහ මේ පිළිබඳව උනන්දුව දැක්වූ හෙද නිලධාරිනියන්ගේ සහයෝගයෙන් දරුවන්ගේ අධ්‍යාපන කටයුතුවලට සහායවීම මීට පෙර ආරම්භ කර තිබුණා. දරුවන්ගෙන් සහ මවුපියන්ගෙන් ඉතා හොඳ ප්‍රතිචාරයක් මේ කටයුත්තට ලැබුණා. රෝහල් සඳහා ගුරුවරු යෙදවීම අන්තර්ජාතිකව පිළිගත් ක්‍රමවේදයක් බව ළමා රෝහලේ අධ්‍යක්ෂවරයා අප සමඟ පැවැසීය.රෝහල් අධ්‍යක්ෂ ලෙස එතුමා මේ පිළිබඳව සෞඛ්‍ය අමාත්‍ය මෛත්‍රීපාල සිරිසේන මහතා දැනුවත් කිරීමෙන් පසු ඒ සඳහා යුහුසුළු වූ අමාත්‍යවරයා අධ්‍යාපන අමාත්‍ය බන්දුල ගුණවර්ධන මහතාගේ මැදිහත් වීමෙන් රිජ්වේ ආර්යා ළමා රෝහලට ප්‍රාථමික පුහුණු ගුරුවරුන් ඇතුළත් කිරීම පිළිබඳ ප්‍රතිපත්තිමය තීරණයකට එළැඹ ඇත. ඒ අනුව පසුගිය දිනෙක සිංහල සහ දෙමළ මාධ්‍ය ගුරුවරියන් රිජ්වේ ආර්යා ළමා රෝහලට අනුයුක්ත කෙරිණි.අධ්‍යක්ෂ විශේෂඥ වෛද්‍ය රත්නසිරි හේවගේප්‍රධාන විශේෂ ශ්‍රේණියේ හෙදි නිළධාරිණී වයි. හෙට්ටිආරච්චිමේ සත්කාරය මඟින් හෙද සේවාවේ ගුණාත්මක භාවය වර්ධනය කිරීම සඳහා වැදගත්වන නව ප්‍රවේශයක් ලෙස මේ සත්කාරය අගය කළ යුතුය. පෞද්ගලික සහ අනෙකුත් රජයේ රෝහල්වලට ද මෙම සේවාව පූර්වාදර්ශයක් සපයන බව නොරහසකි. රිජ්වේ ආර්යා ළමා රෝහල සෑම දරුවකුටම සෙනෙහස පාමින් රෝගවලට ගොදුරුව සිටින පුංචි පැටවුන්ගේ රෝග සුවකිරීම පමණක් නොව අතපසුවුණ පාඩම් කියාදෙන තක්සලාවක් බවටත් පත් කිරීමට හැකිවීම සැබැවින්ම දරුපැටවු ලද භාග්‍යයකි.රෝහලට පැමිණියාම දරුවෝ හරිම අසරණයි. සෑම දරුවකුටම අසනීප සුව වනතුරු අපේ කාර්යමණ්ඩලය වෙදකම මෙන්ම හෙදකමත් ලබාදෙනවා. රෝහල් කාර්ය මණ්ඩලයේම සෙනෙහස මැද්දේ දරුවෝ කල් ගෙවනවා. ඒත් සමහර දරුවෝ අධ්‍යාපනය කඩාකප්පල් වෙන නිසා හිතේ කනස්සල්ලෙන් කල්ගෙවනවා. ඒ දරුවන් වෙනුවෙන් අධ්‍යාපනය ලබාදෙන්න ගත් පියවර මා ඉතාමත් අගය කරනවා. ප්‍රධාන විශේෂ ශ්‍රේණියේ හෙද නිලධාරිනී යසන්ති හෙට්ටිආරච්චි මහත්මිය අප සමඟ පැවැසුවේ උතුරායන දරු සෙනෙහසකිනි.හතරේ වාට්ටුව පුරා පුංචි පැටවු මල් වගේ ඉහිරිලා තැන්තැන්වල සෙල්ලම් කරති. ඒත් පුංචි දෙනෙත් නම් මලානිකයි. මට ‘අලියන්ට ළමයින්ට නළියන්ඩමයි සිත’ කියන කවි පදය සිහියට නැෙඟන්නට විය. යාන්තමට හෝ සුවපත් වුණා ම සමනළ පැටවුන්ට මේ බිත්ති හතරට මැදිවෙලා හිඳීමට අපහසුයි. ඒ වෙලාවට සෙල්ලම් කාමරයට ගොස් සෙල්ලම් කිරීමටත් අකුරු කිරීමටත් දැන් ඉඩහසර ලැබී ඇත. නේවාසිකව ප්‍රතිකාර ලබන සෑම දරුවෙක්ම ගමේ පාසලේ අකුරු කෙරූ දරුවෝය.නොසිතපු වේලාවක රෝගාතුර වී ගමේ රෝහලෙන් කොළඹට මාරුකර එවූ දරුපැටවුන්ට පාසල අතහැර කොළඹ එන්නට සිදුවීම දරාගන්න බැරි වේදනාවක් බව මවුපියෝ දනිති. දරුවන්ගේ හීන වගේම මවුපියන්ගේ හීන බොඳ නොකර ශිෂ්‍යත්ව විභාගයට, වගේම වාර විභාගයට හොඳින් මුහුණ දීමට දරුවන්ට අකුරු කියා දෙන්න ගුරුතුමී රෝහලටම ඒම දරුවන්ගේ මනසට දැනෙන්නේ කුමන ආකාරයට ද කියන කරුණ පිළිබඳව හාපුරා කියලා ගුරු පත්වීමත් අරගෙන විදුහල්පති කෙනෙක් නැති විදුහලකට පැමිණි ගුරුතුමීට අපූරු අත්දැකීමක් වෙන්නට ඇති.ඇගේ දෙනෙක් අග පුංචි කඳුළු බිඳු දෙකක් නලියයි. දරුපැටවු ඇය වටකරගෙන තාලයකට අනුව ගී ගයති. මේ දරුවන්ට උගන්වන එක හරිම සංවේදී වැඩක්. ආ මුල්ම දවසේ දරුවෝ දිහා බැලුවාම හරිම දුක හිතුණා. ලෙඩ දුක් කියාගන්න බැරිව කෙඳිරි ගාන දරුවෝ දැක්කම ආපහු හැරිලා යන්න හිතුණා. අප ඉගනගත්තේ ගුරු වෘත්තිය හෙද වෘත්තිය නොවෙයි.ඒත් ඒ දෙකම දැන් අපි ඉගෙනගන්නවා. හෙද සොහොයුරියෝ වෛද්‍යවරු අපි දිරිමත් කරනවා. චමරිතා සඳරුවනි ගුරුතුමී අප සමඟ පැවැසුවාය. අමාලි ඉරංගා, වින්ධ්‍යා ජයරත්න, සුලෝචන අමරසිංහ විද්‍යාපීඨ ගුරුවරියන් සිවුදෙනා දරුපැටව් වෙනුවෙන් විශාල මෙහෙවරක යෙදෙති. රෝගී තත්ත්වයට පත්වූ දරුවෝ අනෙක් දරුවන්ට වඩා සෙනෙහස සොයති. රෝගී දරුවන් ස්වභාව සෞන්දර්යයට වඩා ඇලුම් කරති. ඒ හෙයින් ම රෝහල තුළ ස්වාභාවික පරිසරය චමත්කාර ලෙස ගොඩනැඟීමට අධ්‍යක්ෂතුමා ඇතුළු කාර්යමණ්ඩලය වෙහෙස දරති.මේ සමනළ පැටවු හඬමින් පැමිණියත් මෙතැනින් පිටව යන්නේ සිනහව තුරුළු කරගනිමිනි. එහෙත් නෙරි පටෙහි එල්ලීගෙන සුරංගනා ලෝකයේ ඇති සුරකුමරියන් ගැන කතා අහපු ඒ වගේම හඳමාමා ගැන තාලයකට ගී ගයන්නට කියාදුන් ගුරුතුමී දමා යන්නට නම් මේ දරුපැටවුන්ට අපහසු කරුණක් වනු ඇත.සටහන - සුභද්‍රා දේශප්‍රියඡායාරූප - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>19</day>
    </date>
    <link>http://www.silumina.lk/2013/05/19/_art.asp?fn=af1305197</link>
    <topic>නිල්වලා ගඟේ වතුර දුන්නත් ලෙඩා සනීප වෙනවා</topic>
    <author>මහින්ද අබේසුන්දර</author>
    <content>දොස්තර එස්.ඒ.වික්‍රමසිංහ ලංකා කොමියුනිස්ට් පක්ෂයේ නායකයා විය. ඔහු නියෝජනය කළේ මාතර අකුරැස්ස ආසනයයි. දකුණේ මිනිස්සු ඔහු වඩාත් හඳුනා ගත්තේ දේශපාලනඥයකු හැටියට නොව දක්ෂ බටහිර වෛද්‍යවරයකු හැටියටය.”දොස්තර මහත්තයා අතින් නිල්වලා ගඟේ වතුර ටිකක් දුන්නත් ලෙඩ සනීප වෙනවා” දොස්තර වික්‍රමසිංහගෙන් බෙහෙත් ගත් රෝගීහු කියති. කොච්චර සමාජවාදී පක්ෂයක නායකයකු වුවද දොස්තර වික්‍රමසිංහගේ බෙහෙත් සාප්පුවේ බෙහෙත් මිල වැඩිය. එහෙත් එක බෝතලයෙන් ලෙඩා සනීප වන බව රෝගීහු කියති.මාතර දිස්ත්‍රික්කයේ මාතර, අකුරැස්ස සහ දෙවිනුවර යන ආසනවල ලංකාවේ කොමියුනිස්ට් පක්ෂයේ පදනම දැමුවේ ද වික්‍රමසිංහගේ දක්ෂතාව මතය. ඔහු පොලීසියත් සමඟ ගැටුණ දේශපාලනඥයෙකි. රෝහණ විජේවීරගේ පියා වික්‍රමසිංහට දේශපාලනය කරන්නට ගොස් පොලීසියෙන් ගුටි කෑ සහෝදරයෙකි. ඒ නිසාම විජේවීරගේ පියා අංග විකල තත්ත්වයෙන් ඇඳටම සීමා විය. ඒ සහෝදරයා කළ සේවයට ගරු කරමින් රෝහණ විජේවීරට රුසියාවේ ලුමුම්බා විශ්වවිද්‍යාලයට ශිෂ්‍යත්වයක් ලබාදුන්නේය. විජේවීර ද රුසියාවේ යාමට දින දෙක තුනකට පෙර බෙලිවත්ත ආරිගේ සැලුන් එකේ කොණ්ඩය කපද්දී ඔහු කී කතාවක් මට මතකය.”රුසියාවේ ගිහින් දොස්තර කෙනෙක් වෙලා තාත්තා සනීප කරගන්න එනවා” සැලුන් එකේ ආරි කී ඒ කතාව තහවුරු කරන්නට ආරි තාමත් ජීවත්වෙයි. හැබැයි සැලුන් එක නම් සුනාමියට විනාශ වී ගියේය.වික්‍රමසිංහගේ කොමියුනිස්ට් දේශපාලනයෙන් පාර්ලිමේන්තු ගිය කිහිපදෙනෙකු මෙහිදී අපට සිහිපත් වෙයි. ප්‍රේමලාල් කුමාරසිරි එක්කෙනෙකි. වික්‍රමසිංහගේ රුසියන් ජාතික බිරිය ඩොරීන් වික්‍රමසිංහ තවත් කෙනෙකි. අධ්‍යාපන නියෝජ්‍ය අමාත්‍ය ලෙස පත්වූ බී.වයි.තුඩාවේ මාතර ආසනය නියෝජනය කළ කොමියුනිස්ට් මන්ත්‍රීවරයා විය. කඹුරුපිටිය ආසනය නියෝජනය කළ පර්සි අබේගුණසේකර තවත් කෙනෙකි. දැන් නම් ඉතින් කොමියුනිස්ට් පක්ෂයක් දකුණේ නැත.දොස්තර මහතා නියෝජනය කළ අකුරැස්ස ආසනයේ ඡන්දයක් කිට්ටුව අපි ඇවිද්දෙමු. යන්නට හරි හැටි පාරක් නැත. පාලමක් නැත. පාලම වෙනුවට \බුණේ ඒදණ්ඩය. ඒදණ්ඩ දිරුවාම ඒදණ්ඩෙන් මාරු වෙන්නට ද බැරිය. එම ආසනයේ ඇවිද ගිය අපි ප්‍රදේශයේ ඡන්දදායකයන් හමුවී ප්‍රශ්න කළෙමු.”කාටද ඡන්දෙ දෙන්නේ” අපි ඇසුවෙමු.”දොස්තර මහත්තයට මිසක් වෙන කාටද” ඔවුහු කීහ.”ඒ වුණාට යන්න පාරක් පාලමක් වත් නැහැනේ” අපි යළි ඇසුවෙමු.”අපි ඉතින් දොස්තර මහත්තයට ඇර වෙන කාට දෙන්නද” ඔවුහු එකහෙළා උත්තර දුන්හ.ඒ අනුව දිරච්ච පාලමෙන් ගොඩවී දොස්තර මහත්තයාට ඡන්දය දී ඔහු පාර්ලිමේන්තුවට යැවීමට ඡන්දදායකයෝ ක්‍රියාකළහ.දොස්තර වික්‍රමසිංහගේ දේශපාලන ජීවිතය හා පාර්ලිමේන්තු කාලය ගැන කතා කරන්නට කලින් මාතර සුප්‍රකට වික්‍රමසිංහ බෙහෙත් ශාලාව ගැන කතා කරමු.වික්‍රමසිංහ මහතා රුසියාවට ගෙන ගොස් පෙනහල්ලක් බද්ධ කළේය. ඉන්පසු දොස්තර වික්‍රමසිංහට බෙහෙත් සාප්පුවට යාම සීමා විය. දොස්තර මහතා නැත්නම් වෙනත් දොස්තරලාගෙන් බෙහෙත් ගන්නට රෝගීන් කැමැති නැත. ඒ නිසා දොස්තර මහතා රෝහලට ගොස් බෙහෙත් දෙනවා නම් ඩොරීන් වික්‍රමසිංහ ද රෝහලේ මුර සේවයේ යෙදී සිටින්නීය. රෝගීන් බල බලා සිටින වික්‍රමසිංහ මහතා නේවාසික රෝගීන්ට දෙන කෑම එකේ ඇති බැදුම් වර්ග, බැදපු මිරිස්, පපඩම් හොරෙන් කන්නේය. එය මුර කිරීම ඩොරීන්ගේ රාජකාරිය. පෙනහැල්ලක් දමා ඇති නිසා තෙල් කෑම අගුණය.වික්‍රමසිංහ සහ පාර්ලිමේන්තුවලබන සතියේ බලන්නමහින්ද අබේසුන්දරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>19</day>
    </date>
    <link>http://www.silumina.lk/2013/05/19/_art.asp?fn=af1305198</link>
    <topic>බුද්ධාලම්බන පී‍්‍රතිය විකුණමින් සමහරුන් කරන ‘තොරණ’ බිස්නස්</topic>
    <author>වසන්ත ජයසිංහ ආරච්චිගේ</author>
    <content>පහුගිය ටිකේම ටිකක් තදට වැස්සේ ලොකු හුළඟකුත් එක්කනේ. සමහරු කිව්වේ ඔන්න ‘මහසෙන්’ එනවා කියලා. මහසෙන් කිව්වම ඒක ඉල්ලලා අස්කරගන්න ඕන ඒ ගැන ලොකු හා හූවක් තියෙන හන්දා. බෙංගාල බොක්ක පැත්තේ පීඩන අවපාතයක් කියලා නිවැරැදි කරගමුකෝ. වැඩේ මේකයි සමහරු හිතුවේ මෙදා වෙසක් එකත් වැස්සට හේදිලා යයි කියලා. හැබැයි ඉතිං ඔය මොන දේ මොන විදිහට වුණත් වෙසක් කියන්නේ බෞද්ධ අපේ උතුම්ම මංගල්‍යය. පසුගිය වංගුපාරේ වෙසක් පහන් කූඩු බිස්නස් එකක් කරගත්ත හිච්චි මල්ලි කෙනෙක් ගැන කිව්වා මතක ඇතිනේ. ඔන්න වැඩේ නැගලා යනවා කියලයි ආරංචිය.ඉතිං මෙදා පාරත් අපි වංගුපාරේ රවුමක් යන්න හිතාගෙනයි පාරට බැස්සේ. විශ්වාස කරන්න හැම තැනකම පුවක් ගස් කඳන් ගොඩගහලා. ලිස්සනගස් යන්න නම් නෙමෙයි.”වෙසක් ලබනවා තොරණ බඳිනවා’අන්න එතකොටයි මතක් වුණේ තොරණ හදන්න පුවක් ගස් කඳන් ගොඩගහලා කියලා. එදා වෙසක් එකට ජාතක පොතේ කතාවක් අරගෙන තොරණ හැදුවා. ඒ හදලා ජාතක කතාවෙන් මිනිස්සුන්ට පාඩමක් කිව්වා. හැබැයි අද කාලෙත් වෙනස් වෙලා තාලෙත් වෙනස් වෙලා. වෙසක් කාඩ් එකක් යැව්ව අපේ ඇත්තෝ එස්.එම්.එස් එකක් යවලා සුබ පතන යුගයක් නේ මේක. දැන් ඔන්න පුවක් කොටන් තොරණ ඩිජිටල් වෙලා.හොඳයි කතාව ටිකක් දිග්ගැස්සුනාද මන්දා. වැඩේ ඇත්ත හින්දා නොකියත් බෑ. මෙදා අපි වංගුපාරේ කරක් ගහලා නිවුස් එකක් හොයාගන්න අපේ කොටස්කාරයින් දෙන්නා එක්ක පාරට බැස්සා. සුගතත් රුවනත් එක්ක පාරට බැහැලා වැඩි දුරක් යන්න කලියෙන්ම සුගතා වෙනදා වගේම දොඩවන්න තියාගත්තා.සුගතා අතොරක් නැතිව කියවගෙන ඉස්සරහට යනවා. සුගතගේ සංවාදය මැද්දට රුවනා උත්තර බඳිනවා මට ඇහෙනවා.’එහෙම හිතන එක වැරැදියි නේද මල්ලි. අද ආර්ථිකේ ටිකක් අමාරු හින්දා මිනිස්සුන්ට විවේකයත් අඩුයි. වැඩ වැඩ. ඒත් ඉතිං එහෙමයි කියලා අද මඟුල් ගෙයක් මලගෙයක් වුණත් මිනිස්සු නොගිහින් ඉන්නේ නෑනේ. පුළු පුළුවන් විදිහට මිනිස්සු යුතුකම් කරනවා.’රුවනගේ කතාවෙන් සුගතා තවත් ටිකක් ඇවිලෙන්න ගත්තා.අනේ මගෙන් මොකුත් අහන්නේ නැතුව හිටපං. හරි මට එකෙක් හරි පෙන්නපන් ඔය යුතුකම් කරන. එදා මේනකා වෙඩින් කාඩ් එක උඹට අතට දීලා ගියාට පස්සේ ඒක බලලා කුණු කූඩේට දානවා මම බලාගෙන. යකෝ එහෙම යුතුකම් කරපු කාලේ ඉවරයි. දැන් හැම එකාම උඹලා වගේම ආත්මාර්ථකාමියි. හැදියල්ලා.සුගතගේ කතාව මැද්දට හොම්බ දාපු රුවනට සුගතගෙන් එල්ලවුණු යෝකර් එකෙන් රුවනගේ කට ඇඹරෙනවා මම බලාගෙන. කතාව දුරදිග යන්න කලියෙන්ම ඉස්සර වුණ මම අපි ආව කාරණේ දෙන්නට මතක් කළා.මෙදා අපි වංගුපාර හන්දියෙන් බස් එක ගන්න හිතාගෙන දෙපාවලට වැඳගෙන හන්දියට ආවා. එතකොටයි වැඩේ තේරුණේ මෙදා වෙසක් එකට වංගුපාර හන්දියේ තොරණ රාජයෙක් හදන්න වැඩ පටන් අරගෙන.අපි යන ගමන පැත්තකින් තියලා හෙමින් සැරේ ඒ පැත්තට කරක් ගහන්න හිතුවා.කොහෙද බං යන්නේ. සුගතා ප්‍රශ්න කරන්න ගත්තා. කට වහගෙන වරෙන්. අපි ඒ පැත්තට පොඩ්ඩක් ගිහින් එමු. උත්තර බැඳපු මමත් රුවනත් ඒ පැත්තට රූටන්න ගත්තා.ආ මල්ලි මේ පාර වෙලේ ගහපු තොරණ හන්දියට ගෙනත් වගේ.ඔව් ලොක්කා. ඒ හරිය මඩ වැඩියි. බැරි වෙලාහරි වැස්සොත් ඔක්කොම දෙල්. කඩ සමිතියෙන් කිව්වා හන්දියේ ගහමු කියලා. මොකද මේ හරිය බිස්නස් වලටත් හොඳයිනේ.මොකක් බිස්නස්...?ඔව් ඇයි තොරණ විතරක් නෙමෙයි කානිවල් එකකුත් තියෙනවනේ. තව ටික දවසකින් ඒ බඩු ටිකත් මෙහෙට ගෙනත් සෙට් කරයි ලොක්කා. ගියපාර ලොකු ලාභයක් තිබිලා නෑ යන්තම් ෂේප් වෙලා. ඒත් මේ පාර ඒකටත් හරියන්න බැහැලම වැඩ.මොකක්ද මල්ලි මේ පාර ජාතකය.’සේරි වාණිජ’. ගුණේ අයියගේ චිත්‍ර. හැමදාම ඉතිං ගුණේ ලොක්කගේ චිත්‍රවලට ලොකු තැනක් තියෙනවනේ.අඩි කීයක් විතර උසට ගහනවද?මේක නම් අඩි 60 ක් විතර උසයි. පළල අඩි 50 ක් විතර. ටිකක් ලේටස් විදිහට මේ පාර අපි තොරණ කරන්නේ ලොක්කා.ඒ කිව්වේ.මේකනේ ලයිට් සිස්ටම් වෙනස් කළා. ආරි අයියගේ තමා ඉලෙක්ට්‍රික් වැඩ ඔක්කොම. කොච්චර හොඳට පිංතූර තිබුණත් දැන් කවුද ඕවා බලන්නේ. ඒ ඉස්සර. දැන් බලන්නේ ලයිට් සිස්ටම්නේ. අපි රැස්වලල්ලට දැම්මේ ඩිජිටල් වෝල් එකක්. අනෙක මිනිස්සු රඳවා ගන්නත් ඒක හොඳයිනේ. ඔක්කොම කම්පියුටරෙන් තමයි. ලොක්කලා ඇවිත් බලන්නකෝ කොහොමද වැඩ කියලා. අනෙක් පිංතූර ප්රේම් ටික ප්ලැසර් කොටෙන් ලයිට් කරනවා.මොකක්ද අර මිනිස්සු රඳවා ගන්න හොඳයි කිව්වේ.මේකනේ තොරණ කරන්න ගත්තම මිනිස්සු රඳවා ගන්න පොඩි උපක්‍රම අද තියෙනවානේ. මෙච්චර වටිනා තෑග්ගක් දෙනවා රැස් වළල්ලේ ලයිට් සිස්ටම් ගාණ හරියටම කියන කෙනාට. ඉතිං ඔය වගේ දේවල් කිව්වම මිනිස්සු රැඳිලා ඕක ගණින්න ගන්නවා. කොහේ ගණින්නද ලොක්කා දැන් ඔක්කොම කමිපියුටර් ගේම්නේ. ජාතක කතාව පැත්තක. මිනිස්සු බලන්නේ වෙන දේවල්.මේ පාර මල්ලි ලොකු වියදමක් යන්න ඇති නේද තොරණට.මම හිතන්නේ. ඒක ඉතිං මුදලාලි තමයි දන්නේ. කොහොමත් ලක්‍ෂ හත අටක් විතර යන්න ඇති. බඩු ගණන්. කුලිය වැඩියි. ඕවත් බලන්න එපැයි.ඇහැව්වට අමනාප වෙන්න එපා. දැන් ඒ ගණන්වලට තොරණ කරලා මල්ලිලා කීයටද මේක දෙන්නේ. අපේ ප්‍රශ්නෙන් උඩබිම් බලපු හිච්චා ඇතුළේ හිටපු මුදලාලිට කෑ මොර දෙන්න ගත්තා.සුදු මුදලාලි... මෙන්න මේ මහත්තුරු වගයක් ඇවිත්. යන්නකෝ අන්න අතන ඇති. ඕන දෙයක් අහන්න පුළුවන් ලොක්කා.වඳින්න ගිය දේවාලේ ඉහේ කඩාගෙන වැටෙනවා වගේ දෙයක් වුණත් වැඳලම එන්න එපැයි කියලා හිතාගෙන අපි සුදු මුදලාලි ඉන්න පැත්තට ඇදුණා. මොකටද බං සුදු කියන්නේ කොන්ඩෙටද? සුගතා හෙමිට මුමුනනවා.මහත්තයලා...අපි මේ තොරණ ගැන විස්තර ටිකක් දැනගන්න ආවේ. පොසොන් එකට මුදලාලි තොරණ ඕඩර් කරලාද?ආ ඔව්නේ මහත්තයා. මිහින්තලේට ඉල්ලලා තියෙන්නේ. මේවා ඉතිං හදනකොටම ඕඩර් ඇවිල්ලා ඉවරයිනේ.ආ ඇත්තද මුදලාලි කීයකට විතරද දුන්නේ.මෙහෙමයි 12 කට දුන්නේ. ඇඩ්වාන්ස් කරලත් ඉවරයි. මහත්තයලට ඕන නම් මම වෙන එකක් සෙට් කරලා දෙන්නම්. හැබැයි මට දවස් දෙක තුනක් ඕන.ආ එහෙමද මුදලාලිමේ පාර කානිවල් එකත් අපිමයි අරගෙන තියෙන්නේ. ඒවට නම් ගණන් වෙනස් වෙනවා. මොකද එහෙම වුණොත් පැකේජ් එකක් විදිහට යන්නේ. දැන් මේ තොරණටයි කානිවල් එකටයි අපි 15 ක් ඉල්ලුවා. මෙරිගෝරවුන් දෙකයි. මාරක ලිඳයි ගේනවා. මහත්තයලා මට කල් ඇතුව කියන්න එහෙම වුණොත් මම සෙට් කරලා දෙන්නම්.ඇත්තටම මේකෙන් ලොකු ලාභයක් තියාගන්න පුළුවන්ද? මොකද අපි ෆස්ට් ටයිම් වැඩේට එන්ටර් වෙන්නේ මුදලාලි.එහෙනම් කෝඩු කාරයෝ. මේකනේ මහත්තයෝ මේවා බිස්නස්. හැබැයි මම කියන්නේ ඉඩකඩ තියෙන තැනක වැඩේ සෙට් කරන්න මහත්තයෝ. මොකද මිනිසුන්ට ඉන්න හිටින්න ඉඩක් තියෙන්න ඕන. කොහොමත් දවස් හත අටක්. අනිවාර්යෙන් තොරණ පෙන්නනවනේ. ඉතිං හරියට මහත්තයලා පබ්ලිසිටි දීලා ආරාධනා පත්‍ර යවලා විශ්වාසවන්ත මිනිස්සු දාගෙන වැඩේට අතගැහැව්වොත් ඔය හැම වියදමක්ම අතහැරලා ලක්‍ෂ හය හතක ලාභයක් හොයාගන්න පුළුවන්. ඊට වැඩි මිසක් අඩු නෑ.මුදලාලි අවුරුද්දට එක තොරණද කරන්නේ.මේක ඉතිං ඇසළ එක දක්වා යනවනේ. අනෙක මේක මගේ සයිඩ් බිස්නස් එකක් විතරයි. මිනිස්සු දාලා මම මේ දේවල් කරන්නේ. ඕන නම් මම මහත්තයලට පොඩි අයිඩියා එකක් දෙන්නම්. දැන් මහත්තයලා පොසොන් එකටනේ රෙඩිවෙන්නේ. කල් ඇති අවුලක් නෑ.ඒ හින්දා තොරණ එක්ක කානිවල් එකක් දාලා ඕන නම් අවසාන දවසේ මියුසිකල් එකක් කරන්න. ලොකු බෑන්ඩ් එකක් නෙමෙයි සාමාන්‍ය එකක්. ගෙනත් ආර්ටිස්ලා තුන් හතර දෙනෙක් බස්සන්න. තවත් ගාණක් හොයාගන්න පුළුවන්. මට ඕන නම් ඒ ටිකත් සෙට්කරලා දෙන්න පුළුවන්. හැබැයි මහත්තයලා අතේ තමයි වැඩේ තියෙන්නේ. මොකද හොඳ සංවිධානයක් ඕන. නැත්නම් හබක් තමයි.හරි මුදලාලි බොහෝම ස්තූතියි අපි වැඩේට බහින්නම්. එහෙනම් අපි අද හෙටම ආයෙත් එන්නම්. ඇවිත් මුදලාලිව මුණගැහෙන්නම් කෝ.එහෙම කියපු අපි ආපහු වංගුපාරට ආවේ නිහඬවම. පේනවා නේද බිස්නස් වෙන හැටි. අහම්බෙන් හරි අපි ආව කාරණේ ලියන්න ඕන කියලා හිතුවේ අපේ රටේ මිනිස්සු ගැන ටිකක් කියන්න ඕන කියලා හිතුණ හින්දා. කොහොමද තොරණ කෙරුවාව. හැබැයි එකක් කියන්න ඕන.මේ එක මුදලාලි කෙනෙක් විතරයි. හැමෝම මෙහෙම නෑ කියලත් කියන්න වෙනවා. බොහෝම සද්භාවයෙන් වෙසක් එකට තොරණ හදලා බුදුන් පුදන අය මේ රටේ ඕන තරම් ඉන්නවා. ඒ ගොල්ලෝ ලොව්තුරා බුදුන් සිහිකරලම ඒ වැඩ කටයුතුවල නියැළෙන අය. ඒත් ඒකත් බිස්නස් එකක් කරගෙන මේ ආත්මේ ගොඩ යන්න ට්‍රයි කරන අයත් මේ රටේ ඉන්නවා කියලා පැහැදිලියි නේ. ඒක ගොඩක් හොඳින් පැහැදිලි වුණේ හිච්චි මල්ලිත් සුදු මුදලාලිත් එක්කත් කතා කළාට පස්සේ.ඔන්න මෙදා පාර වෙසක් එකට පාරට බැහැලා වෙසක් බලන අයට සුදු මුදලාලි හිනා වෙවී ඉන්නවා දකින්නත් ලැබෙයි. ප්‍රශ්නයක් නෑ වචනයක් දෙකක් කතා කරලා වෙසක් කියන්නේ මොකක්ද කියලා තේරුම් බේරුම් කරලම යන්න. නැත්නම් ලබන වෙසක් එකටත් මිනිහා දැන්ම ලෑස්ති වෙයි.වසන්ත ජයසිංහ ආරච්චිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>19</day>
    </date>
    <link>http://www.silumina.lk/2013/05/19/_art.asp?fn=af1305199</link>
    <topic>දැයට කිරුළ වියදමින් 99‍.8% ක් සංවර්ධනයට</topic>
    <author>රංජිත් සියඹලාපිටිය.</author>
    <content>දැයට කිරු‍ෙළ් වියදම් පිළිබඳ විවිධ ආකාරයේ ප්‍රකාශ මේ දිනවල නිකුත් කරන නිසා එය පිළිබඳ සත්‍ය තත්ත්වය පැහැදිලි කිරීම වැදගත් යැයි සිතමි.2007 වර්ෂයේදී දැයට කිරුළ ප්‍රදර්ශනය ආරම්භ වූයේ ත්‍රස්තවාදී භීතියෙන් ජාතිය හැකිලී සිටි මොහොතක අපේ ප්‍රෞඩ ඉතිහාසය, අභියෝග ජය ගන්නා වර්තමානය සහ ජයග්‍රාහී අනාගතය ගැන කතා කිරීමටය. මිනිසුන් දස දෙනකුවත් එක් තැනකට එක් වීමට බියෙන් සිටි යුගයක ජාතිය දිරිමත් කරන මේ පණිවුඩය ලබා දීමට හැමවිටම දසලක්ෂය ඉක්මවූ පිරිසක් කැඳවීමට මේ ප්‍රදර්ශනය සමත් විය. 2010 දී නුවරටත් 2011 ඈත මොනරාගල බුත්තලටත්, 2012 දී අනුරාධපුරයටත්, 2013 දී අම්පාරටත් අගනුවරින් පිටතට යාමත් සමඟ ප්‍රදර්ශනයේ පළමු තැන ලැබුණේ ප්‍රදර්ශනයට වඩා ඒ ඒ ප්‍රදේශවල සංවර්ධනය සඳහාය.2013 වසරේ අම්පාර මුල් කරගෙන පැවැත්වුණු දැයට කිරුළ ප්‍රදර්ශනයේ තොරතුරු අනුව එය හොඳින් පැහැදිලි කර ගත හැක. ප්‍රදර්ශනය අම්පාර හාඩි විද්‍යාල භූමියේ පැවති අතර සංවර්ධනයේ හිමිකම් අම්පාර, මඩකලපුව, ත්‍රිකුණාමලය සහ පොලොන්නරුව දිස්ත්‍රික්ක පුරා ව්‍යාප්ත කෙරිණි.අධ්‍යාපනය, සෞඛ්‍ය, මාර්ග/ප්‍රවාහන, වාරිමාර්ග, ජලසම්පාදන, කෘෂිකර්ම ප්‍රාදේශීය සංවර්ධනය, විදුලිබල, පරිසර, විදුලි සංදේශ ආදී වශයෙන් ඒ ඒ ක්ෂේත්‍රයන් සඳහා දිස්ත්‍රික්ක හතරට රුපියල් දශලක්ෂ 45375 වෙන් කෙරිණි. ඊට අමතරව ඒ ඒ දිස්ත්‍රික්කවල සුවිශේෂි ව්‍යාපෘති ලෙස තෝරාගත් අම්පාර හාඩි උසස් තාක්ෂණ හා කාර්මික විද්‍යාලය නවීකරණය කිරීම, අම්පාර නගර සංවර්ධනය, ත්‍රිකුණාමල කොඩ්බේ ධීවර වරාය සංවර්ධනය, මඩකලපුව පැරැණි බලකොටුව සංවර්ධනය, පොලොන්නරුව පූජා නගරය සංවර්ධනය කිරීම ආදී කටයුතු සඳහා රුපියල් දසලක්ෂ 2,696 ක් වෙන් කර ඇත.ඊට අමතරව දිස්ත්‍රික්ක හතරේ කුඩා ප්‍රමාණයේ ප්‍රාදේශීය සංවර්ධන ඉල්ලීම සඳහා රුපියල් දසලක්ෂ 11,316 ක් වෙන් කරන ලදී. ප්‍රදර්ශනය සඳහා වෙන්කරන ලද්දේ රුපියල් දසලක්ෂ 130 කි. ඒ වියදමිනුත් වැඩි ප්‍රමාණයක් ස්ථිර ඉඳිකිරීම් රාජ්‍ය ඉංජිනේරු සංස්ථාව, රාජ්‍ය සංවර්ධන හා ඉඳිකිරීම් සංස්ථාව හා ද්‍රව්‍ය රැගෙන දීමේ ක්‍රමයට ත්‍රිවිධ හමුදාවේ සහ සිවිල් ආරක්ෂක බලකායේ සහයෝගයෙන් කෙරුණු අතර එම ඉදිකිරීම් වලින් වැඩි ප්‍රමාණයක් ද හාඩි ආයතනයේ අනාගත ආයෝජනයන් ලෙස සැලසුම් කෙරිණි.සංවර්ධන කටයුතු වලින් වැඩි ප්‍රමාණයක් දැනට කෙරීගෙන යන අතර මේ වර්ෂය පුරාත්, මහාමාර්ග සංවර්ධන කටයුතු වැනි මහා පරිමාණ සමහර ඒවා වසර කිහිපයක් දක්වාත් සිදුවනු ඇත.වැදගත්ම දේ කැබිනට් පත්‍රිකාවකින් අනුමත කොට සැලසුම් කළ දැයට කිරුළ සංවර්ධන ව්‍යාපෘතියේ මුළු වියදම රුපියල් දසලක්ෂ 59,517 න් 59,387 ක් එනම් 99.8% ක්ම වෙන් කර ඇත්තේ සංවර්ධන කටයුතු සඳහා වීමයි. ඉතිරි දශම දෙකෙන්ද හරි අඩකට වැඩි ප්‍රමාණයක් ස්ථිර ඉඳිකිරීම් ලෙස හාඩි විද්‍යාලයට ඉතිරි කිරීමට සැලසුම් කරන ලදී.මෙයට අමතරව විවිධ රාජ්‍ය සමාගම් සහ පෞද්ගලික ආයතන, ස්වේච්ඡා සංවිධාන උදව් කිරීමට ඉදිරිපත් වන්නන් හරහාද රුපියල් දසලක්ෂ 3,000 කට වැඩි සංවර්ධන කටයුතු එම ප්‍රදේශවලට ලබාදීමට දැයට කිරුළෙන් සංවිධානය කරන ලදී. කැපකරු පාසල් ක්‍රමය, නවීන විදුලි සංදේශ සේවාවන් ඊට ඇතුළත්ය.එසේ වුවත් සමහරුන් උත්සාහ කරන්නේ මුළු සංවර්ධන වියදම ප්‍රදර්ශනයේ වියදම් ලෙස හුවා දැක්වීමට බව අප විශේෂයෙන් පැහැදිලි කළ යුතුය.රංජිත් සියඹලාපිටිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>19</day>
    </date>
    <link>http://www.silumina.lk/2013/05/19/_art.asp?fn=af13051910</link>
    <topic>42 වන වරටත් එළි දකින රත්මලාන මහ පහන් කූඩුව</topic>
    <author>රමණී සුබසිංහ</author>
    <content>මීට අවුරුදු පනහකට හැටකට මත්තෙන් අපේ බාල සන්ධිය ගෙවුණේ හරිම විනෝදෙන්. අවුරුද්ද පුරා මුළු හැන්දෑවරුවම වෙල් එළියේ, බඩ වැටියේ දුව පනිමින් කෙළි සෙල්ලම් කරන ගමේ කොල්ලො කුරුට්ටො සිංහල අවුරුදු ගෙවිල වෙසක් ලබන කොට වැඩිපුරම හිටියේ කැලෑ රොදවල. සතා සර්පයා ඇති කියල අම්මලා අප්පච්චිලා මොන තරම් තහංචි පැනෙව්වත් අපේ ගමන වැළකුණේ කලාතුරකින්. කැලේ ගිහින් එකතු කරගත්ත බට පතුරු ගෙදරට ගෙනත් ශුද්ධ කරන අපි කූඩු හැදුවෙ තරගෙට. වෙසක් දවසෙ ඈත කඳු අතරින් අඳුර කපාගෙන හඳ පායාගෙන එන අතරේ නේක විසිතුරු, අටපට්ටම්, දහ අට පට්ටම්, තරු මල්, නෙළුම් මල් ගස් අතුවල එල්ලන්නේ හරි ම ආඩම්බරයෙන්. ඒ පහන් කූඩු අතරින් එන ඉටිපන්දම් එළි අපේ සිත් පහන් කළා . ඒ වගේ ම අපේ බුදු හාමුදුරුවෝ ගැන ගෞරවය වගේ ම පැහැදීමත් වැඩි දියුණු කළා.” තමන්ටත් නොදැනීම ගෙවුණු ලස්සන ළමා විය ගැන මේ කියන්නේ අද සුවහසක් බොදු ජනතාව ගේ ආදරය දිනාගත් කලාකරුවෙක්. ඒ ගුණසේන කුරුකුලසූරිය හතළිස් දෙවසරක් පුරා බොදුනු සිත් පහන් කරවන රත්මලාන මහා පහන් කූඩුවේ නිර්මාතෘවරයා ඔහු.එක එක හැඩයට පහන් කූඩු එල්ලලා වෙසක් දවසේ මිදුලේ ගස්වැල් සරසපු කුරුකුලසූරිය ගමේ හැමෝගෙම ප්‍රදර්ශනයට කූඩුවක් හැදුවේ 1959 අවුරුද්දෙ. විදුලි ආලෝකය ලබාගන්නට පහසුකම් නොතිබුණු ඒ කාලේ ඔහු නෙළුම් මලක ආකෘතියෙන් නිමවූ පහන් කූඩුව එළිය කළේ කුප්පි ලාම්පුවකින්.තමන්ගේ ගමේ විතරක් නෙවෙයි. අහල පහල ගම්වල අයත් මේ කැරකෙන කූඩුව නැරඹුවේ සතුටු සිතින්. ඒත් නොහිතපු ලෙසට හතරවටින් කළු කරගෙන ආ මහා වැහි වලාවක් හදිස්සියේ ම කඩා හැළුණේ ඔහු ගේ පහන් කූඩුවක් දිය කරමින්. ඒ ගැන දුක් වුණ කිහිප දෙනා අතරෙ ඔහුට ඔච්චම් කළ පිරිස වැඩි වුණා. ‘බැරි වැඩ නොකරන් අබරෝ කියන්නේ ඕකට තමයි’ කියල කිව්වේ කුරුකුලසූරිය ගේ ළඟම යාළුවෙක්. ඒ කතාව ඇසුණ ඔහුගේ ඇස් කඳුළින් පිරුණා.“මම කවදා හරි මේ රටේ ම මිනිස්සුන්ට බලන්න පුළුවන් ලස්සන කූඩුවක් හදනවා”. පසු කාලෙක මහා නිර්මාණකරුවෙක් වීමට ඔහුට බලපෑවේ ඒ අධිෂ්ඨානයයි. ඒ අධිෂ්ඨානයම ආත්ම ශක්තියක් කරගනිමින් ඊට පසු අවුරුද්දේ කුප්පි ලාම්පුව වෙනුවට පැට්‍රෝල් මැක්ස් ලාම්පු දෙකකින් කැරකෙන කූඩුවක් නිර්මාණය කරන්නට ඔහුට හැකි වුණා.දෙපැත්තට කැරකෙන ;ම් අලංකාර කූඩුව දැකපු හිතවතෙක් රත්නපුර ප්‍රදේශයට එන ලෙස ආරාධනා කළා. මහා පරිමාණයෙන් කූඩු නිර්මාණය ඇරඹෙන්නේ එහිදී. ඉන්පසුව බොරැල්ලේ කැම්බල් පිටියේදී පහන් කූඩුව ප්‍රදර්ශනයට ඉඩකඩ ලැබුණා.“මේ කාලය වනවිට මම පෞද්ගලික ආයතනයක සේවය කරමින් සිටියේ. පහන් කූඩුව හදන්න දවස් ගණනාවක් නිවාඩු ගත් නිසා මට රැකියාවේ ප්‍රශ්න ඇති වුණා. එතැනදී රස්සාව තෝරා ගන්නද, වෙසක් කූඩු තෝරා ගන්න ද යන ගැටලුවට මැදි වුණා. අපේ බෞද්ධ ජනතාව ගැන හිතලා මම රස්සාව අත හැරියා. ඊට පස්සෙ හැම අවුරුද්දකම මම පහන් කූඩුව නිර්මාණය කළා.”තමන් ගේ ජීවිතයේ කඩඉමක් ගැන ඔහු සිහිපත් කළේ එලෙසින්.ගුණසේන කුරුකුලසූරියකුරුකුලසූරිය 1976 අවුරුද්දේ නිර්මාණය කළ මහා පහන් කූඩුව විවෘත කළේ එවකට වැඩ බලන සංස්කෘතික ඇමති සහ මිහින්තලේ මන්ත්‍රී පතිරාජ තෙන්නකෝන් මහතා විසිනි. එය පසුදා ‘සිළුමිණ’ පුවත්පතේ මුල් පිටුවේ වාර්තා කෙරුණේ පහන් කූඩුවේ විශාල ඡායාරූපයක් ද සමඟින්. ඒ සමඟම මෙම රත්මලාන පහන් කූඩුව රට පුරා ප්‍රචලිත වුණා.ඉන්පසු වසරවල මෙම අලංකාර පහන් කූඩුව සීදූවට ගෙන යන්නේ ජෙයරාජ් ප්‍රනාන්දුපුල්ලේ ඇමැතිවරයාගේ ඉල්ලීමකට අනුව. වසර කිහිපයක් පුරා සීදූවේ ප්‍රදර්ශනය වූ එය බෙල්ලන්විල පන්සල අසල භූමියේ ඉදි කැරෙන්නේ ප්‍රනාන්දුපුල්ලේ ඇමැති ගේ හදිසි අභාවයෙන් පසුවයි.ඒ අනුව බෙල්ලන්විල නායක හිමියන් ගේ සහායෙන් 2010, 2011, 2012 යන වසරවල එම විහාරස්ථානය අසල ප්‍රදර්ශනය කළ මෙම පහන් කුඩුව මෙවර ඉදි වන්නේ කටුබැද්ද අඟුලාන ලංගම රියදුරු පාසල් භූමියේ. ඒ 42 වැනි වරටයි. පරිවාර කූඩු 200 ට ආසන්න මෙම නිර්මාණය විශේෂයෙන් තරුණ දූ පුතුන්ට හා ඔවුන් ගේ මවුපියන් වෙත ගෙන යන සුවිශේෂී පණිවුඩයකින් සමන්විතයි. පසුගිය වසරේ නොවැම්බර් මාසයේ සිට දිවා රෑ නොබලා බොහෝ දෙනකු ගේ ශ්‍රම දායකත්වයෙන් නිමැවෙන මෙම පහන් කූඩුවේ වියදම රුපියල් ලක්ෂ 70 ට අධිකයි.බුදු තෙමඟුල සමරමින් කෙරෙන මේ සද්කාර්යය සාර්ථක කරගන්නට රටේ බොහෝ පිරිස් තමන් දිරිමත් කරන බව කුරුකුලසූරිය පවසන්නේ ඉමහත් කෘතඥතාවෙනි. ඒ අතර ඔහුගේ බිරිය හා දරු දෙදෙනා ද වෙති.බෞද්ධ සාහිත්‍යයේ එන සමාජයට වටිනා පණිවුඩ දෙන ජාතක කතා හා චරිත කතා ඇසුරින් වසරක් පාසා නව නිමැවුමක් සේ නිර්මාණය වන සැබෑ රත්මලාන මහා පහන් කූඩුව ද මෙයයි.රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>19</day>
    </date>
    <link>http://www.silumina.lk/2013/05/19/_art.asp?fn=av1305192</link>
    <topic>ක්‍රීඩා ලොවෙන්</topic>
    <author>ෆවුස් මොහොමඩ්</author>
    <content>ක්‍රීඩා ලොවෙන්ලෝක බොක්සිං වළල්ලෙන් බිහිවූ ශ්‍රේෂ්ඨතම ක්‍රීඩකයා වන මොහොමඩ් අලිගේ දියණිය ලයිලා අලි පසුගියදා අපූරු සුබසාධන ව්‍යාපෘතියකට එක්වුණා. එය නම් කොට තිබෙන්නේ කාන්තා බොක්සිං ක්‍රීඩිකාවන්ගේ කම්පාලා ව්‍යාපෘතිය කියලයි. උගන්ඩාවේ යොවුන් තරුණියන්ට බොක්සිං පුහුණුව ලබාදීම මෙහි අරමුණයි.2016 වසරේ බ්‍රසීලයේ රියෝ ද ජැනයිරෝ නුවර පැවැත්වීමට නියමිත ඔලිම්පික් ක්‍රීඩා උළෙලේ කාන්තා බොක්සිං තරග ඉසව්ව නියෝජනය කිරීමට උගන්ඩාවේ යොවුන් ක්‍රීඩිකාවන්ට අවස්ථාව ලබාදීමටයි ලයිලා අලි මේ ව්‍යාපෘතියට එක්වුණේ.කොහොම වුණත් ලයිලා උගන්ඩාවට පැමිණීම නම් එරට යොවුන් බොක්සිං ක්‍රීඩිකාවන්ගේ සතුට දෙගුණ කිරීමට සමත්වුණා.සිය පෙම්වතිය ඝාතනය කිරීමේ චෝදනාවට ලක්වී අන්තර් ජාතික අපකීර්තියක් උරුම කරගත් දකුණු අප්‍රිකාවේ සුපිරි පැරාලිම්පික් ක්‍රීඩක ඔස්කාර් පිස්ටෝරියස් ගැන වාර්තා චිත්‍රපටයක් නිර්මාණය වෙලා. ‘බ්ලේඩ් රනර් ඔන් ට්‍රේල්‘ නමින් හැඳීන්වෙන මේ වාර්තා චිත්‍රපටයේ දී පිස්ටෝරියස් සිය පෙම්වතිය ඝාතනය කළ නිවෙසේ නිදන කාමරය හා නාන කාමරය පවා රූගත කොට තිබෙනවා.පිස්ටෝරියස්ගේ පෙම්වතිය ඝාතනය වීමේ පසුබිම ගැන ජනතාවට අවබෝධයක් ලබාදීම මේ චිත්‍රපටය නිර්මාණය කිරීමේ අරමුණ බව එහි නිෂ්පාදකවරයා ප්‍රකාශ කළා. ලබන ජූනි මාසයේ චැනල් 5 රූපවාහිනි සේවයේ මේ විත්‍රපටය විකාශය වෙනවා.බල්ගේරියානු ජාතික සුපිරි ටෙනිස් ක්‍රීඩක ග්‍රිගෝර් දිමිත්‍රොව් සමග තමා පෙමින් වෙලී සිටින බව සුපිරි ක්‍රීඩිකා මරියා ෂරපෝවා පසුගියදා ප්‍රසිද්ධියේම පිළිගත්තා. ඒ මැඩ්රිඩ් නුවර වීදියක දී එකිනෙකා සිප වැළඳගෙන ‘ප්‍රංශ හාදු‘ හුවමාරු කරගනිමින් ඡායාරූප ශිල්පින් හමුවේ පෙනී සිටීමෙන් පසුවයි.ඔවුන්ගේ පෙම් සම්බන්ධතාව පෞද්ගලික ජීවිතයේ කොටසක් වුනත් ඡායාරූප ගතකිරීම ප්‍රශ්නයක් නොවන බවයි දිමිත්‍රොව්ට වඩා අවුරුදු 5 කින් වැඩිමල් ෂරපෝවා කියන්නේ. කොහොමවුනත් ටෙනිස් පිටියේ මිශ්‍ර යුගල තරග ඉසව් සඳහා ඉදිරියේ දී දෙදෙනා තරග වදින බවක් නම් තවම පෙනෙන්නට නෑ.මීට වසර තිහකට පෙර ඉන්දියාවේ පැවැති ටෙස්ට් තරගයක දී තමා කඩුල්ල මුවා කිරීමේ වරදට හසු වී දැවී යාම මුදලට තරග පාවාදීමේ කුමන්ත්‍රණයක ප්‍රතිඵලයක් විය හැකි බව කොදෙව් පිලේ හිටපු මාස්ටර් බ්ලාස්ටර් විවියන් රිචඩ්ස් පසුගියදා ටයිම්ස් ඔෆ් ඉන්දියා පුවත්පතට ප්‍රකාශ කළා.1983 දී පැවැති මේ තරගයේ රිචඩ්ස් ලකුණු 67ක් ලබා සිටියදී කපිල් දේව්ගේ පන්දුවකට කඩුල්ල මුවා කිරීමේ වරදට හසුවුණා. ඒ වන විට කොදෙව් පිලේ ප්‍රබලතම පිතිකරු වූ රිචඩ්ස්ට මේ වැරැදි තීරණය ලබාදුන් තරග විනිසුරු පසුදින පුවත්පත්වලත් මාතෘකාවක් බවට පත්වුණා. රිචඩ්ස් කියන්නේ ඊට පෙර දින රාත්‍රියේ කිසිවකු තම හෝටල් කාමරයට දුරකතන ඇමැතුමක් දී එම තරග විනිසුරු ගැන අවවාද කළ බවයි.ෆවුස් මොහොමඩ්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>19</day>
    </date>
    <link>http://www.silumina.lk/2013/05/19/_art.asp?fn=av1305193</link>
    <topic>සිනාකතා</topic>
    <author>එඩ්වඩ් චන්ද්‍රසිරි</author>
    <content>සිනාකතාසිනමා පුවත්පතේ සංවත්සරය වෙනුවෙන් සූදානම් කෙරුණු පැදුරු පාටියේ දී පුටු උඩ හිඳගත් ආරාධිත කලාකරුවෝ එකිනෙකා ඉදිරිපත් වී ගීත ගයමින් සභාව කුල්මත් කළෝය. ආරාධිත අමුත්තන් සේම එම පුවත්පතේ කාර්යමණ්ඩලය, ආයතනයේ ප්‍රධානීන්, එම පුවත්පතට මින් පෙර දායක වූවන් රැසක් ද ශාලාවේ රොක් වී සිටියෝය.මධ්‍යම රාත්‍රියට ආසන්න ව තිබුණ ද පැදුරු පාටිය අවසන් වන පාටක් නැත.”රෑ දොළහටවත් මේක ඉවර කරගන්න පුළුවන් වෙයිද බං..? කතුවරයා තම සගයන්ගෙන් විමසුවේය.”ඔන්න බලන්ඩකො මම මේක ඉවර කරන හැටි” එසේ කී අසංක, ගීතයක් ගැයීම සඳහා ඒ අසල අසුන්ගෙන සිටි සෝමසිරිට ආරාධනා කළේය.ඔහු ගායනය අරඹා මඳක් දුර යද්දී සභාවෙන් භාගයක් පමණ අසුන් හිස්ව තිබුණි. ගීතය ගයා අවසන් වෙද්දී පැදුරු පාටියේ මැස්සෝ ඇහිරෙන්නට වූහ. ”බලාගෙන ගියාම පැදුරු පාටිය ඉවර කර ගන්ඩ සෝමසිරි මාර දායකත්වයක්නෙ දුන්නෙ..” අරුණ කීවේ සිනාසෙමිනි.පුස්තකාලයට ගොඩවූ ප්‍රසන්න, එහි පුස්තකාලයාධිපතිනිය අමතා මෙසේ කීවේය.’කල්‍යාණි මිස්, මට මේ වීක්එන්ඩ් එකේදි කියවන්ඩ අපේ චන්ද්‍රසිරි මහත්තයගෙ සිනාකතා පොතක් හොයලා දෙන්ඩ. ඒ එක්කම හොඳට හිනායන කතා තියෙන පොතකුත් ගෙනත් දෙන්ඩ”සුසන්ත සහ වීරකෝන් සේවය කළේ රාජගිරියේ පිහිටි එකම රජයේ දෙපාර්තමේන්තුවකය. සුසන්ත ස්ථාන මාරුවීමක් ලබා කොටුවේ කාර්යාලයකට ගිය අතර නොබෝ කලකින් වීරකෝන් සේවයෙන් විශ්‍රාම ලබා නිවෙසේ නතර වූවේය.සිංහල අවුරුදු උදාවෙන් පසු සුසන්ත වීරකෝන් හමුවීමට කිරුළපනට ගියේ කේක් ගෙඩියක් ද තුරුලු කරගෙනය. ටික වේලාවක් නිවෙසේ සාලයේ සතුටු සාමීචියක යෙදී සිටි දෙදෙනා පසුව පිළිකන්නේ ගස් සෙවණක පුටු දෙකක් තබාගෙන මී විතක රස බලන්නට වූහ.සිංහල අවුරුද්ද කියන්නෙ සුසන්ත සූර්ය දිව්‍ය රාජයා මීන රාශියෙන් මේස රාශියට සංක්‍රමණය වෙන එක නෙ නේද” වීරකෝන් ඇසුවේ වීදුරු 02ක් පුරවා ගැනීමෙන් අනතුරුව දොඩමලු වෙමිනි.”නැතුව නැතුව, උඹට කියන්ඩ වීරෙ ඊයෙ මම මිනුවන්ගොඩ හන්දියෙන් මාළු කිලෝ එකක් අරගෙන ගෙදර ඇවිත් මීන රාශිය, මේස රාශිය උඩ තියලා ඇඳුම් මාරුකරගන්ඩ ගිය ටිකට බළල් රාශිය ඒක උස්සගෙන ගිහින්නෙ බං” සුසන්ත කීවේ වචන පැටලෙද්දීය.එඩ්වඩ් චන්ද්‍රසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>19</day>
    </date>
    <link>http://www.silumina.lk/2013/05/19/_art.asp?fn=av1305194</link>
    <topic>හැම වෙසක් එකටම පෑලියගොඩ තොරණ විවෘත කළේ තාත්තා</topic>
    <author>ජෝජ් රොබ්සන් ද සිල්වා</author>
    <content>හැම වෙසක් එකටම පෑලියගොඩ තොරණ විවෘත කළේ තාත්තාමොහිදින් බෙග් ගේ පුත් ඉෂාක් බෙග්මෛත්‍රී කරුණා දූෂිත වී ක්‍රෝධය ඊර්ෂ්‍යා පෝෂිත වී හිංසා පීඩා දේවිදෝ මිනිසා තිරිසන් වේවිදෝ ඝෝර විසැති නයි පොළොඟුන් වන් මිනිසුන් මිතුරු වෙසින් එයි නම් එම විට පවසනු මුවින් ඔබේ බුද්ධං සරණං ගච්ඡාමී...!(පද - කරුණාරත්න අබේසේකර)“මගේ තාත්තා (අල්හාජ් මොහිදින් බෙග්) ‘බුද්ධං සරණං ගච්ඡාමී’ කියලා මුළු ලෝකෙටම ඇහෙන්න කිව්වනේ. අදත් මගේ තාත්තාගේ ජාන (මම, ඉෂාක් බෙග්) මේ මුළු ලෝකෙටම ඇහෙන්න ‘බුද්ධං සරණං ගච්ඡාමී’ කියලා කියනවා. විශේෂයෙන් මේ දිනවල ‘රට විරුවෝ’ වැඩසටහනට සහභාගි වෙමින් මැද පෙරදිග රටවලදී නොවරදවාම මම මේ ‘බුද්ධං සරණං ගච්ඡාමී’ ගීතය ගායනා කරමින් මේ අපේ රට ජාතිය, ආගම පිළිබඳ වැදගත් පණිවිඩයක් ලෝකයටම දෙනවා. මගේ තාත්තා මේ රටේ සම්මානනීය පුරවැසියෙක් වුණා වගේ ම මමත් මේ රටේ පුරවැසියෙක්නේ. මේ රට ජාතිය ආගම වෙනුවෙන් මගේ යුතුකම සහ වගකීමයි මම මේ ඉටු කරන්නේ.”එලෙස පවසමින් ඉෂාක් බෙග් මෙවර ‘ස්වර වර්ණ’ සිය සිතුවිලි සමඟින් වර්ණ ගන්වන්නට එක් වූවේ ‘රට විරුවෝ’ වැඩසටහන සඳහා සහභාගි වීම පිණිස ජෝර්දානය බලා යාමට ගුවන් තොටුපළට යන අතරතුර ය. විදේශ රැකියා ප්‍රවර්ධන සහ සුබ සාධන ඇමැති ඩිලාන් පෙරේරා මහතාගේ ආරාධනයෙන් මැද පෙරදිග රාජ්‍යයන් හී රැකියාවල නියුතු ශ්‍රී ලාංකිකයින්ගේ ගායන හැකියාව ඔපවත් කරමින් පැවැත්වෙන ‘රට විරුවෝ’ වැඩසටහන් මාලාවේ විනිශ්චයකරුවෙකු ලෙසින් ද කටයුතු කරන ඉෂාක් මීට ඉහත අප සමඟ කළ කතා බහකදී මෙන් මෙවර හැඬුවේ නැත. ඔහු අප රටේ කාලීන අවශ්‍යතා වෙනුවෙන් වගකීමෙන් යුතුව හැඟුම්බරව ඇති සේ ය.“කාටද ජාති භේද ඇති කරන්න ඕනේ. කොහෙද මේ ජාතිභේද තියෙන්නේ? මේ රටේ එහෙම නැහැ. ඒ බව පැහැදිලිව පෙන්නුම් කරන වැදගත් සාධකයක් නේද - අන්‍යාගමිකයෙකු වුවත් මගේ තාත්තා ගායනා කරපු බෞද්ධ ගීත මේ රටේ බොදු ජනතාව ආදරයෙන් වැලඳ ගැනීම.‘බුද්ධං සරණං ගච්ඡාමී’ ගීතය පාසල, පන්සල, දන්සල ඔය හැමතැනම දැන් අවුරුදු ගණනාවක් පුරා ම ඇහෙනවාමේ රටේ බෞද්ධ මිනිස්සු තමයි මගේ තාත්තාව වැඩිපුරම ආදරයෙන් බදා ගත්තේ. අද මටත් එහෙමයි. මේ රටේ බෞද්ධ මිනිස්සුන්ගේ නිල ගීතය ලෙස හැඳින්වීමට හැකි තරමට ජනප්‍රියයිනේ මේ ‘බුද්ධං සරණං ගච්ඡාමී’ ගීතය. ආගම් ජාතිභේද මේ රටේ තිබෙනවා නම් අන්‍යාගමිකයෙකු ගැයූ ගීතයක් මෙතරම් ජනප්‍රිය වෙයිද? ඉතින් මොකටද එහෙම නම් සිංහල මුස්ලිම් මිනිස්සු ගහ ගන්නේ. එහෙම වෙන්න ඕනෑ කමක් නැහැ.”“මහා භාරතය මට එපා කියලා. මේ රට මගේ වස්තුව කියලා බදා ගත්තා මගේ තාත්තා. මේ අපේ රට. මේ රටට සාමය දුන්නා එයා ගායනා කරපු ගීතවලින්.‘ජාතිය වටිනා සිංහලේ’ කියා කිව්වේ නැද්ද එයා. කිව්වනේ. ඒ වගේ ම ‘පුංචි දුවේ පුංචි පුතේ ඉපදුණු සිරිලක් බිමේ - ආරිය කුල තාලය ලෙස කාලය ගෙවමු ලොවේ’ කියලත් කිව්වේ නැද්ද එයා. මේ රටේ ජීවත් වෙන සියලුම ජාතීන් වලට අයිති මිනිසුන්ට මගේ තාත්තා කිව්ව පණිවිඩය වැදගත්. එයා කිව්ව ගීත වල ජාති ආගම් භේද මුකුත්ම නැහැ.”.ඔබේ පියාගේ අඩි පාරේ ම ද ඔබත් ගමන් කරන්නේ?“ඔව්, මම ගායනා කරන්නේ මගේ තාත්තාගේ ගීත වගේ ම මම යන්නෙත් ඔහු ගිය පාරේම තමයි. ජාති ආගම් භේද අතහැරලා සමඟියෙන් ඉන්නයි තාත්තා ගීතවලින් මේ රටේ මිනිසුන්ට කිව්වේ. මමත් කියන්නේ ඒ දේමයි. අල්ලා (හ්) වහන්සේට දුක කිය කියා එයා රට වෙනුවෙන් වැඩ කළා. එයාගේ යුතුකම සහ වගකීම එයා මේ රටට ඉටු කළා. ඒක නිසා තමයි එයා ගායනා කරපු හැම සින්දුවක්ම මිනිස්සු කන් වලට දා ගත්තේ. මේ රටේ ජනතාව හැමදාමත් මගේ තාත්තාට ආදරෙයි. ඒ ආදරේ තමයි මටත් හිමිවෙලා තියෙන්නේ අද. ඒ ආදරය මං නැති කරගෙන නැහැ. දවසෙන් දවස ඒ ආදරය වැඩිවෙලා මිසක් අඩුවෙලා නැහැ.”ඔබ අද වැඩිපුරම ජාතිභේදය පිළිබඳව කතා කරන්නේ ඇයි...?පසුගිය දවස් වල මේ රටේ ඇති වෙච්ච තත්ත්වය ජාතිභේදය අවුස්සන්න වෑයම් කිරීමක් නොවේ ද? මේ රටේ ජීවත් වෙන මිනිස්සු වශයෙන් මෙවැනි බරපතළ සිද්ධි පිළිබඳව අවධානය යොමු කරන එක කාලීන වැදගත්කමක් තියෙන කාරණයක් කියලා මං හිතනවා. මුස්ලිම් ඔක්කොම පලයල්ලා. උඹලා අපිට එපා. උඹලගේ හලාලුත් එපා” කියලා ජාතිභේද අවුස්ස ගෙන මිනිස්සු විරසක වෙන කාලයකනේ අපි මේ ඉන්නේ. එදා මේ රටේ මිනිස්සු මගේ තාත්තාව බදා ගත්තා වගේ ම මාවත් බදා ගත්තා. ඒ බෞද්ධ මිනිස්සු මගේ තාත්තා මේ රටෙන් යන්න හිතද්දී ‘යන්න එපා මහත්තයෝ’ කියලා කියපු කාලයක් තිබුණා. ඒකයි මං ඒ ගැන වැඩිපුර කතා කරන්නේ.බෙග් මාස්ටර් සින්දු කිව්වේ අපේ මිනිස්සු වෙනුවෙනුයි. එයා කිව්වේ “මාව බදා ගත්තා වගේ ම මගේ ළමයින්වයි මගේ ජනතාවයි බදා ගන්න” කියලයි. ඒ පණිවිඩය තමයි මමත් අරගෙන යන්නේ දිගටම. මොන වරදක් කළත් සමාව දෙන්න කියලයි එයා එදා කියලා තියෙන්නේ. මොකටද මේ භේද වෙන්නේ. බලන්න පසුගිය කාලේ “ඇවිල්ල ඇවිල්ලා සිංහල අවුරුද්ද ඇවිල්ලා” කිව්වේ කවුද, කාට ද කිව්වේ. මුස්ලිම් භක්තිකයින්ටද, එහෙම කිව්වේ. නැහැ. මේ රටේ බෞද්ධ සිංහලයින් වෙනුවෙනුයි එහෙම කිව්වේ. මමත් සිංහල අවුරුද්දේ කැවුම් කොකිස් කාලා තමයි එහෙම කිව්වේ. ඉතින් අපිට මොකටද ජාති ආගම් භේද, හැමෝටම ආදරයයි සාමයයි ඕනේ. එහෙම නේද...?මෙවර වෙසක් සමයේ දීත් “තොටළඟ” ඉදිවෙන තොරණ විවෘත කරන්නේ ඔබ ද?“ඔව්. හැබැයි එය තොටළඟ නොව පෑලියගොඩ ‘නවලෝක’ තොරණ ලෙස නිවැරදි වෙන්න ඕනේ. බෞද්ධ ගී ගායනා කළාට මේ රටේ බෞද්ධ ජනතාව මගේ තාත්තාට දැක්වූ ගෞරවය නිසා තමයි ඔහු ජීවත් ව සිටිද්දී ඔහුටත් මරණයෙන් පසුව මටත් ඒ තොරණ විවෘත කරන්න ආරාධනා කරන්න හේතුව. මේ රටේ බෞද්ධ මිනිස්සු ජාති භේද සැලකුවා නම් මේ අවස්ථාව මගේ තාත්තාටයි, මටයි ලැබෙයි ද. නැහැනේ.”මේ රට අතහැර යන්න තරමට පසුගිය කාලයේ ඔබේ සිත කලකිරිලා තිබුණානේ. ඒ සිතුවිලි වෙනස් වුණේ කොහොමද?“ඇත්තෙන් ම මට එහෙම හිතිලා තිබුණේ මේ රටේ මිනිස්සුත් එක්ක තරහාවෙලා නෙමෙයි. සංගීත ක්ෂේත්‍රයේ සිදුවුණු වැරදි දේවල් ගැන හිතලම තමයි මං එහෙම කලකිරිලා උන්නේ. එහෙම වුණේ මගේ හිතේ ඇතිවුණු වේදනා කැක්කුම් හින්දා. ඒත් මං විඳදරා ගෙන උන්නා කොහොම හරි. මේ රට කොච්චර සුන්දර රටක් ද?‘රට විරුවෝ’ වැඩසටහනත් ලොකු පණිවුඩයක් ලෝකයට අරගෙන යන කටයුත්තක්. මේ වගේ වගකීම් පැවරිලා තියෙන කොට, වැඩ කරන කොට කලාකරුවෝ වශයෙන් අපේ කලකිරීම් නැතිවෙලා යනවා. අපි සංවේදී මිනිස්සු නේ.”‘රට විරුවෝ’ වැඩසටහනට ඔබ දායක වෙන්නේ කෙලෙසින් ද?“මම ආචාර්ය මාලිනී ෆොන්සේකා සමඟ ‘රට විරුවෝ’ විනිශ්චයකරුවෙකු ලෙස කටයුතු කරනවා. ඒ වගේ ම මෙම වැඩසටහන ඉදිරිපත් කරන අබුඩාබි, ඩුබායි, දෝහාකටාර්, කුවේට්, ලෙබනන්, ජෝර්දානය, බහරේන් (නැත්නම් සයිප්‍රසය) ඕමාන්, කොරියාව යන රට වලදී මම ‘බුද්ධං සරණං ගච්ඡාමී’ ගීතය ඇතුළු ගීත කිහිපයක් ම ගායනා කරනවා. ‘බුද්ධං සරණං ගච්ඡාමී’ ගීතය මේ හැම රටකදීම ගයන්න කියලා ඩිලාන් පෙරේරා ඇමැතිතුමා උපදෙස් දීලත් තිබෙනවා. එතකොට තමයි ශ්‍රී ලාංකේය හැඟීම ඇති වෙන්නේ. සිංහල, දෙමළ, මුස්ලිම්, බෞද්ධ, ඉස්ලාම්, හින්දු, කතෝලික ඔය හැම ජාතියකම ආගමකම මිනිස්සු ඉන්නවානේ ඒ රටවල. හැබැයි අපි දෙන පණිවිඩය වෙන්නේ අපි ඔක්කොම ශ්‍රී ලාංකිකයෝ වන බවයි. මැද පෙරදිග රට වලදී ‘බොදු බල නායකයා ඉෂාක් බෙග්’ වගේ තමයි හැඟෙන්නේ ‘බුද්ධං සරණං ගච්ඡාමී’ ගීතය ගැයුවාම.”පියා ගැයූ බෞද්ධ ගීතම ගය ගයා ඉන්නා අතරේ ඔබ ඔබගේ ම ගීත ඉදිරිපත් නොකරන්නේ ඇයි...?“මම ආසයි, මගේ ම ගීත ඉදිරිපත් කරන්න. ඒත් මගේ තාත්තා ගැයූ ගීතම තමයි මිනිස්සුන්ගේ කන් වලට වැඳිලා හිත් වලට බැහැලා තියෙන්නේ. ‘බුද්ධං සරණං ගච්ඡාමී’, ‘බුදුන්ගේ අමා ධර්මේ’, ‘සකල සතම බොදු බැතියෙන්’, ‘සුව දේ මට සීතල සුළඟ පවා’ සහ ‘මිනිසාමයි ලොව දෙවියන් වන්නේ’ වැනි ගීත දැන් මිනිස්සුන්ගේ හදවත්වල කිඳා බැහැලා ඉවරයි. නැත්නම් මම මීට අවුරුදු එකොළහකට දොළහකට පමණ ඉස්සෙල්ලා මගේ ම බෞද්ධ ගීත එකතුවක් කළා. එහි හොඳ බෞද්ධ ගී නිර්මාණ කිහිපයක් ම තිබුණා. ඒවා කාගෙවත් අවධානයට යොමු වුණේ නැහැ. ‘තාත්තා පටන්ගත්ත තැනින් පටන් අරගෙන ඉදිරියට යන්න’ කියලා අපේ රඹුකන සිද්ධාර්ථ හාමුදුරුවොත් මට ආශිර්වාද කළා. ඒත් මගේ තාත්තා ගායනා කළ ගීත මේ රටේ බෞද්ධ ජනතාව දැන් පිළි අරගෙන අවසානයි. (“මම ඉතාම නිහතමානීවයි මේ දේ පවසන්නේ” යයි සහතික කරමින්)මගේ තාත්තා අවුරුදු දහස් ගණනකට ඇති වෙන්න මේ රටේ බෞද්ධ ජනතාව වෙනුවෙන් ගීත ගායනා කරලා තියෙනවා.මේ ගීත අපේ පරම්පරාවෙන් පසු පරම්පරා ගණනාවක් යනතුරුත් පවතියි.”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>19</day>
    </date>
    <link>http://www.silumina.lk/2013/05/19/_art.asp?fn=av1305195</link>
    <topic>සුමීගෙන් අහන්න</topic>
    <author/>
    <content>සුමීගෙන් අහන්නනාදර දිසාසේකර‘මනමෙ’ කුමරුට රඟපෑවා ද?  පැපිලියානේ ලෙනාඩ් කල්දේරාප්‍රශ්නය – ගායක මැක්සි ලෙනාඩ් චිත්‍රපට නළු ක්‍රිස්ටි ලෙනාඩ්ගේ සොහොයුරෙක් ද?පිළිතුර – නැහැ ලෙනාඩ්හබරාදූවේ ගාමා ගාමිණි සුබසිංහප්‍රශ්නය – ගායක නාරද දිසාසේකර ‘මනමෙ’ නාටකයේ ‘මනමෙ’ කුමරු ලෙස රඟපෑවා ද?පිළිතුර – ඔහු ඒ සඳහා පුහුණු වුණා පමණයි. පසුව එය රඟපෑවේ විජය නන්දසිරි.මත්තෙගොඩ අජිත් ජෝතිය කරසිංහප්‍රශ්නය – පද්මසිරි කොඩිකාර අධ්‍යක්ෂණය කළ ‘සදාදර ජෝති’ චිත්‍රපටය තවමත් තිරගත නොවූයේ ඇයි?පිළිතුර - ළඟදීම තිරගත වේවි.මාවරමණ්ඩියේ සරත් සමරනායකප්‍රශ්නය – ටී. එම්. ජයරත්නගේ බිරිය වන මාලිනි ජයරත්න ටී. එම්.ට ලියූ ගීත මොනවා ද?පිළිතුර – ‘අම්මා සඳකි’, ‘පැතුම් විමානේ’, ‘තරු එළියෙන්’, ‘දරා දිරි වඩා’ වැනි ගීත.කඩවත සුජාතා ගුණවර්ධනප්‍රශ්නය – ‘ටූ සර් විත් ලව්’ චිත්‍රපටයේ ගුරුවරයා ලෙස රඟපාන නළුවා කවුද?පිළිතුර - සිඩ්නි පොයිටියර්වැලිහේනේ අජිත් ධර්මප්‍රියප්‍රශ්නය – ලංකාවේ බිහිවූ දක්ෂතම ඩ්‍රම්ස් වාදකයා කවුද?පිළිතුර – කීපදෙනෙක් ඉන්නවා. ශ්‍රී කාන්ත දසනායක ඉන් එක්කෙනෙක්. ඔහු ‘සුපර් ගෝල්ඩන් චයිම්ස්’ සංගීත කණ්ඩායම ගැයු ‘ගමෙන් ලියුමක් ඇවිල්ලා’ ගීතයට ඉදිරිපත් කළ වාදනය විශිෂ්ටයි. නිමල් පෙරේරාත් දක්ෂ ඩ්‍රම්ස් වාදකයෙක්.කොළඹ 14 ග්‍රෑන්ඩ්පාස් හි විමල් රණසිංහප්‍රශ්නය – මහගමසේකර ‘ස්වර්ණතිලකා’ නමින් නාට්‍යයක් රාජගිරිය හේවාවිතාරණ විදුහලේ දී රඟ දැක්වුවා ද?පිළිතුර – ඔව්.ලුනාවේ බී. ආර්. ඩී. පීරිස්ප්‍රශ්නය – එච්. ආර්. ජෝතිපාල හා එම්. එස්. ප්‍රනාන්දු ගායනා කරන ‘වාසනාව දොර ඇරලා බලනවා’ ගීතය රැගත් චිත්‍රපටය කුමක් ද?පිළිතුර - සදහටම ඔබ මගේ.හබරාදූවේ ගාමා ගාමිණි සුබසිංහප්‍රශ්නය – මිල්ටන් මල්ලවආරච්චි ගැයු ‘දේදුනු රන් ඕවිල්ලේ’ ගීතය ඇතුළත් චිත්‍රපටය කුමක් ද?පිළිතුර – ‘ලස්සන දවසක්’පැල්මඬුල්ලේ නාලිකා රොඩ්රිගෝප්‍රශ්නය – විජය කුමාරතුංග ගැයූ ගී අතරින් ඔබ වඩාත්ම කැමැති ගී නිර්මාණ මොනවා ද?පිළිතුර – විජය ගැයු ගී සියල්ලටම මා කැමැතියි. ඒ අතරිනුත් රූස්ස ගහ ළඟ, කවුළුව අතරින්, සැරයටියෙන්, රෝස සිහිනයේ, දඟගෙයි දඬුවම්, ගඟ අද්දර මා, නීල කොබෝ නිල වැනි ගීත විශේෂයෙන් සඳහන් කරන්න පුළුවන්.කඩවත පහළ බියන්විල භද්‍රා බියංකා මධුප්‍රශ්නය – ‘රත්තරන් අම්මා’ චිත්‍රපටයේ ශ්‍රියානි අමරසේනගේ සොහොයුරියන් ලෙස රඟපාන නිළියන් දෙදෙනා කවුද?පිළිතුර – එක්කෙනෙක් නම් පසුකලෙක ප්‍රවීණ ගායිකාවක වූ චන්ද්‍රිකා සිරිවර්ධන – අනිත් නිළිය නම් දන්නේ නැහැ.පහත නම් සඳහන් අයත් ප්‍රශ්න එවා තිබුණා. වත්තල හේකිත්තේ ලක්ෂ්මන් රණසිංහ, ගම්පහ අඹන්විට සිරිවර්ධන, මීරිගම නිමල් සෝමසිරි, පන්නිපිටියේ කුසුමා පතිරගේ, වෙන්නප්පුවේ ජේ. වී. එස්. හත්තොටුව, පොද්දල කංචක කරුණානායක, පිළියන්දල මිරිස්වත්තේ චාමර විජේසිංහ, බණ්ඩාරවෙල එම්. බී. වර්ණසූරිය.ඔබේ ප්‍රශ්න පහත ලිපිනයට යොමු කරන්න.‘සු.මිගෙන් අහන්න’ රසඳුන - සිළුමිණ ලේක්හවුස් කොළඹ 10කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>19</day>
    </date>
    <link>http://www.silumina.lk/2013/05/19/_art.asp?fn=av1305196</link>
    <topic>හොලිවුඩ් පුරෙන්</topic>
    <author/>
    <content>හොලිවුඩ් පුරෙන්රූපවාහිනී සහ සිනමා ප්‍රේක්ෂකයන් අතර ජනප්‍රිය වූ ‘මිෂන් ඉම්පොසිබල්’ චිත්‍රපට මාලාවේ පස්වැනි කොටස ළඟදීම රූපගතවීමට නියමිතයි. මේ චිත්‍රපටය අධ්‍යක්ෂණය කරන්නේ ක්‍රිස්ටෝපර් මැක්වොරි. ඔහු මීට කලින් අධ්‍යක්ෂණය කළ ‘ජැක් රීචර්’ චිත්‍රපටයට උණුසුම් ප්‍රේක්ෂක ප්‍රතිචාරයක් හිමි වුණා.‘මිෂන් ඉම්පොසිබල්’ පස්වැනි කොටසෙහි ප්‍රධාන චරිතයකට ජනප්‍රිය නළු ටොම් කෲස්ට නැවතත් ඇරයුම් ලැබිලා. ඔහු මේ පිළිබඳව ‘මිෂන් ඉම්පොසිබල් - 5’ චිත්‍රපටය නිෂ්පාදනය කරන පැරමවුන්ට් පික්චර්ස් සහ ස්කයිඩාන්ස් ප්‍රඩක්ෂන් සමාගම් සමඟ සාකච්ඡා කළා.ඉන් පසුව මේ චිත්‍රපටයේ නැවතත් රඟපෑමට ටොම් එකඟවූ බවයි ආරංචි. ඔහු මීට කලින් ‘ජැක් රීචර්’ චිත්‍රපටයේ ද රඟපෑවා.ටොම් රඟපෑ මිෂන් ‘ඉම්පොසිබල් - 4’ හෙවත් ‘ගෝස්ට් ප්‍රොටොකොල්’ චිත්‍රපටය 2011 දී තිරගත වුණා. චිත්‍රපටය ලද මුළු ආදායම ඇමෙරිකානු ඩොලර් මිලියන 700 ක්.සුපිරි නළු ආනෝල්ඩ් ශ්වසනෙගර් දබර කර ගත්තේ සිනමා ලෝකයේ දීයි. ඒ, සාධාරණත්වය වෙනුවෙන්. ඔහුගේ පුත්‍රයා නම් සැබෑ ලෝකයේදී නිතරම දබරකර ගන්නවා. සාධාරණය වෙනුවෙන් දැයි කවුරුන්වත් දන්නෙ නැහැ.කොහොම වෙතත්, පසුගියදා මේ ශ්වසනෙගර් පුත්‍රයා හෙවත් පැට්‍රික්, අවන්හලකදී ඩී.ජේ. ශිල්පියෙකු සමඟ ගුටි කෙළියක යෙදී තිබෙනවා. මේ වනවිට දහනව වැනි වියෙහි පසුවන පැට්‍රික් මෙලෙස ගුටි බැට හුවමාරු කර ගත්තේ ඇමෙරිකාවේ ‘ද සේයර්ස් ක්ලබ්’ නම් වූ අවන් හලේදී යි.ඇන්තනී වැල්ඩස් නම් වූ ඩී.ජේ. ශිල්පියා සමඟ වාග් සංග්‍රාමයක යෙදී පසුව ඔහුට පහරදුන් පැට්‍රික්, ඔහුට අයිස් කැටවලින් ද පහරදී තිබෙනවා. වහාම ඔහුට අවන්හලෙන් පිටවන ලෙස නියෝග කළ ශ්වසෙනෙගර් පුත්‍රයාගේ මුවෙන් අසභ්‍ය වචන ද පිට වූ බවයි ඒ මොහොතේ අවන්හලේ රැඳී සිටි අය පැවසුවේ.පසුව නිවෙසට ගිය පැට්‍රික්, තම ට්විටර් පිටුවෙහි සටහන් කළේ අවන්හලේ දී තමන් පැවසූ අසභ්‍ය වදන් වලට සමාවන ලෙසයි.පසුගියදා ක්‍රිස්ටීන් ස්ටුවර්ට් තවත් හදිසි අනතුරකට මුහුණ දුන්නා. ඒ, ලොස් ඇන්ජලීස් නුවරදීයි. තමන් සතු අළු පැහැති මෝටර් රථය පදවාගෙන යද්දී ඉදිරියෙන් ධාවනයවූ තවත් රථයක පසුපස ගැටීමෙන් මේ අනතුර සිදුවී තිබෙනවා. ඒ මෝටර් රථය පදවමින් සිටියේත් කාන්තාවක්. ඇයගේ දරුවන් ද ඒ මොහොතේ මෝටර් රථය තුළ සිටියා.නමුත්, කිසිවෙකුටවත් කිසිදු හානියක් සිදුවුණේ නැහැ. මෝටර් රථ දෙක ගැටීමෙන් පසුව ඒවායින් පිටතට පැමිණි මේ දෙදෙනා තම තමන්ට ලැබෙන රක්ෂණ මුදල් ගැන වචන ‘හුවමාරු’ කරගත් බවයි ආරංචි. මේ අනතුරෙන් ක්‍රිස්ටීන්ගේ මෝටර් රථයේ ඉදිරි කොටසටත්, අනෙක් රථයේ පසුපසටත් හානි සිද්ධ වුණා.මීට කලින් 2011 දී ද ක්‍රිස්ටීන් තම මෝටර් රථය පදවා ගෙන යද්දී එය මෝටර් රථයක ගැටුණා. ඒ අනතුරෙන් ක්‍රිස්ටීන් ගේ මෝටර් රථයට දැඩි හානි සිදුවුණා.දැන් තිරගත වන ‘අයන් මෑන් - 3’ චිත්‍රපටයේ ද රඟපෑ ජනප්‍රිය නිළි ග්විනෙත් පැල්ටෙ‍්‍රාව් ගේ වයස මේ වනවිට අවුරුදු 40 ක්. ‘කෝල්ඩ්ප්ලේ’ සංගීත කණ්ඩායමේ ප්‍රධාන ගායක ක්‍රිස් මාටින් සමඟ විවාහ වී සිටින ඇය දැන් දෙදරු මවක්.මෑතකදී ග්විනෙත් පැවසුවේ සම රැලි වැටීම වළක්වා ගැනීමට සුදුසුම ආලේපනයක් තමන් දැන් භාවිතා කරන බවයි. ඇයට මේ ආලේපය නිර්දේශ කර ඇත්තේ ලොස් ඇන්ජලීස් නුවර චර්ම රෝග විශේෂඥ වෛද්‍යවරයෙකුයි.“මේ බෙහෙත ටිකක් ගණන්. මූණෙ ගෑවාම තරමක වේදනාවකුත් දැනෙනවා. ඒ වේදනාව හරියට කවුරු හරි කෙනෙක් රබර් බෑන්ඩ් එකකින් මූණ අතුල්ලනවා වගෙයි. නමුත් ප්‍රතිඵලය නම් සාර්ථකයි. දැන් මගේ මූණ මීට අවුරුදු 5 කට කලින් තිබුණා වගෙයි. මීට කලින් මම එන්නත් වගේ දේවලුත් ගත්තා. ඒත් ඒවා මට අල්ලන්නෙ නැහැ. නරක ප්‍රතිඵල තමයි ලැබුණෙ.” ග්විනෙත් පැවසුවා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>19</day>
    </date>
    <link>http://www.silumina.lk/2013/05/19/_art.asp?fn=av1305197</link>
    <topic>රණවිරු රියල් ස්ටාර් අවසන් මහා තරගය ජූලි 27දා</topic>
    <author>ගාමිණී සුසන්ත</author>
    <content>රණවිරු රියල් ස්ටාර් අවසන් මහා තරගය ජූලි 27දාරණවිරු රියල් ස්ටාර් රියැලිටි ගායනා තරගාවලියේ තුන්වැන්න හෙවත් “රණවිරු Real Star Mission III”, මේ වන විට උච්චතම අවස්ථාවට පැමිණ ඇත. මෙම වැඩසටහන සිකුරාදා සහ සෙනසුරාදා යන දින දෙකෙහි රාත්‍රි 9.00 සිට ජාතික රූපවාහිනියෙන් විකාශය වේ.ආරක්ෂක ලේකම් ගෝඨාභය රාජපක්ෂ මහතා සහ ලක්ෂ්මන් හුලුගල්ල මහතා ප්‍රසංගය රස විඳිමින්‘රණවිරු රියල් ස්ටාර්’ මෑත යුගයේ දී මෙරට රියැලිටි වැඩසටහන් ඉතිහාසය උඩු යටිකුරු කළ වැඩසටහනකි. මෙම වැඩසටහනේ සංකල්පය රාජ්‍ය ආරක්ෂක අමාත්‍යාංශ ලේකම් ගෝඨාභය රාජපක්ෂ මහතාගේය. රණවිරු Real StarMission I සහII යන වැඩසටහන් දෙකම රූපවාහිනී ප්‍රේක්ෂකයින් ඉතා ආදරයෙන් වැලඳගත් වැඩ සටහන් දෙකකි. එම වැඩසටහන් පැවති කාලයේ ඒවාට ලැබුණු කෙටි පණිවුඩ (SMS) සංඛ්‍යාවෙන් ඒ බව සාක්ෂාත් විය.රණවිරු Real Star පළමු තරගයේ අවසන් මහා තරගය පැවැත්වුණේ සුගතදාස ගෘහස්ථ ක්‍රීඩාංගණයේ චලන වේදිකාවක් මතදීය. පැය 6කට ආසන්න කාලයක් එම තරගය පැවැත්විණි. මිලියන දෙකකට අධික කෙටි පණිවුඩ සංඛ්‍යාවක් ලබාගන්නට එම තරගයේ තරගකරුවන්ට හැකිවූයේය. පළමු රණවිරු Real Star තරගයේ ජයග්‍රාහකයා ලෙස කිරුළු පැලඳුවේ නාවික හමුදාවේ කමාන්ඩර් ඩේමියන් ප්‍රනාන්දුය.රණවිරු Real Star දෙවැනි මෙහෙයුම ඊට වසරකට පමණ පසුව ආරම්භ විය. පනස් දහසකට අධික රණවිරු අංකුර ගායක ගායිකාවන් අතරින් අවසන් 24 දෙනා තේරී පත්වූ පසුව ඔවුන්ගේ හැකියාවන්ගෙන් සති ගණනාවක් පුංචි තිරය ආලෝකවත් විය. රණවිරු Real Star දෙවැනි අදියරේ අවසන් මහා තරගය පැවැත්වූයේ ද සුගතදාස ගෘහස්ථ ක්‍රීඩාංගණයේ ඉදිකළ දැවැන්ත වේදිකාවක් මතදීය. මිලියන 4කට ආසන්න ප්‍රේක්ෂක ප්‍රතිචාර දිනාගැනීමට එම දෙවැනි අදියරට හැකිවිය. එහි ජයග්‍රාහිකාව වූයේ යුද හමුදාවේ රණවිරු අයෝමි පෙරේරාය. එම අවසන් මහා තරගය පැවැත්වූයේ ද ජනාධිපති මහින්ද රාජපක්ෂ මැතිතුමා, ආරක්ෂක ලේකම් ගෝඨාභය රාජපක්ෂ මහතාගේ සහ ත්‍රිවිධ හමුදා ප්‍රධානීන්ගේ ද ප්‍රධානත්වයෙනි.එඩ්වඩ්, ඉන්දිකා, සමන්ත සහ යශෝධා මාධ්‍ය හමුවේදීරණවිරු Real Star තරගාවලියේ තුන්වැනි අදියරේ අවසන් තරගකරුවන් 12 දෙනා මේ වන විට තේරී පත්වී ඇත. ඉදිරි කාලයේ දී පැවැත්වෙන්නේ මෙම සුපිරි තරගකරුවන් 12 දෙනා අතර තරගයයි. මෙවර අවසන් මහා තරගය පැවැත්වෙන්නේ ද සුගතදාස ගෘහස්ථ ක්‍රීඩාගංණයේය; ඒ ජූලි මස 27 වැනිදාය. මෙවර අවසන් සුපිරි 12 දෙනාගේ වටය මීට පෙර අවසන් තරගවලට වඩා වෙනස් මුහුණුවරකින් පැවැත්වීමට කටයුතු යොදා ඇත.ඒ අනුව අවසන් සති 5 දක්වාම අවසාන තරගකරුවෝ 12 දෙනාම තරගවදිති. මීට පෙර පැවති ආකාරයට සතිපතා තරගකරුවකුගේ ඉවත්වීමක් සිදුවන්නේ නැත. මෙම අවස්ථාව සලසා දී ඇත්තේ තරගකරුවනට තම උපරිම හැකියාව පෙන්වීමට අවස්ථාව ලබාදීමටය. කිසියම් තරගකරුවකුට පෞද්ගලික හේතුවක් මත එක් සතියකදී තරගයට සහභාගිවීමට නොහැකි වුවහොත් හෝ අසනීප තත්ත්වයක් නිසා එක් සතියක හොඳින් ගීත ගායනා කිරීමට නොහැකි වුවහොත් එම තරගකරුවාට සිදුවූයේ තරගයෙන් ඉවත්වීමටය.සංවිධායක කමිටුව නව තීරණයට එළඹ ඇත්තේ ඉහත දැක්වූ ආකාරයට එක් සතියක අඩුපාඩුවකින් තරගකරුවා ඉවත්වීම වැළැක්වීමටය. නව ක්‍රමය යටතේ විනිසුරුවන් ලබාදෙන 60%ක ලකුණු පමණක් සතිපතා ප්‍රකාශයට පත් කෙරෙන අතර කෙටි පණිවුඩ මඟින් ලබාදෙන 40% ක ලකුණු මට්ටම අවසානය දක්වා ප්‍රකාශ නොකරයි.අවසන් වටයට තේරුණු තරගකරුවන් සහ තරගකාරියන්මෙවර තරගයේ ජයග්‍රාහකයාට මිලියන 7ක් වටිනා මෝටර් රථයක් සහ මිලියන 20ක් පමණ වටිනා නව නිවසක් ත්‍යාග ලෙස ලැබේ. මෙම කරුණු අනාවරණය වූයේ රණවිරු Real Star Mission III තරගයේ අවසන් දොළොස් දෙනාගේ වටයේ ඇති කළ නව වෙනස්කම් හඳුන්වාදීම සඳහා පසුගියදා කොළඹ ටාජ්සමුද්‍ර හෝටලයේ දී පැවැති මාධ්‍ය හමුවේදීය.ජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්ෂ ජෙනරාල් ලක්ෂ්මන් හුලුගල්ල, රූපවාහිනී සංස්ථා සභාපති මොහාන් සමරනායක තරගයේ විනිශ්චය මණ්ඩලය නියෝජනය කරන ජැක්සන් ඇන්තනි, එඩ්වඩ් ජයකොඩි, යශෝධා විමලධර්ම, ඉන්දිකා උපමාලි යන මහත්ම මහත්මීහු මෙන්ම ත්‍රිවිධ හමුදා උසස් නිලධාරීහු ද මෙම අවස්ථාවට සහභාගිවූහ.මෙහිදී විශේෂ ප්‍රකාශයක් කළ ලක්ෂ්මන් හුලුගල්ල මහතා රණවිරු රියල් ස්ටාර් හතරවැනි අදියර ඉතා නුදුරේදීම, අභිමංසල මිහිඳු මෙත් සෙවණ වැනි ස්ථානවල සිටින ආබාධිත රණවිරුවන් ද සහභාගි කරගෙන පැවැත්වීමට කටයුතු සූදානම් කර ඇති බව පැවැසීය.ගාමිණී සුසන්තඡායාරූප - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>19</day>
    </date>
    <link>http://www.silumina.lk/2013/05/19/_art.asp?fn=av1305198</link>
    <topic>විජේ මල්ලිගෙ කොලොම</topic>
    <author/>
    <content>විජේ මල්ලිගෙ කොලොමසිංහල නාට්‍ය කලාවෙ වසන්ත කාලය උදාකරනව කියල පොර ටෝක්ස්, සොරි මෙයාලා නාට්‍ය අනු මණ්ඩල චෙයාර්මන්ස් ටෝක්ස් දීපු ශ්‍රියන්ත මෙන්ඩිස් ළමය කෝ කියල බැලුවා මෑන්ස්ගෙන් කඩඉම් ප්‍රශ්නයක් දෙකක් අහන්න. මෑන් මීටරේට අහු වෙන්නෙම නෑ. ප්‍රතිචාරයක් නෑ. මේ මොහොතේ සම්බන්ධ කළ නොහැකියි වගේ, රෙකෝඩඩ් මෙසේජ් තමයි ඇහෙන්නෙ. විජේ මල්ලිට හිතුනෙ රඟපෑම් ඉවරයි කිව්වට රඟපෑම් පටන් ගත්ත වගේ හිතාගෙන ජූනි මාසෙ තියෙන නෙළුම් පොකුණ ෂෝ එකට ලෑස්ති වෙනව ඇති කියලයි.හැබැයි මෑන්ස් ඩ්‍රාමා පැනල් චීෆ් උනාට දන්නෙ නැතුව ඇති ඔය නෙළුම් පොකුණට සිංහල ඩ්‍රාමාස් සිලෙක්ට් කරන සිස්ටම් එක මොකක්ද කියල. ඒව ගැන මොකට කරදර වෙනවද නෙළුම් පොකුණ ඇක්ට් කරන්න එන්න කිව්වොත් ඇක්ට් කරනව මිසක්කා. ශ්‍රියන්ත වගේ ඇක්ටර් කෙනෙකුගෙ, කමල්ගෙ වුණත් ඇක්ටිං නම් ඉවර වෙන්නෙ නෑ ෂුවර් එකටම, ඔය ඩ්‍රාමාස්වලට ඒ වගේ නම් ගම් දැම්මට. මැයි මාසෙ නෙළුම් පොකුණෙදි මහ සමයමේ ගෝඩිම්බරගෙ ඇක්ටින් බලල ජූනි මාසෙදි ලොක්කා රඟපෑම් ඉවර කරන හැටි තමයි බලන්න හිතාගෙන ඉන්නෙ.ඒත් විජේ මල්ලිලා වගේ සිම්පල් ඕඩියන්ස් මෙම්බර් කෙනෙකුට ඔය පොකුණු වල පෙන්නන ඩ්‍රාමාස් බලන්න ගහන ටිකට් එකක් ගන්න එකත් මාර ප්‍රොබ්ලම්ස් එකක්. මොනා කරන්නද සිංහල නාට්‍යයේ වසන්ත කාලෙට සිද්ධ වෙන දේවල් කියලා හිතාගෙනවත් ශ්‍රියන්තව බලන්න නෙළුම් පොකුණට ගොඩවදින්නට ඕන.සිංහල නාට්‍යයෙ වසන්ත කාලෙ කොහොම වෙතත් සිංහල ෆිල්ම්ස් වලට නම් වසන්ත කාලෙ උදාවේගෙන එනවද කියල විජේ මල්ලිට හිතුනෙ පහුගිය මාසයක දෙකක කාලෙ බලන්න ලැබුණු සිංහල පික්චර්ස් දෙක තුනක් ගැන මතක් වෙනකොටයි. මේ ෆිල්ම්ස් ගැන, ඒවට විවේචන ලියන්න විජේ මල්ලි ට්‍රයිකරනව නෙවි, ඒවට එක්ස්පර්ට් ක්‍රිටික්ස්ල ඉන්නවනේ. ඒ ගොල්ලො මොනවද ලියන්නෙ කියන්නෙ කියල අහල බලමුකො හෙට අනිද්දට. ඒ වුණාට මේ ෆිල්ම්ස් දෙක තුන නම් සිංහල සිනමාවට නිතරම එන බයිස්කෝප්වලට වැඩිය යමක් කමක් කියන පික්චර්ස් කියල නම් විජේ මල්ලි බය නැතුවම කියනවා. ජයනාත් ගුණවර්ධන ගෙ ‘පරාවර්ථන’, නිලේන්ද්‍ර දේශප්‍රියගෙ ‘තණ්හා රතී රඟා’, ජයන්ත චන්ද්‍රසිරිගෙ ‘සමනල සංධ්වනිය’ තමයි මේ ෆිල්ම්ස් ට්‍රිප්ලට් එක.මේ තුනෙන් ද බෙස්ට්, නෙක්ස්ට්, ලාස්ට් කියල රේට් කරන්න විජේ මල්ලි ට්‍රයි කරන්නෙ නෑ. බලාපු ඕඩියන්ස් නම් දැනටමත් ද බෙස්ට් තෝරගෙන ඉවරයි. පරාවර්ථනෙන් අපේ පරණ ඇක්ටර්ස් කෙනෙක් වෙලා හිටපු සොමී රත්නායක ගෙ කම් බෑක් එක පේනවා. ජයනාත් මෙච්චර කල් කැමරාවෙන් පෙන්නපු ටැලන්ට් එකට වැඩිය ඩිරෙක්ටර්ස්, ස්ක්‍රිප්ට් රයිටර්ස් රෝල්ස් වලත් කැපෑසිටි එකක් තියෙන වග පෙන්නන්න ට්‍රයි කරනවා. ජයන්ත ළමයත් ‘ගරිල්ලා මාකටිං’ වලට එහා ගිය ප්‍රොඩක්ෂන් එකක් කරන්න අලුත් සෙට් එකත් එක්ක වැඩකරලා. නිලේන්ද්‍රත් මෙච්චර කල් කරපු ඒ.ඩී. වැඩේ මොකක්ද මෙන්න බලාගන්න මගේ ඩිරෙක්ෂන් කියලා ඩිරෙක්ටර්ස් රෝල්ස් එක කරනවා. කුමාර තිරිමාදුරයි, සරත් කොතලාවලයි ස්ක්‍රිප්ට් රයිටර්ස්ල හැටියට ප්‍රොමෝට් කරලා.ඒ දෙන්නම කොමඩි නළුවො කියන කතාව පට්ටපල් බොරුවක් කරලා ‘තණ්හා රතී රඟා’ ගේම් එකට එන්ටර්වෙනවා. එතකොට ‘සමනල සංධ්වනියෙ’ උද්දික ප්‍රේමරත්න මල්ලිව නළුවෙක් විදියට බෞතීස්ම කිරීමේ ෆුල් ක්‍රෙඩිට් එක ජයන්තට ලැබෙනවා. මහින්දාගමනෙ උද්දික රඟපෑවා තමයි, ඒත් මෙන්න නියම උද්දික. හරිහමන් ඩිරෙක්ටර් කෙනෙකුට සෙට් වෙන්න එපාය උද්දික ළමයෝ ඇක්ටින් පෙන්නන්න. ජයන්ත චන්ද්‍රසිරි, අමිල තේනුවර ෆිල්ම් ලිරිකිස්ට් කෙනෙක් කරනවා. ලිරික් එක නියමයි. මට මගේ නොවන ආදරයක් තිබුණා කියන්නෙ තණ්හා රතී රඟා වල මියුසික් කරපු කේමදාස දෝණියන්දල දෙන්නා. ස්කි‍්‍රප්ට් ලියපු කුමාර - සරත් ‘සමනල සංධ්වනියෙ’ උද්දික, උද්දිකගෙ යන්ග් ඒජ් එක කරපු මල්ලි, අමිල තේනුවර, මේ සෙට් එක හැමෝටම බෙස්ට් ඔෆ් ලක් කිව්වා එහෙනම්.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>19</day>
    </date>
    <link>http://www.silumina.lk/2013/05/19/_art.asp?fn=av1305199</link>
    <topic>බොදු බැති සිත් ගත් බොදු ගී</topic>
    <author>ජෝජ් රොබ්සන් ද සිල්වා</author>
    <content>බොදු බැති සිත් ගත් බොදු ගීගීත කලාව ඉන්ද්‍රීය පිනවීමේ, විශේෂයෙන් කන් පිනවීමේ අටියෙන් සම්පාදනය වන කලාවක් හෙයින් “බොදු ගී” ථෙරවාදී බෞද්ධ සම්ප්‍රදායට අනුකූල සංකල්පයක් නොවේ. ඉන්ද්‍රීය පිනවීමෙන් තෘෂ්ණාව වර්ධනය වී සසර ගමන දීර්ඝ වන බැව් ප්‍රාඥයින්ගේ මතයයි. එසේ වුවද මෙරට බොදු සිත් ගත් ගීතාවලියක් නිර්මාණය වී ඇත. ඒ අතර ග්‍රැමෆෝන් යුගයේ සිට ගැයුණු අපේ මතකයේ රැඳුණු බොදු ගීත දහස් ගණනකි. විවිධ සංකල්පනා ඇතුළත් ගී ගණනාවක් බොදු බැති සිත් ගත් මෙම ගීතාවලියට ඇතුළත් ය. එම ගීතාවලියේ නිර්මාණ කිහිපයකට ගී පද රචනයෙන් සහ ගායනයෙන් දායක වූ කලාකරුවන් කිහිප දෙනෙකු සමඟ අපි දැන් කතාබහ කරමු.- ලතා වල්පොලඔබෙ රාගී මන කැළඹේදෝ පිවිතුරු හදවත පෑරේදෝ එමවිට පවසනු මුවින් ඔබේ බුද්ධං සරණං ගච්ඡාමී...!(පද - කරුණාරත්න අබේසේකර)“එතකොට මගේ ලොකු පුතාට අවුරුදු දෙකක් විතර ඇති. මට හිතෙන්නේ අපි ඉන්දියාවට ගිහින් කරපු අන්තිම චිත්‍රපටය ‘අංගුලිමාල’ චිත්‍රපටය කියලයි. එයට තමයි මේ ගීතය ඇතුළත් වුණේ. එය සිංහල දෙබස් කැවූ හින්දි චිත්‍රපටයක්. එහි ජනපි‍්‍රය නිළියක වන නිම්මි රඟපෑ චරිතයට දෙබස් කිව්වේ මමයි. මොහිදින් බෙග් සමඟ මමත් ‘බුද්ධං සරණං ගච්ඡාමී’ ගීතය ගැයුවත් මේ ගීතය ගැන සඳහන් වෙන බොහෝ අවස්ථා වලදී මගේ නම කියැවෙන්නේ නැහැ.‘කාට කියමි මගේ ශෝක අඳෝනා ලෝකේ තනි වුණා - මේ ලොවේ මිනිසා හදේහි නිර්ධය හින්දා’ පද ගැයුවේ මමයි. පසුව පටිගත කිරීම් වලදී මා ගායනා කළ පද නොමැතිව තමයි පටිගත කර තියෙන්නේ. අපි දෙන්නා සමඟ මේ ගීතය ගයන්න තව පිරිමි විසිපස් දෙනෙකුයි ගැහැනු විසිපස් දෙනෙකුයි එකතු වුණා. මට මතකයි මේ ගීතය පටිගත කරන්න පුහුණුවීම් කරද්දී බෙග්, සංගීත අධ්‍යක්ෂවරයාට හරිහැටි නිදා ගන්නවත් නොදී කරදර කළ හැටි. බෙග් එහෙම තමයි, ඒ -එයාගේ හැටි. පුංචි කාලේ ඉඳලාම ගීත ගානය කරලා පුරුද්ද මට තිබුණු හින්දා මේ ගීතය ගයන්න ඒ තරම් අමාරුවක් වුණේ නැහැ.”ආචාර්ය - අජන්තා රණසිංහජගදානන්දන මහා කාරුණික සිරසාවන්දන ශීල ගුණෝපිත අනුපමේය වූ එවන් නාමයට නමස්කාර වේවා...!(ගැයුම - ඩබ්ලිව්.ඩී. අමරදේව, සනත් නන්දසිරි)“මේ ගීතය වෙනත් බෞද්ධ භක්ති ගීතවලට වඩා වෙනස් විදිහට ලියූ ගීතයක්. සාමාන්‍යයෙන් හැමෝම කරන්නේ බුදුන් වහන්සේට මල්, සුවඳ දුම්, ගිලන් පස ආදිය පූජා කරලා ‘බුද්ධං සරණං ගච්ඡාමී’ කියලා බුදුන් සරණ යමි කීමනේ. මම කළේ ඊට වෙනස් දෙයක්. ඒ - උන්වහන්සේ පාරමි පූජිත විපුල වීර්යයට, සිහිල්ල දැන සිටි මහා ප්‍රඥාවට සහ අනුපමේය වූ නාමයට නමස්කාරය පුද කිරීමයි. ‘ජගදානන්දන’ ගීතය අගය කළ යුතු ගායන සුසංයෝගයක් කෙරුණු පිරිමි, යුග ගීතයක් වීමත් මෙහිදි සඳහන් කළ යුතුයි. ‘ජගදානන්දන’ ගීතයෙන් කියැවෙන්නේ සම්බුද්ධ නමස්කාරයට එක්වුණු සාමාන්‍ය මිනිසුන් දෙදෙනෙකුගේ බැතිබර සිතුවිලියි. පණ්ඩිත් අමරදේව සහ මහාචාර්ය සනත් නන්දසිරිගේ සුසංයෝගයෙන් හරවත් පිරිමි යුග ගීතයක් ලෙසින් මේ භක්ති ගීත නිර්මාණය කිරීමට හැකිවීම සතුටක්.”- සුජාතා අත්තනාකශ්‍රී සම්බුද්ධ රාජා වඳිම් මා සෑසී තිලෝනා වඳිම් හද පුදසුන් සාදා එහි බැතිමල් පුදා මා සෑසී තිලෝනා වඳීම් ශ්‍රී සම්බුද්ධ රාජා වඳිම්...!(පද - පේ‍්‍රමනාත් ජයතිලක“මේ ගීතය වගේම මා ගායනා කළ ‘සාධු දන්ත දා’ සහ ‘මල් සුගන්දේ දම් සුගන්දේ’ වැනි ගීත ගොඩක් තියෙනවා. මුලින්ම මම ගායනා කළ ගීතයක් තැටියකට නැගෙද්දී මට අවුරුදු එකොළහක් විතර ඇති.ඒ මුලින් මගේ අම්මා ගායනා කරපු සි. වීරසේකර ලියූ ‘සාදු දන්ත දා’ ගීතයයි. ‘ශ්‍රී සම්බුද්ධ රාජා වඳිම්’ ප්‍රේමනාත් ලිව්වේ හින්දි තනුවකට සරත් දසනායකගේ සංගීතයටයි. ‘මල් සුගන්දේ’ ගීතය මොහිදින් බෙග් සමඟ ගායනා කිරීම කවදාවත් අමතක වෙන්නේ නැහැ.ඔහු ගීත ගයන්නේ සිංහල දෙමළෙන් ලියා ගෙන හින්දා පටිගත කිරිම් වලදී ඔහුට නිතරම වරදිනවා.මේ ගීතය ගයද්දිත් එහෙම වුණා. ඔහුට වැරදුණු හැම වාරයක් ගාණේම මටත් නැවත නැවත ගයන්න සිදු වුණා. ගීත රසික රසිකාවියන් අහන්න කැමැති වුණාට අපේ මේ ගී දැන් වැඩිපුර ප්‍රචාරය නොවීම ගැන නම් කනගාටුයි.”- පුන්සිරි සොයිසාපුන්සඳෙන් රැස් ගං තෙරෙන් කොත් කැරැල්ලෙන් බෝ මළුවෙන් සීත සමීරෙන් චන්දන කල්කෙන් සතුට උදා වේවා මිහිර බෙදා දේවා...!(පද - පී.එම්. සේනාරත්න)“මේ ගීතය මට කලින් වික්ටර් අයියා (ආචාර්ය වික්ටර් රත්නායක) ගායනා කළ ගීතයක්. පසුව මොන හේතුවකට හරි චන්ද්‍රසේන මාස්ටර්ට (ආර්. ඒ. චන්ද්‍රසේන) ඕනෑ වුණා මේ ගීතය මා ලවා ගායනා කරවන්න.ඒ වනවිට මම චන්ද්‍රසේන මාස්ටර්ගෙන් සංගීතය ඉගෙන ගන්නවා. සිකුරාදා සංගීත පන්තියට ගියාම ඉරිදා තමයි ආපසු ගෙදර එන්නේ. ඒ අතර 1971 දී ගුවන් විදුලියෙන් මට ‘සරල ගී’ වැඩසටහනකට ගීත තුනක් ගායනා කිරීමට අවස්ථාව ලැබුණා.ඒ ගැන චන්ද්‍රසේන මාස්ටර්ට කියා අලුත් ගීත තුනක් හදා ගන්න ඕනෑ බව පැවසුවාම ඔහු මට ‘සෙව්වන්දියකට පෙම් බැන්ඳා’ - ‘රුසිරි දසුනක් නෙතට යාවී’ සහ ‘පුන්සඳෙන් රැස්’ ගීත තුන මට දුන්නා. ‘පුන්සඳෙන් රැස්’ ගීතය වික්ටර් අයියා ගැයූ ගීතයක් කියා මං එය ගයන්න අකැමැති වුණාම චන්ද්‍රසේන මාස්ටර් ‘උඹ කියපන් පැහෙන්නැතුව‘ කියලා කියාපු හැටි මට දැනුත් මතක් වෙනවා.දැන් අවුරුදු හතළිහකටත් වැඩිය කාලය ගත වෙලාත් මේ ගීතයට තාමත් රසිකයෝ කැමැතියි.මේ දවස්වල ගුවන් විදුලි, රූපවාහිනී නාළිකා වලදී වගේම ප්‍රසංග වේදිකා වලදීත් නොවරදවාම මම මේ ගීතය ගයනවා.”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>19</day>
    </date>
    <link>http://www.silumina.lk/2013/05/19/_art.asp?fn=av13051910</link>
    <topic>‘සිරි දළදාගමනය’ වෙසක් එකට තිරගත කරන්න මං සූදානම්</topic>
    <author>හේමාලි විජේරත්න</author>
    <content>‘සිරි දළදාගමනය’ වෙසක් එකට තිරගත කරන්න මං සූදානම්සනත් අබේසේකරපසුගිය කාල වකවානුව පුරා අපේ සිනමා ක්ෂේත්‍රයේ දක්නට ලැබුණු නව ප්‍රවණතාව වූයේ ඓතිහාසික කතා තේමා ඔස්සේ නිර්මාණය වූ චිත්‍රපට වැඩිපුර බිහිවීමය. මේ සිනමා නිර්මාණ ගොන්නට එක්වන නවතම කෘතිය වන්නේ කන්ද උඩරට ශ්‍රී දළදා මාලිගාවේ වැජඹෙන දන්ත ධාතූන් වහන්සේගේ ලංකාගමනය ප්‍රස්තුත කරගනිමින් නිම වූ ‘සිරි දළදාගමනය’ සිනමා නිර්මාණයයි. මෙරටට බුදු දහම රැගෙන ආ මිහිඳු මහ රහතන් වහන්සේගේ ඓතිහාසික කතා පුවත ඇසුරින් ‘මහින්දාගමන’ බිහි කළ සනත් අබේසේකරගේ දෙවැනි සිනමා නිර්මාණය ලෙසින් ‘දළදාගමනය’ එළි දකී. මේ වන විට එහි සියලු වැඩ කටයුතු නිමකර ඇති ඔහු හමුවූ මොහොතක කළ කතාබහකි මේ.ඔබේ නවතම සිනමා නිර්මාණය ‘සිරි දළදාගමනය’ චිත්‍රපටයේ වැඩ කටයුතු ගැන සඳහන් කළොත්?එහි සියලු වැඩ කටයුතු මේ වෙනකොට නිමා කරලා තිබෙනවා. මීළඟට තිබෙන්නේ මේ චිත්‍රපටය ප්‍රේක්ෂකයන් අතරට ගෙන ඒමයි.එය සිද්ධ වෙන්නේ කවදා ද?එළඹෙන වෙසක් පොහොයට වුණත් චිත්‍රපටිය පෙන්වන්න මමනම් සූදානම්. මේ චිත්‍රපටය පෙන්වන්නේ ඊ. ඒ. පී. මණ්ඩලයේ. ඔවුන්ගේ දින නියමයන් කොයි වගේ ද කියන්න මම දන්නේ නෑ.ඔබේ පළමුවැනි සිනමා නිර්මාණය ‘මහින්දාගමනය’ සඳහාත් ඓතිහාසික කතා තේමාවක් ඔබ යොදාගත්තා. දෙවැන්නත් ඒ ඇසුරින් නිර්මාණය කරන්න හිතුවේ ඇයි?ශ්‍රී ලංකාවාසී බෞද්ධ ජනතාවගේ මුදුන් මල්කඩ වෙන්නේ ශ්‍රී දළදා වහන්සේ. ඒ වගේම තමයි අනුරාධපුරයේ වැඩ වසන ජය ශ්‍රී මහා බෝධීන් වහන්සේ. ලංකාව දුර්භික්ෂයන් ගෙන් තොර වාසනාවන්ත පින්බිමක් ලෙස වැජඹෙන්නේ මේ නිසා කියලයි මට හිතෙන්නේ. අපි අතීතයට ගියොත් විවිධ විදේශ ආක්‍රමණ ආවා, මෑත යුගයේ වුණත් යුද්ධයෙන් අපි ජයග්‍රහණය කළා. මේ හැම දෙයකින්ම ලංකාව ආරක්ෂා කරන්නේ ලංකාව ශුද්ධ භූමියක් නිසා.බුදුන් වහන්සේගේ අසූහාරදහසක් ශ්‍රී සද්ධර්මස්කන්ධය ස්ථාපිත සතර දළදා වහන්සේලාගෙන් දෙනමක් වැඩ ඉන්නේ ලංකාද්වීපයේයි. කවදහරි දවසක ධාතු පරිනිර්වාණය සිද්ධ වෙන්නෙත් ලංකාවේදීයි. ඒ තව අවුරුදු 4000 න් මුළු ලෝකයේම තිබෙන සර්වඥ ධාතූන් වහන්සේලා රුවන්වැලි මහ සෑය අභියසට වැඩම කර ධාතු මාලයක් සේ සෑදී ඒ මාලය මහියංගණයේ තැන්පත් කර ඇති මැණික් පුටුව මතට පතිත වී එය එර්දියෙන් බුද්ධගයාවට වැඩම කරලා ධාතු පරිනිර්වාණය සිද්ධ වෙන බව තමයි පොත පතේ සඳහන් වෙන්නේ.ඒ නිසා මේ කෙටි කාලය ඇතුළතදී පෘථග්ජන මිනිසුන් වශයෙන් අපේ සංසාර ගමන අප කෙටිකර ගත යුතුයි. ඒ අරමුණ හේතුකොට ගෙන තමයි මෙවැනි බෞද්ධ, ඓතිහාසික තේමාවක් යටතේ ‘සිරි දළදාගමනය’ මගේ දෙවැනි චිත්‍රපටයත් කරන්න හිතුවේ. චිත්‍රපටය මම ආරම්භ කළෙත් දළදා මාලිගාවේ පූජාවක් පවත්වලා දළදා හාමුදුරුවන්ට බාර හාර වෙලා. චිත්‍රපටය අවසානයෙත් මේ චිත්‍රපටය දළදා හාමුදුරුවන්ට පූජා කිරීමෙන් පස්සේ තමයි ප්‍රේක්ෂකයන්ට දැක බලා ගන්නට පුළුවන් වෙන්නේ.මේ චිත්‍රපටයේ තිර රචනය සඳහා ඔබ මූලාශ්‍ර කරගත් ඓතිහාසික මූලාශ්‍ර මොනවා ද?එකොළොස් වැනි සියවසේ පොළොන්නරු යුගයේ රජකළ ලීලාවතී රැජනගේ රාජ්‍ය සමයේ ධම්මකිත්ති හිමියන් විසින් රචිත දාඨාවංශය සහ මහානාම හිමි විසින් රචිත මහාවංශය තමයි මේ තිර කතාව සඳහා මූලාශ්‍ර කර ගත්තේ ‘සිරි දළදාගමනය’ ඔස්සේ දිග හැරෙන්නේ ඉන්දියාවේ සිට දළදා වහන්සේ රැගෙන විත් ක්‍රි. ව. 303 දී කිත්සිරි මෙවන් රජ සමයේ දී හේමමාලා - දන්ත කුමරු විසින් ලංකා රාජ්‍යයට බාර දෙන අවස්ථාව දක්වායි. මෙහිදී විශේෂයෙන් සඳහන් කරන්න ඕන දළදා වහන්සේ ඉන්දියාවේ වැඩ සිටි ස්ථාන සියැසින් දැකබලා ගැනීමේ අවස්ථාවත් මට හිමි වුණා.ඓතිහාසික කතා පුවත් සේම, විශේෂයෙන්ම බුද්ධ චරිතය ඇසුරින් කළ නිර්මාණ සඳහා විවිධ චෝදනා සහ විවේචන පසුගිය කාලයේ එල්ල වූවා. ඔබ මේවායින් පරිස්සම් වීමට සිතුවා ද?මම කියන්නේ දාඨාවංශයේ සහ මහාවංශයේ සඳහන් දේ. ඒ සඳහා අලුතින් යමක් නිර්මාණය කරල නෑ. ඒ වගේම මේ චිත්‍රපටය සඳහා මල්වතු අස්ගිරි මහ නාහිමිවරු, පුරාවිද්‍යා චක්‍රවර්ති එල්ලාවල මේධානන්ද හිමි, පල්ලේගම හේමරතන හිමියන්, කැලණිය විශ්ව විද්‍යාලයේ කථිකාචාර්ය මල්වානේ චන්ද්‍රරතන හිමියන්ගේ ආශිර්වාදය ලැබුණා. ඒ වගේම මහින්ද රාජපක්ෂ ජනාධිපතිතුමාගේ ආශිර්වාදය මේ සඳහා නොඅඩුවම ලැබුණා. සිරි දළදා වහන්සේට කිසිදු අගෞරවයක් නොවන ආකාරයට බැතිමතුන්ගේ ශ්‍රද්ධාව භක්තිය තව තවත් වැඩිවන ආකාරයට තමයි මේ චිත්‍රපටය නිර්මාණය කර තිබෙන්නේ.මේ සඳහා නළු නිළියෝ තෝරා ගත්තේ කොහොම ද?මට විශේෂ වෙහෙසක් ගන්න වුණේ හේමමාලා සහ දන්ත කුමරුගේ චරිත සඳහා නළු නිළි යුවළක් සොයා ගැනීමයි. එතැනදි මට චිත්‍රපටයේ නිෂ්පාදක ඔස්ට්‍රේලියාවේ අකරවිට සංඝානන්ද හිමියන් සහ සෝමා එදිරිසිංහ මහත්මියගේ සහයෝගය ලබා දුන්නා. ඒ අනුව හේමමාලා කුමරිය සඳහා ප්‍රසාදි සමරකෝන් සහ දන්ත කුමරු සඳහා හේෂාන් මනුල තෝරාගත්තා. සෙසු චරිත සඳහා, බ්‍රහ්මදත්ත බිසව ලෙස ගීතා කුමාරසිංහත්, ගුහසීව රජු ලෙස ජීවන් කුමාරතුංගත්, පණ්ඩු රජ ලෙස ශ්‍රියන්ත මෙන්ඩිසුත් එක්වෙනවා. මීට අමතරව දිල්හානි ඒකනායක, වසන්ත දුක්ගන්නාරාල, ගයාන් වික්‍රමතිලක, චින්තක කුලතුංග, ජී. ආර්. පෙරේරා, ඩී. බී. ගංගොඩතැන්න, ඥානාංග ගුණවර්ධන ඇතුළු විශාල නළු නිළි පිරිසක් එක්වෙනවා.කොහෙද රූගත කළේ.ඉන්දියාවේ මාලිගා ආදිය ඉදිකළේ මිහින්තලේ අවට ප්‍රදේශවලයි.ඔබ වෙනත් මාතෘකාවල සිනමා කෘති නිර්මාණය කරන්නේ නැත්ද?බොළඳ ප්‍රේමය, තාවකාලික සිහින ලෝකවලට ප්‍රේක්ෂකයෝ කැඳවාගෙන යාම පාපයක් හැටියටයි මම දකින්නේ. ඒ නිසා යථාර්ථවාදීව සිනමා නිර්මාණ කටයුතු කරන්න තමයි මගේ බලාපොරොත්තුව.ඔබේ මීළඟ නිර්මාණය කුමක් වේවි ද?දැනට තිර රචනය ලියලා ඉවරයි. දිව්‍යලෝකය හා සම්බන්ධ කතාවක් ඒක.හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>19</day>
    </date>
    <link>http://www.silumina.lk/2013/05/19/_art.asp?fn=av13051916</link>
    <topic>බුදු බණ සිංහල බෞද්ධයාට විතරක් සීමා වන්නේ නැහැ</topic>
    <author>ඉනෝකා පෙරේරා බණ්ඩාර ඡායාරූප – දුෂ්මන්ත මායාදුන්නේ</author>
    <content>බුදු බණ සිංහල බෞද්ධයාට විතරක් සීමා වන්නේ නැහැපූජ්‍ය රඹුකන සිද්ධාර්ථ හිමිමුදුන් වූ තද ඉර අව්වෙන් බාධාවක් නැත.ළා දලු බෝපත් සෙමින් සැලෙන හෙයින් බේරේ වැව මැද සීමා මාලකයේ සිහිලස ද අඩු නැත.කව් ගී සංකල්පනා උපදින හදකට වැව් තලයේ පිහිනා යන මේ පෙලිකන් කුරුල්ලන් පවා ප්‍රස්තුත සපයයි.කලබලකාරී කොළඹ නගරයේ වැව් තලයක් මැද පිහිටි පන්සල් බිමෙහි උන්වහන්සේ වැඩ වසති.එහෙත් හුදෙකලාවක් නැත. සමාජය අරා නැඟෙන ගිනි දැල් උන්වහන්සේට පෙනෙයි. පන්හිඳ අවදි වී ගී පදවැල් ලියැවෙයි.බුදු බණ තරම් ශාන්ත වූ ඒ පදවැල් සසල වූ සමාජයට යමක් කියයි.රඹුකන සිද්ධාර්ථ හිමිගේ කම්පා වූ හදවතට අස්වැසිල්ලක් දැනෙයි.ඉඳින්, වෙසක් මහේ වෙසක් දා උපන් උන්වහන්සේ සමඟ කතා බහට තවත් නිමිති කුමට ද...ඔබ වහන්සේගේ උපන් දිනය ජීවිතයේ පී‍්‍රතිමත් ම දවසක්...ඔව්. මං උපන්නෙ 1950 මැයි 22 දා. එදා ඉස්පිරිතාලේ නර්ස් නෝනා අම්මට කියලා තිබෙනවා, මේ ළමයා හොඳයි මහණ කරන්න කියලා. මට තේරෙන කාලෙ නෑයොත් මගේ ඔළුව අත ගාලා කියන්නෙ, ‘මහණ වෙන්න ඉන්න දරුවනේ...’ කියලා. ඇත්තටම මටත් ඕනෙ වුණා මහණ වෙන්න.එතකොට වයස...මං මහණ වෙද්දි වයස අවුරුදු දොළහයි. මාතර මොරවක් කෝරලේ ‘සේලගිරි’ විහාරෙදියි මං මහණ වුණේ.ඒත් ඒ, දරුවකුට තේරෙන වයසක් නෙවෙයි...අම්මා කියන හැටියට ඒ කාලෙ මං බොහොම දඟ කොලුවෙක්. ඒ කොච්චර දඟවුණත් මහණ වෙන්න ඕනෙ කියලමයි කිව්වේ. මොකද ගෙදර තිබුණෙ බෞද්ධ පරිසරයක්. අපි දහම් පාසල් ගියා. පන්සල් ඇසුර තිබුණා. බණ භාවනාවල යෙදුණා. අත්තලා මුත්තලා එක්ක තුන්සරණේ, යශෝධරාවත, බුදුසිරිත හයියෙන් කෑ ගහලා තාලෙට කිව්වා. ගාථා කිව්වා. බෞද්ධ සිරිත් විරිත් පුංචි කාලෙ පටන් ම ඇඟට දැනුණා.ඔබවහන්සේගේ ගම් පළාත...රඹුකන. ඒක මාතර දිස්ත්‍රික්කයේ මොරවක් කෝරලයේ තිබෙන හද්දා පිටිසර ගමක්. නමුත් ගම පුරා තිබුණෙ බෞද්ධ පසුබිමක්. ගමේ ඉස්කෝලෙ අල්ලපු ඉඩම පන්සල. අපි හිටියෙම ඉස්කෝලෙයි පන්සලයි එක්ක.ගිහි ජීවිතයේ නම...බරනිවල ලියනගේ ආනන්ද.එතකොට කොළඹ රටට ආවේ...උසස් පෙළ ඉගෙන ගන්න පැපිලියානේ සුනේත්‍රාදේවි පිරිවෙනට ආ ගමනින්. ඉන්පස්සෙ 1974 දි කැලණිය විශ්ව විද්‍යාලයට තේරුණා. ගීත රචනා ජීවිතය පෝෂණය වන්නේ – වර්ධනය වන්නේ එතැන් පටන්.ගීතයට ඇයි මෙතරම් ළැදියාවක්...අපේ හත්මුතු පරම්පරාවකවත් නැහැ කලාවට සම්බන්‍ධ කෙනෙක්. ඒත් පුංචි කාලේ අර පවුලේ අයත් එක්ක එකතු වෙලා ගයපු බෞද්ධ කවි – ගාථාවල අමුතු මිහිරක් දැනුණා. ඒත් විශේෂත්වයක් තිබුණෙ නැහැ.එතකොට ගීත රචනාවට යොමු වන්නේ...1970 දශකයේ මෙරට තිබූ ‘ගීතයේ පිබිදීම’ ත් එක්ක. ඒ පිබිදීම විශ්ව විද්‍යාලයටත් ආවා. අමරදේවයන් ප්‍රමුඛ ප්‍රබුද්ධ ගණයේ සැලැකෙන ගායක – ගායිකා පරපුරක් බිහිවුණා. ඒ කාලෙ හොඳ සංගීතඥයින් පරපුරක් හිටියා. ගුවන් විදුලිය ප්‍රමුඛව තමයි මේ සුභාවිත ගීතයේ පිබිදීම ඇති වුණේ.ශ්‍රී චන්ද්‍රරත්න මානවසිංහ, ඩෝල්ටන් අල්විස්, මහගමසේකර, මඩවල එස්. රත්නායක වැනි විශිෂ්ටයන්ගේ, ප්‍රවීණයන්ගේ ගීත රචනාවලට සවන් දීලා ඒවායේ මිහිර විඳගෙන ඒවාට ඇතිවූ ඇල්ම සහ රසිකත්වය නිසයි ගීත රචකයෙක් වීමට මාවත විවර වූයේ.70 දශකය තමයි සිංහළ ගීතයේ ස්වර්ණමය යුගය. අපිත් ඒ යුගයෙන් බිහිවූ අය.ඔබවහන්සේ අතින් ලියැවුණු ගීත බොහොමයකට පාදක වූයේ බෞද්ධ සංකල්ප...මවු ගුණ ගීත, පිය ගුණ ගීත, බුදු ගුණ ගීත සහ මේ සංසාරයේ නිවැරැදිව ජීවිතය ගත කිරීම පිළිබඳ සිත් පුබුදන ගීත හැම එකකටම පාදක වුණේ බෞද්ධ සංකල්ප.බුදු බණ කියන්නට ගීතය තරම් සංවේදී භාෂාවක් තවත් නැහැ කියලයි ඔබවහන්සේ කියන්නේ...බුදු හාමුදුරුවෝ අපිත් දකින්නැති – බණත් අහන්නැති ඒ කාලේ..., හරි හම්බ කරපු දේවල් දුක් මහන්සියෙන්, සියක් ආයු ලැබ – මගෙත් ආයු ගෙන, අව්වට වැස්සට හුරු මිනිසුන්නේ, බුදු බණ ඇසුවා නිරන්තරේ, මලෙක මෙලෙක හිතාගන්න, ළා දලු බෝපත් සෙමින් සැලෙන සේ..., පන්සලේ පල්ලියේ දහදියෙන් අප තැනූ, සඳතරුමල් - මට දන් දුන්..., මේ හැම ගීතයක් තුළම කියැවෙන්නේ බුදු බණක්. මිනිසුන්ට පණිවුඩයක්. ඒ හික්මීම විනය ඇතිව ලියන්නට, මේ මහණදම ඇසුරේ ලබන පෝෂණය අති මහත්.අද ලියැවෙන – ඇහෙන ගීත පිළිබඳ ඔබවහන්සේගේ අදහස...අද ලියැවෙන බොහෝමයක් ගීතවල සාහිත්‍ය රසයක් – මිනිසුන්ට පණිවුඩයක් හෝ අර්ථ රසයක් නැහැ. නමුත් එදා ගුවන් විදුලියෙන් අපට ඇහුණෙ කිසියම් ප්‍රමිතියකට ලක්වූ නිර්මාණයක්. එහි පදවැල, තනු නිර්මාණය සහ ගායනය කියන අංශ තුනම ඒ ප්‍රමිතියට හසුවූවා. නමුත් අද ඒ කිසිවක් නැති නිසයි, බොල්, හරසුන් ගීත අහන්න වෙලා තිබෙන්නේ.කසුන් කල්හාර වැනි අද පරපුරේ අතළොස්සක් හැරෙන්නට බහුතරයකගෙන් ඇහෙන්නෙ මේ හරසුන් ගීතමයි.මේ ගෙවෙන්නෙ ඔබවහන්සේගේ කලා ජීවිතයේ...37 වැනි වසර. මහණ වෙලා නම් අවුරුදු 50 ක් සම්පූර්ණයි.මේ වෙනකොට ලියවී ඇති ගීත ගොන්න...හාර පන්සියයකට වැඩි මිසක් අඩු නැහැ.සිංහල බෞද්ධ කියා ‘බෞද්ධකම’ කොටු කරන්න බැරි බව ඔබවහන්සේ වරක් කියා තිබෙනවා.ඔව්. බෞද්ධකමට කුල ගෝත්‍ර නෑ. ජාති බේද නෑ. හැම වෙසක් දවසකම ඇහෙන ‘බුද්ධං සරණං ගච්ඡාමී...’ ගීතය ගයන්නේ මුස්ලිම් ජාතික මොහිදීන් බෙග්. ‘සිරි බුද්ධගයා විහාරේ...’ ගැයූ රුක්මණී, ජාතියෙන් දෙමළ, ආගමෙන් කතෝලික. ‘වෙසක් කැකුළු අතු අග හිඳ නටන විලාසේ...’ ලිව්වේ ගරු මර්සලීනු ජයකොඩි කතෝලික පියතුමා. මේ වගේ තව ගණනාවක් ඉන්නවා.එහෙනම් බෞද්ධ අපට මොකටද කුල ගෝත්‍ර. ජාතිවාද.බුදුන්ගේ දේශනාව සකල ලෝකවාසි ජනතාවටයි. ඒක සිංහල බෞද්ධයාට පමණක් කියලා වෙන්වෙන්නේ නැහැ. එතකොට ජපන් බෞද්ධ, තායිලන්ත බෞද්ධ, ඉන්දීය - දෙමළ බෞද්ධ අයට මොකද වෙන්නේ. මේක විශ්ව ව්‍යාපි - විශ්ව සාධාරණ දහමක්. ජාතියකට ආගමකට හෝ පළාතකට සීමා වෙන්න බැහැ බෞද්ධයකුට හෝ බෞද්ධ දහමට.ඔබවහන්සේට කලින් ගීත ලියූ යතිවරු සිටියද...වැලමිටියාවේ ධම්ම රක්ඛිත හිමි ගීත නාටක ලියා තිබෙනවා. ජනපි‍්‍රය නිවේදකයකු වූ ප්‍රේමනාත් ජයතිලක මහතා පැවිදිව සිටියදී ගීත කිහිපයක් ලියා තිබෙනවා. කේ. සේන ගායනා කරන, ‘මවකගේ උණුසුම නොලබා...’ ගීතය ලිව්වේ ඔහු.ඔබවහන්සේගෙන් පසු ගීත රචනා කරන යතිවර පරම්පරාවක් බිහිවූවා...ඔව්. පල්ලේගම හේමරතන, වත්තේවැවේ ධම්මානන්ද, පාතේගම ඥානිස්සර, රූපහ සුමනජෝති, කෝන්වැවේ ආරියරත්න වැනි යතිවර පරම්පරාවක් මගෙන් පසු බිහිවී තිබෙනවා. එය හොඳ ප්‍රවණතාවක්. මොකද බුදු දහම, බුදු බණ ගීතයෙන් මිනිසුන්ට කියා දෙන්න හොඳ හැකියාවක් තිබෙන බුද්ධ පුත්‍රයන් පිරිසක් මේ.ඔබවහන්සේ වෙසක් මංගල්‍යයට සූදානම්ද...ඔව්. ඒත් මේ සරල ජීවිතේ ආයේ විශේෂ සූදානමක් නැහැ.මහණදම් පිරූ ජීවිතය පිළිබඳ ඔබ වහන්සේ තෘප්තිමත්ද?ගම්වල ඉපදුණු කුල දරුවො විදියට අපි ලබාපු මේ මනුෂ්‍ය ආත්මයේ අමා ඵල නෙළා ගත්තාය කියන සන්තුෂ්ඨිය තිබෙනවා. ඒ නිසා කම්පාවෙන්න අඬන්න වැලපෙන්න ශෝක වෙන්න දෙයක් නැහැ. ජන සමාජයට යහපත කරමින් දිග ගමනක් ආවා කියලා හිතෙනවා. මේ වයසට යන කාලෙ ජීවිතේ දිහා ආපහු හැරිලා බලන්න පුළුවන් එහෙම සතුටක් ඉතිරිවෙලා තිබෙනවා.ඉනෝකා පෙරේරා බණ්ඩාර ඡායාරූප – දුෂ්මන්ත මායාදුන්නේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>19</day>
    </date>
    <link>http://www.silumina.lk/2013/05/19/_art.asp?fn=av13051917</link>
    <topic>නොමිනිස් කැල නම් යහමඟ නොදකිත් සිවුවැනි වරටත් බුදු හිමි වැඩියත්</topic>
    <author>ජෝර්ජ් රොබ්සන් ද සිල්වා</author>
    <content>නොමිනිස් කැල නම් යහමඟ නොදකිත් සිවුවැනි වරටත් බුදු හිමි වැඩියත්අනාථනාථයාණෙනි තුන් ලෝ තල තිලකායමාන වූ ශාක්‍ය සිංහ වූ අනාථනාථයාණෙනිමුවින් සිනා සී සිතින් වෛර කරනා සිරුර වැලඳ ගෙල සිරකොට හිස සිඹිනා බුදු බණ නෑසූ රුදු මිනිසුන් දැක පඬුපුල් සෙලසුන් උණු නොම වෙද අදදෙතොලැ හලා හල විෂ තැන තැන ඉසිනා ප්‍රේමය සාමය පාගා බිම දමනා නොමිනිස් කැල නම් යහමඟ නොදකිත් සිව්වැනි වරටත් බුදු හිමි වැඩියත්පද රචනය – මහාචාර්ය සුනිල් ආරියරත්න සංගීතය සහ ගායනය – ආචාර්ය වික්ටර් රත්නායකබොදු ගීත ශ්‍රාවක “රසඳුන’ පාඨක ඔබ වෙනුවෙන් මෙවර “ගී මිහිර” ගෙනෙන්නට අප සමඟ එක්වන්නේ ප්‍රවීණ ගී පද රචක මහාචාර්ය සුනිල් ආරියරත්නයන් ය. “බුද්ධානුභාවේන සිත් නෙත් පහන් වී” (නන්දා මාලිනී) සහ “බුදුනේ බුදු පියාණනේ” (ටී. ෂෙල්ටන් පෙරේරා) වැනි ශ්‍රාවක සිත් ගත් බොදු ගී සංකල්පනා ගණනාවක හිමිකරු වන සුනිල් “අනාථනාථයාණෙනි” නිර්මාණය වූ අයුරු අපට පැවසුවේ මෙලෙසින් ය.”මෙය හැත්තෑව දශකයේ මුල් කාලයේ මා ලියූ ගීතයක්. ඒ කාලේ සිරිතක් තිබුණා ගුවන් විදුලියේ ‘සරල ගී’ වැඩසටහන්වලට බෞද්ධ ගීතයක් ගායනා කෙරෙන. ඇත්තටම ‘අනාථනාථයාණෙනි’ බුදු ගුණ ගීතයක් වුණාට ‘බුදු බණ’ ගීතයක් නෙමෙයි. මෙය එක්තරා විදිහක සමාජ විචාරාත්මක බෞද්ධ ගීතයක් හැටියටයි මා දකින්නේ. මොකද මට ඕනකම තිබුණා බුදුන් වහන්සේ පිළිබඳ මතුපිට වර්ණනාවක් කරන හුදු බෞද්ධ ගීතයකට වඩා සමකාලීන සමාජ තත්වය විචාරයට භාජනය කරමින් බෞද්ධ ගීතයක් ලියන්න. ඒ අනුව තමයි මා අතින් මේ ගීතය ලියැවෙන්නේ.””මෙම ගී පද රචනයේ පැරණි යෙදුම් කීපයක්ම තියෙනවා. බුදුන් වහන්සේ සඳහා යෙදෙන වචන වලින් පර්යාය සමාන පද වලින් එකක් තමයි ‘අනාථනාථයාණෙනි’ කියන එක. ඒ කියන්නේ ‘පිළිසරණක් නැති ජනයාට පිළිසරණක් වන තැනැත්තා’ කියන එක තමයි එහි අර්ථය. ඒ වගේම අනිත් මුල් පේළි කිහිපයෙත් තියෙන්නේ පැරණි සම්භාව්‍ය සාහිත්‍යයෙන් ලබා ගත් වචන. ‘තිලකායමාන’ සහ ‘ශාක්‍යසිංහ’ සිංහල සම්භාව්‍ය සාහිත්‍යයේ එන වචන. ඒවා යොදා ගෙන මං බුදුන් වහන්සේට ආමන්ත්‍රණයක් හැටියටයි මේ ගීතය ලියන්නේ. උන්වහන්සේ ආමන්ත්‍රණය කරලා මම කියන්නේ සමාජයයේ පිරිහීම. හැත්තෑව දශකයේ වුණත්, අද වුණත්, හෙට වුණත් මේ තත්වය අපිට දකින්න පුළුවන් වෙනවා සමාජයේ. හුඟාක් වෙලාවට අපේ මිත්‍ර වේශයෙන් ඉන්න අපේ හිතවතුන් හැටියට ඉන්න ඒ වගේම සමාජ ආරක්ෂකයින් හැටියට ඉන්න මිනිසුන් දෙබිඩි ජීවිත තමයි ගෙවන්නේ. මිත්‍රයින් හැටියට ඉන්නේ මිත්‍ර ප්‍රතිරූපකයෝ. ඒ කියන්නේ මිත්‍ර ද්‍රෝහියෝ. ඒ වගේම ජනතාවගේ ආරක්ෂාව සලසනවා කියලා ඉන්න පිරිස් ජනතාවගේ සැබෑ ආරක්ෂකයින් නෙමෙයි.නමුත් අපි හැමදාමත් මේ දෙබිඩ්ඩන් වටහාගන්න බැරිව රැවටෙනවා. එම නිසා තමයි මං අර ‘මුවින් සිනාසී සිතින් වෛර කරනා ලෙසින් යොදා ගත්තේ. අපි දකින්නේ මුවින් සිනාසෙන එක විතරයි. නමුත් අර හිතේ තියෙන වෛරය අපි දකින්නේ නැහැ. අපිව වැලඳ ගන්නකොට අපි හිතනවා අපිව ආදරයෙන් වැලඳ ගන්නේ කියලා. නමුත් ඒ වැලඳ ගන්නේ අපේ බෙල්ල මිරිකන්න කියලා අපිට තේරෙන්නේ නැහැ. එතකොට එබඳු දෙබිඩි සමාජයක අපි ජීවත් වුණත්, ඊට මම උපමාව ගන්නේ පැරණි බෞද්ධ සාහිත්‍යයෙනුයි.ජනතාවට දුකක් සිදු වුණාම ශක්‍ර දේවේන්ද්‍රයාගේ පාණ්ඩු කම්බල සයිලාසනය උණු වෙනවා කියලා අපේ පාලි බෞද්ධ සාහිත්‍යයේ නිතර සඳහන් වෙනවා. මේ පද රචනයේ දී ‘බුදු බණ නෑසු රුදු මිනිසුන් දැක – පඬුපුල් සෙලසුන් උණු නොම වේද අද’ යනුවෙන් අහන්නේ එක්තරා විදිහක හාස්‍ය ස්වරයකින් පොඩි උපහාසයකුත් සමඟයි.””විශේෂයෙන් මේ ගී පද රචනයේ දී ‘දොතොලැ හලා හල විෂ තැන තැන ඉසිනා’ යනුවෙන් යොදා ගැනීමෙන් මම මතක් කරලා දෙන්නේ ඕපාදූප, කටකතා වැනි මිනිසුන් අතර කලි කලහ සහ විවිධ ප්‍රශ්න උද්ගත වන අයුරුයි. දැන් අපි දකිනවා රූපවාහිනී නාළිකා ඔස්සේ විවිධ පුද්ගලයින් කටමැත දෙඩුම නිසා සමාජයේ වෛරයේ ගිනි දැල් මතුවෙනවා. අපේ කට පරිස්සම් කර ගත්තේ නැත්නම් හි කටමැත දෙඩවීම් ඇති සමාජයේ වෛර ගිනි ඇවිළෙනවා. (‘හලා හල විෂ’ කියන්නේ පැරණි සම්භාව්‍ය සාහිත්‍යයේ තිබෙන දෙයක්.එය ලෝකයේ තියෙන පරම විෂ ලෙසයි හඳුන්වන්නේ. කිරි මුහුද කලම්බන කොට මෙම විෂ මතු වීමේදී එය ලෝකයට ගියොත් ඉන් ලෝකය වැනසේ යැයි සිතා විෂ්ණු දෙවියෝ ඒ ‘හලා හල විෂ’ ගිල්ල බවයි අතීත දේව කතාවල ඇතුළත් වෙන්නේ. ඒ විෂ ගිලීම නිසා ඔහු නිල් පාට වුණා. එය කොයි තරම් සැරද කියලා ඉන් වැටහෙනවා - නේ.) ඒ දේව කතාවෙන් තමයි මේ ‘හලා හල විෂ’ කියන වචනය එන්නේ. ඒ වාගේ විෂ තමයි කටමැත දොඩවන අය තැන තැන පතුරවන්නේ. ඉන් සිදු වන්නේ මිනිසුන් අතර තිබෙන ප්‍රේමයත්, සාමයත් නැති වෙලා යන එක. ඒ නිසයි ‘ප්‍රේමය සාමය පාගා බිම දමනා’ කියලා යොදා ගත්තේ.””අපේ රටට බුදුන් වහන්සේ තුන් වරක් වැඩියැයි කියන විශ්වාසය අප තුළ තියෙනවා. ඊට පස්සේ මිහිඳු හාමුදුරුවෝ වැඩලා මේ රටේ ධර්මය ව්‍යාප්ත කළා. ඒත් බුදු හාමුදුරුවෝ හතරවැනි වරට ලංකාවට වැඩියත් මේ රෞද්‍ර සමාජය නම් ගුණ යහපත් කරන්න බැරි වෙයි කියා කියන්නයි ‘නොමිනිස් කැල නම් යහමඟ නොදකිත් - සිව් වැනි වරටත් බුදු හිමි වැඩියත්’ යනුවෙන් යොදා ගත්තේ. ඉතින් මේ පණිවිඩය තමයි මේ බෞද්ධ ගීතය ඇතුළේ තියෙන්නේ. මට උවමනාව තිබුණේ බොදු ගීතයක් ඉදිරිපත් කරන අතරම මේ ගීතයෙන් සමාජ විචාරයක් ඉදිරිපත් කිරීමටයි.”ජෝර්ජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>19</day>
    </date>
    <link>http://www.silumina.lk/2013/05/19/_art.asp?fn=av13051918</link>
    <topic>පංච මහා බලවේගයට තවත් සංකල්පයක් එක් කළා</topic>
    <author>අමල් යශෝමන් ජයසිංහ</author>
    <content>පංච මහා බලවේගයට තවත් සංකල්පයක් එක් කළාඑඩ්වඩ් ජයකොඩිමෑත කාලයේදී අපි අනන්ත දුක්ගැහැට ලක්වූ අවාසනාවන්තයින් බවට පත්වුණා. ඒ අනේක දුක් කන්දරාවෙන් අපව මුදවා අපේ අභිමානය සමඟ අපව ඔසවා තැබුවේ අපේ ම රණවිරුවන්. 56 දි ඇතිවූ පිබිදීමට වඩා ලොකු පිබිදීමක් මේ තුළින් ඇතිවූවා පමණක් නෙවි පංච මහා බලවේගයට තවත් සංකල්පයක් එකතු කළා.ඒ හයවැනි බලවේගය රණවිරු නමින් හැඳින්වීම වඩාත් යුක්ති යුක්තයි. රණවිරුවන් එක් වී එදා සිදුකළ මානුෂික මෙහෙයුම හරහා අද අපට සාමයේ සුවඳ වහනය වෙනවා. යටගිය සමයක අප අතර තිබී අපට අහිමි වී ගිය ඒ සිහිල, සාමයේ අරුණැල්ල අපට ආයෙත් විඳගන්න ලැබුණා. අපට රණවිරුවන් සමඟ එදා යුද බිමට යන්න නොලැබුණත් අප මෙහේ ඉඳන් ඔවුනට හදවතින් ම ආශීර්වාද කළා.ඔය සමහර රියැලිටි වැඩසටහන්වලට මා නොයන්නේ ඒවා විනිසුරු මඬුල්ලකින් නොව එස්.එම්.එස්. වලින් තීන්දු තීරණ ගන්න නිසයි. එහෙත් අපේ ආරක්ෂක ලේකම් ගෝඨාභය රාජපක්ෂ මහත්මයාගේ සෞන්දර්යාත්මක සංකල්පයක් නිසාත් පශ්චාත් යුද කාල සීමාවෙන් පසුව බොහෝ රටවල මෙන් රණවිරුවන් අත්හැර නොදැමීම නිසාත් රණවිරු චරිතය ජාත්‍යන්තරයට ඔසවා තබන ව්‍යාපෘතියක් හඳුන්වාදීමේ ‘රණවිරු රියල් ස්ටාර්’ වැඩසටහනට අපට එක්වීමට ලැබීමත් භාග්‍යයක්.  මහාචාර්ය ආරියරත්න ඇතුගලරණවිරුවා යනුවෙන් හැඳින්වීමට මා අකැමැතියි. මන්ද, ඔවුන් දිවි පුදා රටක් බේරාගත් පිරිසක්. රණවිරුවා යෙදුම ඉවත්කොට ‘විශිෂ්ට පුරවැසියා’ යනුවෙන් හැඳින්වීම වඩාත් සුදුසුයි කියා මා හිතනවා.එවැනි පිරිසක් සැමරීම ඔවුන් විශිෂ්ටත්වයට පත් කිරීමක්. ඒ වගේ ම අපගේ මේ විශිෂ්ට පුරවැසියා එතෙකින් නොනැවතී අප රටේ සංවර්ධන ක්‍රියාවලියට උරදී රටේ යහපත, දියුණුව වෙනුවෙන් කැපවී සිටින්නෙක්.මේ අප රට ත්‍රස්තවාදයෙන් බේරා ගැනීම, දෙවන වර ලද නිදහසක් හැටියට සන්ධිස්ථානක් බවට පත්වෙනවා.රණවිරුවා කී විටදි ඇතැමුන් ඔවුන් දෙස බලනුයේ යුදවාදී මානසිකත්වයකින්. ඔවුන් එක පැත්තකින් රටේ සංවර්ධනයට දායක වෙලා. ඔවුන්ව අනාගත සමාජයට හඳුන්වා දිය යුතුයි. ජාතික කතිකාවකට යා යුතුයි.හමුදාකරණය හෝ මිලිටරිකරණය කියන මිථ්‍යාව ඒ චරිතවලට ආදේශ කිරිම මෙතැන් පටන් වැළකිය යුතුයි. ඔවුන් දෙස අලුතින් බලන්නට ඔවුන් ගැන අලුතින් අර්ථ දක්වන්නට අනාගත සමාජයට මඟ පෙන්විය යුතුයි.  ජැක්සන් ඇන්තනීවර්තමානයේ ලංකාවේ පවතින්නේ සොල්දාදුවා සිට රණවිරුවා දක්වා ඉහළට නැගී ආ විශාල පරිවර්තනයක්. පශ්චාත් යුගයේ සොල්දාදුවා දෙස බැලූවිටදී යැංකි ඇමෙරිකානු සොල්දාදුවාට තිබුණු විරෝධී බව සමස්ත සොල්දාදුවාට ම ලැබුණා.ලංකාවේ ඇරඹි සොල්දාදුවා සිට රණවිරුවා දක්වා ෂඩ් බලවේගයත් සමඟින් ලෝකයට අලුත් දෙයක් වහනය වෙනවා.යුද සොල්දාදුවා වෙනුවට 2010 න් පසු සොල්දාදුවා රණවිරුවා වෙමින් සමාජ ආදර්ශයක් බවට පත් වි රටට, සමාජයට වඩාත් හිතකර නැතිවම බැරි අයකු බවට පත්නෙවා. මෙය අහඹු සිදුවීමක් ලෙස සැලකිය නොහැකියි.මෙය සැබැවින් ම න්‍යායාත්මක ක්‍රමවේදයක්. එපමණක් නොවෙයි, අනාගත ලෝකයට ලංකාවෙන් වහනය වන ගුණගරුක, විනය ගරුක, දේශහිතෛෂී, සුබවාදී පුරවැසියා බවට ඔහු පත්වෙනවා. සිදුවූයේ සොල්දාදුවා, රණවිරුවා ඒ අපේ පුරවැසියා බවට පත්වීමයි. අනාගතයට සමස්ත ලෝකයට ලංකාවෙන් රෝපණය වූ රණවිරු පුරවැසියා නම් ඔහුයි.  අර්ජුන් කමලනාත්රණවිරුවා පිළිබඳ අන් සෑම කලාකරුවකුටම වඩා වැඩි අයිතියකින් කතා කිරීමට මා ඉතා සුදුස්සෙක් කියා හිතනවා. මොකද; රණවිරුවන් හා සමීපව සබඳාතා පවත්වන්නෙක් හැටියට. ඔවුන් කෙරෙහි අප ඉතා සංවේදීයි.මේ රටේ සමහරුනට යටගිය වියරු සිදුවීම් වගේ ම අපේ රණවිරුවා පිළිබඳවත් මතයක් ඇත්තේ ම නැහැ වගේ. මෙහෙව් අය දකිද්දි ප්‍රභාකරන් සිටියා නම් හොඳයි කියා කියූ අවස්ථා වගේ ම සිතුණු අවස්ථාත් මට තියෙනවා.අපේ සමහර දේශපාලකයන් දේශපාලන පොර පිටියේ මරා ගන්නවා. සමහරුන් මේ රට තුළ පනවා ඇති නීතිරිති හිතුමතයේ කඩා බිඳ දා කටයුතු කරනවා. සිනමා ක්ෂේත්‍රය පැත්තෙන් බැලුවත් සිනමාවට අනුගත නීතිරීති කඩාදමන සිනමාවේ ම උදවියත් ඉන්නවා. මේ ඔක්කොම මෙහෙම ජෝගි නටන්නේ අප රටට ලබාදුන් නිදහස නිසයි.එහෙත් අපේ රණවිරුවන්ගෙ කටයුත්තකට ආරාධනා කළාම අපේ ම සමහර කලාකරුවන් කියන කතා ඇහුවා ම ලැජ්ජයි. සමහරුනට මේ රටේ රුදුරු ත්‍රස්තවාදයක් තිබුණ ද කියාවත් මතක නෑ. රණවිරුවන් දිවි හිමියෙන් අපට නිදහස ලබාදී තිබෙන බවත් අමතක වෙලා.  සබීතා පෙරේරාමගේ රට වෙනුවෙන් අපේ රණවිරුවන් ඉටුකළ මෙහෙවර මෙහෙම වචනවල ගළපා කියන්නත් හිතට මදි. ඒ තරම් උතුම්. මම කාන්තාවක් හැටියට යටගිය දා අප රට තුළ සිදුවූ ඛේදජනක සිදුවීම් දෙස මහත් වේදනාවකින් යුතුව බලා උන්නා.හැමවිටම අප වෙනුවෙන් රට වෙනුවෙන් යුද වැදුණු අපේම රණවිරුවනට හදවතින්ම ආශිර්වාද කළා. අපේ නිදහස, අපේ අයිතිය ලබා දුන්නේ රණවිරුවන්. එය ඉතිහාසයේ රන් අකුරින් ලියැවෙනවා.අප රටට ලබාදුන් විජයග්‍රහණය නිසා අද අපට නිදහස වගේ ම අපේ දරුවන්ට, අනාගත පරපුරට රටක් ඉතිරි වුණා.හිතේ තිබූ ගිනිබිය ජනතා හදවත් තුළින් මැකී ගියා. යුද්ධයක් නිසා වැනසී ගිය අප රටේ ආර්ථිකය ගොඩනඟන්නට අපේ රටේ නායකත්වය ගන්නා වෑයමට අප ද උදව් දිය යුතුයි.දැන් අපට ඉදිරි අනාගතයට යන්නට ඉලක්කයක් තියෙනවා. සැකක් බියක් දැන් අපට නැහැ. අපේ නායකයාට මාගේ දරුවා වගේ ම රටේ දරුවන් වෙනුවෙන් මම පින් දෙනවා.  දීපිකා පි‍්‍රයදර්ශනීරණවිරුවන් අපේම සහෝදරයන් පිරිසක් ලෙසයි මා දකින්නේ. ඔවුන් තුළ ඇත්තේ මනුෂ්‍යත්වයයි. ඔවුන් කළ උදාර කැපවීම එක් ජාතියක් පමණක් වෙනුවෙන් කළ මෙහෙවරක් නොවෙයි. සියලුම මිනිස් වර්ගයා වෙනුවෙන් කළ මෙහෙවරක්. එහිදි ජාතිවාදයක් ඔවුන් තුළ නැහැ.මේ සුවිසල් ජාතික මෙහෙවරේදී අපේ සහෝදරවරුන් දිවි පරදුවට තැබුවා. තමන් ගැන නොව, තමන්ගේ පවුලේ අය ගැන නොව ඔවුන් තුළ තිබුණේ උපන් රට ගැන උතුම් හැඟීමක්.එදා ඔවුන් කැපවීමෙන් ඉටුකළ මෙහෙවර නිසා. අද සැම ජන කොටසකටම නිදහස හිමි වී තිබෙනවා. ජීවත්වීමේ අයිතිය හිමිවි තිබෙනවා. අප සැමදා අපේ රණවිරුන්ගේ උතුම් මෙහෙවර අගය කළ යුතුයි.අමල් යශෝමන් ජයසිංහ     කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>19</day>
    </date>
    <link>http://www.silumina.lk/2013/05/19/_art.asp?fn=av13051919</link>
    <topic>වැරැදි දෙයක් දැක්කම මට තරහ යනවා වැඩියි</topic>
    <author>ගාමිණී සුසන්ත ඡායාරූපය - හිරන්ත විතානගේ</author>
    <content>වැරැදි දෙයක් දැක්කම මට තරහ යනවා වැඩියි- තුෂාරි වේහැල්ලමීට කලකට පෙර ජාතික රූපවාහිනියෙන් විකාශය වූ ‘ආදරණීය චංචලා’ ටෙලිනාට්‍යයේ අරුණි ලෙස රඟපෑවේ ඇයයි. එසේම “පෙන්ෂුයි ගෙදර’ ටෙලිනාට්‍යයේ මීනා ලෙස ද ‘අහස්ගව්ව‘ ටෙලි නාට්‍යයේ ෂෙරීන් ලෙස ද රඟපෑවේ ඇයයි.ඇය තුෂාරි වේහැල්ල. තුෂාරි රංගන ක්‍ෂේත්‍රයේ සිටින දක්ෂ යොවුන් රංගන ශිල්පිනියක් ලෙස හැඳීන්වීම නිවැරදියි. රූපවාහිනි වෙළෙඳ දැන්වීම් ගණනාවකින්ම ප්‍රේක්ෂකයින් හමුවට එන තුෂාරි මේ වන විට චිත්‍රපට කීපයකටම ද රංගනයෙන් දායක වී ඇත. අද ‘තරුවක් සමඟ වරුවක්’ විශේෂාංගයෙන් තුෂාරිගේ නවතම තොරතුරු විමසා බලමු.තුෂාරි ඔබ මේ දවස්වල මොන වගේ වැඩත් එක්කද ඉන්නේ?ප්‍රධාන වශයෙන්ම රන්ජන් ප්‍රසන්නගේ ‘නිබ්බිධාව’ ටෙලිනාට්‍යයේ රූපගතකිරීම්වලට සහභාගි වෙනවා. ඒ වගේම තරමක් වැඩ අවසන් කරල තියෙන ‘රන්තරු’ ටෙලිනාට්‍යයටත් සහභාගි වෙනව. ස්වර්ණවාහිනියෙන් විකාශය වන“ඊඩඥ ඹ්ධඤඨඥ” ටෙලිනාට්‍යයේ වැඩවලටත් ඉදිරියේ දී දායක වෙනවා. ඒ වගේම මනාලියන් දැක්මවලට සහභාගි වෙනවා.එතකොට ඔබේ එන්න තිබෙන නිර්මාණ?මම රංගනයෙන් දායක වුණු චිත්‍රපට දෙකක් එන්න නියමිතයි. ඉන් එකක් ඇලරික් ලයනල් ප්‍රනාන්දුගේ ‘ආදර පූජාසනය’. අනෙක වික්ටර් මානගේ ගේ “වැඩ අපේ වෙඩි වගේ” චිත්‍රපටය.මේ වන විට ඔබ චිත්‍රපට කීයකට දායක වෙලා තියෙනවද?චිත්‍රපට 4කට දායක වෙලා තියෙනව. මගේ පළමු චිත්‍රපට දෙක ‘සුදු හංසි’, ‘සර් ලාස්ට් චාන්ස්’ කියන චිත්‍රපට.‘සුදු හංසි’ චිත්‍රපටයට හොඳ ප්‍රතිචාර ලැබුණද?ඇත්තෙන්ම ඔව්. එහි මම කළේ දෙමළ තරුණියකගේ චරිතයක්. ඒක බොහොම අහිංසක චරිතයක්. ඒ රංගනයට මට හොඳ ප්‍රතිචාර ලැබුණා.’නිබ්බිධාව‘ ටෙලිනාට්‍යයේ ඔබගේ චරිතය?එහි මම රඟපාන්නේ ප්‍රේමා රංජනී කියන යුවතියගේ චරිතය. එහි මගෙ පෙම්වතා වන ජයන්තගේ චරිතය රඟපාන්නෙ බුද්ධික ජයරත්න. ජයන්ත දුප්පත් පවුලක කොල්ලෙක්. ප්‍රේමා රංජනී තරමක් ධනවත් පවුලක්. ජයන්ත ප්‍රේමා සමඟ පෙම් සබඳතාවක් පවත්වනවා. ඒකට ප්‍රේමාගේ අයිය විරුද්ධයි. ඒ නිසා ජයන්ත වෙනත් විවාහයක් කරගන්නව. ඒත් ප්‍රේමාට ජයන්තගෙන් දරුවෙක් ලැබෙන්න ඉන්නවා. මෙහි කතාව කියවෙන්නේ පේ‍්‍රමා තම දරුවා හදාගන්න ගන්නා උත්සාහය ගැනයි.මෙතෙක් ඔබ රඟපාල තියෙන්නෙ එක සමාන ආකාරයේ චරිතද?බොහෝ දුරට එකවගේ චරිත. නාගරික යුවතියගේ චරිතය. හැබැයි මම ‘සුදු හංසි’ චිත්‍රපටයේ කළේ ගැමි චරිතයක්. ඒත් ඒ චරිතය විශාල පරාසයක් තුළ දිවෙච්ච චරිතයක් නෙමෙයි. මම ඉතාම කැමැතියි ගැමි චරිතයක් නිරූපණය කරන්න.ඔබ හිතන විදියට ප්‍රේක්ෂකයින් ඔබව වඩාත්ම හඳුනා ගත්තේ කුමන චරිතයෙන් ද?’ආදරණීය චංචලා’ ටෙලිනාට්‍යයේ අරුණිගේ චරිතයෙන් තමයි ප්‍රේක්ෂකයින් බොහෝ දෙනෙක් මාව හඳුනාගත්තේ. අරුණිගේ චරිතය නපුරු චරිතයක් වුණත් ඒ රංගනයට ප්‍රේක්ෂකයින් ගොඩක් දෙනෙක් ආදරය කළා.මේ වන විට සිනමාව තුළ හොඳ රංගනයක් ඉදිරිපත් කරන්න ඔබට හැකි වුණාද?ඔව්, ‘ආදරණීය පූජාසනය’ චිත්‍රපටයේ දී මට මගේ හැකියාවන් යම් පමණකින් හෝ පෙන්වන්න හැකි වුණා. එහි මම රඟපාන්නෙ පබෝධා සංදීපනීගේ යෙහෙළිය හැටියට. ඒ වගේම එහි පබෝධාගේ ළඟම පිරිමි යාළුවා හැටියටත් එහි මම පිරිමි චරිතයක් නිරූපණය කරනවා. ඒ විදියේ රංගනයක් කිරීම තරමක අභියෝගයක් වුණා. නමුත් මම හිතනව මම ඒ අභියෝගය ජයගත්තා කියල. ඒ වගේ අභියෝගවලට මුහුණ දෙන්න මම කැමැතියි.රංගන ශිල්පිනියක් වීම ගැන ඔබ තෘප්තිමත්ද?ඇත්තෙන්ම ඔව්.ඇයි ඒ?රංගන ශිල්පිනියක් වෙන්න සමාජයේ හැමෝටම බැහැ. ඒකට වාසනාවක් තියෙන්න ඕන. ඒ වාසනාව මට ලැබිල තියෙනව. රංගනය හරිම නිදහසේ කරන්න පුළුවන් දෙයක්. ඒ වගේම හොඳ විනෝදාංශයක්.පුංචි කාලෙ ඉඳල රංගන ශිල්පිනියක් වීමේ සිහිනය ඔබට තිබුණද?පුංචි කාලෙ මටත් මගේ අම්ම තාත්තටත් ඕනෑ කළේ මම නර්තන ශිල්පිනියක් වෙන්න. රංගනයට යොමුවුණේ ඉබේටමයි.ඔබේ වෘත්තිය රංගනය ද?දැනට මගේ වෘත්තිය රංගනය. ඒ වගේම රූපලාවණ්‍ය නිෂ්පාදනයක නියෝජිතවරියක ලෙස මම වැඩකරනවා. හැබැයි ඉදිරියේදි මගේම කියල ව්‍යාපාරයක් ආරම්භ කරල ඒක දියුණු කරන්න බලාපොරොත්තු වෙනවා.ඔබට ඉක්මනින් තරහ යනවද?මෙහෙමයි, මම කිසිම කෙනෙක් එක්ක නිරපරාදෙ අනවශ්‍ය විදියට තරහවෙලා නෑ. තරහ අරගෙන නෑ. නමුත් වැරදි දේකදි අනෙක් අයට වඩා ඉක්මනට මට තරහ යනවා.ඇයි ඔබ ‘යර්ස් මැඩම්’ ටෙලිනාට්‍යයෙන් ඉවත් වුණේ?මගේ වෘත්තිය කාර්යබහුලත්වය නිසා මේ ටෙලිනාට්‍යයේ රූපගත කිරීම්වලට වේලාව යොදා ගැනීමේදී පුංචි ගැටලුවක් මතුවුණා. ඒකයි මම එයින් ඉවත් වුණේ.මනාලියක් ලෙස විවිධ මනාලියන් දැක්මවලදී සැරසෙන ඔබ, ඇත්තටම මනාලියක් ලෙස සැරසෙන්නේ කවදාද?තාම එහෙම අදහසක් නෑ. ඒ වගේම ජීවිතයට සමීප විශේෂ පුද්ගලයෙකුත් මට තවම නෑ.ගාමිණී සුසන්ත ඡායාරූපය - හිරන්ත විතානගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>19</day>
    </date>
    <link>http://www.silumina.lk/2013/05/19/_art.asp?fn=av13051920</link>
    <topic>‘මහ සමයම’ පෙන්වන්න පුළුවන් නෙළුම් පොකුණේ විතරයි</topic>
    <author>තුෂාරි නේරංජා වික්‍රමසිංහ</author>
    <content>‘මහ සමයම’ පෙන්වන්න පුළුවන් නෙළුම් පොකුණේ විතරයිමහාචාර්ය ආරියරත්න ඇතුගලප්‍රේක්ෂක ප්‍රතිචාර මැද රංග ගතවන ‘මහ සමයම’ වේදිකා නාට්‍ය පිළිබඳ එහි නිෂ්පාදක මහාචාර්ය ආරියරත්න ඇතුගලයන් සමඟ කෙරෙන කතා බහකි මේ.යළිත් වතාවක් ‘මහ සමයම’ වේදිකා ගතවෙනවා.නාට්‍ය කියන දේ සාමාන්‍යයෙන් දිගින් දිගටම පෙන්වීම තමයි අවශ්‍ය. මේ වගේ නාට්‍ය ලෝකයේ නම් දිනපතා, මාස ගණන් පෙන්වනවා. මේ නාට්‍යයේ දැවැන්ත භාවය වැඩි නිසා තමයි යළි පෙන්වීමට මෙතරම් ප්‍රමාද වුණේ. නැතිනම් මීට කලින් ප්‍රේක්ෂක ඉල්ලීම් තිබුණා යළි පෙන්වන්න කියලා.මෙවර නාට්‍යයේ වෙනස්කම් සිදුකොට තිබෙනවාද?නැහැ. තිබූ ස්වරූපයෙන් ම තමයි වේදිකා ගතවන්නේ.නාට්‍යය සඳහා ලැබෙන ප්‍රේක්ෂක ප්‍රතිචාර මොනවගේ ද?ප්‍රතිචාර හුඟක් හොඳයි.‘මහ සමයම’ ප්‍රේක්ෂකයාට දැකගන්නට ලැබෙන්නේ ‘නෙළුම් පොකුණ’ රඟහලේ දී පමණයි ද?ඔව්. නෙළුම් පොකුණ රඟහලේ දී විතරයි මේ නාට්‍යය පෙන්වන්න පුළුවන්. අපි ප්‍රධාන වශයෙන් ජංගම වේදිකා නාට්‍යවලට හුරුවෙලා තිබෙන නිසා අපි හිතනවා වේදිකා නාට්‍ය හැම තැනම ගෙනියන්න පෙන්වන්න ඕනෙ කියලා.නමුත් ලෝකයේ මහා සම්ප්‍රදාය ඇතුළේ නාට්‍ය හැමතැනම ගෙනියන්නේ නැහැ. නාට්‍යාගාරයකට පැමිණිලා නාට්‍යයක් රස විඳින එක තමයි කළ යුත්තේ. ලෝකයේ නාට්‍යාගාර හැමතැනම හැදෙනවා. ලංකාවේ දැනට ජාත්‍යන්තර මට්ටමේ නාට්‍යාගාර එකයි තිබෙන්නේ.ඒ තමයි නෙළුම් පොකුණ. මේ නාට්‍යයට යොදා තිබෙන තාක්ෂණය ඉතා වැදගත්. ඒ තාක්ෂණය, ශ්‍රවණ තත්ත්වය, ප්‍රබල වශයෙන් ලබාගන්න පුළුවන් මේ රඟහලේ දී පමණයි.‘මහ සමයම’ නිර්මාණය කිරීමේ මූලික අරමුණ කුමක්ද?මහාචාර්ය සරච්චන්ද්‍රයන් ලෝක සම්ප්‍රදාය දේශීය සම්ප්‍රදායන් සමඟ ගළපලා මහා හැඩයක් ලබල දුන්නා නාට්‍ය කලාවට දෙබස් වෙනුවට ගායනය, රිද්මය, සංවාද මේ වගේ දේවල්. ඒ භාවිතය දිගටම වැඩුණෙ නැහැ. විවිධ පාර්ශවයන් ගෙන් නාට්‍ය කලාව වර්ධනය කරන්න දායක වෙන පරම්පරාවක් අද නැහැ. සුගතපාල ද සිල්වා වගේ කෙනෙක්, ගුණසේන ගලප්පත්ති වගේ කෙනෙක්,සයිමන් නවගත්තේගම වගේ කෙනෙක් අද පරම්පරාවේ නැහැ.අඩුම තරමින් අද ලෝක නාට්‍ය සම්ප්‍රදාය ඔස්සේ වේදිකාවේ අත්හදා බැලීමක්වත් කරන්නේ ධර්මසිරි බණ්ඩාරනායක වගේ කෙනෙක් විතරයි. අද වනවිට ලංකාවේ නාට්‍ය සමාජය ඇතුළේ වැරදි පූර්වාදර්ශ ගණනාවක් නිර්මාණය වී තිබෙනවා. මේ කීප දෙනෙක් එකතු වෙලා පොඩි ප්‍රහසනයක්,දේශපාලන ප්‍රහසනයක් මොනවා හරි හාස්‍යොත්පාදක දෙයක් වේදිකා නාට්‍යයක් ලෙස නිර්මාණය කිරීම කියන පරමාදර්ශය දැන් බිහිවන තරුණ පරම්පරාව අතර තිබෙනවා. මේ අය හිතනවා නාට්‍යය කියන්නේ මේවා කියලා. අද ලෝක වේදිකා නාට්‍ය කලාව දෙස බැලීමේ දී වේදිකාව ප්‍රාසාංගික ආකාරයෙන් විවිධ හැඟීම් දැනීම් දනවන ලෙස ඉතාම විද්‍යාත්මක ප්‍රස්තුත ඔස්සේ මිනිසාගේ අභ්‍යන්තරය හොයා බලමින් නාට්‍යය නිර්මාණය වෙන බව පෙනෙනවා.ඒ තරමට ම නාට්‍ය කලාව ලෝකය තුළ දියුණු වෙලා තිබෙනවා. මට අවශ්‍ය වුණේ සහ හිතුණේ මෙච්චර දියුණු තාක්ෂණයක් තිබෙන ‘නෙළුම් පොකුණ ජාත්‍යන්තර රඟහල’ වැනි රංග භූමියක් අපට තිබෙද්දී ඇයි අපි මේ අභියෝගය ගන්නේ නැත්තේ කියලා. මේ රඟහලට බැණ බැණ ඉන්න එක ද වැදගත් වන්නේ කියන දේ මට හිතුණා.අපි පිටරට සංචාරවලට ගියහම ඒ රටවල තිබෙන ජාත්‍යන්තර රංග ශාලාවල නාට්‍ය බලලා ඒවායේ තිබෙන තාක්ෂණය පහසුකම් ගැන උදම් අනනවා. නමුත් ලංකාවේ එවැනි ජාත්‍යන්තර රඟහලක් හැඳුවාම එය ගණනකට ගන්නේ නැහැ.මේ අපි වරද්දගෙන යන පාර කොහෙ හරි වෙනස් කරන්න ඕන කියන දේ මගේ හිතට ආවා.මම ‘මහ සමයම’ හරහා ප්‍රයත්න දැරුවේ නාට්‍ය කලාව පිළිබඳ අලුත් කතිකාවක් ඇති කිරීමට වගේ ම ලෝක නාට්‍ය ප්‍රවණතාව කුමක් ද කියන දේ හඳුන්වාදීමටයි.මෙවැනි දැවැන්ත ‘කලා කෘතියක්’ පවත්වාගෙන යාමේදී විවිධ අභියෝගයන්ට, ගැටලුවලට ඔබ මුහුණ දෙනවා ඇති...පෞද්ගලිකව ගත්තොත් මට මේක ඇදගෙන යන්න බැහැ. ඒක අති දැවැන්ත කාර්යයක්. දෙසීය ගණනක ශිල්පීන් ප්‍රමාණයක් මෙයට දායක වෙනවා. ලංකාවේ ප්‍රධානතම රංගධරයන් සහ ප්‍රවීණයන් මෙයට සහභාගි වෙනවා.එය තමයි පළමු අභියෝගය. දෙවැන්න අපි ඇත්තටම මතවාදී විදිහට අලුත් නාට්‍යයක් දෙස බලලා ඒවායේ යම් යම් අඩුපාඩු තිබුණත් ඒවා හදාගෙන නාට්‍ය ඉදිරියට ගෙන යන ශක්තිය ලබාදීම මාධ්‍යයෙන් හා සමාජයෙන් සිද්ධ විය යුතු යි. අපේ රටේ මහා ඔපෙරා නැහැ. මහා බැලේ නැහැ. ඒවා බිහිවෙන්න මේ රටේ සමාජ සංස්කෘතික පසුබිමෙන් ඒවාට ශක්තියක් ලබා දෙන්නේ නැහැ. ඒ නිසා මම මේ සිදුකරන කාර්යය ඒ අයට විශාල ධෛර්යයක්.මේ නාට්‍යය අයත්වන නාට්‍ය ගණය කුමක්ද?අපේ ම ආකෘතියක් තමයි මේ තුළ තිබෙන්නේ. ලෝකයේ තිබෙන නූතන දැවැන්ත වේදිකාවේ භාවිතා වන ඔපෙරාවෙත්, බැලේ රංගනයේත් ලක්ෂණ අඩු වැඩි වශයෙන් තිබෙනවා. මෙය දෘශ්‍ය කාව්‍යයක් කියන යෙදුමෙන් තමයි මෙය මා හඳුන්වන්නේ.තුෂාරි නේරංජා වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>19</day>
    </date>
    <link>http://www.silumina.lk/2013/05/19/_art.asp?fn=av13051921</link>
    <topic>සරත් විමලසිරිගේ ‘ශ්‍රද්ධාංජලී’ ගී සරණිය වෙසක් පෝදා</topic>
    <author/>
    <content>සරත් විමලසිරිගේ ‘ශ්‍රද්ධාංජලී’ ගී සරණිය වෙසක් පෝදාඩබ්ලිව්.කේ.සරත් විමලසිරි පිටපත ලියූ ශ්‍රද්ධාංජලී වෙසක් ගී සරණිය වෙසක් පෝදා (24) දහවල් 12 සිට 12.45 දක්වා ශ්‍රී ලංකා ගුවන්විදුලි සංස්ථාවේ ස්වදේශීය සේවය ඔස්සේ ප්‍රචාරය වේ. ’ශ්‍රද්ධාංජලී’ ශ්‍රී ලංකා ගුවන්විදුලි සංස්ථාවේ සංගීත අංශයේ ඉදිරිපත් කිරීමකි.ළමා කුසලතා සංවර්ධන වැඩසටහන සංවිධාන කරනු ලබන විදේශීය අධ්‍යාපනික හා සංස්කෘතික වැඩසටහන් මාලාව යටතේ පසුගියදා ඉන්දියාවේ චෙන්නායි නුවර කරුණාලය සමාජ සේවා ආයතනය සමඟ පැවැති වැඩසටහනකට සහභාගි වූ දූදරුවෝ විවිධ අංශවලින් ජයග්‍රහණ ලබාගත්හ.වැඩසටහන අවසානයේ කරුණාලය සමාජ සේවා ආයතනයේ අධ්‍යක්ෂ ආචාර්ය පෝල් සුන්දර් සිං මහතා, සහ ළමා කුසලතා සංවර්ධන වැඩසටහනේ අධ්‍යක්ෂිකා රත්නා පුෂ්පකුමාරි ශ්‍රී ලංකාවේ දූදරුවන් කණ්ඩායම සමඟ ඡායාරූපයට එක්වූ අයුරුයි මේ.ඔස්ට්‍රේලියාවේ පදිංචි ශ්‍රී ලාංකේය චිත්‍ර හා ග්‍රැෆික් නිර්මාණ ශිල්පියකු වන චරිත් විජේවර්ධන විසින් පවත්වනු ලබන ග්‍රැෆික් චිත්‍ර නිර්මාණ දැක්ම Seen Unseen මැයි 03 දා සිට ඇඩිලේඩ් ප්‍රාන්තයේ මැරියන් නගරයේ ස්ටුවට් පාරේ චැම්බර්ස් ගැලරි ශාලාවේ දී පැවැත්වේ.මෙහිදී චරිත් විසින් නිර්මාණය කරන ලද සම්ප්‍රදායික හා ඩිජිටල් තාක්ෂණයේ නවතම නිර්මාණ පෙළක් ප්‍රදර්ශනයට තබා ඇත.එම ප්‍රදර්ශනය එදින සිට මෙම 24 දක්වා පැවැත්වේ. චරිත් වසර 18ක කාලයක් ලේක්හවුස් ආයතනයේ පුවත්පත් ගණනාවක සේවය කළ අතර ‘තරුණී’ පුවත්පතේ ප්‍රධාන ග්‍රැෆික් නිර්මාණ සහ සැලසුම් ශිල්පියා ද විය. ඔහු මේ වන විට ඕස්ට්‍රේලියාව් මෙගා ක්‍රියේටිව් ආර්ට්ස් නමින් ග්‍රැෆික් නිර්මාණ සැලසුම් ආයතනයක් පවත්වාගෙන යයි.නිලන්ත රණසිංහ ගේ ‘ස්වර්ණ ගී’ ඒක පුද්ගල ගී ප්‍රසංගය සමඟ ස්ව නිර්මාණ ගී එකතුව ‘කිඳුරංගනා’ දොරට වැඩුම අද (19) සවස 6.00ට කොළඹ රාජකීය විදුහල් රඟහලේ දී සිදුවෙයි.සංගීත අධ්‍යක්ෂණය අර්නස්ට් සොයිසාගෙනි. වාද්‍ය වෘන්දය සරත් ද අල්විස්, මහින්ද සිල්වා, උපාලි කන්නන්ගර ප්‍රමුඛ ප්‍රවීණ ශිල්පීන්ගෙන් සමන්විත වේ.අනුර බණ්ඩාර රාජගුරු හා රසාදරී පීරිස් ප්‍රසංගය මෙහෙයවති.විශාරද මනෝජ් පීරිස් සංගීත අධ්‍යක්ෂණය කළ බොදු බැති ගී සංයුක්ත තැටිය, මෙවර වෙසක් පෝය නිමිත්තෙන් පසුගියදා එළිදැක්විණ. සිරි බුද්ධගයා විහාරේ, සිරි සම්බුද්ධ රාජා, තිලොවග රාජා, මහා බෝධි මුලේ ඇතුළු ගීත පහළොවක් මෙයට ඇතුළත් වෙයි.රෝහණ දන්දෙනිය රචනා කොට අධ්‍යක්ෂණය කළ ‘රාස්ස හා පරාස්ස’ නාට්‍යය මෙම 27 වන දින පේරාදෙණිය විශ්වවිද්‍යාලයීය එළිමහන් රංගපීඨයේ ද 29 වැනි දින ගාල්ල රිච්මන්ඩ් විද්‍යාලයීය ප්‍රධාන ශාලාවේ දී ද සංස්කෘතික හා කලා කටයුතු ඇමැති ටී.බී.ඒකනායක මහතා සංකල්පයකට අනුව ප්‍රෙක්ෂක රසඥතාව වර්ධනය කිරීම උදෙසා උසස් ගණයේ නාට්‍ය ප්‍රදර්ශනය කිරීමේ වැඩපිළිවෙළ අනුව මෙවර මහව නගරය කේන්ද්‍ර කොටගෙන 31 වැනි දින සයිමන් නවගත්තේගම රඟහලේ දී ද වේදිකාගත වේ.ශ්‍රියන්ත මෙන්ඩිස්,, නිශ්ශංක දිද්දෙනිය, රිචඩ් මානමුදලි, මාදිනී මල්වත්තගේ, ජයනාත් බණ්ඩාර, දිමුතු චින්තන, ජයන්ත ප්‍රේමදාස, ප්‍රදීප් ඇරූගම, සමන්ත පරණලියනගේ ආදීහු රංගනයෙන් දායක වෙති. මෙය නිර්මාණ සේනා ඉදිරිපත් කිරීමකි.විමල් රණතුංග ලියූ ’සෞන්දර්ය මානව රූප හා කලාව‘ නම් වූ ග්‍රන්ථය පසුගියදා එළිදුටුවේය.මෙය ගම්පොළ ස්වර්ණමාලි පොත් ප්‍රකාශනයකි.        කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>19</day>
    </date>
    <link>http://www.silumina.lk/2013/05/19/_art.asp?fn=av13051922</link>
    <topic>චිත්‍රපට ප්‍රදර්ශකයෝ මාව අමාරුවේ දැම්මා</topic>
    <author>වසන්ත ජයසිංහ ආරච්චිගේ</author>
    <content>චිත්‍රපට ප්‍රදර්ශකයෝ මාව අමාරුවේ දැම්මාරෝයි ද සිල්වාරෝයි ද සිල්වා ගේ දෙවන ඉංගී‍්‍රසි සිනමාපටය මේ දිනවල සිනමාහල්වල තිරගතවෙන්න පටන් අරන්. ’It s a matter of love’ සිනමාපටය පිළිබඳ පසුගිය දවසක රෝයි හා කළ කතාබහයි මේ.කාලයකට පස්සේ ඔබ ඉංගි‍්‍රසි චිත්‍රපටයක් කරලා. එතනින්ම මේ කතාබහට ප්‍රවේශයක් අපි ගමු.මම තමයි ශ්‍රී ලංකාවේ පළමු ඉංගි‍්‍රසි චිත්‍රපටය අධ්‍යක්‍ෂණය කළේ. ඒ’It’s a matter of time’මේ දෙවැනි ඉංගි‍්‍රසි චිත්‍රපටය. මගේ පළමු චිත්‍රපටයෙන් තමයි සංගීතා වීරරත්නව සිනමාවට හඳුන්වා දෙන්නේ. වැඩි ප්‍රචාරයක් නොතිබුණත් චිත්‍රපටය පාඩු නැතිව ප්‍රදර්ශන වුණා. ඊට පස්සේ ඉතිං 90 දශකයේ මම විකට චිත්‍රපට රැල්ලක් කළානේ. වැහෙන්න තිබුණු සිනමාහල් ඇරුණා. බොක්ස් ඔෆිස් චිත්‍රපට හතක්ම මම කළා. හැබැයි ඉතිං කාටවත් ඕවා මතක නෑ දැන්.ඇයි ඉතිං ආයෙත් ඉංගි‍්‍රසි චිත්‍රපටයක් කරන්න හිතුවේ?අපේ රටේ රංගන ශිල්පීන්ගේ බොහෝ දස්කම් තියෙනවා. It s a matter of love හරහා මට ඕනෑකම තිබුණේ අන්න ඒ දස්කම් පෙන්නන්න. හොලිවුඩ් චිත්‍රපට නළු නිළියන්ට වගේම හොඳින් බස හසුරුවන්න අපේ ශිල්පීන්ටත් පුළුවන්. මෙම චිත්‍රපටයේ මංගල දර්ශනය මම පෙන්වූයේ ඇමෙරිකාවේ කැලිෆෝනියාවේ ‘විස්ටා’ සිනමා ශාලාවේ.ඒ ‘කීත් රංග‘ කියන මගේ හිතවත් සහෘදයෙක් හින්දා. පුදුමාකාර ප්‍රතිචාරයක් මට ලැබුණේ. අපේ ශිල්පීන්ගේ හැකියාවන් මෙරට දර්ශන තල ඔවුන් අගය කළා.මට මතක විදිහට ඔබ මේ චිත්‍රපටය කළේ මීට අවුරුදු කිහිපයකට කලින්. ඇයි තිරගත කරන්න මේ තරම් ප්‍රමාද වුණේ?සහතික ඇත්ත. 2010 අවුරුද්දේ මම මේ චිත්‍රපටය කරලා අවසන් කළේ’ හැබැයි ඉතිං බලාපොරොත්තු වුණු මණ්ඩලය මට ලැබුණේ නැහැ. ඒ පොරොන්දුව කඩකරලා මාව අමාරුවේ දැම්මා ඒ අය. ඒ අතරෙදියි සිලෝන් තියටර් වෙතින් ප්‍රදර්ශනයට අවස්ථාව ලැබුණේ. මම චිත්‍රපට සංස්ථාවෙන් ණය අරගෙන මේ චිත්‍රපටය කළේ. මාගේ කාර්ය මම කළා. ප්‍රේක්‍ෂකයින් මට කරන උදව්ව නම් කර්මාන්තයට කරන උදව්ව නම් එක්වරක් හරි මේ චිත්‍රපටය නරඹන්න. ඒ නරඹලා හොඳ නරක මට කියන්න.අද අපේ සිනමාවේ පවතින තත්වයත් එක්ක ඉංගි‍්‍රසි චිත්‍රපටයක් කරලා ප්‍රේක්‍ෂකයින් අතරට ගෙනයන එක අභියෝගයක් කියලා හිතුවේ නැද්ද?ඕක මම 91 දීත් හිතුවා. හැබැයි ඒ අභියෝගය මම භාරගත්තා. ඒ වගේම චිත්‍රපටය සාර්ථකව තිරගත වුණා. මොනවා වුණත් අපේ රටේ ඉංගි‍්‍රසි චිත්‍රපට බලන ප්‍රේක්‍ෂකයින් ඉන්නවනේ. ඒ අය බලයි මම මොකක්ද කරලා තියෙන්නේ කියලා. තෝරු මෝරු මැද්දේ හාල්මැස්සෙක් මොනවද කරන්නේ කියලා බලයිනේ. මට මේ ණයතුරුස් ටිකෙන් නිදහස් වෙන්න තිබුණ නම් ඇති.’It’ s a matter of love  හරහා මොකක්ද ඔබ සමාජයට කියන්න හදන්නේ.මේක පුංචි ආදර කතාවක්. ළාබාල වයසෙදි ආදරය කරන්න පටන් ගත්තම ඔවුන්ට ජීවිතය හරියට විග්‍රහ කරගන්න බැහැ. සමහර අය වයසට වඩා මුහුකුරා ගිය දේවල් හිතන්නේ. ඒ අතර තවත් අය ආදරය නිදහසේ බුක්ති විඳින්න ඕන දෙයක් මිසක් විවාහය කියන කාරණය එතරම්ම හිතන්න ඕන දෙයක් නෙවෙයි කියලා හිතනවා.මෙන්න මේ පරස්පර විරෝධය මම ප්‍රශ්න කරනවා. ළාබාල වයසෙදි කරන ආදරය තුළ ඇතිවන ප්‍රශ්න විවිධාකාරයි. ඉතිං ඔය ගැටලුවට විසඳුම් It’s matter of love හරහා සොයායන්නයි මම උත්සාහ කළේ.බොහෝ දෙනෙක් කියන්නේ චිත්‍රපටයක් කරනවට වඩා ප්‍රචාරයට යන වියදම වැඩියි කියලා. ඒ ගැටලුව ඔබටත් අදාළද කියලා මට අහන්න හිතෙනවා.පැහැදිලිවම ඒ කතාව ඇත්ත. මම දකින්නේ රජය චිත්‍රපට සංස්ථාව මේ සඳහා මැදිහත් වෙන්න ඕන. මේ රටේ ජාතික රූපවාහිනි නාළිකා තියෙනවා. අඩුම තරමේ සති දෙක තුනක කාලයක්වත් සහනදායි ලෙස චිත්‍රපටවල අනුග්‍රහය ලබා දෙන්න පුළුවන් නම් හොඳයි. අපි මේවා ඉල්ලනවා නෙමෙයි. ඉල්ලුවත් දෙන්නේ ැහැනේ. රජය හා සංස්ථාව ඍජුව මේ සඳහා මැදිහත් වෙන්න ඕන කියලයි මම කියන්නේ.වසන්ත ජයසිංහ ආරච්චිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>19</day>
    </date>
    <link>http://www.silumina.lk/2013/05/19/_art.asp?fn=av13051923</link>
    <topic>”ඔබ සමඟ ඔබ නැතිව“ චිත්‍රපටයට තවත් ජගත් සම්මානයක්</topic>
    <author/>
    <content>”ඔබ සමඟ ඔබ නැතිව“ චිත්‍රපටයට තවත් ජගත් සම්මානයක්ප්‍රසන්න විතානගේ අධ්‍යක්ෂණය කළ ‘ඔබ සමඟ ඔබ නැතිව‘ චිත්‍රපටය සිව්වැනි අන්තර්ජාතික සම්මානය ද පසුගිය මැයි 10 වැනිදා ඉතාලියේ මිලාන් නගරයේ පැවැති 23rd African, Asian and Latin American Film Festival හිදී අන්තර් ජාතික ජූරියක් මඟින් පිරිනමන ලද SIGNIS සම්මානය දිනා ගත්තේය. SIGNIS යනු පෙර දී පැවැති OCIC සහ  UNDA යන කතෝලික මාධ්‍ය සංවිධාන දෙකේ එකතුවයි.”ඔබ සමඟ ඔබ නැතිව“ චිත්‍රපටය තිරගත වූයේ Windows on the World Cinema  යන අංශයේය. එම අංශයේ හොඳම චිත්‍රපටය ලෙස සම්මානය ලබා ගත්තේ පැරගුවේ ඉදිරිපත් කළ ජුලියන් කාර්ලොස් ගේ 7Casse චිත්‍රපටයයි. ප්‍රේක්ෂක සම්මානය ලබා ගත්තේ චීනය ඉදිරිපත් කළ පෙං තාඕ ගේ The Cremator  චිත්‍රපටයයි.මෙය පුර්විකාවක් ලෙස සඳහන් කරමින් අද මෙම තීරුව වෙන් වන්නේ මෙම චිත්‍රපටයට සම්මානය හිමි වූ මිලාන් නගරයේ 23 වන අප්‍රිකානු, ආසියානු හා ලතින් ඇමෙරිකානු සිනමා උලෙළ හා එය සංවිධානය කරන  Centro Orientamento Educative (COE) යන ආයතනය පිළිබඳ හැඳින්වීමක් කරන්නටය.දොන් ෆුන්සෙස්තෝ පෙදරෙත්ති නමැති කතෝලික පූජකවරයා විසින් මෙම ආයතනය 1959 දී ආරම්භ කරන ලද අතර 1970 දී අන්තර්ජාතික ස්වෙච්ඡා සංවිධානයක් වශයෙන් කටයුතු කිරීම ආරම්භ කළේය. 1922 අප්‍රේල් මස 10 වැනිදා මිලාන් හි උපත ලබා පූජාත්වරය ලැබීමෙන් පසු මෙම සංවිධානය පිහිටුවනු ලැබුවේ සමාජයේ අතිශය පීඩාවට පත් දරිද්‍රතාවයෙන් මිරිකනු ලැබු මිනිසුන්ට සේවය කරනු පිණිසය.ප්‍රථම කොටම කෝයේ සංවිධානයේ අවධානය යොමු වූයේ කැමරූන් දේශය කෙරෙහිය. පසුව කොන්ගෝ, නයිජීරියා, කෙන්යා, සැම්බියා, ගිනි බිසව්, බෙනින් යන රටවල් කෙරෙහි එතුමාගේ අවධානය යොමු විය. එම රටවල තෝරා ගත් ප්‍රදේශයන්හි අධ්‍යාපනික, සමාජීය හා සෞඛ්‍ය යන ක්ෂේත්‍රයන්හි කෝයේ ආයතනය ක්‍රියාත්මක විය. ඉන්පසු ලතින් ඇමෙරිකානු හා ආසියාව කෙරෙහි ද එම සංවිධානයේ අවධානය යොමු වූ අතර ඒ අනුව ඉක්වදෝරය, චිලී, වෙනිසියුලාව, පේරු, බංග්ලාදේශය, ඉන්දියාව යන රටවල තෝරා ගත් ප්‍රදේශවල ස්වෙච්ඡා සංවිධාන ක්‍රියාත්මක විය.මගේ ජීවිතයට ද මෙම ආයතනය බෙහෙවින් සමීප විය. 1991 පෙබරවාරි 01 – 07 දක්වා මිලාන් නගරයේ පැවැත්වූ මෙම ආයතනය සංවිධානය කළ1 Festival Cinema Africano සඳහා මා වෙත ආරාධනා කරන ලදී. මගේ ප්‍රථම ඉතාලි සංචාරය ද එය විය. අප්‍රිකානු සිනමාව මට ඉතා නැවුම් අත්දැකීමක් විය.සෙනෙගාල සිනමාව පිළිබඳ පැවැත්වුණු ප්‍රත්‍යාවලෝකන සිනමා දැක්ම අතිශයින් වැදගත් විය. මෙතැන් පටන් එය වාර්ෂික සිනමා උලෙළක් විය. මේ වන විට අප්‍රිකානු සිනමාව සඳහාම වෙන්වූ උලෙළක් පැවැතියේ බුර්කිනා ෆාසෝ හි අගනුවර වූ උගාද්‍රෙගු හිදීය.1991 පටන් වසර කීපයක්ම මෙම උලෙළට මා සහභාගි වූ අතර අප්‍රිකානු සිනමාකරුවන් රාශියක් මුණ ගැසීමේ අවස්ථාව ද මට උදා විය. මා සංස්කරණය කළ “සිනෙසිත්” සඟරාවේ “කළු අප්‍රිකාන සිනමාව“ පිළිබඳ වූ අංක 18 / 19 කලාපය පළ කිරීමට මා මෙහෙයවනු ලැබුවේ ද මෙම සිනමා උත්සව මඟින් ලද අත්දැකීම්ය.කෝයේ ආයතනයේ ප්‍රධානියාව සිටි පෙදරෙත්ති පියතුමා සමඟ ඉතා සමීප සබඳතාවක් ගොඩනඟා ගැනීමට මට හැකි වූ අතර එතුමා විසින් මා හඳුන්වනු ලැබුවේ ආසියානු සිනමාව පිළිබඳ කෝයේ ආයතනයේ උපදේශකවරයා වශයෙනි. එතුමා ගේ මැදහත් වීමෙන් වෙනිස් නගරාධිපතිවරයා විසින් මා හට වෙනිස් සිනමා උලෙළට ආරාධනා කරන ලදී. ඉතාලියට පැමිණ කෝයේ ආයතනයට සම්බන්ධ වී කටයුතු කරන ලෙස එතුමා මගෙන් කීප වරක්ම ඉල්ලා සිටි නමුත් එය භාර ගත්තේ නම් මගේ බැංකු රැකියාව අත්හරින්නට ද, ආසියානු සිනමා කේන්ද්‍රයේ කටයුතුවලට බාධා වන්නට ද ඉඩ තිබූ බැවින් එයට එකඟ වීමේ හැකියාවක් නොතිබිණ.ආසියානු සිනමා කේන්ද්‍රයේ ලේකම්වරිය ලෙස කටයුතු කළ මගේ බිරිය රංජනී වරක් ‘ස්විට්සර්ලන්තයේ ලොකාර්නෝ සිනමා උලෙළට සහභාගි වූවාය. පියතුමා බැහැදැකීමට ඇයට අවශ්‍ය වූ අතර ලොකාර්නා නගරයට වාහනයක් එවා ඇයව ගෙන්වා ගැනීමට එතුමාට අවශ්‍ය වූ නමුත් ඇය එතුමා නැවතී සිටි බර්සියෝ නගරය බලා දුම්රියේ ගියාය. එතුමා විසින් ඇයව වෙනිස් නගරය දැක බලා ගැනීම සඳහා ද යවන ලදී. එතුමා 1999 ජුලි මාසයේ දී අභාවප්‍රාප්ත විය.යුරෝපයේ ප්‍රධාන නගරයක පැවැත්වීම නිසා එම උලෙළ අප්‍රිකාන සිනමාව පිළිබඳව ලෝකයටම විවෘත වූ කවුළුවක් විය. අප්‍රිකාවත්, යුරෝපයත් මුණ ගැසෙන කේන්ද්‍රයක් බඳු විය. වසර කීපයකට පසු මෙම සිනමා උලෙළ ලතින් ඇමෙරිකානු හා ආසියාව දක්වා ද දීර්ඝ කරන ලදී. මෙම උලෙළේ තිරගත කළ පළමු ශ්‍රී ලාංකේය චිත්‍රපටය වූයේ “ඔබ සමඟ ඔබ නැතිව“ ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>19</day>
    </date>
    <link>http://www.silumina.lk/2013/05/19/_art.asp?fn=av13051924</link>
    <topic>බොලිවුඩ් රසකතා</topic>
    <author>සුජීව තේවහෙට්ටිගේ</author>
    <content>බොලිවුඩ් රසකතාභද්‍ර යෞවන පරපුර අතර ආදරය දිනා සිටින රන්බීර් කපූර් රඟන අලුත්ම චිත්‍රපටය, ‘යේ ජවානි හේ දීවානි’ ළඟදීම ඉන්දියාව ඇතුළු රටවල් කිහිපයකම තිරගතවීමට නියමිත මේ චිත්‍රපටය වෙනුවෙන් සංවිධානය කළ ප්‍රචාරක වැඩ සටහනක් ගිය සතියේ ලන්ඩනයේ දී පැවැත්වුණා.මේ වෙනුවෙන් රන්බීර් කපූර් ද සහභාගි වුණා. වැඩ සටහන නිමවූ පසුව යළි මවු රටට එන්නට තීරණය කළ රන්බීර්, ‘බ්‍රිටිෂ් එයාර්වේස්’ ගුවන් යානයකට නැඟුණා.ගුවන් යානය, ඉන්දියාවේ චට්රපති ශිවාජි ජාත්‍යන්තර ගුවන් තොටුපළට ළඟාවුණේ අලුයම 12.30ටයි. එයින් බැසගත් රන්බීර්, මඟීන් ගමන් කරන එක්තරා කොරිඩෝවක් දිගේ ගමන් කළේ තම ගමන් මල්ල ද අතැතිවයි.රන්බීර්ට වැඩි දුරක් යන්න ලැබුණේ නැහැ. වහාම ඔහු වෙත ළංවූ ගුවන් තොටුපළ නිලධාරීන් ඔහුගේ ගමන් මල්ල ආපසු ලබා ගත්තා. එහි තිබූ බඩු භාණ්ඩ දැඩි පරීක්ෂාවකට ලක් කළා. ගමන් මල්ලෙහි තිබුණේ සුවඳ විලවුන්, පාවහන් සහ ඇඳුම් පැලදුම් රාශියක්. මෙහි වටිනාකම ඉන්දීය රුපියල් ලක්ෂයක් පමණ වන බව නිලධාරීන් රන්බීර්ට පවසා ඔහු රඳවා ගත්තා.රන්බීර් ගමන් කර තිබුණේ, ඉන්දීය රාජ්‍ය නිලධාරීන්ට සහ ගුවන් තොටුපළ කාර්ය මණ්ඩලයට වෙන්කර තිබූ ගුවන්තොටින් පිටවීමේ මාර්ගයකයි. මේ මාර්ගයෙන් සාමාන්‍ය මඟීන්ට ගමන් කරන්න වරම් නැහැ. “රන්බීර්ව අපි විනාඩි 40ක් විතර රඳවා ගත්තා. එයා ගමන් කළේ තහනම් කලාපයකින්.සාමාන්‍ය මඟියෙකුට එතැනින් යන්න බැහැ. රන්බීර් ළඟ තිබුණු බඩුවල වටිනාකම අනුව එයා දඩ ගෙවන්න ඕනෙ. මොකද නියමිත වටිනාකම්වලට වඩා වැඩි ප්‍රමාණයක් එයාගෙ බෑග් එකේ තිබුණු නිසා. රේගු නීතිය ඒකයි. එයා මේ නීතිරීති දැනගෙන ඉඳලා නැහැ. ඉතින්, ගුවන්තොටුපළේ රේගු නිලධාරීන් රන්බීර්ගෙ බඩුටික පරීක්ෂා කරලා ඒ වෙනුවෙන් ගෙවන්න ඕනෙ මුදල නියම කළා. රුපියල් 60,000ක විතර දඩ මුදලක් එයාට ගෙවන්න වුණා” රන්බීර්ට සිදුවූ අකරතැබ්බ එලෙස හෙළි කළේ ගුවන් තොටුපළේ රේගු කටයුතු භාර නියෝජ්‍ය අධ්‍යක්ෂ සමීර් වැන්ඛේඩ්.විදේශගතවී සිටීමෙන් පසුව නැවත ඉන්දියාවට පැමිණෙද්දී මෙලෙස බඩු - භාණ්ඩ රැගෙන පැමිණි බොලිවුඩ්පුරයේ තවත් නළු නිළියන් කිහිප දෙනෙකුට ද මෙලෙසින්ම දඩ ගෙවන්නටත් ගුවන් තොටුපළවල පැය ගණන් රැඳී සිටින්නටත් සිදුවුණා.රූපවාහිනි කැමරා ඉදිරියේ දී, පුවත්පත් සම්මුඛ සාකච්ඡාවලදී එකක් කියා ඊට ඉඳුරාම වෙනස් දෙයක් සිදු කිරීම දැන් බොලිවුඩ් නළු නිළි පරපුරට හුරු පුරුදු වී ඇතුවා වගෙයි. ඔවුනුත් හරියට දේශපාලනඥයන් වගෙයි.මාධ්‍යවේදීන් ඉදිරියේදී තමන් ගේ රංගන ජීවිතය ගැන, පෞද්ගලික ජීවිතය ගැන කතා කරන්නේ විවෘත හදවතින් වගෙයි අපට පෙනෙන්නේ. ඒ වුණත් මතුපිටින් කියන කතාවට වඩා රහස්, මේ බොලිවුඩ් ජීවිතවල ඇතුල් පැත්තේ තියෙනවා. ඒ බව ලොවට විවර වෙන්නේ බොහෝ කල් ගිහින්.සුපිරි නළු සල්මන් ඛාන් ද එවැනි අයෙක්. ඔහුගේ පෞද්ගලික ජීවිතයේ පෙම්වතියන් ගැන මාධ්‍ය ලෝකයට පවා ලෙහෙසියෙන් දැනගන්න ලැබෙන්නේ නැහැ. ඒ පෙම් කතා කිසියම් ගුප්ත බවකින් වෙලී තිබෙනවා. මේ දඩබ්බර නළුවාගේ පෙම්වතියන් වී සිටි අය කවුරුන් දැයි බොහෝ දෙනෙකු දන්නවා.ඔවුන් තමයි, ඉන්දියාවේ හිටපු රූ රැජනක වූ සංගීතා බිජ්ලානි, ලෝක රූ රැජන ඓශ්වර්යා රායි, ජනප්‍රිය නිළියන් වන සොමි ආලි සහ කට්රිනා කායිෆ්. මේ අයගෙන් සමහරු, සල්මන් සමඟ විවාහ වන්නට සූදානමින් සිටියා. ඒත් ඒ ආදර කතා විවාහයෙන් කෙළවර වුණේ නැහැ. සියල්ල ම නිමාවට පත්වුණේ විරසක වීම් වලින්.සල්මන් ගේ මෑත ආදර කතාවේ කිරුළු පැලඳ සිටියේ කට්රිනායි. ඒ පෙම් කතාව දිගු දුරක් ඇදී ගියා. ඒ ආදර කතාව නිම වීමෙන් පසුව සල්මන්ට ළං වූ පෙම්වතියක් ගැන කිසිවකු දැන සිටියේ නැහැ.සල්මන් තනිකඩව සිටින බවයි කවුරුත් සිතුවේ. පසුගිය සතියේ බොලිවුඩ්පුරයෙන් ලැබුණු ආරංචියකට අනුව නම් කට්රිනා ගෙන් වෙන් වූ පසුව සල්මන්ට සමීප වූ රූමතියක් සිටිනවා. ඇය, ටෙලි නිළියක්. බොලිවුඩ්පුරයේ නිළියක නොවෙයි.රුමේනියාවේ රූපවාහිනී නිළියක මෙන්ම නිවේදිකාවක වන ඉයුලියා වැන්ටර්. මේ බව මුල් වරට අනාවරණය කළේ රුමේනියාවේ සඟරාවක්.එහි සඳහන් වන ආකාරයට සල්මන් - ඉයුලියා පෙම් කතාව ඇරඹී ඇත්තේ මීට වසර දෙකකට පමණ පෙර. සල්මන්ට මේ රූමතිය මුණ ගැසී තිබෙන්නේ ඇය 2010 දී මුම්බායි වෙත පැමිණි මොහොතකදීයි.ඒ වන විට ඉයුලියා පෙම්වතෙකුගෙන් වෙන්වී සිටියා. දුටුවන් වශීවන තරමේ රූ සිරියකට හිමිකම් කියන ඉයුලියාට ළංවීමට සල්මන් නොපෙලඹුණා නම් එය පුදුමයක්. ඔහු මේ ටෙලි නිළියට බෙහෙවින් සමීප වුණා. නිරතුරුවම හමුවුණා.මේ වනවිට ඉයුලියා රැඳී සිටින්නේ මුම්බායි නුවර. අලුත් ම ආරංචිවලට අනුව පැවසෙන්නේ ඉයුලියා තම ජීවන සහකාරිය කරගන්නට සල්මන් තීරණය කර ඇති බවයි. මේ බවත් සල්මන් නම් ප්‍රසිද්ධියේ ප්‍රකාශ කර නැහැ. ඉයුලියා ගැන පවා කිසිවක් මෙතෙක් පවසා නැහැ.ඒ වුණත් බොලිවුඩ් පුරයේ ‘උකුසු ඇස්’ පවසන්නේ සල්මන් සහ ඉයුලියා නිතරම ඉන්දියාවේ තරු පහේ අවන්හල්වලදී හමුවන බවයි. මෑතකදී මේ දෙදෙනා මුම්බායි නගරයේ සුපිරි හෝටලයකදී මුණ ගැසී සුපිරි කෑම වේලක රස බලමින් කතා බහ කරන අයුරු බොහෝ දෙනෙකු දැක තිබෙනවා.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>19</day>
    </date>
    <link>http://www.silumina.lk/2013/05/19/_art.asp?fn=av13051925</link>
    <topic>සිවුවැනි රණවිරු ජයග්‍රහණ සැමරුම</topic>
    <author> </author>
    <content>සිවුවැනි රණවිරු ජයග්‍රහණ සැමරුම ඡායාරූප - සුලෝචන ගමගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>19</day>
    </date>
    <link>http://www.silumina.lk/2013/05/19/_art.asp?fn=am1305191</link>
    <topic>දත් බේරාගන්න පැණි රස කන බොන වාර ගණන අඩු කරන්න</topic>
    <author>ගාමිණී සුසන්ත</author>
    <content>දත් බේරාගන්න පැණි රස කන බොන වාර ගණන අඩු කරන්නඑහෙම කෑවත් කට හොඳට හෝදලා දාන්නමහරගම මුඛ සෞඛ්‍ය ආයතනයේ අධ්‍යක්ෂදන්ත වෛද්‍ය චන්දන ගජනායකමුඛයේ නිරෝගී භාවය පිළිබඳව බොහෝ දෙනෙකුට ඇත්තේ අඩු අවධානයකි. එහි ප්‍රතිඵලය වන්නේ විදුරුමස් දියවීම, අකලට දත් වැටීම, කටින් දුඟදක් හැමීම වැනි තත්ත්වයන්ට ගොදුරු වීමය. මුඛ සෞඛ්‍ය පිළිබඳව අඩු අවධානයක් යොමු කිරීම හෘදයේ කපාටවල යම් යම් ආබාධයක් ඇතිවීමටත් හේතු විය හැකි බව නවතම පර්යේෂණ මඟින් හෙළිවී ඇත. මුඛ සෞඛ්‍ය පිළිබඳව ඇති ගැටලු කීපයකටම පිළිතුරු සපයා ගැනීම සඳහා අපි මහරගම මුඛ සෞඛ්‍ය ආයතනයේ අධ්‍යක්‍ෂ දන්ත වෛද්‍ය චන්දන ගජනායක මහතා හමුවීමු.මුඛ සෞඛ්‍ය පිළිබඳව වැඩි අවධානයක් යොමුකළ යුත්තේ ඇයි?මුඛය එසේ නැතිනම් කට මිනිසාගේ පැවැත්මට වැදගත් ශරීර අවයවයක්. අප බොහෝ දෙනෙකු සිතන්නේ අපේ කට අපට වැඩියෙන් ම උපකාර වන්නේ කතා කිරීමටයි, කෑමටයි පමණක් කියායි. එය වැරදි මතයක්.අප කවුරුත් දැක තිබෙනවා පුංචි දරුවන් අතට හසුවන සෑම දෙයක් ම කටේ දමාගන්න හදන බව. එයින් පෙන්නුම් කෙරෙන්නේ කුඩා අවදියේදී අප සන්නිවේදන ලබාගන්නට, දැනුම එකතු කරගන්නට කට පාවිච්චි කරන බවයි; දිවෙන් විවිධ සංවේදන ලබාගන්නා බවයි.පුංචි අවදියේදී ඒ විදියට පටන්ගන්නා මුඛයේ අවශ්‍යතාව, පසුව ආහාර ජීර්ණය, ආහාරවල රසයත් විඳ තෘප්තියක් ලබා ගැනීම, සමාජය සමඟ හොඳ ගනුදෙනුවක් පවත්වාගෙන යාමට සිනහව උපදවා ගැනීම වැනි අවශ්‍යතා දක්වාම වර්ධනය වෙනවා.එය තවදුරටත් පැහැදිලි කළොත්...?උදාහරණයක් විදියට යම් අයකුගේ ඉදිරිපස දත් ටික අවලස්සන යැයි සිතන්න. එසේ නැතිනම් කටින් දුගඳක් හමන්නේ යැයි සිතන්න. එම පුද්ගලයාට එය වැටහුණාම ඔහු වැඩිය කතා නොකරන වැඩිය සිනා නොවන පුද්ගලයකු බවට පත්වෙනවා.ඔහු උත්සවයක් වැනි සමාජයේ පොදු කටයුත්තකට සහභාගි වූ විටත් වැඩිපුර කතා නොකරන සිනා නොවන පුද්ගලයකු නිසා අනෙක් අය සිතන්නේ ඔහු මහා ආඩම්බරකාර පුද්ගලයකු බවයි. ඉහත කී පුද්ගලයා කතා නොකරන්නේ හෝ සිනා නොවන්නේ දත් අවලස්සන නිසා හෝ කටින් දුගඳක් හමන නිසා බව සමාජය දන්නේ නෑ.එය ඔහුගේ පෞරුෂයට විශාල හානියක්. එම නිසා මුඛ සෞඛ්‍ය හොඳින් පවත්වාගෙන යාම ඕනෑම පුද්ගලයකුගේ සමාජ ජීවිතයට මෙන් ම පෞද්ගලික ජීවිතයට ද ඉතාම වැදගත්.මුඛ සෞඛ්‍ය හොඳින් පවත්වාගෙන යාම අපේ ජීවිතයට මේ තරම් වැදගත් නම්, ඒ සඳහා අප කුමක් කළ යුතු ද?මුඛයේ ප්‍රධාන කොටස් 3 ක් තිබෙනවා. ඒ දත්, විදුරුමස සහ මුඛය තුළ ඇති ශ්ලේශ්මල පටල යයි. මුඛ සෞඛ්‍ය හොඳින් පවත්වාගෙන යන්න ඒ කොටස් 3 ම හොඳින් පවත්වාගෙන යන්න ඕනෑ.දත් දිරා යාමට ප්‍රධානම හේතුව ලෙස නිතර පැණි රස ආහාර ගැනීම, පැණි රස ද්‍රව්‍ය නිතර දත් මත රැඳී තිබීම මූලිකවනවා. විදුරු මස් ආශ්‍රිතව රෝග ඇතිවීමට බලපාන හේතුව වන්නේ ‘දන්ත පත’ ඇතිවීමයි.දන්ත පත ලෙස හඳුන්වන්නේ විදුරුමස ආශ්‍රිතව ඇතිවන පටලයක්. නිවැරදිව දත් මදින්නේ නැතිව සිටින විට අප ගන්නා ආහාරවල කුඩා කැබලි කෙළවල තිබෙන රසායනික ද්‍රව්‍ය සමඟ මුසුවීමෙන් දන්ත පත නිපද වෙනවා. දන්ත පත බැක්ටීරියා වර්ධනයට කදිම තෝතැන්නක්. දත් දිරා යාමෙන් දතේ කුහර ඇතිවී දත් කැක්කුම හටගන්නවා.විදුරු මස් රෝග ඇති වූ විට විදුරු මස්වලින් රුධිරය වහනය වීමටත්, විදුරුමස් ඉදිමීමටත්, කටින් දුගඳක් හැමීමටත් දත් බුරුල් වීමටත් පටන්ගෙන අවසානයේ අකලට දත් හැලී යාමටත් හේතු වෙනවා.මුඛයේ ශ්ලේශ්මල පටල ආත්‍රිතව ඇතිවන ගැටලු පිළිබඳව කතා කරන විට මුඛ පිළිකා ප්‍රධාන තැනක් ගන්නවා. මුඛ පිළිකා ඇතිවීමට හේතු වන කරුණු කීපයක් ම තිබෙනවා. පළමු වැන්න දුම්කොළ සහ බුලත් සැපීම. බුලත් විටක අඩංගු බුලත් පුවක් හුණු දුම්කොළ වැනි සෑම දෙයකම පිළිකා කාරක අඩංගුයි. එසේ ම දුම් පානය මගින් ද මුඛ පිළිකා ඇතිවීමට ඉඩ තිබෙනවා. එසේ ම මධ්‍යසාර මගින් ඒ මුඛයේ ශ්ලේශ්මල පටලය පිළිස්සීමකට ලක්වෙනවා. එය මුඛ පිළිකා ඇතිවීමට හේතුවක්.දත් දිරා යාම වළක්වා ගන්න අප කුමක් කළ යුතු ද?අප දන්නවා දත් දිරායාමට මුල් වෙන්නේ නිතර නිතර පැණි රස ආහාර පාන ගැනීම බව. ඒ නිසා දත් දිරායාමෙන් වැළකී සිටීමට ඇති හොඳම ක්‍රමය වන්නේ දිනකට සීනි අඩංගු ආහාර පාන ගන්නා වාර ගණන අඩු කිරීමයි. අපට දිනකට දෙවරක් හෝ දිනකට තුන් වරක් පමණක් සීනි අඩංගු කෑම කෑ හැකියි. සීනි අඩංගු බීම පානය කළ හැකියි. එසේ සීනි කන හෝ සීනි අඩංගු ආහාර පාන ගන්නා වාර ගණන අඩු කළ විට දත් දිරායාමෙන් වැළකී ඉන්න පුළුවනි.දතක් දිරන්න පටන් ගන්නේ දත මතුපිට තිබෙන ආම්ලිකතාව වැඩි වූ විටයි.අප පැණි රස ආහාර ගන්නා විට අපේ මුඛයේ ආම්ලිකත්ව ඉතාම විශාල ලෙස වැඩි වෙනවා. එහෙත් නැවත ටික වේලාවකින් සාමාන්‍ය තත්ත්වයට පත් වෙනවා. අප දවසකට වැඩි වාර ගණනක් පැණි රස ආහාර ගන්නා විට දත්වලට වැඩිවීමේ වාර ගණන වැඩි වෙනවා. දත අවට සහ දත මතුපිට ආම්ලිකතාව එසේ වැඩිවීමේ ප්‍රතිඵලය දත දිරීමට පටන්ගැනීමයි.දත් දිරා යාමෙන් වැළකී සිටීමට ගත හැකි තවත් පියවරක් තමයි ෆ්ලෝරයිඩ් සහිත දන්තාලේපයකින් දත් මැදීම. කිසියම් දතක් දිරා යාමේ මුල් අවස්ථාවේ පවතින්නේ නම්, එයට ෆ්ලෝරයිඩ් වල ආරක්ෂාව ලබාදුන්විට දත දිරායාම වළකාගත හැකියි. දත් දිරායාමට විරුද්ධව ක්‍රියා කරන්න පුළුවන් එකම රසායන ද්‍රව්‍ය ලෙස අද ලොවම පිළිගන්නේ ෆ්ලෝරයිඩ්. ඒ නිසා දිනකට සීනි ආහාරයට ගන්නා වාර ගණන අඩු කර දිනකට දෙවරක් ෆ්ලෝරයිඩ් සහිත දන්තා ලේපයක් භාවිතා කර දත් මදින්නේ නම්, දත් දිරායාම වළක්වාගන්න පුළුවනි.රාත්‍රියට දත් මැදීම කොතරම් වැදගත් ද?උදෑසන නින්දෙන් අවදි වූ පසුව දත් මැද මුහුණ සෝදා දවසේ වැඩ පටන්ගැනීම අපගේ පුරුද්දක්. එහෙත් දත්වල ආරක්ෂාව පැත්තෙන් සඳහන් කරන විට වඩාත් ම වැදගත් වන්නේ රාත්‍රියට දත් මැද පිරිසුදු කිරීමයි. අප රාත්‍රියට නිදාගත් විට අපේ කට අක්‍රිය වෙනවා. අපේ කට වැඩ කරන විට තමයි කටට කෙළ උනන්නේ. කෙළ උනන විට කටේ ඇති ද්‍රව්‍ය සේදී යනවා. රාත්‍රිය පුරා කට අක්‍රිය වී තිබීමෙන් කටට කෙළ ගලන්නේ නැති නිසා කට තුළ විවිධ විෂබීජ වර්ගවලට වර්ධනය වීමේ හැකියාව ලැබෙනවා.විදුරු මස් දියවීම වළක්වාගන්න අප කුමක් කළ යුතු ද?ඒ සඳහා කළ යුතු වන්නේ හොඳ දත් බුරුසුවකින් දවසම දෙවරක් දත් පිරිසිදු කිරීමයි.හොඳ දත් බුරුසුවක් කිව්වේ...?සමතල මතුපිටක් තිබෙන කෙඳි ඇඳ නොවුණු දත් බුරුසුවක් එවැනි දත් බුරුසුවකින් දිනපතා දවසට දෙවරක් දත් මැදීමෙන්, දත්වල බැඳෙන දන්ත පත අඩු කරගන්න පුළුවනි.මුඛ සෞඛ්‍ය අපගේ ශරීරයේ වෙනත් අවයවවලට බලපෑම් කරනවා ද?ඔව්, හෘදය වස්තුවේ කපාටවල ඇතිවන දුර්වලතාවකට අපගේ කටේ තිබෙන බැක්ටීරියාවක් බලපෑ හැකි බව හෙළි වී තිබෙනවා. එම බැක්ටීරියාව අපගේ මුඛයේ ඉතාම සුලභ ලෙස ජීවත් වෙනවා. ඒ වගේම එම බැක්ටීරියාව දත් දිරා යාමට හේතු වන දත අවට ආම්ලිකතාව වැඩි කිරීමේ ක්‍රියාවලියට උදව් වන බව දැන් හෙළි වී තිබෙනවා.අනෙක් කරුණ තමයි හෘදය දුර්වල උදවියට හෘදයට කෘත්‍රිම කපාට යෙදු උදවියට, හෘදයේ ශල්‍යකර්මවලට භාජනය වූ උදවියට මෙන්ම හෘදයේ කපාටවල යම් යම් රෝගී තත්ත්වයන් තිබෙන උදවියට එම බැක්ටීරියාවෙන් බලපෑම් ඇති කිරීමේ හැකියාවක් තිබෙනවා. ඒ; කිසියම් අයුරකින් කටේ තිබෙන එම බැක්ටීරියාවන් රුධිරයට මුසු වී හෘදය කරා පැමිණීමෙන්. එවිට එම බැක්ටීරියාව හෘදය රෝගී කරනවා. එය මාරාන්තික විය හැකියි.කොපමණ වේලාවක් අප දත් මැදිය යුතු ද?දත් මැදිය යුතු වේලාවක් පිළිබඳව සඳහන් කරන්න අපහසුයි. වඩාත් වැදගත් වන්නේ දත් මදින පිළිවෙළයි. පිරිමින් තම රැවුල බෑමට කන්නාඩියක් ඉදිරිපිටට යන්නේ ඇයි? ඒ; මුහුණේ රැවුල් ගස් ඉතිරි නොවී හොඳින් රැවුල බෑමටයි. එසේ නොවුණහොත් තැනින් තැන රැවුල් ගස් ඉතිරි වෙනවා.අප දත් මදින විටත් කන්නාඩියක් ඉදිරිපිටට ගොස් දත් මැදීමයි වඩාත්ම සුදුසු වන්නේ. ඒ; තමන් මදින දත් කන්නාඩියෙන් පෙනෙන නිසා. එසේ නොවුණහොත් කටේ සමහර දත් මැදෙන්නේ නැතිව ඉතිරි වෙනවා. ඒ නිසා කන්නාඩියක් ඉදිරිපිටට ගොස් දත් මැදීම ඉතාම වැදගත්.ඒ වගේම දත් මදින විට දත් ඇන්දක එක් කොනක සිට අනෙක් කොනට පිළිවෙළට මැදීම වැදගත්. දතේ ඇතුළු පැත්ත, පිට පැත්ත, උඩ ඇන්ද, යට ඇන්ද ලෙස සියලුම දත් මැදීම අනිවාර්යයි. පටන්ගන්නා කාලයේ දී මේ වැඩේට විනාඩි 20 ක් පමණ ගත වේවි. හුරු වුණාම මෙය විනාඩි 10 න් කරන්න පුළුවනි. ඔහේ කරන්නන්වාලේ, බුරුසුවකට දත් බෙහෙත් අරගෙන එහෙන් මෙහෙන් දත් ඇතිල්ලීමෙන් වැඩක් වෙන්නේ නෑ.අත තද කර දත් මැදීම සුදුසු ද?බොහෝ අත තද කර දත් මැදීම සුදුසු නෑ. ඒ; බුරුසුවේ කෙඳි ඉතා තදින් දත්වල වදින විට එම දත් ගෙවෙන්න තිබෙන හැකියාව වැඩි නිසයි. එය දවසෙන් දෙකෙන් සිදුවන දෙයක් නෙමෙයි. ඒ නිසා අත බුරුලෙන් තබාගෙන දත් මැදීම ඉතා වැදගත්. දත් මැදීමේ දී අවශ්‍ය වන්නේ දත් බුරුසුවේ කෙඳි අපේ කටේ ඇති සෑම දතකටම මෙන්ම එම දත්වල සෑම මතුපිටකටම ස්පර්ශ වීමයි.මෙහිදී තවත් කරුණක් සඳහන් කළ යුතුයි. ඇතැමුන් දවසට තුන් වරක් දත් මැදීමට පුරුදු වී සිටිනාව. එය අනවශ්‍යයි. එවිට දත් ගෙවීමකට ලක්වෙන්න පුළුවනි. ඒ නිසා උදේ සහ රාත්‍රී වශයෙන් දිනකට දෙවරක් දත් මැදීම ප්‍රමාණවත්. දහවල් කාලයේ ආහාර ගැනීමෙන් පසුව විශේෂයෙන්ම පැණි රස ආහාරයක් හෝ පානයක් ගැනීමෙන් පසුව කටේ දත්වල රැඳී තිබෙන සීනි ඉවත් කිරීමට කට හොඳින් සෝදා හැරීම වඩාත් සුදුසුයි.දත් මදින විට දිවත් මදින්න ඕනෑ ද?ඔව් දිවත් මැදිය යුතුයි. ඒ මොකද අපේ දිව සාමාන්‍යයෙන් රළු ස්වභාවයක් ගන්නවා. කටේ විදුරුමස සහ දත් මතුපිට සියුම් ස්වභාවයක් පවතින නිසා ඒවායේ රැඳෙන ආහාර කොටස් කෙළ සමඟ සේදී යනවා. එහෙත් දිවේ තිබෙන ආහාර කොටස් එසේ සේදෙන්නේ නෑ. ඒ නිසා දිව මැදිය යුතුයි. දිව මතුපිට යනු වැඩිපුර බැක්ටීරියා ප්‍රමාණයක් නිපදීමේ හැකියාව තිබෙන තැනක්. දිව හරියාකාරව පිරිසුදු වුණේ නැතිනම්, දිවෙන් දුර්ගන්ධයක් හමන්න පුළුවනි. ඒ නිසා දත් මදින විට සුළු වශයෙන් හෝ දිව මැදිය යුතුයි.මුඛ සෞඛ්‍ය හොඳින් පවත්වාගෙන යන්න අපේ ආහාර වේල කෙසේ විය යුතු ද?සාමාන්‍යයෙන් අපේ ශරීරය නිරෝගීව පවත්වාගෙන යන්න සමබල ආහාර වේලක් අවශ්‍යයි. දතක නිරෝගී භාවය ගැන සිතන විට කැල්සියම් විටමින් ඒ ඩී අඩංගු ආහාර ගැනීම ඉතාම වැදගත්. මෙම පෝෂ්‍ය පදාර්ථ, අලුත් එළවළු, පලතුරු, පලා වර්ග, කුඩා මාළු ආදියේ අඩංගු වෙනවා. මෙහිදී විශේෂයෙන් සඳහන් කළ යුතු කරුණක් තිබෙනවා. දත්වල නිරෝගී භාවයට දියර කිරි පානය ඉතාම ප්‍රයෝජනවත් බවයි.දත් බුරුසුවක් කොපමණ කාලයක් පාවිච්චි කරන්න පුළුවන් ද?දත් බුරුසුවක් පාවිච්චි කළ හැකි කාලය පිළිබඳව හරියටම කියන්න බැහැ. දත් බුරුසුවක කෙඳි ඇදවූ විට එම බුරුසුව ඉවත් කළ යුතුයි. එය අපට මෙලෙස තීරණය කළ හැකියි. පාවිච්චි කරන දත් බුරුසුවක් ගෙන ඒ දෙස කෙඳි ඇති පැත්තෙන් නොව අනෙක් පැත්තෙන් (ප්ලාස්ටික් කොටස ඇති පැත්තෙන්) බැලූ විට කෙඳි පෙනෙන්නේ නම්, එම දත් බුරුසුවේ කෙඳි ඇදවී ඇති බව නිගමනය කළ හැකියි. එවිට දත් බුරුසුව භාවිතයෙන් ඉවත් කිරීමයි සුදුසු. සාමාන්‍යයෙන් භාවිත කරන ආකාරය අනුව මාස 1 – 3 අතර කාලයක් දත් බුරුසුවක් .භාවිත කළ හැකියි. එහෙත් බුරුසුවේ කෙඳි ඇදවී ඇත්නම් එම බුරුසුව භාවිත කළ කාලය පිළිබඳව නොසිතා එය ඉවත් කළ යුතුයි.දත් හිරි වැටීම රෝග ලක්ෂණයක් ද?ඔව් එය රෝග ලක්ෂණයක්. දත් හිරි වැටීමට ප්‍රධාන හේතු දෙකක් තිබෙනවා. ඉන් එකක්තමයි දත් තදින් මැදීම. දත් තදින් මදින විට දතක මතුපිට තිබෙන එනැමලය ගෙවී යනවා. එනැමලය ගෙවී ගොස් දන්තීනය මතු වෙනවා. එම දන්තීනය ඉතාම සංවේදී කොටසක්. ඒ නිසයි දත් හිරි වැටෙන්නේ. දතක් හිරි වැටීමට බලපාන අනෙක් කරුණ තමයි, දතක් නරක් වීම එවිටත් දතේ මතුපිට තිබෙන එනැමලය දිරා ගිය විට දන්තීනය කොටස මතු වෙනවා. එවිටත්දත් හිරි වැටෙනවා. මේ හේතු දෙක නිසයි දත් හිරි වැටෙන්නේ. මෙය වහාම ප්‍රතිකාර ගත යුතු තත්ත්වයක්.දත් කැක්කුම ඇතිවන්නේ ඇයි?දතක පිටතින් ඇත්තේ එනැමලය, ඊළඟට දන්තීනය, ඊළඟට තිබෙන්නේ කල්ක කුහරය. කිසියම් බැක්ටීරියාවක් කල්ක කුහරයට ඇතුළු වූවොත් එම බැක්ටීරියාවට විරුද්ධව අපේ ශරීරයෙන් සටනක් ආරම්භ වෙනවා. ඒ සටනේදී කල්ක කුහරය තුළට විශාල රුධිරය ප්‍රමාණයක් මෙන්ම විවිධ තරල විශාල ප්‍රමාණයක් ද ඇතුළු වෙනවා. ඒවායින් කල්ක කුහරය පිරුණු විට වෙනදා තිබුණට වඩා විශාල ද්‍රව්‍ය ප්‍රමාණයක් සිර වෙනවා. ඒවාට එළියට යන්න ඉඩක් ඇත්තේ නෑ. එවිට කල් කුහරය තුළ පීඩනය වැඩි වෙනවා. දරාගන්න බැරි මෙම පීඩනය දතේ ස්නායුවලට දැනෙන්නේ වේදනාවක් ලෙසින්. දත් කැක්කුම හැදෙන්නේ ඒ විදියට. ලෝකයේ ඇති දරාගන්න බැරි වේදනාවන් කීපය අතරින් එකක් ලෙස දත් කැක්කුම සැලකෙනවා.දත් කැක්කුමක් ඇතිවූ විට එම වේදනාවෙන් මිදෙන්න යම් යම් දේ දත මත තැබීම සුදුසු ද?ඇතැමුන් දත් කැක්කුමක් ඇතිවූ විට ඇස්ප්‍රින් පෙති මෙන්ම දුම්කොළ නැටි තැබීමටත් පුරුදු වී සිටිනවා. එය ඉතා වැරදි ක්‍රියාවක්. එයින් සිදුවන්නේ දත අවට තිබෙන විදුරුමස සහ ශ්ලේෂ්මල පටලය පිච්චී යාමයි. මෙවිට කළ යුත්තේ පැරසිටමෝල් වැනි වේදනා නාශකයන් ගැනීමයි. ඉන් පසුව වෛද්‍යවරයකු හමුවිය යුතුයි.විදුරුමස් දියවන්නේ ඇයි?දැන් ඔබ දන්නවා දත අවට දන්ත පත සෑදෙන ආකාරය. මෙම දන්ත පත කෙළවල තිබෙන කැල්සියම් වැනි ලෝහ සමඟ එකතුවී දත මතුපිට ඇලෙනවා. මේවා මත බැක්ටීරියාවන්ට හොඳින් වර්ධනය වීමේ හැකියාව තිබෙනවා. බැක්ටීරියා වර්ධනය වන විට විවිධ විෂ ද්‍රව්‍ය නිකුත් කරනවා. ඒ විෂ ද්‍රව්‍යවලට හැකියාව තිබෙනවා විදුරුමස සහ හකු ඇටය දිය කිරීමට. විදුරුමස් දියවීම ලෙස හැඳින්වෙන්නේ එයයි.විදුරුමස් දියවීමේ රෝගයට ප්‍රතිකාර තිබෙනවා ද?ඔව් තිබෙනවා. විදුරුමස දියවීමේ රෝගයෙන් වැළකීමට මෙන්ම ප්‍රතිකාර ලෙස ද ඇත්තේ එකම දෙයක්. ඒ දිනකට දෙවරක් දත් හොඳින් පිරිසුදු කිරීමයි. දත් මදින විට තමන්ගේ දත් බුරුසුව කටේ තිබෙන සෑම දතකම සෑම පැත්තකම ස්පර්ශ වූයේ දැයි සැක හැර දැනගැනීමයි.දියවූ විදුරුමස් යථා තත්ත්වයට පත් වෙනවා ද?ප්‍රතිකාර කළ පසුව විදුරුමස මුලින් තිබුණු ආකාරයටම පත්වෙන්නේ නෑ. නමුත් විදුරුමස් දියවීම හොඳින් පාලනය කළ හැකියි. විදුරුමස් දියවීම හකු ඇටය දක්වා පැතිර ඇත්නම්, හකු ඇටය ශල්‍යකර්මයක් මඟින් සැකසිය යුතුයි.දතකින් ලේ එනවානම්?තකින් ලේ එනවා යැයි අප කියන්නේ, දත අසල තිබෙන විදුරුමසින් ලේ ඒමටයි. එයට හේතු දෙකක් තිබෙනවා. එක් හේතුවක් තමයි, එම ස්ථානයේ විදුරුමස රෝගී වීම. එය විදුරුමස් රෝගයක ආරම්භක අවස්ථාවයි. අනෙක් හේතුව වන්නේ එම ස්ථානයේ කිසියම් තුවාලයක් තිබීමයි. මේ හේතු දෙක නිසයි විදුරුමසින් ලේ ගලන්නේ.දන්ත සායනයකට ගොස් දත් සුද්ද කළ යුතු ද?දන්ත සායකයකට ගොස් දත් සුද්ද කිරීම නුසුදුසු බවට අපේ සමාජයේ මතයක් තිබෙනවා. එය විශාල වැරදි මතයක්. සෑම අයකුම මාස 3 කට හෝ මාස 6 කට වරක්වත් දන්ත වෛද්‍යවරයකු වෙත ගොස් තම දත් පෙන්වා ගැනීම ඉතාම වැදගත්. එහිදී වෛද්‍යවරයා තීරණය කරාවි දත් සුද්ද කළ යුතු ද නැද්ද කියා. ඇතැමුන් සිතනවා දත් සුද්ද කිරීමෙන් විදුරුමස් දියවීම වැඩි වෙනවා ය කියා එය මිථ්‍යාවක්.දත් ගැලවිය යුතු ද?දත් ගැලවීම පිළිබඳව බොහෝ සෙයින් කතා කළේ මීට කලකට ඉස්සර. යම් යම් හේතූන් නිසා විනාශයට පත්වූ දත් වුවත් නොගලවා රැක ගැනීමේ ක්‍රම දැන් තිබෙනවා. “දන්ත සංරක්ෂණය” ලෙසයි එය හැඳින්වෙන්නේ.ස්නායු පිරවීමට බිය විය යුතු ද?ස්නායු පිරවීම යනු ඉතාම වටිනා ප්‍රතිකාර ක්‍රමයක්. ඒත් ඇතැම් අතුරු ආබාධ ඇතිවන බව මතයක් තිබෙනවා. එය ඉතාම වැරදි මතයක්. මීට කලකට පෙර දත් ගලවා ඉවත් කළ යුතු යැයි තීරණය කළත් එසේ ගැලවිය යුතු නැතැයි තීරණය කළේ ස්නායු පිරවීම නමැති නවීන ප්‍රතිකාර ක්‍රමය ආවාට පසුවයි. “කිසියම් වියදමක් කර ස්නායු පිරවීමක් කළ පසුව එය ගැලවී යනවා, යැයි” මතයක් ද පවතිනවා.එයත් වැරදි මතයක්. ස්නායු පිරවීමක් කළ පසුව එම දත නියම ආකාරයෙන් පවත්වා ගන්නේ නැතිනම්, දත නියම අයුරින් පිරිසුදු කරන්නේ නැතිනම්, එම දත ගැලවී යන්න පුළුවනි. යම් හෙයකින් එසේ ගැලවුණොත් වෛද්‍යවරයකු වෙත ගොස් එම දතට සාමාන්‍ය පිරවුමක් යොදා ගත යුතුයි.ශාකසාර දන්තාලේප දත් මැදීමට වඩාත් සුදුසු ද?විවිධ දන්තාලේප අද වෙළෙඳ පොළේ තිබෙනවා. එහෙත් ලෝක සෞඛ්‍ය සංවිධානයේ නිර්දේශය වන්නේ දත් මැදීම සඳහා වඩාත් ම සුදුසුවන්නේ ෆ්ලෝරයිඩ් අඩංගු දන්තාලේපයක් බවයි. දත් මැදීමේ විශාල දන්තාලේප ප්‍රමාණයක් දත් බුරුසුවට ගැනීමත් අවශ්‍ය වන්නේ නෑ. මුං ඇටයක පමණ ප්‍රමාණයේ දන්තාලේප ප්‍රමාණයක් ඒ සඳහා ප්‍රමාණවත්.එසේ ම ඇතැමුන් මිල අධික දන්තාලේප භාවිතා කරනවා. දන්ත වෛද්‍යවරයෙකු දත් පරීක්ෂා කර බලා එවැනි දන්තාලේපයක් දත් මැදීමට නිර්දේශ කළොත් එය භාවිතා කළ යුතුයි. එසේ නැතිව මිල අධික දන්තාලේප භාවිතා කිරීමෙන් ප්‍රයෝජනයක් අත්වන්නේ නෑ.කටින් දුගඳක් හමන්නේ ඇයි?ඊට ප්‍රධාන හේතු දෙකක් තිබෙනවා. ඉන් පළමුවැන්න, අප ගන්නා ආහාර කැබලි කට තුළ ඉතිරිවී ඒවා පල් වී දුගඳ හැමීමයි. අනෙක් කාරණය තමයි, අපේ කට තුළ විවිධ බැක්ටීරියා වර්ග විශාල වශයෙන් වර්ධනය වී එම බැක්ටීරියා වර්ග නිපදවන ඇමෝනියා, සල්ෆර් වැනි රසායනිකවලින් දුගඳක් හැමීම.කට තුළ කෑම කැබළි රැඳී ඒවා පල්වීමට ඇති ප්‍රධාන ම හේතු වන්නේ කට තුළ දන්ත කුහර තිබීම සහ නිවැරදිව දත් නොමැදීම නිසා දත් අතර කෑම කැබළි ඉතිරි වීමයි. එසේ ම දන්ත පතවල ආහාර කැබළි ඉතිරි වී ඒවා මත බැක්ටීරියා වර්ධනය වී එම බැක්ටීරියා මගින් විෂ රසායන නිකුත් කිරීම නිසා ද කටින් දුගඳක් හමනවා.එසේ ම කටින් දුගඳක් හැමීමට ආමාශය ආශ්‍රිතව ඇතිවන ඇතැම් රෝගාබාධත් හේතු වන බව හෙළි වී තිබෙනවා. නමුත් කටින් දුගඳක් හමන්නේ නම්, ඒ සඳහා 90% ක් ම හේතු වන්නේ මුඛය තුළ බැක්ටීරියා වර්ධනය වීමයි.කට සෝදන දියර (මවුත් වොෂ්) භාවිතා කිරීම සුදුසු ද?මවුත් වොෂ් භාවිතා කිරීමේ ඇති වරදක් නෑ. නමුත් එය අපගේ මුඛයේ ඇති සියලුම ගැටලුවලට පිළිතුරක් නෙමෙයි. ඒ වගේ ම එය දත් මැදීමට විකල්පයකුත් නෙමෙයි. සෑම පුද්ගලයකුම දිනකට දෙවරක් දත් මැදීම අනිවාර්යයි. ඊට අමතරව මවුත් වොෂ් භාවිතා කළාට කමක් නැහැ. මීට කලකට පෙර වෙළෙඳ පොළේ තිබුණේ විෂබීජ නාශක මවුත් වොෂ් පමණයි.නමුත් දැන් මවුත් වොෂ් විශේෂ රාශියක් ම තිබෙනවා. ඒ, එක් එක් වර්ගයෙන් පුමුඛතාව ලබාදෙන්නේ මුඛයේ ඇති විවිධ තත්ත්වයන් වලටයි. ඔබේ මුඛය පරීක්ෂා කිරීමෙන් පසුව වෛද්‍යවරයායි. තීරණය කළ යුත්තේ ඔබට ගැළපෙන මවුත් වොෂ් වර්ගය කුමක්ද යන බව. ඒනිසා වඩාත් සුදුසු වන්නේ වෛද්‍යවරයා නිර්දේශ කරන වර්ගය භාවිතා කිරීමයි. කෙසේ වුවත් මවුත් වොෂ් වර්ගයක් භාවිතා කිරීම මුඛ සෞඛ්‍යයට සුදුසු දෙයක්.ගාමිණී සුසන්තඡායාරූපය - සමන් ශ්‍රී වෙදගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>19</day>
    </date>
    <link>http://www.silumina.lk/2013/05/19/_art.asp?fn=am1305192</link>
    <topic>සිගරට් අරක්කු බොන බුලත් විට කන අය කටේ රතු-සුදු ලප තිබෙනවාද බලන්න</topic>
    <author>සාකච්ජා කළේ: සාගරිකා දිසානායක ජයසිංහ</author>
    <content>සිගරට් අරක්කු බොන බුලත් විට කන අය කටේ රතු-සුදු ලප තිබෙනවාද බලන්නඒ මුඛ පිළිකාවක පූර්ව ලක්ෂණයිපුවක් ගෙඩියේ පිළිකා හදන රසායන 3ක්ජාතික පිළිකා මර්දන මධ්‍යස්ථානයේප්‍රජා දන්ත වෛද්‍ය විශේෂඥහේමන්ත අමරසිංහපිළිකාවක් යනුවෙන් හඳුන්වන්නේ ශරීරයේ ඕනෑම සෛලයක සිදුවන අසාමාන්‍ය සෛල වර්ධනයකි. එසේ අසාමාන්‍ය ලෙස වර්ධනය වී විකෘති වූ සෛල ශරීරයේ විවිධ ස්ථානවල ඇති නිරෝගී සෛල ආක්‍රමණය කරමින් විනාශ නොවී එක් තැනක ගොඩ ගැසීමෙන් පිළිකාවක් ඇතිවේ. පිළිකා සෛල එක් තැනක සිට තවත් තැනකට ගමන් කරන්නේ රුධිරය සහ වසා මඟිනි.එවැනි විකෘති වූ සෛල මුඛය තුළ එක් තැන් වී ආසාදනය වූ විට එය මුඛ පිළිකාවක් ලෙස හැඳින්වේ. ඇතැම් විට මුඛ පිළිකාව ගන වූ තුවාලයක්, ඉදිමීමක්, හො ඉදිරියට නෙරා ආ වර්ධනයක් ලෙස මූඛය තුළ දිස් විය හැකිය.මුඛ පිළිකාව කල් තබා හඳුනා ගත හොත් නිට්ටාවට ම සුව කළ හැකිය. ‍එසේ නො වුව හොත් මුඛ පිළිකාව නිසැකවම ඔබ මරණයට පත් කරයි. වර්තමානය වන විට ලංකාවේ වසරකට මුඛ පිළිකා රෝගීහු 1800-2000 අතර සංඛ්‍යාවක් අලුතින් හඳුනා ගැනෙති. මේ අතරින් ‍රෝගීන් 987-1000 අතර පිරිසක් මිය යති. කල් තියා පූර්ව පිළිකා අවදියේ දී එය හඳුනා ගතහොත් ඉන් වැඩි දෙනකු සුවපත් කළ හැකියි.සාමාන්‍යයෙන් අපේ රටේ පිරිමින් තුන් දෙනෙකු ට එක් කාන්තාවක් මුඛ පිළිකාවට ගොදුරු ‍ෙව්. මෙරට පිරිමින් අතර බහුලතම පිළිකාව මුඛ පිළිකාව. කාන්තාවන් අතර බහුලතම පිළිකාව පියයුරු පිළිකාව. මුඛ පිළිකාවට පිරිමින් වැඩියෙන් ගොදු‍රු වන්නේ මත් පැන් බීම, දුම් බීම, සහ බුලත් විට සැපීම හේතුවෙන්.පිරිමින් අතර දැකිය හැකි අනෙක් ප්‍රධාන පිළිකා වර්ග වන්නේ පෙණහලු පිළිකාව, ගලනාලයේ පිළිකා සහ ආහාර මාර්ගයේ පිළිකා .මේවා ට ප්‍රධාන හේතුව දුම් බීම, මත් පැන් , බුලත්විට සහ වැරදි ආහාර පුරුදු.අඩුවෙන් එළවළු සහ පලතුරු පරිභෝජනයත් මෙයට හේතු වෙනවා.මුඛ පිළිකා ඇති වීම‍ට හේතු අතරින් ප්‍රධාන වන්නේ බුලත්විට කෑමය. එහි අඩංගු පුවක්, හුනු‍, දුංකොළ යන තුන් වර්ගය ම පිළිකාකාරක ය. දුම් කොළ ඍජු පිළිකා ජනකයක් බව බොහෝ දෙනා දනිති‍. පුවක්වල පිළිකා කාරක ඇතැයි පිළිගන්නට බොහෝ දෙනා මැළි වෙති.එහෙයින් මුඛ පිළිකා සඳහා වර්තමානයෙහි ඇති ප්‍රබල ම අවදානම් සාධකය පුවක් ය. බුලත් විට මෙන්ම බාබුල් බීඩා ,පැස්පරාක්, ගුඩ්කා, ‍මාවා යන විවිධ නම්වලින් හැඳින්වෙන ආනයනය කරන ලද දුම්කොළ ද අඩංගු පුවක් පැකට් අද වෙළෙඳපොළේ අලෙවි කැරේ. පාසල් සිසුන් , ඇඟලුම් කම්හල්වල සේවකයන් වැනි තරුණ පිරිස ගැවසෙන ස්ථාන අසල මේවා අලෙවි කැරේ. මෙම පුවක් පැකට් අලෙවිය තහනම් කර තිබුණද නීති විරෝධී ලෙස ආනයනය කොට හොර රහසේ තරුණ පිරිසට අලෙවි කිරීම හේතුවෙන් දැන් තරුණ පිරිස අතර මුඛ පිළිකා ද වැඩියෙන් වාර්තා වේ‍. මුඛ පිළිකාව මෙන්ම ඊටත් වඩා දරුණු මුඛ ශ්ලේශ්මල ෆයිබ්‍රෝසියාව ට ගොදුරු වන ඉතා ළාබාල ‍වියේ රෝගීන් සංඛ්‍යාව දිනෙන් දින ඉහළ යමින් පවතී.මුඛ ශ්ලේශ්මල ෆයිබ්‍රෝසියාවමෙම රෝගයේ මූලික ලක්ෂණය වන්නේ ආහාර ගන්නා විට මුඛයේ අධික දැවිල්ලක් ඇති වීමයි. තොල් සහ මුඛ ශ්ලේශ්මලය සුදුමැලි වීමත් ඇල්ලූ විට රබර් වැනි ගතියක් දැනීමත් සෙසු ලක්ෂණ වේ. මෙම රෝගය බො‍හෝ දෙනා යකඩ ඌණතාව යැයි වරදවා වටහා ගනිති. මෙය වැඩි දුරටත් වර්ධනය වූ විට මුඛයෙහි තන්තු ගන වී මුඛ ශ්ලේශ්මලය ගන වීමෙන් මුඛය ඇර ගැනීමට අපහසු වී අවසානයේ දිව සොලවා ගත නොහැකි වී කතා කිරීමට පවා නො හැකි වේ.මෙරට තරුණ පරපුර අතර මෙම රෝගය බහුලව දැකිය හැකිය. 2003 ජාතික මුඛ සෞඛ්‍ය සමීක්ෂණයට අනුව මෙරට ජනතාවගෙන් ලක්ෂ අටකට පූර්ව පිළිකා ලක්ෂණ ප‍හළ වී තිබේ. මේ අතරින් ලක්ෂයක් පමණ මුඛ ශ්ලේශ්මල ෆයිබ්‍රෝසියාවට ගොදුරු වූවෝ වෙති.පුවක් ගෙඩියේ ඇති ප්‍රධාන ඇල්කොලයිඩ් වර්ග කිහිපයකි‍. ඇරිකඩීන්, ගුවායින්, ගුවාකෝලීන් යන මේ ඇල්කොලයිඩ් වර්ග මුඛය තුළදී සිදුවන නයිට්‍රේෂන් ක්‍රියාවලියේදී නයිට්‍රොසොඇමින් නම් වූ පිළිකා ජනක නිෂ්පාදනය කරයි.දුම් කොළ මඟින් නිකුත් වන පිළිකා ජනක විසි අටකි. ඉන් අමතරව දුම් කොළ හැපීමේ දී මුඛ ශ්ලේශ්මලයේ සෛල තුළ ඔක්සිජන් අනුක පරමාණුවක් නිකුත් වීම මඟින් ජාන විකෘතිතාවක් සිදු වන බව සොයා ගෙන තිබේ.හුනු සෛලවලට විස වෙන අතර එමඟින් මුඛ ශ්ලේශ්මලය තුවාල කරයි. එම තුවාල මඟින් සෙසු පිළිකා කාරක සිරුරට උරා ගැනීම පහසු කරයි. එමෙන් ම හුනු සහ පුවක් සංයෝග වීමෙන් මුඛ ශ්ලේශ්මලයේ ඔක්සිජන් අනුක පරමාණුවක් නිකුත් වීම මඟින් ජාන විකෘති වන බවද සොයා ගෙන තිබේ. ජාන විකෘතිතාවක් ඇති වී කල් ගත වන විට එතැන පිළිකාවක් ඇති විය හැකිය.ජාන විකෘතිතාවක් ඇති වූ පමණින් ම පිළිකා ඇති නොවේ. පිළිකා සෛල නැවත ප්‍රකෘති තත්ත්වයට පත් කිරීමේ හැකියාව සහිත ක්‍රියාවලියක් මිනිස් සිරුර තුළ ස්වභාවයෙන් ම පිහිටා තිබේ. ‍මෙම ක්‍රියාවලිය දුර්වල වූ අයට පහසුවෙක් ම පිළිකා ඇති වේ‍.බුලත් කොළයේ පිළිකා ජනක අඩංගු නොවුණද බුලත් කොළයේ මුල සහ අග ද නැ‍ටි සහ මල්වල ද ඇති සැන්රෝල් නමැති සංයෝගය පිළිකා ජනක විය හැකි බවද සොයා ගෙන තිබේ.දුම් ඉරීමේදි නිකුත් වන තාර වර්ගවල පිළිකා කාරක 70 ක් අඩංගු වේ‍. මේවා මුඛය, උගුර, මුත්‍රාශය, වකුගඩු ,ගලනාලය හා ආමාශ‍ය ආශ්‍රිත පිළිකා ඇති කිරීමට හේතු වෙයි.මත්පැන් බීමේදී එහි ඇති එතනෝල් රසායනිකය අක්මාව තුළ දී පරිවෘත්තීය ක්‍රියාවලියට බඳුන් වී මෙන් ඇසිට්ඇල්ඩිනයිඩ් නමැති රසායනිකය හැදේ. මෙය ප්‍රධාන පිළිකා කාරකයකි. මෙය අක්මාව තුළ මුඛයේ බැක්ටීරියා මඟින් නිෂ්පාදනය විය හැකි අතර මුඛය, අක්මාව, ගලනාලය හා ආමාශයේ පිළිකාත් ඇති වීමට හේතු වෙයි.පිළිකාවක් ඇති වෙන්නට පෙර පහළ වන අසාමාන්‍යතා පූර්ව පිළිකා ලක්ෂණ ලෙස හැඳින් වේ. මුඛයෙහි ඇතිවන සුදු ලප සුදු සහ රතු මිශ්‍ර ලප පූර්ව පිළිකා ලක්ෂණ වේ. මේවා මුඛය තුළ ඇති වේදනාවක් නැති ලප වේ. බුලත් විට කන , දුම් වැ‍ටි උරන , මත්පැන් බොන අය මසකට වරක් වත් කන්නාඩියකින් මුඛය පරීක්ෂා කර ගත යුතුය. මුලින් උඩු තොල උඩු අතට ඇද , දෙවැනුව යටි තොල යටි අතට ඇද පරීක්ෂා කළ යුතුය. මුඛයේ දෙකෙළවර සහ ඇතුළත ශ්ලේශ්මලය ඇඟිල්ල දමා කන්නාඩියෙන් පරීක්ෂා කළ යුතුය. දිව, දිව යට සහ උඩු තොල හොඳින් පරීක්ෂා කරන්න.ඉහත කී ලක්ෂණ හෝ ඉදිමීමක් , ගැ‍ටිත්තක් හෝ දත්වල අව පැහැයක් දුටුවිට ළඟම සිටින දන්ත ශල්‍ය වෛද්‍යවරයා හමුවී පරීක්ෂා කර ගන්න.එසේ ඇතිවන හැම ලපයක් ම පිළිකා කාරක නොවේ.මුඛ පිළිකා සඳහා වැඩි අවදානම් කණ්ඩායම් වන්නේ:• පුරුද්දක් ලෙස දිනකට බුලත්විට තුනකට වඩාකන අය.• බුලත්විට කලාතුරකින් කෑවත් ඒ සමඟ ම සිඟරට් බොන, මත් වතුර බොන් අය.• දිනකට වරක්වත් පුවක් පැකට් වර්ග හපන අය.කුඩා ළමුන්ට මුඛ පිළිකා අවදානම අඩු වුවත් වැඩිහි‍ටියන් බුලත්විට කන විට පුවක් කැබලි අහුලාගෙන කෑමෙන් මුඛ ශ්ලේශ්මල ‍ ෆයිබ්‍රෝසියාවට ගොදුරු වූ වයස අවුරුදු දෙකක සහ හතරක ළමයි දෙදෙනක් මෑතදී හඳුනා ගනු ලැබූහ.සාකච්ජා කළේ: සාගරිකා දිසානායක ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>19</day>
    </date>
    <link>http://www.silumina.lk/2013/05/19/_art.asp?fn=am1305193</link>
    <topic>ආකාෂ්ට සවන් දෙන්න ඉන්පසු වැඩිදුර සිතන්න</topic>
    <author/>
    <content>ආකාෂ්ට සවන් දෙන්න ඉන්පසු වැඩිදුර සිතන්නමනෝ විද්‍යා උපදේශකමේජර් සුසන්ත ද සිල්වා (විශ්‍රාමික)ආකාශ් කුමාර මාගේ මේසය ඉදිරියේ වාඩි විය. ඔහු වයස අවුරුදු 17 ක පාසල් සිසුවෙකි. ඔහුගේ අධ්‍යාපන කටයුතුවලට උනන්දුව ඇති කර ගැනීමත් ඔහුගේ අපූරු හැසිරීම් පිළිබඳ අදහසක් ලබා ගැනීම සඳහාත් දෙමාපියන් විසින් ඔහුව අප වෙත රැගෙන එන ලදි.ආකාශ් කුමාර් මා දෙස බලා සිටියේ එක එල්ලේම නොවේ. අමුතු ආකාරයකටයි. “ඇයි පුතා ඔය විදිහට මා දිහා බලාගෙන ඉන්නෙ. කෙළින්ම වාඩි වෙලා කෙළින්ම මා දිහා බලන්න. කතාව පටන් ගත් පසු මම ඔහුට පැවසුවෙමි.””අපෝ එහෙම කරන්න බෑ. එහෙම කළොත් මගේ ඇස් දෙකෙන් නිකුත් වන කිරණ වලින් ඔබ පිච්චිලා යාවි.” ඔහු අපූරු පිළිතුරක් දුන්නේය.ආකාශ් කුමාර කුඩා කල ඉතා දක්ෂ සිසුවෙකි. 9 වසර දක්වා ඉතා දක්ෂ ලෙස ඉගෙනුම් කටයුතු කළ ඔහු නොයෙකුත් පොත්පත් කියවීමට ද ඇලුම් කළේය. පසුව ඉගෙනීම් කටයුතු ක්‍රමක්‍රමයෙන් දුර්වල වූ අතර ඔහුගෙන් අමුතු හැසිරීම් රටා ද පිළිබිඹු වෙන්නට විය.”මම මෙහෙ කෙනෙක් නෙමෙයි. මගේ භාරකරු ඉන්නෙ ඈත විශ්වයේ ග්‍රහ ලෝකයක. එයාට තොරතුරු ලබා ගන්න තමයි මාව මෙහාට එව්වේ. අපි හරිම දියුණු ජාතියක්. මට සුපිරි බලයක් තියෙනවා. මං මෙහෙ වෙන තොරතුරු එහෙ ඉන්න මගේ නියෝජිතයන්ට සංඥා මඟින් ලබා දෙනවා. මට මේ ලෝකෙ තියන දේවල් වෙනස් කරන්න පුළුවන්.” යනාදී ප්‍රකාශ ඔහුගේ මුවින් පිට වන්නට විය.සුළඟට දොර ජනෙල් වැසුණු විට එය තමන් කරන බවත්, විදුලිය විසන්ධි වූ විට එය තමා විසින් මෙහෙය වන ලද්දක් බවත් නිවැසියන් හට ප්‍රකාශ කිරීමට ඔහු නිතරම උත්සාහ ගනී. මෙවැනි දේවල් ආකාශ්ගේ දෙමාපියන්ට පිළිගැනීමට සිදු වූ අවස්ථාද තිබේ.රාත්‍රී කාලයේ එළියට යන ආකාශ් ඈත අහසේ ඇති යමක් නරඹා පෙන්වා එය තමා පැමිණි ලෝකය බවත්, නොදුරු දිනයක තම නෑයන් පැමිණ තමාව එහි රැගෙන යන බවත්, දැන් මෙම ලෝකයේ තම රාජකාරී කටයුතු අවසන් බවත් ඔහු පවසයි. මෑත කාලයේ පිටසක්වල යානා ගැන ප්‍රවෘත්ති ප්‍රකාශවල ප්‍රචාරය වෙද්දී ඔහු මහත් සේ උනන්දු වී ඇත්තේ තමාව ගෙන යෑමට නෑයන් කඩිනමින් පැමිණෙන බැවිනි.දෙමාපියන් ඉගෙනීම් කටයුතුවලට දරුවා යොමු කළද ඔහු ඉන් මගහැර ඇත්තේ තමාට ඉගෙනීමෙන් ඵලක් නොවන බවත්, ඉතා ඉක්මනින් තමාගේ ග්‍රහ ලෝකය වෙත යා යුතු බවත් පවසමිනි. ඉහත ඇති වූ තත්වය නිසා ආකාශ්ගේ දෙමාපියන් ඔහුව මානසික රෝග පිළිබඳ විශේෂඥ වෛද්‍යවරයෙකු වෙත ඉදිරිපත් කර ඇත.එහිදී එම වෛද්‍යවරයා එම රෝගයට අවශ්‍ය ඖෂධ ලබා දී ඇති අතර මනෝ විද්‍යාත්මක උපදේශනයක් සඳහා දරුවා යොමු කරවන ලෙස දෙමාපියන් හට උපදෙස් දී තිබේ. ඒ අනුවයි ඔවුන් අප වෙත පැමිණියේ.ඇත්ත වශයෙන්ම ආකාශ්ට එවැනි අසීමිත බලයක් තිබේද?ඔහු පවසන ආකාරයට ඔහුට විදුලිය විසන්ධි කළ හැකිද?වෙනත් ග්‍රහ ලෝකවල සිදුවීම් ඔහු මෙහෙය වනවාද?ඒ සියලු පැනයන්ට පිළිතුරු ලෙස පැවසිය හැක්කේ නැත යන්නයි.බොහෝ විට එවැනි තත්වයන් උග්‍ර මානසික රෝගී තත්වයන් ලෙස හඳුන්වා දිය හැකි අතර මොළයේ ඇති වන රසායනික වෙනස්කම් නිසා සිදු වේ. එසේ වෙනස්කම් නිසා ඉහත සිතිවිලි පහළ වුවහොත් එය තවදුරටත් වර්ධනය වී නැති ශබ්ද ඇසීමටත්, ශබ්ද මායාවන් ඇසීමටත්, තවදුරටත් වර්ධනය වීමෙන් අදෘෂ්‍යමාන මායාවන් දැකීමටත් පටන් ගනී.එවැනි තත්ත්ව බටහිර මනෝ විද්‍යාවට අනුව පැහැදිලිව හඳුනා ගැනීමට හැකි වන අතර ඖෂධ වර්ගද බොහෝමයක් භාවිතා කළ හැකිය. ආකාශ්ගේ තත්ත්වය එතරම්ම බරපතළ නොවීය. මනෝ වෛද්‍යවරයා ආකාශ්ගේ මෙම රෝගී තත්වය හඳුනාගෙන ඒ අනුව අවශ්‍ය ඖෂධ නියම කර තිබිණි.අපට සිදු කළ යුතුව තිබුණේ ආකාශ්ගේ මෙවැනි සිතිවිලි සිසාරා චර්යා රටා වෙනස්වීමට බලපෑ හේතු සාධක සොයා බලා ඔහුගේ එම වැරදි සිතිවිලි වෙනස් කිරීමට අවශ්‍ය උපදෙස් ලබාදීමයි.ආකාශ් සමඟත් දෙමාපියන් සමඟත් පැවති උපදේශන වාර වලදී පහත සඳහන් කරුණු නිරීක්ෂණය කර ගැනීමට අප හට හැකි විය.• වැඩිමහල් දරුවා වන ආකාශ්ට වඩා ඔහුගේ සොහොයුරා අවුරුදු 08 ක් බාල වීම.• දෙමාපියන් රැකියාවල නිරත වන හෙයින් පාසල් නිම වී රාත්‍රී වන තෙක්ම දරුවන් දෙමාපියන් නොමැතිව තනිව කාලය ගත කිරීම.• ආකාශ් විද්‍යාත්මක දෘශ්‍යමාන හා අදෘශ්‍යමාන බලවේග පිළිබඳ පොත් පත් කියවා ඇති අතර ඒ පිළිබඳව විතර්කව පිළිගැනීම.• ක්‍රමක්‍රමයෙන් 8-9 වසරවලට පැමිණෙන විට ආකාශ්ගේ අධ්‍යාපනික කටයුතු බිඳ වැටීම.• කුඩා කල සිටම තමා විසින්ම මනසින්මවා ගත් වීරයන් සමඟ සෙල්ලම් කිරීම.• තව තවත් ආකාශ් සමඟ කතාබහ කිරීමේදී අපට හැඟී ගියේ ඔහු කුඩා කල සිටම හවසට තනිව සිටීම ඔහුට මහත් වදයක් වූ බවයි.• තමාට වඩා ඉතා කුඩා වයසේ පසු වූ තම මල්ලිගේ අදහස් සමඟ තමාගේ අදහස් ගැටීමට ලක්වීම.• ඔහු තම මල්ලී ඉදිරියේ නිතරම සුපිරි වීරයෙක් විය.• වෙනත් ගුප්ත අය සමඟ කතා බහ කිරීමට සහ ක්‍රීඩා කිරීමට පෙළඹීම.• එම ක්‍රියාවලීන් ඔහුගේ සිත තුළ ඉතා තද බල ලෙස තැන්පත් වී තිබීම.ඉගෙනීම් කටයුතු දුර්වල වන විට ඔහු ඒ සඳහා නිදහසට කරුණු ලෙස තමා මනෝමය තත්වයක් ඒ සඳහා උපයෝගී කරගෙන ඇති බව ද ප්‍රකාශ කිරීමට ආකාශ් පෙලඹී ඇත. තම හුදෙකලාව මගහරවා ගැනීමට මුලදී අදාළ ක්‍රියා ඕනෑකමින් සිදු කළද පසුව ඒවා ආකාශ්ට පාලනය කළ නොහැකි පරිදි ඔහුගේ සිතට වද දෙමින් සිත තුළට ගලා ඒමට පටන් ගෙන ඇත.ඔහු ඉතා අපහසුවෙන් වුවද ඉන් මිදීමට උත්සාහ කළද එය අසාර්ථක වී අවසානයේ ඔහු මානසික අවපීඩන දුර්වලතා තත්වයකට පත්ව ඇත.කුඩා කල ළමයින් පොත්පත්වල ඇති චරිත සමඟ ජීවත් වීම සාමාන්‍ය දෙයක් ලෙස හඳුන්වා දීමට පුළුවන. නමුත් වයසින් වැඩි වෙත්ම දෙමාපියන් සහ වැඩිහිටියන්ගේ උදව්වෙන් ඔවුන් සමාජය හා ලෝකය පිළිබඳව චින්තනය වෙනස් කර ගනී. ආකාශ්ගේ එම තත්වය වෙනස් කර ගැනීම සඳහා අවශ්‍ය පරිසරය ඔහුට නොලැබිණි. ඔහු ගත කළ හුදෙකලා ජීවිතය නිසා ඔහු ඒ මතම ජීවත් වී ඇත.කරුණු බොහෝමයක් සොයා බැලීමේදී ආකාශ්ගේ සිතිවිලි හා චර්යා රටා හැඩ ගැස්වීම සඳහා ඔහු සමඟත් දෙමාපියන් සමඟත් උපදේශන කටයුතු කිහිපයක් පවත්වන ලදි. වෛද්‍යවරයා ලබා දුන් ඖෂධ නිසා ඒ තත්ත්වය තරමක් දුරට පාලනය වී තිබූ හෙයින් අපගේ කාර්ය පහසු විය.දෙමාපියන් වශයෙන් දරුවන්ගේ මනස හඳුනාගෙන ඔවුන්ව නිකරුණේ් තනිව විසීමට හේතු සාධක හඳුන්වා දෙමින් ආකාශ්ගේ දෙමාපියන් හට පැහැදිලි කර දෙන ලදි. ඖෂධ ප්‍රතිකාර ගන්නා අතරතුර උපදේශන සහ මෝහන ප්‍රතිකාර මඟින් ආකාශ්ගේ තත්වය හොඳ අතට ගැනීම සඳහා අවශ්‍ය දේ සිදු කරන ලදි.ඔබ දරුවන් වෙනුවෙන් සිදු කළ යුතු දේ බොහෝමයක් ඇත. දරුවන්ගේ අධ්‍යාපනය, පෞරුෂය හා ලොවට මුහුණ දීම සඳහා අවශ්‍ය චින්තනය ලබා දීම පිණිස කළ යුතු දේ බොහෝ ඇත.ළමා ලෝකය තේරුම්ගෙන ඒ අනුව නිසි ලෙස කලට වේලාවට ළමයින්ට අවශ්‍ය පරිදි ආදරය රැකවරණය ලබා දීමට හැකි නම් දෙමාපියන් වශයෙන් ඔබ ඔබගේ යුතුකම ඉටු කළා වනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>19</day>
    </date>
    <link>http://www.silumina.lk/2013/05/19/_art.asp?fn=ay130519</link>
    <topic>පුංචි දෝණියේ</topic>
    <author/>
    <content>උපන් බිමත් රැකගනු වස් - දිවිහිමියෙන් රට රැක්කා හැමදාමත් නුඹ ළඟමයි පුංචි දෝණියේ...ම නැති තනිකම දැනුනම – අම්මා ළඟටම දුවන්න එවිට දුකක් නැතිව යාවි පුංචි දෝණියේ...ජය අරගෙන එන දවසට – ඔල්වරසන් හඬ නඟන්න අම්මා එක්ක පෙරට එන්න පුංචි දෝණියේ...සුනි ඒපීඩී සමරනායක ශ්‍රීලංනාහ, නිපුණ, බූස්ස. යුද්ධය දලු ලා වැඩී ගියේය. එසමයෙහි ඈත පිටිසර ගම් බිම් වලින් මෙන්ම නගරබද ප්‍රදේශවලින් ද උස් පහත් බේදයක් නැතිව තරුණයෝ යුද බිමට ගියෝය. ඒ ගියේ මවුබිම ගැන ඇති වූ කැක්කුම නිසාවෙනි.එකල අද මෙන් අතින් අත ජංගම දුරකථන නොතිබිණි. යුද බිම සිටින පුතු අම්මාට සැමියා බිරියට තොරතුරු කීවේ ලිපි මඟිනි. පෙම්වතා පෙම්වතියට තොරතුරු දන්වා එව්වේ ලිපියකිනි. ක්‍රමයෙන් වසරින් වසර තාක්ෂණයේ දියුණු වීමත් සමඟ මේ තත්ත්වය වෙනස් විණි.එහෙත් උතුරු නැගෙනහිර යුදබිම්වල සිටි හමුදා තරුණයෝ තමන්ට ලැබෙන කෙටි විරාමයකදී බංකරයේ හෝ එළිමහනේ හිඳ කවියක් කුරුටු ගෑහ. එහෙමත් නැත්නම් නිවෙසට එවන ලිපියක අම්මා ගැන සහෝදර සහෝදරියන් ගැන.තම හද පත්ලෙන් නැඟෙන සිතුවිලි පදවැල් හතරකින් ලියා පැවසූහ. එසේත් නැතිනම් යොවුන් පුවත්පත්වලට කවි ගී පදවැල් ලියුවේය. එහෙත් යුද්ධයේ ඇති බිහිසුණු බව නිසාම එදා යුදබිමේ සිට කවි ලියු ඇතැම් විරුවන් අද ජීවතුන් අතර නැතුවා වන්නට ඇත. ඒ අතර සිටි ඇතැම්හු අද ද නිර්මාණකරණයේ නියැළෙති. පාළුව කාංසිය, යුදබිමේ බිහිසුණු බව ඔවුන්ට හැම විටම අත්දැකීම් වූයේය.යුද්ධය නිමාවට පත්විය. යුද්ධය නිමාවට පත් වීමත් සමඟ යුද්ධයේ අත්දැකීම් අළලා බොහෝ දේ ලියැවිණි. ඒ අතර නවකතා හා කවි පොත් ද විය. ඇතැම් ප්‍රවීණ ලේඛක ලේඛිකාවෝ ද යුදබිමේ හමුදා නිලධාරීන්ගේ ජීවිත අත්දැකීම් ඇසුරින් විවිධ නිර්මාණ කළහ.හිටපු හමුදාපති වයිස් අද්මිරාල් සෝමතිලක දිසානායක මහතා ද සිදුපති කව් ගී නමින් කාව්‍ය, ගීත සංග්‍රහයක් ලියා පළ කළේය. මේ කාව්‍ය සංග්‍රහයේ ඇති බොහෝ අත්දැකීම් ඔහු යුදබිමේදී ලැබු ඒවාය. එමෙන්ම ගෙදරින් බැහැරව හිඳින හමුදා නිලධාරියකුට දැනෙන තම දූ දරුවන් බිරිය පිළිබඳ සංවේදී සිතුවිලි ඔහුගේ නිර්මාණවලට හේතු සාධක වී ඇතිවා සේය.’ඇගයීමක්’ කාව්‍ය පන්තිය අවසානයේ ඔහු තම ආදර බිරියට මෙසේ ලියන්නේය.“අගයනු පිණිස මා කළ සේවය රටට ලැබුණොත් පදක්කම් මල් මාලා ගෙලට ඔබ දුන් දිරිය අගයන ලෙස මගෙ සිතට පළඳමි ඒ සැවොම සොඳුරියෙ ඔබෙ ගෙලට”තවත් විටෙක ඔහු මෙසේ ලියන්නේය.“වෙහෙසෙමි තැවෙමි මේ වැටකොටු බිඳලන්න නිසැකය එයින් හැක මා හට ජය ගන්න එනතුරු නුදුරු දිනයක් ඔබ දැක ගන්න සොදුරිය එපා හිත වෙන කෙනෙකුට දෙන්න”“සංග්‍රාම විරාමයේදී අවියකින් පිපුණ මල්” නමින් ඉකුත් දා කාව්‍ය සංග්‍රහයක් මුද්‍රණයෙන් නිකුත් විය. එහි රචකයා ශ්‍රී ලංකා යුද්ධ හමුදාවේ ශ්‍රී ලංකා සන්නාහ සන්නද්ධ බළකායේ වඩුගේ පියරත්නය.මේ ඔහු ලියු එක් කවියකට පාදක වූ අත්දැකීමය.”මානුෂිය මෙහෙයුමේ අවසාන අදියරේ ලක්ෂ ගණනින් සිවිල් වැසියෝ අපගේ පාලන ප්‍රදේශයට පැමිණියෝය. ඔවුන් එසේ ආවේ අප පිළිබඳ විශ්වාසයකින් වුව ඒ විශ්වාසය තුළ සැකය සහ බය රැඳී තිබෙනු පෙනුණි.ඔහු ඒ ජීවිත අත්දැකීම් කවියට නංවා තිබුණේ මෙසේය.සඳ දියක් ඉහිරුණු පාර දිගේ ගන අඳුරේ තල් යාය දිගේ අපව සොයා එන මිතුරනි එනු මැන කියා දෙන්න මනුදමක අගේඅවුලා ගින්දර දැවුණා ඇති දැන් නිවන්න සරතැස රිදෙන ළයේ බලන්න අප දෙස කරුණාවන්තව සුරකින්නෙමු අපි ඔබව හොඳේයුද්ධය බොහෝ දෙනෙකුට විවිධ අත්දැකීම් ගෙන දුන්නේය. එහි ඇත්තේ සොඳුරු අත්දැකීම් නොව බිහිසුණු වේදනාකාරි අත්දැකීම්ය. වියෝ දුක් ගිනිය. නාවික හමුදාවේ නායක නැවි එච්. ඒ. ආර්. සුනිමල් විවිධ ප්‍රදේශවල සේවය කළේය. මේ සිදුවීමට පෙර ඔහු කිලාලිවල සේවය කළේය.එහෙත් එල් ටී ටී ඊ හා කිලාලි කඳවුරේ සිටි සෙබළුන් අතර ගැටුම වන විට ඔහු සිටියේ වෙනත් තැනකය. ඒ අත්දැකීම ඔහුට කීවේ ඔහුගේ මිතුරෙකි. ලිවීමට අත හිත හුරුව සිටි සුනිමල් එදා ඒ සිදුවීම ගැන පසු කලෙක මෙලෙස ලීවේය.අවිගත් දෑත්වල මතකය මිහිරි නැත එනමුත් ලියන්නේ හැඟුමට දෙයක් ඇත යාපන කළපුවේ බිහිසුණු පුවත් ඇත කොටි බළ බින්ද අපෙ විරුවන් අදත් ඇතඅඳුරෙන් එළිය සමු අරගෙන යනවා එළියෙන් අඳුර දැක් මට අපි හුරු වෙනවා අලුයම් වෙලාවේ සතුරන් පැමිණෙනවා එසැණින් අවිය සතුරට එල්ලය වෙනවාආලෝකයට හුරු වූ දෑස රෑ අඳුරෙහි ද සතුරා සොයා ගන්නේය. මවුබිමේ නිදහස පතා අපමණ වූ ධෛර්යකින් ඔහු ජීවිත පරදුවට තබා සටන් කළෝය. ජීවිත පරිත්‍යාග කළෝය. ඒ සියලු කැපවීම්වල ඵලය අද අපි භුක්ති විඳින්නෙමු.සියල්ල අවසානය. අද ත්‍රිවිධ හමුදාවම කැපවන්නේ රටේ සාමය සමෘද්ධිය ඇති කිරීම සඳහාය. යුද්ධය, එදා අත්දැකීම් කරගෙන කවි ලියු සුනිමල් අද මෙසේ ලියන්නේය.එදවස අවිය සතුරා විය ඉලක්කය අද අපෙ සවිය ගොඩනඟනා රටක් විය හෙට අපෙ දැක්ම සැමටම යහපතක්මය හැමදා මගේ රට මට නම් අම්මායපියරත්න සුනිමල් වැනි විරුවන් පමණක් නොව තවත් බොහෝ රණවිරුවෝ නිර්මාණකරණයේ නියැළුණේය. ඇතැම් නිර්මාණ යුද බිමේම වැළලී ගියේය.අද මේ පිටුව සරසන්නේ යුද බිමේ එදා මෙදාතුර විරුවන් විසින් ඉඩක් ලද ඇසිල්ලකදී කවිවලට නංවන ලද ඔවුන්ගේ හදගැස්මයි.මෙහි පළවන ඇතැම් නිර්මාණ ‘සයුර’ සර සඟරාවේ පළවූ ඒවාය. ඇතැම් නිර්මාණ පියාසර සඟරාවේ පළවූ ඒවාය. ඇතැම් නිර්මාණ 1998 තරුණි පුවත්පතේ පළවූ ඒවාය.ඉසවි සිතින් විඳ විඳ නෙතින් දැක දැක හදට සැනසුම ප්‍රේමයයි ඔබ... වෙන්ව පෙර දින ගියත් බෝ දුර මතකයේ රැඳි සිහිනයකි ඔබ...කේ.ඒ.එස්.දීපාල්නායකත්ව පුහුණු පාසලපිටිවැල්ල – බූස්ස මවුබිම රැකීමට රුදු රණබිමට වැද සිටිය ද නැවක තනිවී මහ සයුර මැද සිහිවන විට නිබඳ ළතැවෙන ඔබගෙ හද අමතක කරනු සොඳුරියෙ එය කෙලෙසකදවෙඩි හඬ ඇසෙන විට සයුරෙන් උතුරු කොනේ ඔබ හද සැලෙන හඬ මගෙ හදවතට දැනේ ඉඳහිට නිවාඩුවකට ඔබ දකින දිනේ මැලවුණ මුහුණ විකසිත වී දිලෙනු පෙනේමල් බර ඔබ දිවිය සුළඟට මුසු වෙද්දී මා ගත සවිය සයුරට දියවී යද්දී හමුවන කටුක බාධක අමිහිරි සිද්දී පසු කර ඇදෙයි නැව දළ රළ මත පැද්දීදුක සැප දෙකම එක හිතකින් දරා ගෙන කඳුළැලිවලින් හදවත ගිනි නිවා ගෙන ඔබෙ සැනසුම් සුසුම් මා වෙත හමා එන සරසයි මග දෙපස ජයබිම කරා යනඅගයනු පිණිස මා කළ සේවය රටට ලැබුණොත් පදක්කම් මල් මාලා ගෙලට ඔබ දුන් දිරිය අගයන ලෙස මගෙ සිතට පළඳමි ඒ සැවොම සොඳුරියෙ ඔබෙ ගෙලටවයිස් අද්මිරාල් සෝමතිලක දිසානායක(සිඳුපති කව් ගී සංග්‍රහයේ පළවූවකි) බංකරයට වී රැය ගෙවන විට වෙඩි හඬ සුළඟ අබිබවමින් එයි ළඟට සිහිවෙයි නුඹේ සෙනෙහස සොඳුරියේ මට සුසුමත් සැපයි නුඹගෙන් එන මා වෙතටයුද්ධය නිසා වෙන වින්නැහි සමාජෙට ආදර බිරිඳ මිණි පහනකි සදා මට කියලා දෙන්න අද පොඩි දරු දෙදෙනාට සාමය පිරුණු රටක් නගනා බව හෙට දිනටව. නි. 11 මුනිදාස ජයවර්ධන16 ගජබා රෙජිමේන්තුව ඉගිලෙන්නට තටු තිබුණත් නුඹට... මට නොමැත ඒ කිමද? යදම් බැඳි ජීවිතේ තටු සිඳුණු කිරිල්ලියක සේ තුරු සෙවණෙ මා අද තනිවෙලා...ඒ.ඩබ්.2872 නා.ගු.කා. මල්කාන්ති කේ.ඒ.ඩී.එන්.පුහුණු අධ්‍යක්ෂක අංශය,ගුවන් හමුදා මූලස්ථානය. ඔබ ළඟින් වෙන්ව ඇවිත් මුරකුටියේ තනිවූ දිනක ඔබ නැති දවසක මා සිතට දැනුනා සැබවින්ම...ඔබේ කීමට පිටුපා පැමිණියේ මා විරුවෙකු වන්නට ඔබට ආදරේ නැති නිසා නොවෙද... මගේ දුප්පත් කම කවද හරි ඔබටත් දැනේවි...දහදිය වගුරලා ලබන මුදලින් සැනසෙමු මතුයම් දවසක අපේ වූ පුංචි නිවසක කුරුළු ජෝඩුවක් ලෙසින් මගෙත් ඔබගේත් විතරක් වූ මැවූ සිහින ලෝකයේ...නා/ඉ ජේසීඑස් කුමාරශ්‍රීලංනානෞ තම්මැන්නා,තලෙයිමන්නාරම. මව සහ ඔබව මේ ලෙස තනිකර දමලා සිතකින් නොවේ ඉන්නේ මා දුරස් වෙලා එය තේරුම් ගන්න ඔබ තව නෑ වැඩිලා මතු දින ඔබට වැටහෙයි ඒ ඇයි කියලාආදරයෙන් සිටින්නට ඔබ ළඟට වෙලා මට නැති නිසා ඇයි පුත ඔය තරහ වෙලා ඇයි ඒ කියා ලොකු වූ විට සොයනු බලා මගෙ ජීවිතය රට වෙනුවෙන් බාර වෙලාදහසක් පැතුම් පොදි බැඳ මා පැතු විලස මාගේ ලොවට ඔබ ආවා සඳක් ලෙස මා විලසින්ම එක්වී නැවියෙක් විලස රැකගනු පුතුනි! අපෙ මවුබිම මවු විලසරටට කරන උත්තම පූජාව ලෙස දිවිය පුදා රැකගනු අප රට මෙලෙස නොබෙදා කිසි දිනක පෙර තිබු රට විලස රැකගනු පුතුනි කිසිදා නොම වී අලසදස වසරක් ඇති මට තව ඉදිරියට රට රැකගනු පිණිස සේවය කරන්නට එයට කලින් මට වුවහොත් මියෙන්නට රට මෙන් මවත් රැකගනු භාරයි නුඹටඔබගේ ආදරය ලැබුමට පෙර ඇයට තිබුණේ මගේ ආදරෙ පමණයි සතුට මා මිය ගියොත් දැනෙනා පාළුව ඇයට කිසිදා නොදෙනු මැන පුතුනේ දැනෙන්නටසුළු නිලධාරි – ඒඑම්එම්බී අධිකාරිශ්‍රීලංනාහ, වසභ - ඩෙල්ෆ්ට් තනිව නිදන්නට දෙන්නට නොහැක ඔබට ඔබෙ පාලු සුසානේ... මතක අතරේ තනිවෙන හැම මොහොතකම සිතෙනවා රැඳෙන්නට ඔබෙ අසලම සදහටම ඔබෙ කුටියෙ තනි රකින්නට ඔබෙ සුසුමේ සුවඳ විඳින්නට එන්නද මමත් ඔය සීතල පොළොවටම39760 නා.ගු.භ. චතුරංග බී.ඩී.පුහුණු අධ්‍යක්ෂ කාර්යාලය,ගුවන් හමුදා මූලස්ථානය. ගිනි අවිය අත දරන් උකුසු ඇස් වටකුරු කරමින් රැහැයි හඬන දෙරෑ මැද සිහිනයකි නුඹ මට කොවුල් හඬ ඇසෙන සීතල බක් මාසේ ඇසෙනු ඇත උලලේනු හඬ දිනෙන් දින ඇදෙනා ජාතිභේදය නිමාකොට අතුරනු මැන රටට සාමයසුනී ඩීඑම්ඒකේ දීගල්ලශ්‍රීලංනානෞ. බූස්ස නිහඬ නිසල රෑ යාමේ ගිනි අවියයි තනියට සිටියේ සිතට දැනුණු පාළුව මිස ඔබ නෑ තුරුලේ සිටියේදයාබරියගේ රූපයෙන් මගෙ සිත සුවපත් වන්නේ සදා ළංවී ආදරෙන් මා ඔබේ අත ගෙන සිටින්නේසෙනෙහසේ රහසින් මට ළංවී මතුත් ආලෙන් වෙලේවා අනාගත සුපැතුම් සරසාලා ඔබම මට වාසනා වේවාලා/කෝ. ක්‍රිෂාන් ඥානසිරි කේ. පී. ඒ.විල්ගම්වෙහෙර යුද හමුදා කඳවුරත්‍රිකුණාමලය සිහිනයක සිත පැටලිලා කටු අකුල් තියුණුව නැඟී යන්න ආ මඟ වසාගෙන ඇත අසරණව මා තනිවෙලාගව් ගණන් දුර ඇවිද යන්නට දෙපා වාරුව නැතිව නැවතී සිටින මොහොතක ඔබයි සෙනෙහස පුදා මසිතට දිරිය දුන්නේයෞවනය දෝතින් තුරුළු කොට බදා මා ගත සිප වැලඳගෙන දැනුණු සරැතැස නිවාලූයේ ඔබයි ආදර මිහිරි පැන් ඉසසදාදර මගෙ සෙනෙහෙ පහනට පෙම් ගිතෙල් ලූ උවැසියයි ඔබ සසර කතරින් එතෙර වනදා කසිනයක් වනු නිසැකමයි ඔබස්කොඩ්රන් ලීඩර් පී.පී.රූපසිංහලේඛකාධිකාරි,ශ්‍රී ලංගුහ විද්‍යාපීඨය,චීනවරාය. ලෝකය දෙස නෙත් යොමන්නට කියාදුන් නුඹ කොතැනක ද අද දිනේ නොදන්නෙමි මම තාම... පෑල දිග අහසේ හිරු බසිද්දී කොටුබැම්ම අයිනේ අපි උන්නු හැටි නුඹට මතකදැයි නොදන්නෙමි මම තාම... සඳ රැසින් නැහැවුණු ඒ දිනේ රුක් අත්තන මල් නෙළාගෙන බුදුන් වඳින්නට ගිය හැටි මතකදැයි නොදන්නෙමි මම තාම... කිසි දිනෙක හැර නොයන ලෙසින් නුඹට මා පෙම් කළත් සත්තකින්ම... නුඹ මට ආදරය කළාදැයි නොදන්නෙමි මම තාමඒ.ඩබ්.2943 ගුවන් කාන්තාහේමමාලි පී.ඒ.එස්.ශ්‍රී ලංකා ගුවන් හමුදා රෝහල කටුනායක. පාලුවක්.. තනිකමක් මිස නොවේ අන් යමක්... දැනුනා මට පුහුණු වන මේ ගුවන් තලය මත... බිරිඳත් පොඩි පුතුත් ඉඳීයි මඟ බලා මං පය තබන තුරු මගේ නිවහනට... සැනසුමක් ... සෙනෙහෙබර හෙට දිනක් උදෙසා මං වෙර දරමි ජයගන්න ජීවිතය...31953 නායක ගුවන් භට බණ්ඩාර ඩී.ජී.ජේ.උසස් හා වෘත්තීය පුහුණු පාසලශ්‍රී ලංකා ගුවන් හමුදාව - ඒකල. විසල් වූ අහස් කුස සරා සඳ අභියසේ සමීපව - සිටින්නට නොලද වරමන් ඇතිව ඈත තරු මංඩලේ ඉඳින්නම් – තනිව - මා පුංචි තරුවක් වෙලා නෙත කඳුළු පුරෝගනවිශේෂ කාර්ය බළකායේඑම්. ආර්. ශාන්ත අබේවික්‍රමමඩකළපුව තල්වැටේ මායිමේ ඇතත් අවි අත දරා පොල් මලේ සුවඳ ඇතුවත් මගේ හිත පුරා යුද බිමේ සටන් වැද මියැදුනත් දිවි තුරා ජය රැගෙන මිසක් යළි නොඑන්නෙමි ඔබ කරාශක්තියක් වී නිබඳ ඔබෙ වදන් සවනතේ රැව් දි දැ හැඟුම් පුබුදුවාලයි හිතේ නසන්නට එන සතුරු සේනාව දස අතේ බලය පෙන්වමි මෙදා සෙබළ විරුවකු ගතේකරන්නට මෙහෙවරක් දැයට අත්වැල් බැඳන් එනතුරා පොඩි පුතුන් හිඳින්නෙමි මඟ බලන් මතු දිනෙක යුද බිමේ මියැදුනත් කර සටන් රතු මලක් පුබුදාවී ඒ ඉමේ දැය නමින්ආර්. වී. ගිනිගේමහවැලි කඳවුර වැලිකන්දකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>19</day>
    </date>
    <link>http://www.silumina.lk/2013/05/19/_art.asp?fn=aj1305191</link>
    <topic>ඩාබර් ලංකා පලතුරු බීම නිෂ්පාදනාගාරය ඇරඹේ</topic>
    <author/>
    <content>ඩාබර් ලංකා පලතුරු බීම නිෂ්පාදනාගාරය ඇරඹේ2013 මැයි 3 වැනි දින ඉන්දියාවේ ප්‍රමුඛ පෙළේ පාරිභෝගික භාණ්ඩ නිෂ්පාදකයකු වන ඩාබර් ඉන්දියා හී අනුබද්ධිත සමාගමක් ලෙස කටයුතු කරන ඩාබර් ලංකා පුද්ගලික සමාගම නවීන යන්ත්‍රෝපකරණයන්ගෙන් සමන්විත නව නිෂ්පාදනාගාරයක් අරඹයි.ආර්ථික සංවර්ධන අමාත්‍ය බැසිල් රාජපක්ෂ මහතා ගේ ප්‍රධානත්වයෙන් පැවැති උත්සවයට ඉන්දියානු මහ කොමසාරිස් අශෝක් කේ. කාන්තා ඩාබර් ඉන්ටනැෂනල් හි සභාපති ආචාර්ය ආනන්ද් සී.බර්මන් සහ ඩාබර් ඉන්දියා ලිමිටඩ් හී ප්‍රධාන විධායක නිලධාරි සුනිල් ඩුග්ගල් යන මහත්වරු සහභාගී වූහ.ආයෝජන මණ්ඩල ව්‍යාපෘතියක් ලෙස ඇරඹෙන එම නිෂ්පාදනාගාරය සඳහා ඩොලර් මිලියන 16ක් මුලින්ම ආයෝජනය කෙරෙන අතර මාසික ධාරිතාව වන්නේ බීම බහලුම් ලක්ෂ 2.8කි. ගම්පහ මීරිගම කොටදෙනියාවේ යකඩගල වතුයායේ කම්හල ස්ථාපිත කර ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>19</day>
    </date>
    <link>http://www.silumina.lk/2013/05/19/_art.asp?fn=aj1305192</link>
    <topic>බිලියන 1.3ක ආයෝජනයෙන් වායු විසංයෝජන කම්හලක්</topic>
    <author/>
    <content>බිලියන 1.3ක ආයෝජනයෙන් වායු විසංයෝජන කම්හලක්Linde සමූහයේ සාමාජිකත්වය දරන සීමාසහිත සිලෝන් ඔක්සිජන් සමාගම සිය ප්‍රධාන වායු විසංයෝජන මධ්‍යස්ථානය කොළඹ සපුගස්කන්දේදී විවෘත කරයි.රුපියල් බිලියන 1.3ක ආයෝජනයෙන් ඉදිකළ එම මධ්‍යස්ථානයෙහි දී දිනකට, වෙළෙඳපොළට අවශ්‍ය ඔක්සිජන්, නයිට්‍රිජන් සහ ආර්ගන් වැනි වායු ටොන් 62ක් පමණ නිපදවීමේ හැකියාව පවතී.සමාගමේ ප්‍රධාන විධායක නිරාන් පීරිස් මහතා පැවසුවේ, “කොළඹ ඉදිවුණු එම නවතම වායු විසංයෝජන මධ්‍යස්ථානය සමාගමේ දෙවන සහ විශාලතම වායු විසංයෝජන මධ්‍යස්ථානයයි.දිවයිනේ ප්‍රමුඛතම කාර්මික සහ වෛද්‍ය වායු නිපදවන්නන් ලෙසින් සමාගම දිනා ඇති නාමය තව දුරටත් සනාථ වෙනවා. නව මධ්‍යස්ථානය කාර්මික වායු වෙළෙඳපොළේ වැදගත් ස්ථානයක් සනිටුහන් කරනු ඇත්තේ ඉන් ආර්ගන් වායුව නිපදවන නිසායි.මෙම කර්මාන්තශාලාව තුළ ද ඵලදායී අයුරින් බලශක්තිය භාවිත වන අතර ඒ හරහා අපගේ වියදම් පාලනය කර ඒ වියදම්වලින් අපගේ පාරිභෝගිකයින්ට ප්‍රතිලාභ සැලසීමට අවස්ථාව ලබා දෙනවා” යනුවෙනි.Linde සමූහයේ ශ්‍රී ලංකා, ඉන්දියා සහ බංග්ලාදේශ පර්ෂද ප්‍රධානී ශ්‍රී කුමාර් මෙනන් සිලෝන් ඔක්සිජන් සමාගමේ ප්‍රධාන විධායක නිලධාරි නිරාන් පීරිස් Linde සමූහයේ දකුණු සහ නැඟෙනහිර ආසියාවේ කලාප ව්‍යාපාර අංශ ප්‍රධානී බර්න්ඩ් ඔයිලිට්ස් මහත්වරු.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>19</day>
    </date>
    <link>http://www.silumina.lk/2013/05/19/_art.asp?fn=aj1305193</link>
    <topic>ලේක්හවුස් ලුහුඬු දැන්වීම් දැන් SMS සේවාව මඟින්</topic>
    <author/>
    <content>ලේක්හවුස් ලුහුඬු දැන්වීම් දැන් SMS සේවාව මඟින්කෙටි පණිවිඩ සේවාව මඟින් සීමාසහිත එක්සත් ප්‍රවෘත්ති පත්‍ර සමාගමේ සිළුමිණ සහ සන්ඩේ ඔබ්සර්වර් පුවත්පත්වල ලුහුඬු දැන්වීම් පළකිරීම සඳහා e-Mobile Adz   සේවාව හඳුන්වා දෙයි.ඒ සඳහා එක්සත් ප්‍රවෘත්ති පත්‍ර සමාගම ඩයලොග්, මොබිටෙල් සහ එටිසලාට් ජංගම දුරකථන සේවා සැපයුම්කරුවන් සමඟ පසුගියදා ගිවිසුමකට එක්විය.එම සේවාව මඟින් වචන 45 ක් දක්වා වන ලුහුඬු දැන්වීම් පළ කර ගත හැකි වන අතර ඒ සඳහා ඩයලොග් මොබිටෙල් හෝ එටිසලාට් පෙර ගෙවුම් සහ පසු ගෙවුම් සම්බන්ධතා යොදා ගත හැකිය.තම දැන්වීම පළ කිරීම පිළිබඳව සහතිකයක් ක්ෂණිකව ලබාගත හැකි අතර, පාරිභෝගිකයන් හට ගමන් වියදම් හා ගමන් වේලාව ඉතිරි කරගත හැකි වනු ඇත.ලේක්හවුස් ආයතනයේ සභාපති ජ්‍යෙෂ්ඨ මාධ්‍යවේදි බන්දුල පද්මකුමාර, ඩයලොග් ජ්‍යෙෂ්ඨ සාමාන්‍යාධිකාරි ෆාරික් කාඩර්, මොබිටෙල් ප්‍රධාන විධායක නිලධාරී කපිල චන්ද්‍රසේන, එටිසලාට් වාණිජ අංශ ප්‍රධානි රොබට් ලී මහත්වරුන් ගිවිසුම අස්සන් කිරීමෙන් පසුව. ලේක්හවුස් කර්තෘ මණ්ඩල අධ්‍යක්ෂ සිලරත්න සෙනරත් මහතා ද මෙහි වෙයි. ඡායාරූප - සුලෝචන ගමගේසීමාසහිත එක්සත් ප්‍රවෘත්ති පත්‍ර සමාගමේ සියලුම සිංහල හා ඉංග්‍රීසි පුවත්පත් සඳහා නුදුරු අනාගතයේ දී මෙම ක්‍රමය හඳුන්වා දෙනු ඇත.දැන්වීම් සඳහා වන සාමාන්‍ය ගාස්තු හැර වෙනත් අමතර ගාස්තුවක් මේ සඳහා අය කරනු නොලැබේ.ඩයලොග්, මොබිටෙල් සහ එටිසලාට් ග්‍රාහකයින් #429# අංකය අමතා මෙම සේවාව ලබාගත හැකි අතර, එවිට යොමු අංකයක් ඔබට ලබා දෙමින් පහසු පියවර මඟින් ඔබට මඟ පෙන්වනු ඇත.ග්‍රාහකයින් හට පහසුවෙන්ම පළ කරන පුවත්පත, දිනය හා දැන්වීම් වර්ගය (උදාහරණයක් ලෙස වාහන විකිණීමට, නිවාස කුලියට / බද්දට) සුළු පියවරවල් මඟින් තෝරාගත හැකිය. දැන්වීම භාරගත් වහාම, ලංකාවේ එක්සත් ප්‍රවෘත්ති පත්‍ර සමාගම විසින් පළ කිරීමේ විස්තර සහිත පණිවිඩයක් පාරිභෝගිකයා වෙත ලබා දෙනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>19</day>
    </date>
    <link>http://www.silumina.lk/2013/05/19/_art.asp?fn=aj1305194</link>
    <topic>ඉර්කෝන් ඉන්ටර්නැෂනල් ප්‍රථම දුම්රිය මාර්ග ව්‍යාපෘතිය නිම කරයි</topic>
    <author/>
    <content>ඉර්කෝන් ඉන්ටර්නැෂනල් ප්‍රථම දුම්රිය මාර්ග ව්‍යාපෘතිය නිම කරයිමැදවච්චිය සහ මඩු මාර්ගය අතර අලුතින් ඉදි කරනු ලැබූ කි.මී. 43ක් දුර දුම්රිය මාර්ගයේ අත්හදා බැලීමේ දුම්රියක් පසුගියදා ධාවනය කරනු ලැබීය. දුම්රිය දෙපාර්තමේන්තුවේ ව්‍යාපෘති අධ්‍යක්ෂ එම්.පී.එල්.එන්.පීරිස්, මධ්‍යම ඉංජිනේරු උපදේශක බියුරෝවේ කණ්ඩායම් නායක එම්.පී. සිල්වා, ඉර්කෝන් ඉන්ටර්නැෂනල් ලිමිටඩ් සමාගමේ සාමාන්‍යාධිකාරි එස්.එල්.ගුප්තා යන මහත්වරු එම අත්හදාබැලීමේ දුම්රිය ධාවනයට එක්වූහ. මැදවච්චිය දුම්රිය ස්ථානයෙන් ආරම්භ වූ දුම්රිය ගමන අලුතින් ඉදිකරන ලද මඩු මාර්ගය දුම්රිය ස්ථානයෙන් අවසන් විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>19</day>
    </date>
    <link>http://www.silumina.lk/2013/05/19/_art.asp?fn=aj1305195</link>
    <topic>හාකෝට්ස් සම්මාන දිනයි</topic>
    <author/>
    <content>හාකෝට්ස් සම්මාන දිනයිහාකෝට්ස් සමාගම ගුණාත්මක භාවය, අලෙවිකරණය, සහ බෙදාහැරීම සම්බන්ධයෙන් ආර්ච් ඔෆ් යුරෝප් සම්මානය දිනාගනී.ලංකාවේ ප්‍රමුඛ ඖෂධ සමාගම් පහ අතරට එක්ව සිටින හාකෝට්ස් මනෝ චිකිත්සක, ස්නායු සම්බන්ධ නිවාරක ඖෂධ සඳහා ප්‍රමුඛයෝ වෙයි.ඉදිරියෙත් භාණ්ඩවල ගුණාත්මක භාවය සුරක්ෂිත භාවය සහ ප්‍රතිඵල පිළිබඳ සහතික කරන බව ජර්මනියේ පැවැති සම්මාන උලෙළේදී සභාපති අහමඩ් රියාස් මහතා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>19</day>
    </date>
    <link>http://www.silumina.lk/2013/05/19/_art.asp?fn=aj1305196</link>
    <topic>නවීකරණය කළ ටාටා Xenon රථයක් යාල ජාතික වනෝද්‍යානයට</topic>
    <author/>
    <content>නවීකරණය කළ ටාටා Xenon රථයක් යාල ජාතික වනෝද්‍යානයටඩිමෝ විසින් නවීකරණය කරන ලද ටාටා Xenon ඩබල් කැබ් රථයක් යාල ජාතික වනෝද්‍යාන අධිකාරිය වෙත භාර දෙන ලදී.ටොන් එකක් දක්වා දැරිය හැකි පැටවුම් අංගනයක් ද මුළුමනින්ම වානේ පැටවුම් බඳක් ද සහ රළු බිම්වල ගමනාගමනය පහසු කරවනා Limited Slip Differential  ආදියෙන් සමන්විතය.ජාතික වනෝද්‍යානය තුළ මුර සංචාරයේ යෙදීමට උචිත අයුරින් ඇති එම වාහනයක් බාධා වලින් තොරව ධාවනය වීම සඳහා ඉහළ හැකියාවක් ද පවතී.ටාටා වෙළඳ වාහන සඳහා සියඹලාපේ පිහිටා ඇති නවතම සේවා සංකීර්ණයේ දී නවීකරණ කටයුතු සිදු කළ අතර වාහනය භාර දීමේ උත්සවයට වන සත්ත්ව සංරක්ෂණ අමාත්‍ය ගාමිණී විජිතමුණි ද සොයිසා මහතා, ඩීමෝ හි සභාපති සහ කළමනාකාර අධ්‍යක්ෂ රංජිත් පණ්ඩිතගේ, වන සත්ත්ව සංරක්ෂණ අමාත්‍යාංශයේ ලේකම් චරිත විජේසේකර, වන සත්ත්ව සංරක්ෂණ දෙපාර්තමේන්තුවේ අධ්‍යක්ෂ ජෙනරාල් එච්.ටී.රත්නායක, ජෝන් කීල්ස් හි විධායක නියෝජ්‍ය සභාපති ජයතිස්ස කෙහෙල්පන්නල, ජෝන් කීල්ස් හි සහකාර නියෝජ්‍ය චිත්‍රාල් ජයතිලක, EFL හි අධ්‍යක්ෂ රුක්ෂාන් ජයවර්ධන, EFL හි මෙහෙයුම් අධ්‍යක්ෂ විමුක්ති වීරතුංග, ටාටා වාහන අංශයේ සාමාන්‍යාධිකාරි විජිත බණ්ඩාර, ඩීමෝ සියඹලාපේ හි සාමාන්‍යාධිකාරි මහේෂ් කරුණාරත්න සහ ව්‍යාපාර සංවර්ධන කළමනාකාර ප්‍රබෝධ සිල්වා මහත්වරු සහභාගි වූහ.ඩීමෝ හි සභාපති ටාටා Xenon හි යතුර අමාත්‍යවරයාට භාරදෙමින් කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>19</day>
    </date>
    <link>http://www.silumina.lk/2013/05/19/_art.asp?fn=aj1305197</link>
    <topic>අත්යන්ත්‍ර රෙදිපිළි කර්මාන්තයේ දියුණුවට NDB අතහිත</topic>
    <author/>
    <content>අත්යන්ත්‍ර රෙදිපිළි කර්මාන්තයේ දියුණුවට NDB අතහිතදේශීය කර්මාන්ත සංවර්ධනයට විශාල දායකත්වයක් ලබා දෙන NDB, අත් යන්ත්‍ර රෙදිපිළි කර්මාන්තය නඟාසිටුවීමට දායකත්වය ලබා දී තිබේ.මෙම දිගුකාලීන සංවර්ධන වැඩසටහනෙහි ප්‍රධාන ව්‍යාපෘතිය ගම්පහ දිස්ත්‍රික්කයේ දිවුලපිටිය, කුලීගම ග්‍රාමයේදී ආරම්භ කරන ලදී.කර්මාන්තයෙන් ඉවත්ව සිටි දක්ෂ අත්යන්ත්‍ර රෙදිපිළි නිර්මාණකරුවන් නැවත මෙම කර්මාන්තයට යොමු කරවීම මෙහි අරමුණ විය.NDB විසින් සංවිධානය කරනු ලැබූ ආරම්භක සම්මන්ත්‍රණයට පේෂකර්ම දෙපාර්තමේන්තුවේ නිලධාරීන් සහ ප්‍රාදේශීය ලේකම් කාර්යාලයේ නිලධාරීන් මෙන්ම අත්යන්ත්‍ර රෙදිපිළි කර්මාන්තකරුවන් 30කට වැඩි පිරිසක් ද සහභාගිවූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>19</day>
    </date>
    <link>http://www.silumina.lk/2013/05/19/_art.asp?fn=aj1305198</link>
    <topic>වෙස්ට් ලන්ඩන් ව්‍යාපාරවේදී උපාධි පාඨමාලා මෙරටදීම</topic>
    <author/>
    <content>වෙස්ට් ලන්ඩන් ව්‍යාපාරවේදී උපාධි පාඨමාලා මෙරටදීමවෙස්ට් ලන්ඩන් විශ්ව විද්‍යාලය හා එක්ව ANC උසස් අධ්‍යාපන ආයතනය විසින් ව්‍යාපාරවේදී උසස් උපාධි පාඨමාලාවන් හඳුන්වා දෙයි.මෙම පාඨමාලාවන්හිදී මූලිකත්වය ලබා දෙන්නේ ව්‍යාපාර පරිපාලන උසස් උපාධියට වන අතර ගාර්ඩියන් 2013 වාර්තාවන්ට අනුව එම ව්‍යාපාරවේදී පාඨමාලාවන් එක්සත් රාජධානියේ ඉහළ පෙළේ ව්‍යාපාර අධ්‍යාපන ආයතන 44 අතරේ රැඳේ. තවදුරටත්, වෙස්ට් ලන්ඩන් විශ්ව විද්‍යාලය ලන්ඩනයේ හොඳම නවීන විශ්ව විද්‍යාලය ලෙසත්, ව්‍යාපාර සහ කළමනාකරණ අධ්‍යාපනය සඳහා ලන්ඩනයේ හොඳම නවීන විශ්ව විද්‍යාලය ලෙසත් තේරී පත්ව ඇත.“ශ්‍රී ලංකාවේ අද බොහෝ ව්‍යාපාර පරිපාලන උසස් උපාධි පාඨමාලාවෙන් තිබෙනවා. ඒවා බොහොමයක් ජාත්‍යන්තර විශ්ව විද්‍යාල හා ඒකාබද්ධව පවත්වන ඒවා.එහෙත් අපි වෙස්ට් ලන්ඩන් පශ්චාත් උපාධි පාඨමාලා වෙනස් බව පවසන්නේ ඒවායෙහි තත්ත්වය මත පදනම් වෙමින්.”ANC අධ්‍යයන ප්‍රධානී ඉන්ඩි චන්දර් පැවසීය. ඔහු වැඩිදුරටත් පැවසුවේ, “මෙම ව්‍යාපාර උසස් උපාධි පාඨමාලාවන් එංගලන්තයේ ඉගැන්වෙන උපාධි පාඨමාලාවන්ට සම්පූර්ණයෙන් ම සමානයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>19</day>
    </date>
    <link>http://www.silumina.lk/2013/05/19/_art.asp?fn=aj1305199</link>
    <topic>OCBT සරසවියෙන් අලෙවිකරණය සිංහලෙන්</topic>
    <author/>
    <content>OCBT සරසවියෙන් අලෙවිකරණය සිංහලෙන්OCBT සරසවිය සිංහල මාධ්‍යයෙන් අලෙවිකරණය පිළිබඳ පාඨමාලාව සඳහා සිසුන් බඳවා ගනී. සුදුසුකම් ලද පිළිගත් අලෙවිකරණ වෘත්තිකයකු වීමට අපේක්ෂා කරන අයට ඒ සඳහා අවශ්‍ය ශක්තිමත් පදනම සකස් කිරීමේ අරමුණෙන් OCBT සරසවිය එම පාඨමාලා 2011 දී හඳුන්වා දුනි.අලෙවිකරණය පිළිබඳ ගෝලීය අධ්‍යාපන ආයතනය අලෙවිකරණයට සම්බන්ධ පාඨමාලා, සාමාන්‍ය ඩිප්ලෝමා පාඨමාලාවේ සිට පශ්චාත් උපාධි පාඨමාලාව දක්වා පවත්වාගෙන යයි.එම පාඨමාලා අතරින් සිංහල මාධ්‍යයෙන් අධ්‍යයනය කළ හැක්කේ General Certificate in Marketing සහ Advance Certificate in Marketing  යන පාඨමාලා දෙකයි.පාසල් හැර යන සිසුන්ට, සුළු හා මධ්‍ය ප්‍රමාණයේ ව්‍යාපාර කරගෙන යන අයට, මහා පරිමාණ සමාගම්වල අලෙවි විධායකයින්ට සහ ආධුනිකයන්ට, වෛද්‍ය, නීතිඥ, ඉංජිනේරු සහ තොරතුරු තාක්ෂණ යනාදී වෘත්තියන්ට, හෝටල් සහ සංචාරක, බැංකු සහ මූල්‍ය, රක්ෂණ, ඉදිකිරීම්, සුපිරි වෙළෙඳසල්, ඇඟලුම්, රූපලාවන්‍ය යනාදී ක්ෂේත්‍රවල රැකියා සහ ව්‍යාපාර කරන අය සඳහා මෙම පාඨමාලා ඉතාම ප්‍රයෝජනවත්ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>19</day>
    </date>
    <link>http://www.silumina.lk/2013/05/19/_art.asp?fn=aj13051910</link>
    <topic>සතිය ආරම්භයේ පහළ ගියත් සති මැද ඉහළ යයි</topic>
    <author>තාරක වික්‍රමසේකර</author>
    <content>සතිය ආරම්භයේ පහළ ගියත් සති මැද ඉහළ යයිසතිය ආරම්භක සඳුදා වෙළෙඳ පොළ ගනුදෙනු සංඛ්‍යාව පහළ ගියේය. ඒ පෙර සතියේ 14095 ක් වූ ගනුදෙනු සංඛ්‍යාව 8309 ක් දක්වා අඩු වෙමිනි.මිලියනය ඉක්මවා කොටස් අලෙවි වූයේ සී අයි එෆ් එල් (3182843) හා සොෆ්ට්ලොජික් (2298818) හා වැලිබල් වන් (1033118) සමාගම්හි පමණි.මිල ඉහළ යාම් අතුරින් සමාගම් එතරම් කැපී පෙනුණේ නැත. මිල ඉහළ ගිය සමාගම්හි කොටස් 100 ඉක්මවා අලෙවි වූයේ නැත.මිල පහළ යාම් අතුරින් ඒ අයි ඒ ඉන්ෂුවරන්ස් (12.70) ඊ බී ක්‍රීසි (24.80) සමාගම් කැපී පෙනුණි.14 වැනිදා අඟහරුවාදා මිලියනය ඉක්මවා කොටස් අලෙවි වූයේ පිරමල් ග්ලාස් (3874110) සමාගමේ පමණි.මිල ඉහළ යාම් අතුරින් ඊ බී ක්‍රෙසි සමාගම කැපී පෙනුණි. ඒ පෙර දිනට සාපේක්ෂව රුපියල් 111.20 කින් කොටසක මිල ඉහළ යමිනි.මිල පහළ යාම් අතුරින් කැපී පෙනුණේ කළම්ඹු ෆාමසි (12.20) කන්වෙන්ෂන් ෆුඩ්ස් (10.10) සමාගම්ය. ගනුදෙනු සංඛ්‍යාව පෙර දිනට සාපේක්ෂව ඉහළ ගියේය. එය දැක්වුණේ 8604 ක් ලෙසිනි.15 වැනිදා බදාදා ගනුදෙනු යළි ඉහළ ගියේය. ඒ ගනුදෙනු 9267 ක් දක්වා ඉහළ යමිනි.මිලියනය ඉක්මවා කොටස් අලෙවි වූ සමාගම් අතර ජේ. කේ. එච්. (1616799) නැෂනල් ඩිවොලොප්මන්ට් බෑන්ක් (2166127) පී සී හවුස් (6439472) පිරමල් ග්ලාස් (11969409) යුනයිටඩ් මෝටර්ස් (1120203) ෆී‍්‍ර ලංකා 2406027 ටෙස් ඇග්රෝ් (1103151) බ්ලු ඩයමන්ඩ් (ඡන්ද බලය රහිත) (1758041) ඩයලොග් (4313672) සමාගම් විය.මිල ඉහළ යාම් අතුරින් කැපී පෙනුණේ ඊ බී ක්‍රෙසි සමාගමයි. ඒ පෙර දිනට සාපේක්ෂව රුපියල් 50.70 ක ඉහළ යාමකි. ගෙස්ටෙට්නර් රුපියල් 12.60 කින් නෙස්ලේ 33.50 කින් ඉහළ ගිය අතර මිල පහළ යාම් අතරින් හුයිජේ (14.70) එන් ඩී බී කැපිටල් (14.30) සතොස මෝටර්ස් (24.50) කන්වෙන්ෂන් ෆුඩ්ස් (14.90) සමාගම් විය.හුන්නස් ෆෝල්ස් හොටේල් පී එල් සී කොටසකට රුපියලක් ද ඩිප්ට් ප්‍රඩක්ට් පී එල් සී රුපියල් 3.00 ක් ද බැගින් ලාභාංශ ගෙවනු ලබන බවට නිවේදනය කර තිබුණි.සමස්ත කොටස් මිල දර්ශකය පසුගිය සතියේ දැක්වුණේ ඒකක 6250.00 ක් ලෙස වන අතර සතිය ආරම්භක සඳුදා (13) එය දැක්වුණේ ඒකක 6239.03 ක් ලෙසය. අඟහරුවාදා එය දැක්වුණේ ඒකක 6206.59 ක් ලෙස වන අතර බදාදා එම දර්ශකය ඒකක 6221.12 ක් ලෙස දැක්වුණි.එස් ඇන්ඩ් පී එස් එල් දර්ශකය පෙර සතිය අවසානයේ දැක්වුණේ ඒකක 3530.90 ක් ලෙසිනි. එය සතිය ආරම්භක සඳුදා දැක්වුණේ ඒකක 3518.85 ක් ලෙස වන අතර අඟහරුවාදා එය දැක්වුණේ ඒකක 3500.50 ක් ලෙස දැක්වුණි. බදාදා එය දැක්වුණේ ඒකක 3498.34 ක් ලෙසය.වෙළෙඳ පොළ තුළ සිදුවන මේ දෝලනය මේ වසර තුළම දක්නට ඇතත් සමාගම්හි එක් එක් ප්‍රවණතා මත ඒ ඒ සමාගම්හි කොටස් මිල ඉහළ නඟින බව වෙළෙඳ පොළ ආරංචි මාර්ග පවසයි.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>26</day>
    </date>
    <link>http://www.silumina.lk/2013/05/26/_art.asp?fn=aa1305261</link>
    <topic>දහම් ගුරුවරු දහසක් බඳවා ගැනීම ගැසට් වෙයි!</topic>
    <author>තාරක වික්‍රමසේකර</author>
    <content>තාරක වික්‍රමසේකරබෞද්ධ ධර්මාචාර්ය විභාගය සමත් දහම් පාසල් ආචාර්යවරුන් දහසකට රජයේ පාසල්වල බුද්ධ ධර්මය විෂයය ඉගැන්වීමට ගුරු පත්වීම් ලබා දීමට අධ්‍යාපන අමාත්‍යාංශය විසින් අයැදුම්පත් කැඳවා ඇතැයි සමස්ත ලංකා ශාසනාරක්ෂක මණ්ඩලයේ ලේකම් ගෝනදූවේ ගුණානන්ද හිමියෝ ‘සිළුමිණ’ ට පැවසූහ.මේ සඳහා වන ගැසට් නිවේදනය පසුගිය 23 වැනි බ්‍රහස්පතින්දා ප්‍රකාශයට පත් කර ඇත.දහම් පාසල්හි ආචාර්යවරයකු ලෙස වසර 5 කට වැඩි කාලයක් සේවය කර ඇති වර්තමානයේ දී සේවය කරන වයස අවුරුදු 18 ත් 45 ත් අතර අයට මේ සඳහා අයැදුම් කළ හැකි ය.තරග විභාගයක් ඇසුරින් සුදුසුකම් ඇති අය තෝරා ගැනෙන අතර සම්මුඛ පරීක්ෂණයක් ද පැවැත්වේ. සම්මුඛ පරීක්ෂණ මණ්ඩලය අධ්‍යාපන අමාත්‍යාංශයේ ලේකම්වරයා විසින් පත් කරනු ලැබේ.අයැදුම්පත් ලබන ජූනි මස 13 වැනිදාට පෙර යොමු කළ යුතු අතර අයැදුම්පත දහම් පාසල් ප්‍රධානාචාර්යවරයා සහ ශාසනාරක්ෂක මණ්ඩලයේ ලේකම් හිමියන් විසින් සහතික කළ යුතුයි. ධර්මාචාර්ය විභාගය සමත් දහම් පාසල් ආචාර්යවරුනට ගුරු පත්වීම් ලබා දෙන ලෙස 1994 වසරේ සිටම සමස්ත ලංකා ශාසනාරක්ෂක මණ්ඩලය මඟින් ඉල්ලීම් කැර තිබුණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>26</day>
    </date>
    <link>http://www.silumina.lk/2013/05/26/_art.asp?fn=aa1305262</link>
    <topic>ගංගාරාමයේ - දියවන්නාවේ වෙසක් කලාප නවාංග රැසකින්</topic>
    <author>රමණී සුබසිංහ</author>
    <content>ලේක්හවුස්‘අමාදහර’ කොළඹ එළිය කරයිරමණී සුබසිංහලංකාවේ සීමාසහිත එක්සත් ප්‍රවෘත්ති පත්‍ර සමාගම 23 වැනි වරටත් ලේක්හවුස් මන්දිරය අභියස දී සංවිධානය කරනු ලබන අමාදහර සදහම් වෙසක් කලාපය - 2013 අවසන් දිනය අදයි. ශ්‍රී ලංකා ටෙලිකොම් අනුග්‍රහයෙන් පැවැත්වෙන අමාදහර වෙසක් කලාපයේ විද්‍යුත් මාධ්‍ය අනුග්‍රහය දෙරණ ගුවන් විදුලිය සහ දෙරණ රූපවාහිනි නාළිකාවෙනි.දර්ශනීය වෙසක් පහන් කූඩු 115 කින් අලංකාරවත් වන මෙවර අමාදහර වෙසක් කලාපයේ ලේක්හවුස් සේවක සේවිකාවන්ගේ සහභාගිත්වයෙන් බොදු බැති ගී සරණිය, කොත්තමල්ලි දන්සල අදත් (26) පැවැත්වේ. මෙවර වෙසක් පහන්කූඩු තරගයේ ජයග්‍රාහකයින් සඳහා ත්‍යාග සහ සහතික පත් ප්‍රදානය අද ආයෝජන ප්‍රවර්ධන අමාත්‍ය ලක්ෂ්මන් යාපා අබේවර්ධන මහතාගේ ප්‍රධානත්වයෙන් සිදුකෙරෙන අතර මේ අවස්ථාවට ලේක්හවුස් ආයතනයේ සභාපති බන්දුල පද්මකුමාර, ටෙලිකොම් ප්‍රධාන අලෙවි නිලධාරි රොෂාන් කළුආරච්චි, දෙරණ රූපවාහිනි නාළිකාවේ සභාපති ලක්සිරි වික්‍රමගේ යන මහත්වරු ඇතුළු ආරාධිත අමුත්තන් රැසක් සහභාගි වීමට නියමිත ය.පළමු ස්ථානය රුපියල් දෙලක්ෂ පනස් දහසක්, දෙවැනි ස්ථානය සඳහා රුපියල් එක් ලක්ෂ පනස් දහසක් සහ තෙවැනි ස්ථානය සඳහා රුපියල් ලක්ෂයක මුදලක් පිරිනැමේ. සිව් වැනි ස්ථානය රුපියල් පනස් දහසක් සහ පස්වැනි ස්ථානයට රුපියල් විසි පන්දහසක මුදලක් පිරිනැමෙන අතර හය වැනි ස්ථානයේ සිට 10 වැනි ස්ථානය දක්වා රුපියල් පහළොස් දහස බැගින් පිරිනැමේ.11 වැනි ස්ථානයේ සිට 15 වැනි ස්ථානය දක්වා රුපියල් දස දහස බැගින් පිරිනැමෙන අතර ඉදිරිපත් වීම අගය කිරීම වෙනුවෙන් වෙසක් පහන් කූඩු තරගයට සහභාගි වූ සෙසු සියල්ලන් සඳහා රුපියල් හත්දහස් පන්සියය බැගින් පිරිනැමේ.ජනාධිපති කාර්යාලයේ සම්බන්ධීකරණයෙන් ගංගාරාමය සහ අරලියගහ මන්දිරය ආශ්‍රිතව සංවිධානය කෙරෙන බුද්ධ රශ්මි ජාතික වෙසක් මංගල්‍යය ලබන 29 වැනිදා දක්වා පැවැත්වේ.වෙසක් කලාපයට සමගාමීව අරලිය ගහ මන්දිරයේ පැවැත්වෙන බත් දන්සල 29 වැනිදා දක්වා රාත්‍රි 7.00 ට පැවැත්වේ.කොළඹ බෞද්ධාලෝක මාවතේ ධර්මායතනාධිපති සහ බත්තරමුල්ල ලක්විරු සෙවණ නිර්මාතෘ ඇල්ලේ ගුණවංශ හිමියන්ගේ අනුශාසකත්වයෙන් පැවැත්වෙන දියවන්නා ප්‍රදේශයේ වෙසක් කලාපය අද සහ හෙට දිනයේත් පැවැත්වේ.බත්තරමුල්ල පාලම්තුන හන්දිය වට රවුම අසල පිහිටි ලක්විරු සෙවණ මූලික කොට, දියවන්නා ඔය සහ ඒ අසල මඟ දෙපස බත්තරමුල්ල මාර්ගය දක්වා මාර්ග කිහිපයකම වෙසක් සැරසිලිවලින් අලංකාරය වේ.දර්ශනීය වෙසක් තොරණ, සංස්කෘතික ප්‍රදර්ශන හා සංදර්ශන ඇතුළු විශේෂාංග රැසක් සමඟින් ‘බෞද්ධාලෝක වෙසක් 2557’ හෙටත් බෞද්ධාලෝක මාවතේ දී පැවැත්වේ.අග්‍රාමාත්‍ය හා බුද්ධශාසන හා ආගමික කටයුතු ඇමැති දි.මු. ජයරත්න මහතා ගේ උපදෙස් පරිදි ගම්පොළ නගරය කේන්ද්‍ර කරගනිමින් සංවිධානය කළ වෙසක් කලාපය වෙසක් පහන් කූඩු 500 ක්, තොරණ 11 ක් සහිතව අද දිනයේත් පැවැත්වේ.මහනුවර ශ්‍රී දළදා මාලිගාවේ මෙහෙයවීමෙන් සිරි දළදා සිතුවම් දැක්ම, සිරි දළදා වෙසක් අසිරිය, වෙසක් කූඩු තරගාවලිය ඇතුළු පහන් හැඟීම් වඩවන වැඩසටහන් රැසක් සමඟ මහනුවර නගරයේ පැවැත්වෙන ‘සිරිදළදා’ වෙසක් කලාපය අදත් උත්කර්ශවත් ලෙස පැවැත්වේ.ජනමාධ්‍ය ඇමැති කෙහෙළිය රඹුක්වැල්ල මහතාගේ සහ මධ්‍යම පළාත් මහ ඇමැති සරත් ඒකනායක මහතාගේ මෙහෙයවීමෙන් දර්ශනීය පහන් කුඩු හා වෙසක් සැරසිලි සමඟින් තැන්නකුඹුර වෙසක් කලාපය අද සහ හෙට දිනයේත් උත්කර්ෂවත් ලෙස පැවැත්වේ.දෙහිවල ගල්කිස්ස මහ නගර සභා පරිශ්‍රයේ සිට දෙහිවල සතුන්වත්ත පාර හරහා මහජන ක්‍රීඩාංගණයේදී පැවැත්වෙන ‘පූජා’ වෙසක් කලාපය ලබන 28 වැනිදා දක්වා පැවැත්වේ.දර්ශනීය තොරණ හා විශේෂාංග රැසක් සමඟින් මහර කඩවත වෙසක් කලාපය 27 වැනිදා දක්වා පැවැත්වේ.වැල්ලවාය, බුත්තල, මොනරාගල නගර යා කරමින් සුවිශේෂී අංග රැසකින් යුත් වෙසක් කලාපය ඌව පළාත් මහ ඇමැති ශෂීන්ද්‍ර රාජපක්ෂ මහතාගේ සංවිධායකත්වයෙන් පැවැත්වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>26</day>
    </date>
    <link>http://www.silumina.lk/2013/05/26/_art.asp?fn=aa1305263</link>
    <topic>නිර්මාංශ ආහාරවලට පොදු ප්‍රමිතියක්</topic>
    <author/>
    <content>ශ්‍රී ලංකාවේ නිර්මාංශ ආහාර අනුභව කරන්නන්ගේ ප්‍රමාණය වැඩි කිරීමේ අරමුණින් නිර්මාංශ ආහාර නියමිත ප්‍රමිතියකින් යුතුව වෙළඳ පොළට හඳුන්වා දීමටත්, නිර්මාංශ ආහාර පාන පිළියෙල කිරීමේදී, සැකසීමේදී හා පිළිගැන්වීමේදී ද පොදු ප්‍රමිති තත්ත්වයක් හඳුන්වාදීමටත් ශ්‍රී ලංකා ප්‍රමිති ආයතනය කටයුතු යොදා ඇත.මේ පිළිබඳව අදහස් දැක්වූ තාක්ෂණ, පර්යේෂණ හා පරමාණුක බලශක්ති අමාත්‍ය චම්පික රණවක මහතා සඳහන් කළේ නිර්මාංශ ආහාර සඳහා වන ප්‍රමිති කෙටුම්පතට ඉහළ මහජන ප්‍රතිචාරයක් ලැබී ඇති බවත්, කිසිදු ආගමික නිර්නායකයක් හෝ සමාජ තත්ත්වයක් පදනම් කරගෙන මෙම ප්‍රමිතිය හඳුන්වා නොදෙන බවත් පොසොන් මස අවසානයට පෙර නිර්මාංශ ආහාර පාන පිළිබඳව රට තුළත් ලෝකයේත් පිළිගත හැකි ප්‍රමිති තත්ත්වයක් හඳුන්වා දීමට කටයුතු යොදා ඇති බවත් ය.මස් මාංශ අනුභවය නිසා ආවේගය, ආතතිය, ආක්‍රමණශීලිත්වය වැනි මානසික ස්වභාවයන් වැඩිවන අතර ශරීරයේ ස්ථූලතාව වැඩිවී කොලෙස්ටරෝල්, හදවත් ආසාදන හා පිළිකා වැනි රෝගී තත්ත්වයන් වර්ධනය වන බවත් වෛද්‍ය පර්යේෂකයෝ පවසති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>26</day>
    </date>
    <link>http://www.silumina.lk/2013/05/26/_art.asp?fn=aa1305264</link>
    <topic>බාල ‘සී.එෆ්.එල්’ අනතුරුදායකයි</topic>
    <author>අරුණි මුතුමලී</author>
    <content>අරුණි මුතුමලීවිදුලි ඒකක ගණන අඩු කර ගැනීම සඳහා සී.එෆ්.එල්. විදුලි බුබුළු භාවිතයේදී නිසි ප්‍රමිතියෙන් යුතු වර්ග මිලදී ගැනීමට වගබලා ගැනීම අත්‍යවශ්‍ය බව කොළඹ ජාතික රෝහලේ විෂ තොරතුරු අංශ ප්‍රධානී කායික රෝග විශේෂඥ වෛද්‍ය වරුණ ගුණතිලක මහතා අනතුරු අඟවයි.විවිධ මිල ගණන්වලින් යුතු සී.එෆ්.එල්. බල්බ වෙළෙඳ පොළේ ඇති බවත්, ඒ සෑම වර්ගයකම රසදිය යම් ප්‍රමාණයකින් අඩංගු වුවත් ප්‍රමිතියෙන් බාල ඒවායේ අඩංගු රසදිය ප්‍රමාණය වැඩි බවත් පැවසූ ඒ මහතා විදුලි බුබුළු බිඳුණු පසු එහි අඩංගු රසදිය එළියට කාන්දු වීමෙන් ස්නායු පද්ධතියට බලපෑම් ඇති කිරීමට හැකි බව පෙන්වා දුන්නේ ය.බිදුණු සී.එෆ්.එල්. බල්බ නිසි අපද්‍රව්‍ය කළමනාකරණ ක්‍රමවේදයක් අනුගමනය කරමින් ඉවත් කළ යුතු බව ද ඒ මහතා පෙන්වා දුන්නේ ය.කෙසේ වෙතත් මේ වනතුරු එවැනි හානිකර ද්‍රව්‍ය සඳහා නිසි කළමනාකරණ ක්‍රමවේදයක් අප රටේ ක්‍රියාත්මක නොවන බැවින් මේ වැනි ද්‍රව්‍ය පරිසරයට එකතු වීමෙන් සිදුවිය හැකි පරිසර විනාශයත් එමඟින් ජනතාවට ඇති විය හැකි බලපෑමත් පිළිබඳ අදාළ අංශවල අවධානය යොමු විය යුතු බව ද ඒ මහතා පැවසීය.සී.එෆ්.එල්. විදුලි බුබුළු මෙන් ම වෙනත් විෂ ද්‍රව්‍ය පිළිබඳ තොරතුරු 0112686143 දුරකථන අංකයට විෂ තොරතුරු මධ්‍යස්ථානය අමතන ලෙස ද වෛද්‍ය ගුණතිලක මහතා දැනුම් දුන්නේ ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>26</day>
    </date>
    <link>http://www.silumina.lk/2013/05/26/_art.asp?fn=aa1305265</link>
    <topic>කන්ථක අසු දියවන්නාවෙන් පනී</topic>
    <author/>
    <content>විශාල ප්‍රමාණයේ පහන් කූඩු හැටකින් පමණ සමන්විත ව ඇති දියවන්නා වෙසක් කලාපයේ දක්නට ලැබෙන සුවිශේෂ අංගය වන්නේ බෝසතුන් පිටමත තබාගෙන නේරංජනා නදියෙන් එගොඩ වූ කන්ථක අසුගේ කතා ප්‍රවෘත්තිය සිහිපත් කරවමින් නිර්මාණය කොට ඇති දියවන්නාවෙන් අසු පැන්නීමේ දර්ශනයයි.ඒ අසලම දියවන්නා ඔයේ පාවෙන නැවක භක්ති ගීත සංදර්ශනයකි. දියවන්නා පෙදෙස සංවර්ධනය කිරීමෙන් පසු දිස්වෙන රමණීයත්වය දැකගැනීමට ද ජනතාවට හැකිවෙයි. ත්‍රිවිධ හමුදාවේ සහ පොලිසියේ රණවිරුවන්ගේ සහභාගිත්වයෙන් නිර්මාණය වී ඇති දියවන්නා වෙසක් කලාපය ඇල්ලේ ගුණවංශ හිමිපාණන් ගේ මඟපෙන්වීම යටතේ සංවිධානය වී ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>26</day>
    </date>
    <link>http://www.silumina.lk/2013/05/26/_art.asp?fn=aa1305266</link>
    <topic>කොළඹ අවට තොරණ 12 ක්</topic>
    <author>ඉනෝකා සමරවික්‍රම</author>
    <content>ඉනෝකා සමරවික්‍රමවෙසක් සිරියෙන් ලොවම ඒකාලෝක වෙද්දි ආමිස පූජාවට මුල්තැන දෙමින් අලංකාර වූ කොළඹ නරයේ වෙසක් තොරණ, වෙසක් පහන් කූඩු සහ වෙසක් කලාප දන්සල ආදිය වෙසක් සතිය පුරාම පැවැත්වෙයි.කොළඹ නගරය හා තදාසන්න ප්‍රදේශවල තොරණ දොළහක් පමණ නිර්මාණය කර ඇති අතර සිවි ජාතක කතා පුවත රැගත් තොරණ බෞද්ධාලෝක වෙසක් කලාපයේදී ද, යමා මහ පෙළහර කතා පුවත ඇතුළත් තොරණ තොටළඟදී ද, සමනල වරුණ කතා පුවත රැගත් තොරණ පෑලියගොඩදී ද, කෝසල මල්ලිකා කතා පුවත රැගත් තොරණ කිරිබත්ගොඩදී ද, සුජාත ජාතකය කතා පුවත රැගත් තොරණ කැලණි විහාරය ඉදිරිපිටදී ද, ක්‍ෂාන්තිවාදි ජාතක කතා පුවත රැගත් තොරණ දෙමටගොඩදී ද, රාජෝවාදි කතා පුවත ඇතුළත් තොරණ ගංගාරාමයේදී ද, මහා භද්‍රකල්ප විනාශය කතා පුවත ඇතුළත් තොරණ කොටුව මැනිං වෙළෙඳසල ඉදිරිපිටදී ද වළාහක ජාතක කතාපුවත රැගත් තොරණ කොස්ගස්හන්දියේදි ද, සුමන මල්කරුගේ කතා පුවත රැගත් තොරණ රාගමදී ද වෙසක් සතිය පුරාම ප්‍රදර්ශනය කෙරේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>26</day>
    </date>
    <link>http://www.silumina.lk/2013/05/26/_art.asp?fn=aa1305267</link>
    <topic>පාසල් ශීල සමාදාන සාර්ථකයි</topic>
    <author/>
    <content>වෙසක් සතිය නිමිති කරගෙන පාසල්වල පැවැත්වූ ශීල සමාදාන සාර්ථක ලෙස දිවයින පුරා පැවැති බවට වාර්තා වෙයි. අධ්‍යාපන අමාත්‍යාංශයේ උපදෙස් පරිදි මේ වසරේත් ලංකාව පුරා සියලුම පාසල්වල ශීල සමාදාන, වෙසක් කූඩු ප්‍රදර්ශන, භක්ති ගීත සන්දර්ශන මෙන් ම දන්සල් ද පැවැත්වූ අතර ඊට ගුරුවරුන්ගේත් දරුවන්ගේත් නොමඳ සහාය ලැබී ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>26</day>
    </date>
    <link>http://www.silumina.lk/2013/05/26/_art.asp?fn=aa1305268</link>
    <topic>වරායේ ගින්න ගැන දිගටම පරීක්ෂණ</topic>
    <author>සුභාෂිණී ජයරත්න</author>
    <content>සුභාෂිණී ජයරත්නකොළඹ වරායේ බහාලූ මෙහෙයුම් මධ්‍යස්ථාන අංක 01 හි පසුගියදා ඇතිවූ ගින්න හා එයින් සිදුවූ හානිය තක්සේරු කිරීම මේ වන විටත් අදාළ නිලධාරීන් විසින් සිදුකරගෙන යන අතර ගිනි ගැනීමට හේතුව ඇතුළු කරුණු කාරණා රැසක් සම්බන්ධ පරීක්ෂණ කටයුතු ද පොලිසිය ඇතුළු පරීක්ෂණ කණ්ඩායම් කිහිපයක් විසින් සිදුකරගෙන යන බව ශ්‍රී ලංකා වරාය අධිකාරිය පවසයි.මේ ගින්න හේතුවෙන් බහාලූ මෙහෙයුම් මධ්‍යස්ථාන අංක 01 හි රඳවා තිබූ මෙරටට ආනයනය කරන ලද භාණ්ඩ පිළිබඳ විස්තර ලබාගැනීමට අවශ්‍ය නම් ඒ සඳහා විමසීම් කවුළුවක් සේවා සැපයුම් කොට්ඨාසයේ ස්ථාපනය කර ඇත. දුරකථන අංක 0718688361 හෝ 2482579 මඟින් කාර්යභාර කළමනාකරු ඇමතීමෙන් ගින්නට හසුවූ බහාලූ මෙහෙයුම් මධ්‍යස්ථානයේ තිබූ ආනයනික භාණ්ඩ පිළිබඳව විස්තර ලබාගත හැකි බව වරාය අධිකාරිය පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>26</day>
    </date>
    <link>http://www.silumina.lk/2013/05/26/_art.asp?fn=aa1305269</link>
    <topic>වැඩිම අල්ලස් පැමිණිලි ළමයින් ඇතුළත් කිරීම ගැන</topic>
    <author>අමල් යශෝමන් ජයසිංහ</author>
    <content>අමල් යශෝමන් ජයසිංහඅල්ලස් චෝදනා සම්බන්ධයෙන් වැඩිම පැමිණිලි සංඛ්‍යාවක් අල්ලස් හෝ දූෂණ විමර්ශන කොමිසමට ලැබී ඇත්තේ පාසල්වලට ළමයින් ඇතුළත් කිරීම සම්බන්ධයෙන් බව වාර්තා වෙයි.පසුගිය වසරට සාපේක්ෂව මේ පැමිණිලි සංඛ්‍යාව සියයට 30ක වර්ධනයක් පෙන්නුම් කරන අතර ළමයින් ඇතුළත් කිරීමේදී සිදුවී ඇතැයි කියන අයථා ලෙස මුදල් අය කිරීම, දූෂිත අයුරින් මුදල් පරිහරණය හා රජයෙන් ලබාදෙන මුදල් අනිසි අයුරින් පරිහරණය මේ චෝදනා අතර ප්‍රධාන තැනක් ගනී.මේ පැමිණිලි විදුහල්පතිවරුන්ට, පාසල් සංවර්ධන සමිති නිලධාරීන්ට හා ග්‍රාම සේවා නිලධාරීන්ට එරෙහිව අල්ලස් හෝ දූෂණ විමර්ශන කොමිසමට ඉදිරිපත් වී ඇත. අල්ලස් හෝ දූෂණ සිද්ධීන් සම්බන්ධයෙන් අධ්‍යාපන ක්ෂේත්‍රය හැරුණු විට වැඩිම පැමිණිලි සංඛ්‍යාවක් ලැබී ඇත්තේ පළාත් පාලන ආයතන පිළිබඳ ය. තෙවැනි ස්ථානයට වැඩිම පැමිණිලි සංඛ්‍යාවක් එම කොමිසමට ලැබී ඇත්තේ පොලිස් ක්‍ෂේත්‍රයෙන් බව ද වාර්තා වෙයි.මේ පිළිබඳව අදහස් දැක්වූ අල්ලස් හෝ දූෂණ විමර්ශන කොමිසම් සභාවේ සභාපති ඩී.ජේ. ද එස්. බාලපටබැඳි මහතා අධ්‍යාපන ක්‍ෂේත්‍රයට මෙන්ම අනිකුත් අංශ පිළිබඳව ද එම කොමිසමට ලැබෙන බොහෝ පැමිණිලි නිර්නාමික හා සවිස්තරාත්මක නොවීම හේතුවෙන් මේ සම්බන්ධ පරීක්ෂණ කටයුතු නොකඩවා ඉදිරියට ගෙනයාමට බාධා පැමිණ ඇති බව කීය. එසේම අල්ලස් විෂයට අදාළ නොවන අධ්‍යාපන ක්‍ෂේත‍්‍රයේ වෙනත් පැමිණිලි සම්බන්ධව ක්‍රියාකිරීමට අධ්‍යාපන අමාත්‍යාංශයේ ලේකම්වරයාට යොමු කරවන අතර ඒ බව නාමිකව අදාළ පැමිණිලිකරුවන්ට ද දන්වා යවන බවත් සඳහන් කෙළේය.රජයට මුදල් අහිමිවන අන්දමේ දූෂණ ක්‍රියා යටතේ හා අයථා ක්‍රම මඟින් මුදල් ඉපැයූ පුද්ගලයන් පිළිබඳව වත්කම් පනත යටතේ පරීක්ෂණ සිදුකරන බව පැවැසූ එම කොමිසමේ විනිසුරු මහාචාර්ය ජයන්ත වික්‍රමරත්න මහතා ඕනෑම අල්ලස් හෝ දූෂණ සිද්ධියක් සම්බන්ධයෙන් ඕනෑම අයකුට පැය 24 පුරාම ක්‍රියාත්මක වන 1954 දුරකථන අංකයට දැනුම් දෙන ලෙස ද ඉල්ලා සිටියේය.මේ පැමිණිලි ගැන තොරතුරු ලබා ගැනීමට විශේෂ නිලධාරීන් කණ්ඩායමක් යොදවා ඇති බව ද ඒ මහතා වැඩිදුරටත් කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>26</day>
    </date>
    <link>http://www.silumina.lk/2013/05/26/_art.asp?fn=aa13052610</link>
    <topic>මහනුවරට සුපිරි දුම්රියක්</topic>
    <author>තාරක වික්‍රමසේකර</author>
    <content>තාරක වික්‍රමසේකරදුම්රිය ඉතිහාසයේ ප්‍රථම වරට අධි සුඛෝපභෝගී නගරාන්තර ශීඝ්‍රගාමී දුම්රියක් ධාවනයට යොදනු ලබන බව ප්‍රවාහන අමාත්‍යාංශය පවසයි.කොළඹ කොටුව සහ මහනුවර අතර වායුසමන කැරුණු මේ සුපිරි දුම්රිය ධාවනය වන අතර සාමාන්‍ය මඟීන්ට ගමන් ගන්නා අවස්ථාවේ මුදල් ගෙවා ගමන් කිරීමට හැකි සුපිරි දුම්රියක් ධාවනය වන්නේ ප්‍රථම වතාවටය.1 වන පන්තිය සම්පූර්ණයෙන්ම කරකැවිය හැකි සුපිරි ආසන රූපවාහිනී පහසුකම් ආදියෙන් සමන්විත මැදිරි මේ සඳහා යොදවා ඇති අතර සමස්ත දුම්රිය මැදිරි 10කින් යුක්තය. එක් මැදිරියක අසන 44ක් වන අතර තනි ගමනට ගාස්තුව රුපියල් 500කි.සෙනසුරාදා, ඉරිදා හා සඳුදා දිනවල මහනුවරින් පෙ.ව.5.50ට ගමන් අරඹන දුම්රිය පෙ.ව. 8.42ට කොළඹ කොටුවට ළඟාවේ.කොළඹ කොටුවෙන් සිකුරාදා, සෙනසුරාදා, ඉරිදා දිනවල ප.ව. 5.20ට ගමන් අරඹන එය රාත්‍රි 8.03ට මහනුවරට ළඟා වේ.මෙම දුම්රිය රාගම, ගම්පහ, පේරාදෙණිය හන්දිය සහ මහනුවර පමණක් නවත්වනු ලැබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>26</day>
    </date>
    <link>http://www.silumina.lk/2013/05/26/_art.asp?fn=aa13052611</link>
    <topic>පාසල් ක්‍රීඩා ගැන සොයන්න කමිටුවක්</topic>
    <author/>
    <content>වයස අවුරුදු 13 න් පහළ සිසුන්ට තහනම් කළ යුතු තරගකාරී ක්‍රීඩා මොනවාද යන්න සොයා බැලීම සඳහා අධ්‍යාපන අමාත්‍යාංශයත් ක්‍රීඩා අමාත්‍යාංශයත් ඒකාබද්ධ කමිටුවක් පත්කර ඇත.ක්‍රීඩා අමාත්‍යාංශයේ ලේකම් අනුර ජයවික්‍රම, අධ්‍යාපන අමාත්‍යාංශයේ ලේකම් ගෝඨාභය ජයරත්න මහත්වරුන්ගේ ප්‍රධානත්වයෙන් යුතු කමිටුව මගින් අවුරුදු 13 න් පහළ සිසුන්ට නොපැවැත්විය යුතු ක්‍රීඩා තරග මොනවාද? කුඩා ළමයින්ගේ මනසට පීඩනයක් ගෙන දෙන අන්තරාදායි ක්‍රීඩා මොනවාද? සොයා බලා තහනම් කළ යුතු තරග ඉසව් මොනවාද යන්න හඳුනා ගැනීම සිදු කැරේ.පාසල් අධ්‍යාපනයේ යෙදී සිටින වයස අවුරුදු 13 න් පහළ ළමයින් විශාල පිරිසක් විවිධ ක්‍රීඩාවන්ට යොමු වී සිටින අතර ඉහත තරග ඉසව් හැර දරුවන්ගේ දක්ෂතා සංවර්ධනය වන ආකාරයේ ක්‍රීඩාවල ළමයින් යෙදවීම සඳහා අවශ්‍ය උපදෙස් මේ වන විටත් විදුහල්පතිවරුන්ට ලබාදී ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>26</day>
    </date>
    <link>http://www.silumina.lk/2013/05/26/_art.asp?fn=ab1305262</link>
    <topic>ආර්ථික හා සමාජයී නව ප්‍රවේශ ඇති කරන ජනපතිගේ උගන්ඩා සංචාරය</topic>
    <author>විජයානන්ද හේරත් ජනාධිපති මාධ්‍ය සම්බන්ධීකරණ ලේකම් සේයාරූ - සුදත් සිල්වා</author>
    <content>මහින්ද රාජපක්ෂ ජනාධිපතිතුමා උගන්ඩා ජනාධිපති සොවේරි කගුවා මුසවේනි මැතිතුමා හමුවීම.උගන්ඩා ජනරජය නැගෙනහිර අප්‍රිකාවේ පිහිටි සතර දෙසින් ම භූමියෙන් වට වූ රාජ්‍යයකි. නැගෙනහිරින් කෙන්යාවත්, උතුරින් සුඩානයත්, බටහිරින් කොංගෝ ප්‍රජාතන්ත්‍රවාදී ජනරජයත් දකුණින් ටැන්සානියාවත් පිහිටා ඇත. වික්ටෝරියා විලේ වැඩි කොටසකින් මෙරට දකුණු ප්‍රදේශය ආවරණය වෙයි. උගන්ඩා යන නාමය ලැබී ඇත්තේ බ්‍රගන්ඩා රාජධානියෙනි. රටේ ජනගහනයෙන් සියයට පනස් එකක් පමණ ජීවත් වන්නේ අවම දෛනික ආදායම් මට්ටම වන ඇමෙරිකා ඩොලර් එකයි දශම දෙකයි පහට වඩා පහළ මට්ටමේ ආදායමක් ලබමිනි. කම්පාලා නුවර සංචාරය කිරීමේ දී උගන්ඩාවේ ජන ජීවිතය මැනැවින් පැහැදිලි වේ. උගන්ඩා වැසියන් ඉතා ආචාරශීලී මෙන්ම අහිංසක ජන කොට්ඨාසයකි. ඔවුන්ගේ හැඩි දැඩි දේහයට ඇතුළින් පෙන්නුම් කෙරෙන මානුෂිකත්වයේ ලක්ෂණ සිහිපත් කළ යුතුම වේ.මහින්ද රාජපක්ෂ ජනාධිපතිතුමා උගන්ඩාවේ කම්පාලා අගනුවරට ළඟා වූයේ 11 වනදායි. එන්ටේබේ ජාත්‍යන්තර ගුවන් තොටුපළේ දී රාජපක්ෂ ජනාධිපතිතුමා පිළිගත්තේ උගන්ඩා විදේශ කටයුතු පිළිබඳ රාජ්‍ය ඇමැති අසුමන් කියිංගී මහතායි.සිවු දින නිල සංචාරය සඳහා ජනාධිපතිතුමා උගන්ඩාවට පැමිණෙන්නේ උගන්ඩා ජනාධිපතිතුමාගේ ඇරයුමකට අනුවයි. උගන්ඩා රජයේ කම්පාලා නුවර පැවැති පොදු රාජ්‍ය මණ්ඩලීය පළාත් පාලන සමුළුවේ ප්‍රධාන දේශනය පැවැත්වීම වෙනුවෙනුයි එම ඇරයුම ලැබෙන්නේ.සංචාරයේ දෙවන දිනයේ දී උගන්ඩා ශ්‍රී ලංකා නායකයින්ගේ නිල ද්වී පාර්ශ්වීය හමුව සිදු වන්නේ කම්පාලා නුවර පිහිටි උගන්ඩා ජනාධිපතිතුමාගේ නිල නිවසේදීය.එහිදී දෙරට අතර ආර්ථික සහයෝගීතාව දෙරටටම සුබවාදීව මෙහෙයවන ආකාරය සම්බන්ධයෙන් ද අවධානය යොමු කෙරිණ. ශ්‍රී ලංකාවේ තේ සහනදායී ප්‍රතිපත්තියක් යටතේ අප්‍රිකාවට අපනයනය කිරීම කෙරෙහි ද කරුණු සාකච්ඡා විය.2012 වසරේදී ශ්‍රී ලංකාවත් උගන්ඩාවත් අතර අස්සන් තැබු ආර්ථික, වෘත්තීය පුහුණු, දේශපාලන, සංචාරක, සංස්කෘතික ඇතුළු ක්ෂේත්‍රවල ද්වී පාර්ශ්වීය ගිවිසුම් ක්‍රියාත්මක වන ආකාරය සම්බන්ධයෙන් දෙරටේ නායකයන්ගේ විශේෂ අවධානය යොමු විය.එම ගිවිසුම්වලට අදාළ කරුණු නිසි ආකාරයෙන් ක්‍රියාත්මක කිරීම සඳහා ඒකාබද්ධ කොමිසමක් ස්ථාපනය කිරීමට මෙහිදී තීරණය විය. කෘෂිකර්මාන්තය, බලශක්තිය සහ වෙළෙඳාම යන ක්ෂේත්‍ර එහිදී අවධානය යොමු වූ ප්‍රධාන කරුණු විය. කපු සහ නිමි ඇඳුම් කර්මාන්තය කෙරෙහි මෙම සාකච්ඡාවේදී අවධානය යොමු වූ අතර එම ක්ෂේත්‍රයෙහිලා ශ්‍රී ලංකාව ලබා ඇති සාර්ථකත්වය උගන්ඩා ජනාධිපතිවරයාගේ අවධානයට ලක්විය. එරට රෙදිපිළි කර්මාන්තය දියුණු කිරීමට සහාය වන ලෙස ඔහු ශ්‍රී ලංකාවෙන් ඉල්ලා සිටියේය. මේ පිළිබඳව මහින්ද රාජපක්ෂ ජනාධිපතිතුමාගේ අවධානය යොමු විය. රෙදිපිළි සමාගම් එරට කපු නිෂ්පාදනයෙන් උපයෝගී කර ගන්නේ සියයට 05 ක පමණ ප්‍රමාණයකි. එබැවින් ශ්‍රී ලංකා සමාගම් සඳහා ආයෝජන සක්‍යතාවක් එරට පවතින බව ද අවධාරණය විය. විදුලිබල හා බලශක්ති ක්ෂේත්‍රයේ ද ශ්‍රී ලංකා සමාගම් සඳහා ආයෝජන අවස්ථා පවතින බව එහිදී අවධාරණය කෙරිණ. මේ වන විට ශ්‍රී ලංකා සමාගමක් සුළු පරිමාණ ජල විදුලි බලාගාරයක් උගන්ඩාවේ ඉදිකර තිබේ. එම සමාගමේ කාර්ය සාධනය ප්‍රශංසනීය බව එරට බලශක්ති අමාත්‍යවරයා සඳහන් කළේය.උගන්ඩා ශ්‍රී ලංකා රාජ්‍ය සබඳතාවලට නව පරිච්ඡේදයක් එක් කරමින් උගන්ඩාව තුළ නව මහ කොමසාරිස් කාර්යාලයක් නිල වශයෙන් විවෘත කරන්නේ සංචාරයේ තෙවන දිනයේදීය.කම්පාලා නුවර පිහිටුවනු ලැබූ ශ්‍රී ලංකා නව මහ කොමසාරිස් කාර්යාලය විවෘත කිරීමේ අවස්ථාවට උගන්ඩා ජනාධිපතිතුමා ද සහභාගි වීය. උගන්ඩා ශ්‍රී ලංකා රාජ්‍ය තාන්ත්‍රික සබඳතාවයට මෙන්ම දෙරට අතර ඉදිරියේදී සිදුවන ආර්ථික, සංචාරක, සංස්කෘතික, වෘත්තිය පුහුණු සහයෝගිතා ඵලදායීව මෙන්ම සුබවාදීව නව මහ කොමසාරිස් කාර්යාලය හරහා කටයුතු සිදු කිරීමට අවකාශය උදා වේ.නව මහ කොමසාරිස් කාර්යාලය පිහිටුවීමත් සමඟ දෙරට අතර අස්සන් තැබූ ආර්ථික සමාජීය දේශපාලන සංචාරක ආදී ගිවිසුම්වල ඵලදායීතාව විමසා බැලීම ඉතා පහසු වන බව උත්සව අවස්ථාවට සහභාගි වූ දෙරටේ විදේශ අමාත්‍යවරු ද පැවසූහ. වැඩිදුරටත් අදහස් දැක්වූ උගන්ඩා විදේශ ඇමැති ඔරියන් ඔකිලෝ මහතා පැවසුවේ දෙරටේම ආර්ථික ප්‍රවර්ධනයට ද ඉවහල් වන්නක් බවයි. උගන්ඩාවේ ආයෝජන සඳහා එක්වන ලෙස ශ්‍රී ලංකාවේ ව්‍යාපාරික ප්‍රජාවට, උගන්ඩා විදේශ ඇමැතිවරයා එහිදී ආරාධනා කළේය.2012 වසරේදී උගන්ඩා ජනාධිපති සොවේරි කගුවා මුසවේනි මැතිතුමාගේ ශ්‍රී ලංකා සංචාරයේ දී ශ්‍රී ලංකාවේ වෘත්තිය පුහුණු දැනුම උගන්ඩාවට ලබා ගැනීම පිළිබඳව විශේෂ අවධානයට ලක් විය.ඒ අනුව උගන්ඩාව තුළ වෘත්තිය පුහුණු ක්ෂේත්‍රයේ ප්‍රවර්ධනය සඳහා ශ්‍රී ලංකාවේ සහාය ලබා දෙන ලෙස කළ ඉල්ලීම අනුව මහින්ද රාජපක්ෂ ශ්‍රී ලංකා ජනාධිපතිතුමා උගන්ඩාවේ වෘත්තිය පුහුණුව නඟා සිටුවීමට ශ්‍රී ලංකාවේ සහාය ලබා දීමට තීරණය කරයි.ශ්‍රී ලංකා - උගන්ඩා මිත්‍රත්ව වෘත්තිය පුහුණු සහ කාර්මික පුහුණු මධ්‍යස්ථානය උගන්ඩාවේ පිහිටුවීමට අදාළ අවබෝධතා ගිවිසුම 2012 දී අස්සන් තැබීය. මෙවර සංචාරයේ දී එහි ඉදිකිරීම්වලට අදාළ මූලික කටයුතු නිල වශයෙන් සිදු කෙරුණ අතර ශ්‍රී ලංකා රජය ඒ සඳහා ඇමෙරිකානු ඩොලර් මිලියන 1.5 ක් වැය කිරීමට අපේක්ෂිතයි. උගන්ඩාවේ ආර්ථික වෙළෙඳ පොළට අවශ්‍ය පුහුණු ශ්‍රමිකයන් නිර්මාණය කරන වෘත්තීය පුහුණුවන් ලබා දීම ශ්‍රී ලංකා රජයේ අපේක්ෂාවයි.උගන්ඩාවේ සීනි අවශ්‍යතාවෙන් බහුතර සැපයුමක් සිදු කරන ලුගාසි ප්‍රදේශයේ පිහිටි උගන්ඩා සීනි කර්මාන්ත ශාලාවේ නිෂ්පාදනය සහ මෙහෙයුම්වල ක්‍රියාකාරිත්වය අධ්‍යයනය කිරීමට ද ජනාධිපතිතුමා මේ සංචාරයේ දී සිදු කරයි. ශ්‍රී ලංකාවේ සීනි කර්මාන්තය දේශීය කර්මාන්තයක් ලෙස දියුණු කිරීම සඳහා වෙනම අමාත්‍යාංශයක් නිර්මාණය කළ ජනාධිපතිතුමා මෙවැනි කර්මාන්ත ශාලාවල ක්‍රියාකාරිත්වය හා ශිල්පීය ඥානය ශ්‍රී ලංකාවට අභාස කර ගැනීමට අපේක්ෂා කරයි.ලුගාසි කර්මාන්තපුර ක්‍රීඩාංගණයේ පැවැති ක්‍රිකට් පුහුණු සැසියට ද ජනාධිපතිතුමා සහභාගි වූ අතර එහිදී උගන්ඩා ක්‍රිකට් කණ්ඩායමේ පුහුණුකරු විසින් උගන්ඩාවේ ක්‍රිකට් ක්‍රීඩාවේ උන්නතියට ශ්‍රී ලංකා රජයේ සහාය ඉල්ලා සිටියේය. එයට ප්‍රතිචාර ලෙස උගන්ඩා ක්‍රිකට් ක්‍රීඩාවේ දියුණුව සඳහා සහාය ලබා දීමට ජනාධිපතිතුමා තීරණය කරයි. ඒ අනුව ශ්‍රී ලංකා ක්‍රිකට් පුහුණුකරුවන්ගේ සහාය ලබා දීම පළමු අදියරේ දී සිදු කෙරේ. ක්‍රීඩාංගණයේ සිටි දරු දැරියන්ගේ සුව දුක් විමසා බලමින් ඔවුන් සමඟ කථා කිරීමට ද ජනාධිපතිතුමා අමතක කළේ නැත.ඕනෑම සංවර්ධන ප්‍රවේශයන් සාර්ථක වීමට නම් ග්‍රාමීය ජනතාවගේ අවශ්‍යතාවයන් ආමන්ත්‍රණය කිරීම අවශ්‍යයෙන්ම සිදු කළ යුතු බවත් ජනතාවට සංවර්ධනය සෘජුව ගෙන යාමේ දී පළාත් පාලනය ඉතා ක්‍රියාකාරීව කටයුතු කළ යුතු බවත් මහින්ද රාජපක්ෂ ජනාධිපතිතුමා ප්‍රකාශ කරනු ලැබුවේ උගන්ඩාවේ කාම්පාලා නුවර පැවැති 2013 පොදු රාජ්‍ය මණ්ඩලීය පළාත් පාලන සමුළුවේ ප්‍රධාන දේශනය පවත්වමිනි.එහිදී තවදුරටත් අදහස් දැක්වූ ජනාධිපතිතුමා දශක 3 ක් තිස්සේ ශ්‍රී ලංකාව ත්‍රස්තවාදී ක්‍රියා නිසා ග්‍රාමීය සහ නාගරික තලයන්ගේ සංවර්ධනය අඩාළ වූ ආකාරය ද පැහැදිලි කරනු ලැබුවේය. එසේම ත්‍රස්තවාදීන්ගේ ප්‍රබලතම ඉලක්කය වූයේ පළාත් පාලනය බිඳ දැමීමයි. ත්‍රස්තවාදය පරාජය කිරීමෙන් අනතුරුව ශ්‍රී ලංකාවේ ප්‍රමුඛ කාර්යය වූයේ පළාත් පාලනය ස්ථාපිත කිරීමයි. මේ නිසාම කල් පවත්නා සාමය හා දේශපාලන ස්ථාවරත්වය, ආර්ථික සමාජ සංවර්ධනය ශීඝ්‍රයෙන් ඉදිරියට යාමට ශ්‍රී ලංකාවට දොරගුලු විවෘත වී ඇත. තම රජයේ දර්ශනය වන්නේ ගම සහ නගරය අතර සංවර්ධනයේ සබඳතාව නිර්මාණය කිරීමයි. නගරයේ පහසුකම් ගමට ද, ගමේ පරිසරය සහ හර පද්ධතිය ද නගරයට ගෙන යාම සිදු කරමින් සිටින බවත් මෙම ක්‍රියාවලියේදී පළාත් පාලන ක්‍රමයට ඇත්තේ ප්‍රමුඛතම වගකීමක් බවත් සඳහන් කළ ජනාධිපතිතුමා මීට වසර 28 කට පෙර එනම් 1985 මැයි මස 14 වනදා බොදු ජනතාවගේ මහත් බුහුමානයට පාත්‍ර වූ අනුරාධපුර ජය ශ්‍රී මහා බෝධින් වහන්සේට එල්ල කළ ත්‍රස්තවාදී ප්‍රහාරයෙන් අහිංසක වැසියන් 138 දෙනෙකු ඝාතනය කළ ආකාරය පිළිබඳවත් එවැනි කෲර ඝාතනවලට එරෙහිව අදහස් දැක්වීමට කිසිදු මානව හිමිකම් සංවිධානයක් නොසිටි බව ද අවධාරණය කරනු ලැබුවේය.මෙවර පැවැති පොදු රාජ්‍ය මණ්ඩලීය පළාත් පාලන සැසියේ දී දේශීය ආර්ථිකය රාජ්‍යයන් වල ආර්ථික සංවර්ධනයේ කේන්ද්‍රස්ථානය කෙසේ සිදු කළ යුතු ද යන්න පිළිබඳව ප්‍රධාන ලෙසින් සාකච්ඡා කෙරිණ. එසේම බලය විමධ්‍යගත කිරීම තුළින් පළාත් පාලනය ශක්තිමත් කරමින් තිරසාර සංවර්ධනය ඇති කිරීම සඳහා පළාත් පාලන ආයතනවල කාර්ය භාරය පිළිබඳව ද දරිද්‍රතාව අවම කිරීමට දායක වීම සහ සාමාජික රාජ්‍යයේ මනා පැවැත්මට පළාත් පාලන ආයතන දායක විය යුතු ආකාරය පිළිබඳවත් සාකච්ඡා කෙරිණ.උගන්ඩා රාජ්‍යයේ කම්පාලා නුවර පැවැති පොදු රාජ්‍ය මණ්ඩලීය පළාත් පාලන සැසිය සඳහා සාමාජික රටවල් 40 ක පළාත් පාලන අමාත්‍යවරුන් ඇතුළුව නියෝජිත වරුන් 160 ක් සහභාගි වූහ. සැසිය 2013 මැයි මස 14 දින සිට 17 දින දක්වා පැවැත්විණි.මෙම සංචාරයේ දී උගන්ඩා ජනාධිපති මුසවේනි මැතිතුමා ශ්‍රී ලංකා ජනාධිපතිවරයාව නිරන්තරයෙන්ම පිළිගනු ලැබුවේ දශක 3 ක් පැවැති ත්‍රස්තවාදය අවසන් කළ ශ්‍රී ලංකාවට සාමය උදා කළ නායකයා ලෙසයි. උගන්ඩා ජනාධිපතිවරයාට ශ්‍රී ලංකාව පිළිබඳ මනා වැටහීමක් තිබිණ. මානව හිමිකම් කවුන්සිලයේ දී ශ්‍රී ලංකාව වෙනුවෙන් අඛණ්ඩව තෙවතාවක් සහාය දැක්වූ රාජ්‍යයක් වූ අතර ඒ පිළිබඳව මෙම සංචාරයේ දී මහින්ද රාජපක්ෂ ජනාධිපතිතුමා සිය කෘතවේදීත්වය ද පළ කරනු ලැබීය.මහින්ද රාජපක්ෂ ජනාධිපතිතුමාගේ සිවුදින උගන්ඩා සංචාරය ශ්‍රී ලංකාවට වැදගත් වේ. ආසියා හා යුරෝපා සම්ප්‍රදායික මිත්‍ර සම්බන්ධතා මෙන්ම අප්‍රිකා රටවල් සමඟ සම්බන්ධතාව, නව ප්‍රවේශයන් ඇතිකර ගැනීමට මෙවැනි සංචාරයන් බෙහෙවින් ඉවහල් වන බව සිහිපත් කළ යුතු වේ. එය ආර්ථික වශයෙන් මෙන්ම සාමාජීය දේශපාලන ලෙසින් ද ශ්‍රී ලංකාවට අතිශයින් වැදගත් වේ.විජයානන්ද හේරත් ජනාධිපති මාධ්‍ය සම්බන්ධීකරණ ලේකම් සේයාරූ - සුදත් සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>26</day>
    </date>
    <link>http://www.silumina.lk/2013/05/26/_art.asp?fn=ab1305261</link>
    <topic>සෙරෙප්පු දාගෙන කුඩේ අරන් පාර්ලිමේන්තු ගිය මන්ත්‍රීතුමා</topic>
    <author>දයා ඩී. ෆොන්සේකා</author>
    <content>මතුගම සිට කොළඹ පැමිණි බස්රියෙන් පරණ පාර්ලිමේන්තුව අසල නැවතුම් පළෙන් ඔහු බැස්සේය. සෙරෙප්පු දෙක දමාගෙන සිටි ඔහු කුඩය ද ඉහළාගෙන අවුත් පරණ පාර්ලිමේන්තුවේ පඩිපෙළ නැග්ගේය.මේ කවුද?ආරක්ෂක නිලධාරීහු බලා සිටිති. මේ එවක මතුගම පාර්ලිමේන්තු මන්ත්‍රී ධුරය දැරූ දයා ටී. පැස්කුවල් මහතාය. ඒ වකවානුව හැටේ දශකයය. ඔහු සිය කුඩය රැගෙන යාම හා සෙරෙප්පු පැලඳීම මැරෙනතුරුම අත්හැරියේ නැත.ඔහු වයස අවුරුදු 101 ක් ආයු වලඳා පසුගිය 21 වැනිදා මියගියේ මෙරට දේශපාලන ඉතිහාසයේ වාර්තාවක් ද තබමිනි. ඒ ක්‍රියාකාරී ප්‍රගතිශීලී දේශපාලනයේ නියැළි සිට මියගිය වැඩිමහලුම දේශපාලකයා වශයෙනි.1956 සිට 1977 දක්වා ශ්‍රී ලංකා නිදහස් පක්ෂයේ මන්ත්‍රීවරයකු වශයෙන් මතුගම ආසනය නියෝජනය කරමින් පාර්ලිමේන්තුවේ සිටි ඒ මහතා ඒ කාලය ඇතුළත වරින්වර නියෝජ්‍ය ඇමැති ධුර තුනක් ද දැරුවේය.1977 දී ක්‍රියාකාරී දේශපාලනයෙන් අයින් වුවද සිය නගරයේ ගමේ පොදු කටයුතුවලදී ඔහු කැපී පෙනෙන චරිතයක් විය. කොටින්ම දයා ටී. පැස්කුවල් ගෙන් තොරව මතුගම ගැන කතා කළ නොහැකි තරමට ඔහු මතුගම ප්‍රදේශයට එතරම්ම සේවය කළේය.අවුරුදු 21 ක් මතුගම පාර්ලිමේන්තු මන්ත්‍රී වශයෙන් මහජනතාවගේ දුක සැප මිස තමන්ගේ සැප ගැන නොසැලකූ ඔහු පාර්ලිමේන්තුවෙන් විශ්‍රාම ගියේ අධිකරණ උප ඇමැතිවරයා වශයෙනි.ආරක්ෂකයන් නැහැකිසි දිනෙක ආරක්ෂකයන් පිරිවරා නොගිය ඔහුගේ ආරක්ෂකයන් වූයේ මහජනතාව බව ඔහු වරක් පැවසීය.මතුගම හන්දියේ සුවිසල් පැරැණි ගෙදරක එකම සේවකයෙකු සමඟ සිටි දයා ටී. පැස්කුවල් මහතා නිර්මාංශ ආහාරයෙන් යැපුණ ඉතා සරල ජීවිතයක් ගත කළ අයෙකි. මහින්ද රාජපක්ෂ ජනාධිපතිතුමා අවසන් ගෞරව දැක්වූ අවස්ථාව1912 ජුනි මස 09 දා උපන් දයා ටී. පැස්කුවල් මහතා දහතුන් ;දනෙකුගෙන් යුත් පවුලේ වැඩිමලා විය. පවුලේ වැඩිමලා වශයෙන් තම බාල සහෝදර සහෝදරියන්ට සිය යුතුකම් ඉටුකළ ඔහු සිය ඡන්දදායකයන් වෙනුවෙන් ද කළ හැකි සියලු යුතුකම් ඉටු කළේය. ගොවියෙකු වූ සිය පියාට හා මවට මෙන්ම සහෝදර සහෝදරියන්ට ද දැඩි සේ ආදරයක් දැක්වූවේය.ඔහුගේ පියා හා මව සිය දූ පුතුන් තනන්නට කළ ජීවන සටනේ දී සෑහෙන බරක් කරට ගන්නට දයා ටී. පැස්කුවල් මහතා උත්සාහ ගත්තේය.මුලින්ම ගමේ සිංහල පාසලෙන් අකුරු කරවූ පැස්කුවල් මහතා පසුව කළුතර හොලික්‍රොස් විද්‍යාලයටත් ඉන් පසුව කෝට්ටේ ආනන්ද ශාස්ත්‍රාලයටත් ඇතුළු වූයේ ඉංග්‍රිසි ඉගෙන ගන්නටය. එහි විදුහල්පතිවරයා වූයේ ඊ. ඩබ්ලිව්. අදිකාරම් මහතාය.අදිකාරම් මහතා දයා ටී. පැස්කුවල් මහතාට ගුරුවරයෙක් පියෙක් මෙන්ම උපදේශකයෙක් ද විය. කෝට්ටේ ආනන්ද ශාස්ත්‍රාලයට බැඳි ඉගෙන ගත් ඔහු කේම්බ්‍රිජ් සිනියර් විභාගයට සූදානම් වුවද දෙවන ලෝක මහා යුද්ධය නිසා එය සාර්ථක වූයේ නැත.එතුමා දේශපාලනඥයකු වුවද මුලින්ම සිය වෘත්තීය ජීවිතය ආරම්භ කළේ හොරණ බටුවිට විද්‍යාලයේ ඉංග්‍රිසි උප ගුරුවරයකු වශයෙනි. අනතුරුව ඔහු ඊ. ඩබ්ලියු. අදිකාරම් මහතාගේ අනුග්‍රහය යටතේ කෝට්ටේ ආනන්ද ශාස්ත්‍රාලයේ උප ගුරුවරයකු ලෙස පත්වීමක් ලැබීය.ඒ කාලය වන විට කොළඹ පාසල් වසන ආරංචියත් නිසා කෝට්ටේ ආනන්ද ශාස්ත්‍රාලයේ ශාඛාවක් වශයෙන් මතුගම ආනන්ද ශාස්ත්‍රාලය පිහිටුවීමට පැස්කුවල් මහතා කටයුතු කළේය. මතුගම ආනන්ද ශාස්ත්‍රාලය පිහිටුවීම ඒ ප්‍රදේශයේ දරුවන්ට ඉංග්‍රිසි ඉගෙන ගැනීමට රුකුලක් විය. එය අද ජාතික පාසලක් බවට පත්වී ඇත්තේ ඔහුගේ උත්සාහය නිසාය. ඔහු මුල් කාලයේ දී වැටුප් ලබාගත්ත ද පසුව වැටුප් ලබා නොගෙන පවා සේවය කිරීම එතුමාගේ චරිතයේ විශේෂ ලක්ෂණයක් විය.1943 සිටදයා ටී. පැස්කුවල් මහතා තම දේශපාලන ජීවිතය ආරම්භ කළේ 1943 දීය. ඒ මතුගම ගම් කාර්ය සභාවේ සභිකයෙකු වශයෙනි.මුලින් කලිසම් කමිස ඇන්ද ඔහු ජාතික ඇඳුම අඳින්නට පටන්ගත්තේ 1956 දී බණ්ඩාරනායක රජයේ මතුගම මන්ත්‍රීවරයා වශයෙන් පත්වූ පසුය. ඒ බණ්ඩාරනායක මහතා මුලින්ම සිය මන්ත්‍රී වරුන් සමඟ දළදා වහන්සේ වැඳ පුදා ගැනීමට යාමට ඔවුන්ට ආරාධනා කළ පසුය. බණ්ඩාරනායක මහතා එදා මන්ත්‍රී කණ්ඩායමෙන් ඉල්ලා සිටියේ සියලු දෙනාම දළදා වැඳීම සඳහා ජාතික ඇඳුම අඳින ලෙසය. ඒ අනුව ඔහු එදා ඇන්ද ජාතික ඇඳුම මැරෙනතුරාම අත්නොහැරියේය.මතුගමට පයින් යයිඑදා පාර්ලිමේන්තුවේ මන්ත්‍රීවරයා ද වශයෙන් ඔහු මෙන්ම අනෙක් මන්ත්‍රීවරුන් ද ලැබුවේ රුපියල් 600 ක දීමනාවකි. ඔහු පවසන පරිදි එදා දහනායක, ඩී. ඒ. රාජපක්ෂ, ටී. බී. තෙන්නකෝන් වැනි මන්ත්‍රීවරු පාර්ලිමේන්තුවට ආවේ ගියේ දුම්රියේ හෝ බස්රියේ ය.ඔහු සිය සිංහලකම රැකීමට ඕනෑ තැනක එඩිතර විය. ඩී. ඒ. රාජපක්ෂ මහතා මෙන්ම ගැමිකම රැකි ඔහු එතුමාගේ ද හොඳ මිතුරෙකු විය. දයා ටී. පැස්කුවල් මහතා ආවේ ගියේ බස්රියේය.රාත්‍රී පාර්ලිමේන්තු විවාද පැවැති දිනවලදී මතුගමට යාමට බස් නොමැති විටෙක පැස්කුවල් මහතා ගාල්ල හෝ මාතර බස් රථයක නැගී නාගොඩ හන්දියෙන් බැස එතැන් සිට මතුගමට පයින් ගිය වාර අනන්තය. මහ රෑ මන්ත්‍රීවරයකු තනිවම පයින් යෑම අදනම් හීනෙන්වත් සිතිය නොහැකි දෙයකි. එකල මන්ත්‍රීවරුන්ට තීරු බදු රහිත මෝටර් රථ තබා නිකම් මෝටර් රියක්වත් ලැබුණේ නැත.ඔහුගේ අනෙක් විශේෂය නම් ජීවිතේට මස් මාළු නොකෑම මෙන්ම මත්පැන් දුම්බීම ආදියෙන් වැළකී සිටීමය.ඔහු පවසන පරිදි මෙතරම් ඔහුට දීර්ඝායුෂ ලැබීමට හේතුව ද එයයි. මුලදී රු. 600 ක මන්ත්‍රී දීමනාව පසුව මිශ්‍රාම යන විට ඔහුගේ වැටුප රුපියල් දහසකි. පසුව ඔහුට රුපියල් 14750 ක විශ්‍රාම වැටුපක් ලැබිණ.රුපියල් 1000 කින් බේත් අරන් දෙයිඑහෙත් 2007 වසරේ මාර්තු මාසයේ සිට එය රුපියල් 37000 ක මුදලක් වන සේ විශ්‍රාම වැටුප වැඩි කෙරිණ. ඔහු කළේ එයින්රු. 25000 ක් ගෙන ත්‍රීවිල් රථයක් කුලියට ගෙන ඔහුට උදව් කළ ගම්වල සිටි පරණ මහලු හිතවතුන් සොයා ගොස් ඔවුනට බෙහෙත් ගැනීමට යැයි රුපියල් දාහ බැගින් බෙදා දීමය. ඒ ඔහුගේ හැටිය. ඔහු මැරෙනතුරු සිටියේ අවිවාහකවය.”මං මගේ නැදෑයන්ට උදව් කළා. දැන් මට රකින්නට මගෙන් රැකෙන්නට කවුරුත් නැහැ. මං මේ ගෙදරට වෙලා සිද්ධ වෙන දේ බලාගෙන උපේක්ෂාවෙන් ඉන්නවා.” වරක් ඔහු කීය.දයා ටී. පැස්කුවල් මහතාට පසු කලෙක වාහනයක් අවශ්‍ය වුවද එය කිසිවෙකුට කීවේ නැත.පසුව ඔහුට ඡන්දදායකයෝ එක්වී කුඩා මෝටර් රථයක් මිලට ගෙන ජන්මෝය. එහෙත් දයා ටී. පැස්කුවල් මහතාට මෝටර් රියේ ගමන සැප පහසු වැඩි විය. ඔහුගේ රථය බොහෝ විට පාවිච්චි කළේ ඔහුගේ ඡන්දදායකයන්ය.මෝටර් රථයෙන් අසල්වැසි අයට උදව්අසල්වැසි අයෙකු ගේ ගමනකට බිමනකට රෝහලට රෝගියෙකු ගෙන යාමට ඔහුගේ මෝටර් රථය ඕනෑ විටෙක සූදානම්ව තිබුණේය.විශ්‍රාමලත් ඔහු අල්පේච්ඡ ජීවිතයක් ගත කරමින් මතුගම හන්දියේ සිය පැරණි නිවසට වී ජීවිතයේ සැඳෑ සමය ගත කළේය. ඔහු මුදල් රැස් කළේ නැත. රැස්කළේ මිතුරන් හිතවතුන් පමණි. මතුගම ප්‍රදේශයේ ගමක් ගමක් ගාණේ ඇළක් දොළක් පැලක් නෑර ඇවිද ගිය ඔහුගේ දෙපා අද නිසල වී ඇත. තමා සතු අක්කර 45 ක ඉඩම් නොමිලයේ බෙදා දීමට තරම් ඔහු නොමසුරු විය.එහෙත් ඔහුගේ නාමය ප්‍රගතිශීලී ජනතාවගේ හදවත්වලට ශක්තියක්ව සදා මතකයේ රැඳී ඇති බව කිව යුතුය.දයා ඩී. ෆොන්සේකාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>26</day>
    </date>
    <link>http://www.silumina.lk/2013/05/26/_art.asp?fn=ab1305263</link>
    <topic>උතුරේ සිදුවන සංවර්ධනයට කොටි හිතවාදීන් කැමැති නෑ</topic>
    <author>ටී. චන්ද්‍රසේකර</author>
    <content>වසර තිහක් තිස්සේ උතුරු නැඟෙනහිර පළාත් යටත් කරගෙන එහි ජනතාව වහලුන් ලෙසත් මිනිස් පළිහක් ලෙසත් තබාගෙන ආණ්ඩුව සමඟ යුද්ධ කළ කොටි ත්‍රස්තවාදය සහමුලින්ම විනාශ කර දමා එම ජනතාව නිදහස් කර ගැනීමට මහින්ද රාජපක්ෂ ජනාධිපතිතුමාගේ ආණ්ඩුව පියවර ගෙන තිබුණත් එහි ප්‍රසාදය උතුරු නැඟෙනහිර දෙමළ ජනතාවගෙන් ආණ්ඩුවට ලැබීම වළක්වාලීමට උතුරේ බෙදුම්වාදී දේශපාලන බලවේග දැඩි ලෙස උත්සාහ කරමින් සිටී.කොටි සංවිධානය බිහිවීමට පෙර සිට ජනතාව ජාතීන් විදිහට වෙන් කරවා බෙදුම්වාදී මතය ජනතාවගේ සිත් තුළට කාවද්දමින් උතුරේ දේශපාලන පක්ෂ සිය දේශපාලන ව්‍යාපාරය ඉදිරියට ගෙන ගියහ.දකුණේ දේශපාලන බලවේග ජාතික සමගිය ගැන කථා කරන විට උතුරේ දේශපාලන බලවේග සිදුකළේ සිංහල හා මුස්ලිම් ජනතාව අතුරින් දෙමළ ජනතාව වෙන්කර ඔවුන් පමණක් බලයට පත්වීමට ය.එවකට උතුරේ ක්‍රියාත්මක වූ ෆෙඩරල් පක්ෂය, දෙමළ එක්සත් විමුක්ති පෙරමුණ, සමස්ත ලංකා ද්‍රවිඩ කොංග්‍රසය වැනි දේශපාලන පක්ෂ එකිනෙකා තරගයට ජාතිවාදය වපුරවමින් ඡන්ද සොයන්නට වූහ.1972 නව ආණ්ඩුක්‍රම ව්‍යවස්ථාවට එරෙහිව ද්‍රවිඩ එක්සත් විමුක්ති පෙරමුණ උතුරේ හර්තාල් ව්‍යපාරයක් දියත් කර තිබිණි. මේ හර්තාල් ව්‍යාපාරය 1972 මැයි මස 24 වැනිදා පැවැති අතර එම විරෝධතා රැළිය අමතා කථා කළ ද්‍රවිඩ එක්සත් විමුක්ති පෙරමුණ හිටපු මහ ලේකම් හා පාර්ලිමේන්තුවේ ඛ්ඹ්ටපු විපක්ෂ නායක ඒ. අමිර්තලිංගම් මෙවැනි ප්‍රකාශයක් කළේය.”දෙමළ ජනතාව ද ආයුධ අතට ගෙන සටන් කරන යුගයක් උදාවෙයි. ඒ නිසා ඊට සූදානම් වීමක් විදිහට අපි දැන් සිටම විදේශීය ආයතනයන් සමඟ සුහදශීලීව සබඳතා පැවැත්වීමට පියවර ගන්න ඕනෑ.”එම රැලියට සහභාගි වූ උතුරේ කවියකු වූ කාසි ආනන්දන් නමැත්තා කථා කරමින් “නව ආණ්ඩුක්‍රම ව්‍යවස්ථාවට පක්ෂව ඡන්දය දුන් දෙමළ නියෝජිතයින් හයදෙනා කවදා හෝ මිය යන්නේ අසනීපයකින්, අනතුරකින් හෝ වයසට ගිහින් නෙවෙයි. ඔවුන්ගේ මරණය වෙනත් විදිහකින් සිදුවෙයි” යැයි කියා සිටියේය.මේ ආකාරයෙන් කොටි සංවිධානය හෝ සන්නද්ධ සංවිධානයක් බිහිවීමට කලින් මොවුන් එවැනි දේ සැලසුම් කළ බව පැහැදිලිය. අමිර්තලිංගම් සිය කථාවේදී තරුණයින්ට සන්නද්ධ අරගලයන් කරා ගොඩ නැඟෙන ලෙස උපදේශනයක් ලබා දී තිබිණි.දා කොටි සංවිධානය බිහිවීමට අමිර්තලිංගම් වැනි නායකයින්ගේ ඔවදන් පවා හේතු වූ බව ප්‍රසිද්ධ රහසකි. එදා එසේ කථා කළ අමිර්තලිංගම් තමන්ගේ උපදෙස් මත යම් දිනයක සන්නද්ධ හා තරුණයන් කවදාක හෝ ඒ තුවක්කුව තමන් දෙසට හරවනු ඇතැයි සිතන්නට නැතිව ඇති. අවසානයේ අමිර්තලිංගම්ගේ ජීවිතය නිමාවට පත්වූයේ ද තම ඔවදන් තුළින් බිහි වූ කොටියෙකුගේ වෙඩි පහරකිනි.එදා කාසි ආනන්දන් නමැති කොටි හිතවාදී කවියා සිය කථාවේ දී කරන ලද ප්‍රකාශය කථාවක්ම නොවීය. එය එදා 1972 නව ආණ්ඩුක්‍රම ව්‍යවස්ථාවට පක්ෂව ඡන්දය දුන් දෙමළ ජාතික මන්ත්‍රීවරුන්ට එල්ල කරන ලද මරණීය තර්ජනයකි. මේ හේතුව නිසාම එවකට පැවැති සිරිමාවෝ බණ්ඩාරනායක ආණ්ඩුව විසින් 1972 ජූනි මස 10 වැනි දා කාසි ආනන්දන් අත්අඩංගුවට ගැනීමට නියම කර තිබිණි.දෙමළ ජාතිය වෙන්කර ගැනීම උදෙසා ද්‍රවිඩ එක්සත් විමුක්ති පෙරමුණ ප්‍රමුඛ දෙමළ පක්ෂවල ජාතිවාදය වැපිරීමේ ක්‍රියාදාමය හමුවේ ඒ වන විටත් දෙමළ ත්‍රස්තවාදී සංවිධානයන් බිහිවී තිබිණි. එම සංවිධාන ක්‍රියාකාරීන් සැඟවී සිටිමින් සුළු ප්‍රහාර එල්ල කිරීමට පියවර ගත්හ. මේ අනුව 1972 ජූනි මස 4 වැනිදා නල්ලුර් ග්‍රාම සංවර්ධන සමිතියේ සභාපති කුමාර් කුලසිංහම්ටත්, 1972 ජූනි 7 වැනිදා වඩුක්කොඩයි පාර්ලිමේන්තු මන්ත්‍රී ඒ. ත්‍යාගරාජාටත් වෙඩි තබා තිබිණි.මෙවැනි සිදුවීම් හමුවේ එවකට ඉන්දියාවේ තමිල්නාඩුවේ හිටපු මහ ඇමැති එම්. ජී. රාමචන්ද්‍රන්ගේ (වත්මන් මහ ඇමැතිනි ජයලලිතා ජයරාම් ගේ අනියම් සැමියා) ආධාර උපකාර මත ඊ. පී. ආර්. එල්. එෆ්., ටෙලෝ, ප්ලොට් වැනි සන්නද්ධ සංවිධාන සමඟ එල් ටී ටී ඊ යද බිහි විය.මෙවන් තත්ත්වයන් හමුවේ වුවද මෙරට දෙමළ සිංහල මුස්ලිම් ජනතාව අතර විශාල සමඟියක් පැවැති බව කිව යුතුය. දෙමළ මාධ්‍ය කොටි ත්‍රස්තවාදීන්ට අනුබල දෙමින් කටයුතු කරන තෙක්ම එම සමගිය බිඳ වැටුණේ නැත.බව මනාව පැහැදිලි වන්නේ 1982 පැවැති ජනාධිපතිවරණ ප්‍රතිඵල මතය. එම මැතිවරණයේදී සමස්ත ලංකා ද්‍රවිඩ කොංග්‍රසයේ නායක කුමාර් පොන්නම්බලම් පරාජයට පත්කළ උතුරු නැගෙනහිර ජනතාවගෙන් බහුතරයක් ඡන්දය ලබාදුන්නේ ශ්‍රී ලංකා නිදහස් පක්ෂයේ ජනාධිපති ධුර අපේක්ෂක හෙක්ටර් කොබ්බෑකඩුව මහතාටය. එදා උතුරු නැඟෙනහිර ජනතාව දේශපාලනමය වශයෙන් වැඩි කැමැත්තක් දක්වා තිබුණේ ද ශ්‍රී ලංකා නිදහස් පක්ෂයටය.පසුගියදා ඒ බව සිහිපත් කළ මහින්ද රාජපක්ෂ ජනාධිපතිතුමා සඳහන් කළේ එම මැතිවරණයේ දී එක්සත් ජාතික පක්ෂයේ අපේක්ෂක ජේ. ආර්. ජයවර්ධන ජයග්‍රහණය කළත් උතුරු නැඟෙනහිර ඡන්දවලින් ජයග්‍රහණය කළේ ශ්‍රී ලංකා නිදහස් පක්ෂ අපේක්ෂක හෙක්ටර් කොබ්බෑකඩුව බවය.මේ ජනාධිපතිවරණයේ අපේක්ෂකයින් ලෙස තරග කළ සමස්ත ලංකා ද්‍රවිඩ කොංග්‍රසයේ නායක කුමාර් පොන්නම්බලම්ට හිමි වූයේ සිව්වැනි ස්ථානයයි. එදා තෙවන ස්ථානය හිමිකරගෙන සිටියේ ජනතා විමුක්ති පෙරමුණේ නායක රෝහණ විජේවීර ය. ඒ අනුව කොටි ත්‍රස්තවාදය පැවැති ආරම්භක වකවානුවේ වුවද උතුරේ දෙමළ ජනතාව තුළ ජාතිවාදයක් නොතිබුණු බව එම ප්‍රතිඵලවලින් පැහැදිලි විය.උතුරේ ඡන්දවලින් සිවුවැනි ස්ථානය හිමි වූ දෙමළ අපේක්ෂකයා පළමු ස්ථානයට ගෙනඒම සඳහා මේ දෙමළ දේශපාලනඥයින් මුළු ජාතියම විනාශ කරමින් ජාතිවාදය අවුලවන්නට විය. එහි විපාක අදත් ජනතාව විඳවමින් සිටී. එසේ වුවද ඒ දේශපාලනඥයින් අද සිදු කරන්නේත් එයමය.එසේම උතුරේ දෙමළ ජනතාව මුල සිටම එක්සත් ජාතික පක්ෂය පිළිගත්තේ ද නැත. ජනතාව තුළ එක්සත් ජාතික පක්ෂ විරෝධී මතයන් එදා සිටම පැවැතිණි. ජාතික සමගිය ගැන කථා කරමින් ජාතිවාදය අවුලවන පක්ෂයක් ලෙස ඔවුන් එක්සත් ජාතික පක්ෂය හඳුන්වනු ලබයි. මෙවන් තත්ත්වයක් හමුවේ 1982 දී පැවැති ජනාධිපතිවරණයේ දී යාපනය දිස්ත්‍රික්කයේ වැඩිම මනාප ප්‍රමාණයක් ලැබුණේ ශ්‍රී ලංකා නිදහස් පක්ෂ අපේක්ෂක හෙක්ටර් කොබ්බෑකඩුවටය. යාපනය දිස්ත්‍රික්කයේ ආසන 11 කින් ආසන 7 කින්ම ජේ. ආර්. අබිබවා කොබ්බෑකඩුව මහතා වැඩි මනාප ලබාගෙන තිබුණු අතර එදා ජනාධිපතිවරණයෙන් දිනු එක්සත් ජාතික පක්ෂ අපේක්ෂක ජේ. ආර්. ජයවර්ධනට වැඩි මනාප ලබාගත හැකි වූයේ ආසන දෙකක පමණි. ශ්‍රී ලංකා නිදහස් පක්ෂ අපේක්ෂක හෙක්ටර් කොබ්බෑකඩුව මහතාට වඩුක්කොඩෙයි, කන්කසන්තුරේ, මනාප්පායි, කෝපායි, උඩුප්පිඩි, පේදුරුතුඩුව යන ආසනවලින් වැඩිම මනාප ලැබී තිබිණි. එමෙන්ම වන්නි දිස්ත්‍රික්කයේ මුලතිව් ආසනයෙන් වැඩිම මනාප ලැබුණේද හෙක්ටර් කොබ්බෑකඩුව මහතාටය.කොටි ත්‍රස්තවාදය විනාශ කර සිව් වසරක් පිරෙන දිනයේ ගාලු මුවදොර පිටියේ පැවැති විජයග්‍රහණ සැමරුමේදී ජනාධිපති තුමන් උතුරේ ජනතාව හා ශ්‍රී ලංකා නිදහස් පක්ෂය අතර පැවැති සබඳතා සිහිකර දුන්නේ තවදුරටත් සාමයට දෑත් දිගු කරමිනි. එහෙත් එම අවස්ථාව ජාතිවාදි ලෙස විකෘති කරමින් ජනතාව තුළ ජාතිවාදය අවුස්සන ආකාරයෙන් උදයන් පුවත්පත වාර්තාවක් පළකර තිබිණි.තවත් පැත්තකින් දෙමළ ජාතික සන්ධානය හා උදයන් පුවත්පත උතුරේ ජනතාව අතර එක්සත් ජාතික පක්ෂය ප්‍රචලිත කරන්න උත්සාහ කරන බවක් ද පෙනෙන්නට ඇත. ඔවුන් අද මහින්ද රාජපක්ෂ ආණ්ඩුව කෙසේ හෝ බිඳ දමා එක්සත් ජාතික පක්ෂ ආණ්ඩුවක් පිහිටුවීමේ සිහිනයක් දකිමින් සිටිති. මහින්ද රාජපක්ෂ ජනාධිපති තුමන් සිටින තාක් මේ රට දෙකඩ කරන්නට නොහැකිය. කොටින්ගේ අවශ්‍යතාව වූ ඊලම බිහිකර ගන්නට නොහැකිය. ඒ අභියෝගයට මුහුණ දෙන ක්‍රමවේදයක් ගැන අද කොටි හිතවාදීන් මෙන්ම උතුරේ බෙදුම්වාදී දේශපාලන බලවේග මාන බලති.උදයන් පුවත්පත පසුගියදා තවත් වාර්තාවක් පළකර තිබුණේ බන්ධනාගාරය සම්බන්ධයෙනි. වැලිකඩ බන්ධනාගාරයේ කොටි සැකකරුවන් රඳවා සිටින මැදිරිවල සිංහල සැකකරුවන් ද රැඳවීමට පියවර ගැනීම බරපතළ වරදක් බවත් වහාම මේ දෙපිරිස වෙන්කළ යුතු බවට දෙමළ ජාතික සන්ධානයේ පාර්ලිමේන්තු මන්ත්‍රීවරයකු කරන ලද ප්‍රකාශයක් පදනම් කරගෙන එම පුවත පළ කරවා තිබුණි.බන්ධනාගාරය යනු සිරකරුවෝ ද මනුස්සයෝ යන තේමාව යටතේ පවතින ආයතනයකි. බන්ධනාගාරයේ ගත කරන සියලුම දෙනා සැකකරුවන් ය. එසේත් නැත්නම් සිරකරුවන් ය.ඔවුන්ට කොටස් දෙකකට බෙදා වෙන් කරනු ලබයි. එනම් සැකකරුවන් - සැකකාරියන් වශයෙන් ගැහැනු - පිරිමි වශයෙනි. ඒ හැර කිසි දිනෙක බන්ධනාගාරය තුළ සිංහල දෙමළ මුස්ලිම් බර්ගර් සිරකරුවන් යනුවෙන් සිරකරුවන් වෙන් කළේ නැත.එසේ සිරකරුවන් ජාතීන් වශයෙන් හෝ ආගමික වශයෙන් වෙන් කිරීමේ ක්‍රමවේදයක් ලෝකයේ කිසිදු රටක නැත. මේ ආකාරයෙන් උදයන් පුවත්පත පටු ලෙස ජාතිවාදය අවුලවමින් ජාතීන් භේද බින්න කරවීමට උත්සාහ කිරීම බලවත් වරදකි. එය මාධ්‍ය සදාචාරයට මුළුමනින්ම පටහැනිය.මේ ආකාරයෙන් ජාතිවාදය අවුලවන පුවත්පත් හා දේශපාලන පක්ෂ පිළිබඳව ජාත්‍යන්තර සම්මුතියන් ඇතිකළ යුතුව ඇත. මේ සම්බන්ධව එක්සත් ජාතීන්ගේ සංවිධානයට ද පැමිණිලි කළ යුතු ය.උදයන් නමැති පුවත්පත පුවත්පතක් වන්නේ නමට පමණි. එහි අන්තර්ගතය ජාතිවාදය හා ත්‍රස්තවාදය පදනම් කරගෙන ජාතියක් විනාශ කිරීමේ පිළිවෙතකි.මෙම පුවත්පතට ආදායම් ලැබෙන්නේ පුවත්පත් අලෙවියෙන් හෝ දැන්වීම් මාර්ගයෙන් නොවන්නේය. ඒ සියලු පිරිවැය ආවරණය වන්නේ දෙමළ ඩයස්පෝරාව උදයන් පුවත්පතට මාසිකව එවනු ලබන ආධාරවලිනි.එසේ දෙමළ ඩයස්පෝරාවේ අරමුදල්වලින් මුද්‍රණය කරන පුවත්පතක් ඉටුකරන්නේ දෙමළ ඩයස්පෝරාවේ අවශ්‍යතාව මිස ජාතියේ අවශ්‍යතාවක් නොවේය.මුස්ලිම් ජනතාව හා ආණ්ඩුව අතර ගැටුමක් ඇති කරවා එතුළින් වාසි ලැබීමටත් උදයන් පුවත්පත උත්සාහ කරමින් සිටියි.මේ අතර ඉතිහාසයේ කිසිදු ආණ්ඩුවක් සිදු නොකළ ආකාර විශාල සංවර්ධන ව්‍යාපෘතින් ගණනාවක් මේ වන විට උතුරේ සිදුකිරීමට ආණ්ඩුව පියවර ගෙන තිබේ. එම ව්‍යාපෘතීන් හි ප්‍රතිලාභ මේ වන විටත් ජනතාවට ලැබෙමින් පවතී. එහෙත් එහි ප්‍රසාදය ආණ්ඩුවට ලැබීම වළක්වාලීමට කොටි හිතවාදී බලවේග දැඩි ලෙස උත්සාහ කරමින් සිටියි.තවත් පැත්තකින් උතුරේ දිසාපතිවරුන්, ප්‍රාදේශීය ලේකම්වරුන් වැනි මහජනතාව හා දෛනිකව ගැටෙන පරිපාලන සේවා නිලධාරීන් රාශියක්ම තිස් වසරක් කොටි සංවිධානය හා එක්ව හෝ කොටින්ට අවශ්‍ය පරිදි එසේත් නැත්නම් වෙනම රාජ්‍යයක් පිහිටුවීමේ පුහු මානයක් සමඟ ජීවත්වූ පිරිසකි.ඔවුන් ජනතාව අතර සේවය කිරීමේදී පෙනෙන්නේ පෙර ක්‍රියාදාමයට සමානව කටයුතු කරන බවයි.එම තත්ත්වය වෙනස් කළ යුතු යැයි එම නිලධාරීන්ට ස්ථාන මාරුවීම් ලබා දුන්නත් ඔවුන් කටයුතු කරන්නේ උතුරු පළාත තුළමය. අද එහි ජනතාව කියා සිටින්නේ කොටි මනසෙන් බැහැර වූ වෙනත් පළාත්වල සිටින පරිපාලන සේවා නිලධාරීන්ගේ සේවය තමන්ට ලැබෙන්නේ නම් එය මීට වඩා විශිෂ්ට වනු ඇති බවය.ටී. චන්ද්‍රසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>26</day>
    </date>
    <link>http://www.silumina.lk/2013/05/26/_art.asp?fn=ab1305264</link>
    <topic>ඔ‍ෙබ් හඬ මා සමඟයි සමුගෙන යන ඉන්දීය තානාපති අමරදේවට කියයි</topic>
    <author>චන්දන බණ්ඩාර</author>
    <content>කොටි ත්‍රස්තවාදයෙන් මාතෘ භූමිය නිදහස් කර ගැනීමේ ඓතිහාසික සිදුවිම සමරන විජයග්‍රහණයේ හතරවන සැමැරුම සහ පෙළපාලිය ගිය සති‍යේදි අති උත්කර්ෂවත් ලෙස ගාලු මුවදොරදී පැවැත්විණි. බියක් ගැන නොදැන දැයක් ගැන පමණක් සිතා ලක්මෑණියන්ගේ උරුමකරුවෝ නිදහස පතා කැප වු යුද නාවික ගුවන් පොලිස් හා සිවිල් ආරක්ෂක බළකා රණවිරුවෝ පෑ පෙළහර විශ්මිත දෑස් දල්වා පැමිණ සිටි සම්භාවණිය අමුත්තෝ අතිවිශාල ජනතාව දැක බලා ගත්හ. "මේ යුගය අවසන් විය යුත්තේ යුද්ධය කළ යුගයක් ලෙස නොවේ යුද්ධය අවසාන කළ යුගයක් ලෙසයි ‍.ටයර් සෑයවල පිච්චෙන එක නතර කළ යුගයක් ලෙසයි"ජනාධිපතිතුමා විජයග්‍රහණයේ සැමරුමේදි ජාතිය අමතමින් කියා සිටියේය. මානව හිමිකම් සහ ප්‍රජාතන්ත්‍රවාදය කථාවල ඇත්තේ රට යටත් කර ගැනීමේ අපේක්ෂාවයි. සටන් විරාම ගිවිසුමෙන් රට පාවා දුන් අය ජාතියේ වීරත්වය අමතක කරන්න හදනවා. මීනි මරපු ,ලේ හලපු යුගයක් නොව මේ රටේ දැවැන්ත විපර්යාසයක් ඇති කළ යුගයක් අද තිබෙන්නේ. බෙදුම් වාදයට ආවඩන පක්ෂ සිටින තුරු දෙමළ ජනතාවට සතුරන් ඕනේ නැහැ. දෙමළ ජනතාව වෙනුවෙන් බලපෑම් කරන්නේ උතුරේ ජනතාවගේ දේ උදුරා ගන්නා අයමයි. රට වෙනුවෙන් කැප වුණ රණවිරුවන් අපි ඉහළටම ඔසවා තැබුවා."ජනාධිපතිතුමා විජයග්‍රහණයේ සැමැරුමේදි කියා සිටියේය‍. ජනාධිපතිතුමා සිය කථාව අවසාන කළේ සිළුමිණ පුවත්පතේ ප්‍රධාන කර්තෘ ජ්‍යෙෂ්ඨ මාධ්‍යවේදී කරුණාදාස සුරියආරච්චි මහතා එදින පුවත්පතේ රණවිරු සැමරුම් උළෙලේ පෙරහුරුවක නිරතව සිටි රණවිරුවන්ගේ ඡායාරූපයකට ලියු කවියක අවසාන පද දෙකකිනි. "ජය මිස පරාජය ගැන නොසිතුවෙමු අපි, දැය ගැන මිසක දිවි ගැන නොසිතුවෙමු අපි" ජනාධිපතිතුමා සිය කථාව අවසාන ‍කළේ එළෙසිනි.පසුගිය විසි එක් වෙනිදා විපක්ෂය විසින් වැඩ වර්ජනයක් කැඳවා තිබුණු දිනයේ ජනාධිපතිතුමා විසින් විශේෂ කැබිනට් මණ්ඩල රැස්විමක් කැදවා තිබිණි. එදින කැබිනට් මණ්ඩල රැස්විමට පැමිණ සිටි ඇමැතිවරුන්ගේ පැමිණිම සතුටු දායක මට්ටමක තිබුණේ නැත. ඒ ගැන ජනාධිපතිතුමා විහිළුවක්ද කළේ එහි සිටි ඇමැතිවරුන්ටය "මොකද මෙයාල අද වර්ජනයක්ද? හැබැයි රටේ නම් වර්ජනයක් නැහැ. ඒත් ඇමැතිවරු අඩුයි ඒ මොකද ?"ජනාධිපතිතුමා විහිළුවක් කරමින්ම කැබිනට් මණ්ඩල රැස්විම ආරම්භ කළේය.එදින පැවැති වර්ජනය ගැන ආර්ථික සංවර්ධන ඇමැති බැසිල් රාජපක්ෂ ඇමැතිවරයා විශේෂ වාර්තාවක් කැබිනට් මණ්ඩලයට ඉදිරිපත් කළේය. "වර්ජනය ඉතාම අසාර්ථකයි. රාජ්‍ය සේවකයින් වෙනදාටත් වඩා සේවයට වාර්ථා කරලා තිබෙනවා. ලංගමය වෙනදාටත් වඩා බස් රථ 200ක් ධාවනය කරලා තිබෙනවා. ඒ සදහා ලංගමයේ සේවක මහත්වරු අපට විශේෂ දායකත්වයක් ලබා දි තිබෙනවා. ජල සම්පාදන මණ්ඩ‍ලසේ සේවක පැමිණිම සියයට සියයයි. වරාය සහ විදුලිබල මණ්ඩ‍ලයේ සේවක පැමිණිම වෙනදාටත් වඩා හොදයි. එහි සේවා කටයුතුත් හොදින් ‍සිදු වෙනවා. "ඇමැති බැසිල් රාජපක්ෂ කියා සිටියේය.ඉන් අනතුරුව කැබිනට් මණ්ඩලයේ අවධානයට යොමු වුයේ ලංකා විදුලි බල මණ්ඩලයේ ගල් අගුරු ගැනිමේ කැබිනට් පත්‍රිකාවක් ගැනය. ඒ සමඟම ඉදිරිපත්ව තිබු මතයක් වුයේ ගල් අඟුරු ගැනීමේ ටෙන්ඩරය සාධාරණ නොවන බවය. හිටපු විදුලි බල ඇමැති චම්පික රණවක ඒ ගැන කරුණු කීය. කෙසේ වෙතත් අවසානයේ ජනාධිපතිතුමා කියා සිටියේ මේ ගැන තිරණය කිරිම විදුලි බල ඇමැතිනි පවිත්‍රා වන්නිආරච්චිට පවරණ ලෙසටය.ඉන් අනතුරුව කැබිනට් මණ්ඩලයේ අවධානයට යොමු වුයේ වෙසක් සැරසිලි දන්සල් ආදිය ගැන බුද්ධසාසන අමාත්‍යාංශයේ නිලධාරියකු කරන ලද නියෝගයක් ගැනය. ඒ ගැන චම්පික රණවක ඇමැතිවරයා අදහස් දැක්වීය. "වෙසක් සමයේ බෞද්ධ සැරසිලි වලට කිසිම බාධාවක් වෙන විදියේ කටයුතු නොකළ යුතුයි. ජනතාවට කිසිම බාධාවකින් තොරව වෙස්ක් සැරසිලි කිරිමට ඉඩ දෙන ලෙසද ජනාධිපතිතුමා නියෝග කළේය.ගිය සිකුරාදා දිනයට එජාප මහලේකම් තිස්ස අත්තනායකගේ උපන් දිනය යෙදි තිබිණි. එහෙත් සුපුරුදු පරිදි තිස්ස අත්තනායක ලේකම්වරයා උදෑසනින්ම කොළඹ නිදහස් චතුරස්‍රයේ ඇවිදිමින් ‍ව්‍යායාම කරමින් සිටියේය. ඒ උදෑසන පහයි කාලට පමණය. ඉන් අනතුරුව උදෑසන 5.30 ට පමණ තිස්සගේ දුරකථනයට ඇමැතුමක් ලැබිණි. අනිත් පසින් කථා ක‍ළේ ජනාධිපතිතුමාය. "තිස්ස මේ දැන් මං උගන්ඩාවේ ඉදලා ආවේ. මට හරිම මහන්සියි. ඒත් මට ඔයාගේ උපන් දිනය මතක් වුණා. සුභ පතන්නයි කථා ක‍ළේ. "තිස්ස දේශපානය කරනකොට ඉවසීමෙන් කටයුතු කරන්ඩ ඕනේ. අපිත් ඔයා‍ගේ වැඩ පිළිවෙල ගැන බලා ගෙන ඉන්නේ."ජනාධිපතිතුමා කියා සිටියේය."සර් මං ඉවසිමෙන් වැඩ කරන්නේ. මං ආදර්ශයට ගන්න චරිත දෙකක් තියෙනවා. ඒක්කෙනෙක් තමයි අපේ හිටපු ජනාධිපති ජේ ආර් ජයවර්ධන මැතිතුමා අනිත් කෙනා තමයි ඔබතුමා.සර් ජේ ආර් මැතිතුමා ජනාධිපති වුණේ අවුරුදු 71 දී. ඔබතුමා ‍බොහොම කැපවීම් කරලා බාධක මැද ඉවසාගෙන ඉදලා රටේ නායකයා වුණේ. "එජාප මහ ලේකම් තිස්ස අත්තනායක කියා සිටියේය."ඒ වුණාට තිස්ස ඒක සමහරුන්ට නොතෙරෙන එකයි වැඩේ. "ජනාධිපතිතුමා එසේ කියමින් දුරකථන සංවාදය නිමාවට පත් කළේය.ශ්‍රීලංකාවේ හිටපු ඉන්දියානු මහකෙමසාරිස් අශෝක් කේ.කාන්තා මහතා මෙරට තම නිල කාලය නිමා කර නැවත ඉන්දියාය බලා යාමට පෙර සමු ගැනීමේ සාදයක් පැවැත්විමට කටයුතු කර තිබුණේය. ඒ තනාපතිවරයාගේ නිල නිවෙසේදිය. මේ සදහා රාජය සහ විපක්ෂයේ මැති ඇමැතිවරු සහ කලාකරුවෝ එක්ව සිටියහ. ඇමැතිවරුන් වන නිමල් සිරිපාල, සරත් අමුණුගම, රවුෆ් හකීම් , බැසිල් රාජපක්ෂ සහ පාර්ලිමේන්තු මන්ත්‍රිවරුන් වන ආර් සම්බන්දන්, රවි කරුණානායක, ලක්ෂ්මන් කිරිඇල්ල, රවි කරුණානායක ඇතුළුව ජවිපෙ නායක සෝමවංශ අමරසිංහද ඊට එක්ව සිටියහ. ඊට අමතරව කලාකරුවන් වන ඩබ්ලිව්‍. ඩී අම‍රදේව ඇතුළු කලාකරුවන්ද ඊට එක්ව සිටියහ."ඔබේ හඩ මා සමගයි. මට ඔබ කිසිදා අමතක නොවේ. "අශෝක් කේ කාන්තා කියා සිටියේ මහා කලාකරු පණ්ඩිත් අමරදේවයන්ටය. "ඔබ අපේ කලාකරුවන්ට දැක්වු දායකත්වයට ස්තුතියි." අමරදේවයන් අශෝක් කේ කාන්තාට කියා සිටියේය. මේ අතරතුර එම සාදයේදි සරත් අමුණුගම ඇමැතිවරයාට දෙමළ ජාතික සන්ධානයේ මන්ත්‍රි ආර් සම්බන්දන් හමු විය. " ඔයා තරුණ වෙලා වගෙයි.ඉන්දියාවේදි හොදට ප්‍රතිකාර ලැබිලා වගෙයි. ඔයා කේරලේ පැත්තේද?"සරත් අමුණුගම ඇමැතිවරයා සම්බන්දන් මන්ත්‍රිවරයාගෙන් විමසා සිටියේය."ඔව් මං ඉන්දියාවේ ගියේ බෙහෙත් ගන්න තමයි. මං දැන් වයින් එකක්වත් ගන්නේ නැහැ. "සම්බන්දන් මන්ත්‍රිවරයා කියා සිටියේය. "ඔයා ඔය තරමටම ඩයට් කරනවාද?" අමුණුගම ඇමැතිවරයා විමසා සිටියේය. "ඔව් ඒවා නියම ඉංග්‍රිසි බෙහෙත්නේ."සම්බන්දන් මන්ත්‍රිවරයා කියා සිටියේය. මේ අතරතුර ඇමැති රවුෆ් හකිම් සහ ආර් සම්බන්දන් අතර කථාබහක් ඇති වීය. එය ඇසුණු ඇමැති ඩග්ලස් දේවානන්දා කියා සිටියේ "මටත් උතුරේ මහ ඇමැති කමට තරඟ කරන්ඩ සුදුසු කමක් තියෙනවා "කියාය.නායකයො වෙන්න වාසනාව ඕනැනිමල් සිරිපාල ද සිල්වා ඇමැතිවරයාගේ ගේ දේශපාලන දිවියට 30 වසරක් පිරීම නිමිත්තෙන් බණ්ඩාරනායක අනුස්මරණ සම්මන්ත්‍රණ ශාලාවේ ඉකුත් (20) දා පැවැති උත්සවයේ දී පක්ෂ - විපක්ෂ දේශපාලනඥයින් රැසකට අතීත දේශපාලන මතක සටහන් අවදි කර ගැනීමට අවස්ථාව ද උදා විය. ඩිලාන් පෙරේරා, ජගත් පුෂ්පකුමාර, විජයමුණි සොයිසා යන අමාත්‍යවරු ද සබරගමුව ආණ්ඩුකාර වි. ජ. මු. ලොකුබණ්ඩාර, එජාප පාර්ලිමේන්තු මන්ත්‍රී ගයන්ත කරුණාතිලක ජනාධිපති පාර්ලිමෙන්තු කටයුතු ලේකම් කුමාරසිරි හෙට්ටිගේ අසුන්ගෙන සිටියේ එකට ය.“මෙතැන හොඳ එකතුවක් තියෙන්නෙ. රටේ ප්‍රශ්න ගැන කතා කරන්නත් මේ වගේ සුහදව එකතු වෙනවනං කොච්චර හොඳ ද? වි. ජ. මු. ලොකුබණ්ඩාර කීවේ ය. “ඔබතුමාල වගේ අයට තමයි ඒ වගේ දේවලට මැදිහත් වෙන්න පුළුවන්. ඒවට අපෙන් සහයෝගය ඕනෑ වෙලාවක තියෙනවා” කීවේ ඇමැති ජගත් පුෂ්පකුමාර ය.“ඒ වගේ හොඳ දෙයක් කරන්න දේශපාලනය ගැන පටුවෙන් හිතන අයත් එක්ක බෑ. සමහරුන් රට ගැන නෙවෙයි බලන්නෙ. ඒ අයට ඕනැ මඩ දේශපාලනය. ඒ අතින් ගයන්ත කරුණාතිලක මන්ත්‍රීතුමාල එහෙම නෑ. ආණ්ඩුවට ගහන්නෙත් ප්‍රතිපත්ති මත පිහිටලනේ.” ඇමැති ඩිලාන් කීවේය.“ඉතින් ගයන්ත මන්ත්‍රීතුමාටත් බැරිද දේශපාලන ජීවිතය සමරන උත්සවයක් තියන්න?” හෙට්ටිගේ ඇසුවේ ගයන්තගේ අත ද අල්ලා ගනිමිනි. “අපිට ඒවට ඉක්මනක් නෑ. දැන් ඉතින් ජනතාවගෙ ප්‍රශ්න ගැන නේ අපි බලන්නෙ” ගයන්තගේ පිළිතුර විය.“ගයන්ත දේශපාලන ජීවිතය සමරන්නෙ කොහොමද පක්ෂයේ සමගියක් නැතිව” ඇමැති ජගත් පුෂ්පකුමාර කීවේය. “අසමගිකම් නැත්තෙ කොතැන ද? අපේ පක්ෂය දැන් ශක්තිමත් ව ඉදිරියට යනව. ඒක ඉදිරියට බලාගන්න පුළුවන්” ගයන්ත කරුණාතිලක කියද්දී ඇමැති ඩිලාන් කීවේ “ඊළඟට එන ඡන්දවලින් ඒ ගැන බලාගන්න පුළුවන්. මිනිස්සු ඉන්නෙ ජනාධිපතිතුමත් එක්ක” කියාය.“ඇත්තටම නායකයො වෙන්න හැමෝටම බැහැ. පෙර පින් කර තිබීම වගේ ම වාසනා ගුණයක් තියෙන්න ඕනෑ. ජනාධිපතිතුමා සැබෑ නායකයකු වෙන්න ඕන කරන සියල්ල ම වගේ සම්පූර්ණ කරලා තියෙන නායකයෙක් . සමහරුන් නායකයන් වෙයි කියල හිතුවත් එහෙම වෙන්නෙ නෑ. ඒ වගේ අය විපක්ෂයෙත් ඉන්නව හැම තැනකම ඉන්නවා . උද්දච්චකම වගේ ම මුල අමතක කාටවත් නායකයො වෙන්න බෑ” හෙට්ටිගේ කියද්දී එතැන සිටි අය එය අනුමත කළේ ඒකනම් හරියට හරි කියමිනි.නායකයො වෙන්න වාසනාව ඕනැජාතික නිදහස් පෙරමුණේ නායක, ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍ය විමල් වීරවංශ ගෙවි ගිය සති අන්තයේ දී ‘නව දෙමළ ඊළාම් සැලසුම සහ උතුරේ ඡන්දය’ යන තේමාව යටතේ සිය පක්ෂය විසින් සංවිධානය කරන ලද සම්මන්ත්‍රණ මාලාවේ පළමුවැන්නට ප්‍රධාන කථිකයා ලෙස සහභාගි විය. මෙහිදී පැය එකහමාරකට අධික කාලයක් තම දේශනය පැවැත්වීමට විමල් වීරවංශ කටයුතු කළේය. උතුරේ ඡන්දය, 13 වැනි ආණ්ඩුක්‍රම ව්‍යවස්ථාවේ බෙදුම්වාදී බලතල සහිතව පැවැත්වුවහොත් ඉන් බිහි වන පළාත් සභාව නව දෙමළ ඊළාම් සැලසුමේහි ආරම්භක පියවර වන සැටිත් පෙන්වා දුන්නේය.මෙහිදී අමාත්‍යවරයා ඉමහත් ආයාසයෙන් සිය දේශනය පවත්වා ගෙන ගියේ ඒ වන විට ඔහු උගුරේ ආබාධයකින් හා සෙම්ප්‍රතිශ්‍යාවෙන් පෙළුණු හෙයිනි. ඊට පසු දිනයේ ද අමාත්‍යාංශය විසින් සංවිධානය කර තිබු උත්සව හතරකට කට සහභාගි වීමට විමල් වීරවංශට සිදු විය. වර්ෂාව මැද්දේ පැවැති මේ උත්සව අවසානයේ අමාත්‍යවරයාගේ අසනීප තත්ත්වය උග්‍ර අතට හැරුණු අතර ඒ නිසා ඔහුට රෝහල් ගත වීමට සිදු විය.“උණ, සෙම්ප්‍රතිශ්‍යාව නිසාත්, දිගින් දිගටම කාර්ය බහුලව කටයුතු කිරීම නිසාත් මේ දින කිහිපය විවේකයෙන් ගත කරන්න ඕනෙ” වෛද්‍යවරු අමාත්‍යවරයා පරීක්ෂා කිරීමෙන් අනතුරුව පැවසූහ. “මම ඉදිරියේදී යොදාගත් වැඩ කටයුතු කිහිපයක් තිබෙනවා. හෙට දිනයේ කුරුණෑගල දිස්ත්‍රික් සම්මන්ත්‍රණය නම් මඟ හරින්නට බැහැ.” විමල් වීරවංශ මහතා එහිදී පැවැසීය. “අපේ උපදෙස් නම් කොහේවත් නොගිහින් විවේක ගත යුතු බවයි” වීරවංශ ඇමැතිවරයාට ඉන් පසු එසේ දැඩි වෛද්‍ය උපදෙස් ලැබිණි.“මට ඇරැයුම් ලැබී තිබෙනවා, ජනාධිපතිතුමාගෙන් චීන නිල සංචාරයට සහභාගි වන ලෙස. ඒ අනුව 24 වැනි දින මා එතුමන් සමඟ චීනය බලා පිටත්ව යනවා. මගේ පැමිණීමෙන් පසු ඉදිරි සම්මන්ත්‍රණ පැවැත්වීමටත්, මහජන පෙත්සම අස්සන් කිරීමේ වැඩපිළිවෙළ ක්‍රියාත්මක කිරීමටත් අදාළ කටයුතු සූදානම් කරන්න” රෝහලෙන් නික්ම ආ විමල් වීරවංශ පක්ෂයේ ප්‍රධාන ලේකම් ප්‍රියන්ජිත් විතාරණට දැනුම් දුන්නේය.තලංගම රෝහල අසල දී බස් රථ අනතුරකින් මියගිය අතුරුගිරිය පෝරේ පදිංචි නිසංසලා දේවි මහත්මියගේ පවුලට නව නිවෙසක් ඉදිකර දිය යුතු යැයි අමාත්‍ය වීරවංශ තීරණය කළේ එම පවුල පත්ව ඇති අසරණ භාවය සලකාය. ඔවුන් විසූ නිවාසය ජීවත් වීමට යෝග්‍ය අන්දමේ නොපවතී. මේ සියලු කරුණු මත එම අසරණ පවුලට නව නිවෙසක් ලබා දීමට තීරණය කළ විමල් වීරවංශ ඇමැතිවරයා ඒ බව කඩුවෙල මහ නගර සභාවේ නියෝජ්‍ය නගරාධිපති බුද්ධික ජයවිලාල් මහතා මඟින් ඥාතීන්ට දැනුම් දුන්නේය.ඇමති නිමල් සිරිපාල ද සිල්වා මහතාගේ දේශපාලනික සේවාව අගය කිරිම සඳහා පසුගිය සතියේ දී කොළඹ නගර සභාව සංවිධානය කර තිබු උත්සවයට සහභාගී වන්නැයි ලැබුණු විශේෂ ආරාධනාව මත එජාප හිටිපු නියෝජ්‍ය නායක කරු ජයසුරියද ඊට සහභාගී විය. එහිදී නිමල් සිරිපාල ද සිල්වා ඇමතිවරයාගේ සේවය අගය කරමින් කරු අවධාරණය කළේ එවකට කොළඹ මහ නගර සභාවේ විපක්ෂ නායකවරයා ලෙස නිමල් සිරිපාල ද සිල්වා ඇමැතිවරයා සිය පදවියේ ගෞරවය ආරක්ෂා කරමින් කටයුතු කළ ආකාරය ගැනය. එසේම කොළඹ මහ නගර සභාවට යුද, ගුවන් සහ නාවික ත්‍රිවිධ හමුදා නැතත් රාජ්‍යයකට අවශ්‍ය අනෙකුත් සියලුම අංගවලින් සමන්විත බවද කරු පෙන්වා දුන්නේය. එහි නගරාධිපතිව ලෙස කටයුතු කළ එස්.ඩබ්.ආර්.ඩී බණ්ඩාරනායක, ජේ.ආර් ජයවර්ධන, ආර්.ප්‍රේමදාස මහත්වරුන් පසුව රාජ්‍ය නායකත්වයට පත් වු ආකාරය ගැන ද සිහිපත් කළ කරු තම දේශපාලන ජිවිතය තුළ කොළඹ නගරාධිපතිවරයා ලෙස කටයුතු කළ කාලය සුවිශේෂී බවත්, ජනතාව සමඟ ඉතා සමීපව කටයුතු කිරීමට ලැබුණු කාලයක් ලෙසට ස්මරණය කළේය.නිට්ටඹුව මල්වත්ත බෝධිරාජාරාමයේ නව චෛත්‍ය රාජායාණන් වහන්සේ විවෘත කිරීමේ උත්සවයටද කරුට ආරාධනා කර තිබු අතර, ඊට නියමිත වු වේලාවට කලින් සහභාගී වීමට කරු තීරණය කළේ නිට්ටඹුව විද්‍යානන්ද පරිවේණාධිපති ශ්‍රී ලංකා රාමඤ්ඤ මහා නිකායේ මහෝපාධ්‍ය නිට්ටඹුවේ ධම්මසිරි හිමිපාණන්ගේ ආදාහන උත්සවයට සහභාගී වීමට තිබු බැවිනි. මෙම අවමංගල්‍ය උත්සවයේදී කරු පෙන්වා දුන්නේ උන්වහන්සේ නිසි කලට තම වගකීම් සිසුනට පවරා දී අවශ්‍ය තැන්හි උපදෙස් ලබා දෙමින් ඔවුන් මෙහෙයවමින් ආදර්ශවත් ලෙස කටයුතු කළ ආකාරයයි. එසේම උන්වහන්සේ අල්පේච්ඡ ජීවිතයක් ගත කළ බවද කරු මෙහිදී සඳහන් කළේය.ගිය සතියේ සිකුරාදා දිනයේදී එජාප නායකයාව මාදුළුවාවේ සෝභිත හිමි සහ තිනියාවල පාලිත හිමි පස්වෙනි පටුමගේ පිහිටි එජාප නායකයා‍ගේ නිළ නිවෙසේදි හමුවීය. එහිදි මාදුළුවාවේ සෝභිත හිමියෝ විධායක ජනාධිපති ධුරය ගැන සිය අදහස් එජාප නායකයාට කියා සිටියේය."අපි ලබන විසි නව වෙනිදා නව ව්‍යවස්ථා කෙටුම්පතක් ජනතා සංවාදය සදහා ඉදිරිපත් කරනවා.එතනදි විධායක ජනාධිපති ධුරය විතරක් නෙමෙයි. මුළු ව්‍යවස්ථාවම සැලකිල්ලට ගන්නවා. ඒ ජන්ද ක්‍රමයේ වෙනසකුත් ඇතිව. "එජාප නායකයා කියා සිටියේය.ඉන් අනතුරුව එජාප නායකයා ගියේ ආණමඩුව ප්‍රදේශයටය. ඒ තිස්ස අත්තනායක ලේකම්වරයා සමගය. ඒ වෙනවිට ආණමඩුවට පාර්ලිමේන්තු මන්ත්‍රීවරුන්වන චන්ද්‍රානි බණ්ඩාර , පී හැරිසන්, නිරොෂන් පෙරේරා සහ ගාමිණි ජයවික්‍රම පෙරේරා එක්ව සිටියහ. එදිනම ආණමඩුව" සඳා" හොටලයේ එජාප සාමාජික ප්‍රවර්ධන වැඩසටහනක් පැවැත්විණි.එය අවසන් කර එජාප නායකයා ගියේ පුත්තලම රෝයල් ගාඩ්න් හෝටලයටය. එදින එම හෝටලයේ නවාතැන් ගෙන එජාප නායකයා පසු දින පැවැති එජාප වැඩසටහන් වලට සහභාගි වුණේය. එම උත්සව සංවිධානය කර තිබුණේ එජාප ආණමඩුව සංවිධාය පේමසිරි මුණසිංහය.‍මේ අතරතුර එජාප මස්කෙලිය බල මණ්ඩල රැස්විම ගිය සතියේ පැවැත්විණි. ඒ හැටන් තරුණ බෞද්ධ සංගම් ශාලාවේදිය. එය සංවිධානය කර තිබුණේ මධ්‍යම පළාත් විපක්ෂ නායක කේ. කේ පියදාස විසිනි. මේ අවස්ථාවට තිස්ස අත්තනායක, රේණුකා හේරත් ,නුවරඑළිය නගරාධිපති චන්දන කරුණානායක ඇතුළු පිරිසක් එක්ව සිටියහ.ගිය සදුදා දිනයේදි නිමල් සිරිපාලද සිල්වා ඇමැතිවරයා‍ගේ තිස් වසරක ‍දේශපාලන දිවියේ දෝංකාරය නම් වු උත්සවය පැවැතියේ කොළඹ බණ්ඩාරනායක අනුස්මරණ සම්මන්ත්‍රණ ශාලාවේදිය. ඊටද එජාප නායකයා ගිය සතියේ ගොස් තිබිණි.ගිය අගහරුවාදා දිනයේදි වයඹ සහ මධ්‍යම පළාත්වල එජාප ආසන සංවිධායකයන්ගේ ලේකම්වරු සිරිකොත එජාප කාර්යාලයට කැඳවා තිබිණි. "2014 මැතිවරණයක් ඉලක්ක කරගෙන කටයුතු කළ යුතු ආකාරය ගැන එහිදි සාකච්ඡාවට ගැණිනි. මේ අතරතුර ගිය බදාදා දි‍නයේදි එජාප නායකයා එජාපය ජනතාවට ඉදිරිපත් කිරිමට නියමිත නව ව්‍යවස්ථා කෙටුම්පත ගැන එජාප ජ්‍යෙෂ්ඨයන් සමග සාකච්ඡා කළේය. විජේදාස රාජපක්ෂ, තිලක් මාරපන, ජෝශප් මයිකල් පෙරේරා , ගාමිණී ජයවික්‍රම පෙරේරා සහ ර‍වි කරුණානායක එම හමුවට එක්ව සිටියහ.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>26</day>
    </date>
    <link>http://www.silumina.lk/2013/05/26/_art.asp?fn=af1305261</link>
    <topic>කර්මය වෙනස් කළ හැක්කේ මිනිසාට පමණයි</topic>
    <author>සාකච්ඡා කෙළේ රමණී සුබසිංහ</author>
    <content>ශ්‍රී ලංකා අමරපුර මහා නිකායේ උත්තරීතර මහා නායකඅග්ගමහා පණ්ඩිත, ග්‍රන්ථ විශාරද, රාජකීය පණ්ඩිත දවුල්දෙණ ඤාණිස්සර මහ නාහිමි‘වෙසඟ’ යනු වෙසක් මාසයට නමෙකැ’යි දළදා සිරිත කියයි. 14 වැනි සියවසේ ලියැවුණු ‘මහාරූප සිද්ධි සන්නයෙහි’ත් 13 වැනි සියවසේ ලියැවුණ ‘එළු සඳැස් ලකුණේත්’ එලෙසම සඳහන් ය. ‘මඩිතියවෙල සිරි සුමංගල හිමි, පාලි - සිංහල ශබ්ද කෝෂයෙහි විසා නැකතින් යුත් වෙසක් මාසය ‘වෙසෙඛ’ ලෙසින් හඳුන්වන අතර ‘වෛශාඛ’ යන පදය යොදා විසා නැකැත යෙදෙන දෙවන චන්ද්‍ර මාසය ‘වෙසක් මස’ ලෙසත්, ‘වෛශාඛයොග‘ යන පදය යොදා බුදුරජාණන් වහන්සේ උපන් විසා නැකැත යෙදීම එයින් අදහස් කරන බවත් පූජාවලියෙහි සඳහන් ය. තව ද, ගුණපාල වීරසේකරයන් ගේ පාලි සිංහල, ඉංග්‍රිසි ශබ්ද කෝෂයෙහි වෙසක් මාසය ‘විශාඛ’ හා ‘දෙවන චන්ද්‍ර මාසය’ ලෙසින් අර්ථවත් ය. නැකැත් කරුවෝ ද කටක ලග්නයේ විසා නැකත යෙදුණු වෙසක් මාසයේ පුර පසළොස්වක පොහෝදා භාග්‍යවතුන් වහන්සේ ගේ උපත සිදු වී ඇති බව කේන්ද්‍ර සටහන් මඟින් ඉදිරිපත් කෙරෙති. බුද්ධෝත්පත්තිය, සම්මා සම්බුද්ධත්වයට පත් වීම, අනුපාදිසේස පරිනිබ්බාණ ධාතුවට පත්වීම යන ත්‍රිවිධ උතුම් මංගල්‍යයන් වෙසක් මාසයන්ට යෙදුණු පුර පසළොස්වක පොහෝ දිනයන්හිම සිදුව ඇති බව බෞද්ධ සාහිත්‍යයේ සඳහන් ය.පදරුත් එසේ වුවද භාවාර්ථ වශයෙන් විද්‍යමාන වෙසඟෙහි සැබෑ අරුත විය යුත්තේ තථාගතයන් වහන්සේ ගේ ශ්‍රේෂ්ඨ ශාස්තෘත්වය, සහ එම ශාස්තෘ ධර්මය හඳුනා ගැනීමය.’කිච්ඡො බුද්ධානං උප්පාදො’ බුදුවරුන් ගේ උපත දුලභය.’ද්විපදානං ච චක්ඛුමා’ ද්විපාද සතුන් අතුරෙන් බුදුන් වහන්සේ ශ්‍රේෂ්ඨය.’නිබ්බාණං සුගතෙන දෙසිතං’බුදුන් විසින් නිවන (දුකින් මිදීම) දෙසන ලදී.”මත්තා සුඛ පරිච්චාගා - පස්සෙ වෙ විපුලං සුඛංවජෙ මත්තා සුඛං ධීරො - සම්පස්සං විපුලං සුඛං”මද සැපයක් හැර දැමීමෙන් මහත් සැපයක් ලැබෙන බව පෙනෙන බුද්ධිමතා ඒ විපුල සැප වෙනුවෙන් සුළු සැපය අත්හළ යුතු ය.මෙවන් අති දුර්ලභ උපතක්, එවන් සියලු දුක් නිවාලන උතුම් දහමක් මිනිසුන්, දෙවි, බඹුන්, සහිත සත්ත්ව ප්‍රජාවට දායාද වූ උතුම් වූ වෙසඟ බෞද්ධයන් වූ අප අර්ථවත් කළ යුත්තේ කෙසේ ද?අපි සියලු දෙනා මේ උපත ලබා සිටින්නේ පෙර කර්මයන් ගේ විපාක විඳින ලෝකයක වෙමු.දිනක් තෝද්‍යෙය බමුණු පුත් සුභ තරුණයා භාග්‍යවත් බුදුරජාණන් වහන්සේ හමුවී මෙසේ විමසන්නේ ය.”පින්වත් ගෞතමයන් වහන්ස! මිනිසත් බව ලබා ඇති මිනිසුන් අතර උස් පහත් බවක් දක්නට ලැබේ. එසේ වීමට හේතු ප්‍රත්‍ය කවරේ ද?” ගෞතමයන් වහන්ස,අඩු ආයුෂ ඇත්තෝ ද – දීර්ඝ ආයුෂ ඇත්තෝ ද දක්නා ලැබෙති.අඩු ආබාධ ඇත්තෝ ද - බොහෝ ආබාධ ඇත්තෝ ද දක්නා ලැබෙති.දුර්වර්ණ අය ද, වර්ණවත් ප්‍රසන්න අය ද, තේජස් අඩු අය ද, මහත් තේජස් ඇති අය ද, දුකට පත් සම්පත් අඩු අය ද, සතුටින් ජීවත්වන මහත් සම්පත් ඇත්තෝ ද දක්නට ලැබෙති.පහත් කුල ඇත්තෝ ද උසස් කුල ඇත්තෝ ද, අනුවණයෝ ද නුවණැතියෝ ද දක්නට ලැබෙති. ස්වාමීනි! මේ වෙනසට හේතු කවරේ ද? එවිට තථාගතයන් වහන්සේ,”තරුණය, සත්ත්වයෝ කර්මය ස්වකීය (තමා අයත්) කොට ඇත්තාහ. කර්මය උරුම කොට ඇත්තාහ. කර්මය උත්පත්ති ස්ථානකොට ඇත්තාහ. කර්මය ඥාති කොට ඇත්තාහ. කර්මය පිහිට කොට ඇත්තාහ. මෙසේ කර්මයම සත්ත්වයෝ උස් - පහත් කොට බෙදන්නේ වෙයි” යනුවෙන් දේශනා කොට වදාළහ.ඉහත කී ප්‍රශ්නයන් හමුවේ මෙතෙක් නිවැරැදි පිළිතුරු ලබා නොදුන්, ශාස්තෘන් අදහන ලෝකයේ කොපමණ ආගම් ප්‍රමාණයක් තිබේ ද? ඒ අනුව මිථ්‍යා දෘෂ්ටියෙන් ගැලැවී ගත නොහී අසරණ ශ්‍රාවකයෝ කොපමණ මුලාවකින් සසර ගමන් කරෙත් ද? එහෙත් සත්‍යමය වූ, පරිශුද්ධ වූ, නිර්මල දහමක කොටස් කරුවකු වූ බෞද්ධයා වෙසඟෙහි අගය පදරුතින් නොව ධර්මාර්ථයෙන් ම තේරුම් ගත යුතුය.එහි දී මෙයින් වසර 2602 ට පෙර මානව සංහතියේ සිදු වූ චින්තන විප්ලවය ගැන කරුණු ගැඹුරින් අධ්‍යයනය කළ යුතුය.එකල බුද්ධ කාලීන භාරතයේ විවිධ ශාස්තෘනාමයන්ගෙන් පෙනී සිටි බොහෝ පිරිස් දැරූ මතය වූයේ සත්ත්වයකු මෙලොවට බිහි වන්නේ ඉබේම ය යනුවෙනි. තවත් පිරිසක ගේ අදහස වූයේ සත්ත්වයා බලවත් වූ ඊශ්වරයකු ගේ නිර්මාණයක් හෙවත් දෙවියකු ගේ මැවීමක් වන බවය. එසේ ඉපදුණු සත්ත්වයා ද මරණින් මතු නැවත නොඉපදේ. එසේත් නැතහොත් මරණින් මතු නැවත ඉපදී එසේ කලක් වැස නැවත මැරී නැවත නැවත ඉපදෙමින්, මැරෙමින් අවසානයක් නැති සසර ගමනක් යන්නේ ය යනුවෙනි.එක් අවස්ථාවක චුළ මාලුංක්‍ය පුත්‍ර තෙරුන් භාග්‍යවතුන් වහන්සේ හමුවට පැමිණභාග්‍යවතුන්  වහන්ස!සත්ත්ව තෙමෙ මරණින් මතු වේ’ යයි දනිත් නම්, සත්ත්ව තෙමෙ මරණින් මතුවේ’ යයි බුදුහුමට ප්‍රකාශ කරත්වා,ඉදින් බුදුහු ‘සත්ත්ව තෙමෙ මරණින් මතු නොවේ’ යැයි දනිත් නම්’සත්ත්ව තෙමෙ මරණින් මතු නොවේ’ යැයි බුදුහු මට ප්‍රකාශ කරත්වා,ඉදින් බුදුහු ‘සත්ත්ව තෙමෙ මරණින් මතු වෙයි හෝ සත්ත්ව තෙමෙ මරණින් මතු නොවෙයි හෝ නොදන්නාහු නම් ‘නොදනිමි’ යන තෙල වදන් සෘජුවම මට දේශනා කරත්වා, ඉදින් එසේ ප්‍රකාශ නොකරන්නේ නම් ඒ කාරණයෙන් ම මම ශික්ෂාපත්‍යාඛ්‍යානය කොට (සිවුරු හැර) ගිහි බවට වැටෙමි’ යි කී ය.මෙසේ මාලුංක්‍ය තෙරුන් බුදුරජාණන් වහන්සේ කිසිදා පිළිතුරු ලබා නුදුන් ප්‍රශ්න දසයක් අසන ලද්දේය.එකල්හි භාග්‍යවතුන් වහන්සේ, මාලුංක්‍ය පුත්‍රයෙනි, කිම තට මම මෙසේ කීයෙම් ද? එව මාලුංක්‍ය ඔබ මා කෙරෙහි බඹසර වසව (පැවිදි වව) යි කීයෙම් ද?මම ඔබට මෙවන් ප්‍රශ්නවලට පිළිතුරු ප්‍රකාශ කෙරෙමියි කීයේ ද? යි විචාළ සේක.එවිට මාලුංක්‍ය තෙරුන්; වහන්ස, එසේ නොවදාළ සේකයි කීයේය. මේ අවස්ථාවේ භාග්‍යවතුන් වහන්සේ එම තෙරුන් අමතා මෙසේ දේශනා කළහ.”බලවත් සේ විෂ පෙවූ හීයකින් විදුම් ලද පුරුෂයෙක් වෙති. ඔහු ගේ සග යහළුවෝ නෑයෝ සහ ලේ නෑයෝ ශල්‍ය වෛද්‍යවරයකු කැඳවා ප්‍රතිකාර සඳහා වන්නේ වී නමුත් විදුම් කෑ පුරුෂයා මට මේ හීය විදි පුරුෂයා බ්‍රාහ්මණ වංශිකයෙක් ද, ක්ෂත්‍රියයෙක් ද? වෛශ්‍යයෙක් හෝ ශුද්‍රයෙක් දැයි දැන ගන්නා තෙක් හීය ඉවතට ගැනීමට ඉඩ නොදෙමි’ යි කියත් නම්, විදින ලද්දේ මෙබඳු නම් ඇති, මෙබඳු ගෝත්‍ර ඇත්තෙකුයි, ඔහු උස අයෙක් ද? මිටි අයෙක් ද? මධ්‍යම අයෙක් ද? ආදී වශයෙන් දැනගන්නා තෙක් ඒ හීය ශරීරයෙන් ඉවතට ඇද ගැනීමට ඉඩ නොදෙයි නම් මාලුංක්‍ය පුත්‍රය ඒ පිරිස් කලුරිය කරන්නේ ය. එසෙයින් ම පුත්‍රය ඔබගේ පිළිතුරු නොදෙන දස පැනයට පිළිතුරු දෙනතාක් බුදුන් කෙරෙහි බඹසර නොවෙම්යි කීම ඔබ ද පළමු පරිදි මේ ශාසනය තුළ කලුරිය කළා වැනි ය. මා විසින් නො කිය යුතු දේ නොකියන්නේ ය. කිව යුතු දේ කියන්නේද වෙමි. බඹසර වැස නිම වීමට මා දෙසූ දේ පමණවත් යයි” තථාගතයන් වහන්සේ මෙසේ දෙසු කල්හි චූල මාලුංක්‍ය පුත්‍ර තෙමේ සතුටට පත් විය.මෙසේ සත්ත්වයාට සියලු දුකින් මිදීමට ප්‍රමාණවත් දහමක් දේශනා කොට තිබිය දී අප අර්ථය හැර අනර්ථ දේ පසුපස යාම කොතරම් වරදක් වන්නේ ද?දීඝ නිකායේ - කූටදත්ත සුත්‍රයේ සඳහන් වන ලෙස, එක් අවස්ථාවක තථාගතයන් වහන්සේ මගධ රජ ‘ඛාණු මත’ නම් බමුණුගම අම්බලට්ඨිකා නම් අඹ උයනෙහි වැඩ වෙසෙන සේක. මෙම ගම්පියස බිම්බිසාර නම් රජුගෙන් කූටදත්ත බමුණාට තෑගි ලැබුණකි. එහෙයින් කූටදත්ත එහි අධිපතිව වෙසේ. තථාගතයන් වහන්සේ එහි වැඩම කළේ බමුණා මහා යාගයකට එළඹ සිටි අවස්ථාවකය. උන්වහන්සේ එහි වැඩම කළ බව ඇසු, තථාගතයන් වහන්සේ ගේ ගුණ අසා තිබු එගම බමුණෝ ද, ගම් වැසියෝ ද, සමූහ සුමහ වශයෙන් එක්ව දක්නට එහි යති. උඩු මහලෙහි හුන් කූටදත්ත බමුණු තෙමේ මේ මහා පිරිස් දැක උන් කොහි යන්නේදැයි විමසන්නේය. බුදුරජාණන් වහන්සේ දැකීමට යන බව අසා මට ද, ත්‍රිවිධ යාග සම්පදා හා සොළොස් පිරිකරත් විමසා දත හැකි යැයි සිතා යන්නට සූදානම් වෙද්දී ගෝල පිරිස ඔහු වළකන්නට උත්සාහ ගන්නේය.’පින්වත් කූටදත්තයෙනි. ඔබ ශ්‍රමණ භවත් ගෞතම දක්නට යෑම සුදුසු නොවේ. එසේ වුවහොත් ඔබ ගේ යසස පිරිහෙන්නේය. ශ්‍රමණ භවත් ගෞතමයන් ගේ යසස වැඩෙන්නේ ය. භවත් ගෞතමයන් ම කූටදත්ත දක්නට පැමිණිම සුදුසු වේ. ඔබ මවුපිය දෙපසින් පිරිසුදුය. කුලයෙන් ගර්හා නොලැබුවෙකි. උසස් උපතක් ඇත්තෙකි. මහත් ධනය හා භෝග සම්පත් ඇත්තෙකි. ඔබ වේද මන්ත්‍ර සිත්හි ලා දරන්නෙකි. ලෝකායන ශාස්ත්‍රය සහිත මහා පුරුෂ ලක්ෂණ විද්‍යාවෙහි දක්ෂයෙකි. දුටුවන් පහදවන්නෙකි. ඔබ දක්නට සියල්ලෝ කැමතිය. සිල්වත් ය. දියුණු කළ සිත් ඇති ඔබ අසන්නන්ට ප්‍රිය වචන කතා කරන්නෙකි. නොයෙක් ජනපදවලින් වේදය ඉගෙනීමට කැමති බමුණු දරුවෝ පින්වත් කූටදත්ත වෙත පැමිණෙති. ඔබ වයෝවෘද්ධය, ශ්‍රමණ භවත් ගෞතම තෙමේ ළදරු පැවිද්දෙනි... ආදී වශයෙන් ගෙන හැර පාමින් ශ්‍රමණ භවත් ගෞතමයන් වහන්සේම කූටදත්ත දක්නට පැමිණිම සුදුසු වේ යැයි කීවෝය. මේ සියල්ල අසා සිටි කූටදත්ත, බමුණු තෙමේ මා ගේ වචනය ද අසන්න යි තම ගෝල පිරිසට මෙසේ කීය.පින්වත්නි, ශ්‍රමණ භවත් ගෞතමයන් වහන්සේ මා දක්නට පැමිණීමට වඩා මා උන්වහන්සේ දක්නට යාම සුදුසු බවට මම ද කරුණු දක්වන්නෙමි. පින්වත්නි ශ්‍රමණ භවත් ගෞතමයන් වහන්සේ මවුපිය දෙපසින් පිරිසිදුය. කුලයෙන් ගර්හා නොලැබූ සේක. උන්වහන්සේ මහත් නෑදෑ පිරිස් හැර දමා පැවිදි වූවෙකි. කළු කෙහෙ ඇති සුන්දර තරුණ වයසෙහි මවුපියන් හඬද්දීම ගිහි සැප හැර දමා පැවිදි වූවෙකි. උන්වහන්සේ දුටුවන් පහදවන රූප සම්පත්තියෙන් යුක්ත ය. සිල්වත්ය. මිහිරි වචන කතා කරන්නාහ. තමන් වහන්සේ ගේ අදහස් අනුන්ට අවබෝධ කරවීමෙහි දක්ෂ වේ. බොහෝ දෙනාට ආචාර්ය ප්‍රාචාර්යය ද වෙති. ශ්‍රමණ ගෞතමයෝ පහකළ කාම රාග ඇත්තෝ ය. සැරසිලි අලංකාර කිරීම් නැත්තේ ද වෙති. කර්මවලට විපාක ඇත. කුසල් දහම් කිරීම යහපත් ය යන කතා ඇත්තේ වෙති. උන්වහන්සේ කර්මවාදීන්, ක්‍රියාවාදීත් වෙති. ලෝකෝත්තර ධර්මය පෙරටු කොට ගෙන ජීවත් වෙති. ශ්‍රමණ ගෞතමයෝ මිශ්‍ර නොවූ ක්‍ෂත්‍රිය නම් උසස් කුලයෙන් ගොස් මහණ වූහ.උන්වහන්සේ මහත් ධන ඇති, මහත් භෝග ඇති, ඉසුරුමත් කුලයෙන් නික්ම පැවිදි වූහ. මේ භවත් ගෞතමයන්ගෙන් යම් යම් දේ අසා දැනගන්නට අන් රටවලින් ද, ජනපදවලින් ද ජනයෝ එති. නොයෙක් දහස් ගණන් දෙවිවරු උන්වහන්සේ දිවි හිමියෙන් සරණකොට ගියහ. තථාගතයන් වහන්සේ සංසාර චක්‍රයෙහි බැමි සින්දාහ. රහසින් ද, පව් නොකරන හෙයින් අරහත්ය. හැම ලෙසින් දත යුතු දේ තමන් විසින් ම දන්නා අෂ්ට විද්‍යාවෙන් හා පසළොස් චරණ ධර්මයන් ගෙන් යුත්තහ. සුන්දර යහපත් මගෙහිම ගියහ. ලෝකය මැනවින් දත්හ. උතුම් ධර්මයෙහි තමා හැසිරෙමින් දමනය කළ යුතු මිනිසුන් දමනය කිරීමෙහි සමත්හ. දෙව් මිනිසුන්ට ගුරුවරයෙක් වන්නාහ. තමන් වහන්සේ අවබෝධ කළ චතුස්සත්‍ය අන් අයට අවබෝධ කරවීමෙහි සමත් වන්නාහ. යමක් ලොව ලැබිය යුතු ද ඒ සියල්ල ලැබීමට භාග්‍යවන්ත වූ හ යි යන මෙබඳු මහත්වූ කීර්ති ශබ්දයක් උස්ව පැන නැංගා වූ වන්නාහ. පින්වත්නි, ශ්‍රමණ ගෞතමයෝ දෙතිස් මහා පුරුෂ ලකුණින් යුතු වන්නාහ. යමෙක් තමන් සමීපයට පැමිණියේ නම් ‘එන්න මෙහි ඔබ ගේ පැමිණිම මැනව‘ යි කනට සුව එළවන කතා ඇත්තාහ. පිළිසඳරෙහි දක්ෂයහ. ඇස් බැමි නොහකුළුවන්නෝය. මුහුණ පහත් කොට කතා නොකරන්නාහ. පැමිණියනට තමා පළමුවෙන් කතා කරන සුලු වෙති.පින්වත්නි, ශ්‍රමණ භවත් ගෞතමයන් වහන්සේ භික්ෂු, භික්ෂුණි, උපාසක, උපාසිකා යන සිවු පිරිස් විසින් සත්කාර ගරු බුහුමන්, පුද පූජා ලබන්නාහ. යටත් පැවතුම් ඇත්තේ වූහ. බොහෝ දෙවියෝ, බොහෝ මිනිස්සු විශේෂ කොට පැහැදුණහ. යම් ගමක හෝ යම් ජනපදයක උන්වහන්සේ වාසය කරයි ද එගම් වැසි, ඒ ජනපද වැසි මිනිස් හට අමනුෂ්‍යයෝ හිංසා පීඩා නොකරත්. මහණ ගොයුම් හු වූ කලී මහ සඟ පිරිස් ඇත්තෝ ය. ගණ නායකයහ. ගණ චාර්යහ. පින්වත්නි, ඇතැම් මහණ බමුණන් ගේ කීර්තිය කිසියම් සුළු කරුණකින් උසස් බවට පැමිණෙන්නේ ද, එබඳු සුළු කරුණකින් ශ්‍රමණ ගෞතමයන් ගේ කීර්තිය නොවැඩුණේ ය. ශ්‍රේෂ්ඨ වූ නුවණ හා ශීල සම්පත්තිය නිසා ම වැඩුණකි.භවත්නි, ශ්‍රමණ ගෞතමයාණන් වූ කල්මගධාධිපති සේනිය බිම්බිසාර රජු, දේවිය, දරුවන් ද පිරිස් සහිත ව හා ඇමතියෝ ද දිවිහිමි කොටම සරණ ගියෝය. පසේනදි කොසොල් රජු, දේවිය, දරුවන් ද පිරිස් හා ඇමතියන් ද, පොක්ඛරසාති බමුණු, දරුවන්, බිරියන්, පිරිස් හා ඇමතියන් ද දිවිහිමි කොටම සරණ ගියෝය. ගෞතමයන් වහන්සේ හට සත්කාර ගරු බුහුමන් පුද සැලකිලි දක්වන්නේ ය.එසේම භවත්නි, යම් මහණ බමුණු කෙනෙක් අප ගම් කෙතට එත්නම් ඔහු අපිට අමුත්තෙක් වෙමු. අමුත්තෝ හට අප විසින් සත්කාර, ගරුකාර හා පුද සත්කාර කළ යුතුය. මේ කරුණිනුත්, ඒ පින්වත් ගොයුම් හු, අප දක්නට එන්නට නො නිස්සහ. අපි ම එළැඹෙන්නට නිසිවමු ය.දීඝ නිකායේ - කූටදත්ත සූත්‍රයේ විස්තර කෙරුණ මේ පුවත ද මෙවන් අති උතුම් වෙසඟ සමයෙක අප ගේ ශාස්තෘන් වහන්සේ ගුණ අපට සිහි කරයි.මේ ජීවිත කාලය පුරා බෞද්ධයින් ලෙස අපි අපගේ ශාස්තෘන් වහන්සේ මොන තරම් දුරට හඳුනා ගෙන තිබේදැයි අපගෙන්ම විමසිය යුතු වෙමු. තවමත් මඟ නොමඟ නොහැඳන දකින දකින රූපය දෙස ඇස් අයා බලමින් යමක් ඉල්ලන්නා සේ බැගෑපත් වන්නෙමු. කතාවට, ගමනට, හැඩයට රැවටෙමින් තවදුරටත් මුලාවේ අවිද්‍යාවේ ගැඹුරටම යමු. වෛරය, ක්‍රෝධය, සිත පුරවාගෙන නිරන්තරයෙන් දැවෙමු. මේ වෙසක් සමයේ අප උත්සාහ කළ යුතු වන්නේ මේ තත්ත්වයන් ගෙන් මිදී අප තථාගතයන් වහන්සේ පෙන්වා දුන් ධර්ම මාර්ගයේ ගමන් කිරීමටය.අප දහමේ කියැවෙන ලෙස එක් තිස් ලෝකයේ වෙසෙන සත්ත්වයන් ගෙන් ‘කර්මය’ වෙනස් කළ හැක්කේ මිනිස් ලොව මිනිසාටම පමණි. ඒ දැන ජීවිතය අර්ථවත් කර ගනිමු.සාකච්ඡා කෙළේ රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>26</day>
    </date>
    <link>http://www.silumina.lk/2013/05/26/_art.asp?fn=af1305264</link>
    <topic>ලෝක චෙස් ලෑල්ලේ පුංචි රැජන දිනිති</topic>
    <author>සටහන හා ඡායාරූප රඹුක්කන විශේෂඔස්වල්ඩ් ගොඩකුඹුර</author>
    <content>ලෝක පාසල් චෙස් ශූරතා තරගාවලියේ වයස අවුරුදු 7 න් පහළ ලෝකඩ පදක්කම කෑගලු බාලිකා විද්‍යාලයේ දිනිති පංචාලි රත්නායක ශිෂ්‍යාව දිනාගත්තාය.ගී‍්‍රසියේ හෙල්සින්කි නුවර මැයි මස 06 සිට 14 දක්වා පැවැති මෙම තරගාවලිය අන්තර්ජාතික චෙස් සම්මේලනය, ලෝක පාසල් චෙස් සම්මේලනය හා ගී‍්‍රසියේ ජාතික චෙස් සම්මේලනය මඟින් සංවිධානය කර තිබිණි.කෑගලු බාලිකා විද්‍යාලයේ තුන්වන වසරේ ඉගෙනුම ලබන මෙම සිඟිති චෙස් ශූරියගේ තොරතුරු සොයා කෑගල්ල, මීපිටිය පිහිටි ඇගේ නිවෙසට ගියෙමු. අප යනවිටත් ඇය නිවෙසේ කෙළි දෙළින් පසුවූහ.තම දියණියගේ ජයග්‍රහණය පිළිබඳව ඇගේ මව, අංජනා වැලිගල්ල මහත්මිය මෙසේ පැවසුවාය.”දිනිති අපේ පවුලේ එකම දරුවා. එයා ඉපදුණේ 2006 අවුරුද්දේ ජනවාරි 06 වෙනිදා. මගේ මහත්තයා ඉරණමඩුවේ යුද හමුදා විශේෂ කාර්ය බළකායේ සේවය කරනවා. මහත්තයාගේ ගම බණ්ඩාරවෙල. එයා හමුදාවට බැඳෙන්න කළින් මහාචාර්ය ගාමිණි හත්තෙට්ටුව මහතාගෙන් හා එතුමාගේ පුතාගෙන් චෙස් ක්‍රීඩාව ඉගෙනගෙන තිබෙනවා. මහත්තයා ඉගෙන ගත්තේ බණ්ඩාරවෙල ඇත්තලපිටිය මහා විද්‍යාලයේ.මට දරුවා ලැබෙන්න රෝහලට යාමට පෙර මම නම් කීපයක් ලියා තැබුවා. පිරිමි දරුවෙක් ලැබුණා නම් එයාට සුදුසු නම් කීපයකුත්, ගැහැණු දරුවෙක් ලැබුණොත් එයාට සුදුසු නම් කීපයකුත් ඒ අතර තිබුණා. දුව ලැබුණම මම තෝරලා තිබූ නම්වලින් “දිනිති පංචාලි” කියන ම දුවට තැබුවා. බොහෝ දෙනා පංචාලි කියන නමට වඩා දිනිති කියන නම දුවට හොඳ බව කීවත්, දුව ප්‍රසිද්ධ වුණේ පංචාලි කියන නමින්.දුවට පුංචි කාලේ ඉඳලාම ලස්සනට චිත්‍ර අඳින්න, රඟපාන්න පුළුවන්. එයාගේ චිත්‍ර ළමා පත්තරවල පළවී තිබෙනවා. මම ඉගෙන ගත්තේ කෑගලු බාලිකාවේ. මම හැදෑරුවේ උසස්පෙළ කලා විෂයයන්. ඒ නිසා දුවත් බාලිකාවට ඇතුළත් කළා. එයා හැම අතින්ම දක්ෂ ක්‍රියාශීලී දරුවෙක්. පෙර පාසල් යන කාලයේදී දුව එයාගේ අප්පච්චි නිවාඩුවට ගෙදර ආවාම එයත් එක්ක චෙස් ක්‍රීඩා කළා. දුව පළමුවැනි පංතියේ ඉගෙන ගන්නා විට පාසලේ චෙස් ක්‍රීඩාව පුහුණු කරවන බවත්, කැමැති දරුවන් ඊට සහභාගි කරවන ලෙසත් චනුම්දීමක් කළා. ඒ අනුව අපි දුව ඒ පුහුණුවට එක් කළා. පාසලේ චෙස් විෂය භාර ප්‍රමිලා ඉලංකෝන් ගුරුතුමියත්, චෙස් පුහුණුකරු ජගත් කෙටලවල මහතාත් දුවගේ දක්ෂතා හඳුනා ගෙන ඇයව තරගවලට ඉදිරිපත් කළා.”ඒ අනුව දිනිති පංචාලි දැරිය දිවයිනේ විවිධ ප්‍රදේශවල පැවැති චෙස් තරගවලට සහභාගිවී ජයග්‍රහණ හිමිකර ගත්තාය. කෑගලු බාලිකාව ඇගේ එම ජයග්‍රහණයන්ට ලබාදුන්නේ මහත් අනුබලයකි. ඇයගේ ඉදිරි අපේක්ෂාවද දේශීය හා අන්තර්ජාතික තරගවලින් තව තවත් ජයග්‍රහණයන් දිනා ගැනීමයි.ශ්‍රී ලංකා පාසල් චෙස් සංගමය මඟින් සංවිධානය කළ ජාතික යොවුන් ශූරතා දිස්ත්‍රික් තරගාවලියේ කෑගල්ල දිස්ත්‍රික් ප්‍රථම ස්ථානය දිනාගත් ඇය, කේවල තරග දිස්ත්‍රික් ප්‍රථම ස්ථානය ද දිනා ගත්තාය. ශ්‍රී ලංකා යොවුන් චෙස් තරගාවලියේ වයස අවුරුදු 6 න් පහළ අනු ශූරතාවය ද, එම තරගාවලියේම අධිවේගී තෙවන ස්ථානය ද ලබාගත් ඇය, 2012 වසරේ ජුනි මස පවත්වනු ලැබූ ශ්‍රී ලංකා පාසල් චෙස් සංගමය සංවිධානය කළ සමස්ත ලංකා චෙස් තරගාවලියේ අවුරුදු 6 න් පහළ ශූරතාවය ද දිනාගත්තාය.පසුගිය 2012 වසරේ හික්කඩුවේ පවැති ආසියාතික යොවුන් චෙස් තරගාවලියේ වයස අවුරුදු 6 න් පහළ රන් පදක්කම ද, එම තරගාවලියේම අධිවේගී අවුරුදු 6 න් පහළ රන් පදක්කම ද, මොරටුව විශ්ව විද්‍යාලය මඟින් පැවැත්වූ චෙස් තරගාවලියේ වයස අවුරුදු 8 න් පහළ අනු ශූරතාව ද, මහනුවර පැවැති 3 වැනි විවෘත චෙස් ශූරතාවලියේ වයස අවුරුදු 7 න් පහළ සම ශූරතාව ද, 3 වැනි බුද්ධි අන්තර්ජාතික විවෘත චෙස් ශූරතා තරගාවලියේ වයස අවුරුදු 6 න් පහළ ශූරතාවය ද, ශ්‍රී ලංකා පාසල් චෙස් සංගමය සංවිධානය කළ පාසල් ක්‍රීඩක ක්‍රීඩිකාවන් ශ්‍රේණිගත කිරීමේ තරගාවලියේ වයස අවුරුදු 7 න් පහළ අනුශූරතාවය ද හිමිකර ගැනීමට මෙම පුංචි චෙස් ශූරිය සමත් වූවාය. දිනිති තම දෙමවුපියන් සමඟමෙවර ලෝක පාසල් චෙස් තරගාවලියේදී තරග වට නවයකින් හයක් ජයග්‍රහණය කරමින් හා එක් තරගවටයක් ජය පැරදුමෙන් තොරව අවසන් කරමින් ඇය ලෝකඩ පදක්කම හිමි කර ගත්තාය. එහිදී ඇය අතින් පරාජයට පත්වූවේ අසර්බයිජානයේ බොලරෝඩා ජලා නමැති ක්‍රීඩිකාවකි. මෙම වයස අවුරුදු 7 න් පහළ කාන්තා චෙස් ශූරතා තරගාවලියේ රන් පදක්කම මර්ත්මෙනිස්ථානයේ එසිසෝවා බාබුල් ක්‍රීඩිකාව ද, රිදී පදක්කම කසකස්ථානයේ කරිබෙකුවා අමීනා ක්‍රීඩිකාව ද හිමිකරගෙන ඇත.මේ තරගාවලියට සහභාගිවීමට ගී‍්‍රසියට ගිය තම දියණිය සමඟින් එක්වූ ඇගේ මව මෙසේ ද කීවාය.”මේ තරගයේ අවසන් වටයට මම දුව ධෛර්යවත් කළා. අවසන් වටයට පැමිණි මොහොතේ ඒ තරගයේ ජය වෙනත් රටකට ගෙනියන්න දෙන්න එපා කියලා මම දුවගෙන් ඉල්ලා සිටියා. දුව ඒ වටය ජයගත් විටම ශ්‍රී ලංකාවෙන් පැමිණි අය දුව වඩාගෙන එළියට ආවා. ලංකාවෙන් මෙම තරගාවලියට දරුවන් විසි අටක් පමණ සහභාගි වුණා. ඒ හැමෝම දරුවාට සුබ පැතුවා. ඒ මොහොතේ දුරකථන මාර්ගවල ප්‍රශ්නයක් නිසා මේ ජයග්‍රහණය ගැන මට ලංකාවට කියන්න බැරි වුණා. ඒත් දුවගේ පුහුණුකරු ජගත් සර් අන්තර්ජාලයෙන් මේ ජයග්‍රහණය ගැන දැනගෙන තිබුණා. අපි ලංකාවට එනවිට කෑගලු බාලිකා විදුහල්පතිනි දර්ශනී අමරසිංහ මැඩම් සහ තවත් විශාල පිරිසක් දුව පිළිගන්න ගුවන් තොටුපළට පැමිණ සිටියා. ඒ අතර දුවගේ පුහුණුකරු ජගත් තොටලවල මහතාත් දුවගේ පංතිභාර ගුරුතුමිය හා කළින් පංතියේ පංතිභාර ගුරුතුමියත්, චෙස් විෂය භාර ප්‍රමිලා ඉලංකෝන් ගුරුතුමියත් සිටියා.ගුවන්තොටුපළේ පිළිගැනීමෙන් අනතුරුව අපි අධ්‍යාපන ඇමැති බන්දුල ගුණවර්ධන මහතාගේ ආරාධනාවකට අනුව අමාත්‍යාංශයට ගොස් එතුමා හමුවුණා. ඇමැතිතුමා මගේ දුවට බුදු පිළිමයකුත්, පොත් කට්ටලයකුත් තෑගි දුන්නා. කෑගල්ලේ රන්වල සිට බාලිකාව දක්වා රිය පෙරහරකින් දුව පාසලට කැඳවාගෙන ගියා. ශාන්ත මරියා විද්‍යාලය අසලදීත් නගරයේ විවිධ ආයතන අසලදීත් දුවව ඔවුන් ආදරයෙන් පිළිගත්තා. පසු දින පාසලට පැමිණි රංජිත් සියඹලාපිටිය ඇමැතිතුමා දුවට පරිගණයක් තෑගි දුන්නා. කෑගලු බාලිකාවේ දියණියන් හා ගුරුවරුන්ගේ ආදරණීය පිළිගැනීම මගේ දුවට කවදාවත්ම අමතක වෙන එකක් නැහැ.දුව මුලින්ම අන්තර්ජාතික තරගයකට සහභාගි වූවේ පසුගිය අවුරුද්දේදී. ඒ සඳහා පාසල් සංවර්ධන සමිතියෙන් මුදල් ලබා දුන්නා. මෙවර ගී‍්‍රසියේ තරගාවලියට සහභාගිවීමටත් පාසල් සංවර්ධන සමිතිය, ගුරුවරුන්, සිසු දැරියන් මුදල් ලබා දුන්නා. ඒ සඳහා රුපියල් ලක්ෂ පහක් පමණ වියදම් වුණා. අපේ අවට ගම්වාසින්, ශ්‍රී ලංකා යුද හමුදාව, මීපිටිය පුරාණ ටැම්පිට විහාරස්ථානයේ විහාරාධිපති හිමිපාණන්, මහජන බැංකුව, බණ්ඩාරවෙල ඥාතින් හා මගේ දෙමවුපියන් ඇතුළු විශාල පිරිසක් උදව් කළා. සබරගමුව පළාත් සභාවෙන් ද අනුග්‍රහයක් ලබාදෙන ලෙස මම ඉල්ලා තිබෙනවා.දරුවාගේ ඉගෙනීමේ කටයුතුවලට හා ක්‍රීඩා පුහුණුවීම්වලට උදවු කරන්න කාලය අවශ්‍ය නිසා මට රැකියාවක යෙදෙන්න බැහැ. දුවගේ දක්ෂතා තවදුරටත් වර්ධනය කරගන්න පුහුණු කටයුතුවලට කවුරුන් හෝ අනුග්‍රාහකයෙක් ඉදිරිපත් වනවා නම් එය විශාල ශක්තියක්.දුවගේ ජයග්‍රහණයේ සෙවණැල්ල කෑගලු බාලිකා විද්‍යාලයයි. විදුහල්පතිතුමියටත්, පුහුණු උපදේශක තුමාටත්, ගුරු මණ්ඩලයට හා පාසල් දැරියන්ටත්, පාසල් සංවර්ධන සමිතියටත් මම අවංකවම ස්තුතිවන්ත ;වනවා. මෙම ජයග්‍රහණය පිළිබඳව එදා පාසලින් දුවට උපහාර තිළිණයක් ලබා දුන්නා. කෑගලු බාලිකාවත් මේ ශ්‍රී ලංකා මාතාවත් රන් අකුරින් බැබළවීමට මගේ දියණියට හැකිවීම පිළිබඳව අම්මා කෙනෙක් ලෙස මට ඇත්තේ විශාල ආඩම්බරයක්.” යනුවෙන් ද ඇය පැවසුවාය.සටහන හා ඡායාරූප රඹුක්කන විශේෂඔස්වල්ඩ් ගොඩකුඹුරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>26</day>
    </date>
    <link>http://www.silumina.lk/2013/05/26/_art.asp?fn=af1305262</link>
    <topic>“මගේ මහත්තයා මේ තරම් වීරකම් කළා කියා මා දැන හිටියේ නෑ”</topic>
    <author>ඉනෝකා සමරවික්‍රම</author>
    <content>කමාන්ඩෝ රණවිරු නිලන්ත කුමාරගේ බිරිය කියයියුද්ධයේදී සිය දිවි නොතකා පෙරට ගිය අභීත රණවිරු පුතුන් අතරින් ඇතැමෙක් අද අප අතර නැත. එහෙත් ඔවුන් රට වෙනුවෙන් කළ මෙහෙය අමරණීය ය. යුද්ධය දිනා රට නිදහස් වී සිවු වසරක් පිරෙන දා රණබිම දිවි පිදූවන් අතරින් සය දෙනකුට මහින්ද රාජපක්ෂ ජනාධිපතිතුමා පරම වීර විභූෂණ සම්මාන පිදුවේ ය. මේ එම සම්මානයෙන් පිදුම් ලැබූ අභීත විරුවකුගේ කතාවයි.ජීවිතය මහා පුදුමාකාරය. අප ජීවිතයේ ආදරය කළවුන් අපට හමුවන්නා සේම ඇතැම් විට ආදරයෙන් බැඳී හිඳ අප අතහැර යන්නේ සිතා ගැනීමටවත් නොහැකි ලෙස ය. ප්‍රේමය ළඟම ඇත්තේ වියෝවයි. මේ වියෝ දුක ඇයට පමණක් නොව රටේ බොහෝ මවුපියවරුනට බිරින්දෑවරුන්ට පෙම්වතියන්ට සහෝදර සහෝදරියන්ට ගෙන ආවේ කුරිරු යුද්ධයයි. මෙය ද යුද්ධයේ තවත් අතුරු කතාවක් පමණි. එහෙත් එය මවක දියණියක බිරියක පමණක් නොව ගමක් ම කඳුළු අතර ගිල්ල වූ කතාවකි. ඔහු යුද බිම විරුවෙකි. සැබෑ රණවිරුවෙකි. අභීත යුද සෙබළෙකි. එයා අන්තිමට ගෙදර ආවේ දෙදහස් නවය අවුරුද්දේ ජනවාරි පළමු වැනිදා. එයා වෙනත් නිවාඩුවලට ආවාට වඩා ඒ නිවාඩුවේදී ගෙදර හුඟක් වැඩ කළා. ගෙවල් දොරවල් අස්කෙරුවා. මිදුල ශුද්ධ කෙරුවා. ගෙදරට එන පාර හැදුවා.එහෙම හැම දේම පිළිවෙළට හදලා කිව්වා දැන් ඔයාට කවුරුවත් මුකුත් කියන එකක් නැහැ, ගේ ළඟටම වාහනය ගන්න පුළුවන් කියලා... ආයෙම දවසක එයා මාවත් එක්ක ගෙන සැලුන් එකට ගියා. එයාට දිග කොණ්ඩයක් තිබුණා. සැලුන් එකේ එක්කෙනාට කිව්වා අද මගෙ නෝනා කියන විදිහට කොණ්ඩේ කපන්න කියලා. මට පුදුම සතුටක් දැනුණා. කවදාවත් නැතිව එයා මං කියන විදිහට කොණ්ඩේ කපනවා කියලා. ඊට පස්සේ නිවාඩු ඉවරවෙලා යන්න කලින් දවසේ පන්සල් ගියා. බුදුන් වැන්දා. අපිට කෑම ජාති ගෙනැල්ලා දුන්නා. ඒ කාලේ වෙනකොට පාරමී දුව පුංචියි. එයාට අවුරුදු එක හමාරක් විතර ඇති. දුවට හරියට තාත්තා කියලවත් කියන්න බැහැ. දූ තත් තත් කියලා කිව්වේ. ජනවාරි එකොළාස් වෙනිදා උදේ නිලන්ත රාජකාරියට යන්න සූදානම් වුණා.ගෙදරින් යන්න පිටත් වෙලා කවදාවත් නැතිව, ජීවිතේ පළමුවෙනි වතාවට මට දණ ගහලා වැන්දා. මං පුදුම වුණා ඇයි මේ කියලා “සුදු අම්මේ මට ආයේ එන්න වේවිද දන්නෑ දුව ව හොඳින් බලාගෙන ඉන්න” කිව්වා. ඊට පස්සේ එයා ගෙදර අනිත් අයටත් කියලා ගමනට පිටත් වුණා. වෙනදා වගේ නෙමෙයි එයා එදා ඈතින් ඈතට යනතුරු හැරි හැරී ගේ දිහා බැලුවා. ඊට පස්සේ විනාඩියෙන් විනාඩියට මට කතා කළා. මට පුදුම හිතුණා. වෙනදාට එයා ගමන පිටත් වුණාට පස්සේ ඒ තරම් දුරකථනයෙන් කතා නොකරන නිසා. කඳවුරට ගියාට පස්සේ එයා ගිය බව මට දැන්නුවා. ඒත් ඊට පස්සේ කතා කළේ නැහැ.”“මම ජනවාරි 26 වෙනිදා ගල්ගමුව බැංකුවට ගියා. ඒ ගියේ පඩි ගන්න. එයා එයාගේ පඩියෙන් කොටසක් මගේ පොතට එන විදිහට හදලා තිබුණා. ඒත් එදා පඩි සල්ලි ඇවිත් තිබුණේ නැහැ. මට ආයෙත් ගෙදර එන්නවත් අතේ සල්ලි තිබුණේ නැහැ. ඒ නිසා මම කනේ තිබුණ කරාබු දෙක ගලවලා බැංකුවේ තියලා රුපියල් පන්සීයක් ගත්තා. ඒ අරගෙන තමයි මම ගෙදර ආවේ. ඊට කලින් කවදාවත් එහෙම වෙලා තිබුණේ නැහැ. ඔය විදිහට කාලේ ගෙවිලා ගියා. ජනවාරි 29 වෙනිදාට සතියකට විතර කලින් මම හීනයෙන් මහා විකාර දේවල් දුටුවා. අපේ ගෙදර හමුදාවෙන් පිරිලා හිටියා. මම සුදු රෙදි තෝරනවා ආදි නොයෙක් දේ කරනවා දැක්කා. නින්දෙන් අවදි වුණාට පස්සේ මගෙ හිත හරි ම අවුල් තත්ත්වයක තිබුණේ.”“එයා හැම විටම කිව්වේ අවි ගත්තෝ අවියෙන් ම නැසෙනවා කියලා. ඒත් මං කවදාවත් හිතුවේ නැහැ. එයා මේ විදිහට දරුවවත් මාවත් අපේ පවුලේ අයවත් තනි කරලා යාවි කියලා. ජනවාරි විසිනව වෙනිදා අපට ආරංචිය ලැබුණා. එයා නැති වුණා කියලා.” මල්කාන්ති වසර හතරකට පෙර ගෙවී ගිය දින සිහිපත් කරන්නේ හැඬූ කඳුළෙනි. බිරිය, මව, පියා පවුලේ අය පමණක් නොව ගමක් ම හඬවමින් ඔහු ජීවිතයෙන් සමුගත්තේ ය.ඔහු කවුද? කඳවුරේ අයට ඔහු ‘ගෝරා’ ය. ගම්මුන්ට නම් ඔහු ‘පුතා’ ය. ඇතැමුන්ට ඔහු නිලන්තය. උතුරු නැඟෙනහිර යුද්ධයේ දී දිවි පිදූ මේ අභීත සෙබළා 3 වන කමාන්ඩෝ රෙජිමේන්තුවේ සෙ/ කමා 553285 ලාකෝ නිලන්ත කුමාර එච්.ඒ ය.එක්දහස් නවසිය අසූව වසරේ නොවැම්බර් විසි හයවෙනි දින උපන් නිලන්ත පහළ ගිරිබාව මධ්‍ය මහා විද්‍යාලයේ සාමාන්‍ය පෙළ දක්වා උගත්තේ ය. හමුදා සේවයට බැඳීමට කැමැත්තෙන් සිටි ඔහු උසස් අධ්‍යාපනය සඳහා නොගොස් එක්දහස් නවසිය අනූනවය වසරේ දී යුද හමුදාවට බැදුණේ ය.මේ යුද්ධය හතර වටින් ඇවිළී ගිය සමයයි. වන්නි ප්‍රදේශය මුදවා ගැනීමේ මානුෂීය මෙහෙයුම ආරම්භ වූ පසු එහි එක් ප්‍රධාන හවුල් කරු වූයේ 3 වැනි කමාන්ඩෝ රෙජිමේන්තුවයි. මෙම කමාන්ඩෝ බළකායේ මූලික ඉලක්කය වුණේ සතුරාගේ උපාය උපක්‍රමික වැදගත්කමක් ඇති සතුරු මර්මස්ථානවලට පහරදීම ය. ලාන්ස් කෝප්‍රල් නිලන්ත අයත් වූයේ ද මෙම කණ්ඩායමට ය.නි/ 66059 ලුතිනන් ජේ.ඒ.සී.ආර්. ජයසූරිය විසින් මෙහෙයවන කණ්ඩායමේ සාමාජිකයෙකු වූ සෙ/ කමා 553286 ලාකෝ නිලන්ත ක්‍රියාන්විත රාශියක් සිදු කළ මනා පළපුරුද්දක් තිබූ සෙබළෙක් විය. විශේෂ උපකරණ පරිහරණය, ප්‍රථමාධාර හැකියාවන් පුපුරන ද්‍රව්‍ය හැසිරවීමේ හැකියාව මෙන් ම ඕනෑම අවස්ථාවක සතුරාට මුහුණදීමේ හැකියාව ලබා තිබූ ලාන්ස් කෝප්‍රල් නිලන්ත ක්‍රියාන්විතයන් වලදී කිලෝ පනහක් පමණ වූ බර විවිධ උපකරණ හා ද්‍රව්‍ය රැගෙන දීර්ඝ කාලයක් විවිධ භූමි ප්‍රදේශයන් හි විවිධ කාලගුණික තත්ත්වයන් යටතේ කටුක දුක් විඳිමින් කුසගිනි, දිය පිපාසයන් ඉවසා දරාගෙන අන් අයගේ උපකාරවලින් තොරව අපේක්ෂිත අරමුණ කරා යෑමට විශේෂ පුහුණුවක් ලබා තිබුණේ ය.මේ වනවිට යුද හමුදාවේ නැඟෙනහිර ප්‍රදේශය හා විල්පත්තු ප්‍රදේශය සතුරාගෙන් මුදවාගෙන තිබුණේ ය. ඒ වනවිට වන්නියේ පුදුකුඩුඉරිප්පු හී සීමිත බිම් කඩක සතුරා කොටුව සිටියේ ය. මේ සතුරන් පරාජය කිරීම හමුදාවේ ඊළඟ ඉලක්කය විය. දෙදහස් නවයේ ජනවාරි විසි හත්වන දින ලුතිනන් ජයසූරියගේ නායකත්වය යටතේ කණ්ඩායමක් ද ඉදිරියට ගියේ ය. නිලන්ත ද එම කණ්ඩායමේ වූයේ ය. මෙම කණ්ඩායම සිවිල් වැසියන්, මඟ හරිමින් ඉතාමත් දුෂ්කර කටුක ගමනක් යමින් නිලාවේලි ප්‍රදේශයට ළංවෙමින් සිටියේ ය. මේ වනවිට සතුරා පරාජය කිරීම ඉතා සූක්ෂ්ම ව කළයුත්තක් විය. සතුරා සතුව තිබූ එම්.පී.එම්.ජී. අවිය සතු ත්‍රස්තවාදියා විනාශ කිරීමට නම් එයට විශ්වාස වන්ත සෙබළෙකු යෙදිය යුතු විය. මේ බැරෑරුම් කටයුත්තේ දී අපේ කතා නායකයා වන නිලන්ත ස්වකැමැත්තෙන් ම ඒ සඳහා ඉදිරිපත් වූයේ ය. ප්‍රහාරය ආරම්භ කෙරිණි. එම අවිය දෙසට පහර දෙමින් ලාන්ස් කෝප්‍රල් නිලන්ත තම ජීවිතය ගැන නොසිතා එහෙත් තම සහෝදර සෙබළුන් හා රට ගැන සිතා ඉදිරියට ගියේ ය. නිලන්තගේ ප්‍රහාර සතුරාට මාරාන්තික විය. නමුත් සැඟවී සිටි අනෙක් සතුරන් අපේ විරුවා වෙත ප්‍රහාර එල්ල කළේ ය. නොබියව ඉදිරියට ගිය ලාන්ස් කෝප්‍රල් රට දැය වෙනුවෙන් රණබිම දිවි පිදූ අභීත විරුවන්ගේ නාමාවලියට එක්වූ තවත් අයෙකු විය.“නිලන්ත කවදාවත් ගෙදර ඇවිත් අපිත් එක්ක යුද්ධය ගැන කතා කළේ නැහැ. එයා දක්ෂ කෙනෙක් කියලා අපි දැනගත්තේ එයා අපිට පත්තරවල ගිය පින්තූර පෙන්නුවට පස්සේ. මාවිල් ආරු සටනෙදි, තොප්පිගල සටනෙදි නිලන්ත ඉදිරියෙන්ම හිටපු කෙනෙක්ලු. ඒත් එයා කවදාවත් මට ඒ දේවල් ගැන කිව්වේ නැහැ. නිලන්ත නිවාඩුවට ගෙදර ආවහම නියමිත දිනයට රාජකාරියට ගියා. මං කවදාවත් එයාට නතර වෙන්න කිව්වෙත් නැහැ. මං නිලන්ත එක්ක විවාහ වුණේ දෙදහස් හතර වසරේ. දුව ලැබුණේ දෙදහස් හය වසරේදි. මේ කාලෙදි නිලන්ත පස් හය වතාවකට වඩා නිවාඩුවට ගෙදර ආවේ නැහැ. එයා හරි ආසාවෙන් සිටියේ යුද්දේ ඉවර වෙනවා බලන්න.”“නිලන්තගේ ප්‍රිය බිරිය මල්කාන්ති පවසන්නීය. ඇය විරුවෙකුගේ බිරියකි. යුද්ධය ජයග්‍රහණය කළ දා ඇය කඳුළු වගුරා තුටු වූවා ය. “මට එදා හිතුණා අනේ මගෙ මහත්තයා හිටිය නම් කියලා. දුව කවදාවත් තාත්තව දැකලා නැහැ. මං නිලන්තව බැන්දේ මගෙ තාත්තගෙ ඉල්ලීමට. මගෙ අම්මයි තාත්තයි නිලන්තගේ අම්මයි තාත්තයි අයියලා නංගිලා නිලන්ත මිය ගිහින් එයාගේ තුන් මාසේ දානේ දුන්න දාට පහුව දා මගෙ තාත්තා මැරුණා. තාත්තා නිලන්ත ගැන හිතේ අමාරුවෙන් හිටියේ. දුව මෑතක් වෙනතුරුම හිතාගෙන හිටියේ එයාගේ තාත්තා ඉන්නේ රට කියලා. ඒත් අවුරුද්දට හමුදාවෙන් අපේ ගෙදර ආවා. ඔවුන් නිලන්තගේ පින්තූරයකුත් අරගෙන ආවා. ඒ පින්තූරය බලලා මට ඇඬුණා. ඒ අඬන කොට දුව කිව්වා අම්මේ අම්මා අඬන්න එපා මං දන්නවා මගෙ තාත්තා මැරිලා කියලා. ඉස්කෝලේ දූගේ පන්තියේ ළමයි අතරින් දුවගේ විතරයි තාත්තා නැත්තේ. මං එයාට දැන් කියලා දීලා තියෙන්නේ “දුව ආඩම්බර වෙන්න දූගේ තාත්තා වීරයෙක් කියලා.”මල්කාන්ති සිත සනසා ගත්තේ තම සැමියා රට වෙනුවෙන් දිවි දුන් උදාර විරුවකු බව සිතමිනි. ඇය ඒ සිතුවිල්ලම තම දියණියට ද දීමට වෙහෙසෙන්නී ය. නිලන්ත ගේ මව තවමත් දරු දුකෙන් තැවෙන්නීය. පුතා හමුදාවට බැඳෙන විට මම හිටියේ රට. පුතා පවුලේ අයට හරිම ආදරෙයි. අන්තිම නිවාඩුවට ඇවිත් ගෙවල් දොරවල් අස්පස් කරලා පුතා මගෙන් ඇහුවා අම්මේ හට් එකක් ගහන්න ඉඩ ඇති නේද කියලා. යන්න කලින් දවසේ කිව්වා අම්මේ මට ආප්ප කන්න ආසයි කියලා. මං ආප්පත් හදලා දුන්නා. එයා අපිට මුකුත් නොකිව්වට යාළුවන්ව බලන්න ගිහිල්ලා කියලා තිබුණා “මට ආයෙත් එන්න වෙන එකක් නැහැ කියලා. අදටත් අපිට පුතා නැති දුක තුනී කරගන්න බැහැ.“නිලන්තගේ මව කරුණා පවසන්නීය. අද ඇයත් සිය පුතුගේ බිරියගේ දුක සැප බලන්නීය.සැමියා නැති නිවෙස තුළ සියලු කටයුතුවල බර සිත්හි දරාගෙන ඇය ජීවිතයට මුහුණ දෙන්නීය. මෙවන් තනිවූ දූ දරුවන් මව්වරුන් තවත් ඇත්තේ ය. ඉතින් හිත් පිත් ඇති මිනිසුනි, අපි පෙළ ගැසිය යුත්තේ රණ විරුවන් වෙනුවෙනි. ඔවුන්ගේ ජීවිතවල අදුර පළවා හරින්නට ය. පාඨකයිනි, මේ ඔබ ඔබේ හදවතට කතා කළ යුතු මොහොතයි.නිලන්ත යළිත් පැමිණෙන්නේ නැත. එහෙත් අපට ඔහු ජීවමාන කළ හැකි ය. ඒ ලැබූ නිදහස සුරකීමෙනි.විශේෂ ස්තූතිය හමුදා මාධ්‍ය ප්‍රකාශක බ්‍රිගේඩියර් රුවන් වනිගසූරියඉනෝකා සමරවික්‍රමඡායාරූප - අමිල ප්‍රභාත්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>26</day>
    </date>
    <link>http://www.silumina.lk/2013/05/26/_art.asp?fn=af1305263</link>
    <topic>විහාරස්ථානවල විදුලි බිල් ගෙවන සාධාරණ මුදලාලි</topic>
    <author>ඉනෝකා සමරවික්‍රම ඒ.ඇම්. ගුණපාලඌව සමූහ ඡායාරූප – විමල් කරුණාතිලක</author>
    <content>ඔහුට ගමේ පන්සලත් එක ය. ගමෙන් පිට පන්සලත් එකය. ගමේ පන්සලේ විදුලි බිල ගෙවීමෙන් ආරම්භ කළ ඔහුගේ සද් කාර්යයට මේ වන විට පන්සල් අසූපහක් එකතු වී ඇත. පන්සල් සියයක විදුලි බිල් ගෙවීම අරමුණු කරගත් ඔහු සෑම වෙසක් පොහෝ දිනකම භූමිතෙල් දන්සලක් ද පවත්වන්නේ ය. ආලෝක පූජාවෙන් ලෝක සාමය ඇතිවේවා යැයි ප්‍රාර්ථනා කරන ඔහු මහියංගන කුරුවිතැන්නේ සාධාරණ ස්ටෝර්ස් හි සාධාරණ මුදලාලි හෙවත් තිස්ස හේවාවසම් ය.මනතුංග තැපැල්කරු සුපුරුදු ලෙස එදත් තිස්ස හේවාවසම් මුදලාලිගේ වෙළෙඳසලට ගොඩවූයේය. ඔහු අදාළ ලිපි කිහිපය මුදලාලිගේ අතේ තැබුවේය. මුදලාලි විනාඩි කිහිපයකදි අදාළ ලිපි කඩා බලා වෙන්කළේය. මොහොතකින් ඔහු ලිපි සමඟ ආ විදුලි බිල් කිහිපය ද මුදල් ද රැගෙන තැපැල්කරු වෙත පැමිණියේය.”ආ මෙතන රුපියල් දහදහස් පන්සියක් තියෙනවා මේ මුදල් ටික ගෙවන්න.” මුදලාලි කීවේය.මෙතරම් විදුලි බිල් කාගේ ද? අපි විමසිලිමත් වූයෙමු.එක් බිලක ඇත්තේ මේ මස අය කිරීම යටතේ රුපියල් එක්දහස් හත්සිය තිස්පහයි සත හැත්තෑවකි. ගෙවන ලද මුදල යටින් ලියා ඇත්තේ රුපියල් දෙදහසක් වශයෙනි. එම ගොඩේ තිබූ සෑම විදුලි බිලකම වාගේ ගෙවීමට ඇති මුදලට වඩා ගෙවන මුදල සඳහන් කර තිබීම විශේෂයක් විය.විදුලි බිල්, විදුලි බිල් ගෙවන්නා ආදි මේ අගක් මුලක් නැති කතාවේ මුල සිට අගට ඔබට කියන්නට අපි දැන් සූදානම්ය.මහියංගන බිබිල පාරේ ආඳා උල්පොත හන්දියෙන් හැරුණු අපි බදුලු පාරේ බොහෝ දුර ගියෙමු. ඒ ප්‍රදේශය කුරුවීතැන්නයි.කුරුවීතැන්නේ සාධාරණ ස්ටෝර්ස් හි තිස්ස හේවාවසම් හෙවත් සාධාරණ මුදලාලි ප්‍රදේශයේ පමණක් නොව ඈත ගම් ප්‍රදේශවල ද නමක් දිනූ පින්වතෙකි.විහාරස්ථානවල විදුලි බිල්පත් ගෙවීම මෙන් ම වෙසක් පොහෝ දිනට භූමිතෙල් දන්සලක් පවත්වාගෙන යාම සාධාරණ මුදලාලි කලක සිට පවත්වාගෙන යන්නේය. ඔහුගේ කතාව හරි අපූරුය. ඔහු මෙවර වෙසක් පෝදිනයේ ද භූමිතෙල් දන්සලක් පැවැත්වූයේය.මම උපන්නේ එක්දහස් නවසිය පනස් නවයේ දෙසැම්බර් 6 වෙනිදා. මගෙ ගම නුවර, අම්පිටියේ. අම්මගෙ ගම නුවර. තාත්තා මහ ඉදුරුවේ. අපේ පවුලේ ඔක්කෝම සහෝදර සහෝදරියෝ හයදෙනයි. තාත්තා රස්සාව හැටියට කළේ පොළවල රෙදි වෙළෙඳාමේ යෙදීමයි. මමත් තාත්තා එක්ක පොළවල්වල ගියා. මං ඉගෙන ගත්තේ කුරුවිතැන්න විද්‍යාලයේ. කුරුවිතැන්න මහා විද්‍යාලයේ හතේ පන්තිය දක්වා මම ඉගෙන ගත්තා.දවසක් මම තාත්තා එක්ක තරහා වෙලා රුපියල් දහසකුත් අරගෙන ගෙදරින් ගියා. ඒ කාලේ මහියංගනයට සත තිස් පහයි. නුවරට සත අනූවයි. නුවර ඉඳලා අනුරාධපුරයට රුපියල් එකයි පනස් පහයි. මට මතක හැටියට එක්දහස් නවසිය හැත්තෑවෙදි විතර තමයි ගෙදරින් පැනලා ගියේ. මගේ සීයා නුවර දළඳා මාළිගාවේ මුරකරු ලෙස සේවය කළා. මම සීයා මුණ ගැහිලා සීයට හොරෙන් පහළට ඇවිත් අනුරාධපුරේ යන බස් එකකට ගොඩවුණා. පුංචි අම්මා හිටියේ අනුරාධපුරේ. මාසයක් විතර අනුරාධපුරයේ නැවතිලා සිටි කාලයේ මම අටමස්ථානය වැඳගත්තා.කිලෝ 8 ක බරකින් යුත් ගෙවන ලද බිල්පත්ඊට පස්සේ ආයෙ ගෙදර ආවා. නැවතත් තාත්තා එක්ක වෙළෙඳාමේ ගියා. පල්ලේවත්ත, කන්දකැටිය, මහියංගනය, බිබිල ආදි පොළවල වෙළෙඳාමේ ගියා. ඒ ජවිපෙ කලබල තිබුණු කාලෙ. ඒ නිසා පොළවල වෙළෙඳාම අතහරින්න සිදුවුණා. තාත්තා කුරුවිතැන්නේ කෑම කඩයක් පටන් ගත්තා. ඒ කඩයේ මම පිඟන් හේදුවා. වෙළෙඳාම් කළා. ඒ වෙනකොට මගෙ වයස අවුරුදු දාහතක් විතර ඇති. ඔහොම කාලයක් ගිහිල්ලා මම තරුණසේවා සභාවේ වෑල්ඩින් පාඨමාලාවක් හැදෑරුවා. 1981 වැව් ප්‍රතිසංස්කරණ වැඩපිළිවෙළට එකතු වෙලා වැව් බැන්දා. මිනිපේ ඇළ ව්‍යාපාරයේ අවුරුදු දෙකක් වැඩකළා. ඊට පස්සේ බම්බලපිටියේ කිරි මණ්ඩලයේ වැඩට ගියා. ඔය අතරතුර 1991 දී කහ ඉරෙන් පාර මාරුවෙන්න ගිහිල්ලා බයිසිකලේක හැප්පිලා කකුල කැඩුණා.”ඔහුගේ ජීවිතය වෙනස් වූයේ එතැන් පටන්ය. බෙහෙත් අරගෙන ගමට පැමිණෙන අතර මඟකදි ඔහුට තම සහකාරිය හමුවිය. ඉන් මාස තුනකට පසුව ඔහු ඇය එනම් සෝමා දිසානායක සමඟ විවාහ විය. කලක් තාත්තා කරගෙන ගිය කඩය බාරගත් තිස්ස එය හොඳින් කරගෙන ගියේය.”අපේ තාත්තා මිය ගියේ එක්දහස් නවසිය අනූනවයේ ජනවාරි පළමුවැනිදා. ඒ අවුරුද්දේම මම වෙසක් පෝය දවසේ කුරුවිතැන්න පන්සලේ විදුලි බිල ගෙවන්න බාරගත්තා. මම පන්සල් පහක් බාරගෙන තියෙනවා 2099 වසර වනතුරු (අවුරුදු සියයක්) විදුලි බිල් ගෙවීමට. කට වචනයේ ප්‍රචාරය ගිහිල්ලා අද වන විට රට පුරා පන්සල් අසූපහක විදුලි බිල් ගෙවීම මාසිකව මා විසින් කරනු ලබනවා. මගේ අරමුණ පන්සල් සියයක් දක්වා විදුලි බිල් ගෙවීම භාර ගැනීමටයි.”මෙතෙක් ඔහු විසින් ගෙවන ලද විදුලි බිල්පත් ගෙවීමෙන් පසු ඉතිරිවන බිල්කොටස් සියල්ලම ද ඔහු සුරැකිව තබාගෙන ඇත. එම බිල්පත්වල බර පමණක් කිලෝ 8 ඉක්මවයි.ඔහුට ජීවිතයේ බලාපොරොත්තුවක් ඇත. ඒ මේ සියලු පුණ්‍ය කර්මයන්ගෙන් ලෝක සාමය ඇති වේවා යන්නය. විදුලි බිල් ගෙවීමෙන් නොනැවතුන ඔහු සෑම වසරකම වෙසක් පෝ දිනට භූමිතෙල් දන්සලක් ද පවත්වන්නේ ය. මම භූමිතෙල් දන්සල පවත්වන්න පටන් ගත්තේ 2000 වසරේ ජනවාරි 1 වෙනිදා. භූමිතෙල් බැරල් එකක භූමිතෙල් බෝතල් දෙසිය හැත්තෑවක් තියෙනවා. මෙහිදි භූමිතෙල් ලබා දෙන්නේ විදුලිය නැති අයට. මේ වන විට මම අවුරුදු දහතුනක් භූමිතෙල් දන්සල පවත්වා තිබෙනවා. ඔහු අතීතය සිහිපත් කරන අතරේ ම ඡායාරූප ගොන්නකින් තෝරා ගත් ඡායාරූපයක් පෙන්වයි.”මේ මොකක්ද?””මේ තමයි ගෙදර වැසිකිලියේ දොර. මුල්ම භූමිතෙල් බැරල් එක බෙදලා ගෙදර එන දවසේ නෝනා බැන්නා භූමිතෙල් බෙදන්න යනවා ගෙදර වැසිකිලියට දොරක් නෑ නේද කියලා. මං එවෙලමෙ ඡායාරූප ශිල්පියාට කිව්වා ඒකේ පින්තූරයක් ගන්න කියලා. ඒ තමයි මගේ මුල. මට ඒක අමතක නැහැ.”ඔහු අතීතය සිහිපත් කොට වර්තමානය හා අනාගතය දෙස බලයි. ඔහු දිනපතා කෙසේ හෝ පන්සලක විදුලි බිලක් ගෙවන්නේය. නැතිනම් විදුලි බිලක් ගෙවීමට යැයි කියා එවන ලිපි ගැන සැලකිලිමත් වන්නේය.ඒ අතරම තම වෙළෙඳ සලේ කටයුතු ද කරයි. එය මහා විශාල වෙළෙඳසලක් නොවේ. එහෙත් ඇල්පෙනෙත්තේ සිට විදුලි පන්දම දක්වා ද හාල් තුනපහ, පෑන්, පැන්සල් පොත් ආදි අත්‍යවශ්‍ය සියලුම දේ මේ වෙළෙඳසලේ ඇත.යමකු ඇවිත් යම් භාණ්ඩයක් විමසූ විට එය සිය වෙළෙඳසලේ නැත්නම් පසුදාට ඔහු එය වෙළෙඳසලට රැගෙන එන්නේය. එය කුඩා සුපිරි වෙළෙඳසලක් බඳුය. පාරිභෝගිකයෝ පැමිණෙති. තමන්ට අවශ්‍ය ආහාර ද්‍රව්‍ය කිරා ගනිති. මුදල් මේසය මත තබා යති.භූමිතෙල් දන්සලට පැමිණි ජනතාවගේදොර සාදා දරුවන්ටත් ඉගෙන ගන්නට අවශ්‍ය පහසුකම් සලසමින් ඔහු වෙළෙඳාම ද සාර්ථකව පවත්වා ගෙන යයි. ලැබෙන ආදායම විශාල ප්‍රමාණයක එකක් නොවුණද ඔහු විදුලි බිල්පත් සඳහා මසකට රුපියල් තිස්පන්දහසක් පමණ වෙන් කරන්නේය. වරෙක භූමිතෙල් සමඟ ආරක්ෂිත කුප්පි ලාම්පු ද බෙදා දුන්නේය. තවත් වරක් පොල්තෙල් බැරලයක්ද බෙදාදුන්නේය.මේ සියල්ල අවසානයේ ඔහු බලාපොරොත්තු වන්නේ ලෝක සාමයයි. තම පියාට මෑණියන්ට පින් පැමිණවීම ඔහුගේ අනෙක් අරමුණයි.”අපේ තාත්තා මිය යන්න පැය භාගයක් විතර තියෙන්න ඇති. මම ලෙඩ ඇඳේ හිටපු තාත්තා ළඟට ගියා. මං තාත්තාට කිව්වා මට වරමක් දෙන්න කියලා. තාත්තා අමාරුවෙන් හුස්ම ගත්තේ. ඒත් තාත්තා මට කිව්වා “සමාජයේ හොඳින් ජීවත් වීමට වරම් ලබා දෙනවා කියලා” මට ඒ වරම සම්පූර්ණයෙන්ම ලැබුණා. අද මං ජීවත් වෙන්නේ සතුටින්. මං අද සමාජයට වැඩදායී යමක් කරනවා. මං මුලින්ම භාරගත් පන්සල් පහට අවුරුදු සියයක් යනතුරුම විදුලි බිල් ගෙවීමට කටවචනයෙන් පොරොන්දු වී තිබෙනවා. ඒ පොරොන්දුව ඉටුකරන්න මම 2015 වසර වන විට ඒ ඒ පන්සල් වෙනුවෙන් යම් මුදලක් බැංකුවේ තැන්පත් කිරීමට අදහස් කර සිටිනවා.කුරුවී තැන්නේ සාධාරණ ස්ටෝර්ස් හි සාධාරණ මුදලාලි පමණක් නොව ඔහුගෙන් පසුව ඔහුගේ එකම පුතු ද තම පියා ගෙන යන වැඩපිළිවෙළ ක්‍රියාත්මක කිරීමට ඉටාගෙන සිටී.සාධාරණ ස්ටෝර්ස් වෙතට එන ගැමි ගැහැනියක අමතක වීමකින් මුදල් නොදී යමක් රැගෙන ගිය විට හෝ වැඩිපුර දෙයක් ගෙන ගිය විට සාධාරණ මුදලාලි තැවෙන්නේ නැත.”ගෙවල්වල කොච්චර ප්‍රශ්න තියාගෙන ද එන්නේ. ඔය ගියාට ආයෙත් අරගෙන ඒවි.” ඔහු සිතුවා නිවැරැදිය. මඳ දුරක් ගිය ඒ ගැමි කාන්තාව සමාවෙන්නැයි කියා වැඩිපුර ගෙන ගිය දේ රැගෙන ආපසු වෙළෙඳ සලට පැමිණියාය. ඒ සාධාරණ මුදලාලි සිතන අයුරුය.සසරින් එතෙර වීමට පෙර මනුෂ්‍යයන් වෙනුවෙන් යමක් කිරීම ඔහුගේ අරමුණ නොවේදැයි අපට සිතිණි.ඉනෝකා සමරවික්‍රම ඒ.ඇම්. ගුණපාලඌව සමූහ ඡායාරූප – විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>26</day>
    </date>
    <link>http://www.silumina.lk/2013/05/26/_art.asp?fn=af1305265</link>
    <topic>වෙසක් කැමරා සටහන්</topic>
    <author>ඡායාරූප සුදත් සිල්වා නලින් හේවාපතිරණ ලලිත් වැලිවිට දුෂ්මන්ත මායාදුන්න</author>
    <content>ඡායාරූප සුදත් සිල්වා නලින් හේවාපතිරණ ලලිත් වැලිවිට දුෂ්මන්ත මායාදුන්නසියම් උපසම්පදාව පිහිටුවා වසර 260 ක් පිරීම නිමිත්තෙන් ශ්‍රී දළදා මාළිගාවේ පැවැති රාජ්‍ය උත්සවයේදි මල්වතු පාර්ශ්වයේ මහානායක තිබ්බටුවාවේ ශ්‍රී සුමංගල නාහිමියන්ට ජනාධිපතිතුමා සමරු තිළිණයක් පිළිගන්වමින්. ජනාධිපති ආර්යාව කාල්ටන් පෙර පාසල් දරුවන් සමඟ ආගමික වතාවත්වල යෙදෙමින්.කොළඹ ලුම්බිණි විද්‍යාලයට ගිය ජනාධිපතිතුමා දරුවන් සමඟ ශීල සමාදානයට එක්වෙමින්.කොළඹ සිරිමාවෝ බණ්ඩාරනායක විද්‍යාලයීය දරුවන් සමඟ ආගමික වතාවත්වල නිරත වෙමින්.කොළඹ ශාන්ත පාවුළු බාලිකාවට ගිය මහින්ද රාජපක්ෂ ජනාධිපතිතුමා සිල් සමාදන් වූ දැරියන් හමුවූ අවස්ථාව. දියවන්නා ඔයේ පාවෙන නැවක භක්ති ගීත සංදර්ශනය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>26</day>
    </date>
    <link>http://www.silumina.lk/2013/05/26/_art.asp?fn=af1305266</link>
    <topic>සහන මරණයෙන් ජීවිත සහනය ලැබු නොබෙල් ත්‍යාග ලාභියා</topic>
    <author>දයා ඩී. ෆොන්සේකා</author>
    <content>මරණයට බිය මිනිසුන් මෙන්ම මරණයට ආශා කරන, මරණය පතන මිනිස්සු ද වෙති. එයින් වැඩියෙන් ලොව සිටින්නේ මරණයට බිය අයයි. එහෙත් සිය ජීවිතය එපාවී අනුනුත් නසා තමනුත් නැසීයන අය ද ඕනැතරම් සිටිති.කිසියම් කෙනෙක් දරුණු සුවකළ නොහැකි රෝගයකින් පෙළේනම් තමන්ට විඳගත නොහැකි දරුණු වේදනාවන්ගෙන් පෙළෙන්නේ නම් එවැනි අයට සහනයක් සලසනු පිණිස නීත්‍යනුකූලව ඔවුන්ට මියයාමට සලස්වා දීම ‘යහපත් මරණය’ ක් ලබාදීම යනුවෙන් හැඳින්වේ. එය ලොව සමහර රටවල දැනටමත් ක්‍රියාත්මක වෙයි.මෙසේ නීත්‍යනුකූල අන්දමින් යහපත් මරණයක් (Euthanasia) ලබාදුන් අවස්ථාවක් පසුගිය 4 වැනිදා ඉතිහාසයට එක්වූයේ බෙල්ජියමෙනි.ඒ බෙල්ජියම් ජාතික නොබෙල් ත්‍යාග ලාභී 95 හැවිරිදි ක්‍රිස්ටියන් ඩි ඩුවේ විද්‍යාඥයා යුක්ති සහගත මරණයකට (Euthanasia) පත්කිරීමයි.දීර්ඝ කාලයක් තිස්සේ සුවකළ නොහැකි වේදනා බර රෝගයකින් පෙළුණු ඔහු තමාට සහන මරණයක් ලබා දෙන ලෙස ඉල්ලා සිටියේය. ඒ අනුව බෙල්ජියම් රජය උසාවිය මඟින් නිත්‍යානුකූල මරණයක් ලබාදී ඔහුට සහනයක් ලබාදීමට තීරණය කරන ලදී.සහන මරණය ඉංග්‍රීසි බසින් හඳුන්වන්නේ Euthanasia යනුවෙනි. එය ග්‍රීක බසින් මිදී ආ සහනයක් ගෙන දෙන මරණය අරුත ඇති වචනයකි. 17 වැනි සියවසෙහි ප්‍රැන්සිස් බේකන් නමැත්තා විසින් මේ වේදනාවෙන් මිදෙන ක්‍රමය හඳුන්වා දෙන ලදී.මෙය සමහර විට මිනීමරුවන්ට වරදකරුවන්ට මරණ දඬුවම ලබා දෙන ක්‍රමයේ විධියකි.පුරාණ ග්‍රීසියේ හා රෝමයේ ද මරණ දඬුවම ලබාදුන් ක්‍රමය සහන මරණයට ද ආදේශ වී ඇත. එහෙත් සහන මරණය කිසිදු වේදනාවන් නැත.බෙල්ජියමේ මුල් වරට සහන මරණයක් ලබා දුන්නේ 2008 දීය. ඒ හියුගෝ ක්ලාස් නමැත්තා සඳහාය.ඉන්පසු 2012 මැයි 4 දින දෙවැනි වතාවට සහන මරණය ලබාදුන් විද්‍යාඥ ක්‍රිස්ටියන් ඩී ඩුවේ දිගු කාලයක් පිළිකා රෝගය ඇතුළු රෝග කීපයකින් පෙළුණේය.ක්‍රිස්ටියන් රෙනේ වයිකවුන්ට් ඩී ඩුවේ 1917 ඔක්තෝබර් මස 2 දින උපන්නේ මහා බ්‍රිතාන්‍යයේ සරේ ප්‍රාන්තයේ තේම්ස් ඩිටොන් හි ය. ඔහුගේ පියා හා මව බෙල්ජියමේ සිට මහා බ්‍රිතාන්‍යයට පලා ආ සරණාගතයෝ වූහ.ඔහු 1974 දී නොබෙල් තෑග්ග දිනා ගත්තේ ශරීරය අභ්‍යන්තරයේ සෛලයන් ක්‍රියා කරන ආකාරය හා ඒවායේ අසමතුලිත බව තුළින් රෝග හටගන්නා අයුරු පිළිබඳ කළ පර්යේෂණයක් සඳහාය.ඒ සඳහා ඔහුට ආචාර්ය ඇල්බට් ක්ලෝඩ් හා ආචාර්ය ජොර්ජ් ඊ. පැලේඩ් උදව් වූහ. එසේ නොබෙල් තෑග්ග දිනාගත් ආචාර්ය ඩි ඩුවේ බෙල්ජියමේ පමණක් නොව ලොව පුරා නමක් දිනාගත් කීර්තිමත් විද්‍යාඥයෙක් විය.ඔහු විසින් සොයාගත් දේ මිනිස් ශරීරයේ පැවැත්මට ඉතා වැදගත් විය. මිනිසාට වැලඳෙන ජානමය රෝගයන්ට හේතුව මිනිස් සෛල රෝගී වීම බව ඔහු ප්‍රකාශ කළේය. “අපි ලෙඩ වන්නේ අපේ සෛල රෝගී වන නිසා” ආචාර්ය ඩි ඩුවේ ප්‍රකාශ කළේය.ආචාර්ය ඩි ඩුවේ පළමුවන ලෝක යුද්ධය අවසන් වූ වහාම සිය දෙමාපියන් සමඟ බ්‍රිතාන්‍ය අත්හැර තම උපන් රට වන බෙල්ජියමට ගියේය.එහිදී 1941 දී සිය වෛද්‍ය විද්‍යාව පිළිබඳ උපාධිය ලුවේන් කතෝලික සරසවියේදී ලබාගත් ඔහු දෙවන ලෝක යුද සමයේ ද බෙල්ජියම් යුද හමුදාවේ වෛද්‍යවරයෙක් විය. අනතුරුව ඔහු සේවය කළ හමුදා ඒකකය ප්‍රංශයේ ද ජර්මන් හමුදාව විසින් අල්ලා ගන්නා ලදි. ඒ අවස්ථාවේ ද බේරී පලායන්නට ඔහු සමත් විය. ඉන්පසු යළිත් බෙල්ජියම බලා ඔහු ගියේ යුද්ධය අවසන් වූ පසුවය. එහිදී යළිත් බෙල්ජියමේ ලුවේන් හි කතෝලික විශ්ව විද්‍යාලයේ පිළිකා ආයතනයේ පුහුණුවක් ලැබීමට ඔහුට හැකි විය. අනතුරුව රසායන විද්‍යාව පිළිබඳව අධ්‍යයනය ප්‍රගුණ කළ ඔහු 1945 දී රසායන විද්‍යාව පිළිබඳ ආචාර්ය උපාධිය ලබා ගත්තේය.අනතුරුව වොෂින්ටන් විශ්ව විද්‍යාලය ඇතුළු ස්ථාන කීපයකම සිය අධ්‍යයන කටයුතු හා ඉගැන්වීම් කළ ආචාර්ය ඩුවේ 1947 දී ලුවේන් හි කතෝලික විශ්ව විද්‍යාලයේ රසායන විද්‍යාව ඉගැන්වීමට පටන් ගත්තේය. 1951 දී ඔහු එහි මහාචාර්යවරයා බවට පත්විය.ඔහු සිය අධ්‍යයනයන් හා පර්යේෂණයන් දිගටම කරගෙන ගියේ තවත් ආචාර්යවරුන් ද සම්බන්ධ කරගනිමිනි. ඔහුගේ අධ්‍යයනයන් බොහෝ දුරට සිදුවූයේ රුධිරයේ සීනි ප්‍රමාණය පාලනය කරන ඉන්සියුලින් පිළිබඳවය. ශරීරයේ අක්මාව ආශ්‍රිතව ඇති සෛල පිළිබඳව කළ පර්යේෂණ මඟින් ඔහු ලෝකයට අලුත් මත කීපයක් ප්‍රකාශ කළේය. ශරීරයට වැලඳෙන රෝග පාලනය කළ හැකි එන්සයිම වර්ග 50 ක් ඔහු හඳුනාගත්තේය.1962 දී රොක්ෆෙල් සරසවියේ මහාචාර්යවරයකු ලෙස පත්වූ ඩි ඩුවේ සිය පර්යේෂණ දිගටම කරගෙන ගියේ මිනිස් සංහතියේ උන්නතිය සඳහාය. 1974 දී ඔහු බ්‍රසල්ස්හි අන්තර්ජාතික සෛල අණු පිළිබඳ ව්‍යාධි විද්‍යා ආයතනය(Institute of celluler and molequler pathology) 1985 දී කතෝලිය විශ්ව විද්‍යාලයේ සම්මානනීය මහාචාර්ය වරයෙකු ලෙස ද 1988 දී රොක්ෆෙලර් විශ්ව විද්‍යාලයේ මහාචාර්යවරයකු ලෙස ද සේවය කළ ඩි ඩුවේ සිය ජීවිතය කැප කළේ වෛද්‍ය විද්‍යාව සඳහාය.ඔහු ජීවිතයේ ආයු කාලයකදී ජීව රසායන විද්‍යාව පිළිබඳ මෙන්ම ජීවයේ මූලය පිළිබඳව ද අධ්‍යයනයේ යෙදුණේය.1984 දී ඔහු ලියු Guided Tour of the Living ..... ග්‍රන්ථයෙන් 2012 දී ලියු Genetics of Original Sin: Impact of Natural Selection on the Future of Humanity ග්‍රන්ථයත් ජීව රසායන විද්‍යාව හදාරන ආචාර්යවරුන් අතර ජනප්‍රිය විය.ඔහු සමඟ එකට නොබෙල් ත්‍යාගය දිනාගත් ආචාර්ය ඇල්බට් ක්ලෝඩ් හා ආචාර්ය ජෝර්ජ් ඊ. පැලේඩ් මියයාම ද ඔහුට පාඩුවක් විය.එහෙත් ඔහු තනියම කළ හැකි තාක් මිනිස් වර්ගයා වෙනුවෙන් සියලු සේවය ඉටු කළ ආචාර්ය ඩුවේ සිය ජීවිත කාලයම කැප කළේ වෛද්‍ය විද්‍යාවේ උන්නතිය සඳහාය.ඔහු පුතුන් දෙදෙනකුගේ හා දූවරුන් දෙදෙනකුගේ පියෙකි. මෙසේ ලොවට විශාල සේවයක් සිදුකළ මේ මහාචාර්යවරයා සිය අවසාන කාලයේ පිළිකා රෝගයෙන් හා තවත් රෝග රාශියකින් පීඩා වින්දේය.ඔහුට සිය ජීවිතය එපා විය. එහෙත් සියදිවි නසා ගන්නට තරම් හයියක් ඔහුට නොවීය. සිය ජීවිතයේ අවසාන භාගයේ දී තමාගේ රෝගය හා විඳින වේදනා ගැන සිය මිතුරන්ට ලිපි ලියමින් කාලය ගතකළ ඔහු තමාට “සහන මරණයක්” ලබා දෙන ලෙස රජයෙන් ඉල්ලා සිටියේය.“මං මරණයට බය නැහැ කීවොත් එය අතිශයෝක්තියක්. ඒත් මං ඉදිරියේ දී සිදුවන දේ පිළිබඳව බයක් නැහැ. ඒ මං පසු ආත්මයත් පිළිබඳව විශ්වාස නොකරන නිසා.” ඔහු සිය මිතුරන්ට කීය.අධික වේදනාවෙන් දුක් විඳිනවාට වඩා මියයාම සැපතකුයි කියු ඔහුට සහන මරණය ලබාදීමට බෙල්ජියම් උසාවිය තීරණය කළේය. ඒ ඔහු බෙල්ජියමේ පමණක් නොව මුළු ලෝකයේම කීර්තිමත් පුද්ගලයකු බැවිනි.සහන මරණය නීතිගත කළ දෙවන රට බෙල්ජියමයි. මුල්ම රට නෙදර්ලන්තයයි. ඔහුගේ “සහන මරණය” මද කලක් පමා කරන්නට සිදුවූයේ ඇමෙරිකාවේ වෙසෙන ඔහුගේ පුතු තියරි හා දුවනියන් එනතුරුය.අවසාන මොහොතේ ඔහු අසල පුතුන් දියණියන් මෙන්ම සොහොයුරන් දෙදෙනා වන පියරේ හා ඩැනියල් මෙන්ම මුනුපුරු මිනිබිරියන් ද සිටියේ කඳුළුපිරි දෙනෙතින් යුතුවය.ඔහු සිය අවසන් ගමන ගියේ සිනාමුසු මුහුණින් බව ඔහුගේ දියණිය බෙල්ජියමේ පුවත්පත්වලට කියා සිටියාය.සහන මරණය අන්තිමේදී ඔහුගේ ජීවිතයට සහනයක් ම විය.දයා ඩී. ෆොන්සේකාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>26</day>
    </date>
    <link>http://www.silumina.lk/2013/05/26/_art.asp?fn=af1305267</link>
    <topic>ඇන්ජලීනා ජෝලි</topic>
    <author>නීතිඥ අනුර හෑගොඩ</author>
    <content>පියයුරු පිළිකා රෝගය ශ්‍රී ලංකාවට අමුත්තක් නොවේ. මෙයට ගොදුරු වී ඇත්තේ කාන්තාවන් පමණක් නොවේ. එක්තරා ප්‍රමාණයක් පිරිමි ද පියයුරු පිළිකාවන්ට ගොදුරු වී ඇත්තාහ. වයස්ගතවීම, දරුවන් නොදැරීම, මවුකිරි නොදීම, දැඩි හෝමෝන තත්ත්වයන්, ආහාර පිළිවෙත, පවුලේ අයගෙන් පැවත ඒම මෙන්ම අනවශ්‍ය තරබාරුකම ද පියයුරු පිළිකාවනට හේතු වන්නේය. ලොව වටා වාර්තා වන පිළිකාවන්ගෙන් 22.9%ක් පියයුරු පිළිකා වන අතර එය දෙවැනි වන්නේ පෙනහළු පිළිකාවනට පමණය. පියයුරු පිළිකාවෙන් සියයට සියයක් පමණම පෙළෙන්නේ කාන්තාවන් වුවත් එයට භාජනය වූ පිරිමින් ඉතා ඉක්මනින් මියයන්නේ ඔවුන්ගේ රෝගී තත්ත්වය හඳුනාගැනීමට ප්‍රමාද වන හෙයිනැයි පැවසේ. පියයුරු පිළිකා රෝගයෙන් සුවවීමේ ප්‍රවණතාවය රඳාපවත්නේ එහි වර්ගය, තත්ත්වය, ප්‍රතිකාර සහ රෝගියා ජීවත්වන ප්‍රදේශය අනුව ය. බටහිර රටවල අය ඒ මතින්ම බොහෝ කාලයක් ජීවත්වීමට අනුකූල ප්‍රතිකාර ලබන්නෝ වෙති.පියයුරු පිළිකා රෝගයේ ලක්ෂණ ගණනාවක් ඇත්තේ ය. තම පියයුරු දෙක අතර වෙනස්කමක්, තද බවක්, දියර ගැලීමක් ආදී ලක්ෂණ ඇතිවුවහොත් ක්ෂණයකින් වෛද්‍යවරයකු වෙත යාම සිදුකළ යුතු වේ. අතෙහි කිහිල්ල යට ඉදිමීම මෙන්ම උරහිස, කර ආදියෙහි ඇතිවන වේදනා කැක්කුම් ද නොසලකා නොහැරිය යුතුය. වයස හතළිහ පසුවූවන් මැමොග්‍රෑම් නැමැති පරීක්ෂණයට භාජන විය යුතු යැයි සඳහන් වේ. එහෙත් පියයුරු පිළිකා ඕනෑම වයසක කාන්තාවකට ඇතිවන්නට පුළුවන. සෙවිල්ලෙන් සිටීම ඉතා වැදගත් වේ.ඇන්ජලිනා ජෝලි යනු ඇමෙරිකාවේ වෙසෙන අංක එකේ සුරූපී නිළියකි. ඇය චිත්‍රපට තිර රචිකාවක් වන අතරම අධ්‍යක්ෂවරියක ද වේ. ඇය ලද සම්මාන අතර ඇකඩමි සම්මානයක් ඇතුළු සම්මාන දහඅටක හිමිකාරියකි. කලකට ඉහත හොලිවුඩ් චිත්‍රපට කර්මාන්තයේ වැඩිම මිලක් ලද නිළිය ද ඇය වූවා ය. තවද කීපවරක් ඇය ලෝකයේ ලස්සන ම කාන්තාව යනුවෙන් ද නමක් ඇතිකර ගත්තා ය.චිත්‍රපට කර්මාන්තයට අමතරව මානුෂික අයිතිවාසිකම් තම කාර්යභාරය කරගත් ඇය එක්සත් ජාතීන්ගේ සම්මේලනයේ විශේෂ නියෝජිතවරිය ලෙස ද සරණාගතයන්ගේ කටයුතු පිළිබඳ කොමසාරිස්ගේ තානාපතිනිය ලෙස ද ඈ ඉමහත් කාර්යභාරයක් ඉටු කළා ය. ලෝකයේ රටවල් තිහකටත් වඩා ජනතාවගේ දුක්ගැනවිලි සොයා බැලීමට සංචාරය කොට ඇති ඇය ඔවුන් සඳහාම පුණ්‍යායතන ගණනාවක් ආරම්භ කළා ය.දරුවන් පිළිබඳව දැඩි සෙනෙහසක් ඇති ඇය 2002 දී කාම්බෝජියාවේ අනාථ දරුවකු ද, 2003 දී නැමිබියානු දරුවකු ද, 2005 දී ඉතියෝපියානු දරුවකු ද හදාගන්නට ගත්තා ය. එකල බොබ් තෝන්ටන් නැමැති චිත්‍රපට නළුවකු සමඟ විවාහ වී සිටි ඇය එයින් ඉවත් වී බ්‍රැඩ් පිට් නම් වූ ජනප්‍රිය නළුවා සමඟ ජීවත්වන්නට පටන්ගත්තා ය. ඔවුනගේ පළමු දරුවා 2006 දී බිහිවූ අතර ඔහුගේ පළමු ඡායාරූප පීපල් සහ හලෝ සඟරාවලට විකුණා ලබාගත් ඩොලර් මිලියන 7.6ක් අප්‍රිකානු දරුවනට උදව් උපකාර කරන පුණ්‍යායතනයකට ප්‍රදානය කළා ය. නැවත 2007 දී තුන්හැවිරිදි වියට්නාම් දරවකු හදාගැනීමට ගත් ඇය 2008 දී නිවුන් දරුවන් වැදුවා ය. පුතෙක් සහ දුවක් වූ ඔවුන් දෙදෙනාගේ පළමු ඡායාරූප කලින් සඟරාවලට ම විකුණා ලබාගත් මුදල වූ ඩොලර් මිලියන 14ක් (රුපියල් මිලියන 1,765ක්) ලෝකයේ ළමා අභිවෘද්ධිය සඳහා යෙදවීමට ඔවුන්ගේ පුණ්‍යායතනයේ තැන්පත් කරනු ලැබිණි.මේ සා විශාල පුණ්‍ය කර්තව්‍යයන් සිදුකරමින් ජීවිතය ගෙවන ඇන්ජලිනා පිළිබඳව කනගාටුදායක ආරංචියක් පසුගියදා සැළවිණි. ඒ දැනට මාස තුනකට පමණ පෙර පියයුරු පිළිකා රෝගය වැලඳේ යැයි අනුමාන කොට ඇන්ජලිනාගේ පියයුරු දෙකම ඉවත් කොට ඇති බව ය. ඇගේ මව මියගොස් ඇත්තේ පිළිකා රෝගයෙන් නිසා ඇයටත් එවන් ඉරණමක් අත්වේයැයි ඇතිවූ බියත් වෛද්‍ය උපදෙස් මතත් එම තීරණයට ඈ එළඹුණා ය. තමාට තම මව මැදිවයසේ දී අහිමි වුණාක් මෙන් තම දරුවනට තමා අහිමි නොකරවීමේ සිතිවිල්ල මත සිදුවූ ශෛල්‍යකර්මය නිසා ඈ ඉමහත් සැනසිල්ලකට පත්ව සිටින බව ද පැවසුවා ය.ඒ පිළිබඳව ඇය විසින් නිකුත් කොට ඇති නිවේදනයේ මෙසේ සඳහන් වෙයි. “වෛද්‍යවරුන් නිගමනය කළ පරිදි මා සියයට 87ක් පියයුරු පිළිකාවනට ද සියයට 50ක් ඩිම්බ කෝෂ පිළිකාවනට ද ගොදුරු විය හැකි ය. පිළිකාවන් කාන්තාවගෙන් කාන්තාවට වෙනස් විය හැකි වුවද මා වෙත ඇති අවදානම අවම කරගැනීම සඳහා මගේ පියයුරු ඉවත් කළ යුතු යැයි තීරණය කළෙමි. පියයුරු සහ ඩිම්බ කෝෂ පිළිකාවන් පිළිබඳ ඉතිහාසයක් ඇති පවුල්වලින් පැවත එන කාන්තාවන්ගෙන් මා ඉල්ලා සිටින්නේ ඒ පිළිබඳ ව වෛද්‍ය උපදෙස් ලැබ ඉතා විමසිල්ලෙන් සිටින ලෙස ය. අනතුරුව ඔබට යෝජනා කෙරෙන ප්‍රතිකර්මයන් නොපමාව කරගත යුතු ය.”ඇන්ජලිනා ජෝලි මෙන් විවෘතව කතා කරන්නට වාතාවරණයක් ලංකාවේ කාන්තාවන්ට ඇතැයි මා සිතන්නේ නැත. නමුත් ඒ පිළිබඳව අන් පුද්ගලයන් ඔබගේ පසුපස සිට කතාබහ කරනු ඇත. නමුත් ඇන්ජලිනා මෙන් තමන් ලද අත්දැකීම තමන් හා සමානම අනෙක් කාන්තාවන් සමඟ බෙදාහදා ගන්නට ඔබට හැකියාවක් ඇත්නම් ඔබ දෙවඟනකි.නීතිඥ අනුර හෑගොඩකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>26</day>
    </date>
    <link>http://www.silumina.lk/2013/05/26/_art.asp?fn=af1305268</link>
    <topic>දරුවන් විනාශ කරන එක එක කැම ජාති තිබෙනවා - බලාගෙනයි</topic>
    <author>අරුණි මුතුමලී</author>
    <content>පුවත්පත්වල මේ දිනවල දකින්නට ලැබෙන විවිධ අවැඩදායි ප්‍රවෘත්ති අතර ප්‍රමුඛ වුණේ පාසල් අවට අලෙවි කරන මත් රසායන අඩංගු ටොෆි වර්ග ආදිය පිළිබඳ වාර්තායි. වෙසක් සිරියෙන් මුළු පරිසරයම සුන්දර දසුන් මවද්දී ඇතැම් මවුපියන් තම දරුවන්ගේ නොදැනීම හෝ නොමනා ගති නිසා බිඳුණු පස්වැනි සිල් පදය හේතුවෙන් දැවෙන හදින් සිටිනවා වෙන්නත් පුළුවන්. ඒත් මත්පැන්වලටත් වඩා භයානක ප්‍රතිඵල මේ මත් රසායනයන්වල අඩංගු බව තාමත් පාසල් යන වයසේ දරුවන් නොදන්නවා ඇති. පාඩම් කිරීමට පහසු මඟක් සොයන දරුවන්ගේ ඒ අවශ්‍යතාව හඳුනා ගෙන කූට ව්‍යාපාරිකයන් විසින් කරන අයහපත් ව්‍යාපාර නිසා අවසානයේ අප රටේ අනාගතය බාර ගැනීමට සිටිනා දරු පරපුර විනාශ මුඛයට ඇදෙන බව අමුතුවෙන් කිව යුතු නැහැ. බොහෝ විට විදේශිකයන් විසින් කුමන්ත්‍රණකාරී ලෙස ජාතියේ විනාශය උදෙසා කරනා මේ අසම්මත ව්‍යාපාර නිසා අධ්‍යාපනය කඩාකප්පල් වන්නේත් මානසික අසහනයට පත්වන්නේත් අතුරු ආබාධවලට ගොදුරු වන්නේත් අපේ දරුවන්මයි.මෑතදී කෙරුණු හෙළිදරව් අනුව අප පවුල් සෞඛ්‍ය කාර්යාංශයේ ප්‍රජා වෛද්‍ය විශේෂඥ අයේෂා ලොකු බාලසූරිය මහත්මියගෙන් කළ විමසීමේදී ඇය පැවසුවේ මෙවැනි අදහසක්.”අධික කාර්ය බහුලත්වය නිසා මවුපියන් හා දරුවන් අතර සම්බන්ධතාව දැන් – දැන් ගිලිහෙමින් පවතිනවා. රැකියාවලට යන මවුපියන්ට දරුවන් ගැන සොයා බලන්න ඉතිරි වන්නේ ඉතා අඩු කාලසීමාවක්. මේ නිසා අවධානය අඩුවීම දරුවන් විවිධ දේට යොමුවීමට හේතුවක් වී තිබෙනවා විය හැකියි. දරුවන් පාසලේ දී නිවසේ දී මෙන්ම යන එන අතරමඟදී කරන්නේ මොනවා ද යන්න ගැන ඇතැම් මවුපියන්ගේ අවධානය අඩුයි. ලැබෙන කාලසීමාවේදීත් පොතපතේ වැඩ ගැන සොයා බලා ඉගෙනීම් කටයුතු ගැන මිස ළමයාගේ චර්යාවේ වෙනස්කම් තිබේ ද යන්න නිරීක්ෂණය කරන්න තරම් විවේකයක් ඇතැම් අයට නැහැ. නමුත් මවුපියන් මෙන්ම ගුරුවරුන් හැටියට දරුවන් කෙරේ නියමිත අවධානය යොමු කිරීමට හැකිනම් ඇතැම් අවැඩදායී දේවලින් ඔවුන් බේරා ගැනීමට හැකි වෙනවා.””මත් රසායන ද්‍රව්‍ය අඩංගු විවිධ දේ පාසල් අවට අලෙවි කිරීම කියන්නේ අලුත් දෙයක් නොවෙයි. අඩුම වශයෙන් වසර දෙක තුනක පටන් මේ ප්‍රශ්න අපට දකින්න අහන්න ලැබෙනවා. විශේෂයෙන් විභාග පැවැත්වෙන කාලසීමාවන් එල්ල කරමින් මතක වැඩි වන බව පවසා දරුවන් රවටමින් විවිධ මත් රසායන ද්‍රව්‍ය අඩංගු දේ විකිණිමට ඇතැම් පාසල් අවට පිරිස් කටයුතු කර ඇති බව අපට දැනගන්නට ලැබුණා. අප කාර්යාංශය වෙත ලැබෙන විට දුඹුරු වැනි පැහැයකින් යුතු රවුම් හැඩැති ටොෆි කොළවලින් එතු ද්‍රව්‍යයක් ලෙසයි එය ලැබුණේ. එය පොලිස් මත්ද්‍රව්‍ය නාශක අංශය වෙත අප යොමු කළා. මෙවැනි සිදුවීම් වසර කීපයක් තිස්සේ වරින්වර මතු වී තිබෙනවා. විශේෂයෙන් ගම්පහ, රාගම, වත්තල වැනි ප්‍රදේශවලින් මේවා වාර්තා වුණා.මෙහිදී ගුරු දෙගුරුන් වග බලා ගත යුතුයි දරුවන්ගේ හැසිරීම්වල වෙනසක් තිබේ ද යන්න පිළිබඳ අවධානයෙන් සිටීමට. යම් දරුවකු නිදිමත ගතියක් හෝ වැඩ කටයුතු කිරීමේ අඩු ගතියක් හෝ කලහකාරී ස්වභාවයක් පෙන්වනවා නම් ඒ ගැන වැඩි අවධානයක් යොමු කළ යුතුයි. එවැනි චර්යාවන් දිගින් දිගටම පෙන්වනවානම් වෛද්‍යවරයකු හමුවීම වැදගත්.ඒ වගේම නන්නාඳුනන පුද්ගලයින් දෙන කිසිවක් නොගැනීමට ද දරුවන්ට අවබෝධය වැඩිහිටියන් විසින් ලබාදිය යුතුයි.”විශේෂඥ වෛද්‍යවරිය එසේ පවසන්නේ මෙවැනි ද්‍රව්‍යයක් එක් වතාවක් ලබාගත් විට එයට ඇබ්බැහි වීමක් සිදුවිය හැකි බැවින් බව අපට වැටහුණේ කොළඹ ජාතික රෝහලේ විෂ තොරතුරු මධ්‍යස්ථානයේ අංශ ප්‍රධානී කායික රෝග පිළිබඳ විශේෂඥ වෛද්‍ය වරුණ ගුණතිලක මහතාගේ පැහැදිලි කිරීමත් සමඟයි.”මෙවැනි රසායන ද්‍රව්‍ය මඟින් කිසිදු ආකාරයක මතක වැඩිවීමක් සිදුවන්නේ නැහැ. නමුත් සමහර රසායන ද්‍රව්‍ය අධි උත්තේජනයක් සපයන නිසා අවදියෙන් සිටීමට හැකි වීම දරුවන් වරදවා වටහා ගන්නවා විය හැකියි. අවදියෙන් සිටි පමණින් පාඩම් කිරීම හෝ මතක තබා ගැනීම් සිදු වන්නේ නැහැ. විශේෂයෙන්ම මත් රසායන ද්‍රව්‍යවලින් ස්මරණ ශක්තිය වැඩි කිරීමට බැහැ. අනෙක එය දිගුකාලීන ඇබ්බැහියක් බවට පත් විය හැකියි. එම රසායන ද්‍රව්‍ය සෞඛ්‍යයට අහිතකර බවත් අලුතෙන් කිව යුතු නැහැ.”තවත් විශේෂ කරුණක් නම් ඇතැම් පාසල්වල ක්‍රීඩා උත්සවවලදී මවුපියන් මෙන්ම ගුරුවරුන් ද දරුවන්ට ‘එනර්ජි ඩ්‍රින්ක්ස්’ ලබා දෙනවා. එය ස්නායු පද්ධතිය උත්තේජනයට උදව් කළාට එහි තිබෙන කැෆේන්, ලුණු, සීනි හා වෙනත් රසායන ද්‍රව්‍ය නිසා විවිධ අතුරු ආබාධ ඇති වන්නට ඉඩ තිබෙනවා. විශේෂයෙන් වයස 12 න් පහළ දරුවන්ට මේවා හොඳම නැහැ.”අනෙක් කාරණය නම් ඇතැම් පාසල් අවට ඖෂධ ශාලාවල විස්සේ පෙත්ත තිහේ පෙත්ත ආදි වශයෙන් නම්වලින් හඳුන්වන වාජීකරණ ඖෂධ අහුරු පිටින් අලෙවි කිරීමයි. උසස් පෙළ පන්තිවල සිසුන් මේවා කිසිදු වෛද්‍ය නිර්දේශයකින් තොරව ලබාගෙන භාවිත කරනවා. නමුත් මේවාට සුදුසු නියාමනයක් තිබිය යුතුයි. මොකද මේ රසායන ද්‍රව්‍ය සාමාන්‍යයෙන් හෘදයාබාධ ඇති අයට නිර්දේශ නොකරන මට්ටමේ ඒවායි. එයින්ම තේරෙනවා කෙතරම් උත්තේජක ශක්තියක් මෙයින් ඇතිවනවා ද හෘද ස්පන්දන වේගය වෙනස් කරනවා ද යන්න.ඒ වගේම මත් ද්‍රව්‍යවල අන්තර්ගත රසායනයේ හා මාත්‍රාවේ ප්‍රමාණය අනුව එහි බලපෑම වෙනස් වෙනවා. සමාජ ශාලා ආශ්‍රිතව ලබා දෙන මත් රසායන මඟින් සැහැල්ලු හැඟීමක්, වගේම තවත් වර්ගයකින් නිදිමත, ආවේගය ආදි වෙනස් තත්ත්වයන් ශරීරයේ ඇති කළ හැකියි. නමුත් එයට දිගින් දිගටම ඇබ්බැහි වීම ස්නායු පද්ධතියට දැඩි ලෙස බලපානවා.දරුවකුගේ හැසිරීමේ වෙනස්කමක් මවුපියන්ට හා ගුරුවරුන්ට හඳුනාගත හැකියි. එවන් අවස්ථාවක ළමයාගේ තත්ත්වය අනුව වෛද්‍යවරයකු හමුවීම වැදගත්. ඒ වගේම දරුවන් මෙන්ම ගුරුවරුන් හා මවුපියන් යන සියලු දෙනාට වගකීමක් තිබෙනවා මේවායින් ආරක්ෂාකාරී වීමට අවශ්‍ය පසුබිම සකසා ගන්නට. යම් මත් හෝ එවැනි ද්‍රව්‍යයක් ශරීරගත වීම හෝ දරුවන් සතුව තිබෙන බව දැනගත් වහාම ජාතික රෝහලේ විෂ තොරතුරු මධ්‍යස්ථානයට 0112686143 ඔස්සේ කාර්යාල වේලාවේදී අමතා දැනුම් දීමෙන් ඒ රසායනය හා එහි ආදීනව පිළිබඳව උපදේශන ලබා ගැනීමට හැකියි.වෛද්‍යවරුන් දෙදෙනාම එසේ පවසද්දී අපට වැටහුණු තවත් කරුණක් නම් මෙවැනි සිදුවීම්වලදී සෘජුවම ක්‍රියා කළ හැකි ආයතන වන විෂ තොරතුරු මධ්‍යස්ථානය පොලිස් මත්ද්‍රව්‍ය නාශක අංශය, පවුල් සෞඛ්‍ය කාර්යාංශය හා ළමා රක්ෂණ අධිකාරිය ආදි ආයතන තවදුරටත් ඒකාබද්ධව තොරතුරු හුවමාරු කරගනිමින් රටේ අනාගත පරපුර රැකීමේ ජාතික වගකීමට උරදිය යුතුව ඇති බවයි.පාසල් දරුවන් අතර ගැහැනු පිරිමි භේදයකින් තොරව තවත් ජනප්‍රිය කඩචෝරු කෑම ගැනීම නිසාත් විවිධ ප්‍රශ්න මතු වූ අවස්ථා තිබෙනවා. යහපත් කර්මාන්තයක් වුවත් අයහපත් ලෙස සිදු කිරීමෙන් ලැබෙන ප්‍රතිඵල ද අයහපත් නිසයි එසේ වන්නේ.කිසිවකුගේ බඩවියත රකින රස්සාව තව කෙනකුගේ බඩට රෝගයක් ගෙන දෙනවානම් එය හොඳ තත්ත්වයක් නොවේ. වෙරළු, අඹ, ඇඹරැල්ලා අච්චාරු, අයිස් පැකට්, බයිට්, මඤ්ඤොක්කා පෙති, වගේ දේවල් මැස්සන් ඇහිරෙමින් තිබියදී, නියපොතුවල කුණු පිරුණු අත්වලින් අල්ලා විකුණන විට ඒවායේ තිබෙන විසබීජ පිළිබඳ අවබෝධයක් නොමැති දරුවන් මුදල් දී විසබීජ කන්නේ නොදන්නා කමට ද? යන්න පැනයක්. කෙසේ වෙතත් මේ පිළිබඳ ජාතික අධ්‍යාපන ආයතනයේ හිටපු අධ්‍යක්ෂ ජනරාල් මහාචාර්ය තිලෝකසුන්දරී කාරියවසම් මහත්මිය දැක්වූයේ මෙවැනි අදහසක්.”පාසල කියන්නේ අනාගත පුරවැසියන් බිහි කරන ස්ථානයක්. ඒ නිසා එහි අධ්‍යාපනය විධිමත් විය යුතුයි. නමුත් එහෙම ය කියා දරුවන්ගේ අධ්‍යාපනය එයටම සීමා කරන්න බැහැ. නොවිධිමත් අවිධිමත් ආදී ක්‍රම මඟින් ළමයින් දැනුම්වත් කළ යුතුයි. ලෝකය පිළිබඳ දැන ගැනීමට වාද විවාද, දේශන, විවිධ පුද්ගලයන් ඇසුර ආදිය ද ඊට ඇතුළත්. එම අන්තර් සබඳතා මඟින් අවිඥානිකව දරුවන්ට ජීවිතය හැඩ ගස්වා ගැනීමට අවස්ථාව ලැබෙනවා. නොවිධිමත් අධ්‍යාපනයේ දී ආගමික වත්පිළිවෙත්, නාට්‍ය ආදිය මෙන්ම සිරිත් විරිත් ගැනත් කියා දෙනවා වගේම සෞඛ්‍ය, මානසික සෞඛ්‍ය ආදිය ද ඊට ඇතුළත් විය යුතුයි. ළමයකු තාප්පවලින් වටකර තිබෙන පාසල් භූමියෙන් පිටත විකුණන දෙයක් ගන්නට යනවානම් එය පෞරුෂ වර්ධනයට බාධාවක්. මොකද ඒවායේ තත්ත්වය පිරිසුදුකම ආදිය පිළිබඳ අවබෝධයක් නැතිව ඒවා මිලදී ගැනීම නුසුදුසු කටයුත්තක් නිසා. අනෙක පිටරට පාසල් අවට මෙවැනි තත්ත්වයන් නැහැ. ඒ නිසා මේ වැනි දේවල් අපේ රටේ වුණත් අනුමත කරන්න බෑ. මෙසේ අප කීමෙන් යමකුගේ ආදායම් මාර්ගය අහිමි වනවා යැයි තවත් අය සිතන්න පුළුවන්. නමුත් ඒ අයටත් තමන්ගේ රැකියාව විධිමත්ව කිරීමට ක්‍රමවේදයක් තිබෙනවා. විශේෂයෙන් ළමයින්ගේ ආශාවන් ඉටු කිරීමට ය කියා මවුපියන් වුවද එවැනි දේකට අනුබල දෙනවානම් එය වැරැදියි. මොකද ළමයාගේ කිසිදු සංවරශීලී බවක් එයින් නොපෙනෙන නිසා. මවුපියන් ද තමන්ගේ චර්යාවන් ගැඩ ගස්වා ගන්නා අතර දරුවන් ද නිසි ලෙස හැඩ ගස්වා ගැනීමට ඔවුන් යුහුසුලු විය යුතුයි. ඒ වගේම විෂය මාලාවලින් දරුවන් හැඩ ගැස්වීමට ද කටයුතු කළ යුතුයි. පිට අයට බලයක් නෑ වෙරළු ආච්චිලා නතර කරන්නට. එහෙත් ගුරු දෙගුරුන්හා විදුහල්පතිවරුන්ට වගකීමක් තිබෙනවා මේ දේවලින් දරුවන් ඈත් කරවන්න.”මහාචාර්යවරිය කියන අයුරින් දරුවන් ඒවැනි පුරුදු අත් නොහළ හොත් සිදුවිය හැකි දේ පිළිබඳ අප විමසුවේ මහරගම පිළිකා රෝහලේ ළමා රෝග විශේෂඥ වෛද්‍ය දීපාල් පෙරේරා මහතාගෙන්. ”අයිස් පැකට්, අච්චාරු, ටොෆි, චොකලට් ආදී කඩචෝරු කෑමේ අහිතකර ප්‍රතිඵල කීපයක් තිබෙනවා. එකක් ළමයා ප්‍රධාන ආහාර වේල් ලබා ගැනීම අඩු වෙනවා. ඊළඟට සෞඛ්‍ය ආරක්ෂිත තත්ත්වය අතින් ගත් විට ‘සෙංගමාලය, උණ සන්නිපාතය, පාචනය වැනි රෝගවලට පහසුවෙන් ගොදුරු වීමට එය හේතුවක් විය හැකියි.ඊට අමතරව මවුපියන් විසින් දරුවන්ට ෂොර්ටීට්ස්” වර්ග ලොකු කෑම කඩවලින් පවා කෑමට පුරුදු කිරීමෙන් දත් නරක් වීම, ගැස්ට්‍රයිටිස්, අධික රුධිර පීඩනය, ළමා දියවැඩියාව හා ස්ථුලතාව ඇතිවීමට හේතු වෙනවා. අනෙක ඇතැම් ප්‍රසිද්ධ කෑම කඩවලින් ලබා ගන්නා කල් තැබීමේ රසායන අඩංගු අල පෙති ආදිය නිසා බඩවැල්වල විෂ තැන්පත් වී දිගුකාලීනව පිළිකා තත්ත්වයන් පවා ඇති විය හැකියි. එසේම ජාන වෙනස්කම් ආදිය සිදුකරන ලද ආහාර මෙසේ ආහාරයට ගතහොත් තවත් ප්‍රශ්නය උග්‍ර වීමට ද හැකියාව තිබෙනවා. මෙයට විකල්පයක් ලෙස පලතුරු කෑම උචිත වුවත් විවෘත ස්ථානවල ඇති අච්චාරු, සරුවත් ආදිය මැස්සන් ගෙන් පිරි තිබීමත්, විනාකිරි ආදිය ඇලුමිනියම් භාජනවල පැය ගණන් තිබීමෙන් විෂ වීමත්, ඒවා සකසන ස්ථානය හා ස්වරූපය සෞඛ්‍යාරක්ෂිත මට්ටමක නොතැබීමෙන් යළිත් මුල කී රෝගවලට දරුවන් ගොදුරු වීමටත් මඟ පෑදෙනවා. එසේම එක් දරුවකුට මෙවැනි රෝගයක් වැලඳුනහොත් එය අනෙක් දරුවන්ට ද බෝ වෙන නිසා එය විශාල ප්‍රශ්නයක් විය හැකියි. ඇතැම් රටවලත් පොදුවේ විවෘත කඩවල කෑම තිබෙනවා නමුත් ඒවා අත්වැසුම් ආදිය පැලඳගෙන බෙදා දෙන නිසා යම් ආරක්ෂාවක් තිබෙන බවට හැඟීමක් ඇති වනවා. ඒ නිසා පාසල් අවට යම් ආහාරයක් විකුණනවානම් එය සෞඛ්‍ය ආරක්ෂිතව දරුවන්ට හානියක් නොවන ලෙස සැකසීම ඔවුන්ගේ මූලික වගකීමක්. ඒ වගේම දරුවන්ට අනවශ්‍ය ලෙස කඩචෝරුවලට පුරුදු වීමට ඉඩ නොදීම ගුරු දෙගුරුන්ගේ වගකීමක්.”මේ සියලු කාරණාවලින් පෙනී යන්නේ පාසල් අවට අප සිතන තරම් සුන්දර නොවන බවයි. පාසල් කාලය තරම් සුන්දර කාලයක් ජීවිතයේ නොලබන බව දන්නා වැඩිහිටියන් දරුවන්ගේ ඒ කාලය අසුන්දර නොවන්නට වග බලා ගත යුතු නොවේ ද? තමන්ගේ බඩ ගෝස්තරය වෙනුවෙන් තවත් දරුවකු ගොදුරු කර ගන්නට නොව රටක් ජාතියක් ලෙස තව තවත් ශක්තිමත්ව ගොඩනැඟෙන්නට රටේ අනාගතය බාර අපේ පාසල් දරුවන් රැක ගැනීම මුළුමහත් සමාජයේම වගකීමක් බව යළි යළිත් සිහි කැඳවිය යුතු නොවේ.අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>26</day>
    </date>
    <link>http://www.silumina.lk/2013/05/26/_art.asp?fn=af1305269</link>
    <topic>හැමදාම දිනූ දොස්තර වික්‍රමසිංහ</topic>
    <author>මහින්ද අබේසුන්දර</author>
    <content>අකුරැස්ස මන්ත්‍රී දොස්තර එස්. ඒ. වික්‍රමසිංහ ලංකා කොමියුනිස්ට් පක්ෂයේ නායකයාය. අද කියන්නේ ?ශ්‍රී ලංකාවේ කොමියුනිස්ට් පක්ෂය කියාය. කොමියුනිස්ට් පක්ෂය වෙනුවෙන් දොස්තර වික්‍රමසිංහ අකුරැස්ස නියෝජනය කරද්දී පීටර් කේනමන් මැද කොළඹ නියෝජනය කළේය. 1956 දී පීටර් කේනමන් මැද කොළඹ ප්‍රථම මන්ත්‍රීවරයා විය. ඒ තරමටම ඇතැම් ප්‍රදේශවල කොමියුනිස්ට් අපේක්ෂකයෝ ජනප්‍රිය වූහ.දොස්තර එස්. ඒ. වික්‍රමසිංහ පාර්ලිමේන්තුවේ ජනප්‍රිය කථිකයකු නොවීය. ඔහුට තිබුණේ අධිරාජ්‍ය විරෝධී ධනවත් විරෝධී උණකි. ඔහු පාර්ලිමේන්තුවේ කළ සියලු කතා අධිරාජ්‍ය විරෝධයට එරෙහිව කළ ඒවාය. එහෙත් කිසිම දවසක ඔහුගේ කතාවලට කවුරුත් එරෙහි වූයේ නැත. පත්තරකාරයෝ ද ඈණුම් ඇරගෙන නිහඬව සවන් දුන්නා මිස වික්‍රමසිංහට එරෙහි වූයේ නැත. වික්‍රමසිංහගේ කතාවේ වැදගත් කෑල්ලක් ශීර්ෂ පාඨයක් ලෙස ගැනීමට උත්සාහ කරන්නේ ඔහු කොමියුනිස්ට් පක්ෂයේ නායකයා නිසාය. ඔහු සිටි පාර්ලිමේන්තුවේ වික්‍රමසිංහට බැණ වැදුණු එකම මන්ත්‍රීවරයා වූයේ ටී. බී. සුබසිංහ පමණි. ඔහු කීවේ ද “දොස්තර මොනවද කියන්නේ” කියා පමණි.එක් දවසක් පාර්ලිමේන්තුවේ දී දොස්තර වික්‍රමසිංහ කතා කරන්නට පටන් ගත්තේය. ඔහුගේ ප්‍රධාන චෝදනාව වූයේ අකුරැස්ස ආසනයේ තිහගොඩ උප තැපැල් කන්තෝරුව ප්‍රදේශයේ එජාප ධනපති මුදලාලි කෙනෙකුට භාර දීමය. ඔහු තිහගොඩින් පටන්ගත්තේය. ඒ ඔස්සේ ධනපති පක්ෂයක් වන එජාපයට බැණ වැදුණේය. ඊළඟට ඔහු ගියේ ඇමෙරිකාවටය. අධිරාජ්‍ය ගැන ධනපති ඇමෙරිකාවට තදින් බැණ වැදුණේය. ඉන්පසු ඔහු ගියේ සමාජවාදී සෝවියට් රුසියාවටය.පාර්ලිමේන්තුව තුළ කළ වික්‍රමසිංහගේ සියලු කතා අකුරැස්ස ආසනයටත්, ඇමෙරිකාවටත් රුසියාවටත් සීමා විය. පත්තරකාරයෝ දැඟලුවේ කොමියුනිස්ට් නායකයාගේ කතාවට මාතෘකාවක් දීමටය. කතා පරිවර්තකයෝ කතාව ගොනු කර ගන්නටත් හොඳ පරිවර්තනයක් දීමටත් උත්සාහ කළහ.පාර්ලිමේන්තුවේ හොඳ කතාවක් දොස්තර වික්‍රමසිංහගෙන් පත්තරකාරයෝ බලාපොරොත්තු නොවූහ. කිසිම විවාදයකදී බරපතළ තර්කයක් අපේක්ෂා නොකළහ. එහෙත් දොස්තර වික්‍රමසිංහට ජනතාව ආදරය කළහ.වික්‍රමසිංහ ඡන්දය ඉල්ලීම උසාවියෙන් තහනම් කළ අවස්ථාවේ අකුරැස්සට ඉදිරිපත් කළේ ඔහුගේ රුසියන් බිරිය ඩොරීන් වික්‍රමසිංහය. ඩොරීන් දිනුවාය. ඇය කැඩිච්ච සිංහලෙන් ඡන්දය ඉල්ලුවාය. කළේට ඡන්දය දෙන්නැයි කියනු වෙනුවට තැරියට දෙන්නැයි කී බව ප්‍රකටය.දොස්තර වික්‍රමසිංහ බරපතළ රෝගී තත්ත්වයෙන් පෙළුණ බව දනිමු. ඔහුගේ පෙණහැල්ලක් අලුතින් දැමු බව කියති. ඒ පෙණහැල්ල යකඩ එකක් යයි සමහරු එදා කීහ. තවත් අය කීවේ මිනිස් පෙණහැල්ලක් බවය. නමුත් ඇත්ත කිසිවකු දැන සිටියේ නැත. මේ පෙණහලු ශල්‍යකර්මය නිසා දොස්තර වික්‍රමසිංහට තෙල් කෑම තහනම් කර තිබුණි. ගෙදර දී තෙල් කෑම නොලැබෙන නිසා වික්‍රමසිංහ තමන්ගේ වාට්ටුවට ගියේය. එහිදී රෝගීන්ට පිළියෙල කර තිබු තෙල් කෑම කෑවේය. එය අල්ලා ගන්නට ඩොරීන් පස්සෙන් ගියාය.දොස්තර වික්‍රමසිංහ අකුරැස්ස නියෝජනය කළේ ජනතා සේවයට නොවේ. එවැනි නායකයකු පාර්ලිමේන්තුවේ සිටිය යුතු නිසාය. වැඩක් කළත් නොකළත් ජනතාව දොස්තරට ඡන්දය දුන්හ. දොස්තර වෙනුවෙන් සිංහලත් බැරි ඔහුගේ බිරියට ඡන්දය දුන්හ. එදා දේශපාලනය අදට වඩා වෙනස්ය. ඒ නිසා දොස්තර වික්‍රමසිංහ හැමදාමත් පාර්ලිමේන්තුවට එව්වේ ජනතාවට සේවයක් කරන්නට නොවේ. එවැනි මිනිසුන් පාර්ලිමේන්තුවේ සිටිය යුතු නිසා ය.ඔහුගේ නාමයෙන් බී. වයි. තුඩාවේ පාර්ලිමේන්තුවට ආවේය. පර්සි අබේගුණසේකර ආවේය. ස්ටැන්ලි තිලකරත්න කෝට්ටෙන් ආවේය. වැඩක් කළත් නොකළත් ජනතාව කොමියුනිස්ට් කාරයන්ට සමසමාජ කාරයන්ට ආදරය කළහ. ඒ තරමට ඔවුන් අවංක දේශපාලනඥයෝ වූහ.දොස්තර වික්‍රමසිංහ ජනතාව පෞද්ගලිකව හඳුනා ගත්තේ නැත. තමන් ඡන්දදායකයා හඳුනාගත්තේ නැත. ජනතාවට නිදහසේ ඔහු මුළු ගැසෙන්නට බැරිය. එහෙත් ඔහු ඡන්දයෙන් දිනුවේය. ඔහු වෙනුවෙන් ආ බිරිය ඩොරීන් දිනුවේය. ඒ නායකයන්ගෙන් පසු කොමියුනිස්ට් පක්ෂය පල්ලම් බැස්සේය.මහින්ද අබේසුන්දරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>26</day>
    </date>
    <link>http://www.silumina.lk/2013/05/26/_art.asp?fn=af13052610</link>
    <topic>ජාතික රෝහලේ රෝගීන්ගේ දිවා ආහාරයේ බර පැන මුළුතැන්ගේ කාර්ය මණ්ඩලයෙන්</topic>
    <author>ඉනෝකා සමරවික්‍රම ඡයාරූපය – ඒ මධුරවීරන්උතුරු කොළඹ සමූහ</author>
    <content>වෙසක් පෝ දින අපූරු පින්කමක් රෝහල් අධ්‍යක්‍ෂ අනිල් ජාසිංහ මහතා ඇතුළු පින්කමේ කොටස්කරුවෝදිනය පසුගිය විසිහතර වැනිදා. ඒ කියන්නේ වෙසක් පුන් පෝදා. කුමන නිවාඩු දිනයක් ආවද නිවාඩු නැති, වර්ජන නැති කොළඹ ජාතික රෝහලේ මුළුතැන් ගෙය වෙනදා මෙන්ම එදත් කාර්ය බහුලය. රෝහලේ නේවාසිකව ප්‍රතිකාර ලබන තුන් දහසක අධික පිරිසකට දිනපතා ආහාර සැපයෙන්නේ රජයේ වියදමෙනි. එහෙත් වෙසක් පුන් පෝදා රෝහලේ නේවාසික රෝගීන් සඳහා පිරිනැමුණ දිවා ආහාරයේ විශේෂත්වයක් තිබිණි.එදින රෝගීන්ගේ දිවා ආහාරයේ සියලු බර පැන දරා තිබුණේ ජාතික රෝහලේ ප්‍රධාන මුළුතැන්ගෙයි හා සේවක මුළුතැන්ගෙයි කාර්ය මණ්ඩලය වීම සුවිශේෂී දෙයක් විය.”ජාතික රෝහලේ ප්‍රතිකාර ලබන සියලුම රෝගීන්ට අප විසින් දිවා ආහාරය දෙමු කියන යෝජනාව ගෙන ආවේ අපේ කාර්යය මණ්ඩලයේ සේවය කරන නිමල් සුසන්ත. ඔහු මේ යෝජනාව ගෙනාවාම හැමෝම ඉතාම කැමැත්තෙන් මෙයට සහයෝගය දෙන්නට එක්වුණා. අපි මුදල් එකතු කළේ නැහැ. හැමෝම තම තමන්ට හැකි ප්‍රමාණයෙන් අමුද්‍රව්‍ය ලබා දුන්නා. ඒ වගේම ඔවුන් මේ සියලු කටයුතුවලදි එකමුතු හැඟීමෙන් පින්කම සිදුකළා. අපි මෙවැනි දෙයක් කළ පළමු අවස්ථාව මෙයයි. වෙනදා ලෙසම රෝගීන්ට ගැළපෙන ආහාර වේලක් ලබාදීමට අපි කටයුතු කළා.ජාතික රෝහලේ ප්‍රධාන ආහාර නිරීක්ෂිකා සුසිතා වැලිකල මහත්මිය පැවසුවාය.ඇතැමුන්ට පින්සිත් ඇත. එහෙත් දන් දෙන්නට වත්කමක් නැත. ඇතැමුන්ට වත්කම ඇත. එහෙත් දන් දීමට පින්සිත් පහළ වන්නේ නැත. තමන්ට හැකි අයුරින් එමෙන්ම එය ඉතාම උසස් අයුරින් කරමු යන උත්සාහය ද අන් අයට ආහර වේලක් ලබාදී නිරාමිස සතුටක් විඳීමේ බලාපොරොත්තුවෙන් සිදු කළ මේ සද්කාර්යයේදි මුළුතැන්ගෙයි අරක්කැමියන්, සේවකයන් හා ඊට සම්බන්ධ වූ සියලු දෙන ඊට පෙර රාත්‍රියේ ඒ වෙනුවෙන් අවශ්‍ය දේ කරමින් සේවයේ යෙදුණ ද අතිකාල දීමනා නොගැනීම තවත් සුවිශේෂිය.සරත් නන්දසිරි, ප්‍රසන්න ගුණවර්ධන, ලාල් ගුණවර්ධන, ප්‍රේමසිරි බණ්ඩාර, නෙල්සන් ආදින් එකතුව ආහාර පිළියෙල කළ අතර අනෙක් සියල්ලෝ ඊට සහාය වූහ. සද්කාර්යයට සම්බන්ධ වූවන්ගේ එකින් එක නම් මෙහි නොලියුව ද සියල්ලෝම එකතුව කළ මේ කාර්යය කාගේත් අවධානයට යොමුවිය යුතුය.”අපි මේ වගේ දෙයක් කළ පළමු අවස්ථාව තමයි මේ. ඊළඟ වතාවේ අපි මීටත් වඩා මේ කාර්යය හොඳින් කරනවා.”සමීර, නෙල්සන්, ප්‍රසන්න ආදින්ගේ පමණක් නොව සියල්ලන්ගේ ම ඇත්තේ එකම අදහසය.ජාතික රෝහලේ මෙවැනි දෙයක් සිදුවූ පළමු අවස්ථාව මෙයයි. මම මේ සියලු දෙනා ගැන, ඔවුන්ගේ කැපවීම, එකමුතුකම මෙන්ම මෙවැනි සද්කාර්යයක් කිරීම ගැන සතුටට පත්වෙනවා. මුදල් එකතු කිරීමෙන් තොරව සේවක මහත්ම මහත්මීන්ගේ ද්‍රව්‍යමය ආධාරයෙන් මෙවැනි කටයුත්තක් කිරීම පැසසිය යුත්තක්. ඒ වගේම මේ සියලු දෙනාම අපේ රෝහලට ආඩම්බරයක්.”පින්කමේ ප්‍රධාන ආරාධිතයා ලෙස සහභාගි වූ ජාතික රෝහලේ අධ්‍යක්‍ෂ වෛද්‍ය අනිල් ජාසිංහ මහතා පැවැසුවේය.මේ අවස්ථාවට නියෝජ්‍ය අධ්‍යක්‍ෂ සිරිල් සිල්වා, ප්‍රධාන හෙදි පාලිකා චන්ද්‍රලතා මෙනෙවිය ද සහභාගි වූහ.ඉනෝකා සමරවික්‍රම ඡයාරූපය – ඒ මධුරවීරන්උතුරු කොළඹ සමූහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>26</day>
    </date>
    <link>http://www.silumina.lk/2013/05/26/_art.asp?fn=af13052611</link>
    <topic>ඔක්ලහෝමාව අතුගා දැමූ ටොනේඩෝව</topic>
    <author>ටිරෝනි වෑවලගේ</author>
    <content>ටොනෙඩෝව නගරයට කඩා වැදීමට මොහොතකට පෙරඑය හමා එන බව ඔවුහු දැන ගන්නා විටත් ඉතිරිව තිබුණේ ඉතා සුළු කාලයකි. දිව ගොස් සැඟවිමට පවා ඒ කාලය ප්‍රමාණවත් වූයේ නැත. හිසට ඉහළින් වූ වහළ ගැලවී විසී වී ගියේ කඩදාසි කොළ පරිද්දෙනි. විනාඩි පනහකට පසු යළිත් නිහඩතාව රජයන්නට විය. ජීවතුන් අතර වූවෝ සැඟවුණූ තැන්වලින් ඉවතට පැමිණියේ කඳුළු ගංගාවක කිමිදෙන්නට ය. යළිත් වතාවක් සොබා දහම ලෝක බලවතා අසරණ කර දැමීය. ඇමරිකාවේ ඔක්ලහෝමා ජනපදය හරහා හමා ගිය ටොනේඩෝ වර්ගයේ සුළී කුණාටුව ජීවිත 24ක් සොරා ගත්තේ ය.ඒ පසුගිය විසිවැනිදාවයි. ඔක්ලහෝමා ජනපදයට දිනය උදා වූයේ ව්‍යසනයක් සම්බන්ධව කිසිඳු පෙර නිමිත්තකින් තොරවය. මිනිස්සු සාමාන්‍ය ලෙසින් ජන ජීවිතය ආරම්භ කළෝ ය. ස්වාභාවික ව්‍යසන සිදුවිය හැකි නමුත් ඔවුනට කාලගුණ අනාවැකි කියන්නන් සම්බන්ධව විශ්වාසයක් විය. වසර ගණනාවක් තිස්සේ ක්‍රියාත්මක වූ ක්‍රියාදාමය තම ආරක්ෂාව තහවුරු කරන බවට වූ සිතිවිල්ල ඔවුන් කිසිවිටකත් ප්‍රශ්න කළේ නැත. එහෙත් මිනිසාට වඩා සොබාදහම ඉක්මන් වී තිබිණි. දහවල් දෙක පසුවන විට ඔක්ල‍හෝමා ජනපදයේ මෝර් නගරයට ඉහළින් අහස එක් වරම අඳුරු වන්නට විය. කාලගුණ විද්‍යාඥයින්ගේ පරිගණක පද්ධති දිගින් දිගටම සංඥා නිකුත් කරන්නට වූයේ ළඟ ළඟ එන මහා සුළි කුණාටුවක් සම්බන්ධවය. මුලින්ම එය කිසිවකු විශ්වාස කළේ නැත. එහෙත් එය සත්‍යයක්ම විය. දහවල් දෙක පසුවී විනාඩි පහළවක් ගත වන විට මහා සුළි කුණාටුවක් ජනපදයට කඩා වදින බව කාලගුණ විද්‍යාඥයෝ ප්‍රකාශ කළහ. ආරක්ෂීත ස්ථාන කරා යා යුතුය. ඒ සම්බන්ධව නිශ්චිත වැඩ පිළීවෙළක් ද විය. වෙනදාට නම් මේ වැඩපිළීවෙළට අනුව දේපළ පමණක් බිල්ලට දී සුළි කුණාටුවෙන් ජන ජීවිත බේරා ගත හැකි වන්නේ ය. කාලගුණ විද්‍යාඥයින්ගේ අනතුරු ඇඟවීම ඇසූ නගර වාසීහු ආරක්ෂීත ස්ථාන කරා යාමට සූදානම් වීම ඇරඹූහ. එහෙත් ඒ සමගම අසන්නට ලැබුණූ නිවේදනය මිනිසුන් ගේ සිත්වල තවදුරටත් ජීවිත ආශාව ඉතිරි කළේ නැත. ඉන් ප්‍රකාශ වූයේ තවත් මිනිත්තු තිහක් ඇතුළත කුණාටුව නගරයට කඩා වදින බවයි.අඩුම තරමින් පාසල්වල සිටි තම දරුවන් තමන් ළඟට ගැනීමට හෝ කාලයක් ඉතිරි වූයේ නැත. දහවල් දෙකයි තිහ වන විට මෝර් නගරයට ඉහළින් අහස කළු වලාකුලින් වැසී යන්නට විය. කෝණාකාර වූ මහා සුළියක් නගරයට ඉහළින් භ්‍රමණය වනු දිස් විය. නගර වැසියෝ භීතියෙන් භීතියට පත් වූහ. අනතුර අත ළඟ ය. දිව ගොස් බේරෙන්නට හෝ නොහැකිය. දරුවන් ද පාසල්වලය. ඔවුහු හඬා වැළපුණ හ. එහෙත් මේ කිසිවක් වියරු වැටුණූ සුළි කුණාටුව ට ඇසුණේ නැත. දහවල් දෙකයි තිහ වන විට එය මෝර් නගරයට කඩා වැදුණේය.ඉන් පසුව සිදු වූදේ ප්‍රකාශ කිරීමට ඡායාරූප සුදුසුම මාධ්‍ය වන්නේය. රටාවක් අනුව ගොඩ නගා ඇති ඔක්ලහෝමාවේ නිවාස අතර කුණාටුව ගමන් කළ මාර්ගයේ ඇත්තේ සුන්බුන් පමණක්මය. එය සුනාමියෙන් සෝදා ගිය ඉන්දුනීසියාවේ බණ්ඩා අචේ නගරය සිහිපත් කරන්නේය. ඇද වැටුණූ මහා වර්ෂාවෙන් තෙමී බත් වී හිසට වහළ පමණක් නොව නිවසක සලකුණු පවා අහිමි වූ නගර වැසියෝ වැර වෑයමින් යළි පියවි සිහියට පත් වූහ. මෝර් ප්‍රදේශයෙන් ජනපදයට ඇතුළු වී මේකර්, රයන් සහ විල්සන් ප්‍රදේශ හරහා හමා ගිය ටොනේඩෝ ව ජීවිත විසි හතරක් ද රැගෙන ගොස් ඇති බව ඔවුහු දැන ගත්තේ පසුවය.සවස තුනයි තිස් පහ වන විට සියල්ල සන්සුන්ය. එය පැවසිය යුත්තේ නගරවැසියන්ගේ සිත් හැර සියල්ල සන්සුන්ය යනුවෙනි. තවදුරටත් විදුලි බලය යනුවෙන් යමක් නොවී ය. ඇද වැටුණු නිවාස සුන් බුන් අතරට ගිනි ඇවිළ වූයේ තවමත් පාසල්වල සිටින දරුවන් පිළිබඳව වූ මතකයයි. කුණාටුව ගමන් කළ මාර්ගයේ වූ පාසල් දෙකක් සම්පූර්ණයෙන් සුණූවිසුණු වී තිබිණී. මියගියවුන් අතර දරුවෝ නව දෙනෙක් ද වූහ. තුවාලකරුවන් දෙසිය හතළිස් දෙනෙක් ප්‍රකිතාර සඳහා යොමු කරනු ලැබී ය.ඔක්ලහෝමා නගරාධිපතිනි මේරි ෆාලින් ආධාර ඉල්ලා සිටියාය. ජනාධීපති බරැක් ඔබාමා ඇය වෙනුවෙන් විශේෂිත දුරකථන මාර්ගයක් තම කාර්යාලයේ වෙන් කර තැබුවේය. ජනපදයේ ආපදා අවස්ථාවක් ප්‍රකාශයට පත් විය. 'අපි කඳුලු මතින් යළි නැගී සිටින්නෙමු' යි නගරාධිපතිනිය රටට ප්‍රකාශ කර සිටියාය. එතැන් සිට ජනපදය යළි ගොඩ නැංවීම ඇරඹීනි.සුළී කුණාටු යනු ඇමරිකාවට ආගන්තුක ස්වාභාවික ව්‍යසනයක් නොවේ. වසරක දී ඇමරිකාවට මුහුණ දීමට සිදුවන ටොනේඩෝ සහ හරිකේන් වර්ගයේ සුළි කුණාටු සංඛ්‍යාවෙන් දහසකට පමණ ආසන්නය. ඉන් දෙක තුනක් ව්‍යසනකාරී මට්ටමට ආසන්න වන්නේය. මේ හේතුවෙන්ම සුළි කුණාටුවකදී ආරක්ෂා වීමට ක්‍රියා කරන අන්දම ඇමරිකානුවන්ට අමුත්තක් නොවන්නේය. ඒ වෙනුවෙන් ආරක්ෂීත වැඩ පිළිවෙළ නගර වැසියන්ට පුරුදු පුහුණූ කොට ඇත්තේ ය. ලොව පුරා ප්‍රසිද්ධ වෙමින් 2004 ඇමරිකා එක්සත් ජනපදයේ නැගෙනහිර ප්‍රදේශය හරහා හමා ගිය ෆ්රාන්සේස්, අයිවන් සහ සින්ඩි වැනි සුළී කුණාටු ද 2005 දී ගිනිකොණ ප්‍රදේශය විනාශ කළ කත්‍රිනා, රීටා වැනි සුළි කුණාටු ද කොතරම් දේපළ හානි කළද ජීවිත හානි කිරීමට අසමත් වූයේ මේ හේතුවෙනි.ටොනේඩෝව ගමන් කළ මාර්ගයේ විනාශයමෙවර ඔක්ලහෝමො ඛේදවාචකයට හේතුව වූයේ ටෝනේඩෝ ව පැමිණෙන බවට කල් වේලා තබා දැනුම් දෙන්නට කාලගුණ විද්‍යාඥයන් අසමත් වීමයි. සුළි කුණාටුව පැමිණෙන බව කල් තබා පැවසිය හැකි වුවද එහි ගමන් මග සම්බන්ධයෙන් අනාවැකි පැවසීම එතරම් පහසු නැත. එහෙත් මෙවර කුණාටුව නගරයට කඩා වැදීමට පැය භාගයක කාලයක් තිබිය දී සුළි කුණාටුවක් පැමිණෙන බව හෝ පැවසීමට කාලගුණ විද්‍යාඥයින්ට හැකියාව ලැබුණේ නැත.ඒ මදිවාට ඔක්ලහෝමාව සෝදා දැමූ මේ සුළී කුණාටුව ප්‍රමාණයෙන් ද ඉතා විශාලය. එහි වේගය පැයට කිලෝමීටර් 322ක් වූ අතර ටොනේඩෝවේ කෝණාකාර, භ්‍රමණය වන සුළියේ විශ්කම්භය කිලෝමීටර් තුනක් විය. අහසේ සිට පොළවට ඇද වැටෙන පුනීලයක් පරිද්දෙන් එය අධික වේගයෙන් කැරකැවෙමින් ගමන් මාර්ගයේ වන සියල්ල සුණූ විසුණූ කර දමමින් ඇදී ගියේය.දිනය අවසන් වන විට මරණ සංඛ්‍යාව අනූ එකක් ලෙසින් වාර්තා වුවද සිරුරු සොයා ගැනීමත් සමග එය විසි හතරක් බවට ප්‍රකාශ වුයේ සිත්වලට මඳ සැනසුමක් ලබා දෙමිනි.ලෝකයේ බලවතා තමා බවට පුරසාරම් කියා ගනිමින් රට රටවල ජනතාවගේ සිත්වල ගිනි අවුලන ඇමරිකාවට යළීත් වරක් සොබා දහම එළෙසින් කඳුළු සටහනක් උරුම කර දුන්නේ ය.ටිරෝනි වෑවලගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>26</day>
    </date>
    <link>http://www.silumina.lk/2013/05/26/_art.asp?fn=af13052612</link>
    <topic>වෙසක් උලෙළට නැටුම් කුමටද?</topic>
    <author>රංජිත් සියඹලාපිටිය.</author>
    <content>බෞද්ධයන්ගේ උතුම් දිනය වෙසක් පුන් පොහෝ දිනය යි. බුදුරජාණන් වහන්සේගේ උපත, බුදුවීම සහ පිරිනිවන් පෑම සිදුවූයේ මෙදින බැවින් එම සුවිශේෂීත්වය හිමි වී ඇත. වෙසක් පෝය දිනය අන්තර්ජාතික නිවාඩු දිනයක් බව පත් කරන්නට එක්සත් ජාතීන්ගේ මහා මණ්ඩලයට යෝජනාව ගෙනාවේ දිවංගත අමාත්‍ය ලක්ෂ්මන් කදිර්ගාමර් මහතාය. ඒ අනුව 1999 දෙසැම්බර් 15 වන දින පැවැති එක්සත් ජාතීන්ගේ 54 වන මහා සමුළුවේදී වෙසක් පෝය දිනය නිවාඩු දිනයක් ලෙස ප්‍රකාශයට පත් විය. එය බෞද්ධයන් වශයෙන් අප ලද සුවිශාල ජයග්‍රහණයකි.අධිරාජ්‍යවාදයට යටත් වි සිටි යුගයේ පවා වෙසක් උත්සවය කොළඹ අගනුවර මෙන්ම, විශේෂයෙන් දිවයිනේ බෞද්ධයන් වැඩිපුර සිටින ප්‍රදේශවල ඉතා උත්කර්ෂවත් ලෙස සමරනු ලැබීය.බෞද්ධයන් ජීවත්වන ලෝකයේ බොහෝ රටවල ද විවිධ අයුරින් වෙසක් උත්සවය සමරනු ලැබේ. චීනය, වියට්නාමය, බුරුමය, තායිලන්තය, ඉන්දියාව ආදි රටවල් මෙහි ප්‍රධානත්වයෙන් ලා සටහන් කළ හැකිය. ඉන්දියාවේ මහායාන බෞද්ධ සම්ප්‍රදායයන් තුළ එම දිනය වෙසක් යන්නට සමාන සංස්කෘත වචනයක් වූ වෛශාඛ යනුවෙන් හැඳින්වේ. වෙසක් යන වචනය ද පාලි “විසාඛ” (Visakha) යන වචනයේම සිංහල ස්වරූපයයි. දින දර්ශනයේ දෙවැනි මාසය හැඳින්වෙන්නේ හින්දු චන්ද්‍ර “වෛශාඛ” යනුවෙනි. ඒවා විශාඛා පූජා. වෙසක් යන්න හැඳින්වෙන තවත් නම් රාශියකි. බුද්ධ පූර්නිම නැතහොත් බුද්ධ ජයන්ති යනුවෙන් ඉන්දියාවේ, බංගලාදේශයේ සහ නේපාලයේ හැඳින්වෙන අතර තායිලන්තයේ විසාඛ බුවා යනුවෙන් ද, වියට්නාමයේ පට් ඩාන් (Phat Dan) යනුවෙන් ද හැඳින්වේ. ඉන්දුනීසියා ශ්‍රී ලංකාවේ සහ මැලේසියාවේ වෙසක් යනුවෙනි. චීන භාෂාව කථා කරන රටවල ‍ෆෝ ඩ න් (Fo dan) ටිබෙට් හි “සගා ඩාවා” ද වශයෙනි. මේ හා සමාන උත්සවයක් ලාඕස් හි වික්ශාඛා බුක්ෂා (Vixakha bouxa) නමින් පැවැත්වේ. මියන්මාරය, තායිලන්තය, සිංගප්පූරුව, වියට්නාමය, ඉන්දුනීසියාව, හොං කොං සහ තායිවානය වැනි බොහෝ ආසියානු රටවල වෙසක් දිනය ප්‍රසිද්ධ නිවාඩු දිනයකි.එසේ වුවත් මේ සියලුම රටවලට වඩා ඉතා ඉහළින් වෙසක් උත්සවය සමරන්නේ අපය. මාස ගණනක සිට ඊට ලැහැස්ති වීම අපේ සිරිත ය. දැන් ක්‍රම ක්‍රමයෙන් උත්සවයේ අංගයන් ද නවීකරණය වෙමින් පවතී. පොල්තෙල් පහනින්, ගිනි පන්දමින් ආලෝක වූ තොරණ, විදුලි බුබුළට හුවමාරු වී දැන් එය ලෙඩ් තොරණ දක්වා වෙනස් වී ඇත. යුගයේ දියුණුවත් සමඟ එසේ වූයේ නම් වරදක් දැකිය නොහැක. නමුදු දහමේ වඩාත් වැදගත් යැයි සැලකෙන බණ භාවනා, සීල ව්‍යාපාර ආදි ප්‍රතිපත්ති පූජාවලින් යුත් පින්කම්වලට ලැබෙන්නේ දෙවැනි තැන වීම කනගාටුවට කරුණකි.තොරණ, ‍දන්සල්, භක්ති ගීත, වෙසක් කූඩු තරග ආදි ආමිස පූජාවන්ට ඇත්තේ වඩාත් වැඩි ආකර්ෂණයකි. වර්තමානයේ දන්සල් ද පැරණි බත් දන්සලේ සිටි සරුවත්, තේ, බිස්කට්, බාර්ලි, කෝපි, කිරි කෝපි, මඤ්ඤොක්කා, කොස්, කඩල ආදියේ සිට අද කාගේත් වැඩි ආකර්ෂණයක් ඇති අයිස්ක්‍රීම් දක්වා විකාශනය වෙමින් පවතී. මේවා ඔක්කෝම හොඳ වැඩය. ගැටලුව වී ඇත්තේ තොරණක් වේවා, දන්සලක් වේවා, අවසානයේ අනිවාර්යය අංගයක් ලෙස එකතු වන සංගීතයයි. ඒවායේ ඉදිරිපත් වන බොහෝ අංගෝපාංග කෑම් බීම් නැටුම් ගැයුම් හැසිරීම් රටා නම් කිසිසේත්ම වෙසක් පුන් පොහොයට ගැළපෙන්නේ නැත. සංගීතය අත්‍යවශ්‍යම නම් භක්ති ගීත හෝ පැරණි ඉතා ජනප්‍රිය බෞද්ධ ගීත වලටවත් සීමා විය හැකි නම් වඩා හොඳ යැයි මට සිතේ.රංජිත් සියඹලාපිටිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>26</day>
    </date>
    <link>http://www.silumina.lk/2013/05/26/_art.asp?fn=af13052613</link>
    <topic>පුංචි හපනි</topic>
    <author>රූපාන්ති බුලත්සිංහල</author>
    <content>පුංචිදේට හපන් අපේ පොඩිත්තො අද ඕනෙ තරම්. ඒත් සමහර අය සැඟවිලාම ගිහිල්ලා. තවත් අයට ඉදිරියට එන්න ආශාව තිබුණත් එහෙම කරගන්න බැහැ. ඒ තරමටම අද දරුවන්ට අතහිත දෙන්න පිරිස නැහැ. එහෙත් සමහර වෙලාවට අහඹු ලෙස තමන්ගේ වාසනාවට වගේ පුංචි පුංචි මල්වල සුවඳ ලෝකයටම දැනෙන්න හමාගෙන යනවා. මේ පොඩිත්තියත් ඒ වගේමයි. ඇය ජාත්‍යන්තර චෙස් තරගාවලියකින් ලංකාවට ජයග්‍රහණය ගෙනාවා. ඒ ජයග්‍රහණය හැමෝටම ආදර්ශයක්. වාසනාව ආශිර්වාදයක් ලෙස පැවැතුනොත් ඒක කාටවත් වලක්වන්න බැහැ. හැබැයි හැමෝටම දිනන්න බැහැ. ඒකටත් වාසනාව ඕනෙ. වාසනාව ලැබෙන්නේ දෛවය අනුව. ඒක කාටවත් බලෙන් අත්පත් කර ගන්න බැහැ. දක්ෂතාවය උපතින් ම අරන් ආවත් එය විටින් විට ප්‍රගුණ කළ යුතුයි. හැබැයි වාසනාව අරං එන්නේ උපතින්මයි.දෙන්නා දෙමහල්ලෝ අතර වැරැදි වලට පොඩි එවුන් පලි නැහැ. ඒත් අනන්ත අප්‍රමාණ එලෙස වන්දි ගෙවපු පොඩි එවුන් ගේ ජීවිත අද වැළලී ගිහිල්ලා. කොච්චර කොහොම කිව්වත් මේවා වැඩිහිටියන් ගේ කන් වලට වැටෙන්නේ නැහැ. දෙන්නා දෙමහල්ලො ගේ රංචු බත ඉදෙන තුරු කිව්වත්; වැඩක් නැහැ. ප්‍රශ්නයක් ආවහම විසඳගන්න තාමත් දෙන්නා දෙමහල්ලන්ට බැහැ. සමහර දේවල් කොච්චර කිව්වත් ඒවා හරියට බීරි අලින්ට වීණා වයනවා වගේ. මේකත් මේ ඒ වගේ කතාවක්. තිස්සමහාරාමය පැත්තේ සිදුවුණ මේ සිදුවීම නිසා වැරදි ගෙවන්න සිද්ධ වුණේ පස්හැවිරිදි පුංචි පුතෙකුට; අත්තට මේ නොදරුවාට මේ රංඩු සරුවල් ගැන අවබෝධයක් තිබුණෙ නැහැ. ඒත් තාත්තා හැමදාම මත් වතුර බීලා ගෙදරට එන එක ගැන නම් භීතියක් තිබුණේ. ඒ මොනවා වුණත්, පුංචිකමට කරන්න දෙයක් තිබුණෙ නැහැ.අන්තිමේදී සිද්ධ වුණේ තාත්තා ගේ කීමට අවනත වෙලා ජීවිතය පුද කරනු විනා අන් දෙයක් නොවේ. තාත්තා සමඟ ළිඳට පනින්න විනා අනේ තාත්තේ මෙහෙම කරන්න එපා. අපි ජීවත් වෙමු කියලා කියන්න හයියක් පුංචි පුතාට තිබුණේ නැහැ. ඒ නිසා තාත්තා එක්කම අවසන් ගමන් යන්න තමයි පුංචි පුතාට සිද්ධ වුණේ. මවුපියන්ගේ වැරැදි තීරණවලට හිස නමන්න සිද්ධ වෙන්නේ දරුවන්ගේ වැරැද්දෙන් නොවේ.දඟකාරකම, විනෝදය මේ හැම දේම තරුණකමට අවැසිය. ඇත්තට ම සමහර තරුණයන්ට කළ යුතු නොකළ යුතු දේ ගැන අවබෝධයක් නෑ. මේ නිසා හරි මඟ පෙන්වීමක් නැති විට තරුණයන් මං මුළා වෙනවා. ජීවිතයේ හැටි එහෙම තමයි. ඒත් තරුණ තරුණියෝ මීට වඩා පරිස්සම් විය යුතුයි. මරණය දුක වේදනාවක් වන්නේ ජීවත් වෙලා ඉන්න අයට විතරයි. මැරුණ කෙනාට ඒකෙ වගක් නෑ.කොච්චර කිව්වත් තමන්ගේ පරිස්සම ගැන තරුණයන්ට අවබෝධයක් නෑ. ඒ වගේ ම සැලකිල්ලකුත් නෑ. මේ කතාව කියන්න හිතුනේ ගම්මන්පිල වැවේ දිය නාන්න ගිහිල්ලා මිය ගිය හෂාන් නිසා. අද කොච්චර අවවාද, අනුශාසනා, අනතුරු, ඇඟවීම් වැඩිහිටියන් කරනවද? ඒත් තරුණයන් ඒ ගැන සැලකිලිමත් නෑ.ඒකෙන් වෙන්නේ වටිනා තරුණ ජීවිත රටට අහිමි වෙන එක විතරයි. දෙයක් කරන්න ඉස්සෙල්ලා දෙපාරක් තුන්පාරක් හිතන්න තරුණයෙකුට යුතුකමක් තියෙනවා.රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>26</day>
    </date>
    <link>http://www.silumina.lk/2013/05/26/_art.asp?fn=as1305261</link>
    <topic>හිස් කබලක් අතින් ගෙන බවුන් වඩන හාමුදුරුවන් සොයා ගියෙමි</topic>
    <author>උපාලි සමරසිංහ</author>
    <content>හිස් කබලක් අතින් ගෙන බවුන් වඩන හාමුදුරුවන් සොයා ගියෙමිවෙසක් සඳ දිලී – නුබ ගැබ එළිය දී රිදී මහිමි දම් අමා සම්බුදු - මෙත් රැසින් සැදී තුරු මතින් පිපී පුර හඳ – එළිය දී රිදී මහිමි දම් අමා සම්බුදු - තෙමඟුලින් බැඳීසේනාසනාධිපති ඇල්පිටියේ සුජාත හිමිසොළොස් කලා පිහිටා නැඟුණු චන්ද්‍රයාගේ සෞම්‍ය කාන්තිය මේ මුළුමහත් බෙරලිය මූකලාන ම වසා සිටී. ඒ තාරපතිය වෙසක් පහනක් ලෙසින් තුරු වියන අතරින් පෙරන රැස් වළලු තැන් තැන්වල අල්ලි මවයි. ඉන් නෙක රටාවන් මැවෙයි.මා මේ යන්නේ මිනී ඔළුවක් අතින් ගෙන බවුන් වඩන ඒ වනවාසී යෝගාවචරයන් වහන්සේ සොයමිනි. ඒ මඟ පිළිපන් තවත් බුද්ධ පුත්‍රයාණන් වහන්සේලා කීපනමක් ද මේ බෙරලිය මූකලාන තපෝවනයෙහි වෙසෙති.2010 වසරේ අපවත් වූ ස්වාමීන් වහන්සේලා දෙනමකගේ සිරුරු ආදාහනය හෝ භූමදානය නොකැර සිමෙන්තියෙන් හැදු උඩට වීදුරු යෙදු ටැංකියක දමා එහි වෙනස්කම් හඳුනාගන්නා මේ ස්වාමින් වහන්සේලා දැක ගැනීම ද මගේ අභිප්‍රාය විය. මිනී ඔළුව අතින් ගෙන බවුන් වඩන ස්වාමින් වහන්සේ භාවනායෝගීව රැඳෙන්නේ ද මේ සොහොන මතය.බොහෝ වේලාවක් රැඳී සිට ඉඩ පහසුව බලා මම යෝගාවචරයනට කිට්ටු වීමි. එහි උපාසක බණ්ඩාර උන්වහන්සේගේ නම ඇල්පිටියේ වල්ලභවල උඩුවිල සුජාත නායක හිමියන් බව මට කීවේය. මේ මිනී ඔළුව උන්වහන්සේ වෙත ප්‍රදානය කළේ ද උපාසක බණ්ඩාර ය.කල් යල් බලා අවසර ස්වාමීනි, මේ මිනී ඔළුව කාගේදැයි මම අසමි.මහත්තයො, මේ මිනී ඔළුව මගේ ප්‍රධාන දායකයා ජෝන් සිඤ්ඤෝගේ. දැන් වසර කීපයක් වෙනවා මිය ගිහින්. ජීවත්වන කාලේ මට බොහොම ආවතේව කළ දන් පැන් පිදු යහපත් මනුස්සයෙක්. මං උඩුවිල විවේකාරාමයේ වැඩවසන කාලේ එතුමා මට පෑන් පැන්සල් පත පොත පවා අරන් දුන්නා. ඉගෙන ගන්ඩත් උදව් කළා. මේ සංස්කාර ධර්මයන් සියල්ල අනිත්‍යයි. දැන් තියෙන්නෙ මේ මිනී ඔළුව විතරයි.අපෙ හාමුදුරුවනේ! මේ මිනී ඔළුව වුණත් නිතර බල බලා භාවනා කිරීමෙන් කෙලෙස් දුරුවෙනවා යැයි සිතුවත් ඒකත් කිසියම් බැඳීමක් නොවේදැයි මම අසමි.එහෙම හිතන එක වැරැදියි. භාවනායෝගියා අරමුණු කරන්නේ මිනී ඔළුව අයිති පුද්ගලයා ගැන නොවෙයි. එය තමා වෙතට නැඹුරු කරලා හිතලයි. මාත් කවරදා හෝ මේ වගේ වෙනවා. අනිත්‍යයි දුකයි. සියල්ලම. ඒ ආකාරයෙන් ඒ දිහා බලලා තමන් ගැනයි සිතන්නේ.ටැංකියේ නරක් වී යන මළ සිරුරක්මම නොයෙක් තොරතුරු මූලාශ්‍ර ඔස්සේ ඒ හිමියන් පිළිබඳ කරුණු ගවේෂණය කළෙමි. 1979 වසරේ සර්වෝදය නායක තනතුරක් සමඟ පොලොන්නරුවට වැඩි උන්වහන්සේ 1983 පමණ කාලයේ වැලිකන්දේ විහාරාස්ථානයක වැඩ සිටියේය. එල් ටී ටී ඊ ප්‍රහාරයකින් මේ විහාරය සුනු විසුණු වෙද්දී ඉතිරි වුණේ බෝධිය පමණකි.අනතුරුව උන්වහන්සේ අම්පාර පන්නල්ගමට වැඩියේය. ඒත් සර්වෝදය නායක තනතුරකිනි. ඉඟිනියාගල, දමන, බුද්දම, මහඔය, පදියතලාව, අහිංසක ජනතාවට අවශ්‍ය සනීපාරක්ෂක පහසුව, මංමාවත් ආදිය සැකසුමට උන්වහන්සේ මහත්ම සානුබලයක් දුන්නේය. එරාවුර්, ත්‍රිකෝණමඩුව, මුතුගල පන්තිය, 51 කණුව මංමාවත් ද ඒ දෙපා හොඳින්ම හඳුනයි.ග්‍රාමවාසී භික්ෂුවක් වශයෙන් මා කටයුතු කළ කාලයේ ජනතාව වෙනුවෙන් බොහෝ දේ කළා. මා අම්පාරේ බොහෝ තැන්වල ඇවිද්ද කෙනෙක්. කොටි ප්‍රහාරවලින් මගේ වැලිකන්දේ පන්සල විනාශ වුණායින් පස්සෙ මම වනවාසී යෝගාවචරයෙක් වෙන්න හිතුවා. මං කෙළින්ම උඩුවිල විවේකාරාම ආරණ්‍යයට ආවා. ඒ විදියටයි වනවාසී වුණේ.” ඒ ඇල්පිටියේ යෝගාවචරයන්ගේ වචනය.බෙරලිය මූකලාන අතරින් නැගෙන සඳ එළිය අපේ පහන් සිත බිඳෙන් බිඳ දැහැන්ගත කරයි. සුජාත හාමුදුරුවන් පුංචි සන්දියේ තම පියාත් සමඟ මේ බෙරලිය මූකලානේ ඇවිද්දේ ‘බෙරලිය’ කඩන්නටය. ‘බෙරලිය’ යනු වසර කීපයකට වරක් පල දරන අපූරු පෝෂ්‍යදායි පලතුරකි. අමු බෙරලිය පිටි කැර පිට්ටු හදන ගැමියෝ අදත් මේ පෙදෙසේ වෙසෙති.පොඩි කොලුවා ගලින් ගලට පනිමින් තම පියාට මෙසේ කීවේය. තාත්තේ, මේ මූකලාන හරිම අපූරුයි හාමුදුරුවන්ට භාවනා කරන්ඩ.” කවරදා හරි මං මේකෙ හාමුදුරුවන්ට ඉන්ඩ තැනක් හදලා “මහානායක” වෙනවා. කොලුවාට අවශ්‍ය වූයේ සේනාසනාධිපති වෙන බව කීමටය. එහෙත් කියවුණේ අර විදියටය.මේ වචන අහපු තාත්තා කෝපයෙන් දැවුණේය. අනේ, බොට පුළුවන් ද? එහෙම හරියක් කරන්ඩ... ඔහු කීවේය. එහෙත් පුංචි කොලුවා අද මේ සේනාසනයේ සේනාසනාධිපතිය. සිංහරාජ මායිමේ අක්කර ගණනක් වූ මූකලාන අද මේ සේනාසනයට අයත් ය.දෙන ඇතුළත බලා භවුන් වඩන යෝගාවචරයන්ජෝන් සිඤ්ඤෝ මාමා මැරුණේ අවුරුදු 88 ක් ආයු වළඳලා. එතුමාගේ ඔළුව දිහා බලාගෙන මගේ ජීවිතය මෙනෙහි කරන්ඩත් අද එතුමා ඉඩ දීලා තියෙනවා. මං උදේ හතරට ආරණ්‍යයේ ගෙඩිය ගහන්න අවදි වෙලා බවුන් වඩන්ඩ පරක්කු වුණොත් කවුරුදෝ මගේ කුටියට ශබ්ද කරනවා. “ලොකු හාමුදුරුවනේ, දැන් වෙලාව හරි. අවදිවන්න... එහෙම කියපු අවස්ථා තියෙනවා.එක්තරා අවස්ථාවක මාතර හිමිනමක් වැඩ සිටි කුටියට උන්වහන්සේ රාත්‍රියේ සැතපෙන්න යන විට කවුරුදෝ මහ කැලයේ ඉඳන් කෑ ගහලා කියලා තියෙනවා, හාමුදුරුවනේ, කුටියට වඩින්න එපා. කුටියේ ඇතුළු වන තැනම පොළඟෙක් ඉන්නවා කියලා. සොයා බලනකොට කතාව ඇත්ත. මේ වගේ සිද්ධින් මෙහි සිදුවුණත් මේවා කරන්නේ අමනුෂ්‍යයන් නම් නොවෙයි. ඒ අය අපට කිට්ටු වෙන්නෙ නෑ. පිං කැමැති ඇහැට නොපෙනෙන අය තමයි මේවා මෙහෙම කියන්නේ.සුජාත හිමියන් මේ ආරණ්‍යය ගොඩ නගා ගත්තේ අපරිමිත දුක් වේදනා විඳිමිනි. උන්වහන්සේ පිණ්ඩපාතයේ වැඩීමේදී ලැබෙන සැදැහැති මුදලින් මේ ආරණ්‍යයේ කුටි නිම වී තිබේ. එහි දැන් යෝගාවචර කුටි 10 ක් පමණ වන වදුලේ සැඟැව තිබේ. ඈත බැහැරින් එන භාවනා වඩන්නවුනට ද උන්වහන්සේගේ මේ කුටි භාවිත කළ හැකිය. අතරමං ව සිටින මන්දමානසික තරුණයකු ද කාත්කවුරුත් නැති අසරණයකු ද උන්වහන්සේ විසින් පෝෂණය කෙරෙති.බෙරලිය මූකලාන අතර සිංහරාජයේ තුන්දොළ නමින් හැඳින්වෙන නිල් දිය පොකුණ, කළු දිය පොකුණ, අඬා හැලෙන දොළ ගලා බසින්නේ මේ තපෝවනය මැදි කරගනිමිනි.මිල්ල, ඌරු හොඬ, වල් දෙල්, ආදි මහා ගස් අතර මීමන වැනි දුර්ලභ ශෘක ද ජෛව විවිධත්වයෙන් යුතු පරිසර පද්ධති ද ගල්කුළු ආදියෙන්ද පෝෂිත මේ මූකලාන ඇත්තටම යෝගාවචරයන් නෙතට රසඳුනකි. භාවනාවට සුදුසු සුවපහසු විවේකාරාමයකි. වලි කුකුළා, දඬු ලේනා, සුදු නාගයා, පිඹුරා, උල ලේනා, මීමින්නා, හාවා, ඌරා, පිනි මුවා, ආදි නෙක සත්ත්ව සමූහයාගෙන් ද පිරි ගෙවුයනක් වැනි මේ තපෝවනය මනෝරම්‍යය. මේ වනය මැද සතුන්ගෙන් ආරක්ෂා කිරීමට පමණක් වීදුරු ගසා ටැංකිවල දියවෙන්නට හැර තිබෙන ඒ ස්වාමින් වහන්සේලාගේ මළසිරුරු මගේ අවධානයට ලක්වෙයි. එහි ඕජස් ගලා ගොස් දැන් කරවී මැළැවී ගිය තත්ත්වයක් පෙනෙයි.භාවනාවට වඩිමින්...”මේ තියෙන්නෙ සිරි සුමේධ හාමුදුරුවන්ගේ සිරුර. ඊට එහායින් අහංගම සිරි විමල ස්වාමින් වහන්සේගේ සිරුර. මේවා ඉදිමිලා, ඕජස් ගලලා දිරා යන හැටි අප මෙනෙහි කළා. ඒ සිරුරින් ඉපදුණු පණුවොත් අද නෑ. සුමේධ හාමුදුරුවෝ අවුරුදු 81 ක් වැඩ හිටියා. උන්වහන්සේට ගිලන්පස පොවද්දි මගෙ අතේමයි අපවත් වුණේ. සිරි විමල හාමුදුරුවන් පැවිද්දට අවුරුද්දක් විතර යද්දි අපවත් වුණා. සුමේධ හාමුදුරුවො අවුරුදු 45 ක් බුද්ධ පුත්‍රයකුව සිටියා. මේ මෘත ශරීර අද වේලිලා. මේ ලෝකයම දුකයි. අනිත්‍යයි. අනාත්මයි. බුද්ධාදී උත්තමයන් මේ විදියෙ පිළිකුල් භාවනා කරලා තියෙනවා. මං යන්න හදන්නෙත් ඒ මඟයි.නාමරූප ධර්මයන් මෙනෙහි කරන්නටත්, භාවනා වඩන්නටත් මේ ස්ථානය ඉතා සුදුසු ස්ථානයක් බව මට ද හැඟෙයි. කිසිදු මාංශයක් මෙහි දන් වේලට අකැපය. පිරිසුදු එළවළු පලතුරු, කැඳ පමණක් උන්වහන්සේ වළඳති.මහත්තයො, ආගම කියන්නෙ (භවය) ආත්මය ගලවා ගන්නා මාර්ගයට. බුද්ධ කියන්නෙ අවබෝධයට. එතකොට බුද්ධාගම කියන්නෙ අවබෝධයෙන් භවය ගලවා ගත්තේ කොහොම ද? ඒ මාර්ගය කියන එකයි. භික්ෂුවක් සතර ඉරියව්වෙන් ම හොඳින් පැවැතීමට සූදානම් විය යුතු බව බුදුන් වදාළා. එතැන කීවේ යෑම් – ඊම් ඉඳුම් – හිටුම් ගැනයි. ආනන්ද හිමියන් ඇසු ප්‍රශ්නයකට උන්වහන්සේ පිළිතුරු දුන්නේ.භික්ෂුවක් පිඹුරෙක් මෙන් ලද ආහාරයෙන් සතුටු විය යුතුයි. භික්ෂුවක දානය ලබා ගත් පසු නැවත දානයක් ලැබෙන තුරු ඒ ගැන දැනගෙන වැළඳිය යුතුයි. පිඹුරා ද ගොදුරක් ලබා ගත් පසු ඊළඟ ගොදුර ලැබෙන තුරු ඉන්නා පරිද්දෙන්.ඊළඟට අවධානය විමසිල්ල තිබිය යුතුයි උකුසු ඇසක් වගේම. තමන් කරන දේ සිහියෙන් කළ යුතුයි. සතිය වැඩිය යුතුයි.සිවුරු හැඳීම කළ යුත්තේ ද එහෙමයි. දානයකට පිටතට වැඩියොත් ඒකාංශික සිවුරෙන් වඩින්න බෑ. ‘ඉබ්බාගේ වෙහෙස’ යනුවෙන් එය අරුත් ගන්වනවා. ඔළුව, අතපය හතර විතරයි ඉබ්බාගේ පෙනෙන්නේ. එලෙසම භික්ෂුවගෙත් එළියට පෙනෙන කොටස් ඔළුව හා අත්පා කොටස් පමණක්ම විය යුතුයි.කාන්තාවන් දළඹුවන් ලෙස සලකා නොගෑවි නොඇලී සිටිය යුතුයි. දළඹුවන් ගෑවුණු ගෑවුණු තැන කසන්නාක් මෙන් කාන්තාවන් ළඟින් ඇසුරු කිරීම ද හානිකරයි. වනවාසී භික්ෂුවක් හැටියට බුද්ධාදි උත්තමයන් වදාළ දේ ඒ අයුරින් කරන්නට පුළුවන්.උන්වහන්සේ මේ කුටි නිර්මාණය කැරගැනීමට පාද යාත්‍රාවෙන් ගමින් ගමට වැඩිය හැටි වෙනමම කතා කළ හැකිය. උන්වහන්සේ බොහෝ දුර කතර ගෙවා හෝ උළු මෝල් හිමියන්ගෙන් උළු ඉල්ලා වැඩියේය. ගඩොල් පෝරණු හිමියන්ගේ ගඩොල් ඉල්ලා වැඩියේය. වැලි ද ලබාගත්තේ ඒ අයුරිනි.වෙසක් සඳේ කාන්තිය මැකෙන්නට පෙර මේ මූකලානේ සිට මම ඔබෙන් ආයාචනයක් කරමි. පිං කැමැති ඔබට හැකිනම් මෙහි කුටියක් නිමවා දෙන්න. බවුන් වඩා සිත පහන් කරන්නට උන්වහන්සේගේ ගිය මඟ යන්න. මේ අපගේ ද ප්‍රාර්ථනයයි.උපාලි සමරසිංහඡායා - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>26</day>
    </date>
    <link>http://www.silumina.lk/2013/05/26/_art.asp?fn=as1305262</link>
    <topic>කාන්තාව විලාසිතා කළත් එය සදාචාරාත්මක රාමුවක් තුළ විය යුතුයි</topic>
    <author>රමණී සුබසිංහ</author>
    <content>කාන්තාව විලාසිතා කළත් එය සදාචාරාත්මක රාමුවක් තුළ විය යුතුයිශාස්ත්‍රපතිපට්ටියවෙල මහින්ද හිමි‘සබ්බෙහි පියේහි මනාපෙ’සියල්ලන්ටම ප්‍රිය උපදවන ලෙස විසීම මැනවි'යි දස ධම්ම සූත්‍රයේ දී අප තථාගතයන් වහන්සේ දේශනා කොට වදාළහ. භික්ෂුන් වහන්සේ අරභයා දේශනා කොට වදාළ ද ගිහියන්ට ද එය පොදුය. බුදු දහමේ අනිත්‍ය පිළිබඳ බැහැර කළ ද පිළිවෙළ, පිරිසිදුකම, ප්‍රියමනාප බව බැහැර කෙරෙන්නේ නැත. එහෙත් අන්ධානුකරණයෙන් විලාසිතා කිරීමට යෑම බෞද්ධ කුල කාන්තාවකට, බොදු දරුවෙකුට ගැළපෙන්නේ නැත.බෞද්ධ සාහිත්‍යයේ එන විශාඛාවනට දිනක් මංගල අවස්ථාවකට සහභාගි වී එන අතරමඟ විහාරස්ථානයට යෑමට සිත් විය. විසිතුරු ආභරණයන් ගෙන් සැරසී එහි යාම නොමැනව‍'යි සිතූ ඇය වහා මනි මේඛලාව උනා තබා එහි පිළිපන්නීය. පුරාණ ස්ත්‍රිය විලාසිතා බැහැර කළේ නැත. එහෙත් තැනට සුදුසු ලෙස එය ගළපා ගන්නට ඇය සමත් වූවාය. මංගල අවස්ථාවකට සහභාගි වන ලෙසින් ඇය අවමංගල්‍ය අවස්ථාවකට එක් නොවූවා ‍ය. පන්සලට යන විට, පිරිසුදු, චාම් ඇඳුමට මුල් තැන දුන්නාය. මේ තත්ත්වය දැන් අපේ සමාජයෙන් ගිලිහී යන්නේ ඇතැම් තරුණ දරුවන් මෙන්ම වැඩිහිටි කාන්තාවන් ද විලාසිතාව තබා තමන් කවුද යන වගවත් හරිහැටි හඳුනා ගන්නට නොහැකි වීම නිසාය.අතීතයේ අපේ කුල කාන්තාව කෙරෙහි වූයේ අපූරු සුන්දරත්වයකි. පිරිසුදුකමට, පිළිවෙළට මුල්තැන දුන් ඇය විලාසිතාවන්ට ද ප්‍රමුඛතාවය දුන්නාය. එහෙත් ඒ සියල්ල සදාචාරාත්මක රාමුවක් තුළ හසුරුවා ගන්නට ඇය අමතක නොකළාය. මේ නිසා කාන්තා ලාලිත්‍ය වඩ වඩාත් ඔප් නැංවුණා මිස ඊට හානියක් වූයේ නැත.එදා සූසැටභරණින් සැරසුණු කාන්තාවකට පවා දෙවුන්දර තුඩුවේ සිට පේදුරු තුඩුව දක්වා තනි මඟ නිරුපද්‍රිතව යාමට හැකි වුණේ ඒ නිසා ය. අද අපේ සමහර තරුණ තරුණියන් විශේෂයෙන් වැඩිහිටි කාන්තාවක් නොගැළපෙන විලාසිතා ලෝකයක අතරමං වී සිටින්නේ ගරු නොකිරීම නිසා ය. හානිදායක වන්නේ ඒ විලාසිතා ඇයට පමණක් නොව සමාජයට ද අහිතකර වන නිසා ය.අතීතයේ කාන්තාව සමස්ත සමාජයේ ම පිළිගැනීමට ලක් වූයේ මවක්, නැගණියක්, දියණියක් ලෙසිනි. අද තරුණියකට තබා සිඟිත්තියකට, මැහැල්ලකටවත් පොදු වාහනයක, තනි මඟ යා නොහැකි තැනට කටයුතු සැලසී තිබෙන්නේ ඒ මිනිස් සිතිවිලි විපරීත වීම නිසාය. ඒ වරදකාරී සමාජය නිර්මාණය කිරීමේ වගකීමෙන් වැඩි කොටසක් හිමි වන්නේ තැනට උචිත ලෙස සිය විලාසිතා, හැසිරීම්, හසුරුවා ගන්නට බැරි තරුණ, වැඩිහිටි කාන්තාවන්ටමය.කාව්‍යශේඛරයේ දී රාහුල හිමියන් කාන්තාවට දුන් සදූපදේශය වඩාත් ගැළපෙන්නේ එදා සංවරශීලී ගති පැවැතුම්වලින් පූර්ණ වූ කාන්තාවට නොව සංකර විලාසිතා ලෝකයේ අතරමං වී සිටින වත්මන් කාන්තාවන්ටය.‘පෙකණිය නො දක්වා සළු ඇඳ බොලට දක්වා නො පව තත සක්වා සිනා නොමසෙන් දසත් දක්වා’ඇය ඇඳුම් පැලඳුම් තෝරා ගත යුතු වන්නේ සිරුර නිරාවරණය වන ලෙස නොව හොඳින් ආවරණය වන ලෙසය. වැසිය යුතු තැන් නොවසනා තැන ඇය සිදුකරන්නේ සමාජය වරදට පොලඹවාලීමට අනුබල දීමකි.තමන්ගේ දියණියට බාහිර සමාජයෙන් විපතක්, කරදරයක් වනවා දකින්නට කිසිදු මවක් කැමති නැත. එහෙත් තම දරුවන් විපතට පත්වන තැනට කටයුතු කරන්නේ ද ඇයම ය. දරුවා කුඩා කල නොගැළපෙන විලාසිතාවන් හුරු කරවන්නේ ඇය විසින් ම ය. බාල වියේ සිටම දැරියකට සංවරශීලී ඇඳුම් පැලඳුම් තෝරා දෙනවා නම් වැඩිවියට පත් වූ පසුව ද ඒ දැරිය නිවැරදි දේ තෝරා ගන්නට දනී.සමායේ ජීවත්වන සෑම පුද්ගලයන් තුළ ම යම් ආශයන් කොටසක් තිබේ. ආහාර පාන ගැනීම, විවිධ දේවලින් තෘප්තිමත් වීම (ලිංගික වශයෙන් ද ඇතුළුව) ආදී වශයෙනි. මේ තෘප්තිමත් බව පිළිබඳව අතීතයට වඩා අද අවුරුදු දොළහේ දහතුනේ දරුවන් පවා පෙලඹ වී සිටීම සුලබ දසුනකි. ඔවුන් බොහෝ විට ආදරය යන්න ග්‍රහණය කරගන්නේ සමාජයේ දී ඇස ගැටෙන හැසිරීම්වලටත් වඩා මාධ්‍ය ඇසුරු කිරීම තුළිනි. යොවුන් විය උත්තේජනය වන ක්‍රියාකාරීකම්, ඒ සම්බන්ධ අත්හදා බැලීම් සංයමයෙන් හසුරුවනවාට වඩා වැරදි දේට පෙලඹීමට අනුබල දෙන ස්වභාවයක් අපි මාධ්‍යයන් ගෙන් අත් දකිමු.වයස අවුරුදු දහසය ඉක්මවන තුරු ස්ත්‍රීන් හා පුරුෂයන් අතර සැබෑ ආදරයක් ගොඩ නැ‍ඟෙන්නේ නැත. යොවුන් දරුවන් ආදරය ලෙස ග්‍රහණය කර ගන්නේ කායික, ලිංගික අවශ්‍යතාවන් ය. මාධ්‍ය ඔස්සේ ගලා එන අඩනිරුවත් වෙළෙඳ දැන්වීම්වලින් හා සිහින ලෝකයන් හි දරුවන් අතරමං කරන ඇතැම් ටෙලි නාට්‍ය ඊට අනුබල දෙයි. යොවුන් දැරියන් වැඩි වශයෙන් තෝරා ගන්නේ රූපවාහිනියෙන් ඇස ගැටෙන තරුණියන්ගේ විලාසිතාවන් ය. බොහෝ ටෙලි නාට්‍යවල දකින විකාරරූපී පෙම්වතුන් ඔවුන් ගේ සිහින ලෝකවල සැරි සරයි. ඒ තුළ හොඳ නරක තෝරා බේරා ගැනීමට ඇති ඉඩ ක්‍රමයෙන් ඇහිරී යයි. ගතට හිරවෙන, සිරුර වඩාත් නිරාවරණය වන විලාසිතා ලිංගික ආකර්ෂණය ඇති කරන බව මේ දරුවන්ට වැටහෙන්නේ නැත.විලාසිතාවන් දැක රාගයෙන් මත්වන විවිධ පුද්ගලයන් ආදරයේ මුවාවෙන් තමන් විනාශය කරා ගෙන යන බව දන්නේ ද නැත. මේ නිසා යොවුන් වියේ දරුවන් ගේ ඇඳුම පැලඳුම ගැන වැඩි අවධානයකින් සිටීම, ඔවුන්ට නිවැරදි දේ පමණක් තෝරා ගන්නට ඉඩ දීම මවුපියන් ගේ වගකීමය. කුඩා කල සිට ම දරුවාට සංවරකම පිළිබඳ හැඟීම දුන්නේ නම් ඒ විනාශයෙන් ගලවා ගැනීම අපහසු වන්නේ නැත. සංවරශීලී විලාසිතා තමන් ගේ ආරක්ෂාව මෙන් ම හැදියාව, පිළිවෙළ, අලංකාරය ද වඩවන බව මවුපියන් දරුවන්ට වටහා දීම කළ යුතු අතර ම ආදර්ශයන් ද දිය යුතුය.සංකීර්ණ ආර්ථික ‍රටාව නිසා ගෘහිණිය ද රැකියාවක නිරත වීම වත්මන් සමාජයේ සුලබ දසුනකි. ඇය රැකියාවක නිරත වන්නී පවුලේ දියුණුව හා සතුට වෙනුවෙනි. මොන තරම් කාර්ය බහුල වුවද පිරිසිදුකමට, ප්‍රියමනාප බවට මුල් තැන දීමට ද ඇය අමතක නොකළ යුතුය. සමහර කාන්තාවන් නිවසේ දී වැරහැලිවලින් අපිරිසිදු ඇඳුමෙන් දවස ගෙවූව ද රැකියාවට යන්නේ විලාසිතාවට මුල්තැන දෙමිනි.නිවැසියන්ට ප්‍රියමනාප නොවන ඇය බාහිර සමාජයට ප්‍රියමනාප වන්නී එබැවිනි. වැරැදි සම්බන්ධතා වලට බොහෝ විට හේතු වන්නේ ද මේ පසුබිමයි. ‘ඔබ ජීවත් වන්නේ කා වෙනුවෙන් ද? මේ ප්‍රශ්නය සිය දෙනකුගෙන් විමසුවහොත් වැඩි දෙනකුගේ පිළිතුර ‘මා වෙනුවෙනි’ යන්න ය. එහෙත් බොහෝ විට සිදුවන්නේ අනුන් වෙනුවෙන් ජීවත්වීමය. ඒ සඳහා අපි කොතෙකුත් වෙහෙසෙමු. වැසිකිළි යාමේ දී කුඩා සබන් පොත්තකින් දෑත පිරිසිදු කරගන්නා වැඩි දෙනෙක් හිස, මුහුණ පිරිසිදු කර ගන්නේ ඉස්තරම් වර්ගයේ පිරිසිදුකාරකවලිනි. සමාජයට පෙනෙන්නේ මුහුණ පමණක් වන බැවිනි. මේ සරලම උදාහරණයකි. ජීවිතයේ මෙවැනි බොහෝ දේ අප කරන්නේ අනුන් වෙනුවෙනි. කළ යුතු වන්නේ සමාජයට නොව තමන් ගේ ආත්ම ගරුත්වයට, පිරිසිදුකම, පිළිවෙළට මුල්තැන දීමය. එවිට තමාගේ ජීවිතය යහපත් මඟකට අවතීර්ණ වනු ඇත. සමාජයේ බැබළෙන්නේ ද එවැනි චරිතය.රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>26</day>
    </date>
    <link>http://www.silumina.lk/2013/05/26/_art.asp?fn=as1305263</link>
    <topic>ඉවක් බවක් නැතිව ෂැම්පු ගෑම කොණ්ඩෙට හොඳ නෑ හැමදාම නෑමත් කොණ්ඩෙට අහිතකරයි</topic>
    <author>ලිව්වේ</author>
    <content>ඉවක් බවක් නැතිව ෂැම්පු ගෑම කොණ්ඩෙට හොඳ නෑ හැමදාම නෑමත් කොණ්ඩෙට අහිතකරයිපුංචි දුවගේ කොණ්ඩය හැමදාමත් කපලා බැහැ. දැන් එයාට කොණ්ඩය වැව්වහම ලස්සනයි. අමිලා දුවගේ කොණ්ඩය පීරන ගමන් හිතුවා.දුවට තනියම කොණ්ඩෙ ගොතාගන්න පුළුවන්. අමුතුවෙන් කියලා අමිලාට කරදර වෙන්න දෙයක් නැහැ.කොණ්ඩෙ වවන එක ඒතරම් පහසු නෑ. වවන්නන්වාලේ වැව්ව කියලත් වැඩකුත් නෑ. දරුවාට කොණ්ඩය ගැන අසාවක් ඇති වෙන්නත් ඕනෙ. අමිලා දුවට ගොඩක් දේවල් කොණ්ඩය ගැන කියලා දුන්නා.එදා අමිලාට අම්මා කියලා දුන්නෙත් එහෙමයි. අරුමෝසම් කළේ නැති වුණාට අමිලාගේ කොණ්ඩය‍ හොඳට වැවුණා. අම්මා වරද්දන්නේ නැතුව කෑම වේලට පළා වර්ග එකතු කළා අමිලාට මතකයි. ගොටුකොළ වැඩිපුර කෑවහම කොණ්ඩය හොඳට වැවෙනවා.ඒ හින්දම තමයි අමිලලාගේ ගේ ඉදිරිපිට පුංචි ගොටුකොළ පාත්තියක් වවලා තිබුණේ.අවශ්‍ය වෙලාවට රතුලුනු ටිකක් දාලා ගොටුකොළ සම්බෝලයක් හදලා ගන්න එකනෙ. ඇත්තටම ගෙදරට වවාගත් පළාවලින් සාදාගත් නැවුම් සම්බෝලයක් බත් එක්ක කන එක කොච්චර ප්‍රණීතද? අම්මා පුංචි කාලේ ඉඳලාම එහෙම කන්න පුරුදු කළ එකේ අගේ තේරුණේ තරුණ විය පත්වුණාට පස්සේ. හිස කෙස් පිරිසුදු කරගන්න ආකාරයත් අම්මා කියලා දුන්නා. පුංචි වුණත් මේ හැම දෙයක් ගැනම හොඳ අවධානයෙන් ඉන්න අමිලා පුරුදු වුණා. ඒ හින්දම තමයි ඒකේ ප්‍රතිළුල අත්විඳන්න අමිලාට හැකි වුණේ.සමහරු සතියක් ගානේ නානවා. ඒක හොඳයිද නැද්ද කියන එක ගැන අමිලාට ප්‍රශ්නයක් තිබුණා. අමිලා මේක රූපලාවණ්‍ය ශිල්පිනියගෙන් ඇහුවේ නිකමට වගේ. ඇය කිව්ව විදිහට නම් පිරිසුදුකම හොඳ වුණත් හැමදාම නාන එක හොඳ නැහැ කියලයි. මේ නිසා සතියකට දින දෙකක් හෝ තුනක් නාන්න කියලත් ඇගෙන් උපදෙස් ලැබුණා. ඇය එහෙම කිව්වේ කොණ්ඩ ගස් අතර නිතරම තෙත රඳා පැවැතීම හොඳ නැති නිසයි. අධික ලෙස සෙම් රෝග වැළදෙන අයට නම් මේක කොහොමත් හොඳ නෑ.ඒ විතරක් නෙවෙයි සමහර අය සැර ෂැම්පු වර්ග පාවිච්චි කරනවා. ඒක ඒ තරම් හොඳ නෑ. කොණ්ඩය ගැලවිලා යන්නත් මේක බලපානවා. සමහරු නොයෙක් වෙළෙඳ නාමවලින් වෙළෙඳ පොළේ තියෙන ෂැම්පු වර්ග පාවිච්චි කරලා අමාරුවේ වැටෙනවා. කොණ්ඩය අගින් පැලෙන්නේ මෙවැනි ෂැම්පු වර්ග නිසා බව අමිලාට අත්දැකීමෙන් අවබෝධයක් තිබුණා. මේ නිසා ඉවක් බවක් නැතුව ෂැම්පු වර්ග පාවිචිචි කරන එක ඒ තරම්ම හොඳ නෑ. ඇත්තටම කාන්තාවන් රැවටෙන්නේ වෙළෙඳ උපක්‍රම වලට. මේ නිසා තමන්ට ගැළපෙන දේ තෝරාගන්න බැරි වෙනවා.එක්කෙනෙක් පාවිච්චි කරන ෂැම්පු වර්ගයක් තවත් කෙනෙකුට හොඳ නෑ. සමහරු මේ ගැන හිතන්නෙ නැහැ. තෙල් සහිත හිස කෙස්වලට වියළි හිස කෙස්වලට සාමාන්‍ය හිස කෙස් වලට සුදුසු වන ලෙස ෂැම්පු වර්ග තියෙනවා. හැබැයි අපි මේ ගැන සැලකිලිමත් නෑ. මොනවා හරි අහුවෙන එකක් පාවිච්චි කරනවා. ඒක ඒතරම් ඵලදායී නැහැ. නාන හැම අවස්ථාවකට ෂැම්පු දැමීමත් අවශ්‍ය වෙන්නේ නැහැ කියන එක තමයි අමිලාට එයාගේ රූපලාවණ්‍ය ශිල්පිනිය කියලා දුන්නේ. මේ හැරුණහම ඉඳහිට හරි බිත්තරයක් කඩලා හිස කෙස්වලට දාන එකත් හිස කෙස්වල පෝෂණය වැඩිවෙන්න හොඳ බව ඇය කියලා දුන්නා.අවශ්‍ය නම් හිසට දාන තෙලක් ගෙදරදීම හින්දා ගන්න පුළුවන්. සැවන්දරා මුල් කීකිරිදිය වගේ කොළ මුල් වර්ගත් දාන්න පුළුවන්. ගෙදරදි හින්දා ගන්න පොල් තෙල් වුණත් හිසට දාන්න හොඳයි. පොල් ගෙඩි දෙකක් තුනක් ගාලා අමිලා හිසට දාන්න තෙල් හින්දුවේ දුවටත් එක්ක. ඒ සුවඳටත් දුව කැමැතියි. අමිලාට ඒකාලේ අම්මා තමන්ගේ කොණ්ඩයට දැම්ම දෙහි උළුහාල් ගැන මතක් වුණා. ඇත්තටම කොච්චර පෝෂණයක් හිසට ලැබුණද? ඒකෙ අගය වචනවලින් කියලා නිම කරන්න බැහැ. වෙළෙඳ නාම යටතේ ෂැම්පු කෙතෙකුත් තිබුණත් ඒ හැම එකක්ම කියන තරම්ම හොඳ නෑ. සමහරුන්ට තමන්ට සුදුසු දෙය තෝරාගන්න තේරෙන්නෙත් නෑ. මේ වෙලාවට තමයි දැනුමක් තියෙන රූපලාවණ්‍ය ශිල්පිනියක් හමුවිය යුත්තේ.එදා අමිලලාගේ අම්මලාට මේ හැම දෙයක් ගැනම අවබෝධයක් තිබුණා. ඒත් අද අම්මලාට එහෙම නෑ‍. පෝෂ්‍යදායී ආහාර දුන්නට ඒවායින් හිස කෙස්වලට තියෙන ප්‍රයෝජන දැන ගන්න ඕනෙ. හිස කෙස්වල දීප්තිය ඇති කෙරෙන්න බාහිරව අලේප කරන දේවල් එතරම් වැදගත් නෑ. අභ්‍යන්තරව ගන්න ආහාර වර්ග තමයි වටින්නේ. ඒ වගේ තෙල් ආලේපයෙන් ලැබෙන පෝෂණයත් වැදගත්. හැබැයි දැන් කාන්තාවන් නම් හිසේ ගාන තෙල්වලට විටමින් ඊ කරලක් කඩලා දානවා. හිසට තෙල්දාලා පැයක් එකහාමාරක් විතර හිමින් හිමින් ඇඟිලි තුඩුවලින් පිරිමදින්න. හිසේ තිබෙන නිල මනා ලෙස පිරිමැදීමෙන් අලුත් කෙස් වැවෙනවා.අද කොණ්ඩය ආරක්ෂා කරන්න ෂැම්පුයෙදීමෙන් පසු විවිධ කන්ඩිෂනර් වර්ග හිසට දානවා.ඒත් එදා හිස සෝදා නාද්දි දැම්මේ ගොඩපර කියලා අමිලාට හොඳට මතකයි. ගඟේ නාන්න ගියාහම ගඟ ළඟ තියෙන ගොඩපර ගහෙන් අහුලා ගත්ත ගෙඩි ගලේ තියලා තලලා ඔළුවට දානවා. දැන් තියෙන කන්ඩිෂනර්වර්ග වගේ නෙවෙයි ස්වාභාවික ගොඩපර කෙස්වලට හොඳ ආරක්ෂාවක් සපයනවා. හිරු එළිය අධිකව ලැබීමත්, මුහුදු සුළඟත් කොණ්ඩයට අහිතකරයි. ඒනිසා ඒවායින් හිස කෙස් ආරක්ෂා කරගන්න විදියත් අමිලලාගේ අම්මා එයාට කියලා දුන්නා.දැන් ඒ හැම දෙයක් පුංචි දුවට කියලා දෙන්න සිද්ධ වෙනවා. අමිලා රූපලාවණ්‍ය වැඩ මුළුවලට ගියේ පුංචි දුව ගැනත් හිතලයි. අමිලා මේ හැම දෙයක්ම ක්‍රියාවට නැඟුවා. කෙස් ගසක කියුටිකල් , කෝටෙක්, මෙඩියුලා කියලා කොටස් තුනක් තියෙනවා කියලා අමිලා එක වැඩමුළුවකදී ඉගෙන ගත්තා. කියුටිකල්වල තියෙන්නේ මාළු කොරපොතු හැඩය. කෝටෙක්ස්වලින් කෙරෙන්නේ හිසකේ වර්ධනය කරන එකයි. මෙඩියුලා හිසකේ ශක්තිමත් කරනවා. මේ හැම කොටසක්ම අපි රැක ගන්න ඕනෙ. නොදැන ස්ප්‍රේ වර්ග ජෙල් වර්ග අධිකව පාවිච්චි කිරීමෙන්කෙස්වල වර්ධනය අඩාල වෙනව. නොයෙක් නොයෙක් විලාසිතා අනුගමනය කළාට කමක් නෑ. හැබැයි කොණ්ඩයට අහිතකර නොවෙන ලෙස.උත්සව අවස්ථාවකදී කලාතුරකින් භාවිතා කළත්, පිරිසුදු ජලයෙන් කොණ්ඩය සෝදා හරින්න අවශ්‍යයි. නිසි ලෙස පිරිසුදු නොකරන කොණ්ඩයේ හිස් හොරි වර්ධනය වෙනවා. පුංචි කාලේ අමිලලා දමපු වෙරළු‍ කොළ යුෂ හිස් හොරිවලට හොඳ ඖෂධයක්. වෙරළු කොළ ඉස්ම නිසා හිස්හොරි නැති වෙනවා. ඒත් අද තියෙන නොයෙක් රසායනික වර්ගවලින් ඒ පෝෂණය ආරක්ෂාව කෙස්ගසට ලැබෙන්නේ නෑ. මේ හැමදේම වගේම තමන්ටම කියලා පනාවක් තියාගන්න ඕනෙ. නැත්නම් හිස්හොරි විතරක් නෙවෙයි උකුණොත් බෝවෙන්න පුළුවන්. උකුණන්ට ප්‍රතිකාර කරන එක පරිස්සමින් කරන්න ඕනෙ. නැත්නම් උකුණො මර්දන බෙහෙත්නිසා කොණ්ඩයට හානි වෙන්න පුළුවන්. මේ හැමදේම දැන්ම ඉඳලා කියලා දීම පුංචිදුවට වටිනවා. නැත්නම් කොණ්ඩෙ වැව්වට ඒකේ ලස්සනක් නෑ.ආවට ගියාට කොණ්ඩයට බූල් බෑන්ඩ් දාන්න එපා. ඒකෙන් සිදුවෙන්නේ කොණ්ඩ ගස් කැඩෙන එක. සමහරු ප්‍රමිතියෙන් තොර බූල් බෑන්ඩි පාවිච්චි කරනවා. ඒ වගේම විවිධ මෝස්තරේ කොණ්ඩ කටු පාවිච්චි කරනවා. ඒවාට කොණ්ඩ ගස් කැඩෙනවා. සමහර අය මේවා ගැන සැලකිල්ලක් දක්වන්නේ නැහැ. සුළු දෙයක් වුණත් ගණන් නොගත්තහම සිද්ධ වෙන්නේ ලොකු හානියක්. කොණ්ඩය පිටිපස්සට යන ආකාරයේ හිස් පලඳනා දැමීමේදීත් අපි සැලකිලිමත් විය යුතුයි. නැතිනම් කොණ්ඩය ආරක්ෂා වෙන්නේ නැහැ.සමහර අය හිතුමතේ හිසකෙස් වර්ණ ගන්වනවා. හැබැයි හිසට ඒවා අසාත්මික ද නැද්ද යන්න බලනේ නැහැ. සමහර අය මේ ගැන සැලකිලිමත් නැහැ. මේනිසා හිස් කබලේ නොයෙක් රෝග සෑදෙන්න පුළුවන්. සමහර අය ඩයි වර්ග ගෙදරදිම කරනවා. එවැනි අවස්ථාවල පැයබාගයකට වඩා එම ඩයි වර්ග හිසේ තියාගෙන ඉඳලයි හෝදන්නේ මේ නිසා හිස් කබලේ සුදුවීම් ඇති වෙනවා. ඒ විතරක් නෙවෙයි තුවාල ඇතිවෙන්නත් බලපානවා. මේ නිසා වගකීමෙන් කටයුතු කරන රූප ලාවණ්‍යාගාරයකට යෑම සුදුසුයි. නැතිනම් නිකරුණේ ඇති වෙන රෝගී තත්ත්ව වල ඵලවිපාක අත්විඳින්න සිද්ධ වෙනවා‍. රූපලාවණ්‍යාගාරයක නම් ඩයි එකක් දැම්මහම ඇතිවෙන තත්ත්ව පරීක්ෂා කර බලනවා. හැබැයි ගෙදරදි නම් එහෙම කරන්න බැහැ. නොයෙක් වෙළෙඳ නාමවලින් යුතු වර්ණක වෙළෙඳ පොළේ තියෙනවා. ඒත් ඒ හැම වර්ණකයක්ම හැමෝටම ගැළපෙන්නේ නැහැත මේනිසා තමන්ට සුදුසු වර්ණකය තෝරා ගන්න පුරුදු වෙන්න ඕනෙ. වර්ණකවල අවබෝධ වඩාත් පුළුල් වියයුතුයි.සමහර වර්ණකවලින් හිසකේ වඩාත් වියැළෙනවා. මේනිසා නිරන්තරයෙන් ‍තෙල් දැමීම සුදුසුයි. ඒ වගේ කොණ්ඩය ස්ට්‍රේට් කරලා හෝ රීබෝන් කරලා තියෙන කෙනෙක් වුණත් ,තෙල් ආලේපය ගැන සැලකිලිමත් වියයුතුය. කොණ්ඩය අලංකාරයට කරන කොණ්ඩා මෝස්තර නිසා මුහුණේ හැඩය වගේම ස්වරූපය වෙනස් වෙන්නත් පුළුවන. මේ නිසා තමන් ගේ පෞරුෂත්වයට ගැළපෙන මෝස්තර අනුගමනය වඩාත් සුදුසුයි.විලාසිතා කළාට කමක් නෑ. හැබැයි ඒවා ගැළපෙන ආකාරයට කරන්න අවශ්‍යයි. නැත්නම් වෙන්නේ කොණ්ඩය වගේම මුදලත් නාස්තිවෙන එකයි.අද කතාබහරූපලාවණ්‍ය ශිල්පිනීපත්මිණී මලිදූවසහකාන්ති පොඩිමැණිකේලිව්වේරූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>26</day>
    </date>
    <link>http://www.silumina.lk/2013/05/26/_art.asp?fn=as1305264</link>
    <topic>නිම්වළල්ල</topic>
    <author/>
    <content>නිම්වළල්ලසියෝනා සහ දරු පරපුරබිරියන් 39, දරුවන් 94, මුනුපුරන් 33. ලෝකයේ විශාලතම පවුල ඔහු සතුයි.අප ජීවත්වන ලෝකයේ ඉතාම දරුණුතම ප්‍රශ්නයක් වී ඇත්තේ ලෝක ජනගහනයේ සීඝ්‍ර වර්ධනයයි. වර්ෂයෙන් වර්ෂය ලෝක ජනගහනය ඉතා වේගයෙන් වර්ධනය වීම නිසා ලෝක නායකයනට විවිධ වූ ප්‍රශ්න රැසකට මුහුණ දීමට සිදුව ඇත්තේය. එහෙත් ඉන්දියාවේ මිසෝරාම් ප්‍රාන්තයේ බක්ටවං ග්‍රාමයේ ජීවත්වන සියෝනා චානාට ජනගහනය වැඩිවිම එතරම් බලගතු ප්‍රශ්නයක් නොවේ.බිරින්දෑවරු 39 ක්, දරුවන් 94 ක්, ලේලියන් 14 ක් හා මුනුපුරන් 33 ක්. එකම වහලක් යට රක්‍ෂා කිරීම සියෝනා චානාට ඉතාම සුළු දෙයකි.ඔවුන් පදිංචි මහ මැදුරතට්ටු හතරකින් හා කාමර 100 කින් යුතු ඔහු පදිංචි මහා මන්දිරය ඔහුගේ මිසෝ භාෂාවෙන් හඳුන්වනුයේ “චුවන්තාර් රන්” (නව පරපුර) යනුවෙනි. මේ නිවාසයේ සිදුවන සියලුම කටයුතු පාලනය කරනු ලබන්නේ සියෝනාගේ ප්‍රථම බිරිය මෙන් ම “කාගේත් මෑණියෝ” හැටියට සලකනු ලබන 69 හැවිරිදි සතියාංගි විසිනි.එක් එක් බිරියගේ කාර්යභාරය නියම කිරීම සතියාංගි විසින් සිදුකරනු ලබයි. පවුලේ සෑම සාමාජිකයෙකුටම කෑම වේලක් සැපයීම ඇයගේ ප්‍රධානතම කර්තව්‍යයයි. ඒ සඳහා සියලුම භාර්යාවෝ එකතුවී එක වේලකට කුකුල් මස් රාත්තල් 77 ක් හාල් රාත්තල් 99 ක් කඩල වැනි ධාන්‍ය වර්ගයකින් රාත්තල් 44 ක් එළවළු රාත්තල් 44 ක් පිස ගැනීම සිදු කරති.සෑම බිරියකගේම කටයුතු සතියාංගි විසින් නියම කරනු ලබන අතර තම සැමියාගේ සැප පහසුව සඳහා ද එම බිරින්දෑවරුන්ගේ කටයුතු වෙන්වෙන් වශයෙන් බෙදාදීම ද ඇය විසින් කරනු ලබයි.මෙම මන්දීරය සතුව පාසලක්, ක්‍රීඩා පිට්ටනියක්, ලී මඩුවක්, ඌරු හා කුකුළු කොටු, කුඹුරු, ඉඩම් හා එළවළු වත්තක් ද පවතින නිසා මේ පවුල ස්වයංපෝෂිත පවුලක් ලෙස හැඳින්වේ. සෑම දිනකම මේ පවුලේ අයගේ සේදීම සඳහා කිලිටි රෙදි කන්දක් පවතී. ඒවා සේදීම පවුලේ අය විසින් ම කරනු ලබයි.පියා යන අරුත ඇති “කා පා” යනුවෙන් සියෝනා හඳුන්වනු ලබන අතර සතියංගි සමඟ හෙතෙම විවාහ වුණේ ඇය 17 වැනි වියේ පසුවන අවධියේදී ය. සියානෝ චානා නමැති ක්‍රිස්තියානි නිකායේ ප්‍රධානියා ලෙස කටයුතු කරන අතර එම නිකාය ඔහුගේ සීයා විසින් අරඹනු ලැබූවකි. එම නිකායට අනුව පිරිමියකුට බිරින්දෑවරුන් ඕනෑම ගණනක් විවාහ කර ගත හැකිය. ඔහුගේ සීයා මෙන් ම ඔහුගේ පියාටත් බිරින්දෑවරු ගණනාවක් ම සිටි බව හෙතෙම පවසයි.කාමර 100 ක් සහිතවූ නිවාසයේ සියෝනාට සුවපහසු කාමරයක් වෙන් වී ඇති අතර ඔහුගේ බිරින්දෑවරු හා දරුවෝ සෙසු කාමර 99 යේ වාසය කරති. විවාහක දරුවන්ට කාමරය බැගින් වෙන් කර ඇති අතර සෙසු දරුවෝ විශාල පොදු කාමරවල වාසය කරති.අවසන් වරට ඔහු බිරියක් විවාහ කරගත්තේ පසුගිය වසෙර්ය. එසේම තරුණ බිරින්දෑවරුන්ට ඔහුගේ කාමරය පවතින 4 වැනි තට්ටුවේ කාමර වෙන්කර දී ඇත. ලෝකයේ විශාල තම පවුල හැටියට වාර්තා වී ඇති සාමාජිකයන් 181 සහිත මේ පවුල සියෝනට කිසිදු ප්‍රශ්නයක් බවට පත්වී නැත.”මම හරියට ම දෙවියන්ගේ දරුවෙකු වගේ කියල වෙලාවකට මට හිතෙනවා. දෙවියන් වහන්සේ මේ තරම් පිරිසක් බලාකියා ගැනීමේ වගකීම පවරලා තිබෙනවා. කාන්තාවන් 39 දෙනෙකුගේ සැමියා ලෙසත් ලෝකයේ විශාලතම පවුලේ මූලිකයා ලෙසත් කටයුතු කරන්න ලැබීම අති විශාල වාසනාවක් හැටියට සලකනවා.” හෙතෙම පවසයි.දැනට වසර 11 ට පමණ පෙර විවාහ කරගනු ලැබූ 35 හැවිරිදි රින්කිම් සියෝනා ගැන මෙසේ පවසයි. “අපේ ගෙදර ඉන්න වැදගත්ම පුද්ගලයා ඔහුයි. ඒ හින්ද අපි එයා ළඟටම වෙලා ඉඳලා එයාට දෙයියන්ට වගේ සලකනවා. එයා තමයි අපේ ගමේ හිටිය කඩවසම් ම තැනැත්තා. මේ වගේ සැමියෙකු ලැබීම දෙවියන්ගෙන් ලැබුණු තෑග්ගක් වගෙයි.”37 හැවිරිදි නගයිහුසාලි “එයා හුඟක් වෙලාවට ඔළුවේ තෙල් ගාන්න මට කථා කරනවා. මම තෙල් ගාන විධියට එයා හරි කැමතියි. එවැන්නක් කරන්න ලැබීම මට සතුටක්” යැයි පැවසුවාය.වසර 18 කට පෙර සියෝනා හා සමඟ විවාහ වූ නගයිහුසාලි 16 හැවිරිදි දරුවෙකුගේ මවකි. “එයා දවසක් ගමේ ඇවිදිමින් යද්දී මාව දැකල මා ගැන ආදරේ හිතිල මට ලියුමක් එව්වා. පසුව අපේ ගෙදර ඇවිල්ල මාව විවාහ කර ගන්න කැමතියි කියල අපේ දෙමවුපියන්ට කියල කසාද බැන්ඳා” යි පැවසූ ඇය “එයා කැමතිම බිරිය මම තමයි” යනුවෙන්ද මහත් අඩම්බරයෙන් පැවසුවාය.සියෝනාගේ වැඩිමහල් පුත්‍ර 50 හැවිරිදි පාලියානා පවසන අන්දමට ඔහුගේ පියා මේ අන්දමින් කාන්තාවන් ගණනාවක් විවාහ කරගනු ලැබුවේ ඔවුන් හොඳින් රැකබලා ගැනීමේ අරමුණ ඇතිවය.”අපේ පියා විවාහ කරගත් බොහෝ කාන්තාවන් ගමේ හිටිය ඉතාම දුප්පත් තැනැත්තියන්. මේ අන්දමට විවාහ කර ගනිමින් මනුෂ්‍ය වර්ගයාගේ ඉතිහාසයේ ආදර්ශවත් චරිතයක් බවට අපේ පියා පත්වෙනවා” යි පාලියානා පැවසීය.දැනට 67 වෙනි වියේ පසුවෙතත් තවත් විවාහයක් කර ගැනීම ගැන සිතමින් සිටින සියෝනා “මගේ නිකාය වැඩි දියුණු කර ගැනීමට තවත් විවාහයක් කර ගන්න ඇමෙරිකාවට උනත් යන්න ලැහැස්ති” යි කීවේය.කැරොල් දියණිය සමඟකැරොල් එංගලන්තයේ විල්ට්ෂයර් හි පදිංචිකාරියක්. ඇය පසුගිය දිනක සාප්පු සවාරියේ ගියේ සිය වැඩිමල් දියණියත් සමඟයි. සාප්පුවට ඇතුළු වීමට ඔන්න මෙන්න තිබියදී ඇය දරුණු හෘදයාබාධයකට ලක් වුණා. ඇගේ දියණිය වහාම 999 හදිසි ඇමතුම් අංකය අමතා උදව් ඉල්ලූ විට රෝගියාට නිවැරැදිව කෘත්‍රිම ශ්වසනය දෙන අන්දම ගැන උපදෙස් ලැබුණා. දියණිය ඒ ලද උපදෙස් අනුව සිය මවට කෘත්‍රිම ශ්වසනය ලබා දීමට පටන් ගත්තා.එහෙත් හදිසි ප්‍රතිකාර ඒකකයේ වෛද්‍යවරුන් එතැනට ළඟාවෙද්දීත් කැරොල්ගේ හෘද ස්ඵන්දනය නතර වී තිබුණා. ඔවුන් ඇයගේ හෘදය සම්භාහනය කරමින් වහා ඇය රෝහල් ගත කළා. මේ වෙද්දී ඇගේ හෘද ස්ඵන්දනය නතරවී මිනිත්තු 45ක් ගතවී අවසන්. මිනිත්තු 45ක් තිස්සේ නතරව තිබූ හදවත යන්තම් පණ ගැසෙද්දී ඇගේ ත්ත්ත්වය දුටු වෛද්‍යවරුන් අවසානයේ නිගමනය කළේ ඇගේ කාලය හමාර බවයි. එ‍තැනින් ඔවුන් කැරොල් සමර්සෙට්හි රාජකීය එක්සත් රෝහලට ඇතුළත් කළා. එහිදීද වෛද්‍යවරු දින තුනක් තිස්සේ කැරොල් විවිධ පරීක්ෂණවලට ලක් කළා. අවසානයේ නිගමනය වූයේ කැරොල් මිය යමින් සිටින බවයි. වෛද්‍යවරුන් මීළඟට කළේ කැරොල්ගේ දරුවන් රෝහලට කැඳවීමයි. කැරොල්ට දරුවන් දස දෙනයි.ඔවුන් සියලු දෙනාම එදින පැමිණියා."අපට කියන්න කනගාටුයි. ඔබගේ මව මිය යමින් සිටිනවා. තව පැය විසි හතරකින් ඇය මිය යාවි.ඇයට නිදහසේ පහසුවෙන් මිය යෑම සදහා ඇගේ ශරීරයට සම්බන්ධ කර ඇති හුස්ම ගැනී‍ම පහසු කරන උපකරණ සහ අනෙකුත් උපකරණ ගැලවීම සදහා ඔබගේ අවසර ලබා දෙන්න." වෛද්‍යවරුන් දරුවන්ට පැවසුවා. එපමණක් නොවෙයි සිය මවගෙන් අවසන් වරට සමු ගැනීමටද ඔවුන් දරුවන්ට අවකාශ ලබා දුන්නා.දරුවන් සියල්ලෝම එදා හඬමින් වැලපෙමින් මව‍ ගෙන් සමු ගත්තා‍.පසුදාට එළිවුණා. හෙදිය එදා කැරොල් සිටින කාමරයට පැමිණියේ ඇගේ මුහුණ පිස දැමීමටයි. හෙදිය කැරොල්ගේ මුහුණ තෙත තුවායෙන් පිස දමද්දී කැරොල් එක්වරම දැස් හැරියා. වෛද්‍යවරුන් විසින් මිය ගිය බවට නිගමනය කළ කැරොල් දැස් හැරි බව දැන ගත් විගස ඇගේ දරුවන් රෝහලට දුව ඇවා."මං ගෙදර එනවා" රෝහලට ආ දරුවන් දුටු කැරොල් යන්තමින් මිමිනුවා. සිය මව ජීවතුන් අතර සිටින බව දුටු දරුවන්ට හරිම සතුටුයි. කෙසේ හෝ රෝහල් ගතවී සති තුනකට පසු ‍කැරොල් රෝහලින් පිටව ගියා. මිනිත්තු 45ක් හෘදය අක්‍රීය ව තිබිම හේතුවෙන් අංශභාගය වැලඳීම සහ කෙටිකාලීන මතකය අහිමිවීවක් හැරුණුවිට කැරොල් දැන් යහපත් සෙෘඛ්‍ය තත්ත්වයෙන් පසුවෙනවා.නොදන්නා වංහුංඔහු ලියෝ ටෝල්ස්ටෝයි. රුසියාවේ මහා ගත් කතුවරයා .යුද්ධය හා සාමය , ඇනා, කැරනිනා, ලව් ඇන්ඩ් හේට්රඩ්, වැනි කෘතීන් ලොවට පහළ කළ රුසියානු මහා ගත්කරුවා.ඔහුගේ ජීවිතය දුක සතුට මෙ න් නො‍යෙ ක් ඝට්ටන වලින් පිරී තිබූ එකක්.ඔහු නවකතාකරුවෙකු වීමට පෙර ජීවිතය පටන් ගත්තේ යුදහමුදාවේ සුළු සේවකයෙකු ලෙසය‍‍. ඔහු ඉතා දීප්තිමත් ලෙස පෙනුණත් යමක් ඉ‍ගෙනීමට මහන්සියක් දැරෑ අයෙක් නො වීය. නීති විදුහලට නීතිය ඉගෙනීමට ගියත් ඉතා ඉක්මනින් එයින් ඉවත් විය. ඔහු සූදු අන්තුවෙකු වුවද ඔහුගේ දර්ශනය මාටින් ලූතර් කිං හා මහත්මා ගාන්ධිගේ දර්ශනයෙන් පෝෂිත වූ එකක් විය. ටෝල්ස්ටෝයි පවුලේ බාලයා වූ අතර මව වන වොල්කෙන්ස්කායා කුමරිය ඔහු ඉපදී වසර දෙකකින් එනම් 1830 දී මියගියා ය. මව මියයෑමෙන් මාස හතරකට පසු පියා ද මියගියෙන් ඔහු අනාථ තත්වයට පත්විය.එහෙ ත් නැන්දණියෝ ඔහු හදා වඩා ගැනීමට ඉදිරිපත් වූහ. අනාථයකු ෙලස හැදුණත් ඔහු ඉගෙන ගත්තේ ගෙදරටම ගෙන්වාගත් ප්‍රංශ හා ජර්මන් ගුරුවරුන්දෙදෙනකු වෙතිනි.1847 දී ඔහු තම පවුලේ ඉඩම්වල ගොවිතැන් කිරීමට පෙළඹුණේ ය.ලියෝ ටෝල්ස්ටෝයි 1862 දී සිය මවගේ මිතුරියකගේ දියණියක හා විවාහ වූයේ සතිදෙකක ඇසුරකින් පසුය. එහෙත් ඔවුන් අතර වයස් පරතරය වසර 15 කි.ඔවුන්ගේ විවාහ දිවිය ගතවූයේ කටුක අත්දැකීම් අතරිනි. ලියෝ හා සොෆියාට දරුවෝ 13 දෙනෙක් සිටියහ. එහෙත් ඔහු මියයන විට ජීවතුන්අතර සිටියේ 9 දෙනෙ කු පමණි.යුද්ධය හා සාමය කෘතිය හත්වරක් පිටපත්කළේ ඇයයි. කොතෙකුත් අඩ දබර තිබුණත් ඇය ඔහුගේ ලේඛන කටයුතුවලට උදව් කළා ය. එහෙත් ඔවුන්ගේ පවුල් ආරාවුල්කෙළවරක් නොවීය ..බැරිම තැන වයස අවුරුදු 82 දී ඔහු සොෆියා අතහැර දමා ගියේ ය. .වයස 82 දී සිය බිරිය හැරදා ඔහු ගියේ දියණිය ඇලෙක්සැන්ඩ්‍රා වෙතය .එහෙත් ඔහු ඊට දින කීපයකට පසුව මියගියේ ය.ඩෙන්මාර්කයේ රැකියා හිඟය අතිශයින් උග්‍ර අතට හැරී ඇත. රැකියාවක් ලබා ගැනීමට අවශ්‍ය සියලුම සුදුසුකම් ඇතත් මේ රැකියා හිඟය නිසා ලිපිකරුවන්, නීතිඥයින් හා වෙනත් ඉහළ සුදුසුකම් ලැබු අය අතරමං වන තත්ත්වයකට පත්වී ඇති බව වාර්තා වේ.මොවුන් ගේ සුදුසුකම් ප්‍රදර්ශනය කිරීම සඳහා වෘත්තිය සමිතියක් අපූරු ක්‍රමයක් යොදාගෙන ඇත. එනම් රැකියා අපේක්ෂිත තැනැත්තා වීදුරු කූඩුවක් තුළ සිට තමන් කටයුතු කරන ආකාරය පෙන්වීමයි. ලෝකයේ පැරැණිම වෘත්තිය ද ක්‍රියාවට යොදා ඇතැම් ‍යුරෝපීය රටවල ප්‍රදර්ශනයට තැබේ.කෝපන්හේගන් නගරයේ ප්‍රසිද්ධ මාර්ගයක පිහිටි “රෙපියුටේෂන්” නමැති වෙළෙඳ ශාලාවේ ඉදිරිපස ඇති වීදුරු කාමරයක සිට රැකියා අපේක්ෂිත තැනැත්තා තම කටයුතුවල යෙදේ. ඔහුගේ සුදුසුකම් විස්තර වීදුරු කූඩුවේ අලවා ඇත.එම ස්ථානය පසුකොට යන අය එතැන නැවතී ඔහු දෙස පරීක්ෂාවෙන් බලා ඔහුගේ සුදුසුකම් ද කියවා ඔහුට රැකියාවක් දීමට හැකියාවක් ඇත්නම් ඒ සඳහා ක්‍රියා කරනු ඇතැයි අපේක්ෂා කෙරේ.රැකියාවක් සොයා මහත් සේ වෙහෙසුණු දේශපාලන විද්‍යාව පිළිබඳ විශේෂඥයෙකු වූ හැනිබල් කැමල් හෝල්ට් මෙම ප්‍රදර්ශනයට සහභාගි වූ අතර “කූඩුවක හිරකොට තිබෙන වඳුරෙක් දෙස බලනවා වගේ එතැන පසුකොට යන අය මා දිහා බලාගෙන ඉන්නවා. ඒත් රස්සාවක් සොයා ගන්න ඕනෑම දෙයක් කරන්න මම සූදානම්” යි කීවේය.දැනට මෙම ප්‍රදර්ශනයට රැකියා අපේක්ෂාවෙන් 265 දෙනෙකු සහභාගි වී ඇති අතර ඔවුන් ගෙන් තුන්දෙනෙකුට රැකියා ලබා ගැනීමට හැකි වී ඇතැයි රෙපියුටේෂන් ආයතනයේ පාලන අධ්‍යක්ෂ ඇලෙක්සැන්ඩර් පීටර්සන් පවසයි.චීස් කියනු එක් රසයකි. ලුණු තවත් රසයකි. මෙම වර්ග දෙකටම වඩා වෙනස් රසයක් චොක්ලට්වලින් ලැබේ. මෙම රස තුනම එක්තැන් කොට චොකලට් එකක් ඇත්නම්. මේ රස තුනම එක්කළ චොක්ලට් වර්ගයක් දැන් වෙළෙඳ පොළට එක්කර ඇත.මේ අලුත් රසය දැන් මහත් සේ ජනප්‍රිය වී චොක්ලට් 100,000 ක් පමණ විකිණී ඇති බව වාර්තා වේ.මේ චොක්ලට් වර්ගයට පාරිභෝගිකයන් ගෙන් විවිධ ප්‍රතිචාර ලැබෙන එක් අයකු පැවසුවේ “ඒ රසය ගැන හිතෙන කොටත් මට කෑම එපා වෙනවා” යනුවෙනි.උතුරු කැලි‍ෙෆා්නියාවේ සිල්ලර බඩු වෙළෙඳ හලක් හිමි කෙන්ට් ෆ්‍රිමර් (Frimmer) පසුගිය දා රූපවාහිනියේ පෙන්වීම සඳහා අපූරු දැන්වීමක් සකස් කළේය. එම දැන්වීමට ඔහුගේ වෙළෙඳ සලට කඩා වැදුණු සොරෙකු ද යොදාගෙන තිබිණ.වෙළෙඳ සලේ සෙසු සිල්ලර බඩු අතර පස්ට්‍රාමි වලට මහත් ඉල්ලුමක් තිබිණ. පස්ට්‍රාමි යනු මස් වර්ග වේලා ලුණු යොදා පිළියෙල කරනු ලබන ආහාරයකි. චීස් හා සමාන රසයක් ද ඇත.මේ වෙළෙඳ දැන්වීම ඇරඹෙන්නේ මිනිසෙකු මෙම වෙ‍ළෙඳ සැලේ වීදුරු ජනේලය කඩා ඇතුළුවීමට තැත්කොට දෙවරක් ම ඇද වැටී පසුව පලා යන අයුරු දක්වමිනි.සැකකරුවා වීදුරුවට යමක් විසි කරන අන්දමක් වීදුරු කැඩෙන ශබ්දය සමඟ කැඩුණු වීදුරු ජනේලය තුළින් පස්ට්‍රාමි ආහාර වර්ගයක් දැන්වීමේ පෙන්නුම් කරනු ලබන අතර පසුබිමින් ගැඹුරු කටහඬකින් “කෙතරම් රසවත් ද? සමහරු මෙය රස විඳීමට ඕනෑම දෙයක් කරනු ඇත” යනුවෙන් දැන්වීමේ දැක්වේ.මේ දැන්වීමේ එන සොරා ඇත්තටම එවැනි ක්‍රියාවක යෙදීමත් එම ක්‍රියාව ෆ්‍රිමර් විසින් වීඩියෝ ගතකර දැන්වීමට යොදා ගැනීමත් මෙම පුවතේ විශේෂත්වයයි.මෝටර් රථයක් පදවාගෙන යමින් සිටියදී 20 හැවිරිදි බ්‍රයන් සුනීයා පොලිස් නිලධාරීන් විසින් නවත්වනු ලැබුවේ එක මංතීරුවක් දිගේ රිය නොපැදවීමේ වරදටය. එය මගී නීතිවලට පටහැනි ක්‍රියාවක් නිසා ඔහුගේ රිය නවත්වනු ලැබුවත් හෙතෙම මෝටර් රථයේ අනෙක් දොරින් පිටවී පලා ගියේය.පසුපස එළවාගෙන එන පොලිස් නිලධාරීන්ගෙන් බේරීමට වැටක් කඩාගෙන දිවයද්දී ජල පවිත්‍රාගාරයක් අසල දී ඔහුට මුණ ගැසුණේ දැවැන්ත කිඹුලෙකි. ඔහුට එතැනින් එහාට පැන යෑමට කිඹුලා ඉඩ දුන්නේ නැත. කිඹුලාගේ ප්‍රහාරයට ලක්වූ ඔහු වේදනාවෙන් මරහඬ තලන්නට විය. පසුපසින් දිව ආ ඇමරිකාවේ ෆ්ලොරිඩා (Florida) ජනපදයේ පිනෙල්ලාස් ප්‍රාන්තයේ පොලිස් නිලධාරියෙක් වහා පැන කිඹුලා සමඟ පොර බදා ඔහු බැඳ දැමීමට සමත් වූ අතර අනෙක් නිලධාරියා වහාම සුනියා අත්අඩංගුවට ගත්තේය.ඉන්පසු එක් වරදක් වෙනුවට පොලිස් නිලධාරියෙකුගේ අණට කීකරු නොවීම, පලා යෑම, හා අත්අඩංගුවට ගැනීම වැළැක්වීමට තැත් කිරීම හා ඉදිකර තිබු වැටක් කඩා දැමීම යන වැරැදි හතරකට ඔහුට එරෙහිව නඩු පවරනු ලැබීය.නෙහාල් බොගේටියා උපන්නෙ ඉන්දියාවෙ. පසුගියදා මැලේසියා‍වෙ ක්වාලා ලාම්පුර් නගරයේ පැවැති මිස් ඉන්දියා වර්ල්ඩ් වයිල්ඩ් තරගයෙන් පළමු වැනියා වුණේ ඇයයි. ඇය ගොළු බිහිරි යුවතියක්.මෙහි විශේෂත්වය වන්නේ රූප රාජනී තරගයකට ඉදරිපත් වූ පළමුවැනි ආබාධිත තැනැත්තිය ඇය වීමයි. මුළු තරග ඉතිහාසයටම ගො‍ළු බිහිරි යුවතියක් තරගයට ඉදිරිපත් වී කිරුළ දිනාගත් පළමු අවස්ථාව මෙය බව වාර්තා වෙනවා.ඇය එක් තරග අවස්ථාවකදී අපූරු බොලිවුඩ් රංගනයක් ඉදිරිපත් කළා. සංගීතය නොඇසෙන නිසා සංගීත හඬට පා තැබීමට ඇයට නොහැකි වුවත් ඇය සංගීත රිද්මයේ කම්පනය අනුව පා තබා ඉතාමත් දක්ෂ ලෙස ඒ නර්තනය ඉදිරිපත් කර තිබුණා.ඉන් ඇඟවෙන්නේ ඇගේ ධෛර්ය හා කැපවීම බව තරගගේ විනිසකරුවන් පැවසුවා. මේ තරගයේ දෙවැනි තැන මැලේසියානු රූමතියටත් තෙවැනි තැන ඕමාන් රූමතියටත් හිමි වුණා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>26</day>
    </date>
    <link>http://www.silumina.lk/2013/05/26/_art.asp?fn=as1305265</link>
    <topic>නෙළුම් විල</topic>
    <author/>
    <content>නෙළුම් විලගමනක් යෑමට මිතුරකු එන තෙක් මම ප්‍රසිද්ධ මාර්ගයක් අයිනේ රැඳී සිටියෙමි. එතැන ෆාමසියක් තිබිණ.වැඩිහිටි යුවළක් ද ෆාමසිය ඉදිරියේ පාර අයිනේ සිටියහ. ෆාමසියෙන් බෙහෙතක් ගන්නට ආ ඔවුන් ඒ පිළිබඳ යමක් කතා කරනවා විය යුතු යැයි මට සිතිණ.අව්ව සැරට වැටිණ. මම ඉන් මිදෙනු පිණිස ෆාමසියට කිට්ටු කළෙමි. අර දෙදෙනා සාකච්ඡා කරමින් සිටියේ ද එතැන ය.මා දැක මොහොතක් ගොළු වූ දෙදෙනා යළි හෙමිහිට කතාව ඇරඹූහ.ෆාමසියට ඇතුළු වන්නට ආ ආගන්තුක තරුණයෙක් යුවළ දැක ගමන බාල කළේය. ඔවුන් දෙස මඳ වේලාවක් විමසුම් බැල්මක ලූ හෙතෙමේ කිසිත් නොදොඩාම යළිත් ෆාමසියට ඇතුළු විය.වැඩිහිටි යුවළ කතා කරන දේ දැන් මට පැහැදිලිව ඇසෙයි.‘චන්ද්‍රානි අනේ ඉතිං මං කියන දේ අහන්ඩකො. ඔයා සති දෙකකට මේ බේත් ටික ගන්ඩකො.’‘ඒක කරන්නෙ කොහොමද අපේ මහත්තයො. එතකොට කොහොමද අනිත් දේවල් කරගන්නෙ?’‘තව සති දෙකෙන් පැන්ෂන් එක එනවනෙ. එතකං කොහොමහරි ඇදගෙන යං’‘එහෙම කියලත් බෑනෙ. දරුවන්ට කරදර කරන්ඩත් හොඳ නෑ. ඒ ගොල්ලන්ට ඒ ගොල්ලන්ගේ ප්‍රශ්න තියනවනෙ’‘ඔය සල්ලිවලින් ඔයාගෙ බේත් ටික අරගෙන අපි දවසක් දෙකක් බඩගින්නෙ හිටියයි කියල කවුරුවත් දැනගන්නෙ නෑනෙ චන්ද්‍රානි’‘මං මං ගැන විතරක් හිතල බෑනෙ. අපි දෙන්න ගැනම මං හිතන්ඩ එපෑ’‘මට තව සතියකට - හමාරකට බේත් තියනවනෙ. ඔයාගේ බේතනෙ ඉවර වෙලා තියෙන්නෙ. බේත් ගන්නෙ නැතුව ඉඳල ප්‍රෙෂර් එක නැග්ගොත් අනිවාර්යයෙන්ම බේත් ගන්ඩ ඕනැනෙ. ඒ හින්ද අපි දැන් ඔයාගෙ ප්‍රෙෂර් බේත් ටික ගම්මු චන්ද්‍රානි’ඇතුළට ගිය තරුණයා පිටතට ආවේ මෙවෙලේ ය. යුවළ අසලම රැඳී, තමා ගත් බෙහෙත තම පොකැට්ටුවේ සාක්කුවකට එබීමට ඔහු වෙලාව ගත්තේ යුවළ ගේ කතාවට සවන් දීමට බව මට පසක් විය.පොකැට්ටුව සාක්කුවේ ලා ගත් හෙතෙම මට ද සිනාවක් පා ගෙන වැඩිහිටි යුවළට අඩියක් දෙකක් කිට්ටු කළේය.‘මෙහෙම ඇහුවට අමනාප වෙන්ඩ එපා අංකල්. අංකල්ටයි, ඇන්ටිටයි මොකක් හරි ප්‍රශ්නයක් ද?’‘නෑ. නෑ. මොකුත් ප්‍රශ්නයක් නෑ.’‘නෑ අංකල්, ලැජ්ජවෙන්න දෙයක් නෑ. මගෙ අම්මයි තාත්තයිත් ඔය දෙන්න වගේ. මට ඔයාල දැක්ක හැටියෙ ඒ දෙන්න මතක් වුණා. මං දරුවෙක් කියල හිතල ප්‍රශ්නයක් තියනවනං කියන්ඩ’වැඩිහිටියෝ දෙදෙන මොහොතක් මුහුණට - මුහුණ බලාගත් වන ම සිටියහ. ඉන් අනතුරුව කාන්තාව බිම බලා ගත්තීය. පිරිමියා තරුණයාට ළංව ඔහුගේ අතක් අල්ලා ගත්තේ ය.‘පුතා අපේ දරුවෙක් වගේ ඔහොම කතා කරද්දි තවත් වසං කරන එකේ තේරුමක් නෑ. මේකයි පුතා ප්‍රශ්නෙ. මෙයාට බේතක් ගන්නයි ආවෙ. හැමදාම ගන්න මිල අඩු බේත ඉවර වෙලා. ඒක ගන්නත් අපිට සල්ලි තියනව. හැබැයි එතකොට අපිට යන්ඩ සල්ලි නැතුව යනව. ඒකයි හේතුව.’‘ඒකනේ බලන්ඩ දැන් මෙතන ප්‍රශ්නයක් තියනවනේ. අපේ අම්මයි, තාත්තයිත් ඔහොමයි ප්‍රශ්නයක් ආවම දෙන්න කුටු කුටු ගානව. ‘ඇයි’ කියල අහපුවම ‘නෑ මොකුත් නෑ’ කියනව. කෝ දෙන්ඩ ඇන්ටි ඔයාගෙ බේත් තුණ්ඩුව!’ තරුණයා මුල් වරට වැඩිහිටි කාන්තාව ඇමතුවේය. ඇය නිහඬව එය ඔහුට දුන්නාය. බෙහෙත් තුණ්ඩුව අතට ගත් තරුණයා ෆාමසියේ වීදුරු දොර තල්ලු කරගෙන වහා එතුළට වැදුණේය.වැඩිහිටි යුවළ ෆාමසිය දෙස බලා සිටියේ අයා ගත් මුවිනි.ටිකකින් තරුණයා යුවළ සොයා ආවේ හිනාසීගෙනය.‘මෙන්න ඇන්ටි සති දෙකකට නෙමේ මාසෙකටම බේත් තියනව.’‘මොනව මාසෙකට!’ වැඩිහිටි කාන්තාව බෙහෙත් උරය දෑතින් පිළිගන්නා ගමන් තරුණයාත් සැමියාත් දෙස මාරුවෙන් මාරුවට බැලුවේ හදිසියේ කඩා පාත් වූ වාසනාව උහුලා ගත නොහැකිව විය යුතු ය.මගේ ම වයසේ පසුවන මේ තරුණයා ගැන ම’සිත පහළ වූයේ ගෞරවයකි. අනුන් කෙරෙහි ඔහුට තරම් සියුම් හැඟීමක් නොවීම ගැන මා තුළ ලජ්ජාවක් ඇති විය.මෙවිටම මගේ ජංගම දුරකථනයට ඇමතුමක් ආයේ ය. ඒ මගේ මිතුරා ගෙනි. ‘මචං මාර ට්‍රැපික් එකකට අහුවුණේ. එන්ඩ ටිකක් විතර වෙලා යයි. උඹ ඔතනම හිටපං!’මගේ අවධානය යළි වැඩිහිටි යුවළ හා තරුණයා වෙත යොමු වන විට ඔවුහු බෙහෙවින් ළෙන්ගතුව සිටියහ.‘අංකලුයි, ඇන්ටිත් දැන් යං මාත් එක්ක මොනව හරි කාල තේ එකක් බොන්ඩ’ තරුණයා පාරෙන් එහා පැත්තේ ඇති හෝටලය දෙස බැලුවේ ය.‘එපා පුතා එපා! අනිවාරතේ වියදං කර ගන්ඩ එපා! ඕව තමන්ගෙ දරුවන්ට වියදම් කරන්ඩ තියන සල්ලිනෙ.’ කාන්තාව උපදෙසක් ද දුන්නා ය.‘ඇත්ත තමයි පුතා, ඔයා දැන් අපිට අත්‍යවශ්‍යම දේ අරන් දුන්නනෙ. ඒ ඇති පුතා. දැන් අපි යන්නං’ පිරිමියා තරුණයාගේ පිටට තට්ටු කළේ ය.එහෙත් තරුණයාගේ පෙරැත්තය නිසා ම ඔවුනට හෝටලයට යෑමට එකඟ වීමට සිදු විය. යුවළ කහ ඉර දිගේ පරිස්සමට පාර පන්නා ගෙන හෝටලයට ගිය තරුණයා ටික වේලාවකින් ගිය පරිදිම ආපසු ඔවුන් කැඳවාගෙන ෆාමසි දොරකඩට ආවේය.‘ඔය දරුව දෙවි කෙනෙක් වගේ. ඔය හදපු දෙමව්පියො, ඔය දරුවගෙ බිරිඳ, ඔය දරුවගෙ දරුවො නිවෙම්වා! නිවෙම්වා! නිවෙම්වා! වැඩිහිටි කතගේ දෑස කඳුළින් පිරී ගියේය.‘ඇත්තම කියනවනං පුතේ අපි දෙන්න උදේට ගෙදරින් තේ දෙක බීල ආපු ගමන්මයි මේ ඉන්නෙ. පුතා සිද්ධ කර ගත්තෙ ලොකු පිනක්’ වැඩහිටි පිරිමියා තරුණයාගේ පිටට සුපුරුදු තට්ටුව දැම්මේය.පහන් හැඟුමින් ඔද වැඩී සිටි තරුණයාට කතා කර ගත නොහැකි විය. ඔහු ලේන්සුව ගෙන විටින් විට දෑසේ තෙත පිස ලා ගත්තේ ය.ටිකකින් එහි නැවැත්වූ බස් රියකට වැඩිහිටි යුවළ හනි හනික ගොඩ වැදුණේ තරුණයා උණුසුම් ලෙස සමු දෙමිනි. බසයට නැඟුණු පසු ද ඔවුන් ජනේලවලින් පිටතට අත් දිගු කොට තරුණයාට සමු දුන්නහ. තරුණයා ද සුරත වනමින් ඔවුන් නොපෙනී යන තුරු නිහඬව සිටියේ ය.මේ දර්ශනයෙන් මම ආනන්දයට පත් වීමි, මට ඔහු සමඟ කතා කරන්නට සිතිණ. මම ඒ අදහසින් ඔහු වෙත ගියෙමි.එහෙත් ඔහු ගේ මුහුණෙහි මා දුටුවේ තියුණු ගැටලුවකි.ඔහු මුදල් පසුම්බිය දිගු කැර එහි සියලු සාක්කු නිරීක්ෂණය කළේ සැඟවුණු මුදලක් වේදැයි සොයා බලන්නා සේය.‘මොකද ප්‍රශ්නෙ?’ මම ඇසීමි.‘මට බස් එකේ යන්ඩ රුපියල් විස්සක් විතර අඩුයි’ ඔහු කීවේ තරමක අපහසුවකිනි.මම සාක්කුවෙන් රුපියල් සියයක් ගෙන ඔහුට දිගු කළෙමි.‘ඔච්චර එපා මචං, මට විස්සක් දීපං!’ ඔහු කීවේ දන්නා කියන මිතුරකු සේ ය.‘උඹ මට කරන්ඩ බැරි වැඩක් කරපු මිනිහෙක්. මට උඹ ගැන තියෙන්නෙ සදාකාලික ගෞරවයක්. මෙන්න මේක තියාගනිං බං’ මගේ බස් හමුවේ මොහොතක් ගොළු වී සිටි ඔහු අනතුරුව මට මදහසක් පා රුපියල් සියයේ නෝට්ටුව ගෙන සිය මුදල් පසුම්බියේ ලා ගත්තේ මගේ ජංගම දුර ඇමතුම් අංකය ද ඉල්ලා ගෙනය.අනන්‍යතාව සඟවා සිටීමට කැමති සිළුමිණ පාඨකයකු විසින් යොමු කරන ලද ලිපියක් ඇසුරිනි.සිංහල අවුරුද්ද වෙනුවෙන් මට තෑගි වව්චර් කිහිපයක් ලැබී තිබිණි. ඒ අතර එක්තරා සුපිරි වෙළෙඳ සලකින් බඩු ලබා ගන්නා එකක් ද විය.‘හෙට අනිද්ද ඔයා ටවුමට ගියාම මේකෙන් අවුරුද්දට වුවමනා කළමනා ටික ගන්නකෝ’ යි කියමින් මම බිරිය අත එය තැබීමි.ඉන් ඇය සතුටට පත් වුව ද වෙළෙඳ සලට යෑමට අදි - මදි කළා ය.“මං තනියම ගිහිල්ල කොහොමද? ඕවයෙ හරියට වංචා තියනවලු අනේ’ යි කී ඇය සිය මතය ඔප්පු කරනු පිණිස නිදසුන් ද දැක්වූවා ය.මේ වෙලාවේ මා සිටියේ දරුවන් දෙදෙනා පෞද්ගලික උපකාරක පන්තියෙන් කැඳවා ගෙන ඒමට යනු පිණිස සූදානම් වෙමිනි.සාමාන්‍යයෙන් අපේ යෑම් - ඊම් සිදුවන්නේ මෝටර් බයිසිකලයෙනි. අපට පුංචි කාරයක් තිබුණ ද තෙල් වියදම සැර නිසා එය පාවිච්චි කැරෙන්නේ විශේෂ ගමනක් - බිමනක් වෙනුවෙන් පමණි. බයිසිකලයෙන් යන ගමන වෙනස් කර, බිරිය ද කැටුව කාරයෙන් ගොස්, දරුවන් දෙදෙනා ද නංවාගෙන එන ගමන් සුපිරි වෙළෙඳ සලෙන් තෑගි වව්චරයට අදාළ බඩු ටික ද ගෙන ඒම මැනැවැයි මට එවේලේ සිතිණි. බිරිය ද ඊට සතුට පළ කළේ රෑ බත හැඳීම හදිසියේ වෙනස් කරමිනි. ‘එහෙනං අද අපි රෑට පාන් කමු! පුතාලත් වෙනසකට ආසයිනෙ.’ යෝජනාව ඉහළින් පිළිගත් මා බිරිය වහ වහා පරිප්පු වෑංජනයක් පිළියෙල කළා ය.හරියටම හැන්දෑවේ හය වනවිට ම අපි නගරයේ පෞද්ගලික පන්තියේ ගේට්ටුව සමීපයට ගියෙමු. දරුවෝ දෙදෙනා සිනා සීගෙන විත් කාරයට නැගුණහ. සුපිරි වෙළෙඳ සලේ දොරකඩ වූ කුඩා බිම වාහනවලින් පිරී තිබිණ. අපි ඈතක රිය නවත්වා වෙළෙඳ සලට පිවිසුණෙමු. ඇලුමිනියම් කරත්තයක් තල්ලු කරගෙන ආ පොඩි පුතු මව සමඟ බඩු තෝර තෝරා එහි පටවන්නට වූයේ ය. ලොකු පුතුත්, මමත් දෙදෙනාගේ වැඩ නරඹමින් පසෙකට වී හිනැහෙමින් සිටියෙමු.පොඩි පුතු ලොකු චිලී පේස්ට් (ලුණු මිරිසක්) බෝතලයක් තෝරා ගත්තේ ය. චිලී පේස්ට් කන්නේ ඔහු පමණක් නිසා ඔහු කුඩා බෝතලයකට කැමති කරවා ගන්නට මවට මහත් වෙහෙසක් දැරීමට සිදු විය.‘ලොකු පුතාට විශේෂ යමක් එපා ද?’ මම ඔහු සමීපයට ආවා ය.‘විශේෂයක් නෑ. ඔයාල ගන්න දෙයක් ගන්න’ ඔහු කීවේ ය.‘ඔයා ජෑම්වලට ආස හින්ද ජෑම් බෝතලයක් ගන්න ද? හවස පන්ති යනකොට පාන් පෙත්තක ගාගෙන යන්ඩ පුළුවන්නෙ ‘මව පෙරැත්ත කළා ය.‘මල්ලියි, අම්මයි කැමති දෙයක් ගන්න,’ ලොකු පුතු අකැමැත්තෙන් කැමැත්ත පළ කළේ ය.‘අපි මිල්ක් මේඩ් ටින් එකකුත් ගම්මු. අවුරුද්ද පහුවෙලා ඔයා ඔෆිස් යද්දි යාළුවන්ට කිරි ටොෆි ටිකක් හරි හදාගෙන යන්න පුළුවන්නේ නේද?’ බිරිය මගේ අවශ්‍යතාවක් ද ඉටු කළා ය.කැෂියර් කවුන්ටරයේ සිටියේ ලලනාවකි. ඇය අප හිනාවෙන් පිළිගෙන අපගේ බඩු එකිනෙක පසෙකට දමමින් ඒවායේ මිල ගණන් කොම්පියුටරයට ඇතුළු කළා ය.තෑගි වව්චරයේ රුපියල් තුන් දහස ඉක්ම යන විට ලලනාව මදෙස බැලුවා ය. තෝරා ගත් බඩු සියල්ල මිලදී ගන්නා බව මම කීමි. ඇය යළි කොම්පියුටරයේ වැඩට බැස්සා ය. මුළු බිල රුපියල් පන්දහස් ගණනක් විය. ඉතිරි දෙදහස් ගණන මම අතින් ගෙවා දැමුවෙමි.“සර් මෙන්න මේ ටික පුරෝල අර කියන බොක්ස් එකට දාන්නකො” ලලනාව කුඩා පත්‍රිකා කිහිපයක් මට දුන්නා ය. ඒවා තෑගි අදින කූපන් පත් බව මට හැඟී ගියේ ය. බඩු මිලදී ගන්නා අයට රුපියල් පන්සියයකට එක කූපන් පත බැගින් හිමිවේ. ඒ අනුව මට කූපන් පත් හත අටක් ම ලැබිණ.මම ලොකු පුතු සමඟ පසෙකට ගොස් ඒවා පුරවා අදාළ පෙට්ටියට දැමුවෙමි. ඒ කටයුත්ත නිම වනවිට විනාඩි කිහිපයක් ගත වී තිබිණ.‘හරි ද එහෙනං?’ බඩු පුරවා ගත් ලොකු සිලි සිලි බෑග් දෙක එල්ලා ගෙන සිටි බිරියත්, පොඩි පුතුත් දෙස බලමින් මම ඇසුවෙමි.‘හරි යමු!’ බිරිය කීවා ය.දොරටුවෙන් පිටවන අප දෙස දොරටුව අසල රැඳී සිටි සේවකයන් දෙතුන් දෙනකුගේ ඇස් යොමු වී තිබිණි. මම ඔවුනට හිනාවක් පෑවෙමි. ඉන් එක් අයකුගේ මුහුණෙහි නැඟුණේ ඔච්චම් හිනාවක් යැයි මට සිතිණි. තෑගි වවුචර්වලට බඩු ගන්නා අයට මෙවැනි ඔච්චම් හිනා නැඟෙනවා විය යුතු යැයි ඒ සමඟම මට සිතිණ. මම ඒ සිතුවිල්ල යටපත් කර ගතිමි.කෙසේ වුව ද ඒ ඔච්චම් හිනාව මට දරුණු ලෙස වධ දෙන්නට වූයේ අප රෑ අහර ගන්නා විට ය.‘කෝ මගෙ චිලී පේස්ට් එක? ගන්නකො ඒක මෙහාට’ පොඩි පුතු පාං කෑල්ල කටේ හිර කරගෙනම කෑ ගෑවේ ඔහුගේ චිලී පේස්ට් එක හදිසියේ මතක් වූ නිසා විය යුතු ය. මව එය සොයමින් ෂොපිං කවර තුළට අත රිංගවන්නට වූවා ය. ‘කෝ මේක?’ යැයි සොයමින් කරදර වූ ඇය අවසානයේ ඒවා පරිස්සමින් බිම මුල්ලකට හැළුවා ය. චිලී පේස්ට් එක පමණක් නොවේ, ජෑම් බෝතලය ද, මිල්ක් මේඩ් එක ද නොවී ය.අපට රෑ කෑම මොහොතකට අමතක විය. අපි බිල්පතට අනුව බඩු පරීක්ෂා කොට බැලුවෙමු. මුල් බඩුවලට අමතරව ෂැම්පු බෝතලය ද නැති බව අපට ප්‍රත්‍යක්ෂ විය.‘ඕකනෙ මං යන්ඩ කලිනුත් කිව්වෙ ඕවයෙ ඔහොම තමයි කියල. මං විතරක් නං මදෑ. හතර දෙනෙක් ඉඳලත් මේව මෙහෙම වුණානෙ.’ බිරිය කම්මුලට අත තබා ගත්තා ය.මට කට උත්තර නැති විය.දැන් සති කිහිපයක් ගෙවී ගොසිනි. මා හැර සෙසු සියලු දෙනාට සියල්ල අමතක ය. මම ද එය අමතක කර දමන්නට වෙර දරමි.එහෙත් මට කාරණා දෙකක් අමතක කර දැමිය නොහැකි ය. එකක් අර සේවකයාගේ අවඥාසහගත බැල්ම ය. අනික අප පවුල පිටින් ම රැවටීම ය.නිට්ටඹුවේ සිරිධම්ම සෙනෙවිරුවන් මහතා විසින් යොමු කරන ලද ලිපියක් ඇසුරිනි.පිය ඇසුරමගේ පොත් රාක්කයේ වූ පොතකට මගේ අවධානය යොමු වූයේ අහම්බෙනි. එය පෙරළා බලන විට ම'පියාගේ පැරැණි මිතුරකු පිළිබඳ හෝඩුවාවක් ලැබිණ.මා එහි තිබූ අංකය ඇමතුවේ එතරම් විශ්වාසයකින් නොවේ. එහෙත් මපියාණන් ගේ මිතුරා මා අමතනු ඇසිණි.ඔහු මපියාණන් ගැන විමසීය. මපියාණන් ජීවතුන් අතර නැති බව ඔහු දැන නොසිටියා විය යුතුය. වසර දෙකකට උඩ දී මපියාණන් මිය ගිය බව මා කියද්දී ඔහු බෙහෙවින් ශෝකයට පත් විය.කෙටි කලක් ගෙවී ගියේ ය.මපියාණන් ගේ මිතුරාගේ පදිංචියට ආසන්නයේ පිහිටි රාජ්‍ය ආයතනයකට යෑමට මට සිදු වී තිබිණ. මම ගමන පිටත්වීමට පෙර දුරකථනයෙන් ඔහුට ඒ බව කීමි.මා එහි ගියේ මපුතණුවන ද සමඟ ය. සිය පැරණි මිතුරාගේ දියණියන්, මුනුපුරාත් දැක ගැනීම මේ සොඳුරු හිතැත්තාට සතුටක් ම වූයේ ය. ඔහු මපියාණන් සමඟ ගත කළ යෞවනයේ සොඳුරු අත්දැකීම් සිහිපත් කරන්නට වූයේ හද පිරි සතුටිනි.ගුරුවරයකු ද, කවියකු ද සර්ප විෂ වෛද්‍යවරයකු ද වූ හල්ලොලුවේ ධර්මසේන නමැති මපියාණන් මෙන්ම ගුරුවරයකු, කවියකු පමණක් නොව ගුරු උපදේශකවරයකු ද වී දැන් විශ්‍රාම සුවයෙන් කල් ගෙවන මේ වියතාණෝ ආඬිඅම්බලමේ, දැවමොට්ටාවේ ආචාර්ය අශෝක කරුණාරත්නයෝයි.‘පුතා, මං ලොකු මිනිහෙක් නම් නෙමේ. මං තව ඕන්නං අවුරුදු පහක් ඉඳී.’ එතුමෝ මපුතු දෙස බලා නිරහංකාරව කීහ.‘නෑ ඔබතුමා මාව අවුරුදු පහළොවක් ඉන්නව’ මට කියැවිණ. ඔහු අහිංසකව සිනාසුණේය.අශෝක කරුණාරත්නයනි, ඔබට දීගායු වේවා!  කොටදෙණියාවේ, හල්ලොලුවේ, ජීවනෝදයෙහි, කමල නයන සෝම කුමාරි මහත්මිය විසින් යොමු කරන ලද ලිපියක් ඇසුරිනි.නෙළුම් විල, සිළුමිණ, ලේක්හවුස්, කොළඹකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>26</day>
    </date>
    <link>http://www.silumina.lk/2013/05/26/_art.asp?fn=av1305262</link>
    <topic>මේ වෙසක් මාසයේ අපේ රටේ ලොකුම සිංහලයා මොහිදින් බෙග්</topic>
    <author>ජෝජ් රොබ්සන් ද සිල්වා</author>
    <content>මේ වෙසක් මාසයේ අපේ රටේ ලොකුම සිංහලයා මොහිදින් බෙග්- මධුමාධව අරවින්දඑම ගී හඬින් ඔබ ඔහු හඳුනන්නේ ය. ගැයුමෙන් ඔබේ හද බැඳී ඔහු මේ වනවිට ශ්‍රී ලාංකේය ගායක ගායිකා සංගමයේ සභාපතිවරයා ය. ඔහු සමඟ කතාබහ කරන්නට අපට වැදගත් කාරණා කිහිපයක් ම වේ. එහෙයින් මෙවර අපි ඔහුට ආරාධනා කරමු. මේ, ඔහු - මධුමාධව අරවින්ද.“ප්‍රේමය සහ විරහව වෙනුවෙන් සින්දු කියන්න දැන් ඕන තරම් ගායක ගායිකාවන් මේ රටේ ඉන්නවා. ඒ ළමයි ඒවා හොඳටම කරනවා. කොහොම හරි ඒ දේ සිද්ධ වෙමින් පවතිනවානේ. ඒ නිසා මං පෞද්ගලිකව මගේ පැත්තෙන් හිතුවා මෙහෙම දෙයක්. “මමත් ඒ කට්ටියට මුහු වෙන්න ඕන නැහැ” කියලා.මේ ලෝකේ ගායක ගායිකාවන් කළේ ප්‍රේමය සහ විරහව ගැනම ගීතයෙන් කතා කිරීම පමණක් නෙමේ. හැම රටේ ම බිහි වුණා - ජනතාවගේ බැරිකමට, නැතිකමට සවිය දෙන ගායකයින්. ‘බොබ් මාලේ’ එවැනි එක ගායකයෙක්. ඔහු කෙසඟ සිරුරැති මිනිහෙක් වුණාට ජැමෙයිකානුවන්ට යෝධයෙක් වුණා කටහඬින්, ගැයූ ගීතවලින්. ‘නැගිටපල්ලා, බැරිකම් තිබුණත් නුඹලාගේ හයියෙන් නැගිටපල්ලා’ කියමින් ඔහු ඒ සමාජයේ පෙරළි කළා.”“අපේ රටේත් ගුණදාස කපුගේ මහත්මයා යහපත් සිතුවිලි තියෙන ගීත ගොඩක් ගායනා කළා. හැබැයි එතුමාව කොපි කරන්න කවුරුත් බයයි. මොකද එතුමා ජනප්‍රිය සංස්කෘතියට අයිති ලස්සන පෙනුමක් තියෙන නටමින් ගායනා නොකරපු ගායකයෙක් වූ හින්දා. හැබැයි ඇත්තටම එතුමා වචනවලින් අපිව නටවපු ගායකයෙක්. ඒ ගීත අහලා අපි අලුතෙන් හිතන්න ගත්තා.නැතිකම, බැරිකම විකුණනවා වෙනුවට එහෙම නැති බැරි අයව නැඟිටුවන්න පුළුවන් රටක් මේක. ඉතිහාසය හරහා එහෙම නැගිට්ට මිනිස්සු ඕන තරම් ඉන්නවා. ඒ හයිය අපි ගමු. කෙනෙකුට යමක් දිය යුත්තේ තමන්ට ඉහළට යාමේ බලාපොරොත්තුවෙන් නෙමෙයි. ඒ කෙනාට ඉහළට යාමටයි මාතෘකා ඕන තරම් තියෙනවා. හෙට දවසේ මම අලුතින් ගී නිර්මාණ කළොත් මම හිතාගෙන ඉන්නවා අලුත් රටාවක් ගේන්න. අපේ නැති බැරි කම් ගැනත් අපි එදාට ගීත හරහා ලස්සනට කතා කරමු.”*ඔබ අලුත් රටාවක් ගෙනෙන්න වෑයම් කරන්නේ ගුණදාස කපුගේ ශිල්පියාණන්ගේ අඩි පාරේ ගමන් කරමින් ද...?“බොහෝ දුරට එහෙමවෙයි. හැබැයි මධුමාධව අරවින්ද විදිහටයි මම එහි ගමන් කරන්නේ. සාමාන්‍යයෙන් කවුරුත් කරන්න ඉන්න දේවල් ප්‍රසිද්ධියේ කියන්නේ නැහැනේ මෙහෙම. තව කෙනෙක් ඒ දේ කරයි කියලා. මම නම් කියන්නේ මෙය මට වඩා ඉස්සෙල්ලා වෙන කාට හරි කරන්න පුළුවන් නම් කරන්න.*අපේ සංගීත ක්ෂේත්‍රයේ වත්මන් තාරුණ්‍යයට අලුත් සම්ප්‍රදායක් අවශ්‍ය ඇයි...?“වත්මන් තාරුණ්‍යයට හැමවෙලේ ම උරුම වෙලා තියෙන්නේ ප්‍රේමය විරහව සහ ණයට ගත්ත හෙලිකොප්ටර්, කාර්, දෙමහල් තෙමහල් මාළිගා ආදියයි. ඒවා එක්ක විෂුවල් කරන්න හිතෙනවා මිසක් එතැනින් එහාට කිසිවක් ඔවුන්ගේ මියුසික් වීඩියෝවකවත් නැහැ. බලන්න ලොකු ගොඩනැඟිලි යට සින්දු කියන, නයිට් ක්ලබ් වල සින්දු කියන රූප රාමු, බොඩි ගාඩ්ලා දාගෙන ඇවිදින රූප රාමු, පෙම්වතිය හම්බ වෙන්න හෙලිකොප්ටරෙන් යන රූප රාමු වැනි ඒවා තමයි මේ පැන්ටසිය හිතන්නේ. ඒත් මම දන්න සමහර පෙම්වතුන්ට බයිසිකලයක්වත් නැහැ.ඒ සැබෑව මේ රටේ වචන බවට පත් වෙන්නෙ නැහැ. කොළඹ කේන්ද්‍ර කරගත්ත අතළොස්සක් කියන පණිවුඩය තමයි පොලොන්නරුවේ වැව් බන්ට් එකේ ඉන්න ළමයාටත් රූපවාහිනී නාළිකා හරහා ලැබෙන්නේ. ඉතින් ඒ ළමයත් හිතනවා ටයි කෝට් ඇඳලා පෙම්වතිය ළඟට යන්න. උමතු වෙන ඒ ළමයා ඊළඟට වැව් බන්ට් එක දිගේ අමුතු ඇක්ෂන් දදා යනවා. ගම්වල කොල්ලෝ කොළඹ පොරවල් වෙන්න. කොළඹ සමාජයේ යාළුවෝ වෙන්න බලහත්කාරයෙන් මේවා වපුරනවා. ඒත් ඒ කොල්ලෝ බොහොම අමාරුවෙන් ඔවුන්ගේ අම්මලා තාත්තලා එක ව්‍යාංජනයක් එක්ක බත් කවලා හදපු පැටව්, දැන් ලොකු වෙලා මංමුලා වෙන්න හැදුවාට. අලුත් සම්ප්‍රදායක් අවශ්‍ය ඒ නිසයි.”*ගීත සඳහා රූප රචනය එකතු වීම සහ Music video සඳහා සම්මාන දීම පිළිබඳ ඔබට හැඟෙන්නේ කෙසේ ද?“රූප රචනය යහපත් අයුරින් ගීත සඳහා යොදා ගන්නවා නම් හොඳයි. එවැනි මියුසික් වීඩියෝ ඇත්නම් ඒවාට සම්මාන දීමත් හොඳයි. අද මේ සංගීත ක්ෂේත්‍රය වෙනස් නේ. ඉතින් ඕවා තියෙන්නත් ඕනේ. ඒ’ත් ළඟදී මමත් සහභාගි වෙච්ච එවැනි සම්මාන උලෙළක අවසානයේ දැක්ක සිද්ධියක් කියන්නම් තේරුම් ගන්න. එම සම්මාන උලෙළේ දී සම්මාන ගන්න අමුතු බෑග් කරේ දාගෙන අමුතු ඇක්ෂන් දාගෙන ගිය මමත් දන්න කිහිප දෙනෙකු උන්නා. ඔවුන්ගේ විෂුවල් වල තියෙන්නේ හෙලිකොප්ටර්, රිමෝටින් කාර්. හැබැයි සම්මාන උලෙළ ඉවර වෙලා ඔවුන් හන්දියේ හිටගෙන ඉන්නවා. “අයියේ මේ ආට එකක් එනකල් ඉන්නවා” කියමින්. ජීවිතේ ඔවුන්ටත් නැහැ, ඔවුන්ගේ ගෙදරටත් නැහැ, ඔවුන්ගේ අම්මා තාත්තාටත් නැහැ. මටත් නැහැ. වෙන කාටවත්ම නැහැ. එහෙම මියුසික් වීඩියෝ කරලා ප්‍රයෝජනයක් වෙන්නේ කාටද කියන දේ මෙතැනදි හිතන්න වෙලා.”*ඇතැම් විට ගායක ගායිකාවන් ගැයූ ජනප්‍රිය ගීත වෙනත් ගායක ගායිකාවන් විසින් නැවත ගායනා කිරීම පිළිබඳ ඔබේ මතය කුමක්ද?“වැරැද්දක්. පණ පිටින් මරාගෙන කනවා වගේ වැඩක්. කිසියම් ගායකයෙකු හෝ ගායිකාවක් අපට කිව්වොත් තමන්ගේ ගීතයක් අහවලා අනවසරයෙන් ගයා ඇති බව ඔහුගේ හෝ ඇයගේ අයිතිවාසිකම් වෙනුවෙන් අපි එම වැරැද්ද කළ ගායකයාගේ හෝ ගායිකාවගේ නිවෙස ඉදිරිපිටට ගිහිල්ලා ප්‍රසිද්ධියේ හෙළි දරව් කරනවා මෙහෙම බලු (වැරදි) වැඩක් කරලා තියෙනවා කියලා. මොකද හිංසාකාරී නොවී එවැනි විරුද්ධත්වයක් ප්‍රකාශ කරන්න මේ රටේ නීතියෙන් තහනමක් නැති නිසා අපිට අනුන්ගේ ගී ගයන හොරුන්ට විරුද්ධව පියවර ගන්න පුළුවන්කම තිබෙනවා.”*“සිංහල ගීතයේ මේ ගෙවී යන්නේ අවසන් හෝරාවයි” කියා ඔබ මීට ඉහත කළ ප්‍රකාශය තවමත් වලංගු ද...?“ඔව්, සිංහල ගීතයේ අවසන් හෝරාව දැන් පහු වේගෙනත් යන්නේ. සිංහල භාෂාව භාවිතා කරන්නේ කවුරුද ඔහු සිංහලයෙක්” කියලයි මං විශ්වාස කරන්නේ. ‘මොහිදින් බෙග්’ කියන්නේ මට සිංහලයෙක්. වෙසක් මාසේ මේ රටේ ලොකුම සිංහලයා එතුමා. (‘බුද්ධං සරණං ගච්ඡාමී’ ගීතය මුමුනමින්...)ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>26</day>
    </date>
    <link>http://www.silumina.lk/2013/05/26/_art.asp?fn=av1305263</link>
    <topic>සිනා කතා</topic>
    <author>එඩ්වඩ් චන්ද්‍රසිරි</author>
    <content>සිනා කතාඋඩරට පළාතේ ගම් කීපයක දරු උපත් පිළිබඳ සමීක්ෂණයක යෙදී සිටි නිලධාරියා ඉන් එක් ගමක දරු උපත් අනෙක් ගම් හා සසඳද්දී ඉතා අස්වාභාවික ලෙස වැඩි ප්‍රවණතාවයක් දක්වන බැව් නිරීක්ෂණය කළේය. හේ එම ගමේ පිහිටි පාසලේ විදුහල්පති තුමා හමුවී ඒ පිළිබඳ විමසීමි.’මේකනෙ මහත්තයො වැඩේ. මහත්තයා දකින්ඩ ඇතිනෙ මේ ගම මැදින් වැටිලා තියෙන රේල් පාර. ඒ රේල් පාර ආන් අර කඳු දෙක මැදින් යද්දි දිග බිංගෙයක් පහුකරගෙන යන්නෙ. උදේ පාන්දර 4.00 ට මේ ගම මැදින් යන කෝච්චිය ඔය බිංගෙට ඇතුල් වෙන්ඩ කලින් දිග හූවක් කියනවා.ඒ හූවේ සද්දෙට නිදා ඉන්න මුළු ගමම ඇහැරෙනවා. ගම්මුන්ට ආයෙත් නිදා ගන්ඩ කල් මදියි. ඒ වගේම නැගිටින්ඩත් කල් වැඩියි. ඒ වෙලාවට කරන්ඩ කියල දෙයක් ඇත්තෙත් නැහැ. ඕන්න ඕකයි මේ ගමේ දරු උපත් වැඩි වෙන්ඩ හේතුව.’ විදුහල්පතිවරයා විස්තර කළේය.’මෙච්චර කියල දීලත් මේ වාක්‍යය ලිව්වේ වැරදියට නේද?’ චමරි, ලකීගෙ කන මිරිකමින් රවා බලා ඔහුට එහි වරද පහදා දුන්නාය.” ‘තාත්තා ගෙදර ආවාය’ මේ වාක්‍යය වැරදිනෙ ළමයො. තාත්තා කියන උක්තය පුරුෂ ලිංග. එතකොට ආඛ්‍යාතයත් පුරුෂ ලිංග වෙන්ඩ ඕනෙ. ‘ආවාය’ කිව්වම ඒක ස්ත්‍රි ලිංග නෙ.”’ඉතින් හරිනෙ ටීචර්. අපෙ තාත්තා ගෙදර ආවාම ස්ත්‍රී ලිංග නෙ. එතකොට අපෙ අම්මා තමයි පුරුෂ ලිංග.’ ලකී කන අතගාමින් කීවේය.ඔයා දන්නව ද අපේ කරූ හැමදාම උදේට ඔෆිස් යන්නෙ මට හාද්දක් දීලා. ඔෆිස් ඇරිලා ආවමත් එයා මට හාද්දක් දෙනවා.’ කරුණාරත්නගේ බිරිය ශ්‍රීමා තම මිතුරියක වූ ප්‍රේමා සමඟ කීවේ තරමක ආඩම්බරයකිනි.’කොයිතරම් හොඳ හස්බන්ඩ් කෙනෙක් ද ඔයාට ඉන්නෙ නේද?’ ප්‍රේමා තරමක ඉරිසියාවෙන් මුත් සිනාවක් පාමින් කීවාය.’ඔයා දන්නවද වැඩක්. දවසක් දා මට හදිසියෙම කරූව හම්බ වෙන්ඩ ඕනැ වුණා. මම එයාගෙ ඔෆිස් එකට ගිහින් කෙළින්ම එයාගෙ රූම් එකට ගියා. මම හදිසියෙම කාමරේට යනකොට එයාගෙ බ්‍රාන්ච් එකේ ඉන්න අර තඩි අම්මන්ඩි රජිතාව ළං කරගෙන කරූ එයාට හාද්දක් දෙනවා.’’චිකේයියා...! බලන්ඩකොට අනේ චපල පිරිමින්ගෙ හැටි.’ ප්‍රේමා කට ඇද කරමින් කීවාය.’නෑ අනේ... කරූ මාව දැක්ක ගමන් රජිතාව පැත්තකට තල්ලු කරලා දාලා මට හාදු 100 ක් විතර දුන්නා. රජිතාට මාර පල් එක අනේ. ඒකි මුහුණ රතු කරගෙන බකල ගගහා අඩියට දෙකට කාමරෙන් යන්ඩ ගියා.’ ශ්‍රීමා සිනාසෙමින් කීවාය.ඇඳිරි වැටුණු වේලාවේ පටන් රූපවාහිනියේ විකාශය වන අවර ගණයේ ටෙලි නාට්‍ය දෙස ශාන්ති අනිමිසලෝචනයෙන් බලා සිටිද්දී ඇයගේ සැමියා වන චන්ද්‍රසිරි සාලයේ කෙළවර මේසයක් ඉදිරිපිට වාඩි වී පුවත්පතකට ලිපියක් සකසමින් සිටියේය. හදිසියේම කුස්සියෙන් කිසිවක් රෝස් වන ගඳක් දැනුණු ශාන්ති අකැමැත්තෙන් වුවත් වහා නැඟිට කුස්සියට දිව ගියාය. ඇය නැවත සාලයට පිවිසෙද්දීම රූපවාහිනියේ විකාශය වෙමින් තිබූ ටෙලි නාට්‍ය දර්ශනයේ යමක් ජරාස් ගා ඉරා දමන ශබ්දයක් ඇයට ඇසුණි. ඇය වහා රූපවාහිනියට යොමු වෙද්දී එකී දර්ශනය මැකී යමින් තිබිණ.ශාන්ති රූපවාහිනිය ඉදිරිපිට පුටුවක වාඩි වුණේ තම සැමියාගෙන් මෙසේ අසමිනි.’මොකද්ද අනේ ඒ ඉරනවා ඇහුණෙ?’අන්දමන්ද ව හිස ඔසවා බැලු චන්ද්‍රසිරි රූපවාහිනි තිරය දෙස බලා මෙසේ කීවේය.’මං හිතන්නෙ ඔය ටෙලි නාට්‍යයේ තිර නාටකය වෙන්ඩ ඇති.’එඩ්වඩ් චන්ද්‍රසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>26</day>
    </date>
    <link>http://www.silumina.lk/2013/05/26/_art.asp?fn=av1305264</link>
    <topic>නැති වැරැදි මවාපාලා අපහාස කරන්න එපා</topic>
    <author>ගාමිණි සුසන්ත ඡායාරූපය - ටෙනිසන් එදිරිසිංහ</author>
    <content>නැති වැරැදි මවාපාලා අපහාස කරන්න එපා- මනීෂා නාමල්ගමමනීෂා නාමල්ගම වේදිකාව, සිනමාව මෙන්ම රූපවාහිනිය යන මාධ්‍ය තුනෙහිම තම රංගන හැකියාව ප්‍රකට කළ සුරූපි නිළියකි. ඇය රංගනයෙන් දායක වූ ටෙලි නාට්‍ය කීපයක්ම මේ දිනවල නාළිකා කීපයකම විකාශය වේ. මනීෂා මේ වන විට දකුණු ඉන්දීය චිත්‍රපට කීපයකටමත් රංගනයෙන් දායක වී ඇත. “තරුවක් සමඟ වරුවක්” විශේෂාංගයෙන් අද අපි මනීෂාගේ නවතම තොරතුරු විමසා බලමු.*මේ දිනවල මොන වගේ වැඩත් එක්ක ද ඔබ ඉන්නෙ?දකුණු ඉන්දීය චිත්‍රපට දෙකකට ආරාධනා ලැබිල තියෙනව. ඒ වැඩවලට සූදානම් වෙනවා. ඒ වගේම වේදිකා නාට්‍ය කීපයක් එක්ක රට වටා යනවා. ටෙලි නාට්‍යවලට නම් අඩුවෙනුයි සහභාගි වෙන්නේ. මගේ රූපලාවණ්‍යාගාරයේ වැඩ කටයුතුවලටත් අනෙක් ව්‍යාපාර කටයුතුවලටත් මේ දවස්වල වැඩි කාලයක් යොදවනවා.*මේ දිනවල ඔබ රංගනයෙන් දායක වෙන වේදිකා නාට්‍ය මොනවා ද?අප අතරින් වියෝ වුණු ඇන්ටන් ජූඩ් අයියගෙ ‘සකිසඳ මඬල’, සිසිල් ගුණසේකරගේ ‘ඔටුනු’ ටෙනිසන් කුරේ අයියගෙ වේදිකා නාට්‍යයකටත් මේ දිනවල දායක වෙනවා.*ඔබ මේ වන විට දකුණු ඉන්දීය චිත්‍රපට කීයකට පමණ සහභාගි වෙලා තියෙනව ද?ළඟදී වැඩ පටන්ගත්ත චිත්‍රපට දෙකට අමතරව චිත්‍රපට හතරකට දායක වෙලා තියෙනවා. ඒ අවස්ථාව මට ලැබුණේ් විශේෂයෙන්ම මගේ බාහිර පෙනුම නිසා වෙන්න ඕන. මේ දකුණු ඉන්දීය චිත්‍රපට දෙකේ ලංකාවේ ශිල්පීන් සම්බන්ධීකරණය කරන්නේ මම.*සිනමාවට දායක වුණා මදියි කියල හිතෙන්නෙ නැත්ද?ඇත්තෙන්ම ඔව්. ඒ ගැන හිතෙනකොට ඇතිවෙන්නේ කනගාටුවක්. මම සිනමාවට එන කාලේ අපේ සිනමාව කඩා වැටිලා තිබුණා කිව්වොත් නිවැරැදියි. ඒ නිසා අපට රඟපාන්න හොඳ නිර්මාණ ඒ කාලේ තිබුණේ නෑ. ඒ නිසා හොඳ සිනමා නිර්මාණවලට දායක වීමේ අවස්ථාව අපෙන් ගිලිහිලා ගියා.*ඔබට වඩාත්ම හොඳ රසික ප්‍රතිචාර ලැබුණේ කුමන නිර්මාණයෙන් ද?කලා ක්ෂේත්‍රයට ඇවිදින් මම දැන් අවුරුදු 17 ක්. මේ වන විට ටෙලි නාට්‍ය 45 කට අධික සංඛ්‍යාවකට දායක වෙලා තියෙනව. ඒ වගේම චිත්‍රපට 12 කටත් වේදිකා නාට්‍ය 8 කටත් දායක වෙලා තියෙනවා. ඒ අතරින් 2003 අවුරුද්දේ විකාශය වුණු චන්ද්‍රරත්න මාපිටිගමගේ ‘පිංකඳ සිමෝනා’ ටෙලි නාට්‍යයේ මම කළ රංගනයට හොඳ රසික ප්‍රතිචාර ලැබුණා. ඒ වගේම මෑතදී විකාශය වුණු “දූවරු” ටෙලි නාට්‍යය මගේ රංගනයටත් හොඳ ප්‍රතිචාර ලැබුණා.*රසික රසිකාවියන් දක්වන ආදරය කොහොමද ඔබට දැනෙන්නේ?මගේ රංගනයක් දැකල ඒ ගැන කරන විවේචනවලට මම ඉතාම ගරු කරනවා. අපි රඟපෑවට ප්‍රේක්ෂකයින් ඒවා නරඹන්නේ නැතිනම් ඒවාට ප්‍රතිචාර දක්වන්නේ නැතිනම් අපේ රංගනයෙන් ඇති වැඩක් නෑ. නමුත් මගේ රංගනයන්ට ප්‍රේක්ෂකයින් හොඳ ප්‍රතිචාර දක්වා තිබෙනවා. ඒ රසික ප්‍රතිචාරවලට, ඔවුන්ගේ හිතවත්කමට මම හරිම ආදරෙයි. හැකි සෑම වෙලාවකටම මම ඔවුන්ට කතා කරන විට මඟතොටේදී දැක්කත් මම හිනාවෙලා යනවා. හැබැයි රසික රසිකාවියන්ගේ මුවාවෙන් එන කරදරකාරයන්ට මම උත්තර දෙන්නේ නෑ.*ඔබ රංගනය වෘත්තීය ලෙස ද කරන්නෙ?ඔව්. නමුත් මම තවත් ව්‍යාපාර කීපයකටම සම්බන්ධ වෙලා ඉන්නවා. මගේ රූපලාවණ්‍යාගාරය ඉන් එකක්. ඊට අමතරව නිමි ඇඳුම් ව්‍යාපාරයකටත් වාහන ආනයනය කිරීමේ ව්‍යාපාරයකටත් දායක වෙලා ඉන්නවා. මම මගේ වෘත්තීය ජීවිතය පටන්ගත්තේ හෙදියක් හැටියට.*ගායනය පැත්තෙන් ඔබේම නිර්මාණ කීපයක් කරන්න හිතන්නේ නැත්ද?පුංචි කාලෙ ඉඳලම මම ආශා කළේ නර්තනයට. ගායනය හදාරල තිබුණේ නෑ. මෑතදී තමයි මම ගායනයට යොමු වුණේ. මට පුංචි ගායන හැකියාවක් තියෙන බව දැනෙනව. හැබැයි ඒ හැකියාව මගේම ගීත එකතුවක් කරන්න තරම් ප්‍රමාණවත් නැහැයි කියල මම හිතනව. නමුත් ගීත රචනා කීපයක් මම එකතු කරගෙන ඉන්නව. ඉදිරියේ දී සමහර විට මම ඒ ගීත ගයාවී.*ටෙලි නාට්‍යයක් නිෂ්පාදනය හෝ අධ්‍යක්ෂණය කළොත් නරක ද?මගේ මහත්තය සරත් නාමල්ගම. ටෙලි නාට්‍ය නිෂ්පාදකවරයෙක්; අධ්‍යක්ෂවරයෙක්. ඉතින් මට පහසුවෙන්ම ටෙලි නාට්‍යයක් නිර්මාණය කරන්න පුළුවනි. මෑත දී ක්ෂේත්‍රයට ආව ඇතැම් නළු නිළියන් ටෙලි නාට්‍ය නිෂ්පාදනය කරල ඒවායේ තමන්ම රඟපාල සම්මාන ගන්නවා. මම එහෙම කරන්න කැමැති නෑ. මම තරගෙට යන්න කැමැති නෑ.*අද විකාශය වන ටෙලි නාට්‍ය බොහොමයක් එක වගේ කියල ඔබට හිතෙන්නේ නැත්ද?අද රූපවාහිනී නාළිකා ගණන වැඩිවෙලා තියෙනව. විකාශ කාල වැඩිවෙලා තියෙනව. නළු නිළියනුත් වැඩිවෙලා තියෙනව. ඒ වගේ ම නෑදෑ හිතවත්කම් මත ‍ෙම් ක්ෂේත්‍රයට එන පිරිසත් වැඩිවෙලා තියෙනව. නමුත් ගුණාත්මක නිර්මාණ සංඛ්‍යාව නම් අඩුවෙලා කියලයි මම හිතන්නේ. දැන් ටෙලි නාට්‍ය හරිම ඒකාකාරියි. එකම පිරිසක් තමයි ඒ හැම එකේම වගේ රඟපාන්නේ. ඒ නිසා ප්‍රේක්ෂකයින්ට දැන් ටෙලි නාට්‍ය එපාවෙලා.*පසුගිය දිනවල ඔබ පිළිබඳ එක්තරා ප්‍රවෘත්තියක් පළවුණා නේද?තවත් මනුස්සයෙකුට මඩ ගහල ඒ මනුස්සයට ලැජ්ජා කරල, පාගල වට්ටල දාන්න හදන කාලයක් මේක. ඒ වගේම අද ඕනෑතරම් ඒකට ක්‍රම සහ විදි තියෙනව. අපි මේ සමාජෙට කොයිතරම් හොඳ දේවල් කළත් ඒ ගැන පුවත්පත්වල පළවෙන්නේ නෑ. නමුත් අපි නොකරපු දේවල් මවල අපහාස කරන්න ඕනතරම් අය ඉන්නවා. මාධ්‍යයට වගකීමක් තියෙනව රටේ ප්‍රසිද්ධ චරිතයක් ගැන ප්‍රවෘත්තියක් පළ කරන විට ඒ පිළිබඳ කරුණු සොයා බලල ඒ ප්‍රවෘත්ති පළ කරන්න.එවැනි අපහාස වන අන්දමේ ප්‍රවෘත්තියක් පළ වුණාම ඒකෙන් අර පුද්ගලයාට වන හානිය, සිත්තැවුල ගැන ඇතැම් මාධ්‍යකරුවන් හිතන්නේ නෑ. ඒක මහා අපරාධයක්. මටත් පසුගිය දවස්වල වුණේ ඒ වගේ සිදුවීමක්. ඒ ප්‍රවෘත්තියෙන් මම ගොඩක් සිත් තැවුලට පත්වුණා. නැති වැරැදි මවාපාලා අපහාස කරන්න එපා කියල මම මාධ්‍යයෙන් ඉල්ලා සිටිනවා. මෙවැනි දෙයක් වුණාම එයින් වන හානිය මුදල්වලින් මනින්න බෑ. ඒක පස්සෙ හදන්නත් බෑ. මේ වගේ දේවල් කරද්දි තමන්ටත් අම්ම, සහෝදරයො ඉන්නව නේද කියල හිතන්න ඕන. මේ පිළිබඳ නීතිමය කටයුතු කෙරෙන නිසා මම වැඩිය මේ ගැන කතා කරන්නේ නෑ.ගාමිණි සුසන්ත ඡායාරූපය - ටෙනිසන් එදිරිසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>26</day>
    </date>
    <link>http://www.silumina.lk/2013/05/26/_art.asp?fn=av1305265</link>
    <topic>නාට්‍යෝචිත අවස්ථාව කියන්නෙ මොකක්ද?</topic>
    <author>එඩ්වඩ් චන්ද්‍රසිරි</author>
    <content>නාට්‍යෝචිත අවස්ථාව කියන්නෙ මොකක්ද?සයිමන් නවගත්තේගම නාට්‍ය, නවකතා සහ කෙටිකතා ක්‍ෂේත්‍රවල සුවිශේෂ ප්‍රතිභාවක් පළ කළ අසාමාන්‍ය චරිතයක්. 1971 රාජ්‍ය නාට්‍ය උලෙළට බන්දුල විතානගේ ඉදිරිපත් කළ ‘ගංගාවක් සපත්තු කබලක් සහ මරණයක්’ සයිමන්ගේ විකාරරූපී ස්වතන්ත්‍ර නාට්‍ය රචනයක්.‘පුස්ලෝඩං’, ‘ගගන සරණ කුරුල්ලනේ’, ’ස්ත්‍රී’ වැනි නාට්‍ය රචනා කොට අධ්‍යක්ෂණය කළ සයිමන්ගේ විශිෂ්ටතම නාට්‍ය නිර්මාණය වන්නේ ‘සුබ සහ යස’ නාට්‍යයි.’සුබ සහ යස’ හාස්‍ය රසයෙන් අනූන නාට්‍ය පිටපතක්. එහි යසලාලක රජු ලෙස උපාලි අත්තනායකත් සුබ නම් ද්වාර පාලක ලෙස සැන්ටින් ගුණවර්ධනත් රඟපෑවා. ‘සුබ සහ යස’ පුවතට අනුව රජු තමාට පෙනුමෙන් සමාන තරුණයකු ප්‍රත්‍යන්ත දේශයක ඇතැයි යන ආරංචියකට අනුව ඔහු රාජ සභාවට කැඳවනවා.මේ තරුණයාගේ ඇවතුම් පැවතුම්වලින් ඔහු කෙරෙහි පැහැදෙන රජු ඔහු තම මාලිගයේ ද්වාරපාලක තනතුරට පත්කරනවා. එහිදී යසලාලක තිස්ස රජු හා සුබ අතර ඇතිවන දෙබස සයිමන් රචනා කරන්නෙ මේ අයුරින්.සුබ – මම ඔබවහන්සේ ගෙන් වරයක් පතන්නම් දේවයන් වහන්ස! මට දින තුනක් උවමනායි දේවයිනි, ගමරට බලාගොස් මගේ බිරින්දෑ සමඟ ආපසු එන්නට.රජු - බිරින්දෑ සමඟ?සුබ - එසේය මහරජතුමනි.රජු - තොපට උවමනා තරම් නානා මාදිලියේ ගැහැනු මේ පුරයේ වෙසෙති, සුබ.සුබ - කමාවුව මැනවි මහරජතුමනි, මා සරණ බන්ධනයට පත් බිරින්දෑ හැර වෙනත් කාන්තාවන් රුචි නොකරමි මහරජ.රජු - හුඞ! බිරින්දෑ හැර වෙනත් කාන්තාවන් ප්‍රිය නොකරමි? තොපගේ මහරජු නම් බිරින්දෑ හැර අන් සියලුම කාන්තාවන් ප්‍රිය කරන්නේය.සැන්ටින් ගේ ප්‍රතාපවත් රංගනය හමුවේ උපාලි අත්තනායකයන් ඉතා සැහැල්ලු ලීලාවකින් රඟමින් උසුරුවන සාවඥ දෙබස් අසා ප්‍රේක්ෂකයන් නොනවතින සිනාවක ගිලී යනවා.70 දශකයේ මැද භාගයේ දී ‘සුබ සහ යස’ කොළඹ මෙන්ම ලංකාවේ එතෙක් නාට්‍ය නොපෙන්වූ අති දුෂ්කර පළාත් වල පවා ඉතා සාර්ථක ලෙස වේදිකාගතවුණා. එකල කොළඹ නවරඟහලේ අප විසින් සංවිධානය කරන ලද සුබ සහ යස’ දර්ශනයක් පැවැත්වුණා. එදින සවස 6.30 වන විට ආසන දහස ඉක්මවූ මුළු ශාලාවම ප්‍රේක්ෂකයන්ගෙන් පිරී ගොස් ප්‍රවේශ පත්‍ර අපේක්ෂාවෙන් ප්‍රධාන දොරටුව ඉදිරිපිට මහා ගාලගෝට්ටියක් ඇතිවුණා. හිඳ ගන්නට ආසන නොමැතිව තම කැමැත්තෙන් විවෘත ශාලාව දෙපස සිටගෙන නාට්‍යය නැරඹූ සියයක දෙසීයක පමණ ප්‍රේක්ෂක පිරිසක් ද, ප්‍රේක්ෂකාගාරය දෙපස සිටියහ.ඒ වෙනකොට නාට්‍යයේ යසලාලක තිස්ස චරිතය රඟපෑවේ සයිමන්. උපාලි දර්ශන 100කට ආසන්න සංඛ්‍යාවක් එම චරිතය අතිසාර්ථකව රඟපාලා ඉන් ඉවත්ව ගොස් සිටියා. සයිමන්, උපාලි කළ චරිතය ඒ අයුරින්ම අනුකරණය කළ නිසා අලුතින් නාට්‍යය නරඹන ප්‍රේක්ෂකයන් ඔහුගේ අඩුවක් දුටුවේ නැහැ.එදා නාට්‍යයේ පළමු අංකය අවසන් වෙලා ලැබුණු කෙටි විවේකයේ දී සයිමන් වේදිකාව පිටුපස පහසු තැනක වාඩිවී සිටියා. ඔහු අසල මමත් සංවිධාන කටයුතුවලට මට සහාය වූ ජයසිංහ නමැති මගේ ළඟ හිතවතෙකුත් හිටියා.’මේ තරම් සෙනඟක් එකතු වෙලත් ඒ මදිවට සමහරු හිටගෙන ඉඳිද්දිත් කිසිම කෙනෙක් කෑ නොගහා, බාධා නොකර නාට්‍යය බලන අපූරුව මට නං හිතාගන්ඩවත් බැහැ.” සයිමන් මා දිහා බලලා හීං හිනාවක් නඟමින් කිව්වා.”එහෙම වෙන්ඩ විදියක් නැහැනෙ” මම කතා කරන්නට පළමු ජයසිංහ හොට දැම්මා.”ඇයි.. ඇයි එහෙම කියන්නෙ?” සයිමන් ඇහැව්වේ පුදුම වෙමිනි.”නාට්‍යයක් කොළඹ පෙන්නනකොට එතන කෑගහන, දඟලන කට්ටියනෙ අද මේක සංවිධානය කරන්නේ” ජයසිංහ මා දෙස බලා ඉඟිකරමින් කිව්වා.’සුබ සහ යස’ නාට්‍යයෙදි යටිපෙළ අරුත් නඟන එකකට එකක් නොදෙවැනි හාස්‍ය දෙබස් ලියූ සයිමන්, ජයසිංහ ඉඟි කළ අරුත සැණෙකින් වටහා ගනිමින් උස් හ¼ඩින් සිනාසුණා.වරක් කන්ද උඩරට පළාතේ නාට්‍ය සම්මන්ත්‍රණයකට සුගතපාල ද සිල්වා, ආර්.ආර්.සමරකෝන්, සයිමන් නවගත්තේගම තිදෙනාම ඇරියුම් ලැබුවා. නාට්‍ය කලාවේ විවධ වූ විෂයයන් පිළිබඳ මේ තිදෙනා සභාවට පැහැදිලි කළා. අනතුරුව එළැඹෙුණේ ප්‍රේක්ෂකයන්ගේ ප්‍රශ්න ඇසීමේ අවස්ථාව. එහිදී නැඟී සිටි එක් තරුණ ගුරුවරයෙක් මෙහෙම ප්‍රශ්නයක් නැඟුවා.”මම මේ අවට පාසලක නාට්‍ය සහ රංගකලාව භාර ගුරුවරයා. මගෙන් ඉගෙනගන්න ළමයි නිතර මතුකරන ප්‍රශ්නයක් තමයි, “මොකක්ද නාට්‍යෝචිත අවස්ථාවක් කියන්නේ” කියන එක. මටත් ඒක ගැන හරි වැටහීමක් නැහැ. මම කැමැතියි ඔබතුමන්ලාගෙන් කෙනෙක් ‘නාට්‍යෝචිත අවස්ථාව‘ කියන එක හරියටම පැහැදිලි කරලා දෙනවා නම්”සුගත් - සමරකෝන් - සයිමන් මඳ සිනා පාමින් එකිනෙකාගේ මුහුණ බලා ගත්තා. මේ අහන්නේ නාට්‍ය සහ රංග කලාව උගන්වන ගුරුවරයෙක්. සුගත් හෙමිහිට අනිත් දෙදෙනාට කිව්වා. සයිමන් නැගිට්ටා. ඔහු මෙහෙම උත්තර දුන්නා.’ළමයෙක් තමන්ගෙ ගුරුවරයාගෙන් නාට්‍යෝචිත අවස්ථාව මොකක්ද කියල ඇහැව්වාම ඒකට උත්තර දෙන්න ගුරුවරයාට නොහැකිවීම නාට්‍යෝචිත අවස්ථාවක්”සයිමන් ඌරගෙ මාළු ඌරගෙ පිටේම තියල කපලා නිහඬ වුණාම මුළු සභාවම අතොරක් නැතුව හිනාවෙන්ඩ ගත්තා.එඩ්වඩ් චන්ද්‍රසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>26</day>
    </date>
    <link>http://www.silumina.lk/2013/05/26/_art.asp?fn=av1305266</link>
    <topic>විරෝධතා මැද රජිව්, ක්ලැරන්ස්ගේ ගීත 15 ක් තම ප්‍රසංගයේදි ගායනා කරයි</topic>
    <author>ජෝජ් රොබ්සන් ද සිල්වා</author>
    <content>විරෝධතා මැද රජිව්, ක්ලැරන්ස්ගේ ගීත 15 ක් තම ප්‍රසංගයේදි ගායනා කරයිගමෙන් ලියුමක් ඇවිල්ලා - අක්කගෙන් වාගේ මොකක් කියලාද දන් නෑ - එහෙ ගියෙත් නෑනේ...!(පද – ක්ලැරන්ස් විජේවර්ධන)ගීතලෝලී සිත්ගත් එම ජනපි‍්‍රය ගීතය නැසීගිය සංගීතඥ, ගී පද රචක හා ගායන ශිල්පි ක්ලැරන්ස් විජේවර්ධනයන්ගේ බුද්ධිමය දේපළකි. ක්ලැරන්ස්ගේ බුද්ධිමය දේපළ භාවිතා කිරීම ගායන ශිල්පි රජිව් සෙබස්තියන් හට තහනම් බැව් පසුගිය මැයි 05 වැනිදා “රසඳුන” ට ක්ලැරන්ස්ගේ බිරිය ශීලා විජේවර්ධන සමඟ ක්ලැරන්ස්ගේ බුද්ධිමය දේපළ පිළිබඳ ඇටෝර්නි බලකරු සිරි හෙට්ටිආරච්චි පැහැදිලිව ප්‍රකාශ කර තිබිය දී රජිව් විසින් “ගමෙන් ලියුමක් ඇවිල්ලා” ඇතුළු ක්ලැරන්ස්ගේ නිර්මාණ ගණනාවක් ඇතුළත්ව සිය unforgettable sinhala pop  (අමතක නොවන සිංහල පොප් ගීත) ප්‍රසංගය පසුගිය 11 වැනිදා නෙළුම් පොකුණේදී පැවැත් වූ බව අපට දැනගන්නට ලැබුණි.ක්ලැරන්ස් පාර්ශවයේ බලවත් විරෝධය මැද රජිව් එම ප්‍රසංගය පැවැත්වූවේ කෙසේ ද යන වග අපට නම් ගැටලුවක්ම විය. එහෙයින් ඒ සම්බන්ධයෙන් රජිව් සමඟ අප කළ කෙටි කතාබහකි මේ.”ක්ලැරන්ස් විජේවර්ධනගේ බිරිය ශීලායි ඔවුන්ගේ ඇටෝරින් බලකරුයි රසඳුනට පවසා තිබුණානේ – ‘රජිව් ක්ලැරන්ස්ගේ ගීත ඇතුළත් ප්‍රසංගයක් පවත්වන බව කියමින් ගායක ගායිකාවන් මෙන්ම ප්‍රවේශ පත් කලින් අලෙවි කර ගීත රසික රසිකාවියන්වද රවටනවා, ඔහුට එවැනි ප්‍රසංගයක් කිරීමට බැහැ’ කියලා. ඔන්න ඒ බැහැයි කිව්ව, තහනම් කරනවා කිව්ව මගේ ගීත ප්‍රසංගය මම කළා. මට තහනම් කියා කිව්ව ක්ලැරන්ස්ගේ ගී නිර්මාණ පහළොවකුත් අපි මේ ප්‍රසංගයේ දී ගායනා කෙරුවා.”රජිව්ගේ කටහඬ විජයග්‍රහණයක් කරන ලද අවස්ථාවකදී මෙන් සතුටින් පිරී පැවතුණු අතර ඔහු තවදුරටත් මෙසේ ද පැවසුවේ ය.”මට වුවමනා වුණේ බොරු කියන්නේ කවුද කියලා ඔප්පු කර පෙන්වන්නයි. මං ක්ලැරන්ස් නිර්මාණය කළ ‘ගමෙන් ලියුමක් ඇවිල්ලා’ – ‘සිහින ලොවක්’ – ‘සඳ ගිලුණත් තරු ගිලුණත්’ – ‘මාලනියේ’ ඇතුළු ගීත කිහිපයක්ම ගායනා කළා. කලාශූරී ලතා වල්පොල, නීලා වික්‍රමසිංහ, මරියසෙල් ගුණතිලක සහ ශ්‍යාම්ගේ නංගි යස්මින් ෆොන්සේකා සමඟ යුග ගීතත් ගායනා කළා. අනිල් භාරතීත් ගීත තුනක් මගේ මේ ප්‍රසංගයේ දී ගැයුවා. ක්ලැරන්ස්ගේ ගීත රජිව්ට ගයන්න බැරි නම් කොහොමද ගායනා කෙරුවේ...? ඒ හැමදේම මම එන ඉරිදා ‘රසඳුනෙන්’ කියන්නම්කෝ.””මාර්තු 31 වැනිදා ප්‍රසංගය කල් දැම්මේ එම ප්‍රසංගයේ ගී ගයන්න ඉන්දියාවේ සිට ආ ගායන ශිල්පී ඒ.ඊ. මනේහරන් බරපතළ ලෙස වකුගඩු දෙක අක්‍රිය වී රෝගී වීම නිසා මිස ක්ලැරන්ස් පාර්ශවයෙන් ඇටෝර්නි බලකරු එය අවලංගු කළ නිසා නොවේ. ඒවා ඔහුගේ බොරු කතා. මට විරුද්ධව තව ඒ වගේ හුඟාක් බොරු ගොතා කියා තිබෙනවා. මම ඒ සේරම එළි කරනවා. එතකොට කවුද හරි, කවුද වැරදි කියා රසිකයින්ම තේරුම් ගනීවිනේ.”(රජිව් සෙබස්තියන්ගේ හෙළිදරව්ව ලබන “රසඳුන” කලාපයෙන් බලාපොරොත්තු වන්න!)ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>26</day>
    </date>
    <link>http://www.silumina.lk/2013/05/26/_art.asp?fn=av1305267</link>
    <topic>නව පරපුරට තවත් අලුත් ගායකයෙක් උදේශ් මධුසංඛ</topic>
    <author>ශ්‍රියාන්ජනී ලොකුලියන ඡායාරූපය – විමල් කරුණාතිලක</author>
    <content>නව පරපුරට තවත් අලුත් ගායකයෙක් උදේශ් මධුසංඛපාවී පාවී යයි දෝ මේ ආදරේ ඔය තුරුළේ නවතී වී මගෙ ආදරේ ඔබ හා සිත බැඳුණේ කිමදැයි නොදනී ළදේ..මේ දිනවල රූපවාහිනියේත් ගුවන්විදුලියේත් නිතර ඇසෙන මේ ගී හඬෙහි හිමිකරු උදේශ් මධුශංඛ යි. උදේශ් තම මිතුරකු වන අකලංක සමඟ එක්ව ලියූ මේ ගී පදවලට සංගීතය මුසු කළේ සචින්ත දේවනාරායනයි.කැලණිය - ශ්‍රී ධර්මාලෝක විද්‍යාලයෙන් අධ්‍යාපනය හැදෑරූ උදේශ් මේ වන විට හේෂාන් ගමගේ සංගීත ඇකඩමියේ සිසුවෙක්. පාසල් කාලයේ දී ම සංගීතය විෂයක් ලෙස හැදෑරීම ආරම්භ කළ ඔහු මිතුරන් සමඟ එක්ව ‘බ්ලැක් ෆයර්’ නමින් සංගීත කණ්ඩායමක් ද පවත්වාගෙන යයි.පෞද්ගලික ආයතනයක රැකියාවක නිරත වන උදේශ්ගේ බලාපොරොත්තුව රැකියාවේ කටයුතු මෙන් ම සංගීත ක්‍ෂේත්‍රයේ කටයුතුත් සමබරව කරගෙන යාමයි.‘මගේ ආදරය’ නමින් නම් කළ උදේශ් මධුශංකගේ පළමු සංගීත වීඩියෝ තැටිය සඳහා අනුග්‍රාහකත්වය ලබාදුන් තම රැකියා ස්ථානය වන ‘පෘඩෙන්ශල් ශිපින් ලයින්’ ආයතනය ඔහු සිහිපත් කරන්නේ හදපිරි සතුටින්.මේ වන විට උදේශ් තම දෙවන සංගීත වීඩියෝ තැටිය නිර්මාණය කරමින් සිටී.ශ්‍රියාන්ජනී ලොකුලියන ඡායාරූපය – විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>26</day>
    </date>
    <link>http://www.silumina.lk/2013/05/26/_art.asp?fn=av1305268</link>
    <topic>ගාමා ගාමිණී සුබසිංහ කලුරිය කරයි</topic>
    <author/>
    <content>ගාමා ගාමිණී සුබසිංහ කලුරිය කරයිජනප්‍රියම සිනමා, ගුවන්විදුලි, හා පුවත්පත් කලා රසිකයකු වූ ගාමා ගාමිණී සුබසිංහ පසුගියදා කලුරිය කළේ ය.මිය යනවිට ඔහු 61 වැනි වියෙහි පසුවූයේ ය. ඔහු වෘත්තියෙන් යුද හමුදාවේ මේජර්වරයකු වූයේ ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>26</day>
    </date>
    <link>http://www.silumina.lk/2013/05/26/_art.asp?fn=av1305269</link>
    <topic>හොඳම නළුවාට ලොකු චරිතයක්</topic>
    <author>තුෂාරි නේරංජා</author>
    <content>හොඳම නළුවාට ලොකු චරිතයක්ගුණසේන ගලප්පත්ති නම් වූ අද්විතීය නාට්‍යවේදියා නිර්මාණය කළ ‘මුහුදු පුත්තු’ වේදිකා නාට්‍ය ඇසුරෙන් ‘මුහුදු පුත්තු’ සිනමා පටය නිර්මාණය වන බව අපට දැනගන්නට ලැබුණා. මේ සිනමා පටය අධ්‍යක්ෂණය කරන්නේ ගුණසේන ගලප්පත්ති ගේ පුත් තරංග ගලප්පත්තියි. එහි ප්‍රධාන චරිතයක් ප්‍රවීණ රංගන ශිල්පී ජයසේකර අපෝන්සුට පැවරිලා. මේ ගැන අපි අපෝන්සුගෙන් විමසා බැලුවා.”’මුහුදු පුත්තු’ චිත්‍රපටයේ ‘තේගිරිස්’ ගේ චරිතය තමයි මම රඟ දක්වන්නේ. මගේ කලා ජීවිතයේ මට ලැබෙන සුවිශේෂි චරිතයක් විදිහට මම මෙය දකිනවා. අධ්‍යක්ෂවරයෙක් යම් චිත්‍රපටයක හොඳ චරිතයක් සඳහා මට කතා කරනවානම් ඒක තමයි මම ඉපදුණු දා ඉඳලා බලාපොරොත්තුව හිටියේ.සිනමාවේ ගැඹුරු චරිතයක් නිරූපණය කරන්න ඕන කියන සිහිනයක් කුඩා කාලයේ ඉඳලම මට තිබුණා. මීට පෙර මට එවැනි ප්‍රධාන චරිත කිහිපයක්ම රඟපාන්න අවස්ථාව උදාවුණත් අවාසනාවකට ඒ චිත්‍රපට නිර්මාණය වුණේ නැහැ.එයින් එක් අවස්ථාවක් තමයි ධර්මසේන පතිරාජගේ චිත්‍රපටයක්. අනෙක් ටී. අර්ජුන ‘සුදු මුවා’ නමින් චිත්‍රපටයක් කරන්න ගියා. මේවා කෙරුණෙ නැහැ. එවකට සුදර්ශියෙ තමයි මේවාට ගිවිසුම් අස්සන් කළේ. 1975 දී ලංකාවේ හොඳම වේදිකා නාට්‍ය නළුවා වුණේ මම. ඔවුන් මට මේ චිත්‍රපටවලට කතා කළා අද වාගෙ මතකයි.‘මුහුදු පුත්තු’ හරහා මට ලැබුණු තේගිරිස් චරිතය ඉතා ගැඹුරු චරිතයක් විදිහට මම දකිනවා. පිටරටකට ගියොත් සම්මානයක් ලබාගන්න පුළුවන් චරිතයක් ලෙසයි එය මම දකින්නේ. මේ චිත්‍රපටයේ මා සමඟ මහේන්ද්‍ර පෙරේරා, දිල්හානි ඒකනායක, රම්‍යා වනිගසේකර, දීපානි සිල්වා රංගනයෙන් දායක වෙනවා. මෙහි කැමරාව ඩොනල්ඩ් කරුණාරත්නගේ. සංගීත අධ්‍යක්ෂණය රෝහණ වීරසිංහ යන්ගේයි.උදයකාන්ත වර්ණසූරිය කියන්නේ අපට සිටින ප්‍රවීණතම සිනමා අධ්‍යක්ෂවරයෙක්. ඔහුගේ ‘රන් කෙවිට – 2’ චිත්‍රපටය නොබෝ දිනකින් ම තිරගත වීමට නියමිතයි. ඒ ගැන උදයකාන්ත ගෙන්ම අපි අහල බැලුවා.”සුපුරුදු පරිදි මම මගේ කලා කටයුතු කරගෙන යනවා. මගේ ‘රන් කෙවිට 2’ චිත්‍රපටය ඊ. ඒ. පී. ප්‍රදර්ශන මණ්ඩලයෙන් ඉවත් කරගත්තා. මේ වන විට අනෙකුත් බොහෝ ප්‍රදර්ශන මණ්ඩල ‘රන් කෙවිට – 2’ චිත්‍රපටයට හැකි ඉක්මනින් තම ප්‍රදර්ශන මණ්ඩලයේ අවස්ථාව ලබා දීමට උත්සාහ ගනිමින් සිටිනවා.මේ දිනවල ‘කොස්තාපල් පුඤ්ඤසෝම’ මගේ නවතම චිත්‍රපටයේ අවසන් අදියරේ වැඩ කටයුතු කෙරෙමින් තිබෙනවා. එම චිත්‍රපටයේ ම දෙවන කොටසේ තිර නාටකයත් මම ලියා අවසන් කළා. ඊට අමතරව මේ දවස්වල තවත් වැඩ කටයුත්තක මම නිරත වෙනවා. ඒ ‘වස්සානයේ හිරු’ නමින් යුත් නවකතාවක් ලියමින් සිටීම.දුලානි අනුරාධා පසුගිය දවසක ඇගේ හිතවතෙකුගේ විවාහ මංගල උත්සවයකට සහභාගි වුණා. දුලානි සැරසී සිටියේ දෙපතුල දක්වා දිගට සැකසුණු ගවුමකින්. මේ නිසාම වෙනදාටත් වඩා සුන්දර බවක් ඇගෙන් ඉස්මතු වුණා.මංගල උලෙළට සහභාගි වුණු බොහෝ දෙනෙකුගේ ආකර්ෂණය දිනාගන්න දුලානිගේ මේ ගවුම සමත් වුණා. රසිකයන් හිතවතුන් හැම දෙනාම වගේ දුලානිගේ ගවුම ගැන කතාබහ කළා. මෙය කරදරයක් වී බැරිම තැන ඇය “අද විතර ද මම ලස්සන වෙනදා කැත ද?” කියා ඒ අයගෙන් ඇහැව්වලු.මෙරට රසිකයින් අතර අතිශය ජනප්‍රියත්වයට පත්වූ සංගීත කණ්ඩායමක් ලෙස ‘සනිධප’ සංගීත කණ්ඩායම හැඳින්විය හැකියි. පසුගිය කාලයේ මේ සංගීත කණ්ඩායම පිළිබඳ එතරම් හාවක් හූවක් නැඟුණෙ නැති තරම්. ඒකට හේතුවක් වුණේ මෙහි ප්‍රධානතම භූමිකාවක් නිරූපණය කළ ජනප්‍රිය ගායක සංගීත් විජේසූරිය ‘සනිධප’ කණ්ඩායම අතැර ‘වායෝ’ සංගීත කණ්ඩායම නිර්මාණය කිරීමට වෙන්ව යෑම.‘සනිධප’ හරහා නිර්මාණය වූ ගීත රැසක්ම ගායනා කළේ සංගීත්. මේ හේතුව නිසා රසික රසිකාවියන් වගේම සංගීත ක්ෂේත්‍රයේ අයත් හිතුවේ සංගීත් ‘සනිධප’ සමඟ අමනාප ව වෙන්ව ගිය බවයි. නමුත් එහෙම දෙයක් ඔවුන් අතර නැහැ. මේ හේතුවත් සමඟ ‘සනිධප’ සංගීත කණ්ඩායමේ වැඩි බරක් එහි සාමාජික නොයෙල් රාජ්ට දරන්න සිදුවෙලා.ඒ ගැන නොයෙල් අපිත් එක්ක කතා කළා. “ඇත්තටම සංගීත් නොමැතිව ‘සනිධප’ පිරිවර අපිටම ආවේණික වූ නව සංගීත නිර්මාණ කිහිපයක් හරහා නැවත වතාවක් කතාබහට ලක්වෙන්න අපිට පුළුවන් වුණා. එහි ප්‍රතිඵල තමයි අපි ගයන ‘මිහිලිය’ ඇතුළු ගීත නිර්මාණ. ඒ වගේම අපිට ඔස්ට්‍්‍රයාව, ඩෙන්මාර්කය ඇතුළු රටවල් කිහිපයකින්ම සංගීත සංදර්ශන සඳහා ආරාධනා ලැබී තිබෙනවා. සංගීත් නොමැතිව යන ප්‍රථම විදේශ සංචාරය තමයි මේ ඔස්ට්‍්‍රයා සංචාරය. ඒවා සාර්ථකව ඉටුකරගන්න අපි බලාපොරොත්තු වෙනවා.”චංචලා වර්ණසූරිය අපට සිටින ජනප්‍රිය තරුවක්. චංචලා මේ දවස්වල හරිම කාර්යබහුලයි. ඇය රඟපෑ චිත්‍රපට හා ටෙලිනාට්‍ය කිහිපයක්ම විකාශය වෙමින් වගේම තිරගත වීමට සූදානම්ව පවතිනවා. මේ ගැන කතාබහ කරන්න චංචලා අපිත් එක්ක එකතු වුණේ හරිම සතුටකින්.”මම මේ දවස්වල චිත්‍රපට හා ටෙලි නාට්‍ය රූගත කිරීම්වල නියැළී සිටිනවා. ඒ වගේම ‘බබා සහ කොබා’ චිත්‍රපටයේ ගීත ජවනිකා රූගත කිරීම් සඳහා සහභාගි වෙනවා. මම ඉතාම ආසාවෙන් රඟපාපු ‘සීතා මං ආවා’ චිත්‍රපටය ළඟදීම තිරගත වීමට නියමිතයි. ඒ වගේම මේ සියල්ලෙන්ම සතියක විරාමයක් ලබාගෙන යුරෝපා රටවල සංචාරයක නියැළෙන්නත් අදහස් කරගෙන ඉන්නවා.තුෂාරි නේරංජාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>26</day>
    </date>
    <link>http://www.silumina.lk/2013/05/26/_art.asp?fn=av13052610</link>
    <topic>ගුවන් විදුලියේ උපදේශක වශයෙන් මගේ ගීත මම ම ප්‍රචාරය කරගන්නේ නැහැ</topic>
    <author>ජෝජ් රොබ්සන් ද සිල්වා</author>
    <content>ගුවන් විදුලියේ උපදේශක වශයෙන් මගේ ගීත මම ම ප්‍රචාරය කරගන්නේ නැහැ- ආචාර්ය අජන්තා රණසිංහප්‍රවීණ ගී පද රචක, මාධ්‍යවේදී ආචාර්ය අජන්තා රණසිංහ විසින් රචිත චිත්‍රපට සහ ගුවන් විදුලි ගීත 17 ක් ඇතුළත් ‘රන් කෙන්දෙන්’ ගීත ඇල්බමය ජාතික ගුවන් විදුලි සංස්ථාවේ ප්‍රකාශන අංශය මඟින් පසුගියදා එළිදක්වන ලදී. ඒ නිමිත්තෙන් අජන්තාගේ කලා දිවිය සහ ඔහුගේ සිතැඟි පිළිබඳ අපි අජන්තා සමඟ කළ කතාබහ මෙලෙස අකුරු කරමු.දෙවියෙනි ඔබත් මෙසේ නම් මා කාට මෙදුක පවසම්දෝ ඇය මට දුන් මේ කඳුළැල් ඔබ ඇයි ද නාඳුනන්නේ...!(ගැයුම - කරුණාරත්න දිවුල්ගනේ)“කරුණාරත්න දිවුල්ගනේ ගයන මේ ගීතය (දෙවියෙනි ඔබත් මෙසේ නම්) මම හරිම ආසා කරන ගීතයක්. මේ ගීතයත් මගේ මේ ‘රන් කෙන්ඳෙන්’ ගීත එකතුවට ඇතුළත් වෙලා තියෙනවා. දිවුල්ගනේ ගෙන් පස්සේ මට නම් ගායකයෙක් හමුවෙලා නැහැ. හැබැයි දිවුල්ගනේට මං වෙන ගීත ලියලත් නැහැ.”*ඔබ අදහස් කරන්නේ දිවුල්ගනේගෙන් පසු පරම්පරාවේ ගායන ශිල්පියෙක් බිහි වී නොමැති වග ද...?“සැබැවින් ම කියන්න කනගාටුයි ඒ ගැන. අපේ අලුත් පරම්පරාවේ ගායක ගායිකාවෝ ඉන්නවාද? දිවුල්ගනේගෙන් පසු වෙන කිසිම ගායකයෙක් බිහි වුණා ද? අන්තිම ගායකයා ලෙස මං දන්නේ දිවුල්ගනේව පමණයි. දිවුල්ගනේගෙන් පස්සේ හම්බ වුණා නම් මට හමුවුණේ ගායක තාත්තලාගේ ගී ගයන පුත්තු තමයි. ඒත් ඒ අයටත් තාත්තලාගේ ගීත ගයන්න මිසක් තමන්ගේ ම ගීතවලින් අනන්‍යතාවයක් ගොඩ නඟා ගන්න හැකිවෙලා නැහැනේ. ගීතයක් චිත්‍රයක් ආදී මොන යම් හෝ කලා කෘතියකින් අපව කම්පනයට පත් කරන්න පුළුවන්කම තියෙන්න ඕනේ. මට කියන්න, එහෙම නිර්මාණ මුකුත්ම දැන් තියෙනවාද? අපිව සසල කරන්න පුළුවන් ගායකයෙක් දැන් ඉන්නවා ද? නැහැනේ. ඉතින් ඒකයි මං කියන්නේ, දිවුල්ගනේගෙන් පස්සේ ගායකයෙක් නැහැ කියලා.”*අලුත් පරපුරේ සුරේන්ද්‍ර පෙරේරාව ඔබ දකින්නේ කෙසේ ද?“සුරේන්ද්‍ර හොඳයි. ඒත් සුරේන්ද්‍ර යන පාරවල් මං දන්නේ නැහැ. ප්‍රසංග වල ගී ගයනවා කියන එක නෙමේ ගායකයෙක් කියන්නේ. අපි බලා ඉමු ඔහු කුමක් කරයිද කියා ඉදිරියේදී. ගායක ගායිකාවන් හෝ ගී පද රචකයින් හෝ ඔය කොයි කලාකරුවන් පිළිබඳ වුණත් විනිශ්චය දෙන්නේ ශ්‍රාවකයෝ යි. ඔවුන් තමයි අපේ නිර්මාණ සලකා අපි ක්ෂේත්‍රයේ ඉන්න ඕනද නැද්ද? යන වග තීරණය කරන්නේ. නැතුව ඔය කුමන කැපිලි කෙටිලි ආවත් නිර්මාණකරුවෙකුගේ පැවැත්ම වළක්වන්න කාටවත් ම බැහැ.”*“රන්කෙන්දෙන්” ගී ඇල්බමය එළිදැක්වූවේ ඔබ ගී පද රචනා ක්ෂේත්‍රය වෙනුවෙන් කළ මෙහෙවරට උපහාරයක් ලෙසින් ද?“මගේ ගීත එකතුව (ගී තැටිය) එළිදැක්වීම ගුවන් විදුලියේ ප්‍රකාශන අංශයේ කටයුත්තක්. මා විසින් ගුවන් විදුලි ගීතයේ උන්නතියටත්, චිත්‍රපට ගීතයේ උන්නතියටත් කරන ලද සේවය අගය කිරීමක් ලෙසින් තමයි මෙම ගීත තැටිය එළි දක්වා තියෙන්නේ. මෙයට මූලික ව කටයුතු කර ඇති ගුවන් විදුලි ප්‍රකාශන අංශයේ ප්‍රධානියා රජිත ගාමිණී විජේසේකරටත්, මීට ඇතුළත් ගීත තේරීම් ආදිය කරමින් උපදේශක මණ්ඩලය ලෙස කටයුතු කළ තිලකරත්න කුරුවිට බණ්ඩාර, නිමල් ප්‍රේමසිරි, රංජිත් වීරක්කොඩි සහ කෝකිල අමරසිංහටත්, මෙයට අනුමැතිය දුන් ගුවන් විදුලි සංස්ථාවේ සභාපතිතුමාටත් මං ස්තුතිවන්ත වෙනවා. මොකද ගී පද රචකයෙකු වශයෙන් මා උපන්න ගුවන් විදුලියෙන් මෙය මට කළ ගෞරවයක් ලෙසයි මට හැඟෙන්නේ. එම නිසා මීට ඉහත මගේ ගී තැටි ගණනාවක් එළි දක්වා තිබුණත් විශේෂයෙන් මේ ගී තැටිය පිළිබඳ ආත්මාභිමානයක් සමඟ හීන් ආඩම්බරයක් මට තියෙනවා.”*ඔබේ මෙම ගී එකතුවේ ඇතුළත් වන විශේෂ ගීත මොනවාද?“සියලුම ගීත විශේෂයි කියා මට හිතෙනවා. පණ්ඩිත් ඩබ්ලිව්.ඩී. අමරදේවයන්ගේ පටන් ඩබ්ලිව්.ඩී. ආරියසිංහ දක්වා ගායක ගායිකාවන්ට මා ලියූ ගීත මෙම ගීත එකතුවට ඇතුළත් කර තියෙනවා. මීට ඇතුළත් වන මගේ මුල් ම චිත්‍රපට ගීතය වන ලතා වල්පොල ‘වාසනා’ චිත්‍රපටයට ගැයූ ‘පොකුරු පොකුරු මල් සැණකෙළි’ ගීතය ගමු. ඒ වනවිට ලතා වැනි ප්‍රවීණ ගායිකාවක් මා වැනි නවකයෙකුගේ ගීතයක් ගයයි කියා මගේ හීනයකවත් මං හිතලා තිබුණේ නැහැ.මගේ දෙවැනි චිත්‍රපට ගීතය ලෙස ‘දුහුළු මලක්’ චිත්‍රපටයේ නන්දා මාලිනී ගැයූ ‘රන් කෙන්දෙන්’ ගීතය වගේ ම එච්.ආර්. ජෝතිපාල ගායනයටත්, මම ගී පද රචනයටත් සරසවි සම්මාන දිනූ ‘ඔබට දිවුරා කියන්නම්’ චිත්‍රපටයේ ‘පාළු සුසානේ ප්‍රේම පුරාණේ’ ගීතයත් මෙයට ඇතුළත් වෙනවා. එමෙන් ම මා ලියූ ‘දේදුන්නෙන් එන සමනලුනේ’ (වසන්තේ දවසක්) - ‘සුවඳ දැනී දැනී දැනෙනවා’ (සප්ත කන්‍යා) - ‘මලින් මලේ’ (වල්මත් වූවෝ) චිත්‍රපටයේ තේමා ගීතය - ‘සංගීත මඬලේ’ (අම්මේ ඔබ නිසා) ‘නිල් වන ලන්දේ - මල් මකරන්දේ’ (මොනරතැන්න) වැනි චිත්‍රපට ගීත මෙන් ම ගුවන් විදුලියට මා ලියූ ‘දුරස් වෙන්නට මේ ලෙසින්’ (ආචාර්ය දයාරත්න රණතුංග) ‘රෑ පැල් රකින කුරහන් පැහෙනා හේනේ’ (අබේවර්ධන බාලසූරිය සමඟ ත්‍යාග එන්. එඩ්වඩ්) - ‘මහ සාගරේ (චන්ද්‍රිකා සිරිවර්ධන) සහ ‘ජගදානන්දන මහා කාරුණික’ (පණ්ඩිත් අමරදේව සමඟ සමඟ මහාචාර්ය සනත් නන්දසිරි ගැයූ භක්ති ගීතය) වැනි විශේෂ ගීත මෙම තැටියට ඇතුළත් වී තියෙනවා.”(සනත් නන්දසිරි මහාචාර්ය කියා ලියන්න ඕනේ. මම ආචාර්ය, එයා මහාචාර්ය. උපාධික් තියෙනවා නම් එය භාවිතා කරන්න ඕනනේ. මහාචාර්ය, ආචාර්ය උපාධි ඇති විට දී ඒවා සඳහන් කරන්න. නැත්නම් ඔවුන් සිතන්න පුළුවන් මං ඒවා සඳහන් කර නැතැයි කියලායි” සිනා සී)*ගුවන් විදුලියේ උපදේශකවරයෙකු ලෙස කටයුතු කරන අතරතුර ඔබ ඔබගේ ම ගීත එකතුවක් මෙලෙස ගුවන් විදුලිය හරහාම එළිදැක්වීම කෙතරම් දුරට සදාචාරාත්මකද...?“මම ගුවන් විදුලියේ උන්නත් නැතත් මෙම ගීත එකතුව ගුවන් විදුලිය මඟින් එළිදක්වනවා. ඒ නිසා මෙය සදාචාරාත්මක ද නැද්ද යන්න ප්‍රශ්න කරන්න කාරණයක් නෙමෙයි. මෙය මා ගී පද රචකයෙකු ලෙස උපන්න ගුවන් විදුලියෙන් මට කළ ගෞරවයක්. මගේ ඕනෑ කමට ඉල්ලා ගත්ත දෙයක් නෙමේ මේ ගීත තැටිය. මට කිසිම ගී පද රචකයෙක් සමඟ තරගයක් තිබුණේ නැහැ. තරගයක් තිබුණා නම් තිබුණේ මගේ ම ගී නිර්මාණ සමඟ ම පමණයි. මගේ කලාවට බොරු නොකර කාලය අරන් මම නිර්මාණ කළා.මම අවංකවම හොඳ ගීත රචනා කළා. කීයක් හෝ මුදලින් උපයා ගන්න අරමුණින් නෙමේ මං ගී පද රචනා කලාවේ නියැළුණේ. මං ගී ලිව්වේ 1970 ටත් කලින් ඉඳලයි. එදා ඉඳලා අවුරුදු හතළිහකටත් වඩා කාලයක් මේ වනතුරු මට ඉවසා බලා ඉන්න වුණා මේ ගෞරවය ලබන්න. මං එතැනට අවතීර්ණ වුණේ සොබාදහම මට සලකන නිසයි.”*ඔබේ ගීත වැඩිපුර ප්‍රචාරය කර ගන්නා බවට චෝදනාවක් ඔබට තිබෙනවා...?“කවදාවත් ම මං එහෙම කරලා නැහැ. එවැනි චෝදනාවක් කවුරුන් හෝ කරනවා නම් එය ඔප්පු කර පෙන්වන්න කියා කියන්න. මීට ඉහත ගුවන් විදුලියේ උන්නු ඇතැම් අය එහෙම කර තිබුණා. ඒත් 1969 දී පමණ ඉඳලා මගේ ගීත ගුවන් විදුලියෙන් ප්‍රචාරය වුණේ මං ගුවන් විදුලියේ ඉඳලා නෙමේ නේද? මං මගේ ගී පද රචනා කලාව සාර්ථකව ඉටු කළා. හොඳ දෙයක් කරලා එන්න ඕන තැන ගැන මට පරමාර්ථයක් තිබුණා. එපමණයි.”*වත්මන් චිත්‍රපට ගීතය පිළිබඳ ඔබේ අදහස කුමක්ද...?“අද චිත්‍රපට ගීතය ගැන මොනවා කතා කරන්නද චිත්‍රපට දිහා බැලුවාම. අදත් චිත්‍රපට තිබෙනවා. සිද්ධි එකතු කරලා මොකක් හෝ අමුණලා තිබුණාට කතාවක් නැහැ අද චිත්‍රපට වල. එදා ‘චණ්ඩියා’ - ‘නිධානය’ වැනි චිත්‍රපට වල කතන්දර තිබුණා. ඒත් අද ඒවා නම් එකක් වත් මතක හිටින්නේ නැහැ. චිත්‍රපට ගීතත් එහෙමයි. මේවා කිව්වාම ප්‍රවීණ පරපුර කුහකයි කියනවා. ඒත් අපේ ඒ කාලේ තමයි ස්වර්ණමය කාලේ. එච්.ආර්. ජෝතිපාල වගේ අපේ එදා චිත්‍රපට ගී ගැයූ ගායකයෝ නැතුව අපිව සසල කරන්න පුළුවන් චිත්‍රපට ගීතයක් ගැයූ ගායකයෙක් ඉන්නවා නම් දැන් මට කියන්න. ඒ කවුද කියලා. මං එය අභියෝගයක් ලෙස ඉදිරිපත් කරනවා. කොහොම වුණත් මම චිත්‍රපට දෙසිය ගණනකට ගී පද රචනා කර තියෙනවා. මට ඒ තෘප්තිය ඇති.”*අපේ සංගීත ක්ෂේත්‍රය හා සම්බන්ධ ඔබේ ආසාවන් මොනවාද...?“අපිව කම්පනය කරන්න, සසල කරන්න පුළුවන් චිත්‍රපටයක් ගීතයක් රස විඳින්න ආසයි. මොන පව්කාරකමක් ද මන්දා ජෝතිගෙන් පසුව කවුද ඉන්නේ අද එහෙම චිත්‍රපට ගීතයක් වත් ගයන්න. සංගීතඥයින් නම් ඉන්නවා. සමන්ත පෙරේරා සහ නදීක ගුරුගේ වගේ අය. අපි බලා ඉමු - ඔවුන් සාර්ථක වේවායි ප්‍රාර්ථනා කර. වෙන මොනවා කරන්නද ඉතින්...?ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>26</day>
    </date>
    <link>http://www.silumina.lk/2013/05/26/_art.asp?fn=av13052611</link>
    <topic>විජේ මල්ලිගෙ කොලොම</topic>
    <author/>
    <content>විජේ මල්ලිගෙ කොලොමලාස්ට් වීක් එකේ 2013 ෆස්ට් එවෝඩ්ස් නයිට් එකක් තිබුණ කියන්නෙ වෝටර්ස් එජ්වල. රයිගම් ටෙලීස් තමයි ඒ ෆස්ට් කට්ටිය. 2012 වල පෙන්නපු ටෙලි වලටයි, ටෙලිවිෂන් ප්‍රෝග්‍රෑම්ස්වලටයි කියල සෙක්ටර්ස් දෙකකට එවෝඩ්ස් දෙනකොට, ප්‍රෝග්‍රෑම්ස් සෙක්ටර් එකෙන් ‘සිරස’ ටී වී ෆස්ට්ලු.ටෙලීස් සෙක්ටර් එකෙන් ජාතික රූපවාහිනී ෆස්ට්ලු. එකතු කරල බැලුවම ඕවර්රෝල් බෙස්ට් ජාතික රූපවාහිනියලු. බෙස්ට් චැනල් ඔෆ් ද ඉයර් වුණේ SLRC කියන්නෙ. අනේ ඉතින් ලාස්ට් ඉයර් ද බෙස්ට් චැනල් වෙච්ච ITN කට්ටිය දැන් හොයල බලනව ද දන්නෙ නෑ මොකෝ මෙදා සැරේ වුණේ කියලා.වැරදිලා හරි සිරස කට්ටියත් ටෙලි ඩ්‍රාමා සීන් එකට සෙට් වෙලා හරිහමන් ටෙලියක් දාල තිබ්බනම් ඉතින් බබිත් සුං බබිගෙ අම්මත් සුං තමයි එඩී ජයමාන්න කිව්ව වගේ.2012 ට එවෝඩ්ස් දෙන නයිට් තව පෝලිමක් එනව නේ. සුමති ද රාජ්‍ය ද, අරක මේක කියලා. විජේ මල්ලි බලාගෙන ඉන්නෙ ඒ එවෝඩ්ස් දෙන කට්ටිය ද බෙස්ට් වර්ක්ස් ජජ් කරන්න, පැනල් මෙම්බර්ස්ල ඉම්පෝට් කරනව ද කියලා.එවෝඩ්ස් නයිට් එකකට පස්සෙ ඉතින් රිසල්ට්ස් අවුට් වුණාම නේ සීන් එක බලන්න ඕන. නොමිනේට් වුණොත් නොමිනේට් වෙච්ච තුන් හතර දෙනාම ද බෙස්ට් වෙන්න ඕන. තමන්ට නොලැබුණොත් ජජ් පැනල්ස්වලට මාර්ක්ස් බිංදුවයි. ලැබුණොත් පැනල්වල කට්ටියගෙ ඩිසිෂන්ස් එක්සලන්ට්.මේ සීන් එක අවුරුදු ගාණක් තිස්සේ විජේ මල්ලි දැකල තියෙන්නෙ ටෙලිවල විතරක් නෙවි, ෆිල්ම්ස්, එතකොට ලිට්රෙචර් සීන් එකේ. විජේ මල්ලිට හිතෙනවා නිකම් පොඩි ප්‍රොපෝසල් එකක් දාන්න.ඔය එවෝඩ්ස් පනස් ගාණක් දෙනව නම් ඒ පනස් ගාණට හරියන්න ජජ්ස්ලත් පනහක් හැටක් දාගන්න කියන්න. බෙස්ට් සින්ගර් තෝරන්න, සින්දු කියන්න බැරි රිටයර්ඩ් ගායකයෙක්. එතකොට බෙස්ට් ඇක්ට්‍රස් තෝරගන්න කාලෙකට ඉස්සර එවෝඩ්ස් ගහල දැන් රිටයර්මන්ට් ඒජ් එකේ ඉන්න මොන කැරැක්ටර් එකකින් එයාම බෙස්ට් වෙන්න ඕන කියල හිතාගෙන ඉන්න ඇක්ට්‍රසස් ලගෙත් එක්කෙනෙක්. එතකොට බෙස්ට් ඩිරෙක්ටර් සිලෙක්ට් කරන්න වුණත් එහෙම කට්ටිය ඉන්නව ඕන තරම් ඔය පැනල්ස්වලට දාගන්න.විජේ මල්ලිට නම් මාර ජොලි, එවෝඩ්ස් දුන්නට පස්සෙ එවෝඩ්ස් නැතිවෙච්ච ඩිරෙක්ටර්ස්ලා, දෙන ටෝක්ස් ආරංචි වුණාම. ඒ ගොල්ලො ඒත් ඒකට එන්ටර් වෙන්නෙම බෙස්ට් ඩිරෙක්ටර් ඔෆ් ද ඉයර් එවෝඩ් එක ඒ ගොල්ලන්ගෙ නමට ලියාගෙන. තවත් සෙට් එකක් ඉන්නවා, ඒ ගොල්ලන්ට එවෝඩ් එකක් නෑ කියල හිතුණොත් එවෝඩ්ස් නයිට් එක බෝයි කොට් කරන. ද බෙස්ට් ඔෆ් ද ජෝක් තමයි, පැනල්ස්වල ඉන්න මෙම්බර්ස්ලට මාර පොරවල් කරන එක.ඔය ජජ් පැනල්ස්වල ඉන්න හත්අට දෙනාට ෆයිනල් රිසල්ට් එකට අස්සන ගහන්න විඳින්න වෙන වදේ ගැන දන්නව නම් ඔය ඩිරෙක්ටර්ස්ලටත්, රිටංර්මන්ට් ඒජ් එකේ ඇක්ට්‍රස්ලටත් තමන්ට එවෝඩ් ලැබුණෙ නැති වුණාට පස්සෙ තැන් තැන්වල, බයිල කියන ඇන්ටිලා, අන්කල්ලා අක්කලා අයියලා වත්, නිහාල් නෙල්සන්ටවත් සින්ග් කරන්න බැරි ජාතියෙ බයිල කියන එකක් නෑ.කන්පිටිෂන්ස්වලට පස්සෙ එවෝඩ්ස් ගන්නම හිතාගෙන නම්, එවෝඩ්ස් නොලැබුණාට පස්සෙ ලෝකෙ වටේ බයිල සෙෂන්ස් දාන්න නම් අනේ මොකට ඔය සීන්ස්වලට එන්ටර් වෙනව ද? තමන් වැඩත් කළා ඒක කට්ටියකට හොඳ වෙන්න පුළුවන්, තවත් කට්ටියකට සවුත්තු වෙන්න පුළුවන්, එස් එම් එස් හරි ෆේස් බුක් කට්ටියකට නම් පට්ට වැඩක් වෙන්න පුළුවන්. එච්චරයි.හොඳ ආර්ටිස්වලට ඔය කිසිම එවෝඩ් එකක් වටින්නෙ නෑ. ඒගොල්ලො ඒව බලාගෙන නිර්මාණ කරන්නෙත් නෑ. අවුරුද්දට එක ගාණෙ ටෙලි හදාගෙන නවල්ස් ලියාගෙන, එවෝඩ්ස් මේනියාව හදාගන්නෙත් නෑ. විජේ මල්ලිට මේ ජාතියෙ සීන්ස් හැම අවුරුද්දෙම පේනවා, අහන්න ලැබෙනවා. ඒව දිහා බලාගෙන අහගෙන ඉන්න එකත් මාර ජොලි.රයිගම් ටෙලීස් රිසල්ට්ස් ගැන කට්ටිය කියන දේවල් ඇහුණා, දැක්කා, අපිට දැන් තියෙන්නෙ ටෙලීස් විතරයි වගේ, කෝ අපේ ෆිල්ම්ස් එවෝඩ්ස් ෆෙස්ටිවල්, සරසවිය, ප්‍රසිඩෙන්ෂල් එවෝඩ්ස්? ඒව ගැන නෙක්ස්ට් වීක් එකේ ලියන්නම්. එතකල් රයිගම් ටෙලි එවෝඩ් රිසල්ට් එකයි, පැනල් එකයි බයිට් කරමු. අනේ ද කියන්නෙ?කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>26</day>
    </date>
    <link>http://www.silumina.lk/2013/05/26/_art.asp?fn=av13052612</link>
    <topic>රයිගම් සම්මාන උළෙලේදී ඇසුණු කතා</topic>
    <author>ජෝජ් රොබ්සන් ද සිල්වා</author>
    <content>රයිගම් සම්මාන උළෙලේදී ඇසුණු කතාපසුගිය 17 වැනිදා පැවැති ‘රයිගම් ටෙලීස්’ සම්මාන උලෙළේදී නිහාල් නෙල්සන් ගැයූ “කරුණා සුවඳ තවරාලූ මුව පියුමේ” සහ “ලස්සනට පිපුණු වනමල්” ගීතත්, රන්වල ළමා බළකාය ඉදිරිපත් කළ “හරිම හොඳයි හැම බබාම” ගීතයත් මෙම සම්මාන උලෙළට වෙනසක් මෙන් ම අපූර්වත්වයක් එක් කළ බව එහි පැමිණ සිටි බොහෝ දෙනෙකුගේ අදහස විය.වසරේ විශිෂ්ටතම ටෙලිනාට්‍ය ගීතය ගැයූ ගායකයා ලෙස භාවි සුසාන් ද විශිෂ්ටතම ගායිකාව ලෙස ඉන්දිකා උපමාලි ද ‘උපුලි’ ටෙලිනාට්‍යයේ “මතු පෙම් පුරනා” ගීතය වෙනුවෙන් සහ විශිෂ්ටතම ටෙලි නාට්‍ය ගී පද රචනය ලියූ වසන්ත කුමාර කොබවක ‘මොනරතැන්න’ ටෙලි නාට්‍යයේ ‘මලේ බඹරු රඟනා’ ගීතය වෙනුවෙන් ද සම්මාන හිමි කර ගත්හ. රයිගම් ටෙලි සම්මාන උලෙළට සහභාගි වූ සම්මානලාභී හා ආරාධිත ගායක ගායිකාවන් කිහිප දෙනෙකු අප සමඟ පළ කළ අදහස් කිහිපයකි මේ...!නිහාල් නෙල්සන්කරුණා සුවඳ තවරාලු මුව පියුමේ මවගේ සෙනෙහසයි උල්පත සැනසීමේ දුවලා ඇවිත් මා පෙර ලෙස එක පිම්මේ අම්මා කියන්නේ කාටද අද අම්මේ...!(පද - කොලීන්ස් අලුත්ගේ)“මම මේ සම්මාන උලෙළේ දී ‘කරුණා සුවඳ’ (මවු ගුණ) ගීතය ගැයුවේ රයිගම් ව්‍යාපාරයේ සභාපතිතුමාගේ ඉල්ලීමටයි. ඊළඟට ‘ලස්සනට පිපුණු වනමල්’ ගීතය මා ගැයුවේ මගේ ම තෝරා ගැනීමක් ලෙසයි. සාමාන්‍යයෙන් මෙවැනි සම්මාන උත්සවවලදී ගායක ගායිකාවෝ ගෙන්නලා සංගීත සංදර්ශන කරන්නේ නැහැනේ.‘රයිගම් ටෙලි සම්මාන’ උලෙළට වෙනසක් කරන්න වෙන්න ඇති අපිට ආරාධනා කරලා වාදක මණ්ඩලයක් සමඟ සජීවී ලෙස ගී ගයන්න ප්‍රස්ථාව සලසා දුන්නේ. පක්ෂ විපක්ෂ වාද බේද කිසිවක් නැතුව ආරාධිත අමුත්තෝ ඇතුළු පැමිණ සිටි සියලු ම දෙනාටම සමවැදී රස විඳින්න පුළුවන් විදිහට මේ කටයුත්ත සංවිධානය කර තිබීමත් වැදගත්. වසර පනහක් පුරා සින්දු කියලා පුරුදු විදිහටම තමයි මගේ ඉදිරිපත් කිරීම මම කළේ.සහන් රන්වලහරිම හොඳයි හැම බබාම අද ඇවිල්ලා වේලාසනින් අපි පන්තිය පටන්ගනිමු ආයුබෝවන් - ගුඩ් මෝ(ර්)නිං...!(පද - ගාමින්ද ප්‍රියවිරාජ්)“අපේ රන්වල ළමා බළකාය සමඟ නිලුපුලී මධුරංගා තමයි ‘හරිම හොඳයි හැම බබාම’ ගීතය ගායනා කෙරුවේ. පද රචනය ‘අපි නොදන්න ලයිව් පොඩි මල්ලී’ ඉදිරිපත් කරන ගාමින්ද ප්‍රියවිරාජ්ගේ. ගාමින්ද, තාත්තා (ලයනල් රන්වල) ඉන්න කාලේ ඉඳලම අපේ කණ්ඩායමේ ඉන්න සාමාජිකයෙක්. මෙම ගීතය අපි නම් කරලා තිබුණේ “ලොකු වුණාම වෙන්නෙ කවුද” කියලායි. විරුදු නාද මාලාවට අනුව ඉතා සරලව අදහස කියන්න අපිට ඕනෑ වූ නිසා ගී පද රචනයේ දී අපි පරිස්සම් වුණා. “මම මන්ත්‍රී කෙනෙක්, මම දොස්තර කෙනෙක් වෙනවා” වැනි පොදු වචන යොදා නොගන්න. ඒ වෙනුවට ජනාධිපති උපදේශකයෙක් වෙනවා” කිව්ව ම වෙනසක් - නේ. අපේ ‘ත්‍රී’ ගීත එකතුවේ මේ ගීතය ඇතුළත් වෙලා තිබෙනවා.”ඉන්දිකා උපමාලිමතු පෙම් පුරනා නෙතු කැල්මන් සළන ඉඟි සිත්තම් කරන නෙතිනා නිසසල නිල් විලක මුදු පියුමක් විලස හදවත් සුව දෙනා...!(පද - ෂෙහාන් ගලහිටියාව)“මට සම්පත් රෝෂන් තමයි ‘උපුලී’ ටෙලිනාට්‍යයට භාචි සුසාන් සමඟ ‘මතු පෙම් පුරනා’ ගීතය ගයන්න ආරාධනා කළේ. අපි දෙන්නාම ඉහළ ස්වර ගායනා කරන හින්දා මේ ගීතය විශේෂ ගීතයක් වුණා. මගෙ ‘ඔපෙරා’ පැත්තත් භාවිගේ හින්දුස්ථානි පැත්තත් එකතු කරලා මේ නිර්මාණය කරන්න මම, භාචි, සංගීතඥ රංග දසනායක සහ සම්පත් සෑහෙන්න මහන්සි වුණා.මම විවිධ හැඩතල වලට ගායනා කර බලලා අන්තිමට අපි හතර දෙනාම එකට බද්ධ වෙලා වගේ ගීතය නිර්මාණය කළේ. මං දකින හැටියට අද මේ ක්ෂේත්‍රයේ නැති සාමූහිකත්වය අප හතර දෙනා අතර මේ ගීතය නිර්මාණය කරන විට තිබුණා. අපි එකතු වෙලා කළ නිර්මාණය සාර්ථක වීම ගැනත්, මට විශිෂ්ටතම ගායිකාව ලෙසත් භාචිට විශිෂ්ටතම ගායකයා ලෙසත් මේ එකම ගීතයෙන් සම්මාන හිමි වීම ගැනත් මං සතුටු වෙනවා.”වසන්ත කුමාර කොබවකමලේ බඹරු රඟනා වනේ ඵල ද සැඳුණා තුඩේ විෂ ද පිරුණා සදා ළඟම රැඳුණා...!(ගායනය - අමරසිරි පීරිස්, ශෂිකා නිසංසලා)“මේ මගේ ගී පද රචනයකට ලැබූ අට වැනි ටෙලි සම්මානය. ඒ වගේ ම රයිගම් සම්මානය මගේ ගී පද රචනයකට ලැබුණු දෙවැනි වතාව. ‘මොනරතැන්න’ ටෙලිනාට්‍යයේ අධ්‍යක්ෂ සමන් කුමාර ලියනගේයි. මමයි සංගීතඥ රංජිත් ප්‍රේමවීරයි තුන් දෙනා එකතු වෙලා ‘මලේ බඹරු රඟනා’ ගීතය නිර්මාණය කරද්දී විශේෂ අවධානයකින් යුතුව කටයුතු කළා.කතා සාරාංශය කියවා තමයි පද රචනය කළේ. අතීත පුරාවෘත්ත, ගැමි සුවඳ, යාතු කර්ම, යහන් කවි, කෝල්මුර කවි ඇසුරෙන් මේ ගීතය සාහිත්‍යමය සහ සංගීතමය වශයෙන් පෝෂණය ලබනවා. මේ ගීතය ගායනා කළ අමරසිරි පීරිස් සහ ශෂිකා නිසංසලාත් විශිෂ්ටතම ගායකයා සහ ගායිකාව ලෙස මෙවර රයිගම් ටෙලි සම්මාන සඳහා නිර්දේශිතව සිටීමත් විශේෂයක් ලෙසින් මං දකිනවා.සම්මාන 17 ක් පමණ ලබා තිබෙනවා. ඒත් සිංහල ගීතය විනාශ මුඛයට ඇද වැටෙමින් ඇති මෙවන් වකවානුවකදී මෙම සම්මානය සුභාවිත ගීත කලාව වෙනුවෙන් මා කරන කැපවීම උදෙසා ලැබුණු විශිෂ්ටතම සම්මානයක් ලෙස මම අගය කරනවා.”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>26</day>
    </date>
    <link>http://www.silumina.lk/2013/05/26/_art.asp?fn=av13052613</link>
    <topic>සම්ප්‍රදායයන් 6 කින් පෝෂණය වූ ඉන්දීය සිනමාවට වසර 100 යි</topic>
    <author/>
    <content>සම්ප්‍රදායයන් 6 කින් පෝෂණය වූ ඉන්දීය සිනමාවට වසර 100 යිඉන්දීය සිනමාවට පසුගියදා අවුරුදු 100 සපිරිණි. ප්‍රථම ඉන්දීය නිහඬ චිත්‍රපටය වන ‘රාජා හරිශ්චන්ද්‍ර’ හි ප්‍රථම මහජන දැක්ම පවත්වන්ට යෙදුණේ 1913 මැයි මස 3 වැනි දින බොම්බායේ කොරනේෂන් හෝටලයේ දී ය. ‘රාජා හරිශ්චන්ද්‍ර’ දාදා සහේබ් පාල්කේ ගේ අධ්‍යක්ෂණයක් වූයේ ය.ප්‍රථම ඉන්දීය කතා නාද චිත්‍රපටය අර්දේශිර් අයිරානි ගේ ‘ආලම් ආරා’ තැනුණේ ඊට අවුරුදු 28 කට පමණ පසුව ය. එනම්, 1931 දී ය.සිනමාව බටහිර රටවල ප්‍රභවය ලද මාධ්‍යයක් වුව ඉන්දියාවේ දී එය අපූර්ව ලෙස දේශජකරණයකට ලක් වූයේ ය. ඉන්දීය සිනමා කලා විද්වතුන් විශේෂයෙන් අපේ මහාචාර්ය විමල් දිසානායක වැනි සිනමා ශාස්ත්‍රඥයකු ඉන්දීය සිනමාව ප්‍රධාන ධාරා කීපයකින් (6 කින්) පෝෂණය ව ඇති බවට ප්‍රකාශ කර ඇත. ඒවා නම් 1. මහා භාරතය, රාමායනය වැනි වීරකාව්‍ය 2. සම්භාව්‍ය ඉන්දීය නාට්‍ය 3. ඉන්දීය ජන නාට්‍ය 4. 19 වැනි සියවසේ පාර්සි නාට්‍ය 5. හොලිවුඩ් චිත්‍රපට 6. සංගීතමය රූපවාහිනිය(ර්ඊඍ).ප්‍රථම ඉන්දීය නිහඬ චිත්‍රපටය වන ‘රාජා හරිශ්චන්ද්‍ර’ කෘතියට පාදකව ඇත්තේ රාමායනයේ එන කතා පුවතකි. ‘මදර් ඉන්දියා’, ‘ආවාරා’, ‘සන්ජිර්’ වැනි චිත්‍රපට වීරකාව්‍ය ලක්ෂණ දරන බව මහාචාර්යවරයා ප්‍රකාශ කරයි.රාමායනය, මහ භාරතය පසුකාලයේ ඍජුව ම ඉන්දීය ටෙලිනාට්‍යවලට ද නැඟිණි. ‘ආලම් ආරා’සම්භාව්‍ය ඉන්දීය නාට්‍ය යනුවෙන් මෙහිලා වෙසෙසින් ම සඳහන් කරන්නේ ‘සංස්කෘත’ නාට්‍යයි. විශේෂයෙන් කාලිදාස, ශ්‍රී හර්ෂ, භවභූති යන අයගේ නාට්‍යයයි. ඒ අතරිනුත් වඩාත් බලපෑමක් කර ඇත්තේ කාලිදාසගේ ‘අභිඥාන ශාකුන්තලය’ වැනි නාට්‍යයකි. ගීත, නැටුම්, (නර්තන) හා සංගීතය සංස්කෘත නාට්‍යවල අනිවාර්ය අංගය .එම ශෛලිගත ලක්ෂණ ඒ ඔස්සේ සිනමාවට ද අනුවර්තනය වූ අයුරු අපට දිස්වෙයි.මෙහිදී ජන නාට්‍ය යනුවෙන් කර ඇති සඳහනේදී මහාචාර්ය දිසානායක ඒවා මෙලෙසින් තවදුරටත් විස්තාරණය කරයි. බෙංගාලයේ ‘යාත්‍රා’, උත්තර ප්‍රදේශයේ ‘රාම් ලීලා’ සහ ‘ක්‍රිෂ්ණ ලීලා’, මහාරාෂ්ට යේ ‘තමාෂා’, රාජස්ථානයේ ‘නෞටාන්කි’, ‘ගුජරාටයේ ‘භවායි’, තමිල්නාඩුවේ ‘තෙරික්කූත්තු’, ආන්ද්‍රා ප්‍රදේශයේ ‘වීදි නාටකම්’ හා කර්ණාටක ප්‍රාන්තයේ ‘යක්ෂගාන’. පූර්වෝක්ත නාට්‍ය හැරුණු කොට කථකලි වැනි නැටුම් සම්ප්‍රදායයන් ද ඉන්දීය සිනමාව කෙරෙහි බලපා ඇත. කේරළයේ අධූර් ගෝපාල් ක්‍රිෂ්ණන්ගේ චිත්‍රපට ඊට මනා නිදසුනකි. අධූර් කථකලි නැටුම් පරපුරකට ඥාතිත්වය ඇති සිනමාකරුවෙක් ද වෙයි.පාර්සි නාටක යනුවෙන් මෙහිදී වෙසෙසා දක්වන්නේ බොම්බායේ එල්පින්ස්ටන් ඩ්‍රැමටික් කම්පැනියේ හා වික්ටෝරියා ධ්‍රැමටික් කම්පැනියේ නිෂ්පාදනය. මෙම නාට්‍ය සමාගම් බිහිවූයේ 1800 ගණන්වල අගභාගයේදී ය.‘ජාන්සි කි රාණි’, ‘පුකාර්’ වැනි හින්දි චිත්‍රපට තැනූ සොරාබ් මෝඩි පාර්සි ජාතික සිනමාකරුවෙකි. එසේ ම නළුවෙකි.ගීත, නැටුම් හා සංගීතය පාර්සි නාටකවල ද පැනෙන අනුශාංගික ලක්ෂණ ය. ඒවායේ බලපෑම පසුකලෙක ඉන්දීය සිනමාවට පිවිසියේ ය. නාට්‍යාතිෂය ලක්ෂණ MELO DRAMA  බොහෝදුරට ඉන්දීය චිත්‍රපට වෙත කාන්දු වූයේ මෙකී පාර්සි නාටක ඔස්සේ ය.හොලිවුඩ් චිත්‍රපටවල බලපෑම ද ඉන්දීය සිනමාවෙහිලා ගැනේ. මෙ කරුණ ආචාර්ය තිස්ස අබේසේකර වැනි විචාරකයන් ද මැනවින් පෙන්වා දී ඇත්තකි. ඔහු පෙන්වා දෙන්නේ සිංහල සිනමාවේ පවා දැක්ක හැකි වට්ටෝරුව ඉන්දීය සිනමාව හරහා අපට ලැබී ඇත්තේ මුල් යුගයේ හොලිවුඩ් සංගීතමය චිත්‍රපට වෙතින් බවයි.‘රාජා හරිශ්චන්ද්‍ර’ෆ්‍රෙඩ් ඇස්ටෙය(ර්), ජින්ජර් රොජර්ස් ප්‍රධාන චරිත රඟපෑ ‘ද ටොප් හැට්’ වැනි චිත්‍රපටයක් වනු ඒ සඳහා උදාහරණ වශයෙන් දක්වයි. රාජ් කපූර් වැනි නළුවන් පවා ගත්විට ඔහු රංගනයෙහිලා ආභාසයක් ලබා ඇත්තේ චාලි චැප්ලින්, හැරල්ඩ් ලොයිඩ්, බස්ටර් කීටන්, ලෝරල් සහ හාඩි, මැක්ස් සහෝදරයන් ගේ රඟපෑම්වලිනි.සංගීතමය රූපවාහිනිය (MTV) ඉන්දීය සිනමාව කෙරෙහි පෑ අනුභාවය මහාචාර්ය දිසානායකගේ සැලකිල්ල යොමු වන්නාවූ ක්ෂේත්‍රයකි. පසුගිය සියවස තුළ ඉන්දීය සිනමාව කලාවක් සහ විනෝදාත්මක කර්මාන්තයක් ලෙසින් ලබා ඇති දියුණුව විස්මය ජනක ය. එය නිසැකවම අසිරිමත් සිනමාවකි. අද වනවිට ඉන්දීය චිත්‍රපට භාෂා 51 කින් පමණ නිපදවෙයි.උදාහරණ වශයෙන් බෙංගාලි (බටහිර බෙංගාලය) මරාති (මහාරාෂ්ට්‍ර) තෙළිඟු (ආන්ද්‍රා ප්‍රදේශ්) දෙමළ (තමිල්නාඩු) ගුප්රාටි (ගුජරාටයේ) ඔරිය (ඔරිස්සා), මලයාලම් (කේරළ) කන්නඩ (කර්ණාටක) යන භාෂා ගත හැකිය. කොටින් ම මළ භාෂාවක් ලෙස සැලකෙන ‘සංස්කෘත’ භාෂාවෙන් පවා චිත්‍රපට තැනේ.ඉන්දීය සිනමාවේ දියුණුවට ප්‍රධාන කරුණක් වූයේ ශ්‍රී නේරු වැනි පශ්චාත් යටත් විජිත ඉන්දීය පාලකයන් සිනමාව කෙරෙහි දැක්වූ සාධනීය ආකල්පයයි. සිනමාව අළලා ඔහු කර ඇති ප්‍රසිද්ධ ප්‍රකාශයක මෙසේ දැක්වෙයි.“සිනමාව වර්තමාන ලෝකයෙහි ඇති බලවත්ම දෙයකි. පොත්, ප්‍රවෘත්ති පත්‍ර ආදි මිනිසා කෙරෙහි බලපෑමක් ඇති බොහෝ දේ ලෝකයේ ඇත්තේ ය. එහෙත් මගේ හැඟීම අනුව පොත්පත් සහ ප්‍රවෘත්ති පත්‍ර යන දෙකටම වඩා ඉන්දියානු ජනතාව කෙරෙහි බලවත් බලපෑමක් ඇත්තේ චිත්‍රපටයටයි.”ශ්‍රී නේරු විසින් පූර්වෝක්ත ප්‍රකාශය කරන ලද්දේ ‘චිත්‍රපටය සහ සමාජය’ යන මැයෙන් 1955 දී දිල්ලි නුවර පවත්වන්ට යෙදුණු චිත්‍රපට සම්මේලනයේ දී ය. කළ දේශනකදී ය.ඉන්දීය සංගීත් නාටක් ඇකඩමිය එම සම්මේලනය සංවිධානය කර තිබිණි.ඉන්පසු ඉන්දීය සිනමාවේ අභිවෘද්ධිය උදෙසා ජාතික චිත්‍රපට සංවර්ධන සංස්ථාව (ව්ජ්ච්ඛ්) (1979) පූනේ චිත්‍රපට හා රූපවාහිනි ආයතනය (1960) පූනේ චිත්‍රපට සංරක්ෂණාගාරය (1964) ඉන්දීය ළමා චිත්‍රපට සංගමය (1955) වැනි ආයතන සංගම් කීපයක් ම ගොඩනංවන ලදී.අද ලෝකයේ වැඩිම චිත්‍රපට නිපදවන රට බවට ඉන්දියාව පත්ව තිබේ. ගිය වසරේදී ඉන්දියාව තැනූ චිත්‍රපට සංඛ්‍යාව 946 කි. ඇමෙරිකාවේ පවා ඒ වසරේ නිපදවූයේ චිත්‍රපට 611 ක් පමණි. මිලියන් ගණනින් යුතු ප්‍රේක්ෂක සංඛ්‍යාවක් සිටීම ඉන්දියා සිනමාවේ ලොකුම ශක්තිය බවට පත්ව ඇත. සංඛ්‍යාත්මකව කිවහොත් එය මිලියන 286 කි.මෙම ලිපිය සඳහා කේ. මෝට් ශෝකුල්සිංහ් හා මහාචාර්ය විමල් දිසානායක එක්ව ලියූ ‘ඉන්දියන් පොපියුලර් සිනමා; අ නැරේටිව් ඔෆ් කල්චලර් චේන්ජ් ‘ නම් වූ පර්යේෂණාත්මක කෘතිය ඉවහල් කර ගැනුණු බව කෘතඥතා පූර්වකව සඳහන් කරමි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>26</day>
    </date>
    <link>http://www.silumina.lk/2013/05/26/_art.asp?fn=av13052614</link>
    <topic>සාර් රජ්ජුරුවන්ට ‘හූ’ කීමට ඉඩ සැලැස්වූ සිනමාව</topic>
    <author/>
    <content>සාර් රජ්ජුරුවන්ට ‘හූ’ කීමට ඉඩ සැලැස්වූ සිනමාවසිනමා ප්‍රේක්ෂක මනෝ විද්‍යාව කියලා සංකල්පයක් ලෝකයේ තිබෙනවයි කියලා මම හිතනවා. සිනමාව වැනි මාධ්‍යයකින් කෙරෙන ප්‍රේක්ෂක බලපෑම විවරණය කෙරෙන විද්‍යාව නොතිබෙන්න කිසිම හේතුවක් නැහැ.විග්‍රහයේ පහසුව තකා සිනමා ප්‍රේක්ෂකයන් කොටස් දෙකකට බෙදන්න පුළුවන්. ඒ ප්‍රේක්ෂකයා (SPECTATOR) හා ප්‍රේක්ෂක සමූහයා (AUDIENCE) යනාදි වශයෙන් එය ද තවත් කොටස් දෙකකට බෙදිය හැකියි. ඒ කර්මණ්‍ය ප්‍රේක්ෂකයන් (ACTIVE AUDIENCE)  හා අකර්මණ්‍ය (PASSIVE AUDIENCE) ප්‍රේක්ෂකයන් විදියට. ක්‍රියාශීලි නොඑසේ නම් කර්මණ්‍ය ප්‍රේක්ෂකයන් තමයි සිනමාවේදි වැදගත්.දෙවැනි නිකොලොස් සාර් රජ්ජුරුවන්ගේ මෞලි මංගල්‍යය රැගත් වාර්තා චිත්‍රපටයක් රුසියාවේ සාන්ත පීටර්ස්බර්ග් නගරයේ ප්‍රදර්ශනය වෙද්දි ප්‍රේක්ෂකයන් සාර් රජ්ජුරුවන් දැක්වෙන දර්ශනවලදි ‘හූ’ කියපු බවට වාර්තා වෙනවා. සාර් රජ්ජුරුවන්ගේ මුහුණටම ‘හූ’ කියන්න බැරි ප්‍රේක්ෂකයන්ට සිනමාව ප්‍රබල විරේචනාත්මක මාධ්‍යයක් වූ ආකාරය එයින් සාක්ෂාත් වෙනවා. එය කර්මණ්‍ය ප්‍රේක්ෂක සමූහයකට දිය හැකි අගනා උදාහරණයක්.ඇතැම් චිත්‍රපට තිරගත වෙන අවස්ථාවලද ඒ චිත්‍රපට කෙරෙහි ප්‍රේක්ෂක ප්‍රතිචාර විමසා බැලෙන සමීක්ෂණ පැවැත්වෙන බව අපි සාමාන්‍යයෙන් දන්නවා. ඊට හොඳ නිදසුනක් තමයි විදෙස් රටකදි ‘ගම්පෙරළිය’ චිත්‍රපටය නැරඹු ප්‍රේක්ෂකයන්ගෙන් ලබාගත් ප්‍රතිචාර සමීක්ෂණය. යුනෙස්කෝ ආධාරයෙන් එම සමීක්ෂණය පවත්වන ලද්දේ ‘අන්තිපෝද්’ (ANTIPODES) නම් වූ ව්‍යාපෘතිය විසින්. එහිදි චිත්‍රපටය නැරඹු එක් ප්‍රේක්ෂකයෙක් මෙසේ ලියා තිබෙනවා.”ලංකාව නොදියුණු රටකැයි මම සිතා සිටියෙමි. එහෙත් ඒ දේශය සතු ශික්ෂිත, සාන්ත දාන්ත ගතිය නිසාත් එහි ගර්වය හා ආධ්‍යාත්මික සෝභාව නිසාත් ඒ දේශය අපට වඩා ශිෂ්ට යැයි මට දැන් සිතේ.”කලාව භින්න රුචික යැයි කියා තිබෙන නිසා ප්‍රේක්ෂක ප්‍රතිචාර ද විවිධාකාරයි. කලා වින්දනය කෙරෙහි ප්‍රේක්ෂකයා ලබා තිබෙන අධ්‍යාපනය, ඔහුගේ සාමාජික පසුබිම, සංස්කෘතික වටාපිටාව මේ සියල්ල බලපානවා.රූපවාහිනිය ලංකාවට ආපු අලුත එමඟින් විකාශය වූ සිංහල චිත්‍රපට නරඹා ඊට ගැමි ප්‍රේක්ෂකයන් දැක්වූ ප්‍රතිචාර ගැන කියැවෙන අපූරු ලිපියක් වරක් රත්න ශ්‍රී විජේසිංහ කවියා ‘මාවත’ සඟරාවට ලියා තිබුණා. එහිදී ‘නිධානය’ නැරඹු පාසල් සිසුවකු මෙසේ කියා තිබුණා.”ෆයිට් එකක්වත් නෑ. හොඳ කතාවකුත් නෑ. මට නින්ද ගියා.”අසූ ගණන්වලදීම මගේ පාසල් මිතුරකු සමඟ මීගමුවේ රීගල් සිනමාහලේ ‘කලියුගය’ චිත්‍රපටය නරඹන්න ගිය අවස්ථාවේදී මිතුරා මගෙන් විමසුවේ “කවුද මචං මේ පික්චර් එකේ කොල්ලා” කියායි. ඔහු මානසිකව තවමත් හිටියේ ඊට අවුරුදු 15 කට විතර කලින් අපි පාසල් යන වියේ ගාමිණි ෆොන්සේකාගේ වික්‍රමාන්විත චිත්‍රපට බලපු යුගයේ. ඔහුගේ වගාකර නොගත් කලා රුචිකත්වය තමයි එයින් ප්‍රකට වුණේ.ඉහත රත්න ශ්‍රීගේ ලිපියේ ‘තුංමංහන්දිය’ චිත්‍රපටය නැරඹු ප්‍රේක්ෂකයන්ගේ ප්‍රතිචාරත් දක්වා තිබෙනවා. වයසක ගැමි කාන්තාවක් මෙසේ කියා තිබෙනවා.”කිසි ආදර්ශයක් නෑ. නිකං පිටිසර කෝලම් පෙන්වනවා විතරයි. අන්තිමේ අබිලිං සිඤ්ඤෝ මැරෙන හැටි දැක්කම නම් ටිකක් දුක හිතෙනවා.”එයම නැරඹු පාසල් සිසුවකු කියා ඇත්තේ ‘එය නිදිමත හැදෙන ගොඩේ කතාවක්’ බවයි. ‘තුංමංහන්දිය’ නරඹා මගේ මව කියු දෙයක් ද මෙහිදී මට සිහිපත් වෙනවා.”අබිලිං හොඳ මිනිහා. ඒත් මොනව වුණත් බෙබේනේ.” (‘බෙබේ’ යන්නෙන් ඇය අදහස් කළේ බේබද්දා යන්නයි) ඒ බේබදුකම ඉදිරියේ අබිලිං සිඤ්ඤෝ තුළ මොන උත්තර මානුෂික ලක්ෂණ තිබුණත් වැඩක් නැති බවට හැඟීමකුයි අම්මා තුළ තිබුණේ.ඩී. වී. ඩී. හා අන්තර්ජාලය නිසා අද සාමූහික ප්‍රේක්ෂකයා ඒක පුද්ගල ප්‍රේක්ෂකයකු බවට පත්ව හමාරයි. ඔවුන්ට සිද්ධ වෙන්නේ තනි තනිව ප්‍රතිචාර දක්වන්න. චරිත හඬන දොඩන අවස්ථාවලදී ඔහුටත් සිද්ධ වෙන්නේ කාමරයේ තනිවී හඬන්න දොඩන්නයි.ඒත් ගම් මඩුවක්, බලි තොවිලයක්, කංකාරියක්, සොකරි රැඟුමක් නරඹනවා වගේ චිත්‍රපටයකුත් එදා වගෙ සාමූහිකව නරඹනවා නම් එයින් ලැබෙන පොදු ප්‍රතිචාරය ඉතා වටිනා එක්ක බව අමුතුවෙන්ම කිව යුතු නෑ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>26</day>
    </date>
    <link>http://www.silumina.lk/2013/05/26/_art.asp?fn=av13052615</link>
    <topic>බොලිවුඩ් රසකතා</topic>
    <author>සුජීව තේවහෙට්ටිගේ</author>
    <content>බොලිවුඩ් රසකතා’ඒක් දෝ තීන්...’, ‘චෝලි කී පීචේක්්‍යාහේ’ ‘ඩිඩි තේරා දීවාර් දීවානා...’ මෙවැනි ජනප්‍රිය බොලිවුඩ් චිත්‍රපට ගීත කොහේදී හෝ ඔබට ඇසුණොත් ඔබේ සිත තුළ මැවෙන්නේ ඒ ගී ගැයූ ගායිකාවන් ද, ඒ ගී ඇතුළත් චිත්‍රපට ද? නිසැකයෙන්ම ඔබේ සිත තුළ මැවෙන්නේ ඒ ගීතමය ජවනිකා නිරූපණය කළ අතිශය සුන්දර මධුරි ඩික්සිත්. රංගන කුසලතාවත්, සුන්දර රූ සපුවත් නොගිලිහුණු මධුරි මැයි 15 දා 46 වැනි වියට පා තැබුවා.1984 දී ‘අබෝධ්’ චිත්‍රපටයෙන් සිය රංගන චාරිකාවට මුල පිරූ මධුරි, තවමත් බොලිවුඩ් පුරයෙන් සමුගෙන නැහැ. ඇය රඟපෑ අලුත්ම චිත්‍රපටය ‘යේ ජවානි හේ දීවානි’ මේ චිත්‍රපටයේ ඇය වත්මන් යොවුන් පරපුරේ ජනප්‍රිය නළුවෙකු වන රන්බීර් කපූර් සමඟ ද රඟපෑවා. (‘යේ ජවානි හේ දීවානි’ චිත්‍රපටය මැයි 31 දා සිට තිරගත වීමට නියමිතයි.)රන්බීර් කපූර් පසුගියදා මේ චිත්‍රපටය වෙනුවෙන් පැවැති ප්‍රචාරක වැඩසටහනකදී අපූරු කතාවක් කීවා. “මධුරි තමයි, මගේ ‘ප්‍රථම ප්‍රේමය’. මං මධුරිට ඉස්සර ගොඩක් ආදරය කළා. ඒ ආදරය කළේ හිතෙන් විතරයි. එයා විවාහ වෙන්න යනවා කියල ආරංචියක් පැතිරුණාම මගේ හදවත පෑරුණා.” රන්බීර් මෙහෙම කීවේ කවුරුත් සිනහ ගන්වමින්. රන්බීර්ගේ ‘ප්‍රථම ප්‍රේමය’ සමඟ රඟන්න ඔහුට අවස්ථාව උදාවුණේ් ‘යේ ජවානි හේ දීවානි’ චිත්‍රපටයෙන්. ඒ අවස්ථාව උදාවීම ගැන රන්බීර් කතා කළේ පුදුමාකාර සතුටකින්. “මට මධුරිත් එක්ක මුල්ම වතාවට නැටුමක් ඉදිරිපත් කරන්න ඉඩක් ලැබුණා.ඒ, ‘ජලක් දිඛ්ලාජා’ කියන රියැලිටි වැඩ සටහනේදියි. එදා මට දැනුණේ පුදුම සතුටක්. එදා මට මධුරිත් එක්ක කතාබහ කරන්නත් ඉඩක් ලැබුණා. ඉන් පස්සේ ආයෙමත් ඒ වගේ අවස්ථාවක් ලැබුණේ ‘යේ ජවානි හේ් දිවානි’ චිත්‍රපටයෙන්.” රන්බීර්, මධුරි සමඟ මේ චිත්‍රපටයේත් මනහර නර්තන රංගනයක් ඉදිරිපත් කරනවා. මෙම ගීතමය රංගනයට මධුරිව යොදා ගන්නැයි යෝජනා කළේ චිත්‍රපටයේ නිෂ්පාදක ලෙස කටයුතු කරන කරන් ජොහාර්.මේ ප්‍රචාරක වැඩ සටහනේදී රන්බීර් තවත් විශේෂ කාරණයක් හෙළි කළේ කිසිදු පැකිලීමකින් තොරවයි... “මේ ගීතමය ජවනිකාවේ නැටුම් අධ්‍යක්ෂණය කළේ ෆාරා ඛාන්. දර්ශනය රූපගත කරද්දී මගේ හිතට හොඳ අදහසක් ආවා. ඒක පුංචි ආසාවක්. මං, මේ චිත්‍රපටයේ අධ්‍යක්ෂ ආයාන් මුඛර්ජිට හිමින් සීරුවේ ළං වෙලා ඉල්ලීමක් කළා.දර්ශනය රූපගත කරද්දී මට මධුරිගේ කම්මුලක් සිපගන්න ඉඩ දෙන්න කියලයි මම ඉල්ලුවේ. ඒකට ඉඩ ලැබුණා!” ඉන්දියාවේ ඇතැම් මාධ්‍යවේදීන් සටහන් කර තිබුණේ රන්බීර්, මධුරිව සිපගන්නට අධ්‍යක්ෂවරයාට අල්ලසක් දී ඇති බවයි. එහි ඇත්ත නැත්ත නම් තවම හෙළි වී නැහැ.රන්බීර්, සිනමාවට පිවිසෙන්නට කලින් මධුරිගේ රසිකයෙක්. “මධුරි හරිම නිහතමානී කෙනෙක්. කිසිම ආඩම්බරකමක් නැහැ. ඒ වගේම මහන්සි නොබලා කැපවීමකින් වැඩ කරනවා. රූපගත කරන තැන්වලට මධුරිගේ පුංචි පුතාල දෙන්නත් සමහර වෙලාවට එක්කගෙන ඇවිත් තිබුණා.නිළියක වුණත් එයා අම්මා කෙනෙක් හැටියට තමන්ගෙ දරු දෙන්නා ගැන හොඳ අවධානයකිනුයි හිටියේ. මධුරිගේ වෘත්තීය කැපවීමත්, මවක් හැටියට කරන කටයුතුත් මම දැක්කා. ඒවා දකිනකොට මධුරි ගැන මට එදා තිබුණු ගෞරවය දහ ගුණයකින් විතර වැඩි වුණා.” රන්බීර් පැවසුවා.  චිත්‍රංගදා සිං, බොලිවුඩ් චිත්‍රපට වලින් රසික පිරිස හමුවන තවත් සුරූපී නිළියක්. මෝස්තර නිරූපිකාවක ලෙස නමක් දිනා ගත් ඇය බොලිවුඩ් නිළියක වූයේ 2003 දී තිරගත වූ ‘හසාරන් ක්වායිශෙන්’ නම් වූ චිත්‍රපටයෙන්. ඉන් පසුව වසර 2 ක පමණ කාලයක් සිනමා රංගනයෙහි යෙදී සිටි ඇය, 2005 සිට 2008 දක්වා එයින් මඳකට ඉවත්ව සිටියා.මේ කාලයේ දී විවාහ වී පුංචි පුතෙකු ද ලද චිත්‍රංගදා, නැවතත් 2008 දී සිනමාවට පිවිසුණා. ඒ, ‘සොරි භායි’ නම් වූ විකට චිත්‍රපටයෙන්. සිනමා විචාරකයන් චිත්‍රංගදාව සමාන කරන්නේ නැසීගිය ජනප්‍රිය නිළි ස්මිතා පටිල්ටයි.මීට සති දෙකකට පමණ කලින් පැතිරී ගිය ආරංචියකින් කියවුණේ චිත්‍රංගදා ගේ විවාහ දිවිය දෙදරා ගොස් ඇති බවයි. චිත්‍රංගදා ගේ සැමියා, ජනප්‍රිය ගොල්ෆ් ක්‍රීඩකයකු වන ඡ්‍යොති රන්ධවා. ඔහුත් ඇයත් මුලින්ම මුණ ගැසුණේ් 2001 දී. එම වසරේදීම මේ දෙදෙනා විවාහ වුණා.එතැන් පටන් වසර 11 ක් පමණ ගතවන තුරු සතුටෙන් ජීවිතය ගත කළ ඡ්‍යොති සහ චිත්‍රංගදා පසුගිය වසරක පමණ කාලයක් තිස්සේ ප්‍රසිද්ධියේ එකට පෙනී සිටියේ නැහැ. එවැනි වාතාවරණයක් තිබියදී පසුගියදා ආරංචි පැතිරී ගියේ චිත්‍රංගදා සහ ඡ්‍යොති, උසාවියකට කිහිප දිනක්ම පැමිණ නඩුවකට මුහුණ දුන් බවයි.ඒ, කුමන නඩු විභාගයක් දැයි කිසිවෙකු නොදැන සිටියත් බොහෝ දෙනා පැවසුවේ මේ දෙදෙනා දික්කසාදයක් බලාපොරොත්තුවෙන් උසාවියට පැමිණි බවයි.මේ ගැන තවත් කටකතා පැතිරෙද්දී චිත්‍රංගදාගේ හිතවතෙකු කීවේ වෙනත් දෙයක්. “මේ දෙන්නගේ ඉඩම් පළහිලව්වක් විසඳගන්නයි උසාවි ආවේ. නැතුව දික්කසාදෙකට නෙමෙයි.” හිතවතා කීවේ එපමණයි. පසුව චිත්‍රංගදාත් ඒ දෙයම නැවතත් කියා තිබුණා.වැඩි විස්තර නම් ඇය කීවේ නැහැ. සැමියා ගැනවත් ඇයගෙන් යමක් කියැවුණේ නැහැ. මේ වන විට ඉඩම් ප්‍රශ්නය විසඳාගෙන ද, නැද්ද යන්න තවම හෙළිදරව් වෙලාත් නැහැ.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>26</day>
    </date>
    <link>http://www.silumina.lk/2013/05/26/_art.asp?fn=av13052616</link>
    <topic>ඔයාගේ අවංක හිත ඔයාව අමාරුවෙ දැම්මා</topic>
    <author/>
    <content>ඔයාගේ අවංක හිත ඔයාව අමාරුවෙ දැම්මාකවදාවත්ම නැති තරමේ ඇඟට දැනෙන වෙහෙසකාරී බවින් සුරංග බොහෝ සෙයින් පීඩාවට පත්වී සිටියේය. මේ දිනය උදාවෙන තුරු කෙතරම් පෙරුම් පුරා සිටිය ද හත් දිනක් අසනීපයෙන් සිටි ලෙස දැනෙන ශාරීරික වේදනාව ඉවසාගත නොහැකිව සුරංගට ඉබේම කෙඳිරි ගෑවුණේය.නිල්මිණි කැඳවාගෙන ඒමට උදයෙන්ම යෑමට බලාපොරොත්තුවෙන් සිටිය ද, ගොඩ නැංවෙන අලුත් කඩයේ අත්‍යවශ්‍ය භාණ්ඩ කීපයක් ගෙන ඒමට සිදුවීම නිසා එය මඳක් පමා විය. දැඩි අව් රශ්මිය නිසා හිසරදය වැඩිවූවා යැයි සිතුව ද සිරුර ඔසවා සිටීමට දෙකකුල් ශක්තිමත් නොවූවේය.සට සට ගා වෙව්ලන දෙතොල සපා ගනිමින් ඔහු ඉතා අපහසුවෙන් නිමන්තගේ නිවෙසට ගෑටුවේය. බෙහෙත් පෙති දෙකක් ගිල දමා සිටීමෙන්දෝ එහි යා හැකි තරමට ඔහුට ශක්තියක් ලැබී තිබුණේය. ඇඳ පැලඳ අවසානයේ දොරට බසින්නට ආ නිමන්ත ඉතා අමාරුවෙන් කඩුල්ල පනින සුරංග දෙස බලා සිටියේ විමතියෙනි.“ඒයි... මොකද මේ? මං මේ එහේ යන්ඩ මඟට බැස්සෙ?”ඔහු කඩුල්ල තෙක් ගමන් කළේ ද වික්ෂිප්ත වූ දෑසින් යුතුවය.“මොකද සුරංග? අසනීපයක් ද?” නිමන්ත වහා සුරංගගේ සුරතින් අල්ලා ගත්තේය.“කිරි අප්පට හුඩු... ගිනි රස්නෙයි මල්ලී? මොකද සුරංග, මොකද මේ එකපාරටම?”“මන්දන්නැහැ නිමන්ත උදේ ලී ටිකක් ගේන්ඩත් ගිහින් ආවේ? ඉක්මනට යන්ඩ ඕනැ කියල ආවා... ආවම තමයි...”“හොඳටම උණ... ආ උඹ ගැහෙනව නේද? සුරංග යමන් ගෙදර... නංගි ඔහෙ ටිකක් බලා ඉඳියි... මොකෝ අදම එන්ඩ නීතියක්යැ...”“බෑ නිමන්ත... මම නිල්මිට පොරොන්දු වුණා...”“සුරංග පිස්සු කියවන්ඩ එපා... එක්කගෙන එන්න ඕනම නම් මං ගිහින් එන්නම්කො... වෙන කොහෙවත් යන එකක්යැ...”“නිමන්ත... යන්ඩ. අද එන පොරොන්දුව උඩ තමයි විභාගෙටවත් ලියන්න කැමැති වුණේ...”“හරි හරි දැන් ආපහු යමන්කො ගෙදර. හන්දියෙ සිල්ව මහත්තයගෙන් බේත් ගත්තොත් හොඳයි...”නිමන්ත සුරංග සමඟම මඟට බැස්සේ ඔහු ගෙදරට ඇරලවා නුවර යාම සඳහාය.වාරු නැති සුරංගගේ සිරුර වත්තන් කර ගනිමින් නිමන්ත කල්පනා කළේ එකවරම කඩා පාත්වූ අකරදාරුව ගැනය. මුළු දවස පුරා ඇඟපත වෙහෙසවමින් හා කලබලයෙන් ගෙවල් දොරවල් හා කඩය සාදා ගැනීමට දඟලන සුරංග කෙරෙහි නිමන්ත තුළ ඇතිවූයේ ශෝකයකි.කඩිමුඩියේ ගෙවල් සාදන්නේ සිය නැඟනිය කැන්දාගෙන යාමට බව ඔහු දනී. ඊට විරුද්ධ වීමට නිමන්තට නොහැකිය. ඔහු ද බොහෝ අවස්ථාවල ශ්‍රමයෙන් සුරංගට සහාය නුවූවා නොවේ.පිල මත ඈඳීගෙන සිටි සුරංගගේ පියා නිමන්ත වාරු කරගෙන එන සුරංග දෙස තත්පර කීපයක් බලා සිටියේ කිසිවක් තේරුම් බේරුම් කර ගැනීමට නොහැකිවය. ඉතා හොඳින් උදේ සිට වැඩපළ කරමින් සිටි ඔහුට මේ හදිසියේ කුමක් සිදුවීදැයි ඔහුට සිතා ගැනීමටවත් නොහැකි විය.“මේ මොකද පුතේ?” යි හඬ නගමින් ඔහු දුවගෙන ආවේ තරුණ ජවයකින්ය.“නෑ නෑ කලබල වෙන්න දෙයක් නෑ. උණ... උණ...”නිමන්ත එසේ කියමින්ම සුරංගව කාමරයේ ඇඳ වෙතට රැගෙන ගියේය.“මාමේ... බේත් ටිකක් ගන්න වෙයි. සහලෝලා උණ.”“බොරුවක්යැ... කෝච්චරවත් දුවනවා”“මං හිතන්නේ තුන් වේලෙන් එක වේලක්වත් හරි හැටි කන්නෑ...”“අප්පච්චී... කෑ නොගහ මට වතුර ටිකක් ගේන්ඩ...”“පොච්චියේ ගින්දර වගේ...” පියාගේ දෙඇස දොඹ ගෙඩි ලෙස විශාල වී ඇත.“සුරංග මං එහෙනම් යනවා. දවල් වෙනකම් ඉන්නැතුව බේත් ගනිං... මාමේ මං යනව...” කියාගෙනම සුරංග පල්ලම් බැස්සේය.“ආ... කෙලී එක්කගෙන එන්ඩ නොවැ ලෑස්ති වෙලා හිටියෙ...”සුරංග කිසිවක් කරකියා ගත නොහැකි ලෙස නිමන්ත දෙස බලා හිස වැනුවේය.මෙතෙක් දිනක් පෙරුම් පුරා සිටියේ ඈ හා මේ ගමන එන්නට නොවේ ද? හෙණ ගෙඩියක් සේ මේ හිස මත කඩා වැටුණේ කොතැනක සැඟවී තිබු කරුමයක්දැයි සුරංග සිතුවේ වේදනාවෙනි.පුපුරු ගසන හිසේ වේදනාවට වඩා සිතේ නැඟෙන වේදනාව බලවත්ය. අප්පච්චි ගෙන ආ දිය බඳුන ඉවර වෙනතුරු පානය කරමින් සුරංග සීතලෙන් දෙඅත් පොරවා ගත්තේය.* * *නාලිකා අත් ඔරලෝසුව දෙස බැලුවේ තරහින්ය. වෙනදාටත් වඩා ඉක්මනින් වේලාව ගෙවී යන්නේය. නිල්මිණිගේ සුදු පැහැති මුහුණේ ඇඳී ඇති ශෝකාකූල හැඟීම් ඇගේ සිත හඬවන්නට සමත් වෙයි.“ඔයා මාත්තෙක්ක හෙටම ගියා නම් ඉවරයිනෙ නිල්මි?”නිල්මිණි නාලිකා දෙස බැලුවේ අප්‍රමාණ අනුකම්පාවකින්ය.“දැන් මටත් එහෙම හිතෙනවා...” ඈ කීවේ අවංක හදවතින්මය.“අනේ නිල්මි අද අන්තිම දවසේ රෑ අපිට ගොඩක් දේවල් නිදහසේ කතා කරන්න තිබුණා නේද?”“අන්තිම දවස? එහෙම කියන්න එපා නාලි. අපි ආයෙත් හම්බ වෙනවනේ.”“ඔයා ගොඩක් මානසිකව වැටුණ නිල්මි. ඒ මා නිසාවෙන්. ඔයාගේ අවංක හිත ඔයාව අමාරුවේ දැම්මා...”“මං අමාරුවෙ වැටුණේ නෑනේ. ඒක ඔයා ගණන් ගන්න එපා.”පළමු සීනුව නාද වූයේ ඒ මොහොතේදීය. නාලිකා නිල්මිණිගේ දෑතම දැඩි ලෙස තද කරගත්තේ දැඩි වේදනාවකින්ය. නිහඬ බවින් මොහොතක් ඔවුනොවුන් දෙස බලා සිටි මිතුරියන්ගේ දෑස් කඳුළින් පිරී තිබුණි. නාලිකා ඇගේ දෑත අතහැර ඉවත්ව පසු නොබලාම විභාග ශාලාව දෙසට ගමන් කළාය.නිමන්ත මඟට බැස ආවේ දෙගිඩියාවෙන්ය. කඩුල්ල පැන අඩි දහයක් ගමන් කරන විට හේමලතා අක්කා හිස් කළයකුත් රැගෙන ඔහු ඉදිරියටම ආවේ කරකියා ගත නොහැකි ලෙසින්ය. පබාගේ වැඩිමහල් සොහොයුරිය වූ ඇය නිමන්ත දෙස බලා සිටියේ වරදකට හසුවී බැගෑපත් වන අයුරින්ය. හිස් කළය අසුබ දර්ශනයක් බව ගැමි මතය වී තිබීම ඊට හේතුවයි. නිමන්ත මඳක් නතර වූවද එවැනි දේ වඩා ගණන් ගත යුතු නැති බව සිතා ගත්තේය.“අපොයි මල්ලියෙ... කීයටවත් මේ උදේ මුලිච්චි වෙන්ඩ එන්නෑ... දිය පොදක් බොන්ඩ නෑ...”“ඒකට කමක් නෑ... කළේ හිස් වුණාට අක්ක ඔය ඉන්නෙ හිනා කටක් පුරෝගන...”“මගේ හිතට මහ මොකද්ද වාගේ නිල්මිණි එක්ක එන්ඩ යනව කිව්ව නේද?”“ඔව් ඔව් ඕවා ගණං ගන්න ගියොත් අද කාලේ පාරේ යන්න වෙන්නෑ. අක්ක වතුර අරන් යන්නකො...”නිමන්තට මතක් වූයේ පොකට්ටුව මේසය මත තබා ආ බවය. හේමක්කා හමු නොවුණා නම් සමහර විට බසයට නැග්ග පසු පසුම්බිය මතක් වන්නට පුළුවන. කොයි දෙයත් සිදුවන්නේ හොඳට යැයි නිමන්තට ඒ මොහොතේ නම් හැඟී ගියේය. ආපසු නිවසට ගොස් මුදල් පසුම්බිය ද රැගෙන සිය මවට සුරංග ගේ අසනීපය කියු නිමන්ත ආපසු ගමනට සූදානම් වූවේය. නිල්මිණිට ඔය සිටියාක් මෙන් තවත් දිනකිහිපයක් බෝඩිමේ සිටීමට තරම් අමාරු වීම පිළිබඳව සුළු කෝපයක් ද ඔහුගේ සිතේ නැඟී ආවේය. ඈ නිසා නොවේ නම් සුරංග කඩිමුඩියේ බඩු රැගෙන ඒමට නොයන්නේය.බසයට නැගීමට ආ දුර තරමක වේගයෙන් පැමිණි නිසා ඉහින් කනින් බේරෙන දහදිය පිසදා ගනිමින් සුරංග බසය ගැන විපරම් කළේය.“අප්පා... විනාඩි දහයක් නෑ බස්සෙක පිටත් වෙලා... ඊළඟට ඉතින් පැයක් විතර යයි මගේ හිතේ...”“චී! විතරක්...”නිමන්තට හේමක්කා සහ හිස් කළගෙඩිය මතක් වූයේ ඉබේටමය. අසල තිබු මැස්ස මත වාඩිවෙමින් ඔහු කල්පනා කළේ පැයක පමණ කාලයක් ගෙවා ගන්නා ආකාරයයි.කුඩා තේ කඩයට ගොඩ වී කෙසෙල් ගෙඩියක් කා උණු කහට කෝප්පයක් බී යළි මැස්ස මත වාඩිවෙන විට සෑහෙන කාලයක් ගතවී තිබුණි. බුලත් විටක් ඒදන්නට සැරසුණ ගැමියා හා ආ ගිය තොරතුරු කතා කරමින් සිටිනවා හැරෙන්නට ඔහුට කරන්නට දෙයක් තිබුණේ නැත.“ඕන්න සද්දෙ ඇහෙනවා...” ඒ එන්නේ බසය බව හඬින්ම නිමන්ත හඳුනා ගත්තේය.නිල්මිණි බොහෝ වේලාවක් නාලිකා දෙස බලා සිටියේ වේදනාවෙනි. ඈ හා ගතකළ ඉතා සුන්දර අතීතය අවසාන වී ඇත. යළි කිසිම දිනක ඒ නේවාසිකාගාරයේ ඔවුන් දෙදෙනා හමුවන්නේ නැත. ඒ සමඟම ඇගේ පාසල් ජීවිතයත් නිමා වෙනු ඇත.එක බත්පත බෙදා කමින් එකම කාමරයේ රැඳී සිටිමින් ගත කළ ජිවිතය මොන තරම් සැහැල්ලු දැයි නිල්මිණිට වැටහෙන්නේ දැන්ය. ධනුක මාමා හමු නොවන්නට අද දිනත් තමන් බෝඩිමේ රැඳී සිටිනු නොඅනුමානය. අදින් පසු...? නිල්මිණිට ඉබේම සුසුමක් ‍ෙහළිණි.විශ්වවිද්‍යාලයට යෑම සිහිනයකට සීමා කරමින් තවත් නොබෝ දිනකින් ඇය බිරියක් බවට පත්වන්නීය. නාලිකා විභාග ශාලාවට ගොඩවීමට පෙර ආපසු හැරී බැලුවාය. සමීප දුරක නොසිටිය ද හදවත්වල නැඟෙන විරහ වේදනාව දෙදෙනාටම දැනී තිබුණි. නාලිකා අත ඔසවා අවසාන වරට මිතුරියගෙන් සමුගත්තාය.“අනේ නාලි...” නිල්මිණි ලේන්සුව මුවට තද කරගත්තේ ඒ දර්ශනය ඒ තරමට ම වේදනාකාරී වූ නිසාය.තමා හා විභාගය අවසන් කළ සිසු දැරියෝ කිහිපදෙනා නේවාසිකාගාරයේ පාසල් වෑන් රථය එන තෙක් තුරු සෙවණක් යට වාඩිවී දොඩමින් සිටියහ. නිල්මිණි සෙමින් ඒ දෙසට ගමන් කළාය.සුරංග උදයෙන්ම ගමෙන් එන්නට ඇත. සමහර විට ඔහු නේවාසිකාගාරයේ දොරටුව දෙස බලමින් නොඉවසිලිමත්ව සිටිනවා විය හැක. අදම නිවෙසට යන බව නිල්මිණි පාලිකාවට කීවේ නැත. සුරංග දුටු විට ඇය කුමක් පවසාවිදැයි නිල්මිණි බියපත් වී සිටියාය. තවත් පැය භාගයක කාලයක් රථය පැමිණීමට ගතවේ යැයි නිල්මිණි කල්පනා කළේ ළමයින් උනන්දුවකින් තොරව සිටි නිසාය.ලබන සතියටකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>26</day>
    </date>
    <link>http://www.silumina.lk/2013/05/26/_art.asp?fn=av13052617</link>
    <topic>සිනමා හා රූපවාහිනියට කැපවූ උදාර දිවියකට ප්‍රණාම පූජා</topic>
    <author/>
    <content>සිනමා හා රූපවාහිනියට කැපවූ උදාර දිවියකට ප්‍රණාම පූජාපසුගිය 17 වැනි දින පැවැත්වූ රයිගම් ටෙලි සම්මාන 2012 උලෙළේදී මෙරට සිනමා හා රූපවාහිනි මාධ්‍යයන්ට කරන ලද උත්තරීතර ජාතික කලා මෙහෙවර වෙනුවෙන් අර්නස්ට් පෝරුතොට ගරු පියතුමාට විශේෂ සම්මානයක් ප්‍රදානය කෙරිණි. පෝරුතොට පියතුමා මෙරට සිනමා හා රූපවාහිනි ක්ෂේත්‍රයන්ට අංශ රාශියකින් මහඟු දායකත්වයක් දැක්වූවෙකි.එය ආරම්භ වන්නේ 1972 වර්ෂයේ ජාතික කතෝලික සිනමා පර්ෂදය (OCIC) පිහිටුවීමෙන් ද 1968 වර්ෂයේ ලංකා චිත්‍රපට විචාරක හා ලේඛක සංගමය පිහිටුවීමෙහිලා පුරෝගාමී සාමාජිකයෙක් වීමෙන් ද නොවේ. එතුමා සඳහන් කර ඇති ආකාරයට සිනමාව පිළිබඳ එතුමාගේ සිත ඇදී ගියේ 1955 දී පමණ අම්පිටිය ජාතික දෙව්සත් හලේ පූජකවරයට හදාරමින් සිටි අවධියේ චිත්‍රපට නැරඹූ යුගයේ සිට ය.සිනමාව පිළිබඳ එතුමා ලියූ ‘චිත්‍රපට ගැන’ කෘතිය පළ වූයේ 1965 දී ය. ඒ කාලයේ සිට ම එතුමා තුළ මුල් බැස ගත් අදහසක් වූයේ ‘සිනමා සමුළු’ (CINE FORUMS) පිළිබඳව ය.මීසම් පාලකයෙක් හා තරුණ ක්‍රිස්තියානි ශිෂ්‍ය හා කම්කරු ව්‍යාපාරයන්ට නායකත්වය දුන් පූජකවරයෙක් වශයෙන් එතුමා සිනමාව සලකන ලද්දේ හුදෙකලාව නරඹා රසවින්දනය කළ යුතු කලා කෘතියකට වඩා නරඹන ලද චිත්‍රපටයක් පිළිබඳ සාමූහිකව සාකච්ඡා කොට එම චිත්‍රපටයේ විවිධ අංශ පුළුල් විශ්ලේෂණයකට හා සමාලෝචනයකට ලක් කළ යුතු බව ය.එතුමා එය දුටුවේ සිනමා අධ්‍යාපනයක මූලික අඩිතාලම වශයෙනි.එතුමා සතුව පැවැති මෙම පුළුල් දෘෂ්ටිය මෙරට බිහිවූ කිසිදු සිනමා විද්වතෙකුට නොවී ය. 1972 ජාතික කතෝලික සිනමා පර්ෂදය බිහි වූයේ ද එහි ප්‍රතිඵලයක් වශයෙනි. එම ආයතනය බිහි වීමෙන් පසු ශ්‍රී ලංකාවේ ඈත දුර බැහැර පෙදෙස්වල සාමාන්‍ය ජනතාව සඳහා වෘත්තාන්ත, කෙටි, වාර්තා චිත්‍රපට තිරගත කොට ඔවුන් සමඟ ඒවා පිළිබඳ සාකච්ඡා පැවැත්වීම සිදු කරන ලදී.කොළඹ, මල්වත්ත පාරේ 6 වන පාවුළු මධ්‍යස්ථානයේ 6 වන මහලේ මිනි සිනමා ශාලාවකට, පුස්තකාලයකට හා කාර්යාලයකට ඉඩ පහසුකම් ලැබුණු විට මිමී 35 සහ මිමී 16 ප්‍රක්ෂේපණ යන්ත්‍ර යුගලය බැගින් එහි ස්ථානගත කිරීමට හැකි විය. එවකට ප්‍රදර්ශන වරම් අපේක්ෂාවෙන් චිත්‍රපට සිය ගණනක් පෝලිමේ තිබුණි. එතුමා විසින් “පෝදා සිනමා සමුළු” ආරම්භ කොට එතෙක් ප්‍රදර්ශනය නොකළ චිත්‍රපටයන්හි අධ්‍යක්ෂවරුන්ට ද ආරාධනා කොට ඔවුන්ගේ කෘතී තිරගත කොට ඊට අදාළව සාකච්ඡා පවත්වන ලදී.එම සාකච්ඡාවලට සහභාගි වූවන් බොහෝ දෙනෙකු අද ප්‍රමුඛ පෙළේ සිනමා අධ්‍යක්ෂවරු, ටෙලිනාට්‍ය අධ්‍යක්ෂවරු හා සිනමා ලේඛකයෝ් වෙති. මෙයට අමතරව සෑම සිකුරාදා හවසකම විදේශ තානාපති කාර්යාලවලින් ලබා ගත් වෘත්තාන්ත චිත්‍රපට මිමී 16 ප්‍රමාණයෙන් තිරගත කරන ලදී. වරක් එතුමා කිසියම් විදේශීය සමුළුවකට සහභාගි වී එන විට සුපර් 8 ප්‍රමාණයේ කැමරාවක් හා ප්‍රක්ෂේපණ යන්ත්‍රයක් ගෙන ආවේ ය.එවකට එම කැමරාව සඳහා භාවිතා කළ හැකි දළ සේයාපට සී/ ස මිලර්ස් සමාගමෙන් මිලදී ගත හැකි වූ අතර දර්ශන ගත කිරීම්වලින් පසු ලන්ඩන් රසායනාගාරයට තැපෑලෙන් යවා රසායනාගාර ක්‍රියාවලියෙන් පසු ආපසු එවනු ලැබේ. එතුමා ප්‍රථම වරට මෙම කැමරාව මා අතට දුන් අතර මම ‘වැලි’ හා ‘වෙසක්’ යනුවෙන් කෙටි චිත්‍රපට දෙකක් නිර්මාණය කළෙමි. ඒ සමඟම සුප්‍රකට සිනමා ඡායාරූප ශිල්පියෙකු වූ ඇන්ඩෲ ජයමාන්න ගේ මෙහෙයවීම යටතේ හැත්තෑව දශකය අග භාගයේ දී සිනමාකරණ පාඨමාලාව ආරම්භ කරනු ලැබීය. පාඨමාලාව අවසානයේ දී සිසුන් සුපර් 8 චිත්‍රපටයක් නිර්මාණය කළ යුතු විය.පළමු පාඨමාලාව නිම කළ සිසුන් දොරට වැඩීමේ උලෙළ හඳුන්වනු ලැබුවේ ‘රජ දැක්ම’ (GRADUATION) යන නමිනි. එහි පළමු වැන්න 1980 ඔක්තෝබර් 10 වැනි දා ශ්‍රී ලංකා පදනම් ආයතනයේ දී පවත්වනු ලැබීය. ඉන්පසු 1983 වර්ෂය වනවිට මෙම පාඨමාලාවVHS වීඩියෝ මාධ්‍ය දක්වා දීර්ඝ කෙරිණි. මෙම පාඨමාලාව පවත්වාගෙන යාම සඳහා එවකට පැවැති යුනිවෝකර්ස් සමාගම ද අනුග්‍රහ දැක්වූයේ ය.ශ්‍රී ලංකාවේ පළමු වරට රූපවාහිනි සේවය නිල වශයෙන් ආරම්භ වූයේ 1979 වර්ෂයේ දී ය. මෙය ආරම්භ වීමට පෙරාතුව ම පෝරුතොට පියතුමා විසින් ශ්‍රී ලංකාවට රූපවාහිනිය සම්ප්‍රාප්තවීම හා එය අප සමාජයට බලපෑ හැකි ආකාරය පිළිබඳ දේශන හා සම්මන්ත්‍රණ රාශියක්ම 1978 වර්ෂයේ පටන් ම සංවිධානය කරන ලදී. OCIC ආයතනය මගින් වාර්ෂිකව පැවැත්වූ ජාතික සිනමා සමුළු පෙළේ පස්වැන්න 1978 බොරැල්ල ඇක්වයිනස් ආයතනයේ දී පැවැත්වූ අතර එහි තේමාව වූයේ ‘සිනමාවෙන් රූපවාහිනියට’ යන්නයි.රූපවාහිනියට 25 වසරක් සපිරූ 2004 වර්ෂයේ දී එතුමාගේ උපදේශකත්වය හා අධීක්ෂණය යටතේ පිටු 778 කින් සමන්විත ග්‍රන්ථයත් ‘ලංකා රූපවාහිනි 25 වසර’ යනුවෙන් පළ කරන ලදී. මෙය ගොඩගේ ප්‍රකාශනයකි. OCIC ඉතිහාසය, උත්තමාචාර ප්‍රදාන, සිනමාව හා රූපවාහිනිය කෙරෙහිOCIC දායකත්වය පිළිබඳ සවිස්තර කරුණු ඇතුළත් වූ තවත් කෘතියක් පෝරුතොට පියතුමාගේ උපදේශකත්වය යටතේ සුසන්ත තිසේරා විසින් සංස්කරණය කරන ලදී. ‘සිනමාවේ හා මාධ්‍යයේ අපේකම’ යන මැයෙන් 2006 දී බිහිවූ පිටු 600 කින් සමන්විත එම කෘතිය ද ගොඩගේ ප්‍රකාශනයකි.පෝරුතොට පියතුමා දැන් 83 වන වියට එළඹ සිටී. ශ්‍රී ලංකාවේ ජනමාධ්‍ය පිළිබඳ එතුමා අදත් අවදි මනසකින් පසුවේ. කතෝලික සභාවට, කිතුනු ගිහි ව්‍යාපාරයන්ට, පුවත්පත් කලාවට, සිනමාව හා රූපවාහිනියට එතුමා දක්වා ඇති අසීමිත දායකත්වය ඉතා පුළුල් පරාසයක විහිදී පවතී. රයිගම් ටෙලි සම්මාන උලෙළ විසින් එතුමාට දක්වන ලද මෙම ගෞරවය අතිශයින් ප්‍රශංසනීය ය බව කියනු කැමැත්තෙමි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>26</day>
    </date>
    <link>http://www.silumina.lk/2013/05/26/_art.asp?fn=av13052618</link>
    <topic>බිරියගේ අභාවය තමයි මට වෙච්ච ලොකුම ඛේදවාචකය</topic>
    <author>ජෝජ් රොබ්සන්ද සිල්වා</author>
    <content>බිරියගේ අභාවය තමයි මට වෙච්ච ලොකුම ඛේදවාචකයරත්න ශ්‍රී විජේසිංහසිංහල ගී පද රචනා සාහිත්‍යයට අරුත්බර රසාලිප්ත නැවුම් ගී සරණියක් රත්න ශ්‍රී විජේසිංහ නම් වූ ගී උල්පතින් දායක කෙරුණු බව ගීත ශ්‍රාවකයින්ට රහසක් නොවේ. මේ වන විට සිය සෞන්දර්ය චාරිකාවට දශක හතරකුත් ලබන ජූනි 02 වැනි දා සිය දිවි ගමනට දශක හයකුත් සපුරන රත්න ශ්‍රී හාරදහසක් පමණ වන ගී සංකල්පනා සරණියක හිමිකරුය.ගී පද රචකයෙකු මෙන්ම කවියෙකු සහ ලේඛකයෙකු ලෙස ද රත්න ශ්‍රී ගෙන් මෙරට සාහිත්‍ය ක්ෂේත්‍රයට සිදු කෙරී ඇති මෙයෙය අගයනු පිණිස ජූනි 02 වැනිදා සවස හයට නෙළුම් පොකුණ රංග ශාලාවේ දී “රත්න ශ්‍රී උල්පත පාමුල” උපහාර ගීත ප්‍රසංගය පැවැත්වෙන අතර එහි දී ඔහුගේ රූපවාහිනී විචිත්‍රාංග ඇතුළත් ඩී වී ඩී යුගලයක් ද, ගීත 20 ක් ඇතුළත් සංගත තැටියක් ද, රත්න ශ්‍රී ගේ නිර්මාණ දායකත්වය පිළිබඳ විද්වතුන්ගේ විමර්ශනාත්මක ලිපි, රත්න ශ්‍රී ගේ ජීවන තොරතුරු, ගී පදමාලා, ස්වර ප්‍රස්ථාර ඇතුළත් ග්‍රන්ථයක් සහ වෙබ් අඩවියක් ද එළිදැක්වීමට නියමිතව ඇත. ඒ නිමිත්තෙන් රත්න ශ්‍රී සමඟ “රසඳුන” කළ කතාබහකි මේ.”මම පොත් තිස් ගණනක් ලියා පළ කරලා තියෙනවා. ඒත් මම කවදාවත් ඒ එක පොතක්වත් එළිදක්වන්න උත්සව සංවිධානය කරලා නැහැ. මා වෙනුවෙන් මම උත්සව නිර්මාණ ඇගයීම් සම්මන්ත්‍රණ වැනි ඔය කිසිවක් කරලා නැහැ. කොටින්ම මම පත්තරයකින් සම්මුඛ සාකච්ඡාවක්වත් ඉල්ලලා නැහැ.අපේ ලොකු දුව (ප්‍රාර්ථනා සම්මානි) තමයි හුඟාක් මහන්සි වෙලා මේ කටයුත්ත කරන්නේ. මම මුලින් ප්‍රතික්ෂේප කළා. නෙළුම් පොකුණ වෙන් කරලා ඔක්කොම වැඩ කටයුතු සූදානම් කරගෙන තිබුණු හින්දා පසුව මට ප්‍රතික්ෂේප කරන්න බැරි වුණා. ඉතින් මම කරන්නේ එදාට සහභාගි වෙන එක විතරයි.”රත්න ශ්‍රී එලෙස පවසද්දී ඔහුගේ ලොකු දුව සම්මානී අප සමඟ පැවසූ වදන් ද මෙතැනදී සඳහන් කිරීම උචිත හෙයින් ඒ සඳහා අපට අවසර දෙන්න. “තාත්තා මුලදී මෙයට අකැමැති වුණා තමයි.තාත්තාට ජූනි දෙවැනිදාට වයස අවුරුදු හැටයි. ඒ වගේම තාත්තාගේ නිර්මාණ ජීවිතයටත් අවුරුදු හතළිහක් පිරිලා දැන්. හරියටම ජූනි දෙවැනිදා ඉරිදා දිනයකුත් වෙලා. සොබා දහමෙනුත් එලෙස හැමදේම ඒකරාශි කර දුන්නා.ඉතින් තාත්තා ගැන කතා කරන්න මේ තමයි සුදුසුම කාලය. මෙතෙක් ජාතික මට්ටමෙන් තාත්තා වෙනුවෙන් මෙවැනි ඇගයීමක් කරලා නැහැ. විශේෂයෙන් අවර ගණයේ නිර්මාණ සහ ශිල්පීන් ඉස්මතු කරන මෙවන් කාලයකදී තාත්තා වැනි ප්‍රශස්ත මට්ටමේ කලාකරුවන්ට තව අවුරුදු දහයක් පහළොවක් නිර්මාණකරණයේ නියැළෙන්න උත්තේජනයක් ලබා දෙන්න අපි දැනගන්න ඕනේ. ‘රත්න ශ්‍රී විජේසිංහ’ කියන්නේ සමස්ත ලෝත වාසීන්ටම අයිති වස්තුවක්. තාත්තා මට විතරක් අයිති වස්තුවක් නෙමෙයි.””තාත්තා වෙනුවෙන්මම කරන්න ගත්ත මේ කටයුත්තට ඇමැති ඩලස් අලහප්පෙරුම මාමා, ප්‍රදීපා ධර්මදාස නැන්දා, ජැක්සන් ඇන්තනී, ප්‍රේම් දිසානායක, රෝහණ වීරසිංහ මාමලා ඇතුළු බොහෝ දෙනෙකුගෙන් සුවිශේෂ සහයෝගයක් ලැබෙනවා. ඇත්තටම අපි සියලුම දෙනා සාමූහිකව තාත්තාට ලබා දෙන උපන් දින තිළිණයක් තමයි ‘රත්න ශ්‍රී උල්පත පාමුල’ ප්‍රසංගය. එදාට එන රසික රසිකාවියන් හැමෝටම තාත්තාගේ අත්සන සහිත විශේෂ සමරුවක් අපි ලබා දෙනවා.”වන වංක ගිරිය අරණේ - මෙහෙවරට සැදී පැහැදී ඔබ යන්න ඉතින් නික්මී – ජය ශ්‍රී සුරම්‍ය ස්වාමී...!(ගැයුම – නන්දා මාලිනී)මෙම ප්‍රසංගයට සමගාමීව ඔබේ නිර්මාණ එළිදැක්මකුත් සිදු කෙරෙනවා නේද? (අපි රත්න ශ්‍රී ගෙන් විමසීමු.)ඒවාත් ඉතින් ලොකු දුවගේ වැඩනේ. ජාතික රූපවාහිනියට මං ලියූ ජාත්‍යන්තර සම්මාන ලද විචිත්‍රාංග දෙකක් තියෙනවා ‘වසන්තයේ මියුරු සර’ කියලා. ඒවා ඇතුළත් ඩී වී ඩී දෙකක් රූපවාහිනියෙන් නිකුත් කරනවා. ලොකු දුවගේ නිෂ්පාදනයක් ලෙස මා ලියූ ගීත විස්සක් ඇතුළත් සංගත තැටියකුත් එදින එළි දකිනවා.ඒ සමඟ මගේ නිර්මාණ, තොරතුරු ඇතුළත් වෙබ් අඩවියක් විවෘත කිරීම සහ මගේ නිර්මාණ පිළිබඳ විද්වතුන්ගේ විමර්ශනාත්මක ලිපි, මගේ ජීවන තොරතුරු, ඡායාරූප, ගීත සහ ස්වර ප්‍රස්තාර ඇතුළත් ග්‍රන්ථයක් නිකුත් වීමත් සිදු වේවි. ‘රත්න ශ්‍රී උල්පත පාමුල’ ප්‍රසංගයේ දී මා ලියූ ගී හාරදහසක් පමණ වන ගීත අතරින් තෝරා ගත් ගීත කිහිපයකුත් ගායනා කෙරේවි.*ඔබේ සෞන්දර්ය චාරිකාවේ ආරම්භය සිදු වූවේ කෙසේ ද?පුංචි කාලේ ඉඳලම කවි ලියන්න මං ආසයි. මම හතේ පන්තියේ ඉන්න කාලේ එකල පළ වූ ‘ගීතාංජලී’ කවි පත්තරයට කවි ලිව්වා. 1967 දී ඒ පත්තරයේ පින්තූරයක් පළ කර එයට කවි ලිවීමේ තරගයක් පැවැත්වූවා. මම එයට ලියා යැවූ කවියට තුන්වැනි ස්ථානය ලැබුණා. ඒ තමයි මගේ මේ ගමනේ ආරම්භය. ඉන්පසු ඉන් පළමු ස්ථානය ලැබුණා. ඔය අතරේ මම ලියන කවි මහගමසේකරයන්ට යවන පුරුද්දක් මගේ තිබුණා.(“මහගමසේකර මහත්මයා මට එවූ ලියුම් තාම මං ළඟ තියෙනවා” යි කෘතඥ පූර්වක ස්වරයෙන් සමරමින්...) ‘මෙය ලියා එවනුයේ ඔබට කවි ලිවීමට වාසනාව ඇති බැවිනි. හොඳයි කියන නිසා අහංකාර වෙන්න එපා. දිගටම ලියන්න. හොඳ කවියක් ලියැවුණොත් මටත් බලන්න එවන්න’ ආදී වශයෙන් ඔහු මාව දිරිගැන්වූවා. පසුව ඔහු මාව ගුවන් විදුලියේ කරුණාරත්න අමරසිංහට හඳුන්වා දීමෙන් තමයි ගුවන් විදුලි මාධ්‍යයට එක්වූවේ.සිය දියණියක සමඟලූෂන් බුලත්සිංහල නිෂ්පාදනය කළ ‘යෞවන සමාජය’ ගුවන් විදුලි වැඩ සටහනින් ගුණදාස කපුගේ ගැයූ සජීවි ගායනයක් ලෙස ඉදිරිපත් කළ ‘තනිවෙලා මා නන්නාඳුනන දුර රටක’ ගීතය මගේ මුල්ම ගීතය වුණත් එය තැටිගත කෙරුණේ නැහැ. කපුගේ නිෂ්පාදනය කළ ‘නව පදමාලා’ වැඩ සටහනට මා ලියූ ‘බණ්ඩි ගොයම බිම පෙරළී’ (ඒ. එල්. බී. කන්දේපොල) සහ ‘නෙතු පියන් විදා මුදු දසන් වසා’ (බණ්ඩාර අතාවුද) ගීත තමයි මුලින්ම පටිගත කෙරුණේ. හැත්තෑව දශකයේ ගී පද රචනා ක්ෂේත්‍රයට එක් වුණාට මා ලියූ ගී ජනප්‍රිය වුණේ අසූව දශකයේදී යි.*නවකයෙකු වශයෙන් ඔබ ගී පද රචනා ක්ෂේත්‍රයට එක් වෙද්දී එකල සිටි ප්‍රවීණයන් ගෙන් ලැබුණු ප්‍රතිචාර කෙලෙස ද?මං හිතනවා ඒ අයගෙන් මට පිළිගැනීමක් තිබුණා. නවකයෙකු එන විට කපනවා කියා ඇතැම් අය කිව්වත් මට නම් එහෙම වුණේ නැහැ.*ගුවන් විදුලියෙන් ගීත ක්ෂේත්‍රයට එක් වූ ගී පද රචකයෙකු වුණත් ශ්‍රාවකයින් අතර ඔබේ නිර්මාණ වඩා ජනප්‍රිය වූවේ කැසට් ගීත හරහා නේද?හැත්තෑව දශකයේ අග භාගයේ දී ගුවන් විදුලියෙන් ඇහුණු අනුලා බුලත්සිංහල ගැයූ ‘ඉද්දමල්දෙණිය වත්තේ ඉද්ද මල් නෙළා’ ගීතය සමඟ තමයි මගේ නිර්මාණ ගීත ශ්‍රාවකයින් අතර ජනප්‍රිය වීම ඇරඹුණේ. ඉන්පසු අසූව දශකයේ මුල් භාගයේ දී කැසට් ගීත එළිදකිනවානේ. ඉන් පසුව ගුණදාස කපුගේ ගී ගැයූ දෙවැනි කැසට් පටය (‘මාවතේ ගීතය’) ට ගීත තුනක් ලියන්න මට අවස්ථාව ලැබුණා. ‘මගෙ බිසවුණේ අසාපන්’ සහ ‘නින්ද නැති රැයේ’ වැනි ඒ ගීත අවුරුදු තිහකටත් වඩා කාලය ගත වෙලත් අදත් ජනප්‍රියයි.නින්ද නැති රැයේ සඳ කඳුළු මීදුමේ හැංගිලා හඬන්නේ ඇයි ද ප්‍රථම ප්‍රේමයේ...!(ගායනය – ගුණදාස කපුගේ)* ඔබ ලියූ ගී අතරින් ඔබ සංවේදී වූ ගීත මොනවා ද?මට එහෙම කියන්න අමාරුයි. අමරදේව මහත්මයායි මායි ‘මධුවන්ති’ වැඩ සටහන් කිහිපයක් කළානේ. ඒ කරද්දී නිර්මාණය වූ ගීත කිහිපයක්ම තිබුණත් ඒවා ගුවන් විදුලියෙන් ඇහෙන්නේ නැහැ. ‘සුදු නෙළුම’, ‘සතර වරම් දෙව් මහරජ’, ‘ගුරු තරුව නින්දට යයි’, ‘නිදුක් වී මගේ මව්බිම’ වැනි ගීත තිහක් විතර ගුවන් විදුලියේ තැටිගත වී තිබෙනවා. ඒවා ප්‍රචාරය වෙන්නේ නැතිකම තමයි ප්‍රශ්නය. මං මෙහෙම ඒ ගැන මතක් කරනවා. ඒ හැර මට කරන්න පුළුවන් දෙයක් නැහැ.*”මධුවන්ති” වැනි හරවත් ගී නිර්මාණ එළිදක්වන ගුවන් විදුලි වැඩ සටහනකට දැන් අවස්ථාවක් නැද්ද?දැන් ඉතින් එවැනි අවස්ථා නැහැනේ. අනිත් කාරණය අමරදේව මහත්මයා වගේ ගායන ශිල්පියෙකුත් ඕනෑනේ එහෙම වැඩ සටහනක් කරන්න. අමරදේව මහත්මයා හැර එවැනි ගායන ශිල්පියෙකුත් නැහැනේ. අමරදේව මහත්මයාගෙන් පසු මම වැඩිපුරම ගීත ලියා තියෙන්නේ කපුගේටයි.ගීත හතළිස් දෙකක් විතර මං කපුගේට ලියා තියෙනවා. කපුගේයි මමයි එකතු වෙලා ‘ඉරබටු තරුව‘ නමින් සංගත තැටියකුත් කළා. ඉන්පසු කරුණාරත්න දිවුල්ගනේට තමයි වැඩිපුර ගී ලිව්වේ. ‘ශාන්තිනී’ – ‘කොණ්ඩ කිරිල්ලියේ’ – ‘අජානේය ස්කූටර්’ – ‘යමු සෙල්ල කතරගම’ – ‘මාල ගිරවියේ’ ඇතුළු ගීත ගණනාවක් මං දිවුල්ගනේට ලියා තියෙනවා.*”නැවත ‘මධුවන්ති’ වැඩ සටහන කරන්න ගායන ශිල්පියෙකු නැහැ” කියා ඔබ කිව්වට කරුණාරත්න දිවුල්ගනේ ඉන්නවා නේ?ඉන්නවා, ඒත් දිවුල්ගනේට එහෙම උනන්දුවක් නැහැනේ. දැන් ඉතින් ආණ්ඩුකාරයෙක් වෙලා වැඩ රාජකාරි බහුලයිනේ. (“මගේ උත්සවයටත් ඔහු එන් නැහැයි කියලා ආරංචියක් තියෙනවා” යැයි උපේක්ෂා සහගත ස්වරයෙන් මුමුනමින්...) දිවුල්ගනේ දේශපාලනයට යාම කලා දිවියෙන් සමුගැනීමක් හා සමාන වෙලා. මං හිතන්නේ ඒක එහෙම නොවුණා නම් හොඳයි කියලයි.*අමාත්‍යාංශ කිහිපයකම ජ්‍යෙෂ්ඨ සහකාර ලේකම්වරයෙකු (මාධ්‍ය) ලෙස කටයුතු කළ අවදියේ දී ලද අත්දැකීමෙන් ද ඔබ ඔය අදහස පවසන්නේ?ඔව්, මටත් මිනිස්සු ඔය දේ කිව්වා - ‘රත්න ශ්‍රී ඉවරයි, කවියා ඉවරයි, ගීත රචකයා ඉවරයි’ කියලා. හැබැයි මට යම් ප්‍රමාණයකට පුළුවන් වුණා සමබර වෙන්න. ඒ කාලේ ජීවන ප්‍රශ්න තිබුණා. ඒවාට මුහුණ දෙන්න දේශපාලනයට සම්බන්ධ වෙන්නම ඕන වුණා. උදාහරණයක් හැටියට කියනවා නම් මගේ නිවෙස හදා ගන්න ගත්ත ණය ගැන කියන්නම්.අවුරුදු දෙකක් විතර උත්සාහ කරලත් ගේ හදා ගන්න ලබාගන්න බැරිවුණු ‘ණය’ මම අමාත්‍යාංශයේ ජ්‍යෙෂ්ඨ සහකාර ලේකම් (මාධ්‍ය) වී ගිහින් මාසයක් ඇතුළත මට ගන්න පුළුවන් වුණා. ඒ වගේ ජීවිතයේ පෞද්ගලික ප්‍රශ්න විසඳාගන්න පුළුවන්කම ලැබෙන පැත්තකුත් තියෙනවා. මං අමාත්‍යාංශ හතරක ජ්‍යෙෂ්ඨ සහකාර ලේකම් (මාධ්‍ය) ලෙස අවුරුදු දොළහක් විතර කටයුතු කළා. අන්තිමේ මාව අයින් කරලා මාස දාසයක් වැටුපක් නැතුව උන්නා.ඒ කාලේ මගේ යාළුවෝ තමයි හාල්, එළවළු ගෙනැවිත් දීලා මාව ජීවත් කළේ. දේශපාලනයට සම්බන්ධ නොවුණා නම් වඩාත් හොඳයි කියලා ඒ සිද්ධි මතක් වෙන කොට මටත් හිතෙනවා. කොහොම හරි මහින්ද රාජපක්ෂ ජනාධිපතිතුමා අගමැතිවරයාව සිටිද්දී තමයි කැබිනට් පත්‍රිකාවකින් පසුව මට විශ්‍රාම වැටුපවත් හදලා දුන්නේ. ඒ කාලේ ජීවන අත්දැකීම් බොහොමයක්ම ඇසුරු කරගෙන තමයි ‘මාධ්‍ය යාමය’ කවි පොත කළේ. එම අත්දැකීම් ගීත සඳහා අරගත්තේ නැහැ. බැණලා ගහන ඒවා ගී සංකල්පනාවන්ට හරියන්නේ නැහැ කියලා මං හිතන හින්දා.*පෞද්ගලික අත්දැකීම් ඇසුරෙන් සාර්ථක ගී නිර්මාණ කළ නොහැකි ද?අත්දැකීම් ඇසුරෙන් ලියැවුණු සාර්ථක ගී නිර්මාණත් තියෙනවා. ඒත් මා ලැබූ ආකාරයේ අත්දැකීම් ගීතවලට ගන්න පුළුවන් ද කියා මට පොඩි සැකයක් තියෙනවා. කවිවලට නම් පුළුවන්. ‘මධ්‍යම යාමය’ කවි පොතේ තියෙන ඔක්කොම වගේ මගේ අත්දැකීම් තමයි.ගීත වලින් කපුගේ ගැයූ ‘බිම්බරක් සෙනඟ’ මගේ අත්දැකීමක් ඇසුරෙන් ලියූ ගීතයක්. ඒ අත්දැකීම මම ලැබුවේ ගුරුවරයෙක් වශයෙන් මොනරාගල ප්‍රදේශයේ වැඩ කරපු කාලේ. ඒ වගේම ‘සුඳු නෙළුම’ ගීතයත් මොනරාගල ඔක්කම්පිටිය ජනපද විද්‍යාලයේ වැඩ කරද්දකී ලැබූ අත්දැකීමක් ඇසුරෙන් ලියූ ගීතයක්. හැබැයි ඉතින් අත්දැකීම් ඇසුරෙන් වැඩිපුර ගීත ලියා නැහැ මං.*”තොල් පෙති විතරක් පළමු හාදුවෙන් තෙමන්න” ගී පද රචනය කිරීම පිළිබඳ ඔබට බොහෝ චෝදනා නැඟෙනවා නේද?ඒ ගීතය හරි වැරදි විදිහට වටහා ගෙන තමයි ඔය චෝදනා නඟන අය ඒ චෝදනා නඟන්නේ. මුල් පද පෙළ විතරක් අරගෙන මේ ගීතය තේරුම් ගන්න බැහැ. අඩු ගාණේ ගීතයේ මුල් කාණ්ඩයවත් කියවන්න ඕනේ. මේ ගී සංකල්පනාවේදී ‘තොල් පෙති කියන්නේ කාගේ තොල් පෙති ද?’ කියා කල්පනා කර බලන්න. සේපාලිකා මලකට හිනාවෙන්න. සේපාලිකා මලක් හිනාවෙන්නේ තොල් වලින්.මලක් පිපෙනවයි කියන එකනේ මල හිනා වෙනවා කියන්නේ. මල හිනාවෙන්න නම් හඳේ එළිය මල්පෙති මත වැටෙන්න ඕනි, රෑ වෙන්න ඕනි, හඳ පායන්න ඕනි. මෙය තොල් පෙති කාගේ ද කියලා කල්පනා නොකර කරන පදනම් විරහිත චෝදනාවක්. එය තේරුම් ගන්න කියලා මං කියනවා ඔය චෝදනා කරන හැමෝටම. ‘තොල් පෙති’ කියන වචනේ විතරක් අරගෙන අර්ථකථනය කරන්න ගිහින් කලබල වෙලා වැරදියි කියනවා. ඒ ගැන මං කනගාටු වෙනවා.*අලුත් පරම්පරාවේ ගී පද රචකයින්ට ඔබ දීමට කැමැති ඔවදන කුමක් ද?මං කැමැතියි ඔවුන්ට ‘සාහිත්‍ය හදාරන්න’ කියා කියන්න. එක නිර්මාණයකින් දෙකකින් සෑහීමට පත් නොවී දිගින් දිගටම අභ්‍යාස කරන්න. ඒ වගේම මුදල්ම අරමුණු නොකර නිර්මාණ ගෞරවය ගැනත් සැලකිල්ලට ගන්න කියලත් කියන්න කැමැතියි.*මේ දිනවල ඔබ නියුතු වී සිටින කලා කටයුතු මොනවා ද?කවි පොතක් ලියනවා. ඊළඟට මගේ ජීවිත කතාවත් ලියන්න ගත්තා. මගේ බිරිඳ (හේමමාලි) නැති වුණානේ. ඒ අත්දැකීම තමයි මට මෙය ලියන්න මූලික අරමුණ වුණේ. කොහොම හරි මේ පොත් දෙකම මේ අවුරුද්දේ මුද්‍රණයෙන් පළ කරන්න බලාපොරොත්තු වෙනවා.*ඔබේ ආදරණිය බිරියගේ වියෝවෙන් පසු දිවි ගමනේ තොරතුරු කියනවා නම්?ඒක හරිම ඛේදවාචකයක්. මොකද මගේ අම්මා නැති වෙන කොට මට අවුරුද්දයි දවස් විසි දෙකයි. තාත්තා නැති වෙන කොට අවුරුදු හතයි. පුංචි අම්මලා, මාමලා, අත්තම්මලා, සීයලා ගාව තමයි මං හැදෙන්නේ. එහෙම ඉඳලා ඒ ගොල්ලොත් නැති වෙලා යන්නේ මගේ ඇස් හමුවේමයි. පසුගිය අවුරුදු හතළිහක් තිස්සේ මං ගැන, මගේ ජීවිතේ ගැන හොඳටම දැනගෙන උන්නේ හේමමාලියි.එයත් නැති වුණා. ඉතින් මගේ ජීවිතේ මුළුමනින්ම වියෝ වීම් වලින් ගහණ වූ කාලයක් පමණයිනේ. මගේ නිර්මාණ වල ශෝකය මුසු වී තියෙන්නේ පොඩ්ඩ පොඩ්ඩ හරි, ඒ මා විඳ දරාගත්තු වියෝ වීම් නිසයි. අතිශයින්ම ප්‍රේම ගීතයක වුණත් මා ලිව්වා නම් ශෝකය මුසු වී තියෙන්නේ ඒ නිසයි. අවුරුදු එකොළහේදී ළමයෙකු හැටියට ශිෂ්‍යත්වය සමත් වෙලා නගරයේ පාසලකට ආපු දා පටන් මට මේ තනිය, පාළුව හරියට දැනෙන්න පටන් ගත්තා.හේමමාලි මට හම්බ වෙන්නේ එයාට අවුරුදු එකොළහේ දී. එයා ලොකු ළමයෙක් වත් වෙලා නැහැ එතකොට. ඒ වෙද්දී මගේ වයස පහළොවක් විතර ඇති. ඉන්පසු අවුරුදු හතරකට පසුව තමයි අපි දෙන්නා අතරේ ප්‍රේම සම්බන්ධයක් ඇති වුණේ. ඉන්පසු අවුරුදු හතළිහක්ම එයා මාත්තෙක්ක උන්නනේ. සාහිත්‍ය කලාව ගැන එයාට ගැඹුරු ඥානයක් අවබෝධයක් තිබුණේ නැතුවට එයා තේරුම් අරන් උන්නා මේ මිනිහා මොනවා හරි වැදගත් දෙයක් කරනවයි කියලා.ඒ උදෙසා කරන්න පුළුවන් හැම උදව්වක්ම එයා මට කළා. ඒ අඩුව මට දැනෙනවා. ඉතින් කවදාවත් කාටවත්ම පුරවන්න බැරි අඩුවක්. දැන් නිදියන්න මං අපි දෙන්න නිදා ගත්ත කාමරයටවත් යන්නේ නැහැ. පොත්පත් තියෙන කාමරේමයි මං ඉන්නේ. දුවලා දෙන්නයින්නේ අපිට උන්නේ. ලොකු දුව විවාහ වී පදිංචිය මොරටුවේ. එයාට දුවෙකුයි පුතෙකුයි ඉන්නවා. පොඩි දුව (පූර්ණිමා සංදීපනී) ත් විවාහ වෙලා. එයාට දුවෙක් ඉන්නවා. එයාලත්එක්ක තමයි මං ඉන්නේ. මොනවා වුණත් මගේ බිරිඳගේ අභාවය තමයි මෑත කාලයේ මට දැනිච්ච මහා ඛේදවාචක ය.ඔබට යන්න ම ඕනෑ නම් ඔබ යන්න ඉතින් නික් මී මේ කාමරයේ පුරා රැඳුණු සුවඳත් අරගෙන ඒ සුවඳ ඇවිත් මගෙ සිත පාරයි...!(ගායනය – ගුණදාස කපුගේ)ජෝජ් රොබ්සන්ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>26</day>
    </date>
    <link>http://www.silumina.lk/2013/05/26/_art.asp?fn=av13052619</link>
    <topic>සුමීගෙන් අහන්න</topic>
    <author/>
    <content>සුමීගෙන් අහන්නකුලියපිටියේ ජේ. අතපත්තුප්‍රශ්නය – දයාන් විතාරණ ගායකයෙක් ද? ඡායාරූප ශිල්පියෙක් ද? පිළිතුර – ඒ දෙකේම ඔහු නියැළි සිටිනවා. මගේ පෞද්ගලික පිළිගැනීමට අනුව ඔහු වඩාත් දක්ෂ ඡායාරූප ශිල්පියකු වශයෙන්.ගොතටුවේ සුපුන් ද සිල්වාප්‍රශ්නය – එදා ගුවන්විදුලියේ ළමා ගී ගැයු ප්‍රිම්රෝස් ජයසිංහ දැන් කෝ? පිළිතුර – ඇය එංගලන්තයේ නොටින්හැම් හි ළමා රෝග විශේෂඥවරියක්. විවාහ වුණේ සුප්‍රකට වෛද්‍ය විශේෂඥවරයකු වන දොස්තර උපුල් රන්ජන් විජේවර්ධන සමඟයි.කන්දෙගෙදර කිත්සිරි ගුණසේනප්‍රශ්නය – ගීතා, සුජීවා, සුනේත්‍රා, සූකිරි කෙල්ල අධ්‍යක්ෂණය කළ ජෝ දේව් ආනන්ද දැන් කෝ? පිළිතුර – ඔහු විදෙස්ගතවයි සිටින්නේ.අවිස්සාවේල්ලේ සුනිල් විමලසිරිප්‍රශ්නය – අරුණ ශාන්ති අධ්‍යක්ෂණය කළ චිත්‍රපට මොනව ද? පිළිතුර – ඔහු ‘දෙවියනි ඔබ කොහිද’ චිත්‍රපටය පමණයි අධ්‍යක්ෂණය කළේ.ගල්කිස්සේ සුනන්දා පෙරේරාප්‍රශ්නය – ප්‍රදීපා ධර්මදාස ගයන ‘නාඬන් පුංචි හිරමනේ’ නම් වූ ගීතයේ පද රචකයා කවුද? පිළිතුර – රත්න ශ්‍රී විජේසිංහවෙන්නප්පුවේ විජිතා දාබරේප්‍රශ්නය - ළමා ග්‍රන්ථකරණයේ වඩා දක්ෂ සිබිල් වෙත්තසිංහ ද? මියගිය සුනිල් ජයවීර ද? පිළිතුර – මං හිතන්නේ සුනිල් ජයවීර දක්ෂයි.අම්බලන්ගොඩ චන්ද්‍රා මාලිනි ද සිල්වාප්‍රශ්නය – කුලියපිටියේ ජයසේන අතපත්තු මා ගැන පසුගිය දිනෙක විමසා තිබුණා. මම තවමත් පත්තරවලට කවි ලියනවා, කවි මඩුවලට යනවා. මා මතක් කළාට ස්තුතියි. පිළිතුර – ඔබ ගැන අපට සඳහන් කර එවුවාට ඔබටත් ස්තුතියි.මාතලේ ධර්මා ඒකනායකප්‍රශ්නය - සුපර් ගෝල්ඩන් චයිම්ස් සංගීත කණ්ඩායම කතරගමදී කාවාඩි ඔසවාගෙන සිටින දර්ශනයේ පෙනී සිටින එහි සාමාජිකයන් කවුද? පිළිතුර – ක්ලැරන්ස්, ඩික්සන් ගුණරත්න, ශ්‍රීකාන්ත දසනායක, කොන්රඩ් ගුණරත්න හා ඇනස්ලි මාලේවන.ඉහළ තල්දූවේ ආනන්ද වික්‍රමආරච්චිප්‍රශ්නය - ශ්‍රියන්ත මෙන්ඩිස් ප්‍රධාන චරිතය රඟපාන වේදිකා නාට්‍යයකට ‘රඟපෑම් ඉවරයි’ කියා යොදා ඇත්තේ ඇයි? පිළිතුර – කබල් මෙගා ටෙලි නාට්‍යවල රඟපාලා ශ්‍රියන්තගේ රඟපෑම් ඉවර වෙලා නිසා වෙන්න ඇති.මේ සතියේ පහත නම් සඳහන් අයත් ප්‍රශ්න එවා තිබුණා. මුරුතලාවේ පරාක්‍රම ඇස්. විජේවර්ධන, කොටුගොඩ තිස්ස කුමාර, පූගොඩ ඩී. බී. කුලතුංග, වරාගොඩ රමණි පෙරේරා, කෑගල්ලේ රණවීර ලියනගේ, කඩවත සුජාතා ගුණවර්ධන.ඔබේ ප්‍රශ්න පහත ලිපිනයට යොමු කරන්න. ‘සු.මිගෙන් අහන්න’ රසඳුන - සිළුමිණ ලේක්හවුස් කොළඹ 10කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>26</day>
    </date>
    <link>http://www.silumina.lk/2013/05/26/_art.asp?fn=av13052620</link>
    <topic>ඇන්ජලිනාට පැසසුම් ගලයි</topic>
    <author>සුජීව තේවහෙට්ටිගේ</author>
    <content>ඇන්ජලිනාට පැසසුම් ගලයිසුපිරි නිළි ඇන්ජලිනා ජොලීට පසුගිය සතියේ ඇමෙරිකානු වෛද්‍ය වෘත්තිකයන් රැසකගේ ප්‍රශංසාව හිමි වුණා. ඒ, පියයුරු පිළිකා රෝගයෙන් පීඩා විඳි ඇය සැත්කමකට මුහුණ දී සුවය ලබා ඒ බව ලොවට හෙළිදරව් කිරීම නිසයි.ඇන්ජලිනාට පියයුරු පිළිකාවෙන් ජීවිතයට තර්ජනයක් එල්ල වී ඇති බව වෛද්‍යවරු පැවසූ විට ඇයට සිහිපත් වුණේ තම මව ද එවැනිම පිළිකාවකින් මියගිය අයුරුයි.වෛද්‍යවරු ඇන්ජලිනාට දන්වා තිබුණේ ඇයගේ පියයුරු පිළිකාවෙන් ජීවිතයට ඇතිවී තිබෙන අවදානම 87% ක් තරම් වන බවයි.”පහුගිය පෙබරවාරි මාසයේ ඉඳල මට ප්‍රතිකාර කෙරුණා. ඉන් පස්සේ ශල්‍ය කර්මයක් සිදු කෙරුණා. මම මේ කාරණය රහසක් හැටියට තබා ගත්තෙ නැහැ. මුළු ලෝකෙටම කිව්වා.ඒ, පියයුරු පිළිකාවලින් පෙළෙන කාන්තාවන්ගේ බය නැති කරන්නයි. සමහරු මේ වගේ රෝගයක් තමන්ට තියෙන බව දන්නෙ නැහැ. ඒ අයගේත් අවධානය යොමු කරන්නයි මම, මගේ කතාව කිව්වේ.” ඇන්ජලිනා ඇමෙරිකානු පුවත් පතකට එලෙස ප්‍රකාශ කළා.කාන් චිත්‍රපට උලෙළ මැයි 15 දා ඇරැඹුණේ ධාරානිපතා වර්ෂාවක් මැද්දේයි. මෙදින ලෝක ප්‍රකට සිනමාකරු ස්ටීවන් ස්පිල්බර්ග් ගේ සහභාගිත්වයෙන් සිනමා උලෙළ ඇරඹුණා. මේ ප්‍රවීණ සිනමාකරුවා මෙවර කාන්ස් සිනමා ජූරියේ සභාපතිවරයා ලෙස කටයුතු කරනවා.සිනමා උලෙළේ මුල්ම දිනයේ තිරගත වුණේ බෑස් ලුහර්මන් විසින් නිර්මාණය කරන ලද ‘ද ග්‍රේට් ගැට්ස්බි’ චිත්‍රපටයයි. එෆ්. ස්කොට් ෆිට්ස්ජෙරල්ඩ්ගේ නවකතාවක් ඇසුරින් නිර්මාණය වූ මෙහි ත්‍රිමාන (3 D) පිටපතයි කාන්ස් උලෙළේදී තිරගත වුණේ.මේ චිත්‍රපටය උතුරු ඇමෙරිකාවේ සිනමාහල් තුළ තිරගත කිරීම ආරම්භ කර තිබුණේ සතියකට පමණ කලින්. චිත්‍රපටයේ ධාවන කාලය කාන් උලෙළට නොගැළපෙන බවක් පෙන්නුම් කළත් එය නොතකා චිත්‍රපටය තිරගත කිරීමට සංවිධායකයන් කටයුතු කර තිබුණා.කාන් උලෙළේ මුල් දිනයේ දී ස්පිල්බර්ග් සමඟ නිකොලි කිඩ්මාන්, ඈන් ලී සහ ක්‍රිස්ටොප් වොල්ට්ස් යන සිනමා තරු ද සහභාගි වුණා. මේ තිදෙනා කාන්ස් ජූරියේ සාමාජිකයන්.‘අයන් මෑන් – 3’ චිත්‍රපටයේ ප්‍රධාන චරිතයක් රඟන ග්විනෙත් පැල්ට්‍රොව් දෙස සිනමා රසිකයන්ගේ අවධානය යොමු වී තිබෙනවා. ගිය සතියේ මේ පිටුවෙන් ඇය ගැන තොරතුරු කිහිපයක් සටහන් කෙරුණා. මේ සතියේත් ඇය ගැන අලුත් ආරංචියක් දැනගන්න ලැබුණා.දැනට 40 වැනි වියෙහි පසුවන මේ සුරූපී සිනමා තාරකාව තමන්ගේ රූපශ්‍රියාව ගැන විතරක් නොවෙයි, සෞඛ්‍ය තත්ත්වය ගැනත් දැඩි අවධානයකින් පසු වෙනවා. ඒ නිසයි ඇය විශේෂ උපකරණයක් පැලඳගෙනයි සිටින්නේ.මේ උපකරණයෙන් ග්විනෙත් කොපමණ වේලාවක් වාඩිවී සිටියා ද, කොපමණ දුරක් ඇවිදගෙන ගියා ද, කොපමණ වේලාවක් ප්‍රමාණවත් නින්දක් ලබාගත්තා ද යන්න සටහන් වෙනවා.ග්විනෙත් පවසන්නේ මේ උපකරණය නිසා තමන්ට සෞඛ්‍ය සම්පන්න ජීවිතයක් ගත කිරීමට ඉඩකඩ ලැබී ඇති බවයි. “සමහර වෙලාවට මම ඕනැවට වඩා කාලයක් එක තැන ඉඳගෙන හිටියොත් මේ උපකරණය ‘වයිබ්‍රේට්’ (කම්පනය) වෙලා ඒ බව මට දන්වනවා.” ග්විනෙත් තමන්ගේ අලුත්ම ‘හිතවතා’ගේ ගුණාංගයක් හෙළි කළා.සුපිරි ගායිකා ශකිරා මේ වන විට බිලිඳු සුරතල් පුතෙකුගේ මවක වී සිටිනවා. ඇය මවු පදවිය ලැබුවේ මීට මාස හතරකට කලින්. ශකිරාගේ මේ කුලුඳුල් පුතාගේ නම මිලාන්. ඇය දැන් ජීවිතය ගත කරන්නේ ජෙරාඩ් පික්්‍යු සමඟ. ඔවුන් දෙදෙනා නිත්‍යානුකූලව විවාහ වී සිටිනවාදැයි කිසිවෙකු දන්නේ නැහැ.කොහොම වෙතත් මවු පදවිය තමන්ට අලුත් අත්දැකීමක් බවයි ශකිරා කියා සිටියේ. ‘පුතා ඉපදෙන කොට තරමක් බර අඩුයි කියලයි වෛද්‍යවරු කිව්වේ. ඒ ගැන මම නිතරම හිතනවා. ඒත් මම අම්මා කෙනෙක් වීම ගැන ගොඩක් සතුටුයි. ඒ ගැන කියන්න වචන නැහැ. මගේ බර නම් ඉස්සරටත් වැඩිය වැඩිවෙලා.ඒක අඩු කරගන්නත් ඕනෙ.”ශකිරා දැන් 36 වැනි වියෙහි පසුවෙනවා.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>26</day>
    </date>
    <link>http://www.silumina.lk/2013/05/26/_art.asp?fn=av13052621</link>
    <topic>‘සුරංගනීට මාළු ගෙනාවා’ නිසා ඉන්දියාවේ මට කියන්නේ ‘සුරංගනි මනෝහරන්’ කියලා</topic>
    <author>ජෝජ් රොබ්සන් ද සිල්වා</author>
    <content>‘සුරංගනීට මාළු ගෙනාවා’ නිසා ඉන්දියාවේ මට කියන්නේ ‘සුරංගනි මනෝහරන්’ කියලාඒ. ඊ. මනෝහරන්පසුගිය දිනෙක හැන්දෑවක දුරකථනයෙන් අපව ඇමතූ ගැඹුරු කටහඬකි. “රසඳුන” සමඟ හදිසි කතාබහකට ඕනෑකමක් ඔහුට විය. ඒ සඳහා අවස්ථාව අපි වහාම ඔහුට සලසා දුනිමු. මන්ද ඉන්දියාවේ සිට මෙරටට පැමිණ සිටි ඔහු ආපසු යාමට තව ඉතිරිව තිබුණේ හෝරා කිහිපයක් වූ හෙයිනි.”මම – මනෝ. ඉන්දියාවේ මම භාවිත කරන්නේ සුරංගනී මනෝහරන් කියලා. එහේ මගේ ගෙදර නම ගහලා තියෙන්නෙත් එහෙමයි. මම රජිව් සෙබස්තියන් නෙළුම් පොකුණේ පැවැත් වූ unforgettable sinhala pop  (අමතක නොවන සිංහල පොප් ගීත) ප්‍රසංගයේ සින්දු කියන්න ආවා. (11 වැනිදා) අපි ප්‍රසංගය කළා. රජිව් හොඳ වැඩක් කෙරුවා.අවුරුදු ගාණකට පස්සෙ මම මේ රටේ නෙළුම් පොකුණේ සහෝදර ගායක ගායිකාවෝ විසි අට දෙනෙක් එක්ක සින්දු කිව්වා. රජිව් ඉතාම සාර්ථක ගීත ප්‍රසංගයක් පැවැත් වූවා. මට රජිව් ගැන ‘රසඳුන’ එක්ක කතා කරන්න ඕනේ.මොකද ක්ලැරන්ස් විජේවර්ධනගේ බිරිය ශීලා විජේවර්ධනයි, ඔවුන්ගේ ඇටෝර්නි බලකරු සිරි හෙට්ටිආරච්චියි රජිව් බොරුකාරයෙක් කියලා රසඳුනට කියලා තිබුණා. රජිව් බොරු කළේ නැහැ. ඉතාම සාර්ථකව ලස්සන ප්‍රසංගයක් රජිව් කිව්වා වගේම කළා.”අප සමඟ කතාබහ කරන මොහු කවුරුන් ද කියා ඔබට මතක ද? මොහු දශක කිහිපයකට පෙර සංගීත ප්‍රසංග වේදිකාවේ සහ “සුරිය” – “රුක්මල්” – “නිව්සවුන්ඩ්” – “ජෙම්ටෝන්” – “සුපර් ටෝන්” – “ශාන්” වැනි ලේබල යටතේ ගී තැටි සඳහා ද “සුරංගනී සුරංගනී සුරංගනීට මාළු ගෙනාවා” – “මාමා හිතන්නේ මා මරවාලා මාමගේ වැඩ ගන්නයි” – “නැන්දා උසයි පාට රතුයි දික්තල වාගේ” – “අපෙ අම්මට නැන්දම්මට වගේ ඔබට ද” – “නවරැල්ල ගල ගලා මගෙ ගම වෙනස් වෙලා” – “ඌරාංජනී” (ආදර සුදු ලීමා) – “වඩෙ වඩෙ” (කාක් කාක්) – “මාල් මුරුගා” (කඳ සුරිඳුනි) – “ඉර සඳ තරු නිවී ගියත්” – “පරමාණුව වැටෙයි කියා” වැනි වේග රිද්ම ගී ගැයූ ගායකයා, ඒ. ඊ. මනෝහරන් ය.මනෝහරන්ට ඕනෑ වී ඇත්තේ දශකයකට වැඩි කාලයක සිට ඇසුරු කරන සිය හිතවතා වන රජිව් සෙබස්තියන් පිළිබඳ කතාබහ කිරීමට ය. තවදුරටත් ඊට ඉඩ දීමට අපට සිදු විය. “මට රජිව් ගැන කතා කරන්න තව ටිකක් ඉඩ දෙන්න. රජිව්ව සංගීත ක්ෂේත්‍රයෙන් නැතිකර දමන්න කවුරු හෝ වෑයම් කරනවා නම් ඒක අපරාධයක්. රජිව් නැත්නම් ලංකාවේ පොප් සංගීත කලාවත් නැතිවෙලා යයි.සිංහල දෙමළ ජාතීන්ගේ එකමුතුව වෙනුවෙන් රජිව් පොප් සංගීත කලාව යොදා ගෙන මේ කරන්නේ වටිනා සේවයක්. රජිව්ට කැපිලි තියෙනවා. 077 8344145 දුරකථන අංකයෙන් හෙට්ටිආරච්චි කියලා කෙනෙක් මට කතා කරලා කිව්වා ‘රජිව් එක්ක සින්දු කියන්න එපා’ කියලා. මං ඒ කතා අහන්නේ නැහැ. මම සාමයට ගී ගැයූ ගායකයෙක්. සල්ලි ලොකු නැහැ. රජිව් හොඳ වැඩක් කරගෙන යනවා, සිංහල දෙමළ එකමුතුව වෙනුවෙන්. ත්‍රස්තවාදය, බෙදුම් වාදය, ජාතිවාදය, ආගම්වාදය වගේ වාද භේද අපිට අවශ්‍ය නැහැ. රජිව් හොඳ මූලාරම්භයක් කළා නෙළුම් පොකුණේ ප්‍රසංගයෙන්.සිංහල දෙමළ ජාතීන් අතර එකමුතුවට සංගීත ප්‍රසංග පැවැත්වීමෙන් රජිව් දායක වෙන්නේ කෙසේ ද?අයියෝ, ඒකවත් තේරෙන්නේ නැද්ද. (හිනැහෙමින්...) දැන් බලන්න – මම සිංහල සින්දු දෙමළෙනුත්, දෙමළ සින්දු සිංහලෙනුත් ගායනා කරනවා. සාමය වෙනුවෙන් ගී ගැයු පළමුවැනි ගායකයා මමයි. රටවල් විසි අටකට ගිහින් තියෙනවා මම එහෙම සාමය වෙනුවෙන් ගී ගයන්න.රජිව් මා වැනි ගායකයින් සම්බන්ධ කරගෙන දුක් මහන්සි වෙලා කරන මෙවැනි සංගීත ප්‍රසංග හරහා සිංහල දෙමළ ජාතීන් අතර එකමුතුකමට, සාමයට මඟ පාදන්න දායක වෙනවා. ඒ වගේම පොප් සංගීත කලාව පිළිබඳ ඉතිහාසයත් ඔහුගේ ප්‍රසංග වලින් ඉදිරිපත් කරනවා.රජිව් විඳින දුකට අනාගතයේ දී රජිව්ට හොඳ කාලයක් උදා වෙනවා. රජිව් මට එකතු වුණේ 2001 දී. ඉස්සර මේ වගේ යාළුකම් මට තිබුණේ එච්. ආර්. ජෝතිපාල සහ එම්. එස්. ප්‍රනාන්දු එක්කයි. ජෝති මට ‘මචං’ කියලයි කතා කළේ. එම්. එස්. ‘මනෝ මල්ලි’ කියලයි කිව්වේ.රජිව්ට චෝදනා නැඟෙන්න හේතුව මාර්තු 31 වැනිදා පැවැත්වීමට නියමිතව තිබුණු සංගීත ප්‍රසංගය පැවැත්වීමට නොහැකි වීම නිසා නේද?රජිව්ට ඒ ප්‍රසංගය පවත්වන්න බැරි වුණේ මං හින්දා. මගේ වකුගඩු දෙක ආබාධිත වූ හින්දා මට සිද්ධ වුණා නවලෝක රෝහලේ නේවාසිකව ප්‍රතිකාර ලබා ගන්න. විශේෂයෙන්ම මම ඒ ප්‍රසංගයේ ගී ගායනා කරන්න ලංකාවට පැමිණ සිටි හින්දා රජිව් ප්‍රසංගය අවලංගු කළා. නැතුව වෙන කිසිම හේතුවක් හින්දා නෙමේ ඒ ප්‍රසංගය අවලංගු කළේ.හෙට්ටිආරච්චිලා කියනවා නම් ප්‍රසංගය අවලංගු කළේ ක්ලැරන්ස්ගේ සින්දු කියන හින්දා එයාලයි කියලා. පව්, රජිව්ට මේ හින්දා හරියට දුක් විඳින්න වෙලා තියෙනවා. මම ආයෙමත් කියන්නේ, රජිව් විඳින දුකට හොඳ අනාගතයක් රජිව්ට උදා වෙනවා. මම හැමදාම රජිව් සමඟ ඉන්නවා, ඔහුගේ ප්‍රසංග වල ගී ගායනා කරනවා.ක්ලැරන්ස් විජේවර්ධන නිර්මාණය කළ ගී ගායනා කරන්න රජිව්ට තහනම් නේද?කවුද එහෙම කියන්නේ. ක්ලැරන්ස් නිර්මාණය කරපු ‘ගමෙන් ලියුමක් ඇවිල්ලා’ සහ ‘සිහින ලොවක්’ වගේ ගීත පහළොවක් විතර රජිව්ගේ ප්‍රසංගයේ දී ගායනා කෙරුවානේ. ටී. එම්. ජයරත්නත්, ඇන්ජලින් ගුණතිලකත් ඔවුන්ගේ ඒක පුද්ගල ගී ප්‍රසංග එදා තිබුණු හින්දා ඔවුන් හැර එනවයි කිව්ව අනික් හැමෝම වගේ ආවනේ. කැලිප්සෝ ගායකයොත් එක්ක විසි අට දෙනෙක් සින්දු කිව්වා. අපි හැමෝම එකතු වෙලා සතුටු වුණා. රජිව් එක්ක මුල්ම වරට ආචාර්ය අජන්තා රණසිංහ ලියූ ‘රුහුණට අධිපති’ ගීතයත් මං ගායනා කෙරුවා.දැන් ඉතින් අපි ඔබ ගැන තොරතුරුත් කතා කරමු නේද...?මං ගැන නම් ඉතින් කවුරුත් දන්නවනේ. ඒක ඉතින් ඇහැව්ව හින්දා කියන්න ඕනනේ. මම උපන්නේ බගවන්තලාවේ. දැන් වයස අවුරුදු හැත්තෑවක් විතර වෙනවා මට. දරුවෝ තුන්දෙනෙකුගේ තාත්තා කෙනෙක් මම. එක පුතයි, දුවලා දෙන්නයි.මගේ බිරිය ලීමා තෙරේසා. එයාට මම සින්දුවකුත් කියලා තියෙනවා. (එම ගීතය ගයමින්...)ආදර සුදු ලීමා මට වැඩට යන්න ඕනෑ බස් ගාස්තුව දීලා යන්නකෝ අඟර දඟර පාන පුංචි කැකුළු ලීමා මාරු වෙච්ච සල්ලි දෙන්නකෝ...!ඉන්දියාවේ ඔබ නියුතු වී සිටින කලා කටයුතු මෙනවා ද?රඟපෑම සහ ගීත ගායනය. ඉන්දියාවේ දැනට චිත්‍රපට දෙසීයක විතර මම රඟපාලා තියෙනවා. ලංකාවේ දී ටයිටස් තොටවත්තයන් මට අතහිත දුන්නා රඟපෑමට. ‘මරුවා සමඟ වාසේ’ – ‘රෝස මල් තුනක්’ සහ ‘සුරේඛා’ ඇතුළු සිංහල චිත්‍රපට කිහිපයකුත් මං රඟපා තියෙනවා.ඉස්සර ඔබ ගායනා කළ සිංහල ගීත තවම ගයනවා ද...?නැතුව... ඒ සින්දු මට තවම හොඳට මතකයි. (“කඳ සුරිඳුනි / මාල් මුරුගා” ගීතය ගයමින්...) සිංහල දෙමළ පළමුවැනි ගීතය තමයි ‘මාල් මුරුගා’ ගීතය. මගේ සින්දු වැඩිපුරම ලියා දුන්නේ හඩ්සන් සමරසිංහ විසිනුයි. (දැන් ඔහු ගුවන් විදුලි සංස්ථාවේ සභාපතිවරයා) කරුණාරත්න අබේසේකර සහ ප්‍රේමකීර්ති ද අල්විස් ලියූ ගීතත් මං ගායනා කළා.නැවත පදිංචියට ලංකාවට එන්න ඔබේ අදහසක් නැද්ද?ඉදිරියේ දී නැවත පදිංචියට ලංකාවට එන අදහසක් මගේ හිතේ තියෙනවා. ඒ ආවම තවත් අලුත් සිංහල ගීත කිහිපයක් කරන්නත් හිතාගෙන ඉන්නවා. මොනවා කළත් සිංහල දෙමළ එකමුතුව වෙනුවෙන් වැඩ කරන්නයි මට ඕනේ. ඒ හැමදේකදීම රජිව් සෙබස්තියන් මාත්තෙක්ක ඉඳීවි. රජිව් කියන්නේ මේ රටේ සංගීත ක්ෂේත්‍රයේ පොප් සංගීත කලාවට නැතුවම බැරි ක්‍රියාකාරී ශිල්පියෙක් වගේම අපට හිත හොඳ මිතුරෙක්.ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>26</day>
    </date>
    <link>http://www.silumina.lk/2013/05/26/_art.asp?fn=av13052622</link>
    <topic>සතිස්ගේ උපන් දිනය සමරා ලේ දන්දීමේ පින්කමක්</topic>
    <author/>
    <content>සතිස්ගේ උපන් දිනය සමරා ලේ දන්දීමේ පින්කමක්නැසීගිය ජනප්‍රිය ගායක සතිස් පෙරේරා ගේ 44 වන ජන්ම දිනය වෙනුවෙන් මෙම 29 වන දින උදෑසන 8.00 ට පංචිකාවත්ත අභයසිංහාරාම විහාරස්ථානයේ දී (ටවර් රඟහල ඉදිරිපිට) ලේ දන්දීමේ පින්කම සිදු කෙරෙන අතර එදිනම සවස 7.00 ට පහන් දහසක ආලෝක පූජාවක්, අටවිසි බුද්ධ පූජාවක් හා ධර්ම දේශනාවක් පැවැත්වෙයි.සමන් ජයනාත් ජිනදාස ගේ මෑතකදී පටිගත කරන ලද “මඳ පවනින්...” ගීතය අන්තර්ජාලයට එක් කිරීමේ උලෙළක් පසුගිය දා බහරේන් හිදී පැවැත්විණ.සිංහල බසින් ගායනා කරන ලද ගීතයක් මැද පෙරදිග රටකදී වීඩියෝ තාක්ෂණයෙන් රූ ගත කරන ලද පළමු අවස්ථාව මෙය විය හැකි වන අතර රූප රචනය කොට අධ්‍යක්ෂණය කරන ලද්දේ ලේඛකයකු මෙන්ම කෙටි හා වාර්තා චිත්‍රපට අධ්‍යක්ෂවරයකු වන හෙන්රි වර්ණකුලසූරිය විසිනි.ගීතයේ පද රචක සිසිර සී. විතානගේ ය. නවරත්න ගමගේ සංගීත සංයෝජනය කොට ඇත.බන්දුල කේ. ජාගොඩ තනු නිර්මාපකයෙකු සහ ගායකයෙකු ලෙස දොරට වඩින ‘සැඟවෙන්නට පෙර’ සංයුක්ත තැටිය එළිදැක්වීම මේ මස 29 වන දින ප. ව. 2.30 ට කොළඹ 7, මහජන පුස්තකාල ශාලාවේ දී සිදු වෙයි.’සැඟවෙන්නට පෙර’ ගී සරණිය මෙහෙයවීම ප්‍රවීණ මාධ්‍යවේදී ලාල් ආනන්ද අබේධීර ගෙනි. ඇගැයුම් දේශන මහාචාර්ය සංගීත් නිපුන් සනත් නන්දසිරි, ජ්‍යෙෂ්ඨ කථිකාචාර්ය ප්‍රණිත් අභයසුන්දර සහ ප්‍රවීණ ගායක නිහාල් නෙල්සන් ගෙනි.1753 දී ලක්දිව උපසම්පදාව යළි පිහිටුවා වසර 260 ක් සපිරීම නිමිතිකොටගෙන ඉපැරණි විහාරස්ථාන 158 ක සිතුවම් නැවත ප්‍රතිනිර්මාණය කොට ඉදිරිපත් කෙරෙන ප්‍රදර්ශනය අදත් (26) බෙල්ලන්විල රජමහා විහාර රථගාලේ විශ්‍රාම ශාලා පරිශ්‍රයේදී පැවැත්වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>26</day>
    </date>
    <link>http://www.silumina.lk/2013/05/26/_art.asp?fn=av13052623</link>
    <topic>කලා ලොවේ වෙළෙඳ අනුග්‍රාහකයෝ</topic>
    <author/>
    <content>කලා ලොවේ වෙළෙඳ අනුග්‍රාහකයෝකලකට ඉහත චිත්‍රපටි සංස්ථාවේ සභාපති ධුරය ද දැරු ඇන්ටන් වික්‍රමසිංහ මහතා චිත්‍රපට නිෂ්පාදකවරයෙකු මෙන් ම, චිත්‍ර එකතු කරන්නෙකු (මිලදී ගන්නෙකු) වශයෙන් ද ප්‍රකටව සිටියේය.ආර්ථික අර්බුදයකට මුහුණ පා සිටි සමයක (70 දශකය) මා එතුමා මුණ ගැසෙන්නට චිත්‍රපට සංස්ථාවට ගියේ මගේ පියා සතුව තිබූ වටිනා චිත්‍රයක් විකුණා ගැනීමේ අදහසිනි.කිසියම් කටයුත්තක් සඳහා කාර්යාලයෙන් පිටව යාමට සූදානම්ව සිටි වික්‍රමසිංහ මහතා ඉහළ මාලයේ සිට පියගැට බසිමින් ම චිත්‍රය පිළිබඳ විස්තර ඇසුවේය.”ඔව් මං ඒ ගැන දන්නවා. ඒත් මට දැන් ඕවා අරගෙන තියන්න තැනක් නැහැ.”එතුමාගේ පිළිතුරෙන් ලජ්ජාවටත් කෝපයටත් පත්වූ මම යළි කිසිදු දිනෙක එම චිත්‍රය විකිණීමට උත්සාහ නොකළෙමි. (දැනුදු එය මා ළඟ සුරක්ෂිතව ඇත.)ඊට දශක දෙකකට පසු මාර්ටින් වික්‍රමසිංහයන්ගේ විශිෂ්ටතම කෙටිකතාව ලෙස මා සලකන ‘මුදියන්සේ මාමා’ ඇසුරින් ඒකාංගික ටෙලි තිර නාටකයක් ලියූ මම එය නිෂ්පාදනය සඳහා මූල්‍ය අනුග්‍රහයක් සොයන්නට විය.මේ කාලයේ ලංකා දුම්කොළ සමාගම කලාවට අතහිත දීම තේමා පාඨයක් වශයෙන් ද යොදා ගත් අතර රාජ්‍ය නාට්‍ය උලෙළේ ප්‍රධාන අනුග්‍රාහකත්වය ද දැරීය. එක් නාට්‍ය උලෙළකදි ධර්මසිරි බණ්ඩාරනායක හා ඩබ්ලිව්. ජයසිරි තමන්ට ලැබුණු සම්මාන හා මුදල් ප්‍රතික්ෂේප කළේ බහුජාතික සමාගම්වලට විරෝධය දක්වමිනි. ඊට මඳ කලකට පසු දුම්කොළ සමාගම ද රාජ්‍ය නාට්‍ය උලෙළින් ඉවත්වුණි.දුම්කොළ සමාගමේ සභාපති වශයෙන් කටයුතු කරන්නේ මාර්ටින් වික්‍රමසිංහයන්ගේ දෙටු පුත් එස්.ඒ. වික්‍රමසිංහ මහතා යැයි මට දැන ගන්නට ලැබුණෙන් ‘මුදියන්සේ මාමා’ සඳහා අනුග්‍රහය ඉල්ලා එම සමාගම වෙත ලිපියක් යැව්වෙමි. එහෙත් පිළිතුර වූයේ එබඳු කටයුතු සඳහා ඔවුන් අනුග්‍රාහකත්වය නොදෙන බවය. මගේ තිර පිටපත ද ‘හමස් මල්ලට’ වැටුණේය.කොතෙක් විරෝධතා තිබුණ ද කලාකරුවන් ව්‍යාපාරික අනුග්‍රහය ලැබීම ලොව පුරා දක්නට ලැබෙන්නකි. 60 – 70 දශකයන්හිදි ඇමෙරිකානු තෙල් සමාගම් තෙල් කාන්දු හා වායු දූෂණයෙන් පරිසරය වනසාලන බවට චෝදනා නැඟුණි.ඔවුහු ඊට පිළිතුරු වශයෙන් කලා කටයුතුවලට විශාල වශයෙන් අනුග්‍රහය දක්වන්නට පටන් ගත්හ. විශාල වශයෙන් ලාභ ලබන තෙල් සමාගම, ආදායම් බදුවලින් ගැළවීමේ උපක්‍රමයක් වශයෙන් මෙම තීරණය ගත් බවද මාධ්‍යකරුවෝ පෙන්වා දුන්හ.1967 දි ඩේවිඩ් රොකෆෙලර් විසින් සංවිධානය කරන ලද ‘කලාව සඳහා වෙළෙඳ ව්‍යාපාරික කමිටුව‘ නමැති සංවිධානයට, ව්‍යාපාරික ආයතන 100 ක් එක්වූ අතර, ‘එස්කුපර්’ සඟරාවේ අනුග්‍රහයෙන් වාර්ෂික තිළිණ ප්‍රදානෝත්සවයක් ද ආරම්භ කෙරුණි.නිව් හැම්ප්ෂයර් හි මැක්ඩවල් ජනපදය සංගීත නිබන්ධකයින්, ලේඛකයින් සහ වෙනත් කලාකරුවන් සඳහාම කැප කෙරුණි. කලා නිර්මාණයක යෙදෙන්නට නිදහස අවශ්‍ය කෙනෙකුට එහි ගොස්, සුදුසු නිවෙසක් හෝ කුටියක් තෝරාගෙන කැමැති කලක් විසිය හැකිය. ‘නෝර්ලින්’ නමැති සංගීත භාණ්ඩ අලෙවි සමාගම ඒ සඳහා අවශ්‍ය අරමුදල් සම්පාදනය කිරීමට එකඟ විය.ශ්‍රී ලංකාවේදි, වෙළෙඳ ආයතන ප්‍රධාන වශයෙන් අතරමැදි වන්නේ ටෙලිනාට්‍ය ප්‍රදර්ශනයට බැව් පෙනේ. වේදිකා නාට්‍ය, මුද්‍රා නාට්‍ය හෝ චිත්‍රපට නිෂ්පාදනය වැනි කලා කටයුතු කෙරෙහි උද්‍යෝගයක් නොදක්වන ඔවුහු සංගීත ප්‍රසංග හා සම්මාන උලෙළ සඳහා වැඩි කැමැත්තක් දක්වති.කලා කටයුතු සඳහා ව්‍යාපාරික මැදිහත් වීම “පාරිශුද්ධ අරමුණකින්” සිදු නොවන බව පැහැදිලිය. ඔවුන්ගේ ප්‍රචාරක අභිප්‍රායයන් ද ඒ තුළින් ඉෂ්ට වෙයි. එහෙත් සම්මාන උලෙළක ස්වාධීනත්වය ආරක්ෂා කිරීමෙන්, අනුග්‍රාහක ආයතනයන්ට එහි ගෞරවය හා රසික විශ්වාසනීයත්වය ද රැකගත හැකි වෙයි.මෙවර රයිගම් ටෙලි සම්මාන උලෙළ පැවැත්වුණේ 9 වැනි වතාවටය. එය ආරම්භක අවධියේ, රයිගම් සම්මාන ලබන්නේ රයිගම් නළුවෝ, රයිගම් නිළියෝ වෙතැයි උපහාස වදන් බිණූ ශිල්පීහු ම, දැන් එම වේදිකාවට නගිති. රසික ජනයාද, එස්.එම්.එස් මගින් ජනපි‍්‍රය තරු තෝරති. මනා සංවිධානත්වයෙන් හා අත්‍යාලංකාර බවින් පිරි සුමති සම්මාන උලෙළ ද දැන් සමාජගතව ඇත්තේ මුල්‍ය ශක්තියෙන් පමණක් නොව සංවිධාන ශක්තියෙන් ද දුබල රාජ්‍ය කලා උත්සව පසුපසට ඇද දමමිනි.එක්තරා සම්මාන උලෙළකදි, සම්මාන අතැතිවම අශෝක හඳගම ප්‍රකාශ කළේ “මේවාට ඇවිත් අපි විකිණෙනවා” යනුවෙනි. එහෙත්, වෙළෙඳ අනුග්‍රහය නොලැබ ටෙලි නාට්‍ය හෝ ගීතයට පැවැත්මක් නැති තැනටම කලා ක්ෂේත්‍රය පත්ව ඇති හෙයින් සම්මානයද එම වාණිජත්වයේ ම ප්‍රබල සංකේතයක් ලෙසින් හඳුනා ගැනීම වැදගත්ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>26</day>
    </date>
    <link>http://www.silumina.lk/2013/05/26/_art.asp?fn=av13052624</link>
    <topic>ගිටාර් තුනයි ඩ්‍රම් එකයි එක්ක ක්ලැරන්ස් විශාල සංගීත විප්ලවයක් කළා</topic>
    <author>සු. මි.</author>
    <content>ගිටාර් තුනයි ඩ්‍රම් එකයි එක්ක ක්ලැරන්ස් විශාල සංගීත විප්ලවයක් කළාරුක්ෂාන් කරුණානායකක්ලැරන්ස් විජේවර්ධනගේ ගීතවල අනුවාදන රැගත් ‘මෑණියනි’ සංගත තැටිය පසුගියදා M එන්ටර්ටේන්මන්ට්ස් ඉදිරිපත් කිරීමක් ලෙස දොරට වැඩියේය. මෙය ‘ටයිම්ස් ඔෆ් ද සෙවන්ටීස්’ සංගීත කණ්ඩායමේ නායක රුක්ෂාන් කරුණානායකගේ නිර්මාණයකි.*රුක්ෂාන් මොකද්ද මේ අනුවාදන සංගත තැටියේ විශේෂත්වය?මේක සංගීත කණ්ඩායම් හතරක නිර්මාණ සුසංයෝගයක් විදියට හඳුන්වන්න පුළුවන්. ඉන් තුනක්ම ක්ලැරන්ස් විජේවර්ධනගේ නායකත්වයෙන් යුතුව පිහිටුවා ගැනුණු කණ්ඩායම්.ඒ ‘මූන්ස්ටෝන්ස්’, ‘සුපර් ගෝල්ඩන් චයිම්ස්’ හා ‘මදාරා’. හතරවැනි කණ්ඩායම තමයි අපේ කණ්ඩායම. නාමිකව ගත්තොත් ශානක පෙරේරා (මූන්ස්ටෝන්ස් / ගෝල්ඩන් චයිම්ස්) කොන්රඩ් ගුණරත්න, චන්ද්‍රාල් ෆොන්සේකා, නිමල් පුංචිහේවා (සුපර් ගෝල්ඩන් චයිම්ස්) කෙනත්ද සිල්වා (මදාරා) යන අය මෙයට එක්වුණා.*එතකොට ඔබේ කණ්ඩායමේ පිරිස කවුද?සුගත් අසංක, ඩිල්ෂාන් විජේසේකර, උදේශ කරුණානායක, චමින්ද පුෂ්පකුමාර සහ මම.*මොන වගේ ගීවල අනුවාදන ද මේ තැටියට අඩංගු වෙන්නෙ?මෙයට ගී අනුවාදන 12 ක් ඇතුළත්. ‘මෑණියනි’, ‘ගමෙන් ලියුමක්’, ‘මුතු වරුසාවක්’, ‘සඳ ගිලුණත්’, ‘සඳ එක් දිනක්’, ‘සිහින ලොවක්’, ‘මලේ හැන්දෑවේ’, ‘මාගේ වියෝවෙන්’, ‘සුරඟන වෙස් වළා’, ‘රෑ තාරකාවෝ’, ‘සුදු මැණිකේ’, ‘සැන්දැ වලාවන්’ එම ගී 12 යි.*ඔබ ක්ලැරන්ස්ගේ ළබැඳි රසිකයකු බව පෙනෙනවා.ඔව්. මගේ තාත්තා ළඟ ක්ලැරන්ස්ගේ ගී තැටි එකතුවක් තිබුණා. කුඩා කල පටන් ඒවා ඇසීමෙන් තමයි ක්ලැරන්ස්ගේ ගීතවලට මගේ විශේෂ ප්‍රියතාවයක් ඇතිවුණේ. ඊට පස්සේ මට ‘සුපර් ගෝල්ඩන් චයිම්ස් රීයුනියන් කොන්සර්ට්’ එක බලන්න ලැබුණා. එහි ඩික්සන් ගුණරත්න ලීඩ් ගිටාර් එක වාදනය කරනවා දැක්කම මට ගිටාර් වාදනය පිළිබඳ ලොකු ආශාවක් ඇතිවුණා. පස්සේ ආනන්ද වෛද්‍යසේකර මහතාගෙන් මම ගිටාර් වාදනය පුහුණු වුණා.*ඔබේ මූලිකත්වයෙන් ‘චයිම්ස් ඔෆ් ද සෙවන්ටීස්’ පිහිටුවා ගත්තු ආකාරය කොහොම ද?2009 දී තමයි අපි අපේ කණ්ඩායම පටන් ගත්තේ. මෙතැනදි අපේ අරමුණ වුණේ ක්ලැරන්ස් අනුදුටු පොප් සංගීත ශෛලිය තවදුරටත් ඉදිරියට ගෙනයෑම.*මොනවද දැනට කරපු නිර්මාණ එහෙම?ගී තනු නිර්මාණ වශයෙන් ගත්තම ලාංකිකා පෙරේරා, වර්නන් පෙරේරා, රොනි ලීච්, භද්‍රජි මහින්ද ජයතිලක, නෙලූ අධිකාරි යන අයට ගී තනු නිර්මාණය කර තිබෙනවා. මම නිර්මාණය කරපු මුල්ම ගීතය ගැයුවේ ලාංකිකා. ඒ ඇගේ 35 වැනි සංවත්සර ප්‍රසංගයට ඇතුළත් ගීතයක්. එතකොට මගේ වයස අවුරුදු 14 යි.ප්‍රසංග වශයෙන් ගත්තම ‘භද්‍රජිගේ ගී සැදෑවක්’ අපි සංගීතවත් කළා. ඒ වගේම සී. ටී. ප්‍රනාන්දුගේ 35 වැනි සංවත්සර ප්‍රසංගය සංගීතවත් කළා. ගී තැටි විදියට ගත්තම ‘පියාණෙනි’ යන නමින් අපේම නිර්මාණ රැගත් අනුවාදන ගී එකතුවක් එළිදැක්වුවා. භද්‍රජිගේ ‘ගමෙන් ආ කෙල්ලේ’ සංගීත තැටියේ එන ගීත 8 කම සංගීතය මගේ. ‘මෑණියනි’ අපේ තුන්වැනි පියවර.*ඔබ කොහොමද ක්ලැරන්ස් වගේ ගායකයෙක්, සංගීතඥයෙක් දකින්නෙ?ක්ලැරන්ස් වචනයේ පරිසමාප්ත අර්ථයෙන්ම වාග්ගේයකාරයෙක්. ඒ කියන්නේ ඔහු ගායකයෙක්; ගීත රචකයෙක්, තනු නිර්මාපකයෙක්, වාදකයෙක්, සංගීත අධ්‍යක්ෂවරයෙක්. ඒ වගේ අප්‍රමාණ දක්ෂතාවලින් පිරිපුන් සංගීත කලාකරුවෙක් ආයේ අපේ රටේ බිහිවෙන්නේ නැහැ.දක්ෂ වාදකයන් පිරිසක් එකතු කරගන්න ලැබීම ක්ලැරන්ස් ලැබු සුවිශේෂ භාග්‍යයක් ලෙස මම සලකනවා. ඇනස්ලි මාලේවන, සුනිල් මාලේවන, මොන්ටි වත්තලදෙණිය, ධම්මික විජේසිරි, ශානක පෙරේරා, ඩික්සන් ගුණරත්න, කොන්රඩ් ගුණරත්න, ශ්‍රීකාන්ත දසනායක, නිමල් පුංචිහේවා, චන්ද්‍රාල් ෆොන්සේකා, නිමල් පෙරේරා, සූර්ය කුමාර් වීරසිංහම්, මං මේ කියන අය.ඔවුන් පුදුමාකාර දක්ෂ වාදකයන් ක්ලැරන්ස් තමයි මට නම් ලංකාවේ බිහිවුණු දක්ෂතම ගිටාර් වාදකයා. ඊළඟට ඩික්සන් ගුණරත්න. සූර්ය කුමාර් අති දක්ෂ කී බෝඩ් වාදකයෙක්. ‘මලට බඹරෙකු සේ’ වගේ ගීතයකට ඔහු නිර්මාණය කළ කී බෝඩ් ස්ට්‍රින්ග් ඉතාමත්ම නිර්මාණාත්මකයි. ගිටාර් තුනයි ඩ්‍රම් එකයි එක්ක විශාල සංගීත විප්ලවයක් කරන්න ක්ලැරන්ස්ට පුළුවන් වුණා. ඔහු තමයි කැලිප්සෝ සංගීතය ඉලෙක්ට්‍රොනික් සංගීතය දක්වා වර්ධනය කළේ. ඒ ‘කළු මාමේ’ ගී තැටියෙන්. එය සූරිය ලේබලයේ ප්‍රථම ගී තැටිය.*ක්ලැරන්ස් ගේ ගී නිර්මාණ පිළිබඳ බුද්ධිමය දේපළ ප්‍රශ්න තිබෙනවා. ඔබ කොහොම ද ඒ ප්‍රශ්න ජයගත්තේ?ක්ලැරන්ස්ගේ ගීත 30 ක් පමණ ර් එන්ටර්ටේන්මන්ට් සමාගම නිත්‍යානුකූලව මිලට ගෙන තිබුණා. මගේ සංගත තැටියේ එන්නේ ඉන් තෝරාගත් ගී කීපයක්. ඒ නිසා ඔබ කියන ප්‍රශ්න මට මතුවුණේ නැහැ. ඇත්තටම මම මේ තැටියට සම්බන්ධ වුණේ මුදල් පරමාර්ථයකින් නෙමෙයි. මම සංගීතයෙන් ජීවත්වන කෙනෙක් නෙමෙයි. ජීවත්වෙන්න මට වෙනත් වෘත්තියක් තියෙනවා.මේ තැටියට එකතු වුණු ජ්‍යෙෂ්ඨ වාදකයන් මගේ වීරයෝ. ඒ අය එක්ව මේ නිර්මාණය කරන්ට ලැබීම මා ලද විශාල ආත්ම තෘප්තියක් ලෙසයි මා දකින්නේ. මේ කිසි කෙනෙක් මුදල් ගැන තැකීමක් නොකරයි මෙයට සම්බන්ධ වුණේ. මම කරන්න යන දේ හොඳයි කියලා හිතාගෙන තමයි ඔවුන් මෙයට එකතු වුණේ.සු. මි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>26</day>
    </date>
    <link>http://www.silumina.lk/2013/05/26/_art.asp?fn=av13052625</link>
    <topic>මීළඟ ලෝක කුසලානය දිනන්නට ක්‍රීඩකයන් දිරිමත් කරමු</topic>
    <author>ඉඳුනිල් වීරරත්න</author>
    <content>මීළඟ ලෝක කුසලානය දිනන්නට ක්‍රීඩකයන් දිරිමත් කරමුජයන්ත ධර්මදාස ශ්‍රී ලංකා ක්‍රිකට් ආයතනයේ සභාපති1996 විල්ස් ලෝක කුසලානය දිනා ගැනීමත් සමඟ ශ්‍රී ලංකාවේ ක්‍රිකට් ක්‍රීඩාව ගම් නියම්ගම් සිසාරා ජනප්‍රිය විය. එදා මෙදා තුර ගෙවී ගිය වසර ගණනාවකදී අප ලෝක කුසලාන තරගාවලි තුනකදී අවසන් මහා තරගයට සුදුසුකම් ලබා ගත් නමුත් අනුශූරතාවයෙන් පමණක් සැනසෙන්නට සිදුවිය.මීළඟට ලෝක කුසලාන තරගාවලිය එළඹෙන 2015 වසරේ පැවැත්වෙන අතර, ශ්‍රී ලාංකේය ක්‍රීඩකයින්, ක්‍රීඩා ලෝලීන් ඇතුළු සමස්ත ශ්‍රී ලාංකිකයින් ගේ ද පැතුම වන්නේ එය ජයග්‍රහණය කිරීමයි.මේ ගමනේදී ශ්‍රී ලංකා ක්‍රිකට් ආයතනයට සුවිශාල කාර්ය භාරයක් පැවරෙන අතර එහි නියමුවා වන්නේ ක්‍රිකට් ආයතනයේ සභාපතිවරයායි.2006 වසරේ ආසියානු ක්‍රිකට් කවුන්සිලයේ මුල් පුටුව ඉසිලූ ඔහු 2005 මාර්තු සිට 2007 දක්වා ශ්‍රී ලංකා ක්‍රිකට් සභාපතිවරයා ලෙස කටයුතු කළේ ය. යළිත් වරක් පසුගියදා එම සභාපති ධූරයට පත් වූ ජයන්ත ධර්මදාස මහතා සමඟ කළ කෙටි සම්මුඛ සාකච්ඡාවයි මේ.*සභාපතිවරයා ලෙස ශ්‍රී ලංකාවේ ක්‍රිකට් වල ඉදිරි අනාගතය දකින්නෙ කොහොමද?මීළඟට අපේ කණ්ඩායමට මුහුණදීමට තිබෙන්නෙ ලබන මාසයේ එංගලන්තයේ පැවැත්වෙන චැම්පියන්ස් ටෲපි තරගාවලියට. ලෝකයේ ප්‍රබලම රටවල් 8 ක් මීට සහභාගි වනවා.අපේ පළමු වැනි පියවර තමයි කොහොම හරි මේ කුසලානය දිනාගැනීම. අපි හැමෝම එකතුවෙලා ඒ සඳහා අවශ්‍ය දේ දැන් සැලසුම් කරනවා.ඒ වගේ ම අපේ රටේ ක්‍රිකට් අනාගතය වෙනුවෙන් කළ යුතු දේ බොහොම තිබෙනවා. එය පටන් ගන්නේ පාසල් ක්‍රිකට් වලින්. මොකද එතැනින් තමයි අපට ජාතික කණ්ඩායමට අවශ්‍ය දක්ෂයො එන්නෙ.මම මීට පෙර මේ තනතුරේ ඉන්න වෙලාවෙ මේ පිළිබඳව කල්පනා කරල වැඩ පිළිවෙළවල් දියත් කළා.මෙවර තේරීම් කමිටුවේ පාසල් ක්‍රිකට් ක්‍රීඩාව නැංවීම වෙනුවෙන් ම සාමාජිකයින් දෙදෙනෙක් පත් කරල තිබෙනවා. මගේ සැලසුම පාසල්වල විදුහල්පතිවරු ක්‍රිකට් භාර ආචාර්යවරු සමඟ සාකච්ඡා කරල, ක්‍රිකට් තේරීම් කමිටුවේ පාසල් ක්‍රිකට් භාර සාමාජිකයින් දෙදෙනාත් කැඳවල පාසල් ක්‍රිකට් ක්‍රීඩාව දියුණු කිරීමයි.ඊට අමතරව පළාත් බද ක්‍රිකට් දියුණු කරන්නත් වැඩපිළිවෙළක් සකසනවා. ඒ කියන්නේ අපි ක්‍රිකට් ගමට ගෙනියනවා.මේ දිනවල ශ්‍රී ලංකා ක්‍රිකට් පවත්වන තුන්කොන් තරගාවලිය සඳහා උතුරෙන් ක්‍රීඩකයින් තිදෙනෙක් නියෝජනය කිරීම ඔබ දකින්නේ.මම මෙය සලකන්නේ ඉතාම හොඳ ලකුණක් විදිහටයි. අපේ රටේ .ඕනෑම තැනක ඉන්න දක්ෂයකුට දස්කම් දැක්වීමෙන් ජාතික මට්ටම දක්වා එන්න පුළුවන් කියන එක මෙයින් පේනවා.ඒ කාලයෙත් මේ ප්‍රදේශයේ දක්ෂයො හිටියෙ නැතුව නෙමෙයි. එහෙම හිටියත් ඒ ගොල්ලන්ගෙ තිබුණු ප්‍රශ්න නිසා ඒ අයට ප්‍රසිද්ධියට එන්න අවස්ථාවක් ලැබුණෙ නෑ. ඒ අයට ජොබ් එකක් හොයාගන්න, ප්‍රැක්ටිස් කරන්න කොළඹට ඒමේ අපහසුතාවක් තිබුණා.අනිත් කාරණාව ඒ ප්‍රදේශවල ක්‍රීඩා කරන්නවත් අවශ්‍ය පහසුකම් තිබුණේ නෑ. දැන් අපි දකිනවා බොහොම ළාබාල ක්‍රීඩකයින් බිහිවේගන එනවා.එය අපි අගය කළ යුතු දෙයක්. අපි මේ පිළිබඳවත් විශේෂ අවධානයක් යොමා කළා. උතුරු නැඟෙනහිර පළාත් දෙකේ පාසල් දෙකක් තෝරාගෙන පහසුකම් දීලා පාසල් මට්ටමින් සහ දිස්ත්‍රික් මට්ටමින් ක්‍රිකට් දියුණු කරන්න වැඩ පිළිවෙළක් දැන් ක්‍රියාත්මක වෙනවා.*පසුගිය කාලයේ ඇතිවුණු අර්බුද ඔබගේ වැඩවලට බලපාන්නේ කොහොමද?පසුගිය කාලයේ අර්බුද තිබෙන්න ඇති. ඒත් මට නම් කොහොමටත් අර්බුද නෑ. මම වැඩ කරන පිළිවෙළට අනිත් අයත් කැමැතියි. ඒ අයගේ සම්පූර්ණ සහයෝගය තිබෙනවා. මට ප්‍රතිවාදියෙක්වත් වෙනත් කණ්ඩායමක්වත් නෑ. අපි එක කණ්ඩායමක් විදිහට වැඩ කරගෙන යනවා.හරියට ජාතික කණ්ඩායමේ ක්‍රීඩකයන් එකමුතුව ක්‍රීඩා කරනවා වගේ අපි ලංකාවේ ක්‍රිකට් දියුණු කිරීමට කැපවෙලා ඉන්නවා.මීළඟට අපේ රටේ ක්‍රිකට් බලාපොරොත්තුව 2015 ලෝක කුසලානය දිනා ගැනීමයි. මේ සඳහා ගෙන ඇති පියවර.දැනට ජාතික කණ්ඩායමට ක්‍රීඩා කරන ක්‍රීඩකයින් අතරින් 2015 ලෝක කුසලාන තරගාවලිය අවස්ථාව වෙනකොට සමහර ක්‍රීඩකයින් වයසට ගොස් සිටිය හැකියි. තවත් සමහරු ඒ වෙනකොට වෙනත් පෞද්ගලික හේතු මත ඉවත් වෙන්නත් පුළුවන්.අපි මේ ගැන කල්පනා කරල සැලසුම් සකස් කරල තිබෙන්නේ. දැනට පසු පෙළ කණ්ඩායම් 2 ක් හදාගෙන යනවා. ලෝක කුසලානය ආසන්න වෙනවිට හොඳ ශක්තිමත් ජාතික කණ්ඩායමක් හැදීමට අපට හැකිවේවි.සනත් ජයසූරියගේ නායකත්වයෙන් යුතු තේරුම් කමිටුවත්,මා සමඟ ඉන්න අපේ කණ්ඩායමත් වැඩපිළිවෙළවල් කීපයක් ම දියත් කරල තිබෙනවා. වරක් අපි දිනාගත්තු, තවත් වාර දෙකකදී අපෙන් ගිලිහුණු ලෝක කුසලානය නැවත අපේ රටට ගෙන ඒමට.පුහුණුකරුවන් පිළිබඳව පසුගිය කාලයේ ප්‍රශ්න ඇති වුණා.ක්‍රිකට් ක්‍රීඩාව දියුණු වෙන්න නම් හොඳ පුහුණු කරුවන් තමයි ඇත්තටම අවශ්‍ය. අපි කොච්චර උපකරණ, පහසුකම් ලබා දුන්නත් වැඩක් නෑ. පුහුණුකරුවන් හරියට පුහුණුවීම් සිද්ධ කළේ නැත්නම්.මේ තත්ත්වයට මුහුණ දෙන්න අපි පාසල් මට්ටමින් හරි පුහුණුකරුවන් යොදවල ජාතික කණ්ඩායමෙන් පල්ලෙහාට ඉන්න අනෙක් කණ්ඩායම්වලට නිවැරැදි පුහුණුව ලබාදෙන්නට කටයුතු කරනවා. විශේෂයෙන් ඒ කණ්ඩායම් වලට සිටින පුහුණු කරුවන් සුදුසු ද කියල හොයා බලල අඩුපාඩුවක් තිබේ නම් අවශ්‍ය තැන්වල පුහුණුකරුවන් යෙදවීමට අපි බලාපොරොත්තු වෙනවා.*ව්‍යාපාරිකයකු ලෙස ඔබ ප්‍රකට කරන දක්ෂතාව ක්‍රිකට් ක්‍රීඩාව වෙනුවෙන් ලැබෙයිද?අපි යම් දෙයක් කරන්නෙ හොඳ ප්‍රතිඵලයක් ගන්න. ව්‍යාපාරයක් වුණත් කළ යුත්තේ ලාභයක් ගන්න. මෙය ක්‍රීඩාවටත් අදාළයි. අපි ක්‍රීඩා පිටියේ දීත් ක්‍රීඩා කළ යුත්තේ හොඳ ප්‍රතිඵලයක් ගන්නයි. එතකොට තමයි ඉස්සරහට යන්න පුළුවන්. අපි දක්ෂතා පෙන්න කොට තමයි තවත් රටක් අපිට ආරාධනා කරන්නෙ. එහෙම වුණාම මුදල් හම්බවෙනවා. එවිට රට දියුණු වෙනවා.මේ හැම දෙයක්ම වෙන්නෙ අපි පෙන්වන දක්ෂතා අනුවයි.අපේ ඉතාම දක්ෂ ක්‍රීඩකයින් ඉන්නවා. මම ව්‍යාපාරිකයකු ලෙස සේවකයින්ගේ සිත් දිනාගෙන ව්‍යාපාරය දියුණු කරනවා වාගේ ම මේ දක්ෂ ක්‍රීඩකයින් ගේ දක්ෂතා ඔප මට්ටම් කරලා ඔවුන් ජයග්‍රහණයට යොමු කරවලා රට ජයග්‍රහණය කරවනවා.දේශපාලන බලපෑම් නිසා දක්ෂ ක්‍රීඩකයින්ට නිසි තැන ලැබෙයිද කියන ප්‍රශ්නය හැමදාම තිබුණා.සනත් ජයසූරියගෙ නායකත්වයෙන් යුතුව හෂාන් ප්‍රමෝදය, චමින්ද මෙන්ඩිස් ......... යන අපේ රටට ක්‍රීඩා කරපු පළපුරුදු පිරිසක් තේරීම් කමිටුවේ ඉන්නවා. ඔවුන්ට හරි විදිහට බය නැතිව වැඩේ කරන්න අවශ්‍ය පසුබිම සැකසිලා තියෙනවා.ඔවුන් ක්‍රීඩා කරන කාලෙ ඇති වුණු ප්‍රශ්න ගැන අත්දැකීම් තිබෙන නිසා හොඳ අවබෝධයක් ඔවුන්ට තිබෙනවා.ඒ අයගෙ අත් දැකීම් තුළින් සුදුස්සට සුදුසු තැන දීල ඉතාම ශක්තිමත් ජාතික කණ්ඩායමක් හදයි කියන සුබවාදී බලාපොරොත්තුව මා තුළ තිබෙනවා.*අපේ රටට ලැබෙන ටෙස්ට් තරග අඩුයි. ඉදිරියේ දී මේ තත්ත්වය වෙනස් කරගන්නට කටයුතු කරනවා ද?එංගලන්තය සහ ඕස්ට්‍රේලියාව රටවල් දෙක හැරෙන්න මේ තත්ත්වය අපේ රටට විතරක් නෙමෙයි සෑම රටකටම දැන් වෙලා තියෙනවා. සීමිත ඕවර සහ 20 යි 20 තරග නිසා. එංගලන්තය සහ ඕස්ට්‍රේලියාව අළු බඳුන තරගාවලියට වසරකට ටෙස්ට් තරග 5 ක් ක්‍රීඩා කරනවා.මෙය ක්‍රිකට් ක්‍රීඩා කරන හැම රටක් ම එකතු වෙලා කතා කරල කරන දෙයක්. දැනට ඉදිරි වසර 7 කට මේ ක්‍රිකට් තරග කැලැන්ඩරය හදල තියෙන්නෙ. අපිට තියෙන්නෙ ඒකට අනුව වැඩ කරගෙන යන්න විතරයි.* SLPL තරගාවලිය සුපුරුදු පරිදි පැවැත්වෙනවා. එහි කිසියම් වෙනසක් වෙනවද?පසුගිය වතාවේ ශ්‍රී ලංකා ප්‍රිමියර් ලීග් හොඳ ආදායමක් වගේම හොඳ ලාභයක් ලබල තියෙනවා. මේ වතාවේ ඒක තවත් වැඩි කරගන්න අපි බලාපොරොත්තු වෙනවා. ගිය වතාවේ ක්‍රීඩා නොකළ ක්‍රීඩකයින් කීප දෙනෙක් ම මෙවර ක්‍රීඩා කරන්න කැමැත්ත පළ කරල තියෙනවා. ශ්‍රී ලංකාවේ ක්‍රීඩා ලෝලීන්ට හොඳ තරගාවලියක් නරඹන්න හැකිවේවි.*සාමය උදාවීමෙන් පසු ක්‍රිකට් ක්‍රීඩාවේ අනාගතය කෙබඳුද?යුද්ධය අවසන් වෙලා ගෙවුණු වසර කීපයට අපේ රටේ ජනතාවට බිය සැක නැතුව ජීවත්වෙන්න අවස්ථාව උදාවෙලා. මේ නිසා ක්‍රීඩකයන්ට බියක් නැතව ක්‍රීඩා කරන්න පුළුවන් වගේ ම නරඹන්නන්ට කිසිම බියක් නැතුව විනෝද වෙන්න පුළුවන්.ජනාධිපතිතුමාගේත් උපදෙස් මත ක්‍රීඩා ඇමැතිතුමා ඉතා ම උද්යෝගයෙන් ක්‍රිකට් ගමට ගෙන යන්න කටයුතු කරනවා. මේ නිසා අපේ රටේ ක්‍රිකට් ක්‍රීඩාවේ අනාගතය සුබවේවි.මම විශේෂයෙන් ඉල්ලීමක් කිරීමට කැමැතියි. අපේ ක්‍රිකට් නරඹන්නන්ගෙන් සහ ක්‍රීඩා මාධ්‍යවේදීන්ගෙන්. අපේ ක්‍රීඩකයන්ගේ පොඩි පොඩි දේවල්වලට ප්‍රශ්න ඇති කරගන්න එපා. ඒ තුළින් ඔවුන්ව මානසිකව වට්ටන්න එපා. මොන විදිහකින් හෝ ඔවුන්ට ශක්තියක් වෙන්න. ඔවුන් දිරිමත් කරන්න.රටක් හැටියට හිතල දෙන්න පුළුවන් උපරිම සහයෝගය දීල අපි හැමෝම එකතුවෙලා මීළඟ ලෝක කුසලානය අපේ මවුබිමට රැගෙන එන්නට ඔවුන්ව දිරිමත් කරමු.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post></root>