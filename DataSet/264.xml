<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2013</year>
      <month>01</month>
      <day>27</day>
    </date>
    <link>http://www.silumina.lk/2013/01/27/_art.asp?fn=am1301273</link>
    <topic>මේ අයට ගැරැහුම් එපා</topic>
    <author/>
    <content>මේ අයට ගැරැහුම් එපාමනෝ විද්‍යා උපදේශක(විශ්‍රාමික) මේජර් සුසන්ත ද සිල්වාවනචර පිරිමින් සහ නරක කාන්තාවන් යැයි හංවඩු ගැසූ දෙපිරිසක් ගැන අප අසා තිබේ. ඒ අයගෙන් වැඩි දෙනෙක් ඔබ නොදන්නවාට මානසික රෝගීහු ය. එවැනි අය කාම උන්මාදය නම් මානසික රෝගයෙන් හෝ ඊටත් වඩා බරපතළ මානසික රෝගයකින් පෙළෙනවා විය හැකි ය.කාම උන්මාදය රෝගයේ ප්‍රධානම ලක්ෂණය වනුයේ, නොසිඳෙන කාම ආශාවයි. එක් සහකරුවෙකුගෙන් සතුටක් නොලබයි. එකී පුද්ගලයන්ගේ තරාතිරම, වයස අමතක කොට තව තව අය සමඟ ලිංගිකව එක්වීමට උත්සාහ කරයි. එසේ කරයි. නමුත් අවසානයක් නැත. අවසානයේ රෝගවලට ලක්ව පවුල් සංස්ථාව දෙදරා ගොස්, සමාජයේ ගැරහීමට ලක්ව දුක් විඳිති.මේ රෝගය කාන්තා, පුරුෂ දෙපක්ෂයටම හටගනී. ඊට ශාරීරික හේතු ද බලපෑ හැකි ය. එනම්1. මොළයේ ඇතිවන අසාමාන්‍ය ගෙඩි වැනි තත්ත්වයන්.2. ඇඩ්‍රිනල් ග්‍රන්ථයේ ඇතිවන අසාමාන්‍ය ක්‍රියාකාරකම්.3. ස්නායු වෙනස්වීම්.4. ශරීරයේ රසායනික සංයුතියේ සිදුවන වෙනස්වීම්.එවැනි රෝගීන් මුලින් ම කායික වෛද්‍යවරයෙකු ලවා තම රෝගී තත්ත්වයට හේතුව කායික හේතුවක් ද යන්න දැනගෙන එයට ප්‍රතිකාර කළ යුතු ය.කායික නොවේ නම් එය අනිවාර්යයෙන් ම මානසික තත්ත්වයක් වන බැවින් මනෝවිද්‍යා උපදේශකයෙකු හෝ මනෝ වෛද්‍යවරයෙකු හමුවී ප්‍රතිකාර ගත යුතුයි. මෙම තත්ත්වය ඇතිවීමට බලපාන ප්‍රධාන මානසික හේතු නම්,1. කුඩාකල ලැබුණු යම් ලිංගික අත්දැකීම් යටි සිතේ තැන්පත් වීම.2. කාන්තාවන්ට ඉලෙක්ට්‍රා සංකීර්ණ තත්ත්වය.3. පුරුෂයන්ට ඉඩිපස් සංකීර්ණ තත්ත්වය.4. හින්නෝන්මාදයරොහාන් ප්‍රධාන පෙළේ ආයතනයක විධායක නිලධාරියෙකි.ඔහු අප වෙත පැමිණියේ ඔහුගේ ඉහත අසාමාන්‍ය හැසිරීම් රටාවෙන් මිදීමට අවශ්‍ය උපදෙස් ලබාගැනීමට ය. ඔහු එම හැසිරීම් රටාව රෝගයක් ලෙස හඳුනා ගෙන සිටියේ නැත.කුඩා කළ සිටම සෙල්ලකාර ජීවිතයක් ගත කළ ඔහු පාසල් වියේදීම කාන්තාවන් කිහිපදෙනෙකු සමඟ ලිංගිකව එක්වී සිටියේය. ඔහුගේ මුල්ම අත්දැකීම ඉතා කුඩා කාලයේදී විය. මේ වනවිට රොහාන් විවාහ වී සිටී. ඔහුට තම බිරියගෙන් පමණක් ලබාගෙන සතුටු විය නොහැකි ය. එනිසා ඔහු කාර්යාල වේලාවෙන් පසු අනිවාර්යයෙන් හිතවතියක හෝ ගණිකාවක හමුවීමෙන් පසු නිවස වෙත යයි. බිරිය සමඟ ද ඔහු එක්වෙයි. එම චර්යා රටාව නිසා ඔහුගේ රාජකාරියට ද නිවසේ වැඩ කටයුතුවලට ද දැන් දැන් බාධා එල්ලවීමට පටන්ගෙන ඇත. මුදල් ද බොහෝ වියදම් වන අතර සමාජ රෝගයක් ඇතිවේය යන බිය ද දැන් ඔහුට දැනී ඇත. නමුත් මෙම ආශාව ඔහුට පාලනය කරගත නොහැකි ය.ඔහු සමඟ සාකච්ඡා කිරීමේ දී ඉහත කරුණුවලට අමතරව තවත් බොහෝ දේ අපට එකතු කරගත හැකි විය. ඔහුට කිසිදු ශාරීරික රෝගයක් නැති බව ද වෛද්‍ය වාර්තා වලින් දැනගත් පසු ඔහුගේ චර්යා රටා වෙනස් කිරීමට හා කුඩා කල අමිහිරි මතකයන් ඉවත් කිරීමට උපදේශනය හා මෝහනය යොදා ගැනිණි. ටික කලකදී ක්‍රමක්‍රමයෙන් ඔහු එම චර්යාවෙන් මිදී මානසිකව ද තම බිරිය සමඟ සතුටින් සිටීමට එකඟ වූ අතර මේ වනවිට ඔහු සම්පූර්ණ සුව තත්ත්වයට පත්ව ඇත.ටානියා මෙහි දෙවැනි වර්ගයයි. රෝග ලක්ෂණ එකම වුව ද ඇයට අවශ්‍යතාව පැමිණ ඇත්තේ වරින් වර ය. ඇය ද උසස් රැකියාවක් කරන 30 වියැති විවාහක කාන්තාවකි. ඇයට සමහර කාලවලදී නිතර ලිංගිකව එක්වීමට අවශ්‍යතාවය පැමිණේ.එම කාලයේදී ඇය ඉතා සතුටින් සැහැල්ලුවෙන් ප්‍රබෝධවත්ව කාලය ගත කරයි. ඇය සමඟ කතාබහේදී සොයාගත්තේ තවත් කාලයකදී ඇය ඉතා දුක්මුසුව කලකිරුණු ස්වභාවයෙන් සිටින බවයි. තව තවත් ඇය සමඟ කතා කිරීමේදී බොහෝ කරුණු හෙළිවූ අතර අප අනුමාන කළේ, ඇය යම් මානසික රෝගයකින් පෙළෙන බවයි. අප විසින් ඇයව උපදේශන සහිතව මානසික වෛද්‍යවරයෙකු වෙත යොමු කරනු ලැබුවා ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>27</day>
    </date>
    <link>http://www.silumina.lk/2013/01/27/_art.asp?fn=ay1301271</link>
    <topic>හිරිමල් හිරු</topic>
    <author/>
    <content>FaceBook එකේ රවුමක් යනකොට දැක්කා දෙවඟන පරදන රූපය වශීවුණ මම දෙවරක් නොසිතා Chat කළා එයා එක්ක One year වුණා අපේ ආදරේට meet  වෙන්න ආසයි මට දෙවඟන වෙනුවට ආවේ හමුවට grand mother කෙනෙක් රැවටුණේ මම ඇගෙ තරුණ කාලෙ ෆොටෝ එකකටහොරණ කේ. එම්. ඒ. සමන්මලීදෙනෙතට ළං වී රහසින් කීවා රහසක් සොඳුරු හදවතින්... ආදරයේ මිහිරියාව දෝතට ගෙන හැමදාමත් මා සනසන මිලාන වූ ජීවිතයේ සැනසුම් දියපොද ලබනට... ඔබ එනතුරු සිටිමි බලා සුපුරුදු ලෙස...ශ්‍රී ජයවර්ධනපුර විශ්වවිද්‍යාලයේ කුමාර ගුරුසිංහආරච්චිවෙනස් වෙන එක වෙනස් කරන්න බැරි, වෙනස් වෙන නිසා නම්, ඇයි කවුරුත් ඒක වෙනස් නොකරන්නේ මට ඇහිලා තියනවා “මම නම් කවදාවත් වෙනස් වෙන්නෙ නෑ” කියලා කියනවා ඇයි කටින් විතරක්, කවුද ඒක කරලා පෙන්නුවේ හැමදේම වෙනස් වෙනවා, හැබැයි ඒ දේ වෙනස් වෙන්නෙ නෑ, ඒ දේ විතරක් වෙනස් නොවෙන්නේ, ඒ දේ විතරක් වෙනස් වෙන නිසා... වෙනස ගැන කිව්වේ, වෙනස් කරන්න බැරි නිසා නෙවෙයි, ඒකත් වෙනස් වෙන නිසා. තව මාසෙකින් මේ අදහසත් වෙනස් වෙයි ඒක වෙනස් කරන්න කාට ද පුළුවන්, මට පුළුවන්නම් වෙනස් කරනවා මම වෙනස් වුණොත්, මේ අදහසත් මම වෙනස් කරනවා, වෙනස නැවැත්වුණොත් ලෝකය වෙනස් වෙයි ද? විනාශ වෙයි ද? නැත්නම් වෙනසක් නොවෙයි ද? එක තීරණයක් ගන්න, වෙනස් කරන්න එපා... ඒ තීරණය වෙනස් නොවුණොත්, වසක තේරේවි වෙනස කියන වචනය කොච්චර වෙනස් ද කියලාදෙණියාය දීපන මිණිරුවන් වීරකෝන්මගේ අලුත් කෑල්ල දැන් මොනා කරනවද දන්නෑ. ringcut එකක් දෙනවද? නෑ කමක් නෑ. ඔහේජචතතඑකක්ම ගන්නවා. ආයෙ මොකටද ලකුණු කපා ගන්නෙ. set වුණොත් හොඳයි. අකමැති වෙන්න හේතුවක් නෑ. Birth day එක අනිද්දලු. හෙට පඩි දවස. මොකක් හරි තෑග්ගක් බලලා අරන් දෙන්න ඕනෑ. අවුරුදු දෙකක් තිස්සෙ මගේ girl friend.මොකක් හරි වැඩකද දන්නෑ ඉන්නෙ. call එකක් දෙනවද? නෑring cut එකක්ම දෙනවා. නිකං මොකටද ෆෝන් එකේ සල්ලි ඉවර කරගන්නෙ? දැන් ඉතිං ලකුණු දාගෙන වැඩක් නෑ.Birth day එකත් හෙට. පඩිය අද ලැබෙනවා. ඒත් හොඳ තෑග්ගක් ඕන නෑ. රු. 500 කින් විතර shape වෙනවා.බැඳලා අවුරුදු හතරයි. දැන් ඉතිං මගේ wife ගෙදර තනියෙන් වෙන්නැති. ring cut එකක් දෙනවද? call  එකක් දෙනවද? නෑ එක්කො ඕන නෑ. පාළු නම් කතා කරයිනෙ. මම හදිස්සි වෙන්න ඕන නෑ. අද දවසම Busy කියුවම ඇති.  Birthday එක අද? මට ඒක මතක් වුණේ අන්තිම කටේනෙ. මොනාහරි ගන්නවද? නෑ ඕන නෑ. ඔන්න ඔහේ ගෙදර යනවා. නිකං බොරුවට සල්ලි නාස්ති කරන්නෙ මොකට ද?බේරුවල නෙතලි අයෝනාසුසිනිඳු මල් පෙත්තක් අත ගා බැලුවෙමි... සිතිණි මට රළුයි කියා... ගොරහැඬි ගල් පොත්තක් අත ගා බැලුවෙමි... සිතිණි සියුමැලියි කියා... මගේම... ඇඟිලි තුඩු...කොළඹ ප්‍රභාත් කුමාර දේශපි‍්‍රයමට හිතන්න මට ලියන්න පදවැල් ලැබුණේ ඔබගෙන් මට කියන්න මට අසන්න අත්වැල් ලැබුණේ ඔබගෙන් හිත හදන්න සිනහවෙන්න සෙනෙහස ලැබුණේ ඔබගෙන් දිවි රකින්න ලොව දකින්න නව මං ලැබුණේ ඔබගෙන්මීගස්ආරේ ගුණපාල වික්‍රමආරච්චිරෑ අහසේ සඳ තනියට දහසක් තරු මල් පිපුණට මහ පොළොවේ මා තනියට නුඹ පමණයි පිපුණේ මටබදුල්ල දර්ශනි මධුවන්ති වීරසිංහජීවිතයේ සුළි සුළඟට ගස් වැල් අඹරා ඇවිදින් මහ කුණාටු හමා එද්දි නුඹ විතරක් මහමෙර සේ දරා ඉන්නවා... ජීවිතයේ නියංදාට ළඟ තිබු හැම සම්පතක්ම නැති වී වියැකි යද්දී නුඹෙ හිත විතරක් දලුලා රිකිලි දමනවා... උපන් දා ඉඳන් එක්කොට තුටු කඳුලැලි දුක් කඳුළැලි කිසිවෙකුටත් නොදැනෙන්නට නුඹ විතරක් හිතේ දරන් බලා ඉන්නවා...අම්බලන්තොට සුභාෂිනී දිල්රුක්ෂඉපදිලා ටික කාලෙකින්, අම්මා සඳකි තාත්තා ඒ ලොව හිරු ය රිදී අවුරුදු 16 දී විතර, තාත්තා මට ඇනපු ටොක්ක දවාලේ තරු පෙනුණා අවුරුදු 20 දී, ජීවිතේ මල් අම්මා තාත්තා වියදම් කරන කල් අවුරුදු 25 ට ළඟයි, අම්මලගේ හිත හදන්න මට මනමාලියක් ගෙනාවා අවුරුදු 30 යි ළමයි 1 යි, මොන බහට ද තාත්තා දුන්නේ ඉඩම බෙදලා අවුරුදු 35 යි තාත්තට දැන් වයසයි, අම්මට තාත්තට උවටැන් නොකර මහලු මඩමේ දාලා මගේ කොටස ඉල්ල ගත්තේ නිතර රණ්ඩු කරලා අවුරුදු 45 යි ඇත්ත තේරෙනවා, ගෙදර බුදුන් කියලා ඔබේ දෙපා වඳින්න තාත්තේ ඔබ මා ළඟ නෑ මට දැක ගන්න අවුරුදු 55 යි මගේ පුතාට දැන් 30 යි, මහලු මඩමේ කාන්සියට මමත් වුණා හුරු...!නිට්ටඹුව ඉෂාන් ශානකමලට නොතළා නටුව සිඹලා... තටුත් කැඩිලා කටුත් ඇනගෙන හිඳිමි රිදිලා...එන්. ඩබ්ලිව්. පී. ලාල්උන්ගේ බිමට - අපි ගියා ද අපේ බිමට - උන් ආව ද හරියටම දන්නා කෙනෙකු නැත ලෝකයේ මුලින්ම බිහිවුණේ අලි ද - මිනිස්සු ද ලෝකයේ - ශක්තිමත්ම අලි ද - මිනිස්සු ද අද ලෝකයේ ජීවත් වීමට ඉඩ මදි අලින්ට ද - මිනිසුන්ට දපරගම්මන ජයන්ත ඒකනායකඅර පෙනෙන සඳ සේම තව පිවිතුරුයි මගෙ ආදරේ සොඳුරු කවියක් වගෙයි ඇයි තවම මේ විලස අප දුරට වී යළි එන්න විඳ ගන්න අපෙ ආදරේ මට උරුම වී තිබුණ ඔය නෙත් විලේ වෙන කව්රුදෝ සැඟවුණේ හැමදාම මේ විලස තනි වෙන්න දෝ ඇයි මෙහෙම ගිනි ඇවිළුවේ... මල් කැකුළු වෙයි මිලින මේ විරසකෙන් මතු ජාතියෙත් ආයෙ විඳවන්න වෙයි රන් රස ලෙසින් ඉන්න යළි එක්වෙලා හසරැල් අරන් එන්න මම ආදරෙයි...දිසානෑගම තිස්ස කුමාර කෝරාලගේසුන්දර දිය ඇල්ලක් වූ ඈ හට හමුවිය අවංක හදවතක් හිමි ගංඟාව බැඳි අතැඟිලිත් සමඟ පැතුම් මුහුදට බට කළ කුළුදුලේ එතුළින් නැඟුණු අහිංසක ලස්සන කිරිකැටි දිය බුබුළක් ම විය ඔබ ඇති වී නිමේෂයකින් නැති වී ගිය...!බළපිටිය කුමුදිකා විජේරත්නඉස්සර කාලයේ පුංචි ළමයෙකුගේ ගෙවත්තක විශාල අඹ ගසක් තිබුණා.මේ අඹ ගහට පුංචි ළමයා හරිම ආදරෙයි. එයා මේ ගහයටට ඇවිත් වටේට දුවමින් සෙල්ලම් කරනවා.ගහට නැගලා අතු උඩ ඉඳගෙන ඉදුණු අඹ කඩාගන කනවා. ඊට පස්සේ ගහේ හෙවණ යට නිදා ගන්නවා.ළමයා අඹ ගහට ආදරෙයි. අඹ ගහත් ළමයට ආදරෙයි. ළමයත් එක්ක සෙල්ලම් කරන්න අඹ ගහත් කැමතියි.කාලය ගෙවී ගියා ළමයා ගැටවර වයසට පත්වුණා.එයා දැන් ඉස්සර වගේ හැමදාම ඇවිත් අඹ ගහත් එක්ක සෙල්ලම් කරන්නේ නැහැ.එක දවසක් ගැටවරයා ගහ ළඟට ආවා. එයාගේ මූණ දුකෙන් බරවෙලා.”එන්න සෙල්ලම් කරන්න.” ගහ වෙනදා වගේ කීවා.”මම පුංචි ළමයෙක් නෙවෙයිනේ සෙල්ලම් කරන්න.ඒත් මං කැමතියි සෙල්ලම් බඩු ගන්න ඒකට සල්ලි ඕනෑ.” ගැටවරයා කීවා.”කනගාටුයි පුතා. මා ගාව මුදල් නැහැ. ඔයාට පුළුවන් ගහේ ගෙඩි කඩලා ගිහින් විකුණා ගන්න.එතකොට ඔයාට මුදල් ලැබේවි.”සතුටට පත්වුණු ගැටවරයා අඹ ඔක්කොම එකතු කර ගත්තා. ගස සතුටු වුණා.ඒත් අඹ සියල්ල කඩා ගත්තට පස්සේ ගැටවරයා ගස යටට ආවේ නැහැ. ගසට දුක හිතුණා.දැන් ගැටවරයා තරුණයෙක් වෙලා.එයා ගහ යටට ආවා. සතුටට පත් ගස කතා කළා.”එන්න පුතා ඇවිත් සෙල්ලම් කරන්න.” ගස කීවා.”මට සෙල්ලම් කරන්න වේලාවක් නැහැ. මට හෙවණක් ඕනැ. මගේ පවුලට ඉන්න ගෙයක් හදන්න ඕනැ. ඔයාට පුළුවන් ද උදව් කරන්න.” තරුණයා ඇහුවා. ”කනගාටුයි පුතා. මට ගෙදරක් නැහැ. ඒත් මගේ අතු කපලා ලී අරගෙන ගෙයක් හදාගන්න.” ගස කීවා.තරුණයා සියලු අතු කපා ගත්තා. තරුණයාගේ සතුට දුටු ගස සතුටු වුණා. කැපූ අතුත් අරගෙන තරුණයා යන්න ගියා. නැවත ආවේ නැහැ. තනිවුණු ගස කනගාටුවෙන් බලා හිටියා.ගිම්හානයේ දිනයක තරුණයා ආපසු ආවා. ඔහු දැන් වැඩිහිටි තරුණයෙක්.”මම දැන් මහලු වීගෙන යනවා. මං තනිවෙලා. එන්න පුතා සෙල්ලම් කරන්න.” ගස කීවා.”මම ආසයි බෝට්ටුවක නැඟලා ගඟ දිගේ යන්න. මට විවේකය ලැබෙන්නේ ඒ වගේ ගමනකින් ඔයාට පුළුවන්ද මට ඔරුවක් දෙන්න.” වැඩිහිටියා ඇසුවා.”මගේ කඳ අරගෙන ඔරුවක් හදා ගන්න. ඒකෙන් ඈත ගමනක් සතුටින් යන්න පුතාට පුළුවන්.” අඹ ගස කීවා.ගසේ කඳ කපාගත් තරුණයා ඔරුවක් සාදාගෙන ඈත දියඹේ යන්න ගියා. කලක් ගතවනතුරු ආවේ නැහැ. බොහෝ කලකට පසුව ඔහු ආවා.”කනගාටුයි පුතා මට දැන් පුතාට දෙන්න දෙයක් නැහැ. අඹ ගෙඩි නැහැ.” ගස කීවා.”අඹ කන්න මට අත් නැහැ.” මිනිසා කීවා.”උඩට නගින්න. මට කඳක් නැහැ.” ගස කීවා.”මට දැන් ගස් නගින්න බැහැ.” මිනිසා කීවා.”මං දැන් හොඳටම මහලුයි මට පුතාට දෙන්න කිසිවක් ඉතිරිවී නැහැ. ඉතිරි වුණු එකම දේ මගේ මැරීගෙන යන මුල් විතරයි.” ගස කඳුළු මැද කීවා.”මට මුකුත් එපා. විවේක ගන්න තැනක් විතරයි ඕනැ. දැන් මට වෙහෙසයි.” මිනිහා කීවා.”ඒක හොඳයි. මහන්සිය නිවෙන්න හේත්තුවෙලා ඉන්න පුළුවන් හොඳම තැන පරණ ගස්වල මුල් තමයි. එන්න පුතා, ඇවිත් ඉඳගෙන ගිමන් අරින්න.” ගස කීවා. මිනිසා ගහේ මුල් මත හිඳ ගත්තා. ගස සතුටු කඳුළින් යුතුව සිනාසුණා.චිත්‍රා අයි. පෙරේරාදෙවොන්දරා, ඔබ හා නොරිකො අතර පේ‍්‍රමය විටෙක, හදිසි හිම නිසා ඇති වූ සකුරා මල් වැනිය එහෙත්, තවත් විටෙක එය, දැඩි හිරු රැසින් මැලවී ගිය සකුරා මල් වැනිය, නොරිකො වෙතින් ආදරය බලාපොරොත්තු වන ඔබට, සංස්කෘතීන් දෙකක් තුළ දෝලනය වීමට වුවද, එම යථාර්ථය වටහා ගන්නට ප්‍රමාද වන්නේ, ආදරය නිසා ආධ්‍යාත්මිකව මරණයට ගොදුරු වූ බැවිනි නිදිපෙති බී, ගේෂා ස්ත්‍රීන්ට සමීපව නොරිකොගෙ උණුසුම බලාපොරොත්තු වන ඔබට, ජීවිතයේ සෞන්දර්්‍ය මෙන්ම, මරණයේ සෞන්දර්ය ද රුමකර දුන්නේ ඇයයි... ඇය නම්, නොරිකොසංගාල්ලේ කේ. ජී. ඉෂානි සෙව්වන්දි සංස්කාරක, හිරිමල් හිරු, සිළුමිණ, ලේක්හවුස්, කොළඹ 10 ලිපිනයට ඔබේ නිර්මාණ එවන්න. එහිදී අපට ඔබ හා සම්බන්ධ විය හැකි දුරකතන අංකයක් ද ලියා එවන්නට අමතක නොකරන්න.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>27</day>
    </date>
    <link>http://www.silumina.lk/2013/01/27/_art.asp?fn=aj1301271</link>
    <topic> රණවිරු අභිමංසල ව්‍යාපෘතියට ශ්‍රී ලංකා ඉන්ෂුවරන්ස් දායකත්වය</topic>
    <author/>
    <content> රණවිරු අභිමංසල ව්‍යාපෘතියට ශ්‍රී ලංකා ඉන්ෂුවරන්ස් දායකත්වයවිලා 02 අභිමංසල විවෘත කළ අවස්ථාවේදී ජනාධිපතිතුමා රණවිරුවන් සමඟ සුහද කතාබහකරණබිමේ දී තම වටිනා ජීවය වායු තලයට මුදාහළ රණවිරුවන්ට මෙන් ම ආබාධිත තත්ත්වයට පත්වූ රණවිරුවන් උදෙසා මහින්ද චින්තනය මඟින් කෘතගුණ දැක්වීමේ අදිටනින් අභිමංසල ව්‍යාපෘතිය ඇරඹිණි.අභිමානනීයයන් උදෙසා තැනූ නිවහන යන අරුත් ගැන්වෙන අභිමංසල හුදෙක්ම ජීවමාන ජාතික රණවිරුවන් සඳහා වෙන්වූවකි. මෙම දැවැන්ත ව්‍යාපෘතිය සඳහා 50 වසරක් පුරා ජාතික මෙහෙවරයන් හිදී අතහිත දීමට පෙරමුණ ගෙන ක්‍රියාකරන ශ්‍රී ලංකා ඉන්ෂුවරන්ස් දැය රැකදුන් රුහුණු පුරේ අභිමානනීයයන් වෙනුවෙන් ඉදිවන සුපිරි නිවහන සඳහා ‘විලා 02’ නමින් අංග සම්පූර්ණ නිවාසයක් ඉදිකර පරිත්‍යාග කරන ලදී.මෙම දැවැන්ත ව්‍යාපෘතිය බ්‍රේව් හාර්ට්ස් නමින් යුද හමුදාව නම් කළ අතර රණවිරුවන්ගේ සුබ සාධනය උදෙසා රජයක වගකීම දැඩිව අවබෝධ කරගත් ජනාධිපතිතුමන්ගේ පූර්ණ ආශිර්වාදය මත පුණ්‍ය ආයතනයක් වශයෙන් ලියාපදිංචි කර ඇත. එබැවින් මේ රටේ ව්‍යාපාරික ප්‍රජාව මෙන් ම දාන පතින්ගේ නොමසුරු දායකත්වය මෙම ව්‍යාපෘතිය උදෙසා ලබාදී ඇත.ප්‍රථම අභිමංසල ව්‍යාපෘතිය අනුරාධපුර නුවර වැව ඉස්මත්තේ රණවිරුවන් 52 උදෙසා විවෘත කරන ලදී. විලා 02 රුහුණු පුරවරයේ රණවිරුවන් 48 උදෙසා ඉදිකළ අතර අභිමංසල 03 කුරණෑගල ද අභිමංසල 04 නැෙඟනහිර පළාතේ ද විවෘත කිරීමට නියමිතයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>27</day>
    </date>
    <link>http://www.silumina.lk/2013/01/27/_art.asp?fn=aj1301272</link>
    <topic>තේ කර්මාන්තයේ දියුණුවට NDB සවිය</topic>
    <author/>
    <content>තේ කර්මාන්තයේ දියුණුවට NDB සවියසුළු හා මධ්‍ය පරිමාණ ව්‍යවසාය සංවර්ධනය සඳහා කැපවුණ NDB දිවයින පුරා සුළු හා මධ්‍ය පරිමාණ තේ කම්හල්, තේ අපනයනකරුවන්, තේ වතු හා සුළු පරිමාණ තේ වගා කිරීමේ ව්‍යාපෘතිවලට විශාල වශයෙන් සහයෝගය දක්වා ඇත. තේ කර්මාන්තයේ වැදගත්කම හා එහි සීමා විරහිත ශක්‍යතා පිළිබඳ මනා අවබෝධයෙන් පසුවන NDB අඛණ්ඩවම තේ කර්මාන්තයට සිය මුල්‍ය සහයෝගය දක්වා ඇති අතර NDBහි සමස්ත ණය ලබාදීම වලින් 4.5% තේ කර්මාන්තය වෙනුවෙන් ලබා දී තිබීම විශේෂත්වක් වේ.නව ව්‍යාපෘතිවල ප්‍රාග්ධන වියදම් සඳහා මෙන්ම පවතින ව්‍යාපෘති වලට අවශ්‍ය කාරක ප්‍රාග්ධනය සපයා ගැනීම සඳහාද මුල්‍ය සහයෝගය සපයමින් NDB තේ කර්මාන්තයේ සංවර්ධනයට සිය දායකත්වය දක්වා ඇත. සුළු හා මධ්‍ය පරිමාණ තේ නිෂ්පාදකයින් හා අපනයනකරුවන් සවිබල ගැන්වීම වෙනුවෙන්ම කැප වූ, මුල්‍ය කටයුතු හා තේ කර්මාන්තය පිළිබඳ විශේෂඥ දැනුමින් සන්නද්ධ නිෂ්පාදන සංවර්ධන කණ්ඩායමක් NDB සතු වේ. සිය ණය ආධාර ලබාදීමේ සැලැස්ම තුළ තේ කර්මාන්තයට විශේෂ අවධානයක් යොමු කර ඇතිNDBතේ කර්මාන්තය සඳහාම සුවිශේෂී මුල්‍ය විසඳුම් ගණනාවක් හඳුන්වා දී ඇත. NDB විසින් තේ කම්හල් වෙනුවෙන් මෑතකදී හඳුන්වා දෙන ලද කාරක ප්‍රාග්ධන ණය මේ අතරින් සුවිශේෂී වේ. දිවයින පුරා පිහිටුවමින් යන NDB සුළු හා මධ්‍ය පරිමාණ ව්‍යවසාය මධ්‍යස්ථාන හරහා තේ කර්මාන්තයේ ව්‍යවසායකයින් හට NDB හි පුළුල් මූල්‍ය හා උපදේශන සේවාවන්හි ප්‍රතිලාභ ලබාගැනීමට අවස්ථාව උදා කරදීමට NDB කටයුතු කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>27</day>
    </date>
    <link>http://www.silumina.lk/2013/01/27/_art.asp?fn=aj1301273</link>
    <topic>අමානා බැංකුව නැඟෙනහිර ශාඛා ජාලය ව්‍යාප්ත කරයි</topic>
    <author/>
    <content>අමානා බැංකුව නැඟෙනහිර ශාඛා ජාලය ව්‍යාප්ත කරයිනින්දවූර් හි මහ වීදියේ අංක 40/5 දරණ ස්ථානයේ සිය දහසය වන ශාඛාව විවෘත කළ අමානා බැංකුව, එමඟින් නැඟෙනහිර පළාත තුළ සිය සේවාව තව දුරටත් ව්‍යාප්ත කළේය. අමානා බැංකුවේ සුවිශේෂි බැංකුකරණ ආකෘතිය නිසා මෙම නව ශාඛාව මඟින් නින්දවූර් හි ජනතාවට නව අත්දැකීමක් ලබාදෙනු ඇත. මෙම ශාඛාව විවෘත කිරීමේ අවස්ථාවට ඕලුවිල් හි ශ්‍රී ලංකා අග්නිදිග විශ්ව විද්‍යාලයේ ලේඛනාධිකාරී අල්හාජ් මොහොමඩ් සත්තාර් මහතා ද බැංකුවේ කළමනාකාර අධ්‍යක්ෂ / ප්‍රධාන විධායක නිලධාරී ෆයිසාල් සලෙහ් මහතා ද, ප්‍රධාන මෙහෙයුම් නිලධාරී මොහොමඩ් අස්මීර් මහතාද, බැංකු කළමනාකාරීත්වයේ සාමාජිකයෝ ද, දේශීය ව්‍යාපාරිකයින් සහ ගනුදෙනුකරුවෝ ද සහභාගී වූහ.ෆයිසාල් සලේහ් මහතා ප්‍රකාශ කළේ, “යුද්ධයෙන් පසු මෙම ප්‍රදේශයේ ශක්‍යතා හා අවස්ථා විශාල වශයෙන් පවතින බව අප දුටුවා. එනිසා, නැගෙනහිර පළාතේ ශක්තිමත් පදනමක් ගොඩ නඟාගැනීමට අපට අවශ්‍ය වුණ සමානාත්මතාව, යුක්තිය හා සාධාරණත්වය යන මූලධර්ම මත පදනම් වූ අපගේ සුවිශේෂි බැංකුකරණ ක්‍රමවේදයන් සමඟ, මෙම ප්‍රදේශයේ ගනුදෙනුකරුවන්ගේ සහ සුළු හා මධ්‍යම පරිමාණ ව්‍යාපාරික කොටස්වල, දියුණුවට හා වර්ධනයට නව පැතිමානයක් එක් කරමින්, නව වටිනාකම් එක් කළ හැකි බව අප විශ්වාස කරනවා.” යනුවෙනි.ඉන්ටර්නැෂනල් එයාර්ලයින් ඇකඩමියේ සහතිකපත් ප්‍රදානෝත්සවය ග්‍රෑන්ඩ් ඔරියන්ටල් හෝටලයේ දී පැවැත්විණි. එහිදී ප්‍රධාන ආරාධිතයා වශයෙන් සහභාගි වූ ගල්ෆ් එයාර්, එයාර් පෝට් කළමනාකාර සංජය පීරිස් මහතා අතින් පාඨමාලාව නිම කළ සිසුවියක සහතිකපත් ලබාගත් අයුරු. පාඨමාලා උපදේශිකා මයෝනි පෙරේරා මහත්මිය ද මෙහි වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>27</day>
    </date>
    <link>http://www.silumina.lk/2013/01/27/_art.asp?fn=aj1301274</link>
    <topic>ග්ලිට්ස්හී Danish Design අත් ඔරලෝසු</topic>
    <author/>
    <content>ග්ලිට්ස්හී Danish Design අත් ඔරලෝසුනෝලිමිට් හි සාමාන්‍යාධිකාරී හසාන් අමිජඩ් මහතා,  S Weisz Uurwerken B V හි ආසියා සහ මැද පෙරදිග විකුණුම් හා අලෙවි උප සභාපති රාජන් මේතා, සිටි චේන් හිමිකරු එම්.එල්.එම්. ලෆීර්, නෝලිමිට් අලෙවි කළමනාකාර ඒ.එල්.එම්. අකීල් සහS Weisz Uurwerken B V හි අපනයන අධ්‍යක්ෂක ජෝන් ගාසියා මහත්වරු.City Chain හා Glitz සම්බන්ධ වෙමින් නවීන මාදිලියේ Danish Design අත් ඔරලෝසු හඳුන්වා දෙයි. නව විලාසිතා එකතුව ගල්කිස්සේ පිහිටි ට්තඪබල ශාඛාවේදී එළිදක්වනු ලැබීය.විවිධ විලාසිතාවන්ට සහ ඉහළ රසඥතාවකින් යුත් ස්ත්‍රී පුරුෂ දෙපක්ෂයටම ගැළපෙන පුළුල් පරාසයකින් සමන්විත නවීන මෝස්තරයන්ගෙන් යුත් Danish Design හඳුන්වා දුන් අතර සරලභාවයේ සහ අනර්ඝ විලාසිතා එහි අනන්‍යතාව කොටගත් ස්කැන්ඩිනේවියානු අත් ඔර්ලෝසු, නවතම මාදිලියේ අලංකාර හා කාලීන විලාසිතාවන්ගෙන් පරිපූර්ණ වේ. රන්, රිදී සහ ලෝකඩ ලෙසින් පෙළගස්වන මේවා සුදු යකඩ හා ටයිටේනියම් ලෝහ භාවිතයෙන් නිපදවා ඇත.’Danish Design ’ අත් ඔරලෝසු සඳහා ශ්‍රී ලංකාව තුළ වැඩි වන ඉල්ලුම පිළිබඳව අප සතුටු වන අතරම සාධාරණ මිලක් යටතේ ඉහළ ගුණාත්මකභාවයකින් යුත් නවීන විලාසිතාව හඳුන්වාදෙමින් මෙම සාර්ථකත්වය පවත්වා ගැනීමට අප කටයුතු කරනවා” යනුවෙන් S Weisz Uurwerken  හි අපනයන අධ්‍යක්ෂ ජෝන් ගාසියා පැවසුවේය. “පසුගිය වසර කිහිපය පුරාවට අපට සහය සහ අනුග්‍රාහකත්වය දැක්වූ සිටි චේන් සමඅනුග්‍රාහකයන් වෙත, අපගේ ස්තූතිය පුද කර සිටිනවා.” යැයි ඔහු වැඩිදුරටත් කියා සිටියේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>27</day>
    </date>
    <link>http://www.silumina.lk/2013/01/27/_art.asp?fn=aj1301275</link>
    <topic>LOLC මයික්‍රෝ ක්‍රෙඩිට් සමාගම ඩොලර් මිලියන 55.5 ක් ලබාගනී</topic>
    <author/>
    <content>LOLC මයික්‍රෝ ක්‍රෙඩිට් සමාගම ඩොලර් මිලියන 55.5 ක් ලබාගනීඅහ්දි - අල් හුනයිෆ් (ආයෝජන නිලධාරී,OFID), බර්ට්‍රන්ඩ් මිලියට් (ප්‍රධාන ආයෝජන නිලධාරී,Cordiant), ඉෂාර නානායක්කාර (නියෝජ්‍ය සභාපති, LOLC  සමූහය), කැරල් මම්මාන් (මූල්‍ය අංශ කළමනාකරු,BIO), ක්ලෝඩ් පියරේ (ප්‍රධාන විධායක නිලධාරි,Proparco), නිකෝ පිජ්ල් (ප්‍රධාන අවදානම් සහ මූල්‍ය නිලධාරි, FMO), ලුක්ස් ලස්ටර්මාන්ස් (නීති උපදේශක,FMO), මැතිස් ඉගෙලි (ආයෝජන නිලධාරි,FMO), බාස් රක්වෙල්ට් (ජ්‍යෙෂ්ඨ ඒකාබද්ධ ණය සැපයුම් නිලධාරී, FMO), ටෝනි බැකල්ස් (ආසියානු මූල්‍ය ආයතන කළමනාකරු, FMO), අමෙලී ජුලි (බැංකු කටයුතු ප්‍රධානි, Proparco), ආනෝ ඩී වෙටේ (ජ්‍යෙෂ්ඨ නිලධාරී කොටස් ආයෝජන, FMO).මෙරට ක්ෂුද්‍ර මූල්‍ය ක්ෂේත්‍රයේ විප්ලවයක් ඇති කරමින් LOLC  මයික්‍රෝ ක්‍රෙඩිට් සමාගම (LOMC) ඇමරිකානු ඩොලර් මිලියන 55.5 ක දැවැන්ත ඒකාබද්ධ ණය මුදලක් ප්‍රථම වරට ශ්‍රී ලංකාවට ලබා ගැනීමට සමත් වෙයි. මෙම දීර්ඝ කාලීන ඒකාබද්ධ ණය ලොව පුරා පිළිගත් සංවර්ධන මූල්‍ය ආයතන එකමුතුවක් විසින් ප්‍රතිපාදන කර තිබේ.LOLC  සමූහයේ ක්ෂුද්‍ර මූල්‍ය ආයතනය වන LOMC සමාගම ක්ෂුද්‍ර මූල්‍ය කටයුතු සඳහාම වෙන් වූ මෙරට එකම ලීසිං සමාගමයි.2003 වසරේ දී RERED ව්‍යාපෘතිය දියත් කරමින් ඇරැඹි ක්ෂුද්‍ර මූල්‍ය සැපයීම් සේවාව, මෙරට බිම් මට්ටමේ ව්‍යවසායකයන්ට සුදුසු නව්‍යමය මූල්‍ය පහසුකම් ලබා දෙමින් අද දක්වා අඛණ්ඩව තම සේවාව සපයමින් සිටියි.2009 වසරේ දී LOLC  ක්ෂුද්‍ර මූල්‍ය අංශය වෙන්කර වෙනමම ක්ෂුද්‍ර මූල්‍ය ආයතනයක් බවට පත්කරන ලද්දේ ජාත්‍යන්තර සහකරුවෙකු වන FMO ආයතනය සමඟ එක් වෙමිනි. LOMC හි ජ්ර්ර්‍ණ ආයතනය සතු දායකත්ව ප්‍රතිශතය 20% කි.කැනඩාවේ Cordiant ආයතනය මෙම ඒකාබද්ධ ණය මුදල ඔස්සේ ශ්‍රී ලංකාවේ පළමු වතාවට ආයෝජනයක් සිදුකිරීම විශේෂත්වයකි.අනෙක් සංවර්ධන මූල්‍ය ආයතන බොහොමයක් LOLC  සමඟ දීර්ඝකාලීන සබඳතාවක් පවත්වාගෙන ගිය ආයතන වෙයි. දැවැන්තම විදේශීය මූල්‍ය සහායකයන් මෙරට ආයෝජන සඳහා එක්කර ගැනීමට  LOLC  සමූහය සමත් වූ අතර ඔවුන් සමූහයේ විවිධ ක්‍රියාකාරිකම්වලට සමීපව එක්ව සිටී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>27</day>
    </date>
    <link>http://www.silumina.lk/2013/01/27/_art.asp?fn=aj1301276</link>
    <topic>ඉහළම ලකුණු ලැබු සිසුන්ට ලංකා IOC සම්මාන</topic>
    <author/>
    <content>ඉහළම ලකුණු ලැබු සිසුන්ට ලංකා IOC සම්මානලංකා IOC කළමනාකාර අධ්‍යක්ෂ සුබෝධ් දක්වාලේ මහතා අවසන් විභාගයේ දී විශිෂ්ට දස්කම් දැක්වූ සිසුවෙකුට සහතිකයක් ප්‍රදානය කරයි.ලංකා IOC ‘තරුණ සිසුන්ට ඉංගී‍්‍රසි’ ව්‍යාපෘතියේ ඉහළම ලකුණු ලබා ගත් ත්‍රිකුණාමලය දිස්ත්‍රික්කයේ චීන වරායේ නාලන්ද මහා විද්‍යාලයේ සහ චීන වරායේ දෙමළ විද්‍යාලයේ සිසුන්ට නොබෝදා සම්මාන ප්‍රදානය කළේය.එම අවස්ථාවට නැඟෙනහිර පළාත් අධ්‍යාපන අමාත්‍යාංශයේ ලේකම් එන්. ඒ. ඒ. පුෂ්පකුමාර සහ ලංකා IOC කළමනාකාර අධ්‍යක්ෂ සුබෝධ් දක්වාලේ මහත්වරු ද සහභාගි වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>27</day>
    </date>
    <link>http://www.silumina.lk/2013/01/27/_art.asp?fn=aj1301277</link>
    <topic>ඉහළම ලකුණු ලැබු සිසුන්ට ලංකා IOC සම්මාන</topic>
    <author>තාරක වික්‍රමසේකර</author>
    <content>ඉහළම ලකුණු ලැබු සිසුන්ට ලංකා IOC සම්මානසතිය ආරම්භයේ කොටස් වෙළෙඳපොළ පහළ ගිය නමුත් ගනුදෙනු සම්බන්ධයෙන් හොඳ ප්‍රවණතාවක් දක්නට ලැබුණි. වාර්තා වූ ගනුදෙනු සංඛ්‍යාව 6698 කි. එන්වි රිසෝසස් කොටස් 27094750 ක් අලෙවි විය. පෑන්ඒෂියන් පවර් කොටස් 1014025 ක් හා පීපල්ස් ලීසිං කොටස් 1464106 ක් අලෙවි විය. ෆී‍්‍ර ලංකා කොටස් 1288764 ක් හා ලංකා ඔරික්ස් ෆිනෑන්ස් කොටස් 1241773 ක් අලෙවි විය. කළම්ඹු ෆාමසි කොටස් මිල රුපියල් 514.20 සිට 543.30 ක් දක්වා රුපියල් 29.10 කින් ඉහළ ගියේය. සීඅයිටී කොටසක මිල රුපියල් 164.20 සිට 132.40 ක් දක්වා රුපියල් 31.80 කින් පහළ ගියේය.පසුදින එනම් (22) ගනුදෙනු සංඛ්‍ය්‍යාව 7541 ක් දක්වා ඉහළ ගියේය. කොමර්ෂල් බැංකුවේ කොටස් 6872001 ක් ද ඩයලොග් කොටස් 3685803 ක්ද එන්වි රිසෝසස් 8100227 ක්ද එන්වි රිසෝසස් (එඒඅ – ඛ්ර්‍ණව් 2014)කොටස් 2153287 ක්ද එන්වි රිසෝසස් (එඒඅ – ඛ්ර්‍ණව් 2015) 1506714 ක් හා පීපල්ස් ලීසිං කොටස් 1758723 ක්ද අලෙවි විය. බ්‍රවුන්ස් ඉන්වෙස්ට්මන්ට් කොටස් 162548030 ක් අලෙවි වූයේ මේ වකවානුවේ වාර්තාවක් පිහිටුවමිනි. ඔටෝඩ්‍රොම් කොටසක මිල රුපියල් 801.00 සිට 912.60 ක් දක්වා රුපියල් 111.60 කින් වැඩි විය. කලම්ඹු ෆාමසි කොටසක මිල ද රුපියල් 543.30 සිට රුපියල් 610.60 ක් දක්වා රුපියල් 67.30 කින් වැඩි විය. හන්ටරින් කොටසක මිල රුපියල් 335.40 සිට රුපියල් 352.40 ක් දක්වා රුපියල් 17.00 කින් වැඩි විය. ටී සර්විසස් කොටසක මිල රුපියල් 690.00 සිට රුපියල් 657.00 ක් දක්වා රුපියල් 39.00 කින් අඩු විය. 23 වැනිදා ගනුදෙනු තවත් ඉහළ ගියේය. වාර්තා වූ ගනුදෙනු සංඛ්‍යාව 8799 කි.කොමර්ෂල් බැංකුවේ කොටස් 6063770 ක්ද එන්වි රිසෝසස් කොටස් 5359950 ක්ද එන්වි රිසෝස් (එඒඅ – ඛ්ර්‍ණව් 2015) කොටස් 1284644 ක්ද නේෂන් ලංකා කොටස් 1203073 ක්ද පීපල්ස් ලීසිං කොටස් 5570894 ක්ද එම්පීඒ කොටස් 1922733 ක්ද අලෙවි විය. සෙලින්කෝ ඉන්ෂුරන්ස් කොටසක මිල රුපියල් 30 කින් ඉහළ ගියේය. කලම්ඹු ෆාමසි කොටසක මිල රුපියල් 27 – 50 කින් පහළ ගියේය.සතිය ආරම්භයේ සමස්ත කොටසක මිල දර්ශකය ඒකක 5862.02 වූ අතර පසු දින එනම් (22) එය දැක්වුණේ ඒකක 5870.93 ක් ලෙසිනි. 23 වැනිදා බදාදා එය දැක්වුණේ ඒකක 5883.16 ක් ලෙසිනි.එස් ඇන්ඩී පී එස් එල් 20 දර්ශකය පෙර සතියේ ඒකක 3174.36 ක්වූ අතර සතිය ආරම්භයේදී එය ඒකක 3174.11 ක් ලෙස දැක්වුණි. 22 වැනිදා අඟහරුවාදා එය දැක්වුණේ ඒකක 3184.57 ක් ලෙසිනි. බදාදා දින එය දැක්වුණේ ඒකක 3191.80 ක් ලෙසිනි. මිලියනය ඉක්මවා කොටස් අලෙවි වන සමාගම් ගණන වැඩිවීම සතියේ දක්නට ලැබුණු විශේෂතම සිදුවීම විය.විශේෂයෙන් ම බ්‍රවුන්ස් සමාගමේ කොටස් කෝටි 16 ඉක්මවා අලෙවි වීම සතිය මැද කැපී පෙනුණ ලක්ෂණය විය. මේ තත්ත්වය දිගටම පැවතුණහොත් වෙළෙඳ පොල යළි ශීඝ්‍ර ඉහළ යාමකට තුඩු දිය හැකි බව වෙළෙඳපොළ විශ්ලේෂකයෝ පවසති.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>03</day>
    </date>
    <link>http://www.silumina.lk/2013/02/03/_art.asp?fn=aa1302031</link>
    <topic>බලවත් රටවල් රැසක් ශ්‍රී ලංකාව ගැන සතුටු වෙයි</topic>
    <author/>
    <content>යුද්ධයෙන් පසුව සහජීවනය ගොඩනංවමින් රට ගොඩනැංවීමට ගෙන ඇති පියවර පිළිබඳව බ්‍රිතාන්‍යය, ජපානය, ඕස්ට්‍රේලියාව හා ඉන්දියාව පමණක් නොව ඇමෙරිකාව ද ප්‍රසාදය පළ කර සිටී.ශ්‍රී ලංකාවට පසුගිය සතියේ පැමිණි උප රාජ්‍ය ලේකම් වරුන් තිදෙනා ද බිම්බෝම්බ ඉවත් කිරීම හා උතුරු නැඟෙනහිර කෙරෙන නැවත පදිංචි කිරීමේ වැඩපිළිවෙළ පිළිබඳව ද සතුට පළ කර තිබේ. අත්කරගෙන ඇති විශාල ප්‍රගතිය ගැන ඇමරිකානු නියෝජිතයන් තම ප්‍රසාදය පළ කළ බව යාපනයේ අණදෙන නිලධාරී මේජර් ජනරාල් මහින්ද හතුරුසිංහ මහතා කියයි. ලංකාවට පැමිණි උප රාජ්‍ය ලේකම්වරු තිදෙනා වන්නේ ජේම්ස් මුවර්, වික්‍රමසිං හා ජේන් සිමමන් යන මහත්ම මහත්මීන්ය.ශ්‍රී ලංකාවේ ජපාන තානාපති නොමුනිතෝ හෝබෝ මහතා ද සිකුරාදා කියා සිටියේ ශ්‍රී ලංකාව අත්කරගෙන ඇති ප්‍රගතිය ගැන සෑහීමට පත්වන අතර දිගටම ලංකාවට ආධාර ලබා දෙන බවයි.සමෘද්ධිමත් ශ්‍රී ලංකාවක් ගොඩ නැංවීමට සාමය හා සංවර්ධනය සඳහා වූ ජපාන ආධාර ලබාදෙන බව ද තානාපතිවරයා කියයි. සහජීවනය සම්බන්ධයෙන් පශ්චාත් යුද සමයේ අත්කරගෙන ඇති ප්‍රගතිය ගැන ඉන්දියාව ඇතුළු රටවල් ගණනාවක් මනාපය මේ වන විට පෙන්වා ඇතැයි විදේශ ලේකම් කරුණාතිලක අමුණුගම මහතා කියයි.යුද්ධයෙන් පසු උතුරු නැඟෙනහිර පළාත් අත්කරගෙන ඇති සංවර්ධනය ගැන මහා බ්‍රිතාන්‍යයෙන් හා ඕස්ට්‍රේලියාවෙන් මේ රටට පැමිණි නායකයෝ ද සතුට පළ කරති.පසුගිය සතියේ මෙරට සංචාරයක යෙදුණ මහා බ්‍රිතාන්‍යයේ දකුණු ආසියානු කටයුතු පිළිබඳ නියෝජ්‍ය අමාත්‍ය ඇලිස්ටෙයාර් බර්ටි මහතා පවසන්නේ යුද්ධයෙන් පසු කාලයේ ශ්‍රී ලංකාව අත්කරගෙන ඇති ප්‍රගතිය ගැන ප්‍රසාදය පළ කරන බවයි.යුද්ධයෙන් ජීවිත විනාශ වුණත් සමාජය ව්‍යාකූලත්වයට පත් කළත් සාමය උදාකර ගැනීමෙන් පසු ලබා ඇති දියුණුව ගැන සතුටට පත්වන බව ද බ්‍රිතාන්‍ය නියෝජ්‍ය ඇමැතිවරයා කීය.මේ අතර උතුරු නැඟෙනහිර සංවර්ධන කටයුතුවලදී අත්කරගෙන ඇති ප්‍රගතිය දැකීමෙන් මහත් සතුටට පත්වූ බව එම ප්‍රදේශවල සංචාරය කළ ඕස්ට්‍රේලියාවේ උප විපක්ෂ නායක ජුලී බිෂොප් මහත්මිය මහින්ද රාජපක්ෂ ජනාධිපතිතුමා ඛ්මුවූ අවස්ථාවේ දැනුම් දුන්නේය.බිෂොප් මහත්මිය යාපනය, කිලිනොච්චිය හා ත්‍රිකුණාමලය ප්‍රදේශවල සංචාරය කළ අතර ශ්‍රී ලංකාව නැවත පදිංචි කිරීමේ කටයුතුවලදී එහි ඉලක්ක ළඟා කරගෙන ඇතැයි ද කී ඕස්ට්‍රේලියානු උප විපක්ෂ නායකවරිය ඒ පිළිබඳව ඔබේ රටට සතුට පළ කරන්නේ යැයි ද ජනාධිපතිතුමා හමුවූ අවස්ථාවේ එතුමිය කීවාය.සහජීවන කටයුතුවලදී තව කළ යුතු දේ තිබෙනවා එහිදී ඔබේ රට නියම මාර්ගයේ ගමන් කරන බව ද බිෂොප් මහත්මිය කීවාය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>03</day>
    </date>
    <link>http://www.silumina.lk/2013/02/03/_art.asp?fn=aa1302032</link>
    <topic>ජාතික කොඩිය ඔසවන්න ජාතික නිදහස් සමරු උලෙළ</topic>
    <author>සුනිල් දයා අල්විස්</author>
    <content>නිමිත්තෙන් ජාතියේ අභිමානය හා ගෞරව දැක්වීමට ජාතික කොඩියක් සෑම නිවසකම ඔසවා තබන්නැයි රාජ්‍ය පරිපාලන ස්වදේශ කටයුතු ඇමැති ඩබ්ලිව්. ඩී. ජේ. සෙනෙවිරත්න මහතා ජනතාවගෙන් ඉල්ලීමක් කරයි.රාජ්‍ය ආයතනවල මෙදින ජාතික කොඩිය ඔසවා තැබීමටත් විදුලි ආලෝකයෙන් අලංකරණය කිරීමටත් පියවර ගෙන තිබේ.සුනිල් දයා අල්විස්වසර හැටකට පසුව ත්‍රිකුණාමලයේ දී හැටපස් වැනි ජාතික නිදහස් සමරු දින ප්‍රධාන උත්සවය හෙට (4) අභිමානවත් අයුරින් පැවැත්වෙයි.මීට ප්‍රථම ත්‍රිකුණාමලයේ දී ජාතික නිදහස් සමරු දින උත්සවයක් පවත්වා ඇත්තේ 1953 වසරේ පෙබරවාරි 4 වැනිදාය.ත්‍රිකුණාමලය ෆෙඩ්රික් කොටුව මාවත පරිශ්‍රයේ දී මහින්ද රාජපක්ෂ ජනාධිපතිතුමාගේ ප්‍රධානත්වයෙන් හෙටට යෙදී ඇති හැටපස් වැනි ජාතික නිදහස් සමරු උත්සවයේ තේමාව වී ඇත්තේ ‘අසිරිමත් මවුබිමක්, ඉසුරුමත් හෙට දිනක්’ යන්නය.මෙදින ජනාධිපතිතුමා ජාතිය අමතා කතා කරන්නේ පෙරවරු 9.15 ටය.ප්‍රධාන උත්සවයට අග්‍රාමාත්‍ය දි. මු. ජයරත්න මහතා ද මැති ඇමැතිවරු ප්‍රධාන මහ ඇමැතිවරු ආණ්ඩුකාරවරු පළාත් සභා ඇමැතිවරු ප්‍රාදේශීය සභා සභාපතිවරු නගරාධිපතිවරු මෙරට සිටින විදේශීය තානාපතිවරු හා ප්‍රධාන නියෝජිතයෝ 170 පමණ ද සහභාගි වෙති.මෙදින උත්සවයේ කටයුතු ආරම්භ වන්නේ ජාතික ධජය එසවීමෙන් අනතුරුව ජාතික ගීය ගායනා කිරීමෙන්ය. අනතුරුව ජනාධිපතිතුමා විශේෂ පීඨිකාව වෙත කැඳවාගෙන යාම ත්‍රිවිධ හමුදාපතිවරු සහ පොලිස්පතිවරයා විසින් සිදු කරනු ලබයි.රට වෙනුවෙන් දිවිපිදු ජාතික නායකයන් ඇතුළු විරුවන් සිහිකර මිනිත්තු දෙකක නිශ්ශබ්දතාවයක් ද මෙහි දී පැවැත්වේ. ජනාධිපති උත්තමාචාර සහ ජනාධිපතිතුමා වෙත ගෞරව පිණිස පුද කෙරෙන ආචාර වෙඩි මුර 21 ක් පිරිනැමීම සිදු කිරීමෙන් අනතුරුව ජනාධිපතිතුමා ජාතිය අමතනු ඇත.අනතුරුව ත්‍රිවිධ හමුදාවේ පොලීසියේ සිවිල් ආරක්ෂක බළකායේ ද යොවුන් සේනාංකය හා ජාතික ශිෂ්‍ය භට බළකායේ ආචාර පෙළපාළිය සහ සංස්කෘතික සංදර්ශන පෙළපාළිය ද පැවැත්වෙයි.පෙළපාළි අඩු කොට චාම් ලෙසින් මෙවර පැවැත්වෙන අතර ආචාර පෙළපාළියට ශ්‍රී ලංකා යුද්ධ හමුදාවෙන් පමණක් භටයන් 1400 ක් ද, ගුවන් නාවුක, පොලිස් හා සිවිල් ආරක්ෂක බළකායෙන් භටයන් 250 දෙනා බැගින් ද යොවුන් සේනාංකයෙන් 300 ක් සහ ජාතික ශිෂ්‍ය භට බළකායෙන් 325 සමඟ පෙළපාළියට සහභාගි වන මුළු සංඛ්‍යාව 3025 ක් වනු ඇත.සංස්කෘතික සංදර්ශන පෙළපාළියට ත්‍රිකුණාමලය පාසල් ඇතුළු සංස්කෘතික මධ්‍යස්ථාන 16 කින් ශිල්පීන් 860 දෙනෙකු සහභාගි වෙති. ත්‍රිකුණාමලය ජාතික නිදහස් සමරු ප්‍රධාන උත්සවය දහවල් 12 වන විට අවසන් වන අතර නිදහස් සමරු උත්සව සෑම දිස්ත්‍රික්කයකම ද පාහේ පැවැත්වේ.ජාතික නිදහස් දිනය නිමිත්තෙන් කොළඹ පැවැත්වෙන ආගමික වැඩ සටහන් යටතේ මහා සංඝරත්නය විෂයෙහි පැවැත්වෙන සංඝගත දක්ෂිණාව අද (3) පෙරවරුවේ කොළඹ විජේරාම මාවතේ මහානායක චාරිකාරාමයේ දී පැවැත්වෙයි.මේ නිමිත්තෙන් ඊයේ (2) සර්ව රාත්‍රික පිරිත් දෙසුමක් නිදහස් චතුරස්‍රයේ නිදහස් මන්දිරයේ දී පැවැත්විණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>03</day>
    </date>
    <link>http://www.silumina.lk/2013/02/03/_art.asp?fn=aa1302033</link>
    <topic>ඉරිදා ඉස්කෝලෙන් රැකියාවට මඟක්</topic>
    <author>රමණී සුබසිංහ</author>
    <content>රමණී සුබසිංහධර්මාචාර්ය හා දහම් පාසල් අවසාන විභාගය සමතුන්ට රජයේ රැකියා ලබාදෙන සම්මුඛ පරීක්ෂණවල දී ලකුණු 05 ක් ලබාදීමේ ක්‍රමවේදයට අමාත්‍ය මණ්ඩල අනුමැතිය ලැබී ඇතැයි බුද්ධ ශාසන හා ආගමික කටයුතු නියෝජ්‍ය අමාත්‍ය එම්.කේ.ඒ.ඩී.එස්.ගුණවර්ධන මහතා සිළුමිණට කීය.එමෙන් ම ධර්මාචාර්ය විභාගය සමතුන් රජයේ පාසල්වල බුද්ධ ධර්මය විෂයය ඉගැන්වීම සඳහා යොමු කිරීම සඳහා ද අනුමැතිය ලැබී ඇතැයි ඒ මහතා පැවැසීය.බෞද්ධ දරුවන් ඉරුදින දහම් පාසල් සඳහා යොමු කරවීමට මෙමඟින් මහඟු පිටිවහලක් ලැබෙනු ඇතැයි ද ඒ ඔස්සේ සාරධර්ම අගයන සමාජයක් බිහිකිරීමට හැකිවනු ඇතැයි ද ඒ මහතා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>03</day>
    </date>
    <link>http://www.silumina.lk/2013/02/03/_art.asp?fn=aa1302034</link>
    <topic>අචලාට ඉලෙක්ට්‍රොනික් අතක්</topic>
    <author>ඉනෝකා සමරවික්‍රම</author>
    <content>ඉනෝකා සමරවික්‍රමවම් අත අහිමි වූ අචලා පි‍්‍රයදර්ශනී නීති ශිෂ්‍යාවට නවීන ඉලෙක්ට්‍රොනික අතක් ලබා දෙන්නට මහින්ද රාජපක්ෂ ජනාධිපතිතුමාගේ නියමයෙන් රජය පියවර ගෙන ඇත.වැලිකඩ බන්ධනාගාරයේ රැඳවියන් නිදහස් දිනයේ ඔවුනගේ දිවා ආහාරය ලබා නොගෙන ඒ වෙනුවෙන් වැය වන රුපියල් එක් ලක්ෂ දස දහසක මුදල අත අහිමි වූ නීති පීඨ ශිෂ්‍යා අචලා ප්‍රියදර්ශනී ගේ මවුපියන්ට ලබා දීමට කටයුතු යොදා ඇති බව බන්ධනාගාර කොමසාරිස් ජෙනරාල් පී. ඩබ්ලිව්. කොඩිප්පිලි මහතා කීය.මේ අතර 65 වැනි නිදහස් සමරුව නිමිත්තෙන් දඩ මුදල් ගෙවා ගැනීමට නොහැකිව බන්ධනාගාර ගතව සිටින රැඳවියන් දහසකට වැඩි ප්‍රමාණයකට නිදහස ලබාදීමට ද කටයුතු යොදා ඇත. නිදහස් දින සියලුම බන්ධනාගාරවල රැඳවියන්ට ඔවුනගේ පවුල්වල සාමාජිකයන් මුණ ගැසීමට හමුවක් පැවැත්වීමට බන්ධනාගාර දෙපාර්තමේන්තුව විධි විධාන යොදා තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>03</day>
    </date>
    <link>http://www.silumina.lk/2013/02/03/_art.asp?fn=aa1302035</link>
    <topic>සරසවි යන්න 144745ක් සුදුසුකම් ලබති</topic>
    <author>සුභාෂිණී ජයරත්න</author>
    <content>සුභාෂිණී ජයරත්නඋසස් පෙළ විභාගයේ ප්‍රතිඵල අනුව පැරැණි හා නව නිර්දේශ යටතේ පෙනී සිටි ශිෂ්‍ය ශිෂ්‍යාවන් 1,44,745ක් විශ්වවිද්‍යාල ප්‍රවේශයට අයදුම් කිරීම සඳහා සුදුසුකම් ලබා ඇත.නව විෂය නිර්දේශය යටතේ 2012 අ.පො.ස. උසස් පෙළ විභාගයෙන් ‘එස්’ (S) සාමාර්ථ 3ක් සහිතව ජීව විද්‍යා අංශයෙන් 15643 ක්ද, ගණිත අංශයෙන් 11084 දෙනෙක් ද, වාණිජ අංශයෙන් 38442 ක් ද කලා අංශයෙන් 62917ක් ද විශ්වවිද්‍යාල ප්‍රවේශය සඳහා ඇයැදුම් කිරීමට සුදුසුකම් ලබා ඇත. පැරැණි විෂය නිර්දේශය යටතේ ජීවවිද්‍යා අංශයෙන් 5579ක් ද, ගණිත අංශයෙන් 2122 ක්ද, වාණිජ අංශයෙන් 2078 ක්ද කලා අංශයෙන් 6157 ක්ද එස් සාමාර්ථ 3ක් ලබාගෙන විශ්වවිද්‍යාල ප්‍රවේශය සඳහා අයැදුම් කිරීමට සුදුසුකම් ලබා ඇත.මේ අනුව 2012 උසස් පෙළ ප්‍රතිඵලවලට අනුව නව විෂය නිර්දේශය යටතේ විභාගයට මුහුණ දුන් 207910 ගෙන් විෂයයන් තුනම සමත් වී විශ්වවිද්‍යාල ප්‍රවේශයට අයදුම් කිරීමට 128809ක් සුදුසුකම් ලබා ඇත. පැරැණි විෂය නිර්දේශය යටතේ 25724 දෙනකු විභාගයට පෙනී සිටි අතර එයින් විශ්වවිද්‍යාල ප්‍රවේශය සඳහා 15936 සුදුසුකම් ලබා ඇත.මේ අතර 2012 උසස් පෙළ විභාගයෙන් නව විෂය නිර්දේශය යටතේ 16538 දෙනකු සියලුම විෂයයන් අසමත්ව සිටින අතර පැරැණි විෂය නිර්දේශය යටතේ එම සංඛ්‍යාව 1947කි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>03</day>
    </date>
    <link>http://www.silumina.lk/2013/02/03/_art.asp?fn=aa1302036</link>
    <topic>දිනකට රියැදුරු බලපත් 3150 ක්</topic>
    <author>තාරක වික්‍රමසේකර</author>
    <content>තාරක වික්‍රමසේකරමෝටර් රථ ප්‍රවාහන දෙපාර්තමේන්තුව දිනකට නිකුත් කරන බලපත්‍ර සංඛ්‍යාව 3150 ක් පමණ වන බව පෙන්වා දෙන ප්‍රවාහන නියෝජ්‍ය ඇමැති රෝහණ දිසානායක මහතා පසුගිය වසර තුළ රියැදුරු බලපත්‍ර 618053 ක් නිකුත් කර ඇතැයි සඳහන් කරයි.ගතවූ වසරේ 347959 කට නව බලපත්‍ර නිකුත් කර ඇති අතර සංශෝධන කිරීම් වෙනුවෙන් බලපත්‍ර 231465 ක් නිකුත් කර ඇතැයි ද ඇමැතිවරයා පැවසීය. කෙසේ වුවත් රියදුරු බලපත්‍ර නිකුත් කිරීමේ දී සිදුවෙතියි කියන අක්‍රමිකතා මෙන්ම රියදුරු පුහුණු පාසල්වලින් සිදුවන අක්‍රමිකතා ගැන විමර්ශන දිගටම සිදු කරන බව ද පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>03</day>
    </date>
    <link>http://www.silumina.lk/2013/02/03/_art.asp?fn=aa1302037</link>
    <topic>ගොවි පවුල් 2000කට කෘෂි වැඩසටහන්</topic>
    <author>නිහාල් පී.අබේසිංහ</author>
    <content>නිහාල් පී.අබේසිංහවසර තිහක කාලයක් තිස්සේ පැවැති යුද්ධය නිමා වීමෙන් පසු උතුරේ නැවත පදිංචි කරවන ලද ගොවි පවුල් 2000ක් ඉලක්ක කරගෙන අක්කර 2000ක භූමි ප්‍රමාණයක කෘෂිකාර්මික සංවර්ධන වැඩසටහන් ක්‍රියාත්මක කිරීමට ශ්‍රී ලංකා හදබිම අධිකාරිය පියවර ගෙන ඇත.මෙහි පළමු අදියර යටතේ වව්නියාව දකුණ ප්‍රාදේශීය ලේකම් කොට්ඨාසයට අයත් පදවිය සම්පත් නුවර බෝගස්වැව ගම්මානයේ ශ්‍රී ලංකා යුද හමුදාවේ 56 වැනි සේනාංකයේ සම්බන්ධීකරණයෙන් නැවත පදිංචි කරන ලද ගොවි පවුල් 1000ක් මේ සඳහා තෝරාගෙන ඇත.තවද ශ්‍රී ලංකා මහවැලි අධිකාරිය සහ ශ්‍රීී ලංකා යුද්ධ හමුදාවේ 72වැනි සේනාංකයේ සම්බන්ධීකරණයෙන් නැවත පදිංචි කරන ලද ගොවි පවුල් 1000ක් ද මේ සඳහා තෝරාගෙන ඇත. එක් ගොවි පවුලකට එක් අක්කරය බැගින් බෙදීයන ආකාරයට මෙම ඉඩම් ගොවි පවුල් අතරේ බෙදා දී ඇත.”මානුෂීය කෘෂි සත්කාරය” යනුවෙන් හඳුන්වා ඇති මෙම ව්‍යාපෘතිය යටතේ තෝරා ගන්නා ලද ගොවි පවුල් සඳහා අවශ්‍ය යටිතල පහසුකම් හා පොදු පහසුකම් ශ්‍රී ලංකා යුද හමුදාව සහ අනෙකුත් රාජ්‍ය ආයතන ඒකාබද්ධව සපයා දෙනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>03</day>
    </date>
    <link>http://www.silumina.lk/2013/02/03/_art.asp?fn=aa1302038</link>
    <topic>මිල අඩු වුණත් සතොසෙන් ලාබෙට එළවළු</topic>
    <author>චන්දන බණ්ඩාර</author>
    <content>චන්දන බණ්ඩාරලංකා සතොස මඟින් එළවළු අඩු මිලට ලබා දීමේ වැඩසටහන යටතේ ගිය සතියේ දින තුනක් තුළ එළවළු කිලෝ ලක්ෂයක් අලෙවි කළ බව සමූපකාර හා අභ්‍යන්තර වෙළෙඳ ඇමැති ජොන්ස්ටන් ප්‍රනාන්දු මහතා පවසයි. එළවළු අඩු මිලට පාරිභෝගිකයන් හට ලබා දීමේ වැඩසටහන දැනට කොළඹ දිස්ත්‍රික්කයේ පමණක් ක්‍රියාත්මක බවත් එය ඉදිරි දිනවල දී රට පුරා සතොස මඟින් ක්‍රියාත්මක කිරීමට නියමිත බව ද ඇමැති ජොන්ස්ටන් ප්‍රනාන්දු මහතා කීය.දැනට පවතින අධික එළවළු මිල පහළ ගිය ද ඉදිරියේ දී දිගටම ලංකා සතොස මඟින් එළවළු පාරිභෝගිකයන්ට ලබා දීමේ වැඩසටහන ක්‍රියාත්මක කිරීමට අමාත්‍යාංශය තීරණය කොට ඇති බව ද ඇමැති ජොන්ස්ටන් ප්‍රනාන්දු වැඩිදුරටත් පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>03</day>
    </date>
    <link>http://www.silumina.lk/2013/02/03/_art.asp?fn=aa1302039</link>
    <topic>ත්‍රිකුණාමලයේ පැරැණි ඕලන්ද නිල නිවාසය අද ජනපති අතින් විවෘත වෙයි</topic>
    <author/>
    <content>ත්‍රිකුණාමලයේ පැවැත්වෙන මෙවර ජාතික නිදහස් දින උත්සවය නිමිත්තෙන් ප්‍රතිසංස්කරණය කරන ලද ත්‍රිකුණාමලයේ පැරැණි ඕලන්ද නාවුක කොමසාරිස් නිල නිවාසය මහින්ද රාජපක්ෂ ජනාධිපතිතුමා අතින් අද පෙරවරුවේ විවෘත වේ.මහින්ද රාජපක්ෂ ජනාධිපතිතුමාගේ අවධානය යොමුවීම නිසා ශ්‍රී ලංකා නෙදර්ලන්ත සංස්කෘතික සහයෝගිතා වැඩසටහන යටතේ ජාතික උරුමයන් පිළිබඳ අමාත්‍යාංශය පුරාවිද්‍යා දෙපාර්තමේන්තුව ශ්‍රී ලංකා නාවුක හමුදාව ඒකාබද්ධව නෙදර්ලන්ත ආධාර මත රුපියල් මිලියන 75 ක වියදමින් මෙය ප්‍රතිසංස්කරණය කරන ලදී.ජාතික උරුමයන්පිළිබඳ ඇමැති ආචාර්ය ජගත් බාලසූරිය මහතාගේ ආරාධනයෙන් අද (3) පෙරවරුවේ ජනාධිපතිතුමා අතින් මෙම ඕලන්ද නාවුක නිල නිවාසය විවෘත කිරීමෙන් පසු එය සමුද්‍ර කෞතුකාගාරයක් බවට පත්කිරීමට පියවර ගනු ඇත. මේ සඳහා එම අමාත්‍යාංශය රුපියල් මිලියන 45 ප්‍රතිපාදන මෙම වර්ෂය වෙනුවෙන් වෙන්කර තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>03</day>
    </date>
    <link>http://www.silumina.lk/2013/02/03/_art.asp?fn=aa13020310</link>
    <topic>දිවි නැඟුම බැංකු ජාලයක් රටපුරාම අරඹනවා</topic>
    <author>ජයසිරි මුණසිංහ සහ කැලණිය විශේෂ ලයනල් පී. පෙරේරා</author>
    <content>- ඇමැති බැසිල් රාජපක්ෂජයසිරි මුණසිංහ සහ කැලණිය විශේෂ ලයනල් පී. පෙරේරාප්‍රාදේශීය සංවර්ධන බැංකු ප්‍රධාන මූලස්ථානය විවෘත කිරීමෙන් පසු කුඩා දරුවෙක් හට ළමා පාපැදියක් ප්‍රදානය කරන බැසිල් රාජපක්‍ෂ මහතා සහ බැංකු සභාපතිනි කේෂලා ජයවර්ධන මහත්මිය.ඡායාරූපය – ලයනල් පී. පෙරේරා (කැලණිය විශේෂ)’දිවි නැඟුම ක්ෂුද්‍ර මූල්‍ය බැංකු ජාලය’ ළඟදීම රටපුරා ආරම්භ කරන බව ආර්ථික සංවර්ධන ඇමැති බැසිල් රාජපක්ෂ මහතා ප්‍රකාශ කළේය. දුප්පත්කමින් පීඩාවට පත්ව සිටින ජනතාව නඟාසිටුවීමට අවශ්‍ය මුල්‍ය හා ප්‍රාග්ධන අවශ්‍යතාව සපුරාලීමට මේ බැංකු ජාලය හරහා ඉඩකඩ ලබාදෙන බවද ඇමැතිවරයා කීය.කොළඹ නුවර පාරේ කැලණිය වෙදමුල්ලේ ඉදි කෙරුණු ප්‍රාදේශීය සංවර්ධන බැංකුවේ නව මූලස්ථාන ගොඩනැඟිල්ල විවෘත කිරීමේ උත්සවයට ප්‍රධාන ආරාධිතයා ලෙස එක්වෙමින් ඇමැතිවරයා එසේ කීය.එහිදී ඇමැතිවරයා මෙසේද කීය. ජනාධිපති මහින්ද රාජපක්ෂ මැතිතුමා බලයට පත්වීමට පෙර සමෘද්ධි අරමුදල් වලින් සියයට 80 ක් ආයෝජනය කර තිබුණේ ධනවත් ඉහළ පෙළේ ආයතනවලයි. ඈත පිටිසර ගමේ දුප්පත් අහිංසක ජනතාව බොහෝම අමාරුවෙන් ඉතිරි කරන මුදල් අවසානයේදී ආයෝජනය වුණේ ඉහළයි. මේ තත්ත්වයේ වෙනසක් ඇති කළේ අතිගරු ජනාධිපතිතුමායි.දැන් දුප්පත් ජනතාවගේ අරමුදල් ඒ අයගේ මුල්‍ය හා ප්‍රාග්ධන අවශ්‍යතා සපුරාලීමට යොදවන වැඩපිළිවෙළක් ක්‍රියාත්මක කරනවා. එතැනදීත් නැගී සිටින අය අප භාර දෙන්නේ ප්‍රාදේශීය සංවර්ධන බැංකුවටයි. ඒ අය මේ බැංකුව හරහා තවත් ඉහළට යෑම ඇරඹිය යුතුයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>03</day>
    </date>
    <link>http://www.silumina.lk/2013/02/03/_art.asp?fn=ab1302031</link>
    <topic>පරණ යාළුවො කතාකරන්නෙ දරාගන්ඩ බැරි ඊර්ෂ්‍යාවකින්</topic>
    <author>සංවාද සටහනසරත් පෙරේරා</author>
    <content>සීනි කර්මාන්ත සංවර්ධන ඇමැති ලක්ෂ්මන් සෙනෙවිරත්නසහල් නිෂ්පාදනය නැංවූ ආකාරයට අත්‍යවශ්‍ය ආහාර ද්‍රව්‍යවලින් රට ස්වයංපෝෂිත කරගනිමින් පිටරට ගොවියන් අතට මේ රටින් ඇදී යන කෝටි සංඛ්‍යාත මුදල් මේ රටේම ගොවියා අතට යන යුගයක් උදාකර ගත යුතු බවත් තමන්ට සීනි කර්මාන්තය බාරදී ඇත්තේ සීනි කිරන්න නොව සීනි හදන්න බවත් සීනි කර්මාන්ත සංවර්ධන ඇමැති ලක්ෂ්මන් සෙනෙවිරත්න මහතා පවසයි.සිළුමිණ සමඟ සම්මුඛ සාකච්ඡාවකට එක්වෙමින් ඇමැතිවරයා මේ ප්‍රකාශය කළේය.තමන්ට බාරදී ඇති අලුත් අභියෝගය පිළිබඳව නව ඇමැතිවරයා සිළුමිණට කරුණු පැහැදිලි කළේ මෙසේය.අලුත් වගකීම ඔබ දකින්නේ කොහොමද?මේක ලොකු අභියෝගයක්. මේ රටට පිටරටින් සීනි ගේන්න වසරකට රුපියල් කෝටි 5500කට වැඩි මුදලක් වැය කරන්න සිදු වෙනවා. ඊට අමතරව සීනි නිෂ්පාදනයේ අතුරු ඵලයක් වන මද්‍යසාර මේ රටට ගේන්නත් තවත් රුපියල් කෝටි දසදහසක් පමණ රටට වැය කරන්න වෙනවා. අපේ උක් වගාව මේ රටේ අවශ්‍යතා සපුරන්න පුළුවන් ආකාරයට සංවර්ධනය කරන්න හැකි නම් මේ අතිවිශාල ධනස්කන්ධයක් වාර්ෂිකව එතෙරට ගලායාම නවත්වාගන්න අපට හැකිවෙනවා. ඒ උත්සාහය අප දරනවා.ඔබ කියන ඔය අභියෝගය ජය ගන්න නම් සැලසුම් සහගතව කටයුතු කරන්න සිදුවෙනවා?අනිවාර්යයෙන්ම එසේ කළ යුතුයි. බලන්න අද තත්ත්වය. අද මේ රටේ නිෂ්පාදනය කරන්නේ රටට අවශ්‍ය සීනි නිෂ්පාදනයෙන් සියයට 6ක් විතරයි. අපට ඕන සීනිවලින් සියයට 94ක්ම රටින් ගේන සීනි අපි පරිභෝජනයට ගන්නේ.අපි දිගු කාලයක් රටින් සහල් නැව් එනතුරු බලා සිටි ජාතියක්. නමුත් අපට ඒ ඉතිහාසය වෙනස් කර සහල්වලින් රට ස්වයංපෝෂිත කරන්නමේ වෙනකොට පුළුවන් වෙලා තියෙනවා. අලුත් වාරිමාර්ග ක්‍රම ඇතිකර විනාශ වූ වැව් අමුණු අලුත්වැඩියා කර ප්‍රයෝජනයට අරන් අපට සහල්වලින් රට ස්වයංපෝෂිත කරගන්න පුළුවන් වුණ ආකාරයටම සීනිවලිනුත් රට ස්වයංපෝෂිත කරගැනීමයි අපේ රජයේ අරමුණ වෙලා තිබෙන්නේ.හොඳයි දැන් අලුත් අභියෝගයට ප්‍රායෝගිකව මුහුණ දෙන්නේ කොහොමද?මේ අභියෝගය ජය ගන්න උක් වගාව තවදුරටත් ව්‍යාප්ත කළ යුතුව තිබෙනවා. මේ සඳහා හෙක්ටයාර් 135,000ක ඉඩම් ප්‍රමාණයක් ජනාධිපතිතුමා මේ අමාත්‍යාංශයට ලබාදී තිබෙනවා. එක පවුලකට හෙක්ටයාරය ගාණේ මේ මාර්ගයෙන් පවුල් 135000කට සෘජුවම ජීවනෝපායක් විවෘත වෙනවා. සීනිවලින් රට ස්වයංපෝෂිත කිරීම අපේ අරමුණයි. එක අවුරුදු පහ හයකින් එතෙරට සීනි සඳහා ඇදී යන මුදල සියයට 60කින් පමණවත් අඩුකර ගැනීම අපේ ඉලක්කයයි.දැනට වහල තියන කන්තලේ, හිඟුරාන සීනි කම්හල් අපි හැකි ඉක්මනින් විවෘත කරනවා. කන්තලේ හෙක්ටයාර් 8000ක් උක් වගාවට ගත හැකියි.අලුත් අභියෝගයට මුහුණ දෙන්න නම් උක් වගාව අලුත් ප්‍රදේශවලට ව්‍යාප්ත කරන්නත් සිදුවෙනවා නේද?ඔව්. වහල තියෙන කම්හල් අරිනවා විතරක් නෙවෙයි. අලුත් මහ පරිමාණ සීනි කම්හල් 15ක් අපි විවෘත කරනවා. අනුරාධපුරය, මොනරාගල, මහියංගණය, අම්පාර, මඩකළපුව, වව්නියාව, මුලතිව්, මන්නාරම හා කිලිනොච්චිය වගේ ස්ථාන මේ සඳහා දැනටමත් හඳුනාගෙන තිබෙනවා. මේ මාර්ගයෙන් උක් වගාවේ සෘජුව යෙදෙන පිරිසට අමතරව රැකියා දසදහස් ගණනක් අලුතෙන් ඇතිවෙනවා.උක්වගාව සඳහා අවශ්‍ය වන්නේ වී වගාවට අවශ්‍ය වතුර ප්‍රමාණයෙන් හයෙන් එකක් පමණයි. වතුරෙන් උපරිම ප්‍රයෝජන ගනිමින් මේ මාර්ගයෙන් රටට විශාල ප්‍රතිලාභයක් ලබා ගත හැකියි.සීනි, ඉන්ධන වන යුගයක් ගැන ඔබ කළින් කතාකරන කොට කිව්වා..?එහෙම යුගයක් එනවා.ඉතාම සැලකිල්ලෙන් සොයා බලා මාස පහ හයක සොයා බැලීමකින් පසුවයි රජය, ජනාධිපතිතුමා මේ අලුත් අමාත්‍යාංශය පිහිටුවීමේ තීරණය ගත්තේ. මේක රජය ගත් ඉතාම නුවණක්කාර තීරණයක්. අනාගතය ගැන හිතල ගත් තීරණයක්. මොකද තව අවුරුදු තුන හතරකින් දැන් සීනි අපනයනය කරන කිසි රටක් එසේ සීනි අපනයනය කරන්න කැමැති වන එකක් නැහැ. මොකද සීනිවලින් එතනෝල් හදන යුගයක් දැන් උදාවෙලා තියෙන්නේ. දැනටම මහපරිමාණ සීනි නිෂ්පාදකයෙක් වන බ්‍රසීලය සීනිවලින් එතනෝල් හදනවා.මේක පරිසර දූෂණය නොකරන ඉතාම පරිසර හිතකාමී බලශක්ති ප්‍රභවයක් බව පිළිඅරන් තිබෙනවා. එය ලාභදායී බවත් පිළිඅරන් තියනවා. ඒ නිසා දැන්මම අපි සීනි නිෂ්පාදනය වැඩිකර නොගෙන පිටරටින් එන සීනි දිහා බලාගෙන හිටියොත් තව අවුරුදු දෙකතුනකින් සීනි නැතිව තේ බොන්නයි සිදුවෙන්නේ. මේ අනාගතය සලකා බලා තමයි මේ ලොකු අභියෝගය ජනාධිපතිතුමා අපට බාර දී තියෙන්නේ.පසුගිය මාස 10 සෙවණගල සීනි නිෂ්පාදනයෙන් අපට මිලියන 790ක ශුද්ධ ලාභයක් ලබා ගන්න පුළුවන් වුණා. පැල්වත්තෙන් මාස දහයට මිලියන 400ක ලාභයක් ලබන්න පුළුවන් වුණා. අපි දැනටමත් මේ කර්මාන්තයට අත ගහල කරල පෙන්වල තියෙනවා.අලුත් සීනි අමාත්‍යාංශය පිහිටුවීම ගැන ඔබේ පරණ යාළුවෝ එල්ල කරන කර්කෂක විවේචන ගැන ඔබ දන්නවා?මේව දුකට කියන කතා. ඇයි එහෙම නම් ජේ.ආර්.ජයවර්ධන මහත්තයගේ කාලේ පොල් අමාත්‍යාංශය, මහවැලි අමාත්‍යාංශය වගේ අමාත්‍යාංශ පටන් ගත්තේ. යුගයේ අභියෝග අනුවයි අමාත්‍යාංශ පිහිටුවන විෂයන් තීරණය කරන්නේ. මේ රටේ සීනි නිෂ්පාදන අභියෝගය ජයගන්න මේ අමාත්‍යාංශය ඇති කරල තියෙන්නේ.පතෝල, වැටකොලු අමාත්‍යාංශ ඇතිකරන්න කියපු එ.ජා.ප.යේ මිත්‍රයන්ට මා කියන්න කැමැතියි ඒගොල්ල එල්ලිලා එල්ලගෙන ඉන්න පතෝල – වැටකොලු මැසි ගැන අපි දන්නව. මේක ඒ වගේ ව්‍යාපෘතියක් නෙවේ.රට ගොඩගන්න හදපු යෝධ ව්‍යාපෘතියක් ලෙස මේක මා ඒ අයට හඳුන්වා දෙන්න කැමැතියි.මේ යන සංවර්ධන ගමන පැහැදිලියි. අපේ පැරැණි මිත්‍රයෝ මේ විහිළු හුඟක් වෙලාවට කරන්නේ ඊර්ෂ්‍යාවෙන්. මේ අයියල එක්ක මමත් ඉන්න කාලේ ඒ අය කියපුව මට මතකයි. මේ පාරවල් හදන හැටි බලන්න.අපේ මිනිහට මේව එකක්වත් කරන්න බැරිව ගියානේ. අඩුගාණේ මිනිහකුට රස්සාවක්වත් දෙන්න එයාට බැරුව ගියානේ කියමින් මේ පැරණි මිත්‍රයෝ කරපු විවේචන මට මතකයි.අදත් ඔවුන් හම්බ වුණාම ඒ කතාවමයි කියන්නේ. වෙන කරන්න දෙයක් නැති හන්ද ප්‍රසිද්ධියේ විවේචන එල්ල කරනවා. නරියා මිදි තිත්තයි කිව්ව වගේ කතාවක් තමයි මේ අය කරගෙන යන්නේ. අද මේ රටේ සමස්ත විපක්ෂයම නැවත බලයට ඒම ගැන අබමල් රේණුවක තරම්වත් විශ්වාසයක් නැති තත්ත්වයක් යටතේ තමයි මේ විවේචන එල්ල කරමින් සිටින්නේ.සීනි නිෂ්පාදනය නංවන්න අතීතයේ වරින් වර ඇතැම් පියවර ගත්තත් ඒවා සාර්ථක වුණේ නැහැ?සැලැස්මක් වැඩ පිළිවෙළක් ඇතිව අපි මේ ඉලක්කය ජය ගන්නවා.උක් ගහත් හරියට පොල් ගහ වගේම තවත් කප්රුකක් තමයි. මේකෙ මොනවත් අහක දාන්නේ නැහැ. අන්තිමේ ඉතුරුවන රොඩ්ඩත් විදුලි නිෂ්පාදනයට යොදාගන්නවා. අලුත් සීනි කම්හල් 15ක් අපට ජාතික විදුලිබල පද්ධතියට මෙගාවොට් 200ක විදුලිබල ධාරිතාවක් එකතු කරන්න පුළුවන් වෙනවා. අපි සැලසුමක් ඇතිව මේකට අත ගහල තියෙන්නේ.අපට හාල්වලින් ස්වයංපෝෂිත වෙන්න අවුරුදු පහ හයකින් පුළුවන් වුණා. ඉන්දියාවට කිරිවලින් ස්වයංපෝෂිත වෙන්න අවුරුදු 10ක් ගියා. අපිත් දැන් කිරිවලින් ස්වයංපෝෂිත වෙන්න උත්සාහ දරමින් සිටින්නේ.වී ගොවිතැන ඇතුළු අනෙකුත් ගොවිතැන් ආරක්ෂා කරගන්න අතරයි අපි උක්වගාව නංවන්නේ. වී ගොවිතැන වගේ තුන් ගුණයක ආදායමක් උක් වගාවෙන් ලබාගන්න පුළුවන්. අපි සියලු දේවල් ඉඩම හාල දීල හොඳ බීජ පොහොර දීල උක් ටිකත් හොඳ මිලක් දීල මිලදී ගන්නවා. මාස දහයකට සැරයක් අස්වැන්න ගන්න පුළුවන්.ලෝකයේ ලොකුම සීනි නිෂ්පාදකයා වන බ්‍රසීලය අලුතෙන් උක් වගාවට ඉඩම් හෙක්ටයාර් මිලියන 4.5ක අති විශාල ඉඩම් ප්‍රමාණයක් යොදාගෙන තිබෙනවා.ඔවුන්ගේ උක් වගාව අති දැවැන්ත එකක්. උක් වගාවේ සීනිවලට අමතර අතුරු නිෂ්පාදන ලෙස පොහොර නිෂ්පාදනය වගේම තීන්ත වර්ග හා සුවඳ විලවුන් නිෂ්පාදනයත් තිබෙනවා.සංවාද සටහනසරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>03</day>
    </date>
    <link>http://www.silumina.lk/2013/02/03/_art.asp?fn=ab1302032</link>
    <topic>සංවාද මණ්ඩපය</topic>
    <author>සංවාද සටහනචන්දන බණ්ඩාර</author>
    <content>ජාතික නිදහස් පෙරමුණේ නායක ඇමැති විමල් වීරවංශඅපේ රටට 1948 දී ලැබුණු නිදහස අසම්පූර්ණ එකක් බවත් වසර 500 ක් පුරා අධිරාජ්‍යවාදීන් අපේ ජාතියට අහිමි කළ සමාජ ආර්ථික සහ සංස්කෘතික වටිනාකම් සොයා ගැනීමේ අරගලයක් ආරම්භ කළ යුතු බවත් ඇමැති විමල් වීරවංශ මහතා පෙන්වා දෙයි. ඇමැතිවරයා මේ බව කියා සිටියේ එළඹෙන ජාතික නිදහස් දිනය නිමිතිකොට ගෙන ජාතික නිදහස පිළිබඳව ‘සිළුමිණ’ සමඟ සංවාදයකට එක් වෙමිනි. ඇමැතිවරයාට යොමු කළ ප්‍රශ්න සහ ලද පිළිතුරු මෙසේ ය.ජාතික නිදහස යන්න අර්ථ දැක්විය හැක්කේ කෙසේ ද?ලෝකයේ පවතින ජාතික නිදහස නිර්මාණය වෙන්නේ ජාතික රාජ්‍යවල ස්වාධින පැවැත්ම පිළිගතහොත් පමණයි. අපි කියනවා ලංකාව යුරෝපා ආක්‍රමණවලින් බැටකමින් සිට ඉඳලා 1948 පෙබරවාරි 04 දා නිදහස ලැබුවා කියලා. එයින් කියැවෙන්නේ යටත් විජිත භාවයෙන් මිදී ස්වාධීන ආර්ථික, සමාජයීය සහ දේශපාලන ලෙස කටයුතු කිරීමට නිදහස ලබා ගත්තා ය යන්නයි. හැබැයි ඇත්තටම ගත්තොත් 1948 දී එවැනි නිදහසක් නෙමෙයි එදා ලැබුණේ. එදා ලැබුණේ බ්‍රිතාන්‍ය රැජිනගේ ආධිපත්‍ය වෙනත් ආකාරයකින් පිළිගත් නිදහසක්.1972 ව්‍යවස්ථාවෙන් තමයි රැජනගේ බලය යටතේ තිබු දේශපාලන අයිතිය අපේ රට දිනා ගත්තේ. ඒ දේශපාලන නිදහස ලබා ගත්තත් අධිරාජ්‍යවාදීන් අපේ රටට ලබා දී ගිය සමාජ ආර්ථික මොඩලය අපට අවශ්‍ය පරිදි, අපට ගැළපෙන ලෙස අපට අනන්‍ය ලෙස වෙනස්කම් කරගෙන ඉදිරියට යාමේදී ජාතියක් ලෙස අපි විශාල වැරදි කර ගෙන තිබෙනවා. ඒ නිසා තමයි අද අප කතා කරන ජාතික නිදහස අභියෝගවලට ලක්වූ තත්ත්වයක තිබෙන්නේ.එතකොට අපේ රටට සැබෑ නිදහසක් ලැබී නැද්ද?මා කලින් කීවා 1948 දී අපේ රටට ලැබුණ නිදහස අසම්පූර්ණයි. 1972 දී එය දේශපාලන වශයෙන් සම්පූර්ණ කර ගත්තා. ඒ කියන්නේ රැජනගේ ආධිපත්‍යයෙන් මුළුමනින්ම මේ රට මිදුණා. නමුත් ආර්ථික සමාජයීය සහ සංස්කෘතික යන තලවලදී ඒ පූර්ණත්වයට පත්වුණේ නැහැ. 1972 ප්‍රතිසංස්කරණය මඟින් දේශපාලන වශයෙන් මේ රට ස්වාධීන රාජ්‍යයක් යන තැනට තල්ලු වුණා.හැබැයි ආර්ථික ක්‍රියාදාමයේ දී සහ සමාජ සංස්කෘතික භාවයන්වලදී එතෙක් බ්‍රිතාන්‍ය අධිරාජ්‍යවාදය විසින් අපට උගන්වා ගිය අපට නිර්මාණය කර දී ගිය ක්‍රමවේද සහ අච්චුවල තමයි අපේ රට ගමන් කළේ. අවුරුදු 500 ක් තිස්සේ අපට අහිමි වී ගිය දේ ලබා ගැනීමේ සටනකට අප අවතීර්ණ වුණේ නැහැ. උදාහරණයක් ලෙස මා කියන්නම් අංගම්පොර සටන් කලාව අපේ මුතුන් මිත්තන් බිහි කරපු අපේ රටට අනන්‍ය සටන් කලාවක්. යුරෝපා ආක්‍රමණිකයන් සහ බ්‍රිතාන්‍ය අධිරාජ්‍යවාදීන් ඒ අංගම්පොර සටන් කලාව ප්‍රගුණ කළ අය පරම්පරා පිටින් මරා දැමුවා.ඒ නිසා වසර 500 ක් පුරා අධිරාජ්‍යවාදීන් නිසා අහිමි කළ දේ සොයා ගැනීමේ සටන අපේ ජාතිය පටන් ගත්තේ නැහැ. අපේ අක්ෂි වෛද්‍ය දැනුම අපි ප්‍රවර්ධනය කරලා තියෙන්නේ ස්වල්ප වශයෙන් පමණයි. එය හරියට කළා නම් මේ වෙනකොට අපේ රෝහල්වල ආයුර්වේද අංශයත් එකට තියෙන්ඩ ඕනේ.ඒ කියන්නේ අපේ දැනුමට නියම තැන ලබා දී නැහැ. අපි බටහිර වෛද්‍ය ක්‍රමයට මුල් තැන දී තියෙන්නේ. ඒ නිසා මේ රටේ ජාතියට තවමත් නිමා නොකළ කාර්යභාරයක් තිබෙනවා. ඒ නිසා අපේ රට දේශපාලන වශයෙන් නිදහස් යැයි කීවාට ආර්ථික සමාජයීය සහ සංස්කෘතික වශයෙන් යටත් විජිත කරණයට වාසි සහගත මනෝ භාවයන්ට අපේ ජන සමාජය ගොදුරුව තිබෙනවා. මේ රටේ අධ්‍යාපන ක්‍රමයෙන් අවසානයේ එළියට එන මිනිසා කවුද ඔහු මේ රටේ පොළවට තදින් මුල් ඇදගත් මිනිසකු නොවෙයි. ඔහු එන්නේ රැකියා වෙළෙඳ පොළට සුදුසු මිනිසකු ලෙසටයි. ඒ නිසා මේ එළැඹෙන ජාතික නිදහස සමරන මොහොතේවත් අප සිතා ගත යුතුයි අප අමතක කර තිබෙන අරගලයට පණ පෙවීමට. අපේ ජාතික නිදහස සම්පූර්ණ කර ගැනීමට නම් ඒ අරගලය සිදු විය යුතුයි.ඔබ කියන ඒ අරගලය කොහොම ද පටන් ගත යුත්තෙ?පළමුවැනි කොන්දේසිය තමයි බටහිර දැනුමට බටහිර සම්ප්‍රදායෙන් මිදීමට තිබෙන බය නැති කර ගැනීමයි. බටහිර ජාතීන්ගෙන් තමයි හොඳම දැනුම ලැබුණේ, හොඳම විද්‍යාව බිහි වුණේ බටහිර ජාතීන්ගෙන්. ඔවුන් සතුව තමයි හොඳම තාක්ෂණය තිබෙන්නේ කියලා අධිනිශ්චය කරගෙන සිටින මානසිකත්වයෙන් අපි ගැලවිය යුතුයි. පෙරදිග ලෝකයේ දැනුමේ සාරය තමයි අපේ රටේ තිබුණේ. ඒ පෙරදිග දැනුමේ සාරයට පණ පොවනවා කියන්නේ ඊට නියම තැන ලබා දෙන බවයි.අපේ සාම්ප්‍රදායික වෛද්‍ය දැනුමට හිමි ස්ථානය තවම මේ රටේ ලබා දී නැහැ. මා කියන්නේ ඒකෙන්ම පෙනෙනවා අපේ රටේ නිදහසේ අසම්පූර්ණ බව. අපි මිලියන ගණනක් මුදල් වියදම් කරමින් තොරම්බල් කරන්නේ බටහිර වෛද්‍ය විද්‍යාව. මා බටහිර වෛද්‍ය විද්‍යාවට විරුද්ධ නැහැ. හැබැයි බටහිර වෛද්‍ය විද්‍යාවට බැරි දේවල් දේශීය වෛද්‍ය විද්‍යාවෙන් සුව කළ හැකියි. මේ දෙකම අපි එක තත්ත්වයේ සැලකිය යුතුයි. හැබැයි අපි එහෙම කරන්නේ නැහැ. අපි දේශීය වෛද්‍ය දැනුම පැත්තක තියාගෙන වැඩ කරන්නේ.අපි රට දේවල්වලට, රට හාල්වලට සහ රට කොස්වලට කැමැති වුණ මිනිස්සු. අපිට රට කියලා දාලා ආවොත් අපි හරි කැමතියි. ඒකයි අපේ හීනමානය. එතනින් තවම ජාතිය මුදවා ගැනීමට අපට හැකිවෙලා නැහැ. ඒකට අනගාරික ධර්මපාල තුමාලා උත්සාහ කළා. වලිසිංහ හරිස්චන්ද්‍ර වැනි වියතුන් කුමාරතුංග මුනිදාස වගේ පඬිවරු යම් යම් උත්සාහය ගත්තා. ඒ උත්සාහය නිසා අපේ ජාතිය යම් සාධනීය තත්ත්වයන් ළඟා කර ගත්තා. නමුත් ඒ අරගලය අංග සම්පූර්ණව අවසන් වෙලා නැහැ.මේ ඔබ කියන අරගලයට පණ පෙවීමට කාට ද හැකියාව තිබෙන්නෙ?ඒ සඳහා මේ රටේ විධිමත් ලෙස සංවිධානය වූ සංස්කෘතික බලවේගයක් නිර්මාණය විය යුතුයි. විසිරී ගිය සංස්කෘතික බලවේගයක් මේ රටේ තිබෙනවා. වසර 500 ක් පුරා මේ රටට අහිමි වී ගිය දේ ලබා ගැනීමට ශක්තිමත් බලවේගයක් ගොඩ නැඟිය යුතුයි. දේශපාලන තන්ත්‍රයට ගැලවෙන්ඩ බැරි තත්ත්වයක් මේ රටේ නිර්මාණය කළ යුතුයි. අද අපේ රටේ මාධ්‍යවල රාවණා රජු ගැන ලිපි ලියවෙනවා. බටහිර පුරා විද්‍යා ඉතිහාසය ගැන පරතෙරට ගිය උදවිය කියන්නේ අපේ රටේ රාවණා ගැන ඉතිහාසයක් නැහැ කියලා.නමුත් තව කණ්ඩායමක් කියනවා රාවණා රජු ගැන අතීතයක් මේ රටට තියෙනවා කියලා. ඒ කෙසේ වෙතත් රාවණා ගැන සංකල්පයක් ගොඩ නඟා ගැනීමට පොඩිපහේ ජාතියකට බැහැ. දඩු මොනරය සංකල්පය නිකමට ගොඩ නඟන්ඩ බැහැ. සුද්දා මේ රටට ආවා ඉංගී‍්‍රසි භාෂාව එක් පැලැන්තියකට දුන්නා. ඒ ඉංගි‍්‍රසි කටගා ගත් අය සුද්දන්ටත් වඩා හිතන්න ගත්තා. ඔවුන් අතට මේ රටේ පාලන තන්ත්‍රය පත් වුණා. මෙහෙම ජාතිය පැවැතගෙනවිත් අධිරාජ්‍යවාදීන් අහිමි කළ දැනුම, සිරිත් විරිත් සහ සංස්කෘතියට නැවත පණ දීමේ අරගලය කඩින්කඩ සිදුවී තිබෙනවා.1956, 1972 එක් එක් තලයෙන් එය සිදු වුණා. නමුත් අංග සම්පූර්ණ ලෙස සිදුවීමට මහා සංස්කෘතික බලවේගයක් අවශ්‍යයි. ඒ මඟින් තමයි මේ දේශපාලන ව්‍යාපාරයට මේ අරගලය ගෙන යා යුතු වෙන්නේ.ඒ කියන්නේ නව මුහුණුවරකින් ජාතික ව්‍යාපාරයක් ගොඩ නැඟිය යුතු ද?නැහැ. විසිරිලා සිටින ජාතික ව්‍යාපාරය තුළින්ම ප්‍රබුද්ධ සමාජ බලපෑමක් කථිකාවක් ගොඩ නැඟිය හැකි ව්‍යාපාරයක් බිහි විය යුතුයි.මේ වෙනකොට නව යටත් විජිතවාදය ක්‍රියාත්මක වෙනවා. ඊට අඩු වැඩි ලෙස අපේ රටත් ගොදුරු වෙලා ද?මේ මොහොත වෙනකොට ලබන මාර්තු 15 වැනිදා ජිනීවා මානව හිමිකම් කොමිසමට ලංකාවට එරෙහි මානව හිමිකම් යෝජනාවක් ගෙන ඒමට ඇමෙරිකාව සූදානම් වෙනවා. ඇයි එහෙම යෝජනාවක් ගෙන එන්නේ. මේ යෝජනාවෙන් පසුව ලංකාවට සහ මේ රජයට එරෙහි අන්තර්ජාතික පරීක්ෂණයකට මඟ පාදා ගැනීමට. සමහර බලවත් රටවල් හිතනවා ඒ රට තමයි ලොව බලවතා කියලා. අපේ රටත් එහෙම හිතාගෙන වැඩ කරනවා කියලා ඒ බලවත් රට හිතනවා. ඒ නිසා ලෝක බලවතාගේ නියෝජිතයෝ මේ රටට ඇවිත් කීවා යුද්ධය නවත්වන්න කියලා. නමුත් අපි හිතන්නේ නෑ එයා ලෝක බලවතා කියලා. අපි හිතන්නේ එක්සත් ජාතීන්ගේ සංවිධානයේ දී ලංකාවට වගේම බලවත් රටවලටත් එකම හිමිකම තියෙනවා කියලයි.ලෝක නීති පොතේ එහෙමයි තියෙන්නේ. නමුත් මේ රටෙන් පළි ගැනීමට සමහර රටවල් යෝජනා ගෙන එනවා. යළි යටත් විජිතකරණ අභියෝගයකට මේ රට මුහුණ දී නැත්නම් අපට මෙහෙම ප්‍රශ්න එනව ද? එතකොට මේ වෙනකොට ජාතික රාජ්‍යයකට ස්වාධීනව තම ගමන්මග තීරණය කිරීමේ අයිතිය ලැබී තිබෙනවා ද? ලිබියාවේ ගඩාෆි ජනාධිපතිවරයා යටතේ එරට ජනතාව හොඳම අධ්‍යාපන පහසුකම් සහ හොඳම ජීවන තත්ත්වයක් ළඟා කරගෙන තිබුණා. ලිබියාවේ රැකියා විරහිත භාවයක් තිබුණේ නැහැ.හොඳම සමාජ ජීවන කොන්දේසි සපුරපු රටක්. නමුත් කුමන්ත්‍රණකාරී ලෙස ඒ රටේ පාලනය බිඳ දැම්මා. අද මූලධර්මවාදී පිරිසකට ඒ රටේ අනාගතය බාර දීලා. කවුද ඒ දෙය කළේ අධිරාජ්‍යවාදීන් විසින්. ඒ නිසා අවුරුදු 500 පැරැණි අධිරාජ්‍යවාදය පුනරූපණය වීමේ යුගයකට ගමන් කරනවා. ලෝක ආර්ථික අර්බුදය නිසා යුරෝපා රටවලට සෙසු රටවල සම්පත් උදුරා ගැනීමේ උවමනාව මතුව තිබෙනවා. ඒ නිසා නව යටත් විජිත කරණය වෙනත් විධියකට එනවා. නමුත් අධිරාජ්‍යවාදයේ ක්‍රියාදාමය ලංකාවේ ක්‍රියාත්මක කරන්න ඔවුන්ගේ පදයට නටන පාලනයක් නැතිවීම ඔවුන්ට ගැටලුවක් වෙලා.ඒ නිසා මේ රටේ වත්මන් පාලනය පෙරළිමේ ක්‍රමන්ත්‍රණයක් ක්‍රියාත්මක වෙමින් තිබෙනවා. යළි යටත් විජිතකරණ හතුරකුගේ අභියෝගයට ලංකාව මුහුණ දී සිටිනවා. ඒ සටනේ අපිත් යම් යම් කොටස්වලට තර්ජනයක් වී තිබෙනවා. එදත් ද්‍රෝහීන් හිටියා. අදත් රටට එරෙහි ද්‍රෝහීන් සිටිනවා.අපේ රටට සැබෑ ආර්ථික නිදහසක් ලැබී තිබෙනවා ද?සැබෑ ආර්ථික නිදහසක් තිබෙනවා කීවත් එසේ නොවේ කීවත් එය අසම්පූර්ණ පිළිතුරක් වෙනවා. නිදහස නැහැ නෙමෙයි සැබෑ ආර්ථික නිදහස භුක්ති විඳීමේ නිදහස ලැබී නැහැ. 1977 විවෘත ආර්ථික ප්‍රතිපත්තිය මේ රට පිළිගත්තාට පසුව ප්‍රතිපත්තිය වුණේ ණය ලබා ගෙන සංවර්ධනය කඩිනමින් සිදු කිරීම. විවෘත ආර්ථිකය කියන්නේ පෞද්ගලික අංශය වර්ධනය වීමට ඉඩ හරිනවා ප්‍රාග්ධනය ණයවලින් ගෙන එනවා. ණය වැඩියෙන් ගන්නා තරමට සංවර්ධනය වැඩියෙන් පෙනෙනවා.වසර 30 කට වැඩි කාලයක් මේ රටේ එය සිදු වෙනවා. මේ ඉතිහාසයේම ණය ලබා ගැනීමේ ප්‍රතිඵලය නිසා රාජ්‍ය සේවක වැටුප්වලින් යම් ප්‍රතිශතයකුත් ණය වලින් පියවා ගන්න තැනට අපි පත් වෙලා. ඒ නිසා ණයට හිරවෙන තරම වැඩිවෙන තරමට අපි ආර්ථික වශයෙන් අපේ රටට තිබෙන ස්වාධීනත්වය අහිමි වී යනවා. ඒ නිසා ඒ අභියෝගය අපට තිබෙනවා. ණය ගෙවා ගත නොහැකි ණය කළමනාකරණය කර ගත නොහැකි මොහොතක් ආවොත් ඒ මොහොත තමයි අපේ රටට හානිය වෙන්නේ.මේ රට තවමත් ණය කළමනාකරණය කර ගන්නේ රාජ්‍ය බැංකු පුද්ගලිකරණය නොකළ නිසායි. එදා රාජ්‍ය බැංකු විකුණන යෝජනාව ක්‍රියාත්මක වුණානම් මේ රටේ ආර්ථිකය අද බොහොම අමාරු තැනකට වැටෙනවා. 2005 ජනාධිපතිවරණය මහින්ද රාජපක්ෂ මහත්තයා හැර වෙන කෙනෙක් දිනුවානම් මේ රටේ රාජ්‍ය බැංකු නැහැ. නමුත් දැන් ණය මත යැපෙන තත්ත්වයෙන් මිදී රටේ ස්වාධීන ආදායම් මාර්ග උපදවා ගැනීමට අප උත්සාහ කළ යුතුයි. කර්මාන්තවලින් ලෝකේ අංක එකට පත්වීමේ හීනයක් මේ රටේ කර්මාන්තවලට තිබිය යුතුයි. ලෝක වෙළෙඳ පොළින් විනිමය මේ රටට ගෙනෙන ශක්තිමත් ව්‍යාපාරික පැලැන්තියක් බිහි කර ගත යුතුයි. එසේ නොවුණහොත් මේ රටේ ආර්ථික නිදහසට විශාල තර්ජනයක් එල්ල වේවි.නව යටත් විජිතවාදයේ තර්ජනයෙන් මේ රට මුදා ගැනීමට මොනව ද කළ යුත්තෙ?මේ ප්‍රශ්න සහ උත්තර තිබෙන්නෙත් අපට. මෙතන ප්‍රශ්නයක් තිබෙනවා. ඊට නිවැරැදි පිළිතුර අපි සෙවිය යුතුයි. ඊට මහජනතාව අතර පුළුල් කථිකාවක් ඇති කර ගත යුතුයි. මහජනතාවගේ සහාය ඇතිව ඒ පිළිතුර සමාජගත කළ යුතුයි. එහෙම වැඩක් කරන්ඩ ගියාම මේ රටේ ලෙඩ දානවා වැඩියි.ඒ නිසා යළි යටත් විජිතකරණයෙන් මිදීමට ජාතියක් ලෙස අපේ තිබෙන දුර්වලතා මග හැර ගත යුතුයි. දේශීය නිෂ්පාදන ලෝක වෙළෙඳ පොළේ හොඳ ස්ථානයකට ගෙන ඒමේ ඉලක්ක සහිත ගමනක් මේ රටේ ඇරැඹිය යුතුයි. ඒ හැම දෙයක් කරන්ඩනම් රටේ මහ ජනතාවගේ පුළුල් කථිකාවතක් සහ පුළුල් උද්යෝගයක් ඇති විය යුතුයි.රාජ්‍ය නොවන සංවිධානවලින් රටක නිදහසට හානියක් කළ හැකි ද?අපේ රටේ නිලධාරියකුට විදේශ රටකට සවාරියක් දුන්නොත් මුළු රටටම හානියක් වෙන තීන්දුවක් ගත හැකි මට්ටමට පත්වෙලා. එහෙම මිනිස්සු සිටින නිසා මේ රටේ රාජ්‍ය නොවන සංවිධාන බිහිවීමේ ඉඩ වැඩියි. පිටරටින් සල්ලි අරගෙන සුඛෝපභෝගීව ජීවත් වෙන ක්‍රමයක් තමයි රාජ්‍ය නොවන සංවිධානයක් පිහිටුවා ගැනීම. එක්තරා ප්‍රබල බටහිර රටක තානාපතිවරියක් පසුගියදා රාජ්‍ය නොවන සංවිධාන කැඳවලා කියලා තියෙනවා මානව හිමිකම්වලට විතරයි මුදල් දෙන්නෙ කියලා.ඉතින් මේ රටේ මානව හිමිකම් රැකුණත් ඩොලර් ගන්ඩ එන් ජී ඕ මානව හිමිකම් කඩවුණා කියනවා. ඒ නිසා එන් ජී ඕ කියන්නේ රටක නිදහස වළලන බලවේගයකට. ඒ ආයතන සම්පූර්ණයෙන් යැපෙන්නේ බාහිර න්‍යාය පත්‍රයක් යටතේ. රටට හතුරු බලවේග තමයි ඔය රාජ්‍ය නොවන සංවිධාන හසුරවන්නේ. බටහිර රටවලට සම්බන්ධ එන් ජී ඕ කියන්නේ මේ රටේ ජාතික නිදහස වළලන පිළිලයන් තමයි.රටේ සැබෑ ජාතික නිදහස අර්ථවත් කරගැනීමට අප කළ යුත්තේ කුමක් ද?අපිට අහිමි වූ වසර 500 ක් පැරැණි මේ රටේ මහා සාරයක් බඳු වූ අපේ දේවල් සොයන්ඩ ඕනේ. යුද්ධයෙන් අපි ජයගත්තත් මේ රටේ අභිමානය නැති කරන මිනිස්සු සිටිනවා. ඒකට මේ රටේ වැළලී ගිය අභිමානය හාරා එළියට ගත යුතුයි. ඒ සමඟම සුද්දා දීපු වට්ටෝරුවට රට පාලනය නොකර අපිට අවශ්‍ය දේ තෝරාගෙන අපේ දියුණු අතීතය හා රාජ්‍ය පාලනයේ සම්ප්‍රදායන් ආවේණික දැනුමට ගළපා ගත යුතුයි.ජනාධිපතිතුමා ප්‍රමුඛ රජයට ඒ මහා කාර්යභාරය ජය ගත හැකි ද?ඒ මහා පෙරළිය මේ රටේ කළ හැකි වෙන්නේ එකම නායකයාටයි. ඒ ජනාධිපති තුමාට පමණයි. එතුමා අසීරු අභියෝගය ජය ගත්තා. එල් ටී ටී ඊ ය විනාශ කළා. එතුමා කවදා හෝ විපක්ෂයට ගියොත් එතුමා අන්තර්ජාතික අධිකරණයට ගෙන යාමට මාන බලන බව එතුමා දන්නවා. එතුමා දැනගෙන ඒකට මූණ දෙනවා කියලා හිතාගෙන ඉන්න නායකයෙක්. එහෙම ධෛර්යයක් තියෙන නායකත්වයකට තමයි මේ අභියෝගයත් අතට යන්ඩ පුළුවන්. එතුමාට ඒකට ශක්තිය තිබෙනවා. ඒකේ කිසිම සැකයක් නෑ. එතුමා යුද්ධය දිනා දී මේ රටට සාමය ගෙනාවා වගේ එතුමාට ලැබුණ ඒ වටිනාකම තවත් දෙගුණ තෙගුණ වෙනවා කවදා හෝ මේ රටේ සැබෑ ජාතික නිදහස උදෙසා වූ කාර්යභාරය නිම කළ පසුව.සංවාද සටහනචන්දන බණ්ඩාරඅන්තර් ජාතික මූල්‍ය සහයෝගීතාව පිළිබඳ ජ්‍යෙෂ්ඨ අමාත්‍යමුදල් හා ක්‍රම සම්පාදන නියෝජ්‍ය අමාත්‍ය ආචාර්ය සරත් අමණුගමවිදෙස් ආක්‍රමණයන්ට ඈත අතීතයේ සිටම ලක්වූ මේ දිවයින අවසන් වතාවට අධිරාජ්‍යවාදීන් අතින් මිදුණේ මීට වසර හැට පහකට පෙර ය. එදා මෙදාතුර සමාජ දේශපාලන, ආර්ථික වශයෙන් රට මුහුණ දුන් විවිධ හැල හැප්පීම් හමුවේ සැබෑ නිදහස අප භුක්ති විඳින්නේ එදා ද? අද ද? අන්තර්ජාතික මූල්‍ය සහයෝගීතාව පිළිබඳ ජ්‍යෙෂ්ඨ අමාත්‍ය, මුදල් හා ක්‍රම සම්පාදන නියෝජ්‍ය අමාත්‍ය ආචාර්ය සරත් අමුණුගම මහතා ඒ පිළිබඳව කරන විග්‍රහයකි මේ.අද පවතින්නේ ජාතික රාජ්‍ය සංකල්පය අභියෝගයට ලක් වූ යුගයක්. එයට ප්‍රධාන හේතුව සන්නිවේදනයේ හා තාක්ෂණයේ වර්ධනයයි. ඉංගී‍්‍රසි කියමනක් තිබෙනවා ‘කිසිම දූපතක් දූපතක් නොවේ’ කියා. රටක් හැටියට අප ද මේ අන්තර්ජාතික ජාලයේ කොටස්කරුවන්. ඒ නිසා එක් අතකින් අප අපේ ස්වාධීනත්වය රැකගන්නා අතර අනිත් අතින් එම ස්වාධීනත්වය රැක ගැනීමට අන්තර්ජාතික ජාලය මනා ලෙස හැසිරවිය යුතුයි.මීට ප්‍රථම අපේ ආර්ථික සංවර්ධනයේ ප්‍රධාන බාධාව වූයේ යුද්ධයයි. මේ යුද්ධය සහමුලින්ම තුරන් කිරීමට ජනාධිපති මහින්ද රාජපක්ෂ මහතා ප්‍රමුඛ අපේ රජය ගත් සාර්ථක ව්‍යායාමය ලංකා ඉතිහාසයේ කඩඉමක්.එසේ කීමට හේතුව ලෝකයේ රටවල් අතරින් අධිරාජ්‍යවාදයට වඩාත්ම නතු වූ රටක් ලෙස ශ්‍රී ලංකාව හඳුනාගන්න පුළුවන් වීමයි. 1505 දී පෘතුගීසීන් ලංකාවේ මුහුදුකරය අල්ලා ගත්තා. 1638 දී ඕලන්දකාරයින් ඒ තීරය ආක්‍රමණය කළා. 1802 දී මුහුදු තීරය ඕලන්දකාරයින්ගෙන් උදුරා ගත් බ්‍රිතාන්‍යයන් 1815 වන විට මුළු රටම ඔවුන්ගේ පාලනයට නතු කරගත්තා.එසේ බලන විට ශතවර්ෂ 4 කට වැඩි කාලයක් මේ රට විදේශිකයන්ගේ බලපෑම්වලට යටත්වයි තිබුණේ. 19 වැනි සියවසේ අගභාගයේත් 20 වැනි ශතවර්ෂය පුරාත් මෙරට නායකයින් නිදහස ලබා ගැනීමට විවිධ ව්‍යාපාරවල යෙදුණා. මුලින් බොහෝ දෙනකු කළේ බ්‍රිතාන්‍ය පරිපාලනය සමඟ හෙට්ටු කිරීමයි. එහි උච්චතම අවස්ථාව වූයේ ඩොමිනියන් තත්ත්වය ශ්‍රී ලංකාවට ලැබීමයි. එවැනි තත්ත්වයකදී වන්නේ ශ්‍රී ලංකාවට පූර්ණ නිදහස නොලැබීම නොව විශේෂයෙන්ම විදේශ හමුදාවක් රට තුළ සිටියදී පාලන තන්ත්‍රයේ සැලකිය යුතු කොටසක් දේශීය නායකත්වයට ලබා දීමයි.අපට 1948 දී ඒ ලැබුණු නිදහසට බොහෝ දුරට හේතු වූයේ 1947 දී ඉන්දියාවට නිදහස ලැබීමයි. ගැටුම්කාරී තත්ත්වයක් මත ඉන්දියාවට නිදහස දීමට බ්‍රිතාන්‍ය අධිරාජ්‍යවාදීන්ට සිදුවුණා. එයට ප්‍රධාන හේතුව වූයේ දෙවන ලෝක සංග්‍රාමයේ දී යටත් විජිත රටවලට නිදහස දීමේ පොරොන්දුව මත ඔවුන්ගේ හමුදාව බටහිර මිත්‍ර රටවල් වෙනුවෙන් සටනට යැවීමයි.එසේ නොකළානම් චර්චිල් හා හිට්ලර් අතර වෙනසක් යටත්විජිත රටවල ස්වදේශීය නායකයින්ට නොපෙනෙන්ට ඉඩ තිබුණා. මෙය හොඳින්ම හුවා දැක්වුණේ ඉන්දියානු නිදහස් අරගලය පිළිබඳව තරුණ ඉන්දීය නායකයින් දෙදෙනකු වූ ජවහල්ලාල් නේරු සහ සුභාෂ් චන්ද්‍රබෝෂ් අතර ඇති වූ මතභේදයයි.නේරු කියා සිටියේ බටහිර විශේෂයෙන් බ්‍රිතාන්‍ය නායකත්වය යටතේ ඉන්දියාව දෙවන ලෝක යුද්ධයට සහාය දිය යුතු බවයි. මහත්මා ගාන්ධි ද එම ස්ථාවරයටම පැමිණියා. නමුත් සුභාෂ් චන්ද්‍රබෝෂ් කීවේ ජර්මනියේ හා ජපානයේ සහයෝගය ඇතිව බ්‍රිතාන්‍යය පරාජය කර ඉන්දීය නිදහස ලබාගත යුතු බවයි. මේ තත්ත්වයට බිය වූ බ්‍රිතාන්‍යය ඉන්දියානු නිදහස ඉක්මන් කිරීමට තීරණය කළා. එයින් ප්‍රයෝජනය ලැබුණේ ශ්‍රී ලංකාවටයි.ගැටුම්කාරී ඉන්දියාවට නිදහස දෙන විට ගැටුමකට නොගිය ශ්‍රී ලංකාවේ ප්‍රභූ පන්තියට නිදහස අහිමි කළ යුතු දැයි ඩී. එස්. සේනානායක මහතා මුල් කරගත් දේශීය ප්‍රභූ පැලැන්තිය තර්ක කර එම තර්කයේ වාසිය ලබා ගත්තා. නමුත් 1956 වන විට මේ නිදහසේ වැඩි ප්‍රයෝජනය ලබාගත්තේ එම බටහිර ගැති ප්‍රභූ පන්තිය බව මුළු රටටම හැඟී ගියා. එහි ප්‍රතිඵලය වූයේ 1956 දී එස්. ඩබ්ලිව්. ආර්. ඩී. බණ්ඩාරනායක මහතාගේ මහජන එක්සත් පෙරමුණ ජයග්‍රහණය කර සම්පූර්ණ නිදහස සඳහා යන ගමනේ ඉදිරි පියවරක් සනිටුහන් කිරීමයි. ශ්‍රී ලංකා නිදහස් පක්ෂය මෙම පුරෝගාමී සන්ධානයේ ප්‍රධාන කොටස ලෙස තිබුණා.මෙහිදී අප ඉතිහාසයේ සාමාන්‍යයෙන් සඳහන් නොවන කරුණක් කෙරෙහි අවධානය යොමු කළ යුතුයි. එනම් 1930 ගණන්වල අරඹන ලද වාමාංශික ව්‍යාපාරය, වෙසෙසින්ම ලංකා සම සමාජ පක්ෂය මෙරටට පූර්ණ නිදහස ලබා ගැනීම සඳහා අරගලයක යෙදුණා. ඔවුන්ගේ වැඩෙන ශක්තිය ඇතැම් විට ඉක්මනින් මෙරටට නිදහස ලබා දීමට හේතුවක් වන්නට පුළුවන්. මෙම වාමාංශික බලවේගය මහජන එක්සත් පෙරමුණ තුළ නියෝජනය කළේ පිලිප් ගුණවර්ධන මහතායි.වැඩිකල් නොගොස් බණ්ඩාරනායක, පිලිප් ගුණවර්ධන මහත්වරුන් අතර මත ගැටුමක් ඇතිවුණා. 1956 පරිවර්තනය ඉන් එහාට පොදු ජනතාව වෙත ආර්ථික විපර්යාසයක් හැටියට ගෙන යාමට පිලිප් ගුණවර්ධන මහතා ගත් ක්‍රියාමාර්ගය බණ්ඩාරනායක මහතාට හිතැතිව සිටි කණ්ඩායම මැදිහත් වී වැළැක්වූවා. එහෙත් අද දෛවයේ සරදමක් බවට පත්ව තිබෙන්නේ පිලිප් ගුණවර්ධන මහතා නියෝජනය කළ ආර්ථික දර්ශනය මේ වන විට යල්පැන ගොස් තිබීමයි. දළ වශයෙන් කොමියුනිස්ට් ධර්මය ලෙස සැලකිය හැකි දර්ශනය ආර්ථික වශයෙන් ලෝක විහිළුවක් බවට පත්ව තිබෙනවා. අද ආර්ථික ලෝකයේ කොමියුනිස්ට්වාදීන්, සත්ත්ව ලෝකයේ බ්‍රොන්ටනෝරස්වරුන් වැනි අභාවයට ගිය පිරිසක් ලෙස සමාන කළ හැකියි.අද දර්ශනයක් වශයෙන් ඉතිරි වී තිබෙන්නේ කාල් මාක්ස් ගේ ඇටසැකිලියි. අනාගතයේ අර්ථ ශාස්ත්‍රඥයන් හා දාර්ශනිකයන් මාක්ස්වාදී අදහස් ද පර්යේෂණ පවත්වනු ඇත්තේ; ජීව විද්‍යාඥයන් බ්‍රොන්ටනෝරස්ගේ ඇටකටු පර්යේෂණ කරන අයුරිනුයි. මේ යුගයේ තවත් ලකුණක් වූයේ ජනවාර්ගික ගැටුම් වැඩි වීමයි. මගේ අදහස අනුව ආර්ථික වර්ධනය අඩු වන රටවල ජනවාර්ගික ගැටුම් වැඩි වෙනවා. එය හරියට කේක් ගෙඩි දෙකක් වෙනුවට එකක් නිපදවන ආර්ථිකය තුළ ජන කොටස් තරග කරන්නේ එම එකම කේක් ගෙඩියේ කෑලි බෙදා ගන්නේ කෙසේ ද යනුවෙන් තීරණය කිරීමටයි. මහ ජාතිය කේක් ගෙඩියේ ලොකු කැබැල්ල ඉල්ලනවා. අනිත් අතින් තවත් සුළු කොටසක් වුවත් බඩගින්න එකම නිසා කේක් ගෙඩියේ හරි අඩක් ඔවුන් ද ඉල්ලනවා. මෙතැන පෙනෙන දේ නම් හැම දෙනාටම කෑමට තරම් කේක් ප්‍රමාණයක් නැති වීමයි. ශීඝ්‍ර ආර්ථික සංවර්ධනයකදී සියලු දෙනාටම අවශ්‍ය පමණට කෑමට තරම් ලොකු කේක් ගෙඩියක් නිපදවුවහොත් එවැනි ගැටුම් ඇති වන්නේ නැහැ.නිදහසට පසු අපේ රටේ ආර්ථික සංවර්ධන වේගය සියයට 2 - 4 අතර දෝලනය වුණා. ඉන්දියාවේ ද එසේමයි. අර්ථ ශාස්ත්‍රඥයන් අවඥාවෙන් එයට කීවේ හින්දු සංවර්ධන වේගය කියායි. ඔවුන් ශ්‍රී ලංකාව ගණන් නොගත් නිසා බෞද්ධ සංවර්ධන වේගය ද එවකට සියයට 4 ට අඩු බව පෙන්වා දුන්නේ නෑ. එවැනි අඩු සංවර්ධනයක් ඇති රටවල ජාති, ආගම්, කුල භේද අනුව ගැටුම් ඇති වනවා. හැම කණ්ඩායමක්ම තමන්ගේ යුතුකම් හරියට ඉටු නොකර අනෙකාගේ කුට්ටිය අඩු කිරීමට මහන්සි ගන්නවා.අද වන විට එනම් 20 වැනි සියවස අගභාගය හා 21 වැනි සියවස පුරා ප්‍රධාන වශයෙන් තේමා වී ඇත්තේ වෙළෙඳපොළ ආර්ථිකයයි. එහි යටිතලය වශයෙන් පවතින්නේ තරගකාරීත්වයයි. වඩාත් හොඳින් තරග කරන්නට පුළුවන් අංශයෙන් පරිභෝජකයාට හොඳ සේවයක් ලැබෙනවා. චීන ආර්ථික විප්ලවයේ නිර්මාතෘ ඩෙං ෂියාඕ පෙං කියා සිටියේ “බළලා සුදු ද කළු ද යන්න නොව මීයන් අල්ලන්නේ ද ඒ හොඳ බළලෙකි” යනුවෙනුයි. එයින් ඔහු අදහස් කළේ ආර්ථික ක්‍රම ගැනයි. එම දර්ශනය මත පිහිටා චීනය දැවැන්ත ආර්ථික වර්ධනයකට මුල පිරුවා. අද ලෝකයේ දෙවැනි විශාලතම ආර්ථිකය හිමි රට බවට චීනය පත්ව තිබෙනවා. ඇමෙරිකාව හැරුණු විට ලෝකයේ බලවත්ම ආර්ථිකය හිමි ඔවුන්ටයි. එසේ වීමට හේතුව ඔවුන් වෙළෙඳපොළ ආර්ථිකයට අනුගත වීමයි.එවැනි උදාහරණ සමඟ ශ්‍රී ලංකාව සසඳන විට මෙතෙක් කල් අප කතා කළ දේශපාලන නිදහස අප යුද්ධයේ අවසානය සමඟ ලබාගෙන තිබෙනවා. එනිසයි මා මුලින් කීවේ මෙය ලංකා ඉතිහාසයේ කඩඉමක් කියා. එම ජයග්‍රහණයත් සමඟ මෙතෙක් කැඩී වෙන්ව තිබු මෙරට ආර්ථිකය අද ඒකාබද්ධ ආර්ථිකයක් බවට පත්ව තිබෙනවා. උතුර හා නැඟෙනහිර පළාත් දැන් ශ්‍රී ලංකාවේ ආර්ථිකයට බද්ධ වී තිබෙනවා. මෙම දේශපාලනමය ජයග්‍රහණය මත ආර්ථික වශයෙන් ද ඉදිරි පිම්මක් දැන් පැන තිබෙනවා.විශේෂයෙන් ම යටිතල පහසුකම් ඇති කිරීමට මෙන්ම විදේශ රටවලට සේවක හමුදාවෙන් කොටසක් සංක්‍රමණය හා සංචාරක ව්‍යාපාරය දියුණු වීම වගේම දේශීය කෘෂි කර්මය ඉහළ මට්ටමකට නැංවීම, සමාජයේ දුප්පත් කොටස්වලට සහන සැපයීම වැනි විවිධ නිර්නායකවලින් ඉදිරියටම ගමන් කිරීමට රටට හැකි වී තිබීම ඉතා වැදගත්.සියයට 20 ක් ව තිබු රැකියා විරහිත ප්‍රතිශතය සියයට 8 දක්වා අඩු වෙලා. පසුගිය දා නිකුත් කළ එක්සත් ජාතීන්ගේ සංවර්ධන වාර්තාව දක්වන පරිදි දකුණු ආසියාවේ 2013 වසරේ වඩාත් ශීඝ්‍ර සංවර්ධනයක් ලබා ගන්නා රට ශ්‍රී ලංකාවයි. එනිසා වර්තමානයේ අප ගන්නා පියවර රටේත් සමාජයේත් නිදහස තහවුරු කිරීමට අතිශය ඉවහල් වනු ඇති බව කිව යුතුයි.ඒ අනුව දේශීය වශයෙන් ජන කොටස් අතර සමගිය වර්ධනය කිරීම සහ ආර්ථික මට්ටම වේගයෙන් ඉහළ නැංවීම මෙන්ම අන්තර්ජාතික වශයෙන් රටේ ප්‍රතිරූපය ප්‍රතිසංස්කරණය කිරීමට ගන්නා සාර්ථක ප්‍රයත්න අනුව වර්තමානයේ දී අප රටේ නිදහස වෙනදාට වඩා භුක්ති විඳීමට ඉඩ හසර ලැබෙන බව තහවුරු වන පැහැදිලි ලකුණු පෙනෙනවා නොවේ ද?සටහනඅරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>03</day>
    </date>
    <link>http://www.silumina.lk/2013/02/03/_art.asp?fn=ab1302033</link>
    <topic>පොලිටිකල් විස්සයි විස්ස</topic>
    <author/>
    <content>ආණ්ඩුව තමන් යන පාර ගැන නොදැන ලෝකයට ණය වෙලා පාරවල් හදනවා.-රනිල්(28 වැනි සඳුදා රිවිර)එතුමා මේ රටේ විපක්ෂයේ නායකයා හැටියටත් පරිණත දේශපාලනඥයකු හැටියටත් එතුමා කියන කතා එතුමාට ගැළපෙන්නේ නැහැ. විපක්ෂය තමා තමන් යන පාර නොදැන අතරමං වෙලා ඉන්නේ. නමුත් ආර්ථික සංවර්ධනයක් කරා ශීඝ්‍රයෙන් ගමන් කරන රටක් ලෙස මූලිකවම මාර්ග පද්ධතිය සංවර්ධනය කළ යුතුයි.මහා මාර්ග පමණක් නොවෙයි ගුවන්තොටුපළ, වරාය ශීඝ්‍රයෙන් ඉදිවෙනවා. ගමේ නිෂ්පාදන නගරයටත් නගරයේ නිෂ්පාදන ගමටත් අන්තර්ජාතික මට්ටමේ වෙළෙඳ හුවමාරුවට සංචාරක කර්මාන්තයටත් මිනිසුන්ගේ කාලය ඉතුරු කිරීමටත් ඉන්ධන වැයවීම අඩුකර ගැනීමටත් සංවර්ධනය කරා රට ශීඝ්‍ර ගමනක යන බව රනිල් මහත්තයලට නොපෙනීම ගැන දුකයි. එතුමලාගේ ආණ්ඩු කාලයේ මිනිසුන්ට කන්න දෙන්නවත් හැකියාවක් තිබුණේ නැහැ. මේ රටේ ශීඝ්‍ර සංවර්ධනයට රාජ්‍ය ආදායම පුනරාවර්තනයට මේ රජය විදේශ ආධාර ලබාගන්නේ.එ.ජ.නි. සන්ධාන පුත්තලම දිස්ත්‍රික් පාර්ලිමේන්තු මන්ත්‍රී අරුන්දික ප්‍රනාන්දු(අරුන්දික ප්‍රනාන්දු)එක්සත් ජාතික පක්ෂ මානව හිමිකම් සමුළුවේ දී ශ්‍රී ලංකාවට සහය ගැනීම සඳහා සාම්පූර් බලාගාරය ඉන්දියාවට දීම වෙනුවට ඇමැති චම්පික බිලිදුන්නා.-තිස්ස(30 වැනි බදාදා ලංකාදීප)මම හිතන්නේ නායකතුමාටම ගැළපෙන ලේකම්තුමා. ඇමැති පාඨලී චම්පික මහතා ඉංජිනේරුවරයෙක්. එතුමාට සුදුසුම විෂය එතුමාට ලබාදුන්න හැර ඔය කියන ආකාරයේ සාම්පූර් බලාගාරය ඉන්දියාවට දීම වෙනුවට එතුමා බිලිදීමක් වෙලා නැහැ. එතුමාට ගැළපෙන සුදුසුම විෂය එතුමාට ලබා දුන්නා. මේ වගේ පච ප්‍රචාරය කරනවා හැර විපක්ෂය වෙන මොනවා කරන්නද?අරුන්දිකසීනිවලට වගේ බණ්ඩක්කා ගෝවා වලටත් ඇමැතිවරු පත්කරයි. ජනතා ප්‍රශ්න විසඳනවා වෙනුවට ජම්බෝ කැබිනෙට්ටුව ඉහළ දැම්මා.-තිස්ස(30 වැනි බදාදා ලක්බිම)පතෝල බණ්ඩක්කා ඇමැතිවරු හිටියේ මේ ආණ්ඩුව යටතේ නෙමෙයි. ඒ නිසා එවැනි ඇමැති ධූර මේ ආණ්ඩුවේ නැහැ. සීනි කර්මාන්තය දියුණු කිරීමේ වැදගත්කම එතුමලට නොතේරුණාට විශාල ආයෝජනයක් කරලා විශාල වපසරියක් තුළ මෙය ව්‍යාප්ත කිරීමට බලාපොරොත්තු වෙනවා. සීනි කර්මාන්ත ශාලා නවීකරණය කිරීම් ගොවීන් හඳුනාගෙන මෙය ව්‍යාප්ත කිරීමට බලාපොරොත්තු වෙනවා. මේ තුළින් විශාල රැකියා අවස්ථාවන් රැසක් උදාවෙනවා. මෙය රටේ දියුණුවට බලපාන විශාල මෙහෙවරක් කළ හැකි ඇමැති ධූරයක්. කාර්යය භාරයක් නොමැති ඇමැතිකම් තිබුණේ එතුමලගේ ආණ්ඩු කාලයේ.-අරුන්දිකසත්තු ටික සොයිසට, සුනිල්ට කැලේ, මේක ඉලාස්ටික් ජම්බෝ කැබිනට් මණ්ඩලයක්.-විජිත(30 වැනි බදාදා ලක්බිම)වනජීවී අමාත්‍යාංශය පුළුල් විෂයක්, පරිසර අමාත්‍යාංශය තුළ දැවැන්ත ගැටලු තියෙනවා. වනජීවීන් තුළින් ජනතාවට වන ප්‍රශ්න අවම කර ගැනීමටත්, සංචාරක කර්මාන්තය සඳහා හොඳ තෝතැන්නක් මේ අමාත්‍යාංශය තුළ දැකිය හැකියි. ඒ නිසා මේ අමාත්‍යාංශ දෙකෙහි කාර්ය භාරය පුළුල් නිසා පටු අරමුණුවලින් බලන අයට එය දැකගැනීමට නොහැකියි. නොදැනුවත්කම ගැන අපි කනගාටුවෙනවා.අරුන්දිකබිම් මට්ටමේ ශක්තිමත් සංවිධාන ව්‍යූහයක් ගොඩනඟා ආණ්ඩුව පන්නා එ.ජා.ප. ආණ්ඩුවක් හදනවා.-රනිල්(29 වැනි අඟහරුවාදා ලංකාදීප)පක්ෂයේ සාමාජිකයන් ටිකවත් රැකගන්න බැරි විපක්ෂය ආණ්ඩුව පන්නා දමන්නේ කොහොමද? ආණ්ඩුවට විරුද්ධ මතයක් ගොඩනඟා ගන්න නම් ජනතා ප්‍රසාදය ලබාගන්න අවශ්‍යයි. බොරු කේලාම් කිය කියා පච ප්‍රචාරය කළාට ජනතා ප්‍රසාදය ගොඩනැඟෙන්නේ නැහැ. ජනතාව ඉන්නේ මේ රජයත් සමඟයි. විපක්ෂය පරිහානියට ගිහින් ඉවරයි. පච හමුදාවක් හදලා පච ප්‍රචාරය කළා කියලා ජනතාව රැවටෙන්නේ නැහැ.-අරුන්දිකජනතාවගේ ජීවන අරගලයට එකම විසඳුම ඇමැතිවරුන් මාරු කිරීම නොව අර්බුද ඇති කළ ආණ්ඩුව මාරු කිරීමයි.-ගයන්ත(29 වැනි අඟහරුවාදා ලංකාදීප)ඒ වගේ විකල්පවලට ගියේ එතුමලගේ ආණ්ඩුව. ජීවන බර ගයන්ත මහත්තයාට පමණක් නෙමෙයි අපි හැමෝටම දැනෙනවා. මේ රටේ ශීඝ්‍ර සංවර්ධනයක් කෙරෙනවා. හොඳ ආර්ථිකයක් ගොඩනඟන්න මූලික පියවරක් ලෙසයි මේ සංවර්ධන වැඩ පිළිවෙළ ක්‍රියාත්මක කර තියෙන්නේ. ඇමැති මණ්ඩලය අඩු වැඩි වුණා කියලා ප්‍රශ්න විසඳන්න බැහැ. රටේ සංවර්ධන ක්‍රියාවලිය කඩිනම් කිරීමයි සිදු කළ යුත්තේ.-අරුන්දිකඅද ප්‍රජාතන්ත්‍රවාදය හා මානව හිමිකම් කියන කාරණා අපේ රට තුළ බරපතළ විදිහට උල්ලංඝනය වෙනවා.-විජිත(28 වැනි සඳුදා ලංකාදීප)ඒ අය තමයි අතිවිශාල පිරිසක් ඝාතනය කරලා, මේ රටේ අතිමහත් භීෂණයක් ඇති කළේ. මේ රටේ භීෂණය ඇති කරලා ලේවලින් පිළිතුරු දුන්නේ ඒ අයයි. මානව හිමිකම්, ප්‍රජාතන්ත්‍රවාදය අභියෝගයට ලක්කරමින් මානව හිමිකම් කඩකරපු අය අද මෙවැනි කතා කියමින් ජනතාව හිනස්සනවා.අරුන්දික20ය20 න්‍යායට රට කරන ආණ්ඩුවේ ණය ගෙවන්න තව පරම්පරා තුනකටවත් බැරි වේවි.රනිල්(29 වැනි අඟහරුවාදා ලක්බිම)නිදහසින් පසුව පත්වුණ සෑම රජයක්ම ණය අරගෙන තියෙනවා. අපි ලෝකයේ දකින සුපිරිම බලවතා ඇමෙරිකාවත් ණය අරගන්නවා. මේක බොහොම සාමාන්‍ය සිදුවීමක්. නමුත් මේ රජය උත්සාහ කරන්නේ අපේ ඉදිරි පරපුරට අවම අන්තර්ජාතික ආධාර ලබාගෙන මේ රට සංවර්ධනය කිරීමයි. ඒ සඳහා ගුවන්තොටුපළ වරාය, මහාමාර්ග සංවර්ධනය කිරීම් කඩිනමින් සිදු කෙරෙන්නේ.අරුන්දිකබලවතුන් යස ඉසුරු පොදි බැඳගන්නා අතර දුප්පතුන් අසරණව සිටිනවා.-සජිත්(28 වැනි සඳුදා ලක්බිම)සජිත් මහත්තයාට එතුමාගේ තාත්තාගේ කාලය අමතක වෙලා ද දන්නේ නැහැ. දුප්පතුන් නැතිකරන්න කියලා ජනසවිය කියලා බොරු කළා. අපේ ආණ්ඩුව පත්වන විට ඉතුරු කරනවා කියපු 25000 ඒ අයගේ පොත්වල තිබුණේ නැහැ. ඒ අය දුප්පතුන් පෝෂණය කරනවා කියලා පෝෂණය කළේ කළු ව්‍යාපාරිකයෝ. සජිත් මහත්තයාත් කරන්නේ ඒ වගේ උදවියගෙන් කීයක් හරි ඉල්ලගෙන පන්සල්වලට බෙදපු එක. හරි වැඩ පිළිවෙළක් ඒ අයට කවදාවත් තිබුණේ නැහැ.අරුන්දිකසුභද්‍රා දේශප්‍රියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>03</day>
    </date>
    <link>http://www.silumina.lk/2013/02/03/_art.asp?fn=ab1302034</link>
    <topic>ළමයින්ගේ ළමා කාලය උදුරාගන්න එපා!</topic>
    <author>චන්දන බණ්ඩාර</author>
    <content>ජනපති දෙමවුපියන්ට කියයිහිටපු නියෝජ්‍ය ඇමැති සහ රත්මලාන ශ්‍රී.ල.නි.ප. සංවිධායක චන්දන කත්‍රිආරච්චිගේ දුරකථනයට ජනපති කාර්යාලයෙන් ඇමැතුමක් ලැබිණි. ඉන් කියවුණේ ජනාධිපතිතුමා චන්දන කත්‍රිආරච්චි ගේ නිවෙසට පැමිණෙන බවය. හිටපු ඇමැති චන්දන හම්බන්තොට සූරියවැව ප්‍රදේශයේ සිදුකෙරෙන පාර්ලිමේන්තු මන්ත්‍රී නාමල් රාජපක්ෂගේ සංවර්ධන ව්‍යාපෘතියක වැඩ කටයුතු සිදුකරමින් සිට නැවත කොළඹට පැමිණ සිටියේය.ජනපති කාර්යාලයෙන් චන්දන කත්‍රිආරච්චිට ඇමතුම ලැබී සුළු වේලාවකින් ජනාධිපතිතුමා චන්දන කත්‍රිආරච්චිගේ නිවෙසට පැමිණියේය. එහිදී නිවෙසට පැමිණි ජනාධිපතිතුමා චන්දනගේ පවුලේ උදවිය විසින් පිළිගනු ලැබූයේ ඉමහත් ගෞරවයෙනි.”කොහොමද චන්දන මේ දවස්වල කටයුතු” ජනාධිපතිතුමා විමසා සිටියේය. “සර් මං හම්බන්තොට ඉඳලා අද ආවේ. නාමල් මන්ත්‍රීතුමාගේ වැඩක මං හිටියේ” චන්දන කත්‍රිආරච්චි ජනාධිපතිතුමාට කියා සිටියේය. “සර් මං අද ආවේ හෙට උදේ මට අපේ ගෙදර උඩ තට්ටුවට යන්න නැකතක් තියෙනවා. ඒ නිසයි මං ආවේ. ඒත් සර් මං කැමතියි හෙට නැකත නෙමෙයි ඔබතුමා මගේ ගෙදරට ආපු මේ වෙලාව තමයි හොඳම නැකත. ඒ නිසා මගේ ගෙදර උඩ තට්ටුව ඔබතුමාගේ අතින්ම විවෘත කර දෙනවා නම් මට ඒක ලොකු ආශිර්වාදයක්.” හිටපු නියෝජ්‍ය ඇමැති චන්දන කත්‍රිආරච්චි කියා සිටියේය.”එහෙම හරි නැහැනේ චන්දන අපි හොඳ දෛවඥයකුගෙන් අහලා බලමු. ඔයාට යහපතක් වෙන වෙලාවක් යෙදිලා තියෙනවාද කියලා” ජනාධිපතිතුමා එසේ කියමින් ජනාධිපති ආරක්ෂක අංශයේ නිලධාරියෙකුට කීවේ දෛවඥයකු දුරකථනයට සම්බන්ධ කොට දෙන ලෙසටය.ඉන් අනතුරුව ජනාධිපතිතුමාගේ විමසීමට අනුව දෛවඥයා ජනාධිපතිතුමාට සුළු වේලාවකින් දුරකථනයට යළිත් සම්බන්ධ වෙමින් කියා සිටියේ චන්දන කත්‍රිආරච්චිගේ නිවෙසේ උඩ තට්ටුව විවෘත කිරීමට එම මොහොතේ බලවත් නැකතක් යෙදී තිබෙන බවය. ඒ අනුව ආගමික චාරිත්‍ර වාරිත්‍ර අනුව චන්දන කත්‍රිආරච්චිගේ නිවෙසේ උඩුමහල විවෘත කෙරුණේ ජනාධිපතිතුමාගේ ආශිර්වාදය මැදය.”හොඳයි චන්දන ඔයාට මම සුබ පතනවා. ඔයා ළඟ හැමදාම අපි දැක්කේ හොඳ දේශපාලනඥයෙකුගේ ලක්ෂණ. ඔයා ශ්‍රී.ල.නි.ප.ය වෙනුවෙන් ;ද්ශපාලනයක් කළා. ශ්‍රී.ල.නි.ප.ය වෙනුවෙන් ඔයා කැපවීමකින් කටයුතු කළා. චන්දනව එක්තරා කාලයකදී පක්ෂයෙන් එළියට විසිවෙන්න වගේ ගියෙත් ඔයා ශ්‍රී.ල.නි.ප.යට ගොඩක් ආදරය කරපු නිසයි. චන්දන ඔයා එදා එ.ජා.ප.යට අභියෝග කළා. ඒ නිසා මං ප්‍රාර්ථනය කරනවා ඔයාට ඉක්මනින්ම මේ රටට සේවය කරන්ඩ ඉඩක් ලැබෙන්න කියලත්. ඒ හැම දෙයකටම මේ ගෙදර ඔයාට හොඳ ස්ථානයක් වෙන්ඩ කියලත්” ජනාධිපතිතුමා චන්දන කත්‍රිආරච්චිට කියා සිටියේය.ඉන් අනතුරුව ජනාධිපතිතුමා චන්දනගේ නිවෙසින් තේ පානය කිරීමෙන් අනතුරුව චන්දනගේ දරුවෝ ජනාධිපතිතුමා වෙත ගොස් සුරතල් වෙන්නට පටන් ගත්හ. ජනාධිපතිතුමා ද චන්දනගේ දරුවන්ගේ හිස අතගාමින් ඔවුන්ගේ අධ්‍යාපන කටයුතු ගැන විමසා සිටියේ මහත් සෙනෙහසිනි.”කොහොමද චන්දන නාමල් මන්ත්‍රීතුමා ඔයා ගැන හොයලා බලනවා නේද?” ජනාධිපතිතුමා විමසා සිටියේය.”අනේ ඔව් සර් නාමල් මන්ත්‍රීතුමා අපි ගැන හොයා බලනවා. පුළුවන් වේලාවට මෙහාට ඇවිත් යන්නේ” චන්දන කත්‍රිආරච්චි ජනාධිපතිතුමාට කියා සිටියේය.මේ අතරතුර ජනාධිපතිතුමා හිටපු නියෝජ්‍ය ඇමැති චන්දන කත්‍රිආරච්චි ගෙන් විමසා සිටියේ ඔයාගේ ගෙදරට එන පාර අයිති නගර සභාව කුමක්ද කියාය. “සර් කැස්බෑව නගර සභාව. පාර අබලන් වුණත් මං එයාලාට කරදර කරන්න ගියේ නැහැ” චන්දන ජනාධිපතිතුමාට කියා සිටියේ සැහැල්ලුවෙන් යුතුවය.”එහෙම කියලා බැහැ නගර සභාව දැනගන්ඩ ඕනේ මෙතැන ඉන්නේ කවුද කියලා. ඒක එයාලාගේ රාජකාරියක්. කියන්ඩ ඕනේ දෙයක් නෙමෙයි” ජනාධිපතිතුමා එසේ කියමින් තම ආරක්ෂක අංශයේ නිලධාරියෙකුට කීවේ නාගරික සංවර්ධන අධිකාරියේ ඉහළ නිලධාරියකුට දුරකථනයට සම්බන්ධ කර දෙන ලෙසටය.”චන්දන කත්‍රිආරච්චි මන්ත්‍රීතුමාගේ ගෙදරට යන පාර ලබන සතිය ඇතුළත දී කාපට් කරලා දාන්න. ප්‍රාදේශීය ආයතන තමන්ගේ වගකීම හරියට ඉටු කරලා නැහැ” ජනාධිපතිතුමා නිලධාරියකුට උපදෙස් දෙමින් කියා සිටියේය.ඉන් අනතුරුව ජනාධිපතිතුමා චන්දන කත්‍රිආරච්චිගේ කාර්යාලය ද නිරීක්ෂණය කළේය. “චන්දන ලාල් පෙරේරා අසනීප වෙලා ඉන්නවාලු. අපි යමුද බලන්න” ජනාධිපතිතුමා කියා සිටියේය.ඉන් අනතුරුව ජනාධිපතිතුමා චන්දන කත්‍රිආරච්චි සමඟ ගියේ ශ්‍රී.ල.නි.ප.යේ මෙන්ම එ.ජා.ප.යේ ද ක්‍රියාකාරී සාමාජිකයකු ලෙස කටයුතුª කළ ලාල් පෙරේරා ගේ සුවදුක් විමසා බැලීමටය. ලාල් පෙරේරා ජනාධිපතිතුමා දුටු විගසම ඉතා සතුටින් කියා සිටියේ “සර් මට ලොකු සතුටක් සර් මා බලන්න ආපු එක. සර් පරණ බඩුවක් එක්කනේ ඇවිත් \;යන්නේ” ලාල් පෙරේරා රෝගී තත්ත්වය මැද ඉතා අමාරුවෙන් වචන ගැටගසමින් කියා සිටියේය.එම මොහොතේත් ඉතා තදබල ලෙස රෝගී වී සිටි ලාල් පෙරේරා මහතා ගිය සතියේ දී මෙලොවින් සමුගත්තේය.කීයක් ගියත් කමක් නැහැ. ජගත් ඒ දරුවට ස්වයංක්‍රීයව ක්‍රියාත්මක වෙන අතක් ලබාදෙමු. එක එක අය මේ වගේ සිදුවීම් විවිධ පැතිවලට හරවන්ඩ හදනවා. ඒ දරුවට සාධාරණයක් ඉටු කළ යුතුයි. ඒ වගේම වැරැදි කරන අයට දඬුවම් ලබා දිය යුතුයි.” ජනාධිපතිතුමා යුද හමුදාපති ජගත් ජයසූරියට කියා සිටියේය.ගිය සතියේදී ජනාධිපතිතුමා මහාචාර්ය ආරියරත්න ඇතුගලගේ නිර්මාණයක් වන මහ සමයම දෘෂ්‍ය කාව්‍යය සමාරම්භක දර්ශනය නැරඹීම සඳහා සහභාගි විය. ඉන් අනතුරුව ජනාධිපතිතුමා කෙළින්ම ගියේ සිය දේශපාලන දිවියේ ඉතා ළඟින්ම ඇසුරු කළ තමන්ගේ දේශපාලන දිවියේ දුක සැප බෙදාගෙන කටයුතු කළ අධිනීතිඥ ඩබ්ලිව්.ජී.කරුණාජීව මහතාගේ දේහයට අවසන් ගෞරව දැක්වීමටය.ශ්‍රී.ල.නි.ප.යේ කලක් පාලක ලේකම්වරයා ලෙස කටයුතු කළ ඩබ්ලිව්.ජී.කරුණාජීව මහතා මිය යන විට මහජන බැංකුවේ සභාපතිවරයා ලෙස කටයුතු කරමින් සිටියේය. ජනාධිපතිතුමා සිය හිතවතාගේ මරණ ගෙදරට ගොස් ඩබ්ලිව්.ජී.කරුණාජීව මහතාගේ පුත්‍රයා වූ නීතිඥ ඉන්දික කරුණාජීවට සිහිපත් කළේ ඔහුගේ පියාගේ අතීතය ගැනය. ඒ වෙනවිට ජනාධිපතිතුමා අසල නීතිඥ ඉන්දික කරුණාජීව සමඟ ජනාධිපති පාර්ලිමේන්තු කටයුතු ලේකම් කුමාරසිරි හෙට්ටිගේ, මාලදිවයිනේ ශ්‍රී ලංකා තානාපති ඩික්සන් දෑල සහ ලේක්හවුස් කර්තෘ මණ්ඩල අධ්‍යක්ෂ ප්‍රවීණ මාධ්‍යවේදී සීලරත්න සෙනරත් ද සිටියහ.එහිදී ජනාධිපතිතුමා කියා සිටියේ ඩබ්ලිව්.ජී.කරුණාජීව මහතා සහ ශ්‍රී.ල.නි.ප.යේ බැඳීම ගැනය. “කරුණාජීව කියන්නේ ශ්‍රී.ල.නි.ප.යේ ලේඛනාගාරයක් වගෙයි. එතුමාට ශ්‍රී.ල.නි.ප.යට සම්බන්ධ හැම දෙයක් ගැනම හැම කෙනෙක් ගැනම හොඳ මතකයක් තිබුණා. එයා ළඟ ඒ තොරතුරු මතකයේ තිබුණේ හරියට ෆයිල් එකක තොරතුරු තියෙනවා වගෙයි. ශ්‍රී.ල.නි.ප.යේ හැම සිදුවීමකම අතීත කතාව කරුණාජීව මහත්තයා දැන සිටියා. මං කීවා එයාට අතීත තොරතුරු ගැන පොතක් ලියන්ඩ කියලා. ඒත් ඒක කරන්ඩ එයාට වෙලාවක් තිබුණේ නැහැ” ජනාධිපතිතුමා කියා සිටියේය.පසුගිය අඟහරුවාදා උදේ නාමල් රාජපක්‍ෂ මන්ත්‍රීවරයා ශ්‍රී රංගා මන්ත්‍රීවරයා හා නාමල් මන්ත්‍රීවරයාගේ සම්බන්ධීකරණ ලේකම් චම්පික කරුණාරත්න සමඟ හම්බන්තොට තිස්සමහාරාම දෙබරවැව ප්‍රදේශයේ සංචාරයක නිරතව සිටියේය. මේ තිදෙනා මෙසේ සංචාරය කළේ තිස්සමහරාම දෙබරවැව ප්‍රදේශයේ පාසල්වල අඩුපාඩු අවශ්‍යතා සොයා බලන්නට ය.නාමල් දෙබරවැව ප්‍රදේශයේ සංචාරය කරමින් සිටින අතරතුර කථානායක චමල් රාජපක්‍ෂ මහතාගෙන් ඔහුට දුරකථන ඇමතුමක් ලැබුණි.”පුතා මේ වෙලාවෙ කොහෙද ඉන්නෙ? පුළුවන් නම් ගෙදර ඇවිත් යන්න. මං බලාගෙන ඉන්නවා” යැයි කථානායක චමල් රාජපක්‍ෂ මහතා කීවේය.ඒ අනුව නාමල් එහි ගියේ තම මිතුරන් දෙදෙනා ද සමඟය. නාමල්ගෙන් හා සෙසු මන්ත්‍රීවරුන්ගෙන් ආගිය තොරතුරු විමසමින් ටික වේලාවක් කතා කළ කථානායකවරයා පුංචි ආරාධනාවක් කළේය. ප්‍රදේශයේ අයෙකු ගෙනැවිත් තෑගි කළ හොඳ මීකිරි වගයක් තියෙනවා යැයි ඔහු තුන් දෙනාටම ලොකු කිරි කෝප්ප තුනක් බෙදාගෙන එන්නැයි සේවකයන්ට කීවේය.කිරි කෝප්ප අතට ගත් කථානායකවරයා ඒ දෙස විමසිල්ලෙන් බලා තම සේවකයන්ගෙන් මෙසේ ඇසුවේය.”මේ කිරි මීකිරි කියා හොඳටම විශ්වාසදැයි” තම සේවකයන්ගෙන් විමසුවේය. “සැක කරන්න දෙයක් නැහැ. මේ හොඳ මීකිරි තමයි” සේවකයා කීවේය.”මේවා මීකිරි නෙවෙයි. මේවා මුදවපු එළකිරි” යැයි කියා කිරි කෝප්පය චමල් රාජපක්ෂ මහතා පසෙකින් තිබ්බේය.”ඔන්න ඕව පැත්තකින් තියන්න. අපි හොඳ ඇපල් ගෙඩියක් කමු” කී චමල් සේවකයකුට කතාකර ගේ පිටුපස ඇති ඇපල් ගසෙන් පැසුණු ඇපල් ගෙඩි කිහිපයක් කඩාගෙන එන ලෙස කීවේය.සැබවින්ම ඔහු ගේ පිටුපසට ගොස් ටික වේලාවකින් පැමිණියේ ඉදුණු ඇපල් ගෙඩි කිහිපයක් ද අතැතිවය. ඒවා පැමිණි පිරිස වෙත කපා පිළිගැන්විණි.”මේව මෙහෙම වවපු ඇපල්ද?” රංගා විමතියෙන් විමසා සිටියේය. “ඔව් හොඳට සලකනව නම් මෙහෙත් ඇපල් වැවෙනවා. ඔයත් ගිහිල්ල නුවරඑළියෙ වවලා බලන්න.” කථානායකවරයා කීවේය. එසේ ටික වෙලාවක් ගත කළ මෙම පිරිස කොළඹ බලා පැමිණියේ එක්තරා විශේෂ අවමංගල්‍යකට සහභාගී වීමට ය. ඒ මහින්ද රාජපක්‍ෂ ජනාධිපතිතුමාගේ කුලුපග පැරණි මිතුරකු වූ මහජන බැංකුවේ සභාපතිව සිටි ඩබ්ලිව්.ජී. කරුණාජීව මහතාගේ දේහයට අවසන් ගෞරව දැක්වීමටය.දේහය ඒ වන විට මහජන ප්‍රදර්ශනය සඳහා තැන්පත් කර තිබුණේ ජයරත්න මල් ශාලාවේ බැවින්, නාමල් පැමිණියේ මල් ශාලාව වෙතය. ඒ වන විටත් මැතිඇමතිවරුන් හා දේශපාලනඥයෝ විශාල පිරිසක් පැමිණ සිටියහ. නාමල් මේ පිරිස අතරට එක්වී පැය දෙකකට අධික කාලයක් එහි ගත කළේ කරුණාජීව අංකල් හා තම තාත්තා අතර තිබූ විශ්වසනීයත්වය, මිත්‍රත්වය ගැන පැරණි මතකය අවදි කරමිනි.නාමල් මන්ත්‍රිවරයා ඇතුළු පිරිස එහි පැමිණෙන විට ඩිසාන් ගුණසේකර, බුද්ධික මඩියහේවා, පි‍්‍රයාත් බන්දු වික්‍රම සහ තවත් රාජ්‍ය ආයතනවල තරුණ සභාපතිවරුන් ඇතුළු පිරිසක් ද එහි සිටියහ. මෙම පිරිස ඇමතූ නාමල් “කාලෙකින් කාඩ් සෙල්ලම් කරන්න බැරිවුණ නිසා අපි කාඩ් සෙල්ලම් කරමුදැයි” විමසීය. සියලු දෙනා එයට එකඟ වී නිදිමරමින් කාඩ් සෙල්ලමේ යෙදුණේ එළිවෙන බව වත් නොදැනීමෙනි.එ.ජා.ප. හිටපු නියෝජ්‍ය නායක කරු ජයසූරිය පසුගිය 21 මහනුවර අංකුඹුරට ගියේ වැල්ගාල ශ්‍රී සුදර්ශනාරාමයෙහි රන්වැට සහිත බෝධිප්‍රාකාරය සහ අටවිසි බුද්ධ මන්දිරය විවෘත කිරීමේ උත්සවයේ ප්‍රධාන ආරාධිතයා ලෙස සහභාගිවීමටය. ඉතා දුෂ්කර ප්‍රදේශයක් වූ එහි ගැමියන් විසින් බොහෝ සැදෑ සිතින් ගාම්භීර උත්සවයක් සංවිධානය කර තිබූ අතර, කරු මෙම උත්සවයේ දී කීවේ රටක් හරි මඟ යාමට නම් නිවස, ගම, පළාත සහ රට යන සමස්තය තුළම විනයක් තිබිය යුතු බවය. එසේ වුවහොත් පමණක් දියුණුවක් සිදු වන බව කරු පෙන්වා දුන්නේය. එසේම රටේ ඉහළම මට්ටමේ සිට පුරවැසියා දක්වා සියලු දෙනා මේ සඳහා ආදර්ශය සැපයිය යුතු යැයි ද කරු කීවේය.රාජ්‍ය සේවා එක්සත් හෙද සංගමයේ සභාපති මුරුත්තෙට්ටුවේ ආනන්ද හිමියන්ගේ ආරාධනය පරිදි නාරාහේන්පිට ශ්‍රී අභයාරාමයෙහි උමං විහාර මන්දිරය විවෘත කිරීමේ උත්සවයට 27 වැනිදා සවස කරු සහභාගි වූ අතර, මුරුත්තෙට්ටුවේ ආනන්ද හිමියන් අගය කරමින් කරු කීවේ බලය හමුවේ බොහෝ දෙනකු වෙනස් වුවත්, බලය ඇති විට මෙන්ම නැති විට ආනන්ද හිමියන් එක හා සමානව අප සමඟ සිටියායි කියාය. පසුගිය සති කීපය තුළ වර්ධනය වූ සිංහල මුස්ලිම් සමඟිය බිඳ දැමීමට ඇතැමුන් ගන්නා උත්සාහය පිළිබඳව මහා සංඝයා වහන්සේ සහ මුස්ලිම් ජනතා ප්‍රධානීන් ගණනාවක් කරු සමඟ ඇති වී තිබෙන තත්ත්වයේ භයානකකම ගැන සාකච්ඡා කළහ. මෙහිදී කරු කීවේ අපේ රට දශක තුනක් තිස්සේ විශාල ලේ වැගිරීමකට මුහුණ දුන්නා.එයින් මෙරටෙහි සියලුම ජන කොටස් වින්ද පීඩාව අප දුටුවා. යළිත් වරක් එවැනි තත්ත්වයක් මතුවීමට සහ සිංහල මුස්ලිම් ජනතාව අතර, භේදබින්නකාරී බවක් ඇති කිරීමට කිසිවකු හෝ කටයුතු කරන්නේ නම් ඒ සියලු දෙනා විසින් හෙළා දැකිය යුතු බවයි. එපමණක් නොව එය වචනයට සීමා නොකොට එවැනි තත්ත්වයක් ඇතිවීම වළක්වා ගැනීම සඳහා සියලු දෙනා ක්‍රියාත්මක විය යුතු යැයි ද කරු කීවේය.පසුගිය ඉරිදා ජනපති ඇරයුමෙන් බොදු බල සේනා සංවිධානයේ හිමිවරුන් අරලියගහ මන්දිරයට වැඩම කළේ පෙරවරු 10.45ටයි. කිරම විමලජෝති, විතාරන්දෙණියේ නන්ද, ගලබොඩ අත්තේ ඥානසාර යන හිමිවරුන් ද ඩිලන්ත විතානගේ ද බොදු බල සේනා කණ්ඩායමට අයත් වූහ. උන්වහන්සේ වැඩියේ පළාත් ඇමැති උදය ගම්මන්පිල සමඟයි. දිගු සාකච්ඡාවක් පැවැත්වීමේ සූදානමින් උන්වහන්සේට පළමුව දානය පිළිගන්වන ලදී.ආණ්ඩුව නියෝජනය කරමින් ජනපති සමඟ බැසිල්, සුසිල්, දිනේෂ්, එම්.කේ.ඩී.එස් සහ ගම්මන්පිල යන ඇමැතිවරුන් ද ජනපති ලේකම් කාර්ය මණ්ඩල ප්‍රධානී, ආගමික කටයුතු ලේකම් සහ පොලිස්පති ඇතුළු නිලධාරි විශාල පිරිසක් ද සහභාගි වූහ. බොදු බල සේනා හාමුදුරුවරු රජයට ඉදිරිපත් කරන යෝජනා පහ විස්තර කළ ඥානසාර හිමියෝ බෞද්ධයින්ට මතු වී ඇති අභියෝග විස්තර කළහ. ඊට පිළිතුරු දෙමින් ජනපති පැවසුවේ “ඔය යෝජනාවලට නම් මමත් විරුද්ධ නෑ. බුද්ධාගම රැක ගැනීම හොඳ වැඩක්. හැබැයි ප්‍රචණ්ඩ ක්‍රියාවලටයි වෙනත් ආගම්වලට අපහාස කරන එකටයි මම විරුද්ධයි” යනුවෙනි.එවිට කිරම හාමුදුරුවන් පැවසුවේ තමන්ගේ නමින් වෙන කණ්ඩායම් ක්‍රියාත්මක වීම පිළිබඳ මාධ්‍ය හමුවක් පැවැත්වීමට තමන් බලාපොරොත්තු වන බවත්ය. පැය තුනක පමණ සාකච්ඡාව හමාර වන විට ජනපතිතුමා ඥානසාර හිමිගෙන් තවත් ප්‍රශ්නයක් විමසීය. “බෞද්ධයින්ට විවාහ 5ක් කරගන්න ඔබවහන්සේ යෝජනා කර තිබුණා. ඕකට පිරිමින් කැමැති වුණත් උපාසකම්මලා විරුද්ධයි. කවුරුත් ඊට සිනාසෙමින් රැස්වීම අවසන් කළහ.අමාත්‍ය මණ්ඩල සංශෝධනයෙන් පසුගිය අඟහරුවාදා මහින්ද රාජපක්ෂ ජනාධිපතිතුමා මුළු දවසම ගත කළේ රත්නපුර දිස්ත්‍රික්කයේය. එදින දවස පුරා නිවිතිගල මැතිවරණ කොට්ඨාසයේ ස්ථාන තුනක උත්සවවලට එතුමාට ඇරයුම් ලැබී තිබුණ අතර ඊට අමතරව පැල්මඩුල්ල ගල්පොත්තාවෙල ශ්‍රීපාද විහාරස්ථානයට එදින උදෑසන 9.00 වන විට ජනාධිපතිතුමා පැමිණියේය.ගල්පොත්තාවල ශ්‍රීපාද විහාරස්ථානය යනු අවාර සිරිපා සමයේ සධාතුක කරඬුව, සමන් දෙව් පිළිරුව සහ සෙසු පූජා භාණ්ඩ තැන්පත් කර තබන විහාරස්ථානය මෙන්ම ශ්‍රීපාදස්ථානාධිපති ධූරයට පත්වන නාහිමිපාණන්ගේ නිල ආරාමය ද වේ.පසුගිය වසරේ එම විහාරස්ථානයේ පැවති උත්සව දෙකකට ජනාධිපතිතුමාට ඇරයුම් ලැබී තිබුණ ද කුමන හෝ කරුණක් නිසා එතුමන්ට එම අවස්ථාවන්ට සහභාගිවීමට නොහැකි විය. එබැවින් එම පෙර උත්සවවලට ජනාධිපතිතුමා නියෝජනය කරමින් කථානායක චමල් රාජපක්ෂ සහ පාර්ලිමේන්තු මන්ත්‍රී නාමල් රාජපක්ෂ සහභාගි වූහ.ජනාධිපතිතුමා කුමන හෝ අවස්ථාවක සිය විහාරස්ථානයට පැමිණෙතැයි ශ්‍රී පාදස්ථානාධිපති රත්නපුර දිසාවේ ප්‍රධාන සංඝනායක බෙංගමුවේ ධම්මදින්න හිමියන්ගේ අපේක්ෂා සඵල කරමින් 29 උදෑසන ජනාධිපතිතුමා එහි ළඟා වූ අතර ජනාධිපතිතුමාගේ හදිසි සම්ප්‍රාප්තියක් සමඟ විශාල පිරිසක් විහාරස්ථානයට රොක් වූහ.කෙසේ වෙතත් ජනාධිපතිතුමා විහාරස්ථානයට සම්ප්‍රාප්ත වීමට පෙර සබරගමුව ආණ්ඩුකාර වි.ජ.මු. ලොකු බණ්ඩාර සහ සබරගමුව මහ ඇමැති මහීපාල හේරත් කල්වේලා ඇතිව ගල්පොත්තාවල විහාරස්ථානයට පැමිණ අවශ්‍ය කටයුතු සොයා බැලූහ.පවිත්‍රා වන්නිආරච්චි අමාත්‍යවරිය ඊට ටික මොහොතකට පසු විහාර භූමියට පැමිණියාය. ඒ ඇගේ සැමියා වන සබරගමුව පළාත් සභාවේ සභාපති කංචන ජයරත්න ද සමඟය.”අලුත් විදුලිබල ඇමැතිතුමිය එනවා. අපට කරන්ට් වදියිද දන්නේ නෑ. මහීපාල හේරත් මහ ඇමැතිවරයා පවිත්‍රා ඇමැතිවරිය දෙස බලමින් සඳහන් කළේය. අනේ එහෙම වෙන්නේ නෑ. පවිත්‍රා ඇමැතිතුමිය පිළිතුරු දුන්නේ සිනාසෙමිනි.ඒ අතරතුර ජනාධිපතිතුමා විහාරස්ථානයට සම්ප්‍රාප්ත වූයේ ඩබ්.ඩී.ජේ.සෙනෙවිරත්න ඇමැතිවරයාද කැටිවය. විහාරස්ථ බෝධිරාජයා වැඳ ගැනීමෙන් අනතුරුව එම විහාරයේ පසෙක සමන් දේවාලයේ ජනාධිපතිතුමාට සෙත් පතා විශේෂ පූජාවක් ද සංවිධානය කර තිබිණි.කහවත්ත ප්‍රකට මැණික් ව්‍යාපාරිකයෙක් වූ ඩබ්ලිව්.විනිල් අකාලයේ මියගිය සිය පුතණුවන් සිහිපත් කරමින් ඉදිකළ කහවත්ත මධ්‍ය මහා විද්‍යාලයේ ක්‍රීඩා ප්‍රේක්ෂකාගාරය සහ පන්ති කාමර ගොඩනැඟිල්ල සිසු අයිතියට පත්කිරීම ද ජනාධිපතිතුමා අතින් සිදුවිය. රත්නපුර දිස්ත්‍රික්කයේ පැවැති එම උත්සව අවස්ථාවන්ට සහභාගි වීමෙන් අනතුරුව කෑගල්ලේ සිය නිවසට ගිය මහීපාල හේරත්ට හදිසි දුරකථන ඇමතුමක් ලැබිණි. ඒ වන විට වෙලාව රාත්‍රී 10 පසුවී විනාඩි කීපයක් ගතවී තිබිනි. දුරකථන ඇමතුම ලැබී තිබුණේ මහින්ද රාජපක්ෂ ජනාධිපතිතුමාගෙනි.ඒ වන විටත් එක්තරා රූපවාහිනී නාළිකාවක විකාශනය වෙමින් පැවතී ප්‍රවෘත්තියක් කෙරෙහි ජනාධිපතිතුමා සබරගමුව මහ ඇමැතිවරයාගේ අවධානය යොමු කළේය.රඹුක්කන් ඔය හරහා ඉදිව තිබූ වෙනිවැල්ල පාලම පසුගිය වැසි සමයේ විනාශ වීමෙන් පසු එම ගම්වාසීන් පත්ව ඇති අසීරුතා එකී රූපවාහිනී පුවතින් විකාශනය වූ අතර ජනාධිපතිතුමා සඳහන් කළේ නොපමාව එම ගම්වාසීන්ගේ ගැටලු නිරාකරණය කිරීමට සබරගමුව මහ ඇමැතිවරයා මැදිහත් විය යුතු බව ය.ඊට අමතරව ඊට පැය කීපයකට පෙර වෙනත් රූපවාහිනී නාළිකාවක ප්‍රවෘත්ති විකාශනයේ තවත් හෙළිදරව්වක් පිළිබඳව ද ජනාධිපතිතුමා මහ ඇමැතිවරයාගේ අවධානය යොමු කළේය. ඒ දැදිගම මැතිවරණ කොට්ඨාසයේ අක්වත්ත බෝධාගම මාර්ගයේ ඉදිකිරීම් ප්‍රමාදවීම පිළිබඳ වය.එදින රාත්‍රියේ ඒ මොහොතේම අදාළ නිලධාරීන් දැනුවත් කරමින් සබරගමුව මහ ඇමැතිවරයා සඳහන් කළේ වෙනිවැල්ල පාලම සබරගමුව පළාතට නොව මධ්‍යම පළාතට අයත් වූවක් වුවද ජනාධිපතිතුමාගේ අවධානයට ගරු කිරීමක් වශයෙන් එම පාලම යථා තත්ත්වයට පත් කිරීමට පියවර ගත යුතු බවය. අක්වත්ත බෝධාගම මාර්ගයේ ඉදිකිරීම් කටයුතු පැවරී තිබුණේ එක්තරා රාජ්‍ය සංස්ථාවකටය. එහි ආයතන ප්‍රධානීන් අමතමින් මහ ඇමැතිවරයා එදින රාත්‍රියේම සඳහන් කළේ අදාළ අලුත්වැඩියා නොපමාව අවසන් කිරීමට නොහැකි නම් වෙනත් ආයතනයකට බාරදීමට සිදුවන බවය.”පේනව නේද අපේ ජනාධිපතිතුමා. එතුමා අද දවසම රත්නපුර දිස්ත්‍රික්කයේ හිටියේ. දැන් කොළඹට ඇවිල්ලා ඕනැනම් පැය කීපයක් ඇති. දැන් රූපවාහිනී පුවත්වල හෙළිදරව් සොයා බලමින් ඒවාටත් පිළියම් සොයනවා.අද අප රට කරන්නේ මෙන්න මේ වගේ දවසේ හැම තත්පරයක්ම ජනතා සුබ සිද්ධිය වෙනුවෙන් අවදියෙන් ඉන්න නායකයකුයි. එවැනි නායකයෙක් එක්ක කටයුතු කරන කොට දේශපාලනඥයින් වන අපි වගේම නිලධාරිත් අවදියෙන් ඉන්න ඕනෑ. ගම්මාන දෙකක අඩුපාඩු සොයා බලමින් ජනපතිඳුගේ කැපවීම සිහිපත් කරමින් මහ ඇමැතිවරයා නිලධාරීන් රැසකටම අවධාරණය කළේය.එ.ජා.ප නායක රනිල් වික්‍රමසිංහ විදෙස් රටවල් කීපයක තානාපතිවරුන් සමඟ විශේෂ සාකච්ඡාවක් ගිය සතියේ පැවැත්වීය. ඊට බටහිර රටවල් කීපයක තානාපතිවරු රැසක් ම එක්ව සිටියහ.එ.ජා.ප දැදිගම ආසන සංවිධායක චම්පිකා ප්‍රේමදාස සංවිධානය කළ උත්සව කීපයක් පසුගියදා පැවැත්විණි. එම උත්සවවලට එ.ජා.ප නායක රනිල් වික්‍රමසිංහ, මහලේකම් තිස්ස අත්තනායක, රවී කරුණානායක සහ මන්ත්‍රි සජිත් ප්‍රේමදාස එක්ව සිටියහ.මේ උත්සවයට සජිත් ප්‍රේමදාස මන්ත්‍රිවරයා පැමිණ සිටියේ තරමක් ප්‍රමාද වීමෙනි. එහිදි එ.ජා.ප නායකයා සජිත් ප්‍රේමදාසට කීවේ තමා අසල ඇති ආසනයේ අසුන් ගන්නා හැටියටයි. එමෙන් ම ඒ මොහොතේ එ.ජා.ප නායකයා මන්ත්‍රි සජිත් ප්‍රේමදාසට අවවාදයක් ද ලබා දුන්නේය.මන්ත්‍රි සජිත් ප්‍රේමදාස තම නායකයාගේ එම අවවාදය ඉතා ඕනෑකමින් පිළිගත් බවක් ද දක්නට ලැබිණි. “සජිත් මතක තියා ගන්ඩ පක්ෂ නායකයා එන රැස්වීම්වලට නායකයා එන්ඩ ඉස්සරවෙලා මන්ත්‍රිවරුන් එන එක තමයි පක්ෂයක විනය කියන්නේ. ඒ නිසා ඒක පිළිපදින්න.” එ.ජා.ප නායකයා මන්ත්‍රි සජිත්ට අවවාදාත්මකව කියා සිටියේය.”ඔව් ඇත්ත තමයි අනෙක් දවසේ මේ වගේ අඩුපාඩු නොවෙන්න මං වගබලා ගන්නවා.” මන්ත්‍රී සජිත් එ.ජා.ප නායකයාගේ අවවාද පිළිගනිමින් කියා සිටියේය.එක්සත් ජාතික පක්ෂයෙන් ඉදිරි වයඹ සහ මධ්‍යම පළාත් සභා අපේක්ෂකයන් ලෙස ඉදිරිපත්වීමට බලාපොරොත්තු වෙන අය සඳහා රැස්වීමක් ගිය සතියේ සිරිකොත පක්ෂ මූලස්ථානයේදී පැවැත්විණි. එ.ජා.ප නායකයා, ජෝෂප් මයිකල් පෙරේරා, දයාසිරි ජයසේකර, අකිල විරාජ් කාරියවසම්, නිරෝෂන් පෙරේරා ඇතුළු එ.ජා.ප මන්ත්‍රිවරු පිරිසක් ඊට එක්ව සිටියහ.එහිදි එ.ජා.ප යේ ඉදිරි වැඩපිළිවෙළ පිළිබඳව කරුණු පැහැදිලි කිරීමක් සිදුවූ අතර නවක අපේක්ෂකයන් මැතිවරණයට සූදානම් විය යුතු ආකාරය ගැනද පක්ෂ නායකයෝ කරුණු පැහැදිලි කළහ. එහිදි නවක අපේක්ෂකයන් තෝරා ගැනීම පිළිබඳව දයාසිරි ජයසේකර මන්ත්‍රිවරයා සහ ජෝෂප් මයිකල් පෙරේරා අතර උණුසුම් වචන හුවමාරුවක් ඇතිවීය.දිනන්න බැරි අය අපේක්ෂකයෝ කරලා වැඩක් නැහැ. දක්ෂයන්ට අපේක්ෂකත්වය ලබා දෙන්ඩ” දයාසිරි ජයසේකර මන්ත්‍රිවරයා කියා සිටියේය.”එහෙම හරි යන්නේ නෑ. පක්ෂයට වැඩ කරපු පැරැණි අයටත් අවස්ථාවක් දෙන්ඩ ඕනේ.” ජෝෂප් මයිකල් පෙරේරා මන්ත්‍රිවරයා කියා සිටියේය.රෝහල් කාර්ය මණ්ඩලයේ අතපසුවීම් සහ නොසැලකිලිමත් භාවය නිසා අතක් කපා දැමීමේ අවාසනාවන්ත ඉරණමට ගොදුරු වූ නීති පීඨයේ අචලා ප්‍රියදර්ශනී ශිෂ්‍යාව ගැන ගිය සතියේ දී ජනාධිපතිතුමා සොයා බැලුවේය.ඉන් නොනැවතී ජනාධිපතිතුමා සොයා බැලුවේ එම නීති ශිෂ්‍යාවට ස්වයංක්‍රීයව ක්‍රියාකරන අතක් ලබාදීමට ඇති හැකියාව ගැනය. ඒ අනුව ජනාධිපතිතුමා දුරකථනයෙන් කතා කළේ යුද හමුදාපති ජගත් ජයසූරියටය.”ජගත්, අචලා ප්‍රියදර්ශනී ශිෂ්‍යාවට ස්වයංක්‍රීයව ක්‍රියාත්මක වෙන අතක් ලබා දෙන්ඩ පුළුවන්ද?” ජනාධිපතිතුමා යුද හමුදාපති ජගත් ජයසූරියගෙන් විමසා සිටියේය.”සර් ඒ දරුවට මුලින්ම සාමාන්‍ය අතක් ලබා දෙමු. ඊළඟට ස්වයංක්‍රීයව වැඩ කළ හැකි අතක් ලබා දෙමු” ස්වයංක්‍රීයව වැඩ කළ හැකි අතක් ලබා දෙන්ඩ මිලියන තුන හතරක් යාවි” යුද හමුදාපතිවරයා ජනාධිපතිතුමාට කියා සිටියේය.මහ රෝහලේ 64 වාට්ටුවේ ප්‍රතිකාර ලබන අතක් අහිමි වූ නීති ශිෂ්‍යා අචලාගේ සුවදුක් විමසා බලා කඩිනමින් අවශ්‍ය පියවර ගන්නා ලෙස ජනාධිපතිතුමන්ගෙන් ජී.එල්. පීරිස් අමාත්‍යවරයාට ඇමතුමක් ලැබුණේ ඉරිදා පෙරවරුවේය. පණිවුඩය ලත් සැණින් ජී.එල්. පීරිස් ඇමතිවරයා එදින දහවල් ඇය ප්‍රතිකාර ලබන වාට්ටුවට ගොස් අචලාත් ඇගේ පවුලේ ඥාතීනුත් හමුවූවේය. රජයේ පාර්ශ්වයෙන් අවශ්‍ය මොනවාදැයි ජී.එල්. පීරිස් අචලාගේ ඥාතීන්ගෙන් විමසා සිටියේය.රෝහලෙන් පිටත්වූ පසුව අචලාගේ පියා ඇතුළු ඥාතීන්ට කොළඹ නතර වෙන්නටත් ළඟදී පැවැත්වෙන ඇයගේ අවසාන පරීක්ෂණයට පෙනී සිටීම හා කෘත්‍රිම අතක් සවිකිරීම ඇතුළු කරුණු ගණනාවක් ගැන එහිදී ජී.එල්. පීරිස් අමාත්‍යවරයාට දන්වා සිටියේය. “කෘත්‍රිම අත් පා ගැන හොඳින් දන්නේ හමුදාවේ ඒ අංශයේ නිලධාරින්, මං ආරක්ෂක ලේකම්තුමාට කතා කරන්නම්.” ඒ අවස්ථාවේදීම ආරක්ෂක ලේකම්වරයාට දුරකතනයෙන් කතා කළ පීරිස් අමාත්‍යවරයා ඉල්ලා සිටියේ කෘත්‍රිම අත් පා සම්බන්ධයෙන් පළපුරුදු නිලධාරියකුගේ සහාය ලබාදෙන ලෙසයි, ආරක්ෂක ලේකම්වරයා මේජර් ජෙනරාල් පාලිත ප්‍රනාන්දු ඒ සඳහා නම් කොට ඔහුගේ සේවය ලබාගන්නා ලෙස කියා සිටියේය.”සර් අචලා දුව බඳින්න ඉන්න මහත්තයා වැඩ කරන්නේ ත්‍රිකුණාමලයේ නාවික හමුදාවේ. එයාට නිවාඩු ගන්න අපහසුයි. එයා මේ වෙලාවේ කොළඹ ඉන්නව නම් ඒක අපටත් පහසුවක් දුවගේ මානසික තත්වයටත් හොඳයි.” අචලාගේ ඥාතීහු පීරිස් අමාත්‍යවරයාට දන්වා සිටියහ. ආරක්ෂක ලේකම්තුමාට දන්වලා එයාව කොළඹට මාරු කරලා දෙන්නම් ජී.එල්. පීරිස් ඥාතීන්ට කීවේය.නීති පීඨ ශිෂ්‍ය සභාවේ ක්‍රියාකාරීන්ගේ උපදෙස් අනුව අචලා සම්බන්ධයෙන් තවදුරටත් කටයුතු කරන්නට පීරිස් අමාත්‍යවරයාගේ උපදෙස් අනුව නීති පීඨ ශිෂ්‍ය සභාවේ නිලධාරීන් හා විශේෂ රැස්වීමක් ජී.එල්. ඇමැතිවරයාගේ කොළඹ නිල නිවසේදී බදාදා පැවැත්වුණි. තරුණ නීතිඥවරුන් හැටියට නාමල් රාජපක්ෂ හා උදිත ලොකුබණ්ඩාර දෙදෙනාත් ප්‍රතිභා මහානාම හා මේජර් ජනරාල් පාලිත ප්‍රනාන්දුටත් එම රැස්වීමට ආරාධනා කොට තිබිණි.තුවාලය හොඳට සුවවෙලා කෘත්‍රිම අතක් සවිකරන්න මාස තුනක් විතර යනවා. ඒ අතර කාලය තුළ අපිට ඊශ්‍රායලය වගේ ඒ කටයුතුවලට ප්‍රසිද්ධ රටවල් වලින් තොරතුරු අරගෙන ගැළපෙන කෘත්‍රිම අතක් සොයාගන්න පුළුවන්” පාලිත ප්‍රනාන්දු කියා සිටියේය. කෘත්‍රිම අතකට රුපියල් මිලියන 10 ක් විතර අවශ්‍ය බව ආරංචියි. අපි අරමුදලක් ඇති කරලා ඒ මුදල හොයාගන්නට අදහස් කරනවා. නීති ශිෂ්‍ය ක්‍රියාකාරීහු කියා සිටියහ.”ඕගොල්ලෝ මේ දවස්වල මුදල් හොයන්න කාලය යොදවන්න එපා. අවසාන විභාගය ළඟයි, ඒකට සූදානම් වෙන්න. ඒ මුදල මම තාරුණ්‍යයට හෙටක් වැඩසටහනින් හොයලා දෙන්නම්” නාමල් මන්ත්‍රීවරයා කීවේය.“ඒ කටයුතුවලට උදව් කරන්න මම ඒ රටවල අපේ තානාපතිවරුන්ට දන්වලා යවන්නම්.” ජී.එල්. පීරිස් ඇමතිවරයා කීවේය.”මේ කටයුතු මාධ්‍යවලට දන්වලා අපිට ප්‍රසිද්ධියක් ගන්න ඕන නැහැ.” නාමල් මන්ත්‍රීවරයා කීය. “ඒ වුණාට මාධ්‍ය වලින් අපිට බේරීමක් නැහැ තොරතුරු ඉල්ලලා. මේ සාකච්ඡාවෙන් ගත් තීරණ මාධ්‍යවලට දැනුම් දෙන්න බ්‍රහස්පතින්දා කොලෙජ් හවුස් එකේ ප්‍රවෘත්ති සාකච්ඡාවක් තියන්න අපි තීරණය කළා. ශිෂ්‍ය පීඨ සභාවේ නිලධාරිහු කීහ.බ්‍රහස්පතින්දා පස්වරුවේ පීරිස් අමාත්‍යවරයා නැවත වරක් රෝහලට ගොස් අචලාට මුදල් පරිත්‍යාගයක් කළේය. ඒ අවස්ථාවට නාමල් රාජපක්ෂ, වෛද්‍ය අධ්‍යක්ෂ අනිල් ජාසිංහ පැමිණ සිටියහ.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>03</day>
    </date>
    <link>http://www.silumina.lk/2013/02/03/_art.asp?fn=af1302031</link>
    <topic>විසල් මිනිසෙකු පිළිබඳ සොඳුරු මතකය</topic>
    <author/>
    <content>දිවංගත ඩබ්ලිව්. කරුණාජීවයන් පිළිබඳව බැසිල් රාජපක්ෂ අමාත්‍යතුමා සිය මතකය අවදි කරයි.මහින්ද රාජපක්ෂ ජනාධිපතිතුමා සමඟ සිංහල අවුරුදු ගනුුදෙනුවකට සහභාගී වෙමින්මා කරුණාජීවයන් හඳුනා ගත්තේ 70 දශකයේ අවසාන භාගයේ දී තරුණ ප්‍රගතිශීලි නියමුවෙකු ලෙසය. ගිරුවාපත්තුවේ රාජපක්ෂ පවුල සමඟ ඔහු ඉතා ළෙන්ගතුව සිටියේය. ඒ සමඟම විශාල බැඳීමක් ද ඔහු සතු විය. දේශපාලන සටන් සගයෙකු වශයෙන් අවසන් මොහොත දක්වාම ජීවිතය කැප කළේය.දකුණේ ඉපදී කන්ද උඩරට හැදි වැඩුණු කරුණාජීවයන් මහනුවර බෝවල මහ විද්‍යාලයේ සහ ධර්මරාජ විද්‍යාලයෙන් අධ්‍යාපනය ලැබීමෙන් අනතුරුව පේරාදෙණිය සරසවියට ඇතුළු විය. ඔහු සරසවියේදී ප්‍රගතිශීලී ව්‍යාපාරයට යොමු විය. පසු කලෙක වෘක්ෂයක් සේ දලුලා සරුවට වැඩෙන ප්‍රගතිශීලි නියමුවෙකුගේ තිඹිරිගෙය එය විය.වසර 1970 ශ්‍රීලනිප රජයේ හෙක්ටර් කොබ්බෑකඩුව අමාත්‍යතුමාගේ සම්බන්ධීකරණ නිලධාරී තනතුර හෙබවූ කරුණාජීව මහතා අනතුරුව ඉහළම ඡන්ද ප්‍රතිශතයක් ලබා ගනිමින් මහනුවර නාගරික මන්ත්‍රීවරයෙකු ද විය. සිරිමාවෝ බණ්ඩාරනායක මැතිනියගේ කාලයේ පක්ෂයේ පාලක ලේකම් ධුරයට ද හෙතෙම පත්විය. එදා සිට වියෝ වූ මොහොත දක්වාම ශ්‍රීලනිප මධ්‍යම කාරක සභිකයෙකු විය. ගුරු වෘත්තියෙන් සිය ජීවන වෘත්තිය ඇරැඹු කරුණාජීවයන් වසර 1987 දී නීති වෘත්තියට පිවිසියහ.ධීවර සේවය - බැංකු සේවයජනාධිපතිතුමා ධීවර ඇමැතිවරයා වශයෙන් කටයුතු කළ කාලයේ දී 1997 දී හෙතෙම ධීවර සංස්ථාවේ ක්‍රියාකාරී අධ්‍යක්ෂ මෙන්ම අනතුරුව එහි සභාපතිවරයා ද විය. ජනාධිපතිතුමා මුදල් ඇමැති වූ පසු සේවක භාරකාර මණ්ඩලයේ සභාපති ලෙස පත්වූයේ 2005 දීය. අනතුරුව 2007 දී මහජන බැංකුවේ සභාපති තනතුරට පත්විය. එය ලංකාවේ දැවැන්තම රාජ්‍ය මූල්‍ය ආයතනය බවට පත්කිරීමට ඔහු කළ කැපවීම මිල කළ නොහැකිය. ඔහු එයට අනුබද්ධ පීපල්ස් ලීසිං සමූහයේ සභාපති ලෙස නායකත්වය ලබා දුණි.බැංකුවට සම්බන්ධ සමාගම්වල මූල්‍ය කාර්යක්ෂමතාව සහ මානව සම්පත් කළමනාකාරිත්වයේ දී ඔහු දූරදර්ශීව එය මෙහෙයවීය. එය මැනවින් සනාථ වූයේ ඔහුගේ කාලය තුළ මහජන බැංකුව වැඩිම ලාභ උපයනු ලැබු බැංකුව බවට පත්වීමෙන්ය.ඔහුගේ හඬ වරෙක උද්වේගකරය, තීව්‍රය. දහස් ගණනක් අතර ඇල්පෙනිත්තක් බිම වැටුණ ද ඔහුට එය ඇසෙන සුලුය. ඔහු ජීවිතයෙන් සමුගන්නා විට බැංකුකරණයේ අති දක්ෂයෙකි. එහෙත් මා දන්නා පරිදි ඔහුගේ දේශපාලන ජීවිතය එයටත් වඩා ඉහළින් අගය කළ හැකිය. ඉතාමත් දුෂ්කර කාල පරිච්ඡේදයකදී ශ්‍රීලනිප වෙනුවෙන් ඔහු ඉටුකළ සේවය කිසිදා අමතක කළ නොහැක.අල්පේච්ඡ සේවයනීතිඥ කරුණාජීවයන් ඉතාම අල්පේච්ඡ ජීවිතයක් ගත කළ අයෙකි. අවසානය දක්වාම ජීවත්වූයේ ඇන්ඩසන් මහල් නිවසකය. තමා වෙත පැවරූ කටයුතු කිසිදා අන් අයෙකුට පැවරුවේ නැත. ජයග්‍රහණයකදී පමණක් නොව පරාජයකදී ද එහි වගකීම භාර ගැනීමට සූදානම් විය. දෙස, බස, රැසට ඔහු අසීමිත ලෙස ආදරය කළේය.ඔහු කුසුම් කරුණාජීව මහත්මියගේ දයාබර සැමියා විය. ඉන්දික සහ දිලිනි ගේ ආදරණීය පියාණන් විය. එදා මෙන්ම අවසානය දක්වාම ඔහු මිනිසුන් අතර ජීවත්වූවෙකි.මහින්ද රාජපක්ෂ ජනාධිපතිතුමාගේ දේශපාලන ගමනට 70 දශකයේ සිටම ඔහු සවියක් විය. එවකට පක්ෂයට තිබූ ලොකුම හයිය වූ කිහිප දෙනෙකු අතර ඔහු ද විය. හෙතෙම දූරදර්ශී නායකයෙකි. එමෙන්ම ඕනෑම අභියෝගයකට ද මුහුණදීමට ද සමත්ය. වසර 1977, 1989, 1994 ඇතුළු සියලු මහ මැතිවරණයන්හිද 1985 දී පැවැති මුල්ගිරිගල අතුරු මැතිවරණයේදී ද 2005 සහ 2010 ජනාධිපතිවරණයන්හිදී ද ඔහු දැවැන්ත කාර්යභාරයක් ශ්‍රීලනිප වෙනුවෙන් ඉටු කළේය. මැතිවරණ සැලසුම් කිරීම පමණක් නොව ඒවායේ කළාප භාරගෙන මෙහෙයුම් කටයුතුවලට ද නායකත්වයක් ලබා දෙන ලදී.පරමාදර්ශී චරිතයකරුණාජීවයන් අව්‍යාජ මිනිසෙකි. ඔහුගේ පරමාදර්ශී චරිතයෙන් ඉගෙන ගත හැකි පාඩම් බොහෝය. නව ශ්‍රී ලංකාවක් බිහි කිරීමට දායක වීම ඔහුගේ අරමුණ විය. පරිහරණය කළේ එක් නිල රථයක් පමණි. එය ද ජීප් රථයකි. ඕනෑම අවස්ථාවකදී සිය ඉලක්කගත වැඩසටහනක් සඳහා තිරසාර දැක්මක් ඔහු සතුය. ඒ සඳහා වැඩපිළිවෙළක් ද ඔහු සතු විය. රට පුරා සශ්‍රීක ගොවි බිම්, ජනාකීර්ණ ප්‍රදේශ, කෘෂි නිෂ්පාදනවලින් පිරි කඩමණ්ඩි දක්නට ලැබෙන විට ඔහු සොම්නසින් පිරී ගියේය. ඇළේ, දොළේ, වෙලේ ඉපනැල්ලේ ගැමි ජන සුවඳ ඔහු හඳුනා ගත්තේය.දේශපාලනයේ දී ගනු ලබන වැරැදි තීරණ මුලදී නිවැරැදි කිරීම පහසු බව ඔහු පෙන්වා දුන්නේය. ඒවා හඳුනා ගැනීම සඳහා ඔහු සෑම මොහොතකම ඉදිරිපත් විය. සිය මතය නොබියව ප්‍රකාශ කළේය. ඉකුත් ජනවාරි 22 වැනිදා ශ්‍රීලනිප මධ්‍යම කාරක සභාව රැස්වූ අවස්ථාවේ දී යෝජනාවක් සිදුකළ එක් යෝජනාවක් පිළිබඳව ඔහු තම මතය අවංකව ප්‍රකාශ කිරීමට එයට නිදසුනකි. එහෙත් ඔහු නායකත්වයට සැමදා ගරු කළේය. එබැවින් නායකත්වයේ තීන්දුව පිළිගනු ලැබීය.වරෙක දකුණු පළාත් සභා මැතිවරණය 1993 පැවැත්වීමට නිවේදනය කර තිබියදී එහි ප්‍රධාන අමාත්‍ය අපේක්ෂකයා වශයෙන් ඉදිරිපත් වන්නැයි එවකට ශ්‍රීලනිප නායකත්වය විසින් ජනාධිපතිතුමාගෙන් ඉල්ලා සිටින ලදී. එවකට ජනාධිපතිතුමා පාර්ලිමේන්තුවේ විරුද්ධ පක්ෂ මන්ත්‍රීවරයෙකු විය.මෙහිදී කරුණාජීවයන් විවෘතව සිය අදහස් පළ කරමින් කියා සිටියේ එම යෝජනාව ප්‍රතික්ෂේප කරන ලෙසය. එයට හේතුව ලෙස ඔහු දක්වා සිටියේ ශ්‍රී ලංකාවට නිදහස ලැබීමට පෙර ශ්‍රී ලාංකිකයන් අතර ප්‍රධාන තනතුර ලෙස සැලකුවේ ස්වදේශ අමාත්‍ය තනතුර වන අතර එය දරන ලද්දේ ශ්‍රීමත් ඩී. බී. ජයතිලකයන් විසින් බවය. එහෙත් පසුව ඔහු ඉන්දීය තානාපති ලෙස පත්කර යවන ලදී. අනතුරුව අගමැති තෝරන විට එම තනතුරට පත්වූයේ ඩී. එස්. සේනානායකයන්ය.මන්නාරමේ සමාජ සත්කාරයකදීශ්‍රීමත් ඩී. බී. ජයතිලකයන්ට මුහුණදීමට සිදුවූ එම තත්ත්වයට ජනාධිපතිතුමා පත්කිරීම දකුණු පළාත් සභාවේ ප්‍රධාන අමාත්‍ය ධූරයට යෝජනා කරන්නන්ගේ අරමුණ බව කරුණාජීවයන් පෙන්වා දුන්නේය. එබැවින් එයට හසු නොවන ලෙස ඔහු ජනාධිපතිතුමාගෙන් ඉල්ලා සිටියේය.මන්නාරමේ සමාජ සත්කාරයජාතිය යළි ගොඩනැංවීමෙහිලා මහජන බැංකු සේවකයින්ගේ සමාජ සත්කාරය 2011 දී ඔක්තෝබර් මස 16 වනදා සිදුවූයේ මන්නාරමේ මඩු ප්‍රදේශයේය. මා එහි ප්‍රධාන ආරාධිතයා විය. මන්නාරමේ යුද්ධයෙන් අවතැන් වූ පවුල් 50 ක් වෙනුවෙන් අංග සම්පූර්ණ නිවාස සංකීර්ණයක් ඉදිකර තිබිණි.එය මහජන බැංකුවේ ස්වර්ණ ජයන්තිය වෙනුවෙන් මහජන බැංකු සේවක ප්‍රජාවගේ දායකත්ව ව්‍යාපෘතියකි. නිවාස බෙදාදීමේ දී සිංහල, ද්‍රවිඩ, මුස්ලිම් බේදයක් නොතිබුණි. එදින ඔහු අසීමිත සතුටක් ලැබුවේය. එය රාජ්‍ය සේවකයින් පිරිසක් විසින් ඉටුකළ මාහැඟි ව්‍යාපෘතියකි. හඬා වැටුණු මන්නාරමට සහන් එළියක් ගෙනඒමට ඔහු මුල් විය.තවත් දිනක ඔහුගේ ආරාධනයෙන් පීපල්ස් ලීසිං සමාගමේ බොරැල්ලේ පිහිටි ප්‍රධාන කාර්යාලය විවෘත කිරීමට ගිය අයුරු මතකය. එම ආයතනය කරුණාජීවයන් බලා කියා ගත්තේ දරුවෙකු මෙනි. පීපල්ස් ලීසිං සමූහය ලංකාවේ අංක එකේ ලීසිං සමාගම බවට පත්වූයේ එහි ප්‍රතිඵලයක් ලෙසිනි. එහි වාර්ෂික ලාභය රුපියල් බිලියනය ඉක්මවාලීය. පීපල්ස් ලීසිං රක්ෂණ සමාගමක් ද ඔහු විසින් අරඹන ලදී. ඔහුට තිබුණේ පුළුල් දැක්මකි. ආදර්ශවත් නායකත්වයකි. සිය කාර්ය මණ්ඩලය සැම විටම දිරිමත් කළේය. සේවක ප්‍රශ්නවලට විසඳුම් දුන්නේ පියෙකු මෙනි. බැංකු සේවකයින් ගේ විශ්‍රාම වැටුප් ප්‍රශ්නය විසඳීමට ඔහු ඉටුකළ මෙහෙය අති මහත්ය.අවසන් මොහොතනීතිඥ කරුණාජීවයන් රෝගී වූ අවස්ථාවේ දී ඔහු සමඟ අදහස් හුවමාරු කරගැනීමට ද මට හැකි විය. තව එක මහ මැතිවරණයක් සඳහා ක්‍රියාකාරීව දායක වීමට තමා කැමති බව ඔහු පැවසුවේ ළෙන්ගතුවය.ඒ 2013 ජනවාරි 31 වනදාය. සැන්දෑ අහස රතු පාටින් දිදුළනි. හිරු බැස යමින් පැවතිණි. සිය ජීවිතය මිනිසුන් වෙනුවෙන්ම කැප කළ නීතිඥ කරුණාජීවයන් ගේ අවසන් කටයුතු බොරැල්ල කනත්තේ දී සිදුවිය. තවත් විසල් මිනිසෙකු අපෙන් සමුගෙන තිබිණි. මිනිසුන් තුළ මිනිසත් බව තිබෙන තුරා ඔහුගේ සුවඳ වහනය වනු ඇතැයි මට සිතේ.(සාකච්ඡාවකින් සකස් කරන ලදී.)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>03</day>
    </date>
    <link>http://www.silumina.lk/2013/02/03/_art.asp?fn=af1302039</link>
    <topic>නිදහස් සුවඳ සමඟින් නැගෙනහිරට ආශ්චර්යය ගෙනෙන දැයට කිරුළ</topic>
    <author>නිහාල් පී. අබේසිංහ</author>
    <content>‘අනේ අම්මේ... අම්මා අද ගෙදර ඉන්නකෝ මට පාළුයි අම්මේ.’‘පුතේ මට අද ඔෆිස් එකේ වැඩ ගොඩක් තිබෙනවා.’‘අනේ අම්මේ දැන් ඉස්කොලෙත් නිවාඩු මට ගෙදර වෙලා තනියෙන් පාළුවෙන් ඉන්න බැහැ’මේ අම්පාර දිස්ත්‍රික්කයේ සමහර රජයේ නිලධාරිනියන්ගේ පුංචි දරුවන්ගේ දුක්ගැනවිල්ලක්. තම කුඩා දූ දරුවන් තම නිවාසවල දමා යෑම කොළඹ මෙන්ම අම්පාරේ ඔෆිස් යන අම්මලාටත් ප්‍රශ්නයක් වී තිබුණා.මේ ප්‍රශ්නයටත් මේ සැරේ දැයට කිරුළෙන් ලොකු විසඳුමක් ලැබුණා. ඒ අනුව අම්පාර නගරයේ සියලුම රාජ්‍ය සේවිකාවන්ගේ දරුවන් රැක බලා ගැනීමට දැන් අම්පාරේ දිවා සුරැකුම් මධ්‍යස්ථානයක් දැන් ඉදි වෙනවා.“මේක දිගාමඩුල්ලේ වැඩට යන අම්මලාට ලොකු සතුටක්. මතු පරපුරේ මානසික හා භෞතික සංවර්ධනය ප්‍රබල හේතුවක් වෙනවා. මේක අපිට වගේම අපේ දරුවන්ටත් කරපු සේවයක්. මේක ලොකු පිනක්.ඔෆිස්වල වැඩ කරන අයට චිත්ත ඒකාග්‍රතාව අනුව වැඩ කිරීමට මෙය ප්‍රබල ශක්තියක්” අම්පාරේ දිස්ත්‍රික් ලේකම් කාර්යාලයේ නිලධාරිනියක වන කේ. පී. නිරෝෂා මානෙල් මහත්මිය අපට පැවසු කථාවයි මේ. මේ නව දිවා සුරැකුම් මධ්‍යස්ථානය ඉදිවූ පසු දූ දරුවන් 200 කට පමණ මෙහි දිවා කාලයේ තවත් යාළුවෝ සමඟ සතුටින් ඉන්න පුළුවන්.මේ වගේ රටේ මතු පරපුරේ දියුණුවට අදාළ වැඩ සටහන් රැසක් මෙවර දැයට කිරුළෙන් සිදු වෙනවා.මේ වසරේ දැයට කිරුළ ජාතික සංවර්ධන වැඩ සටහන පැවැත්වෙන්නේ 7 වැනි වතාවට. 2007 දී කොළඹ දී ආරම්භ වූ සුවිශේෂ වැඩ සටහන 2008 දිත් 2009 දිත් පැවැත්වුණේ, බණ්ඩාරනායක සමුළු ශාලාවේ. ඊට පස්සේ අපි මහනුවරට ගියා. එහිදී එහි මාර්ග රැසක් පූර්ණ ප්‍රතිසංස්කරණයට ලක්කළා. 2011 දී අපි බුත්තලට ගියා. රුපියල් දසලක්ෂ 15000 කට කිට්ටු සංවර්ධන වැඩ මොනරාගල සිදු කරන්න ඒකෙන් අවස්ථාව ලැබුණා. ඊට පස්සේ 2012 වසරේ අනුරාධපුරයේ ඔයාමඩුව කේන්ද්‍රස්ථානය කර ගත්තා. අනුරපුරයට රුපියල් දසලක්ෂ 20000 ක සංවර්ධන වැඩ ඉන් සිදු කෙරුණා.මේ සැරේ දැයට කිරුළ කෙරෙන්නේ වෙනස් අයුරින්. ඒ කියන්නේ දැයට කිරුළෙන් ඉස්සර සංවර්ධනය කළේ එක දිස්ත්‍රික්කයයි. නමුත් මෙවර දැයට කිරුළ යටතේ අම්පාර, මඩකළපුව, පොළොන්නරුව, ත්‍රිකුණාමලය යන දිස්ත්‍රික්ක සංවර්ධනය කෙරෙනවා.මෙවර දැයට කිරුළේ තේමාව ‘නැඟෙනහිරුන්ගේ ආශ්චර්යය’ යන්නයි. මෙවරත් අම්පාරේ පැවැත්වෙන ප්‍රදර්ශනය බලන්න එන්න ලොතරැයි ටිකට් පතක් දැන්මම නිකුත් කරල තිබෙනවා. දැයට කිරුළ ප්‍රදර්ශනය 2013 මාර්තු 23 පටන් ගන්නවා.ඒක කල් ගියේ වැඩිය ගංවතුර නිසා සංවර්ධන කටයුතු හරියට කිරීම අපහසු නිසයි. ඒ සමඟම මේ කරන සංවර්ධන කටයුතු ඉහළම ප්‍රමිතියෙන් යුක්තව කෙරෙන බව සංවිධායකයන් පවසනවා.මෙවර නිදහස් උත්සවය පැවැත්වෙන්නේත් නැගෙනහිර පළාතේ ත්‍රිකුණාමලයේ. ඒ අනුව මෙවර නිදහසේ සුවඳ මුළු නැගෙනහිර පළාත පුරාම වෙනදාට වඩා විසිරිලා. දැයට කිරුළෙන් මේ පැත්තේ කෙරෙන වැඩ දැන් ඉහළම මට්ටමෙන් කෙරෙනවා. ඒක නැගෙනහිර ජනතාවට ඉතාම ප්‍රයෝජනවත්.මෙවර ප්‍රධාන දැයට කිරුළ ප්‍රදර්ශනය පැවැත්වෙන්නේ අම්පාරේ හාඩි කෘෂි විද්‍යාලයේ. ඒකේ අක්කර 273 පුරා ප්‍රදර්ශනය තිබෙනවා.මහඔය - මඩකළපු පාරේ මහ පාලම් ඉදිකරමින්දැයට කිරුළ භූමියේ නේවාසිකාගාර ඉදිවෙමින්මේ දැයට කිරුළ ජාතික සංවර්ධන වැඩ සටහන අනුව 2013 සඳහා රුපියල් දස ලක්ෂ 60000 ක් වෙන්කර ඇති බව දැයට කිරුළ සංවිධායක කමිටු සභාපති ඇමැති රංජිත් සියඹලාපිටිය මහත්මයා පැවසුවා.දැයට කිරුළ වෙනුවෙන් දැන් ඉහත දිස්ත්‍රික්ක හතර පුරාම සංවර්ධන වැඩ රැසක් සිදු කෙරෙනවා. ඉන් ප්‍රධානම එකක් තමයි මහඔය - අරලගංවිල පාර. ඒකේ දිග කිලෝමීටර් 38 යි රුපියල් දස ලක්ෂ 2363 ක වියදමින් දැන් ඒ පාර හදාගෙන යනවා. මේක මාදුරුඔය ජාතික වනෝද්‍යානය මැදින් තිබෙන්නේ. හරි සුන්දර මාර්ගයක්. මේකෙන් යනකොට අර කොටින්ගේ තිප්පොළක් වූ තොප්පිගලත් පෙනෙනවා. ඒ සමඟම මහියංගණ - පදියතලාව මාර්ගයේ කිලෝමීටර් 28 ක් රුපියල් දසලක්ෂ 2290 ක වියදමින් සම්පූර්ණයෙන් ප්‍රතිසංස්කරණය කරනවා.මෙවර දැයට කිරුළ වෙනුවෙන් සිදු කෙරෙන තවත් විශේෂ දෙයක් තමයි මහඔය - මඩකළපුව පාරේ මහ පාලම් 5 ක් ඉදිකිරීමය. ඒ අනුව මහඔය සිට යන විට පළමුවෙන්ම ඉදිවෙන පාලම ඉදිවන්නේ 69 හන්දිය ප්‍රදේශයේය. ඉන් මුල්ම පාලම මීටර් 26 ක් දිගය. පළල මීටර් 10 කි. මෙහි ඉදිවන විශාලම දිගම පාලම මීටර් 84 කි. දෙපස මීටර් 23 කි. වාකරේ ප්‍රදේශයේ ද තවත් පාලමක් ඉදිවෙනවා. මේ සියලු ඉදිකිරීම් පෙබරවාරි මාසයේ මුල් සතියේ අවසන් වන බව වැඩ බිම් ඉංජිනේරුවරුන් පැවසුවා. ඊට පස්සේ අපි ගියේ අම්පාරට, අම්පාරේ මහ වැඩ ගොඩක් කෙරෙනවා.*වැඩිම ප්‍රතිලාභ පොළොන්නරුවට හා අම්පාරට*මෙවර කටයුතු වෙනදාට වඩා වෙනස්අම්පාරේ හාඩි තාක්ෂණික කාර්මික විද්‍යාල භූමියේ තමයි දැයට කිරුළ ප්‍රධාන ප්‍රදර්ශනය පැවැත්වෙන්නේ. ඒකේ ස්ථිර ගොඩනැඟිලි රැසක් ඉදිවෙනවා. ඉන් ප්‍රධානම එකක් තමයි ජනාධිපති ලේකම් කාර්යාලය අනුරූ ගොඩනැගිල්ල. තට්ටු දෙකකින් යුත් මෙය අම්පාර දිස්ත්‍රික්කයේ රජයේ නිලධාරීන්ගේ වැඩමුළු පැවැත්වීමට පුහුණු ආයතනයක් ලෙස යොදා ගැනීමටයි අදහස් කරගෙන ඉන්නේ.ඊට පස්සේ එතැනට ආපු අම්පාරේ දේශපාලන නායකත්වය දරන ජ්‍යෙෂ්ඨ ඇමැති පී. දයාරත්න මහත්තයයි රංජිත් සියඹලාපිටිය මහත්තයයි මේ ප්‍රදර්ශන භූමියේ ඉදිකිරීම් පිළිබඳව නිරීක්ෂණ චාරිකාවක යෙදුණා. මුලින්ම ප්‍රදර්ශන භූමියේ අපි දැක්කේ නේවාසිකාගාර රැසක් ඉදිවන බවයි. මේවා ප්‍රදර්ශනය අවසන් වීමෙන් පසු අම්පාර හාඩි උසස් තාක්ෂණ ආයතනයේ සිසු සිසුවියන්ගේ ස්ථිර නේවාසිකාගාර බවට පත්වෙනවා. ඒ අනුව ඉදිවන ප්‍රධානම නේවාසිකාගාර දෙකේ පමණක් වර්ග මීටර් 5500 ක ඉඩක් තිබෙනවා. මුළු වියදම රුපියල් දස ලක්ෂ 500 ක් විතර. මීට අමතරව දේශන ශාලා 32 ක් තිබෙන නව සම්මන්ත්‍රණ ශාලාවක් රුපියල් දස ලක්ෂ 380 ක වියදමින් ඉදිවෙනවා අපි දැක්කා. එහි සිසුන්ට ක්‍රීඩා කරන්න මෙතෙක් ක්‍රීඩාංගණයක් තිබුණේ නැහැ. දැයට කිරුළෙන් අක්කර 8 ක් විශාල ක්‍රීඩාංගණයක් වගේම හොඳ ආපන ශාලාවකුත් මේ සැරේ දැයට කිරුළත් එක්ක හාඩි සිසුන්ට ලැබෙනවා.මේ පිළිබඳව වැඩියෙන්ම සතුටු වෙන්නේ හාඩි එකේ සිසුන්. “අපි දැන් නේවාසිකාගාරවල හිරවෙලා ඉන්නෙ. ඒ සමඟම මේකේ පාඨමාලා මීට වඩා උසස් මට්ටමට ගේනවනම් ඉතා හොඳයි. මේකේ තිබුණු ඉංජිනේරු පීඨය පසුගිය කාලේ යුද්ධයත් එක්ක මොරටුවට ගෙනගියා. ඒක මෙහේ ස්ථාපිත කරන්න, මේ අලුත් පහසුකම් එක්ක පුළුවන්. මේ හාඩි ආයතනයට රජයේ අවධානය යොමුවීම අපේ සියලු සිසුන්ට සතුටක්.” අපිට එහිදී හමුවුණු හාඩි ආයතනයේ උසස් තාක්ෂණ ඩිප්ලෝමා පාඨමාලාව හදාරන අමිල බණ්ඩාර සිසුවා පැවසුවා.හාඩි තාක්ෂණ විද්‍යාලය විශ්ව විද්‍යාල මට්ටමට ගෙනඒමට අවශ්‍ය සියලු පහසුකම් මෙවර දැයට කිරුළ යටතේ ලබාදීමට පියවර ගන්නවා. ඒ අනුව මහින්ද රාජපක්ෂ ජනාධිපතිතුමා 2013 අයවැය කතාවේදී යෝජනා කළ පරිදි හාඩි උසස් තාක්ෂණික විද්‍යාලය තාක්ෂණික විශ්ව විද්‍යාලයක් කිරීම දැන් සිදු වෙනවා. ඒ සඳහා රුපියල් 1074 ක් වැය වෙනවා. මේ ඉදිකිරීම් සියල්ල ඉදි කරන්නේ අපේම රජයේ ඉංජිනේරුවන් ආයතන වීම විශේෂත්වයකි. මෙවර දැයට කිරුළ යටතේ වැඩිම මුදලක් වැය කරන්නේ ;පාලොන්නරුවටයි. ඒ අනුව වැය කරන මුදල රුපියල් දස ලක්ෂ 15112 යි. අම්පාරේ සංවර්ධනයට වැය කරන මුදල දසලක්ෂ 13168 ක්. ඊට අමතරව ත්‍රිකුණාමලයට රුපියල් දස ලක්ෂ 8852 ක් හා මඩකළපුවට රුපියල් දස ලක්ෂ 8243 ක් මෙවර දැයට කිරුළ යටතේ වෙන්කර තිබෙනවා.මීට අමතරව අම්පාර නගරය ද මෙවර දැයට කිරුළ යටතේ සංවර්ධනය කරන්න අම්පාර දිසාපති නීල් ද අල්විස් මහතා ප්‍රමුඛ කාර්ය මණ්ඩලය පියවර අරන්. ඒ අනුව අම්පාරේ මාර්ග අඩි 80 ට පළල් වෙනවා. ජ්‍යෙෂ්ඨ ඇමැති පී. දයාරත්න මහතා පවසන පරිදි ඒ අනුව ප්‍රධාන නගරයේ මාර්ග කිලෝ මීටර් 1 1/2 ක් දිගට මංතීරු 4 කට අඩි 80 කට පළල් වෙනවා. ඒ විතරක් නෙමේ අම්පාර වැවත් අලුතින් හාරා නවීකරණය කර සුන්දර තැනක් කරන්න පියවර අරන්.අම්පාර වැව දැනට අක්කර 150 ක් විතර ගොඩ කරලා තිබෙනවා. ඒ ටික හාරලා වැව ගැඹුරු කරලා අක්කර අඩි 150 කින් ධාරිතාව වැඩි කරනවා. අවුරුද්දෙම එවිට ජලය තිබෙනවා. ඒ වැවේ බෝට්ටු සේවයක් ආරම්භ කරලා. නගරයේ අලංකාරය ස්ථාපනය කිරීමට කටයුතු කරල තිබෙන්නේ. මීට අමතරව අම්පාරට එන අයට නෑමට නාන තටාකයක් ද ඉදිකරමින් පවතිනවා.මෙවර දැයට කිරුළ යටතේ මඩකළපුවේ පැරැණි බළකොටුව සංරක්ෂණය කිරීම හා අලංකරණය කිරීමට පියවර අරන්. ඒ සඳහා රුපියල් දස ලක්ෂ 135 ක් වැය කරනවා. ඊට අමතරව ත්‍රිකුණාමලය චීන වරාය හා කොඩ්බේ ධීවර වරාය සංවර්ධනය කිරීමට මෙවර දැයට කිරුළ යටතේ සිදු කෙරෙනවා. රුපියල් දස ලක්ෂ 400 කින් කෙරෙන ඒ වැඩෙන් ධීවර පවුල් 4000 කට විතර සෙත සැලසෙනවා.පොළොන්නරුව නවීන පහසුකම්වලින් යුතු පූජා නගරයක් බවට පත්කිරීමට ද කටයුතු යොදා තිබෙනවා. ඒ සඳහා රුපියල් දස ලක්ෂ 360 ක් වැය කරන බව දැයට කිරුළ ලේකම් කාර්යාලය පෙන්වා දෙනවා.අම්පාරේ බුද්ධංගල ප්‍රදේශයට අලි ප්‍රශ්න ගොඩක් තිබෙනවා. ඒ ප්‍රදේශය පුරා බුද්ධංගලත් දමන ප්‍රදේශත් ආවරණය වෙන්න ලංකාවේ ලොකුම අලි විදුලි වැට කිලෝමීටර් 148 ක් දිගට ඉදිකරන්න සූදානම්. ඒකට ආර්ථික සංවර්ධන අමාත්‍යාංශය රුපියල් දස ලක්ෂ 125 ක් වෙන්කර අවසන්. අම්පාරේ සිටින ආදි වාසි ජනතාවට නව නිවාස සංකීර්ණයක් මේ යටතේ මහඔය පොල්ලෙබැද්ද ප්‍රදේශයේ ඉදිවෙනවා.දැයට කිරුළ ජාතික සංවර්ධන වැඩසටහන වඩා ඵලදායි හා අර්ථවත් වැඩපිළිවෙළක් කර ගැනීම සඳහා පොළොන්නරුව, ත්‍රිකුණාමලය, අම්පාර සහ මඩකළපුව දිස්ත්‍රික්කවල ග්‍රාමීය ප්‍රදේශ සංවර්ධනය සඳහා ප්‍රමුඛත්වය දී තිබෙනවා. මේ පිළිබඳව අපට අදහස් දැක්වූ ජ්‍යෙෂ්ඨ අමාත්‍ය පී. දයාරත්න මහතා පැවසුවේ මීට පෙර පැවැති දැයට කිරුළ ජාතික වැඩ සටහන්වලට වඩා මෙවර දැයට කිරුළෙන් ඉදිවන ගොඩනැගිලි දිගු කලක් අම්පාර ප්‍රදේශයට ප්‍රයෝජනවත් වන බවයි. මේවා සේරම අඩුම ගානේ අවුරුදු 60 - 70 ක් පැවැත්වෙන වැඩ. අපේ පැත්තට මෙහෙම ව්‍යාපෘතියක් ආවෙම නැහැ. මුළු දිගාමඩුල්ලට ම මේක ලොකු සෙතක්. දයාරත්න මහතා පවසයි.2016 දී මෙරට පරිගණක සාක්ෂරතාව සියයට 75 කරන්න කටයුතු කරනවා. ඒ අනුව දැයට කිරුළත් සමඟම මේ දිස්ත්‍රික්ක හතරටම ඒ ඉලක්කයට යන්න තොරතුරු තාක්ෂණ අමාත්‍යාංශය කටයුතු කර තිබෙනවා.ඒ සඳහා අම්පාරට පමණක් ඥ ශිල්පාගාර 100 ක් ඉදි කරනවා. ලක්ෂ 20 ක් මේ සෑම ශිල්පාගාරයක් වෙනුවෙන් වෙන් කරන බව තොරතුරු තාක්ෂණ ඇමැති රංජිත් සියඹලාපිටිය මහතා පවසනවා. මේ සෑම පරිගණක මධ්‍යස්ථානයකටම ලක්ෂ 15 ක පරිගණක උපකරණ ලබා දී අම්පාරේ දුප්පත් යුද්ධයෙන් දුක් විඳි දරුවන්ට රටටම කතා කරන්න අන්තර්ජාල පහසුකම් ලබාදීමට යෝජිතයි.ඒ සමඟම නැඟෙනහිර පළාතේ පහසුකම් අඩු පාසල් 100 ක් සම්බන්ධ කර කැපකරු පාසල් ව්‍යාපෘතියක් පටන් අරන්. පාසල් 32 කට විද්‍යාගාර පහසුකම් ලබාදීමට ද දැයට කිරුළ 2013 යටතේ කටයුතු කර තිබෙනවා.මේ අනුව ‘නැඟෙනහිරුන්ගේ ආශ්චර්යය’ යන තේමාව යටතේ මෙවර දැයට කිරුළ ජාතික වැඩ සටහන නැඟෙනහිර පළාතටත් පොළොන්නරුවටත් සෙත සලසමින් ක්‍රියාත්මක කරනවා. එය ඒ ප්‍රදේශවල අයටත් රටේ හැමටත් සතුටට කරුණක්.මේ අතර ඉහළ ප්‍රදේශවල සියලු අමාත්‍යාංශ ඒකාබද්ධ කර තවත් සාමූහික සංවර්ධන වැඩ පිළිවෙළක් මෙවර දැයට කිරුළේ දී වෙනදාට වඩා සිදු වෙනවා. මේක ඒ පැත්තේ ජනතාවට හුඟක් සතුටට කරුණක්.නිහාල් පී. අබේසිංහසේයාරූ - තුෂාර ප්‍රනාන්දුකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>03</day>
    </date>
    <link>http://www.silumina.lk/2013/02/03/_art.asp?fn=af13020315</link>
    <topic>65 වැනි නිදහස් උලෙළ</topic>
    <author>සකස් කළේ සුනිල් දයා අල්විස්</author>
    <content>රටේ ඕනෑම උත්සවයක ජාතියට හරසර පිදෙන ජාතික කොඩිය ජාතියට අභිමානය ගෙන දෙයි. කොඩිගහ මුදුනේ ජාතික කොඩිය ලෙළදෙන අවස්ථාවක මවුබිම කෙරෙහි ජනිත වන්නේ අසීමිත ආඩම්බරයකි. ගෞරවයකි.ජාතියට රටට ආඩම්බරයක් ගෙන දෙන ජාතික කොඩියට නිසි ගෞරවය දක්වා එය ජාතික උත්සවයකදී හෝ එවැනි වැදගත් උත්සව අවස්ථාවකදී ඔසවා තැබිය යුතු ආකාරය එය සෙසු කොඩි සමඟ එසවිය යුතු ආකාරය කෙසේ ද යන්න බොහෝ දෙනා නොදන්නා කරුණු රැසකි.ජාතික කොඩියේ දැක්වෙන ප්‍රධාන සංකේත වර්ණ හතරකි.රතු - කොළ - තැඹිලි සහ කහ එම පාට වර්ගය.සිංහ අනුරුව - බෝපත් සතර – කඩුව - කහපාට පටු සිරස් තීරුව - ජාතික කොඩිය බැලූ විට පෙනෙන්නට තිබේ.බහුතර රතු වර්ණයෙන් සිංහල ජනවර්ගය ද ඉසුරුමත් හා ගෝචර බව ලේ වගුරුවා දිවි කැප කළ මුතුන් මිත්තන්ගේ ජීව රුධිරය පිළිබිඹු කරයි.කොළපාට සිරස් තීරුව මුස්ලිම් ජන වර්ගය ද තැඹිලි පාටින් දෙමළ ජන වර්ගය ද කොඩිය වටා ඇති කහපාට තීරුව සෑම සංස්කෘතියකටම අයත් ජාතියක සමගිය හා එකමුතු බවද පිළිබිඹු කරයි.දකුණු අතින් කඩුව ගත් සිංහයාගෙන් නිරූපණය වන්නේ සිංහල ජනවර්ගය නිර්භීත බව අසාධාරණයට එරෙහිව සටන් වැදීම ධර්මයට අනුව සිදුවෙන බවයි.බෝපත් හතර මගින් මෙත්තා කරුණා මුදිතා උපේක්ඛා දක්වයි. සිංහයා පාද තුනකින් සිටගෙන සිටීමෙන් රුහුණු පිහිටි මායා යන තුන් සිංහලය එක්සේසත් කළ බවය.ජාතික කොඩියක් කිසියම් උත්සව අවස්ථාවක එසවීමේ කාර්යය සහ එය පහත් කිරීම ද සෙමින් හා ගෞරවාන්විතව කළ යුතුය.ජාතික කොඩිය ඔසවා තැබිය යුත්තේ ද එහි සිරස් තීරු දෙක කොඩි ගස දෙසින් සිටිනා පරිදිය.වෙනත් කොඩි සැරසිලිවලට වඩා ජාතික කොඩියට ප්‍රමුඛතම ස්ථානය හිමි විය යුතුය. වෙනත් කිසිම කොඩියක් ඊට ඉහළින් ඔසවා නොතැබිය යුතුය.වෙනත් ජාතීන්ට අයත් කොඩි ඔසවා තබන්නේ නම් ඒවා ජාතික කොඩි ගසට සමාන උසින්ම සිටින සේ ඔසවා තැබිය යුතු වන්නේ ශ්‍රී ලංකා ජාතික කොඩියට වම් පසින් ය.සියලු කොඩි ප්‍රමාණයෙන් දළ වශයෙන් සමාන විය යුතු අතර ජාතික කොඩියට වඩා විශාල නොවිය යුතුය.ජාතික කොඩිය පිළිබඳව නිවැරදි ආකල්පයන් ඇති කර ගනිමින් ක්‍රියාකිරීම ශ්‍රී ලාංකිතයන්ගේ යුතුකමක් යයි රාජ්‍ය පරිපාලන සහ ස්වදේශ කටයුතු ඇමැති ඩබ්ලිව්.ඩී.ජේ. සෙනෙවිරත්න මහතා ජාතික කොඩියේ පණිවුඩය හා එහි වැදගත්කම පිළිබඳව කරුණු දක්වයි.ජාතික කොඩිය ප්‍රදර්ශනය කළ යුතු ආකාරය එය එසවීම පිළිබඳව එය යොදා ගන්නා අවස්ථාව පිළිබඳ රීති සංග්‍රහයක් ද ජාතික කොඩිය භාවිතය නමින් ස්වදේශ කටයුතු අමාත්‍යාංශයෙන් මුද්‍රණය කර ඇති ග්‍රන්ථය දක්වා ඇත.වර්තමානයේ අපේ ජාතික කොඩිය 1978 සැප්තැම්බර් 07 වැනි දින ප්‍රකාශයට පත්කරන ලද ශ්‍රී ලංකා ප්‍රජාතාන්ත්‍රික සමාජවාදී ජනරජයේ ආණ්ඩුක්‍රම ව්‍යවස්ථාවේ කොටසකි.අපේ ජාතික කොඩිය කලින් නිර්මාණය වූයේ කන්ද උඩරට රාජධානියේ අන්තිම රජුගේ රාජකීය ධජය අනුසාරයෙනි. එහි තද රත් පැහැයෙන් යුත් පසුබිමක දකුණතින් කඩුවක් ගත් සිංහයෙක් කහ පැහැයෙන් නිරූපණය කර තිබේ. එම කොඩියේ කොන් හතරේ කහ පැහැයෙන් යුත් කොන් හතරක් ද කොඩිය වටා දිවෙන කහ පැහැති වාටියක් ද ඇත.වර්තමාන අපේ ජාතික කොඩියේ ද රතු පසුබිමෙහි තිබුණු කහ පැහැති සිංහ රූපය එසේම තබා ඇත. රක්තවර්ණ පසුබිමේ මුලු සතරේ කහ පැහැති බෝපත් සතරක් ද වේ. තැඹිලි සහ කොළ පැහැයෙන් යුත් එකම ප්‍රමාණයේ සිරස් තීරු දෙකකින් සුළු ජන කොටස් ද නියෝජනය වේ.ජාතික කොඩිය ප්‍රදර්ශනය කළ යුතු අවස්ථාවන් ලෙස දක්වන්නේ ජාතික නිදහස් දින උත්සවය හා රජය විසින් ප්‍රකාශයට පත් කරනු ලබන ජාතික වශයෙන් වැදගත් එවැනි වෙනත් දිනවලදීය.මේ හැර සියලුම රාජ්‍ය උත්සවවලදී ද ජාතික කොඩිය යොදා ගත හැකිය.ජාතික කොඩිය ප්‍රදර්ශනය කරන කවර අවස්ථාවක වුවද එයට ඉහළම ගෞරවනීය ස්ථානය හිමි කර දිය යුතුය. ජාතික කොඩිය ප්‍රදර්ශනය කළ යුතු වන්නේ ද පැහැදිලිව පෙනෙන ස්ථානයකය.විදේශ රාජ්‍ය නායකයකු මෙරටට පැමිණෙන අවස්ථාවක ඔහුගේ රටේ ජාතික කොඩිය ප්‍රදර්ශනය කරනු ලබන විට ශ්‍රී ලංකාවේ අපේ ජාතික කොඩිය ද ප්‍රදර්ශනය කළ යුතුය.රාත්‍රි කාලයේදී වුවද ජාතික කොඩිය ගොඩනැගිලිවල ඔසවා තැබිය හැකි අතර එසේ කළ යුතු වන්නේ ඉතා විශේෂ අවස්ථාවන්හිදී පමණය. එබඳු සෑම අවස්ථාවකදීම ජාතික කොඩිය ඔසවා තබන අවස්ථාවල එය විදුලි ආලෝක ධාරා මගින් ආලෝකවත්ව තැබිය යුතුය.ආගමික කොඩි ජාතික කොඩිය හා සමාන උසට ප්‍රදර්ශනය කිරීමට පුළුවන්ය.පළාත් කොඩි පාසල් කොඩි සංගම් ආදියෙහි ධජ පතාක ආදිය සමඟ ජාතික කොඩිය ඔසවා තබන අවස්ථාවලදී ජාතික කොඩිය ඔසවා තැබිය යුත්තේ ඒ සියල්ල මැදින් ඉහළම ස්ථානයෙන්ය.එකිනෙකට යාව පිහිටි කොඩිගස් කිහිපයක කොඩි එල්ලන විට ජාතික කොඩි මුලින්ම එසවීමටත් මුලින්ම පහත් කිරීමත් සිදු කළ යුතුය.ගොඩනැගිල්ලක ජනෙල් පඩියකින් හෝ සඳළුතලයකින් හෝ ඉදිරිපසකින් හෝ ඉදිරිපසින් පිටතට නෙරා සිටින සේ සවි කළ කොඩි ගසක ජාතික කොඩිය ඔසවා එය අඩකුඹ කළ යුතු අවස්ථාවකදී හැර කොඩිය ඒ කණුවේ මුදුනේ ම එල්ලිය යුතුය. එසේ එල්ලිය යුත්තේ ද කණුව තිරස් අතට නොව අංශක 45 කෝණයක් ඇති වන පරිදි සවි කළ යුතුය.වීදියක්මැද ජාතික කොඩි ප්‍රදර්ශනය කරනු ලබන අවස්ථාවන්හිදී සිංහයා නිසි පරිදි ඍජුව තිරස් අතට කොඩිය දිග පැත්තෙන් එල්ලිය යුතුය.ජාතික ශෝක දිනයක ජාතික කොඩිය අඩකුඹ කර තැබිය හැකිය.එසේ අඩකුඹ කිරීමේදී කළ යුත්තේ මුලින්ම කොඩිය මොහොතකට කොඩි ගසෙහි ඉහළටම ඔසවා තබා යළි අඩකුඹ කර තබන ස්ථානය දක්වා පහත් කිරීමය.කාලගුණ තත්ත්වය කුමක් වුද ඉරිදා සහ නිවාඩුදින ඇතුළුව සෑම දිනකම හිරු උදාවේ සිට හිරු බැසීම දක්වා එය එකම ස්ථානයක තැබිය යුතුය.ජාතික උත්සව සඳහා ජාතික කොඩිය එසවීමට පෙර එය යොතට සවිකර අකුලා උස් ස්ථානයක තිබිය යුතුය. නැතහොත් කෙනෙකු විසින් අතින් ඔසවාගෙන සිටිය යුතුය.කොඩිය එසවිය යුත්තේ ද එහි කොපුවෙන් මිස එහි සැලෙන පැත්තෙන් නොවේ.චාරිත්‍රානුකූලව ජාතික කොඩිය එසවීමේදී මඟුල් බෙර වාදනය ශංඛ නාද පැවැත්වීම මිස වෙනත් සංගීත වාදනයන් නොකළ යුත්තේය. කොඩිය එසවීමත් සමඟම ජාතික ගීය ගැයීම හෝ වාදනය කිරීම ද සිදු කළ යුත්තේය. එය වැදගත්ය.සංදර්ශන රථයක ජාතික කොඩිය ඔසවාගෙන යාමේදී එය කොඩි ගසක විනා වෙනත් ආකාරයකින් ඔසවාගෙන රැගෙන නොයා යුතුය.අඳින පලඳින කිසිදු දෙයකට මෙය යොදා නොගත යුතුය. සීලිමක ආවරණයක් වශයෙන් ද ජාතික කොඩිය කිසිදු අවස්ථාවක නොයොදා ගත යුතුය. කොඩිය මත කිසිදු ආකාරයක භාණ්ඩ හෝ වෙනත් ඕනෑම දෙයක් ලාංඡනයක්, අකුරක්, වචනයක රූපයක්, මෝස්තරයක්, පින්තූරයක් තැබීම නොකළ යුතුය.එසේම කොඩිය උපයෝගී කරගෙන එහි කිසිම දෙයක් දැමීම දමා ගැනීම, එසේ ගෙන යාම, මල්ලක් බඳුනක් වශයෙන් භාවිතා කිරීම ද නොකළ යුතු වෙයි. වෙළෙඳ දැන්වීම්වලට ජාතික කොඩියේ කොඩි ගහ භාවිතා නොකළ යුතුය. එසේම කොට්ට මෙට්ට ලේන්සු වෙනත් ඇඳුම් පැළඳුම් අත්පිස්නවල පෙට්ටිවල ජාතික කොඩිය සළකුණ යොදා නොගත යුතුය. එක්සත් ජාතීන්ගේ කොඩිය සමඟ ඔසවන විට ජාතික කොඩියට වමෙන් හෝ දකුණෙන් හෝ සිටින සේ එය ප්‍රදර්ශනය කළ හැකිය.ජනාධිපතිතුමා අගමැතිතුමා කථානායකතුමා අගවිනිසුරුතුමා ඇමැතිවරු හෝ විරුද්ධ පක්ෂයේ නායකතුමා ආයතනයකට පැමිණෙන අවස්ථාවක ජාතික කොඩිය එසවිය යුතුය.රාජ්‍ය නායකයන් හෝ වෙනත් සම්භාවනීය අමුත්තෝ ශ්‍රී ලංකාවට පැමිණෙන අවස්ථාවලදී ද ජාතික කොඩිය විදේශීය රටවල කොඩිය සමඟ එසවිය හැකිය.රට තුළ දුම්රියක ජාතික කොඩිය භාවිත කළ හැක්කේ ජනාධිපතිතුමා හෝ අගමැතිතුමා එම දුම්රියෙන් සංචාරය කරන අවස්ථාවකදීය. එය දුම්රිය රියදුරු මැදිරියේ එසවිය යුතුය.ජනාධිපතිතුමා හෝ අගමැතිතුමා විදේශ රටක සංචාරය කරනවිට ගමන් කරන ගුවන් යානයේ ද ජාතික කොඩිය එසවිය යුතුය.ජාතික ගීයට ජාතික කොඩියට නිසි ගෞරවය දක්වන්න. එය ජාතියට කරන අභිමානයකි. ගෞරවයකි.රාජ්‍ය පරිපාලන හා ස්වදේශ කටයුතු පිළිබඳ අමාත්‍යාංශය මඟින් සම්පාදිත ජාතික කොඩිය භාවිතය පිළිබද රීති සංග්‍රහය ඇසුරෙනි.සකස් කළේ සුනිල් දයා අල්විස්පාර්ලිමේන්තු මන්ත්‍රී ඩී. ඇම්. ස්වාමිනාදන්ශ්‍රී ලංකාවේ සිංහල දෙමළ සමගිය ඇතිකරන්නත්, නිදහස පිණිස ඉංගි‍්‍රසින් සමඟ වාද කරන්නත් පෙලඹවූ දමිළ උගතුන් දෙදෙනකු වන සර් පොන්නම්බලම් රාමනාදන් හා සර් පොන්නම්බලම් අරුණාචලම් සිංහල වූ අපට අමතක කළ නොහැකි නායකයන් දෙදෙනෙකි. ඔවුන් දෙදෙනාම දේශපාලකයන් නොව ජනතා නායකයන් වීම විශේෂයක්. ඔවුන් ගැන කතා කරන්නේ සර් පොන්නම්බලම් අරුණාචලම් ගේ මුනුපුරකු වන එජාප පාර්ලිමේන්තු මන්ත්‍රී ඩී. ඇම්. ස්වාමිනාදන් ය.“ශ්‍රී ලංකාවට 1948 නිදහස ලබා ගැනීම සඳහා සිංහල දෙමළ එකමුතුව සඳහා මගේ මීමුත්තා වන ශ්‍රීමත් පොන්නම්බලම් අරුණාචලම් හා ඔහුගේ සොහොයුරු ශ්‍රීමත් පොන්නම්බලම් රාමනාදන් කළ සේවය පිළිබඳව මටත් දැනෙන්නේ ආඩම්බරයක්.අපේ රටේ නිදහස උදෙසා මගේ මුතුන් මිත්තන්ගේ දායකත්වය උදාරයි. ඇත්තටම එදා ඒ මීමුත්තන් දෙදෙනා ශ්‍රී ලංකාවේ සිංහල දෙමළ සමගිය උදෙසා විශාල කාර්යභාරයක් ඉටුකළා.1915 දී සිංහල මුස්ලිම් කෝලාහලය අවධියේ දී එවක සිටි ඉංගී‍්‍රසි ආණ්ඩුවට එරෙහිව සිංහලයන්ගේ අයිතිවාසිකම් වෙනුවෙන් සටන් කළ මගේ මී මුත්තා වන ශ්‍රීමත් පොන්නම්බලම් රාමනාදන් තුමා බෞද්ධයන්ට වෙසක් දිනය නිවාඩු දිනයක් කිරීම සඳහා ඉංගී‍්‍රසි ආණ්ඩුවට කරුණු ඉදිරිපත් කළ අයෙක්.ඒ ගැන සර් හෙන්රි ඕල්කොට් තුමා මෙහෙම කියා තිබෙනවා. “මාගේ මිත්‍ර පොන්නම්බලම් රාමනාදන් මගේ පරම විඥානාර්ථ සමිතිය හා එක්ව බෞද්ධ අධ්‍යාපනය දියුණු කිරීමට දුන් සහයෝගය අතිවිශිෂ්ටයි.”ශ්‍රීමත් හෙන්රි ඕල්කට් තුමා මගේ මුත්තා ගැන කියා ඇත්තේ එහෙමයි. මගේ මීමුත්තා වන සර් පොන්නම්බලම් රාමනාදන් සිංහලයන්ගේ හා බෞද්ධයන්ගේ මිත්‍රයෙක්.1915 දී සිංහල මුස්ලිම් කෝලාහලය අවස්ථාවේ දී ඉංගී‍්‍රසි ආණ්ඩුකාරයා එකල සිටි සිංහල නායකයන් සිරබාරයට ගත්තා. ඒ ඩී. ඇස්. සේනානායක, ඩී. ආර්. විජයවර්ධන, දොස්තර කැෂියස් ද සිල්වා, ඩයස් බණ්ඩාරනායක, එච්. අමරසූරිය මොලමුරේ වැනි සිංහල ප්‍රභූන් සිරබාරයට ගැනීමට කටයුතු කළ ඉංගී‍්‍රසි ආණ්ඩුකාරයාට එරෙහිව එලිසබත් මහ රැජනට සංදේශයක් අරගෙන ගියේ මගේ මුත්තා. ඒ 1915 ඔක්තෝබර් 1 වැනිදා ;ලීක යුද්ධය පවතින දවස්. මුහුදෙන් යන්න බැහැ. මුහුදේ යුද නැව් ඒ සියල්ල අතරින් බය නැතිව සිරගතව සිටින තම සිංහල සහෝදර නායකයන් වෙනුවෙන් ජීවිතය පරදුවට තබා එංගලන්තයට ගිය ඔහු සිය සටන දිනාගත්තා. ඒ අනුව ඉංගී‍්‍රසි ආණ්ඩුකාරයා හා ඉංගී‍්‍රසි හමුදාපතිවරයා ඉවත් කිරීමට පියවර ගත්තා. මෙය 1948 නිදහස ලබා ගැනීමට කළ අරගලයේ පළමුවන පියවර ලෙස සලකන්නට පුළුවන්.ඔහු නැවත ශ්‍රී ලංකාවට ආ විගස කොළඹ ජැටියේ දී පිළිගත්තේ වීරවරයෙක් ලෙසයි. එකල සිටි සිංහල ප්‍රභූවරුන් ඔහු අශ්ව කරත්තයක තබා ඔහුගේ ගෙදරට යනතුරු රැගෙන ගියේ මහ පෙරහැරින්.ඔහුගේ චරිතයේ ලස්සනම දෙය වන්නේ ඔහු සිංහල බෞද්ධයන් හා සමඟ ඇති කරගත් මිතුරුදමයි. බෞද්ධයා වෙනුවෙන් සිංහලය වෙනුවෙන් ඔහු නිතරම පෙනී සිටියා.ඔහු මිනිසත් බවේ ප්‍රතිමූර්තියක්. නිතරම සාමාන්‍ය ජනතාව වෙනුවෙන් පෙනී සිටියා. ඔහු රටේ තත්ත්වය තේරුම් ගෙන සිටි නායකයෙක්. ඔහු එහිදී කියා සිටියා සුළු ජාතීන් ගැනත් බලන්න කියා. ඔහු ඒ ගැන කියන්නත් මහ රැජන හමුවුණා. ඒත් එවර රැජන ඊට කැමැති වුණේ නැහැ. ඔහුගේ දර්ශනය වුණේ සමගිව ඉදිරියට යාමයි. ඔහුට අවශ්‍ය සිංහල දෙමළ සමගියයි. ඒත් ඒ සමඟිය ඉදිරියට ගෙනයන්නට ඉඩ නොදුන්නේ සමහර දේශපාලනඥයන් මිසක මහජනතාව නොවෙයි. එහෙත් අද ඒ සමගි මාවතට අඩිතාලම වැටී ඇති බව මට පේනවා.සර් පොන්නම්බලම් රාමනාදන් සිංහල දෙමළ ජනතාව සමගි කරන්නත් සේවය කළා පමණක් නොවෙයි ඔහු තරුණ තරුණියන්ගේ අධ්‍යාපනයට ද සේවයක් කළා.සටහන-දයා ඩී. ෆොන්සේකාඅපට නිදහස ලැබී මේ සමරනු ලබන්නේ හැට පස්වන වසරයි. අධිරාජ්‍ය විරෝධී අරගලයක යෙදුණු එදා සිටි හෙළ විරුවන්ට පින්සිදුවන්නට අප අදද නිදහස බුක්ති විඳින්නෙමු. මේ අරගලයේදී සිංහල කවිය, නාට්‍යය, නවකතාව, ගීතය පමණක් නොව පුවත්පත් ද නිදහස වෙනුවෙන් මහඟු මෙහෙයක් ඉටු කළේය. එසේ බලන විට ජාති ආගම් බේදවලින් තොරව නිදහස වෙනුවෙන් ඇප කැප වූ අය අතර සිටි ටිබෙට් ජාතික ඇස්. මහින්ද හිමි සුවිශේෂි ස්ථානයක තැබිය හැකිය. උන්වහන්සේ පිළිබඳව කතාබහ කිරීම ද මෙවන් යුගයක ඉතාම වටින්නේය.තම පෑනෙන් සිංහල භාෂාවෙන් කවි ලියා සිංහලයා අවදි කළ මහින්ද හාමුදුරුවෝ විටෙක මෙසේ ලියූහ.”කෙස් ගස පවා වෙන රටවල මිනිසුන්ගේ උස් නිදහස පිණිස සටනට සැරසෙන්නේ හිස් මොළ තිබෙද්දිත් ඒ වග නොතකන්නේ ඇස් ගෙඩි වලට හෙන ගහලද සිහළුන්නේ””බලව් පොළොන්නරු අනුරා පුර පෙදෙස සිතව් පැවති සමගිය එහි පෙර දවස නඟව් තව තවත් තිරසර කරුණා ගොස වරෙව් යමව් නැගිටිව් නොපියව් දෙඇස”මෙලෙසින් ලියූ ටිබෙට් හිමියන් තමන් වැඩවාසය කළ විහාරස්ථානය ද දියුණු කිරීමට ඇප කැපව කටයුතු කළ බව ඇතැමෙකු නොදන්නවා වන්නට ද ඇත.එක්දහස් නවසිය එකේ වර්ෂයේදී ටිබැට් දේශයේ උපන් ඇස්.කේ. තෂිනම්ගල් පසුකලෙක එනම් 1914 වසරේදී ජර්මන් ජාතික ඥානතිලෝක හිමියන් හා ඇස්. පුණ්ණජී හිමියෝ එක්ව ලංකාවට පැමිණියහ. දොඩම්දූවේ ශෛලබිම්බාරාම විහාරයේදී රත්ගම සිරි චූල සුමන හිමියන්ගේ ආචාර්යÀවය යටතේ සිකීම් මහින්ද ලෙස පැවිදි දිවියට ඇතුළත් වූයේය.එක්දහස් නවසිය තිහේ වර්ෂයේදී සියම් මහා නිකායේ මල්වතු පාර්ශවයේ භික්‍ෂුවක ලෙස නැවත පැවිදි වූ මහින්ද හාමුදුරුවෝ රත්මලාන රජමහා විහාරයට පැමිණියහ. එක්දහස් නවසිය තිස්එක වසරේදි මහනුවර මල්වතු මහ විහාර උපෝසතාගාරයේ සීමා මාලකයේදි උපසම්පදා ලැබූ මහින්ද හිමියන් 1936 දී පාණදුර මහබෙල්ලන (වීරගහ) ශි‍්‍ර සුදර්මාරාම විහාරස්ථානයට වැඩියේය. එවකට එහි විහාරාධිපතිධුරය දරන ලද්දේ කිරිගල් පොත්තේ ඉන්ද්‍රජෝති නායක ස්වාමින් වහන්සේය. විහාරස්ථානයේ සංවර්ධන කටයුතු මෙන් ම බණදහම් කටයුතුවල ද නියැළෙන අතරේ මහින්ද හාමුදුරුවෝ තම ලේඛන කටයුතුවල ද නිරතවූහ.අතීතය පිළිබඳව තොරතුරු සොයා යන ගමනේදි අපට හමුවූ විහාරස්ථානයේ දායිකාවක වන එච්.ආර්. පෙරේරා මහත්මිය මහින්ද හාමුදුරුවන් පිළිබඳව තොරතුරු අප හා පැවසූහ.”අපි පුංචි කාලේ ඉඳලම ගියේ වීරගහ පන්සලට. මහින්ද හාමුදුරුවෝ ගමේ අයත් එක්ක හරිම හිතවත්. උන්වහන්සේට හොඳට සිංහල කතා කරන්න පුළුවන්. මහින්ද හාමුදුරුවෝ ටිකක් උසයි. කෙට්ටුයි රතුයි. මට මතකයි ඒ කාලේ ගමේ කවුරු හරි අසනීප වුණොත් මහින්ද හාමුදුරුවෝ කුඩේකුත් කිහිලි ගන්නාගෙන රෝගියාව බලන්න ගෙදරට යනවා. ඒ කාලේ මේ ගමේ එච්චර ගෙවල් තිබුණෙත් නැහැ. මහින්ද හාමුදුරුවෝ වැඩවාසය කරපු මේ පන්සල ප්‍රසිද්ධ වුණේ වීරගහ පන්සල කියලා. ඒ කාලේ ලොකු වීරගහක් තිබුණා. ඒක නම් දැන් කපලා. ඒත් තවත් වීර ගහක් තියෙනවා. මට මතකයි මහින්ද හාමුදුරුවෝ මුල්වෙලා හදපු ධර්ම ශාලාවේ උන්වහන්සේ උඩ නැගලා පරාලවල සොලිගරන් ගානවා. උන්වහන්සේ කවුරුවත් කරන තුරු බලා ගෙන හිටියේ නැහැ. තමන්ටත් පුළු පුළුවන් හැටියට කටයුතු කළා.”හැත්තෑ හය හැවිරිදි පෙරේරා අම්මා තමන් කුඩා වියේදි දුටු මහින්ද හිමියන් ගැන එසේ මතකය අවදි කළාය.මහින්ද හිමියන් එකල ධර්ම දේශනා කිරීම සඳහා බෙහෙවින් ප්‍රසිද්ධියක් ඉසිලීය. ගමින්ගම ධර්මය දේශනා කිරීමට ගිය උන්වහන්සේට පිරිකර වශයෙන් ලැබුණේ පිත්තල භාණ්ඩය. මේ පිත්තල භාණ්ඩ එකතු කර විකුණා එම වියදමින් විහාරස්ථානය සංර්ධනය කිරීමට උන්වහන්සේ කටයුතු කර ඇත.සිංහල ගෘහ නිර්මාණ ශිල්පය හා ටිබැට් ගෘහ නිර්මාණ ශිල්පය ද සංකලනය කර සැලසුම් කරන ලද ධර්ම ශාලාව එක්දහස් නවසිය හතළිස් හය වසරේ නොවැම්බර් මස දහ අටවන දින විවෘත කරන ලදී. මහින්ද හිමියන් විසින් විහාරස්ථානයට සංඝාරාමයක් ද, විහාරස්ථානයට ඇතුළු වන ස්ථානයේ සුවිශාල ගේට්ටු කණු දෙකක් ද ගේට්ටුවක් ද ඉදිකිරීමට සමත් විය. ඉතා කෙටි කාලයක් තුළ විහාරස්ථානයේ සංවර්ධන කටයුතු රැසක් කළ උන්වහන්සේගේ එක් අරමුණක් වූයේ විහාරස්ථානයේ පිරිවෙනක් ආරම්භ කිරීමය. එහෙත් උන්වහන්සේගේ හදිසි අපවත් වීමත් සමඟ ඒ කටයුතු යටපත් වූයේය.එක්දහස් නවසිය පනස් එක වසරේ මාර්තු මස දාසය වන දින හෘදයාබාධයකින් අපවත් වූ මහින්ද හාමුදුරුවෝ වසර පහළොවක් ම වීරගහ පන්සලේ අධිපතිÀවය ඉසිලූහ.ඓතිහාසික වටිනාකමක් ඇති මහබෙල්ලන සුධර්මාරාම (වීරගහ) පන්සල පිළිබඳව ලිඛිත සටහනක් නැති වුව සිංහල රජකාලයේ එනම් කීර්ති ශ්‍රී රාජසිංහ රජ්ජුරුවන්ගේ කාලය දක්වා මෙම විහාරයේ ඉතිහාසය දිගුයැයි පැවැසිය හැකි ජනප්‍රවාද ඇත්තේය. මහනුවර, ගම්පොළ යුගවලට අයත් විහාරගෙයි සිතුවම් ද විහාරස්ථානයේ උඩමළුවේ රෝපණය කර ඇති බෝධින් වහන්සේ ද ඊට හේතු සාධක වේ. රාජසිංහ රජතුමා මෙම ස්ථානයේ රැඳී සිට විවේක ගත් හෙයින් ඒ බව සිහිවීමට එතුමා විසින් මෙම බෝධින් වහන්සේ රෝපණය කළ බව ජනප්‍රවාදයේ ඇත.කෙසේ වෙතත් විදේශයක ඉපිද කුඩා වියේදීම අපේ රටට පැමිණ රටේ බෞද්ධයන් පමණක් නොව සිංහල ජාතියම අවදි කරවීමට සමත් වූ ටිබෙට් හාමුදුරුවන් කළ මෙහෙය මිල කළ නොහැකි තරම්ය. උන්වහන්සේ විසින් රචනා කරන ලද නිදහසේ දැහැන, නිදහසේ මන්ත්‍රය, ලංකා මාතා වැනි ශ්‍රේෂ්ඨ කෘතීන් මෙන් ම අනෙකුත් කෘතීන් එකල පමණක් නොව අදට ද සමාජයට ගැළපෙන්නේය.උන්වහන්සේ අපවත් වීමෙන් පසුව භෂ්මාවශේෂ තැන්පත් කර සැදූ ස්මාරකයක් ද එක්දහස් නවසිය හැට නවය වසරේ ඉඳිකළ මහින්ද හිමි ප්‍රතිමාවක් ද මෙම විහාරස්ථානයේ දක්නට ලැබේ.එක්දහස් නවසිය හැත්තෑ එක වසරේ ඔක්තෝබර් විසිනව වෙනි දින මහින්ද හාමුදුරුවන් වෙනුවෙන් විශේෂ මුද්දරයක් හා මුල්දින කවරයක් නිකුත් කර තිබෙනවා.මේ කටයුතුවලට මුල්වෙලා තිබෙන්නේ එවකට නායක ධුරය හෙබවූ අළුබෝමුල්ලේ රතනජෝති ස්වාමින් වහන්සේ. මහින්ද හාමුදුරුවන් විසින් මෙම විහාරස්ථානයේ නව ලංකා දහම් පාසල ආරම්භ කර තිබෙනවා. අදටත් එම දහම් පාසල පවත්වාගෙන යනු ලබනවා. උන්වහන්සේ සිහි කිරීම සඳහා අප විසින් එක්සත් අරාබි එමීර් රාජ්‍යයේ හෙළබිම සංවිධානය හා එක්ව එස්. මහින්ද මාහිමි කෞතුකාගාරය හා පුස්තකාලය ඉදිකිරීමේ කටයුතු කරගෙන යනවා. එය ඉදිරියේදි විවෘත කිරීමට නියමිත වූ ඓතිහාසික වටිනාකමක් මෙන් ම මහාකවි ටිබෙට් ජාතික හාමුදුරුවන්ගේ සලකුණ ඇති මේ විහාරය රටට ඉතාම වැදගත් ස්ථානයක් ලෙසයි අපට දැනෙන්නේ.” වර්තමාන විහාරාධිපති අඹකොළවැව ධම්මදස්සි නායක ස්වාමින් වහන්සේ පවසන්නේය.ඉංගි‍්‍රසි ජාතික ෂෙලි අයර්ලන්තයේ නිදහස වෙනුවෙන් ද, ඉංග්‍රිසි ජාතික වයිරජ ඉතාලියේ හා ගී‍්‍රසියේ නිදහස වෙනුවෙන් ද කළාවූ මෙහෙයත්, ඊටත් වඩා වැඩියෙන් සිංහල ජාතියේ නිදහස වෙනුවෙන් ටිබෙට් ජාතික ඇස්. මහින්ද හිමියන් කළ සේවය අප අදත් හෙටටත් මතු මතුත් අගය කළ යුතුමය.අළුබෝමුල්ලේ එච්.ඩබ්ලිව්. නිකුලස් හා අජන්ත දයාසිරි යන මහත්වරුන්ට ස්තුතියඉනෝකා සමරවික්‍රමමුස්ලිම් නායක ටී. බී. ජායා වසර 67 කට පෙර පැවසු කතාවශ්‍රී ලංකාව නිදහස දිනා ගත්තේ අපේ රටේ එක් ජාතියක උත්සාහයකින් එක් ජාතියක වරප්‍රසාදයක් ලෙස නොවේ. මෙරට 1948 සිටි සිංහල, දෙමළ, මුස්ලිම් සියලු නායකයන්ගේ සියලු ජාතීන්ගේ එකමුතුව ඇතිව ඒ සියලු ජාතීන්ගේ වරප්‍රසාදයක් ලෙස අපි නිදහස ලබා ගත්තෙමු.ඒ අතර සිංහල දෙමළ නායකයෝ මෙන්ම මුස්ලිම් නායකයෝ ද පෙරමුණ ගත්හ.ඉංගී‍්‍රසි ආණ්ඩු කාලයේ මුලින්ම ව්‍යවස්ථාදායක මන්ත්‍රණ සභාවේ දී ද දෙවනුව රාජ්‍ය මන්ත්‍රණ සභාවේ දී ද නිදහස ලැබුණු පසු නියෝජිත මන්ත්‍රි මණ්ඩලයේ මන්ත්‍රීවරයකු ලෙස කටයුතු කළ ආචාර්ය තුවාන් බුර්හානුදීන් (ටී. බී.) ජායා මහතා මෙරට නිදහස් සටනට උර දුන් සැබෑ දේශපේ‍්‍රමියෙකි. තම ජන වර්ගය වන මුස්ලිම් ජාතියේ යහපතට වඩා සමස්ත ජාතියේ හා දේශයේ යහපත කෙරෙහි එදා ජයා මහතා වැඩි අවධානයක් යොමු කළේය.නිදහස ලබා ගැනීම සඳහා සුදු අධිරාජ්‍යවාදීන්ට එරෙහිව කරගෙන ගිය සටනට එදා ශ්‍රී ලාංකික දේශ හිතෛෂි නායකයෝ සියල්ලෝම සහයෝගය දුන්හ. ඒ එදා සිංහල, දෙමළ, මුස්ලිම් සහයෝගය ඉතා ඉහළම මට්ටමකින් තිබුණේය.මුස්ලිම් ප්‍රජාව වෙනුවෙන් ජාතික සටනට අමිල සහයෝගයක් ලබා දුන් අයෙකු ලෙස ටී. බී. ජායා මහතා අවිවාදයෙන්ම පිළිගත යුතුය.“නිදහස ලබා ගැනීමේ යෝජනාවට පක්ෂ වීමට නම් බහුතර ජනතාවට මෙන්ම සුළු ජනකොටස්වල පනහට පනහ වශයෙන් අයිතිය බෙදී යා යුතුය” යන යෝජනාව පූර්ව කොන්දේසියක් ලෙස ඉදිරිපත්ව තිබූ පසුබිමක 1945 නොවැම්බර් 9 වන දින රාජ්‍ය මන්ත්‍රණ සභාවට ඉදිරිපත් වූ ඩොමීනියන් තත්ත්ව පිළිබඳ විවාදය පැවතුණි. මෙම තීරණාත්මක අවස්ථාවේදී මෙරට මුස්ලිම් ජනතාව නියෝජනය කරන නායකයා ලෙසින් ආචාර්ය ටී. බී. ජායා කළ කතාව, තම වර්ගයාට වඩා තම මාතෘ භූමිය ඉහළින් තබා සැලකීම පිළිබඳ උතුම් ආදර්ශය ප්‍රදර්ශනය කළ අවස්ථාවන් විය.සෝල්බරි යෝජනා රාජ්‍ය මන්ත්‍රණ සභාව ඉදිරියේ විවාදය වූ අවස්ථාවේදීත් රාජ්‍ය මන්ත්‍රණ සභාවට ශ්‍රී ලංකා ස්වාධිනතා පනත එස්. ඩබ්ලිව්. ආර්. ඩී. බණ්ඩාරනායක මහතා ඉදිරිපත් කළ අවස්ථාවේදීත් මෙරට මුස්ලිම් ජනතාවගේ ස්ථාවරය පැහැදිලි කරමින් ඔහු කළ තීරණාත්මක වූත් ඓතිහාසික කතාව ශ්‍රී ලංකාවේ මුස්ලිම් ජනතාවට අනාගතයේදීත් තමන් ගමන් කළ යුතු මඟ පිළිබඳ මඟ පෙන්වන ප්‍රකාශයක් ලෙස සැලකීම වටී.ජයා මහතා මෙසේ පවසා ඇත.“මෙහිදී මා ගැන කියනවා නම් මා කතා කරනුයේ මුස්ලිම් සංගමයේ සම්පූර්ණ සහයෝගය ඇතිව බව සඳහන් කළ යුතුය. ලංකාවේ මුස්ලිම්වරුන් නියෝජනය කරන මුස්ලිම් සංගමය ලංකාවේ විවිධ ප්‍රදේශවල සිටින මුස්ලිම්වරුන්ගේ සංවිධානයන්හි නියෝජිතයන් සමඟ රාජ්‍ය මන්ත්‍රණ සභාව ඉදිරියේ ඇති මේ යෝජනාව ගැන සාකච්ඡා කළ බව ස්ථිර ලෙස ප්‍රකාශ කර සිටීමේ වගකීම මම භාර ගනිමි. දිවයිනේ සිටින මුස්ලිම් ජනතාවගේ පූර්ණ සහයෝගය මෙම නිදහස පිළිබඳ යෝජනාවට තිබෙන බව මෙම මන්ත්‍රී මණ්ඩලය ඉදිරියේ ප්‍රකාශ කිරීමට මට හැකිය. ලංකාවේ දේශපාලන නිදහස ගැන සලකා බලන කල එම නිදහස දිනා ගැනීමට කවර ක්‍රියාමාර්ගයකට වුවද අවතීර්ණ වීමට පමණක් නොව තමන් භුක්ති විඳින වාසි සහ ලාභ ප්‍රයෝජන ආදිය පරිත්‍යාග කිරීමට පවා මුස්ලිම් ජනතාව සූදානම්...සභාපති තුමනි, දේශපාලන ස්වාධීනත්වයට ඉහළින් පවත්නා වැඩිමනත් අයිතියක් ඇතැයි මම නම් නොසිතමි. පටු දෘෂ්ටියකින් බලන කල්හි මුස්ලිම් ජනතාවට මේ පනතේ අවාසිදායක කරුණු ඇති බව මට තේරුම් ගිය ද නිදහස වෙනුවෙන් මෙම පනතට සහාය දීමට අප සූදානම්.“මුස්ලිම්වරුන් ගැන සලකා බලන කල අප කොතැනක කවර තත්ත්වයකින් සිටිය ද මේ රටේ ජනතාවට නිදහස ලබා ගැනීම සඳහා ඇති කවර නම් ව්‍යාපාරයක වුණද පෙරමුණ ගෙන සිටීම අපගේ ප්‍රධාන යුතුකමකි. සටන පූර්ණ ස්වාධීනත්වය සඳහා නම් කිසිදු ලාභයක් හෝ අපේක්ෂාවකින් තොරව කටයුතු කිරීමට මුස්ලිම්වරුන් සූදානම්ය. දැනට පවත්නා සකල විධ විෂමතා ස්වාධීනත්වය විසින් අකාමකා දමන බව අප විශ්වාස කරමු.” යනුවෙන් ජායා මහතා කළ කථාව ඓතිහාසික ප්‍රකාශයක් ලෙස හැඳින්වීමට පුළුවන.ජායා මහතා මුස්ලිම් ජාතිවාදීන්ට වඩා තම මවුබිමට ආදරය කළේය. ජාතික - ආගමික සාමය නිතරම ඔහු ප්‍රාර්ථනා කළේය. රටේ සියලු ජාතින් ආගමිකයන් එකට සිටින තාක් කල් අපේ රටේ ශක්තිය සුවිශාල බව ඔහුගේ මතය විය. එය අදට ද සත්‍යයකි.නිහාල් පී. අබේසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>03</day>
    </date>
    <link>http://www.silumina.lk/2013/02/03/_art.asp?fn=af1302032</link>
    <topic>මගේ වම් අත කැපුණත් මගේ ආත්ම ශක්තිය කවරදාවත් කැපෙන්නෙ නෑ</topic>
    <author>සකස් කළේ - සුනිල් දයා අල්විස්</author>
    <content>-වම් අත අහිමි වූ අචලා ප්‍රියදර්ශනී කියයිමට නැතිවුණේ මගේ වම් අතයි. නමුත් ඒ නැතිවෙච්ච අතට අත් දස දහස් ගණනක ශක්තියක් මට දැන් ලැබී තිබෙනවා. ඒ නිසා මට අහිමි වුණ අත ගැන මම දුක්වෙන්නේ නැහැ. අඬන්නේ නැහැ. සියලු දේ අමතක කරලා මම හිත හදාගෙන අනාගතයට මුහුණ දෙනවා. ජය ගන්නවා.වම් අත අහිමි වුවද සිදුවූ ඒ දේ ගැන වැළපෙමින් පසුතැවෙමින් සිටින්නේ නැතිව රෝගී ඇඳේ සිට පැකිලීමකින් තොරව දිරිමත් තරුණ දියණියක් ලෙස මේ වදන් පෙළ පවසා සිටියේ අචලා ප්‍රියදර්ශනීය.කොළඹ විශ්වවිද්‍යාලයේ නීති පීඨයේ අවසාන වර්ෂයේ ශිෂ්‍යාවක් වන අචලා දියණියට ඇගේ වම් අත අහිමිවීමට තුඩුදුන් සිද්ධිය රටේ මේ වන විට ආන්දෝලනාත්මක පුවතක් බවට පත්වී තිබේ.අමිහිරි සිදුවීමක් සිදුවුණා. ඒ දේ සිදුවෙලා හමාරයි. මේ මොහොත වන විට සිදුවුණ ඒ සියල්ල අමතක කරලා අනාගතයට මුහුණ දෙන්න මම සූදානම්. අචලා තම අනාගතය සැලසුම් කරන්නට දිගු ගමනක් යන්නට අදිටනින් කරුණු පවසන්නේ දැඩි ආත්ම විශ්වාසයෙන්ය.වම් අත දැන් අචලාට අහිමිය. නමුත් අචලා පවසන්නේ තවමත් තම අත තිබෙනවා වගේ හැඟීමක් හා දැනීමක් පවතින බවයි.මේ වෙනකොට මගේ අතේ කපා ඉවත් කරන ලද කොටසට පසු ඉතිරිවී තිබෙන කොටසේ කැපුම් තුවාලවලින් ඇතිවී තිබුණ වේදනාවන්ද මට අමතක වී ගෙන යනවා. මම ඇඳ උඩටම වෙලා ඉන්න බලාපොරොත්තුවක් නැහැ. ඉක්මනින් සනීපවෙලා මගේ අනාගත බලාපොරොත්තු ඉෂ්ට කරගන්න කටයුතු කරනවා.ලබන ජූනි මාසයේ දී අචලා නීති උපාධිය සඳහා වන අවසන් වසරේ විභාගයට පෙනී සිටීමේ එකම බලාපොරොත්තුවෙන් පසුවන්නීය. ඒ සඳහා ඇය දැන් සිටම සූදානම් වෙයි. විභාගය ලියා එය සමත්වීමෙන් පසු නීතිඥවරියක් ලෙස දිවුරුම් දී නීති නිලධාරිනියක් ලෙස සේවය කරන්න ඇය බලාපොරොත්තු වෙයි.අචලා ජාතික රෝහලට මාරුකර එවන්නේ මාතර රෝහලෙන්. මාතර රෝහලට අචලා ඇතුළු කරන්නේ නිවසේ දී සිදුවූ වැටීමකින් වම් අතේ අස්ථි බිඳී යාමක් නිසාය.බිඳී ගිය අතේ වේදනාව කැක්කුම වැඩිවීමත් ප්ලාස්ටර් යෙදීමත් අත ඉදිමී නිල්පැහැ ගැනීමත් ප්ලාස්ටරය කැපීමත් මාතර රෝහලෙන් අචලා කොළඹ ජාතික රෝහලට මාරුකර එවන්නේත් අවශ්‍ය ප්‍රතිකාර ලබාදීමටය.අචලාගේ ජීවිතයේ තීරණාත්මක අවස්ථාවට මුහුණ දෙන්නේ කොළඹ ජාතික රෝහලේදීය. ජාතික රෝහලට අචලා ඇතුළත් කරන විටත් ඇගේ වම් අතෙහි ස්නායු රැසක් මියගොස් තිබුණි.අත නොකපා ඇගේ ජීවිතය බේරා ගන්න බැරි තත්ත්වයක් බවට පත්වී තිබුණි. මේ නිසා අචලාට වම් අත පුදා ජීවිතය රැක ගන්නට අන්තිමේදී සිදුවිය. අචලාගේ වම් අත කැපුණේ එසේය.මෙම කනගාටුදායක පුවත පිළිබඳ තොරතුරු මහින්ද රාජපක්ෂ ජනාධිපතිතුමා ද දැනගත්තේය. අචලාට සිදුවූ මේ විපත ගැන කම්පාවට පත් ජනාධිපතිතුමා ඇයට අවශ්‍ය සියලුම පහසුකම් සලසාදීමට මේ වන විට පියවර ගෙන තිබේ.අචලාට අලුත්ම ඉලෙක්ට්‍රොනික අතක් ලබාදෙන්නට රජය සූදානම් වෙයි. ඒ සඳහා හොඳම එවැනි අතක් ගැන කරුණු විමසමින් සිටිති.මහින්ද රාජපක්ෂ ජනාධිපතිතුමාගේ උපදෙස් පරිදි ඇයගේ මේ පහසුකම් සලසා දීමට රජය පියවර ගෙන තිබෙන අතර අචලාගේ සුවදුක් බැලීමට විදේශ කටයුතු ඇමැති මහාචාර්ය ජී. එල්. පීරිස් සහ පාර්ලිමේන්තු මන්ත්‍රි නාමල් රාජපක්ෂ මහතා ද ජාතික රෝහලට ගොස් රජය වෙනුවෙන් මේ කටයුතු සිදු කරන බව අචලාට දැනුම් දී තිබේ.මීට අමතරව අචලාගේ උසස් අධ්‍යාපන කටයුතු ඉදිරියටත් බාධාවකින් තොරව සිදු කරගෙන යාමට උසස් අධ්‍යාපන ඇමැති එස්. බී. දිසානායක මහතා විසින් ද මුදල් ලබාදීමට පොරොන්දු වී ඇත.ජුනි මාසයේ අචලා නීති උපාධි විභාගයේ අවසාන විභාගයට පෙනී සිටීමේ දී ඇය වෙනුවෙන් සියලු පහසුකම් ලබාදීමට විශ්ව විද්‍යාලය ද පියවර ගෙන ඇත.කොළඹ විශ්ව විද්‍යාලයේ හිටපු කුලපතිනිය වන ක්ෂණිකා හිරුඹුරේගම මහත්මිය විශ්ව විද්‍යාල ප්‍රතිපාදන කොමිසමේ නව සභාපතිනිය ලෙස පත්වී යාමට ප්‍රථම මේ සඳහා සියලු කටයුතු සිදුකර ඇයට පහසුකම් සලසා දෙන්නට උපදෙස් ලබා දී තිබේ.මේ සියලු කටයුතු මෙසේ සිදු කෙරෙද්දී අචලා වෙනුවෙන් පිහිටුවන ලද ‘හෑන්ඩ් ෆෝ අචලා’ (Hand for Achala) විශේෂ ව්‍යාපෘතිය දිගටම අචලා සොහොයුරිය නඟා සිටුවීම සඳහා පවත්වාගෙන යමින් පුළුල් වැඩ පිළිවෙළක් ක්‍රියාත්මක කිරීමට පියවර ගෙන ඇතැයි කොළඹ විශ්ව විද්‍යාල නීති පීඨ ශිෂ්‍ය සභාව පවසයි.විදේශ කටයුතු ඇමැති මහාචාර්ය ජී.එල්.පීරිස් හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ යන මහත්වරු නීති පීඨයේ ශිෂ්‍ය සංගම් නියෝජිතයන් සමඟ පැවැත්වූ සාකච්ඡාවකදී හෙළි වී තිබෙන්නේ රජය මේ සඳහා මූලික වන බවය. කොළඹ විශ්වවිද්‍යාලයේ නීති පීඨයේ ශිෂ්‍යයන් විසින් අචලාට ඉලෙක්ට්‍රොනික අතක් සපයා ගැනීමට මේ වන විටත් ‘හෑන්ඩ් ෆෝ අචලා ජස්ටිස් ෆෝ නෙග්ලිජන්ස්’ (Hand for Achala Justice for Negligence) නමින් අරමුදලක් පිහිටුවා ඇත.මේ ඉලෙක්ට්‍රානික අත ජර්මනියෙන් හෝ ඊශ්‍රායලයෙන් ගෙන්වීමටත් එය සැත්කමකින් අචලාට සවිකරදීමට හෝ රටවල් දෙකකින් එකකට අචලා යවා සැත්කම එම රටවලදී සිදුකර දීමටත් හැකිදැයි කරුණු සොයා බලන විදේශ කටයුතු අමාත්‍යාංශය මේ සඳහා අවශ්‍ය සියලු පහසුකම් සලසා දීමට ද පොරොන්දු වී තිබේ.අචලාට ඉලෙක්ට්‍රොනික අතක් සවිකර එම කටයුතු අවසන් කරන තුරු අවශ්‍ය කටයුතු සිදුකිරීමේ සියලු වගකීම් ජනාධිපතිතුමා විසින් ආරක්ෂක ලේකම් ගෝඨාභය රාජපක්ෂ මහතා වෙත පවරා තිබේ.අචලාට අතක් ලබාදී එය සවි කර සිටීමේ කටයුතු අවසන් කිරීම දක්වා නිසි බලධරයා ලෙස පත්කොට සිටින්නේ ආරක්ෂක අමාත්‍යාංශයේ උපදේශක මේජර් ජෙනරාල් පාලිත ප්‍රනාන්දු මහතා ක්‍රියාකරනු ඇත.අචලාට කෘත්‍රිම අතක් ලබාදීමේ අරමුණින් පිහිටුවන ලද අරමුදලට මුදල් බැර කිරීමට ලංකා බැංකුවේ විශාඛා ශාඛාවේ 74280067 අංකය සහ කොමර්ෂල් බැංකුවේ රීඩ් මාවතේ ශාඛාවේ 8116015076 අංකයෙන් ද ගිණුම් ආරම්භ කොට තිබේ.ජාතික රෝහලේ 64 වැනි වාට්ටුවේ අචලා දැන් ප්‍රතිකාර ලබමින් පසුවන්නීය. ඇයගේ ඇඳ වටා බොහෝ දෙනා සිටිති. ඇය බලන්නට ගමේ මිතුරියන් පාසලේ මිතුරු මිතුරියන් නෑදෑයන් ගුරුවරු මෙන්ම නීති පීඨයේ සිසුන් ද කථිකාචාර්යවරු ද පැමිණෙති. දන්නා පිරිස මෙන්ම නොදන්නා පිරිස ද පැමිණ ඇයගේ සුවදුක් විමසා ඉක්මන් නිරෝගී සුවය ප්‍රාර්ථනා කරති.වෛද්‍යවරුන්ගේ ප්‍රතිකාරත් හෙදියන්ගේ සාත්තුවත් ඇය කෘතඥතාපූර්වකව සිහිපත් කරයි. දිවා රෑ දෙකේ අචලා අත හැර නොගොස් ඇඳ ළඟට ම වී තනිරකින්නේ නීති පීඨයේම සිසුවියන්ය.අචලාගේ පියා ඩබ්ලිව්.කේ.සුගතදාසය. මාතර දිස්ත්‍රික්කයේ හක්මන බොරලුවහේන හීගොඩ ඌරුබොක්ක ප්‍රදේශයේ පදිංචිව සිටියි. අචලාට සිටින්නේ එකම සහෝදරයෙකි. ඔහු නමින් දර්ශන තිලකරත්නය. ඔහු විවාහකයෙකි. මේ පවුලේ පියාත් පුතාත් රැකියාවක් නොකරයි.අක්කර තුන්කාලක පමණ ඉඩමේ ඔවුන්ගේ එකම ආදායම තේ වගාකර තිබීමය. කුඩා තේ වතු හිමියකු ලෙස සුගතදාස මහතාට ලැබෙන ආදායම පවුලේ ජීවත්වීමට ප්‍රමාණවත් නැති නිසාත් අචලාගේ අධ්‍යාපන කටයුතු සඳහා වියදම් දැරීම පිණිස අම්මා ලෙබනනයේ රැකියාවක් කරයි.2011 වර්ෂයේදී ලංකාවට පැමිණි අචලාගේ අම්මා දැන් ආපසු එන්නේ දුවට අත්වූ ඛේදජනක ඉරණම ගැන තොරතුරු සැළවීමෙනි. අම්මා අචලා දියණිය හමුවන සංවේදී අවස්ථාව අපට හිතාගත හැකිය.අචලාගේ පියා පවසන්නේ දුව හිත හදාගෙන ඉවරයි. බයවෙන්න දෙයක් නැහැ කියලයි. එයා අන්තිම විභාගෙත් අරගෙන පාස්වෙලා නීතිඥයෙක් වෙනවා කියන්නේ අධිෂ්ඨානයෙන්මයි. දුවට ඒ කඩඉම පසුකරන්න පුළුවන්. දුව දක්ෂයි. නිර්භීතයි.නංගිගේ අත කපල දැම්මට පස්සේ නංගිව බලන්න අපි පැමිණි අවස්ථාව හරිම දුක්බරයි. අපිව දැක්ක නංගි කඳුළු හංගාගෙන අපිවත් දිරිමත් කරමින් කතා කරලා කියන්නෙම විභාගෙ අරගෙන සමත් වෙන බවයි. අචලාගේ සොහොයුරු දර්ශන තිලකරත්න පැවසුවේත් එම වදන්මය.අචලාගේ කපා දමන ලද වම් අතේ තුවාලය දැන් ශීඝ්‍රයෙන් සුවවෙමින් පවතී. ඇය ඉක්මනින්ම රෝහලෙන් පිටව යාමට බලාපොරොත්තු වේ. අතේ ප්‍රශ්නය ඇය මේ වන විට අමතක කර ඇත්තේ සිදුවුන දේ හෝ සිදුවෙච්ච දේ ගැන සිතීමෙන් ඵලක් නොවන නිසාය. ඇය තම ජීවිතයේ අලුත් ගමන රෝහලෙන් පිටව පියමං කරන්නට ආරම්භ කරන්නේ අභියෝග සමඟ නීති උපාධිය සපුරා ගැනීමේ ජයටැඹ කරා එළඹෙන්නට. වැටුණ අචලා නැඟී සිටින්නේ ද එතැනිනි. අචලාට මින්මතුවට එළැඹෙන හැමදාම සුබ දවසක් වේවා.සකස් කළේ - සුනිල් දයා අල්විස්ඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>03</day>
    </date>
    <link>http://www.silumina.lk/2013/02/03/_art.asp?fn=af1302034</link>
    <topic>කඩු පහරකින් හානියට පත් මුහුණ යළි සැකසූ විස්මිත සැත්කමක්</topic>
    <author>සකස් කළේ - සුනිල් දයා අල්විස්</author>
    <content>ලොමු දැහැගැන්වෙන ත්‍රාසජනක කතාවල මෙන් වර්තමානයේ සෑම දිනකම පාහේ සිදුවන මිනීමැරුම් හදිසි අනතුරුවල වර්ධනයක් දක්නට ලැබෙතියි සමාජ විශ්ලේෂකයෝ කියති.මේ අනතුරක් නොව සිදු කළ අනතුරක් පිළිබඳ කතාවකි. මේ අනතුරට භාජනය වූ තැනැත්තාගේ ජීවිතය බේරාගැනීමට දෙවිවරු මෙන් පිහිටවූයේ වෛද්‍ය කණ්ඩායමයි.ගැටුමක ප්‍රතිඵලයක් වශයෙන් කඩු පහරක් නිසා සිය මුහුණ බරපතළ ලෙස කැපුම් පහරවලට ලක්වූ බුද්ධික සිල්වා නැමැති විසිහතර හැවිරිදි තරුණයකු කළුතර රෝහලින් කොළඹ ජාතික රෝහලට මාරුකර එවන ලද්දේ ඉකුත් සෙනසුරාදා (26) අලුයම් යාමයේදීය.හදිසි අනතුරු අංශයට ඔහු රැගෙන එනවිට මේ තරුණයාගේ මුහුණ එකම තුවාලයක් බවට පත්ව තිබිණි. මුහුණෙන් රුධිරය වෑස්සෙමින් තිබිණි. මුහුණේ කැපුම් තුවාලවලට අමතරව ඔහුගේ පපු ප්‍රදේශයේ ද කැපුම් තුවාල වූ නිසා එම ප්‍රදේශයට ද සැත්කම් කළ යුතුව තිබුණි.පපුවේ සැත්කම් ද වහ වහා සිදු කෙරිණ. රෝගියාගේ මුහුණේ සිදුකළ යුතු සැත්කම් ප්‍රතිකාරවලට ඔහු ප්ලාස්ටික් ශල්‍ය අංශයට යොමු කිරීමේ කාර්යය ද සිදුවිය. මේ අංශයේ ජ්‍යෙෂ්ඨ ලේඛකාධිකාරී වෛද්‍ය අමිල සිරිවර්ධන මහතාට ලැබී තිබුණ රෝගියාගේ තොරතුරු අනුව ඔහු මේ ගැන ප්ලාස්ටික් ශල්‍ය අංශයේම සිටින ශල්‍ය විශේෂඥ වෛද්‍ය ගයාන් ඒකනායක මහතාට රෝගියා පිළිබඳ තොරතුරු සැපයීය.රෝගියා ශල්‍යාගාරය වෙත රැගෙන ගිය සැනෙකින් මෙවන් සැත්කමක් සිදු කළ නොහැකිය. වෛද්‍ය අමිල සිරිවර්ධන, වෛද්‍ය ගයාන් ඒකනායක යන මහත්වරු ඇතුළු උගුර, කණ, නාසයට අදාළ වෛද්‍යවරුන් ගේ ද නිර්වින්දන වෛද්‍යවරු ඇතුළු වෛද්‍ය කණ්ඩායමක් ද ඊට අමතරව හෙද හෙදි සහ සේවක කාර්ය මණ්ඩලයක සාමූහික කණ්ඩායමක් ද සැදී සැත්කම සිදුවිය යුතු ආකාරය සැලසුම් කෙළේය.සැත්කමට ප්‍රථම, රෝගියාගේ මුහුණේ ලේ පෙනහල්ලට එකතුවීම වැළැක්වීමටත් රෝගියාට හුස්ම ගැනීමේ පහසුව ඇති කරදීම පිණිසත් බෙල්ලේ ගලනාළයේ සිදුරක් ඇති කොට හුස්ම ගැනීමේ පහසුව ද වෛද්‍යවරුන් විසින් සලසන ලදී.මුහුණේ සිදුවී තිබුණ බරපතළ කැපුම් තුවාල නිසා සැත්කම් කිහිපයක්ම සිදුකළ යුතු විය. එකින් එකට සිදු කළ යුතු සැත්කම් වෛද්‍යවරු තීරණය කළහ. සෙනසුරාදා (26) උදේ 9 පමණ මේ රෝගියාගේ මුහුණේ එක සැත්කමක් නොව සැත්කම් මාලාවක් සිදු කිරීම ආරම්භ විය.මේ සැත්කම් කිරීම සිදුකළ ශල්‍යාගාරය හා එම වේලාව එම මොහොතේ මේ රෝගියා වෙනුවෙන් ලබා දුන්නේ විශේෂඥ වෛද්‍ය දුලිප් පෙරේරා මහතාය. එදින උදේ වරුවේම මේ ශල්‍යාගාරය වෙන්කර තිබුණේ මේ වෛද්‍යවරයාගේ රෝගීන්ගේ සැත්කම්වලටය.මේ රෝගියා වෙනුවෙන් සැත්කම් සිදුකිරීමට ශල්‍යාගාරය වෛද්‍ය දුලිප් පෙරේරා මහතා විසින් ලබාදීම ගැන සැත්කම සිදුකළ වෛද්‍ය කණ්ඩායම ඔහුට තුති පුද කරයි.රෝගියා බරපතළ ලෙස තුවාල ලබා මුහුණට බරපතළ ලෙසින් හානි සිදුවී තිබුණත් ඔහුගේ සිහිය නැතිවී නොතිබුණි. මුහුණේ තුවාලවල බරපතළ තත්ත්වය කොතෙක්දැයි කිවහොත් වම් පැත්තේ මුහුණේ කොටස් කැපී වෙන් නොවී පැවතුණේ හමෙන් පමණක් එල්ලී තිබෙන ආකාරයටය.උඩි හනුව සහ යටි හනුව දෙකම හානියට පත්වී තිබුණි. නාසයත් කැපී වෙන්වෙන තරමට පැවතුණි. වම්පැත්තේ ඇසට ලොකු අනතුරක් සිදුවී නොතිබුණත් තුවාල සිදුවී තිබිණ. එහෙත් එහි ඇස්පිල්ලමට විශාල හානියක් සිදුවී තිබුණ නිසා එහි සැත්කමක් ද කළ යුතුව තිබුණි. නැතිනම් එම ඇසේ පෙනීම නැතිවම යන්නට ඉඩ තිබුණි. දිවත් යටිතල්ලේ හනුවත් කැපී ගොස් තිබුණේ දරුණු අන්දමටය. මුහුණේ වම් පැත්තේ ස්නායුවක් කැපී යාම නිසා එයත් ප්‍රකෘතිමත් කළ යුතුව තිබුණි. රෝගියාගේ කට වහන්න බැරි තත්ත්වයක මේ නිසා තිබුණි.මේ සියලු කැඩීම් බිඳීම් කැපීම් එකින් එක හරිගස්සා සැත්කම් සිදුවූයේ විශ්මිත ලෙසිනි.විශේෂඥ ශල්‍ය වෛද්‍ය අමිල සිරිවර්ධනවිශේෂඥ ශල්‍ය වෛද්‍ය දුලිප් පෙරේරා’ටයිටේනියම්’ නමින් හඳුන්වන විශේෂිත ලෝහ වර්ගය යොදා සාදන ලද පතුරු කොටස් විශේෂිත වූ ඇණ විශේෂ සැත්කම් මැසුම් නූල් යොදා කැපුණ කැඩුණ ඇට සහ මස්ගොඩක් බවට පත්ව තිබුණ මිනිස් මුහුණ වෛද්‍ය කණ්ඩායමේ සැත්කම්වලට හුරු සුපුරුදු දෙඅත්වල සිහින් ඇඟිලි තුඩුවලින් විශ්වකර්ම ලෙස යළි ප්‍රකෘතිමත් වූයේ අදහාගත නොහැකි ලෙසය.ඉකුත් සෙනසුරාදා (26) උදේ 9 සිට පමණ රාත්‍රි 7 පසුවන තුරු පැය දහයකට අධික කාලයක් මෙලෙස මේ සැත්කම සිදුවිය.රෝගියාගේ වගකීම බාරගෙන වෛද්‍ය කණ්ඩායමට රෝගියා බාරකොට මේ කටයුතු අධීක්ෂණය කෙළේ ප්ලාස්ටික් ශල්‍ය විශේෂඥ වෛද්‍ය ධම්මික දිසානායක මහතාය. නිර්වින්දන විශේෂඥ වෛද්‍ය පී.අලුත්ගේ මහතා සහ ඔහුගේ සහායට නිර්වින්දන වෛද්‍ය කණ්ඩායමක් ද සැත්කම සිදු කළ මුළු කාලය පුරා උපරිම සහායක් ලබාදී තිබුණි.දැඩි සත්කාර ඒකකයේ වෛද්‍යවරු ද හෙද කණ්ඩායම ද රෝගියා වෙනුවෙන් කැපවී කටයුතු කර තිබේ. ප්ලාස්ටික් සැත්කම් අංශයේ හෙදි සොහොයුරි ශ්‍යාමා ඒකනායක ප්‍රමුඛ එම අංශයේ හෙද හෙදි කණ්ඩායම අනිකුත් සේවක මණ්ඩලය ද මේ සැත්කම් කටයුත්ත සාර්ථක කිරීම සඳහා කැපවීමෙන් ලබාදුන් දායකත්වය මෙහි වෛද්‍යවරු අගය කරති.සැත්කම සියයට සියයක්ම සාර්ථකව සිදු කෙරී ඇත. අනතුරට මුහුණ පෑ තරුණයාට මුහුණේ කැළැල් සහ මුහුණේ සුළු කොටසක අනතුරේ බැරෑරුම් තත්ත්වය අනුව පසු අවස්ථාවක සුළු හිරිවැටීමක් ඇතැම්විට ඇතිවිය හැකිය.අපේ අංශයෙන් සැත්කම හොඳින් සිදු කරනවා. සුවය ලබා දෙනවා. දවස් හතරකින් පහකින්ම රෝගියා නිවෙසට යාමට සැලැස්වීම අපේ මෙම ප්ලාස්ටික් ශල්‍ය අංශයේ ප්‍රතිපත්තියක් වී තිබෙන බවය.මේ සැත්කමත් සමගම රෝගියෙකු පිළිබඳ මුහුණේ සිදු කෙරෙන සම්පූර්ණ ප්ලාස්ටික් සැත්කමක් ප්‍රථම වරට අප සාර්ථක ලෙසින් සම්පූර්ණ කරගත් බවද වෛද්‍ය ගයාන් ඒකනායක මහතා සඳහන් කෙළේය.මුහුණේ අනතුරුවල දී මෙවැනි සම්පූර්ණ සැත්කම් මින් ඉදිරියට වුවද රෝගීන්ගේ පැමිණෙන සංඛ්‍යාව අනුව මේ අංශයෙන් සිදු කිරීමට හැකි බවට කදිම නිදසුනක් මෙම සැත්කමෙන් ඔප්පු කර දී තිබේ.මුහුණේ සිදුවී තිබුණ බරපතළ කැපුම් කැඩීම් හා තුවාල නිසා ජාතික රෝහලට ඇතුළත් වී අවසානයේ ප්ලාස්ටික් ශල්‍ය වෛද්‍ය අංශයෙන් ප්‍රතිකාර ලබා දැඩි සත්කාර ඒකකයේ ප්‍රතිකාර ලබමින් සිටින බුද්ධික ද සිල්වා තරුණයා තව නොබෝ දිනකින් සුවය ලැබ නිවසට යනු ඇත.නිවෙසට එසේ ඔහු යන දිනය උදාවූ විට ඔහුටත් වඩා වැඩියෙන් සන්තෝෂයට පත්වන්නේ සැත්කම් සිදුකළ වෛද්‍ය කණ්ඩායම සහ හෙද සහ අනිකුත් කාර්ය මණ්ඩලයයි.බුද්ධික නිවෙසට යන දිනය උදාවූ විට ‘මගේ ජීවිතය බේරාගන්නට උදව් කළ දොස්තර මහත්වරුන්ට හෙදියන්ට බොහොම පින්සිද්ධ වෙනවා. බොහොම ස්තුතියි. මම ගිහින් එන්නම්’ කියනු නොඅනුමානය.අපේ විශේෂ ස්තුතියසැත්කම පිළිබඳ තොරතුරු සැපයූ, ජාතික රෝහලේ ප්ලාස්ටික් ශල්‍ය වෛද්‍ය අංශයේ ප්ලාස්ටික් ශල්‍ය විශේෂඥ වෛද්‍ය ගයාන් ඒකනායක, මේ සඳහා අවසරය ලබාදුන් ජාතික රෝහලේ අධ්‍යක්ෂ වෛද්‍ය අනිල් ජාසිංහ මහතාට. සකස් කළේ - සුනිල් දයා අල්විස්ඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>03</day>
    </date>
    <link>http://www.silumina.lk/2013/02/03/_art.asp?fn=af1302033</link>
    <topic>උසස් පෙළ හපන්නු</topic>
    <author>විස්තර හා ඡායාරූප ඒ.ටී.කහඳුගොඩ</author>
    <content>ජනාධිපතිතුමා අතින් රුසිරු හා කසුන් ත්‍යාග ලබන අවස්ථාවවිභාග ඉතිහාසයේ අලුත්ම පිටුවක් පෙරළමින් පසුගියදා ගමේ පාසලක් පිට පිට ජයග්‍රහණ රැසක් අත්කර ගත්තේය. ඒ විභාග ඉතිහාසයට මෙන්ම පාසල් ඉතිහාසයට ද අලුත් සන්ධිස්ථානයක් එක් කරමිනි.අගනුවරින් බැහැර පාසලක උසස් පෙළ ජීවවිද්‍යා අංශයෙන් මෙන්ම ගණිත අංශයෙන් ඉහළම දක්ෂතා දැක්වූ දරු දෙදෙනෙක් පසුගියදා රටම හැඳින ගත්හ. ඒ වීරකැටිය රාජපක්ෂ මහා විදුහලෙනි. ජීවය දුන් මවුපියන්ට මෙන්ම ඔවුනට දෙවැනි වරට ජීවය දුන් පාසල් මාතාවට මේ දරුවන් මැණිකකි. රටටම සම්පතකි.කොළඹට කිරි අපට කැකිරි සංකල්පය වෙනසකට ලක්කරමින් නගරයේ ජනප්‍රිය පාසල් අධ්‍යාපනය ගමේ දරුවන්ට ද ලබාදීමට රජය ගන්නා උත්සාහය අගය කළ යුතු කරුණකි. ඉතිහාසයේ ජීවවිද්‍යා හා ගණිත අංශයෙන් එකවිට ඉහළම දක්ෂතාවක් ගමේ පාසලකින් මතුකළ අවස්ථාවක් මීට පෙර අප දැක තිබුණේ නැත. වීරකැටිය රාජපක්ෂ මධ්‍ය විදුහලේ ඒ දරුවන් ගමට පාසලට ගෙන දුන් ඒ ජයග්‍රහණය අප අගය කළ යුත්තේ ඒ නිසාය.දකුණු ලක කීර්තිමත් පාසලක් වන වීරකැටිය රාජපක්ෂ මධ්‍ය විද්‍යාලය ඉතිහාසයට නව පිටුවක් එක්කරමින් මෙවර අධ්‍යාපන පොදු සහතික පත්‍ර උසස් පෙළ විභාගයේ ජීවවිද්‍යා සහ ගණිත යන අංශ දෙකින්ම දිවයිනේ ප්‍රථමයන් බිහිකොට තිබේ.එසේ විද්‍යාලයට කීර්තියක් ලබාදී ඇත්තේ ජීවවිද්‍යා අංශයේ ආර්.එස්.පී.කසුන් ලක්මාල් සහ ගණිත අංශයේ රුසිරු ගාම්භීරආරච්චි යන ශිෂ්‍යයන් දෙදෙනායි.මිද්දෙනිය මුරුංගස්යායේ බින්තැන්නේ ගෙදර පදිංචි කසුන් ජීව විද්‍යා අංශයෙන් දිවයිනෙන් ම පළමුවැනියා ලෙස උසස් පෙළ විභාගයෙන් සමත් වී තිබේ.කසුන්ගේ පියා කටුවන මහජන සෞඛ්‍ය පරීක්ෂක ආර්.එස්.පී.පියදාස මහතායි. මව එන්.ඒ.දයාවතී මහත්මියයි. ඇය පවුල් සෞඛ්‍ය සේවා නිලධාරිනියක ලෙස අගුණකොළපැලැස්ස සෞඛ්‍ය වෛද්‍ය නිලධාරි කාර්යාලයට අනුයුක්තව සේවය කරයි.ඔහු සිය ප්‍රාථමික අධ්‍යාපනය ලබා ඇත්තේ මිද්දෙනිය ප්‍රාථමික විද්‍යාලයෙනි. පළමු ශ්‍රේණියේ සිට පස්වැනි ශ්‍රේණිය දක්වා එහි ඉගෙනුම ලැබූ කසුන් 5 ශ්‍රේණියේ ශිෂ්‍යත්ව විභාගය සඳහා ද පෙනී සිටියේ එම විද්‍යාලයෙනි.ශිෂ්‍යත්ව විභාගයෙන් ලකුණු 175ක් ලබාගත් ඔහු හම්බන්තොට දිස්ත්‍රික්කයේ හත්වැනියා විය. කසුන් සිය ද්විතියික අධ්‍යාපනය සඳහා තෝරා ගත්තේ වීරකැටිය රාජපක්ෂ මධ්‍ය විද්‍යාලයයි.6 වැනි ශ්‍රේණියේ සිට උසස් පෙළ දක්වා එහි අධ්‍යාපනය ලැබූ කසුන් සාමාන්‍ය පෙළ විභාගය ඒ සාමාර්ථ 7ක් සහ බී සාමාර්ථ දෙකක් සමඟ සමත් විය.පාසලේ ශිෂ්‍ය නායකයකු ලෙස ද කටයුතුª කරමින් විද්‍යාලයේ විෂය සමගාමී සහ විෂය බාහිර ක්‍රියාකාරකම්වලදී ද ප්‍රමුඛස්ථානය ගෙන කටයුතු කළ හෙතෙම විද්‍යා සංගමයේ සභාපතිවරයා වන අතර චෙස් සංගමයේ ද සාමාජිකයෙකි.ජීව විද්‍යා අංශයෙන් ඉගෙනුම ලබද්දී විද්‍යාලයේ විදුහල්පති අතුල විජේවර්ධන මහතා සහ භෞතික විද්‍යා ආචාරිනී අනෝමා, ජීව විද්‍යා ආචාරිනී ලීලා සහ රසායන විද්‍යා ආචාරිනී ප්‍රියංගනී යන ගුරු මෑණිවරුන් ඇතුළු විද්‍යාලයේ ආචාර්ය මණ්ඩලය ඔහු ඉතා ගෞරවයෙන් සිහිපත් කරයි. එමෙන්ම තංගල්ල නගරයේ පෞද්ගලික උපකාරක පන්තිවල ගුරුවරුන්ට ද ඔහු ප්‍රණාමය පුදකරයි.කසුන් සිය ජයග්‍රහණය ගැන සඳහන් කරන්නේ මෙසේය.මේ ජයග්‍රහණය පිටුපස විශාල පිරිසක් ඉන්නවා. මගේ අම්මා, තාත්තා, නංගී, ගුරු මෑණිවරු, ගුරු පියවරු වගේම මගේ යාළුවොත් මේ ජයග්‍රහණයේ කොටස්කරුවෝ. ගණිත අංශයෙන් ලංකාවේ පළමුවැනියා වූ රුසිරු මගේ හොඳ යහළුවෙක්.අපි දෙදෙනාම රාජපක්ෂ විද්‍යාලයේ වීම ආඩම්බරයක්.ආත්ම ශක්තිය, කැපවීම සහ අධිෂ්ඨානය තිබෙනවා නම් තම ඉලක්ක කරා යන්න පුළුවන් බව කසුන් පවසයි. මගේ මතු බලාපොරොත්තුව හෘද රෝග විශේෂඥ වෛද්‍යවරයකු වීමයි.කසුන් ලක්මාල් ගේ පියා ආර්.එස්.පී.පියදාස මහතා - පුතා සාමාන්‍ය පෙළ විභාගයට ඒ තරම් ටියුෂන් පන්ති ගියේ නැහැ. උසස් පෙළට නම් විෂයන් තුනටම පෞද්ගලික පන්තිවලට ගියා.පුතා තමාගෙ එදිනෙදා වැඩ එදාම කළා. අපි වුණත් පාඩම් කිරීමට පුතාට බලපෑම් කළේ නැහැ.ඔහුගේ මව එන්.ඒ.දයාවතී මහත්මිය පැවසුවේ ජීවිතයේ අද තරම් සතුටක් විඳි තවත් දවසක් නැති බවයි.වලස්මුල්ල තලහගම්වාඩුවේ රුසිරු ගාම්භීරආරච්චි ශිෂ්‍යයා මෙවර උසස් පෙළ විභාගයේ ගණිත අංශයෙන් දිවයිනෙන්ම පළමුවැනියා වී තිබේ.ඔහුගේ පියා විශ්‍රාමික ගුරුවරයකු වන පියල් වීරසිංහ ගාම්භීරආරච්චි මහතායි. මව මල්ලිකා ජයසිංපතිරණ මහත්මියයි. ඇය ඉංග්‍රීසි ගුරුවරියකි. ඔහුගේ මතු බලාපොරොත්තුව පරිගණක මෘදුකාංග ඉංජිනේරුවකු වීමය.රුසිරු 5 වැනි ශ්‍රේණිය දක්වා අධ්‍යාපනය ලැබුවේ වලස්මුල්ල ආදර්ශ ප්‍රාථමික විද්‍යාලයෙනි. 5 ශ්‍රේණිය ශිෂ්‍යත්ව විභාගයෙන් ලකුණු 163ක් ලබාගත් ඔහු සිය ද්විතියක අධ්‍යාපනය සඳහා වීරකැටිය රාජපක්ෂ මධ්‍ය විද්‍යාලයට ඇතුළත් විය. එම විද්‍යාලයේ 6 ශ්‍රේණියේ සිට ඉගෙනුම ලබමින් සිටියදී ඔහු 9 වැනි ශ්‍රේණියේ දී අපූරු තීරණයක් ගත්තේය. ඒ උසස් පෙළ ගණිතය විෂය සදහා ඉගෙනගැනීමටයි. මෙම තීරණයට ඔහුගේ දෙමාපියන් මෙන්ම ගුරුවරු ද දැඩි විරෝධයක් පළ කළහ. ඔහුට සහායට සිටියේ ඔහුගේ එකම සොහොයුරු ලහිරු පමණි. කෙසේ හෝ ඔහු 9 ශ්‍රේණියේ ඉගෙනගනිමින් උසස් පෙළ ගණිතය විෂය සඳහා ගිහාන් චාමින්ද මහතා වෙත ගියේය.මේ ශිෂ්‍යයා කොළඹ විශ්වවිද්‍යාලයෙන් පැවැත්වූ ඔලිම්පියාඩ් නමැති ගණිත තරගයට ඉදිරිපත් විය. මෙම තරගයට ඉදිරිපත්වූ 2000කට අධික තරගකරුවන් අතුරෙන් හොඳම හයදෙනා අතුරෙන් එක් අයකු වූයේ රුසිරුය. එම හය දෙනාගෙන් ද සාමාන්‍ය පෙළ විභාගයට හෝ පෙනී නොසිටි ශිෂ්‍යයකු වූයේ මොහුය. ඒ වන විට රුසිරුගේ වයස අවුරුදු 15කි. එම තරගයට සමගාමීව කසකස්ථානයේ පැවැත්වූ ගණිත තරගයට ඉදිරිපත් වී ඔහු ඉන් ගෞරව සම්මානයක් දිනාගත්තේය.මෙම ජයග්‍රහණය පිළිබඳව අදහස් දැක්වූ රුසිරු ශිෂ්‍යයා,මම උසස් පෙළ ගණිත අංශයෙන් ලංකාවෙන්ම පළමුවැනියා වෙනවා කියා අධිෂ්ඨාන කරගත්තේ 9 වැනි ශ්‍රේණියේ ඉගෙනගන්නා විටයි. ඒ නිසා මේ ප්‍රතිඵල පිළිබඳව මම පුදුම වෙන්නේ නැහැ. නමුත් මට සතුටුයි. මම උසස් පෙළට ඉගෙන ගන්නා විට බාහිර කිසිම දෙයක් ගැන උනන්දුවක් වුණේ නැහැ. මට බාහිර ගැටලු තිබුණේ නැහැ. විභාගය කරදරයක් විදියට මම නොසිතා අවශ්‍ය ආකාරයට පාඩම්වල යෙදුණා. ගණිකය විෂයේ කරුණුවල තිබුණ රසවත් තැන් මම රස වින්දා. අනෙක් අය සාහිත්‍යය රස විඳිනවා වගේ මම ගණිතය රසවින්දා. ගණිතයේ ප්‍රායෝගික පරීක්ෂණවලදී මට පාසලෙන් විශාල සහයක් ලැබුණා. පාසලේ විදුහල්පතිතුමා ඇතුළු ගුරුවරුන් පෞද්ගලික උපකාරක පන්තියේ ගුරුවරුන්ගෙන් මට විශාල මඟපෙන්වීමක් ලැබුණා. ඒ වගේම මගේ අම්ම තාත්තගෙන් සහ අයියාගෙන් විශාල සහයෝගයක් ලැබුණා. මගේ එකම බලාපොරොත්තුව කවදා හෝ ගණිතය පිළිබඳ මහාචාර්යවරයකු වීමටයි.රුසිරුගේ පියා පියල් වීරසිංහ මහතාපුතා වැඩි වශයෙන් තනිවම අධ්‍යාපන කටයුතුවල යෙදුණා. ගණිතය පිළිබඳ ඔහුට සහජ හැකියාවක් තිබුණා.පුතා ඒකාන්තයෙන්ම ගණිත අංශයෙන් ලංකාවේ පළමුවැනියා වෙන බව අපි දැනගෙන සිටියා. පුතා පාන්දරින් නැඟිටල රූපවාහිනියේ ගිය පාඩම් වැඩසටහන් නැරඹුවා. එම පාඩම් ඔහුට ප්‍රයෝජනවත් වුණා.වීරකැටිය රාජපක්ෂ මධ්‍ය විද්‍යාලයේ විදුහල්පති අතුල විජේවර්ධන නානායක්කාර මහතාලංකා පාසල් ඉතිහාසයේ ජීවවිද්‍යා සහ ගණිත අංශ යන දෙකෙන් ම එකම පාසලක ශිෂ්‍යයන් දෙදෙනෙක් ප්‍රථම ස්ථානය ලබාගෙන තිබුණෙ නැහැ. මේ ශිෂ්‍යයන් දෙදෙනාගේ ජයග්‍රහණය අපේ පාසලට විශාල කීර්තියක්.මේ පාසලෙන් මීට පෙර කිසිම විෂයකින් දිවයිනේ පළමුවැනියා බිහිවී නැහැ.විස්තර හා ඡායාරූප ඒ.ටී.කහඳුගොඩවීරකැටිය සමූහසනත් ගමගේලුණම සමූහ      උපේක්ෂා                                                   සමලි                                       සෙෂානිකොළඹ දේවි බාලිකා විදුහල මෙවර උසස් පෙළ ප්‍රතිඵල පිටවීමත් සමඟ පාසල් ඉතිහාසයේ තවත් වාර්තාවක් පිහිටුවා ඇත. ඒ දේවි බාලිකා ඉතිහාසයේ වාණිජ, කලා, තොරතුරු තාක්ෂණ අංශවලින් ප්‍රථම ස්ථාන ලබා ගැනීමට දේවි බාලිකාවෝ තිදෙනෙක් සමත් වීම නිසාය.සෙෂානි ගුණතිලක - වාණිජ අංශයෙන් පළමු ස්ථානයපුංචි කාලයේ සිටම ලෝක බැංකුවේ ඉහළ නිලයක් දරන්නට අපූර්ව සිහිනයක් මවන සෙශානි ගුණතිලක දේවි බාලිකාව වාණිජ අංශයෙන් ප්‍රථම ස්ථානය ලබා ගත්තේය. ඇගේ ඒ අපූර්ව බලාපොරොත්තුව යථාර්ථයක් බවට පත්වූ ජයග්‍රහණයේ පාර කියන්නට ඈ ගත් වෙහෙස අපමණය.අධ්‍යාපන කටයුතුවලදී විශේෂත්වයක් නොදැක්වුවත් මගේ විශේෂ ඉලක්කයක් තිබුණා මා යා යුතු ගමන ගැන.මම සැම විටම මා සිටින ඉලක්කයත්, දැනට මා ඒ සඳහා දක්වා ඇති සමීපතාවයත් කල්පනා කළා. ඒ ගැන සිතමිනුයි මම මගේ වැඩ කොටස් සංවිධානය කළේ. මගේ යහළුවෝ නිශ්චිත වේලාවක පාඩම් කළත් මට එහෙම නිශ්චිත වේලාවක් තිබුණේ නැහැ.හැකි සැම විටම විභාගයට සූදානම් වූවා. පොත්වල ඇලී ගැලී හිටියෙත් නැහැ. බාහිර දේට පවා නිතරම හිත යෙදෙව්වා...” සෙශානි පවසයි.ඇගේ ජයග්‍රහණයේ රහස ද එයයි. විභාගයකට මුහුණ දීමේ දී ඇතිවන දැඩි ආතතියෙන් පීඩනයෙන් ඇයට මඳකට හෝ මිදෙන්නට ඇයට හැකි වූයේ ඇය විභාගය සිතට බරක් කර නොගත් නිසාය.කොළඹ 10, සිරිධම්ම මාවතේ, ජාතික නිවාස ක්‍රමයේ පදිංචි සෙශානි ප්‍රාථමික අධ්‍යාපනය ලැබුවේ කොළඹ සංඝමිත්තා බාලිකාවෙනි. ඉන් අනතුරුව ඇය කොළඹ ගෝතමී බාලිකාවට ඇතුළත් වන්නේ සාමාන්‍ය පෙළ විභාගයට මුහුණ දීම සඳහාය. ඒ පාසල් ගමනේ ඇගේ ජීවිතයේ සන්ධිස්ථානයක් සනිටුහන් කරන්නට ඉන් අනතුරුව ඇය පිවිසි දේවි බාලිකාව සමත් විය.ගණකාධිකරණ අංශයෙන් විශේෂ උපාධියක් හිමිකරගන්නට ඇගේ තවත් බලාපොරොත්තුවකි. කුඩා කල නර්තනයට, අපරදිග සංගීතයට විශේෂ ඇලුම්කමක් දක්වන සෙශානි ක්‍රීඩා අංශයෙන් ද පාසලේ උපරීම හපන්කම් දක්වා ඇති දක්ෂ බාලිකාවකි.උපේක්ෂා සෙව්වන්දි - කලා අංශයෙන් පළමු ස්ථානයකලා අංශයෙන් ප්‍රථම ස්ථානය ගත් අලිසන්දරගේ දොන් උපේක්ෂා සෙව්වන්දි දුර්ලභ වෘත්තියක් වන භාෂා පරිවර්තක තනතුර හරහා ඉදිරියේ දී අන්තර්ජාතික මට්ටමින් ඉදිරියට යාමේ දුර්ලභ බලාපොරොත්තුවක් පෙරදැරි කරගෙන විභාගයට මුහුණ දුන්නාය.“මම හැදී වැඩුණේ අධ්‍යාපනය ලැබිය හැකි පවුල් පරිසරයක. මගේ තාත්තා විශ්‍රාමික කලාප අධ්‍යාපන අධ්‍යක්ෂවරයෙක්. අම්මා හොරණ වවුළුගල ප්‍රාථමික විදුහලේ ඉංගී‍්‍රසි ගුරුවරියක්. මම කුඩා කල සිටම භාෂාවන් හදාරන්නට හරිම ආසයි. ඒ නිසා උසස් පෙළට පවා පෙනී සිටියේ ඉංගී‍්‍රසි, ප්‍රංස හා දේශපාලන විද්‍යාව යන අංශයන්ගෙන්.හොරණ තාක්ෂිලාවෙන් මූලික අධ්‍යාපනය ලද උපේක්ෂා දේවි බාලිකාවට ඇතුළත් වූයේ ශිෂ්‍යත්ව විභාගයෙනි. ඇය උසස් පෙළ විභාගය දක්වාම දේවි බාලිකාවට ගෙන දුන්නේ ඉමහත් ගෞරවයකි. පාසලේ ඉංගී‍්‍රසි සාහිත්‍ය සංගමයේ ජ්‍යෙෂ්ඨ සාමාජිකාවක් වී කටයුතු කරද්දී ඇය පාඩම් විෂයන් අතපසු කළේ නැහැ.සමලි ලියනගේ - තොරතුරු තාක්ෂණ අංශයෙන් පළමු ස්ථානයසමලි ලියනගේ ද මේ හා සමාන දස්කම් දැක්වූ සිසුවියකි. 2010, 2011 වසරවල පාසලේ ප්‍රධාන ශිෂ්‍ය නායිකාව වෙමින් අධ්‍යාපනයට සේම පාසලේ බාහිර කටයුතු වෙනුවෙන්ද ඇයගේ කැපවීම සුවිශේෂීය. පාසලේ සෑම අංශයකින්ම එකසේ දස්කම් දැක්වූ සමලි තොරතුරු තාක්ෂණ විෂයෙන් මෙවර ඉහළම දස්කම් දැක්වීය. කුඩා කල සිට බළංගොඩ ඇග්නස් බාලිකා විද්‍යාලයටත්, අනතුරුව කොළඹ මියුසියස් විද්‍යාලයෙන් ද හපන්කම් දක්වා ශිෂ්‍යත්වයෙන් වැඩි ලකුණු ලබාගෙන දේවි බාලිකාවට ඇතුළත් වූවාය.“මම විභාගයට අමතර මහන්සියක් ගත්තේ නැහැ. අමතර පංති ගියේත් නැහැ. ඒත් හැමදාම පාසල් ආවා. පාසලේ අධ්‍යාපන කටයුතුවලට වැඩි අවධානයක් යොමු කළා. පුනරීක්ෂණ පංතිවලට සහභාගි වුණා වගේම ආදර්ශ ප්‍රශ්න පත්‍රයන් ද හොඳින් කළා. මගේ ජයග්‍රහණයේ රහස එයයි.” සමලි පවසන්නේ ආඩම්බරයෙනි. අද දින දේවි බාලිකාවට මේ බාලිකාවන් දෙස බලා සතුටු වන මොහොතක අපි ද ඔවුන්ට සුබ පතමු.පොල්පිතිගම කිෂානිඈ පොල්පිතිගම ජාතික පාසලේ ආර්. ජේ. කේ. කිෂානි කල්හාරි රණතුංගය. ලොව කලාතුරකින් කෙනෙකුට හැදෙන Osteo genisismperfecta graves  (හදිසි පීඩනයකදී පවා අස්ථි බිඳීමට ලක්වන රෝගී තත්ත්වය) දරුණු රෝගයකට උපතින්ම ලක්වී දෙමවුපිය අත්වාරුවෙන් පාසල කරා පියමං කළ දිරිය දැරියකි. ඇගේ රෝගයේ බරපතළකම සුව කරන්නට කිසිවකුත්, කිසිම බෙහෙතකුත් ලොව නොවුවත් ඇය අධෛර්යවත් නොවූවාය. දෙපයින් සිටගතහොත් ඇයගේ පාදයේ අස්ථි පවා බිඳිය හැක.“පුංචි කාලයේ සිටම මාව පාසලට වඩාගෙන ගෙන ගියේ මගේ අම්මාත් තාත්තාය. මගේ අම්මා පොල්පිතිගම ප්‍රාථමිකයේ ගුරුවරියක්. ඒ නිසා 1 සිට 5 වසර දක්වාම මගේ ගුරුවරිය වුණේ මගේ අම්මා. මට ඇවිදින්න බැහැ. අම්මා පුටුවේ වාඩි කෙරුවාම මම තනියම ඉගෙන ගත්තා. ශිෂ්‍යත්ව විභාගයෙන් ලකුණු 163 ක් අරගෙන මට කොන්වන්ට් එකට යන්න වාසනාව ලැබුණා. ඒත් මම දුර යන්න අපහසු නිසා මේ පාසලේම ඉගෙන ගත්තා...”කිෂානි උපතින්ම දක්ෂ දැරියකි. සාමාන්‍ය පෙළ විභාගයට ඇය බලාපොරොත්තු වූ පරිදිම ඒ - 5, බී - 3 හා සී - 1 ක්ද ලැබුණි. කුඩා කල සිට උසස් පෙළ විද්‍යා ගණිත විෂයන් හදාරන්න ආස කළ ද දෙමවුපිය, ගුරුවරියන්ගේ ආශිර්වාදය මැද ඇය වාණිජ අංශයෙන් උසස් පෙළ හැදෑරිය.ඇයගේ පි‍්‍රයතම විෂය තොරතුරු තාක්ෂණය විය. තොරතුරු තාක්ෂණය ඉහළ මාලයේ විද්‍යාගාරයක පන්ති පැවැත්වුණ හෙයින් ඇයට යාමට සිදුවන අපහසුතාවයට විෂය භාර ගුරුතුමිය ඇයගේ ලැප්ටොප් යන්ත්‍රයෙන් ඇයට අමතර වේලාවන්හිදී ඒ විෂය ඉගැන්වීය.“මට පාඩම් කරන්න කාල සටහනක් තිබුණේ නැහැ. ඒත් දවසකට කළ යුතු වැඩ කොටස කළා. පාඩම් කළේ සිංදු අහ අහා. රූපවාහිනියත් බැලුවා. සෙල්ලම් කළා. පොත පතටම ඇලී සිටියේ නැහැ. ඒත් පුළුවන් සෑම විටම හොඳින් පාඩම් කළා. මම සංගීතයටත් හරි ආසයි.”ජීවිතයේ බොහෝ දේ ජයගන්නට නොහැකි වුවත් කිෂානි සිය උත්සාහයෙන් ජීවිතය ජයගෙන හමාරය. සිය මව වන ජේ. ඩී. ඩී. මීනා ජයකොඩි මහත්මියත්, පියා වන ආර්. ජේ. කේ. එම්. කේ. රණතුංගත් මලියදේව පිරිමි පාසලේ ඉගෙනුම ලබන සිය බාල සහෝදරයාත් ඇගේ සෙවණැල්ලය. මේ අය මෙන්ම ඇගේ පාසලේ විදුහල්පති තුමිය වන කේ. ඩබ්ලිව්. ජයමැණිකේ මහත්මිය මෙන්ම ඇගේ ගුරුවර ගුරුවරියන් ද ඇගේ ජීවිතයට සැමදා ශක්තියක් විය.හෙට දින මේ දිරිය දියණිය විශ්ව විද්‍යාලයට පියමනිනු ඇත. කොතරම් සතුටු වුවද ඇගේ මවටත් පියාටත් ඒ ජීවිතය ගැන සිතේ පුංචි බියක් ඇත. පාසල් ජීවිතයට වඩාගෙන ගියා මෙන් විශ්ව විද්‍යාලයටත් ඇය වඩාගෙන යා නොහැක. විශ්ව විද්‍යාලයට තනිවම යා හැකි, සිය කටයුතු තනියම කරගත හැකි තත්ත්වයක් ඇයට අවශ්‍යයි. යම් ආකාරයකට ඇගේ රෝගය සුවපත් කරන්නට හෝ වෛද්‍ය උපදෙස් මත ඇගේ කටයුතු ඇයටම කරගන්නට යම් ආකාරයක උදව්වක් යමකුට කළ හැකිනම් එය මහඟු පිනකි.ඇගේ ලිපිනය - ගලපිටගම, පොල්පිතිගම, දුරකථන 0372273007, 0726671898.දකුණු පළාත් සංචාරකඑස්. දීයගහගේඋසස් පෙළ ජීව විද්‍යා අංශයෙන් පැරැණි නිර්දේශ මත ප්‍රථම ස්ථානය - ගාල්ල සවුත්ලන්ඩ් තිළිණි භාග්‍යා2012 වසරේ පැවති අධ්‍යයන පොදු සහතික පත්‍ර උසස් පෙළ විභාගයේ දී ජීව විද්‍යා විෂයන්ගෙන් පැරණි නිර්දේශය යටතේ ඉදිරිපත් වූ ගාල්ල සවුත්ලන්ඩ් විදුහලේ තිළිණි භාග්‍යා විජයරූප සිසුවිය ප්‍රථම ස්ථානයට පත්ව සිටියි.පළමුවැනි ශ්‍රේණියේ සිට මම සවුත්ලන්ඩ් විදුහලේ ඉගෙනුම ලබනවා. අපොස සාමාන්‍ය පෙළ විභාගයේ දී විෂයන් දහයටම ‘ඒ’ සාමාර්ථ දහයක් ලබා ගත්තා. ඊට පසුව මම ජීව විද්‍යා අංශයෙන් උසස් පෙළ හැදෑරුව. 2010 වසරේ දී මම ප්‍රථම වරට උසස් පෙළ විභාගයට ඉදිරිපත් වුණා. නමුත් එම විභාගයෙන් මම සමත් වුණත් විශ්ව විද්‍යාලයට ඇතුළුවීමට මට වරම් ලැබුණේ නැහැ. ඒ නිසා මම නැවතත් එම විභාගයට පෙනී සිටියා. එම විභාගයේදීත් මගේ බලාපොරොත්තුව ඉටු වුණේ නැහැ. ඒ නිසා මම තුන්වැනි වරටත් විභාගයට පෙනී සිටියා. ඒ අනුව මම මෙවර සමත් වී තියෙන්නෙ විදුහලට විශාල කීර්තියක් ලබා දෙමින්.මම අන්තර්ජාලය ඔස්සේ විභාගයේ ප්‍රතිඵල දැක්කා. ඒ වෙලාවේ මම පුදුමයට පත් වුණා. මම ටික වේලාවක් ප්‍රතිඵල දෙස බලා සිටියා. මට ඇතිවුණ සතුට වචනයෙන් කියා නිම කරන්න බැහැ.මගේ තාත්තා නෙල්සන් විජයරූප, අම්මා අයිරාංගනී විජයරූප. මට අයියලා දෙදෙනෙක් ඉන්නව. මම මහන්සි වී පාඩම් කළා. මගේ ජයග්‍රහණයට මූලික අඩිතාලම වැටුණේ පාසලෙන්. පාසල් අධ්‍යාපනය මෙන්ම උපකාරක පන්තිත් මගේ ජයග්‍රහණයට ඉවහල් වුණා. පාසලෙන් උපකාරක පන්තිවලින් ලැබුණ දැනුමට අමතරව පසුගිය ප්‍රශ්න පත්‍ර හැදෑරීමෙන් දැනුම වැඩි කර ගත්තා. රූපවාහිනිය නැරැඹුවා. පොත් පත් කියෙව්වා. ඒ හැම අංශයකින්ම මට අවශ්‍ය දේ ලබා ගත්තා.ශාන්ති සෙනෙවිරත්න සවුත්ලන්ඩ් විදුහල්පති තුමිය වගේම මට ඉගැන්වූ ඉනෝවා, ලීලා සහ පත්මා යන ගුරු මහත්මීන් ඇතුළු සමස්ත ගුරු මණ්ඩලයම මම ඉතා කෘතවේදීව සිහිපත් කරනවා. එමෙන්ම මගේ අම්මාත් තාත්තාත් මට විශාල ශක්තියක් වුණා. උපකාරක පන්ති ගුරුවරුන් නිසා මම සමස්ත ලංකා ජයග්‍රහණයක් ලබා ගත්ත.සුභාෂිණි ජයරත්නඡායාරූප - සමන් වෙදගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>03</day>
    </date>
    <link>http://www.silumina.lk/2013/02/03/_art.asp?fn=af1302035</link>
    <topic> ගොඩවායේ ගිලුණු නැවේ කතාව මුහුදු පත්ලේ ගල් බංකුවක්</topic>
    <author>ටෙක්ලා පද්මිණී කාරියවසම්නන්දසිරි වැලිගමගේ(ගාල්ල දිස්ත්‍රික් සමූහ)</author>
    <content>ඉන්දියන් සාගරයේ උපාය මාර්ගික වැදගත් ස්ථානයක පිහිටි ශ්‍රී ලංකාව අතීතයේ සිටම නාවුක කටයුතු හා සබඳතා පැවැත්වූ බවට ඉතිහාස පුරාවෘත හා ලේඛන සාක්‍ෂි දරයි.ගිලීගිය නැවේ නටඔුන්වර්තමානයේ ඉහළ යන හා වැඩිදියුණු වන නාවුක ප්‍රවාහන කටයුතු සඳහා ගාල්ල කොළඹ ත්‍රිකුණාමලය හැරුණු විට හම්බන්තොට වරාය ද ඉදිවිණි.එම වරායන් මඟින් වර්තමානයේ කරන කාර්යය අතීතයේ මාන්තොට ගෝකණ්ණ, නාග පට්ටම්, ගොඩවාය යන වරායන් මඟින් ඉටුවිය. ක්‍රිස්තු පූර්ව අවධියේ සිටම පෙර අපරදිග සම්බන්ධ කරන නාවික මධ්‍යස්ථානය බවට ලංකාව පත්ව තිබිණි.මානව ශිෂ්ටාචාරයේ ඉතිහාසය සයුර හා බැඳේ. ඈත අතීතයේදී සයුරේ ගිලී ගිය ඇට්ලාන්ටික් නම් මහා ශිෂ්ටාචාරයේ පුරා වෘත්තය සැබෑ කරමින් 1973 දී සමුද්‍ර පත්ලේ (මැක්සින් ඈෂර්ගේ ප්‍රධානත්වයෙන්)) කළ ගවේෂණයකින් ඉතිහාසයේ එවන් ශිෂ්ටාචාරයක් පැවැති බව පුරාවිද්‍යාත්මකව තහවුරු වී තිබේ.1970 දි ආචාර්ය රේ බ්‍රවුන් බහ මාස් දූපතින් එපිට සාගර පත්ලේ ද යටගිය අතීත ශිෂ්ටාචාරයක නටබුන් සොයා ගෙන ඇත.ඵලංකාව අවට මුහුද නාවුක ගමනා ගමනයේ කේන්ද්‍රස්ථානයක් බවට සාක්‍ෂි සපයමින් ගිලීගිය නෞකා කිහිපයක තොරතුරු හමුවී ඇත. ඒ අතරින් පැරණිම නෞකාව ලෙස සලකනු ලබන්නේ ගොඩවාය වරායට ඔබ්බෙන් ගිලී ගිය නෞකාවයි.දිරාපත්ව විසිරී ගිය තත්වයේ පවත්නා මෙම නෞකාව 2003 වසරේදී හඳුනාගෙන ඇත්තේ කිමිදුම්කරුවන් වන ජෙමින් කුමාර සහ සුනිල් විසිනි. ඔවුන් සයුරු පත්ලේ තිබි ගොඩ බිමට ගෙන ආ ගල් බංකුව හෙළිකළේ ගිලී ගිය ඉපැරණි නෞකාවක තොරතුරුය. ඒ ඔස්සේ පුරාවිද්‍යා දෙපාර්තමේන්තුව මධ්‍යම සංස්කෘතික අරමුදල, යුනෙස්කෝ පැසිපික් ආසියාතික කාර්යාලය හා නෝර්වේ සංස්කෘතික අරමුදල එක්ව ගවේෂණය කොට එහි දැව කොටස් කාබන් 14 පර්යේෂණය සඳහා යොමු කරන ලදි.ඇමෙරිකානු බීටා (Bita)භෞතික විද්‍යා පර්යේෂණ ආයතනය මඟින් ගොඩවාය නැවේ දැව කොටස් ක්‍රිස්තු පූර්ව පළමු හා දෙවන සියවස් අතර එනම් අදින් වසර 2000 හෝ 2200 කට වඩා පැරැණි බව තහවුරු කර ඇත.(glassingot)වීදුරු අමුද්‍රව්‍යලංකා ඉතිහාසයේ ආරම්භක වෘත්තාන්තය ද සාගරය හා බැඳී පවතී. එනම් විජයා ගමනයයි. මහින්දා ගමනයෙන් අනතුරුව යළි ඉතිහාසයේ අලුත් පිටුවක් පෙරළන්නේ ශ්‍රී මහා බෝධිය වැඩම වීම නම් ඉතිහාසගත සාක්‍ෂියයි. එහිදී ද නාවුක ක්‍ෂෙත්‍රයේ තොරතුරු ඉතිහාස ගතවී ඇත. සංඝමිත්තා තෙරණිය සම්ප්‍රාප්තවූ නෞකාවේ කොටස් උන්වහන්සේ වැඩ විසූ ආරාමයේ ප්‍රදර්ශනයට තබා තිබුණු බවට පැවැසේ. එසේ නම් ක්‍රි.පූර්ව 5 වැනි සියවසට එපිට නාවුක ක්‍ෂෙත්‍රය හා බැඳි ලාංකිකයන්ට ක්‍රිස්තු පූර්ව 1 – 2 සියවස්වලට අයත් නැවක් හමුවීම විශාල සම්පතකි. එතුළින් ලාංකේය ඉතිහාසයේ නව මංපෙතක් හමුවනු ඇත.අනුරාධපුර යුගයේ මුල්කාල සීමාවට අයත් නැවක් ලෙස හඳුනා ගත හැකි ගිලී ගිය මෙම නෞකාව තුළ එම යුගයට අයත් කාල රක්ත මැටි බදුන් ද හමුවී ඇත. අනුරාධපුර යුගයේ මුල් කාලයේ හමුවන පුරාවස්තුවලට සමාන පුරාවස්තු මෙම ගිලී ගිය නෞකාව අසලින් සොයා ගත හැකි අතර ඒ සමඟ ඇඹරුම් ගලක්, ගල්බංකු, මැටි බදුන්, අමුද්‍රව්‍ය ලෙස භාවිතයට ගත හැකි( glassingot) වීදුරු කුට්ටි හමුවී ඇත.මෙම වීදුරු අමුද්‍රව්‍ය ලෙස අනුරාධපුර යුගයේදී උළු වර්ණ ගැන්වීමටත් භාජන වර්ණ ගැන්වීමටත් පබලු සැකසීමටත් භාවිත කර ඇත. ඊට අමතරව වීදුරු භාජන නිෂ්පාදනය සඳහා ද උපයෝගී කොට ගෙන ඇත. නිල්, කහ, කොළ යන වර්ණ ත්‍රිත්වයකින් යුත් glassingot හමුවී ඇති අතර මෙය රසායනික ද්‍රව්‍ය එකතු කොට කරනු ලබන නිෂ්පාදනයකි. ලංකාවේ වීදුරු නිෂ්පාදනය කළ බවට සාක්‍ෂි ලෙස මන්නාරමෙන් හමුවූ වීදුරු උදුන රාජාංගනයේ ගිරිබාව වීදුරු නිෂ්පාදන උදුන සාක්‍ෂි දරයි. එසේ නම් මේ වීදුරු glassingot ලංකාවේ නිෂ්පාදිත ඒවාද අමුද්‍රව්‍ය ලෙස ලංකාවට ගෙන ආවේද යන්න අනාගතයේ විසඳා ගත හැකි වනු ඇත.ගල්බංකුවක්,ගොඩවායේ ගිලී ගිය නෞකාවෙන් හමු වූ ගල්බංකු හා ඇඹරුම් ගල් රක්ත වර්ණ කාලවර්ණ මැටි බඳුන් ඉන්දියාවෙන් මෙන් ම ලංකාවෙන් ද සමකාලීනව හමුවේ. අනුරාධපුර, යටාල, තිස්සමහාරාමය ප්‍රදේශවලින් නන්දි පාද සලකුණ හා මත්ස්‍ය ලකුණ සහිත ගල් බංකු හමුවී ඇත. එම ගල් බංකුවෙහි ඇති එක් ලාංඡනයක් හඳුනාගෙන නැත. එසේ නම් ගොඩවායේ සිට නාවුක සැතපුම් 4 ක් පමණ ඈතින් අඩි 120-125 ගැඹුරින් හමුවූ නෞකාව කුමන දේශයකට අයත් ද යන්න විමසා බැලිය යුතුව ඇත. අඩි 20 පමණ දිගින් යුත් අඩි 8 පමණ පළලින් යුත් මෙම නෞකාව කුමන හේතුවක් නිසා ගිලී ගියේ ද විමසා බැලිය යුතුවේ. ඒ යුදමය හේතුවක් ස්වභාවික හේතුවක් හෝ කාර්මික දෝෂයක් විය හැකිය.තවදුරටත් එම නෞකාවේ තිබූ ගල් බංකු හා මැටි භාණ්ඩ හා(glassingot)වීදුරු කුමන දේශයකින් කුමන දේශයක් කරා නාවුක ප්‍රවාහනයේ යෙදවූවාද යන්න විමසා බැලිය යුතුයි. එහෙත් මෙතෙක් එම නෞකාවේ මිනිසුන් සිටි බවට සාක්‍ෂි හමුවී නැති බව පවසන පුරාවිද්‍යා දෙපාර්තමේන්තුවේ සාගර පුරා විද්‍යා අංශයේ සහකාර අධ්‍යක්‍ෂ පාලිත වීරසිංහ මහතා පවසන්නේ නෞකාවේ සම්පූර්ණ වපසරියෙන් සීයට එකක්වත් තවමත් ගවේෂණය කර නොමැති බවයි.කෙසේ වුවද නෞකාව කුමන ශිෂ්ටාචාරයකට අයත් ද, රටකට අයත් ද යන්න විමසා බැලීමට විධිමත් පර්යේෂණ පුරාවිද්‍යා දෙපාර්තමේන්තුව, මධ්‍යම සංස්කෘතික අරමුදල, මුහුදු පුරාවිද්‍යා ගවේෂණ ආයතනය(INA)සමඟ ඇමෙරිකාවේ ටෙක්සාස් විශ්වවිද්‍යාලයය හා ප්‍රංශයේ සෝබෝන් විශ්වවිද්‍යාලයය ඒකාබද්ධ පර්යේෂණයක නියැළේ.මේ නෞකාව ගිලීගිය ගෙඩවාය වරායෙන් රැස්කර ගන්නා බදු මුදල් ගෝඨපබ්බත විහාරයේ දියුණුවට යෙදිය යුතු බවට සඳහන් සෙල් ලිපියක් ද අතීතයේ ස්ථාපිතකොට ඇත. ඉන් ප්‍රකට වන්නේ මෙම ප්‍රදේශය අතීත ලංකාවේ වාණිජ නගරයක්ව පැවැති ස්වර්ණමය ප්‍රදේශයක් බවයි. ගොඩවායේ ගිලී ගිය නෞකාවේ සුන්බුන් අතර සැඟැවී ඇති අතීත ලංකාවේ ශ්‍රී විභූතිය වසර දෙදහස් දෙසීයකටත් පසු නුදුරු අනාගතයේදී හෙළිකර ගත හැකි වනු ඇත. ඒ සමඟ අතීත ලංකාව සමඟ නාවුක සබඳතා ගොඩනඟාගත් රෝමය, චීනය, ඊජිප්තුව, අපි‍්‍රකාව, කෙන්යාව වැනි රටවල් පිළිබඳව ද ඒ අතීතය පිළිබඳව ද නැවුම් අතීත තොරතුරු මතුවනු ඇත.අනාගත ලෝකය ගොඩනැඟෙන්නේ අතීතයේ පදනම මතය. නිවර්තන කලාපීය උණුසුම් මුහුදු දියෙහි වසර දෙදහසක් සැඟව සිටි යාත්‍රිකයෝ ආසියාතික පැසිපික් කලාපයෙන් හමුවූ පැරණිම නෞකාව ලෝකයේ නවීන පුරාවිද්‍යාඥයින් එක්ව ගවේෂණය කරනු ලබද්දී රාමඤ්ඤ දේශය සමඟ යුද වදින්නට බටහිර වෙරළ එකම කම්මලක් කොට පස් මසකින් නැව් තනා ඒ නැව් දළුවන් තොටට රැස් කරවා යුදට ගිය පැරකුම් රජුගේ සමයේ ලංකාවේ නැව් කර්මාන්තයේ අබිමන සිහි කරමින් අපි උදම් වෙමු.ඡායාරූප – පුරාවිද්‍යා දෙපාර්තමේන්තුව හාසුසන්නා ස්නොව්ඩීන්ටෙක්ලා පද්මිණී කාරියවසම්නන්දසිරි වැලිගමගේ(ගාල්ල දිස්ත්‍රික් සමූහ)  කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>03</day>
    </date>
    <link>http://www.silumina.lk/2013/02/03/_art.asp?fn=af1302037</link>
    <topic>සීගිරියේ කළු අප්සරාවිය</topic>
    <author>නීතිඥ අනුර හෑගොඩ</author>
    <content>ස්ටෝන් හෙන්ජ් යනු STONEHENGE  යනු එංගලන්තයේ ලන්ඩනයට ඒ තරම් ඈත් නොවූ විල්ෂයර් නැමැති ප්‍රදේශයේ තිබෙන ක්‍රිස්තු පූර්ව 3000 කට පමණ පෙර බිහිවූ පුරාවිද්‍යාත්මක නටඹුන් සහිත ස්ථානයකි. ගල් කුලුනු වලින් වටවූ චක්‍රාකාර ගොඩනැඟිල්ලක නෂ්ඨාවශේෂ දකින්නට තිබෙන මෙහි බ්‍රිතාන්‍යය පුරා විද්‍යාත්මක වටිනාකම ඇති නටඹුන් අතර ප්‍රමුඛ පෙළේ සිටින අතර ලෝක පුරාවිද්‍යා උරුමයක් ද වන්නේ ය. තවද මෙම ප්‍රදේශයේ ම ක්‍රිස්තු වර්ෂ 8000 කට පෙර සිදුකළා යැයි සැලකෙන ගල් කුලුනු හෝ ලී කණු දමා නිවසක් සෑදීමට සකස් කළ හෑරීම් ද දක්නට ඇත.මේ අතර ස්ටෝන්, ඒවබරි රින්ග් යනාදී කළුගල් සහ කණු ප්‍රයෝජනයට ගනිමින් තනා ගන්නා ලද වසර පන් දහසකට පූර්ව යුගයට වැටෙන ජනාවාස තිබී ඇත. මේවායේ නිර්මාතෘවරු වන්නේ රෝමන්වරු ය. රෝම අධිරාජ්‍යයේ ව්‍යාප්තියත් සමඟ ම ඔවුන් අත්පත් කරගන්නා ලද ප්‍රදේශයන්හි අදත් අත්තිවාරම් වශයෙන් පමණක් ඉතිරිව ඇති ගොඩනැඟිලි, තාප්ප ආදිය ඉදි කෙරිණ.මේවා බොහොමයක් ආරක්ෂිත තාප්ප මෙන් ම බළකොටු වශයෙන් ඉදිවූ අතර ඒවායින් ඉතිරිව ඇත්තේ අප සීගිරි, අනුරාධපුර දක්නට ලැබෙන මාලිගා, තාප්පවල ඉතිරිව ඇති නෂ්ඨාවශේෂ මෙන් ම ය.මෙයට පසුකාලීනව සාදන ලද මාලිගාවන්හි නටබුන් සිය ගණනක් ස්කොට්ලන්ත සහ වේල්ස් ප්‍රදේශයන්හි දක්නට ලැබේ. රටක් පිළිබඳව ඓතිහාසික විභූතිය ඉතිරිව ඇත්තේ එහි ඇති පුරාවිද්‍යා නටඹුන් සමඟය. ඒ නටඹුන් අතරින් සිහින ලොවකට පාවී යාමේ අවකාශය ද නැත්තේ නොවේ.අප අනුරාධපුර, පොළොන්නරු යුගයන්හි තිබූ පෞරාණික විභූතිය ගැන සිතමින් ඉතිහාස සිහිනයේ සැරි සැරීම නැවත වරක් ගිය සතියේත් කර ගතිමි. ඒ සියල්ල ගැන දින ගණනාවක් කතා කරමින් සිටිය හැකි වුවත් මෙවර මා සීගිරියේ දී දුටු විශේෂත්වයක් ගැන පමණක් සඳහන් කරමි. සමහර විට මේ පිළිබඳව යමෙක් මේ ලෙසින් ම සිතා ලියැවී තිබෙන්නට පුළුවන. මා කලින් වතාවල දුටු සීගිරි අප්සරාවන් මෙවර වෙනස් ආකාරයකින් දුටුයෙමි. සීගිරි ගල නැවත භික්ෂු ආශ්‍රමයක් බවට පත්වීමට පෙර එහි තිබුණා යැයි සැලකෙන ලලනා බිතුසිතුවම් පන්සිය ගණනකින් අද ඇත්තේ විස්සක් පමණි. ඔවුන් කාශ්‍යප රජුගේ බිරින්දෑවරු මෙන් ම බුද්ධ පූජාවකට යන කාන්තාවන් විය හැකි යැයි ද මති මතාන්තර පළව තිබේ.කාලය බෙහෙවින් තිබූ නිසා මේ ලලනා රුව දෙස ඉතා හොඳින් බැලීමේ අවකාශය මට ලැබිණි. ඒ මුහුණ සහ ශරීර වර්ණ අතර ඇති වෙනස්කම් බලමින් යනවිට, ලන්ඩනයේදී මා දැක තිබෙන අප්‍රිකානු කාන්තාවකගේ මුහුණත් අප්සරාවන් අතර දැක සසල වුණෙමි. මේ නම් සැබැවින් ම ඇයය. මැදිවියේ පෙනුමැති ඇයගේ කාලවර්ණ සමත්, දෙතොලත්, කරාබු යුවළ සහ කොණ්ඩා මෝස්තරයත් ඇය කළු අප්‍රිකානු තැනැත්තියක බව ප්‍රකට කරවන කරුණු විය. නොසන්සුන් වූ මා මුල සිට නැවත අප්සරා බිතු සිතුවම් නරඹන්නට පටන් ගත්තෙමි.එකී මුහුණත් ඉතා සිහින් ඇස් ඇති චීන තරුණියකගේ ය. අනෙක සිනාවක් රඳවා ගත් නේපාල ජාතික සුරූපියකගේ ය. ටිබෙට්, උතුරු ඉන්දියානු සහ දකුණු ඉන්දියානු කොදෙව් දූපත්වලින් පැවත එන තරුණියන්ගේ මුහුණ ද ඒ අතර වෙති. ශ්‍රී ලාංකික යැයි කීමට හැකි ව ඇත්තේ අප මුදල් නෝට්ටුවේ මුද්‍රිතව ඇති රූපයේ සිටින අප්සරාවිය පමණි.පන්සියයක් පමණ ළඳුන් සිටියා යැයි පැවසෙන කාශ්‍යප රජුගේ අන්තඞපුරයට ලෝකයේ නන්දෙසින් ගෙන එන ලද ළඳුන් සිටින්නට ඇත. එසේ නම් මේ චිත්‍රවල පවතින අන්තර්ජාතික රූප ස්වභාවයන් පිළිබඳව විමතියට පත්විය යුතු නැත. සීගිරිය බැස එනවිට මා කල්පනා කළේ මේ නළ තුළ තවත් කොතරම් දේ සැඟවී ඇත්ද යන්න ය.නීතිඥ අනුර හෑගොඩකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>03</day>
    </date>
    <link>http://www.silumina.lk/2013/02/03/_art.asp?fn=af1302038</link>
    <topic>සනත් හයේ පාරක් ගහයිද?</topic>
    <author>ඉඳුනිල් වීරරත්න</author>
    <content>ශ්‍රී ලංකා ක්‍රිකට් කණ්ඩායම සාර්ථක ඕස්ට්‍රේලියානු සංචාරයක් නිමාකර පසුගියදා යළි මවු රටට පැමිණියේය. ඔවුන් සහභාගී වූ ටෙස්ට් තරග තුනම පරාජය වූ නමුත් එක්දින තරගාවලිය 2 – 2 ලෙසින් සම කර ගන්නට ඔවුනට හැකිවිය. මෙම එක් දින තරගාවලියේ සිව්වැනි තරගය අතරතුර ඇද හැළුණු මද වර්ෂාවට මුවාවී ඕස්ට්‍රේලියානුවන් මෙම තරගාවලිය පරාජයෙන් බේරුණා යැයි පැවසීම වඩාත් නිවැරැදිය. මේ සම්බන්ධව නායක මහේල ජයවර්ධන තම විරෝධය පළ කළ අතර එය ක්‍රිකට් ක්‍ෂේත්‍රයේ ආන්දෝලනාත්මක සිදුවීමක් බවට ද පත්විය.කෙසේ වෙතත් විස්සයි විස්ස තරගාවලිය 2 – 0 ලෙසින් ජයගනිමින් සංචාරය සතුටින් අවසන් කරන්නට ශ්‍රී ලංකා ක්‍රීඩකයන්ට හැකිවීම ක්‍රීඩා ලෝලී සැම දෙනකුටම ද සතුටකි.මෙම තරග සංචාරය සමඟ මහේල ජයවර්ධන ටෙස්ට් සහ එක්දින නායකත්වයෙන් ඉවත් වන බව පවසා තිබූ අතර, මේ නිසා ඊළඟ නායකයා වන්නේ කව්ද යන්න කා අතරත් කුතුහලයක් ඇති කෙරිණි.පසුගිය 20 – 20 ලෝක කුසලාන තරගාවලියෙන් පසු මහේල ජයවර්ධන 20 – 20 නායකත්වයෙන් ඉවත් වුණු අතර ප්‍රබල තුන් ඉරියව් ක්‍රීඩක ඇන්ජලෝ මැතිව්ස් 20 – 20 නායකයා ලෙස පත් කෙරිණි.පසුගියදා නිමාවුණු ඕස්ට්‍රේලියා 20 – 20 තරග දෙක ජයග්‍රහණය කිරීමෙන් 20 – 20 නායකයා ලෙස වඩාත් සාර්ථක වුණු ඇන්ජලෝ මැතිව්ස් නායකත්වයේ වගකීම කරට ගැනීමට සූදානම් බව ඔප්පු කළේය.නායකයා කව්ද? යන ප්‍රශ්නයත් සමඟ ක්‍රීඩා ඇමැතිවරයා සඳහන් කළේ ඉදිරියේදී ක්‍රිකට් පරිපාලනයේ පැහැදිලි වෙනසක් කරමින්, ශ්‍රී ලංකාවේ ක්‍රිකට් ක්‍රීඩාවට ගෞරවනීය තැනක් ලබා දෙන බවයි. මේ වනවිට අමාත්‍යවරයා සඳහන් කළ ඒ වෙනස සිදුකිරීම ආරම්භ කොට ඇත.ඒ ශ්‍රී ලංකා ක්‍රිකට් තේරීම් කමිටුවේ සභාපතිවරයා ලෙස හිටපු ක්‍රිකට් ක්‍රීඩක ශ්‍රී ලංකා කණ්ඩායමේ නායකයකු ලෙසින් ද කටයුතු කළ වත්මන් මාතර දිස්ත්‍රික් පාර්ලිමේන්තු මන්ත්‍රී සනත් ජයසූරිය මහතා පත් කරමිනි. සනත් ගේ සභාපතිත්වයෙන් යුත් පස් දෙනකුගෙන් සමන්විත නව තේරීම් කමිටුවට ප්‍රමෝද්‍ය වික්‍රමසිංහ, හේමන්ත වික්‍රමරත්න, එරික් උපශාන්ත සහ චමින්ද මෙන්ඩිස් ඇතුළත්ව සිටියේය.එහෙත් තේරීම් කමිටු සාමාජිකයින් දෙදෙනෙකු පූර්ණ කාලීනව කටයුතු කිරීමේ වාතාවරණයක් පැන නැගුණු බැවින් කාර්ය බහුලත්වය හේතුවෙන් ;හ්මන්ත වික්‍රමරත්න මහතා ඉවත් වූ අතර, ඒ වෙනුවට හිටපු ප්‍රවීණ ක්‍රීඩකයකු මෙන්ම නායකයකු ද වන හෂාන් තිලකරත්න මහතා තේරීම් කමිටුවට ඇතුළත් කර තිබේ.සනත් ජයසූරිය මහතාගේ ප්‍රධානත්වයෙන් යුතු මෙම නව තේරීම් කමිටුව වැඩ බාර ගැනීමෙන් පසු පැවැති පළමු මාධ්‍ය හමුවේදී සනත් ජයසූරිය මහතා මෙසේ තම අදහස් පළ කළේය.”ක්‍රීඩා ඇමැති මහින්දානන්ද අලුත්ගමගේ මහතාත්, ක්‍රිකට් ආයතනයත් අප කෙරෙහි තබා ඇති විශ්වාසය ඒ ආකාරයෙන් ම රැක ගනිමින් කටයුතු කිරීම අපේ බලාපොරොත්තුවයි. ඉදිරියේදී අපට ජාතික කණ්ඩායමේ නායකයන් පත් කිරීමේ භාරදූර කාර්යයත් පැවරී තිබෙනවා. ඒ වගේ ම ලබන ලෝක කුසලාන තරගමාලාවට දැන් සිටම යොවුන් ක්‍රීඩකයන් පුහුණු කිරීමට අවශ්‍ය වී තිබෙනවා. මේ සියල්ල තේරීම් කමිටුවේ සෙසු සාමාජිකයන් සමඟ සාකච්ඡා කොට සුදුසු පරිදි කටයුතු කරනවා.”වසර 20 කට අධික කාලයක් මෙරට ක්‍රිකට් ක්‍රීඩාවේ රැඳී සිටි තමාට මෙවැනි වගකීමක් දැරීම අතිරේක පීඩනයක් නොවන බවත්, ක්‍රීඩකයකු ලෙසත්, නායකයකු ලෙසත් ඕනෑම පීඩනකාරී අවස්ථාවකට සාර්ථකව මුහුණ දී ඇති බැවින් නව තනතුරෙහි කටයුතු කිරීම එතරම් අපහසු නොවන බවත් ජයසූරිය මහතා අවධාරණය කළේය.සැබැවින්ම සනත් ජයසූරිය යනු ශ්‍රී ලංකාවෙන් ක්‍රිකට් ලොවට බිහිවුණු අති විශිෂ්ටතම ක්‍රීඩකයෙකි.1989 වසරේ දෙසැ. 26 වැනිදා ඕස්ට්‍රේලියාවට එරෙහිව මංගල එක්දින තරගයට ක්‍රීඩා කරමින් එක්දින වරම් ලැබූ ඔහු එක්දින පිටියෙන් සමුගත්තේ 2011 ජුනි 28 වැනිදා ඕවල් ක්‍රීඩාංගණයේදී එංගලන්තයට එරෙහිව තරග වැදෙමිනි. සුද්දන්ට ක්‍රිකට් ඉගැන්වූ ජයසූරිය මේ දක්වා එක්දින තරග 445 කට ක්‍රීඩා කරමින් ඉනිම 433 කදී ශතක 28 ක් අර්ධ ශතක 68 ක් සමඟ ලකුණු 13430 ක් රැස්කරගෙන තිබේ. හොඳම ඉනිම වන්නේ ලකුණු 189 කි.එසේම 1991 පෙබරවාරි 22 වැනිදා නවසීලන්තයට එරෙහිව හැමිල්ටන්හිදී තරග වැදෙමින් ටෙස්ට් වරම් ලබාගත් ඔහු 2007 දෙසැම්බර් 1 – 5 දක්වා පැවැති තරගයේදී එංගලන්තයට එරෙහිව තරග වැදෙමින් ටෙස්ට් පිටියෙන් සමුගත්තේය. ඒ වනවිට ටෙස්ට් තරග 110 කදී ඉනිම් 118 ක් ක්‍රීඩා කරමින් ශතක 14 ක් අර්ථ ශතක 31 ක් සමඟ ලකුණු 6973 ක් රැස්කර ගෙන තිබිණි. සනත් සහභාගි වී ඇති 20 – 20 තරග සංඛ්‍යාව 31 කි. වැඩිම ලකුණු 88 වන අතර ලකුණු 629 ක් රැස්කරගෙන තිබේ.2011 වසර දක්වාම ජාත්‍යන්තර ක්‍රිකට් පිටියේ රැඳී සිටි ජයසූරිය වත්මන් ශ්‍රී ලංකා කණ්ඩායමේ ජ්‍යෙෂ්ඨ ක්‍රීඩකයන් ගැන දරන්නේ මෙවැනි අදහසකි.”මමත් මගේ කණ්ඩායමේ සෙසු සාමාජිකයිනුත් මෙතනට ඇවිත් ඉන්නේ ක්‍රීඩකයන් කීප දෙනකු ඉවත් කරන්න නොවෙයි. අපිට ටෙස්ට් ක්‍රීඩාවෙන් ඉදිරියට යන්න ජ්‍යෙෂ්ඨ ක්‍රීඩකයන්ගේ සහාය ඕන කරනවා වගේ ම ජ්‍යෙෂ්ඨයන් නොමැතිව තරුණ ක්‍රීඩකයන්ට ඉදිරියට යන්න අමාරුයි කියලත් මම දන්නවා. ඒ නිසා දෙපාර්ශ්වය ම මිත්‍ර විය යුතුයි.”මේ වනවිට ලෝකයේ එක්දින ශතකයක් රැස්කළ වයස්ගතම ක්‍රීඩකයා ලෙසින් වාර්තා පොතට එක්ව සිටින්නේ ද ඔහුයි. 2009 ජනවාරි 28 වැනිදා ඉන්දියාවට එරෙහිව දඹුල්ලේ දී ශතකයක් ලබාගන්නා විට ජයසූරියගේ වයස අවුරුදු 39 කුත් දින 212 කි. එසේම ටෙස්ට්, එක්දින සහ විස්සයි – විස්ස යන තෙ අංශයෙන් ම ලොව වැඩිම ලකුණු වාර්තා කර ඇත්තේ ශ්‍රී ලංකා කණ්ඩායම වන අතර මේ සෑම තරගයකදී ම ශ්‍රී ලංකා කණ්ඩායම වෙනුවෙන් වැඩිම ලකුණු වාර්තා කර තිබෙන ක්‍රීඩකයා ජයසූරිය වීමද කැපී පෙනේ. 1997 අගෝස්තු 02 වැනිදා කොළඹ ආර්. ප්‍රේමදාස පිටියේ ඉන්දියාවට එරෙහිව කඩුලු 6 කට ලකුණු 952 ක් රැස් කරගනිමින් ශ්‍රී ලංකා කණ්ඩායම එම වාර්තාව පිහිටුවා තිබුණු අතර සනත් ලකුණු 340 ක් ලබා ගත්තේය.2006 වසරේ ජූලි 04 වැනිදා නෙදර්ලන්තයට එරෙහිව කඩුලු 9 ට ලකුණු 443 ක් ලබා ගත් ශ්‍රී ලංකා කණ්ඩායම එක් දින ලකුණු වාර්තාව පිහිටු වූ අතර සනත් ලකුණු 157 ක් ලබා ගත්තේය. 2007 සැප්තැම්බර් 14 වැනිදා ජොහැන්නස්බර්ග් නුවරදී පැවැති 20 – 20 තරගයේදී කෙන්යාවට එරෙහිව කඩුලු 6 ට ලකුණු 260 ක් ලබා ගනිමින් වාර්තාව පිහිටුවූ ශ්‍රී ලංකා කණ්ඩායම වෙනුවෙන් සනත් ලකුණු 88 ක් ලබා ගත්තේය.මේ නයින් බලන කල අත්දැකීම් බහුල පරිණත ක්‍රීඩකයකු වන සනත් ශ්‍රී ලංකාවේ ක්‍රිකට්වලට පැහැබර අනාගතයක් ලබාදෙන බව විශ්වාස කළ හැකිය.”නව තේරීම් කමිටුවට පාසල් ක්‍රිකට් සිට ජාතික ක්‍රිකට් දක්වා කටයුතු කිරීමේ වගකීම පැවරිලා තිබෙනවා. සොයා නොගත් ක්‍රීඩකයන් ලංකාව පුරාම විසිරිලා ඉන්න පුළුවන්. ඔවුන් සොයා ගැනීම සඳහා අප සෑම ක්‍රීඩා සමාජයකටම දන්වනවා. ඔවුන්ගේ දක්‍ෂතම ක්‍රීඩකයන් 6 දෙනා බැගින් නම් කර අපට යොමු කරන ලෙස. එම ක්‍රීඩකයන් එක තැනකට ගෙනැල්ලා පුහුණු සැසියක් පවත්වන්න අපි සැලසුම් කර තිබෙනවා. ඒ හරහා අපට දක්‍ෂතා ඇති සැඟවිලා ඉන්න තරුණ ක්‍රීඩකයන් හඳුනාගන්න පුළුවන්. එවැනි දේකින් අපට අපේ ක්‍රීඩකයන් ගැන හොඳ අවබෝයක් ලබාගන්න පුළුවන් කියලා මට විශ්වාසයි. ඒ වගේ ම පාසල් ක්‍රිකට් ක්‍රීඩාවේ සිටින දක්‍ෂ ක්‍රීඩකයන් හඳුනා ගැනීමට ද විශේෂ වැඩපිළිවෙළක් සකස් කිරීමටත් අප සූදානම්.” ඔහු වැඩිදුරටත් පැවසීය.කෙසේ වෙතත් කොළඹින් ඉතා ඈත ගමකින් බිහිවී සුද්දන්ට ක්‍රිකට් උගන්වමින් ලක්මවට කීර්තිය ගෙනා ජයසූරියට අපේ රටේ ක්‍රිකට් ක්‍රීඩාවේ අනාගතය බාර කිරීම කාලෝචිත ක්‍රියාවකි.එසේම මෙතෙක් දේශපාලනය නිසා දූෂිත ආයතනයක් ලෙසින් හංවඩු ගැසුණු ශ්‍රී ලංකා ක්‍රිකට් ආයතනය ජනාධිපති තුමාගේත් ක්‍රීඩා අමාත්‍ය තුමාගේත් ඉදිරි දැක්ම මත දේශපාලනයෙන් තොර වන බවට ද ඉඟි පළවී තිබේ.”අපට අවශ්‍ය තීන්දු තීරණ ගන්න, සෑම විටම ස්වාධීනව කටයුතු කරන්න අමාත්‍යතුමා අපට නිදහස දී තිබෙන අතරම එතුමාගේ සහාය උපරිමයෙන් ලබා දී තිබෙනවා.”මේ බව සනාථ වන ප්‍රබලම සාධකය වන්නේ එක්සත් ජාතික පක්‍ෂ බස්නාහිර පළාත් සභා මන්ත්‍රී හිටපු නායකයකු මෙන් ම දක්‍ෂ ක්‍රීඩකයකු ද වන හෂාන් තිලකරත්න මහතාගේ පත් කිරීමයි.”මට නව තේරීම් කමිටුවට එක්වීමට කළ ආරාධනය මම ඉතා සතුටින් බාර ගත්තා. ඒ මගේ වගකීම සහ යුතුකම ශ්‍රී ලංකාවේ ක්‍රිකට්වලට දැනුම ලබා දී රට වෙනුවෙන් යමක් කිරීම නිසයි. මගේ දේශපාලන මතයේ වෙනසක් නැහැ. දේශපාලනය වෙනම එකක්. ක්‍රීඩාවට දේශපාලනය කොහෙත් ම අවශ්‍ය නැහැ. පසුගිය කාලයේ වැරදි පූර්වාදර්ශ දුන්නා. වසර ගණනාවක් මේ රටේ ක්‍රිකට් ක්‍රීඩාවේ රැඳී සිටි මා ඒ වෙනුවෙන් පෙරළා යමක් මෙරට ක්‍රිකට් ක්‍රීඩාවට ඉටු කළ යුතුයි.” තිලකරත්න මහතා අවධාරණය කළේය.කෙසේ වෙතත් අපේ රටේ ක්‍රිකට් ක්‍රීඩාවේ අඳුරු වලාකුළු ඉවත් වී පැහැබර අනාගතයක පෙරනිමිති පහළ වී තිබේ. එය සැබැවින් ම මෙරට ක්‍රීඩා ලෝලී ජනතාවගේ සිතට සැනසිල්ලක් ම වනු ඇත.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>03</day>
    </date>
    <link>http://www.silumina.lk/2013/02/03/_art.asp?fn=af13020310</link>
    <topic>හීනෙන් බයවෙලා මිනීමැරුම හෙළිවෙලා</topic>
    <author>කීර්ති මෙන්ඩිස්</author>
    <content>සමන්තිලක රාළහාමි නුගේගොඩ විශේෂ මෙහෙයුම් ඒකකයේ රාජකාරි කරන්නෙකි. ඔහු මීට කලින් හංවැල්ල පොලීසියේ ද රාජකාරි කළේය. එහිදී ඔහුගේ රාජකාරි දක්ෂතාව නිසා වැළලී ගිය මිනිස් ඝාතනයක් අනාවරණය කරගත හැකි විය. ඔත්තුකරුවකු විසින් දුන් තොරතුරක් මත මාස තුනකට වැඩි කාලයක් වෙහෙස මහන්සි වීමෙන් පසු මිතුරකු විසින් මරා ළිඳට දමන පුද්ගලයකුගේ අබිරහස් ඝාතනයේ සුලමුල සොයා ගනු ලැබීය. මෙම ඝාතනය මාධ්‍ය මඟින් ප්‍රචාරය වීමත් සමඟ සමන්තිලක රාළහාමිට රාජකාරි වැඩි විය.බොහෝ දෙනා සමන්තිලක සොයාගෙන ආහ. ඒ ඔවුන්ගේ ඥාතින්ගේ අබිරහස් මරණ සමන්තිලක ලවා සොයාගන්නටය. ඒ වනවිට ඔහු සේවයේ යෙදී සිටියේ මිරිහාන විශේෂ මෙහෙයුම් ඒකකයට අනුයුක්තවය. සමන්තිලක රාළහාමිට තවත් තොරතුරක් ලැබුණේ ඔය අතරය.“සර් මගේ හොඳම යාළුවෙක් ඉන්නවා.... සමන් කියලා මිනිහා පොඩ්ඩක් ‘කුඩුත්’ ගහනවා... මිනිහා කියනවා මිනිහට රෑට නින්ද යන්නේ නැහැ. එකපාරටම බයවෙලා ඇහැරෙනවා කියලා.” සමන්තිලක රාළහාමි ඔත්තුකරු කී කතාව අසා සිටියේය.“මිනිහා මොකක් හරි දෙයක් දෙන්නවා... මම හිතන්නේ ඒක මතක් වෙනකොට තමයි මිනිහ බයවෙන්නේ.”“හරි... මම මිනිහත් එක්ක සෙට් වෙන්නම්... හැබැයි මම පොලීසියේ කෙනෙක් කියලා දැනගන්න තියන්න එපා.”සමන්තිලක රාළහාමි මිතුරාගේ මාර්ගයෙන් සමන් හඳුනාගත්තේය. කෙමෙන් සමන්තිලක, සමන්ගේ ළඟම හිතවතකු විය. සමන් කුඩු ගැහැව්වට සමන්තිලකගෙන් බාධාවක් නොවීය. සමන්තිලක ‘බොක්කෙන්ම’ සමන් ඇසුරු කිරීම නිසා සමන් දන්න කියන හැම දෙයක්ම සමන්තිලකට කියන්නට විය.කාලය මෙසේ ගෙවි යද්දී සමන්තිලකට තවත් හෝඩුවාවක් ලැබුණේය. මාල කඩන හොරෙකු සමන් ළඟින් ඇසුරු කරන බවය. ඒ අනුව පොලිස් කණ්ඩායමක් එතැනට කඩා පැන්නේය. සමන්තිලක ද පොලිස් කණ්ඩායමේ සිටිනු දුටු සමන් පුදුමයට පත්විය. තමා පොලිස් නිලධාරියකු බවට සමන් හඳුනාගත් බව සමන්තිලක තේරුම් ගත්තේය. ඒ නිසා එතැන් පටන් ඔහු ඇත්ත පොලිස් නිලධාරියකු ලෙසම රාජකාරි කළේය.මාල හොරාගෙන් ප්‍රශ්න කිරීමේ දී කඩා ගත් මාල 24 ක් සොයා ගැනීමට හැකිවූ අතර කළ යුතු හොඳම දේ සමන් ද බය කොට විස්තර දැනගැනීම සිතු සමන්තිලක ඊළඟ පියවර ගත්තේය.“මට කරන්න දෙයක් නැහැ. මාල කඩන එකාව උඹ ළඟින්ම ආශ්‍රය කළානේ. ඒ නිසා උඹටත් ‘කුඩු’වලට හයිකෝට් යන්න වෙයි.”“එහෙම කරන්න එපා... මම හොරකමේ ගියේ නැහැනේ... මම වරදකට කළේ ‘කුඩු’ ගහපු එක විතරයි...”“එහෙනම් මට කුඩු විකුණන උන් ටික අල්ලලා දීපන්.” සමන්තිලක සමන්ට කීය.කුමාර“ඒකනම් සිම්පල්. මම උන් අල්ලලා දෙන්නම්... ඊට වඩා දෙයක් මම ඔයාට කියන්නම්කෝ”“ඒ මොකක්ද”“ඒක මතක් වෙනකොට තමයි මම හීනෙන් බය වෙන්නේ” පොට පෑදුණ බව සමන්තිලකට තේරුම් ගියේය. ඔහු එකවරම සමන්ගෙන් ඒ බව විමසුවේ නැත. පොඩ්ඩ පොඩ්ඩ ඔහුගෙන් කතාව අසන්නට විය.“මිනිහෙක්ගේ හිතේ එහෙම දෙයක් තිබුණම හීනෙන් බය වෙනවා. ඒක ඇත්ත. මටත් එහෙම දෙයක් තියෙනවා.”“ඒ මොකක්ද... ඔයත් මම වගේ බය වෙනව ද...”“ඔව්... හරි. උඹ කියපන්කෝ උඹේ මොකක්ද කතාව කියලා.” සමන්තිලක විශ්වාස කළ සමන් වසර එකොළහක් තම සිතට වද දුන් ප්‍රශ්නය හෙළි කළේය.“කට්ටියක් ඩ්‍රැයිවර්ට පිහියෙන් ඇනලා ඇනලා මැරුවා මම ඒක මේ ඇස් දෙකෙන්ම දැක්කා” සමන් මුළු කතාවම කියන්නට විය.“කොහේදිද?”“සපුගස්කන්දේදි”“උඹට හරියට දිනය මතක ද”“ඔව්. 2002 හයවෙනි මාසේ 21 වනදා”“කවුද ඒ පිහියෙන් ඇනපු එවුන්.”“ඉන්දිකයා කළුමල්ලි පොඩ්ඩේ. හැබැයි මමත් ගියා මම පිහියවත් ඇල්ලුවේ නැහැ.”“හරි උඹ බය නැතිව ඉඳපන් මට කිව්වට කාටවත් කියන්න එපා.”“මට කරදරයක් වෙන්නෙ නැහැ නේද”“පිස්සුද උඹට මුකුත් වෙන්නෙ නැහැ. මාව විශ්වාස කරපන්.”“විශ්වාස කරලා තමයි අවුරුදු 11 ක් හිතේ තද කරගෙන හිටිය රහසක් කිව්වේ.”සමන්තිලක මිරිහානට ගියේය. සියල්ල තම ප්‍රධානියා වූ පොලිස් පරීක්ෂක නිමල් කරුණාරත්න මහතාට කීවේය.“දැනට අවුරුදු 11 කට කලියෙන්නේ ඕක වෙලා තියෙන්නෙ.. හරියට ඇත්ත ද කියලා ඉස්සෙල්ලා හොයලා බලන්න... මරපු සෙට් එක රටේවත් ඉන්නව ද දන්නෙ නැහැ.”පොලිස් පරීක්ෂකවරයාගේ කීම අනුව සමන්තිලක කෙළින්ම ගියේ සපුගස්කන්ද පොලීසියටය. මීට වසර එකොළහකට කලියෙන් එලෙස සිදුවීමක් සිදුවී ඇති බව පොත්පත් ඇවිස්සීමෙන් සනාථ විය. සමන් කිව් දිනය ද නිවැරැදි විය. සමන්තිලක වහා යළි සිය ස්ථානාධිපතිවරයාට මේ බව කීවේය. ඉන්පසු ජ්‍යෙෂ්ඨ පොලිස් අධිකාරී රොෂාන් ප්‍රනාන්දු මෙන්ම නියෝජ්‍ය පොලිස්පති සුමිත් එදිරිසිංහ මහතා ද දැනුවත් කළේය.සුමිත් එදිරිසිංහ ද අපරාධ විසඳීමේලා මෙන්ම අපරාධකරුවන් කොටුකර ගැනීමේ දක්ෂ නිලධාරියෙක් විය. පොලිස් පරීක්ෂකවරයා කලක් තිස්සේ ඔහු යටතේ සේවය කළ නිලධාරියකු නිසා මෙහි සුලමුල හැකි ඉක්මනින් අනාවරණය කරන ලෙස නියෝජ්‍ය පොලිස්පතිවරයා ඔහුට නියෝග කළේය.ඒ අනුව නිලධාරීන් මුලින්ම කළේ සමන් මිරිහාන විශේෂ මෙහෙයුම් ඒකකයට ගෙන ඒමය. වඳින්නට ගිය දේවාලේ හිසේ කබා වැටුණා සේ සමන් පුදුමයට මෙන්ම අපහසුතාවයට පත්විය.“මේ මොකක්ද ඔයා කළේ?”එතැන සිටි සමන්තිලක රාලහාමිගෙන් සමන් විමසුවේය. සමන් සැකපිට අත්අඩංගුවට පත්විය. සමන් මීට වසර එකොළහකට කලින් වූ සෑම සිදුවීමක්ම එකක් නෑර කීවේය.“ඒ තුන්දෙනා ඇවිත් මට කතා කළා. කළුමල්ලිගේ අක්කා රට ඉඳන් එනවා. එයාව එක්කගෙන එන්න එයාර්පෝට් යන්න වෑන් එකක් ඕන. අපි වෑන් එක ගේන්න යනවා. උඹට පුළුවන් ද ඒක එළවගෙන එයාපෝර්ට් යන්න එන්න කියලා... මම මුලින් බැහැ කිව්වා. පස්සේ එළවන්න කවුරුත් නැහැ කිව්වම මම හා කිව්වා.”“පස්සේ අපි තුන්දෙනාම රීගල් පිච්චර් හෝල් එක ළඟ බෝක්කුව යටට වෙලා කෑම කාලා බස් එකේ නැගලා බද්දේගමට ගියා.”“හික්කඩුවේදී අපිට බහින්න කිව්වා. කළුමල්ලි වෑන් එක අරගෙන එන්න කියලා ගියා.“ඉන් පස්සේ”ටික වේලාවකින් කළුමල්ලි වෑන් එක අරගෙන ආවා. අපි හික්කඩුවෙන් නැග්ගා. එයාපෝර්ට් යන්න කියලා කතා කරගෙනයි හිටියේ. කුමාර කියලා කෙනෙක් තමයි වාහනේ එළෙව්වේ. මමත් එයා දන්නවා. ඉන්දිකත් දන්නවා.”සියල්ලෝම වාහනයට නැගගත්තේ ඉන් පසුවය. ඒ කටුනායක යාමේ අදහසින්ය. වාහනය පාණදුරේ දී නතර කළේය. අරක්කු බියර් මෙන්ම බයිට් එකට ඇපල් ද ගන්නටය.“පිහියකුත් ගමු.”සමන් මෙන්ම වෑන් රියදුරා වූ කුමාර ද කලබලයට පත්විය.“මොකටද පිහියක්”“ඇපල් කපන්න...”බෝතලයත් බියර් එකත් පදමට ගැසු ඔවුන් ඊළඟට ගියේ සපුගස්කන්දේය. ඊට හේතුව වූයේ ඉන්දික සපුගස්කන්ද පැත්තේ කෙනකු වීමය. වෑන්රිය හෙයියන්තුඩුව කොට්ටුන්න වැව අසලදී නතර කෙරිණ.වෑන් රියදුරු ඝාතනය වන්නේ එතැනදීය.ඉන්පසු ඔවුන්ගේ ඉලක්කය වූයේ වෑන්රිය පැහැරගෙන යාමය. ඒත් වෑන්රිය මදක් ගොස් නතර විය. ඒ වෑන් රිය “ලොක්” වීම නිසාය. ඒ නිසා වෑන් රිය අතැර දමා එන්නට ඔවුනට සිදු වූහ. වෑන් රිය පැහැර ගැනීමේ අදහස අසාර්ථක විය.සමන් සිදුවූ මේ සියල්ලම කියාගෙන ගියේය.“මම මේ මුකුත් දන්නේ නැහැ. මම ගියේ කතා කරපු නිසා.”“හරි දැන් කෝ ඉන්දික.”“දන්නේ නැහැ සර්. එයා නේවි එකේ ඉන්නවා කියලා දන්නවා.”වසර එකොළහක් කියන්නේ ලොකු කාලයකි. පොලිස් කණ්ඩායමේ ඊළඟ ඉලක්කය වූයේ ඉන්දික සොයා ගැනීමය. නිලධාරීහු ඉන්දික ගැන තොරතුරු සෙවීය. ඔහු වසර හයක් තිස්සේ වැලිසර නාවික හමුදා කඳවුරේ සේවය කරමින් සිටින බව නිලධාරීහු වටහා ගත්තේ ඉන් පසුවය. ඒ අනුව වහා ඉන්දික පොලිස් භාරයට ලබා දෙන ලෙස පොලීසිය නාවික හමුදාවට දන්වා සිටියේය.පොලීසිය තමා සොයන බව දැනගත් ඉන්දික වහා වැලිසරින් පැන ගියේය. සිය බිරියට ඔහු බොරු බේගලයක්් කීවේය.“මාව මොරවැව කෑම්ප් එකට මාරුකරලා. මම එහෙ යනවා” බිරිඳට එසේ කී ඉන්දික කෙළින්ම ගියේ අනියම් බිරියගේ නිවෙසටය. පොලීසිය ඉන්දික සොයා යන්නේ ඒ අතරය. කොස්තාපල් සමන්තිලක ඉන්දිකගේ ගෙදර සොයා ගත්තේය. ඉන්දිකගේ ගෙදරට ගිය ද ඉන්දික සිටියේ නැත. බිරිය එහි විය. තමා පොලීසියෙන් බව ඉන්දිකගේ විවාහක බිරියට නොකියන්නට ඔහු වග බලා ගත්තේය.“මම නේවි එකේ... මේ හරියෙ මගේ නේවි එකේ යාළුවෙක් ඉන්නවා අශෝක කියලා... මම එයාගේ ගේ දන්නේ නැහැ. ත්‍රිවිලර් පාක් එකේ අය කීවා මේ ගෙදර නේවි එකේ කෙනෙක් ඉන්නවා එයාගෙන් අහල බලන්න කියලා.”කොස්තාපල්ගේ කතාවට ඉන්දිකගේ බිරිය රැවටුණේය.“අපේ මහත්තයා නේවි එකේ තමයි. හැබැයි එයා මාස දෙකකින් විතර ගෙදර ආවේ නැහැ. මොරවැවට මාරු කරලා... මම ඕනනම් එයාගේ ටැලිෆෝන් නොම්මරය දෙන්නම්. කතා කරලා බලන්න”සමන්තිලක රාලහාමිට ද අවශ්‍ය වූයේ ද එයයි. ඉන්දිකගේ බිරියගෙන් දුරකථන අංකය ලබාගත් සමන්තිලක එය රැගෙන ගොස් ඒකකයේ ප්‍රධානී නිමල් කරුණාරත්න මහතාට දුන්නේය. ඒ අනුව එම අංකයට ඇමතුමක් දුන්නේය.“මම ඉන්දික තමයි. ඒ වුණාට මම දන්න කෙනෙක් මෙහෙ නැහැ.”එසේ කියමින් ඉන්දික දුරකථනය විසන්ධි කළේය. ඒ අනුව අධිකරණ නියෝගයක් ලබාගත් පොලීසිය ඉන්දිකගේ අංකයට ලැබුණු හා ඉන් පිටවුණු අංක මෙන්ම එම අංක සම්බන්ධ වන ‘ටවර්’ ද අනාවරණය කරගත්තේය. ඒ අනුව ඔහු වැඩිපුරම ගත් අංකයක් පොලීසිය සටහන් කරගත්තේය. එම අංකය සොයා බලද්දී එය බත්තරමුල්ලේ කාන්තාවකට අයත් එකක් විය.පොලීසිය තවත් කරුණු අනාවරණය කරගත්තේය. එම අංකය අයත් කාන්තාව ඉන්දිකගේ අනියම් බිරියක් විය. පොලීසිය ඇගේ ගෙදර වටා දැල එලීය. ඉන්දික කොයි මොහොතේ හෝ ඒ ගෙදරට එනු ඇතැයි පොලීසිය සිතුවේය. ඒත් ඉන්දික ආවේ නැත. ඒත් පොලීසිය ඉන්දිකගේ බිරිය පසුපසම විය. ඒ සඳහා සිවිල් ඇඳුම් ලාගත් නිලධාරීහු ඇගේ ගේ වටා ඇගේ සැරිසරමින් ගමන් බිමන් පසුපස ඉව ඇල්ලීය.මේ එවන් දිනයක්ය. ඇය දිනක් හොඳින් හැඳ පැලඳ නිවෙසින් පිටව ගියාය. පොලිස් සැරයන්න් සමන්තිලකද ඇය පසුපස විය. කිසිත් නොදත් ඇය ගියේ බත්තරමුල්ල අවන්හලකටය. එහි කිසියම් සාදයක් පැවැත්වෙමින් තිබිණ.“සර් ගෑනු කෙනා හෝටලේ ඇතුළට ගියා. මාත් කොහොමහරි ඇතුළට යනවා... සර්ලා ළඟට ඇවිත් ඉන්න”සමන්තිලක සිය ප්‍රධානියාට කීවේය. ඒ අනුව පොලිස් කණ්ඩායමක් ද බත්තරමුල්ලේ අවන්හලට යාබදව රැඳී සිටියේය.මොහොතකින් සමන්තිලක ද හෝටල් සාදයට සහභාගි විය. ඔහු ද එතැන සිටි අය අතරට යමින් සිසිල් බීම වීදුරුවක් පානය කරමින් ඇය දෙස බලා සිටියේය. ඇයට තරුණයකු සමීප විය. සමන්තිලක රාළහාමි ද ඔවුනොවුන් අසල ගැවසෙමින් සිටියේය.“ඉන්දික මොකක්ද ප්‍රශ්නෙ. මට ඇත්ත කියන්න” සමන්තිලකට ‘ඉන්දික’ කියන නම ඇහුණේය. ඒ අනුව ඇය ඉන්නේ ඉන්දික සමඟ බව ඔහුට තහවුරු විය. ඔහු වහා හෝටලයෙන් පිටත සිටි නිලධාරීන් මේ බව දැනුම් දී එකවරම ගොස් ඉන්දිකගේ දෑත් අල්ලා ගත්තේය.“මම පොලීසියෙන් දඟලන්න කරන්න හදන්න එපා” ඒ සැණින් සෙසු කණ්ඩායම ද ඉන්දික ළඟට සේන්දු වී සිටියහ. තුෂ්නිම්භූත වූ ඉන්දික කරකියාගත නොහැකිව අසරණ විය.“යමු පොලීසියට”“ඇයි මොකද මෙයා ගෙනියන්නෙ. ඇයි මෙයා මොනවා කරල ද?”ඔහු සමඟ සිටි ඇය නිලධාරියකුගෙන් විමසුව ද ඇයට පිළිතුරු දෙන්නට කවුරුවත් ඉදිරිපත් නොවීය. ඉන්දික මිරිහාන විශේෂ මෙහෙයුම් ඒකකයට රැගෙන යන ලදී. ඉන්දික මෙතෙක් කල් සඟවාගෙන සිටි සියල්ල එකක් නෑර කීවේ සමන් ද ඒකකයේ කෙළවරක රැඳී සිටිනු දුටු විටය.පොලීසිය ඉන්දිකගෙන් දීර්ඝ ලෙස ප්‍රශ්න කළේය.“අපේ අතර ඉඩම් ආරවුලක් තිබුණා. ඒකට කුමාර උසාවි ගියා. මම එදාම හිතාගත්තා කවදාහරි කුමාර ගෙන් පළිගන්නවා කියලා...” ඔහු කතාව කීවේය.රියදුරා වූ කුමාර එයාර්පෝට් යන බව කියමින් රැගෙන විත් සපුගස්කන්දේ දී මරා දැමු හැටිත් ඔහුට කට්ටියම එකතු වී හතළිස් පොළකට පිහියෙන් ඇන්න හැටිත් ඉන්දික එකක් නෑර පොලීසියට කීවේය. ඔහුගේ ප්‍රකාශය අනුව අනෙක් සැකකරුවන් දෙදෙනාම පොලීසිය මඟින් අත්අඩංගුවට ගත්තේ ඉන් පසුවය.අපරාධයක් කොට කිසිදා සඟවාගෙන සිටිය නොහැකිය. එය කවදා හෝ හෙළි වනු ඇත. එම න්‍යාය යළි යළිත් සනාථ කරමින් මීට වසර එකොළහකට කලියෙන් සිදුකළ අබිරහස් මිනිස් ඝාතනයක සුලමුල හෙළි වූයේ පොලිස් කොස්තාපල්වරයකුගේ දක්ෂතාව නිසාය.බස්නාහිර දකුණ බාර නියෝජ්‍ය පොලිස්පති සුමිත් එදිරිසිංහ මහතාගේ අධීක්ෂණය මත නුගේගොඩ කොට්ඨාස බාර ජ්‍යෙෂ්ඨ පොලිස් අධිකාරී රොෂාන් ප්‍රනාන්දු මහතාගේ උපදෙසින් මිරිහාන විශේෂ අපරාධ මෙහෙයුම් ඒකකයේ ස්ථානාධිපති නිමල් කරුණාරත්න, උප පරීක්ෂක චාරුක සැරයන්වරුන් වූ සමන්තිලක (35154), අනිල් (69598), සමීර (81600), බන්දුකීර්ති (33686), රත්නායක (44836) යන නිලධාරීහු මේ පිළිබඳ පරීක්ෂණවලට එක්වූහ.පොලිස් පරීක්ෂණ ඇසුරෙන් ලිපිය සකස් විය.කීර්ති මෙන්ඩිස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>03</day>
    </date>
    <link>http://www.silumina.lk/2013/02/03/_art.asp?fn=af13020311</link>
    <topic>සිරිමාමා කොටි මාමා වුණ හැටි</topic>
    <author/>
    <content>මිනිස්සු පෝෂණය ලබන්නේ අත්දැකීම්වලින්. ජීවිතවලට හැඩයක් ලැබෙන්නේ එතකොට. සිද්ධි කොච්චර අපව පසුකරගෙන ගියත් අපේ සිත ළඟ නවතින්නේ ඒ සිද්ධිවලින් කීයෙන් කීයද? උපන්දා ඉඳලා මේ මොහොත දක්වාම අපි ජීවිතේ විවිධ විදිහට සිද්ධිවලට මුහුණ දෙනවා. ඒක හෙටත් එහෙමයි.අපේ ජීවිතවලට සමහර වෙලාවට මුහුණදෙන්න සිද්ධ වෙන අත්දැකීම් හරිම පුදුමාකාරයි. ඒත් ඒ සිදුවීම් වලින් ජීවිතයට සතුට හෝ දුක බෙදාගන්න විදිහක් නැතුව දෙනෝ දාහක් මිනිස්සු කාලයට සමුදීලා අකාලයේ මිලින වී යන්න ඇති. ඒ සිදුවීම් මොනතරම් මේ මහපොළව යට වැළලිලා ඇත්ද? ඒ නිසයි අපි හිතුවේ ජීවිත අත්දැකීම් වලින් ගෙතුණ මිනිසුන්ගේ ජීවිතවල සිතුවිලි අසපුව අද ඉඳලා නින්නාද කරන්න. එහෙම නොවුණොත් හෙටත් ඒ අත්දැකීම් මේ මහපොළව වැලඳගනියි. ඒත් එය පසුතැවීමක් විදිහටම තියාගන්නවට වඩා ඒ අත්දැකීම් බෙදා හදාගත්තොත් යමක් ඔබේ ජීවිතේටත් ගන්න පුළුවන් වේවි. අදින් පටන්ගෙන අපි හැකිතාක් මිනිසුන් ගැන කතා කරමු. ජීවිතයේ වැටීම් වගේ ම නැඟීම් පන්නරයක් කරගෙන ජීවත්වෙන මිනිසුන්ගේ සිත ළඟ නැවතුණ සිදුවීම් දවසක මේ පත් ඉරුවටම ගොනුකරන්න පුළුවන් නම් ඒ ඉඩකඩ අපි වෙන් කරන්නත් සූදානම්.වන්නිතුලානේ ගහකොළ සතාසිව්පාවා ගැන විතරක් නෙමෙයි හේනේ පැලේ වෙලේ වැවේ සුවඳ ජීවිතවලට හරයක් කරගෙන දිවිය ගෙවපු මිනිසුන් ඔබට කොතෙකුත් මුණගැහිලා ඇති. ඒ වගේ ම අහලා ඇති. කාෂ්ටක අව්වක වුණත් වැව් ඉස්මත්තෙන් හමා එන මදනල සුවසේ විඳින කඩපලේ ඈයින් අතරට එකතු වුණ මට හරහට දැමූ කුඹුක් කොටේ උඩ ඇන තියාගෙන ඇති තරමක් අවට සිරිය ගතට විඳිමින් ඉන්න අතරෙදියි සිරිමාමාව මුණගැහුණේ.අතරින් පතර කළු කෙස් ගස් දෙකතුනක්වත් නැති සුදු වුණු කොණ්ඩය ඇති සිරිමාමා සුපුරුදු විදිහටම පුරුදු වාහනෙත් අතට වාරු කරගනිමින් අපි ළඟට ඇවිත් සිටියා. කේඩෑරවී ගිය උන්දෑගේ ශරීර කූඩුව වගේ ම රෝද දෙකේ වාහනෙත් උන්දෑ එක්කම ආයු වලඳන බව අපිට තේරුණේ බොරළු ගොඩේ කරකැවුණු රෝදවල හඬින්.සිරි මාමේ...තවත් මොහොතකින් මේ සුන්දර ගැමි මිනිසාගේ ජීවිතේ එක් ඉසව්වකට එඹෙන්නට පෙර සුහද ආමන්ත්‍රණය හදවතින් ම කළා.“මෙදා පාර කුඹුරු ටික කම්මුතුයි. පසුගිය දොහේ ඇදගෙන වැටුණු වැස්ස වැඩියි ගොයමට. ඕන් අනෙක් පැත්තේ කීඩෑවෝ. අනේ කාලේ වනේ වාසේ කියන්නේ ඕකට පුතේ. ඉස්සර මෙහෙම නෑ. අපි කුඹුරු වැඩ කරන්නේ කන්නෙට. වහින්නේ කවදද පායන්නේ කවදද කියලා ඇන්නෑවට අපිට කියන්න පුළුවන්.අද කොහෙද එහෙම එකක්. මේ හොඳට පායලා තියෙනවා. ඔන්න හවස් වෙනකොට වරුසාව ඇදගෙන වැටෙනවා. ඔක්කොම කණපිට පෙරළලා.මාමාට දැන් වයස කීයද?හැබෑවටම පරිසරයත් එක්ක ජීවත්වෙන සිරි මාමා ගෙන් මට ඒක අහන්නම හිතුණා.“දැන් මගේ හිතේ කීයක් විතර ඇති කියලද මහත්තයා හිතන්නේ.”මාමාට දැන් 80 ක් විතර.“මොන දැන් මට 96 ක්. ඒත් තාම ඇඟේ පතේ හයිය හොඳා. (මේ මූකලානේ එදා ඉඳලම කරක් ගැහුව මට අස්සක් මුල්ලක් නෑර යන්න පුළුවන්. ඒ කාලේ මෙව්වා මහා කැලෑ. පාරක් තොටක් අපි හදාගෙන ගියොත් මිසක මේ අකුල්වල රිංගනවා බොරු.අද ඔය කැලෑ එළිපෙහෙළි වෙලා මිනිස්සු පදිංචි වෙලා. එදා ඔය කැලෑවල අයිතිය තිබුණේ සතා සිව්පාවට. රජකම් කළේ අලි කොටි වලස්සු. අද ඔය වල් අලි ගෙවල් වදිනවා කියනවා. අලි ගැහැව්වා කියලා කියනවා. මේවා එදා අලි ලැගපු මංකඩවල් පුතේ. මොන කාලයක වුණත් උන්ට ගිය පාර තොට හොඳට මතකයි. අපේ වුන් ඇවිදින් මේවා එළිපෙහෙලි කරගෙන අලි අස්සට ගියා මිසක අලි අපි අස්සට ආවේ නැහැ පුතේ.සිරි මාමාගේ කතාවට නැවතුමක් තියන්න මතකයක් නැත්තේ උන්දෑ කියන දේවල්වල ඇත්තක් තියෙන නිසයි කියලා මට හිතුණා. ඒත් මාමාගේ කතාවෙන් මගේ ප්‍රශ්නයට පෙර මඟ පෑදුණා.ඇයි මාමාට ගමේ ඈයෝ කොටි මාමා කියන්නේ. හිටිගමන් අහපු ප්‍රශ්නෙන් උන්දෑගේ මුහුණට ආව හැඟීම් ටික මේ පත්ඉරුවට ලියා දාන්න අමාරුයි. මඳක් නිහඬව උන්නු සිරිමාමා...“ඒක පුතේ මම ගැටයා කාලේ වුණ සිද්ධියක්. හැබැයි ඔය සිද්ධිය මගේ ජීවිතේ ම වෙනස් කළා පුතේ. ඒ කාලේ ඔය ඉඩම්වල මම හොඳට හේන් ගොවිතැන් කළා. යමක් කමක් තෝරා බේරා ගන්න පුළුවන් කාලේ ඉඳලා හරි හරියට මම හේන් කෙටුවා. මගේ කෙල්ලෝ දෙන්නටයි කොල්ලටයි තමා හැමදේම මම කළේ. අද උන් බැඳලා.ඒ කාලේ අපි හේන් කොටලා විතරක් බෑ රෑට පැල් රකින්නත් ඕන. ඉතිං දවසම හේන් කොටලා ඇඟේ මහන්සියට රා ඩිංගිත්තක් දාගන්න පුරුද්දකුත් අපට තිබුණා. ඒ වගේ ම තමයි මොන දේ කළත් සිහියෙන් ඉන්න ඕන. නැත්නම් හේන් ටික කම්මුතුයි වල් සතුන්ගෙන්. ඔන්න ඔය සිද්ධිය වුණ දවසෙත් මම ගෙදර ඇවිදින් පැලට යන්න ගියේ.එතකොට බිම් කළුවර වැටුණා විතරයි. පුතේ ඒ දවස්වල හැම හේනකම පැලක් තිබුණා. අපි දෙතුන් දෙනා එකට පැල්වලට යන්න පුරුද්දක් කරගෙන හිටියේ. කැලෑව මැද්දෙන් යන්නත් එපැයි. එදත් අපි කැලෑව පන්නලා ඉස්සරහට යනකොට හිටි හැටියෙම අපි ඉස්සරහට පැන්නේ කොටියා. දෙයියෝ බුදුන් සිහිවුණා. පුතේ ඌ හිටපු විදිහ දැක්කම. මේකා පැනපු පැනිල්ලට ආයේ මොනවද ආව උන් ටික ඔලුව හැරුණ අතේ දුවන්න ගත්තා. ඒකෙන් වුණේ කොටියා තවත් කුලප්පු වුණ එක.මගේ අතේ කෙටේරියයි කෑම මුලයි ලබු කට්ටයි. කොහෙන් ආව හයියක් ද මන්දා මමත් කැලේ මැද්දේ දුවන්න ගත්තා. අන්තිමේ කොටියා පැන්නුවේ මගේ පස්සේ. මට බේරෙන්න විදිහක් නෑ. කොටියා පැන්නේ මගේ ඇඟට. ජීවිතේට ආසාව තියෙන හින්දා මම ඌත් එක්ක පොරබැදුවා. හැබැයි මම කෙටේරිය අත හැරියේ නැහැ. ඔය වෙනකොට මම හොඳවයින් පාර තුන හතරක් දුන්නා කොටියට. මගෙත් අතපය ඔක්කොම හූරා කාලා පුතේ හිරිවැටිලා.පරාන බයනේ. කොටියා මෙල්ල වුණේ කෙටේරියෙන් හොඳටම කාලා. මට නැගිට ගන්නවත් පණ නැහැ. ඊට පස්සේ මට මොනවා වුණාද කියලා මතක නැහැ. මේ තියෙන්නේ තාමත් අතපයේ ඌ හපා කාපු පහරවල්වල ලකුණු.සිරි මාමාගේ පාදයක බත් කෙන්ඩාවක් කොටියා හපා කාලා. එදා ඉඳලා කකුලේ හැදුණු නොන්ඩියත් අදටත් එහෙමමයි.මොනවා කරන්නද කොටියා මැරුණා මම බේරුණා පුතේ. එදා ඉඳලා තමයි මට ගමේ හැමෝම කොටි මාමා කියලා කියන්නේ. තව දෙයක් මම කියන්නම් පුතේ. ඒ දවස්වල මම හරි හරියට මස් මාළු කාපු මිනිහෙක්. මසක් මාලුවක් නැතුව මට වේලක්වත් කන්න පුළුවන් වුණේ නැහැ. මොකෙක් හරි තලාගෙන ගෙදරට ගේනවා. ඒත් එදා කොටියා මාව හපා කනකොට පුදුමාකාර වේදනාවක් දැනුණේ. ඒක මම මාස ගාණක් වින්දා පුතේ. මම වන්දි ගෙව්වා. මම මරපු අහිංසක සතුන්ටත් ඒ වේදනාවම නේද දැනෙන්න ඇත්තේ කියලා ලෙඩ ඇඳේ ඉඳගෙන විඳවපු වාර අනන්තයි. කොටියා මැරුණ එක මට දරාගන්න බැරිව ගියා. ජීවිතේ බේරාගන්න මම දඟලුවා මිසක මට ඌ මරන්න ඕන කමක් තිබුණේ නැහැ. කොටියා මැරුණේ මට ලොකු පාඩමක් උගන්නලා පුතේ. ඒ දවස්වල කැලෑවේ අහිංසක සත්තු මරාගෙන මස් මාළු යහමින් කාපු මම ඔය සිද්ධියෙන් පස්සේ මස් මාළු කරවල කෑල්ලක්වත් කන එක අතහැරලා දැම්මා. අදටත් මට මස් මාලු අපුලයි. පුතේ සතා සීපාවා උන් හැමෝම මේ මූකලානට අයිතියි. ඒත් අද කොටියෙක් තියා හාවෙක්වත් දකින්නේ කලාතුරකින්. අපේ මිනිස්සු මේ තිරිසන් සතුන්ටත් අන්තවෙලා.අද බලපන් පුතේ ඔය කැලෑ අස්සේ බේත් කඳන් බඳිනවා. මොකෙක් හරි තලා ගන්නවා මසට. බැරිම තැන මම ඔය කඳන් බඳින නාම්බෝ ටික මුණ ගැහිලා උන්ට මේක තේරුමක් බේරුමක් කොරළා දුන්නා. සතෙක් සිව්පාවෙක්වත් ඉතුරුවෙන්නෑ පුතේ ඔය වැඩෙන් කියලා. ඒ කොල්ලෝ ටික කඳන් බඳින එක ටික ටික නතර කරලා දැම්මා. මම අකුරු සාත්තරේ නම් කොරපු මනුස්සයෙක් නෙමෙයි. ඒත් මහා පොළවේ හොඳට පය ගහලා අපි හැදුණේ. සතෙක් සිව්පාවෙක් මරාගෙන කන්න උඹලගේ බඩ ගෙඩි සොහොන් පිටි නෙමෙයි කියලා ගමේ හැම එකාටම මම අදටත් කියලා දෙනවා. පුළුවන් නම් ඕවා නවත්තලා අල බතල එළවළුවක් කාපල්ලා පුතේ. මම ටික දොහකින් මැරිලා යයි.එහෙම කියපු සිරිමාමා පුරුදු වාහනෙත් අරගෙන ආපහු පාරට බැස්සා. අවුරුදු 96 ක් වුණත් අපේ ශක්තියත් අරගෙන උන්දෑ තව කාලයක් ජීවත්වෙන්න ඕන කියලා මට හිතුණා. මෙහෙම වයසක ඉන්න සිරිමාමා ගේ සිත තුළ රැඳුණු සිදුවීම් අතර කොටියාගේ සිදුවීම සිරිමාමාගේ ජීවිතයේ හැරවුම් ලක්ෂය වුණා. සිරිමාමා අවසානයේ අපට කිව්ව පාඩම මේක නේද කියලා මට හිතුණා. පුළුවන්නම් ඔය අහිංසක සතා සිව්පාවුන් මරාගෙන කන එක නවත්තපල්ලා පුතේ.වසන්ත ජයසිංහ ආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>03</day>
    </date>
    <link>http://www.silumina.lk/2013/02/03/_art.asp?fn=af13020312</link>
    <topic>කංසා මෙහෙයුම</topic>
    <author>අමල් යශෝමන් ජයසිංහ</author>
    <content>මේ දිනවල නිතර අසන්නට ලැබෙන්නේ කංසා හේන් ජාවාරම් පිළිබඳවය. ඒ පිළිබඳව ආරක්ෂක අංශවල ද තියුණු ඇස යොමු වී තිබේ. ‘මතට තිත’ සමාජ සුරක්ෂිත වැඩපිළිවෙළ යටතේ ගංජා, කංසා පමණක් නොව අන් මත්ද්‍රව්‍ය පවා සමාජ වටපිටාවෙන් දුරස් කරවීමට නන් වැදෑරුම් ක්‍රමෝපායයන්, වැටලීම් ක්‍රියාත්මක කැරෙමින් තිබියදී රටට සමාජයට වින කරන මත්ද්‍රව්‍යයක් වන ගංජා ආරක්ෂක අංශයේ එක්තරා නිලධාරියකු සන්තකයේ තිබීම වඩාත් කනගාටුදායක කරුණක් වේ. එය හෙළිවූයේ අම්පාර පොලිස් කොට්ඨාසයට අයත් කල්මුණේ පොලිසියෙනි.එහි අර්ධ වාර්ෂික පරීක්ෂණය පැවතියේ අම්පාර කොට්ඨාස බාර ජ්‍යෙෂ්ඨ පොලිස් අධිකාරි අජිත් රෝහණ මහතාගේ ප්‍රධානත්වයෙනි. සියල්ල එහිදී නිරීක්ෂණයක යෙදුණු ජ්‍යෙෂ්ඨ පොලිස් අධිකාරිවරයා පොලිසියේ නිලධාරින්ගේ නිවස්නය වූ බැරැක්කයට ද ගියේය. ඒ එහි පරීක්ෂාවට ය. එහි සේවයේ නියුතු පොලිස් කොස්තාපල්වරයකුගේ ඇඳුම් බහාලු පෙට්ටියක් ද පරික්ෂාවට බඳුන් කැරිණි. එහි සඟවා තිබී ගංජා ග්‍රෑම් පණහක පැකැට්ටුවක් හමුවීමත් සමඟ උසස් පොලිස් නිලධාරියාගේ දෙබැම ඉහළ ගියේය.පොලිස් කොස්තාපල්වරයා වහා අත්අඩංගුවට ගැනීමට නියෝග කැරිණි. මුහුණ හකුළුවා ගත් ගමනින් පසුවූ කොස්තාපල්වරයාට දෙවියන් සිහිවන්නට ඇත. හේ නිරුත්තර ව පසු වූයේ ය. එදින ම ඔහු කල්මුණේ මහේස්ත්‍රාත්වරයා හමුවට පමුණුවනු ලැබිණි. ඔහු කරන ලද වරද එහිදී පිළිගනු ලැබිණි. එහෙත් කොස්තාපල්වරයා තම සන්තකයේ ගංජා සඟවා තබා සිටීමේ වරදට රුපියල් ලක්ෂයක දඩ මුදලකට යටත් කොට අවසානයේ ඔහුගේ පොලිස් සේවයට ද ආයුබෝවන් යැයි කියන්නට සිදුවිය. නොඑසේ නම් ඔහුගේ සේවය ද අත්හිටුවා ලනු ලැබිණි.රට පුරා සිදුකෙරෙන මත්ද්‍රව්‍ය ජාවාරම් මැඩලීමට කටයුතු කිරීම ජනාධිපතිතුමාගේ මහින්ද චින්තන වැඩපිළිවෙළේ එක් ප්‍රධාන කාර්ය භාරයකි. ඒ පිළිබඳව ආරක්ෂක ලේකම් ගෝඨාභය රාජපක්ෂ මහතාගේ ද දැඩි අවධානයට ලක් වී තිබේ. ඒ අනුව පොලිස්පති එන්.කේ. ඉලංගකෝන් මහතාගේ උපදෙස් මත නව වැඩපිළිවෙළක් ද ක්‍රියාවට නැංවී තිබියදී උඩවලව ජාතික වන උද්‍යානයේ කලක සිට රහසේ පවත්වාගෙන යමින් තිබූ කංසා හේන් ජාවාරම මැඬලීමට ලද තොරතුරක් මත එහි ගිය පාණදුර වලාන දූෂණ මර්දන ඒකකයේ ස්ථානාධිපති ප්‍රධාන පොලිස් පරීක්ෂක දුමින්ද බාලසූරිය මහතා ප්‍රධාන එහි ගිය 22 කින් යුත් කණ්ඩායමේ නිලධාරින් දෙදෙනකුට හා මඟපෙන්වූ පුද්ගලයන් දෙදෙනකුට ද වනජීවී නිලධාරින්ගේ අඩන්තේට්ටම්වලට ද බඳුන් වීමට සිදුවිය.එහෙත් උඩවලව වන උද්‍යාන කලාපය තුළ පවත්වාගෙන ගිය කංසා හේන් ජාවාරමට සම්බන්ධ සැකකරුවන් දෙදෙනකු සමඟ ගිනි අවියක් ද ගංජා කිලෝ 81 ක්ද අත්අඩංගුවට ගත් අතර අක්කර 15 1/2 ක සශ්‍රීක කංසා වගා හේනක් හා ජාවාරම්කරුවන් ද වටලා අල්ලා ගැනීමට පාණදුර වලාන දූෂණ මර්දන ඒකකය සමත් විය.එම සිද්ධියත් සමඟම උඩවලව ජාතික වනෝද්‍යානයේ මහා පරිමාණයෙන් රහසිගතව පවත්වාගෙන යනු ලබන කංසා හේන් වැටලීමේ තවත් විශේෂ මෙහෙයුමක් සඳහා ක්‍රියාත්මක වූයේ හම්බන්තොට කලාපයේ විශේෂ කාර්ය බළකා සේනාංකයේ නිලධාරින් පිරිසක් විසිනි. ඊට විශේෂ කාර්ය බළකායේ නියෝජ්‍ය පොලිස්පති අණදෙන නිලධාරි ආර්.ඩබ්.එම්.සී. රණවන මහතාගේ උපදෙස් මත කලාප අණදෙන නිලධාරි ජ්‍යෙෂ්ඨ පොලිස් අධිකාරි රිෂාඩ් මහතාගේ උපදෙස් මත එහි මෙහෙයුම් ප්‍රධාන පොලිස් පරීක්ෂක එච්.යු. නිශාන්ත ද සිල්වා ප්‍රධාන නිලධාරින් විසින් පොලිස්පතිවරයාගේ නව වැඩපිළිවෙළට ද සමගාමීව මෙම මෙහෙයුම ක්‍රියාත්මක කැරිණි.හම්බන්තොට කලාපයේ විශේෂ කාර්ය බළකායේ කණ්ඩායම් 8 ක් එක්ව මෙම විශේෂ මෙහෙයුමට පෙළ ගැසී සිටියහ. උඩවලව මහා වනාන්තරයේ තණමල්විල පොලිස් වසමේ සිදුකැරෙන මෙම ජාවාරම් පිටුපස සිටින්නන් ද හිස් අතින් සිටිනු නොවේ. මහ වනයේ මං තොට පළපුරුද්දෙන් මැනවින් දන්නා ජාවාරම්කරුවන් ආරක්ෂක අංශවල මෙහෙයුම් අඩාළ කරවීමට ප්‍රයත්න දරණ බව උඩවලව කංසා හේන් වැටලීමේ යෙදුණු පාණදුර වලාන දූෂණ මර්දන නිලධාරිනට අත්කළ කටුක ක්‍රමෝපායයන් මීට කදිම නිදසුනකි.එහෙත් ඉහළින් ලද නියෝගයනට අනුව විශේෂ කාර්ය බළකායේ නිලදරුවන් සැබැවින් ම එඩිතර විය. විචක්ෂණශීලී විය. එහි කණ්ඩායම් අටේ ප්‍රාදේශීය අණ දෙන නිලධාරිනට මැනවින් උපදෙස් ලබාදී තිබිණි. එහෙත් මේ ගමන හැම අතින් ම ඉතාමත් දුෂ්කර ය. වනඅලි ගහණය. රුදුරු ය. මහවනය තුළ ජාවාරම්කරුවන්ගේ කංසා හේන් ඉලක්කයට ගෙන මහ වන අරණ තරණය කළ යුතුය.උඩවලව වනෝද්‍යානයේ සැබෑ හිමිකරුවන් සතා සීපාවා වුවද මේ වනවිට කංසා හේන් ජාවාරම්කරුවන්ගේ තෝතැන්නක් බවට එය පත් වී තිබේ.එබැවින් මෙහි පවතින තත්ත්වය ගැන වඩාත් සුපරික්ෂාකාරී විය යුතුය. මහ කැලයේ යන – එන මං අවුරා සතුනට ද මිනිසුනට ද ඇට වූ බඳීන ලද තුවක්කු ද එමට ය. කංසා හේන්වල ජයට ම වැඩකටයුතු කරගෙන යන අතරතුරදී කිසිවකු පිටතින් එන්නේ දැයි උකුසු ඇස් හෙළා පසුවන ඔත්තුකරුවෝ ද මෙහි සිටිති. එය ද සැලකිල්ලට ගත යුත්තකි. ජාවාරම්කරුවන් ද සන්නද්ධව පසුවේ. ගිනි අවි අත දරා ආරක්ෂක අංශ මෙහෙයුමේ යෙදුණ ද කිසිවකු හට අන්තරායක් ඉන් සිදු නොවී ජීව ග්‍රහණයෙන් අල්ලා ගත යුතුවේ. එය ද නිලධාරිනට ලැබී තිබූ උපදේශයකි.සතර අත කෑලි කැපිය හැකි ඝනාන්ධකාරය විසිරී පැතිරී පවතී. අහස්කුස තරුකැට පායා ඇතත් රූස්ස ගහකොළ මහ වනවදුළු නිසාවෙන් හාත්පස පැහැදිලිවම නොපෙනේ. විශේෂ කාර්ය බළකායේ නිලධාරිහු කිසියම් සැලසුමකට අනුව තණමල්විල පොලිස් වසමට අයත් හම්බෙගමුව කහකුරුල්ලං පැලැස්ස හා සිංහලගම ඇතුළු උඩවලව වන උයනට අවතීර්ණ වූහ. ඔව්හු සිව් දිශාවෙන් පිය මැන ඉදිරියට ම යන්නේ මහත් සැක මුසු සෝදිසියකිනි. අනපේක්ෂිත සිදුවීම් එකක් සිදුවී ඒ හා යළිත් සිදුවෙයි. එනම් වනඅලින්ගේ කලබල නිමක් නැතිවීමය. උන් බියගන්වා පළවා හැරීමට වෙඩි හඬ මෙහිදී සුදුසු නැත. එය ජාවාරම්කරුවාට ඔත්තුකරුවාට කල්තියා ලැබෙන පණිවුඩයක් බැවිනි. කොයි මොහොතකදී හෝ වනරොද පා සලකුණු මාර්ගයේදී බඳින ලද තුවක්කුවක් හිටි අඩියේ පත්තු වී යාදැයි මහත් අවදානමකි.වනඅලි කංසා නොබුදිති. එහි කිසියම් මැලියම් ගතියක් ඇති නිසා ය. ඇතැම් කංසා හේන් වටා කම්බි ඇද ඇතත් විදුලිය රහිත ය. උඩවලව ජාතික වන උද්‍යානයට අයත් දුෂ්කර කහ කුරුල්ලං පැලැස්ස ප්‍රදේශයට පා ගමනින් කි.මී. 7 – 8 ක දුරක් ගෙවා පැමිණි විශේෂ කාර්ය බළකා නිලධාරි කණ්ඩායම් තුනට ජයටම සිදුකැරෙමින් පවතින කංසා හේන් දැක ගන්නට ලැබිණ. එහි කූඩාරමක පසුවූ සැකකරුවන් දෙදෙනකු පලා යාමට තැත් කළද වහා අත්අඩංගුවට පත්විණි. ඔවුන් සතුව තිබී බෝර 12 තුවක්කුවක් ද කෆ් තුවක්කුවක් ද සොයා ගැනිණි. ඊට අමතරව ඔවුන් ළඟ තිබී වියළි ගංජා කි.ග්‍රෑම් 150 ක්ද අත්අඩංගුවට ගැනිණි. සැකකරුවන් දෙදෙනා නොවේ වචනයකුදු දෙඩූයේ.තවත් කණ්ඩායම් කිහිපයක් මහ වන රොදේ පීර – පීරා සේන්දු වී තිබුණේ මහවැව වැටහිර කන්ද ප්‍රදේශයට ය. එහිදී කංසා හේන් 14 ක් වටලා තිබිණි. සරුසාරව වැඩී ගිය කංසා වගාවන් නිලධාරිහු ගිනිබත් කළහ. වනරොදට මුළු ගැන්වූ කිවුල ප්‍රදේශය පුරා ද දක්නට ලැබුණේ මෙතෙක් කලක් රහසිගතව පවත්වාගෙන යමින් සශ්‍රීක වූ කංසා හේන් ය. වැටහිර කන්දේ හා කිවුල ආශි‍්‍රත ප්‍රදේශවල ද කංසා හේන් 18 ක් වටලා ගිනි තබා විනාශ කළහ.ඉකුත් 31 දා වනවිට දින තුනක් රාත්‍රිය ද පහන් වනතුරු පියෙන් පිය වන සතුන් ගහණ උඩවලව වනෝද්‍යානයේ වළල්ලක් මෙන් පෙළ සැදී හම්බන්තොට කලාපයේ විශේෂ කාර්ය බළකායේ සුරුවිරු කණ්ඩායම් 8 ක් එක්ව අක්කර 17 ක වනසා දමන ලද කංසා හේන් සංඛ්‍යාව 32 කි.වන රොදේ සැඟව හුන් සෙසු සැකකරුවන් තමන්ට මනාසේ හුරුපුරුදු වනරොද අතරේ සැඟවී පළා ගොස් තිබිණි.සතා සීපාවනට ම ඇරුණු මනරම් උඩවලව ජාතික වනෝද්‍යානය නොමිනිසුන්ගේ නොමිනිස් ක්‍රියාවනට පාරාදීසයක් බඳු වෙද්දී ඔවුනට බියෙන් අහර හිඟයෙන් අසරණ වූ වන සිවුපාවෝ ගම් වදිති. එවිට උන් ගම්මුන්ගේ ගැහැටට ද පත්වෙති. කිව යුත්තක් ඇත. අනේ මිනිසුනේ...!අමල් යශෝමන් ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>03</day>
    </date>
    <link>http://www.silumina.lk/2013/02/03/_art.asp?fn=af13020313</link>
    <topic>ගෙන යන විටදි උන් මස් කඩයට දක්කා කන කර තියා බේරාගත් සුදු අක්කා</topic>
    <author>ඉසවිඡායාරූප –ජයන්තිපුර සමූහ එච්.බණ්ඩාර හාපොළොන්නරුව දිසා සමූහ එම්.පී.සරත්</author>
    <content>අපේ රටේ මිනිසුන් හරි අපූරුය. විටෙක සතුන්ට උගුල් අටවන ඔවුහු විටෙක විපතට පත්වූ සතුන් ඉන් මුදවා ගැනීමට ද වෙහෙසෙති. මෙයට හොඳම උදාහරණය නම් වන අලින් ය. කැලෑබද ප්‍රදේශවල ජීවත්වන මිනිසුන්ට වන අලින්ගෙන් ඇත්තේ කියා නිමකළ නොහැකි තරමේ කරදරයකි.උන් ඇතැම් විට ගම් වැදී වගා පාළු කරති. තවත් විටෙක මිනිස් ජීවිත පාගා, පොළවේ ගසා දමති. තවත් විටෙක නිවාස දේපළ හානි කරති. එය එසේ වුවත් වන අලින් පන්නා දැමිය යුතුයි, අලි වැටවල් ගැසිය යුතුයි යැයි කියමින් අලියාට බණින මිනිසුන් ම උන් කරදරයකට විපතකට පත්වූ විට ද බේරාගැනීමට කටයුතු කරන්නේ එය තමාගේ යුතුකමක් යැයි සිතා සද්භාවයෙනි. ඒ අපේ රටේ මිනිසුන්ගේ හැටිය.බේරාගත් ගවයන්මේ කියන්නට යන්නේද එවැනි මිනිස් දියණියකගේ කතාවකි. මේ කතාවේ වන අලි නැත. සිටින්නේ එළදෙනක් වසු පැටවෙක් හා වැස්සී පැටියෙකි. මේ කතාවේ කතා නායිකාව තිස්නව හැවිරිදි ඒ. එම්. මේනකා දුලානිය. වයස අවුරුදු දහනවයේ සිට විදේශගතව රැකියාවක නියුතුව සිටි ඇය මෙරටට පැමිණ වසර කිහිපයකට වඩා නැත.අපේ තාත්තා මැරුණේ මම ඉස්කෝලේ යන දවස්වලමයි. ඒ නිසා වැඩිදුර ඉගෙන ගන්න බැරි වුණා. සාමාන්‍ය පෙළ විභාගය කළාට පස්සේ මම අම්මත් එක්කම ලෙබනන් රටට ගියා. අපි ආවේ දෙදහස් පහ අවුරුද්දේ. මට ඉන්නවා අක්කයි නංගියි මල්ලියි. නිවසේ ඉන්නේ අම්මත් මමත් විතරයි. මම රැකියාවක් කරන්නේ නැහැ. රට ඉන්දැද්දි උපයාගෙන ආව මුදලින් තමයි ජීවත් වෙන්නේ. පසුගිය දවසක මම ගෙදර මිදුලට වෙලා පාර බලාගෙන හිටියා. එතකොට මම දැක්කා එළදෙනක් හා පැටවුන් දෙදෙනකු මස්කඩයට දක්කගෙන යනවා.එක පැටියෙක් වැස්සිගෙන් කිරි බිබී ගියේ. මගෙ හිතට පුදුම දුකක් දැනුණා. මම ඒ මිනිස්සුන්ට කතාකරලා ඇහුවා උන් ටිකව මට දෙනවද කියලා. ඒත් ඒ අය ඒකට කැමැති වුණේ නැහැ. ඒ මිනිස්සු හරක් ගෙනයමින් හිමේනකා දුලානිටියේ ගිරිතලේ පැත්තට. අපි ඉන්නේ පොළොන්නරුව කඩවලවැව ගමේ. මට ඒ අයව නවත්තා ගන්න බැරි වුණා. මම 119 අමතලා පොලිසියට එන්න කිව්වා. පැයකට විතර පස්සේ පොලිසිය ආවා. ඒ අතර තුර ඒ අය ගම් දෙකක් විතර පහුකරලා ගිහින් වැව් ඉස්මත්තේ හිටියේ. මම මල්ලිලා දෙන්නකුත් කතාකරගෙන බයිසිකලෙන් එතැනට ගියා.පොලිසියේ අයට මම සිද්ධිය කිව්වා. මරන්න ගෙනියන නිසා හරක්ව මුදලට අපට දෙන්න කිව්වත් ඒ අය ඒකට කැමැති වුණේ නෑ මේ දවස්වල හරක් අඩුයි කියලා. කොහොමහරි පොලිසියත් මැදිහත් වෙලා මේ අයව කැමති කරව ගත්තා හරක්ව මුදලට ගන්න. ඒගොල්ලෝ කිව්වා පනස්දාහක් දෙන්න කියලා. ඒත් ඒ වෙනකොට මගෙ අතේ මුදල් තිබුණේ නැහැ. අපි කතා කරලා කතා කරලා රුපියල් හතළිස් පන්දාහ දක්වා මිල අඩුකර ගත්තා. මම එවලෙම බැංකුවට ගිහිල්ලා කරේ තිබුණ මාලේ උගස්කරලා රුපියල් හතළිස්පන්දහක් අරගෙන ආවා.පොළොන්නරුව පොලිසියේ සැරයන් හීන්බණ්ඩා මහතා මුල්වෙලා ලියුමක් ලියලා මුද්දරයක් උඩ අස්සන් අරගෙන හරක් තුන්දෙනාව අපට බාර දුන්නා. අපේ ගමේ ඉන්න කේ.ජී.ස්වර්ණලතාට හා ලංකාපුර පී.ආර්.නිමල් සරත් කුමාර යන අයට හදාගන්න දුන්නා.මේනකා තමන් කළ සද්කාර්ය පිළිබඳව නිහතමානී සතුටක් විඳින්නීය. ඇය අවිහිංසාවාදී සංගමයේ ද සාමාජිකාවකි.මම නිර්මාංශියි. මේ සතුන්ගේ දිවි බේරාගත්තට පස්සේ මගෙ හිතට පුදුම සතුටක් දැනෙන්නේ. මම මහා ලොකු සල්ලිකාරියක් නෙමෙයි. එහෙත් ණයක් වෙලා හරි මං මගේ ජීවිතයට ඉතිරියක් කරගත්තා කියලා අද මට හිතෙනවා.ඉසවිඡායාරූප –ජයන්තිපුර සමූහ එච්.බණ්ඩාර හාපොළොන්නරුව දිසා සමූහ එම්.පී.සරත්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>03</day>
    </date>
    <link>http://www.silumina.lk/2013/02/03/_art.asp?fn=af13020314</link>
    <topic>මාළු කෑල්ලක ප්‍රශ්නයක්</topic>
    <author/>
    <content>නිදහස් අරගලය වෙනුවෙන් අධිරාජ්‍ය විරෝධී අරගලයට මේ රටේ වාමාංශික දේශපාලන නායකයෝ සටන්කාමීව පෙරමුණ ගත්හ. අද දේශපාලනයේ නියැළී සිටින බොරු සෝබනකාරයෝ එදා නොසිටියහ. සටන්කාමීව අධිරාජ්‍යවාදී සුද්දන්ට එරෙහිව පෙළගැසුණේ නැතත් සියලු දෙනාම කිසියම් ආකාරයකින් සිය දායකත්වය අවංකව ලබාදුන්හ.ආචාර්ය එන්.එම්.පෙරේරා, පිලිප් ගුණවර්ධන, රොබට් ගුණවර්ධන, ලෙස්ලි ගුණවර්ධන, හෙක්ටර් අබේවර්ධන, ආචාර්ය කොල්වින් ආර්. ද සිල්වා ආදී සමසමාජකාරයෝ ඇතුළු විශාල පිරිසක් සිරබත් කෑහ. දුවන දුම්රියෙන් පැන කකුල් කඩාගත්හ. සමහරු ඉන්දියාවට පැනගත්හ. පොලිස් ඇසට වැලිගසමින් කට්ටි පැන්න සමසමාජකාරයකු වූ ලෙස්ලි ගුණවර්ධන ගැන අද අපි සටහනක් තබමු.ලෙස්ලි ඉතා ප්‍රවේසමින් වචන පාවිච්චි කරන න්‍යායවාදී දේශපාලකයෙකි. ලංකා සමසමාජ පක්ෂය මඟින් ‘ජනදින’ පත්‍රය මුද්‍රණය කරද්දී මාධ්‍යවේදීන් වූ අපට ලයින් එක කියා දෙන්නට ඉඳහිට ජයන්ත වීරසේකර මාවතේ (ඩ්‍රිබර්ග්ස් ඇවනිව්) පිහිටි ස්ටාර් මුද්‍රණාලයට ලෙස්ලි ගුණවර්ධන පැමිණියේය. ඔහු ආවිට කර්තෘ මණ්ඩලයේ අපි ඉතා අවධානයෙන් පසුවන්නේ ලෙස්ලි ළඟ හොඳ හොඳ ප්‍රවෘත්ති තිබෙන නිසාය.එක් දවසක් ලෙස්ලි ඇවිත් කර්තෘ මණ්ඩලයේ වාඩි විය. ඔහු ඔළුව පීරන්නේ ඇඟිලි පනාවෙනි. දිග කෙස් මූණට වැටුණම අතේ ඇඟිලි අතරින් කොණ්ඩය පස්සට කර ගන්නේය. ලෙස්ලි කතා කරන්නට පටන් ගත්තේය. ඒ කාලයේ ‘ජනදින’ පත්‍රයේ ප්‍රවෘත්ති කර්තෘව සිටි උපාලි රූපසිංහ කොළ මිටියක් ගෙන හරිබරි ගැසී වාඩිවී වැදගත් ප්‍රවෘත්ති සටහන් කර ගත්තේ සති ගණනකට එම ප්‍රවෘත්ති සෑහෙන නිසාය. වැදගත් නිසාය.ඔහු ගොඩක් දේ කීවේය. පැයක් පමණ තොරතුරු දුන්නේය. උපාලිට දැන් ඉතින් මාසෙකට සෑහෙන ප්‍රවෘත්ති තිබේ. එහෙත් යන්නට නැඟිටි ලෙස්ලි ඔළුවේ පිටුපසට අත තබා “මම කියාපු ඔක්කොම දේවල් මෙතැන තබායන්න” කියා යන්නට ගියේය. උපාලිට යකා නැංගේය. මොනවා කරන්නද? මහ හඩින් සිනාසුණ ඔහු ලියාගත් සියලු දේ ලාච්චුවට නොව කුණු කූඩයට දැම්මේය.බටුවන්දර ගුණවර්ධන කවියෙකි. හොඳ සමසමාජ කාරයෙකි. 1964 සමඟි පෙරමුණට එක්වීමට කැමතිවූ සමසමාජ කාරයෙකි. ඔහු සමසමාජ පක්ෂ මූලස්ථානයට ගියේ දේශපාලන කතා බහකටය. එතැනින් ඔහු ජනදින කාර්යාලයට ගියේ කතුවැකිය ලියන්නටය.”බටු තමන්ගේ සාක්කුවලට අත දමා මොනවාදෝ සොයයි. මේස මත බැලුවේය.බලහන්කො සහෝදරයා මම කණ්ණාඩිය Party Office එකේ දාල ඇවිත්නේ. වැඩ ඔක්කොම අනාථය කියා උඩ තට්ටුවට ගොඩ වෙන ලෑලි පඩි පෙළ අසළ මේසය ළඟ වාඩි විය.ටික වේලාවකින් නාඳුනන සහෝදරයෙක් ජනදින පඩිපෙළ නැඟ වටපිට බැලුවේය.”කවුද බටුවන්දර ගුණවර්ධන කියන්නේ” ඒ සහෝදරයා තරමක් හඩින් බටූගෙන් විමසීය.”මම සහෝදරයා. ඇයි?” බටු ප්‍රශ්න කළේය.”මෙන්න මේ කණ්ණාඩිය බටුවන්දර ගුණවර්ධන මහත්තයාගේ අතටම දෙන්න කිව්වා. වෙන කාටවත් දෙන්න එපා කිව්වා” එසේ කී සහෝදරයා කණ්ණාඩිය බටූට භාර දුන්නේය.”අන්න බලන්න ලෙස්ලි සහෝදරයා එහෙම කිව්වද? බලන්න කොච්චර හොඳද. නැත්නම් වෙන කෙනෙකුට දුන්න නම් මේක මට නොලැබෙන්නත් පුළුවන්. හරි ළමය ඔයා යන්න. බොහොම ස්තුතියි කියන්න” බටු එසේ කීවේය. ළමයා යන්නට ගියේය.”ලෙස්ලිගේ පණ්ඩිතකං. හොඳයි මම වෙලාවට මෙතැන හිටියේ. නොහිටියා නම් කණ්ණාඩි දෙක අරන් යනවා” බටු එසේ කී විට කවුරුත් සිනාසුනහ.බොරැල්ල ආසනයට සමසමාජ පක්ෂයෙන් තරග කළේ ලෙස්ලිගේ බිරිය විවියන් ගුණවර්ධනයි. එහෙත් විවි පරාදය. එ.ජා.ප.යේ ඇම්.එච්.මොහොමඩ් දිනුවේය. ඒත් විවි දිගටම පාර්ලිමේන්තු ගියාය. ඒ ජනදින පත්‍රයේ පාර්ලිමේන්තු වාර්තාකාරිනිය ලෙසය. මම වාර්තා ලීවෙමි. විවි තීරුවක් ලීවාය. පාර්ලිමේන්තු රැස්වීමේදී මැති ඇමැතිවරුන් කරන ප්‍රකාශවලට පුවත්පත් ගැලරියේ සිට ඉඳහිට විවී ද පිළිතුරු දුන්නේ පරණ පුරුද්දටය.එක් දිනක් පාර්ලිමේන්තුවේ දී මොහොමඩ් විවීට ඇනුම් පදයක් එල්ල කරමින් ප්‍රකාශයක් කළේය.විවී ගැලරියේ සිට කෑගැසුවාය. පාර්ලිමේන්තු රැස්වීම අවසන් වීය. විවී I will beat that ‘man’ කියා ගෙන පහළ තට්ටුවේ සෝපානය ළඟ සිට ගත්තාය. මන්ත්‍රීවරුන් සභා ගැබේ සිට එන්නේ එතැනින්ය. විවී, මොහොමඩ් එනතුරු බලා සිටියාය. මොහොමඩ් නොව ජේ.ආර්. සිනාසෙමින් විවී ළඟට ආවේය.“You have to look after your bloody ministers”විවී ජේ.ආර්.ට බැණවැදුණාය. එවිට සිරිමාවෝ මැතිනිය ද ආවාය.”මොකද විවී මේ?” මැතිනිය ඇසුවාය.”මං ඉන්නේ මොහොමඩ් එනකං” විවී කීවාය.”No No” එසේ කියූ මැතිනිය විවී ද රැගෙන යන්නට ගියාය.මේ සිද්ධිය මුල් කරගෙන විවියන් ගුණවර්ධනට සති දෙකකට පාර්ලිමේන්තුව වාර්තා කිරීම තහනම් කැරිණ. පාර්ලිමේන්තුවේ තුන්වැනි තට්ටුවට රා රේන්දයක් ගැන කතා කර ගන්නට පැමිණි ඔසී කොරෙයාත්, වත්තල ඩේවිඩ් මුදලාලිත් ගුටි බැට ඇන ගත්හ. ඒ දෙදෙනාට ද පාර්ලිමේන්තුව තහනම් කළේ විවීට තහනම් කළ දිනයේදීය.ලෙස්ලි පාර්ලිමේන්තු රැස්වීමට එන්නේ විවී සමඟය. ලෙස්ලි සභාගැබට යයි. විවී පුවත්පත් ගැලරියට යයි. එහෙත් තහනම් කළ දිනයෙන් පසු පාර්ලිමේන්තුවට ඇතුළු වන පුංචි තාප්පය ළඟ ලෙස්ලි විවී සමඟ සණ්ඩුවකි.”ඔහොම ඉන්න. දොරටුව ළඟ බහින්න පුළුවන්.” විවී යෝජනා කළාය.”නෑ.. නෑ.. මං බැහැල පයින් යනවා. ඔයාට පුංචි තාප්පෙන් ඇතුළට යන්න තහනම්” එසේ කියූ ලෙස්ලි පයින් ඇවිදගෙන ගියේය.එක් දවසක් ලෙස්ලි හැටන් පළාතේ පක්ෂයේ ශාඛා සමිති පිහිටුවීමේ කාර්යයක් සඳහා ගියේය. ඔහු සමඟ ගියේ තවත් සමසමාජ ක්‍රියාකාරිකයකු වූ සෝමපාල ඉලේපෙරුම සහෝදරයායි. සියලු වැඩ අවසන් කළ ලෙස්ලි ආපසු එන්නට හදද්දී දුප්පත් පියකු තම පුතා සමඟ සෝමපාල සහෝදරයා හමුවිය. ඒ දුක්ගැනවිල්ලක් කියන්නටය.”අනේ සර් මේ මගේ පුතා දැන් වයස පහත් ඉවරයි. අම්මත් හදිසියෙ නැතිවුණා. පුළුවන් නම් මගේ ළමයා කොළඹ ගෙන ගිහින් ලෙස්ලි ගුණවර්ධන සර්ට භාර දෙන්නකො” පියා ඇවිටිලි කළේය.සෝමපාල සහෝදරයා ලෙස්ලිට ළමයා ගෙනයාමට යෝජනා කළේය.”සහෝදරයා ඔය පොඩි එවුන් අරන් ගිහින් කොහොමද? ගිය හැටියෙ ගමට යන්න අඬාවි. කවුද ඔය ළමයි බලාගන්නේ. විවීටත් නිදහසක් නැහැනේ. ලෙස්ලි අඳෙීනා කිවේය.”කමක් නෑ සහෝදරයා අපි ගෙනගිහින් බලමුද” සෝමපාල යළි ඇවිටිලි කළේය.බේරෙන්ඩ බැරි තැන කොලුපැටියා ද රැගෙන දෙන්නාම කොළඹ පැමිණියහ. එදා සෝමපාල සහෝදරයා ද ලෙස්ලි සමඟ ලෙස්ලිගේ ගෙදර නතර වූයේ පාණදුරයට යන්නට රෑ බෝ වූ නිසාය. දැන් දෙදෙනාම රාත්‍රී ආහාරය ගනිති. අර පුංචි එකා ද කෑම පිඟානක් බෙදාගෙන පසෙක බංකුවක ඉඳගත්තේය. ඉතා ආසාවෙන් ඔහු කෑම කෑවේය.ටික වේලාවක් ගියේය. පොඩි එකා මහ හ¼ඩින් හඬන්නට විය.”සහෝදරයා මම කිව්වානේ ඔය පොඩි ළමයි අරන් ගිහින් බෑ කියලා. ඔය ඒ ළමයා අඬන්නේ ගෙදර අය මතක් වෙලා. දැන් ඉතින් මහ රෑ හැටන් පලයල්ලකෝ” ලෙස්ලි ගුණවර්ධන සෝමපාලට දොස් කීවේය.”හොඳයි අපි අහල බලමුකො”එසේ කියූ සෝමපාල සහෝදරයා “ඇයි පුතා අඬන්නේ ගෙදර මතක් වුණාදැ”යි ඇසීය.”මාළු කෑල්ල ඉවරායි” පොඩි එකා බෑඟිරි ගසන්නට විය. සෝමපාල කොල්ලාට තවත් මාළු කෑල්ලක් දුන්නේය.මහින්ද අබේසුන්දරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>03</day>
    </date>
    <link>http://www.silumina.lk/2013/02/03/_art.asp?fn=af13020317</link>
    <topic>අපේ නිදහස අහිමිකිරීමට කුමන්ත්‍රණකරුවන්ට ඉඩනොදෙමු</topic>
    <author/>
    <content>පසුගිය වකවානුවෙහි ශ්‍රී ලාංකේය ජන සමාජය ගමන් කරනු ලැබුවේ අඳුරු දශක තුනක් දෙසටය. දස දහස් ගණනක් ජීවිත විනාශ කළ කුරිරු, අමානුෂික ත්‍රස්තවාදී යුද්ධයක් අප රට තුළ ක්‍රියාත්මක විණි. ගම් නියම්ගම්වලට පැන අප සොයුරු සොයුරියන් සිත් පිත් නැතිව කපා කොටා දැමූ කුරිරු ත්‍රස්තවාදියෝ, මගීන් ප්‍රවාහනය කරන බසයක් බසයක් පාසා, දුම්රියක් දුම්රියක් පාසා දිගට හරහට බෝම්බ තබන්නට වූහ. ඇතැම්විට ත්‍රිවිධ හමුදාවට සහ පොලීසියට පසුබැසීමට පවා සිදුවිය. ඒතරමටම ත්‍රස්තවාදී ක්‍රියා දරුණු විය. ක්‍රමිකව එය උච්ච අවස්ථාව දක්වා දරුණු විය. උතුරට යාමට කිලාලි කළපුව වැනි හොර පාරවල් භාවිතා කළ යුතු විය. ඒ සඳහා එල්.ටී.ටී.ඊ.යේ විශේෂ අවසරයක් ලබා ගත යුතු විය.උතුරෙන් දකුණට පැමිණීමට ද එල්.ටී.ටී.ඊ. සංවිධානය දෙමළ ජනතාවට ඉඩ නොදෙන ලදී. බිම්බෝම්බ දිගින් දිගටම අටවා යාල් දේවී දුම්රිය හා එම දුම්රිය මාර්ගය සම්පූර්ණයෙන් විසන්ධි කරන ලදී. මේ ඛේදනීය තත්ත්වයේ දී අප මවුපියෝ, සොයුරු සොයුරියෝ, දූදරුවෝ ඛේදනීය ලෙස අපෙන් සදහටම සමුගත්හ. අමාරුවෙන් හදාවඩාගත් ගේදොර ඉඩකඩම්, හරකාබාන සියල්ලම අපට අහිමි විය.කෙත්වතුවල මෙහෙකරන ගොවීන්ට අමානුෂික ලෙස ඝාතනය කරන ලදී. අපි හැඬූ කඳුලෙන් ජීවත් වුණෙමු. පල්ලියක් පන්සලක් පාසා සාමය ඉල්ලා දිගින් දිගටම පූජා පවත්වන ලදී.දැන් ශ්‍රී ලාංකේය ජන සමාජයට නැවතත් ස්වර්ණමය යුගයේ සිහිනයක් දකින්නට හැකි විය. මහින්ද රාජපක්ෂ ජනාධිපතිතුමාගේ නායකත්වය යටතේ එම සිහිනය සැබෑ කිරීමට ආරක්ෂක ලේකම්තුමා ඇතුළු රණවිරුවෝ සමත්වූහ. ඒ සඳහා තරුණ ජීවිත දහස් ගණනක් පූජා විය. එමෙන්ම එම රණවිරුවෝ රටට ජයග්‍රහණය ලබාගන්නා තුරු එක දිගටම සටන් කළහ.අපට දැන් නිදහසේ උතුරට යා හැකිය. උතුරේ පිරිස් බියක් සැකක් නැතිව දකුණට පැමිණෙති. උතුරේ නිෂ්පාදන දකුණට ප්‍රවාහනය කැරේ. ඒවාට හොඳ මිලක් ලැබෙයි. උතුරු පළාතේ මෙන්ම නැඟෙනහිර ජනතාව ද කෘෂිකාර්මික ක්‍ෂේත්‍රය කෙරෙහි වැදගත් ප්‍රවේශයක් දෙසට යොමුවී ඇත. උතුරත්, දකුණත් එක ලෙස යෝධ සංවර්ධන ගමනකට පෙළ ගැසෙමින් සිටියි.බසයේ, දුම්රියේ, කාර්යාලයේ නිදහස්ව සිටිය හැකිය. පොලිස් ස්ථානවලත්, රාජ්‍ය ආයතනවලත් සියලු වැටකඩොලු ඉවත්කර ඇති අතර එම ආයතන සියල්ල වචනයේ පරිසමාප්ත අර්ථයෙන්ම ජනතාකරණය වී ඇත. 1948 වර්ෂයටත් වඩා ශ්‍රී ලාංකේය දේශයට නිදහස අර්ථවත් වී ඇත්තේ වර්තමානයේය. දැන් අපි නිදහස් නිවහල් ජාතියක් ලෙස සිරිලක් දේශයෙහි ජීවත්වෙමු. මෙම නිදහස කෙරෙහි ඊර්ෂ්‍යාවෙන් බලන නව අධිරාජ්‍යවාදීන් හෙවත් ලෝක පොලිස්කාරයන් ඒ සඳහා විවිධ කුමන්ත්‍රණ දියත් කිරීමට මාන බලති. ජනාධිපතිතුමාගේ වචනයට අනුව මේ රටේ මහ ජාතියක් හෝ සුළු ජාතියක් නොමැතිය. ඇත්තේ රටට ආදරය කරන පිරිස සහ රටට වෛර කරන පිරිසය. අද අප රටට ආදරය කරන අය සහ රටට උගුල් අටවන අය නිවැරැදිව හඳුනා ගත යුතුය. එම කුමන්ත්‍රණකාරී වංචනික බලවේගවලින් අපගේ මවුබිම බේරාගැනීමට වේගයෙන් පෙළගැසිය යුතුය. අප ලබාගත් නිදහස අහිමි කිරීමට දේශීය හෝ විදේශීය කුමන්ත්‍රණ කරුවන්ට කිසි විටෙකත් ඉඩ නොදිය යුතුය.දැනට ජාතික භාෂා ප්‍රතිපත්තියක් සකස් වෙමින් පවතියි. සිරිලක් දෙරණේ ජීවත් වෙන අපි එකිනෙකාගේ භාෂා අධ්‍යයනය කළ යුතු වෙමු. සංස්කෘතීන් අධ්‍යයනය කළ යුතු වෙමු. ඒවාට ගරු කළ යුතු වෙමු. වැටුප් වර්ධක ලබාගැනීමට පමණක් හෝ තනතුරු ලබාගැනීමට පමණක් දෙමළ භාෂාවේ වදන් කිහිපයක් කටපාඩම් කරගැනීම ප්‍රමාණවත් නොවේ. දෙමළ භාෂාව, දෙමළ ජනතාවගේ සිතුම් පැතුම් සමඟ සියලු සිංහල හා මුස්ලිම් ජන කොටස් එකට අධ්‍යයනය කළ යුතුය. එමෙන්ම සිංහල ජනතාවගේ භාෂාව, සංස්කෘතිය, සිරිත් විරිත් දෙමළ හා මුස්ලිම් ජනතාව ද අධ්‍යයනය කළ යුතු වෙයි. එවිට අපගේ නිදහස සදාකාලික එකක් කළ හැකිවනු ඇත.දේවස්ථානවල ආරක්ෂක වැඩපිළිවෙළවල් ශක්තිමත් කොට ජනතාවගෙන් ඈත්වීමට වෙහෙස දැරීම නිදහස් චින්තනයට සුදුසු නොවේ. ආචාර ධර්මවල නැතහොත් ප්‍රතිමාණවල බිඳවැටීමක් ඇත්නම් ඒවා නැවත සකස් කළ යුත්තෝ සියලු ආගමික පූජ්‍ය පක්ෂයන්ය. කැඩීබිඳී විනාශ වූ ප්‍රතිමාණ පද්ධතිය සකස් කිරීම සඳහා නව වැඩපිළිවෙළක් පල්ලියෙන් හා පන්සලෙන් ක්‍රියාත්මක විය යුතුය.මේ සියල්ල තුළ පැවසෙන්නේ වර්තමාන ශ්‍රී ලංකාවට උචිත අයුරින් ආකල්පමය වෙනසක්, කැපවීමක් එකිනෙකාට ඇඟිල්ල දිගු කරනවා වෙනුවට අප අධ්‍යාත්මය තුළත්, මනස තුළත්, ශරීරය තුළත් ඇති කළ යුතු බවයි. එවිට දෙවැනි වරටත් නිදහස් වූ ශ්‍රී ලංකාවේ අනාගතය නැතහොත් මතු පරපුරේ අනාගතය මීටත් වඩා සුඛිත මුදිත වන බව මවුබිමට ආදරය කරන සියලු පුරවැසියන් දත යුතුය.සරත් හෙට්ටිආරච්චි පියතුමාජනාධිපති සම්බන්ධීකරණ නිලධාරි (ආගමික කටයුතු))කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>03</day>
    </date>
    <link>http://www.silumina.lk/2013/02/03/_art.asp?fn=as1302031</link>
    <topic>ප්‍රින්සිපල්ගේ කනේ පාරෙන් මං එදා දේවතා එළිත් දැක්කා</topic>
    <author>උපාලි සමරසිංහ</author>
    <content>ප්‍රින්සිපල්ගේ කනේ පාරෙන් මං එදා දේවතා එළිත් දැක්කාප්‍රවීණ නාට්‍යවේදී ජයලත් මනෝරත්නඅද පොරමඩුල්ල මධ්‍ය මහා විද්‍යාලෙනිදහස කියන එකේ නියම අරුත හීන් එකා කාලෙදි මං දන්නෙ නෑ. අපේ ගමේ මිනිස්සු බොහොමයක් එහෙමයි. නුවරඑළියෙ සීතල මීදුම් වළල්ලේ එතිලා අපේ ගම්වලටත් ආවා. දෙහිපෙ ගමේ අපිත් ඒ හිරිගඩු නංවන සීතල දරාගන්ඩ පුරුදුයි. උදේ ඉඳන් පොළොව කොටලා හරි හම්බ කරන්ඩ මහන්සි වෙන ඇත්තො මේ ගම්වල හිටියෙ. අදත් ඉන්නවා. හීන් ඇඳිරිය වැටෙනකම් වැඩකරලා අස්වැන්න පූදින කාලෙට ඒ එකතු කළ අස්වැන්න ඊළඟ දවසෙ උදේ පාන්දරම ඒ අය ලොරිවලට පැටෙව්වා. සීතලට හිසේ තලප්පාවක් බැඳගෙන මේ ලොරිවලට ගෝවා, තක්කාලි, මාළු මිරිස් ගෝනි පුරවලා පැටෙව්වෙ නාට්ටාමිලා නොවෙයි. අපේ දුප්පත් අම්මලා.අරුණැල්ලත් එක්කම අපේ ගොවිබිම්වලට ඇදුණු ලොරි තට්ටුවකට මුවහ වෙලා මාත් මේ මිනිස්සුන්ගෙ නිදහස පැතුවා. පුදුමය කියන්නෙ ඒ නිදහස අප ළඟම තිබුණත් ඒක අල්ලන්ඩ අපට වරම් නොතිබුණු එක. මාත් ඉපදුණේ 1948 අවුරුද්දෙ.හරියටම කිව්වොත් ලංකාවට නිදහස ලැබිලා මාස හතරකට පස්සෙ. අම්මලාගෙන් පස්සෙ පරම්පරාව අපේ පරම්පරාව නිදහස් කරලා අපේ මහා සමාජයට එව්වෙ නිදහස් අධ්‍යාපනය කිව්වොත් වැරැදි නෑ. ඒ ගැන පුරෝගාමීව කැප වෙමින් සී.ඩබ්ලිව්.ඩබ්ලිව්.කන්නන්ගර මහත්මයා ලංකාව පුරා ඇතිකළ මුල්ම මධ්‍ය විද්‍යාල අතරින් අපේ ඉස්කෝලෙත් එකක්. නුවරඑළිය දිස්ත්‍රික්කයේ හගුරන්කෙත කොට්ඨාසයේ පොරමඩුල්ල මධ්‍ය මහා විද්‍යාලයය කියලයි ඒක නම්වර ලැබුවෙ.ප්‍රවීණ රංගධර කෘතහස්ත නාට්‍යවේදී ජයලත් මනෝරත්නයන්ගේ අධ්‍යාත්මය ඇතුළු හද පුරා හෝරා කීපයක් කළ කතාවේ සමුදයාර්ථය මට වැටහුණේ එලෙසය. ඒ අධ්‍යාත්මය නිහඬව කී දේ වචනවලට නැඟීම මම නොමසුරුව කළෙමි. එහෙත් ඒ මුවමඬල මට කී ඉතිරිය ද කියන්නට අවසර.මං මුලකුරට ගියේ ගමේ ඉස්කෝලෙ. දෙහිපෙ ප්‍රාථමික මිශ්‍ර පාසලට. දුප්පත් දරුවන්ට ඉහළට නඟින හිණිමඟ එදාත් ශිෂ්‍යත්වෙ. අව්කාෂ්ටකේ පොළොවත් එක්ක ඔට්ටු වන අපේ අම්මලා හා නෑදෑයො සියල්ලටම එකම ප්‍රාර්ථනයයි තිබුණේ. ඒ ශිෂ්‍යත්වෙන් දරුවන් මොන දහිරියක් දාලා හරි පාස් කරවන්ඩ. මාත් ඒ විදියටම දෙහිපේ ප්‍රාථමිකයෙන් 1959 දි ශිෂ්‍යත්වෙ පාස් වුණා. අපේ ජීවිතය පුරා ගුලිවෙච්ච ඒ සෞන්දර්යාත්මක කලාත්මක චින්තනය පෝෂණය කරගන්ඩ තරමක් හෝ පහසුකමක් හොයාගන්නා සිහිනයක් අනෙක් අයට වගේම මටත් තිබුණා. මාත් ශි්‍යෂ්‍යත්වය පාස්වෙලා පොරමඩුල්ල සෙන්ට්‍රල් එකට ආවා.මේ ඉස්කෝලෙ විවිධප්‍රසංග, සමිතිවල යම්බඳු ක්‍රියාකාරකම් දැකලා මටත් හැඟීමක් ආවා. සාමාන්‍යයෙන් සෙන්ට්‍රල්වලට උරුමව තිබුණු වේදිකාවක් අපේ ස්කෝලේ තිබුණා. පාසලේ අනෙකුත් ගොඩනැඟිලිවලට වඩා මගේ සිත් ගත් තැන පුංචි දවසෙදිත් ඒ වේදිකාව.එදා ශිෂ්‍යත්වය දීමනාවට රජයෙන් ලැබුණු රුපියල් 32යි ශත 50යි. කෑම බීමත් එක්ක නේවාසිකාගාර පහසුකම ලබන්නයි ඒ මුදල ලැබුණෙ. යමක් කමක් තිබූ දරුවො අරමුදල ගෙවලා ගෙවීමේ පදනමටත් නේවාසිකාගාරගත වුණා. මං ගමේ ඉඳන් ලොකු ඇඳුම් පෙට්ටියක් කරගහගෙන නේවාසිකාගාරයට ආවත් මුල්ම දවස් ටිකේ මං ගත කළේ පුදුමාකාර දුක්බර ජීවිතයක්. වීරයා වගෙ ආවාට මොකද? හැමදාම අඬන එකයි කළේ. සාමාන්‍යයෙන් පාසල් වෙලාව පසුවුණාම ළමයින් නිදහස් වෙනවා. ඔවුන් හිතුමතේට වැඩකරනවා. එහෙත් නේවාසිකාගාරයේ ඒවා බෑ. උදේ 5ට අවදි වෙන්ඩ ඕනෑ.5.30 ඉඳන් 6.30 වෙනකම් පාඩම් කරන්නම ඕනෑ. ඊළඟට ස්කෝලෙට යන්ඩ ඕනෑ. හවසටත් එහෙමයි. හැන්දෑවෙ පහත් හයත් අතර පමණයි ක්‍රීඩාකරන වෙලාව. ඊට පස්සෙ ආයිත් පාඩම් වැඩ. දැඩි විනය නීති පද්ධතියක් තිබුණා. වෙලාවට වැඩකිරීම, පිළිවෙළට කටයුතු කිරීම, පිරිසුදුව සිටීම මේ හැමදේම මගේ ජීවිතයට කාන්දු කළේ පාසල් නේවාසිකාගාරෙ. සපත්තු පොලිස් කරගන්ඩ, ඇඳුම් පිරිසුදුව අඳින්ඩ, කොණ්ඩය වෙලාවට කොටට කපා තියාගන්ඩ, අනවශ්‍ය වචන කතා නොකරන්ඩ, කල්ලි නොවැටෙන විදියට ළමයින් තබාගන්න අපේ කෘත්‍යාධිකාරිතුමා නිතරම මහන්සි ගත්තා. එතුමාගේ නම ඩී.වික්ටර් ඊ.පීරිස්. නුවර පළාතෙන් ආපු වැදගත් මහත්මයෙක්. අන්තර් වැඩ මෙන්ම බාහිර ක්‍රියාකාරකම්වලටත් එතුමා ළමයින් යොමු කළේ විශේෂ අවධානයෙන්.අපේ ගම්වල සොකරි, කිඳුරු කමතේ පන්සල් මඩුවෙ පෙන්වන අවස්ථා තිබුණත් අපි සමාජ නාට්‍ය දැකලා තිබුණෙම නෑ. කුවේණි, ජනේලය, ඉබිකට්ට, මුහුදු පුත්තු වගෙ නාට්‍ය කොලොම්තොට පෙන්වන බව අසා තිබුණත් දැක තිබුණෙ නෑ. මං මුලින්ම නාට්‍ය උගත්තෙ පොත්වල පෙළ කියවලා. මෙහෙම යනකොට වැඩිහිටි නේවාසික ශිෂ්‍යයෙක් ගමට ගියාම ‘දේවතා එළි’ නාට්‍යය දැකලා තියෙනව. ඔහු ඒ අනුව අපේ දුප්පත් ස්ටේජ් එකේ ගුණසේන ගලප්පත්තිගේ ‘දේවතා එළි’ ළමයින් සම්බන්ධ කරගන හදලා පෙන්වන්ඩ තීන්දු කළා. ඉංග්‍රිසි සර් වික්ටර් මහත්මයත් අපට උදව් කළා. මං කළේ ‘මනෝශිල’ චරිතය.අර සමිතියේදී අපි නොයෙක් නිර්මාණාත්මක ක්‍රියාකාරකම් කරන්ඩ ඕනෑ. එතැනදි පෙන්වූ යම්බඳු කුසලතාවක් තේරුම් ගෙනයි ගුරුතුමා මා ‘මනෝශිල’ චරිතෙට ගත්තෙ.අපේ විදුහල්පතිතුමාත් හරිම අපූරු පුද්ගලයෙක්. එතුමා තමයි ස්කෝලෙ හුඟාක් දියුණු කළේ. කන්දක් උඩ තියෙන මේ ස්කෝලෙට කාලයකදි කන්ද උඩරට පුංචි සරසවිය කියලා නමකුත් පටබැඳුණා ඒ මහත්මයගෙ කාලෙ. එතුමා පිය සෙනෙහසින් හැම දරුවෙක් දෙසම බැලුවෙ. සුනිල් ශ්‍රියානන්ද සංගීත ගුරුතුමා මගේ ජීවිතයට එළියක් වුණා. ජන ගායනා නාද රටා ගැන මා උනන්දු කළේ එතුමාගේ සංගීත දැනුමයි.අපේ පාසලේ සමිතිය සිංහල සාහිත්‍ය සමිතිය වශයෙන් මුල්කාලෙ තිබුණේ. ඒක රංග සභාව ලෙස වෙනස් වුණේ මගේ සභාපතිත්වයෙන්. අවුරුද්දකට සැරයක් අපි ප්‍රසංගයක් කරනවා. මේ ප්‍රසංගයේදී තමයි අපි අපේ ‘කලර්’ පෙන්වන්නෙ. අනෙක බෝයිස් හොස්ටල් ඩේ. හරිම අපූරු සුන්දර අත්දැකුම් ගෙනාපු දවස.මේ නේවාසික දිනයේදී අපි මොකක් හරි අලුත් නිර්මාණාත්මක වැඩ කරනවා. එදා බ‍්‍රහස්පතින්දා දවසක් වුණත් මං අසනීප වෙන්නෙ නෑ. ඇයිද? දන්නවද එහෙම කීවෙ. බොහෝ වෙලාවට මං බඩ අල්ලගෙන බ්‍රහස්පතින්දාට හොස්ටල් එකේ ඉන්නවා. වැඩිහිටි ළමයින් ඇවිත් මට බඩේරුදාවට බෙහෙත් අරන් දීලා ගමට යවනවා. ඒ නිසාම සිකුරාදා සෙනසුරාදා ඉරිදා ඔක්කොම ගමේ සෙල්ලම් කරන්ඩ පුළුවන්නෙ. ඒ නිසා බොහෝ බ්‍රහස්පතින්දාට බඩේ අමාරුව. ටිකක් ගැටවරයා වෙනකොට එහෙම පැනලා ගිහින් තමයි සමහර විට නුවරටත් ඇවිත් නාට්‍ය චිත්‍රපට බැලුවෙ. අපේ ඉස්කෝලෙ නේවාසික සිසුවියන් ද වෙනම ගොඩනැඟිල්ලක ඉන්නා නිසා ‘ගර්ල්ස් හොස්ටල් ඩේ’ එකකුත් තියෙනවා. එදාට අපේ එකටත් වඩා හරිම රසවත් අත්දැකීම්.ජයලත් පාසලේදී මිතුරන් සමඟ...අපට වගාකරන්ඩ, උයන්ඩ පවා ගුරුවරු උගැන්නුවා. නේවාසිකාගාරයේ උඩහ පැත්තෙ ගොම පොහොර අහුලන්ඩ යන විදියට අපි පේර කඩන්ඩත් යනවා. වැඩිය පරක්කු වුණොත් කෘත්‍යාධිකාරිතුමා එනවා. මං ඉගෙනීමට මහත් දක්ෂකම් නොපෑවාට වැඩ ටික කරගන්නවා. ශිෂ්‍ය නායක වගේ තනතුරුත් තියෙනවා. කොල්ලොත් එක්ක හරි හරියට ගහගෙන කකුල් තුවාල වෙලා ගමට වෙලා ඉන්න වෙලාවක් තිබුණා. සෙනරත් සර් කියන්නෙ ඒකයි, මේකා හැම වැඩේම කරනවා. පාඩම් කරනවා, ගහගන්නවා, සෞන්දර්ය වැඩ කරනවා, රඟපානවා, ඒ වගේම මෙයා තරම් කෑම ටිකේ ලුණු ඇඹුල් බලන්ඩ දක්ෂයෙකුත් නෑ කියලා. මට අවශ්‍ය නම් අදත් උයාගන්ඩ වුණත් පුළුවන්.එක් වතාවක් ශ්‍රියානන්ද සර් හම්බවෙන්ඩ කොළඹින් තරු ටිකක් කඩා වැටුණා. ශ්‍රියානන්ද සර් කොළඹ හේවුඩ් එකටත් ගියා කාලයක්. සංගීත විද්‍යාලයට. උපාලි අත්තනායක, නවනන්දන විජේසිංහ (අභිරූපනයට අතිදක්ෂයෙක්) අනුලා කරුණාතිලක වගේ අය. තරු අතින් අල්ලන්ඩ බෑ. ඈත ඉඳන් එළිය විඳින්ඩ පුළුවන්. ඉතින්! පේන මානයේ ඉඳලා සිහින මැව්වා. කොහොමද මේ වගේ කෙනෙක් වෙන්නෙ කියලා. මේ හීනයත් එක්ක රංග සභාවේ බොහෝ කටයුතු අපි ආසාවෙන් කළා.ගොම පොහොර අහුලලා පැළ තවාන සකස් කරන්ඩ මාත් ලොකු වුණාම අර කන්ද නඟිනවා. වැස්සියො දිගේලි කරලා තිබුණු නිසා ගොම පොහොර හිඟ නෑ. ඒත් පේර කැඩිල්ලට වඩා ලොකු වෙනකොට මගෙ හිත ගියේ අයියලා පුංචි දවසෙ අප තනිකරලා පැන්න මාවත් හොයන්ඩ. බලනකොට ඒකෙන් රිකිල්ලගස්කඩ හන්දියට හොර පාරක් තියෙනවා. මාත් ඕකෙ රූටා ගිහින් ටික වෙලාවක් ඉඳලා ඇවිල්ලා හොරෙන්ම නේවාසිකාගාරයට යනවා.ඒ කාලෙ හැම සඳුදාම ප්‍රින්සිපල් සෙනරත් සර්ගේ රැස්වීම. රැස්වීම පැවැත්වෙද්දි මං තවත් ළමයෙක් එක්ක මොනවදෝ කීවා. ටිකක් හයියෙන් සද්දෙ ආවා. සෙනරත් සර් දෙතුන් සීයක් ඉදිරිපිට දුන්නා මට කනේ පාරක්. ‘දේවතා එළි’ නාට්‍යයේ කලින් රඟපෑවට හැබෑවටම දේවතා එළි විතරක් නොවේ තාරකාත් මා දුටුවෙ එදා. එදා ගුරුවරයා මා හික්මවන්නට ගැසූ පහර නිසා අදත් මං විනය රකිනවා.මං වගේම මගෙ පොඩි අක්කත් ශිෂ්‍යත්වෙ පාස්වෙලා මේ ඉස්කෝලෙ කාන්තා නේවාසිකාගාරයට ආවා. ලොකු අක්කා ගෙදර ඉඳන් ආවෙ. අම්මා හදලා එවන රසකැවිලි කොල්ලොත් එක්ක බෙදාහදාගෙන කන්ඩ අපි පුරුදු වුණා.නුවරඑළිය දිස්ත්‍රික්කයේ මීටර 100, 200 ජවන හා පිටිය ක්‍රීඩාවලට ඉදිරිපත් වෙලා මාත් නිතර දිනලා තියෙනවා. ඇත්තටම මං ක්‍රීඩකයෙක් වෙයි කියලයි ගුරුවරුන් හිතුවෙ.එක් වතාවක් ‘ගර්ල්ස් හොස්ටල් ඩේ’ එකට අපට ආරාධනා කරපු වෙලාවෙ හරි වැඩක් වුණා. සාමාන්‍යයෙන් එදාට ප්‍රණීත ආහාර බෙදන්නෙ ගැහැනු ළමයි. ඒ අය එදාට උයන්නෙ. අපේ හොස්ටල් ඩේ එකට අපි. එක මුඛරි ළමයෙක් දවසක් කියලා තිබුණා, අද අපි කොල්ලන්ට බලුකපුටු දානයක් දෙන්ඩ ලෑස්ති කළා කියලා. මේක දෙබරයට ගල් ගැසීමක්ම වුණා. මේකට කොල්ලො තරහ වෙලා කෑම වර්ජනය කළා. කොච්චර ගුරුවරු කීවත් පිරිමි ළමයි තමන්ගෙ අභිමානෙ ගැන හිතලා කන්ඩ ගියේම නෑ. මට අක්කා ගැන දුකත් හිතුණා.අපට උඩරට නැටුම් ඉගැන්වුවෙ අමුණුගම ගුණසේන ගුරුතුමා. පසු කාලයක ඉස්කොලෙට ආපු ජී.බී.රාසිංගොල්ල විදුහල්පතිතුමාත් වේරගම සර් ආදීන් ද මතකයට නැඟෙනවා. වේරගම සර් ලී වැඩවලදි අපිට කැටයම්වල චමත්කාරය මවා පෙන්වූ කෙනෙක්. රේණුකා හේරත් හිටපු ඇමැතිනී, එස්.බී.දිසානායක ඇමැතිතුමා අපේ පාසලේමයි උගත්තේ. ඩොක්ටර් අරංකේබණ්ඩාර වගෙ අය තවත් ගොඩක් හිටියා. 1966 දි අපේ ස්කොලෙන් සරසවියට පාස් වෙච්චි 18 දෙනා අතර මාත් හිටියා. නේවාසිකාගාරෙ නීති නිසා නාට්‍ය බලන්ඩ ඈත යන්න බැරි වුණත් මං නුවරදි චිත්‍රපට නම් ඕනෑතරම් බලා තිබෙනවා. ඒ කාලෙ අපේ සිනමා වීරයා ගාමිණී ෆොන්සේකා.පේරාදෙණිය කැම්පස් එකේදි පළමු වසරෙදිම මං චිත්‍රපටයක් රූගත කරනවා දැක්කා. ඒ හන්තානේ කතාව. ටෝනි රණසිංහ, මගේ සිත්ගත් නළුවා. ඒ කාලෙ කොල්ලො අතර ‘ටෝනි කට්’, ‘ටෝනි වෝක්’ ජනප්‍රිය වෙලා තිබුණා. පසුකාලයක ‘දෙලොවක් අතර’, ‘රන්සළු’ එනකොට ඒක වසංගතයක් වගෙ කැම්පස් එක පුරාම පැතිරුණා.සරච්චන්ද්‍රයන්ගේ නාට්‍ය අතරට මා පිවිසෙන්නෙ අර සිහිනය දිනාගන්ඩ. මං කොහොම හරි ඒ සිහිනය දිගේ ගමන් කළා. ඒත් ඒකට අවශ්‍ය විනය, වෙලාවට වැඩ කිරීම, දරා ගැනීම, බාධක ජයගැනීම මේ හැමදේම මට ආවෙ ස්කෝලෙන්. ඒ කාලෙ නුවර ඇසළ පෙරහර හඟුරන්කෙත පෙරහර, පොත්ගුල් විහාරය, අප අත්හරින්නේ නෑ. ඊටත් වඩා ඒ කාලෙට පොත්ගුල් විහාරය ළඟ සවිකරන ටෙන්ට් එකේ මාස 3ක් චිත්‍රපට පෙන්වනවා. මං හිතන්නෙ ස්කෝලෙ සරසවි පිවිසුම් පෙළ කාලෙත් අප ‘දෛව විපාකය’ ‘කැලෑහඳ’ වගේ ඒවා බැලුවෙ ඒ ටෙන්ට් එක යට.මොන තරම් ජය කෙහෙළි නැංවුවත් අපිට පාසල් මතකය තරම් සුන්දර දෙයක් නෑ. අද අවුරුදු හැට පහකට ළංවෙලත් ඒ මතකය මා ජීවත් කරවනවා. පසුකාලයක සත්‍යය හා රමණීයත්වය පිළිබඳ පාඩම කලා ලෝකෙ නොයෙක් ඉසව්වලින් උගත්තත් පොරමඩුල්ල ස්කෝලෙ මට උගැන්වූ දේ ප්‍රබලයි. දැනට අවුරුදු 10කට පෙරත් අපි ආදි ශිෂ්‍යයො ටිකක් විනෝදෙට ඉස්කෝලෙට ගිහින් තරගයට දිව්වා. මා පුංචි කාලෙ දක්ෂ මීටර 100 ධාවකයෙක්. ඒත් එදා මම දිනාගත්තේ තුන්වැනි ස්ථානය. දෙවැනි ස්ථානය ගත්තෙ අද විදුලි ඉංජිනේරුවෙක් වන මුරමුදලිගේ. පළමුවැනි ස්ථානය දිනාගත්තෙ කවුද දන්නවද? අද උසස් අධ්‍යාපන ඇමැති එස්.බී.දිසානායක මැතිතුමා. තරගයට කී දෙනෙක් සහභාගි වුණාද? මම හදිසියෙන් මනෝගෙන් ඇසුවෙමි. පුදුමය කියන්නේ සහභාගි වුණේ 3 දෙනයි. මං තුන්වැන්නා. ඔහු හිනැහෙමින් කීවේය.උපාලි සමරසිංහඡායා - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>03</day>
    </date>
    <link>http://www.silumina.lk/2013/02/03/_art.asp?fn=as1302032</link>
    <topic>අරපිරිමැස්ම හොඳම ධනයයි</topic>
    <author>රමණී සුබසිංහ</author>
    <content>අරපිරිමැස්ම හොඳම ධනයයිමිරිසවැටිය රජමහා විහාරාධිකාරීශාස්ත්‍රපති ඊතල්වැටුණුවැවේ ඤාණතිලක හිමිසමාජයේ අන් අය තමන් අගයනවා දැකීම පි‍්‍රය කිරීම සාමාන්‍ය මිනිස් ස්වභාවයයි. පුංචි දරුවා ගේ සිට තරුණ, මහලු කොයි කවුරුත් ඊට අයත්ය. අන්‍යයන් ගේ ගෞරවාදරය හිමි වන්නට නම් ඊට අදාළ ගුණධර්මයන් වැඩි දියුණු කරගන්නට ද උත්සාහයක් තිබිය යුතුය. ජීවිතය පිළිබඳ මනා සැලසුමක් තිබිය යුතුය. තමන් ගේ ක්‍රියා කලාපය ගැන ආපසු හැරී විමසන විට සතුටු වන්නට හැකි ලෙස දිවි පැවැත්ම සකස් කර ගත යුතුය.විශේෂයෙන් සමාන ජීවිතයක් පවත්වා ගන්නට පුරුදු වන පුද්ගලයාට ධන සම්පත්වලින් දියුණු වීමටත්, පී‍්‍රතිමත් ධාර්මික ජීවිතයක් ගොඩනඟා ගැනීමත් අසීරු වන්නේ නැත. ඔහු ජීවිතයේ සියලු කටයුතු සංවිධානය කරන්නේ සිහි නුවණිනි. විමසා බැලීමෙනි. එවිට වැරැදි සිදුවීමට ඇති ඉඩ අවමය.සමාන ජීවිතය නම් සම දිවි පැවැත්මයි. සමජීවිකතාවයි. එනම් මේ සමාජයේ යම් පුද්ගලයෙක් තමන් ගේ අය-වැය විමසා දැන ඉතා වැඩිත් නොකොට, ඉතා අඩුත් නොකොට, මෙසේ වියදම් කිරීමෙන් මා ගේ අය වැය ඉක්මවා නො සිටී යැයි පමණ දැන වියදම් කිරීමෙන් සමව ජීවත් වීමයි. ඔහු විය හියදම් සැලසුම් කරන්නේ තරාදියකින් බඩු කිරන පුද්ගලයෙක් තරාදිය ගෙන මෙපමණ බරකින් පහත් වී යැයි හෝ උස් වී යැයි හෝ දැන ගන්නා ලෙසය.ඔහු තමන්ට අවශ්‍ය දේ හා අනවශ්‍ය දේ කවරේ දැයි නිශ්චය කරන්නේ තමාට ලැබෙන ආදායම අනුවය. මුල් තැන දෙන්නේ අවශ්‍ය යැයි හැඟෙන දේට නොව අත්‍යවශ්‍යම දෙයටය. අනුන්ට ණය ගැති නොවී සැනසිල්ලෙන් ජීවත් වීමට උපකාරී වන්නේ ඒ ක්‍රියාකලාපයයි. සැබැවින් ම ණය නැති සැහැල්ලු ජීවිතයක් ගත කළ හැකි වන්නේ ආදායම් තත්ත්වය දෙස බලා පමණ දැන වියදම් කිරීමෙනි. ඒ පුද්ගලයා සමාජයට බරක් වන්නේ හෝ සමාජයෙන් ගැරහුම් ලබන්නේ හෝ නැත.අනුන්ට ණයක් නොවී, බරක් නොවී ජීවත් වන්නට නම් කෙනෙක් අරපිරිමැස්මෙන් කටයුතු කළ යුතුමය. අරපිරිමැස්මක් නැති පුද්ගලයාට කෝටියක් ධන සම්පත් තිබුණත් ඉන් ප්‍රයෝජනයක් නොවන්නේ ය. හිරු දුටු පිනි මෙන් ඒ සියලු ධනය ඉතා ඉක්මනින් ක්ෂය වී යන්නේ ය. නුවණැති පුද්ගලයා සුළු මුදලක් ඉපයීමටත් වන වෙහෙස දනී. එසේ හරි හම්බ කරන මුදලින් රුපියලක් හෝ නිරපරාදේ වියදම් කරන්නට ඔහු සිත නො නැමේ. අනාගතයේ දියුණුව කරා ළඟා වන්නේ එවැනි අයය.තාක්ෂණික දියුණුව නිසා දැන් ගෙදර දොර දෛනික කටයුතු පහසු කරන අනේකවිධ උපකරණ නිර්මාණය වී තිබේ. දර පැලීම, මිරිස් ඇඹරීම, රෙදිපිළි සේදීම, ළිඳෙන් වතුර ඇදීම අතීතයේ ගෘහණිය ගේ අතින් සිදු වූ සුවිශේෂී කාර්යයන් ය. ඇයට ඒ සඳහා අමතර වියදමක් ගියේ නැත. කය වෙහෙසීම නිසා සිරුරට ද ව්‍යායාමයක් ලැබුණි. ඇය ඒ සඳහා අවශ්‍ය කාලය ද මනාව කළමනාකරණය කර ගත්තීය. එහෙත් අද බොහෝ ගෘහණියන්ට රැකියාවක් කළ ද නොකළ ද කාලය කළමනාකරණය කර ගන්නට දැනුම අවමය.ගෙදර නතර වී සිටින කාන්තාවන් පවා සුළු දේටත් කය වෙහෙසන්නට මැලිය. දර වෙනුවට ගෑස්, අතින් රෙදිපිළි සේදීම වෙනුවට රෙදි සෝදන යන්ත්‍ර, ළිඳෙන් ජලය ඇද ගන්නවා වෙනුවට නළ ජලය ආදී බොහෝ කාර්යයන් පහසුවෙන් කරගන්නට ඇය හුරු වී ඇත. තාක්ෂණික උපකරණ වැඩ පහසු කළ ද මාසය අවසානයේ ඒවාට බිල්පත් සැකසේ. මාසික ආදායමින් සැලකිය යුතු ප්‍රමාණයක් බිල්පත්වලට වෙන් කරන්නට සිදු වේ. මාසය ගෙවෙන්නටත් පෙර ගෙදර ආදායම වියදම් වී අවසන් ය. ඉතිරි කාලය ගෙවෙන්නේ අතමාරුවට ගත් මුදලිනි. ණය කරුවකු වන පුද්ගලයාට ඒ ණය ගෙවා නිම වන තුරු සැනසිල්ලක් නැත. ඔහු නිරන්තරයෙන් කල් ගෙවන්නේ ද මානසික ආතතියෙනි. මේ නිසා අරපිරිමැස්මෙන් කටයුතු කරන්නට ගෘහණිය, ගෘහපතියා මෙන් ම දරුවන් ද හුරු පුරුදු විය යුතුය.බෞද්ධ සාහිත්‍යයේ එන පරිදි සාකේත නුවර සිටු දියණියක ගේ අතින් එක් අවස්ථාවක තෙල් බිඳු කිහිපයක් බිම විසිරී ගියාය. සුවිශාල ධනයකට හිමිකම් කී ඇයට විසිරුණු තෙල් බිඳුවල වටිනාකමක් නොවීය. එහෙත් ඇය ක්ෂණිකවම ඒ තෙල් බිඳු අපතේ යන්නට නොදී භාජනයකට එක්කර ගත්තාය. ඒ අරපිරිමැස්මයි. කල්පනාකාරීව, දක්ෂව කටයුතු කරනවා නම් ඉතා ස්වල්ප දෙයකින් පවා විශාල ධනයක් උපයා ගන්නට, උපයන ධනය ඉතිරි කර ගන්නට අසීරු වන්නේ නැත. බෞද්ධ සාහිත්‍යයේ එවන් මිනිසුන් ගැන කියැවෙන කතා බොහෝ ය. කල්පනාකාරීව බුද්ධිමත්ව ක්‍රියා නොකිරීම නිසා සැට කෝටියක් ධනයට හිමිකම් ඇතිව සිටි රජගහ නුවර සිටුවරයකු සිඟන්නකු බවට පත් වූයේය. ලෞකික ලෝකෝත්තර උභය සම්පත්තියෙන්ම පිරිහුණේය. මී කුණක් විකුණා විශාල ධනවතකු වූයේ චුල්ලන්තෙවාසිකයා සතු උපායෙහි දක්ෂ බව නිසා ය. ප්‍රයෝග සම්පත්තිය නිසාය.යම් ක්‍රියාවක් නිසා දුකක්, වේදනාවක් ඇති වනවා නම් එවැනි ජීවිතයකට හුරු වීම යහපත් නොවේ. උපයන මුදල් සියල්ල විය පැහැදම් කරමින් කාමභෝගී ජීවිතයකට හුරු වන පුද්ගලයාට හරිහම්බ කළ දේ විනාශ වී ගිය පසු පිහිටට එන කෙනෙක් නැත. ලෙඩට දුකට බලන්නට කෙනෙක් නැත. පසු තැවීම, දුක වේදනාව මිස වෙනත් දෙයක් ඉතිරි වන්නේ ද නැත.කැඩපතක් ඉදිරියේ සිටගන්න. ඔබ ගේ ශරීර ප්‍රමාණය නිරීක්ෂණය කරන්න. මේතාක් කල් කුස පුරවන්නට ඔබ මොන තරම් ආහාර ගන්නට ඇති ද? සිරුර පිරිසිදු කරන්නට, සුවඳ ගල්වන්නට මොන තරම් වියදම් දරන්නට ඇති ද? ලෙඩ රෝගවලට මොනතරම් මුදල් වැය කරන්නට ඇති ද? මේ සියලු දේ සංසන්දනය කරන්න. අවශ්‍ය, අත්‍යවශ්‍ය, හා අනවශ්‍ය වූ දේ පිළිබඳ විමසන්න. ඒ විමසීම ඇසුරින් අනාගතය ගොඩනඟා ගන්න. කොපමණ වටිනා දෙයක් වුවද ඔබට අදාළ නොවේ නම් එවැනි දේ ජීවිතයට ළඟා කර නොගන්න. එයම ඔබ ගේ විනාශයට හේතු වන බැවිනි. සිහියෙන් විමසා බලා කටයුතු කරන්න. ස්වයං විනයක් ඇති කරගන්න. දැහැමිව ජීවත්වන්න. ඔබට නිතැතින් ම සමාජයේ ආදරය ගෞරවය හිමි වනු ඇත. ලෞකික, ලෝකෝත්තර දියුණුව ළඟා වනු ඇත.රමණී සුබසිංහඡායා - අමිල ප්‍රභාත් වනසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>03</day>
    </date>
    <link>http://www.silumina.lk/2013/02/03/_art.asp?fn=as1302033</link>
    <topic>එදා අපේ කුස්සිය</topic>
    <author>අද ලිව්වේ</author>
    <content>එදා අපේ කුස්සියමාස හයක් පමණ බිරිය දියණියගේ අවශ්‍යතාවක් සඳහා විදේශගත වූ බැවින් මට ආහාර ප්‍රශ්නයක් ඇති විය. මේ සඳහා විවිධ විකල්ප යෝජනා විය. අපේ බිරිය සිතන්නේ මේ අරුම පුදුම උයා පිහා ගෙන කෑම නම් කිසිසේත් මට කළ නොහැකි බව ය. බොහෝ බිරියන් ද එසේ උපකල්පනය කරනු ඇත. මා තෝරාගත් විකල්පය මාස හයේ ම උයා පිහාගෙන කෑම ගැනීම යි. අපේ මහ ගෙදරින් ද, දුෂ්කර ගුරු සේවා කාලයේ ‘චමරියෙන්’ ද උයන හැටි මට තරමක දැනුමක් තිබිණි. එහෙත් ආහාර පිසීම කිසිම අරුමයක් නොවේ. විද්‍යුත් උපකරණ, නව තාක්ෂණික උපකරණ නිසා ඉතා පහසුවෙන් එය කරගන්නට හැකි විය.මට නිකමට මෙන් අපේ එදා කුස්සිය සිහියට නැඟුණි.අපේ මහගෙදර හෝ වෙනත් ගැමි ගෙදරක කුස්සියට පැත්තකින් ඇත්තේ දිය මැස්සකි. දිය මැස්ස යනු ශක්තිමත් කණු හතරක් මත, කිතුල් පටි ගසා සකස් කළ ශක්තිමත් මැස්සකි. ඒ මත කළ ගෙඩි දෙක තුනක්, එය හොඳින් පිරිසුදු කරගත් ලොකු පොල් කටු වලින් වසා ඇත. ඕනෑම කෙනකුට වතුර බොන්න අවශ්‍ය නම් දියමැස්ස ළඟට ගොස් වතුර පානය කළ හැකි ය. වැරැදිලාවත් දිය මැස්සේ කළයක වතුර නොමැති නම් වතුර තිබෙන අනෙක් කළයෙන් බීමේ පුරුද්දක් නැත. කෝප්පය දිය මැස්සේ තබා ළිඳට ගොස් වතුර කලයක් ගෙනැවිත් වතුර බොනු ඇත. ඒ නිසා දිය මැස්සේ කළ ගෙඩි කොයි වෙලාවේත් ජලය පිරී තිබිණි. එය ගෙදර වාසනාවන්තකමේ ලක්ෂණයක් ලෙස ගැමියෝ සැලකූහ.එහෙත් අද කාලයේ නම් සෑම ගෙදරක ම පාරේ නළ ජලය ඇත. ඒ නිසා ජලයේ අරපරෙස්සමක් ද නැත. වත්ත පහළ ළිඳෙන් දිය ඇද වතුර බිව් අපට ජලය අපතේ යාමට හුරුවක් නොවුන නමුත් අද සමහර තැන්වල ජල කරාමයක් ඇරියොත් ඇරියාම ය.දිය මැස්සට එහායින් තවත් මැස්සකි. එය ඒ තරම් ශක්තිමත් නොවූවත් කණු හතරක් මත පුවක් පටිවලින් හෝ සවිමත් ලී කෝටු වලින් තනා ඇත. එය ‘වළං මැස්ස’ නම් විය. උදේට, දවාලට හැලි වළං සෝදා වේලෙන්නට තබන්නේ මෙහි ය. දැඩි හිරු රැසින් වළං වල යම් විදියකින් වෛරස්, විෂබීජ, බැක්ටීරියා තිබුණේ නම් නැති භංගවනු නියත ය. ඒ නිසා අතීතයේ රෝගීන් අඩු විය.ඊටත් ටිකක් ඈතින් ඇත්තේ දර මඩුවයි. හතර පැත්තම විවෘතව ඇති එහි එක් තැනක වියළි පොල් කොළ අතු ය. තවත් තැනක, වියළා ගත් පොල් ලෙලි ය. අද මෙන් ඩෙංගු මදුරුවන්ට නිජ බිම් වන පොල් කටු ද වියළා එක් මුල්ලක ය. ඊළඟට ඇත්තේ ළිපේ දැමීමට සැකසූ, කුරුඳු දර, කැලෑ දර, පොල්පිති යනාදිය වෙයි. වහලේ එල්ලා ඇත්තේ කොළපු හනසු ය. මිටි බැඳ ඇති ඒවා පසු කාලයේ දී කැවුම් උයන්නට උපයෝගි කරගන්නා වහා ඇවිලෙන සුලු දාහක විශේෂයකි. එදා අපට ගෑස් ගණන් ගියාට කේන්ති යන්නේ නැත. ගෑස් ඉවර වුණාට කලබලයක් නැත. ගෙදර කොයි කවුරුත් එකතු වී හවස් කාලයේ දර සපයා ගැනීම එක්තරා විධියකට ව්‍යායාමක් මෙන් ම විනෝදාංශයකි.අපේ දර මඩුවේ මැද අඩියක් පමණ උසට මැටියෙන් තැනූ බිත්ති හතරකින් වට වූ කොටුවකි. එහි වියළි මැටි සහ වැලි ඇත. වැල වරකා කාලයට එකතු වන කොස් ඇට හොඳින් සෝදා වියළා ගෙන මෙහි තබා ඇත.‘වැලි කොස් ඇට’ නම් ඉතා රස කෑමකි. වැලි කොස් ඇට ළිපේ දමා පිළිස්සීමේදී වඳුරු මොටෙක් බළල් අතින් ඒවා බාගත් පිරුළක් අප අසා ඇත්තේ ඒ කොස් ඇට වල රසය නිසාම ය. වැලි කොස් ඇට වලින් උයන ‘කලු පොල් කොස් ඇට’ ව්‍යංජනය දකුණේ උපන් අපට නම් රස ආහාරයකි.පොල් කටුව නම් කුස්සියට නැතුවම බැරි දෙයකි. අප කුඩා කාලයේ අලස වුවහොත් ‘කම්මැලි කොල්ලනේ, පොල්කටුව ගෙන අතිනේ, පලයවු හිඟමනේ, තොපට වෙන නැත වැඩක් ඉතිනේ’ යයි කීවේ අලසකම දුරු කරවන්නට ය.පොල් නටුවෙන් නිමැවූ පොල් කටු හැන්ද නම් අද ගෙවල්වල ඇත. අපේ කුස්සියෙ ‘හැඳි අලුව‘ නම් දෙයක් දුම අයිනේ එල්ලා ඇත. එය පන් වලින් වියා ඇත. නැති නම් පුවක් කොළයකින් කපා සිදුරු සාදා ඇත.එහි විවිධ හැඳි තබා ඇත. බත් හැන්ද, කැඳ හැන්ද, මාලු හැන්ද, එළවලු හැන්ද, බැදුම සඳහා හිල් විඳින ලද හැන්ද, රස කැවිලි සඳහා අලුවා හැන්ද, යනාදී ලෙස හැඳි එල්ලා ඇත. මේවායේ ස්ථානගතවීම අනුව කුස්සියේ කවුරුත් හැඳි හඳුනනවා ඇත.‘ලුණු පොල් කටුව‘ නම් අවශ්‍යමය. ලුණු පොල් කටුව ශිව දෙවියන්ගේ කුස්සියේ සිට පැවැත ගෙන ආශ්චර්යවත් බඳුනකි. ශිව දෙවියන් කරදිය වළල්ල වටේ යාමට ගණ දෙවියන්ට කීවිට තම මී වාහනයෙන් පොල් කටුව වටේ රවුමක් ගසා පෙන්වා තම බුද්ධිය ප්‍රකාශ කළ බවට ජනප්‍රවාදයක් ඇත. අපට නම් කුඩා කල ලුණු පොල්කටුවට සමීප වන්නට වූයේ අමු අඹ, වෙරලු, ලොවි, ඇඹැරැල්ලා ආදිය රස බලන්නට අවශ්‍ය විටක දී ය. ලුණු සමඟ ප්‍රතික්‍රියා නොකරන පොල් කටුව චිරාත් කාලයක් කුස්සියේ තබා ඇති බව අපට දකින්නට ලැබේ.ගෙදර දොර මනින මිම්මක් ලෙස ද පොල් කටුව යොදාගනී. කුඩා දරුවන් උපන් මුල් දිනවල නාවන්නේ හිලක් විඳින ලද පොල් කටුවෙනි. බිරිය විදේශගත වෙද්දී උපදින්නට සිටින මුනුපුරා නාවන්නට හිල් පොල් කටු දෙකක් අරගෙන ගිය සැටි මගේ මතකයට නැඟේ.අපට විශාල ප්‍රශ්නයක් වන තැන තැන පොල් කටු විසි කර වතුර පිරි මදුරුවන් බෝ වන සිරිතක් එදා කුස්සියෙන් පාලනය විය. ළිපේ දැමීමට අමතරව, අඟුරු ඉස්ත්‍රික්කයට දැමීමට, සවස් කාලයේ සාම්බ්‍රානි දුම් ඇල්ලීමට යොදා ගන්නා නිසා ද පොල් කටු එක් රැස්වීමක් ද නොවී ය.සම්ප්‍රදායි කුස්සියේ විශ්‍රාම සුවයෙන් සිටින වංගෙඩිය, මෝල්ගහ, මිරිස් ගල පසෙකට වී බලා සිටී. ලොකු මෙහෙවරක් කළ ඇතැම් රාජ්‍ය නිලධාරීන් විශ්‍රාම ගොස් නිවෙසට වී පොතක් පතක් බලමින් පිනක් දහමක් කර ගනිමින් නිහඬව ගෙවන දිවියක් සේ කුස්සියේ මහ මෙහෙවරකට දායක වූ එම උපකරණ තැන්පත්ව ඇත.කුස්සියේ භාවිතයට ගත් වංගෙඩිය ලොකු බුරුත කොටයකින් හෝ කොස් කොටයකින් හාරා ගත් එකකි. ඇතැම් ගෙවල්වල කලුවර, පතඟි වැනි ශක්තිමත් දැවයෙන් තනා ඇත. මෝල් ගහෙන් හොඳට කෙටීමට පිත්තල විල්ලක් ද දමා ඇත.අපේ ගෙදර ලී වංගෙඩිය පිටි කෙටීමට, වී කෙටීමට මිස වෙනත් දේකට යොදා නොගනී. පසෙකින් වූ ගල් වංගෙඩිය, මිරිස් තුනපහ කෙටීමට ය.නැතිනම් ඉඳහිට අතක් පයක් කඩා ගත් විට බෙහෙත් කෙටීමට ද, වයස්ගත වූවන්ගේ වාත අමාරු සඳහා තැවීමට ගන්නා බෙහෙත් කෙටීමට ද යොදා ගනී.අපේ ගෙවල්වල උදේට පාන් කන සිරිතක් නොවීය. අද කාලයේ මෙන් “නැගිටපාන්’, නැගිටපාන්” කියමින් දුව එන චූන් පාන් ත්‍රිරෝද රථ එදා නොවීය. හීලට පාන් කන එක නම් නොකරන දෙයකි. ආප්ප, ඉඳිආප්ප, පිට්ටු, බත් කෑමට ගන්නේ දවස පුරාම හයිය ශක්තිය තියා ගන්නට ය. එහෙම නැත්නම් හීල් බත් කන්නට දෙනු ඇත. ඒ බව ජනකවියා මෙසේ කියා ඇත.“එළිය වෙන්න ඉස්සර බැහලා දොර ට පිරිය වෙන්න අතු ගා පන් මිදුල ව ට හීලට තිබුණු බත් දීපන් කොල්ලන් ට රාලට දෙකක් ඇනපන් වැඩකට යන් ටමෙහෙම කෑම ගෙන පාසල් ගිය අපේ කාලයේ උදේ රැස්වීමේ දී ක්ලාන්ත වන ශිෂ්‍යයන් දක්නට නොලැබුණේ බඩ පිරෙන්න කෑම ගත් නිසා සහ හිස් බඩේම වෑන්වලට නොයන නිසා ය.මිරිස් ගල මවු ගල සහ දරු ගල නම් විය. මිරිස් ඇඹරීම, තුනපහ ඇඹරීම, අපේ ගෙවල්වල අක්කලාට හොඳ ව්‍යායාමයක් විය. එහෙම අඹරාගත් මිරිස්, තුන පහ ගුලි කුස්සියේ පිඟානක තබා ඒ මත ලුණු කැටයක් තබා මැටි කෝප්පයකින් වසා ඇති සැටි අදත් මතකයට නැඟේ.එදා අපේ ගෙවල්වල කුඩා බංකු දෙක තුනක් විය. පහළම මට්ටමෙන් වාඩිවීමට ‘කොලම්බු’ නම් වූ බංකුවක් විය. අපේ පවුලේ අයියලා, අක්කලා, නංගිලා හවසට වාඩි වී ආගිය තොරතුරු කතා කරමින්, විනෝද වන්නේ මේවායේ වාඩි වෙමිනි. සමහර විට අවට ගෙවල්වල නෑයින් ද එනු ඇත. ඇත්තටම එදා අප කතා කළේ ඕපා දූත නොව සමාජ සබඳතා පවත්වා ගනිමින් සාමූහික දිවි පෙවතකට ව්‍යවහාර වශයෙන් හුරු වීමකි. කවර ගැටුමක් වුව ද හවසට රෑ බතට ඒවා නිම වෙයි.අද නම් අවාසනාවකට මෙන් මුහුණ බලාගෙන වට වි ඉඳගෙන පවුලේ අය කතා කරන පුද්ගලාන්තර සබඳතා අවම ය. එක්කෝ පරිගණකයක් ඉදිරියේ ය. නැතිනම් රූපවාහිනිය ඉදිරියේ ය. එසේත් නැත්නම් කන වසාගෙන ජංගම දුරකතනයෙන් දෙබසක ය. කෙසේ වෙතත් ‘එස් එම් එස්’ ලෝකය හමුවේ අපේ මේ පරපුරේ අයට දුරස්ථ සබඳතා වලින් අදහස් පමණක් හුවමාරු කරගනු ඇත.අපට කුස්සිය ගැන කතා කරන විට ‘අටුව‘ හෙවත් ‘දුම’ ගැන සඳහන් නොකර ම බැරි දෙයකි. කුස්සියේ සාදන ලද ළිප් දෙකට උඩින් දුම සාදා ඇත. ශක්තිමත් දැවයෙන් සාදා ඇති දුමෙහි තට්ටු දෙකක් හෝ තුනකි. ආසන්න තට්ටුවේ නිතර ඉවීමට පිහීමට අවශ්‍ය මැටි වළං ඇත. කරවල මුට්ටිය, උඩින් එල්ලා ඇත්තේ පොල් කටුවක් ද සමඟය. ඒ නිසා මීයන් වැනි සතුන්ට එයට ඇතුළු විය නොහැකි ය. මේ මුට්ටි එල්ලීමට ගන්නේ යකඩ කොකු නොවේ. ලී කෙක්කෙන් කපාගෙන එය උඩු අතට සිටින සේ දුමෙහි පටි අතර එල්ලා ඇත. මේ තට්ටුවේ නොවැරදී ම ඇති දෙයක් නම් වෙනිවැල්ගැටය කි. ඇඟ පත වෙහෙසුන විටෙක වෙනිවැල් ගැට මුට්ටියක් තම්බා පානය කරනු ඇත.වේලාගත් අටු කොස්, දෙල්කූරු, බිළිං පන් මලු වල දමා ඇත්තේ උඩම තට්ටුවේ ය. උඩ තට්ටුවේ ඇත්තේ තරමක ලොකු වළං ය. ඒවා යමක් කමක්, උත්සවයක් දානයක් පිරිතක් දාට කෑම උයන්නට යොදා ගනී.අද කාලයේ වගේ සංඛ්‍යාවට අනුව ‘ෆුඩ් සෙන්ටර්’ වලින් කෑම පැකට් හෝ ආහාර බඳුන් ගෙන සංග්‍රහ කිරීමක් ඒ කාලයේ නොවී ය. දුම යටින්, ලුණු මුට්ටිය, කෂාය මුට්ටිය ද වෙයි. කෂාය මුට්යටිය වටේට යකඩ කම්බියක් ගැට ගසා ඇත්තේ භූත දෝෂ වලට වඩා හඳුනා ගැනීමේ පහසුවට විය හැකි ය.දකුණේ උපන් අපට කුස්සිය පැත්තේ ඇති ජාඩි මුට්ටිය ද අමතක කළ නොහැකි ය. යහමින් බලයන්, හුරුල්ලන් වැනි මාලු ඇති කාලයට ජාඩි දමන්නේ මාලු හිඟ කාලයට ප්‍රයෝජනයට ගැනීමටයි. ජාඩි සමඟ රතු කැකුලු බත්’ යයි සඳහන් වුණු හෝටලයක් මා උපන් කොස්ගොඩ ගමේ දකින්නට ලැබුණ ද ඒ කාලයේ අපේ කොයි ගෙදරත් ජාඩි දැමීමේ තාක්ෂණය ගෘහණියන් සතු විය.කුස්සියේ හිරමනය නැත්නම් පොල් ගෑමක් නැති නිසා කෑම රස නොවනු ඇත. හිරමනය ද අපේ ගැමි දිවියට අලංකාර වූයේ ‘කොප්පර කොප්පර පිපිඤ්ඤා, පස්ස බැලුවොත් දෙසංඤා’ යයි සෙල්ලමක් විය. එඩ්වඩ් ජයකොඩි සංගීත විශාරදයන්ගේ මේ පාදක කරගත් ගීතයට සංගීත ගුරුවරියක්, නැටුම් ගුරුවරියක් එකතු වී පාසල් දරුවන්ගේ අපූරු රංගනයක් මම පාසලේදී දුටුවෙමි. දිගටි හිරමන, අකුලන ජංගම හිරමණ, බංකු හිරමන, වයලීනයක හැඩය ගත් හිරමන ආදී නානා ප්‍රකාර හිරමන ඇති බව දකින්නේ අවුරුදු කාලයට පොල් ගෑමේ තරගයේදී ය. වඩු ගෙදර හිරමනය ඉතා ලස්සන ය. ලියවැල්, හංසපූට්ටු පවා ඇති එහි නව නාරි කූංජරය, සහ පංච පෙතක් ද ඇඳ ඇත.මේ කෙසේ වුව ද ‘’ඕදිරිස්’ මහතා විසින් හඳුන්වා දුන් කර කැවෙන තල හතරේ හයේ හිරමන නිසා සම්ප්‍රදායි හිරමනය ද පසු බා ගිය බව පෙනේ.අද කාලයේ මෙන් ඇලුමිනියම් භාජන හෝ ආහාර නොඇලෙන භාජන හෝ ගෑස් වලට ගැළපෙන මැටි හට්ටි හෝ නොවූයේ ය. හට්ටි මුට්ටි කාර්යය අනුව වෙන් විය. බොල් වී ගිය ඇතිලිය ‘කබල’ නම් විය. කබල ගන්නේ රොටී පිච්චීමටත් යම් යම් දේ බැඳ ගැනීමටත් ය. මුට්ටි තුනක් හාල් වලට වෙන් විය. එක් මුට්ටියක් සුන් සහල් ය. අනෙක් මුට්ටිය ඉවීමට ගන්නා හොඳ හාල් ය. තවත් මුට්ටියක ‘පිං හාල්’ ය. පිං හාල් යනු උයන විට නෑඹිලියෙන් ඉවත් කරන හාල් මීට එකතු කරන මුට්ටියයි. මේ හාල් ඒ කාලයේ එන යාචකයන් සඳහා දෙනු ඇත.බත් මුට්ටිය, රා මුට්ටිය, කෂාය මුට්ටිය, උනු වතුර මුට්ටිය, කරවල මුට්ටිය, කැවිලි මුට්ටිය, බෙලි මල්, රණවරා පාන වර්ග තම්බන මුට්ටිය, කැඳ මුට්ටිය ඒ ඒ ආහාර සහ ප්‍රයෝජනය අනුව කුස්සියේ වර්ග කර ඇත්තේ ඉතා සියුම් විදියට ය. කුස්සියේ මැටි වළං අතරට, ඇතිලි, හට්ටි, මැටි කෝප්ප, නෑඹිලි, වහන්තරා ආදී සියලු දේ කුඹල් කර්මාන්තයේ හැකියාවන් ය.කුස්සියේ කුල්ල, ඇතුල්පත, වට්ටිය, පෙට්ටිය, මාගල, දරනුව, වැඩි ප්‍රමාණයක් පන්වලින්, බට පොතු වලින්, වේවැල් වලින්, ඉඳිකොළ වලින් තනා ගෙන ඇත. මේවා ප්‍රයෝජනයට ගෙන අබලි වූ විට පොළොවටම දිරා ගොස් කාබනික කොටස් බවට පෙරළී නැවත ශාක උරා ගන්නවා ඇත. ඒ නිසා අද කාලයේ කියන ප්‍රතිචක්‍රීකරණ කතාවක් නැත. අලුතෙන් ගෙනා කුල්ලේ ඉදුණු බෙලි ගෙඩියක් අතුල්ලා පසු පස ඝන රෙද්දක් අලවන්නේ වඩා සකසුරුවම් ලෙස උපයෝගි කරගැනීමට ය. කුල්ලෙන් පොලන ගීතවත් හඬ කනට හුරු ය. එහි රිද්මය, ලතාව ප්‍රිය ජනකය. ඒ නිසා පාසලක, කලායතනයක කලා උලෙළක් වුවොත් කුලු නැටුමක් අනිවාර්ය විය.වත්ත පහළට ගොස්, ගොටුකොළ, ගැටතුඹ, සාරණ, පොල් පලා, කිරිහැන්ද, ගෙඳ වර්ග, මුගුණුවැන්න කපා ගෙන එන්නේ ඇතුල් පතට ය. අම්මලා පයට පාගා ගත් පිහිය කොළඹු කොටේ වාඩි වී හීනියට ලියන පලා එකතු කරන්නේ ද අතුල් පතට ය.කුස්සියට ඇතුලු වනවිට ම උලුවස්සේ අලවා ඇත්තේ වස් දන් සීට්ටුවයි. අසවල් දින හීල දවාල දානය ද හවසට ගිලන්පස අසවල් විහාරස්ථානයේ තුන් නමකට” යනුවෙන් අසම්පූර්ණ වාක්‍යයක් කොපි කොළ තීරුවක ලියා අලවා ඇත.ඒ එක්කම කඩෙන් මිලදීගත් බඩු ඔතා ගෙන එන්නේ කඩදාසි පත්තරවල ය. කඩදාසි කම්බි කොක්කක එල්ලා ඇත. මෙය මාස දෙක තුනකින් පිරී ඉතිරී ගිය විට සිල්ලර කඩේට දෙනු ඇත. ඒ වෙනුවෙන් ‘ලොසින්ජර’ පහක් හයක් මුදලාලි කඩදාසි ගෙනෙන දරුවාට දෙයි. කුස්සියේ කැලි කසල ඉවත් කිරීම ද ක්‍රමවත් ය. අද මෙන් ප්ලාස්ටික් බාල්දියකට ෂොපින් බෑගයක් දමා එකතු වූ විට ගැටයක් ගසා පාර දෙපැත්තට වීසි කර යාමක් එදා නැත.තරමක් හිල් වූ බාල්දියකට කුණු එකතු කොට ඒවා කුණු වළකට දමනු ඇත. කුණු වළ පිරුණු විට තවත් වළක් කපා පරණ වළෙහි කෙසෙල් පැළයක් රෝපණය කරනු ඇත. ඒ එදා ගෙදර කෙසෙල් ලබාගත් අයුරු ය.එදා දර වෙනුවට අද ගෑස් ලිපකි. එදා මැටි වළං වෙනුවට ලෝහමය වළං ය. එදා ලුණු පොල් කටුව වෙනුවට ප්ලාස්ටික් බදුන්වල පුරවා ගත් ජලය විය. පොල් කටු හැඳි වෙනුවට ප්ලාස්ටික් හැඳි ය. බත් මුල් බඳින ලද කෙසෙල් කොළ, නෙලුම් කොළ වෙනුවට ‘ලන්ච් ෂීට්’ ය. සියල්ල ඉතා පහසු ලෙස කර ගැනීමට සිදු වූයේ නවීන තාක්ෂණය නිසා විය හැකි ය. එහෙත් එදා මහ පොළොවේ මැටි වලින් හට්ටි මුට්ටි තනාගෙන, ගහකොළ පත්‍ර, පොතු ආදියෙන් කුලු, වට්ටි, පෙට්ටි හදාගෙන, අපතේ යන දිරා ගිය දරවලින් කෑම උයා ගෙන ලෙඩ දුක් නැතිව හිතේ හැටියට රසට කෑම හැදූ කුස්සිය පරිසරයේ ද්‍රව්‍ය වලින් ඈත් වී ගියේ නිකම්ම නොවේ.අපට උදවු වූ ගහ කොළ සතා සිවුපාවට ඇති අනුකම්පාව, දයාව, කරුණාව, සාත්තුව, අමතක කොට ප්ලාස්ටික් ලෝකයට අනුගත වෙමිනි.එහෙත් එකක් කිව යුතු ය. අපට හැකි හැම විටකම ප්ලාස්ටික්, පොලිතින් වලින් බැහැරවී අපේ ගහ කොළ යොදාගෙන පරිසරයට ආදරය කරන්නට හුරුවෙමු.අද ලිව්වේවිශ්‍රාමලත් විදුහල්පති ඩී.සී. ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>03</day>
    </date>
    <link>http://www.silumina.lk/2013/02/03/_art.asp?fn=as1302035</link>
    <topic>නිම්වළල්ල</topic>
    <author>සේමාලි කැල්ලපත</author>
    <content>නිම්වළල්ලවිශ්ව විද්‍යාල සිසුන් එක්වී තැනින් තැන පි‍්‍රය සාද පවත්වා විනෝද වීම බ්‍රසීලයේ ඉතා හුරුපුරුදු දෙයක්. එවැනි සාද ඒ රටේ හරිම ජනපි‍්‍රයයි. මේ සාදවලට වැඩිපුරම සහභාගි වන්නේ තරුණ තරුණියන්. රෑ එළිවනතුරු සංගීතය අසමින් නටමින් විනෝද වීමයි මේ සාදවල අරමුණ වී තිබුණේ. සරසවි සිසුන් පමණක් නොව ඒවායේ ආචාර්ය මණ්ඩලය පවා මේ සාදවලට සහභාගි වීම සාමාන්‍ය දෙයක්.මිචෙල් මිය යෑමට පෙර පෙම්වතා සමඟදකුණු දිග බ්‍රසීලයේ රියෝ ග්‍රෑන්ඩේ ඩෝ ඩුල් පළාත තරමක් සමෘද්ධිමත් පළාතක්. එහි සැන්ට මරියා ප්‍රදේශයේ පිහිටි ෆෙඩරල් විශ්ව විද්‍යාලයේ අධ්‍යයන අංශ ගණනාවක සිසුන් එක්වී තමන්ට සුපුරුදු පි‍්‍රය සාදයක් පසුගියදාක පැවැත්වූයේ සුප්‍රසිද්ධ රාත්‍රී සමාජ ශාලාවකයි. එය The KISS. මේ සමාජ ශාලාවත් තරුණ තරුණියන් අතර ජනපි‍්‍රය තැනක්.අඳුරු වැටුණු මොහොතේ පටන් සමාජ ශාලාව වෙත තරුණ තරුණියො ඇදී ආවේ පෙරහරක් වගේ. එදා සාදයට සංගීතය සැපයූවේ එරට ජනපි‍්‍රය සංගීත කණ්ඩායමක්. ගුරිසාදා ෆැන්ඩන්ගුරියා සංගීත කණ්ඩායම වඩාත් ප්‍රසිද්ධ වුණේ සංදර්ශන වේදිකාවේ සිට පවත්වන මල් වෙඩි සංදර්ශන නිසයි. Sputnik නමින් හැඳින්වෙන යන්ත්‍රයක් ඔවුන් යොදා ගත්තේ මල් වෙඩිවල ගිනි පුපුරු වඩාත් අලෝකවත් කිරීමටයි.එදා පි‍්‍රය සාදයට පැමිණි තරුණ තරුණියන්ගෙන් KISS ශාලාව පිරී ඉතිරී තිබුණා. මිචෙල් ෆෙඩරල් විශ්ව විද්‍යාලයේ වෛද්‍ය අංශයේ සිසුවියක්. 20 හැවිරිදි මිචෙල් ඉගෙනීමට අමතරව සවස් කාලයේ රැකියාව කළේ KISS සමාජ ශාලාවේයි. ඇය එදා කල් ඇතිව ම සාදයට ආවේ පෙම්වතා සහ නැගණියත් සමඟයි.මධ්‍යම රාත්‍රිය එළඹෙත්දීම ආරම්භ වූ සාදය පහුවදා එළිවනතුරුම ඇදී ගියා. නැටුමෙන් ගැයුමෙන් පී‍්‍රති වෙමින් සිටි තරුණ තරුණියන්ට වේලාව ගත වෙනවා නොදැනුණු තරම්. සමාජ ශාලාවේ කුඩා ඉඩකඩක මෙතරම් තරුණ පිරිසක් පී‍්‍රතියෙන් නටමින් කමින් බොමින් රෑ ගතකරන එක බ්‍රසීලයට අලුත් දෙයක් නෙවෙයි. මත්පැන් ද හොඳින් අලෙවි වූ නිසා සමාජ ශාලා හිමියන් බිල නොගෙවා පැන යන්නන් රඳවා ගැනීම සඳහා සමාජ ශාලාවේ පිටවීමේ දොරටු අවහිර කරලයි තිබුණේ.සංගීත කණ්ඩායම ගීත පහක් පමණ ගායනා කර ඉන්පසු තමන්ට සුපුරුදු මල් වෙඩි සංදර්ශනය ආරම්භ කළා. කණ්ඩායමේ ප්‍රධාන ගායක මාෂෙලෝ Sputnik  යන්ත්‍රය ක්‍රියාත්මක කළා. මේ සමාජ ශාලාවේ රාත්‍රී සංගීතය පිටතට ඇසීම වැළැක්වීමට සිවිලිමට ස්පොන්ජ් ආවරණයක් යොදා තිබුණා. වේදිකාවේ සිට මාෂෙලෝ යන්ත්‍රය ක්‍රියාත්මක කරද්දී නිකුත් වූ ගිනි පුළිඟු කීපයක් එදා සිවිලිමට ඇවිලුණේ කවුරුත් නොසිතූ ලෙසින්. ස්පොන්ජ් ආවරණයට වහ වහා ගිනි ඇවිලෙද්දී ශාලාවේ සිටි අය කලබල වෙන්න පටන් ගත්තා.මල් වෙඩි පත්තු කළ ගායකයා සහ ගින්නෙන් මිය ගිය එකෝඩියන් වාදකයා (වමේ)එතැන සිටි ආරක්ෂක නිලධාරියෙක් ගිනි නිවීමේ උපකරණයක් ගෙනැවිත් දුන්න ද අවාසනාවකට එය ද ක්‍රියාත්මක වුණේ නැහැ. ගින්න ඇවිලෙමින් යද්දී ස්පොන්ජ්වලට ගිනි ඇවිලී ඇතිවූ දුමෙන් ශාලාව පිරී යන්න ගතවුණේ නිමේෂයයි. එහි ඇතුළේ හටගත්තේ එකම කලබැගෑනියක්. හැමෝම එළියට පැනගන්න උත්සාහ කරනවා. එතැන ඇතිවුණේ එකම පොරයක්. ගින්නට වඩා ස්පොන්ජ් නිසා ඇතිවූ දුම දරා ගැනීම අපහසු වුණා.ඒ විෂ දුම නිසා තත්ත්වය බරපතළ වුණා. තරුණ තරුණියන් එකිනෙකා පෙරළාගෙන පිටතට දුවන්න පටන් ගත්තේ පිස්සුවෙන් වගෙයි. විෂ දුම නිසා ඔවුන්ට උන්හිටි තැන් පවා අමතක වුණා. සිහි විකලෙන් මෙන් දුව ගිය සමහරුනට toilet යන්න පවා පෙනුණේ exit ලෙසින් බව වැටහුණේ සමාජ ශාලාවේ නාන කාමරවල මැරී සිටි සංඛ්‍යාව දුටු විටයි. ඇතැමුන් දිවි බේරා ගැනීම සඳහා අධි ශීතකරණවලට පවා බැස එහිම මියගොස් සිටියා.මිචෙල් ද ගින්න පැතිරී ගෙන එද්දී සිය ජංගම දුරකථනයෙන් Facebook  අඩවිය හරහා මිතුරන්ගෙන් උදව් ඉල්ලුවා.”Fire at KISS, help” ඇය ඉල්ලා සිටියා. එහෙත් ඇයට උදව් ලැබෙද්දී සියල්ල සිදුවී හමාරයි. ඇයටවත් පෙම්වතාටවත් නැගණියටවත් එතැනින් යළිත් පණපිටින් පිටතට ඒමට හැකි වූයේ නැහැ. සංගීත කණ්ඩායමේ එකෝඩියන් වාදකයාටත් කොහොමහරි ශාලාවෙන් එළියට පැන ගන්න හැකි වුණා. ඒත් එළියට ආ ඔහුට මතක් වුණේ තමන්ගේ සංගීත භාණ්ඩය. ඔහු යළිත් ඇතුළට ගියේ එකෝඩියන් එක බේරාගන්න. ඒත් ඔහු යළිත් ගින්නට මැදි වුණා.සමාජ ශාලාවේ හදිසි අනතුරු දැනුම් දීම කෙතරම් ප්‍රමාදදැයි කිවහොත් ගින්න පිළිබඳව බලධාරීන්ට දැනුම් දුන්නේ ගින්න ඇවිලී විනාඩි 50 කට විතර පසුව බවයි හෙළි වුණේ. ඒ වන විට සියල්ල සිදුවී හමාරයි. දශකයේ ලොව මාරාන්තික රාත්‍රී සමාජ ශාලා ගින්න ලෙස වාර්තාවක් තබමින් මේ ගින්නෙන් මේ වෙද්දී 234 දෙනෙක් මියගිහින්. 82 ක් රෝහල්ගත කරලා. ඉන් 75 කට ඉතාම අසාධ්‍ය බවයි පැවසෙන්නේ.“අපි පාන්දර සින්දු පහක් කියා මල්වෙඩි පත්තු කළා. එතකොටම සිවිලිමට ගිනි ඇවිළුණා” යැයි සංගීත කණ්ඩායමේ දිවි ගලවාගත් ගිටාර් වාදකයා පවසා තිබුණා.ලුආනා සිල්වාත් එදා KISS වෙත ගියේ හොඳට විනෝද වෙන්නයි. ඔහුත් යන්තම් දිවි බේරාගන්න සමත් වුණා.“මුළු ශාලාවම ගින්නෙන් හා දුමෙන් පිරිලා. ඇතුළේ තිබුණේ එකම කලබලයක්. හැමෝම එළියට යන්න පොර කනවා. වැඩි දෙනෙක් මැරුණේ එළියට ඒගන්න බැරිව පෑගිලයි” ලුආනා පැවසුවා.“ගින්න ඇවිළුණු පසු මුළු ශාලාවම විෂ දුමෙන් පිරී ගියා. සියයට 90 ක්ම මැරුණේ විෂ දුම ආඝ්‍රණය වීමෙන්” යැයි සාදයට සහභාගි වූ වෛද්‍ය විද්‍යාලයේ මහාචාර්ය පවුලෝ අල්ෆොන්සෝ පසුව කිව්වා.ශාලාවේ ඒ වෙද්දී 500ක් විතර හිටියා. එක් ගැහැනු ළමයෙක්ගේ හෘද ස්ඵන්දනය නවතිනවා මට දැනුණා. ඇය මිය ගියේ මගේ දෑතේ යැයි එතැන සිටි වෛද්‍යවරයෙක් පැවසුවා.ගින්න පැතිරෙද්දී එය ගණන් නොගත් ආරක්ෂකයන් සෙනඟට පිටවීමට ඉඩ දුන්නේ නැහැ.මිචෙල් සිය Facebook  හරහා දැමූ පණිවුඩය ඇගේ මිතුරන් දුටුවේ එළිවෙලායි. ඔවුන් ඇය ගැන සොයා බලද්දී ඇය මියගොසින්.“මුලින් ඇයගේ පණිවුඩය දුටුවාම මං එය බරපතළ ලෙස සිතුවේ නැහැ. සිද්ධිය හරියටම දැනගත්තේ උදෑසනයි. එතකොට ඇය මියගිහින්” ඇගේ මිතුරියක පැවසුවේ සිය මිතුරිය අහිමිවී දුකෙන් වැලපෙමින්.ගින්න ඇවිළුණු මොහොතේ“හැමෝම එකිනෙකා උඩ වැටෙමින් පොරකමින් එළියට එන්න දැඟලුවා. සැවොම උත්සාහ කළේ එක පොදියට එළියට ඒමයි. ඇතැම් අය බිම වැටී සිටි ගැහැනු පිරිමි පාගමින් එළියට එන්න උත්සාහ කළා. පඩිපෙළ දිගට වැටී මියගොස් සිටි අය පාගමින් සමහරු එළියට දිව ගියා” දිවි ගලවාගත් අයෙක් කීවේ තවමත් ඒ කම්පනයෙන් මිදීමට නොහැකිවයි.සිද්ධිය සැලවී එතැනට ළඟාවූ ගිනි නිවන භටයන්ට එකපිට එකා වැටී මැරී සිටි සිරුරු මතින් එතැනට ළඟාවීම වඩාත් අපහසු වුණා. ඇතැම් තැන්වල පඩිපෙළවල අත්වාරු මත පවා සිරුරු එල්ලෙමින් තිබුණේ විෂ දුම ආඝ්‍රණය වීමෙන්. සමාජ ශාලාවේ නාන කාමරවල පමණක් සිරුරු සිය ගණනක් වූ බව මුදා ගැනීමේ නිලධාරීන් පැවසුවා.ගින්න පිළිබඳ පරීක්ෂණ පවත්වන නිලධාරීන් සමාජ ශාලාවේ ආරක්ෂක කැමරා පරීක්ෂා කරන්න බලද්දී දැන ගත්තේ මාස 3 ක පමණ සිට ඒවා ක්‍රියාවිරහිත බවයි. එපමණක් නොව සමාජ ශාලාවේ කිසිම හදිසි අනතුරු ආරක්ෂක වැඩ පිළිවෙළක් නොතිබූ බව ද හෙළි වුණා. වෙනකක් තබා හදිසි ගිනි අනතුරු ඇඟවීමේ යන්ත්‍ර පවා එහි තිබී නැහැ.ගින්න ඇති කිරීමට මුල් වූ අය ලෙස සැකපිට සංගීත කණ්ඩායමේ ගායකයා දැන් අත්අඩංගුවට අරන්. එහෙත් සංගීත කණ්ඩායමේ දිවි ගලවාගත් පස්දෙනා පවසන්නේ සමාජ ශාලාවේ විදුලි රැහැන් ඉතාම අනාරක්ෂිතව ඇද තිබීම නිසා විදුලි කාන්දුවකින් ගින්න ඇවිලී ඇති බවයි. ප්‍රශ්න කිරීම සඳහා සමාජ ශාලා හිමිකරුවන් ද දැන් පොලිස් බාරයට අරන්. කෙසේ වෙතත් මේ පරීක්ෂණ වසර ගණනක් ඉදිරියට ඇදෙතැයි පැවසෙනවා. ඒ බ්‍රසීලයේ හැටිලු.බ්‍රසීලය සැරසෙමින් සිටින්නේ 2014 වසරේ දී ලෝක කුසලාන පාපන්දු තරගාවලියටය. එසේම 2016 මීළඟ ඔලිම්පික් සත්කාරක රට වන්නේ ද බ්‍රසීලයයි. ජාත්‍යන්තර ප්‍රමිති අනුව ඉහ ළ පෙළේ ආරක්ෂිත රටක් ලෙස සිතා සිටි බ්‍රසීලයේ සිදුවූ මේ ඛේදවාචකය දැන් ඒ රටට ගෙනැවිත් ඇත්තේ කළු ලපයකි.සිද්ධියෙන් මියගිය අයගේ අවමඟුල් උත්සව දැන් සැන්ට මරියා ප්‍රදේශයේ සිදු කෙරෙනවා. පැය බාගයෙන් බාගයට අවමඟුල් පවත්වන්න නගරයේ එකුමෙන්කල් සුසාන භූමිය වෙන් කරලා. මියගිය අයගේ ඥාති හිතවතුන් සිය සමීපතමයන් සිහි කරමින් රාත්‍රිය පුරා ඉටිපන්දම් දල්වාගෙන වීදි සැරිසරනවා.සිද්ධියෙන් මියගිය අයගේ අවමඟුල් පැවැත්වෙද්දී සංගීත කණ්ඩායමේ දිවි ගලවාගත් සාමාජිකයන්ගේ සහ සමාජ ශාලාවේ අයිතිකරු කොකෝට සිය Facebook හරහා පණිවුඩ ලැබෙමින් පවතිනවා.“උඹලා සැන්ට මරියා අතැරලා පලයල්ලා” ඉන් එකකින් කියැවුණා.“කොකෝ, උඹ මගේ කෙල්ලෝ දෙන්නා මැරුවා. උඹ දැන් මේ නගරය අත්හැර යන්න ලැහැස්ති වෙයන්” මේ පණිවුඩය එවා තිබුණේ සිද්ධියෙන් මියගිය මිචෙල්ගේ පියායි.මේ වෙනුවෙන් බ්‍රසීලය දින 30ක ශෝක කාලයක් ප්‍රකාශයට පත් කරලා.සේමාලි කැල්ලපතහිම කන්දක් නැගීම මහත් ත්‍රාසජනක අත්දැකීමක්. ජේම්ස් ක්‍රිස්ටි හා විලියම් පයික් නවසීලන්තයේ උතුරු දිවයිනේ උසම කන්ද වූ රුවාපේහු කන්ද නගින්නට පටන් ගත්තේ ඒ අපූරු අත්දැකීම ලබන්නයි. දෙදෙනාම වයස විසිගණන්වල තරුණයන් නිසා අභියෝගවලට මුහුණ දීම ඔවුන්ට මහත් ආශ්වාදයක්.මීටර් 2797 න් උස මේ මහා හිමකන්ද මුදුනේ ගිනි කන්දක් තියෙනවා. ඔවුන් ඒ බවත් හොඳින් දන්නවා. මේ කන්ද ආශි‍්‍රතව ඇති අපූරු දර්ශන කැමරාගත කිරීමත් ඔවුන්ගේ තවත් අරමුණක්.ගිනිකන්ද පාමුල වූ අයිස් තැනිතලාවේ ඔවුන් එදා රාත්‍රිය ගත කළේ සංචාරකයන් සඳහා සාදා ඇති ලී කුටියක. සීතල දේශ ගුණයට ඔරොත්තු දෙන පරිදි සාදා ඇති මේ කුටියට ගිය ඔවුහු රාත්‍රි 8 ට පමණ සිය පවුලේ අයට නෑ මිතුරන්ට කතා කළා.අනතුරුව දෙදෙනා ම සිය නිදන ‘බෑග්’ තුළට වී නිදන්නට පටන් ගත්තා.ක්‍රිස්ටි ඉතා ඉක්මනින් තද නින්දට වැටුණා. පයික් සිටියේ පසුවදාට කළ යුතු කටයුතු සිතෙන් සැලසුම් කරමින්.විනාඩි විස්සක් පමණ ගතවන්නට ඇති. පිටතින් මහා විශාල ශබ්දයක් සමඟින් කුටියේ දොර හැරුණේ ‘පයික්’ බියපත් කරමින්. නැගිට පිටත බැලූ ඔහුට පෙනුණේ මලානික සඳඑළිය අතරින් ගල් බොරලු සමඟ මහා ජලකඳක් කුටිය තුළට ගලා එන අයුරුයි.පයික් බිය වුණේ මේ මහා ජලකඳ තමන් යට කරගෙන යාවි කියා. ඒත් ජලකඳ ඉක්මනින් පහළට ගලා ගියත් කන්දෙන් කැඩී ආ පස්කඳට ඔහුගේ දෙපා දණහිස ළඟට යනතුරු යටවෙලා.ඔහු හිම මුසු පස්වලට යටවූ සිය පාද නිදහස් කරගන්නට දනින් වෙර දරණ විටයි ක්‍රිස්ටිට ඇහැරුණේ.මේ සියල්ලටම විනාඩියක්වත් ගතවුණේ නැහැ. විශාල ශබ්දය ඇසුණේ ගිනිකන්ද සක්‍රීය වෙමින් නැගී සිටින හඬයි. පයික්ට මහා බයක් දැනුණා. මේ මහා ජල කඳ හා පස්කන්ද තමා බිලි ගනීවියැයි කියා.ඔහු සිය දෑත් උපයෝගී කොටගෙන වැළලුණු තම දෙපා ඉහළට ගැනීමට තැත්කළා.මේ අතර කුටිය වතුරෙන් පිරෙද්දි පිබිදුණු ක්‍රිස්ටි නැගිට්ටා නොවේ නැගිටුණා. ඔහුට එක්වරම හිතුණේ මහා භූමිකම්පාවක් වන්නට ඇතැයි කියා.එහෙත් පිබිදී හාත්පස බැලූ පසුය ඔහුට සිදුවී ඇති දෙය වැටහුණේ.”ජේම්ස් මාව එළියට ගන්න ඉක්මනට” පයික් කෑගැසුවේ වේදනාවෙනි.ක්‍රිස්ටි කුටියේ තිබූ කුඩා පොරව රැගෙනවිත් පස් බුරුල් කොට පසට යටවී ඇති මිතුරා ගේ දකුණු පාදය ඉවතට ගැනීමට උත්සාහ කළේ මිතුරා වේදනාවෙන් මොර දෙද්දීයි.”ජේම්ස් මාව ඉක්මනට බේර ගන්න ජේම්ස්.”පොරවෙන් ගසා පස් ඉවත් කරන්නට ජේම්ස් ගත්තේ අසාර්ථක උත්සාහයක්.”මේක මට කරන්න බැහැ. කාගේ හරි උදව් ගන්න වෙනවා. ඔහොම ඉවසගෙන ඉන්න.”ක්‍රිස්ටි ජේම්ස් ට ඉතිරි වූයේ පිටතින් උදව් ඉල්ලීමයි.”ජේම්ස් මං තවත් ජීවත් වෙන්නෙ නැහැ. මගේ අම්මටයි තාත්තටයි කියන්න මං ඒගොල්ලන්ට ආදරෙයි කියල.” පයික් කෙඳිරි ගෑවේ දුර්වල හඬකින්.”නෑ බය වෙන්න එපා. ඔයාටම ඒ බව කියන්න පුළුවන් වේවි.”ක්‍රිස්ටි පයික් සනසවමින් ඉවතට ගියේ, උදව්වක් පතාගෙනයි. මේ මහා හිම කාන්තාරයේ මිතුරන් දෙදෙනා මිස කිසිම වෙනත් ප්‍රාණියෙකුගේ හෝඩුවාවක්වත් නැහැ. මලානික සඳ එළිය මැදින් ක්‍රිස්ටි ගියේ සැතපුම් කීපයක් දුරින් පිහිටි ‘ඇල්පයින් ක්ලබ්’ නම් කඳු නගින සමාජයේ කුටිය සොයා ගෙනයි.පස් සහිත අයිස් කුට්ටියකට හිරවූ සිය දකුණු පාදය ද සමඟ හිම සීතලෙන් තනිවී සිටින පයික් උත්සාහ කළේ නින්දට නොවැටී සිටින්නයි. නින්ද ගියොත් සමහරවිට සිහිය නැතිවීමේ අවදානම වැඩිවෙන්න පුළුවන් බව ඔහු දන්නවා.මේ අතර ක්‍රිස්ටි ග්ලැසියරය දෙසින් තවත් පහළට බසින්නට පටන් ගත්තා. විනාඩි තිහක පමණ ගමනකින් පසු ඈත පුංචි එළියක් දුටු ඔහු උපකාර ඉල්ලා කෑගැසුවා. මොහොතින් රුවාපේහු හිමකඳු තීරයේ මාර්ග පරීක්‍ෂක නිලධාරියෙකු වූ ශේන් බකිංහැම් සිය හිම යානයෙන් ඔහු ළඟට ආවා.”මගේ මිත්‍රයාට කරදරයක්. හිම කුමාරයා එයාගේ කකුල හිරවෙලා.” ශේන් බකිංහැම් සිය හිම රථයේ තිබූ රේඩියෝ දුරකථනයෙන් සිද්ධිය මූලස්ථානයට දැන්වුවා. රාත්‍රී 10 වනවිට බේරා ගැනීමේ කණ්ඩායම ආවේ මිටි, කටු ආදි ආයුධ හා සීතලට අවශ්‍ය බ්ලැන්කට් මෙන්ම ඖෂධ වර්ගත් රැගෙනයි.ආයුධවලින් ගසා පයික්ගේ පාදය සිරකරගෙන සිටි සුන්බුන් සහිත විශාල හිම කැටය කඩා ඔහු ඉවතට ගැනීමට ඔවුන්ටත් පැය දෙකක් පමණ ගතවුණා. මේ අතර ඔවුන් ෂයික්ගේ ශරීරය බ්ලැන්කට්වලින් ඔතා ඔහුට උණුසුම ලබා දෙන්නට උත්සාහ කළා. හිම කැටියෙන් ගලවාගත් පයික් පොරෝනයේ ඔතා වකපාඩා හිම කී‍්‍රඩා මධ්‍යස්ථානයට ගෙනෙන විට උදෑසන 1.12 ට විතර ඇති.අධික සීතල නිසා ඔහුගේ තත්ත්වය භයානක අඩියකයි තිබුණේ. ඔහු සිටියේ අසිහියෙන්.අසිහියෙන් සිටි විලියම් පයික්ට සිහිය එනවිට පසුදා උදෑසන 11.30 ට පමණ ඇති. එතැන් සිට දකුණු ඕක්ලන්තයේ රෝහලට යන්නට කිලෝමීටර 130 ක් යා යුතුය. ඒ දුර ගියේ හෙලිකොප්ටරයෙන්.”කනගාටුයි පයිත් මහත්මයාගේ ජීවිතය බේරාගන්න නම් දකුණු කකුල කපන්නට සිදුවෙනවා. දොස්තරවරුන් කීයේ ඔහුගේ මව හා පියාගේ දෙනෙත් කඳුළින් තෙත් කරමින්.එහිදී කඳු නගින්නට තිබූ පාදය කපා දැමීම ගැන පයික් දැඩි ලෙස කම්පා වුණා.”අපි වැරදි තැනකට ගියේ වැරදි වෙලාවකයි. මරණය වෙනුවට කකුලෙන් බේරුණා හොඳටම ඇති. ජීවිතය හැමදාම හොඳ වෙන්නේ නැහැ.”දයා ඩී. ෆොන්සේකාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>03</day>
    </date>
    <link>http://www.silumina.lk/2013/02/03/_art.asp?fn=as1302034</link>
    <topic>නෙළුම් විල</topic>
    <author/>
    <content>නෙළුම් විලදන්නා කියන මිතුරෙක් මට හදිසි දුරකථන ඇමතුමක් දී උදව්වක් ඉල්ලුවේ ය.ඔහුගේ මිතුරකුගේ ඥාතියකුට ඩෙංගු රෝගය වැලඳී තිබේ. රෝහල්ගත කර ඇතත් තත්ත්වය යහපත් නැත. එම රෝගය සුවපත් කරන දේශීය වෛද්‍යවරයකු ගැන ලිපියක් පුවත්පතක පළවී තිබී ඇත. වෛද්‍යවරයා සොයාගන්නා අන්දම එම ලිපියේ ලියැවී තිබේ. එහෙයින් මහන්සි නොබලා මේ පුවත්පත සොයා දෙන ලෙස ඔහු මගෙන් ඉල්ලා සිටියේය.මම වහාම පුස්තකාලයේ එදිනෙදා පුවත්පත් ගොන්න පෙරළා බලන්නට වීමි. මිතුරා කී ආකාරයේ ලිපියක් මා බැලූ පුවත්පත් අතර නොවීය.යෙදී සිටි වැඩ පසෙකලා පත්තර පිටුපෙරළමින් කාලය ගත කරන මා දුටු මගේ කාර්යාල මිතුරෝ ඊට හේතුව කුමක්දැයි ඇසූහ.ඔවුනට ද කාරණාව පැහැදිලි කළ මම උදව් ඉල්ලා සිටියෙමි.‘මොන පත්තරේද? පත්තර ගොඩක් තියනවනෙ. හරියටම පත්තරේ අහගන්ඩ’ ඔවුහු මට උපදෙස් දුන්හ. මිතුරාට උදව් කිරීමට තිබූ වුවමනාව නිසා කටයුත්තට බැස්ස ද කොනක් අල්ලා නොගත්තොත් වැඩේ ලේසි නැති බව මට පසක් වූයේ එවිටය. මම වහා මිතුරාට කතාකොට හරියටම තොරතුරක් ඉල්ලීමි.’පත්තරේ කෝකද කියල දන්නෙ නෑ. මීට මාසෙකට දෙහෙකට උඩදි එහෙම දෙයක් පළවෙලා තියනව. ඔයා ඉතින් පුස්තකාලෙ වැඩ කරන හින්ද පත්තර ගැන හොඳ අවබෝධයක් ඇතිනෙ. අනේ මචං ඉක්මනට හොයල දියං. ලෙඩාට හරි අමාරුයි.”එසේ කී ඔහු ඇමතුම විසන්ධි කළේය. මට වැටහුණේ මා වරදක් කරන්නා සේය. යළි පුස්තකාලයට වැදුණු මම ඔහු කී පරිදි පරණ පත්තර අවුස්සන්නට වීමි.මේ දුටු මගේ රාජකාරි ස්ථානයේ මිතුරෝ යළි මා වටකරගෙන ප්‍රශ්න අහන්නට වූහ.’මාසෙකට දෙකකට කලින් එහෙම ලිපියක් ගිහින් තියනව‘ මම කීමි.’මොන පත්තරේද?’ ඔවුහු ඇසූහ.’දන්නෙ නෑ. බලන්න ඕනෑ’’එහෙම කොහොමද හොයන්නෙ? ඕක මහ බොරු වැඩක්. හරියට පත්තරේ අහගන්ඩ !’ ඔවුහු යළිත් මට උපදෙස් දෙන්නට වූහ.’පත්තරේ මොකක්ද කියල එයා දන්නෙත් නෑ.’ මම අසරණව කීමි.මිතුරෝ මොහොතක් මුහුණට මුහුණ බලා සිට යන්නට වූහ. ‘එයාට ලණුවක් දීලා!’ එසේ යන ගමන් කිසිවෙක් කීහ.මට ලජ්ජාවක් ඇති විය. මම යළි මිතුරා අමතා නිශ්චිත කාලයක් නොදැන පරණ පත්තර අවුස්සා මා වෙහෙසට පත්ව ඇති අයුරු කීමි.”මචං අනේ ටිකක් මහන්සිවෙලා හොයල දීපං! අහිංසක ලෙඩෙක්! පව්නෙ! ජීවිතයක්නෙ !” ඔහු කීය.”ඉතින් දෙයියනේ හරියට නමක්-ගමක් කාලයක් නොදැන කොහොමද මේක කරන්නෙ?” මම ටිකක් තදින් ඇසීමි.”ජීවිතයක් ගැන හිතල උදව් කරපං මචං” කී ඔහු ඇමතුම විසන්ධි කළේය.මම අසරණ වීමි.මා මගේ රාජකාරි අසුන වෙත ගියේ බරකරගත් හිතිනි. මගේ හිස මුළුමනින් අවුල් විය. මා කිසිදිනෙක ඉල්ලූ උදව්වක් ඉටුකර නොදී නැත. මේ ඩෙංගු ලෙඩෙකි. ඔහු මරණයත් ජීවිතයත් අතර මහ සටනක යෙදී සිටිනවා විය යුතුය. ඔහු බලා සිටින්නේ මා දෙස නේද? මගේ සියුම් හදවත රිදුම් කන්නට විය.මා අර මිතුරා අමතන්නට වූයේ මේ රිදුමෙන් යුතුවය.”මාව අනවශ්‍ය විදිහට රිද්දන්න එපා! කරුණාකරල නිශ්චිත කාලයයි, පත්තරේ නමයි කියන්න. එහෙම නැතුව මේක කරන්නෙ කොහොමද?” ඉන් අමනාප වූ මිතුරා “මං හිතුවෙ නෑ ඔයා වාගෙ කෙනෙක් ඔහොම කරයි කියල! ලෙඩා තීරණාත්මක අඩියක ඉන්නෙ. ඒකයි මං මේ නැවත නැවතත් ඔයාට ආයාචනා කරන්නෙ” යැයි කියා ඇමතුම විසන්ධි කළේය.මගේ දෑසට කඳුළක් නැඟිණි.ඒ කඳුළ මා අතීතයට ගෙන ගියේය.එදින මා කාර්යාලයට යනු පිණිස සූදානම් වූයේ ශාරීරික අපහසුවෙනි. මට ඇඟපතේ රිදුමක් ද උණ ගතියක් ද දැනිණ.මගේ දෑතේ බලා සිටියදීම පළු මතුවිය. දෙඅත්ල රත් පැහැවී තිබිණ. රබර් පාපිස්ස උඩ සිටීමට බැරි ලෙස දෙපතුල රිදිණ. දෙපතුල ද රත්පැහැවී සියුම්ව ඇති සැටි මට පෙනිණ. මගේ දෙකලවා ද මුළුමනින්ම රත් පැහැවී ඇති බව පෙනුණේ නාන කාමරයේ කොමඩ් එක මත හිඳ ගත් විටය.මට වඩා බියවූයේ මගේ බිරිය ය. ඇය වහාම මා වෛද්‍ය මධ්‍යස්ථානයකට කැඳවාගෙන ගියාය. ඒ උදෑසන වෛද්‍යවරයකු සොයා ගත නොහැකි විය. එහෙයින් අපි ලේ පිරික්සුමකට මුහුණ දීමු.පැය කිහිපයක් ඇතුළත වාර්තාව ආවේය. වාර්තාව කියැවූ සෞඛ්‍ය සේවිකාවගේ මුහුණ වෙනස් විය.”ඔයාගෙ ලේ පට්ටිකා හොඳටම බැහැල. පුළුවන් තරම් ඉක්මනට ආණ්ඩුවෙ ඉස්පිරිතාලෙකට ඇතුල් වෙන්න!” ඇය කීවාය.මම වහාම රෝහල්ගත වීමි.මා ඇතුළු කරවන ලද්දේ ඩෙංගු රෝගීන් ප්‍රතිකාර ලබමින් සිටි වාට්ටුවකටය. මා භාර වූ වෛද්‍යවරිය පැයකට කිට්ටු කාලයක් ඉතා සියුම් ලෙස මගේ රෝගය පිරික්සුවාය.”ඔයාට තියෙන්නෙ ඩෙංගු කියල සැක කරනව“ යැයි කී ඇය මට වහාම ඇඳක් සොයා දුන්නාය.රෝහල් ඇඳේදී මගේ තත්ත්වය දුර්වල වූයේ ය. මම බෙහෙවින් අක්‍රිය වීමි. වෛද්‍ය උපදෙස් අනුව මා කළ යුතුªවූ වැදගත්ම දෙය වූයේ මගේ බරට අනුව දිනකට නියමිත ජල ලීටර් ප්‍රමාණය බීමත් පිටවන මුත්‍ර ප්‍රමාණය මැන සටහන් තැබීමත් ය. ශක්තිය හීන වූ මට සටහන් තැබීම විනා තනියම වැසිකිළියට යෑම ද අසීරු විය.මා ළඟ උදව්කරුවකු නතර කර තැබීම අවශ්‍යම විය. එහෙත් හදිසියේ දන්නා හඳුනන කිසිවෙකු සොයා ගැනීම ලෙහෙසි පහසු නොවීය.බිරිය මගේ යහළුවකු සොයා ගැනීමට බොහෝ මහන්සි ගත්තාය. එහෙත් මා ළඟ නතර වීමට තරම් ඔවුනට ඉස්පාසුවක් නොවීය. හැමෝටම රාජකාරි හෝ වෙනත් හදිසි වැඩ යෙදී තිබිණි.මේ අතර මා බෙහෙවින් උදව් උපකාර කර ඇති මගේ හිතවතෙක් මා බලන්නට ආයේය. ඔහු දුටු විට මසිතට සැනසිල්ලක් ආයේ ඔහු මා ළඟ නවතිනු ඇතැයි මගේ යටි සිත බලාපොරොත්තු වූ හෙයිනි.”අනේ මං කවුරුහරි හොයා ගන්නකං ඔයාට බැරිද මෙයා ළඟ දවසක් ඉන්න” මා බිරිය ඔහුගෙන් ඇසුවේ ආයාචනා කරන්නාක් මෙනි.”ඉන්ඩ විදිහක් ඇත්තෙම නෑ. මං දැන්ම යන්ඩ ඕනෑ” ඔහු ගේ බසින් මා බිරිය ගේ මුහුණ බැරෑරුම් වනු මම දිටිමි.”මං යන්නං කමක් නෑ නේද?” ඔහු මගේ අත අල්ලා ගෙන දෑසට එබුණේය.”කමක් නෑ. “ මම තොල් මැතිරීමි.ඔහු ගියේය. මම අසරණව බිරිය දෙස බැලීමි.”මේ වෙලාවට නැති යාළුවො හිතවත්තු නෑදෑයෝ මොකටද?” බිරිය කීවේ කලකිරීමෙනි.මොහොතකට පසු මා බිරිය අමුත්තකු කැඳවාගෙන ආවාය. ඒ කුලියට ලෙඩුන් ළඟ සිටින්නෙකි. සුනිල් මගේ ඇසුරට වැටුණේ ඒ අනුවය.”මහත්තය බයවෙන්ඩ එපා! මං මහත්තයව හොඳට බලාගන්නං. මං ලෙඩ්ඩු ළඟ ඉඳල හොඳට පුරුදු කෙනෙක්. ඉස්පිරිතාලෙ කවුරුත් මං අඳුරනව. මහතත්ය ඉක්මනට සනීප වෙනව. ඒක මට විශ්වාසයි!” සුනිල් මගේ අත අල්ලාගෙන කාරුණිකව හිනාවක් පෑවේය.අනතුරුව මා බිරිය දෙස හැරුණු ඔහු “නෝන කිසි දේකට බයවෙන්ඩ එපා! දැන් සැනසිල්ලෙ ගෙදර යන්ඩ! ලෙඩ්ඩු බලන වෙලාවට එන්ඩ! මං මහත්තයව බලාගන්නං!” කීවේය.එවේලාවේ දැනහඳුනාගත් මේ මිනිසා අපට මහා සැනසිල්ලක් ගෙනාවේය. බිරිය ගිය පසු මා අසලම පුටුවක් තබාගෙන හිඳගත් හේ රාජකාරියට බැස්සේ සුපුරුදු හෙද නිලධරයකු සේය. වතුර මැන බීමට දීමට ද, මුත්‍ර මැන ඉවත් කිරීමට ද නිවැරැදිව පත්‍රිකාවේ සටහන් යෙදීමට ද ඔහු නිපුණ විය. පැය විසිහතරක සේවාවට අප ඔහුට රුපියල් එක්දහස් පන්සියයක් ගෙවිය යුතු වුව ද ඒ මොහොතේ ඔහුගේ සේවාව අපට ඊට වඩා වැදගත් වූයේය.පසුදින මගේ ලේ පට්ටිකා ප්‍රමාණය වැඩි වී ඇතැයි මම සිතුවෙමි. එහෙත් පරීක්ෂණ වාර්තාව සොයා ගැනීම අසීරු විය. ඊළඟ දිනයේ ද වාර්තාව සැඟවී තිබිණි. තුන්වන දිනය වන විට මා සිටියේ නිර්වින්දනය වූ සේය. අහර ගැනීම මුළුමනින්ම නැවතී තිබිණි.”ඔන්න ඔයා කැමති කෑමක් හදාගෙන ආව. කන්ඩ! බිරිය මා උනන්දු කළාය.”කන්ඩ බෑ. අප්පිරියයි. ගිලින්ඩ බෑ. උගුරෙන් එහාට යන්නෑ” මම කීමි. සැබැවින්ම ඒ වන විට අහර ගැනීම තබා හිස කෙළින් කර ගැනීමට ද මට නොහැකි විය.අවට ඇඳන්වල සිටි රෝගීන්ගේ තත්ත්වය ද එබඳුම විය. මගේ ඇඳ පසෙක සිටි තරුණ රෝගියා වට කර ගත් මිතුරන් ඔහු අහර නොගැනීම ගැන තදින් දොස් කියනු මට ඇසිණ. අහර නොගැනීම නිසා අවසානයට සිදුවන්නේ ලේ වමනය කර මියයෑමට බව ඔවුහු ඔහුට කීහ.”ඒ හින්ද කාපං! කාපං! අමාරුවෙන් හරි කාපං! ජීවිතේ බේරගන්ඩ ඕනැ නං කාපං!” ඔවුහු කෑගෑහ.මම බියට පත්වීමි.එදින රැයේ වැඩිහිටි රෝගියෙක් මියගියේය. ඒ වන විට ඔහුගේ හදවත දෙවරක් නැවතී තිබිණ. ඒ දෙවරම හෙදියන් ඔහුගේ පපුව තදකොට කෘත්‍රිමව පණ ගන්වා තිබිණ. තුන්වන වාරයේ ඔහු යන්නටම ගියේය.”අනේ ඒ ලෙඩා හරි අහිංසකයි. වද දුන්නෙ නෑ. මගෙ පපුව තළන්ඩ එපා! මං යනව කියල ඇස් දෙක පියාගත්ත” ලෙඩා මිය යන විට ඔහු අසල සිටි හෙදිය තවත් හෙදියකට කීවේ කඳුළු සලමිනි.මා රැය පහන් කළේ සුදු කොඩි දකිමිනි. මගේ නිර්වින්දන වූ හිත විකාර සිහිනවලින් පිරිණ. මගේ දෙන මගේ ගෙදර සාලයේ තබා තිබිණ. බොහෝ දෙනෙක් මට අවසන් ගෞරවය දක්වනු පිණිස පැමිණ සිටියහ.”අනේ පව්. හොඳ මනුස්සය!” කවුරුත් එසේ කීහ.මා මියගොස් නැති බව සිහිපත් වූයේ උදෑසන සුනිල් ‘මහත්තයා’ යැයි මා අමතන විටයි.මට ඇවැසි වූයේ ඔහේ නිදාගැනීමටයි. මා බලන්නට නෑදෑයින් යාළු මිත්‍රයන් එන එක මට රුස්සන්නේ නැති විය. ඒ ඔවුනට පිළිතුරු දීමට මට පණක් නැති වූ බැවිනි. මා මුළු දවසම කල්පනා කළේ පණ කෙන්ද රැක ගනු පිණිස අහරක් ගිල ගන්නේ කෙසේද යන්න ගැන ය. පුරුද්දක් වශයෙන් මම මස් මාළු නොකමි. එළවළුවලින් ඇඟට පණක් නේන බව පසක් වූ විට මම අකමැත්තෙන් හෝ මාළු කෑල්ලක් ගිල දැම්මෙමි. ඉන් මට පණක් ආවේය. මම දිගින් දිගටම මාළු කෑවෙමි.පසුදින මා පිරික්සූ වෛද්‍යවරියගේ මුහුණේ වූයේ සිනාවකි. “ඔයාගෙ ප්ලේට්ලට් වැඩිවෙලා! ඇඟට ශක්තිය එන්ඩ හොඳට කන්ඩ” ඇය උපදෙස් දුන්නාය. මෙපමණ දවසක් මගේ වෛද්‍ය වාර්තාව ඇය සැඟවූයේ දිගින් දිගටම මගේ ලේ පට්ටිකා පහත බැස තිබුණු නිසා නොවේදැයි මට සිතිණ.”කන්ඩ මහත්තය කන්ඩ! මහත්තය ගොඩඑනව. හොඳට කන්ඩ! සුනිල් මා නිරතුරුව දිරිමත් කළේය. මම මාළු වැඩියෙන් කෑවෙමි.මේ ලෙඩ ඇඳේදී මට යමක් පසක් විය. ඒ මිනිසා ද ස්වභාවයෙන් සතකු බවය. සතුන් ශක්තිය ලබා ගන්නේ මස් මාංශවලිනි. මිනිස් සිරුර ද එයම ඉල්ලයි. අධ්‍යාත්මික වශයෙන් අපේ සදාචාරාත්මක ආහාර සිරිත් බෙලහීන ශරීර ශක්තිය නැංවීමට පිටුබලයක් නොවෙයි.ඊළඟ සතිය එළඹෙන විට මම ගොඩ ආවෙමි. ඩෙංගු රෝගය යනු ලේසි පාසු රෝගයක් නොවේ. මිනිසා නැති කර දමන බරපතළ වෛරසයකි.  මාවනැල්ලේ සුජිත් පී.ජයවර්ධන විසින් යොමු කරන ලද ලිපියක් ඇසුරිනි.නෙළුම් විල, සිළුමිණ,ලේක්හවුස්, කොළඹකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>03</day>
    </date>
    <link>http://www.silumina.lk/2013/02/03/_art.asp?fn=av1302032</link>
    <topic>ක්‍රීඩා ලෝකයෙන්</topic>
    <author/>
    <content>ක්‍රීඩා ලෝකයෙන්සුප්‍රකට ’ෆෝබ්ස් ඉන්දියා’ සඟරාව කළ සමීක්ෂණයක් අනුව ඉන්දියාවේ ධනවත්ම ක්‍රීඩකයන් අතර මුල් තැන අත්කර ගැනීමට එරට ක්‍රිකට් නායක මහේන්ද්‍ර සිං දෝනි සමත්වුණා.ඒ සඟරාවට අනුව දෝනි 2011 වසරේ ඔක්තෝබර් මාසයේ සිට 2012 වසරේ සැප්තැම්බර් මාසය දක්වා කාලය ඇතුළත ඉන්දියා රුපියල් කෝටි 135.16ක ආදායමක් ලබා තිබෙනවා. එය ඉන්දියාවේ ඕනෑම ක්‍රීඩාවක නිරතවන පුද්ගලයෙක් ලැබූ ඉහළම ආදායම කියලයි වාර්තා වෙන්නේ.ඉන්දියාවේ විවිධ ක්ෂේත්‍රවල පුද්ගලයන්ගේ ජනප්‍රියත්වයත්, ඔවුන්ගේ ආදායමත් පදනම් කරගෙන සකස් කළ මේ ලැයිස්තුවේ පෙරමුණේ සිටින්නේ සුපිරි බොලිවුඩ් නළු ෂාරුක් ඛාන්. ඔහු රුපියල් කෝටි 202.8ක ආදායමකට හිමිකම් කියනවා. ඒ ලැයිස්තුවේ දෙවැනි තැන තවත් සුපිරි බොලිවුඩ් නළුවකු වන සල්මාන් ඛාන්ට හිමිවුණා. සමස්ත ලැයිස්තුවේම දෝනි තුන්වැනි ස්ථානයේ සිටීම විශේෂ සිදුවීමක් කියලයි ඔවුන් කියන්නේ.මේ ලැයිස්තුවේ මුල් 50 ඇතුළත සිටින සෙසු ක්‍රීඩක ක්‍රීඩිකාවන් වන්නේ ක්‍රිකට් ක්‍රීඩක විරාත් කෝලි, ඔලිම්පික් ලෝකඩ පදක්කම්ලාභී සයිනා නෙහ්වාල් සහ ටෙනිස් ක්‍රීඩිකා සානියා මිර්සා.  බටහිර ඉන්දියා කොදෙව් ක්‍රිකට් පිලේ විශිෂ්ටතම පිතිකරුවකු වන ශිවනරීන් චන්ද්‍රපෝල්ගේ පුත් ටැගනරීන් ගයනා ක්‍රිකට් පිලට ඇතුළත් වෙලා. 16 හැවිරිදි ටැගනරීන් මේ මාසයේ ඇන්ටිගුවා හී ආරම්භ වන බටහිර ඉන්දියා කොදෙව් අන්තර් දූපත් සිවුදින ක්‍රිකට් තරගාවලියටත් සහභාගි වෙනවා.චන්ද්‍රපෝල්ගේ පුතා ආරම්භක පිතිකරුවෙක්. ඔහු තම පියා මෙන්ම ඉවසීමෙන් පිතිහරඹයේ යෙදෙනවා කියලයි වාර්තා වෙන්නේ. දීර්ඝ වේලාවක් පිටියේ රැඳී සිටීමට සමත් ශිවනරීන් වාගේම පුතාත් දීර්ඝ ඉනිම් ගණනාවක් ක්‍රීඩා කරයි කියලා ගයනා පිලේ ප්‍රධානීන් කියනවා.පුතා වගේ යොවුන් වියේදීම ගයනා ක්‍රිකට් පිල නියෝජනය කළ ශිවනරීන් මේ දිනවල සිටින්නේ බංග්ලාදේශයේ ප්‍රිමියර් ලීග් තරගාවලියට නියෝජනය කරමිනුයි. ඔහු තම පුතාට සුබ පැතුවේ දුරකතනයෙන්. මේ වනවිට ලෝක ටෙස්ට් පිතිකරුවන්ගේ ශ්‍රේණිගතකිරීම්වල දෙවැනි තැන සිටින ශිවනරීන් වගේ කවදාහරි දවසක තම පුතාත් බටහිර ඉන්දියා කොදෙව් පිල නියෝජනය කරමින් ලොව ප්‍රබල පිතිකරුවෙක් වේවි කියල හැමෝම කියනවා.  අන්තර් ජාතික ගොල්ෆ් පිටියේ සුපිරි ක්‍රීඩකයා වන ටයිගර් වුඩ්ස්ගේ අලුත්ම පෙම්වතිය පසුගියදා යුරෝපයේ ටැබ්ලොයිඩ් පුවත්පත්වල රසවත් මාතෘකාවක් බවට පත්වුණා. ඇය ඔලිම්පික් ශූරියක වන ලින්ඩ්සේ වොන්.කැලිෆෝනියාවේ මේ දිනවල පැවැත්වෙන පී.ජී.ඒ.ගොල්ෆ් තරගාවලියේ විශිෂ්ට දස්කම් දක්වන ටයිගර් වුඩ්ස් යළි සුපුරුදු දස්කම් අතරට පැමිණියේ ලින්ඩ්සේගේ ප්‍රේමය නිසා බව කවුරුත් කියනවා.මීට පෙර ස්වීඩනයේ ඇමැතිවරයකුගේ දියණියක වූ සුරූපී මෝස්තර නිරූපන ශිල්පිනී එලීන් නොඩර්ජෙන් සමග විවාහ වී සිටි ටයිගර් වුඩ්ස් පසුකාලෙක තවත් සුරූපිනියන් කීපදෙනෙක් සමග පෙමින් වෙළී සිටි බව ප්‍රසිද්ධ රහසක්.කොහොම වුනත් පසුගිය නොවැම්බරයේ ආරම්භ වුණු ටයිගර් වුඩ්ස් - ලින්ඩ්සේ ප්‍රේමය මේ වනවිට අතිශයින්ම ශෲංගාරාත්මක එකක් වෙලා. මේ ප්‍රේමය මුළු ලෝකයටත් වඩා වටිනවා කියලයි ලින්ඩ්සේ කියන්නේ. ඒත් වුඩ්ස්ට නම් එය ගොල්ෆ් පිත්තක් තරම්වත් වටින්නේ නැති බවයි ඔහුගේ මිතුරන් නම් කියන්නේ.  ඔස්ට්‍රේලියානු විවෘත ටෙනිස් තරගාවලියේ අර්ධ අවසන් පූර්ව වටයෙන් ඉවතට විසිවූ සුපිරි ක්‍රීඩිකා සෙරීනා විලියම්ස් පසුගියදා සිය පරාජයේ වේදනාව පසෙකලා මෙල්බර්න් නුවර දී හිතේ හැටියට සාප්පු සවාරියේ යෙදුණා.31 හැවිරිදි සෙරීනා රතුපැහැති කෙටි ගවොමකින් සැරසී සාප්පු සවාරියේ නිරතවෙනු එදා මෙල්බර්න් නුවර වැසියන්ගේ සතුටට හේතුවක් වුණු බවයි වාර්තාවෙන්නේ.හැබැයි ඇය සාප්පු සවාරියේ නිරතවුණේ තනිවම නම් නෙවෙයි. ඇය සමග සාප්පු සවාරියේ නිරතවෙන්න ඇගේ පුහුණුකරු සහ පෙම්වතා වන 42 හැවිරිදි පැට්‍රික් මොරටොග්ලෝත් එක්වී සිටියා. පසුගියදා පැරිස් නුවර කාටත් රහසේ නිවාඩුවක් ගතකළ මේ දෙන්නා එදා මෙල්බර්න් නුවර දී ප්‍රසිද්ධියේ පෙනී සිටීම කාටත් ප්‍රශ්නයක් වුණා.කොහොමවුණත් දෙන්නගේ පෙම් සම්බන්ධතාව ගැන කිසිවක් නොකියන්න තරම් එදා ඇය ප්‍රවේශම් වුණා. ඒත් ඇය ගැන දන්න අය නම් කියන්නේ මේ සම්බන්ධතාව තාවකාලික එකක් බවයි. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>03</day>
    </date>
    <link>http://www.silumina.lk/2013/02/03/_art.asp?fn=av1302034</link>
    <topic>බොහොම සැහැල්ලුවෙන් වැඩකරගෙන යනවා</topic>
    <author>ගාමිණී සුසන්ත ඡායාරූපය – ඉන්දික ප්‍රභාත් වීරසිංහ</author>
    <content>බොහොම සැහැල්ලුවෙන් වැඩකරගෙන යනවා- මධු නිත්‍යානිමධු නිත්‍යානි මෑතදී රංගන ක්ෂේත්‍රයට පිවිසි දක්ෂතා පිරිපුන් රංගන ශිල්පිනියකි. ක්ෂේත්‍රයට පැමිණ කෙටි කලක් වුවද ඇයට මේ වන විට චිත්‍රපට සහ ටෙලිනාට්‍ය ගණනාවකටම රංගනයෙන් දායකවීමේ අවස්ථාව ලැබී ඇත. ඇය පිළිබඳව පසුගිය කාලයේ වඩාත් ම කතාබහට ලක්වූයේ මහමඟදී ඇයට සිදුවූ අකරතැබ්බක් පිළිබඳව පළවූ පුවත් නිසාය. “තරුවක් සමඟ වරුවක්” විශේෂාංගයට අද අප ඇය එක්කර ගන්නේ ඇගේ නවතම තොරතුරු දැන ගැනීමේ අරමුණෙනි.ඔබ රංගනයට සම්බන්ධ වුණේ කොහොමද?මම කලාවට සම්බන්ධ වුණේ අහම්බෙන්. කොළඹ ගෝතමී බාලිකා විදුහලෙන් උසස් පෙළට මම ඉගෙන ගත්තේ ජීව විද්‍යා විෂයන්. පුංචි කාලෙ මට තිබුණේ වෛද්‍යවරියක් වීමේ හීනය. මගේ අම්ම ගුරුවරියක්. ඇයට වුවමනා කළේ මාව ගුරු වෘත්තියට යොමු කරන්න. මමත් ගුරු වෘත්තියට ආශා කළා. උසස් පෙළ විභාගයට ඉඳල ප්‍රතිඵල එනතෙක් පෞද්ගලික පාසලක උගන්වන්න ගියේ ඒ නිසයි.එම පාසලේ ළමයි අරගෙන මට සිරස ආයතනයට යන්න සිදුවුණා; “පුංචි පහේ මං” වැඩසටහන පටිගත කරනව නරඹන්න. එහිදී එම ආයතනයේ කාර්ය මණ්ඩලය මට ආරාධනා කළා ටෙලිනාට්‍යයක රඟපාන්න. මම ඒකට කැමැති වුණා. ඒ ටෙලිනාට්‍යය තමයි “සිහින වසන්තේ”. එහෙමයි මම රංගනයට සම්බන්ධ වුණේ.ගුරු වෘත්තියට වඩා රංගනය හොඳයි කියල දැන් හිතෙනවද?කුඩා දරුවන්ට උගන්වන එක හරිම තෘප්තිමත් වැඩක්. ඒ වගේම ගුරු වෘත්තිය හරිම උසස් වෘත්තියක්. කලා ක්ෂේත්‍රයත් හරිම සුන්දර ක්ෂේත්‍රයක්. කලාකරුවන් සමඟ වැඩකරන විට ජීවිතේ ප්‍රශ්නත් අමතක වෙලා යනව. කලාවට සම්බන්ධ වෙන්න කෙනෙකුට ලෙහෙසියෙන් අවස්ථාව ලැබෙන්නේ නෑ. ඒක වාසනාවට හිමි වන දෙයක්. ඒ අවස්ථාව දැන් මට හිමිවෙලා තියෙනව.ගුරු වෘත්තියටයි රංගන ක්ෂේත්‍රයටයි දෙකටම මම කැමැතියි.මේ දවස්වල ඔබ මොනවගේ වැඩවලද යෙදිල ඉන්නෙ?නාලන් මෙන්ඩිස්ගේ “සතුරු මිතුරු”, “මේ සුරම්‍ය පාරාදීසේ” ප්‍රසන්න ඉත්තෑපානගේ “පුර කළණි”, “සුදන්ත තිලකසිරිගේ “සිතින් පතා ඉන්නම්” වැනි ටෙලිනාට්‍යවල රූපගත කිරීම්වලට විටින් විට දායක වෙනවා.මේ වනවිට සිනමාවට දායක වෙන්නත් අවස්ථාව ලැබී තිබෙනවාද?ඔව්; චිත්‍රපට කීපයකටම දායක වෙන්න අවස්ථාව ලැබිල තියෙනව. ප්‍රවීණ චිත්‍රපට අධ්‍යක්‍ෂ කේ.ඒ. විජේරත්න ගේ “කුමරි කන්‍යාවිය”, සෝමරත්න රාමනායකගේ “”පිය සෙනෙහසට කඳුළු නොමැත”, එරංග සේනාරත්නගේ “ඇතිවත් බෑ - නැතිවත් බෑ” වැනි චිත්‍රපටවලට මම දායක වෙලා තියෙනව.ඒ කියන්නෙ ඔබ දැන් කාර්ය බහුල රංගන ශිල්පිනියක් ද?නැහැ; එවැනි කාර්ය බහුලත්වයක් නෑ. බොහොම සැහැල්ලුවෙන් වැඩ කරගෙන යනවා.ඔබව ප්‍රේක්ෂකයින් වඩාත්ම හඳුනා ගත්තේ කුමන චරිතයෙන් කියාද ඔබ සිතන්නේ?නාලන් මෙන්ඩිස් “ඔබ කවුද” ටෙලි නාට්‍යයේ “දිව්‍යා” චරිතයෙන් තමයි මම ප්‍රේක්ෂකයින් අතරට වඩාත් ම ගියේ. ඒ වගේම ‘ගැහැනු ළමයි’ ටෙලිනාට්‍යයේ චරිතයත් මට සුවිශේෂයි.රඟපෑම දැන් ඔබේ රැකියාව වෙලාද?ඔව් රඟපෑම දැන් මගේ වෘත්තිය කියල කියන්න පුළුවනි. ඒ මොකද දැන් මගේ සම්පූර්ණ කාලය යොදවල තියෙන්නෙ රංගන කටයුතුවලට නිසා. වෙන දෙයක් කරන්න කාලයක් නෑ. නමුත් අම්ම හැම වෙලාවෙම කියන්නෙ ආයෙත් උගන්වන්න යන්න කියලයි. ඉදිරියේදී කොහොම වෙයිද දන්නේ නෑ.මීට කලකට පෙර ඔබට කරදරයක් වුණා නේද?ඔව් පසුගිය අවුරුද්දෙ මම රූපගත කිරීමකට ගිහිං එද්දි, මම ආපු වාහනයට පිරිසක් නැගල මගේ ළඟ තිබුණු රන්බඩුයි සල්ලියි මංකොල්ල කෑවා. ඔවුන් මට තුවාලත් කළා.තවමත් ඒ තුවාල කැළැල් තියෙනවා. මට මතක් වෙනකොටත් බය හිතෙනව ඒ සිදුවීම ගැන. මම හිතන්නෙ ඒක සිදුවුණේ මගේ අවාසනාවකට කියලයි.ඒ අවස්ථාවේදී කලා ක්ෂේත්‍රයේ අය ඔබ ගැන සොයා බැලුවද?ඇත්තෙන් ම ඔව්. ප්‍රවීණ කලා ශිල්පීන්, ශිල්පිනියන් වගේ ම නවකයනුත් මට වෙච්ච කරදරය ගැන සොයා බැලුවා! මට උදව් කළා. විශේෂයෙන් මාධ්‍ය මා එක්ක හිටියා.ඔබේ පවුලේ තොරතුරු?අපේ අම්මටයි තාත්තටයි ඉන්න එකම දරුවා මම.ඔබේ ජීවිතයට සමීප තවත් කෙනෙක් ඉන්නවාද?ඔව් ඉන්නවා. එයා බැංකුවක සේවය කරන කෙනෙක්. අපේ ප්‍රෙමය පටන් ගත්තේ පාසල් යන කාලෙදිගාමිණී සුසන්ත ඡායාරූපය – ඉන්දික ප්‍රභාත් වීරසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>03</day>
    </date>
    <link>http://www.silumina.lk/2013/02/03/_art.asp?fn=av1302035</link>
    <topic>ෆෝ ඒසස් සිට ගෝල්ඩ් ලීෆ් දක්වා ප්‍රගතිය</topic>
    <author/>
    <content>ෆෝ ඒසස් සිට ගෝල්ඩ් ලීෆ් දක්වා ප්‍රගතියහැත්තෑව අසූව දශකවල ලංකාවේ වේදිකා නාට්‍යවල, චිත්‍රපටවල ප්‍රචාරණය උදෙසා ඉමහත් දායකත්වයක් දැක්වූ සිල්ක්ස්ක්‍රීන් පෝස්ටර් කලාව ගැන කතා කරන කොට මුලින්ම කියැවෙන නමක් තමයි තෝමස් තිලකරත්න නාමය.නමටත් වඩා කලා ලෝකයේ ඔහු හැඳින්වුණේ ටීටූ (ඊ2) නමින්. තෝමස් සහ තිලකරත්න යන නම්වල මුල් අකුරු යොදා සකස් කළ නිර්මාණාත්මක සංකේතයක් තමයි ටීටූ. තෝමස් තිලකරත්නයන්ගේ දෙටු පුත් පියල් අදත් ටී.බී.ජයා මාවතේ එම ආයතනය පවත්වා ගෙන යනවා.අසූව දශකයේ අගභාගයේ නාට්‍ය නිෂ්පාදන කළමනාකරුවකු ලෙස මගේ කාර්යාලය පවත්වා ගෙන ගියේත් ඩාර්ලි පාරේ (වත්මන් ටී.බී.ජයා මාවත) ටීටූ ආයතනයේමයි. දවසක් දා දවාලක කිසියම් නාට්‍ය කටයුත්තකට ගොස් මම ටීටූ ආයතනයට ගොඩවුණේ ‘කැලණි පාලම’ සහ ‘දූවිලි’ නාට්‍යවල රංගන ශිල්පියකු වූ අබේනායක සමඟ. අප එහි ගොඩවන විට තිලකරත්නයන් සමඟ ඔහුගේ සමීප මිතුරකු වූ ගීත රචකයකු ද සිටියා.”මෙන්න එඩ්වඩ් අපේ මේ පෙරේරා මහත්තයත් නාට්‍ය පිටපතක් ලියලා. මේ ඇවිත් තියෙන්නෙ ඒක ගැන ඔයත් එක්ක කතා කරගන්ඩ” තිලකරත්නයන් සිනාමුසුව කිව්වා.”මල්ලි, මේක බොහෝම ප්‍රායෝගික නාට්‍යයක්. මේකෙ ඔක්කොම ජවනිකා 3යි. නළු නිළියෝ 6 දෙනයි. අවසාන ජවනිකාවේ අගට විතරක් දහයක - දොළහක පිරිසක් ඕනෑ වෙනවා. හැබැයි ඒකට අලුතින් නළු නිළියො යොදවන්ඩ අවශ්‍ය නැහැ. ඒකට අවශ්‍ය අය ප්‍රේක්ෂකාගාරයෙන් ම යොදවා ගන්ඩ පුළුවන් වෙන විදියටයි මම පිටපත සකස් කළේ.” පෙරේරා දීර්ඝ විස්තරයක් හුස්ම නාල්ලා කිව්වේ ලොකු උනන්දුවකින්.මා ඒ පිළිබඳව කිසිදු ප්‍රතිචාරයක් දක්වන්නට කලින්ම අබේනායක ඉස්සර වුණා.”එහෙම නං මිස්ටර් පෙරේරා වැඩේ හරියන්නෙ නෑ” අබේ කිව්වේ කට ඇද කරලා හිස දෙපසට වනමින්.අබේනායකගෙ කතාවට පෙරේරට යකා නැග්ගා.”ඇයි..! ඇයි බැරි?” ඔහු ඇසුවේ අබේනායකගෙ මුහුණට කඩා පනිමින්. ඒත් කලබල වුණේ අබේනායක නෙමෙයි. ඔහු බොහොම නිවීහැනහිල්ලෙ මෙහෙම කිව්වා.”මේකනෙ මිස්ටර් පෙරේරා වැඩේ. දහයක් දොළහක් ප්‍රේක්ෂකාගාරෙන් ගන්නෙ කොහොමද, නාට්‍යය බලන්ඩ ඒ තරම් වත් ගාණක් නාවොත්” මම කාර්යාල කාමරේට පැනගත්තෙ හිනාව විසිරෙන්ඩ කලින්.තෝමස් තිලකරත්නයන් කලාකරුවන් හට තමන්ගෙ නිර්මාණ එළිදැක්වීමේදී, ඒවයෙ ප්‍රචාරණ අවශ්‍යතාවලදී බොහොම ප්‍රායෝගික විසඳුම් ලබා දෙමින් උදව් කළ කෙනෙක්. ‘සුබ සහ යස’ නාට්‍යය ක්‍රමයෙන් ජනප්‍රිය වෙමින්, ගම් නියම් ගම් කරා යාම අරඹමින් සිටි වකවානුවේ සයිමන් නවගත්තේගමයන් ටීටූ ආයතනය තම කාර්යාලය ලෙස පාවිච්චි කරමින් එහි නිතර ගැවසුණා. ඒ දවස්වල ටීටූ ආයතනය පවත්වාගෙන ගියේ මරදානේ ආනන්ද විද්‍යාලය අසල අතුරු පාරක.එකල යම් යම් කලා නිර්මාණ සඳහා ‘සරසවිය’ කලා පුවත් පතේ සම්පූර්ණ පිටුවක වෙළෙඳ දැන්වීමක් සඳහා ශ්‍රී ලංකා දුම්කොළ සමාගම (ටුබැකෝ ආයතනය) තම අනුග්‍රහය ලබාදෙන සිරිතක් තිබුණා. ‘සරසවිය’ පත්තරේ පිටුවක දැන්වීමක් ‘සුබ සහ යස’ නාට්‍යයේ ප්‍රචාරණය සඳහා ලබාගැනීමේ වැදගත්කම පිළිබඳ දවසක් දා තිලකරත්නයන් නවගත්තේගමට පෙන්වා දුන්නා.ටීටූ සමඟ මොහොතක් ඒ පිළිබඳ කථිකා කළ සයිමන් ඔහුගෙන් ම කඩදාසියක් සහ පෑනක් ඉල්ලාගෙන තම නාට්‍යය සඳහා එම අනුග්‍රහය ලබා දෙන ලෙස ඉල්ලා ලිපියක් ලිව්වා. එම ලිපිය ටීටූගේ උපදෙස් පරිදි යොමු කෙරුණේ කලාව පිළිබඳ ප්‍රාමාණික බුද්ධිමතෙකු වූ ටුබැකෝ ආයතනයේ එවක ප්‍රචාරණ කළමනාකරු වෙත.සතියකින් ටුබැකෝ ආයතනයෙන් සයිමන් වෙත ලැබුණු ලිපියකින් කියැවුණේ සංගීත ප්‍රසංග, නර්තන දැක්ම වැනි තෝරාගත් කලා විශේෂාංග සඳහා පමණක් ලබා දෙන එම අනුග්‍රහය ඔහුගේ නාට්‍යයට ලබාදිය නොහැකි බවයි. එයින් දුර්මුඛ නොවූ සයිමන් ටීටූගේ අනුදැනුම සහිතව නැවතත් මෙහෙම ලිපියක් ලිව්වා.”ඔබ ආයතනය වෙළෙඳපොළට නිකුත් කරන ෆෝ ඒසස් සිගරට් බණ්ඩලයක් සතියකට වරක් මිලදී ගනිමින් නිර්මාණය කළ ‘සුබ සහ යස’ දැන් ගෝල්ඩ් ලීෆ් බණ්ඩලයක් සතියකට වරක් මිලදී ගනිමින් පවත්වාගෙන යන්නට වෙහෙසෙන, ඔබ ආයතනයේ යාවජීව ගනුදෙනුකරුවකුගේ ඉල්ලීම සුවිශේෂී කරුණක් ලෙස සලකා මා හට අපේක්ෂිත දැන්වීම් අනුග්‍රහය ලබා දෙන ලෙස ඉල්ලමි.”එම ලිපියට හැරෙන තැපෑලෙන් පිළිතුරක් ලැබුණා. එහි මෙසේ සඳහන්ව තිබුණා.”ෆෝඒසස් බණ්ඩලයෙන් පටන්ගෙන, ගෝල්ඩ්ලීෆ් බණ්ඩලයට මාරුවීම දක්වා වූ ඔබේ දුම්වැටි පරිභෝජනයේ ඉතා පැහැදිලි ප්‍රගතිය මඟින් ’සුබ සහ යස’ නාට්‍යයේ සාර්ථකත්වය මනාව පිළිබිමු කෙරෙන බැවින් එම නාට්‍යය සඳහා ‘සරසවිය’ පුවත්පතේ පිටුවක දැන්වීමක් සඳහා අනුග්‍රහය ලබාදීමට එකඟ වන බැව් සතුටින් දන්වමි.”එඩ්වඩ් චන්ද්‍රසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>03</day>
    </date>
    <link>http://www.silumina.lk/2013/02/03/_art.asp?fn=av1302036</link>
    <topic>ආදරය ද දෛවය ද හෙට සිට ඔබ දකින ‘චායා’ ටෙලි සිත්තම</topic>
    <author>වසන්ත ජයසිංහ ආරච්චි</author>
    <content>ආදරය ද දෛවය ද හෙට සිට ඔබ දකින ‘චායා’ ටෙලි සිත්තමසුජීව ප්‍රසන්න ආරච්චිගේ ජනපි‍්‍රයතම නවකතාවක් වූ ’චායා’ ටෙලි සිතුවමක් ලෙසින් හෙට (4) සිට දිනපතා රාත්‍රි 9 ට සිරස ටී.වී. ඔස්සේ විකාශය වේ. පසුගිය වසර කිහිපයේදීම රයිගම් හා සුමති ටෙලි සම්මාන උලෙළේදි ජනපි‍්‍රයම ටෙලිනාට්‍ය සඳහා සම්මාන හිමිකරගත් නිල්වලා වීඩියෝ ටීම් ආයතනය වෙනුවෙන් ආචාර්ය උපුල් ජයසිංහ ‘චායා’ ටෙලිවෘත්තාන්තය නිෂ්පාදනය කරයි.‘ඉතින් ඊට පස්සේ, ‘බොඳ මීදුම්’, ‘සිහින පියාපත්’, ‘ආදරණීය චංචලා’ වැනි ජනපි‍්‍රය ටෙලිනාට්‍ය රැසක් අධ්‍යක්‍ෂණය කළ ජනපි‍්‍රය සිනමා හා රූපවාහිනි අධ්‍යක්‍ෂකවරයකු වන සඳුන් රාජකරුණා ‘චායා’ ටෙලි සිතුවමේ අධ්‍යක්‍ෂවරයායි.සමකාලීන සාහිත්‍යයේ විප්ලවයක් ඇති කරමින් නවකතා කිහිපයක්ම රචනා කළ සුජීව ප්‍රසන්න ආරච්චිගේ ‘චායා’ ආදරණීය නවකතාව පාඨකයන් අතර අතිශය ජනාදරයට පත් නවකතාවක් වන අතර හෙට සිට එය සිරස ටී.වී. ඔස්සේ අලුත් අත්දැකීමක් ලෙස ප්‍රේක්‍ෂක ඔබට තිළිණ කරන්නට සූදානම් වෙයි.ආචාර්ය උපුල් ජයසිංහඅසංග රණතුංග අගනුවර විශාල රෙදි සාප්පුවක හිමිකරුවාය. එහි සේවයට එන සුන්දර අහිංසක, දුප්පත් තරුණියක වන ‘චායා’ අසංගගේ හදවතේ එතෙක් නො ඇර තිබූ දොරටුවක් විවෘත කරයි. එහෙත් අසංග ගැන බලාපොරොත්තුවෙන් ඔහුගේ ඥාති දියණියක් වන හර්ෂණි සිටියි. අසංග හා හර්ෂණි නෑනා හා මස්සිනායි.එහෙත් චායා පිළිබඳ ඇගේ සොහොයුරෙකු වන මංජුල බලාපොරොත්තු දල්වා සිටියි. ‘චායා’ දිග හැරෙන්නේ සූදානම් වෙන්නේ මේ ජීවිතවල දෛවය වටායි. දිනන්නේ ආදරයද, දෛවයද? කෙනෙක් ඉපැදෙද්දි පතාගෙන එන්නේ දෛවයද ආදරයද?චායා, මංජුල, අසංක, හර්ෂණි වැනි චරිත දිගේ ඒ ප්‍රශ්නයට පිළිතුරු සොයද්දී විශ්වනාත් කොඩිකාර, මහේෂි මධුසංකා, ඉෂාරා සඳමිණි, මීනා කුමාරි, සංජීවනි වීරසිංහ, සංකේත් වික්‍රමගේ, මේනකා මධුවන්ති, ගීතා කාන්ති ජයකොඩි, සනත් විමලසිරි, කමල් දේශපි‍්‍රය, අයෝමි ශානිකා, හේමන්ත ඊරියගම, අංජලි ලියනගේ ඇතුළු ප්‍රවීණ හා නවක නළු නිළි කැලක් ‘චායා’ හරහා හෙට සිට ඔබ හමුවන්නට සූදානම්ව සිටිති.වසන්ත ජයසිංහ ආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>03</day>
    </date>
    <link>http://www.silumina.lk/2013/02/03/_art.asp?fn=av1302037</link>
    <topic>යාත්‍රා</topic>
    <author>තුෂාරි</author>
    <content>යාත්‍රාවිශාරද මනෝජ් පීරිස් පසුගිය දවස්වල තරමක් කාර්ය බහුල වුණා. ඒ දින පහක් වැනි කෙටි කාලයක් තුළ ඔහු ආගමන විගමන දෙපාර්තමේන්තුවේ තේමා ගීතය නිර්මාණය කිරීමට වෙහෙසුණු නිසා. ආගමන විගමන දෙපාර්තමේන්තුවට තේමා ගීතයක් තිබුණේ නැහැ. එනිසා තේමා ගීතයක් නිර්මාණය කිරීමට මනෝජ් ප්‍රමුඛ පිරිසට ආරාධනා ලැබුණා.තේමා ගීතය රචනා වුණේ ආගමන විගමන දෙපාර්තමේන්තුවේ පාලක ජෙනරාල් චූලානන්ද පෙරේරා අතින්. ගායනා කළේ ආගමන විගමන දෙපාර්තමේන්තුවේ සේවක සේවිකාවන්. දැන් හැමදාම උදේට ආගමන විගමන දෙපාර්තමේන්තු සේවක සේවිකාවන් ජාතික ගීය වාදනය කිරීමෙන් අනතුරුව මේ ගීතයත් වාදනය කරනවා. ඒ ගැන මනෝජ් අපිට කිව්වේ හදවතින් ම සතුටු වෙන ගමන්.  ලංකාවේ මේ දවස්වල කාර්ය බහුල ම කලාකරුවා තමයි කුමාර තිරිමාදුර. මේ දවස්වල කුමාර නැති ටෙලිනාට්‍යයක්, වේදිකා නාට්‍යයක්, සංගීත සංදර්ශනයක් හොයා ගන්න ඒ තරමටම අමාරුයි. උදේ නැගිට්ට වෙලේ ඉඳලම කුමාර ගේ වැඩේ දවසේ පැය 2 බැගින් ටෙලිනාට්‍යවලට වෙන් කිරීමයි.උදේට පැය දෙකක් සහ දවල්ට පැය දෙකක් ටෙලිනාට්‍යවලටත් හවස 3.30 ඉඳලා වේදිකා නාට්‍යවලටත් රාත්‍රිය සංගීත සංදර්ශනවලටත් වෙන් කරමින් කුමාර ඒවාට සහභාගි වෙනවා. අනෙක් වැඩකටයුතුවල නියැළෙන්න කුමාරට වෙලාවක් වෙන් කර ගන්න බොහොම අමාරුයි.මේ හින්දා කුමාරට ක්‍ෂේත්‍රයේ හිත මිතුරන් නමකුත් පටබැඳලා කියලා අපිට ආරංචි වුණා. ඒ වරු මාදුර කියලා. ආරංචියේ හැටියට නම් කුමාරත් ඒ නමට හුඟාක් කැමැතියිලු.  ප්‍රවීණ මාධ්‍යවේදියෙක් හා ගීත රචකයෙක් වන සමන් චන්ද්‍රනාත් වීරසිංහ අපූරු අතීත මතකයක් පිළිබඳ අපිට පැවසුවා. ඒ ප්‍රවීණ සංගීතවේදියෙකු වූ සරත් දසනායකයන් ගැන.”ඉස්සර මටයි සරත් දසනායකටයි කිව්වේ සමන් - සරත් සුසංයෝගය කියලා. ඔහුගේ තනුවලට මම ගීත රචනා කළා. මගේ ගීතවලට ඔහු තනු යෙදුවා. ඉතාම ළෙන්ගතු මිතුදමක්, ඇසුරක් අප අතර තිබුණා. සරත් මියගොස් වසර දහතුනකට පසුව අපූරු සිදුවීමක් වුණා.ඒ සරත් මිය යන්නට පෙරාතුව සරත් නිර්මාණය කළ (තනු යෙදූ) සංගීත පට කීපයක් එක්තරා ශිල්පියෙක් මට ගෙනැවිත් දුන්නා ඒ තනුවලට ගීත ලියාදෙන ලෙස ඉල්ලීමක් කරමින්. මට හුඟක් සතුට දැනුණ දවසක් ඒ. සරත් මිය ගියත් ඔහුගේ දක්ෂතාව, මතකය කාටවත් යටපත් කරන්න බැහැ. ඒ වගේම මම මේ දවස්වල නව පරපුරේ කීපදෙනෙකුටම ගීත රචනා කළා.චිත්‍රපට කීපයකටත් ගීත රචනා කළා. ඒ වගේම මම ‘සිළුමිණ’ හා ‘ලංකාදීප’ පුවත්පත්වලට ලියූ තීරු ලිපි එකතු කර පොතක් ලෙස මුද්‍රණය කරන්නටත් සූදානම් වෙනවා. ඒවාත් මගේ රසිකයන්ට ප්‍රයෝජනවත් වේවි කියා මම හිතනවා.”  ’පිං පොං’ කිව්වම ඒ නම අපි කාටත් හුරුපුරුදුයි. රජිත හිරාන් චාමිකර කියලා උප්පැන්න සහතිකේ තිබුණත් ‘පිං පොං’ කිව්වම ඒ කවුද කියලා පුංචි දරුවගෙ ඉඳල වැඩිහිටි රසිකයා දක්වාම දන්නවා. අපේ ‘පිං පොං’ ට මුළු දිවයිනටම සාම විනිසුරු පදවියක් ලැබිලා කියලා අපිට ආරංචි වුණා. ඒ නිසා මේ දවස්වල දිව්රුම් පෙත්සම්, චරිත සහතික ගන්න වැල නොකැඩී සෙනඟ පිං පොංව හොයාගෙන ගෙදරට එනවලු.    ප්‍රවීණ චිත්‍රපට අධ්‍යක්‍ෂ දිනේෂ් පි‍්‍රයසාද් ගේ දියණියන් තිදෙනා වන ඩිනක්ෂි, ශේෂාද්‍රි සහ ශනුද්‍රි සිනමා ටෙලිනාට්‍ය රංගනයට විතරක් නෙවෙයි ගායනයටත් හරිම දක්ෂයි. මේ සොඳුරු යුවතියන් මේ වන විට චිත්‍රපට කීපයකම පසුබිම් ගායනයට සිය දායකත්වය සපයා තිබෙන බව අපට දැනගන්නට ලැබුණා.රංගනයට මෙන්ම ගායනයට ද දක්ෂ මේ අක්ක නගෝ තිදෙනාගේ ගායන හැකියාව ගැන ඔවුන්ගෙන්ම අහලා බලන්න අපිට හිතුණා. අපි පි‍්‍රයසාද් පවුලේ වැඩිමහල් දියණිය ඩිනක්ෂිට කතා කළා.”අපි තුන්දෙනා අතරින් චූටි නංගී (ශනුද්‍රි) තමයි ගායනයට හුඟාක් ම දක්ෂ. ඇය රංගනයට වඩා ගායනයෙන් තමයි ඉදිරියට ගියේ. විශේෂයෙන් ගායිකාවක් විදිහට කටයුතු කරන්නේ ඇය. මමත් ශේෂාද්‍රි දෙවැනි නංගීත් රංගනයට දක්ෂයි.නමුත් අපි ගායනයට වෙනමම යොමු වෙලා නොතිබුණත් ‘ඩබල් ට්‍රබල්’ චිත්‍රපටයට මමයි, ශනුද්‍රියි ගීත ගායනා කළා. ශේෂාද්‍රි අපේ තාත්තිගේ අලුත්ම චිත්‍රපටයකට ගීත ගායනයෙන් එක්වුණා. අපි තුන්දෙනාටම ගායන හැකියාව තිබෙනවා. තුන්දෙනාට ම චිත්‍රපට පසුබිම් ගීත සඳහා ගීත ගයන්න ලැබීම ගැන හුඟාක් සතුටුයි.තුෂාරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>03</day>
    </date>
    <link>http://www.silumina.lk/2013/02/03/_art.asp?fn=av13020326</link>
    <topic>ජේම්ස් බොන්ඩ් තරබාරු වෙලා</topic>
    <author/>
    <content>ජේම්ස් බොන්ඩ් තරබාරු වෙලා007 - ජේම්ස් බොන්ඩ්. මේ රහස් පරීක්ෂකයා රැගත් චිත්‍රපට ගැන නොදන්නා කෙනකු නැති තරම්.ලෝක ප්‍රකට වූ ජේම්ස් බොන්ඩ් චිත්‍රපට මාලාවේ ජේම්ස් බොන්ඩ් චිත්‍රපට මාලාවේ ජේම්ස් බොන්ඩ් චරිතයට පණ දුන් නළු පරපුරේ තවත් දක්ෂ නළුවකු තමයි, ඩැනියල් ක්‍රේග්.මේ වන විට 44 වැනි වියෙහි පසුවන ඩැනියල් ගේ සිරුර ක්‍රම ක්‍රමයෙන් තරබාරු වෙමින් පවතින බවයි ඔහුගේ මිත්‍රයින් පවසන්නේ. මේ නිසා ඔහු නැවතත් කායවර්ධන මධ්‍යස්ථානයකට ගොස් තම සිරුර හැඩ ගසා ගත යුතු බවත් ඔවුන් පවසනවා.ඩැනියල්, අලුත්ම ජේම්ස් බොන්ඩ් චිත්‍රපටය වන ‘ස්කයි ෆෝල්ස්’ හි ජේම්ස් බොන්ඩ්ගේ චරිතය රඟපානවා.“ඩැනියල් මේ චිත්‍රපටයේ රඟපෑමෙන් පස්සෙ ටිකක් මහත්වෙලා. දැන් එයා ජිම් එකකට ගිහින් තමන්ගෙ ශරීරය ආයෙමත් බොන්ඩ්ගේ විදිහට හදා ගත්තොත් හොඳයි” ඩැනියල්ගේ මිත්‍රයකු පැවසුවා.ඇන්ජලිනා ජොලී සහ බ්‍රැඩ් පිට් ගේ සබඳකම දැන් මුළු ලොවටම රහසක් නොවෙයි. හෙට අනිද්දා වන විට ඇන්ජලිනා නැවත වතාවක් මව් පදවිය ලබන්නට සූදානම්ව සිටිනවා.ඇය මෑතකදී රඟපෑ ‘මේල් ෆිසන්ට්’ නම් වූ අලුත්ම චිත්‍රපටයේ රූපගත කිරීම් සිදුවෙද්දීයි, මේ ආරංචිය ලැව් ගින්නක් ලෙසින් පැතිරී ගොස් තිබුණේ.දැන් ඇය ගැබිනි මවක නිසා තරමක අපහසුවෙන් එදිනෙදා කටයුතු කරගෙන යන බවයි, ආරංචි. ‘ඇන්ජලිනා මේ දවස්වල උදය කාලයේ දී අසනීප ගතියකින් ඉන්නවා.ඒ නිසා ප්‍රසිද්ධියේ පෙනී සිටින්න අකැමැතියි. ඒත් වෙනදා වගේම අසරණ ළමයින්ගේ අයිතිවාසිකම් වෙනුවෙන් කතා කිරීම නම් අමතක කරලා නැහැ.’ ඇන්ජලිනාගේ සමීප හිතවතියක් පැවසුවා.තමන්ට නැවතත් දරුවකු ලබා ගැනීමේ ආසාව පසුගිය වසර කීපය තිස්සේම ඇයට පැවැති බවයි මේ හිතවතිය තව දුරටත් පැවසුවේ.යෞවන පරපුරේ හදවත් දිනාගත් යොවුන් ගායක ජස්ටින් බීබර් ගේ බලාපොරොත්තුව ළඟදීම සිනමා නළුවකු වීමලු. මේ බව ඔහු මෑතකදී කියා තිබුණා.“හොඳ තිරනාටකයක් ලැබුණොත් මම රඟපානවා. මම ගොඩක්ම කැමැති සටන් ජවනිකා හරි හාස්‍යය මතුකරන චිත්‍රපටයක හරි රඟපාන්නයි. මෑතකදී මට චිත්‍රපට කීපයක්ම ලැබුණා. ඒත් තාම තීරණයක් ගත්තෙ නැහැ.විකට චිත්‍රපටයක් ලැබුණොත් හොඳයි. ඒත් මොන චිත්‍රපටයක රඟපාන්න ද කියල හිතාගන්න බැහැ. මට හිතෙන්නෙ මට විකට චිත්‍රපටයක රඟපාන්න පුළුවන් වේවි ය කියලයි.”ජස්ටින් බීබර් පසුගියදා ‘ස්ටාර්’ සඟරාව සමඟ පැවැති සම්මුඛ සාකච්ඡාවකදී ප්‍රකාශ කළා. කොහොම වෙතත් ගායනය අත් නොහරින බවත් ඔහු විශේෂයෙන් සඳහන් කළා.සුපිරි මෝස්තර නිරූපිකා නයෝමි කැම්ප්බෙල් පසුගියදා පැරිස් නගරයේ දී මංකොල්ල කරුවන් කිහිප දෙනෙකුගේ ප්‍රහාරයකට ලක්වුණා.මේ නිසා ඇයගේ එක් පාදයක් ආබාධයකට ලක්වූ බවයි ආරංචි. මංකොල්ල කරුවන් මේ නිරූපිකාවගෙන් කුමක් පැහැර ගත්තේදැයි දැනගන්නට නැහැ. ඒත් ඔවුන්ගේ අරමුණ වී තිබුණේ නයෝමිගේ ගෙල බැඳි ඉතා වටිනා රන්මාලය බවයි සමහරු ප්‍රකාශ කර තිබුණේ.සිද්ධියෙන් පසුව නයෝමිගේ පෙම්වතා වන ව්ලැඩිමිර් ඩොරොනින්, ඇයව වහාම පෞද්ගලික ගුවන්යානයකින් ඇමරිකාවේ කොලරාඩෝ ප්‍රාන්තයේ රෝහලකට ගෙන ගියා. එහිදී ප්‍රවීණ විකලාංග ශල්‍ය වෛද්‍යවරයකු විසින් ඇයට ප්‍රතිකාර කළා.මේ වන විට නයෝමි රෝද පුටුවක සහ කිහිලි කරුවල ආධාරයෙන් තම නිවෙස තුළ එහෙ - මෙහෙ යන බවයි ආරංචි. ඇයගේ ආරක්ෂාව වෙනුවෙන් ආරක්ෂක භටයන් කිහිප දෙනකු යොදවන්නට ඇයගේ පෙම්වතා කටයුතු කර තිබෙනවා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>03</day>
    </date>
    <link>http://www.silumina.lk/2013/02/03/_art.asp?fn=av13020325</link>
    <topic>සුමීගෙන් අහන්න</topic>
    <author/>
    <content>සුමීගෙන් අහන්නගොතටුවේ අජිත් ජයවර්ධනප්‍රශ්නය - දයාරත්න රණතුංග ගයන ‘සරා සඳට අප අමතක වුණාවේ’ ගීතයේ පද රචකයා කවුද?පිළිතුර - සිසිර කුමාර බණ්ඩාරගමමාතලේ ධර්මා ඒකනායකප්‍රශ්නය - චිත්‍රපට ප්‍රදර්ශනයේ දී ප්‍රක්ෂේපණ යන්ත්‍ර (ප්‍රොජෙක්ටර්) භාවිතය ක්‍රමයෙන් අඩු වෙමින් පවතිනවා නේද?පිළිතුර - ඔව්. වැල්ලවත්ත සැවෝයි හා බම්බලපිටියේ මැජෙස්ටික් සිනමා ශාලා සංකීර්ණයේ දැන් චිත්‍රපට ප්‍රදර්ශනයට යොදා ගත්තේ (D C P) තාක්ෂණය (ඩිජිටල් සිනමා ප්‍රොසෙස්) ඉතාම නුදුරු දිනෙක ප්‍රක්ෂේපණ යන්ත්‍ර කටුගෙට යනවා.අත්තනගල්ලේ ගයාත්‍රි කාරියවසම්ප්‍රශ්නය - ‘ද මෑන් විත් ද ගෝල්ඩන් ගන්’ චිත්‍රපටයේ ප්‍රධාන චරිතය රඟපෑවේ ශොන් කොනරි ද? රොජර් මුවර් ද?පිළිතුර - රොජර් මුවර්ඉහළ තල්දූවේ ආනන්ද වික්‍රමආරච්චිප්‍රශ්නය - ‘තලාෂ්’ නමින් මීට කලිනුත් හින්දි චිත්‍රපටයක් තිරගත වුණා නේද?පිළිතුර - ඔව්. එහි රාජේන්ද්‍ර කුමාර්, ශර්මිලා තාගෝර්, බාල්රාජ් සහ්නි, හෙලන්, මුම්ටාස් බෙගම් ප්‍රධාන චරිත රඟපෑවා. සංගීතවත් කළේ එස්. ඩී. බර්මන්.පැල්මඩුල්ලේ ලලිතා ශි‍්‍රයාලතා පෙරේරාප්‍රශ්නය - හින්දි නිළි ශිල්පා ෂෙට්ටිගේ ලිපිනය සොයා දෙන්න?පිළිතුර - 12, DEV DARSHAN, 262 St. ANTHONY’S ROAD, CHEMBUR, MUMBAI - 71.හබරාදූවේ ගාමා ගාමිණි සුබසිංහප්‍රශ්නය - ‘සෙනෙහස’ චිත්‍රපටයේ ජීවරාණිගේ දියණිය ලෙස රඟපෑ නිළිය කවුද?පිළිතුර - ළමා කාලය ශ්‍යාමා ආනන්දන් විසින් ද තරුණ විය ජානකි කුරුකුලසූරිය විසින් ද රඟපානු ලැබුවා.දොඩම්ගස්ලන්දේ ආසිරි වනිගතුංගප්‍රශ්නය - ‘මම කවුරු වාගේ වෙයි ද කියලා ඇහුවා අම්මගෙන්’ නම් වූ පැරණි ළමා ගීතයේ ගායිකාව කවුද? එහි ගීත රචනය හා තනුව කාගෙ ද?පිළිතුර - ගායිකාව - ශ්‍රීමා පෙරේරා (අල්ගම) රචනය කරුණාරත්න අබේසේකර, තනුව ඩී. ඩී. ඩැනිමීගමුව මහහුණුපිටියේ යොහාන් කුමාර් ද සිල්වාප්‍රශ්නය - ටෙලි නාට්‍යයට නැඟුණු සෝමවීර සේනානායකගේ නවකතා මොනවා ද?පිළිතුර - යශෝරාවය, බලදේවගේ ලෝකය, මවකගේ ගීතය හා මැණික් නදිය ගලා බසී.රත්නපුරයේ කමල් පද්මපෙරුමප්‍රශ්නය - ‘ශ්‍රී සිද්ධාර්ථ ගෞතම’ චිත්‍රපටයේ සුද්ධෝදන රජු ලෙස රන්ජන් රාමනායක දකිද්දි ඔබට හිතෙන්නේ මොනවා ද?පිළිතුර - කබඩ් එකකට රාජකීය ඇඳුමක් ඇන්දුවා වගේ කියලා හිතෙනවා.මේ සතියේ පහත නම් සඳහන් අයත් ප්‍රශ්න එවා තිබුණා. කඩවත සුජාතා ගුණවර්ධන, හලාවත අනුර ශාන්ත පීරිස්, කොටුගොඩ දිසානෑගම තිස්ස කුමාර, රත්මලානේ මයිකල් කුරේ, කෑගල්ලේ රණවීර ලියනගේ, කුලියපිටියේ ජයසේන අතපත්තු, ගම්පහ අඹන්විට සිරිවර්ධන, මදුරන්කුලියේ එම්. ඩී. එම්. කුරේරා, අලුත්ගම ආර්. ධනපාල, කපුගොඩ මාළිද සරත් රණසිංහ, අනුරාධපුරේ කේ. නිමල් වසන්ත.ඔබේ ප්‍රශ්න පහත ලිපිනයට යොමු කරන්න. ‘සු.මිගෙන් අහන්න’ රසඳුන - සිළුමිණ ලේක්හවුස් කොළඹ 10කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>03</day>
    </date>
    <link>http://www.silumina.lk/2013/02/03/_art.asp?fn=av13020324</link>
    <topic>ගී පද රචකයන් සහ සංගීතඥයන් ‘පල්හොරු’ කියලා මං කිව්වේ නැහැ!</topic>
    <author>ජෝජ් රොබ්සන් ද සිල්වා</author>
    <content>ගී පද රචකයන් සහ සංගීතඥයන් ‘පල්හොරු’ කියලා මං කිව්වේ නැහැ!ඇන්ජලින් ද ලැනරෝල් ගුණතිලකසිංහල චිත්‍රපට ගීතාවලියේ රසපූර්ණ ගී දහස් ගණනක් සිය මාධූර්යයෙන් පිරි හඬින් ගීතවත් කරමින් අසමසම අමිල මෙහෙයක් ඉටු කර සිටින්නී ඇය අපේ ගී ලොවේ මිහිරාවියයි. ගීතලෝලීන්ගේ නොමඳ ආදරය මෙන්ම ගෞරවය ද දිනාගෙන සිය සෞන්දර්ය චාරිකාවේ අඩ සියවසකටත් වැඩි කාලයක් නිරත වී හිඳිමින් ශ්‍රාවක සිත් ගී මිහිරෙන් ප්‍රබෝධවත් කරන ඇය මෙම 9 වැනිදා සවස 6.30 ට කොළඹ නෙළුම් පොකුණ රඟහලේ දී ඇගේ සජීවී ඒක පුද්ගල ගී ප්‍රසංගය (Anjalin Live in Concert) සිනමා ගීතාවලෝකනය ඉදිරිපත් කිරීමට මේ දිනවල සූදානමින් සිටින්නී ය. ඒ නිමිත්තෙන් මෙවර “ස්වර වර්ණ” ඇගේ සිතුවිලි සමඟින් වර්ණ ගන්වන්නට අපි ඇයට ආරාධනා කරමු.ඇය - අපේ ආදරණීය ඇන්ජි අක්කා ය. ජ්‍යෙෂ්ඨ ගායන ශිල්පිනි ඇන්ජලින් ද ලැනරෝල් ගුණතිලක ය. සුපුරුදු ලෙස සැහැල්ලුවෙන් හිනැහි ගී පද මුමුනමින් විවෘත සිතින් සෘජුව සිය සිතැඟි ඇන්ජි අක්කා අප සමඟ හෙළිදරව් කළේ මෙසේ ය.“මං ගීත දහස් ගණනක් ගායනා කරලා තියෙනවා. ඒ හැම ගීතයක්ම වාගේ ජනපි‍්‍රය වුණා. ඒ අතරින් හැත්තෑව අසූව දශකවලදී මා ගැයූ චිත්‍රපට ගීත තමයි වැඩිපුර මගේ මේ ප්‍රසංගයේ දී ගයන්න තෝරා ගත්තේ. ගීත තිහක් පමණ සජීවීව මෙහි දී මම ගායනා කරන්න බලාපොරොත්තු වෙනවා. ඊට යුග ගීත දහයක් පමණ ඇතුළත් වේවි.මගේ ගීත රසික රසිකාවියන් වැඩි දෙනෙකු කැමැති ගී අතරින් රසවත්ම ගීත එකතුවක් තමයි මං එදාට ගායනා කරන්නේ. ප්‍රසංගයේ කටයුතු සාර්ථක කරගන්න ආශිර්වාදය ඉල්ලලා මම මේ දවස්වල දෙවියන් වහන්සේට යාච්ඤා කරනවා. මගේ මේ ගායන හැකියාව වගේම මගේ ජීවිතයට යහපත් හැමදේම මට ලැබිලා තියෙන්නේ දෙවියන් වහන්සේගේ ආශිර්වාදයෙන් බව මං විශ්වාස කරනවා.”ඔබේ ඒක පුද්ගල ගී ප්‍රසංගයක් පවත්වන්න මෙපමණ කාලයක් ප්‍රමාද වූවේ ඇයි...?මගේ ලොකු ආසාවක් තිබුණත් ප්‍රසංගයක් පැවැත්වීම වැනි විශාල කාර්යභාරයක් මට තනියම කරන්න බැහැනේ. මට පුළුවන් ගී ගයන්නයි. ඇත්තෙන්ම ජනපි‍්‍රය ගී දහස් ගණනක් මා ගායනා කර තිබුණත් මගේ ගීත රසිකයින් හැර සංගීත ක්ෂේත්‍රයේ වගකිව යුතු කිසිවකු මා ගැන මෙතෙක් හිතුවේ නැහැ.මගේ ප්‍රසංගයක් කරන්න කිය කියා කාගේවත් පසුපස ඉල්ලා ගෙන යන පුරුද්දකුත් මට නැහැනේ. ඒ නිසා තමයි මෙච්චර කාලයක් ප්‍රමාද වුණේ. මං ‘සුළු මුදලට ගී ගයා තිබෙනවා - ඇතැම් චිත්‍රපටවල. එම ගීත නිසා චිත්‍රපට මෙන්ම සංගීත අධ්‍යක්ෂවරුන් සහ ගී පද රචකයින් කවදත් මා සමඟ ඉන්නවා.ඔවුන් අතරින් ඕස්ට්‍රේලියාවේ මෙල්බන් නුවර ජීවත් වන ෆාහිම් මව්ජුඩ් රසික හිතවතා තමයි මේ ප්‍රසංගයට අනුග්‍රහය දක්වන්නේ. ඔහු මුලින්ම මට දැන හඳුනා ගන්න ලැබුණේ 2012 දී ඕස්ට්‍රේලියාවේ මෙල්බන් නුවර පැවැත් වූ ගී ප්‍රසංගයක ගීත ගයන්න ගිය විටදී යි. ඔහු එවර සිඩ්නි නුවර සේපාලිකා විසින් පැවැත් වූ ගීත ප්‍රසංගයටත් මාව සම්බන්ධ කළා. එදා සිට ඔහු ඉතා හිතවත්ව මගේ ගායන දිවියට අනුග්‍රහය දක්වනවා.මෙම ප්‍රසංගය හඳුන්වා දී ඇත්තේ “ඇන්ජලින් ලයිව් ඉන් කොන්සට් - සිනමා ගීතාවලෝකනය” නමිනුයි. ඒ අනුව මෙහි දී ඔබ ගායනා කරන්නේ චිත්‍රපට ගීත පමණක් ද?ඔව්. මා ගායනා කළ චිත්‍රපට ගීත අතරින් ජනපි‍්‍රයම ගීත තමයි තෝරා ගෙන තියෙන්නේ. ඒ ගීත තේරුවෙත් මගේ රසික හිතවතා ෆාහිම් මව්ජුඩ්ගේම කැමැත්ත අනුවයි. මගේ ගීත රසිකයින් වෙනුවෙන් එකම ශෛලියකට කොටු නොවී මම විවිධ ගී ගයන්න ඕනෑ නිසා මම කැමැති ගීතත් ඊට එකතු කළා.රසවත් මියුරු චිත්‍රපට ගීත එකතුවක් මෙයට ඇතුළත් වෙනවා. හැබැයි ඉතින් ඔය රූපවාහිනිවල ගී ගයන්න ගිහින් කුරුවල් වෙච්ච ගායකයින් සමඟ මම මගේ ප්‍රසංගයේ දී යුග ගී ගයන්නේ නම් නැහැ. මං කැමැති නැහැ එවැනි ගායකයින් සමඟ යුග ගී ගයන්න.ප්‍රසංගයට දායක වෙන අනිකුත් ශිල්පීන් කවුරුන් ද?යුග ගීත ගායනයෙන් එක්වෙන ගායකයින් කිහිප දෙනෙකුම සිටිනවා. ඔවුන් කවුරුන් ද යන වග ප්‍රසංගයේ දී හෙළිදරව් කෙරෙන තුරු හෙළි නොකරන බව මං ඔවුන්ට කියා තිබෙනවා. මං අවුරුදු විස්සකට පමණ පෙර මගේ ගීත ප්‍රසංගයක් පවත්වද්දී සංගීතවත් කරන්න දෙන්නේ පේ‍්‍රමනාත් කොඩිතුවක්කුට බව පොරොන්දුවක් වෙලා තිබුණා.ඒ පොරොන්දුව ඉටු කරමින් ‘කොඩී’ ව මං මගේ ප්‍රසංගය සංගීතවත් කරන්න දායක කරගන්නවා. (“මගේ ගතිගුණම තමයි කොඩීටත් තියෙන්නේ. හැබැයි කොඩී ගොඩක් අහිංසකයි” පවසමින් ද...) නර්තනයෙන් චන්න විජේවර්ධනත්, සුලෝචන වික්‍රමසිංහ ඇතුළු හිතවතුන් පිරිස සම්බන්ධීකරණ කටයුතු වලිනුත් දායක වෙනවා.මෙම ප්‍රසංගයේ දී ඔබගේ ගීත ඇල්බමයකුත් එළි දක්වනවා නේද?මගේ පෞද්ගලික මුදලින් නිෂ්පාදනය කළ ගීත 16 ක් ඇතුළත් ‘මල් දුන්නෙන්’ ගීත ඇල්බමය තමයි එදාට එළිදක්වන්නේ. මගේ ගීත රසවිඳින තරුණ පිරිසකගේ ඉල්ලීමක් ඉටු කිරීමටයි මම මෙම ගීත එකතුව කළේ. මෙහි ඇතුළත් වන ගීත අතරින් ‘රන් ඔරුවේ’ - ‘පරසතු කුසුමක සුවඳට’ සහ ‘පැණි රහ ලෝකයේ’ ගීත හැර අනිකුත් ගීත සියල්ල ගීතයි.මෙම ගීත ඇල්බමය ඔබ වෙළෙඳපොළේ අලෙවියට ඉදිරිපත් නොකරන්නේ ඇයි?කෙළින්ම කියනවා නම් ඒ - හොර ගී තැටි වෙළෙදුන් හින්දයි. හොර ගී තැටි වෙළෙදුන්ට විරුද්ධව කොපමණ ක්‍රියා මාර්ග ගත්තත් තවමත් ඔවුන් මර්දනය කරන්න බැරි වෙලා තියෙනවා. අපේ ගීත රසික රසිකාවියන්ට හොඳ ප්‍රමිතියෙන් යුතු සංගත තැටියත් හොර වෙළෙදුන්ගෙන් මිල දී ගන්න බැහැ.ඒත් ගීත රසිකයින් අඩු මුදලකට රැවටිලා හොර වෙළෙදුන්ගෙන් ගී තැටි මිල දී ගන්නවා. වෙළෙඳ පොළට නිකුත් නොකර හිටියාම මගේ ගීත රසිකයින් ඔය හොර වෙළෙදුන්ගේ උගුලේ වැටෙන්නේ නැහැනේ. මගේ ප්‍රසංගයට පැමිණෙන සෑම ගීත රසික රසිකාවියකටම ‘මල් දුන්නෙන්’ ගීත ඇල්බමය ලබා ගැනීමට හැකි වෙන පරිදි කටයුතු සැලසීමට බලාපොරොත්තු වෙනවා.ඔබේ ගායන දිවියේ ස්වර්ණමය යුගයක් වූ එච්. ආර්. ජෝතිපාල සමඟ යුග ගී ගැයූ “ජෝති ඇන්ජි යුගය” නිමා වූවේ ජෝති ලතා වල්පොල සමඟින් යුග ගී ගායනා කිරීම නිසාවෙන් නොවේ ද?මගේ ගායන දිවියේ ස්වර්ණමය යුගයේ දී මං ජෝති සමඟ පමණක් නොවේ වෙනත් ගායකයින් සමඟත් ගීත ගායනා කළා. උදාහරණයක් ගත්තොත් මා මිල්ටන් මල්ලවආරච්චි සමඟත් ඔය කියන යුගයේදීම තමයි ජනපි‍්‍රය ගීත කීපයක්ම ගායනා කර තිබෙන්නේ. එම ගීත අදත් ජනපි‍්‍රයත්වයේ පවතිනවා.ලතා ජෝතිපාලත් එක්ක ජීවත් වෙන්න ගියාට පසු ඔවුන් එක්ව යුග ගී ගයන්න පටන් ගත්තා. හැබැයි ‘ජෝති ඇන්ජි යුගය’ නිමා වූවා නෙමේ, නිමා කිරීමකුයි සිදු වුණේ. ලතා ජෝතිත් එක්ක මා ගැයූ ගීත තිස් දෙකක් නැවත ගායනා කරලා තිබෙනවා.‘මා ප්‍රාර්ථනා’ - ‘කැකුළු මලක’ - ‘කිති කැවි කැවී’ - ‘නිහඬයි ගම්මානේ’ - ‘වන් ටූ ත්‍රී’ - ‘කුරුල්ලනේ මේ රාජ කුමරිට’ - ‘ඈත දිලිසෙන’ - ‘ආදරයෙන් වෙන්වීලා’ - ‘රෑ දවල්’ - ‘මල් වැහි සීතල’ - ‘රන් දුනු හී දරා’ - ‘සිතින් දරන්නට බැරි’ - ‘සඳ මෝදු වෙලා’ වැනි ගීත වගේම මා ජෝති සමඟ ‘සිල්වර්ලයින්’ තැටියකට ගැයූ ‘වැස්ස ළඟයි’ ගීතයත් ලතා ජෝති සමඟ ගයා විකෘති කළ මගේ ගීත තිස්දෙක අතර තියෙනවා. ඒත් මම ජෝතිට වෛර කරන්නේ නැහැ. මං හැමදාම මා සහභාගි වන වැඩ සටහන්වලදී ජෝතිගේ නම නොවරදවාම සඳහන් කරනවා.එහෙත් ඔබ ජෝතිපාලයන් වෙනුවෙන් පැවැත්වෙන උපහාර ප්‍රසංගයන්ට සහභාගි වෙන්නේ නැහැ නේද?ඒක මගේ පෞද්ගලික තීරණයක්. ජෝති වෙනුවෙන් උපහාර පවත්වන බොහෝ දෙනෙකු කරන්නේ ජෝතිගේ ගීත ගයන ‘කොපි කැට්ලා’ ගෙන්වා ගෙන ඒ ගීත විකෘති කරන එකනේ. ජෝතිට පුතාලා නැහැනේ.පුතාලා උන්නා නම් ඔවුන් ජෝති වෙනුවෙන් පවත්වන උපහාර ප්‍රසංග ගැන සලකා බලා මා ද සහභාගි වෙන්න ඉඩ තිබුණා. පසුගියදා මිල්ටන් මල්ලවආරච්චි වෙනුවෙන් රනිල් පැවැත් වූ ප්‍රසංගයට මම සහභාගි වුණා. ඒ මිල්ටන් වෙනුවෙන් රනිල්ට කළ විශේෂයක්. මා ඕස්ට්‍රේලියාවේ ගී ගයන්න ගිය අවස්ථාවේ දී රනිල් යුග ගී ගයන්න විශේෂයෙන්ම මෙල්බන් හා සිඩ්නිවලටත් ආවා.“සමහර ගී පද රචකයින් සහ සංගීතඥයින් පල් හොරු” කියා ඔබ කර ඇති ආන්දෝලනයට තුඩු දී ඇති ප්‍රකාශයේ සත්‍යතාව කුමක් ද?මං කවදාවත්ම එහෙම ප්‍රකාශයක් කළේ නැහැ. විශේෂයෙන් ඔය ‘පල් හොරු’ කතාව මං කිව්වේ ගායක ගායිකාවන්ටයි. ඒ මගේ ගීත හොරෙන් පටිගත කර මුදල් හම්බ කරන, වේදිකා වල ගීත ගායනා කරලා මුදල් උපයන පල් හොරු පිළිබඳවයි.ගී පද රචකයින්ට සහ සංගීතඥයින්ට මං පල් හොරු කිව්වේ නැහැ. (“මාත්තෙක්ක ඔය සාකච්ඡාව කළේ එක්තරා පුවත්පතක මාධ්‍යවේදියෙක්. ඔහු ළඟ තිබෙනවා පටිගත කළ අපේ කතාබහ. ඕනෑ කෙනෙකුට එයට සවන් දීලා සත්‍ය අසත්‍ය දැන ගන්න පුළුවන්” යයි සිහිපත් කරමින්...) මෙහිදී තවත් විශේෂ කරුණු දෙකක් කියන්න ඕනේ එම කතාබහ ගැන.(“මෙයත් නොවරදවාම පළ කර දෙන්න” යයි ඉල්ලමින්) මම කිව්වේ ජනාධිපතිතුමාගෙයි ශිරන්ති මැතිනියගෙයි විවාහ මංගල්‍යයට මමයි ලෙසුයි (සැමියා) ගියේ මේ ගෙදර ඉඳන් කියලයි. පැහැදිලිවම එය මම කිව්වේ - ‘මේ ගෙදරදී තමයි මම ගියේ මඟුල් ගෙදර’ කියලා.එය ඔහු පටිගත කළ පටයේ පටිගත වෙලා තිබෙනවා. අනිත් කාරණය තමයි - ‘හැම චැනල් එකෙන්ම ජජ් බෝඩ් එකට (විනිශ්චය මණ්ඩලයට) නවක ගායක ගායිකාවන්ගේ වැඩ සටහන්වලට එන්න කියලා කතා කරනවා.ඒත් මම ඒ කිසි එකකට යන්නෙ නැහැ, මට කතා කරන්න එපා, මං එන්නෙ නැහැ කියා මං කියලා තියෙනවා කියපු කාරණයයි. ඔහු පළ කරලා තියෙන්නේ - ‘මට ඒවාට කතා කරන්නේ නැහැ, මගේ මුදල වැඩි නිසා’ යනුවෙනුයි. මම එහෙම මුදලක් ගැන සඳහන් කෙරුවෙවත් නැහැ.ඔබේ එම කතා බහේ දී “දේශපාලනඥයින්ට කොන්ද නමන්නේ නැහැ” කියලත් ඔබ ප්‍රකාශ කළාලු නේද?නැහැ, එහෙම කොන්ද නමන කතාවක් මං කිව්වේ නැහැ. දේශපාලනය ගැන මම කවදාවත් කතා කරන්නේ නැහැ. එය මගේ සිරිතක්. මෙච්චර කාලයකට මගේ නම ඔවැනි කුණු ගොඩකට පැටලැවිලා නැහැ. අන්තර්ජාලයේ දුරදිග නොබලා ඕනෑ නැති දේවල් ඊර්ෂ්‍යාකාර කුහක සිත් ඇති පුද්ගලයින් සඳහන් කරනවා. මං වැරදි කරන්නේ නැති නිසා ඒවා පිළිබඳව මම කබල වෙන්නෙ නැහැ. ඒත් සමහර විට ජනාධිපතිතුමාගෙයි ශිරන්ති මැතිනියගෙයි සිත් රිදෙන්න පුළුවන් නිසා ඒ ගැන පමණයි මං ළතැවෙන්නේ.මේ අවස්ථාවේ දී ඔබේ ගීත රසික රසිකාවියන්ට ඔබ දෙන පණිවිඩය කුමක් ද?පෙබරවාරි 9 වැනි දා සවස 6.30 ට නෙළුම් පොකුණ මහින්ද රාජපක්ෂ රඟහලේ දී ඔබ වෙනුවෙන් මම සජීවීව ගීත ගායනා කරනවා. එන්න, මාත් එක්ක ගී රස විඳින්න. මේ දිනවල ගොඩක් ජනපි‍්‍රය ‘සුජාත දියණිය’ ටෙලි නාට්‍යයට මා ගැයූ තේමා ගීතය වන ‘ගහකොළ මල් ගල් ගැසී බලා සිටිනවා’ ගීතයත් එදාට සජීවි ලෙසින් ඔබ සමඟ ගයන්නත් මම බලාපොරොත්තු වෙනවා.ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>03</day>
    </date>
    <link>http://www.silumina.lk/2013/02/03/_art.asp?fn=av13020323</link>
    <topic>පළමු අන්තර්ජාතික සම්මානය ‘ගම්පෙරළිය’ ටද?</topic>
    <author>ඈෂ්ලි රත්නවිභූෂණ</author>
    <content>පළමු අන්තර්ජාතික සම්මානය ‘ගම්පෙරළිය’ ටද?පසුගිය ජනවාරි මස 21 වැනිදා ශ්‍රී ලාංකේය සිනමාවට 66 වසරක් පිරීම හා ජාතික චිත්‍රපට සංස්ථාවට 41 වසරක් පිරීම නිමිති කොට ගෙන උත්සවයක් ජාතික චිත්‍රපට සංස්ථාව මඟින් ඔවුන් ගේ සිනමා හලේ දී සංවිධානය කර තිබිණ.උලෙළේ මුඛ්‍ය තේමාව වූයේ ආචාර්ය ලෙස්ටර් ජේම්ස් පීරිස් විසින් දේශීය සිනමාවට කරන ලද සේවය අගය කිරීමය. ඔහුගේ මෙහෙය අගය කිරීමේ කතාව පැවැත්වූයේ රවීන්ද්‍ර රන්දෙණියයි. ඔහු දක්ෂ නළුවෙක් පමණක් නොව සිංහල හා ඉංග්‍රිසි භාෂා දෙකම චතුරව හැසිරවිය හැකි කථිකයෙක් ද වෙයි.ඔහු ආචාර්ය ලෙස්ටර් ජේම්ස් පීරිස් අතින් ‘රේඛාව‘ නිර්මාණය වීමත් ‘ගම්පෙරළිය’ 1965 දී ඉන්දියාවේ අන්තර්ජාතික සිනමා උලෙළේ දී රණ මයුර සම්මානය දිනාගැනීමත් පිළිබඳ දීර්ඝ හැඳින්වීමක් කළේය.රවීන්ද්‍ර එහිදී සඳහන් කළේ ‘ගම්පෙරළිය’ ට පෙර කිසිදු ලාංකේය සිනමා කෘතියක් අන්තර්ජාතික ගෞරවයට පාත්‍ර නොවූ බවයි. එම කතාව ඇසීමෙන් පසු මෙම තීරුව ලිවීමේ අදහස ජනිත විය.’ටයිම්ස් ඔෆ් සිලෝන්’ පත්‍රයේ ලන්ඩන් නියෝජිත වශයෙන් සේවය කළ ලෙස්ටර් ශ්‍රී ලංකාවට පැමිණියේ එවකට රජයේ චිත්‍රපට අංශයට එකතු වී සිටි රැල්ෆ් කීන් නමැති බ්‍රිතාන්‍ය වාර්තා සිනමාකරුගේ බලවත් ඉල්ලීම මතය.එවකට ලෙස්ටර් ලන්ඩනයේදී කෙටි චිත්‍රපට තුනක් නිර්මාණය කර තිබූ අතර ඒවා රැල්ෆ් කීන් නරඹා තිබුණි. ශ්‍රී ලංකාවට පැමිණි ලෙස්ටර් රජයේ චිත්‍රපට අංශය වෙනුවෙන් 1954 දී “වියළි කලාපය ජය ගනී” යනුවෙන් මිනිත්තු 14ක චිත්‍රපටයක් තිර රචනය ලියා අධ්‍යක්ෂණය කළේය. දෙවන චිත්‍රපටය වූයේ 1955 දී අධ්‍යක්ෂණය කළ ‘රැකෙනු නැතිනම් තැවෙනු”ය.’වියළි කලාපය ජයගනී’ මැලේරියා රෝගය මර්දනය කිරීම සඳහා රජයේ ක්‍රියා මාර්ග පැහැදිලි කරන්නකි. මේ වන විට ඉතාලි ජාතික ජුලියෝ පෙටෙ‍්‍රීනි, බ්‍රිතාන්‍ය ජාතික රැල්ෆ් කීන්, ජෝර්ජ් වික්‍රමසිංහ හා ප්‍රඥාසෝම හෙට්ටිආරච්චි වැන්නන් විශිෂ්ට වාර්තා චිත්‍රපට රාශියක් ම නිර්මාණය කර තිබුණු අතර ඒවා චිත්‍රාගාර ක්‍රමයෙන් බැහැරව යමින්, කෘත්‍රිම ආලෝකය වෙනුවට ස්වභාවික ආලෝකය භාවිතා කරමින් නිර්මිත කෘති විය.‘රේඛාව‘ 1956 බිහි වන විට මෙම පසුබිම නිර්මාණය වී තිබූ අතර ලෙස්ටර් ජේම්ස් පීරිස් සමඟ ‘රේඛාව‘ට දායක වූ විලියම් බ්ලේක් සහ ටයිටස් තොටවත්ත රජයේ චිත්‍රපට අංශයේ ලෙස්ටර් සමඟ වැඩ කළ අය වූහ.1963 දී තැනූ ‘ගම්පෙරළිය’ නවදිල්ලි නුවර පවත්වන ලද අන්තර්ජාතික ඉන්දියානු සිනමා උලෙළේ දී රණමයුර සම්මානය ලබා ගත්තේ 1965 දීය. (එය එහි නිෂ්පාදක ඇන්ටන් වික්‍රමසිංහ ළඟ තිබූ අතර එය වැඩි කල් නොගොස් අතුරුදන් විය) ‘ගම්පෙරළිය’ මෙම සම්මානය ලබාගන්නට පෙර රජයේ චිත්‍රපට අංශය මඟින් නිෂ්පාදනය කළ චිත්‍රපට කීපයක්ම ලෝකයේ උසස්තම ජාත්‍යන්තර සිනමා උත්සවයන් හි දී සම්මානයට පාත්‍ර විය.ප්‍රඥාසෝම හෙට්ටිආරච්චි වර්ණයෙන් තැනූ මිනිත්තු 20ක චිත්‍රපටයක් වූ ‘අත්කම්, ගෙත්තම් හා කැටයම්’ 1959 අන්තර්ජාතික වෙනිස් සිනමා උලෙළේ දී ගෝල්ඩන් මර්කරි සම්මානය ද, 1961 දී වර්ණයෙන් තැනූ ‘ජන ලීලා’ 1962 කාර්ලෝවිවාරි ජාත්‍යන්තර සිනමා උලෙළේ දී ගෞරව සඳහනක් ද, එම වසරේදී ම වෑන්කුවර් ජාත්‍යන්තර සිනමා උලෙළේ දී කුසලතා සහතිකයක් ද, අර්වින් දසනායක වර්ණයෙන් තැනූ ‘වන සත්ව‘ 1959 දී වෑන්කුවර් ජාත්‍යන්තර සිනමා උලෙළේ දී ගෞරව සඳහනක් ද දිනාගෙන ඇත. මෙහිලා මා සඳහන් කර ඇත්තේ අප ගේ වාර්තා චිත්‍රපට 1965 වසරට පෙර ලබාගෙන ඇති ජාත්‍යන්තර ජයග්‍රහණයන්ගෙන් කීපයක් පමණි.ඈෂ්ලි රත්නවිභූෂණකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>03</day>
    </date>
    <link>http://www.silumina.lk/2013/02/03/_art.asp?fn=av1302038</link>
    <topic>විජේ මල්ලිගෙ කොලොම</topic>
    <author/>
    <content>විජේ මල්ලිගෙ කොලොමබර්ත්ඩේස් කිව්වම ඉතින් එක එක්කෙනා, එක එක නම් දාලා, හැට පනිනකල්ම වුණත් සෙලිබ්‍රේට් කරන ඉවෙන්ට් එකක් නේ. සිල්වර්, ගෝල්ඩන්, සෙන්ටිනරි, ඔය එක එක රෙකෝඩ්ස් එක්ක ජුබිලි ගන්නවනේ අපේ බිග් මැච් කට්ටිය එතකොට, ඔය ආර්ට් ෆීල්ඩ් එකේ කට්ටිය වුණත්.අපි නිකමට අපේ ශ්‍රී ලංකා සිනමා කියල හිතමුකො. සිල්වර් ජුබිලි ඔෆ් සිනමා ගෝල්ඩන් ජුබිලි ඔෆ් සිනමා කියල සෙලිබ්‍රේට් කරල ඉවරයිනේ දැන්.පහුගිය දවස්වල ඒ ජාතියෙ බර්ත් ඩේ එකක් සෙලිබ්‍රේට් කළාලු රහසෙම වගේ. ඒවගේ පාටීස් ගන්නකොට ලෝකෙ වටේ ඉන්න හැමෝටම ඉන්වයිට් කරන්නෙ නෑලු. ඒත් ඉන්වයිට් කරපු ලොක්කො බක්කො ටිකවත් එදා ඇවිත් නෑ කියල විජේ මල්ලිට රිපෝට් වුනේ.සොරි මෙයාලා. මාර අප්සෙට් එකනේ, විජේ මල්ලි තාම කිව්වෙ නෑනේ මොකක්ද මේ බර්ත් ඩේ පාටි එක කියලා. පාටියක් කිව්වට පාටි දෙකක්මලු එකට ගත්තෙ. ලෝකල් සිනමා ඉන්ඩස්ට්‍රි එකට සික්ස්ටි සික්ස්ලු. එතකොට සිනමාවෙ මහගෙදරට, ෆෝටි වන්ලු.විජේ මල්ලිගෙ මොළේ කොලොප්පන් වුණා මේ සෙකන්ඩ් බර්ත්ඩේ කට්ටිය කවුද කියල. ඒගොල්ලො කියන විදියට. සිනමාවේ මහ ගෙදර? අප්පට සිරිගජ කිව්වලු. විජේ මල්ලි තාම ෆුල් ට්‍රයි එක දෙනව එතකොට සිනමාවේ පුංචි ගෙදර කොහේද තියෙන්නෙ කියල හොයාගන්න.ඔන්න අපේ ටෙලිවිෂන් සීන් එකේ නම් මහගෙදර තියෙනවා. පුංචි ගෙදර තියෙනවා. පුංචිම ගෙවලුත් තියෙනවා. ඒ වුණාට සිනමාවෙ මහගෙදරක් නම් විජේ මල්ලිට මීටර් වෙලාම නෑ.නොට් ටු වොරි, එහෙම තියෙනවම කියල හිතාගෙන, පහුවෙලා හරි විජේ මල්ලිගෙ බිලේටඩ් බර්ත් ඩේ විෂස් මෙන්න. මෙනි හැපි රිටර්න්ස් ශ්‍රී ලංකා සිනමා. මෙනි මෙනි හැපි හැපි රිටර්න්ස් ටු ෆිල්ම් කෝපරේෂන්.එදා 21 ජනවාරි බර්ත්ඩේ සෙලිබ්‍රේෂන් එකට මාර අයිටම්ස් ටිකක් තිබුණ කියල විජේ මල්ලි දැනගත්තෙ බර්ත්ඩේස් වෙනුවෙන් ප්‍රින්ට් කරල තිබුණු සුවනියර් ද (Souvenir) මොකක්ද කියල අමුතුම ජාතියෙ භාණ්ඩයක් විජේ මල්ලිගෙ අතටත් ලැබුණු නිසයි.ඒක ගැන පස්සෙ කතා කරමුකො. මේන්න එදා බර්ත් ඩේ බෑෂ් එකේ අයිටම්ස්. ඈස් යූෂුවල් ඒවා අමුත්තො පිළිගැනීම, පහන් සිළු දැල්වීම, පිළිගැනීම, මේ ජාතියෙ ඉවෙන්ට්ස් බලන් ඉන්න බැරුව කල් ඇතුව ඩෙඩ් ඇන්ඩ් ගෝන් වෙච්ච කට්ටිය සිහිකිරීම, ෆිල්ම් කෝපරේෂන් කන්සෙප්ට් එකේ අයිතිකාරි ලේට් සිරිමා බණ්ඩාරනායක මැඩම්ගෙ පින්තූරෙට මල්මාලා දැමීම, 66 බර්ත් ඩේ එකේ දි ඩොක්ටර් ලෙස්ටර් ජේම්ස් පීරිස් ලකුණ උපහාර පිදීම, කෑෂ් එවෝඩ් එක, අසිරිමත් සිනමාවේදියා ලෙස්ටර්, පොතේ ලෝන්ච් එක, මිනිස්ටර්ගෙ කතාව ලෙස්ටර් ගැන ඩොකියුමන්ට්‍රි ෆිල්ම් එක, ඩොක්ටර් චරිත හේරත්ගෙ කතාව, සිනමා වසන්තය, ඩොකියුමන්ට්‍රිය, වසන්තය ගැන චෙයාර්මන්ගෙ කතාව, අන්තිමට පෙන්ෂන් ගෙවීම, ස්තුතිය, සංග්‍රහය වගේ සිරාබිරා කෑලිත් ඉවර වුණාට පස්සෙ ලෙස්ටර්ගෙ ‘ගොළු හදවත’ ස්ක්‍රීනින් එක.වාසනාවට ‘ගොළු හදවතේ’ සුගත් කලින්ම තමුන්ගෙ සිනමා ලෝකෙට ගිහින් හිටියෙ. බලාගෙන ගියාම කොච්චර කෝටියක් වැඩද? එහෙම නැතුව බෑනේ බර්ත්ඩේස් දෙකක් ම එකපාර ඩබල් දාලා සෙලිබ්‍රේට් කරන කොට.අනේ විජේ මල්ලිට නම් දුක හිතුනෙ ඔය තරම් වැඩ කෝටියක් එක්ක මාර බර්ත් ඩේ බෑෂ් එකක් ගන්න තරම් දෙයක් මේ සික්ස්ටි සික්ස් බර්ත් ඩේ වෙනකොට ලෝකල් සිනමාවෙ වෙලා තියෙනවද කියලයි. කෝපරේෂන් චෙයාර්මන් බොස් හරි, සිනමාව ගැන ප්‍රසිඩෙන්ට්ට ඇඩ්වයිස් කරන්න ඉන්න රන්දෙණිය ලොක්ක හරි කියන ඔය වසන්ත ප්‍රොජෙක්ට් එක ආවම සිනමාවට මොනව වෙයිද කියල නම් දන්නෙ නෑ.හැබැයි, අද මේ 2013 ජනවාරි වෙන කොට නම් බර්ත්ඩේ පාටීස් දාලා සෙලිබ්‍රේට් කරන්න තරම් ආතල් ලෝකල් සිනමා ඉන්ඩස්ට්‍රි එකක්වත් ආර්ට් එකක්වත් නෑ කියන තැන තමයි විජේ මල්ලි ඉන්නෙ. විජේ මල්ලිලා මොනවද දන්නෙ මේ සික්ස්ටි සික්ස් නොට් අවුට් දණගාන ෆිල්ම්ස් ඉන්ඩස්ට්‍රි එක ගැන.අර සුවනියර් එකේ නම් කට්ටියක් මාර ටෝක්ස් ටිකක් දීල තිබුණා. ඇඩ්වයිසර් රන්දෙණියගෙන් පටන් ගත්තම ඇක්ටර්ස්ලා, ඇක්ටර් ප්‍රොඩියුසර්ස්ලා. සනත් ගුණතිලක, අර්ජුන කමලනාත්, එතකොට ජැක්සන් ඇන්තනි වගේ ග්‍රේට් සිනමා පර්සනැලිටීස්ල තමයි, සිනමා අර්බුදෙ (එහෙම එකක් තියෙනවද අනේ) ගැන කියල පුරවල තමුන්ගෙ අයිඩියාස්, සොලියුෂන්ස් ඉදිරිපත් කරන්නෙ.විජේ මල්ලිට නම් හිතෙන්නෙ කෝ, කවුරුවත් මේ සිනමා පන්ඩිට්ස්ලගෙ අලුත් අදහස්, යෝජනා චෝදනාවලට ඇහුම්කන් දෙන්න නෑ වගේ කියලයි. එහෙම නැත්නම් අනේ ඔය කතාබහ, දැන් කොච්චර කාලෙක ඉඳල ද අපිට ඇහෙන්නෙ.විජේ මල්ලිගෙ කල්පනාව නම්, ඔය සිනමාවෙ මහගෙදර ද මොකක්ද කියන වෙල්ෆෙයාර් සොසයිටි එක වහල දාලා, ප්‍රයිවෙට් කොම්පැනියක් පටන් ගන්න කියල කවුරුහරි ජනාධිපතිතුමාට ඇඩ්වයිස් කරන්න ඕන කියලයි.එතකොට කම්පැනිස් අතරේ කම්පිටිෂන් එයි, හොඳ ෆිල්ම්ස්වලට ප්ලේස් එකක් තියෙයි. ඕඩියන්ස් ගෙන්න ගන්න බැරි ෆිල්ම්ස් හදන්න නම් ප්‍රයිවෙට් කොම්පැනීස් එන්නෙ නෑනේ. දැන් ඔය ආණ්ඩුවෙ ගෑස් තියෙන්නෙ ප්‍රයිවෙට් ගෑස් එක්ක. ආණ්ඩුවෙ ඉන්ෂුවරන්ස් එක්ක ප්‍රයිවෙට් ඉන්ෂුවරන්ස්. ආණ්ඩුවෙ බැංකු ප්‍රයිවෙට් බැංකු. මොකද ඔය ඉන්ඩස්ට්‍රීස් එකක්වත් පාඩුවට දුවනවද?අමතක වෙන්න ඉස්සර වෙලා අන්තිම ලාස්ට් කමෙන්ට් එක කෝපරේෂන් සුවනියර් එක ගැන. මේකෙ එඩිටර් කෙනෙකුගෙ නමක් ගමක් නෑ. හතළිස් එක්වෙනි බර්ත්ඩේ එකට සිනමාවෙ මහගෙදර ප්‍රින්ට් කරන මේ ජාතියෙ සුවනියර් එකක් දැක්කම මහගෙදර සයිස් එක අපිට ටොප් එකට හිතාගන්න පුලුවන්.බ්ලෑන්ක් පිටු හතරකට පස්සෙ හැම ඔත්තෙ පිටුවක්ම කලර් ඇඩ්ස්වලින් පුරවල ආර්ටිකල්ස්වලට වද දීල ගහපු සුවනියර් එකක් විජේ මල්ලිගෙ ජීවිතේ ෆස්ට් ටයිම් දැක්කෙ. කාටද ආඩම්බර?කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>03</day>
    </date>
    <link>http://www.silumina.lk/2013/02/03/_art.asp?fn=av1302039</link>
    <topic>‘ශ්‍රී සිද්ධාර්ථ ගෞතම’ බුදුන්ට අගෞරව කරන චිත්‍රපටයක්</topic>
    <author>හේමාලි විජේරත්න</author>
    <content>‘ශ්‍රී සිද්ධාර්ථ ගෞතම’ බුදුන්ට අගෞරව කරන චිත්‍රපටයක්දයාවංශ ජයකොඩිආසියා ආලෝක පදනම වෙනුවෙන් නවින් ගුණරත්න නිෂ්පාදනය කළ සමන් වීරමන් අධ්‍යක්ෂණය කළ ‘ශ්‍රී සිද්ධාර්ථ ගෞතම’ චිත්‍රපටය පසුගිය 24 වැනිදා සිට ඊ.ඒ.පී. මණ්ඩලයේ සිනමා ශාලාවල ප්‍රදර්ශනය ආරම්භ කළා. ‘සිද්ධාර්ථ’ චිත්‍රපටය ප්‍රදර්ශනය ආරම්භවෙත් ම මෙරට පොත් ප්‍රකාශකයින් අතර ඉහළින්ම වැජඹෙන, විශේෂයෙන් ම බෞද්ධ පොත පත ප්‍රකාශයට පත් කරනු ලබන ප්‍රකාශකයෙකු වන දයාවංශ ජයකොඩි මහතා මෙම චිත්‍රපටය පිළිබඳ වෙනස්ම මතවාදයක සිටින බව දැනගන්නට ලැබුණා. මෙවර අපේ කතා බහ වෙන්වූයේ ඔහු ‘සිද්ධාර්ථ’ චිත්‍රපටය පිළිබඳ පළකළ අදහස් වෙනුවෙනි.ඔබ ‘සිද්ධාර්ථ’ චිත්‍රපටය පිළිබඳ දැනගත්තේ කොහොමද?මෙවැනි චිත්‍රපටයක් හැදෙනවා කියන හාහෝව පුවත්පත්වලින්, ජනමාධ්‍යවලින් දැනගත්තා.මේ දැනගැනීමෙන් පසු ඔබ චිත්‍රපටය නරඹන්න ගියාද?නෑ. මම චිත්‍රපටය නරඹන්න ගියේ නෑ. ඒ චිත්‍රපටය නැරඹීමට මගේ කිසිම අදහසකුත් නෑ.එතකොට ඔබ මේ චිත්‍රපටය ගැන කතා කරන්නේ චිත්‍රපටය නරඹන්නේ නැතුවද?ඔව්. නමුත් මේ චිත්‍රපටයේ පූර්ව ප්‍රචාරක පටය (ට්‍රේලර් එක) මම නැරඹුවා. ඒකත් මට නරඹන්න සිද්ධවුණේ අහම්බෙන්. මම ඊයේ පෙරේදා දවසක ‘තලාෂ්’ කියන හින්දි චිත්‍රපටය නරඹන්න ගියා. ඒ චිත්‍රපටය නරඹන අතරතුර තමයි ‘සිද්ධාර්ථ’ චිත්‍රපටයේ ට්‍රේලර් එක මම දැක්කේ. ඒක දැකපු මොහොතේ සිට මගේ හිත කම්පාවට පත්වුණා.ඇයි ඒ?දෙතිස් මහා පුරුෂ ලක්ෂණයන්ගෙන් සමන්විත වූ අපේ බුදුරජාණන් වහන්සේගේ තරුණ අවධිය ඒ කියන්නේ සිද්ධාර්ථ කුමාරයා ගේ චරිතය නළුවෙක් රඟපානව දකිනකොට මගේ හිත වේදනාවට පත් වුණා.බුදුරජාණන් වහන්සේගේ කුමාර අවදියට සමකළ හැකි, ඒ චරිතය රඟ පෑ හැකි කෙනෙක් මේ ලෝකයේ සිටිය හැකිද? බුදුරජාණන් වහන්සේට ගෞරව කරන, උදේ හවස බුදුන් වඳින මා වැනි හොඳ බෞද්ධයකුට එය වේදනාවට කාරණයක්.මේක සම්පූර්ණයෙන් ම බුදුරජාණන් වහන්සේට කරන අගෞරවයක්. අපි නොයෙක් විට අහලා දැකලා තිබෙනවා බුදුන්වහන්සේගේ රුව ටී - ෂර්ට්වල ගහපු අවස්ථා, සපත්තු අඩිවල ගහපු අවස්ථා, කාන්තා යට ඇඳුම්වලට යොදාගන්නා අවස්ථා.මේ සියලු දේට වඩා උන්වහන්සේගේ චරිතය මෙවැනි ගිහි නළුවෙකු ලවා රඟපෑම බුදු දහමට කරන ලොකුම අගෞරවයක් විදියට මම දකිනවා. අනිත් එක තමයි මේ චිත්‍රපටය හදපු අය තේරුම් අරන් තිබෙනවා මේ චරිතය ලංකාවේ කිසිම නළුවෙකුට රඟපාන්න බැරි බව.ඒ නිසා තමයි මේ චරිත ආනයනය කරල තිබෙන්නේ. දෙතිස් මහා පුරුෂ ලක්ෂණයන්ගෙන් සමන්විත බුදුරජාණන් වහන්සේගේ කුමාර අවධිය මේ කාටවත් රඟපාන්න බැරි බව මේක අනුමත කළ අය දන්නේ නැත්ද? මේ වෙලාවේ මට මතක් වෙන්නේ සුණක්ඛත්ත හාමුදුරුවන්ගේ කතාව.උන්වහන්සේ බුදුරජාණන් වහන්සේ පසු පස්සේ නිරන්තරව සිටියත් කිසිදු දිනයක නිර්වාණ අවබෝධය ලබන්න බැරි වුණා. බුදුරජාණන් වහන්සේ පසුපස්සේ යන ගමන් නිරුවතින් භාවනා කරන කෙනෙක් දැක ‘ස්වාමිනි අන්න රහතන් වහන්සේ කෙනෙක්’ යැයි කීවා. එවැනි පුද්ගලයෝ මේ සමාජයෙත් ඇති.ඒ විතරක් නෙමෙයි බුද්ධ චරිතයේ එන සිදුහත් කුමාරයාගේ පිය රජ්ජුරුවන් වන සුද්ධෝදන රජතුමා කියන්නේ පසු කලෙක රහත් භාවයට පත්වෙන රහතන් වහන්සේ නමක්. ඒ රහතන් වහන්සේගේ චරිතයට රන්ජන් රාමනායක වැනි නළුවෙකු යොදා ගැනීම කොහොම අනුමත කරන්නද?ඒ වගේම තමයි යශෝදරා දේවියගේ චරිතයත්. යශෝදරා දේවිය සිදුහත් කුමාරයගේ පි‍්‍රයම්බිකාව වන්නට කල්ප ගණන් පෙරුම් පිරූ තැනැත්තියක්. අපි අහලා තියෙන්නේ ඇය ලේන කුලයේ සිටම උන්වහන්සේ පතමින් පසු පස ආව පින්වන්තියක් විදියට. ඒ විතරක් නොවෙයි එතුමිය පසු කලෙක රහත් භාවයට පත්වූ තැනැත්තියක්. ඒ උතුම් කාන්තා චරිතය කවුද මේ රඟපාන්නේ? මේ තරම් පාප කර්මයක් තවත් තියනවද කියලා මට හිතුණා.ඔබ මෙවැනි ප්‍රකාශ කරන්නේ වගකීමෙන්ද?මෙවැනි උතුම් චරිත පස්පවම කරන ගිහි නළුවන් සහ නිළියන් යොදාගෙන කරන එක ලොකුම අගෞරවයක්. බුදුරජාණන් වහන්සේට මේ තරම් අගෞරවයක් ලංකාවේ කවුරුත් කරල නෑ.මේ චිත්‍රපටය නිර්මාණය කිරීමේදී ඒ සඳහා උපදේශකත්වයට ගිහි පැවිදි විද්වතුන් රැසක් සිටි බව සඳහන් වුණා. එසේම එහි මාධ්‍ය දර්ශනය නැරඹීමට භික්ෂූන් වහන්සේලා රැසකුත් පැමිණ සිටියා. නමුත් ඒ කිසිවෙකුත් තවම නම් මෙවැනි විරෝධයක් කිසිදු මාධ්‍යයකින් දක්වා නෑ.ඒක තමයි මටත් තිබෙන ප්‍රශ්නේ. හොඳ බෞද්ධයකු විදියට මට ඇස් කන් පියාගෙන ඉන්න බෑ. මේ රටේ මහා නායක හාමුදුරුවරු ඉන්නවා, උපකුලපති හාමුදුරුවරු ඉන්නවා. විශිෂ්ට ධර්ම කථික හාමුදුරුවරු ඉන්නවා. බෞද්ධ මහා සම්මේලනයක් තිබෙනවා.බොදු බල සේනාවක් ඉන්නවා. මේ අය මොකද නිහඬ කියලා මට හිතෙනවා. බුදුහාමුදුරුවෝ කොයිම වෙලාවකවත් මිත්‍යා දෘෂ්ටිකයින් සමඟ එකට ඉඳගෙන කොයිම මොහොතකවත් දානේ වළදලා නෑ. නමුත් අද බුද්ධ පුත්‍රයන් ලෙස පෙනී සිටින අය මිත්‍යා දෘෂ්ටික ආගමික ස්ථානවලට ගිහින් බත් කනවා. එහෙම කාපු අයට මේක ප්‍රශ්නයක් නොවන්න පුළුවන්.චිත්‍රපටය නොදැක පූර්ව ප්‍රචාරක පටය පමණක් දැක මෙවැනි අදහස් පළකිරීම සාධාරණ නැතැයි කෙනෙකු ඔබට චෝදනා කළොත්?මම මේ කතා කරන්නේ චිත්‍රපටය ගැන නොවෙයි. එහි සිනමාත්මක බව ගැනවත්, නළු නිළියන්ගේ රංගනය ගැනවත් නොවෙයි. මම කතා කරන්නේ මේ චිත්‍රපටය නිෂ්පාදනය කිරීම ගැන පමණි. මීට ප්‍රථමත් මෙවැනි බෞද්ධ තේමා ආශි‍්‍රතව චිත්‍රපට කෙරුණා.ඒත් එහි සිදුහත් චරිතය හෝ බුද්ධ චරිතය කිසිවකුත් නිරූපණය කළේ නෑ. ‘මහින්දාගමනය’ චිත්‍රපටයේ මිහිදු මහ රහතන් වහන්සේ පවා චරිතයක් හැටියට හඳුන්වා දුන්නේ නෑ.කොහොම වුණත් මේවායේ මූලික පරමාර්ථය වුණේ මුදල් ඉපයීම. හොඳ දෙයක් සමාජයට තිළිණ කිරීම නොවෙයි. අද පන්සල්වල පවා මුල්තැන ලැබෙන්නේ මුදල් උපයන දේවල්වලට. බුදුහාමුදුරුවන්ගේ පාමුල ඉස්සරලම දකින්න තිබෙන්නේ පිංකැටේ. පිං කැටයක් නැති එකම බෞද්ධ සිද්ධස්ථානයයි මම දැකලා තියෙන්නේ. ඒ මහමෙවුනා අසපුව.ක්‍රිස්තුස් වහන්සේගේ චරිතය නම් විවිධ අවස්ථාවල විවිධ නළුවන් රඟ පා තිබෙනවා නේද?ඔව්. නමුත් ඒ චරිතය රඟපාපු නළුවන් කවුරුත් අද ජීවතුන් අතර නෑ.ඔබ කියන්නේ ‘සිද්ධාර්ථ’ වැනි චිත්‍රපටයක් නිෂ්පාදනය නොවිය යුතුයි කියලද?ඔව්. ඒකෙන් වෙන්නේ බුදුරජාණන් වහන්සේට අගෞරවයක්. අනෙක් පැත්තෙන් මේ චිත්‍රපටය නරඹන අපේ අනාගත පරපුර වැරැදි ආදර්ශ ගන්න පුළුවන්. සුද්ධෝදන රජ්ජුරුවෝ කවුද ඇහුවම ‘රන්ජන් රාමනායක’ කියලා උත්තර දෙන්නත් අනාගතයේ බැරිකමක් නෑ.දෙතිස් මහා පුරුෂ ලක්ෂණවලින් සමන්විත ඒ අසම සම බුදුරජාණන් වහන්සේගේ සිදුහත් චරිතය මේ කොහෙවත් යන පැඟිරි නළුවෙකුට රඟපාන්න පුළුවන්ද? මම බෞද්ධයකු හැටියට කෙනෙකුට විපතක් වෙනව දකින්න කැමැති නෑ. නමුත් මෙවැනි අගෞරවනීය වැඩවලට එකතුවන හැමදෙනාටම දිට්ඨ ධම්මවේදනීය කර්මය පළ දෙන්න පුළුවන්.ඔබ මීට ප්‍රථම මේ ආකාරයෙන් ම ‘සූරිය අරණ’ චිත්‍රපටයේ ට්‍රේලරය දැක චිත්‍රපටය ගැන යම් ප්‍රකාශ කළා නේද?ඔව්. මම හිතනවා ‘සූරිය අරණ’ දුවන්න ඒකත් හේතුවක් වුණා කියලා.බෞද්ධ පොත පත ප්‍රකාශයට පත් කරන ප්‍රකාශකයකු විදියට ඔබටත් කෙනෙක් චෝදනා කළොත් ඔබත් කරන්නේත් බුදු බණ විකිණීම කියලා?ව්‍යාපාරිකයකු හැටියට මගේ මේ ප්‍රකාශ මට පාඩුවෙන්න පුළුවන්. කෙනෙකු මට එහෙම චෝදනා කරන්නත් පුළුවන්. ඒ වුණාට මම බෞද්ධ පොත් පත් පළ කරන්නේ මුදල් ඉපයීමේ පරමාර්ථයෙන් නෙවෙයි. ධර්ම පොත පතවලින් ලැබෙන ලාභයෙන් සම්පූර්ණයෙන් ම මම යොදවන්නේ බුද්ධ ශාසනයේ දියුණුවට. කොහොම නමුත් මේ ප්‍රශ්නය පිළිබඳ මේ රටේ විද්වත් ස්වාමීන් වහන්සේලාගේ තර්ක විතර්ක මම බලාපොරොත්තු වෙනවා. මම වැරදි නම් මට ඉගෙන ගන්න කියලා දෙන්න කියලා ඉල්ලා සිටිනවා.(සංවාදයට විවෘතය)හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>03</day>
    </date>
    <link>http://www.silumina.lk/2013/02/03/_art.asp?fn=av13020310</link>
    <topic>එච්.ඒ.පෙරේරා ගුණ සමරුවට ළමා නාට්‍ය වැඩමුළුවක් හෙට</topic>
    <author/>
    <content>එච්.ඒ.පෙරේරා ගුණ සමරුවට ළමා නාට්‍ය වැඩමුළුවක් හෙටප්‍රවීණ රංගන ශිල්පී එච්.ඒ.පෙරේරා අභාවප්‍රාප්තව වසර තුනක් පිරීම නිමිත්තෙන් ළමා නාට්‍ය වැඩමුළුවක් පැවැත්වීමට ‘80වේ අපි’ සංසදය කටයුතු යොදා ඇත.හෙට (04) දින බත්තරමුල්ල ජනකලා කේන්ද්‍රයේ දී පෙ.ව.8.00 සිට ප.ව. 5.00 දක්වා මෙම වැඩමුළුව පැවැත්වෙන අතර වයස අවුරුදු 14-18 අතර ළමයින්ට මේ සඳහා සහභාගි විය හැකිය.වැඩි විස්තර 0773-488257 (අනුර) හෝ 078-399769 (පෝෂිතා) යන දුරකථන අංකවලින් විමසිය හැකිය.ළමා කුසලතා සංවර්ධන වැඩසටහන මෙහෙයවන ක්ෂණික කලා තරග දිනය හෙට (04) පෙ.ව. 9.00 සිට ප.ව. 3.00 දක්වා මිනුවන්ගොඩ, වේයන්ගොඩ පාරේ, විමුක්ති මාවතේ, සුධාරි රතු කුරුස පෙර පාසල් පරිශ්‍රයේ දී පැවැත්වේ.එදින පෙර පාසල්, අවු. 10 පහළ හා අවු. 18 පහළ ලෙස වයස් කාණ්ඩ කිහිපයකින් ක්ෂණික ගායනා, චිත්‍ර, කථික, නැටුම්, රංගන හා සාමාන්‍ය දැනීම අතර පවත්වන අතර ජයග්‍රහණවලට අමතරව සහභාගි වන සෑම කෙනකුටම සහභාගිත්ව සහතික පත්‍ර හිමිවේ.ඊට අමතරව පෙර පාසල්, පාසල්, ළමා සමාජ මට්ටමින් හෝ පෞද්ගලික නර්තන ප්‍රසංගය සඳහා විශේෂාංග ඉදිරිපත් කිරීමට ද අවස්ථාව සැලසේ.“පිරිපුන් ජීවිතයට අත්වැලක්” මැයෙන් කෙටි වැඩමුළුවක් ද පැවැත්වෙන අතර දූදරුවන්ගේ දැනුම, කුසලතා ආකල්ප නැංවීම ඉවහල් වන විවිධ ක්‍රියාකාරකම් රැසක් ද එදින පැවැත්වේ.පෙර පාසල් වයසේ සිට අවු.18 දක්වා දූදරුවන්ට මේ සඳහා සහභාගි විය හැකිය.පාලිත සිල්වාගේ ‘සර්කස්කාරයෝ’ නාට්‍යය අද (03) සවස 6.45 ට කොළඹ ලයනල්වෙන්ඩ්ට් හිදී වේදිකාගත කෙරේ.‘රෝමය ගිනි ගනී - 2’ නැවතත් අදබන්දුල විතානගේ ගේ ‘රෝමය ගිනි ගනී - 2’ අද (3) පෙ.ව. 10.30 ට සහ ප.ව. 2.30 ට බිබිලේ විජයමුනි සොයිසා සංස්කෘතික මන්දිරයේ දී වේදිකාගත වේ.වී. සිවදාසන් අධ්‍යක්ෂණය කළ සුනිල් ටී. ප්‍රනාන්දු නිෂ්පාදනය කළ 52 වැනි සිනමා නිර්මාණය වූ ‘දරුවනේ’ චිත්‍රපටයේ ඩී.වී.ඩී පසුගියදා එළි දුටුවේය. ජයලත් මනෝරත්න, දුලීකා මාරපන, ජනක කුඹුකගේ, පාලිත සිල්වා, නදීකා ගුණසේකර, විශ්වනාත් කොඩිකාර, ඇතුළු නළු නිළියන් රැසක් රඟන ‘දරුවනේ’ ඩී.වී.ඩී ‘ඩිල්ෂාන් හෝම් වීඩියෝ’ වෙනුවෙන් කුමාර ලියනගමගේ නිෂ්පාදනයකි.ප්‍රවීණ රංගන ශිල්පී හා සංගීතවේදී මිත්‍රෝදය සංගමයේ සාමාජික සරත් කුලාංගයන්ගේ 37 වසරක කලා දිවියේ සංගීතාවලෝකනය ‘මුතුවැලක් සේ’ වේදිකා නාට්‍යමය ගීත ප්‍රසංගය හෙට (4) දින සවස 6.30 පාණදුර පුරහලේදී පැවැත්වේ.මෙය පාණදුර මිත්‍රෝදය සංගමය අභිමානවත් (10) දසවෙනි සංවත්සරය වෙනුවෙන් ඉදිරිපත් කෙරේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>03</day>
    </date>
    <link>http://www.silumina.lk/2013/02/03/_art.asp?fn=av13020311</link>
    <topic>මහා සිංහලේ වංස කතාවෙන් මම විශාල සමාජ පෙරළියක් කළා</topic>
    <author>හේමාලි විජේරත්න</author>
    <content>මහා සිංහලේ වංස කතාවෙන් මම විශාල සමාජ පෙරළියක් කළාජැක්සන් ඇන්තනීඅදින් වසර හතළිස් දහසකටත් එහා අතීතයට අපේකම සොයා ගිය ඔහු බලංගොඩ මානවයාගේ සිට කුවේර රාජධානිය, මහා සම්මත මනු රාජධානිය, රාවණා රාජධානි පසුකරමින් මහා කාලසේනගෙන් පසු විජය රජු ලංකාවට පැමිණීමෙන් පසු ලංකාවේ ඉතිහාසය කියවීම අතිශය තර්කානුකූලවත්, රමණීයවත් ඉදිරිපත් කරමින් අපේ රටේ යටපත්ව පැවති, ඉවතට විසිකරමින් නොසලකා හැරි ඉතිහාස විෂයට අපූර්වත්වයක් එක්කළේය.‘මහා වංශයට විද්‍යුත් ටීකාවක්’ යනුවෙන් මහා සිංහලේ වංස කතාව අපට රැගෙන ආ ඔහු ප්‍රවීණ මාධ්‍යවේදියකු, රංගන ශිල්පියෙකු, නාට්‍යකරුවකු, සිනමා අධ්‍යක්ෂවරයෙකු වන ජැක්සන් ඇන්තනී ය.2007 වසරේදී කාගේත් ප්‍රශංසා මැද විකාශය අවසන් වූ ‘මහා සිංහලේ වංස කතාව‘ නැවතූ තැන් සිට යළි ආරම්භ කිරීමේ සුබ පණිවුඩය පෙරදා ඔහු අපට රැගෙන ආවේය.මේ සඳහා නිමිත්ත මෙම 4 වැනිදාට යෙදෙන 65 වැනි නිදහස් දින දා සිට සෑම සඳුදා දිනකම රාත්‍රි 10 සිට යළිත් මහා සිංහලේ වංස කතාව දිග හැරෙන ඒ සුබ පණිවුඩයයි.ඔබ මහා සිංහලේ වංස කතාව වැනි වැඩසටහන් ආරම්භ කිරීමට හේතුව වූයේ කුමක්ද?ලංකාව සහශ්‍රයකට ගොඩ නැඟෙත්දි අපේ මුළු ජන ප්‍රජාවගේ ම අරමුණ වෙලා තිබුණේ ජාත්‍යන්තරය. ජාත්‍යන්තරයට ප්‍රවිෂ්ට වුණාම අපේ සියලු අඩුපාඩුකම් මැකේවි, අපි සමෘද්ධිමත් වේවි කියන ෆැන්ටසි එකකයි අපි හිටියේ.ජාත්‍යන්තරය හමුවේ ජාතිකත්වය පිළිබඳ අපිට කිසිම විශ්වාසයක් තිබුණේ නෑ. ඒක අපට ඇති කරන්න කවුරුත් උත්සාහ කළෙත් නෑ. ඒ පිළිබඳ විලම්භීතයෙන් තමයි මම හිටියේ. සහශ්‍රකයට ගොඩ නැඟෙත්දි මේ තිබුණ අනවශ්‍ය ජාත්‍යන්තර උණ අපට ජාතික වශයෙන් අවාසි සහගතයි කියන විශ්වාසය මගේ අභ්‍යන්තරයේ කෑකෝ ගසමින් තිබුණා.ඒ ගැන සිතා බලද්දි මගේ හිතට එනවා 1972 දි තමයි මේ ව්‍යසනය අපට කරන්නේ කියන එක. 1972 දී ලංකාවේ අධ්‍යාපන විෂයමාලා සංවර්ධනයේදී ඉතිහාස විෂය අධ්‍යාපන ක්ෂේත්‍රයෙන් අයින් කළා. ඒකට බලපෑවේ 1971 කැරැල්ල යළි කියවීමය.කැරැල්ලට සම්බන්ධ වුණේ ඔක්කොම කලා උපාධිධාරීන් නිසා කලා විෂය මාලාවේ, රැකියා උත්පාදන විෂයයන් නැහැයි කියලා, රැකියා උත්පාදන නොවන සියලු විෂයයන් ඉවත් කළ යුතුයි කියන අමනෝඥ තීරණය තමයි සහශ්‍රකය වන විට ජාතිතක්වය පිළිබඳ හැඟීම අපේ රටේ නැතිවීමට එකම හේතුව කියලා මම තදින්ම විශ්වාස කළා.ලෝකයේ වෙන කිසිම රටකට මේ දේ වුණේ නෑ. ඇමරිකාවේ සිට ඉන්දියාව දක්වා ගත්තත්, සිංගප්පූරුව, කොරියාව, බුරුමය, ජපානය, චීනය වගේ ගත්තත් මේ කිසිම රටක් ජාත්‍යන්තරය විශ්වාස කළේ ජාතිකත්වය අවිශ්වාස කරලා නොවෙයි.ජාතිකත්වයම ජාත්‍යන්තරය බවට පත්කරන්න තමයි ඔවුන් උත්සාහ කළේ. අපිට එහෙම උත්සාහයක් නොතිබුණේ, අපිට ජාතිකත්වය පිළිබඳ ගෞරවනීය හැඟීමක් නොතිබුණේ ඉතිහාසය විෂය අපේ රටේ සාමාන්‍ය සිවිල් පුරවැසියාගේ දැනුම් පථයෙන් ඉවත් කරපු නිසයි.ඉතිහාසය ඉගෙන ගන්න ඕන ඉතිහාසඥයෙක් වෙන්න නොවෙයිනේ. වෛද්‍යවරයෙක් වුණා වෙන්න පුළුවන්. රටකජුකාරයෙක් වුණා වෙන්න පුළුවන්. නමුත් ඉතිහාසය තුළ වන සාමාන්‍ය දැනුම විසින් ඔහුට මාතෘ භූමියට ඇල්ම ඇති කරනවා.මෙන්න මේ විස්සෝපය මම හරියට භුක්ති වින්දා. ඒ නිසා මම ඊට අදාළ වැඩසටහන් කීපයක් කළා. ජාත්‍යන්තරය විසින් ළමා ලෝකය සංකර කරන්න උත්සාහ කරත්දි මම ‘හපන් පැදුර’ වැඩසටහන කරලා දේශීය සංගීතයට විලාසයට ඇති කැමැත්ත දරුවන් තුළ යළිත් ඇති කළා.ඒ අතරම තමයි ඉතිහාස විෂය අළලා කිසියම් මාධ්‍ය කටයුත්තක් කළ යුතුය කියන හැඟීම මට ඇතිවුණේ. ඒ අනුව තමයි ‘මහා සිංහලේ වංස කතාව‘ පිළිබඳ යෝජනාව ස්වර්ණවාහිනි ආයතනයට ඉදිරිපත් කරලා ඒ සඳහා අනුමැතිය ලබාගන්න පුළුවන් වුණේ.මේ වැඩසටහනත් එක්ක ඉතිහාස විෂය පිළිබඳ හා එහි අධ්‍යයනය පිළිබඳ මහා විශාල ප්‍රබෝධයක්, උනන්දුවක් ඇතිකරන්න ඔබට පුළුවන් වුණාද?ඔව්. ඉතිහාස විෂය ඒ වන විට මගේ අධ්‍යයන පථයෙනුත් බැහැරවයි තිබුණේ. 1972 දි මම ඉතිහාස විෂය තහනම් කරපු දරුවෙක්. මමත් සා.පෙළ, උසස් පෙළ, විශ්වවිද්‍යාලයේවත් ඉතිහාසය ඉගෙන ගෙන තිබුණේ නෑ.නමුත් මේ වැඩසටහන නිසා 2000 සිටම මම ඉතිහාස විෂය අධ්‍යයනය කළා. 2002 තමයි මම ‘මහා සිංහලේ වංස කතාව‘ ආරම්භ කරන්නේ. මේ වැඩසටහන ලංකා මාධ්‍ය ඉතිහාසයේ සිද්ධවෙච්ච ලොකු වික්‍රමයක්.වෙළෙඳ ආයතනයක මෙවැනි අධ්‍යාපනික වැඩසටහන් සඳහා පිරිනැමෙන කාලය හරි අඩුයි. ස්වර්ණවාහිනි අධිකාරිය මගේ අදහසට එකඟ වුණාට වෙළෙඳ අංශය මේකට දක්වන්නේ වෙනත් ප්‍රතිචාරයක්. මේ විෂය ජනපි‍්‍රය කරන්න පුළුවන් වෙයිද කියන තැන තමයි ඔවුන් ඉන්නේ.ඒ මොකද? ඒ වන විට ඉතිහාස විෂය කියන එක ජනපි‍්‍රය නැති, අලස විෂයක් කියල සම්මත වෙලා ඉවරයි. ඒ සම්මතය තමයි වෙළෙඳ අංශය අරගන්නේ. ඒ නිසා මම ඉල්ලීමක් කළා අව ප්‍රතිචාර කලාපයක් මේ වැඩසටහන සඳහා දෙන්න කියලා.ඒ අනුව 2002 පෙබරවාරි 04 වැනිදා මම වැඩසටහන පටන් ගත්තා. මාසයක් දෙකක් ඇතුළත ආයතනයට සිද්ධ වුණා අධි ප්‍රතිචාර කලාපය වන සෙනසුරාදා රාත්‍රි 9.30 ට මේ වැඩසටහන ගේන්න. මේකට ස්වර්ණවාහිනියට වගේ ම මගේ රටේ ජන ප්‍රජාවටත් මම ගෞරව කරන්න ඕන.මගේ විශ්වාසය සඵල වුණා. මේ රටේ අලස විෂයයක් යැයි ප්‍රතික්ෂේප කර තිබූ ඉතිහාස විෂය ජනකාන්ත විෂයයක් බවට පත්වුණා. 2005 වසර උදාවීමත් සමඟ මේ වැඩසටහනින් කියූ දේ ඉතා ඉහළින් අගයන අධිකාරිත්වයක් මේ රටේ පහළ වෙනවා. 2005 වනාහි මේ රටේ දේශපාලන සමාජීය, හැරවුම් ලක්ෂය කියලා මම ප්‍රකාශ කළේ ඒ නිසා.මේ හැරවුම් ලක්ෂය හේතුකොට ගෙන ජාතිකත්වයට ඇලුම් කරන, ඉතිහාස විෂය පි‍්‍රයකරන, ගම හඳුනන නායකත්වයක් බිහිවීම හේතුවෙන්, මගේ වැඩසටහන පුරා කතා කරමින්, බැන අඬගසමින්, සාකච්ඡා කරමින් ආපු විෂයට ලොකු දීප්තියක් ලැබෙනවා.2006 වසරේ මේ රටේ අධ්‍යාපන අමාත්‍යාංශය තීරණය කරනවා ඉතිහාස විෂය අනිවාර්ය විෂය පද්ධතියට ගේන්න ඕන කියලා. වැඩ සටහනේ නිර්මාතෘවරයා වශයෙන් මට විශාල සතුටක් ලැබෙනවා මේ වැඩසටහන මේ රටේ සමාජීය වශයෙන් ලොකු යෙදවුමක් කළා කියලා.මාධ්‍යකරුවෙක් කොයිතරම් බලවන්තද? මාධ්‍යකරුවා හරියට ආණ්ඩුවක් වගෙයි. අමාත්‍යාංශයක් වගෙයි. නිවැරදි මාධ්‍යකරුවාට දේශපාලන බලයක්, පාර්ලිමේන්තුවක් අවශ්‍ය නෑ. ඒ නිසා මම නිවැරදිව මාධ්‍ය භාවිතා කරමින් මේ රටේ විශාල සමාජ පෙරළියක් ඇති කළා.ඓතිහාසික ගණයේ චිත්‍රපට නිර්මාණය වන්නටත් මේ ප්‍රබෝධය බලපෑවා කියල ඔබ විශ්වාස කරනවාද?ඔව්. 2008 දි මම ම මේ වැඩසටහනින් ප්‍රයෝජන ගන්නවා. මම ‘අබා’ චිත්‍රපටය නිර්මාණය කරනවා. මේ රටේ මෙතෙක් වැඩිම ආදායමක් ලබපු චිත්‍රපටය ලෙස අදටත් වාර්තාගත වෙන්නේ ‘අබා’. ඒ සඳහා වැල නොකැඩී සෙනඟ එන්නට මම ‘මහා සිංහලේ වංස කතාවෙන්’ ලබපු විශ්වාසය බලපෑවා.මේ වන වි ඉතිහාස විෂය හැම තැනම උගන්වන්න පටන් අරන් තිබෙනවා. මම ‘මහා සිංහලේ වංස කතාව‘ වැඩ සටහනට යොදාගත්ත ‘මහා වංශයට විද්‍යුත් ටීකාවක්’ කියන වචනය අද ඉතිහාසයට ටියුෂන් දෙන ගුරුවරු ‘ඉතිහාසයට ටියුෂන් ටීකාවක්’ කියලා යොදාගෙන තිබෙනවා මම දැකලා තිබෙනවා. මේක දකිනකොට මට හරි සතුටුයි.මහා සිංහලේ වංස කතාව ඉතිහාසය පිළිබඳ නව සමාජ රැල්ලක් ඇති කරන්න උල්පත පෑදුවා. මේ නිසා ඇතිවුණ ප්‍රබෝධයේ අතුරු ඵල තමයි චිත්‍රපට, නවකතා, නාට්‍ය වැනි දේවල්. බොහෝ දෙනා කියනවා මම ඉතිහාස රැල්ලක් හැදුවා කියලා.මම ඒක විශ්වාස කරනවා. ඉතිහාස රැල්ල ඇතිවුණේ ‘අබා’ චිත්‍රපටයෙන්. ඒක මම කළේ ප්‍රායෝගික යෙදවුමක් විදියට. ‘අබා’ හදද්දි මම කිවුවා මම මේ විවර කරන්නේ සංස්කෘතික ගේට්ටුවක්. මේකෙන් තව බොහෝ දෙනාට එළියට එන්න පුළුවන් කියලා.ඒ කියපු දේ අද ඉෂ්ට වෙලා තිබෙනවා. මම තවම මගේ දෙවැනි චිත්‍රපටය කළේ නෑ. නමුත් ඉතිහාසය පදනම් කරගත්තු නිර්මාණ රැසක් අද බිහිවෙලා තිබෙනවා. මේක බිහිවෙන්නේ මහා සිංහලේ වංස කතාවෙන් බිහිකරපු සංස්කෘතික ගේට්ටුවෙන්.මහා සිංහලේ වංස කතාව ආරම්භ වූ මුල් කාලයේ මේ වැඩසටහනින් ජාතිකත්වය අවුස්සනවා වැනි චෝදනා ඔබට පැමිණියා නේද?ඔව්. විශේෂයෙන් ම ‘මහා සිංහලේ’ කියන වචනය නිසා. නමුත් සිනමා වචනයෙන් කිවුවොත් මම ජීවිතේ දිහා බලන්නේ දුර රූපයකින්. ඒ නිසා එදා නැඟුණු මතවාදයට ම සාමකාමී පිළිතුරක් දුන්නා. ප්‍රධාන වශයෙන් ම මේ සඳහා විකල්ප මතවාද ගොඩ නැගුණා මේක සිංහල ජාතිවාදී වැඩසටහනක් කියලා.ඒකට ප්‍රධාන හේතුව වුණේ මේකේ නම ‘මහා සිංහලේ වංස කතාව‘ වීම. මගෙන් ප්‍රශ්න කළා දෙමළ ජාතිය මුස්ලිම් ජාතිය ගැන මේකේ නැත්ද කියලා. මේකට මම උත්තර දුන්නා මේ සැකයට පිළිතුරු මේ වැඩසටහනින්ම ලැබේවි කියලා.‘සිංහලේ’ කියන්නේ රූපකයක්. අද සිංහල කියලා ජාතියක් නෑ. භාෂාවක් විතරයි තිබෙන්නේ. මාර්ටින් වික්‍රමසිංහගේ ‘ගම්පෙරළිය’ කෘතියේ කරෝලිස් යන්නේ ‘සිංහලේ’. ඉස්සර මට මතකයි අපේ ගම් පැත්තේ අය හරක් ගේන්න ‘සිංහලේ’ යනවා.ඒ කාලේ සිංහලේ කිව්වේ රජරටට. සිංහල කියන වචනය දෙමළෙන් ලියන්නේ ‘ඊලම්’ කියලා. ඒ ලංකාවෙන් ගිය නාග රජ්ජුරුවන්ට ඉන්දියාවේ කිව්වේ ‘ඉලනාග‘ කියලා. ‘ඉල’ කියලා කියන්නේ හෙළ, හෙළයා කියන එකටයි.ඒ නිසා මම හිතුවා මේ රටේ ඉතිහාසය හඳුන්වන්න තිබෙන හොඳම වචනය ‘සිංහලේ’ කියන එක. සිංහලේ කියන වචනය මගේ මාතෘ භූමියේ නාමයෙන් ‘මහා සිංහලේ’ කියලා මම ගෞරවනීය කරනවා. මහා බ්‍රිතාන්‍යය කියනවා නම් ‘මහා භාරතය’ කියනවා නම් ඇයි මට මගේ රට ‘මහා සිංහලේ’ කියන්න බැරි.මේ වැඩසටහන ලංකාවේ දෙමළ ඉතිහාසය, යාපනයේ ඉතිහාසය, ආර්ය චක්‍රවර්තී ගැන, වීර පාණ්ඩ්‍යලා ගැන කතා කරනවා. යාල්පාන වෛපෙන්මාෙලෙ ගැන කතා කරනවා. එතැනින්ම ඔප්පු වෙනවා මේක ජාතිකත්වය අවුස්සන වැඩ සටහනක් නොවෙයි කියලා.මේ සඳහා ඔබේ ප්‍රධාන මූලාශ්‍ර වෙන්නේ මහා වංශයද?මහා වංශය මූලික කරගෙන ඊට අමතරව වංශත්තන් ප්‍රකාශනය, නමැති මහා වංශ ටීකාව, පූජාවලිය, රාජාවලිය, ධාතු වංශය, සද්ධර්මාලංකාරය, සද්ධර්ම රත්නාවලියේ සිට අස්ගිරි තල්පත දක්වා ම පිරික්සනවා. පසුකාලීනව පුරාවිද්‍යාත්මක වශයෙන් සොයා ගත් සෙල් ලිපි ආදිය ආශ්‍රය කරගන්නවා. ඉතිහාස විෂයට අදාළ ප්‍රාමාණික බුද්ධිමතුන් සමඟින් සාකච්ඡා කරමින් තමයි අපි මේ ගමන ආවේ.ඔබ නැවතුණේ කොතැනද?2007 දි අපි නැවතුණේ 1815 දී මේ රට ගිවිසුමකින් අස්සන් කර සුද්දන්ට පැවරූ තැනින්.ඔබ 2013 නැවත පටන් ගන්නේ?මේ පාර මම මහා සිංහලේ වංස කතාව අලුත් තේමාවකින් පටන් ගන්නේ. ඒකට කියන්නේ ‘මහා සිංහලේ යටත් විජිත වංස කතාව‘ කියලයි. නියදිය වශයෙන් මම වසර 500 ක් තෝරා ගත්තා. 1505 තමයි ආරම්භ වෙන්නේ.අවසන් වෙන්නේ 2005 න්. 2005 සහ 1505 කියන්නේ ලංකාවේ නිශ්චිත කේන්ද්‍රීය ලක්ෂ දෙකක්. 1505 කියන්නේ ලංකාවේ විනාශය ආරම්භ වූ වර්ෂය. 2005 කරන්නේ ලංකාවේ ජයග්‍රහණය ආරම්භ වූ වර්ෂය. පරාජය ආරම්භ වූ වසරේ සිට ජයග්‍රහණය ආරම්භ වූ වසර දක්වා ‘යටත් විජිත යනු කුමක්ද? යන්න ගැන තමයි මෙවර සාකච්ඡා කරන්නේ.ඇයි මෙවරත් ඔබ ස්වර්ණවාහිනි නාළිකාවම තෝරා ගත්තේ?මම 2010 වසරේදි ස්වර්ණවාහිනියෙන් ඉවත් වී නිදහස් මාධ්‍යවේදියෙක් වුණා. එහෙම වෙලා මම මගේ විෂය ඉතිහාස විෂය යැයි කෑකෝ ගසමින් ඒ පිළිබඳ යමක් කරන්න කැමැති යැයි කියමින් බොහෝ කලක් හිටියා. නමුත් මේ රටේ එක මාධ්‍යයක්වත් මා දිහා ඇහැරලා බැලුවේ නෑ.මට කතා කළේ නෑ. මේක ජාතික වශයෙන් වැදගත්කමක් ඇති දෙයක් යැයි කියමින් මේ රටේ ජාතික මාධ්‍යවලට මගේ යෝජනා ඉදිරිපත් කරපු අවස්ථාත් තිබුණා. නමුත් ඒ කිසි කෙනෙක් මා දිහා හැරිලාවත් බැලුවේ නෑ.නමුත් ස්වර්ණවාහිනි අධිපතිත්වය බුද්ධික කුලසේකර නමැති වැඩසටහන් අධ්‍යක්‍ෂවරයා ඔස්සේ මට මේ ආරාධනාව කළා. ඒ නිසා ස්වර්ණවාහිනියට ගෞරව කරමින් මේ වැඩසටහන කරන්න මම තීරණය කළා.හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>03</day>
    </date>
    <link>http://www.silumina.lk/2013/02/03/_art.asp?fn=av13020312</link>
    <topic>ලෝක සිනමාවේ කොලනි කතා</topic>
    <author/>
    <content>ලෝක සිනමාවේ කොලනි කතාඉන්දියානු වෙළෙඳ ප්‍රචාරණ ක්‍ෂේත්‍රයේ කීර්තිමත් දිසාපාමොක් කෙනෙකු (ඇඩ් ගුරු) වන ෆියුෂ් පාණ්ඩේ ලංකාවට පැමිණි අවස්ථාවක මෙසේ කියා සිටියේය.”..ලංකාව කියන්නෙ ලොකේෂන්වලින් පිරුණු රටක්. කටුනායක ඉඳල කොළඹට එනකල් මං දැක්කේ එක එක විදිහෙ ලොකේෂන්ස්. ඉන්දියාවෙ එහෙම තැන් ළඟ ළඟ නැහැ. හැතැප්ම සීය දෙසීය යන්න ඕනෙ.”පාණ්ඩේගේ කටේ රස ගුලා දැමිය යුතුය. ඔහුගේ කතාව සියයට එකසිය විස්සක් ඇත්තය!විදේශිකයින් ශ්‍රී ලංකාව පාරාදීසයකැයි කීවේ අද ඊයෙක නොවේ. විශේෂයෙන්ම විදේශික සිනමාකරුවන්ගෙ දෑසට ශ්‍රී ලංකාශ්‍රීය හසුවූයේ, සිනමා ඉතිහාසයේ ද මුල් කාලයේ සිටමය.ඉතිහාසයේ සැඟවුණු තැන් වෙත තම පෑන දිගු කරන රිචඩ් බොයිල් මෑතකදී සඳහන් කර තිබූ අන්දමට, විදේශීය වෘත්තාන්ත චිත්‍රපටයක් මුල්වරට ලංකාවේදී රූගත වන්නේ 1925 තරම් ඈතකදීය. ඒ නිහඬ සිනමා යුගයයි.”වන් කළම්බෝ නයිට්” (කොළඹ රාත්‍රියක්) නමැති එම චිත්‍රපටයේ අධ්‍යක්ෂවරයා හෙන්රි එඩ්වර්ඩ්ස්ය. ධාවන කාලය මිනිත්තු 50කි. ඔස්ටින් පිලිප්ස්ගේ කතාවකට අනුව ඇලීෂියා රැම්සේ තිරනාටකය ලියූ ‘කොළඹ රාත්‍රියේ’ කතාව ගොඩනැඟෙන්නේ මෙරට විසූ කෝපි වගාකරුවෙකු වටාය.වගාවෙන් පරිහානියට පත් ඔහු ලංකාව අතැර ඕස්ට්‍රේලියාවට යන නමුදු නැවත මෙහි එන්නේ තම පෙම්වතිය කන්‍යාරාමයකට ඇතුළත් වීමට යන බව අසා, ඇය ඉන් වළක්වා ගැනීමටය.මෙහි ප්‍රධාන චරිත රඟපෑ ගොඩ්ෆ‍්‍රි වියෝල් සහ නෝරා ස්වින්බර්ග් එකල ප්‍රකට නළු නිළියෝය. පසු කලෙක ගොඩ්ෆ‍්‍රි හිච්කොක්ගේ ”The 39 steps” (1939) චිත්‍රපටයේ ද, නෝරා 1951 දී ෂෝන් රෙනේ නමැති ප්‍රංශ සිනමාකරුගේ ‘ද රිවර්’ හි ද රඟපෑහ.අපකීර්තිමත් බ්‍රිතාන්‍ය යටත් විජිත යුගයේ විසූ කීර්තිමත් ඉංග්‍රීසි ගත්කරුවෝ, ඔවුන්ගේ කොලනිවල සේවයට ගිය නිලධාරීන්ගේ හා තේ, කෝපි වැවිලි කරුවන්ගේ ජීවිතවලින් නිර්මාණාභාසය ලැබූහ.රොබට් ස්ටැන්ඩිෂ්ගේ “අලිපාර” ක්‍රිස්ටීන් විල්සන් ගේ ‘තිත්ත කෝපි’, විලියම් නයිටන්ගේ ‘ලංකාවේ වනගත ජීවිතය” වැනි කෘති බිහිවන්නේ එහි ප්‍රතිඵලයක් වශයෙනි. (ඉන්දියාව, මැලේසියාව හා බුරුමය පසුබිම් කර ගත් කෘති ද රැසකි.)මෙම ප්‍රබන්ධ කතා ඇසුරින් චිත්‍රපට නිර්මාණය කළ අධ්‍යක්ෂවරු ද, එම පසුබිම් තල සොයා අදාළ රටවලට පැමිණියහ. ඔවුන් කළ සිනමා කෘති බොහෝමයක්, එම පසුබිම් තල තිබූ රටවල ප්‍රේක්ෂකයින් හමුවේ තිරගත නොවුණි.දේශීය චිත්‍රපට පවා සංරක්ෂණය නොවන පසුබිමක, ලංකා පසුතල ඇති විදේශීය චිත්‍රපට දැක නැතිවීම ගැන කනස්සලුවීමේ ද පලක් නැත. කෙසේ වෙතත් මෙරට රූගත කෙරෙන වෘත්තාන්ත හා වාර්තා චිත්‍රපටවල එක පිටපතක් හෝ ලබා ගැනීම සිනමා අධ්‍යයනයෙහි යෙදෙන්නන්ගේ හා පර්යේෂකයන්ගේ කටයුතුවලට මහත් සේ ප්‍රයෝජනය.2009-2010 අතර කාලවකවානුවේ මෙරට පින්නවල අලි අනාථාගාරය ආශ්‍රිතව නිපදවුණු “චාන්දිනි සහ ඇගේ අලියා” (Chandini and her Elephant) නමැති චිත්‍රපටය 2012 දී ජර්මනියේ පැවති ලෝලා (LOLA) සිනමා උලෙළේ දී හොඳම ළමා චිත්‍රපටය ලෙස සම්මානයට පාත්‍ර විය.ජර්මන් ජාතික අර්න් බර්කන්ස්ටොක්ස් ගේ අධ්‍යක්ෂණයක් වූ මෙහි, ප්‍රධාන චරිතය රඟපෑවේ පින්නවල ඇත්ගොව්වකු වූ සුමනබණ්ඩාගේ දියණිය වන 17 හැවිරිදි චාන්දිනිය.චාන්දිනි ගේ අපේක්ෂාව වූයේ, ලංකාවේ ප්‍රථම “ඇත්ගොව් ලිය” බවට පත්වීමය. එහෙත් චිත්‍රපටය වැඩිපුර නැඹුරු වන්නේ ඇය හා ඇත් පැටවා (කණ්ඩුල) අතර ගොඩනැඟෙන අපූරු මිත්‍ර සබඳතාව දෙසටය. කාලයාගේ ඇවෑමෙන්, චාන්දිනීටත් කණ්ඩුලටත් වෙන්වීමට සිදුවෙයි. චිත්‍රපටය තුළ එය ඉතා ශෝකී අවස්ථාවකි.පසු කලක, කණ්ඩුල ඇතා නුවර පෙරහරේ ද ගමන් කරයි. පෙරහැර බලන්නට ගිය සුමනෙ බණ්ඩා හා චාන්දිනී දුටු වහාම කණ්ඩුල ඔවුන් හඳුනා ගනී.වසර ගණනාවකට පසු, කොළඹ ජර්මන් සංස්කෘතික මධ්‍යස්ථානයේ පැවැති චිත්‍රපට උලෙළකදී අධ්‍යක්ෂ අර්න් හා චාන්දිනී නැවත හමුවෙති. එවිට ඇය අලි බැලීම අතහැර පරිගණක විද්‍යාව හදාරන ශිෂ්‍යාවකි.සිනමා උලෙළකදී හොඳම ළමා චිත්‍රපටය ලෙස සම්මාන ලබන ලංකාවේ කතාවක් රැගත් සිනමා නිර්මාණයක් ගැන අපේ රටේ ළමයි නොදනිති. මේ වැරදි නිවැරදි කරගත නොහැකිද?කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>03</day>
    </date>
    <link>http://www.silumina.lk/2013/02/03/_art.asp?fn=av13020313</link>
    <topic>මගේ ම නිර්මාණයක් එළිදැක්වීමට බලාපොරොත්තුවක් තියෙනවා</topic>
    <author/>
    <content>මගේ ම නිර්මාණයක් එළිදැක්වීමට බලාපොරොත්තුවක් තියෙනවාඅනුෂ්ක රංගන සතරසිංහමේ දිනවල විකාශය වන ‘මේ සුරම්‍ය පාරාදීසේ’ ටෙලි නාට්‍යයේ ‘දිමිත්‍රි’ චරිතය බාල තරුණ වැඩිහිටි කා අතරත් ජනපි‍්‍රයත්වයට පත්ව තිබේ. ‘දිමිත්‍රි’ චරිතය රඟපානු ලබන්නේ දක්‍ෂතා පිරි නවක නළුවෙකි. ඔහු නමින් අනුෂ්ක රංගන සතරසිංහයි. අනුෂ්ක පසුගිය දා රසඳුන කර්තෘ මණ්ඩලයට ගොඩ වැදුණේ ඔහු ගේ කලා තොරතුරු බෙදාහදා ගන්නයි.”මුලින්ම මම ටෙලිනාට්‍ය කලාවට සම්බන්ධ වන්නෙ සහන් විජේසිංහ මහත්මයා නිෂ්පාදනය කළ ‘කප් සුවහස් කල්’ ටෙලිනාට්‍යයෙන්. සහන් විජේසිංහ ගේ මඟ පෙන්වීම යටතේ තමයි මෙතෙක් දුරක් කලා ක්‍ෂේත්‍රයේ මා පැමිණියේ.මේ දිනවල මම රඟපෑ තුන්වැනි ටෙලි නාට්‍යය විකාශය වෙනවා. ඒ ‘මේ සුරම්‍ය පාරාදීසය’ යි ටෙලිනාට්‍යය.සහන් විජේසිංහ ඔහුගේ ‘කප්සුවහස් කල්’ ටෙලි නාට්‍යයට සම්මුඛ පරීක්‍ෂණයකින් පසු මාව තෝරාගත් විට මම එහි රඟපාන්න තිබෙන චරිතය ගැනවත් දැනගෙන හිටියේ නැහැ. එම චරිතය ටෙලිනාට්‍යයේ ප්‍රධාන චරිත අතරින් එකක්.එහි මම රඟපෑවේ ‘ලෙලුම්’ කියන උපාධිය හිමි කර ගත් තරුණයෙකු ලෙස. හරි හමන් රැකියාවක් නැති කමින් ආරක්‍ෂක නිලධාරියෙක් විදිහට වැඩ කරමින් දැඩි දුෂ්කරතා මැද තමන්ගේ මව රැක බලාගන්නා දුප්පත් තරුණයෙක්.මේ අතර ඔහුට ධනවත් තරුණියක් මුණ ගැහෙනවා. ඇයට ඔහු ඇමැතිවරයකුගේ පුතෙක් බවට බොරු කියමින් ඒ අනුව වැඩ කරන්න සිදුවෙනවා. මේ වටා තමයි ලෙලුම් චරිතය ගොඩනැඟුණේ. ලස්සන චරිතයක් එය.”අනුෂ්ක පාසල් ගියේ කොළඹ නාලන්දා විදුහලටයි. එහි දී රංගනය වෙනුවෙන් ගැඹුරු හැදෑරීමක් නොකළ ද ඔහු පාසල් ජනමාධ්‍ය ඒකකයේ ප්‍රබල සාමාජිකයෙකි.”කැමරාව කියන දේ මට නුපුරුදු දෙයක් නෙමෙයි. කැමරාව ඉදිරියේ රඟපාන්න නොගියත් කැමරා ඕඩියෝ සහ වීඩියෝ අංශ දෙක කෙරෙහිම යම් මූලික අවබෝධයක් මට තිබුණා. නමුත් කැමරාකරණය කියන්නේ උඩින් අතපත ගානවා වගේ ඉගෙන ගන්න පුළුවන් දෙයක් නෙමෙයි.‘මේ සුරම්‍ය පාරාදීසේ’ ටෙලි නාට්‍යයේඒ කලාව හරිම ගැඹුරුයි. ඒ කොහොම වුණත් නවකයෙක් විදිහට කැමරාව ඉදිරියේ රඟපානකොට මගේ හිතේ පුංචි පහේ චකිතයක් නොතිබුණා නෙවෙයි.එය මට අලුත්ම අත්දැකීමක් ගෙන දුන්නා. නමුත් එතැන හිටි ප්‍රවීණ කලා ශිල්පීන් මට බෙහෙවින් උදව් උපකාර කළා. ඒ අය මගේ බය නැති කළා.”පාසලේ දී හදාරා තිබූ කැමරාකරණයේ තාක්ෂණික පැත්තෙන් ඉදිරියට යන්නට ඔබට හිතුණේ නැත්ද?” මම අනුෂ්ක ගෙන් විමසා සිටියා.”ඇත්තටම එහෙම දෙයක් මට හිතුණේ නැහැ. මම රංගනයට ආසයි. අවස්ථාවක් උදා වෙනතුරු බලාගෙන හිටියේ. අද වෙනකොට රංගනයෙන් මම තරමක් ඉදිරියට ඇවිත් සිටිනවා. මට ලැබුණු මේ දුර්ලභ අවස්ථාවෙන් උපරිම ප්‍රයෝජන ගන්න මම උත්සාහ දරනවා.ටෙලිනාට්‍ය ක්‍ෂේත්‍රයට සම්බන්ධ වුණාම විවිධත්වයෙන් යුතු අත්දැකීම් ලැබෙනවා. රූපගත කිරීම් කරගෙන යන කොට හරිම සුන්දරයි. ප්‍රවීණ නළු නිළියන්ගෙන් වගේම නිෂ්පාදක සහන් විජේසිංහගෙන් මෙන්ම අධ්‍යක්‍ෂක ජයප්‍රකාශ් සිවගුරුනාදන් ගෙන් මට ලැබෙන ඔවදන්, උපදෙස් සහයෝගය ඉතා ම කෘතවේදීව මේ අවස්ථාවේ සිහිපත් කරනවා.ඒ වගේ ම කවදාක හෝ මගේ ම නිර්මාණයක් එළිදැක්වීම මගේ සිතේ තිබෙන ලොකු බලාපොරොත්තුවක්. එය ඉටුකරගන්න සෑහෙන කාලයක් ගතවේවි. ප්‍රවීණ ශිල්පී ශිල්පිනියන්ට ගරු කරමින් මේ ක්‍ෂේත්‍රය තුළ දිගු ගමනක් යාම මගේ බලාපොරොත්තුවයි.”235, සිංහසෙවණ, පහළ බියංවල, කඩවත අනුෂ්ක රංගනගේ ලිපිනයයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>03</day>
    </date>
    <link>http://www.silumina.lk/2013/02/03/_art.asp?fn=av13020314</link>
    <topic>‘සුජාත දියණිය’ තවත් ජනප්‍රිය ගී දෙකක්</topic>
    <author>පද රචනය – අතුල රන්සිරිලාල් සංගීතය – නුවන් සමරසිංහ ගායනය - සමන්ත පෙරේරා</author>
    <content>‘සුජාත දියණිය’ තවත් ජනප්‍රිය ගී දෙකක්හස පිපිරිලා නෙතු උල්පතක් පිය මනිනු බෑමඟ කටු ඉඹුල් දිවි දෙවැටෙහි මල් බිම බලාකොතැනක ගියේ සොයමින් එමීඅතුල රන්සිරිලාල්මඟ පැටළුණිදෝ ඕ කොහේ ගියේ නොහඳුනනා රැයේනිහඬව ඉඩ දී සැඟවී ඉන්නම් මිතුර මා ලොවෙහි කොහි හෝ මා සදාපද රචනය – අතුල රන්සිරිලාල් සංගීතය – නුවන් සමරසිංහ ගායනය - සමන්ත පෙරේරා”සුජාත දියණිය” ටෙලි නාට්‍යයේ තේමා ගීතය ලෙස ගැයෙන ඇන්ජලින් ද ලැනරෝල් ගුණතිලක ගයන “ගහකොළ මල් ගල් ගැසී බලා සිටිනවා” ගීතය පසුගිය “රසඳුන” කලාපයේ “ගී මිහිර” විශේෂාංගයෙන් අප ඉදිරිපත් කළ අතර පාඨක ඔබේ රසවින්දනය උදෙසා මෙවර “”හස පිපිරිලා” සහ “ගින්නෙන් දැවී” ගීත නිර්මාණය වූ අයුරු ද පවසන්නට අපි ගී පද රචක අතුල රන්සිරිලාල් එක්කර ගනිමු.”මුලදීම අපි හිතුවා මේ කතාවට අපේ ළමයින් අතර වැඩි ජනපි‍්‍රයත්වයක් හිමි වෙයි කියා. එම නිසා අපට ලැබුණු මුල් නිර්මාණයේ ඇතුළත් වූ නුසුදුසු යයි අපට හැඟුණු ඇතැම් රූප රාමු ඉවත් කරන්න අපට සිදු වුණා. එලෙස කරනවාට අකැමැති වූ අයත් අප සමඟ උන්නා.එහෙත් අපේ සංස්කෘතියේ තිබෙන්නා වූ හැදිච්චකම නැති වෙන අයුරින් දරුවන්ට පෙන්වීමට සුදුසු නොවුණු අමු අමුවේ මස් කපන දර්ශන සහ විවිධ වූ ප්‍රේම ජවනිකා ‘සුජාත දියණිය’ ගෙන් අපි ඉවත් කළා.සමස්ත කතාංගයම දරුවන්ට සුදුසු වන අයුරු වචන මඟින් මෙහෙයවීමේ දී මෙහි ඇතුළත් කෙරෙන ගී පද රචනා පිළිබඳවත් වැඩි අවධානයක් දීමට සිදු වුණා. අපි යොදා ගන්නා හැම වචනයක්ම ළමයින් තුළට යනවා. එහෙයින් ‘චංගුමී’ සහ ඇගේ පෙම්වතා අතර ප්‍රේමය ද පසුබිම් කරගෙන ලියූ මේ ගී සංකල්පනා සඳහා වචන තෝරා ගැනීමේ දී මම මටම සීමා පනවා ගත්තා.””චංගුමීට හතුරුකම් කරන පිරිස වසංගතයේ දී ඇයව විනාශ කර දමන්නට උපක්‍රම යොදනවා. ගම ගිනි තබනවා. එහි එක් කුටියක ඇයව සිර කරලා. ඇගේ පෙම්වතා පැමිණ ඇයව බේරා ගන්නවා. ඔවුන් ප්‍රේමයෙන් සමීප වෙනවා.ඉතා පරිස්සමින් තෝරා ගත් රූප රාමු කිහිපයකින් තමයි ඔවුන්ගේ ප්‍රේමය දර්ශනය කෙරෙන්නේ. ‘හස පිපිරිලා’ ගී පද රචනය ඔවුන්ගේ සිත්වල සෙනෙහස ප්‍රකාශ කිරීමට ප්‍රමාණවත් වූ ලෙසින්ම ‘ගින්නෙන් දැවී හැඟුමන් ගොළුයි’ ගී පද රචනය ද ඔවුන්ගේ ප්‍රේමය වෙනුවෙන් සංයමයෙන් යුතුව කළ සිතුවිලි අනාවරණයකි.කෙසේ හෝ ‘සුජාත දියණිය’ නරඹන අපේ ළමා පරපුරට නුසුදුසු ගී පද රචනා නොකිරීමට මෙම ගී පද රචනයේ දී මා දැරූ වෑයම සාර්ථක වී ඇති බැව් වැඩිහිටියනුගෙනුත් දරුවන්ගෙනුත් ලැබෙන ප්‍රතිචාරවලින් පැහැදිලි ලෙස පෙනෙන්නට තිබීම පිළිබඳව මම සතුටු වෙනවා.”ගින්නෙන් දැවී – හැඟුමන් ගොළුයි උල්පත් සොයා - ඉගිලෙමු සැණින් පෙර අත් බවේ – පින් ඇති ටිකක් එනිසයි මෙසේ - අපි සුරැකුණේයහපත සදා දියණි – ඔබයි මිතු හඬනා මිනිසුන්නේ සිසිලස දිවි සැරියේ මිනිසුන් සැනසූ දියණියයි ඒ දුක් දෝත පුරා අරන් සදාජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>03</day>
    </date>
    <link>http://www.silumina.lk/2013/02/03/_art.asp?fn=av13020315</link>
    <topic>කරන දේ වෙනසක් ඇතුව කිරීම මගේ ජීවිතයේ තේමාවයි</topic>
    <author>තුෂාරි නේරංජා වික්‍රමසිංහ</author>
    <content>කරන දේ වෙනසක් ඇතුව කිරීම මගේ ජීවිතයේ තේමාවයිමොහාන් රාජ් මඩවලඔහු ගුවන්විදුලි මාධ්‍ය කලාවට නිර්මාණශීලි වැඩසටහන් රැසක් හඳුන්වා දුන්නෙකි. නිවේදකයකු ලෙස මාධ්‍ය කලාවට අත්පොත් තබා වැඩසටහන් අධ්‍යක්ෂවරයකු ලෙස සිය කාර්යභාරය මනාව ඉටුකළ සොඳුරු මාධ්‍යවේදියෙකි. අද මාධ්‍ය ක්ෂේත්‍රයේ ප්‍රවීණයකු වන මොහාන් රාජ් මඩවල පසුගිය දා තම ප්‍රථම නවකතාව වූ ‘මාගම් සෝලිය’ එළිදක්වනු ලැබුවේය.‘මාගම් සෝලිය’ කෘතිය හඳුන්වා දෙමින් ම අපේ කතාබහ අරඹමු.මෙය ඉතිහාසය සමඟ සම්බන්ධ කතාවක්. එක්දහස් අටසිය මුල් ගණන්වල ලංකාවේ ඇතිවුණු පසුබිම පැහැදිලි කරන නවකතාවක් කිව්වොත් නිවැරැදියි. 1796 දී තමයි ඉංගි‍්‍රසින් මුල් වරට ලංකාවේ මුහුදුබඩ පළාත් ආක්‍රමණය කරනු ලැබුවේ.1798 දී ලංකාවේ අන්තිම පාලකයා වූ ශ්‍රී වික්‍රම රාජසිංහ රජු බලයට එනවා. ඒ වන විට රජුට වයස අවුරුදු 18 යි.1803 දී ඉංගී‍්‍රසි මුහුදුබඩ පළාත්වලට පැමිණ ලන්දේසින් පලවා හැර කන්ද උඩරට අල්ලා ගැනීමට උත්සාහ දරනවා.නමුත් ශ්‍රී වික්‍රම රාජසිංහ ඔහුගේ නිලමේවරුන්, බෞද්ධ භික්ෂුන් හා මිනිසුන්ගේ සහයෝගය ඇතිව ඒ ආක්‍රමණය වළක්වනවා.අවුරුදු තුන හතරකට පසු රාජසිංහ රජු පිරිහීමට පටන් ගන්නවා. ඔහු බේබද්දෙකු බවට පත් වෙනවා.‘අරක්කු’ කියන දේ ලංකාවේ ජනතාවට පුරුදු කරන්නේ ඉංගී‍්‍රසින්. ලංකාවේ මිනිසුන්ගේ මානසිකත්වය වෙනස් කරන්නට ඉංගි‍්‍රසින් මෙය බෙදා හරිනවා.මීට පෙර ලංකාවේ තිබුණේ ‘රා’, පෘතුගිසි හඳුන්වා දුන් ‘වයින්’ වගේ දේවල්. 1814 දී රාජසිංහ රජු හොඳට බීමත්ව එක්තරා තීන්දුවක් ගන්නවා. මේ තීන්දුව වටා දිග හැරෙන කතාවක් තමයි ‘මාගම් සෝලි’යෙන් කියැවෙන්නේ.මේ තීන්දුව රජ නොගත්තා නම් එදා ලංකාව ඉංගි‍්‍රසි පාලනයට නතු වන්නේ නැහැ. අපේ ඉතිහාසය සර්ව සම්පූර්ණයෙන්ම වෙනස් වෙනවා. 1818 දී මෙරට දරුණු කැරැල්ලක් ඇති වෙනවා. අපේ ඌව වෙල්ලස්ස ප්‍රදේශයේ ගම් පිටින්ම ඉංගි‍්‍රසි පාලනය අතින් සංහාරයට පත් වෙනවා.රොබට් බ්‍රවුන්රිග් ආණ්ඩුකාරවරයා ඉතාම දරුණු විදිහට අපේ සිංහල ගම් විනාශ කරනවා. මේ කාලසීමාවේ ඌව වෙල්ලස්ස ගමක සිද්ධ වූ කතාන්දරයක් වටා තමයි මේ නවකතාව දිග හැරෙන්නේ.ඉතිහාසය මූලාශ්‍ර කරගෙන නවකතාවක් රචනා කිරීමට හිතුවේ ඇයි?උතුරු නැගෙනහිර ප්‍රදේශයේ අපි ජීවත් නොවුණත් අපිට යුද්දෙට සාමාන්‍ය ජනතාව විදිහට මුහුණදෙන්න සිදුවුණා. යුද්ධෙට කිසිම සම්බන්ධයක් නොතිබුණත් ගම්පිටින් අහිංසක නිරායුධ වැසියන් ත්‍රස්තවාදීන් විසින් මරා දමනු ලැබුවා.ඒ වගේ දෙයක් තමයි 1818 දී කැරැල්ල වෙලාවේදී රොබට් බ්‍රවුන්රිග් ආණ්ඩුකාරවරයා කළේ. මම 2011 දී ඌව වෙල්ලස්ස ප්‍රදේශයේ සංචාරයක නියැළුණා. ඒ යත්දී මේ ඉතිහාස කතා අසා මගේ සිත දැඩි සේ කම්පනයට පත්කළා.මේ ඉතිහාස සිදුවීම් පෙළ මම ඒ ගම් ප්‍රදේශ තුළ දුටුවා. ඒ අනුව තමයි ‘මාගම් සෝලිය’ කෘතියේ වස්තු බීජය මගේ හිතට ආවේ. මේ වස්තු බීජය ඊට පස්සේ මම ඉතිහාසය හොඳින් අධ්‍යයනය කරලා ඒ කරුණු ඔස්සේ මේ නවකතාව රචනා කරන්න හිතුවා. නැතිව ඉතිහාසය මුල්කරගෙන කතාවක් ලියන්න ඕන කියන අදහස මගේ හිතේ තිබුණේ නැහැ.අපි හැමදෙනාම ඔබව හඳුනන්නේ මාධ්‍යවේදියෙක් විදිහට. ඔබේ මාධ්‍ය ජීවිතයේ තොරතුරු කතාබහ කරමු?මගේ මාධ්‍ය ජීවිතය ආරම්භ වෙන්නේ අහම්බයක් විදිහට. කොළඹ විශ්ව විද්‍යාලයේ විද්‍යාර්ථියෙකු විදිහට කටයුතු කරන සමයේ මම වැඩසටහනක් මෙහෙයවන හැටි දැකලා ඒ වකවානුවේ රූපවාහිනී සංස්ථාවේ හිටපු වැඩ සටහන් අධ්‍යක්ෂවරයා වූ ලූෂන් බුලත්සිංහල මහත්මයා මට රූපවාහිනියට පිවිසීමට දොරටු විවර කර දුන්නා.ඒ අනුව රූපවාහිනී නිවේදකයකු විදිහට 1995 දී මම කටයුතු කළා. එතැනින් පටන් ගත් මාධ්‍ය ජීවිතයේ විවිධ වකවානුවල මාධ්‍ය ආයතනවල ප්‍රධාන භූමිකා දක්වා දිග හැරෙනවා. මම ලංකාවේ මුල්මChart Show එක විදිහට ‘ගී හත’ වැඩසටහන ඉදිරිපත් කළා.ඒ කාලේ කිසිම ඊඍ චැනල් එකක සින්දු hart Show එකක් තිබුණේ නැහැ. එක දිගට ‘ගී හත’ වැඩසටහන් 75 ක විතර මම නිවේදක ලෙස කටයුතු කළා. ඉන් පස්සේ මා ගැන රසිකයන් කතාබහ කරන්න පටන්ගත්තා.ඉන් පස්සේ මම ITN නාළිකාවේ වැඩසටහන් වලට සහභාගි වුණා. පසුව ලක්හඬ ගුවන් විදුලියේත් පළමු නිවේදකයා විදිහට කටයුතු කරන්න මට අවස්ථාව ලැබුණා. එහි ආරම්භකම සාමාජිකයෙක් මම. ඒත් සමඟම ලංකාවේ රේඩියෝ හතරක් සම්පූර්ණයෙන්ම මුල් මට්ටමේ සිට හදන්නට මම දායක වුණා.ලක්හඬ, හිරු එෆ්. එම්., ශ්‍රී එෆ්. එම්., සියත එෆ්. එම්., කියන නාළිකා හතරටම මගේ දායකත්වය සහයෝගය ලැබුණා. මම ප්‍රවර්ධන කළමනාකරු හැටියට හිරු එෆ්. එම්. නාළිකාවේ සේවය කළා. එතනින් පසු ශ්‍රී එෆ්. එම්. හි වැඩසටහන් අධ්‍යක්ෂ ලෙස කටයුතු කළා. එතැනින් සියත එෆ්. එම්. හි විකාශන අධ්‍යක්ෂ ලෙස කටයුතු කළා.මේ වන විට තරමක් දුරට ඒ කාර්ය බහුල ජීවිතයෙන් මිදිලා මට තරමක විවේකයක් අවශ්‍යයි කියන දේ මට දැනුණා. ජනමාධ්‍යයට මම හුඟාක් කැමැතියි. ඒ තුළ මම කළ දේවල් ගැන හුඟාක් තෘප්තිමත්. මගේ ජීවිතේ තේමාව තමයි කරනවානම් දෙයක් වෙනසක් ඇතුව කළ යුතුයි කියන දේ. ඒ තැන මම හැමදාමත් ඉන්නවා.තුෂාරි නේරංජා වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>03</day>
    </date>
    <link>http://www.silumina.lk/2013/02/03/_art.asp?fn=av13020316</link>
    <topic>සෝමපාලගේ පුත් යුග දිවියට</topic>
    <author/>
    <content>සෝමපාලගේ පුත් යුග දිවියටප්‍රවීණ ගීත රචකයකු හා චිත්‍රපට අධ්‍යක්ෂවරයකු වූ සෝමපාල ලීලානන්ද ගේ පුත් විරාජිත ලංකා ලීලානන්ද පසුගියදා යුගදිවියට පිවිසියේ ය. ඊට සහභාගිවූූ ජනපති ආර්යා ශිරන්ති රාජපක්ෂ මැතිනිය මනාල යුවළ සමඟ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>03</day>
    </date>
    <link>http://www.silumina.lk/2013/02/03/_art.asp?fn=av13020317</link>
    <topic>එඩ්වඩ් - චරිතා මාරම්බරි සමඟ කුවේට් යති</topic>
    <author/>
    <content>එඩ්වඩ් - චරිතා මාරම්බරි සමඟ කුවේට් යතිමැද පෙරදිගට ශ්‍රී ලංකා සංගීත ප්‍රසංග හඳුන්වා දුන්, කුවේට් - ශ්‍රී ලංකා සංස්කෘතික සංගමය, කුවේට් - ශ්‍රී ලංකා තානාපති කාර්යාලයේ අනුග්‍රහයෙන් විශාරද එඩ්වඩ් ජයකොඩි ගේ ‘මාරම්බරී’ සංගීත ප්‍රසංගය මෙම 08 වැනිදා (සිකුරාදා) දින සවස 6.00 ට කුවේට් හි Hawally Boy’s Scout Hall හි පැවැත්වේ.විශාරද චරිතා ප්‍රියදර්ශනී සහ ශාරන්‍යා ජයකොඩි යුග ගායනාවෙන් මීට සහභාගි වන අතර වාද්‍ය වෘන්දය සුසිල් අමරසිංහ ප්‍රමුඛ චතුර ප්‍රසාද් සහ සංදීප ජයකොඩි ගෙනි.65 වැනි නිදහස් උලෙළ වෙනුවෙන් මෙවර එම සංගමය ‘මාරම්බරී’ ප්‍රසංගය පවත්වනු ලබයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>03</day>
    </date>
    <link>http://www.silumina.lk/2013/02/03/_art.asp?fn=av13020318</link>
    <topic>සසර ගමන බොහෝ දුරය; එතෙක් අපි යළි යළි හමුවෙමු</topic>
    <author>සෝමවීර බෝපිටිය</author>
    <content>සසර ගමන බොහෝ දුරය; එතෙක් අපි යළි යළි හමුවෙමුනව වසරේ පළමු මාසයේ 14 වැනි දින වික්‍රම බෝගොඩ ද 27 වැනි දින ඊබට් විජේසිංහ ද නික්ම ගියහ. මේ දෙදෙනාම නික්ම යාම කලා ක්ෂේත්‍රයට තදින් ම දැනෙන්නකි.මම කලකට ඉහත නර්තන ශිල්පියකු හා සංගීතඥයකු වන දයාරත්න ලියනගේ සමඟ ඊබට් විජේසිංහ හමුවන්නට ගියෙමි. ඒ ලෙස්ටර් ජේම්ස් පීරිස් අධ්‍යක්ෂණය කරන්නට යන “මඩොල් දූව“ චිත්‍රපටයේ චරිතයක් ඉල්ලා ගන්නටය.ඔහු ලවා එම කාර්යය කර ගන්නට ගියද ඒ වන විටත් නළු නිළියන් තෝරා හමාරය. එහෙත් දයාරත්න ලියනගේ ගෙන් හඳුනාගත් ඊබට් විජේසිංහ සහ මා අතර ඇසුර ඔහු මිය යන තෙක්ම ඉතා සමීපව පැවතුණි.ඊබට් විජේසිංහයන්ගේ ප්‍රධාන ගෝලයා වූයේ රංජිත් මතඟවීරය. ඔහු ඊබට් අයියාගේ බිරිඳගේ සොහොයුරාය. ඊබට්, ශේෂා පලිහක්කාරගේ ගෝලයකු වූ අතර රංජිත් මතගවීරත් ඔහුත් සිනමා ක්ෂේත්‍රයට වේෂ නිරූපණ ශිල්පීන් රැසක් බිහි කළෝය.එහි ප්‍රණාමය පිළිවෙළින් ශේෂා පලිහක්කාරටත්, ඊබට් විජේසිංහටත්, රංජිත් මතඟවීරටත් පිරිනැමිය යුතුය.’මනමෙ’ නාටකයේ වැදි රජු වූද “සත් සමුදුර” චිත්‍රපටයේ රඟපෑවා වූද එඩ්මන් විජේසිංහ ඊබට් විජේසිංහගේ වැඩිමහල් සොහොයුරෙක් විය. ඊබට් රංගන ශිල්පියකු ලෙස ද චිත්‍රපට කිහිපයක සිය රංගන හැකියාව ද පෙන්නුම් කළේය.වේෂ නිරූපණ ශිල්පීන් අතර යෝධයෙකු මෙන් සිටි ඊබට් ශරීරයෙන් ද යෝධයෙකු මෙන් මට පෙනුණි.සොඳුරු දඩබ්බරයෙකු වූ ඊබට් තවත් නිමේෂයකින් සොඳුරු මිතුරෙක් විය. දඩබ්බරයකු ලෙස හැසිරුණ ද අනුන් කෙරෙහි උණු වන හිතක් ඇති ඔහු කිසිවකු සමඟ අමනාපකම් පවත්වාගෙන නොගිය අයෙකි.අතිවිශාල චිත්‍රපට ලැයිස්තුවක ප්‍රධාන වේෂ නිරූපණ ශිල්පියකු ලෙස කටයුතු කළ ඊබට් සිනමාවේඅර්බුදකාරී අවස්ථාවල දී නැගී සිටියේ ය. ඔහු වෙස් ගැන්වීම් කළ චිත්‍රපට අතර ‘හාර ලක්ෂය’ ‘හුලවාල’ ‘දෑස නිසා’ ‘සිසිල ගිනිගනී’ ‘සාරවිට’ ‘සිකුරු ලියා’ “හඳයා” “බඹරු ඇවිත්” “සොල්දාදු උන්නැහේ” ‘අපේක්ෂා’ ‘ගඟ අද්දර’ ‘සිරිබෝ අයියා’ ‘පුරන් අප්පු’ ‘රක්තා’ ආදී චිත්‍රපටවල ඔහුගේ දක්ෂතා කැපී පෙනුණි. බොහෝ සෙයින් කාගේත් කතා බහට ලක්විය.ඊබට් සම්මානනීය වූ සෑම විටකම මගේ නෙතට සතුටු කඳුළක් නැගුණි. ඔහු සිනමාව මෙන්ම මිනිසුන් වෙනුවෙන් ද කළ දේ අප්‍රමාණය. ඔබ අප්‍රමාණ මිනිසෙකි. ඔබ අපට ඉතා වැදගත් මිනිසෙකි.ඉතින් ඊබට් විජේසිංහ සොහොයුරානණි, මේ සසර ගමනේ අප තවත් බොහෝ දුර යා යුතුය. නිර්වාණය බොහෝ දුරය. අපි එතෙක් මතු භවයන් හි යළි යළිත් ළෙන්ගතුව මුණ ගැසෙමු.නික්ම යන්නට අවසර දෙනුයේ හදපත්ලෙන් නැඟෙන අසීමිත වූ කම්පනයෙන් යුතුවය.සෝමවීර බෝපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>03</day>
    </date>
    <link>http://www.silumina.lk/2013/02/03/_art.asp?fn=av13020319</link>
    <topic>අද ඇසිස්ටන් හෙට කැමරමන්</topic>
    <author/>
    <content>අද ඇසිස්ටන් හෙට කැමරමන්කොලින්ස් දෙල්විටමංගල ඡායාරූපකරණයේ නවමු ඉසව් සොයා යන ඡායාරූප ශිල්පියෙකු විදිහටයි ‘කොලින්ස් දෙල්විට’ අපට මුණගැහෙන්නේ.ලංකාවෙන් දුරබැහැර ලන්ඩන්වල සිය ජීවිකාව ගෙනගියත් කොලින්ස් අදටත් ලාංකේය සංස්කෘතියට වගේම සම්ප්‍රදායට ගරුකරන ඡායාරූප ශිල්පියෙක්.ඒ නිසාම ඉදිරියේදී ඔහු සිය නවතම අත්හදා බැලීම් එකතුවක් සමඟ ඡායාරූප ප්‍රදර්ශනයකට සූදානම් වෙයි.”ඡායාරූපකරණය ගැන මගේ ආසාව ඇතිවුණේ 1990 වගේ කාලේ. ඒ වෙනකොට මගේ ගම්පළාත කළුතර ප්‍රදේශය කේන්ද්‍රකරගෙන මම ඡායාරූප වැඩ කටයුතු කළා.ඒ කාලේදි අපට ඉන්න ප්‍රවීණ ඡායාරූප ශිල්පියෙක් වන ප්‍රසන්න හෙන්නායක මහත්තයා මට මුණ ගැහුණා. ඇත්තටම ඔහු තමයි මට කොළඹට එන්න කියලා ඡායාරූපකරණය පිළිබඳ ඉගැන්නුවේ.පළමු දවසෙම මට ඔහුත් සමඟ මංගල උත්සවයක් ආවරණය කරන්න අවස්ථාව ලැබුණා. එහෙම ප්‍රායෝගිකවයි මට සියල්ල ඉගෙන ගන්න අවස්ථාව ලැබුණේ.ඊට පස්සේ මට එංගලන්තයේ ස්ටැම්ෂෙයාර් විශ්ව විද්‍යාලයට යන්න හැකියාව ලැබුණා.එහිදී මම ඡායාරූප ශිල්පය පිළිබඳ අවුරුදු තුනක පාඨමාලාවක් කළා. අද මගේ බලාපොරොත්තුව මංගල ඡායාරූපකරණය හා විලාසිතා ඡායාරූපකරණයට අලුත් අර්ථකතනයක් දෙන්න.අද ලංකාවේ මංගල ඡායාරූප කලාව විපරිත තත්ත්වයට ඇදගෙන වැටිලා. අද සහායට යන කෙනා හෙට කැමරාමන් වෙන යුගයක් මේක. මේකට ඩිජිටල් තාක්‍ෂණයත් බලපෑවා.ඒ වගේම ප්‍රවීණ ඡායාරූප ශිල්පීන්ට නිහඬ වෙන්නට වුණා. මම කියන්නේ අද ක්‍ෂේත්‍රයේ ඉන්නේ හොඳ ඡායාරූප ශිල්පීන් කිහිප දෙනයි. ප්‍රසන්න හෙන්නායක, ලාල් හෑගොඩ, ලූෂන් කොස්තාවගේ අය ඒ අතරින් ප්‍රධානයි.තවත් දෙයක් මට කියන්න ඕන. දැනට ලෝකයේ කුඩාම ඡායාරූප ඇල්බම් එක හැදුවේ මම. අඟලක් පළල හා අඟල් එකහමාරක් දිග ලොව කුඩාම ඇල්බම් එක තියෙන්නේ මා ළඟ.අද මම එංගලන්තයේ ජීවත්වුණාට ලංකාවේ සංස්කෘතියට ගැලපෙන විදිහට ඡායාරූප කලාව සිදුකරන්නයි මම කැමැති. එංගලන්තයේ වෘත්තීය ඡායාරූප ශිල්පියෙක් වෙන්න ලෙහෙසියෙන් බෑ.ඒකට විශාල කැපකිරීමක් කරන්න ඕන. මගේ ඡායාරූප කලාවේ මට ගෝලයෝ නැහැ. ලයිට්, කුඩ භාවිත කරන්නේ නැහැ. මේ වෙනකොට මටම ගැළපෙන අනන්‍යතාවක් මම හදාගෙන ඉන්නේ.අපි හොඳ ඉතිහාසයක් තියෙන බෞද්ධ රටක්. ඒ නිසාම එයින් උරුම වුණ සංස්කෘතිකාංග අපි ළඟ තියෙනවා. අද ඡායාරූප ශිල්පීන්ට ඒ දේවල් වැඩක් නැහැ. මුදල පමණයි වැදගත්.මේ ළඟකදි මම දැක්කා එක්තරා මංගල ඡායාරූපයක් මනාලයා මනාලියට වඳිනවා. එහෙම පිටින්ම සංස්කෘතිය උඩුයටිකුරු කරලා. අද විවාහ මංගල්‍යයක මනාල යුවළ තමයි ඡායාරූප ශිල්පියා පිටුපස යන්නේ.සැබෑ ඡායාරූප ශිල්පියෙක් එහෙම වෙන්න බෑ. ඔහුට හොඳ ඇහැක් තිබිය යුතුයි. ඔහු මංගල යුවළට නිදහසේ ඉන්න දීලා ඔවුන්ව ඡායාරූපයට හසුකරගත යුතුයි.ඇත්තටම මම මෙවර ලංකාවට ආවේ අපේ රටේ ප්‍රේක්‍ෂකයින් වෙනුවෙන් අලුත් අත්දැකීමක් ලබා දෙන්න. ඒ අවස්ථාවත් උදා කරලා දෙන්නයි ‘ෂයිනි ෆොටෝ’ (Shainee photo) ප්‍රදර්ශනයක් කරන්න මම හිතුවේ.මේ මස පළමුවැනිදා ඉඳලා තුන්වැනිදා දක්වා බණ්ඩාරනායක සම්මන්ත්‍රණ ශාලාවේ මෙම ඡායාරූප ප්‍රදර්ශනය පවත්වන්න සූදානම්. එතැනදි මගේ බලාපොරොත්තුව තම අත්දැකීම ඡායාරූපකරණයට ලබා දෙන්නත් අධ්‍යාපනික අවශ්‍යතාවයත් ඉටුකරන්නයි මගේ සූදානම.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>03</day>
    </date>
    <link>http://www.silumina.lk/2013/02/03/_art.asp?fn=av13020320</link>
    <topic>‘ලෝන්ග් ෂොට්’ එකෙන් දවස පටන් ගෙන ‘ක්ලෝස් අප්’ එකෙන් නින්දට යෑම</topic>
    <author/>
    <content>‘ලෝන්ග් ෂොට්’ එකෙන් දවස පටන් ගෙන ‘ක්ලෝස් අප්’ එකෙන් නින්දට යෑමමගේ තීරු ලිපි අස්සේ එහෙන් මෙහෙන් රෝහණ අයියා (රෝහණ වෙත්තසිංහ) ගැන ඉඳහිට යමක් කියැවුණාට ඔහු කේන්ද්‍ර කරගෙන මම මෙතෙක් එකම එක තීරු ලිපියක්වත් ලියා නැහැ.මට උදව් කරපු අයගෙන් ගුණසිරි සිල්වා, ප්‍රේම් දිසානායක, ගැන මම ඕනෑවටත් වඩා යම් යම් දේ ලියා තිබුණාට එහෙම වැඩිය නොලියැවුණු දෙන්නෙක් ඉන්න වග මේ මෑතදී මට වැටහී ගියා.එක්කෙනෙක් තමයි චන්ද්‍රසේන කිරිවත්තුඩුව. අනික් කෙනා රෝහණ අයියා.මට රෝහණ මුලින්ම මුණගැහුණේ ‘සුරතුර’ පත්තරේ. ඒවනවිට ආතර් යූ. අමරසේන ‘සුරතුර’ අත හැරලා මල්ටිපැක්ස් ගිහින් තිබුණා, ‘සිත්සර’ පත්තරේ අලුතින් කරන්න.ඒ අනුව ‘සුරතුරේ’ අලුත් කර්තෘ වුණේ කැප්ටන් චන්ද්‍ර ශ්‍රී කුලරත්න. (ඒ කියන්නේ ‘සිළුමිණේ’ විශේෂාංග කර්තෘ සේමාලි කැල්ලපතගේ පියා) ඇත්ත වශයෙන් ම මම මුලින් ම ගිහිං හම්බුවුණේ ඔහුව.“පුතා මං දන්න සිනමා පත්තර කලාවක් නැහැ. මම කර්තෘ වුණාට වැඩේ කරගෙන යන්නේ රෝහණ වෙත්තසිංහ කියලා මහත්තයෙක්. ඔයා ගිහිං එයාව හම්බුවෙන්න.”කැප්ටන් මා හා කතා කළේ බොහෝම නිහතමානීව. මම රෝහණව මුණ ගැහුණා. ඒ සිනමා පත්තර කලාවේ බොහෝ දුර ගමනක් යන්න (කොටින් ම ‘සරසවිය’ පත්තරේ කර්තෘ වෙන්නත්) තබපු පළමු පියවර දෙකතුනින් එකක් ඒක.රෝහණ ‘සුරතුරේ’ නියෝජ්‍ය කර්තෘ වෙන්නේ සිනමා ලේඛකයෙක් විදියට අවුරුදු ගණනාවක් ලද අත්දැකීම් ඔස්සේ.ඔහු 1972 දී සිංහල සිනමාවට අවුරුදු 25 ක් පිරුණු අවස්ථාවේ අටුවාව ලියා සංස්කරණය කරපු ‘අප්පොච්චිගේ සිනමාව‘ නම් වූ සඟරාව ඒ කාලේ කිසියම් ආන්දෝලනයක් ඇති කළ එකක්. අපේ සිනමාවේ අප්පොච්චි විදියට ඔහු දැක්කේ ලෙස්ටර් ජේම්ස් පීරිස්ව.ඔය අප්පොච්චිගේ සිනමාව කියන වචනය මුලින් ම සිංහලෙන් යෙදුවෙ ලෙස්ලි බොතේජු. ඒ ඔහු ජර්මන් සිනමාව ගැන ලියූ ලිපියක. 1962 දී ජර්මන් තරුණ චිත්‍රපට අධ්‍යක්ෂවරුන් (26 දෙනකු (ඔවුන්ට කියන්නේ ඔබර්හවුසන් කල්ලිය කියලා) එතෙක් පැවැති ඔවුන්ගේ සිනමාව අප්පොච්චිගේ සිනමාව යැයි කියමින් ප්‍රතික්ෂේප කළා.ප්‍රංශ නවරැල්ලේ අයත් ඔවුන්ට පෙර තිබූ සිනමාව අප්පොච්චිගේ සිනමාව (CINEMA .DU PAPA) කියා නම් කළ බව මම අහලා තියෙනවා.පී.යූ.ඩී. පෙරේරාගේ ඡායාරූප දැක්මක් වෙනුවෙන් රෝහණ ලියපු ලිපියක මෙසේ සඳහන් වෙනවා.‘ඒ අප ‘ලෝන්ග් ෂොට්’ එකෙන් දවස පටන් ගෙන ‘ක්ලෝස් අප්’ එකෙන් නින්දට ගිය කාලයයි.”ඇත්තටම ඒ කාලේ (60 දශකය අග නො එසේ නම් 70 දශකය මුල) සිනමා උණක් තරුණ පරපුර අතර තිබුණා. රෝහණ ‘විප්පයෝගෝ’ යන නමින් කෙටි චිත්‍රපටයක් හදන්නෙත් ඔය කාලේ.රෝහණ සිංහල සිනමාවේ වාර්තාවක් තැබූ කලාකාරයෙක්. මෙරට මුද්‍රිත ප්‍රථම තිරනාටකයේ කතුවරයා ඔහු. ඒ තිරනාටකය තමයි ‘සතර දිගන්තය’.රෝහණ ‘දිවයිනේ’ ඉන්න කාලේ ‘සලරුව‘ නමින් සිනමා පත්තරයක් නිර්නාමිකව සංස්කරණය කළා. ඒක බොහෝ දෙනකු නොදන්න කරුණක්. ‘සලරුවේ’ මුල් ම කර්තෘ වුණේ රොඩ්නි විදානපතිරණ වුණත් ඊට පස්සේ රෝහණ තමයි ඒක දිගටම කරගෙන ගියේ.‘සලරුව‘ පත්තරේටත් මට ලියන්න රෝහණ අවස්ථාව සලසලා දුන්නා. ‘වේදිකාව පිරිහුණේ මනමෙ නිසා’ යන නමින් ගුණදාස අමරසේකර ගේ අදහස් රැගත් ලිපියක් මම ‘සලරුව‘ ට ලියලා ඇති වුණු කලා සංවාදය මට මේ අවස්ථාවේත් මතකයි.‘රසඳුන’ අතිරේකයේ දෙවැනි සංස්කාරක වෙන්නේ රෝහණ. ඊට පස්සේ තුන්වැනි සංස්කාරක විදියට ඔහුගේ ගෝලයකු වන මේ මම පත්වීම පෞද්ගලිකව ගත්තොත් සුවිශේෂ සංසිද්ධියක්.කෙටි චිත්‍රපටයක් හදලා, තිරනාටක ලියලා, සිනමා පත්තර සඟරා කරලා ඊළඟට රෝහණ වෘත්තාන්ත චිත්‍රපටයක් අධ්‍යක්ෂණය කරන්ට උත්සුක වුණත් අදටත් ඔහුට ඒක ඉෂ්ට කරගන්න බැරිවෙලා තියෙනවා. ඒකට එක් හේතුවක් රෝහණගේම වැරැද්ද. එනම් ඔහුගේ උපන්ගෙයි කම්මැලිකම.රෝහණට අදටත් පුළුවන් නම් ‘ලෝන්ග් ෂොට්’ එකෙන් දවස පටන්ගෙන ‘ක්ලෝස් අප්’ එකෙන් නින්දට යන්න ඔහුට හැකිවේවි වෘත්තාන්ත චිත්‍රපටයක් අධ්‍යක්ෂණය කරන්න. ඒත් ඔහුගේ ජීවිතය අපි මිඩ් ෂොට් එකක් ප්‍රමාණයට ම දන්න නිසා ඒක හැමවිටම පවතින්නේ සැබෑ නොවන සිහිනයක් විදියට.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>03</day>
    </date>
    <link>http://www.silumina.lk/2013/02/03/_art.asp?fn=av13020321</link>
    <topic>පුවත් සඟරා සංකල්පය මුද්‍රිත මාධ්‍යයට හඳුන්වා දුන් ‘දෙසතිය’ට 35 යි</topic>
    <author>සුනිල් මිහිඳුකුල</author>
    <content>පුවත් සඟරා සංකල්පය මුද්‍රිත මාධ්‍යයට හඳුන්වා දුන් ‘දෙසතිය’ට 35 යිමෙරට මුද්‍රිත මාධ්‍ය ක්ෂේත්‍රයට ‘ටයිම්’, ‘නිවුස් වීක්’ වැනි ආකෘතියකින් යුතු පුවත් සඟරා (NEWS MAGAZINE) සංකල්පය හඳුන්වා දෙන ලද්දේ ‘දෙසතිය’ සඟරාව විසිනි.ඊට ඉහත සිංහල භාෂාවෙන් පළ වූයේ ‘ශ්‍රී’, ‘රසවාහිනි’, ‘නවයුගය’ වැනි විශේෂාංග ශෛලියේ වාර සඟරාය. ඒවා කිසියම් පුවතක පසුබිම විවරණය කෙරෙන්නා වූ පුවත් සඟරා ආකෘතිය යටතට ගෙන වර්ගීකරණය කළ නොහැකිය.‘දෙසතිය’ මංගල කලාපය 1978 පෙබරවාරි මස 4 වැනි දින පළ වූයේය. එය රජයේ ප්‍රවෘත්ති දෙපාර්තමේන්තුවේ ප්‍රකාශනයකි. ඒ අනුව ‘දෙසතිය’ට දැන් 35 වසරක් සපිරී ඇත. ‘දෙසතියේ’ ආරම්භක ප්‍රධාන සංස්කාරක වූයේ ජනමාධ්‍යවේදය අරභයා පෘථුල අවබෝධයකින් යුතු ආචාර්ය සරත් අමුණුගමය.(ඔහු එවක රාජ්‍ය අමාත්‍යාංශයේ ලේකම් ධුරය දැරුවේය.) සිරිල් බී. පෙරේරා එහි සමාරම්භක සංස්කාරකවරයා වූයේය. ඔහු ජ්‍යෙෂ්ඨ මාධ්‍යවේදියකු වූ අතර කලා විචාරකයකු ලෙස ද කීර්තියක් ඉසුළුවේය. ‘ආරම්භක සංස්කාරක’ සිරිල් බී. පෙරේරා‘දෙසතිය’ රාජ්‍ය අංශයෙන් පළවූ සඟරාවක් වුවත් එය පටු දේශපාලන ප්‍රචාරක හොරණෑවක් බවට පත් නොවූ බව ඊට ගෞරව පිණිස කිව යුතුය.එසේ වන්ට හේතු වූයේ එවක රාජ්‍ය ඇමැතිව සිටි ආනන්ද තිස්ස ද අල්විස් හා ආචාර්ය අමුණුගම ලිබරල් වාදී ප්‍රතිපත්තියක පිහිටා කටයුතු කිරීමත් එම දෙදෙනාම ජනමාධ්‍ය පිළිබඳ ප්‍රාමාණිකයන් වීමත්ය.ඉහත කරුණ වඩාත් සාක්ෂාත් වන්නේ ‘දෙසතිය’ට සමකාලීනව පළවූ ‘පෙරමඟ’, ‘ඉසුර’ හා ‘කල්පනා’ වැනි සඟරාවල තිබු ප්‍රචාරකවාදී බව සලකා බලන කල්හිය.‘පෙරමඟ’ එවක අගමැති වූ ආර්. පේ‍්‍රමදාසගේ ද, ‘ඉසුර’ ගාමිණි දිසානායකගේ ද ‘කල්පනා’ රොනී ද මැල් ගේ ද දේශපාලන ප්‍රතිරූපය ගොඩනැංවීම සඳහා සම්පාදිත සඟරා වූ නිසාය. එබඳු පටු දේශපාලන අභිලාෂයක් ‘දෙසතියේ’ නොතිබුණු බව කිව මනාය.‘දෙසතිය’ අර්ධ මාසිකයෙන් දේශීය මෙන්ම විදේශීය විත්ති ද ආවරණය කෙරුණු අතර දේශපාලනය, විද්‍යාව, වෛද්‍ය විද්‍යාව, ක්‍රීඩාව, කෘෂිකර්මය හා කලාව වැනි විෂය ක්ෂේත්‍ර ඊට අයත් වූයේය.‘දෙසතිය’ ආරම්භයේ සිටම සිනමාව කෙරෙහි විහිද වූයේ සුවිශේෂ අවධානයක් බවක් පෙනී යයි. ඊට සරලම හේතුව වූයේ ආචාර්ය අමුණුගම, සිරිල් බී. පෙරේරා, ඩී. බී. වර්ණසිරි, ගාමිණි විජේතුංග යන සංස්කාරකවරුන් සිනමාකලා විචාරකයන් ලෙස ද ව්‍යාවෘතව සිටීමයි.අද ආපසු හැරි බලන විට ‘දෙසතිය’, සිනමාව විෂයයෙහි කිසියම් ඒකපාර්ශවීය නැඹුරුවක් ගත්තේ යැයි ද ;චීදනා කළ හැකිය. ඒ ලෙස්ටර්වාදි, ඇන්ටන් වික්‍රමසිංහවාදි නම්‍යතාවයයි.මෙහි හානිකර තත්ත්වය වූයේ එක් පැත්තකින් ධර්මසේන පතිරාජ බඳු වාමවාදී සිනමාකරුවකු අවප්‍රමාණ වීමත් අනික් පැත්තෙන් චිත්‍රපට කර්මාන්තය, එහි අර්බුදය හා චිත්‍රපට සංස්ථාවේ පැවැත්ම පිළිබඳ ඇන්ටන් වික්‍රමසිංහ දැරු මතිමතාන්තරවලට ප්‍රතිපක්ෂ වූ අනේකාකාර මතවාද ගැඹුරු විමසිල්ලකට ලක් නොවීමත් ය.දෙසතිය මංගල කලාපයකෙසේ වෙතත් ඉහත සීමාසහිතකම් යටතේ වුව ‘දෙසතිය’ මෙරට සම්මත සිනමා පුවත්පත් හෝ සඟරාවන්ගෙන් ඔබ්බට ගොස් සිනමාව අළලා හරවත් සංවාදයක නිරත වූ අයුරු නම් ඉඳුරා පැහැදිලිය.එසේ වන්ට හේතු වූයේ ‘දෙසතිය’ සංස්කාරකවරුන් සතුව තිබු පුළුල් සංස්කෘතික දැක්මයි. එය කිසිසේත්ම වාමවාදි නොවුවද ඔවුන්ට ලිබරල්වාදයේ උපරීමය දක්වා යෑමේ ශක්‍යතාව තිබිණි.එසේම ඔවුන් ඒ අනුව යා හැකි උපරීමය දක්වා ගමන් කළ බව ද කිව යුතුය. ගාමිණි ෆොන්සේකා ගැන කළ කවරයේ කතාව, වසන්ත ඔබේසේකර හා ධර්මසිරි බණ්ඩාරනායක සමඟ කළ සම්මුඛ සාකච්ඡා ඊට නිදසුන් සපයයි.‘දෙසතියේ’ උපයුක්ත භාෂාව ද මෙරට වාර සඟරාකරණයේ වෙනසක් සනිටුහන් කළේය. ඒ සඳහා යොදා ගැනුණේ කතා කරන භාෂාවය. එසේම එහිලා ‘න - ණ, ල - ළ’ පිළිබඳ තැකීමක් ද නොකෙරිණි.ආරම්භයේ සිටම ‘දෙසතිය’ මෙවැනි භාෂා ප්‍රතිපත්තියක් පවත්වාගෙන ගියේ විශේෂයෙන් සිරිල් බී. පෙරේරාගේ සෘජු මැදිහත්වීම මත යැයි සිතමි. මන්ද යත්; ඔහු කවදත් තම නිර්මාණශීලි ලේඛන උදෙසා ‘කථන භාෂාව‘ යොදාගත් බැවිනි.විශේෂාංග රචනයේදී ද සම්මුඛ සාකච්ඡාකරණයේදී ද ‘දෙසතිය’ ගත්තේ අතිශයින්ම නූතනවාදී වූ ප්‍රවේශයකි. ලිපියක ආරම්භක ඡේදයෙන් ලිපියට අදාළ සම්පත් දායකයා පිළිබඳ නිශ්චිත, සම්මත හැඳින්වීමක් (INTRO) නොකිරීම, නිර්මාණශීලී වූ සිරස්තල හා කැප්ෂන් භාවිත කිරීම, ලිපියේ සංක්ෂිප්ත භාවය සඳහා දෙතිත (:), යුගල උඩු කොමා (“ “) වැනි විරාම ලකුණු ‘දෙසතිය’ මුද්‍රිත මාධ්‍යයට අභිනවයෙන් එක් කළේය. ගාමිණි විජේතුංගඑසේම එය සම්මත වාර සඟරා පිටු සැකසුම් කලාව ද කිසියම් වෙනසකට ලක් කළේය. ලිපියකට අදාළ තවත් කරුණක් දැක්වීමට ‘සයිඩ් බාර්ස්’(SIDE BARS) යෙදු අතර ලිපියේ කරුණු වඩාත් අවධාරණය කරනු වස් ප්‍රස්ථාර සටහන් ද ඉදිරිපත් කළේය. මේ සියල්ල අදාළ යුගයට සාපේක්ෂව ගත් විට නූතනවාදී වූ බව අපට පෙනී යා යුතුය.‘දෙසතියේ’ ලිපි සඳහා යෙදු සිරස්තල (හෙඩින්ස්) අතිශයින්ම නිර්මාණශීලීය. ඊට උදාහරණ කීපයක් පහත යෙදේ. (1) ඉක්මන් නත්තලට ඉදෙන තැචර් පුඩිම (2) නාඬන් හිරමනේ පොල් මිල වැඩියි අද (3) ණය දී මුදලත් මිතුරාත් නැතිකර ගත් බැංකුව (4) ආඬි හත්දෙනාගේ ඔපෙක් කැඳ හැලිය (5) කිරි සුවඳේ දැවටෙන මල් හී සර (ළමා විවාහ ගැන වූ ලිපියකට)‘දෙසතිය’ මාධ්‍ය ක්ෂේත්‍රයට අලුත් ලේඛන පරපුරක් එක් කළේය. පසු කලෙක ප්‍රකට සාහිත්‍ය කලා විචාරකයකු වූ සමන් වික්‍රමආරච්චි, ඩබ්ලිව්. එම්. කේ. විජය බණ්ඩාර, පි‍්‍රයන්ජන් සුරේශ් ද සිල්වා යන අයගේ ලේඛන ජීවිතයේ ආරම්භය ‘දෙසතිය’ යි.‘දෙසතියේ’ 35 වසර ගැන කතා කරද්දි අපට ගාමිණි විජේතුංග නාමය කිසිසේත්ම අමතක කළ නොහැකිය. ‘දෙසතියේ’ හොඳම යුගය ලෙස අදටත් ඇතමුන් සලකන්නේ ගාමිණි එහි සංස්කාරක ධුරය දැරු වකවානුවය. පුවත් සඟරා සංකල්පය පෘථුල ලෙස ඥානනය කරගෙන සිටි මාධ්‍යවේදියා වූයේ ඔහුය.‘දෙසතිය’ කවදත් පාඨක ප්‍රතිග්‍රාහකත්වය ද අගය කොට සැලකුවේය. ඕනෑම විවේචනාත්මක අදහසකට එහි ඉඩ හසර වෙන්ව තිබිණි.පුවත්පත් හා සඟරා ප්‍රමුඛ කොටගත් මුද්‍රිත මාධ්‍යය අද ලෝක පරිමාණයෙන්ම අර්බුදයකට යමින් පවතී. ඊට ආසන්න නිදර්ශනය වන්නේ මේ නොබෝදා ‘නිවුස් වීක්’ සඟරාව පළ කිරීම නවතා දැමීමයි. එබඳු ගෝලීය පසුබිමක අපේ රටේ ‘දෙසතිය’ වැනි සඟරාවක් 35 වසරක් තිස්සේ අඛණ්ඩව පවත්වාගෙන ඒම ආශ්චර්යයක් බඳු ක්‍රියාවකි. ‘දෙසතිය’ නිර්මාතෘවරුන්ටත් එහි සමකාලීන සංස්කාරකවරුන්ටත් අපේ උණුසුම් ප්‍රණාමය මෙයින් පිළිගන්වමු.සුනිල් මිහිඳුකුලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>03</day>
    </date>
    <link>http://www.silumina.lk/2013/02/03/_art.asp?fn=av13020322</link>
    <topic>‘ෆිල්ම් ෆෙයාර්’ රාත්‍රියේදී තරු බැබළුණු වගයි</topic>
    <author>සුජීව තේවහේට්ටිගේ</author>
    <content>‘ෆිල්ම් ෆෙයාර්’ රාත්‍රියේදී තරු බැබළුණු වගයිභාරතයේ සුපිරි තරු දිදුලන වර්ණවත් රාත්‍රිය, ‘ෆිල්ම් ෆෙයාර්’ සම්මාන උලෙළයි. මෙවර ඒ විචිත්‍රවත් බොලිවුඩ් උලෙළ පැවැත්වුණේ 58 වැනි වතාවටයි.එහිදී 2012 වසරේ හොඳම නළු නිළි යුවළ ලෙස ‘ෆිල්ම් ෆෙයාර්’ සම්මාන දිනා ගත්තේ රන්බීර් කපූර් සහ විද්‍යා බාලන්. රන්බීර් කපූර් පිට පිටම දෙවතාවක් හොඳම නළුවා ලෙස ‘ෆිල්ම් ෆෙයාර්’ සම්මානය දිනා ගැනීම විශේෂත්වයක්.පසුගිය වසරේ පැවැති 2011 වෙනුවෙන් වූ ‘ෆිල්ම් ෆෙයාර්’ ‘උලෙළේදී රන්බීර්ට හොඳම නළුවාට හිමිවන සම්මානය දිනාගත හැකි වූයේ ඔහු ‘රොක් ස්ටාර්’ චිත්‍රපටයේ රඟපෑ ප්‍රධාන චරිතය වෙනුවෙන්.මෙවර ඔහු හොඳම නළුවා ලෙස කිරුළු පැලඳුවේ ‘බාෆි’ චිත්‍රපටයේ නිරූපණය කළ ප්‍රධාන චරිතය වෙනුවෙන්.විද්‍යා බාලන්ට හොඳම නිළිය ලෙස කිරුළු පැලඳුණේ ඇය, ‘කහානි’ චිත්‍රපටයේ නිරූපණය කළ ප්‍රධාන චරිතය වෙනුවෙන්.බොලිවුඩ් සිනමාවේ තවත් තරු රැසක් ම මේ සිනමා උලෙළේදී ජය කෙහෙළි නැංවූවා. ඒ සුපිරි තරු සහ සිනමා නිර්මාණ මොනවා දැයි දැන ගන්නට ඔබ කැමැති ඇති...වසරේ හොඳම චිත්‍රපටය - බාෆි’හොඳම අධ්‍යක්ෂ - සුජෝයි ඝෝෂ් (කහානි’ චිත්‍රපටය අධ්‍යක්ෂණය වෙනුවෙන්)හොඳම සංගීත අධ්‍යක්ෂ - ප්‍රිතම් (‘බාෆි’ චිත්‍රපටයේ සංගීත අධ්‍යක්ෂණය වෙනුවෙන්)හොඳම සහාය නළුවා - ‘විකි ඩෝනර්’ චිත්‍රපටයේ රඟපෑ අන්නු කපූර්හොඳම සහය නිළිය - ‘ජබ් ටක් හේන් ජාන්’ හි රඟපෑ අනුශ්කා ශර්මාවසරේ නැඟී එන නළුවා - ‘විකි ඩෝනර්’ හි රඟපෑ අයුශ්මාන් ඛුරානාවසරේ නැඟී එන නිළිය - ‘බාෆි’ හි රඟපෑ ඉලීනා ඩි කෲස්වසරේ නැඟී එන අධ්‍යක්ෂ - ‘ඉංග්ලිෂ් වින්ග්ලිෂ්’ නිර්මාණය කළ ගෞරී සින්ඩිහොඳම පසුබිම් ගායකයා - ‘පානි දාරාන්ග්’ සහ ‘විකි ඩෝනර්’ චිත්‍රපටවල ගී ගැයූ අයුශ්මාන් ඛුරානාහොඳම පසුබිම් ගායිකාව - ‘පරේශාන්’ සහ ‘ඉෂාක්සාදේ’චිත්‍රපටවල ගී ගැයූ ශල්මාලි ඛොල්ගාඩිබොලිවුඩ් සිනමාව වෙනුවෙන් දැක්වූ විශිෂ්ට දායකත්වය වෙනුවෙන් පිරිනැමෙන යාවජීව සම්මානය මෙවර පුදනු ලැබුවේ නැසී ගිය ප්‍රවීණ සිනමාකරු යාෂ් චොප්රා වෙනුවෙන්.මාස 11 ක් වැනි සුළු කාලයකදී රුපියල් කෝටි 202.8 ක ආදායමක් උපයාගත් ජනප්‍රිය සුපිරි තරුවක් ඉන්දියාවේ සිටිනවා. ඔහු වෙනින් කවුරුවත් නොවෙයි. බොලිවුඩ්පුරයේ කිං ඛාන්. එහෙමත් නැතිනම් ශාරුක් ඛාන්.පසුගියදා ඉන්දියාවේ ප්‍රකාශයට පත් වූ ‘ෆෝබ්ස් ඉන්ඩියා’ සඟරාව මගින් සිදුකරන ලද සමීක්ෂණයකදී හෙළිවී ඇත්තේ 2011 ඔක්තෝබර් මාසයේ සිට 2012 සැප්තැම්බර් අතර කාලය තුළදී ශාරුක් මේ ආදායම උපයා ඇති බවයි.‘ෆෝබ්ස් ඉන්ඩියා’ සඟරාව විසින් සකස් කරන ලද ඉන්දියාවේ ජනප්‍රිය පුද්ගලයන් 100 දෙනකුගේ ලැයිස්තුවටයි, මේ විශේෂ කාරණය ඇතුළත්ව තිබෙන්නේ. මේ ලැයිස්තුවෙහි සිටින ජනප්‍රිය පුද්ගලයන්ගෙන් වැඩි දෙනකු, බොලිවුඩ්පුර කලාකරුවන් සහ කලාකාරියන්.ශාරුක් මේ ලැයිස්තුවෙහි අංක එකට තේරී සිටිනවා. දෙවැනි ස්ථානයෙහි සිටින්නේ සල්මන් ඛාන්. තුන් වැනි ස්ථානය හිමිවී ඇත්තේ ක්‍රිකට් ක්‍රීඩක මහේන්ද්‍ර සිං දෝනිටයි.ඉන්පසු ස්ථානවල සිටින්නේ ආක්ෂේ කුමාර්, අමිතාබ් භච්චන්, සචින් තෙන්ඩුල්කාර්, කරීනා කපූර්, විරේන්ද්‍ර ශෙවාග්, විරාට් ඛෝලි සහ කට්රිනා කායිෆ්, ශාරුක්ට මේ සියලු දෙනා අභිබවමින් පළමු ස්ථානය දිනා ගන්නට හැකිවී ඇත්තේ ජනප්‍රියත්වය මෙන් ම වැඩිම ආදායමක් උපයා ගන්නා තැනැත්තා ලෙස වැඩි ලකුණු ප්‍රමාණයක් ලැබූ නිසයි.‘ෆෝබ්ස් ඉන්ඩියා’ සඟරාව ප්‍රකාශ කරන පරිදි ශාරුක්ට ලැබෙන අතිවිශාල ආදායමෙන් වැඩි ප්‍රතිශතයක් නියෝජනය වන්නේ වෙළෙඳ දැන්වීම් වලින් සහ වෙනත් නිරූපණයන්ගෙන් ලැබෙන ආදායම්වලින්. ඒ ආදායම ඔහුට චිත්‍රපටවල රඟපෑමෙන්, ලැබෙන ආදායම් ප්‍රමාණයට වඩා වැඩියි.‘ෆෝබ්ස් ඉන්ඩියා’ සඟරාව සඳහන් කරන්නේ 2011 ඔක්තෝබර් සිට 2012 සැප්තැම්බර් දක්වා කාලය තුළ සල්මන් ඛාන් රු. කෝටි 144.2 ක් ද, මහේන්ද්‍ර සිං දෝනි රු. කෝටි 135.16 ක් උපයා ඇති බවයි.සංගීතඥ ඒ.ආර්. රහ්මාන් මේ සමීක්ෂණයේ එක් අංශයක් වූ ගායන සහ සංගීත ක්ෂේත්‍රයේ මුල් තැනට පැමිණ සිටිනවා. වඩාත් ප්‍රබලතම චිත්‍රපට අධ්‍යක්ෂවරයා හැටියට තේරී සිටින්නේ කරන් ජොහාර්.මලෙයිකා අරෝරා ඛාන්, රූපවාහිනි ක්ෂේත්‍රයෙහි නියැළී සිටින කලාකරුවන් අතර පළමු තැනට පැමිණ සිටිනවා. මේ හැරුණු විට ඊෂා ගුප්තා, අනුෂ්කා ශර්මා, සානියා මිර්සා වැනි යොවුන් බොලිවුඩ් තරු ද මේ සමීක්ෂණයේ 100 දෙනා අතර සිටිනවා.සුජීව තේවහේට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>03</day>
    </date>
    <link>http://www.silumina.lk/2013/02/03/_art.asp?fn=am1302031</link>
    <topic>කැස්ස ඇති දරුවන්ට පිටඋගුරේ යෑමේ ඉඩකඩ වැඩියි</topic>
    <author>ගාමිණී සුසන්ත</author>
    <content>කැස්ස ඇති දරුවන්ට පිටඋගුරේ යෑමේ ඉඩකඩ වැඩියිඑහෙම දරුවන්ට කෑම කවන අම්මලා සැලකිලිමත් වෙන්නආහාර හොඳින් විකා ගිලීමට හුරුවන තුරු දරුවන්ට රටකජු, කඩල දෙන්න එපාකොළඹ ජාතික රෝහලේඋගුර කන නාසය ආශ්‍රිත රෝග පිළිබඳ විශේෂඥ ශල්‍ය වෛද්‍යචන්ද්‍රා ජයසූරියඋගුර ආශ්‍රිතව ඇතිවන ආබාධ බහුල ය. උගුරේ යමක් සිරවී ඇති බව දැනෙන විට බොහෝ දෙනෙකු සිතන්නේ එය පිළිකාවක් කියා ය. විශේෂයෙන් ම කුඩා දරුවන් තුළ නිතර නිතර සෙම් ගෙඩි ඇතිවීම ද සරල කරුණක් නොවේ. එසේම රටකජු ඇට, බොත්තම්, කුඩා මූඩි පිට උගුරේ සිරකර ගැනීම නිසා කුඩා දරුවන් මිය ගිය අවස්ථා ද ඇත. මේ අනුව බලන විට පෙනීයන්නේ උගුර ආශ්‍රිතව ඇතිවන ආබාධ අනතුරු සුළු කොට තැකිය නොහැකි බවයි. එසේ ඇතිවන ගැටලු උගුර කන නාසය ආශ්‍රිත රෝග පිළිබඳ ශල්‍ය වෛද්‍ය විශේෂඥ චන්ද්‍රා ජයසූරිය මහත්මිය වෙත යොමු කළෙමු.උගුර බැරැන්ඩි වන්නේ ඇයි?උගුර බැරැන්ඩි වීම ලෙස හඳුන්වන්නේ සාමාන්‍ය කටහඬ වෙනස්වීමේ අවස්ථාවකුයි. එලෙස කටහඬ වෙනස්වීමට හේතු කීපයක්ම බලපානවා.උගුරේ පිළිකා ඇතිවීම, උගුරේ ස්වර තන්තු අකර්මණ්‍යවීම, රැකියාව අනුව උස් හ¼ඩින් වැඩි වේලාවක් කතාකිරීම වැනි හේතු.එලෙස උගුර බැරැන්ඩි වී කටහඬ යථා තත්ත්වයට පත් නොවී එකදිගටම සති දෙකක පමණ කාලයක් පැවතුණහොත් උගුර කන නාසය පිළිබඳ වෛද්‍යවරයකු ලවා උගුර පරීක්ෂා කරවා ගත යුතුයි. උගුරේ පිළිකාවක් නිසා උගුර බැරැන්ඩි වීම ඉතා කලාතුරකින් සිදුවන දෙයක්. එසේ වුවත් මුල් අවස්ථාවේදී උගුරේ පිළිකාවක් හඳුනාගත් පසුව ඉතා සාර්ථකව ප්‍රතිකාර කර එය සම්පූර්ණයෙන්ම සුවකිරීමේ හැකියාව තිබෙනවා.උගුරේ යමක් සිරවී ඇති බව දැනෙන්නේ (විශේෂයෙන් කෙළ ගිලින විට) ඇයි?උගුරේ පිළිකාවක් තිබෙනවිටත් එසේ විය හැකියි. එහෙත් එම රෝග ලක්ෂණ ඇතැයි කියන බොහෝ දෙනකුගේ උගුරේ පිළිකා ඇත්තේ නෑ. ඔවුන් තමන්ට උගුරේ පිළිකාවක් ඇතැයි කියා අනවශ්‍ය ලෙස බියක් ඇතිකරගත් අයයි. ඇතැම් විට දන්නා හඳුනන කෙනෙකුට උගුරේ පිළිකාවක් ඇතැයි දැනගත්විට මෙම තත්ත්වය බොහෝ දෙනෙකුට ඇතිවෙනවා. උගුරේ අපහසුවක් ඇත්නම් ඒ පිළිබඳව දුක්වෙමින් මානසිකව රෝගී වන්නේ නැතිව, සුදුසු වෛද්‍යවරයකු වෙත යාම ඉතාම සුදුසුයි.උගුරේ යමක් සිරවී ඇති බව දැනීමට තවත් හේතු තිබෙනවා. ආමාශයේ අම්ල ගතිය අධික වී ගලනාලය දෙසට අම්ලය ආපසු ගමන් කරන විට ද උගුරේ ගුලියක් සිරවී ඇතිවාක් මෙන් දැනීමට පුළුවන්. ඒ සඳහා ටික කලක් වෛද්‍ය ප්‍රතිකාර ගත යුතු වෙනවා. මෙහිදී පහත සඳහන් වෛද්‍ය උපදෙස් අනුව ක්‍රියාකිරීමට සිදුවෙනවා.අධිකව තෙල් සහ ඇඹුල් දැමූ ආහාර නිතර ගැනීම අගුණයි. සාමාන්‍ය වශයෙන් මිරිස් තුනපහ යෙදූ ආහාර වේලක් ගැනීම බාධාවක් වන්නේ නෑ. ඌරු මස්, හරක් මස් වැනි තෙල් අධික ආහාර ගැනීම ගුණ නෑ.මෙහිදී කුස ගින්නේ සිටීම මෙන්ම අධික ලෙස කුස පුරවා ගැනීමද අගුණයි. උදේ ආහාර වේල උදෑසන 7ට පමණ ගැනීම අනිවාර්යෙන්ම සිදුකළ යුතුයි. දවල් 1 ට පෙර දිවා ආහාරය ද, රාත්‍රී 8ට පෙර රාත්‍රී ආහාරය ද ගත යුතු වෙනවා. එවැනි රෝගීන් රාත්‍රී නින්දට යනවිට රාත්‍රී ආහාරය තරමක් ජීර්ණය වී තිබීම සුදුසුයි.B රූපසටහනඑසේම මෙවැනි තත්ත්වයක් ඇති රෝගීන් ආහාර ගැනීමෙන් පසුව අධික ලෙස ජලය පානය කිරීම අගුණයි. ආහාර ගැනීමෙන් පසුව ජලය ටිකක් පානය කිරීම සුදුසුයි. ආහාර වේල් දෙකක් අතරතුරදී දියර වර්ග හැකි පමණ පානය කිරීම සුදුසුයි.ආමාශයේ අම්ල ගතිය වැඩිවී උගුර අපහසුතාවට පත්වන එවැනි රෝගීන් බෙලි, ආනමාලු, අලිපේර වැනි ඇසිඩ් අඩු පලතුරු ආහාරයට ගැනීම වඩාත් සුදුසුයි.එසේම මොවුන් නිදාගන්නා විට හිස ශරීරයට වඩා උස් මට්ටමකින් පවතින සේ තබාගැනීම සුදුසුයි.ඇත්තටම උගුරේ පිළිකාවක් ඇත්නම්, එහි රෝග ලක්ෂණ මොනවාද?ශරීරයේ බර ඉතා කෙටි කාලයකදී අඩුවීම, ශරීරය කෙට්ටුවීම, (කලින් ශරීරයට තදව තිබූ ඇඳුම් බුරුල් වී ඇති බව දැනීම) ආහාර වේලක් ගැනීමට ඉතාම දිගු වේලාවක් ගතවීම, එලෙස ආහාර ගැනීමේදී කෑම ගිලීමට බැරිව කීපවිටක්ම ජලය පානය කිරීමට සිදුවීම, කලක් ගත වන විට සම්පූර්ණයෙන්ම ආහාර ගැනීම නතර කිරීමට සිදුවීම, නිතර ආහාර පිටඋගුරේ යාම නිසා ගැටලු මතුවීම වැනි රෝග ලක්ෂණවලින් එකක් හෝ ඊට වැඩි ප්‍රමාණයක් ඇත්නම්, උගුරේ පිළිකාවක් විය හැකි බවට අනුමාන කළ හැකියි.නිතර සෙම් ගෙඩි ඇතිවන්නේ ඇයි?අපගේ උගුරේ පිහිටා තිබෙන වසා පද්ධතියට අයත් ගැටිත්ත සෙම් ගෙඩි ලෙස හඳුන්වනවා. එසේ හැඳින්වුවත් මෙහි සෙම ඇත්තේ නෑ. එසේම ගෙඩියකුත් ඇත්තේ නෑ. බොහෝ විට සෙම්ගෙඩි ප්‍රදාහය ඇතිවන්නේ කුඩා දරුවන්ටයි. එම ගැටිත්ත උගුර හරහා සිරුරට ඇතුළු වන විෂබීජ විනාශ කිරීමට උදව් වෙනවා. කුඩා දරුවන්ගේ සෙම්ගෙඩි සාමාන්‍යයෙන් විශාලයි. වැඩිහිටි වයසට පත්වන විට සෙම්ගෙඩි ලෙස හඳුන්වන මෙම ගැටිති කුඩා වෙනවා.සෙම්ගෙඩි ප්‍රදාහය වැඩිවශයෙන් ඇතිවන්නේ ස්ට්‍රෙප්ටොකොකස් නම්, බැක්ටීරියාවෙන්. මෙහි රෝග ලක්ෂණ ලෙස උණ, ගිලීමේ අපහසුව, කටහඬ වෙනස්වීම, ඇඟපත වේදනාව ආදිය ඇතිවෙනවා. සෙම්ගෙඩි ආසාදනය වූ විට ප්‍රතිකාර ලෙස වෛද්‍යවරුන් ප්‍රතිජීවක ලබා දෙනවා. මෙහිදී විෂබීජ නාශකයකින් උගුර සේදීමත්, උණුසුම් දියර වර්ග පානය කිරීමත් සුදුසුයි.සෙම් ගෙඩි ප්‍රදාහය ඇති කරන මෙම බැක්ටීරියාවට වකුගඩු ප්‍රදාහය, රූමැටික් උණ ඇතිකිරීමේ හැකියාව තිබෙනවා රූමැටික් උණවල ප්‍රතිඵල හැටියට සන්ධි ඉදිමීම, හෘදයේ කපාට රෝගී වීමත් සිදුවිය හැකියි.සෙම්ගෙඩි ආසාදනය උගුරේ අවට ඇති පටකවලට පැතිර ගොස් සැරව ගෙඩි ඇතිවීමේ හැකියාව තිබෙනවා. මේ නිසා සෙම් ගෙඩි ප්‍රදාහය සුළුවෙන් තැකීම සුදුසු නෑ. නිතර නිතර සෙම්ගෙඩි ප්‍රදාහය ඇතිවේ නම්, එය ඉගෙනීමට හෝ රැකියාවට බාධාවක් නම්, ශල්‍යකර්මයක් මඟින් ඉවත් කිරීමට සිදුවෙනවා.උගුර රිදෙන සෑම අවස්ථාවකදීම එයට හේතුව සෙම්ගෙඩි ප්‍රදාහයම බව සැකහැර දැනගත යුතු වෙනවා. පිට පිට වසර දෙකකදී එක් වසරකට පස්හය වතාවකට වඩා සෙම්ගෙඩි ආසාදනය වුවහොත් උගුර, කන, නාසය ශල්‍ය වෛද්‍යවරයකු හමුවී සුළු සැත්කමක් කළ යුතු වෙනවා.එම ශල්‍යකර්මය සඳහා පිටතින් කැපුමක් අවශ්‍ය වන්නේ නෑ. උගුර තුළින්ම එය සිදුකළ හැකියි.* උගුරේ ආසාදනයක් ඇතිවිට ශල්‍යකර්මය සිදුකරන්නේ නෑ.* ශල්‍යකර්මයෙන් පසුව රුධිරය වහනය වීමේ අවදානමක් පවතින නිසා පැය 24ක් රෝහලේ සිටිය යුතුයි.* මෙහිදී උගුරේ වේදනාව ඇති නමුත් නිතර නිතර ආහාර ගත යුතුයි.* ශල්‍යකර්මයෙන් පසුව උගුරේ තුවාලය සුවවීමට සතියක් පමණ කල්ගතවන නිසා සෙනඟ ගැවසෙන ස්ථානවලට නොගොස් නිවසේම රැඳී සිටීම වැදගත්.උගුරේ කටුවක් සිරවූ පසුව මොනවද කරන්නේ? උගුරේ කටු ඇනීම නිසා පිළිකා ඇතිවීමට ඉඩ තිබෙනවාද?මෙහිදී ප්‍රධානම කරුණ කලබල නොවී සිටීමයි. උගුරට ඇගිලි දැමීම හෝ වමනය කිරීම සුදුසු වන්නේ නෑ. කටුව සිරවූ අවස්ථාවේ සිට කිසිවක් ආහාරයට ගැනීම සුදුසු වන්නේ නෑ. කටුවක් පහසුවෙන් ම සිරවිය හැකි ඇනිය හැකි ස්ථාන කීපයක් උගුරේ තිබෙනවා.* උගුරේ තිබෙන සෙම් ගෙඩි ලෙස හඳුන්වනු ලබන ගැටිති උගුරට නෙරා සිටින සේ පිහිටා ඇති නිසා ඒවායේ ඇනීමේ හැකියාව වැඩියි.* කටුව දිවේ පිටුපස ඇනිය හැකියි.* ගලනාලයේ හෝ ග්‍රසනිකාවේ ඉහළම කොටසේ කටු ඇනිය හැකියි.A රූපසටහනසමහරවිට කටුව ඇත්තට ම සිරවී නැතත් කටුව ඇනුණු තුවාලය නිසා දැනෙන වේදනාව රෝගියා බියට පත් කරනවා. වෛද්‍යවරයා විසින් රෝගියා පරීක්‍ෂා කර බලා කටුවක් පෙනෙන්නට තිබුණහොත් අඬුවකින් අල්ලා එය ඉවත් කරාවි. බෙල්ල එක්ස් කිරණ පරීක්‍ෂාවකට ලක් කිරීමෙන් ඇසට නොපෙනන මායිමේ ඇති කටු හඳුනාගැනීමේ අවස්ථාව තිබෙනවා. එක්ස් කිරණ වාර්තාවෙන් කටුවක් පෙන්නුම් කළත් නැතත් රෝගියා අපහසුවෙන් සිටී නම්, නිර්වින්දනය කර උගුර පරීක්‍ෂා කරනු ඇති. රෝගියා නිර්වින්දනය කිරීමට ආමාශය හිස්ව තිබිය යුතුයි.කටුවක් ඇනී එය නොසළකා සිටියහොත් උගුරේ සැරව ගෙඩියක් ඇතිවීමේ හැකියාව තිබෙනවා. එම සැරව ගෙඩිය සුවවීමට ප්‍රබල ප්‍රතිජීවක ඖෂධ ලබාදිය යුතු වෙනවා. එසේ ආසාදනය පැතිරීම භයානක තත්ත්වයක්.* කටුවක් ඇනුණු පසුව ඔබට කිසිම අපහසුවක් නැතිනම් වෙනදා මෙන් ආහාර ගැනීමට හැකි නම් රෝහලට යාමේ අවශ්‍යතාවක් ඇත්තේ නෑ.* කටුවක් සිරවීම නිසා ඇනීම නිසා පසු කලෙක උගුරේ පිළිකාවක් ඇතිවේයැයි බිය විය යුතු නැහැ.* උගුරේ ඇනෙන කටු කාලයක් රැඳී තිබෙන්නේ නෑ. එය විගසින් ඉවත් නොකළහොත් සැරව ගෙඩි සෑදෙනවා. පසුව එම සැරව ගෙඩිය පිපිරෙනවිට කටුව ඉවත් වෙනවා.කුඩා දරුවකුට කාසියක් හෝ ඔරලෝසු බැටරියක් ගිලීම භයානකද?කාසියක් ගිලුණු විට සාමාන්‍යයෙන් එය ගමන් කරන්නේ ගලනාලයටයි. කාසිය විශාල නිසා එය ස්වාසනාලයට යාමේ හැකියාව අඩුයි. රෝහලකදී දරුවා නිර්වින්දනය කර කාසිය පහසුවෙන් ඉවත් කරන්න පුළුවනි. දරුවාට ආහාර පාන කිසිවක් නොදී හැකි ඉක්මනින් රෝහලක් වෙත රැගෙන යා යුතුයි. කාසිය ඇති ස්ථානය එක්ස් කිරණ පරීක්‍ෂාවකින් නිවැරැදිව කිව හැකි නිසා එය ඉවත් කිරීම වෛද්‍යවරුන්ට එතරම් අපහසු වන්නේ නෑ. ආමාශය දක්වා ගමන් කළ කාසියක් පසුදා වැසිකිළියට යන නිසා බිය විය යුතු වන්නේ නෑ,,එහෙත් දරුවකු ඔරලෝසු බැටරියක් ගිල දැමූ විට එය භයානක තත්ත්වයක්. දරුවා වහාම රෝහලකට රැගෙන යා යුතුයි. ඔරලෝසු බැටරියේ ඇති රසායනික ද්‍රව්‍ය පිටතට කාන්දු වී බඩවැල් සිදුරු කිරීමේ අවදානමක් තිබෙනවා. එය දරුවාගේ ජීවිතයට තර්ජනයක් විය හැකි කරුණක්. බැටරිය ගැනීම ප්‍රමාද වුවහොත් බැටරියේ ඇති මැංගනීස් රසදිය වැනි ලෝහ විෂවී දරුවා මිය යාමටද හැකියාව තිබෙනවා.යමෙකුගේ කටහඬ හිටිහැටියේ ම පිට නොවන්නේ ඇයි?පියවි සිහියෙන් සිටින අයකුගේ කටහඬ සම්පූර්ණයෙන් ම නැතිව යන්නේ මානසික ආතතියක් ඇතිවූ විටකදී. බියවීම, ළඟම ඥාතියකුගේ අභාවය, කර්මාන්තශාලාවක ඇති වෙහෙසකර සේවා මුරය වැනි හේතු නිසා හිටි හැටියේ කටහඬ සම්පූර්ණයෙන්ම නැතිවී යා හැකියි.ඒ වගේම අංශභාගය හෝ මොළයේ ආබාධයක් ඇතිවූ විටද ස්වර තන්තු සම්පූර්ණයෙන්ම අකර්මණ්‍ය වී කටහඬ සම්පූර්ණයෙන්ම නැතිවී යා හැකි වෙනවා. මානසික ආතතිය අඩුවූ විට රෝගියාගේ තත්ත්වය හොඳ අතට හැරෙනවා. අංශභාග රෝගය නිසා හදිසියේම කටහඬ නැතිව ගියේ නම්, සුවපත් වීමේදී පියවි තත්ත්වයට පත් වෙනවා. මෙහිදී කථක පුහුණු චිකිත්සකයකුගේ සේවය අවශ්‍ය විය හැකියි.පිට උගුරේ යමක් සිරවීම භයානක තත්ත්වයක් ද?ඔව් පිට උගුරේ යමක් සිරවීම භයානක තත්ත්වයක්. විශේෂයෙන් රටකජු ඇට වැනි ධාන්‍ය වර්ග. පිට උගුරේ යෑම ලෙස හඳුන්වනු ලබන්නේ ස්වසන මාර්ගය අවහිර වීමයි. ධාන්‍ය ඇටයක් එලෙස පිට උගුරේ ගිය විට එයට ජලය උරාගෙන තවත් විශාල විය හැකියි. ජලය උරා නොගන්නා ඉතා කුඩා සෙල්ලම් බඩු කැබලි වැනි දෑ ස්වසනාළිකාවල රැඳී පෙණහලු අක්‍රියවීමට හැකියාව තිබෙනවා. සාමාන්‍යයෙන් පිට උගුරේ යමක් සිරවන්නේ ආහාර ගන්නා විට කැස්ස ඇති වූ විටයි. ඒ නිසා ස්වසන පද්ධතියේ ආසාදන ඇති දරුවන්ට යම් යම් දේ පිට උගුරේ යාමේ හැකියාව වැඩියි.දරුවකුට යමක් පිට උගුරේ ගිය බව වැඩිහිටියකු දුටුවොත්, දරුවාව වහාම රෝහලක් වෙත රැගෙන යා යුතුයි. සමහරවිට කවුරුත් නොදැන දරුවාගේ ස්වසන මාර්ගයට යමක් ඇතුළු වුවොත්, හදිසියේ ඇදුම වැනි රෝගී තත්ත්වයක් ඇතිවීමට ඉඩ තිබෙනවා. එවිට දරුවා මලානික වී රෝගී තත්ත්වයට පත්වනවා.රෝහලේදී එක්ස් කිරණ පරීක්‍ෂාවකින් ඉතාම පහසුවෙන් පිට උගුරේ ගිය ද්‍රව්‍ය ඇති ස්ථානය පිළිබඳව දැනගත හැකියි. ස්වසන පද්ධතියේ ආගන්තුක ද්‍රව්‍ය ඉවත් කිරීම සඳහා ඒ කටයුත්තටම ඉතාම පළපුරුදු උගුර කන නාසය පිළිබඳ වෛද්‍යවරයකු නිර්වින්දන වෛද්‍යවරයකු සහ හෙදියන් සහය විය යුතුයි. එහිදී විශේෂ උපකරණ භාවිතයෙන් පිට උගුරේ ගිය ආගන්තුක ද්‍රව්‍ය ඉවත් කළ හැකි වෙනවා. එවැනි අනතුරු සිදුවන්නේ කුඩා දරුවන්ට රටකජු කඩල වැනි කුඩා ඇට වර්ග කෑමට දීම නිසයි. ඒ නිසා දරුවකුට වයස අවුරුදු 4 ක් 5 ක් සම්පූර්ණ වී හොඳින් සපා ආහාර ගැනීමට හුරුවනතුරු එවැනි ආහාර නොදී සිටිය යුතුයි. කටේ දමාගත හැකි ඉතා කුඩා කොටස් ඇති සෙල්ලම් බඩු දරුවනට දීම ද ඉතා නුසුදුසුයි.ස්වසන මාර්ගය සම්පූර්ණයෙන් ම අවහිර කරන ආගන්තුක ද්‍රව්‍ය උගුරේ සිරවූ විට රෝහලකට යාමට පෙර රෝගියා මිය යා හැකියි. එවැනි රෝගියකුට දිය හැකි ප්‍රථමාධාරයක් තිබෙනවා. එය හැඳින්වෙන්නේ Heimlich Manouvre  නමින්. A රූපසටහනේ දැක්වෙන ආකාරයට පිට උගුරේ ගිය පුද්ගලයාගේ පිටුපසින් ගොස් මෙම පුද්ගලයාගේ උදරයට තෙරපුමක් ලබාදිය යුතුයි. එවිට උරස් කුහරයේ පීඩනය වැඩි වී ආගන්තුක ද්‍රව්‍ය උගුරෙන් එළියට වීසි වෙනවා. කුඩා දරුවකුගේ පිට උගුරේ යමක් සිරවූ විට B රූපසටහනේ දැක්වෙන ආකාරයට දරුවාගේ හිස පහතට සිටින සේ අල්ලා පිටට යම් පමණක වේගයෙන් පහරක් දිය යුතුයි. එවිට දරුවාගේ ස්වසන මාර්ගයේ සිරවී ඇති ආගන්තුක ද්‍රව්‍ය පිටතට විසිවනු ඇති.හදිසි අනතුරු නිසා උගුරට වන හානියකදී බරපතළ තත්ත්වයක් ඇති විය හැකිද?උගුර දණ්ඩ ඉදිරියට නෙරා ඇති නිසා රිය අනතුරුවලදී, බොක්සිං ක්‍රීඩාවේදී මෙන්ම ගෙල සිර කිරීම්වලදී උගුරට හානි සිදුවීමේ අවස්ථාව වැඩියි. මෙහිදී කටහඬ පිට කිරීමට මෙන්ම ස්වසනයට ද අපහසුතා ඇතිවීමට ඉඩ තිබෙනවා. ස්වසන අපහසුතා ඇත්නම්, නිර්වින්දනය කර උගුරට ඇතුළතින් බටයක් දැමීමට හෝ උගුර සිදුරු කර බටයක් දැමීමට හෝ සිදුවෙනවා.පසුව රෝගියාගේ උගුරු දණ්ඩට සිදුවී ඇති හානිය ශල්‍යකර්මයකින් නිවැරදි කළ යුතුයි. සමහරවිට මෙම ශල්‍යකර්මයෙන් ස්වසන අපහසුතා අඩුකර ගැනීමට හැකි වුවත්, පෙර තිබූ පරිදිම කටහඬ ලබා ගැනීමට හැකිවන්නේ නෑ. ඇතැම් විට රෝගියාගේ උගුර සිදුරු කර දැමූ බටය දිගටම පවත්වාගෙන යාමට සිදුවෙනවා.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>03</day>
    </date>
    <link>http://www.silumina.lk/2013/02/03/_art.asp?fn=am1302032</link>
    <topic>බෙහෙත් ගන්නා ලාදුරු රෝගීන්ගෙන් අනෙක් අයට බෝ වෙන්නේ නෑ</topic>
    <author>සාගරිකා දිසානායක ජයසිංහ</author>
    <content>බෙහෙත් ගන්නා ලාදුරු රෝගීන්ගෙන් අනෙක් අයට බෝ වෙන්නේ නෑකොළඹ ජාතික රෝහලේ චර්ම රෝග පිළිබඳවිශේෂඥ වෛද්‍යගංගා සිරිමාන්නලෝක ලාදුරු දිනය සෑම වසරකම ජනවාරි මාසයේ අවසාන ඉරිදාට යෙදෙයි. ඒ අනුව මේ වසරේ ලෝක ලාදුරු දිනය සැමැරුවේ පසුගිය 27 වැනි ඉරිදාය. ලාදුරු රෝගය ලොවින් තුරන් කිරීමට වෙරදරන යුගයෙක ලාදුරු රෝගයත් එහි වත්මන් තත්ත්වයත් දැන සිටීම වැදගත්ය. මේ ලිපිය ඒ නිමිත්තෙනි.කලකට පෙර අපේ රටේ ජනතාව නම කියන විටත් බියක් දැක්වූ රෝගයක් ලාදුරු. එහෙත් වර්තමානය වන විට ලාදුරු යනු නිසි වෛද්‍ය උපදෙස් පරිදි නියම විදිහට ඖෂධ ලබා ගත්විට ‘සුවකළ’ හැකි රෝගයක්.ලාදුරු රෝගයට ඉතා දිගු ඉතිහාසයක් තිබෙනවා. ලංකාවෙන් පළමු වරට ලාදුරු රෝගියකු පිළිබඳ වාර්තා වෙන්නේ ක්‍රි.ව. 1700 පමණ ඈත අතීතයේදීය. ඒ වන විට ලංකාව පාලනය කළ ලන්දේසීන් මේ ලාදුරු රෝගීන් සඳහා 1708 දි හැඳල ලාදුරු රෝහලක් ඉදිකළා.ඒ කාලේ සුව කළ නොහැකි භයානක රෝගයක් ලෙස සැලකුණු ලාදුරු රෝගය මැඬ පැවැත්වීමට 1954 වන විට මෙරට ලාදුරු මර්දන ව්‍යාපාරය ඇරැඹුවා. 1983 වන විට ලාදුරු රෝගය සඳහා බහු ඖෂධ ප්‍රතිකාර ක්‍රමය හඳුන්වාදීම රෝගය මර්දනය සඳහා සාර්ථක පිටුවහලක් වුණා.1989 දි රට පුරා ක්‍රියාත්මක කැරුණු දැවැන්ත සමාජ අලෙවිකරණ වැඩසටහන හේතුවෙන් ලාංකීය ජනතාව තුළ එතෙක් ලාදුරු රෝගය පිළිබඳව පැවැති අනියත බිය සහ සමාජයීය මිත්‍යාවන් දුරුවීම මඟින් 2001 වසර වන විට ශ්‍රී ලංකාවෙන් ලාදුරු රෝගය තුරන් කිරීමට හැකි තත්ත්වය කරා ළඟා වීමට හැකි වුණා.ගතවූ වසර කිහිපය මුළුල්ලේ ශ්‍රී ලංකාවෙන් ලාදුරු රෝගය තුරන් වීමට ආසන්න බව සිතා සතුටින් ගත වුණත් අද තත්ත්වය ඊට වෙනස්. වර්තමානයේ දී යළිත් ලාදුරු රෝගය සෙමෙන් හිස ඔසොවන්නට පටන් අරන්. ගතවූ වසර දහය තුළ වසරකට අලුතින් ලාදුරු රෝගීන් දෙදහසක් පමණ හඳුනා ගනු ලබනවා. 2011 වසරේදී පමණක් අලුතින් හඳුනා ගත් ලාදුරු රෝගීන් සංඛ්‍යාව 2225 ක්.ලංකාවේ සෑම දිස්ත්‍රික්කයකින්ම රෝගීන් වාර්තා වූ අතර වැඩිම රෝගීන් සංඛ්‍යාවක් එනම් රෝගීන් 1012 ක්ම වර්තා වුණේ බස්නාහිර පළාතෙන්. එයිනුත් වැඩි දෙනෙක් කොළඹ දිස්ත්‍රික්කයෙන්. ලාදුරු රෝගයට ගොදුරුවූ ළමයින් වැඩිපුර වාර්තා වී ඇත්තේ පුත්තලම, මඩකලපුව, ත්‍රිකුණාමලය සහ කොළඹ දිස්ත්‍රික්කවලින්.මේ රෝගීන්ගෙන් 20% ක්ම ඖෂධ නිසිපරිදි ලබා නොගෙන අතරමඟ නවතා දැමූ අය. මෙවැනි රෝගීන් වෙතින් තවත් පුද්ගලයෙකුට රෝගය බෝවීමට ඇති ඉඩකඩ වැඩියි. රෝගීන් අතරින් 56% ක්ම රෝග ලක්‍ෂණ පහළ වී මාස හයක් ඉක්මවා ගියද නොදැනුවත්කම නිසා තමාට ලාදුරු රෝගය වැලඳී ඇති බව නොදැන සිටීම කනගාටුවට කරුණක්.ලාදුරු රෝගය බෝවෙන රෝගයක්. එය දණ්ඩාකාර බැක්ටීරියාවක් වන “මයිකොබැක්ටීරියම් ලෙපරේ’ මගින් බෝ වෙයි. ලාදුරු රෝගය වර්ග දෙකකි. බෝ නොවන ලාදුරු සහ බෝ වෙන ලාදුරු යනුවෙනි.බෝ නොවන වර්ගය පෝසිබැසිලරි නම් වේ. බෝවන වර්ගය මල්ටිබැසිලරි නම් වේ. ලාදුරු රෝගය තවත් කෙනකුට බෝ වන්නේ බෝ වන වර්ගයේ රෝගියකු මගින් පමණි. එහෙත් වර්තමානයෙහි භාවිතා කරනු ලබන ප්‍රත්‍යක්‍ෂ බැක්ටීරියා නාශක දින තුනක් වැනි කෙටි කාලයත් තුළ රෝග කාරක විනාශ කරන හෙයින් ප්‍රතිකාර ගන්නා කිසිදු රෝගියකුගෙන් හෝ රෝගය වෙනත් කෙනකුට බෝ වන්නේ නැත.ලාදුරු රෝගය බෝ වන්නේ ප්‍රතිකාර නොගන්නා රෝගියකු කසින හා කිවිසින විටය හුස්ම පිට කරන විට ශ්වසන පද්ධතිය හරහා වාතයට පිවිසෙන වායු බිංදු මඟිනි. අප ජීවත්වන පරිසරය හා මුසු වන මේ විෂ බීජ අප හැමගේ ශරීර ගත විය හැකිය. එහෙත් රෝගය වැලඳෙන්නේ විෂබීජ ශරීර ගතවන පුද්ගලයන් අතුරින් 10% ක් පමණ වූ සුළු පිරිසකට පමණි.ඕනෑම විටක ඕනෑම පරිසරයක වෙසෙන ජනතාව අතරින් 80% කට පමණ ලාදුරු විෂබීජයට එරෙහිව සටන් කිරීමට උපතින් ලද ප්‍රතිශක්තිය ප්‍රමාණවත් වේ. රෝගීන් බහුල පරිසරයක හොඳින් වාතාශ්‍රය නොලැබෙන වැඩි පිරිසක් වෙසෙන කුඩා පැල්පත් බහුල පරිසරයක වෙසෙන ළමයින්ට හෝ පුද්ගලයනට ලාදුරු රෝගය පහසුවෙන් පැතිර යාමට ඉඩ තිබේ.ලාදුරු රෝගයේ ලක්‍ෂණ හඳුනා ගැනීම ඉතා වැදගත්ය. සම මතුපිට ඇතිවන ළා පැහැති ලප ලාදුරු රෝගයේ වඩාත් බහුල ලක්‍ෂණයයි. මේ ලප මතුපිට යම් කිසි තුඩකින් ස්පර්ශ කළ විට වේදනාවක් නොදැනේ. එවැනි ලප අලුහම් හෝ විටමින් ඌනතාවක් නිසා හෝ හටගත් ඒවා ලෙස ඇතැම්විට වරදවා වටහා ගනිති.සම මතුපිට ඇතිවන දුර්වර්ණ දැනීමක් නැති ලප, සමේ තැන තැන ගනවීම්, කන් පෙති ආශි‍්‍රතව ඇතිවන ගනකම් සම ඇතැම්විට මතුවී පෙනීම. මෙම ලප හෝ ගැටිති වැනි ලක්‍ෂණ එකක් හෝ වැඩි ප්‍රමාණයක් සිරුර පුරා පැවතීමට ඉඩ තිබේ. ඇතැම් තැනෙක අඛණ්ඩව පවතින හිරි වැටීමක් දැකීමට හැකිවේ.ලප සංඛ්‍යාව පහට අඩු නම් ඒවා බෝ නොවන ලාදුරු ගණයට අයත් වේ. ලප සංඛ්‍යාව පහට වැඩි නම් ඒ බෝවන වර්ගයේ ලාදුරු රෝගයේ ලක්‍ෂණ විය හැකිය.ලාදුරු බැක්ටීරියාව මගින් හානි සිදු වන්නේ සමට සහ පර්යන්ත ස්නායුවලටය. ස්නායුවලට හානි සිදු වූ විට හැඟීම් දැනීම් නැතිවෙයි. සම මතුපිට තුවාල සිදු වුවද දැනෙන්නේ නැත. දිගින් දිගට හිරි වැටීම හේතුවෙන් අත්පාවල ඇඟිලි තුවාල වී කලක් පවත්නා විට වකුටු වීම් විකෘති වීමට ඉඩ ඇත. පාදයේ වළලුකරින් පහළ කොටස අප්‍රාණික වීම නිසා පාද අදිමින් අපහසුවෙන් ඇවිදීමට සිදු වේ.පාදයේ දණහිස පිටුපස හෝ වැළමිට අසල ස්නායු ගනවීම. පාදයට රුධිරය සපයන ස්නායුවට හානි සිදුවීමෙන් කකුල හොඳින් නැවීමට දිගහැරීමට බැරිවේ. බෙල්ලට රුධිරය සපයන ස්නායු ගනවී ගෙඩියක් ලෙස දැකීමට ලැබේ.බෝ වන වර්ගයේ ලාදුරු රෝගීන්ගේ සමෙහි ඇතිවන ගැටිති ඇල්ලූ විට හොඳීන් අතට දැනේ. එම ගැටිතිවල සංවේදනය තිබීමට මෙන්ම නොතිබීමට ද ඉඩ ඇත. ශරීරයේ දෙපසම එවැනි ලක්‍ෂණ ඇතිවේ. අත් පා හිරිවැටෙන්නේ නම් එය පර්යන්ත ස්නායුවලට හානි සිදු විය හැකි දියවැඩියාව, සුසුම්නාව ආශි‍්‍රත රෝග නිසාද සිදු විය හැකිය.එහෙත් අත් පාවල දිගුකාලීන හිරියක් පවතී නම් ඒ ලාදුරු රෝග ලක්‍ෂණයක් දැයි පරීක්‍ෂා කර බැලීම වටී. ඇතැම් විට මුහුණ ගෙල හා සෙසු අවයව විරූපී වෙයි. සුව නොවන තුවාල මෙන්ම ඒවා නිසාම ඇඟිලි පුරුක්වලින් සිඳී යාමට ද ඉඩ තිබේ.මුහුණේ ඇතිවෙන වෙනස්කම් පහසුවෙන් හඳුනා ගත හැකිය. සම ගනකම් වීම, කන්පෙතිවල ගැටිති මතු වීම, ඇහිබැම තුනී වීම සහ නාසයේ හැඩය වෙනස් වීම එවැනි ලක්‍ෂණ කිහිපයකි. ඇතැම් විට නිතර නිතරම නාසයේ සිරවීමක් දැකිය හැකිය.ඊට හේතුව නාසයේ ඇති ශ්ලේශ්මල පටලයෙහි රෝග කාරක බැක්ටීරියාව පැතිරී යාමෙන් නාසය ආසාදනයට ලක් වීමයි. එමෙන්ම ශ්ලේශ්මල පටලය ගනවී ඇති හෙයින් හුස්ම ගන්නා විට නාසයෙන් ශබ්දයක් පිටවේ. මෙය පීනස හෝ ඇදුම වැනි රෝගයක ලක්‍ෂණයක් ද විය හැකි බැවින් දිගින් දිගටම එවැනි ලක්‍ෂණ පවතී නම් වෛද්‍ය ප්‍රතිකාර ලබා ගැනීම වැදගත් වේ.ලාදුරු රෝගය හඳුනා ගැනීම සඳහා බොහෝ විට රෝග පරීක්‍ෂාව පමණක් වුද සෑහේ. නො එසේ නම් සම මතුපිට ඇති ලපයක් හෝ ගැටිත්තක් ශල්‍ය බ්ලේඩ් තලයකින් සුළු කැපුමක් සිදු කොට විෂ බීජ පරීක්‍ෂාවක් සිදු කළ හැකිය.කලාතුරකින් පටක පරීක්‍ෂාවක් කළ හැකිය.ලාදුරු රෝගය රුධිර පරීක්‍ෂණයක් මගින් පරීක්‍ෂා කළ නොහැකිය. රෝග ලක්‍ෂණයක් ඇතැයි සැක සිතූ සැණින් ළඟම රෝහල වෙත ගොස් එහි සම පිළිබඳ සායනයෙන් පරීක්‍ෂා කර ගැනීම වඩා සුදුසුය.ප්‍රතිකාරලාදුරු රෝගය නිශ්චිතව සුවපත් කිරීම සඳහා ප්‍රතිකාර තිබේ. වෛද්‍ය උපදෙස් පරිදි අඛණ්ඩව ප්‍රතිකාර ගැනීමෙන් රෝගය ස්ථිරවම සුව කළ හැකිය. 1983 සිට ලාදුරු රෝගය සඳහා කෙටි කාලීන ප්‍රත්‍යක්‍ෂ ඖෂධ තිබේ. බෝ නොවන වර්ගය සඳහා ඖෂධ වර්ග දෙකකි. එම ඖෂධ සහිත මාසික ඇසුරුම මාස හයක් තුළ නොකඩවා පාවිච්චි කළ යුතුය.බෝවන රෝගය සඳහා ඉහත ඖෂධ දෙකට අමතරව තවත් ඖෂධ තිබේ. අඛණ්ඩව මේ බෙහෙත් ලබා ගැනීම ඉතා වැදගත්ය. රෝග ලක්‍ෂණ පහවූ සැණින් බෙහෙත් නතර කිරීම ඉතා හානිදායකය.මෙම ඖෂධවල අතුරු ආබාධ ඉතා සීමිතය. ඉතා කලාතුරකින් යමකුට කෑම අරුචිය, ඇස් කැසීම, ඇස් කහපාට වීම, බඩ රිදීම වැනි ලක්‍ෂණ ඇති විය හැකිය. සෙංගමාල රෝග ලක්‍ෂණ පහළ වුවහොත් වහාම ප්‍රතිකාර නවත්වා වෛද්‍යවරයා වෙත යා යුතුය.ප්‍රතිකාර ලබා ගන්නා විට පහත කරුණු දැන සිටීම වැදගත් වේ.ප්‍රතිකාර ගන්නා රෝගීන්ගෙන් අන් අයට රෝගය බෝ නොවේ.රෝගීන් පවුලෙන් වෙන් කොට තැබිය යුතු නැත.ලාදුරු ප්‍රවේණිගත රෝගයක් නොවේ.විවාහය, දරු උපත් ආදියෙන් බෝ නොවෙයි. සුවය ලද තැනැත්තෙකුට විවාහ වී නිරෝගී දරුවන් ලැබිය හැකිය.ප්‍රතිකාර ලබා සුවය ලද මවක හෝ පියකුගෙන් හෝ දරුවනට රෝගය බෝ නොවේ.සීමිත ඉඩකඩ සහිත හොඳින් වාතාශ්‍රය නොලැබෙන පරිසරයක තදබද වී වෙසෙන පවුලක රෝගියකුගෙන් පවුලේ වෙනත් සාමාජිකයනට රෝගය බෝවීමට ඉඩ තිබේ. එහෙයින් රෝග ලක්‍ෂණ පහළ වූවකු වේ නම් වහාම වෛද්‍ය ප්‍රතිකාර ගැනීමට යොමු විය යුතුය. රෝගියාගේ පවුලේ සාමාජිකයන් සියලු දෙනාම සායනය වෙත කැඳවා ගෙන ගොස් රෝගය හා ඉන් වැළකීමත්, රෝගය පිළිබඳ අනිසි බියක් දැක්වීම අනවශ්‍ය බවත් පිළිබඳ දැනුවත් වීම වැදගත්ය.රෝගය නොසලකා හැරීමෙන් ස්නායුවලට බලපා ශරීර අවයවවල සංවේදනා නැති වී යයි. තුවාල විශාල වීමෙන් කල් යාමේදී අත් පා විකලාංග තත්ත්වයට පත්විය හැකිය. පමා වීම රෝගය දරුණු බවට පත්කරයි.වර්තමානය වන විට ලංකාවේ ළමා ලාදුරු රෝගීන් සංඛ්‍යාවෙහි වර්ධනයක් දැකිය හැකිය. තදබද වූ නිවාසවල අයහපත් සෞඛ්‍ය තත්ත්වයක් යටතේ ජීවත් වීම, බෙහෙත් නොගන්නා මෙන්ම බෙහෙත් ගැනීම අතරමග නැවැත්වූ රෝගීන් සංඛ්‍යාව වැඩි වීම හා රෝගය පිළිබඳ නොදැනුවත් බව මීට හේතු වී තිබේ.රෝග ලක්‍ෂණයකැයි සැක කටයුතු ලකුණක් දුටු විට ළඟම ඇති රෝහලට හෝ චර්ම රෝග සායනයට යෑම වැදගත්ය. මේ සඳහා ඖෂධ නොමිලේ ලබා දේ. ඇතැම් රජයේ රෝහල් සහ සෞඛ්‍ය වෛද්‍ය නිලධාරීන් වෙතින් එම ඖෂධ නොමිලයේ ලබා ගත හැකිය. පෞද්ගලිත රෝහල් හෝ බෙහෙත් අලෙවි සල්වලින් එම ඖෂධ කට්ටල ලබා ගත නොහැකිය.සෞඛ්‍ය අධ්‍යාපන කාර්යාංශයේ පැවැති දේශනයක් ඇසුරිනි.සාගරිකා දිසානායක ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>03</day>
    </date>
    <link>http://www.silumina.lk/2013/02/03/_art.asp?fn=am1302033</link>
    <topic>කැඳ උයන්න තැම්බූ හාල් ගන්න</topic>
    <author>ටෙක්ලා පද්මිණි කාරියවසම්</author>
    <content>කැඳ උයන්න තැම්බූ හාල් ගන්නකැකුළු හාල් දිරවීම පමා කරනවාආයුර්වේද පර්යේෂණ ආයතනයේප්‍රමිති අංශ ප්‍රධානීවෛද්‍ය සුනීතා කාරියවසම්ආයුර්වේද වෛද්‍ය ක්‍රමයට වසර දහස් ගණනක ඉතිහාසයක් ඇත. 17 වැනි සියවසේ දී ඕලන්ද ජාතිකයන් බටහිර වෛද්‍ය ක්‍රමය මෙරට ප්‍රචලිත කරන තුරු උපද්‍රවයකින් තොරව ලංකාව තුළ ආයුර්වේද වෛද්‍ය ක්‍රමය ජනයාට සුවය සැලැසීය. ආයුර්වේද චිකිත්සාව සමාජයෙන් බැහැර වීමත් සමඟ නුසුදුසු ආහාර විහරණ හේතු කොට ගෙන දේශීය ජනයා විවිධාකාර වූ බෝ නොවන රෝගයන්ට ගොදුරු වන්නට පටන්ගෙන ඇත. දියවැඩියාව, ආතරයිටිස්, රුධිරගත මේදය, අම්ල පිත්තය හෙවත් ගෑස්ට්‍රයිටීස් පිළිකා ඒ අතර ප්‍රධාන වේ.මේ තත්ත්වය හේතු කොටගෙන ජනතාව නැවත දේශීය ආයුර්වේද වෛද්‍ය ක්‍රමය වෙත යොමු වෙමින් සිටිති. ඖෂධ සඳහා වන ඉල්ලුම ඉහළ ගොස් ඇත. නිෂ්පාදන ධාරිතාව සීමා වෙමින් පවතී. ප්‍රමිතියෙන් යුතු අවශ්‍ය ඖෂධ සොයා ගැනීමට ඇති අපහසුව බොහෝ ඖෂධ ද්‍රව්‍ය නිෂ්පාදනයට බලපෑම් කරයි.ප්‍රමිතියෙන් යුතු ඖෂධ වර්ග පිළිබඳ කතා කරද්දී ආයුර්වේද ඖෂධවල ප්‍රමිතිය පිළිබඳ අවධානය යොමු කළ යුතුය.ඖෂධයේ ගුණය තීරණය වන්නේ ඖෂධ නිෂ්පාදන කාර්යයෙහි ස්වභාවය මතය. ඈත අතීතයේ පටන්ම ආයුර්වේද ඖෂධ නිෂ්පාදනයෙහි ප්‍රමිතිය දක්වා ඇත. වෛද්‍යවරයා විසින්ම තම රෝගියා සඳහා ලබා දෙන ඖෂධ නිෂ්පාදනය කිරීම අතීතයේ සිට සිදුවිණි. එහෙත් වර්තමානය වන විට එම තත්ත්වය වෙනස් වී ඖෂධ නිෂ්පාදන ආයතන බිහිවිය. එහෙත් තවමත් බොහෝ වෛද්‍යවරු තම හස්තසාර ඖෂධ තමන්ම නිෂ්පාදනය කර ගනිති.එසේ නිෂ්පාදනය කරනු ලබන ඖෂධ ප්‍රමිතියෙන් යුතුව නිෂ්පාදනය කළ යුතු බව හා නිෂ්පාදනය කළ යුතු ආකාරය චරක, සුශ්‍රතය වටිකා ප්‍රකරණය ආදි ග්‍රන්ථවල අන්තර්ගතය.ඖෂධ ගුණය හානි නොවන සේ ඖෂධ නිෂ්පාදනය කළ යුතු ආකාරයත්, නිෂ්පාදිත ඖෂධ නැවත විශ්ලේෂණය කර එහි ගුණ එලෙසම පවතී ද යන්න පරීක්ෂා කර ඖෂධයෙහි ප්‍රමිතිය සුරකින ආකාරයත් ආයුර්වේද ග්‍රන්ථයන්හි සඳහන් වේ.ඖෂධයක් නිෂ්පාදනයට ඔසු ලබාගත යුත්තේ කුමන ආකාරයේ භූමියකින් ද යන්න ද ද්‍රවගණ චිකිත්සාවේ සඳහන් වේ. එක් එක් ඖෂධය නිෂ්පාදනය සඳහා ශාකයකින් යොදාගත යුත්තේ කොළද, මල්ද, මුල ද, කඳ ද, පොතු ද, ගෙඩි ද යන්න වෛද්‍ය ග්‍රන්ථයන්හි නිවැරැදිව සඳහන්ය.වර්තමානයේ ආයුර්වේද ඖෂධ සඳහා ඇති ඉල්ලුමට සරිලන සේ සැපයුමට වෛද්‍යවරයාට හැකියාව නැති බැවින් ඖෂධ මිලදී ගැනීමට සිදුවේ. එහිදී නිෂ්පාදන ආයතනයේ ප්‍රමිතිය ගුණාත්මක භාවය හා විශ්වාසය පිළිබඳ වෛද්‍යවරයා අවධානය යොමු කරයි.නියමිත අමුද්‍රව්‍ය නිසි පරිදි යොදා නියමිත ප්‍රමාණවලින් (වට්ටෝරුවට අනුව) නියමිත ක්‍රමයට නිෂ්පාදනය කරන ආයතන කෙරෙහි වෛද්‍යවරු අවධානය යොමු කරති.ඖෂධ නිෂ්පාදනයේ දී ප්‍රමාණය, කෙරෙහි විශේෂ අවධානයක් යොමු කොට ඇත. යම් ඖෂධයක් නිෂ්පාදනය කිරීමේ දී අවශ්‍ය ප්‍රමාණය හැර ඔසු ද්‍රව්‍ය වැඩිපුර හෝ අඩුවෙන් යෙදීමෙන් යහපත් ප්‍රතිඵල නොදෙන බව ඖෂධ මානය පිළිබඳව කියද්දී ප්‍රකාශිතය.ආයුර්වේද සංකල්ප අනුව ප්‍රමිතිය යනුවෙන් අදහස් කරන්නේ ඖෂධයක රස ගුණ විර්ය විපාක තත්ත්වයන්ය.බටහිර ඖෂධවලට මෙන් ආයුර්වේද ඖෂධ සඳහා විශේෂ නීතිගත ප්‍රමිතියක් අවශ්‍ය නොවන්නේ ඖෂධ නිෂ්පාදකයා හෝ වෛද්‍යවරයා තම රෝගියා සඳහා තමන් විසින් නිෂ්පාදිත ඖෂධ වට්ටෝරුවට අනුව ප්‍රමිතියෙන් යුතුව සකසන බැවිනි.බෙහෙත් ද්‍රව්‍ය සොයා ගැනීමේ සිට සකස් කිරීම නිෂ්පාදනය දක්වා ද ඖෂධය සකසන භාජනයේ සිට ගිනි දමන ප්‍රමාණය දක්වා ද ඖෂධ නිෂ්පාදනයේ ප්‍රමිතිය සටහන් වේ.ආයුර්වේද රෝහල් සඳහා නාවින්න ඖෂධ නිෂ්පාදන ආයතනයේ නිෂ්පාදිත ඖෂධ ලබා දෙන අතර බොරැල්ල ආයුර්වේද රෝහල හා නාවින්න ආයුර්වේද රෝහල ඇතුළු ආයුර්වේද රෝහල් සඳහා අවශ්‍ය ඖෂධ එහිදී ප්‍රමිතියෙන් යුතුව නිෂ්පාදනය කරනු ලබයි.තම රෝගියාගේ සෞඛ්‍ය සංරක්ෂණය අරමුණු කොට ඖෂධ යොදන වෛද්‍යවරයා තුළ තිබිය යුතු ගුණාංග ද වේ. ඊට හොඳම නිදසුන බුද්ධදාස රජතුමාගේ චරිතාපදානයයි. දසරාජ ධර්මයෙන් රට කරද්දී සතර අගතියෙන් තොරව විනිශ්චයෙහි නියැළුණු බුද්ධදාස රජු සතර සංග්‍රහයෙන් ජනයාගේ සිත සැනසීය. තම දූ පුතුන් කෙරෙහි මෙන් රටවැසියා කෙරෙහි දයානුකම්පාව දැක්වීය. සත් පුරුෂ සංග්‍රහය ද අසත් පුරුෂයාට නිග්‍රහය ද කෙළේය. ඒ වෛද්‍යවරයකු සතු විය යුතු ගුණ වන්නේ රජෙකු නොවුණොත් වෙදෙක් වීම මානව සංහතියට සෙත සැලසිය හැකි ක්‍රමයක් වන බැවිනි.ඖෂධ භාවිතයේදී ද මාත්‍රාව ඉතා වැදගත් වේ. ආයුර්වේද කෂාය සඳහා අනුපාත භාවිත කරද්දී මීපැණි, උක් හකුරු, යවකාර ලුණු, සවිඳ ලුණු, සූදුරු, එළගි තෙල්, තල තෙල්, පෙරුංකායං, වියළි ඉඟුරු, ගම්මිරිස් අනුපාත ලෙස භාවිත කරද්දී ග්රෑම් 8 ක් එනම් මිලි ලීටර් 120 හෙවත් අවුන්ස 1/2 ක් භාවිත කළ යුතු බව වෙද පොතෙහි සඳහන්ය.බොහෝ දෙනා ආයුර්වේද ඖෂධ ඉතා සුළු කොට සලකා වෛද්‍ය උපදේශයන්ගෙන් තොරව දිගුකාලීනව ඖෂධ හිතුමතයට භාවිත කරති. මිහිරි රසැති බැවින් ද ඇල්කොහොල් යම් ප්‍රතිශතයක් ඇති බැවින් ද ඇබ්බැහි වීමේ ප්‍රවණතාවක් ඇති අරිෂ්ට වර්ග ද තිබේ.ආයුර්වේද ඖෂධ ඉතා සංකීර්ණ ය. ඒවා සංස්කරණය ද භාවිතය ද පරෙස්සමින් ප්‍රමිතියෙන් යුතුව කළ යුතු වේ. උදාහරණ ලෙස ගතහොත් ඖෂධ වර්ග 72 යොදා සකස් කරන දශමුල අරිෂ්ටයේ ඇල්කොහොල් ප්‍රතිශතය සියයට 10 කට ආසන්නය. දේශගුණ තත්ත්වය මේ ප්‍රමාණය වෙනස් වීමට බලපායි. එවැනි ඖෂධ වර්ග වෛද්‍ය උපදේශයකින් තොරව භාවිත කිරීම කිසිසේත්ම යෝග්‍ය නොවේ. ඉන් පුද්ගලයාගේ නිරෝගී බවට හානි පමුණුවයි. එවැනි ආයුර්වේද ඖෂධ භාවිතයේදී අනිවාර්යයෙන් වෛද්‍ය උපදෙස් පිළිපැදිය යුතුය.ආයුර්වේද වෛද්‍ය ක්‍රමයේ දී මාත්‍රාව ඉතා වැදගත් වේ. කෂාය පත 8 - 1 ට සිඳ උදේ සවස බීමට හුරු වී සිටින දේශීය ජනයාට, දක්ෂ වෛද්‍යවරු වෙනස් ආකාරයේ ඖෂධ මාත්‍රාවන් නියම කරයි.ප්‍රමිතියෙන් යුතු ඖෂධ මෙන්ම නියමිත මාත්‍රාවට අනුව ඖෂධ භාවිතය ආයුර්වේද ඖෂධයේ ගුණය වඩවයි.ඖෂධ එසේ ය. දේශීය වෛද්‍ය ක්‍රමයේ කැඳක් පිසීමට පවා ප්‍රමිතිය දක්වා ඇත. කැඳ පානය කරන්නේ කව්ද යන්න අනුව භාවිතයට ගන්නා සහල් වර්ගය වෙනස් වේ. කැඳ සඳහා තැම්බු සහල් භාවිතය නිර්දේශ කර ඇත. කැකුළු සහල් දිරවීම පමා කරන බව ආයුර්වේදයේ දැක්වේ. කැඳ පිසීමේදී සහල් ග්‍රෑම් 60 සඳහා එමෙන් 6 ගුණයක් ජල යෙදිය යුතු ය යන්න ආයුර්වේදයේ ප්‍රමිතියයයි.ලුණු කැඳ රසවත් ය. ගුණවත් ය. බඩගිනි වඩයි. මල මුත්‍ර පහ කරවයි. ජීව පදාර්ථයන් ගෙන් යුතු ආහාරයකි. බඩගින්න මදකම ග්‍රහණිය අර්ශස් රෝගීන්ට මෙන්ම උණ රෝගීන්ට ද යෝග්‍ය වේ. කිතුල් හකුරු සමඟ භාවිතය ඉතා රසවත්ය. පරිපූර්ණ ආහාර වේලකි. මධුමේහයේදී ගුණ දෙන ආහාරයකි.ලුණු කැඳට ද ප්‍රමිතියක් ඇති ආයුර්වේදී ඖෂධ භාවිතයේ දී මාත්‍රාව අනුගමනය කිරීම වෛද්‍ය උපදෙස් පැතීම නිරෝගීව ජීවත්වීමට උපකාරී වේ.ටෙක්ලා පද්මිණි කාරියවසම්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>03</day>
    </date>
    <link>http://www.silumina.lk/2013/02/03/_art.asp?fn=ay130203</link>
    <topic>හිරිමල් හිරු</topic>
    <author/>
    <content>                                                                                   සංස්කාරක, හිරිමල් හිරු, සිළුමිණ, ලේක්හවුස්, කොළඹ 10 ලිපිනයට ඔබේ නිර්මාණ එවන්න. එහිදී අපට ඔබ හා සම්බන්ධ විය හැකි දුරකතන අංකයක් ද ලියා එවන්නට අමතක නොකරන්න.නුරා මල් ඇහැරෙන්න, මල් සුවඳ ගෙන එන්න සඳවතට දිදුලන්න සිත් අහස වෙත එන්න මද නලේ මා රැගෙන අනන්තය වෙත යන්න හිරු කුමරු නොවඩින්න සිහිනයට ඉඩ දෙන්න...  නුගේගොඩ අයි. කේ. හෙට්ටිගේ  ගලා හැලෙන මඳ නල සුවදේ ශීත නදී පිය ගැට පෙළේ නෙතු සැලුණා තුරු පත් සෙවණේ සුදු සේද වලා නෙත් ගිමනේ මුදු පහස වෙළී මා ගතේ ශීත සුවය වින්දෙමි සිත් සේ කදු ගැට පා මුල තුරු සෙවණේ මුතු කැට වැටුණා දෙනෙත් කොනේ සේද අතුරින් දිලෙනා මුතු වරුසා හමා ගියේ මගේ සිතට හොරා නිල් දිය බිතු ඡායා කොදුරමි මුදු පහසට මා ළය තනි විණි මේ සුන්දර නදි තෙරේබණ්ඩාරවෙල ආර්. එම්. හිමබි පූර්ණිමා  දිනක් ආයු වලඳා දිනම සුවඳ කරලා එදිනම මිලින වන සුවඳැ’ති කුසුම... ලොවම හැඩ කර ලොවම මුකුලිත කර ලොවම ආදරය කරන සියුමැලි කුසුම... සමනල බිඟු කැන් වටකර ඉඟි පා රස රහස් කියන මල් මුවරද තුටින් ම දෙන පිවිතුරු කුසුමකි මිහි මත... සුරඟන රස කතා මවන පිනි බිඳු තුරුලට අරගෙන රිවි කුමරුට ආලපාන ඔහු හා පිබිදී මියැදෙන අපූරුමැයි දිනක දිවිය...නිල්පනාගොඩ ගයාත්‍රි සුලක්ඛනා සතරසිංහ  සිනහ මල් මුව දරාන අලුයමින් පිබිද ආ හිරු මඬල යළිත් අහස් ගැබ කොන දුක් බරව හිත සැඟව යන්නේ සයුර මැද කිමිද හෙටත් එන අදිටනින් එහෙත්... සබඳ... ඔබ කිමැයි නික්ම යන්නේ මහද මඩලින් නොකියාම අද...  කොස්ගම සුපුන් සුදර්ශන  වේලාව 6.30ට කිට්ටුයි. සරත් අද නිවාඩු එන නිසා මං ඉක්මන් කරලා වැඩ ඉවර කරා. ගේ ඉස්සරහට ගිහින් පාර බලන් හිටියෙ මාසෙකින් දකින එයාව හිත පුරා දැකගන්න. මිදුලට ආව අම්මා මා දිහා හොඳට බැලුවා.”සුජී මට තේ එකක් හදන් එන්නකෝ””හොඳයි අම්මා” මං අඩිය ඉක්මන් කරලා කුස්සියට ගියේ සරත් එන්න කලින් තේ එක හදලා ආයෙම මිදුලට එන්න හිතාගෙන. ප්ලාස්ක් එක පුරවලා උණු වතුර තිබුණා. බිංදුවක්වත් නෑ. සින්ක් එකෙන් පොඩි දුමක් යනවා. අත තියලා බැලුවම රස්නෙයි. වතුර එක සින්ක් එකට හලලයි අම්මා මට තේ හදන්න කියලා තියෙන්නෙ. මොනවා කරන්නද මං ඉක්මනට කේතලේ ළිපේ තියලා දර කෑලි ටිකක් ගන්න දර මඩුවට ගියා. එවලෙම සරත්ගෙ බයික් එකේ සද්දෙ ඇහුණා.”කෝ අම්මා සුජී? සරත් එහෙම අහද්දි අම්මා මොනවද කියන්නෙ කියලා මං උවමනාවෙන් කන්දුන්නා.”උවමනාවක් තියේ නම් ඉස්සරහට වෙලා ඉන්න එපෑ. පහු පහු වෙද්දි කොහු කොහු වෙනවා කියන්නෙ ඕකට තමා පුතේ. තේ බොන්න ඕනා කියලා ඔය කුස්සියට රිංගගෙන ඉන්නෙ”දෙයියනේ මගෙ මුළු ඇඟම ශීතල වෙලා ගියා. අම්මට මෙච්චර බොරු කියන්න පුළුවන්ද?”සුජී ඔන්න මැණික මං ආවා” සරත්ව දැක්ක මට හැමදේම අමතක වුණා. මං දුවගෙන ගිහින් ඒ පපුවට හිස තියා ගත්තා. ආදරෙන් මගෙ හිස අතගෑව සරත් මගෙ මූණට එබුණා.”ඇයි අද මං එනකල් බලන් හිටියෙ නැත්තේ..?””අනේ.. සුපූ.. මං.. සරත්ට පිටිපස්සෙන් ඔරවාගෙ හිටගෙන ඉන්න අම්මා දැක්ක මගෙ වචන හිරවුණා.”හැමදාම මං එනකන් මඟ බලන් ඉන්න ඔයා අද නැති වුණාම මට දුක හිතුණා” මගෙ ඇස්වලට කඳුළු පිරුණා.”පිස්සි අඬන්න එපා. ඔන්න දවස් 6ක්ම නිවාඩු අරන් ආවේ ඔයා ළඟම ඉන්න බලන්” එයාගෙ ඇස් ආදරෙන් දිළිසුණා.”යන්කො කාමරේට..” මං සරත්ගෙ අතේ එල්ලිලා කාමරේට ගියා..“සුජී.. සුජී..””ඇයි අම්මා..””පුතාගෙ නිවාඩුව ඉවරවෙනකන් ඌට ටිකක් නිදහසේ ඉන්න දුන්නොත් හොඳයි. රටේම තියන නූල් සූත්තර දාලා මගෙ පුතාව මගෙන් ඈත් කරන්න හදන්න එපා” ඇස්වලට උනපු කඳුළු බිමට වැටෙන්න ඉඩ නොදී මං විඳ දරා ගත්තා.”මොනවද අම්මේ වෙලා තියෙන්නෙ. මේ මගෙ කසාද ගෑනි. අම්මා ඒක මතක තියාගන්න””ඔව් උඹට මේ වදාපු අම්මට වඩා පිට එකියක් ලොකු වුණානෙ”කසාද බැඳලා මේ ගෙදරට පය තියපු දා ඉඳන් නැන්දම්මගෙන් වෙන අසාධාරණකම් මට ගොඩක් හුරුයි. සරත් නිවාඩු එනකල් ඇඟිලි ගැන ගැන බලන් උන්නත් ඒ නිවාඩුව ආදරණීය නිවාඩුවක් කරගන්න මගේ නැන්දම්මා කවදාවත් මට ඉඩ දුන්නෙ නෑ. ආදරණීය ස්වාමිපුරුෂයෙක් ලැබිලත් මට සිද්ධ වුණේ ජීවිතේ විඳිනවට වඩා විඳවන්න. ඒ නැන්දම්මා නිසා.දවසක් හැන්දෑවක අම්මාගේ කාමරෙන් පුටුවක් පෙරළෙනවා ඇහුණා. “අම්මා”.. මං කාමරේට යද්දි අම්මා බිම වැටිලා.”සුජී.. මට අ...මාරුයි..””අම්මා බයවෙන්න එපා. මං ඉන්නවනෙ..” පුළුවන් ඉක්මනට මං අම්මව ඉස්පිරිතාලෙට අරගෙන ගියා.”ම්.. ඔයා පේෂන්ට්ගේ කවුද?””මං.. මං.. දුව ඩොක්ටර්””මේකයි දරුවො ප්‍රශ්නෙ ඔයාගෙ අම්මගෙ කිඩ්නියක් තදබල විදියට ඩැමේජ් වෙලා. එයාගේ කලිනුත් කිඩ්නියක් අයින් කරලා නිසා බරපතළයි. අම්මව ජීවත් කරවන්න ඕන නම් එයාට කිඩ්නියක් බද්ධ කරන්න වෙනවා.”මං ගොඩාක් කල්පනා කළා. ලැබුණෙ එක විසඳුමයි.”මං කැමතියි ඩොක්ටර් මගෙන් කිඩ්නියක් අම්මට දෙන්න” එහෙමයි සරත් ගේ අම්මගේ ජීවිතේ බේරුණේ. සරත් පණිවුඩේ දැනගෙන දුවගෙන එද්දි අම්මයි මායි දෙන්නම එකම වාට්ටුවේ ඇඳන් දෙකක. අම්මට කරදරයක් නෑ කියල දැක්ක ගමන් සරත් දුවගෙන ආවෙ මගෙ ළඟට.”ඔයා වගේ රත්තරං ගෑනියෙක් හම්බුණේ මගේ වාසනාවට සුජී..””අනේ ඔව් දරුවො මං ඔය ළමයට කොච්චර කරදර කෙරුවද? ආයෙ මං ඔයාලගෙ පවුල් ජීවිතේට ඇඟිලි ගහන්නෑ” එදායින් පස්සෙ තමයි මගේ ජීවිතේට වසන්තය උදා වුණේ.  පල්ලම වජිරා නිලංගනී හේරත්  ජීවිතේ බරපතළම වැරැද්ද මතකය වුණත්; හීනය වුණත්; පහන්යා..., ඔයා ඒ දෙකටම වැරදිකාරි වෙලා ඉවරයි... ඔයාට ඒ වැරැද්ද වෙලත් ඉවරයි... කෙනෙක් ඔයාගේ මතකයන් එක්ක ජීවත් වෙන්න උත්සාහ ගනිද්දි තවකෙනෙක් ඔයා ගැන හීන මවන්න පෙලඹෙනවා... ඔයාගෙ අකමැත්තෙන් ඒ හැමදේම වුණත් ආයෙමත් ලෝකයාගේ කැමැත්තට ඉඩදෙන්න ඔයාට පැත්තකට වෙන්න වෙනවා... ඒ..., වෙනම කෙනෙක් ගැන ඔයාගෙ හිතේ මැවිලා තියන කප්පරක් හීන එක්ක ගෙවුණු පොඩි කාල සීමාවක ලොකු මතකයක් නිසා... ඔයාට ආදරේ අයට පිටුපාලා ඔයා ඔයාගෙ ආදරේ ඔයාට ආදරේ නැති කෙනෙකුගෙන් හොයනවා... මොකක්ද පහන්යා මේකෙ අවසානය...? ඔයා...!ජීවිතේ හරි අමුතුම දෙයක් කියලා ඔයාට දැනෙනවා ඇති... වේලාවකට හරි වදයක් වගේ..., වේලාවකට නැතුවම බැරි දෙයක් වගේ ඔයාට දැනේවි... දන්නවද පහන්යා..., හීන දකින්න ජීවත්වෙන මිනිස්සුයි ජීවත් වෙන්න හීන දකින මිනිස්සුයි අතරෙ හරි පුදුම තරම් වෙනසක් තියනවා... ඔයාට පුළුවන් නම් ඒ කොටස් දෙක වෙන් කර අඳුනා ගන්න.ඒත් ඔයා හීන දකින්න ජීවත්වෙන මිනිස්සු ගාණට වැටෙන්න එපා... ඒ මිනිස්සුන්ගේ හිත්වල කිසි වටිනාකමක් නෑ... පහන්යා..., ජීවත් වෙන්න හීනයක් දකින්න. එක හීනයක් හොඳටම ඇති. මලක් වුණත් ලස්සන ඒ මලේ පෙත්තකට පිනි බිංදුවක් වැටුණම... හීන දකින්න බල කරනවා නෙවි. ඒත් ජීවත්වෙන්න හීනයක් දකින්න..., මතකයන් අතහැරෙන්නේ නෑ, ඔයාගෙ ළඟින්ම ඉඳීවි... එතැනයි ඔයාගේ වටිනාකම තියෙන්නේ...ඔයාගෙ හිත, ඔයාගේ ආදරේ, ඔයා මවන ලෝකය, සතුට හැමදේම ඒ හීනයේ පුරවලා තියේවි...  සෞන්දර්ය කලා විශ්ව විද්‍යාලයේ පහන්යා නිශානි රාජපක්‍ෂ  සිත් පවස නිවාලන දිය බිඳක් සේ ළංව කියා දුන් ස්නේහයම රුදුරු ගිනි පුපුරක්ව ඒ සිතම දවා අළු කර දමා ජීවිතේ... ඉමක් නොපෙනෙන මඟක තනි කළා නොසිතු ලෙස... නමුත් ඒ සොඳුරු රුව සදා රැඳි සිත් මගට රෑ තාරුකා පාර කියාවී... නොපෑහෙන පේ‍්‍රමයට විරාමය තැබූ බව නොදන්නා දෙනෙත මඟ බලාවී... එපා සිත රිදවන්න සිහිනයෙන් වත් එන්න මගේ සිත ඉකි ගසා හඬාවී...  වත්තල වින්ධ්‍යා සමරසේකර  පද පෙළක් තටු සොයා සැරි සරයි, අහස යට නැඟ යන්න අහස වෙත කවිය අයැදියි, “නො යන් මා හැර, සිටිනු මා වෙත, සිඹගන්න මිහිකත”  එල්. නිමාෂා සඳරුවනි  දහසක් සිත් අතර එක සිතක් දුටිමි මම අහිංසකයි ඒ සිතම හැදිනුවෙමි මුල් දිනම සිත දුටුව දා මා දෙසම බැලුවේ සසර හුරු ලෙසිනි ඔබ දෑස දුටු දිනම පැතුවෙ ඔබ හිමිවන්න...  මල්ලිකා රංජණී,කෑගල්ල  පංති කාමරයෙන් නැගිට බලන විට කොලුකමට දඟ කෙරුව නෙත් යුගට බැඳුණු හිත රැඳුණු බව නුඹට අමතක වුණා මගේ ම මේ හිතට  අයෝමි තක්ෂිලා විජයන්ති  මලක්ව පිපී මිලිනව අනතුරුව පලක් ගෙන දේ සියලු සත වෙතැ තවද මල් පිපී නිබඳවම සුවඳ පතුරා පරවී යන්නේ පුදසුන මත උපහාර පුදමින් සරසවා මිනිස් ජීවිත  වත්තල අ.ද. සුනිල්  මම ඔෆීස් ඇරිල කමියුනිකේෂන් එකට ගියේ ෆෝන් එකට රීලෝඩ් එකක් දාගන්න. මොකද රෑට දිනූට කතා කරන්න තියෙන හින්ද. කම්යුනිකේෂන් එකේ හිටියෙ ලස්සන කෙල්ලක්. මම ෆෝන් නම්බර් එක දුන්න. ඒක එයා පොතේත් ලියාගෙන රු. 50 ගත්ත. දොට්ට බහිනකොටම රීලෝඩ් එක ආවා. මගේ ප්‍රථම ප්‍රේමය හැමදාම ගම්පහ ස්ටේෂන් එකට එනවා. මගේ ෆෝන් එක ඔන් කරපු ගමන් වැටෙන්නෙ එයාගෙ පින්තූරෙ. අපි දෙතැනක වැඩ කළත් එක කෝච්චියේ තුරුලු වෙලා වැඩට යන්නෙ.දෙවෙනි දවසෙ මගෙ ෆෝන් එකට ඉර්ඉ එකක් ආවා. ‘අයියෙ ඔයා කව්ද?’ මම ඉර්ඉ එකට පිළිතුරු බැන්ද. මේ කව්රුවත් නෙමෙයි අර කම්යුනිකේෂන් එකේ ගෑනු ළමයා ජෙනී. ඉර්ඉ වලින් මුල පුරල ජෙනී මට කතා කරනවා. ළෙන්ගතුකමින් ආදරයකට මුල පිරුවා. මම දැන් ප්‍රථම ප්‍රේමය අතේ තියාගෙන දෙවෙනි ප්‍රේමයටත් මුල පුරනවා. මට දැන් හැමදාම රීලෝඩ් එකක් ඉබේම ලැබෙනවා. රෑට දිනූ එක්ක කතා කරලා ඊළඟට ජෙනී එක්ක මල් කඩනවා.දෙන්නගෙම ඉර්ඉ පිස්සු හැදෙන හුරතල් ඒවා. හැබැයි උදේට දිනූ ළඟට යනකොට ඔක්කොම ඩිලීට් කරගෙන. මොකද එයා හිටි ගමන් කෝච්චියෙදි මගෙ ෆෝන් එක අරගෙන පින්තූර බලනවා. මගේ තුන්වෙනි ප්‍රේමය මෝදු වෙන්නෙ ඔෆීස් එක ඇතුළෙ. එයා චතූ හැබැයි ආදරෙයි කියලා නැහැ. ඇඟේ ඇතිල්ලෙනවා. මා ගැන හොයා බලනවා. දවසක් මම ලන්ච් ටයිම් එකේදි මිදුලේ ගහක් යටට වෙලා දිනූ එක්ක පැය කාලක් විතර කතා කරලා ඊළඟට ජෙනීට ගත්තා. මේක හොරෙන් අහගෙන හිටිය චතූ, චතූ හැඩකාරියක්, කටකාරියක්, දඟකාරියක්.”උඹ දැන් ඩබල් ගේම් එහෙනම්.” කියල මගෙ කන මිරිකල දිග සුසුමක් හෙළල යන්න හැරුණා.”මේකනේ බං සත්‍ය පේ‍්‍රමෙ භෘංග රාජයල හිටියෙ 60 – 70 දශකයෙ ෆෝන් නෑ. පොතක් අස්සෙ දාල ලියුම් දෙනවා. බූට් එක තිබ්බහම ඉතින් විරහ ගී ලියනවා. පිස්සු නටනවා. දැන් කාලෙ කෙල්ලො අපිව පිස්සු වට්ටවනවා. පාටියකට ගිහින් බලපන්. කර නෑ, පිට නෑ, සාරිය ඇන්දට අර නාභිය කියන එක දොර. තුන්කාලේ කලිසම ඇන්දහම රියසක පිපිරෙන්න තදවෙලා. ජීවිතේ රහයි කියන්න නම් ස්පෙයා වීල් එකක් තියෙන්න ඕන. එතකොට අඬන්න ඕන නෑ. විරහ ගීත රිගිං ටෝන් වලට ඕන නෑ.””හරි හරි බලපන්කො උඹට වෙනදේ” චතූ ඔෆීස් එකේදි හැමදාම කියනව.එදා මම ගම්පහ ස්ටේෂන් එකේ හිටියෙ දිනූ එනකල්. මෙන්න හරිම වේගෙකින් මූණ රතු කරගෙන කඳුළු පුරවගෙන දිනූ එනවා. “මෙහෙ එනව“ ස්ටේෂන් එකේ සෙනඟ නැති කෙළවරට මාව එක්කන් ගියා. මගෙ කමිසයෙ ඉදිරිපස මිටින් මිරිකගත්ත ඇය “තමුසෙ හරි චපල කොල්ලෙක්. මෙහෙ දෙනව ෆෝන් එක. මකනව මගෙ පින්තූර ටික. ඊයෙ අපේ නංගි ගෙදර ඇවිත් හිසේ කැක්කුමයි කියල නිදා ගත්තා. මම එයාගේ ෆෝන් එක ඇඳ උඩ තිබිල හොරෙන් අරන් චෙක් කළා. මෙන්න තමුසෙගෙ දෙවෙනි සිම් එකෙන් ආව ඉර්ඉ පුරෝලා. දන්නවද අතැන කමියුනිකේෂන් එකේ වැඩ කරන ජෙනී මගෙ නංගි. ෆෝන් එකෙන් දමල ගැහුව දිනූ කෝච්චියට නැග්ගා. කෝච්චිය ගියා. එයත් ගියා. මම ඊළඟ කෝච්චියෙන් ඔෆිස් ගියා.යනකල් අතෝරක් නැතිව ජෙනී මට කෝල් කරනවා.”තමුසෙ හලෝ අපේ අක්කත් එක්ක යාළුවෙලා ඉඳලා තියෙන්නෙ. මගෙ රීලෝඩ් වලින් දෙන්නටම ලව් කළා. තමුසෙ හරි කැත කොල්ලෙක්.” ෆෝන් එක කට්වුණා. මම ඔෆීස් ගියා. චතූ ලන්ච් ටයිම් එකේ හොරගල් අහුලනවා.”මොකද අද මූණ එල්ලගෙන?”මම ඇයට පූර්ණ විස්තරය දිග හැරියේ උසාවියේ විත්තිකරුවෙකු පාපෝච්චාරණය කරන ලෙසින්.”කමක් නෑ සිරී, මේ ඔෆිස් එකේ අපි අවුරුදු පහක් එකට හිටියෙ. ඔයා මට ආදරෙයි නොකීවට අවුරුදු පහක් වෙනවා මම හිතෙන් ආදරය කරලා. මම ඉන්නවා. ඔයාට මම ළඟ සමාව තියෙනවා ඉදිරියටත්. මම පැතුවේ කවදා හරි මග වැරදිලා හරි මා ළඟට එන්න කියලා. දැන් අපි යමු.” ඇය මගේ සුරත ගත්තෙ ගොළුව තිබුණ හදවත විවර කරදී. රහයි ජීවිතේ මට දැනුනද මන්ද?  ගම්පහ සිරි පෙරේරා කහවල  ගං දෑල නිසලයි නුඹ වාගේ නිහඬයි පෙම් පාට යාමේ ආදරය උතුරයි අප හිත් බැඳිලා ආදරය එමටයි හැමදාම පණ මෙන් ආදරය නුඹටයි නිල් පාට දිය දහර ගලනවා හරි හැඩට හදවතේ රැඳි සතුට කියනවා ඔබ ගැනම ආදරේ ඔබටමයි සංසාරේ සැමදාම මේ ජීවිතේ ඔබටමයි ඔබෙමයි... ඔබගෙමයි... මුතූර් ආර්. සමාධි  සමුදිකා රාජසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>03</day>
    </date>
    <link>http://www.silumina.lk/2013/02/03/_art.asp?fn=aj1302031</link>
    <topic> රණවිරු අභිමංසල ව්‍යාපෘතියට ශ්‍රී ලංකා ඉන්ෂුවරන්ස් දායකත්වය</topic>
    <author/>
    <content> රණවිරු අභිමංසල ව්‍යාපෘතියට ශ්‍රී ලංකා ඉන්ෂුවරන්ස් දායකත්වයවිලා 02 අභිමංසල විවෘත කළ අවස්ථාවේදී ජනාධිපතිතුමා රණවිරුවන් සමඟ සුහද කතාබහකරණබිමේ දී තම වටිනා ජීවය වායු තලයට මුදාහළ රණවිරුවන්ට මෙන් ම ආබාධිත තත්ත්වයට පත්වූ රණවිරුවන් උදෙසා මහින්ද චින්තනය මඟින් කෘතගුණ දැක්වීමේ අදිටනින් අභිමංසල ව්‍යාපෘතිය ඇරඹිණි.අභිමානනීයයන් උදෙසා තැනූ නිවහන යන අරුත් ගැන්වෙන අභිමංසල හුදෙක්ම ජීවමාන ජාතික රණවිරුවන් සඳහා වෙන්වූවකි. මෙම දැවැන්ත ව්‍යාපෘතිය සඳහා 50 වසරක් පුරා ජාතික මෙහෙවරයන් හිදී අතහිත දීමට පෙරමුණ ගෙන ක්‍රියාකරන ශ්‍රී ලංකා ඉන්ෂුවරන්ස් දැය රැකදුන් රුහුණු පුරේ අභිමානනීයයන් වෙනුවෙන් ඉදිවන සුපිරි නිවහන සඳහා ‘විලා 02’ නමින් අංග සම්පූර්ණ නිවාසයක් ඉදිකර පරිත්‍යාග කරන ලදී.මෙම දැවැන්ත ව්‍යාපෘතිය බ්‍රේව් හාර්ට්ස් නමින් යුද හමුදාව නම් කළ අතර රණවිරුවන්ගේ සුබ සාධනය උදෙසා රජයක වගකීම දැඩිව අවබෝධ කරගත් ජනාධිපතිතුමන්ගේ පූර්ණ ආශිර්වාදය මත පුණ්‍ය ආයතනයක් වශයෙන් ලියාපදිංචි කර ඇත. එබැවින් මේ රටේ ව්‍යාපාරික ප්‍රජාව මෙන් ම දාන පතින්ගේ නොමසුරු දායකත්වය මෙම ව්‍යාපෘතිය උදෙසා ලබාදී ඇත.ප්‍රථම අභිමංසල ව්‍යාපෘතිය අනුරාධපුර නුවර වැව ඉස්මත්තේ රණවිරුවන් 52 උදෙසා විවෘත කරන ලදී. විලා 02 රුහුණු පුරවරයේ රණවිරුවන් 48 උදෙසා ඉදිකළ අතර අභිමංසල 03 කුරණෑගල ද අභිමංසල 04 නැෙඟනහිර පළාතේ ද විවෘත කිරීමට නියමිතයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>03</day>
    </date>
    <link>http://www.silumina.lk/2013/02/03/_art.asp?fn=aj1302032</link>
    <topic>තේ කර්මාන්තයේ දියුණුවට NDB සවිය</topic>
    <author/>
    <content>තේ කර්මාන්තයේ දියුණුවට NDB සවියසුළු හා මධ්‍ය පරිමාණ ව්‍යවසාය සංවර්ධනය සඳහා කැපවුණ NDB දිවයින පුරා සුළු හා මධ්‍ය පරිමාණ තේ කම්හල්, තේ අපනයනකරුවන්, තේ වතු හා සුළු පරිමාණ තේ වගා කිරීමේ ව්‍යාපෘතිවලට විශාල වශයෙන් සහයෝගය දක්වා ඇත. තේ කර්මාන්තයේ වැදගත්කම හා එහි සීමා විරහිත ශක්‍යතා පිළිබඳ මනා අවබෝධයෙන් පසුවන NDB අඛණ්ඩවම තේ කර්මාන්තයට සිය මුල්‍ය සහයෝගය දක්වා ඇති අතර NDBහි සමස්ත ණය ලබාදීම වලින් 4.5% තේ කර්මාන්තය වෙනුවෙන් ලබා දී තිබීම විශේෂත්වක් වේ.නව ව්‍යාපෘතිවල ප්‍රාග්ධන වියදම් සඳහා මෙන්ම පවතින ව්‍යාපෘති වලට අවශ්‍ය කාරක ප්‍රාග්ධනය සපයා ගැනීම සඳහාද මුල්‍ය සහයෝගය සපයමින් NDB තේ කර්මාන්තයේ සංවර්ධනයට සිය දායකත්වය දක්වා ඇත. සුළු හා මධ්‍ය පරිමාණ තේ නිෂ්පාදකයින් හා අපනයනකරුවන් සවිබල ගැන්වීම වෙනුවෙන්ම කැප වූ, මුල්‍ය කටයුතු හා තේ කර්මාන්තය පිළිබඳ විශේෂඥ දැනුමින් සන්නද්ධ නිෂ්පාදන සංවර්ධන කණ්ඩායමක් NDB සතු වේ. සිය ණය ආධාර ලබාදීමේ සැලැස්ම තුළ තේ කර්මාන්තයට විශේෂ අවධානයක් යොමු කර ඇතිNDBතේ කර්මාන්තය සඳහාම සුවිශේෂී මුල්‍ය විසඳුම් ගණනාවක් හඳුන්වා දී ඇත. NDB විසින් තේ කම්හල් වෙනුවෙන් මෑතකදී හඳුන්වා දෙන ලද කාරක ප්‍රාග්ධන ණය මේ අතරින් සුවිශේෂී වේ. දිවයින පුරා පිහිටුවමින් යන NDB සුළු හා මධ්‍ය පරිමාණ ව්‍යවසාය මධ්‍යස්ථාන හරහා තේ කර්මාන්තයේ ව්‍යවසායකයින් හට NDB හි පුළුල් මූල්‍ය හා උපදේශන සේවාවන්හි ප්‍රතිලාභ ලබාගැනීමට අවස්ථාව උදා කරදීමට NDB කටයුතු කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>03</day>
    </date>
    <link>http://www.silumina.lk/2013/02/03/_art.asp?fn=aj1302033</link>
    <topic>අමානා බැංකුව නැඟෙනහිර ශාඛා ජාලය ව්‍යාප්ත කරයි</topic>
    <author/>
    <content>අමානා බැංකුව නැඟෙනහිර ශාඛා ජාලය ව්‍යාප්ත කරයිනින්දවූර් හි මහ වීදියේ අංක 40/5 දරණ ස්ථානයේ සිය දහසය වන ශාඛාව විවෘත කළ අමානා බැංකුව, එමඟින් නැඟෙනහිර පළාත තුළ සිය සේවාව තව දුරටත් ව්‍යාප්ත කළේය. අමානා බැංකුවේ සුවිශේෂි බැංකුකරණ ආකෘතිය නිසා මෙම නව ශාඛාව මඟින් නින්දවූර් හි ජනතාවට නව අත්දැකීමක් ලබාදෙනු ඇත. මෙම ශාඛාව විවෘත කිරීමේ අවස්ථාවට ඕලුවිල් හි ශ්‍රී ලංකා අග්නිදිග විශ්ව විද්‍යාලයේ ලේඛනාධිකාරී අල්හාජ් මොහොමඩ් සත්තාර් මහතා ද බැංකුවේ කළමනාකාර අධ්‍යක්ෂ / ප්‍රධාන විධායක නිලධාරී ෆයිසාල් සලෙහ් මහතා ද, ප්‍රධාන මෙහෙයුම් නිලධාරී මොහොමඩ් අස්මීර් මහතාද, බැංකු කළමනාකාරීත්වයේ සාමාජිකයෝ ද, දේශීය ව්‍යාපාරිකයින් සහ ගනුදෙනුකරුවෝ ද සහභාගී වූහ.ෆයිසාල් සලේහ් මහතා ප්‍රකාශ කළේ, “යුද්ධයෙන් පසු මෙම ප්‍රදේශයේ ශක්‍යතා හා අවස්ථා විශාල වශයෙන් පවතින බව අප දුටුවා. එනිසා, නැගෙනහිර පළාතේ ශක්තිමත් පදනමක් ගොඩ නඟාගැනීමට අපට අවශ්‍ය වුණ සමානාත්මතාව, යුක්තිය හා සාධාරණත්වය යන මූලධර්ම මත පදනම් වූ අපගේ සුවිශේෂි බැංකුකරණ ක්‍රමවේදයන් සමඟ, මෙම ප්‍රදේශයේ ගනුදෙනුකරුවන්ගේ සහ සුළු හා මධ්‍යම පරිමාණ ව්‍යාපාරික කොටස්වල, දියුණුවට හා වර්ධනයට නව පැතිමානයක් එක් කරමින්, නව වටිනාකම් එක් කළ හැකි බව අප විශ්වාස කරනවා.” යනුවෙනි.ඉන්ටර්නැෂනල් එයාර්ලයින් ඇකඩමියේ සහතිකපත් ප්‍රදානෝත්සවය ග්‍රෑන්ඩ් ඔරියන්ටල් හෝටලයේ දී පැවැත්විණි. එහිදී ප්‍රධාන ආරාධිතයා වශයෙන් සහභාගි වූ ගල්ෆ් එයාර්, එයාර් පෝට් කළමනාකාර සංජය පීරිස් මහතා අතින් පාඨමාලාව නිම කළ සිසුවියක සහතිකපත් ලබාගත් අයුරු. පාඨමාලා උපදේශිකා මයෝනි පෙරේරා මහත්මිය ද මෙහි වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>03</day>
    </date>
    <link>http://www.silumina.lk/2013/02/03/_art.asp?fn=aj1302034</link>
    <topic>ග්ලිට්ස්හී Danish Design අත් ඔරලෝසු</topic>
    <author/>
    <content>ග්ලිට්ස්හී Danish Design අත් ඔරලෝසුනෝලිමිට් හි සාමාන්‍යාධිකාරී හසාන් අමිජඩ් මහතා,  S Weisz Uurwerken B V හි ආසියා සහ මැද පෙරදිග විකුණුම් හා අලෙවි උප සභාපති රාජන් මේතා, සිටි චේන් හිමිකරු එම්.එල්.එම්. ලෆීර්, නෝලිමිට් අලෙවි කළමනාකාර ඒ.එල්.එම්. අකීල් සහS Weisz Uurwerken B V හි අපනයන අධ්‍යක්ෂක ජෝන් ගාසියා මහත්වරු.City Chain හා Glitz සම්බන්ධ වෙමින් නවීන මාදිලියේ Danish Design අත් ඔරලෝසු හඳුන්වා දෙයි. නව විලාසිතා එකතුව ගල්කිස්සේ පිහිටි ට්තඪබල ශාඛාවේදී එළිදක්වනු ලැබීය.විවිධ විලාසිතාවන්ට සහ ඉහළ රසඥතාවකින් යුත් ස්ත්‍රී පුරුෂ දෙපක්ෂයටම ගැළපෙන පුළුල් පරාසයකින් සමන්විත නවීන මෝස්තරයන්ගෙන් යුත් Danish Design හඳුන්වා දුන් අතර සරලභාවයේ සහ අනර්ඝ විලාසිතා එහි අනන්‍යතාව කොටගත් ස්කැන්ඩිනේවියානු අත් ඔර්ලෝසු, නවතම මාදිලියේ අලංකාර හා කාලීන විලාසිතාවන්ගෙන් පරිපූර්ණ වේ. රන්, රිදී සහ ලෝකඩ ලෙසින් පෙළගස්වන මේවා සුදු යකඩ හා ටයිටේනියම් ලෝහ භාවිතයෙන් නිපදවා ඇත.’Danish Design ’ අත් ඔරලෝසු සඳහා ශ්‍රී ලංකාව තුළ වැඩි වන ඉල්ලුම පිළිබඳව අප සතුටු වන අතරම සාධාරණ මිලක් යටතේ ඉහළ ගුණාත්මකභාවයකින් යුත් නවීන විලාසිතාව හඳුන්වාදෙමින් මෙම සාර්ථකත්වය පවත්වා ගැනීමට අප කටයුතු කරනවා” යනුවෙන් S Weisz Uurwerken  හි අපනයන අධ්‍යක්ෂ ජෝන් ගාසියා පැවසුවේය. “පසුගිය වසර කිහිපය පුරාවට අපට සහය සහ අනුග්‍රාහකත්වය දැක්වූ සිටි චේන් සමඅනුග්‍රාහකයන් වෙත, අපගේ ස්තූතිය පුද කර සිටිනවා.” යැයි ඔහු වැඩිදුරටත් කියා සිටියේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>03</day>
    </date>
    <link>http://www.silumina.lk/2013/02/03/_art.asp?fn=aj1302035</link>
    <topic>LOLC මයික්‍රෝ ක්‍රෙඩිට් සමාගම ඩොලර් මිලියන 55.5 ක් ලබාගනී</topic>
    <author/>
    <content>LOLC මයික්‍රෝ ක්‍රෙඩිට් සමාගම ඩොලර් මිලියන 55.5 ක් ලබාගනීඅහ්දි - අල් හුනයිෆ් (ආයෝජන නිලධාරී,OFID), බර්ට්‍රන්ඩ් මිලියට් (ප්‍රධාන ආයෝජන නිලධාරී,Cordiant), ඉෂාර නානායක්කාර (නියෝජ්‍ය සභාපති, LOLC  සමූහය), කැරල් මම්මාන් (මූල්‍ය අංශ කළමනාකරු,BIO), ක්ලෝඩ් පියරේ (ප්‍රධාන විධායක නිලධාරි,Proparco), නිකෝ පිජ්ල් (ප්‍රධාන අවදානම් සහ මූල්‍ය නිලධාරි, FMO), ලුක්ස් ලස්ටර්මාන්ස් (නීති උපදේශක,FMO), මැතිස් ඉගෙලි (ආයෝජන නිලධාරි,FMO), බාස් රක්වෙල්ට් (ජ්‍යෙෂ්ඨ ඒකාබද්ධ ණය සැපයුම් නිලධාරී, FMO), ටෝනි බැකල්ස් (ආසියානු මූල්‍ය ආයතන කළමනාකරු, FMO), අමෙලී ජුලි (බැංකු කටයුතු ප්‍රධානි, Proparco), ආනෝ ඩී වෙටේ (ජ්‍යෙෂ්ඨ නිලධාරී කොටස් ආයෝජන, FMO).මෙරට ක්ෂුද්‍ර මූල්‍ය ක්ෂේත්‍රයේ විප්ලවයක් ඇති කරමින් LOLC  මයික්‍රෝ ක්‍රෙඩිට් සමාගම (LOMC) ඇමරිකානු ඩොලර් මිලියන 55.5 ක දැවැන්ත ඒකාබද්ධ ණය මුදලක් ප්‍රථම වරට ශ්‍රී ලංකාවට ලබා ගැනීමට සමත් වෙයි. මෙම දීර්ඝ කාලීන ඒකාබද්ධ ණය ලොව පුරා පිළිගත් සංවර්ධන මූල්‍ය ආයතන එකමුතුවක් විසින් ප්‍රතිපාදන කර තිබේ.LOLC  සමූහයේ ක්ෂුද්‍ර මූල්‍ය ආයතනය වන LOMC සමාගම ක්ෂුද්‍ර මූල්‍ය කටයුතු සඳහාම වෙන් වූ මෙරට එකම ලීසිං සමාගමයි.2003 වසරේ දී RERED ව්‍යාපෘතිය දියත් කරමින් ඇරැඹි ක්ෂුද්‍ර මූල්‍ය සැපයීම් සේවාව, මෙරට බිම් මට්ටමේ ව්‍යවසායකයන්ට සුදුසු නව්‍යමය මූල්‍ය පහසුකම් ලබා දෙමින් අද දක්වා අඛණ්ඩව තම සේවාව සපයමින් සිටියි.2009 වසරේ දී LOLC  ක්ෂුද්‍ර මූල්‍ය අංශය වෙන්කර වෙනමම ක්ෂුද්‍ර මූල්‍ය ආයතනයක් බවට පත්කරන ලද්දේ ජාත්‍යන්තර සහකරුවෙකු වන FMO ආයතනය සමඟ එක් වෙමිනි. LOMC හි ජ්ර්ර්‍ණ ආයතනය සතු දායකත්ව ප්‍රතිශතය 20% කි.කැනඩාවේ Cordiant ආයතනය මෙම ඒකාබද්ධ ණය මුදල ඔස්සේ ශ්‍රී ලංකාවේ පළමු වතාවට ආයෝජනයක් සිදුකිරීම විශේෂත්වයකි.අනෙක් සංවර්ධන මූල්‍ය ආයතන බොහොමයක් LOLC  සමඟ දීර්ඝකාලීන සබඳතාවක් පවත්වාගෙන ගිය ආයතන වෙයි. දැවැන්තම විදේශීය මූල්‍ය සහායකයන් මෙරට ආයෝජන සඳහා එක්කර ගැනීමට  LOLC  සමූහය සමත් වූ අතර ඔවුන් සමූහයේ විවිධ ක්‍රියාකාරිකම්වලට සමීපව එක්ව සිටී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>03</day>
    </date>
    <link>http://www.silumina.lk/2013/02/03/_art.asp?fn=aj1302036</link>
    <topic>ඉහළම ලකුණු ලැබු සිසුන්ට ලංකා IOC සම්මාන</topic>
    <author/>
    <content>ඉහළම ලකුණු ලැබු සිසුන්ට ලංකා IOC සම්මානලංකා IOC කළමනාකාර අධ්‍යක්ෂ සුබෝධ් දක්වාලේ මහතා අවසන් විභාගයේ දී විශිෂ්ට දස්කම් දැක්වූ සිසුවෙකුට සහතිකයක් ප්‍රදානය කරයි.ලංකා IOC ‘තරුණ සිසුන්ට ඉංගී‍්‍රසි’ ව්‍යාපෘතියේ ඉහළම ලකුණු ලබා ගත් ත්‍රිකුණාමලය දිස්ත්‍රික්කයේ චීන වරායේ නාලන්ද මහා විද්‍යාලයේ සහ චීන වරායේ දෙමළ විද්‍යාලයේ සිසුන්ට නොබෝදා සම්මාන ප්‍රදානය කළේය.එම අවස්ථාවට නැඟෙනහිර පළාත් අධ්‍යාපන අමාත්‍යාංශයේ ලේකම් එන්. ඒ. ඒ. පුෂ්පකුමාර සහ ලංකා IOC කළමනාකාර අධ්‍යක්ෂ සුබෝධ් දක්වාලේ මහත්වරු ද සහභාගි වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>03</day>
    </date>
    <link>http://www.silumina.lk/2013/02/03/_art.asp?fn=aj1302037</link>
    <topic>කොටස් අලෙවිය මිලියනය ඉක්මවන සමාගම් ගණන ඉහළට</topic>
    <author>තාරක වික්‍රමසේකර</author>
    <content>කොටස් අලෙවිය මිලියනය ඉක්මවන සමාගම් ගණන ඉහළටසතිය ආරම්භයේදී ගනුදෙනු පහළ ගිය ද මිලියනය ඉක්මවා කොටස් අලෙවි වූ සමාගම් දෙකක් දක්නට තිබුණි. ජේ.කේ.එච්. කොටස් 2435235 ක් හා එන්වි රිසෝසස් කොටස් 4090405 ක් අලෙවි විය. මිල ඉහළ යාම් අතරින් එතරම් සමාගම් කැපී නොපෙනුණ අතර කළම්බු ෆාමසි කොටසක මිල රුපියල් 582.00 සිට 535.00 ක් දක්වා රුපියල් 46.90 කින් පහළ ගියේය.29 වැනිදා අඟහරුරවාදා එක්ස්පෝ ලංකා කොටස් 1165399 ක් අලෙවි විය. ජේ.කේ.එච්. කොටස් 1733156 ක් අලෙවි විය. එමෙන් ම එල්. ඕ. එල්. සී. කොටස් 3670658 ක් ද පෑන් ඒෂියන් පවර් කොටස් 1769564 ක් ද එස්.එම්.බී. ලීසිං (ඡන්ද බලය රහිත) කොටස් 2143230 ක් ද සම්පත් කොටස් 1954539 ක් ද බ්‍රවුන්ස් ඉන්වෙස්ට්මන්ට් කොටස් 1418542 ක් ද ලංකා ‘ඔරික්ස් ෆිනෑන්ස් කොටස් 1142104 ක් ද අලෙවි විය.මිල ඉහළ යාම් අතරින් යම් මට්ටමින් හෝ කැපී පෙනුණේ සම්පත් බැංකුව පමණි. ඒ කොටසක මිල රුපියල් 5.40 කින් ඉහළ යමිනි.මිරමාර් කොටසක මිල රුපියල් 10. 90 කින් පහළ ගියේ ය.සිලෝන් ටුබැකෝ කොටසක මිල රුපියල් 37.30 කින් පහළ ගියේ ය. එදින ගනුදෙනු සමස්ත 5949 ක් දක්වා ඉහළ ගියේ ය.30 වැනිදා කොමර්ෂල් බැංකුවේ කොටස් 18575406 ක් අලෙවි වීම කැපී පෙනුණි. එක්ස්පෝ ලංකා කොටස් 1037702 ක් ද එල්ඕඑල්සී කොටස් 5217742 ක් ද රේණුකා ඇග්‍රි කොටස් 2313801 ක් ද එස්.එම්.ඩී. ලීසිං කොටස් 2628297 ක් වටවල 1326700 ක් ද අලෙවි විය.මිල ඉහළ යාම් අතරින් සිලෝන් ගාඩියන්, (5. 90) සෙලින්කෝ ඉන්වෙස්ට්මන්ට් (4.40) හා සිලෝන් ටුබැකෝ (14.60) කැපී පෙනුණි.නෙස්ලේ සමාගමේ කොටසක මිල රුපියල් 1554. 80 සිට 1595.90 ක් දක්වා රුපියල් 41.10 කින් ඉහළ ගියේ ය.එදින ගනුදෙනු සංඛ්‍යාව 4402 ක් ලෙස දැක්වුණි.කොමර්ෂල් බැංකුවේ කොටස් 10.9037 හිමි අයකුට එක් කොටසක් බැගින් ලබාදීමට සමාගම තීරණය කර තිබුණි. එමෙන් ම කොමර්ෂල් බැංකුව එක් කොටසකට රුපියලක් බැගින් ලාභාංශ ගෙවනු ලබන බව ද නිවේදනය කර තිබුණි.වැලිබල් පවර් එරත්න පී.එල්.සී. කොටසකට ශත 0.25 බැගින් ලාභාංශ ගෙවනු ලබනු බවට නිවේදනය කර තිබුණි. රිචඩ් පීරිස් සමාගම කොටසකට ශත 25 ක් බැගින් ලාභාංශ ගෙවනු ලබන බව ද නිවේදනය කර තිබුණි.පෙර සතිය අවසානය සමස්ත කොටස් මිල දර්ශනය දැක්වුණේ ඒකක 5878.19 කි. සතිය ආරම්භක සඳුදා (28) එම දර්ශකය දැක්වුණේ ඒකක 5855.09 ක් ලෙස ය. 29 වැනිදා එය ඒකක 5800.75 ක් ලෙස දැක්වුණි. 30 වැනිදා එය දැක්වුණේ ඒකක 5825.90 ක් ලෙස ය. එස්. ඇන්ඩ්. පී. එස්.එල්. 20 දර්ශකය සතිය ආරම්භක සඳුදා දැක්වුණේ ඒකක 3194.72 ක් ලෙසය. අඟහරුවාදා (29) එය දැක්වුණේ ඒකක 3185.76 ක් ලෙස ය. එය බදාදා (30) දැක්වුණේ ඒකක 3193.63 ක් ලෙසිනි.වෙළෙඳ පොළ මේ දිනවල දක්නට ලැබෙන්නේ වරෙක ඉහළ යන සහ වරෙක පහළ යන ස්වභාවයකි.කෙසේ වුවත් ආයෝජකයන්ගේ උනන්දුව කැපී පෙනෙන ලෙස ඉහළ ගොස් නොතිබුණි. එය ඉදිරියේදී වැඩි වෙතැයි අපේක්ෂා කෙරේ.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>10</day>
    </date>
    <link>http://www.silumina.lk/2013/02/10/_art.asp?fn=aa1302102</link>
    <topic>ජනාධිපතිතුමා අපි ගැන හිතුවා</topic>
    <author>නිහාල් පී. අබේසිංහ</author>
    <content>ගොවි නායකයෝ පවසතිනිහාල් පී. අබේසිංහවී කිලෝවකට රුපියල් 35 ක ඉහළම සහතික මිලක් ලබාදෙමින් ගොවින් ගැන සිතා බලා මෙතරම් ගොවීන්ට උදව් කළ අපේ රටේ එකම නායකයා මහින්ද රාජපක්ෂ ජනාධිපතිතුමා බව ගොවි නායකයෝ පවසති.2005 දී රුපියල් 17.50 ක් වූ වී කිලෝවක මිල රුපියල් 35 ක් දක්වා දෙගුණ කිරීම මෙරට වී ගොවියන්ගේ පමණක් නොව රටේ ම කෘෂි හා ආර්ථික ක්ෂේත්‍රයේ සුවිශේෂී ජයග්‍රහණයක් බව ඔවුහු අවධාරණය කරති.මේ අතර සමුපකාර හා අභ්‍යන්තර වෙළෙඳ ඇමැති ජොන්ස්ටන් ප්‍රනාන්දු මහතා පවසන්නේ මෙවර මහ කන්නයේ වී මිලදී ගැනීමට අඩුවක් නැතිව මුදල් හා ගබඩා පහසුකම් ලබාදී ඇති බවයි.ආර්ථික සංවර්ධන නියෝජ්‍ය ඇමැති එස්.එම්. චන්ද්‍රසේන මහතා පැවසුවේ මහින්ද රාජපක්ෂ ජනාධිපතිතුමා වී කිලෝවක මිල දෙගුණයකින් වැඩි කිරීම පිළිබඳව සිය ස්තුතිය ගොවි ජනතාව වෙනුවෙන් ජනාධිපතිතුමා වෙත පළ කරන බවයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>10</day>
    </date>
    <link>http://www.silumina.lk/2013/02/10/_art.asp?fn=aa1302103</link>
    <topic>ළමා නිවාසවල දරුවන්ට නොමිලේ වෘත්තිය පුහුණුව</topic>
    <author>රමණී සුබසිංහ</author>
    <content>රමණී සුබසිංහළමා නිවාසවල සිට සමාජගත වන අවුරුදු 18 ට වැඩි දරුවන්ට නොමිලේ වෘත්තිය පුහුණුව ලබා දී ඔවුනට රැකියා අවස්ථා ලබාදීමේ වැඩපිළිවෙළක් අරඹා ඇතැයි ළමා සංවර්ධන හා කාන්තා කටයුතු ඇමැති තිස්ස කරල්ලියද්ද මහතා පවසයි.මේ සඳහා කම්කරු හා කම්කරු සබඳතා, තාක්ෂණ පර්යේෂණ හා පරමාණු බලශක්ති අමාත්‍යාංශවල ජාතික තරුණ සේවා සභාවේ සහ වෘත්තීය පුහුණු අධිකාරියේ සහාය ලබා ගැනීමට කටයුතු යොදා ඇතැයි ද ඇමැතිවරයා කීය.මේ පිළිබඳව ප්‍රමුඛත්වය ලබා දෙන්නැයි මහින්ද රාජපක්ෂ ජනාධිපතිතුමා උපදෙස් ලබා දී ඇතැයි ද සඳහන් කරන ඇමැතිවරයා මීට අමතරව පාසල් අධ්‍යාපනය අතරමඟ දී හැර යන සියලු දරු දැරියන් සම්බන්ධයෙන් නොමිලයේ වෘත්තිය පුහුණුව ලබා දීමට කටයුතු කර ඇතැයි ද කී ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>10</day>
    </date>
    <link>http://www.silumina.lk/2013/02/10/_art.asp?fn=aa1302104</link>
    <topic>තිස්ස බොරු කියන්න එපා!</topic>
    <author/>
    <content>- එස්.එම්.දිවිනැඟුම මඟින් බෙදා දෙන බීජ පිළිබඳව එ.ජා.ප. මහ ලේකම් තිස්ස අත්තනායක මහතා පවසන කරුණු සම්පූර්ණයෙන් අසත්‍ය බවත් දිවිනැඟුම බීජ පැකට් සඳහා ඔහු පවසන පරිදි කිසි දිනක මුංඇට හෝ කව්පි බීජ ඇතුළත් කර නොමැති බවත් ආර්ථික සංවර්ධන නියෝජ්‍ය ඇමැති එස්.එම්.චන්ද්‍රසේන මහතා පවසයි.ඇමැති බැසිල් රාජපක්ෂ මහතාගේ උපදෙස් පරිදි දිවිනැඟුමට නිවාස සඳහා බෙදා දෙන බීජ පැකට්වල ඇති බීජ ඉහළ ප්‍රමිතියක් තිබෙන බවත් තිස්ස අත්තනායක මහතා පවසන අදහස් හරියට කරුණු අවබෝධ කර නොගෙන බවද ඇමැතිවරයා කීය.දිවිනැඟුම යටතේ ඉදිරි දිනවලදී තව තවත් ගෙවතු වගා ඇති කර ඒවා දිරිමත් කර සිංහල අවුරුද්දට පෙර එළවුළු මිල අඩු කිරීමට පියවර ගන්නා බව ද චන්ද්‍රසේන මහතා පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>10</day>
    </date>
    <link>http://www.silumina.lk/2013/02/10/_art.asp?fn=aa1302105</link>
    <topic>අපරාධ වාර්තාකරණය හිතුමනාපෙට බෑ</topic>
    <author>අරුණි මුතුමලී</author>
    <content>අරුණි මුතුමලීඅපරාධ වාර්තාකරණයේ දී ඇතැම් මාධ්‍ය ආයතන මාධ්‍ය ආචාරධර්මවලට පටහැනිව කටයුතු කිරීමේ අවස්ථා ගැන ප්‍රවෘත්ති කර්තෘවරුන් සමඟ කරන ලද සාකච්ඡාවක ප්‍රතිඵලයක් ලෙස ආචාරධර්ම පද්ධතියක් ඉදිරිපත් කිරීමට නියමිත බවත් නොබෝ දිනකින් එම කෙටුම්පත මහජන අදහස් සඳහා ඉදිරිපත් කිරීමට නියමිත බව ජනමාධ්‍ය හා තොරතුරු අමාත්‍යාංශයේ ලේකම් චරිත හේරත් මහතා පවසයි. තොරතුªරු දැනගැනීමේ අයිතිය ජනතාවට ඇති නමුත් ඒවා පළ කරන ඇතැම් මාධ්‍ය වගකීම් විරහිත ලෙස කටයුතු කිරීම නිසා ඒවායින් සමාජගත වන ආකල්ප විශේෂයෙන් කුඩා දරුවන් ඇතුළු සමාජයේ බහුතරයකට හානිකර බව ද ඔහු පෙන්වා දෙයි.එසේම ඇතැම් හුදෙකලා සිදුවීම් මාධ්‍ය විශාල සංඛ්‍යාවක් මඟින් වරින් වර ප්‍රචාරය කිරීම නිසා මානුෂික හැඟීම්වල බිඳ වැටීමක් සිදුව ඇති බවට ව්‍යාජ මතයක් ගොඩනැඟීමට හේතු වී ඇති බව ද එය වැළැක්වීම සඳහා ශක්තිමත් මාධ්‍ය ආචාරධර්ම පද්ධතියකින් ඒ ඒ මාධ්‍ය ආයතනවල වගකීම ස්ථාපිත කළ යුතුª බව ද ලේකම්වරයා අවධාරණය කරයි.මේ පිළිබඳව අදහස් දක්වන කොළඹ විශ්වවිද්‍යාලයේ සමාජ විද්‍යා අධ්‍යයන අංශයේ ජ්‍යෙෂ්ඨ මහාචාර්ය එස්.ටී.හෙට්ටිගේ මහතා මාධ්‍ය ආයතන හසුරුවන ඇතැමුන්ට නිසි වෘත්තීය නිපුණතාවක් නොමැතිවීම හා සමාජ සදාචාරාත්මක රාමුව පිළිබඳ අවබෝධයක් නොමැති වීමත් මේ පරිහානියට හේතු වශයෙන් සඳහන් කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>10</day>
    </date>
    <link>http://www.silumina.lk/2013/02/10/_art.asp?fn=aa1302106</link>
    <topic>ජනපතිට ඉන්දියාවේදී හරසර</topic>
    <author>සුනිල් දයා අල්විස්</author>
    <content>සුනිල් දයා අල්විස්දෙදින සංචාරයක් සඳහා ගිය සිකුරාදා (8) ඉන්දියාව බලා පිටත්ව ගිය මහින්ද රාජපක්ෂ ජනාධිපතිතුමා බුද්ධගයාවේ ගයා ගුවන් තොටුපළට පැමිණි අවස්ථාවේදී බිහාර් ප්‍රාන්තයේ ප්‍රධාන අමාත්‍ය නිටිෂ්කුමාර් මහතා විසින් මහත් හරසරින් පිළිගන්නා ලදී. ජනාධිපති ආර්යා ශිරන්ති රාජපක්ෂ මැතිනිය ද පාර්ලිමේන්තු මන්ත්‍රී සජින් වාස් ගුණවර්ධන, ජනාධිපති ලේකම් ලලිත් වීරතුංග, ජනාධිපති කාර්ය මණ්ඩල ප්‍රධානී ගාමිණී සෙනරත් මහත්වරු ද ජනාධිපතිතුමා සමඟ මෙම සංචාරයට එක්ව සිටියහ. බුද්ධගයාවේ රෝපණය කර ඇති අනුරාධපුර ජය ශ්‍රී මහ බෝධීන් වහන්සේගේ අංකුර බෝධීන් වහන්සේ වටා අභිනවයෙන් ඉදිකර ඇති රන්වැට විවෘත කිරීම ද ජනාධිපතිතුමා අතින් සිදු කැරිණි.බුද්ධගයාව මෙන්ම මහාබෝධි සමාගමට අයත් විහාරස්ථානය ද වැඳපුදාගත් ජනාධිපතිතුමා ඇතුළු පිරිස වෙනුවෙන් විශේෂ ආශිර්වාද බෝධි පූජාවක් ගිය සිකුරාදා සංවිධානය කර තිබුණි.මහාබෝධි සංස්කෘතික මධ්‍යස්ථානයට මුල්ගල් තැබීම ද බුද්ධගයාවේ ඉදිකරන විශ්‍රාම ශාලාවට මුල්ගල් තැබීම ද මේ සංචාරයේ දී ජනාධිපතිතුමා අතින් සිදු විය.පාසල් ශිෂ්‍යයන් දහසකට පාසල් උපකරණ ප්‍රදානය කිරීමේ හා සංස්කෘතික ශිෂ්‍යත්ව ප්‍රදානය කිරීම සහ මහාබෝධි සමාගම මඟින් සංවිධානය කරන ලද ශිෂ්‍යත්ව ප්‍රදානය කිරීමකට ද සහභාගි වූ ජනාධිපතිතුමා බුද්ධගයාවේ ඉදිකර ඇති බෞද්ධ රටවලට අයත් විහාරස්ථානවල වැඩ වසන මහානායක හිමිවරුන් ද බැහැදැකීමට ද ගියේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>10</day>
    </date>
    <link>http://www.silumina.lk/2013/02/10/_art.asp?fn=aa1302107</link>
    <topic>බලාගෙනයි! රිය අනතුරු ඉහළ ගිහින්</topic>
    <author>තාරක වික්‍රමසේකර</author>
    <content>තාරක වික්‍රමසේකරපසුගිය වසරේ රිය අනතුරු 42088 ක් සිදුව ඇති බවත් එය 2010, 2011 වසරවල සිදුවූ රිය අනතුරු සංඛ්‍යාව සමඟ සසඳා බැලීමේ දී අනතුරු සංඛ්‍යාවේ ඉහළ යාමක් දක්නට ලැබෙන බව ප්‍රවාහන නියෝජ්‍ය අමාත්‍ය රෝහණ දිසානායක මහතා ‘සිළුමිණ’ට කීය. 2010 වසරේදී රිය අනතුරු 37653 ක් සිදුවී ඇති අතර 2011 වසරේදී අනතුරු 40258 ක් සිදුව ඇති බව ද ඇමැතිවරයා පෙන්වා දෙයි.පසුගිය වසරේ සිදුවූ අනතුරුවලින් දේපළවලට අලාභ හානි සිදුවූ රිය අනතුරු 18054 ක් ද සුළු තුවාල සිදුවූ රිය අනතුරු 14410 ක් ද බරපතළ රිය අනතුරු 7324 ක් ද මාරක රිය අනතුරු 2300 ක් ද සිදුව ඇති අතර මේ අනතුරු නිසා 2425 දෙනෙක් මියගොස් ඇතැයි ද කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>10</day>
    </date>
    <link>http://www.silumina.lk/2013/02/10/_art.asp?fn=aa1302108</link>
    <topic>වෘත්තීය පුහුණුව ආනන්දෙන්</topic>
    <author/>
    <content>වෘත්තීය අධ්‍යාපන ක්‍ෂේත්‍රයේ පෙරළියක් ඇති කරමින් පාසල තුළින්ම වෘත්තීය නිපුණත්වය හඳුනාගැනීමේ හා ප්‍රගුණ කිරීමේ ප්‍රථම පාසල් වෘත්තීය පුහුණු මධ්‍යස්ථානය හෙට (11) පෙරවරු 9.30ට කොළඹ ආනන්ද විද්‍යාලයේදී ආරම්භ කැරේ.මහින්ද රාජපක්ෂ ජනාධිපතිතුමාගේ මඟපෙන්වීම මත යෞවන කටයුතු අමාත්‍යාංශය යටතේ ඇති ශ්‍රී ලංකා වෘත්තීය පුහුණු අධිකාරියේ අධීක්ෂණය යටතේ පාසල් වෘත්තීය පුහුණු මධ්‍යස්ථානයක් ලෙස මෙය ක්‍රියාත්මක වෙයි. මේ සඳහා රුපියල් ලක්ෂ 30ක පමණ කාර්මික උපකරණ ද ලබා දී ඇත.ආරම්භක අවස්ථාවට අධ්‍යාපන අමාත්‍ය බන්දුල ගුණවර්ධන සහ යෞවන කටයුතු සහ නිපුණතා සංවර්ධන අමාත්‍ය ඩලස් අලහප්පෙරුම මහත්වරු සහභාගි වෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>10</day>
    </date>
    <link>http://www.silumina.lk/2013/02/10/_art.asp?fn=ab1302101</link>
    <topic>මේ තරගකාරිත්වය දරුවන් ගේ  මේ වයසට ගැලපෙනවාදැයි කල්පනා කළ යුතුයි</topic>
    <author>සාකච්ඡා කෙළේසුභාෂිණි ජයරත්න</author>
    <content>විශ්ව විද්‍යාල ප්‍රතිපාදන කොමිසමේ නව සභාපතිනිමහාචාර්ය ක්ෂණිකා හිරිඹුරේගමමහාචාර්ය ක්ෂණිකා හිරිඹුරේගම මහත්මිය ශ්‍රී ලංකා විශ්ව විද්‍යාල ප්‍රතිපාදන කොමිසමට පත්වූ ප්‍රථම සභාපතිනිය ලෙස පසුගියදා වැඩ බාර ගත්තාය. ඇය මේ තනතුරට පත්වීමට පෙර කොළඹ විශ්ව විද්‍යාලයේ උපකුලපතිනිය වශයෙන් වසර 5 ක් සේවය කළාය.මහාචාර්ය ක්ෂණිකා හිරිඹුරේගම මහත්මිය සිය ප්‍රථම උපාධිය කොළඹ විශ්ව විද්‍යාලයෙන් ලබාගත් අතර, දර්ශනපති උපාධිය පේරාදෙණිය විශ්ව විද්‍යාලයෙන් ද, ආචාර්ය උපාධිය ජර්මනියේ, බෙල්ජියම් ලූවැන් හි කැතලික් විශ්ව විද්‍යාලයෙන් ද ලබාගෙන ඇත. ආචාර්ය උපාධියෙන් පසු ජ්‍යෙෂ්ඨ කථිකාචාර්යවරියක් ලෙස කොළඹ විශ්ව විද්‍යාලයේ උද්භිද විද්‍යා අංශයට පත්වූ අතර, ඉන් වසර 6 ක සේවයෙන් පසු වයස 38 දී ඇය ද්විත්ව උසස් වීම් සහිතව උද්භිද විද්‍යා අංශයේ සහාය මහාචාර්යවරියක ලෙසත්, වයස 41 දී මහාචාර්ය පදවියටත්, වයස 49 දී ජ්‍යෙෂ්ඨ මහාචාර්ය තනතුරටත් කොළඹ විශ්ව විද්‍යාලයීය පාලනාධිකාරිය විසින් පත්වීම් ලැබුවාය.ශ්‍රී ලංකා විශ්ව විද්‍යාල ප්‍රතිපාදන කොමිසම් සභාවේ සාමාජිකාවකලෙස ද කටයුතු කළ ඇය, කොළඹ විශ්ව විද්‍යාලයට අනුයුක්ත හම්බන්තොට වැලිගත්තේ කෘෂි තාක්ෂණික හා සමාජ සේවා ආයතනයේ ද, 2008 දී පිහිටුවන ලද මාගම්පුර කෘෂි තාක්ෂණික හා සමාජ විද්‍යා ආයතනයේ සමාරම්භකවරිය ද වූවාය. විද්‍යාත්මක පර්යේෂණ කටයුතු සම්බන්ධයෙන් සිය විශ්ව විද්‍යාල ජීවිතයම කැප කළ ඇය, ශාක පටක රෝපණ විද්‍යාව ප්‍රචලිත කිරිම සඳහා දැඩි වෙහෙසක් ගෙන කටයුතු කළාය. පටක රෝපණ විද්‍යාව සඳහා උපාධි සහ පශ්චාත් පාඨමාලා දිවයිනේ ප්‍රථම වරට ආරම්භ කරන ලද්දේ ද ඇයයි.ක්ෂණිකා හිරිඹුරේගම මහත්මිය මේ වන විට විද්‍යාත්මක පත්‍රිකා 35 ක්, ග්‍රන්ථ 05 ක් හා ලේඛන 40 ක්ද ප්‍රකාශයට පත්කර ඇත. ශ්‍රී ලංකා ජාතික විද්‍යා ඇකඩමියේ ප්‍රධාන ලේකම් වශයෙන් 2006, 2007 වසරවලදී කටයුතු කළ ඇය, ජීව විද්‍යා ආයතනයේ සභාපතිනිය වශයෙන් ද, ශ්‍රී ලංකා විද්‍යාභිවර්ධන සංගමයේ ලේකම් වශයෙන් ද කටයුතු කර ඇත. ලොව විශ්ව විද්‍යාල 7000 අතරින් කොළඹ විශ්ව විද්‍යාලය 2000 වන ස්ථානයට ගෙන ඒමට ඇය ප්‍රධාන වශයෙන් මුල් වූ අතර ශ්‍රී ලංකාවේ විශ්ව විද්‍යාල පද්ධතිය තුළ කොළඹ විශ්ව විද්‍යාලය ප්‍රථම ස්ථානයට ගෙන ඒම ඇගේ කාලය තුළ සිදුවූ සුවිශේෂි සිද්ධියකි.විශ්ව විද්‍යාල ප්‍රතිපාදන කොමිසමේ සභාපතිනිය ලෙස වැඩ බාර ගැනීමෙන් අනතුරුව පුවත්පතකට ප්‍රථමයෙන් ඇය සම්මුඛ සාකච්ඡාවක් ලබා දුන්නේ ‘සිළුමිණ’ වෙනුවෙනි.ඔබ විශ්ව විද්‍යාල ප්‍රතිපාදන කොමිසම් සභාවට පත් වූ ප්‍රථම සභාපතිනියයි. ලැබී ඇති මේ භාරදූර වගකීම ගැන සඳහන් කළොත්...?මෙය ඉතාම වගකීම් සහිත භාරදූර රාජකාරියක්. මන්ද මෙය තරුණ වයසේ පසුවන දූ දරුවන්ගේ අනාගතයම තීරණය කරන්නක් නිසා මේ කටයුත්ත ඉතා වගකීම් සහිතයි. මම සැම විටම උත්සාහ කරනවා මේ කටයුතු සාර්ථකව ඉටු කරන්නත්, සියලු දෙනාට සාධාරණ ආකාරයෙන් රජයේ ප්‍රතිපත්ති සමඟ ඉදිරියට ගමන් කරන්නටත්.ඔබගේ නායකත්වය යටතේ ඉදිරියේ දී විශ්ව විද්‍යාල පද්ධතිය තුළ ඇතිකරන්නට බලාපොරොත්තු වන වෙනස්කම් මොනවා ද?අපි දැනටමත් ජනාධිපතිතුමාගේ මහින්ද චින්තන දැක්මත් සමඟම වැඩ සටහන් රාශියක් කරගෙන යනවා. උසස් අධ්‍යාපන අමාත්‍යවරයාට සහාය දක්වමින් එය ඉදිරියට ගෙන යාමයි අප කළ යුත්තේ. මේ වන විට විශ්ව විද්‍යාලවල විශාල වෙනසක් සිදුවෙමින් පවතිනවා. අධ්‍යාපනයෙන් මෙන්ම, යටිතල පහසුකම් අතින් ද පුළුල් සංවර්ධනයක් කරා සමස්ත විශ්ව විද්‍යාල පද්ධතියම ගමන් කරනවා. විශ්ව විද්‍යාලයට ඇතුළුවන දරුවන් දැනුමින් සන්නද්ධ කරන අතරම මේ පිරිස දක්ෂතාවලින් ඉහළට ගෙන යාමේ වැඩ සටහන් රැසක් ද ක්‍රියාවේ නංවා තියෙනවා.මේ වැඩ සටහන් ඉදිරියටත් කරගෙන යන අතරම උතුරු නැඟෙනහිර විශ්ව විද්‍යාලවලටත් පසුගිය වසර කිහිපය තුළ ආරම්භ වූ විශ්ව විද්‍යාලවලටත් වැඩි ප්‍රතිපාදන ලබා දී වැඩි ඉල්ලුමක් ඇති කිරීමයි අපේ අපේක්ෂාව.තවමත් විශ්ව විද්‍යාල රාශියක යටිතල පහසුකම් මෙන්ම වෙනත් අඩුපාඩු ද පවතිනවා.හැම තැනම යම් යම් අඩුපාඩු පවතිනවා. සර්ව සම්පූර්ණ ස්ථාන ලොව කොහේවත් නැහැ. පසුගියදා ජනාධිපතිතුමා නැඟෙනහිර විශ්ව විද්‍යාලයේ සත්ත්ව ජීව විද්‍යාගාරයක් විවෘත කළා. එය ඉතාමත් හොඳින් ඉහළ පහසුකම් යටතේ පවතින ළමයින් 200 කට පමණ සිටිය හැකි විද්‍යාගාරයක්. මෙවැනි විද්‍යාගාර පැරැණි විශ්ව විද්‍යාලවලත් දැකිය නොහැකියි. අග්නිදිග විශ්ව විද්‍යාලයේත් ජනාධිපතිතුමා ඉංජිනේරු පීඨයක් විවෘත කළා.එසේම ශිෂ්‍යයන්ගේ හැකියා, කුසලතා වර්ධනය කරගැනීම සඳහා මධ්‍යස්ථානයක් ද විවෘත කළා. අපි ඒවා තව ඉදිරියටත් පවත්වාගෙන යමින් පහසුකම් ලබා දෙන්නට බලාපොරොත්තු වෙනවා.පසුගිය කාලය පුරාම මතභේදයට තුඩු දුන් ඉසෙඩ් ස්කෝර් ක්‍රමය ඉවත් කරන්න සූදානමක් නැද්ද?ඉසෙඩ් ස්කෝර් ක්‍රමයේ සාධාරණත්වයක් තිබෙනවා. බොහෝ දෙනා ඉසෙඩ් ස්කෝර් ගැන කතා කරන්නේ හරි වැටහීමකින් තොරවයි. යම් යම් ප්‍රශ්න තිබුණ නිසා තමයි ඉසෙඩ් ස්කෝර් ක්‍රමය ආවේ. ඉසෙඩ් ස්කෝර් ක්‍රමයෙන් විෂයයන් අතර තිබු වෙනස්කම් නැතිවුණා. අසමානකම් අවම වුණා. සමහර විෂයයන්වලට ‘ඒ’ සාමාර්ථ පහසුවෙන් ගත හැකියි. සමහර විෂයයන්වලට ගැනීම අමාරුයි. මේ නිසා ළමයි පහසුවෙන් පෙලඹුණා පහසු විෂයයන් හරහා ‘ඒ’ සාමාර්ථ ලබාගන්නට. ඒ අසමානතා මේ ඉසෙඩ් ස්කෝර් ක්‍රමයෙන් බොහෝ දුරට අවම වුණා. පසුගිය කාලයේ ගැටලු මතු වුණේ ඉසෙඩ් ස්කෝර් ක්‍රමයේ වරදින් නොවේ.බොහෝ දෙනෙක් පවසනවා මේ ඉසෙඩ් ස්කෝර් ක්‍රමය නිසා ‘ඒ’ සාමාර්ථ 3 ක් ගත් අයටත් විශ්ව විද්‍යාල ප්‍රවේශය අහිමි වන බව. මෙය සත්‍යයක් ද?නැහැ. මේ ප්‍රශ්නය බොහෝ දුරට තියෙන්නේ වාණිජ අංශයට. විද්‍යා අංශයට මෙය කොහෙත්ම බලපාන්නේ නැහැ. ‘ඒ’ - 3 සාමාර්ථ ගත් ශිෂ්‍යයා අනිවාර්යයෙන්ම කෙළවර වන්නේ වෛද්‍ය විද්‍යාවෙන්. කලා අංශයට මෙය බලපාන්නෙත් නැහැ.ගැටලුවක් පවතීනම් ඒ තත්ත්වය අවම කළ යුතුයි නේද?අපි ඉදිරියට ඒ ගැන සොයා බලනවා. මෙතරම් ‘ඒ’ සාමාර්ථ ප්‍රමාණයක් වානිජ අංශයෙන් ලැබෙන්නේ කෙසේ ද යන්න සොයා බැලිය යුතුයි.දිස්ත්‍රික් කුසලතාවන්හි යම් වෙනසක් කරනව ද?දිස්ත්‍රික් පදනමේ යම් ප්‍රශ්න තියෙනවා. දිස්ත්‍රික් පදනම යෙදීමේ දී යම් යම් නිර්නායක තිබුණා.වසරකට විශ්ව විද්‍යාල ප්‍රවේශය සඳහා විශාල පිරිසක් සුදුසුකම් ලබනවා. ඒත් ඇතුළත් වන්නේ සුළු පිරිසයි. ඉදිරියේ දී විශ්ව විද්‍යාලවලට ඇතුළත් කරගන්නා සිසුන් ප්‍රමාණය වැඩි කරනවා ද?අපිට ප්‍රමාණය වැඩිකරගත හැකියි. නමුත් ඒ සමඟම ගුණාත්මක බව පිරික්සිය යුතුයි. එසේම අධ්‍යාපනය සැමටම ලබාදෙන ක්‍රම සකස් කළ යුතුයි. ඕනෑම රටක විශ්ව විද්‍යාල වර්ග කිහිපයක් තියෙනවා. රජයේ, පෞද්ගලික ආදි වශයෙන්. මේ සියල්ලටම තත්ත්ව පාලනයක් තිබෙනවා. එසේම සැම අයකුටම තමන් කැමති අධ්‍යාපනයක් හදාරන්නට ඉඩ ලබා දිය යුතුයි. යටිතල පහසුකම් දැනටත් වේගයෙන් වැඩි කරගෙන යනවා. එහෙම වුණොත් වැඩිපුර ළමයින් පිරිසක් ඇතුළත් කරගන්නට බැරිකමක් නැහැ. අපි එය සොයා බැලිය යුතුයි. එසේම යම් අයකුට උසස් අධ්‍යාපනයක් ලබන්නට අවශ්‍ය නම් ඒ වරම ලබා දිය යුතුයි. උ/ පෙළ කියන්නේ ඉතාම තරගකාරී විභාගයක්. මේ තරගකාරිත්වය මේ දරුවන්ගේ වයසට සුදුසු ද යන්නත් අපි කල්පනා කළ යුතුයි.එදා ඔබතුමියගේ අවදියේ කොළඹ විශ්ව විද්‍යාලය අන්තර්ජාතික තලයේ ඉහළටම පැමිණුනා. දැන් සමස්ත විශ්ව විද්‍යාල පද්ධතියේ වගකීම ඔබට බාරයි. ඉදිරියේ දී සියලුම විශ්ව විද්‍යාල අන්තර්ජාතික තලයට ගෙන ඒමේ වගකීම ගැන සඳහන් කළොත්?කොළඹ විශ්ව විද්‍යාලය පමණක් නොවෙයි විශ්ව විද්‍යාල කිහිපයක් ඒ තලයට ආවා. අපි ඒ තත්ත්වයට ඒමට සියලුම විශ්ව විද්‍යාලවලට උදව් කරනවා. නැඟෙනහිර විශ්ව විද්‍යාලයටත් අපි උදව් කරනවා.2011 උසස් පෙළ විභාගයට මුහුණ දී සරසවි වරම් ලැබු සියලු දෙනා තවමත් එළියේ. විශ්ව විද්‍යාල මාර්තු මාසයේ ආරම්භ කරන බව පැවසුවා. කවද්ද ඒ අධ්‍යයන වර්ෂ නැවත ආරම්භ කරන්නෙ?අපි දැනටමත් නායකත්ව පුහුණුව පවත්වාගෙන යනවා. මාර්තු අග වන විට සරසවි අධ්‍යයන වර්ෂ ආරම්භ කළ හැකියි. කඩයිම් ලකුණු ඉදිරි දින කිහිපයේ දී ලබාදිය හැකියි.විශ්ව විද්‍යාල විනය පරිපාලනය අංශයෙන් තවදුරටත් දියුණුවක් ලැබිය යුතුයි නේද?විශ්ව විද්‍යාල ශිෂ්‍යයන් නරක නැහැ. ඒ අය උසස් පෙළ වැනි තරගකාරී විභාගයකින් සමත් වී පැමිණෙන අයයි. ආචාර්ය මණ්ඩලයත් හොඳයි. විශ්ව විද්‍යාලයකට විනය අවශ්‍යමයි. විශ්ව විද්‍යාලවල විනය ප්‍රශ්න දැන් එතරම් නැහැ. ඒ ප්‍රශ්න හුඟාක් දුරට අඩුයි.නවකවදය සම්බන්ධව ඔබතුමියගේ අදහස?විශ්ව විද්‍යාල තුළ නවකවදය දැන් හුඟාක් අඩුයි. වත්මන් ශිෂ්‍යයන් නවක වදයට එතරම් කැමැත්තක් නැහැ. සුළු පිරිසක් තමයි මේවාට යොමු වන්නේ. බහුතරයකගේ අපේක්ෂාව ඉක්මනින් විශ්ව විද්‍යාල කටයුතු අවසන් කිරීමයි. ඉතා සුළු පිරිසකගේ ඒ පහත් අවශ්‍යතාවන් නිසා තමයි අපේ විශ්ව විද්‍යාල පද්ධතිය අපකීර්තියකට පත්වන්නේ.ඔබතුමියගේ ඉදිරි ගමන්මඟ පැහැදිලි කළොත්?අපි ශිෂ්‍යයන්ට දක්ෂතාවන් අනුව ඉදිරියට යා හැකි පාඨමාලා රාශියක් හඳුන්වා දී තියෙනවා. තොරතුරු තාක්ෂණය හඳුන්වා දීමට ජනාධිපතිතුමා කටයුතු යොදා තියෙනවා. දැනටමත් මේ කටයුතු විශ්ව විද්‍යාල තුළ කරගෙන යනවා. ඒ නිසා මට ඉදිරියට ගමන් කරන්න හරිම පහසුයි. මම එන විට ඒ වාතාවරණය තිබීම මට හරිම පහසුවක් වුණා. මට තිබෙන්නේ ඒ කටයුතු සාර්ථකව ඉදිරියට පවත්වාගෙන යාම පමණයි.සාකච්ඡා කෙළේසුභාෂිණි ජයරත්නඡායාරූපය - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>10</day>
    </date>
    <link>http://www.silumina.lk/2013/02/10/_art.asp?fn=ab1302102</link>
    <topic>සංවාද මණ්ඩපය</topic>
    <author>සංවාද සටහනසරත් පෙරේරා</author>
    <content>එ.ජා.ප. පාර්ලිමේන්තු මන්ත්‍රී රවි කරුණානායකබඩු මිල වැඩිවීම අද රටේ ජනතාවට දරාගන්න බැහැ.බඩු මිල දිගටම වැඩිවීම ජනතාව අපහසුවට පත්කරනවා. අද සිදුවෙන්නේ ජනතාවගේ ආදායම් වැඩි නොවී බඩු මිල පමණක් ඉහළ යාමට ඉඩ දී තිබෙන තත්ත්වයක්. එවැනි තත්ත්වයක් යටතේ බඩු මිල ස්ථාවරව පවත්වාගෙන යාමට නිසි කළමනාකරණයක් ඇතිව කටයුතු කිරීම ආණ්ඩුවේ වගකීමක්. ආණ්ඩුව හැම දේම කරන්න යන්න ඕන නැහැ. නමුත් ආණ්ඩුව කළ යුතු දේවලුත් තියනවා. බඩු මිල ඉහළ යාමෙන් වේල් තුනක් කාපු මිනිහට අද එක වේලක්වත් හරියට කන්න බැරි තත්ත්වයක් තියෙන්නේ.බඩු මිල විටින් විට වැඩි වෙන්නේ ඇයි?හරි වෙළෙඳ ප්‍රතිපත්තියක් හරිහමන් ආර්ථික ප්‍රතිපත්තියක් නැති එකනෙ ඒකට හේතුව. බලන්න රුපියල බාල්දු කෙරුවහම රටින් ගේන ඔක්කොම බඩුවල මිල වැඩිවෙනවා.ගහක් කොළක් හිටවන්න හරිහමන් ඉඩක් නැති ඩුබායි, සිංගප්පූරුව වගේ රටවලත් ස්ථාවර මිල ගණන් පවත්වාගෙන යන්න පුළුවන් වෙලා තියෙන්නේ ඒ රටවල් ප්‍රතිපත්තියක් ඇතිව වැඩ කරන නිසයි. ඉල්ලුම් සැපයුම් න්‍යාය අනුව ඉල්ලුම අනුව සැපයුම වැඩිකර ගන්න බැරිවුණහම බඩු මිල වැඩි වන බව ආර්ථික විද්‍යාව හැදෑරුවේ නැතත් සාමාන්‍ය අවබෝධයක් තියන පුද්ගලයෙක් වුණත් දන්නවා.බඩු මිල වැඩිවීම නැවැත්වීමට ස්ථිර විසඳුමක් ඔබට යෝජනා කළ හැකිද?ඔව්. අපි අපට බලය තියෙන කාලේ මේක කරල පෙන්නුවා. කාලයක් බඩු මිල අඩු කරල පෙන්නුවා. පළවැනි එක වෙළෙඳ පොළේ තරගයක් ඇතිකරන්න ඕන. මේකට හොඳම උදාහරණය අපේ ඇඟලුම් වෙළෙඳ පොළ. එක ආයතනයක් තව ආයතනයක් පරදා අඩු මිල හොඳ ඇඳුමක් පාරිභෝගිකයාට දෙන්න උත්සාහ කරනවා.මේ තත්ත්වය තුළ අඩුම මිලට තම ඇඳුම් අවශ්‍යතා පිරිමසා ගන්න එක් එක් ආයතනයේ ඇඳුම් මිල ගණන් සසඳා බලන්නට ජනතාව හුරුවෙනවා. ඔවුන් අඩුම මිල තියන තම වුවමනා පිරිමසන්න පුළුවන් තැනින් ඇඳුම මිලදී ගන්නවා.ඛනිජ තෙල් මිල විදුලි බිල පැත්තෙන් තියෙන්නේ ඊට වෙනස් තත්ත්වයක්. රජයේ ඒකාධිකාරයක් තියන මේ සේවා දෙකෙන්ම ඒ ආයතන පාරිභෝගිකයා ගසා කනවා. ලෝක වෙළෙඳපොළ මිල අනුව ඛනිජ තෙල් මිල අඩු විය යුතු නමුත් රජය ඒක කරන්නේ නැහැ.ඒ ආයතනවල කෙරෙන දූෂණ වංචාවල බරත් පාරිභෝගිකයා පිට පැටවීම තමයි රජය කරගෙන යන්නේ.රජයක් අවධානය යොමු කළ යුත්තේ නිෂ්පාදකයාට ද පාරිභෝගිකයාට ද?රජයක ආණ්ඩුවක වගකීමක් තියෙනවා පාරිභෝගික ජනතාව ගැන මූලිකව හිතන්න. වැඩි දෙනකුට වුවමනා දේ නිෂ්පාදනය කරනවද කීපදෙනකුට වුවමනා දේ නිෂ්පාදනය කරනවද කියන තෝරාගැනීම කරන්න වෙනව නම් වැඩිදෙනකුට වුවමනා දේ නිෂ්පාදනය කරන්න මුල්තැන දෙන්න වෙනවා. ලක්ෂ 200කට වුවමනා දේ නිපදවනවද 100 දෙනකුට වුවමනා දේ නිපදවනවද තීරණය කිරීමේ දී ලක්ෂ 200කට වුවමනා දේ නිෂ්පාදනය කරල හැකිකමක් තියනව නම් සීයට වුවමනා දේ නිෂ්පාදනය කරන්න පුළුවන්.මිල නියම වීමේදී පාරිභෝගිකයාට සාධාරණ මිලක් ලැබෙනවා වගේම නිෂ්පාදකයාටත් තම නිෂ්පාදනවලට ලැබෙන මිල තම වියදමට සරිලන එකක් විය යුතුයි. අල, ලූනු නිෂ්පාදනයේ දී මේ රටේ අස්වැන්න ලැබෙන කාලයේත් අතිරික්ත තොග ආනයනය නිසා ගොවියා අමාරුවේ වැටෙනවා. පාලනයක් සැලසුමක් දර්ශනයක් තියාගෙන වැඩ කරනව නම් යහපත් තොග පාලනයක් පවත්වාගෙන යමින් මිල ස්ථාවරත්වය සඳහා කටයුතුª කරන්න පුළුවන්.දෙපැත්තම ගසාකන අතරමැදියා නැවැත්වීමට පිළියමක් යෝජනා කළ හැකිද?අනිවාර්යයෙන්ම පුළුවන්. මේක වෙන්න පුළුවන් එක අතරමැදියෙක් ඉන්නව නම්. වෙළෙඳ තරගයට ඉඩදුන්නොත් එක අතරමැදියකු වෙනුවට ඒ සඳහා කීප දෙනකු තරග කරනව නම් අතරමැදියාට ගසාකන්න තියන ඉඩ නැතිවෙනවා.හිතු හිතූ මිල ගණන්වලට භාණ්ඩ විකිණීමට තිබෙන ඉඩකඩත් අහෝසි වෙනවා.ඒකාධිකාරයක් ඇතිවීම වෙනුවට සාධාරණ වෙළෙඳ තරගයකට ආණ්ඩුවේ පරිපාලනය මාර්ගය ඇති කළ යුතුයි.කිසිම ඒකාධිකාරයකින් පාරිභෝගිකයාට වෙන සෙතක් නැහැ. ආණ්ඩුවට හැමදේම කරන්නත් බැහැ. විවෘත වෙළෙඳ ක්‍රමය යටතේ නිෂ්පාදකයා හා පාරිභෝගිකයා අතර භාණ්ඩ හුවමාරුව සිදුකරන අතරමැදියකුත් ඉන්නවා. තොග හා සිල්ලර වෙළෙන්දන් ඉන්නවා. මේ වෙළෙඳ ජාලය තුළ වෙළඳ තරගයක් තියනව නම් එක පුද්ගලයකුට මිල නියම කරන්න බැරි වෙනවා. සාධාරණ ලෙස මිල නියම වෙන්න පුළුවන් වෙළඳ තරගයකට ඉඩ තිබෙනව නම් පමණයි.රජයක් නිෂ්පාදකයා හා පාරිභෝගිකයා ආරක්ෂා කිරීමට කළ යුත්තේ කුමක්ද?රජයක් නියම වැඩපිළිවෙළක් නියම ප්‍රතිපත්තියක් ඇතිව වැඩ කරන්න ඕන. රටක දියුණුව රඳාපවතින්නේ නිෂ්පාදනය දිරිගැන්වීම අනුව. නිෂ්පාදනය දිරි ගන්වන ගමන්ම අනෙක් පැත්තෙන් ඒ භාණ්ඩය හෝ සේවාවට පාරිභෝගිකයාට ගෙවන්න වන මිලත් දැරිය හැකි එකක් වන බවට වගබලා ගත යුතුව තිබෙනවා. ආර්ථික මූලධර්ම අනුව සැපයුම වැඩි වීම මිල අඩු වීමට බලපානවා.බඩු මිල වැඩිවීම හෝ අඩුවීම දේශපාලන සටන් පාඨයක් ද?බඩු මිල අඩු කරන්න බැරි යුද්ධය නිසා කියල යුද්ධෙ තියන කාලෙ කිව්වා. අදත් ඒක කරන්න බැරිවෙලා තියනවා. සාමයේ ප්‍රතිලාභ ජනතාවට ගලා ගිහිල්ලා නැහැ.දැන් අධිරාජ්‍ය වාදයට බැන්නට බඩු මිල අඩුවෙන්නේ නැහැ. නිෂ්පාදන ආර්ථිකයක් ඇතිතළ යුතුයි. ඒ සඳහා ආයෝජනය වැඩි කරන වැඩ පිළිවෙළක් අවශ්‍යයයි. අද එළවුළු මිලත් ඉහළ ගිහිල්ලා. අපි වවමු රට නඟමු කියල කිව්වට ඒක වෙන්නේ නැහැ.සංවාද සටහනසරත් පෙරේරාවිදුලි සන්දේශ හා තොරතුරු තාක්ෂණඇමැති රංජිත් සියඹලාපිටියබඩු මිල වෙනස්වීම සිදු නොවිය යුත්තක් ද?බඩු මිල වෙනස් නොවී තබා ගත හැකිනම් එය ඉතා හොඳ දෙයක්. හැබැයි එහෙම වෙන්නේ නෑ. බොහොම සරලව කිව්වොත් ඉල්ලුම සහ සැපයුම අනුව තමයි බඩු මිල තීරණය වෙන්නේ. ඉල්ලුම ඇති වෙන්නේ මිනිස්සුන්ගේ ආදායම නැතිනම් අතේ මිටේ ගැවසෙන මුදල් ප්‍රමාණය අනුවයි. මිනිස්සුන්ගේ ආදායම වැඩිවෙනකොට භාණ්ඩ හා සේවාවලට තිබෙන ඉල්ලුම වැඩි වෙනවා.ඉල්ලුමට සමානව භාණ්ඩ මිල වැඩි වෙනවා. ඊට හේතුව තමයි සැපයුම්කරුවා ඉල්ලුම වැඩි වෙන විට ඔහුගේ ආදායම වැඩි කර ගැනීමට උත්සාහ කරනවා. මා දිනක් පාර්ලිමේන්තුවට ඉදිරිපත් කළා මාගේ මවගේ පියා ඒ කාලේ හැම ගනුදෙනුවක් ම සටහන්කොට තිබූ පොත් පිංචක්.කරවල රාත්තලක් එදා ඔහු ගෙනත් තියෙන්නේ සත 16 කට. හාල් සේරුවක් සත හයකට. එදා දිනක වැටුප සත 35 ක්. අද කරවල සත 16 ට ගන්ඩ බැහැනේ.මා සරල උදාහරණයක් කීවේ බඩු මිල කාටවත් එකම තැනක තියා ගන්ඩ බැහැ. ඒක හැමදාම වෙනස් වෙනවා. නමුත් විපක්ෂය අසත්‍ය චෝදනාවක් නඟනවා බඩු මිල වැඩි වෙන්නේ රජයේ වරදින් කියලා. නමුත් බඩු මිලේ පීඩනය ජනතාවට අඩුවෙන් ම දැනෙන ලෙස මේ රජය රටේ ආර්ථිකය කළමනාකරණය කර තිබෙනවා. ඒ වගේ ම 2005 වසරට සාපේක්ෂව රාජ්‍ය සේවකයාගේ වැටුප වැඩි වී තිබෙනවා. එදා රුපියල් 80 තිබුණ රබර් කිලෝව අද රුපියල් 350 යි. එදා අමු තේ දලු කිලෝවක් රු. 15 යි. අද තේ දලු කිලෝව රුපියල් 60, 70 යි. එදා වී කිලෝව රුපියල් 16 යි. අද රුපියල් 60 ට 70 ට වී මිලට ගන්නවා.භාණ්ඩ මිල විටින් විට වැඩි වෙන්නේ ඇයි?භාණ්ඩ මිල වැඩි වීමට බලපාන ප්‍රධාන න්‍යාය තමයි ඉල්ලුම සහ සැපයුම. ඊළඟට මේ ගෝලීයකරණය වූ ලෝකයේ බලපාන කාරණා කීපයක් තිබෙනවා. එකක් තමයි අපේ රටේ පරිභෝජනය කරන භාණ්ඩවලින් සියයට 50 ක්ම ගෙන එන්නේ පිටරටින්. ඒ කියන්නේ ලෝක වෙළෙඳපොළේ බලපෑමටත් අපට යටත් වෙන්ඩ සිදු වෙනවා.උදාහරණ ලෙස තෙල් මිල ගතහොත් මේ රටේ තෙල් නිෂ්පාදනය කෙරෙන්නේ නෑ. එතකොට ලෝකයේ තෙල් නිෂ්පාදකයන් මිල වැඩි කරන විට අපේ රටේ තෙල් මිල වැඩි කිරීමට සිදු වෙනවා. ඊළඟට බඩු මිලට බලපාන සාධකයක් තමයි දේශගුණය. අපේ රටේ එළවළු ඇතුළු පාරිභෝගික භාණ්ඩ රැසකට දේශගුණය බලපානවා. ඊළඟට අපේ රටේ මිල වැඩි වෙන කාරණයක් තමයි උත්සව සමය. නත්තල සහ සිංහල අලුත් අවුරුද්දට විශාල ඉල්ලුමක් ඇති වෙනවා. එවැනි අවස්ථාවල භාණ්ඩ මිල වැඩි වෙනවා. එවැනි අවස්ථාවල අපට ඊට මුහුණ දීමට සිදුවෙනවා. නමුත් රජයක් විදියට අපි එවැනි කාලයන්වලදී රජය මැදිහත් වී සතොස සහ සමූපාකාරය මගින් අඩු මිලට පාරිභෝගික භාණ්ඩ බෙදා හැර තිබෙනවා.බඩු මිල වැඩිවීම නැවැත්වීමට ස්ථාවර විසඳුමක් යෝජනා කළ හැකිද?ඒ සඳහා කෙටිකාලීනව සහ දිගුකාලීනව පියවර ගත හැකියි. කෙටිකාලීනව ගත හැකි පියවර තමයි වෙළෙඳපොළේ ඒකාධිකාරය බිඳ හෙළීමට රජය මැදිහත් වීම. සතොස සහ සමූපාකාරය මඟින් සහන මිලට භාණ්ඩ බෙදා හැර තිබෙනවා. ඊළඟට තමයි රජය මැදිහත් වී තොග පවත්වා ගැනීම. රජය මේ වෙනකොට විශාල මුදලක් වැයකොට සහල් මිලදී ගන්නවා. එමඟින් ගොවියා ආරක්ෂා කිරීම වගේම පාරිභෝගිකයා ආරක්ෂා කිරීමත් සිදුකරනවා.ඊළඟට බඩු මිල ස්ථාවර කිරීමට නම් දීර්ඝකාලීනව නිෂ්පාදනය වැඩි කළ යුතුයි. එවිට ලෝක වෙළෙඳපළේ කොපමණ සහල් මිල ඉහළ ගියත් අපේ රටේ ජනතාවගේ පරිභෝජනයට සහල් තොග තිබෙනවා. ඊළඟට නිෂ්පාදන ඵලදායිතාවය වැඩිකොට ගත යුතුයි. උදාහරණ ලෙස කීවොත් දැනට අක්කරයකින් ලබා ගන්නා ඵලදායිතාවය දෙගුණයක් ලබා ගත යුතුයි.රජයක් අවධානය යොමු කළ යුත්තේ නිෂ්පාදකයා ගැනද පාරිභෝගිකයා ගැනද?ඉදිරි දැක්මක් සහිත රජයකට පාරිභෝගිකයා වගේ ම නිෂ්පාදකයාත් එක හා සමානව වටිනවා. හෙට අනිද්දා තිබෙන ඡන්දයක් ගැන බලාගෙන දේශපාලනය කරන වත්මන් විපක්ෂයේ කණ්ඩායම වගේ රජයකට වැඩ කරන්ඩ බැහැ. විපක්ෂය අද පාරිභෝගිකයා ගැන කතා කරලා ඒකෙම අනෙක් පැත්ත නිෂ්පාදකයා ගැන කතා කරනවා. ඒ නිසා අපේ රජයේ අරමුණ පාරිභෝගිකයා ආරක්ෂා කිරීම වගේ ම නිෂ්පාදකයා ශක්තිමත් කිරීමයි.මේ රජය පාරිභෝගිකයා ආරක්ෂා කිරීමට පියවර රැසක් ගෙන තිබෙනවා. පෞද්ගලික අංශයේ අනවශ්‍ය ලාබ ඉපයීම වැළැක්වීම ආදී පියවර රැසක් ගෙන තිබෙනවා. ඊළඟට ඇතැම් භාණ්ඩවල බදු බරින් පාරිභෝගිකයා මුදාගෙන ඒ බදු බර රජය දරාගෙන තිබෙනවා. තෙල් මිල වැඩිවීම වගේ අවස්ථාවල රජය ඒ බර දරාගෙන තිබෙනවා.දෙපැත්ත ම ගසාකන අතරමැදියන් වැළැක්වීමට පිළියමක් තිබෙනවාද?අතරමැදියා සම්පූර්ණයෙන් වැළැක්වීමට කාටවත් බැහැ. අතරමැදියා කියන්නෙත් වෙළෙඳාමේ යම් පාර්ශ්වකරුවන්. තොග වෙළෙන්ඳා සහ සිල්ලර වෙළෙන්ඳා මේ දෙන්නම අතරමැදියන් හැටියට ගැනෙනවා. ඒ පාර්ශ්ව දෙකම රටක ආර්ථිකයට වැදගත් සාධක දෙකක් වෙනවා. ආණ්ඩුවට පුළුවන් අතරමැදියන් පාලනය කිරීමට. ඒ තමයි රජය තොග සහ සිල්ලර වෙළෙඳ කටයුතුවලට මැදිහත් වීම. එය සතොස මඟින් සිදු කරනවා.ඒ වගේ ම මිල පාලනය මඟින් අතරමැදියා පාලනය කළ හැකියි. එය අසීරු කරුණක්. නමුත් රජය එය සිදු කරනවා. ඊළඟට රජය සහල් තොග මිලදී ගන්නවා. ඊළඟට සමූපාකාරය මඟින් රජය සිල්ලර වෙළෙඳාමට මැදිහත් වෙලා සිටිනවා. ඒ නිසා රජය තම වගකීමෙන් මිදිලා අත පිස දමාගෙන නැහැ. සියලුම වගකීම් සහ අභියෝගවලට මුහුණ දී තිබෙනවා.රජය නිෂ්පාදකයා සහ පාරිභෝගිකයා ආරක්ෂා කිරීමට කළ යුත්තේ කුමක් ද?අපේ රජය හැම විටම නිෂ්පාදකයා මෙන් ම පාරිභෝගකයා ආරක්ෂා කිරීමට නිරතුරුව කැපවී සිටිනවා. මේ රටේ අල, ලූනු, වී සහ තවත් නිෂ්පාදන රැසකට අදාළ ගොවිතැන් සිදුකරන නිෂ්පාදකයන්ට රජය සහන රැසක් දී තිබෙනවා.විශේෂයෙන් ම පොහොර සහනාධාරය එහිදී ප්‍රධාන පහසුකමක් වී තිබෙනවා. එමෙන් ම අපේ අල, ලූනු ඵලදාව වෙළෙඳපොළට එන කාලයට පිටරටින් ගෙන්වන අල, ලූනුවලට බදු පනවනවා. ඒ වගේ නිෂ්පාදකයා රැක ගැනීමට රජය සිදුකළ ක්‍රියාවට උදාහරණ දිය හැකියි.ඊළඟට මේ රටේ පාරිභෝගිකයා වෙනුවෙන් මේ රජය මොනවද කළේ ඒකටත් උදාහරණ ඕනෑ තරම් දිය හැකියි. රටේ භාණ්ඩ මිල ඉතා අධික ලෙස ඉහළ යන විටදී ලංකා සතොස තොග සහ සිල්ලර වෙළෙඳාමට මැදිහත්වෙලා අඩු මිලට භාණ්ඩ සැපයුවා. සහල් මිල වැඩිවීම සහ එළවළු මිල ඉහළ ගිය අවස්ථාවල රජය ඒ මැදිහත්වීම ඉතා සාර්ථකව සිදු කර රටට පෙන්වූවා. ඊළඟට විවෘත ආර්ථිකයක් සහිත අපේ රටේ මිල පාලනයක් පැනවීම අපහසු දෙයක්. නමුත් රජය ඒ කටයුත්තත් සිදු කළා. සහල් මිල ඉහළ ගිය මොහොතේ සහල් මිලට පාලන මිලක් පැනවූවා. නාඩු සහල් කිලෝව රුපියල් 50 ට සහ සම්බා කිලෝව රුපියල් 60 ට වැනි පාලන මිලක් පැනවූවා. ඒ නිසා මේ රජය නිරතුරුව පාරිභෝගිකයා මෙන් ම නිෂ්පාදකයාත් ආරක්ෂා කරනවා.බඩුමිල අඩුවීම හෝ වැඩිවීම දේශපාලන සටන් පාඨයක් විය යුතුද?එය ඉතාම බොළඳ සටන් පාඨයක්. ඒක ජනතාව හොදාකාරවම දන්නවා. බඩු මිල කියන දේ ජනතාවගේ හදවතට වදින නිසා බොහෝ දේශපාලන පක්ෂ එය සටන් පාඨයක් කර ගන්නවා. හැබැයි මට මතකයි මං පාසල් යන කාලේ 1977 රුවන්වැල්ලේ දේශපාලන රැළියක ප්‍රධාන කථිකයා වුණ ආර්. පේ‍්‍රමදාස මහත්තයා එදා වේදිකාවට නැග්ගේ පොල් බෑ දෙකක් අරගෙන. එතුමා එදා කීවා මේ පොල්ගෙඩිය සත 70 යි. මං ආවොත් මේ පොල් බෑ දෙකම සත 35 දෙනවා කීවා. එතුමාලා බලයට ආවා හයෙන් පහේ බලයක් අරගෙන. ඔවුන් වසර 17 ක් රට පාලනය කළා. පොල්ගෙඩියේ මිල සත 35 ට අඩු වුණාද? පොල් ගෙඩියේ මිල එදා සියයට 564 කින් වැඩි කරලා තමයි උන්නැහැලා චන්ද්‍රිකා ජනපතිනියට රට බාර දුන්නේ. තින් අදත් මැතිවරණයක් ආවොත් විපක්ෂයේ අයගේ සටන් පාඨය බඩු මිල අඩු කරනවා කියලයි. නමුත් ඒක ඉතා බොළඳ දේශපාලනයක්. ඒක කොළඹ නගරයේ ජනතාවට වැදුණට ඊට එහා පළල් සටන් පාඨයක් නෙමෙයි. මොකද බඩු මිල සටන් පාඨයට මේ රටේ ජනතාව අතර වලංගු බවක් ලැබිලා නැහැ.විපක්ෂය මැතිවරණවලදී කියනවා රාජ්‍ය සේවක වැටුප රුපියල් 10,000 වැඩි කරලා බඩු මිල අඩු කරනවා කියලා. ඒක මහපොළොවේ ප්‍රායෝගික දෙයක් නෙමෙයි. ඒක කවදාවත් කළ හැකි දෙයක් නෙමෙයි. රටේ මිනිස්සු ඒවාට ඡන්දය දෙන්නේ නෑ. එහෙම බඩු මිල ගැන හිතලා විපක්ෂයේ බොරු අහලා ඡන්දය දෙනවා නම් මේ රටේ ලොකු පෙරළි සිදු වෙලානේ. ඒ නිසා බඩු මිල වැඩිවීමට හේතු ජනතාව බුද්ධිමත්ව තේරුම් ගෙන තිබෙනවා.සංවාද සටහනචන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>10</day>
    </date>
    <link>http://www.silumina.lk/2013/02/10/_art.asp?fn=af1302101</link>
    <topic>එව බලව, ඉතිහාසයේ වැඩිම වී මිලයි මේ</topic>
    <author>නිහාල් පී. අබේසිංහ - අමිල ප්‍රභාත් වනසිංහ - ඩී. ජී. ලලිත් දෙහිගොල්ල (අම්පාර දිස්ත්‍රික් විශේෂ) ගාමිණි ඔබේසේකර (පොලොන්නරුව විශේෂ) බන්දුල සෙනෙවිරත්න (වවුනියාව සමූහ)</author>
    <content>මඩ සෝදාගත් කල රජකමටත් සුදුසු ගොවි පරපුරට හා ඔවුන්ගේ අස්වනුවලට ඉහළම සැලකිල්ල ලබාදීමට රජය දැන් පියවර ගෙන ඇත. ඒ අනුව ප්‍රධාන ලෙසම අපේ ප්‍රධාන ආහාරය වන බත හදන වී කිලෝවකට ගෙවන මුදල පෙබරවාරි 5 වැනිදා සිට රුපියල් 35 ක් දක්වා වැඩි කිරීමට මහින්ද රාජපක්ෂ ජනාධිපතිතුමා අදාළ බලධාරීන්ට උපදෙස් දී ඇත.එදා 2005 දී මහින්ද චින්තනය යටතේ ජනාධිපතිතුමා පැවසුවේ වී කිලෝවකට රුපියල් 17.50 ක් ගෙවන බවය. නමුත් සියලු පොරොන්දු ඉටුකර ඒ මුදල මෙන් දෙගුණයක මුදලක් වී කිලෝවක් සඳහා ගෙවීමට මහින්ද රාජපක්ෂ ජනාධිපතිතුමා සමූපකාර හා අභ්‍යන්තර වෙළෙඳ කටයුතු පිළිබඳ ඇමැති ජොන්ස්ටන් ප්‍රනාන්දු මහතාට නියම කළේය. ඒ අනුව දැන් රටපුරා වී මිලදී ගැනීමේ මධ්‍යස්ථාන 200 මඟින් වී මිලදී ගැනීමේ කටයුතු සිදුවෙමින් පවතී. වී මිලදී ගැනීම් පිණිස මෙවර සීමාවක් පනවා නැති අතර අවශ්‍ය තරම් මුදල් හා ගබඩා වී අලෙවි මණ්ඩලය සතුව ඇතැයි ඇමැතිවරයා පැවැසීය.එදා 1977 දී එක්සත් ජාතික පක්ෂය රජය සමයේ වී කිලෝවක් මිලදී ගත්තේ රුපියල් 7.42 කටය. එය 2001 දී 12.50 ක් විය. 2005 දී රුපියල් 15 ක් වී කිලෝවක මිල 17.50 ක් කළේ මහින්ද රාජපක්ෂ ජනාධිපතිතුමා මහින්ද චින්තනය යටතේය. පසුගිය 5 වැනිදා නාඩු වී කිලෝවක් රුපියල් 32 කට හා සම්බා වී කිලෝවක් රුපියල් 35 කට මිල නියම කර ජනාධිපතිතුමා මෙරට කෘෂි ක්ෂේත්‍රයේ තවත් වාර්තාවක් ද තැබුවේය. ඒ මෙරට ලක්ෂ 60 කට අධික ගොවි පරපුරට ලක් ඉතිහාසයේ ඉහළම වී මිල ලබා දෙමිනි.වී අලෙවි මණ්ඩලය සතුව වී මෙට්‍රික් ටොන් ලක්ෂ 2 ක් දැනටමත් ඇති බවත් කිසිම සහල් හෝ වී හිඟයකට ඉඩක් නැති බවත් වී අලෙවි මණ්ඩලයේ සභාපති කේ. බී. ජයසිංහ මහතා පවසයි.මේ අතර වී අලෙවි මණ්ඩලයේ සභාපති ජයසිංහ මහතා පවසන්නේ පසුගිය කාලයේ මෙරට නියඟය හා ගංවතුර තිබුණත් මෙරට වී අස්වැන්නේ කිසිම අඩුවීමක් නැති බවයි. වී මෙට්‍රික් ටොන් දස ලක්ෂ 2.6 ක් වැනි වී අස්වැන්නක් ලැබෙන බවයි. වී මණ්ඩලය උතුරු නැඟෙනහිර පළාත්වල නව වී මිලදී ගැනීමේ මධ්‍යස්ථාන රැසක් විවෘත කර ඇති බවත් ඒවාට ක්‍රමයෙන් වී ලැබෙමින් පවතින බවත් ජයසිංහ මහතා පැවැසීය.පුරන් කුඹුරු නැවත ගොඩ කිරීම වැළැක්වීමටත් කෘෂිකර්ම කටයුතු සඳහා යොදා නොගන්නා කුඹුරු ඉඩම් වී ගොවිතැන් කටයුතු සඳහා යළි පවරා ගැනීමටත් පියවර ගන්නේ ගොවිතැන් දියුණු කිරීමේ අරමුණින්ය. වැව් දස දහසක් ඉඩම් නොමැති ගොවි ජනතාවට වගා කිරීමට ඉඩම් ලක්ෂයක් ලබා දෙමින් ගොවි බිම්වල සින්නක්කර අයිතිය ලබා දීම ද මහින්ද චින්තන වැඩ පිළිවෙළ හා ඉදිරි දැක්ම වැඩ සටහනේ ඇතුළත් කර ඇත්තේ ගොවිතැන අතීතයේ මෙන්ම වර්තමානයේත් අනාගතයේත් අපේ ජනතාවගේ කුසගින්න නිවාලන බව මේ රජය මැනවින් අවබෝධ කරගෙන සිටින නිසාය.රජය වී මිල ඉහළ නැංවීම පිළිබඳව මෙරට සියලුම ගොවිහු රජය වෙත සිය ප්‍රසාදය පළ කරති. විශේෂයෙන් අම්පාර, අනුරාධපුරය, පොළොන්නරුව, කළුතර, හම්බන්තොට, වවුනියාව වැනි ප්‍රදේශවල ගොවි සංවිධාන නායකයෝ පවසන්නේ මෙතරම් වී මිලක් කවදාවත් නොලැබුණු බවයි. මේ රජය වී මිල වැඩි කිරීම නිසා පෞද්ගලික අංශයට ද අඩු මිලක් වී සඳහා දීමට අපහසු බව ද ඒ අනුව මෙවර වී අස්වනු සඳහා වැඩිම මිලක් ගොවි ජනතාවට ලැබීම මහින්ද චින්තන ඉදිරි දැක්මේ ඓතිහාසික පියවරක් බව ද ඔව්හු පෙන්වා දෙති.මෙවර මහ කන්නයේ ගොවින්ගේ වී අස්වනු මිලදී ගැනීම සඳහා ලබන දොළොස් වන (12) දින සිට අනුරාධපුර දිස්ත්‍රික්කයේ සියලු ම ගබඩා විවෘතව තැබෙන බව වී අලෙවි මණ්ඩලයේ අනුරාධපුර ප්‍රාදේශීය කළමනාකාර බන්දුල කුමාර මහතා සඳහන් කළේ ය.අනුරාධපුර දිස්ත්‍රික්කයේ හෙක්ටයාර් එක් ලක්ෂ හත් දහසක (107000) පමණ වී වගා කර ඇති අතර ඉන් හාර ලක්ෂ අසූ දහසක (480000) පමණ අස්වැන්නක් අපේක්ෂා කෙරේ. දිස්ත්‍රික්කයේ මධ්‍යස්ථාන විස්සක් (20) තුළ වී ගබඩා තිස් හතරක් (34) පිහිටුවා ඇත. වී අලෙවි මණ්ඩලයට අයත් ගබඩාවන්හි වී මෙට්‍රික් ටොන් හතළිස් දහසක් (40000) පමණ ගබඩා කිරීමට පහසුකම් සැලසී තිබේ. එසේ ම දැයට කිරුළ ඔයාමඩුව භූමියේ ස්ථාපිත කර ඇති ගබඩාවන්හි මෙට්‍රික් ටොන් විසි පන්දහසක් (25000) පමණ ගබඩා කිරීමට හැකිවී ඇත.ඒ අනුව ගොවින්ගේ වී කිසිදු බාධාවකින් තොරව මිලදී ගැනීමට රජය අවශ්‍ය කටයුතු යොදා ඇතැයි ද බන්දුල කුමාර මහතා පැවසීය.මෙට්‍රික් ටොන් තිස් පන්දහසක් (35000) අනුරාධපුරයේ මෙවර මිලදී ගැනීමට වී අලෙවි මණ්ඩලය අපේක්ෂා කරන අතර සම්බා කිලෝවක් රුපියල් 35 ක මුදලකටත් නාඩු කිලෝවක් රුපියල් තිස් දෙකක (32) මුදලකටත් මේ අනුව මිලදී ගැනීම සිදු කරන බව ද හෙතෙම සඳහන් කරයි.උතුරු පළාතේ කිළිනොච්චි සහ මුලතිව් දිස්ත්‍රික්කවල වී අස්වනු නෙළීම මේ දිනවල සිදු කරන අතර එහි වී මිලදී ගැනීමේ කටයුතු ද රජය මගින් ආරම්භ කර ඇත. ඒ සඳහා එම දිස්ත්‍රික්කවල මධ්‍යස්ථාන හයක් (06) තුළ ගබඩා දහයක් (10) ඉදි කර ඇත.උතුරු පළාතේ වී වගාව බහුලව සිදු කර තිබෙන ඒ අනුව එම ප්‍රදේශවලින් මෙට්‍්‍රක් ටොන් දස දහසක (10,000) පමණ ප්‍රමාණයක් වී අලෙවි මණ්ඩලය මගින් මිලදී ගැනීමට අපේක්ෂා කෙරේ.එසේ ම මන්නාරම් දිස්ත්‍රික්කයේ ද වී මිලදී ගැනීමේ කටයුතු ලබන සතිය ඇතුළත මිලදී ගැනීමට අවශ්‍ය කටයුතු යොදා ඇති බවත් ගොවීන් නිසි ප්‍රමිතියෙන් යුතු වී අලෙවිය සඳහා ගබඩා වෙත රැගෙන එන ලෙස ද වී අලෙවි මණ්ඩලයේ අනුරාධපුර කළමනාකාර බන්දුල කුමාර මහතා වැඩිදුරටත් කීය.වී මිල ඉහළ දැමීම පිළිබඳ අදහස් දක්වන නාච්චදූව ඒකාබද්ධ ගොවි සංවිධානයේ සභාපති ආර්.එම්. පුංචිරාළ මහතා, ජනාධිපතිතුමන් ප්‍රමුඛ රජයට ගොවින් ලෙස අප ප්‍රශංසා කළයුතුයි. පසුගිය කන්නවලදී පහත වැටී තිබූ වී ඳල මෙවර ඉහළ දැමීමට කටයුතු කර තිබීම පිළිබඳව. මෙය ගොවියාට ලොකු සහනයක්. අයවැයට පෙර ගොවීන් ජනාධිපතිතුමන්ගෙන් ඉල්ලීම් කළා වී වලට හොඳ මිලක් ලබාදෙන ලෙස. ඒ අනුව අද ගොවියාගේ වීවලට හොඳ ඉහළ මිලක් ලැබී තිබීම කෘෂිකාර්මික වශයෙන් නොයෙක් පීඩාවන්ට ලක්ව ඇති ගොවියාට විශාල ශක්තියක් වී තිබෙන බව ද හෙතෙම පැවසීය.රජය වැඩි මිලට වී මිලදී ගැනීම සම්බන්ධව අදහස් දක්වන හුරුළුවැව ඒකාබද්ධ ගොවි සංවිධානයේ ලේකම් එම්.එම්. උපාලි ඒකනායක මහතා , මහින්ද චින්තන ප්‍රතිපත්තිය යටතේ පොහොර සහනාධාරය ලබාදීමත් මෙවර ඉහළ මිලක් ඇතිව වී මිලදී ගැනීමටත් රජය පියවර ගෙන තිබීම ගොවියාට විශාල සහනයක් මෙන් ම ශක්තියක් වී තිබෙනවා.ශ්‍රාවස්තිපුර ගොවිජන කේන්ද්‍රයේ සභාපති ඩී.ටී.එම්. පුංචි බණ්ඩා මහතා, ගොවියා රජයට මෙන් ම පෞද්ගලික වෙළෙන්දාට ද වී අලෙවි කිරීමට පෙළඹී තිබෙනවා. එම නිසා රජය වී ලබා ගන්නා නව මිල යටතේ ගොවියාගේ වී පෞද්ගලික වෙළෙන්දා ද ලබා ගැනීමට යොමු කළ හැකි නිසි වැඩපිළිවෙළක් සකස් කරයි නම් එය ඉතා යහපත්.මේ අතර පොලොන්නරුව ප්‍රදේශයේ ගොවි ජනතාව ද වී මිල වැඩිවීම පිළිබඳව සතුට පළ කරති.පොලොන්නරුව ඕනැගම ගොවි ජනපදයේ ගොවි සංවිධාන නියෝජිත ඩී. බී. බඩල්කුඹුර මහතා 1977 සිට 1994 දක්වා එක්සත් ජාතික පක්ෂය රජය පැවැති අවධියේ දී වී කිලෝවක් සඳහා රජය ගොවියාට ලබා දුන්නේ රුපියල් 7.42 මුදලක් බව පවසයි. එය ගොවියාගේ නිෂ්පාදන වියදම පියවා ගැනීමටවත් හැකි වුණේ නැහැ. නමුත් දැන් මිල රුපියල් 35 වී තිබෙනවා. එය පොලොන්නරුවේ ගොවි පරපුරටම සෙතක්. වී සඳහා ගොවියාට නියමිත මිලක් නොලැබීම නිසා පොලොන්නරු දිස්ත්‍රික්කයේ ගොවීන් බලවත් දුකට පත්වුණා. තමන් විසින් වී ගොවිතැන සඳහා ලබාගත් ණය ගෙවා ගැනීමට නොහැකිව සියදිවි නසා ගැනීමට සිදුවුණා. මෙම දිස්ත්‍රික්කයේ පමණක් ගොවීන් 23 දෙනෙකු ගොවි ණය ගෙවා ගැනීමට නොහැකිව සියදිවි නසා ගනු ලැබුවා. නමුත් දැන් ඒ ප්‍රශ්න නැහැ.මහින්ද රාජපක්ෂ ජනාධිපතිතුමා බලයට පත්වූ විගස ගොවියාගේ වී සඳහා සහතික මිල වැඩි කිරීමට පියවර ගනු ලැබුවා.එදා සිට මේ දක්වාම වරින්වර වී මිල ඉහළ දැමීමට එතුමා ගත් ක්‍රියාමාර්ගය විශේෂයෙන් ගොවි ජනතාවගේ පැසසුමට ලක්වී ඇති බව කිව යුතුයි.මේ වන විට වී කිලෝවක මිල රුපියල් 28 සිට 35 දක්වා වැඩි කිරීමට ජනාධිපති මහින්ද රාජපක්ෂ මහතා ගත් ක්‍රියාමාර්ගයට විශේෂයෙන් රජරට ගොවි ජනතාව එතුමාට ගෞරවයෙන් ස්තුතිය පළ කරන බව සඳහන් කරනවා. යැයි ද බඩල්කුඹුර මහතා පැවැසීය.පොලොන්නරුව ඕනැගම ගොවි නියෝජිත කේ. පී. ජී. එදිරිසිංහ මහතා කීවේ රටක බත සපයන ගොවියාට සැලකීම රජයක යුතුකමක් බවයි. ඒ යුතුකම ඉටුකරන්නට ජනාධිපති මහින්ද රාජපක්ෂ මැතිතුමා බලයට පත්වූ දා සිට ක්‍රියාකර තිබෙනවා.විශේෂයෙන් ගොවිතැනින් ජීවත්වන ජනතාව මෙවර වී සඳහා රජය සහතික මිල රුපියල් 35 දක්වා වැඩිකර දීම පිළිබඳව තමන්ගේ සතුට පළ කරන බව කියන්නට ඕනැ.ගොවි නිෂ්පාදන සඳහා ඉහළ මිලක් පවතින අවස්ථාවේ දී එක්වරම වී කිලෝවක මිල 2005 ට වඩා දෙගුණයකින් වැඩිකර ගොවියාට ලබාදීම පිළිබඳව ජනාධිපතිතුමාට අපගේ ප්‍රණාමය පළ කරනවා යැයි ද ඔහු කීය. මේ අතර කළුතර බුලත්සිංහල කෘෂිකර්ම හා පර්යේෂණ නිලධාරී විපුල ජයසිරි මහතා පැවසුවේ මේ වී මිල වැඩි කිරීම පිළිබඳව ගොවි පරපුරේ පමණක් නොව කෘෂි අංශයට සම්බන්ධ ක්ෂේත්‍ර නිලධාරීන් ද සතුටට පත්වන බවයි. ‘ඉස්සර මේ පැත්තේ ගොවියෝ යල කන්නයට වී වගා කරන්න එතරම් උනන්දු නැහැ. නමුත් මෙවර වී මිල රුපියල් 35 කළ නිසා ඒ අය වී වගාවට උනන්දු වේවි. එවිට අපටත් ඒ අයට උදවු කරන්න පුළුවන්. එතකොට මේ රටේ පුරන් කුඹුරු තිබෙන එකක් නැහැ. සේරම වී වගා කරාවි.’ යැයි ද විපුල මහතා කීය.දකුණු පළාතේ හම්බන්තොට, ගාල්ල, මාතර ප්‍රදේශවල ද ගොවි ජනතාව ද වී මිල වැඩි කිරීම පිළිබඳව සිය සතුට පළ කරති.හම්බන්තොට බෙලිඅත්ත කහවත්ත කිරම ගොවි සංවිධානයේ සභාපති සැන්ටිස් ගජධීර මහතා පවසන්නේ රජය වී මිල වැඩි කිරීම දකුණේ ගොවියන්ට ද බලවත් සතුටක් බවයි. “අපිට 2005 ලැබුණේ වී කිලෝවකට රුපියල් 17.50 යි. දැන් අලුත් මිල රුපියල් 35 යි. මේ දෙන්නේ වී කිලෝවකට මේ රටේ දෙන ලොකුම මුදල අපි ඒක ඉහළින්ම අගය කරනවා” යැයි ගජධීර මහතා කීය.ලුණම ඇළ ගොවි සංවිධානයේ සභාපති බන්දුල අබේසේකර මහතා පැවසුවේ රටේ නායකයාගේ බල ප්‍රදේශයේ අය විදියට එතුමා වී මිල මේ අයුරින් වැඩි කිරීම පිළිබඳව අපි සතුටු වෙන බවයි. ‘අපේ නිෂ්පාදන මිලට වඩා වැඩි මිලක් අපිට ලැබෙනවා. වී වගාවට දැන් කට්ටිය වැඩිපුර පෙලඹෙනවා. මේ පිළිබඳව අපේ ගොවි සංවිධානයේම සතුට පළ කරනවා’ යැයි ද අබේසේකර මහතා පැවැසීය.උහපිටගොඩ ගොවි සංවිධානයේ සභාපති සිරිසේන කවිතිලක මහතා පැවසුවේ පසුගිය කාලයේ වී ගොවින්ට ගොඩක් අපහසුතා තිබුණත් දැන් වී මිල වැඩි කිරීම නිසා ඒ අපහසුතා මඟ ඇරෙන බවයි.මහින්ද රාජපක්ෂ ජනාධිපතිතුමන්ගේ උපදෙස් පරිදි වී මිල රුපියල් 35 කිරීම ගැන උතුරේ ගොවි නායකයෝ ජනාධිපතිතුමන්ට කෘතඥතා පූර්වකව ස්තුතිය පළ කරමින් අදහස් දැක්වූහ. වවුනියාව කුඩාකච්චකොඩිය ගොවි සංවිධානයේ සභාපති යූ. බී. ජයසිංහ මහතා පැවසූවේ මෙවන් අදහසකි.“අපි දුක් මහන්සියෙන් නොවිඳිනා දුක් විඳලා වගා කරපු වී අස්වැන්න පහුගිය අවුරුදුවල වාගේම මෙදා අවුරුද්දෙත් කුණු කොල්ලයට විකුණන්න වෙයි කියලා තමයි අපි හිතුවේ. ඒත් කවදත් අසරණ ගොවියන්ගේ දුක ගැන දන්න අපේ ජනාධිපතිතුමා වී කිලෝවක් රුපියල් තිස් පහකට ගන්න කියලා කියලා තිබෙනවා. වී කිලෝවක් රුපියල් තිස් පහකට ගත්තොත් අපිට යාන්තම් ණය නොවී ජීවිතේ ගැට ගහගන්න පුළුවන් වෙයි. අපි ගැන හිතලා අතිගරු ජනාධිපතිතුමා ගත්තු තීරණයට අපි ජනාධිපතිතුමාට ගොඩාක් ස්තුතිවන්ත වෙනවා.” ජයසිංහ මහතා පැවැසීය.රුපියල් විස්සට විසිපහක වාගේ මුදලකට මුදලාලිලා ටික ගන්න බලාපොරොත්තුවෙන් හිටපු වී කිලෝව අතිගරු ජනාධිපතිතුමාගේ උපදෙස් මත රුපියල් තිස් පහකට ගන්නවා.වවුනියාව කැලෑබෝගස්වැව නැවත පදිංචි ගම්මානයේ ගොවි සංවිධාන සභාපති ඩී. බිමල් ධර්මදාස මහතා නොනිමි සතුටින් පැවසීය.අම්පාර කරංගාව වම් ඇළ හා දකුණු ඇළ ඒකාබද්ධ ගොවි සංවිධානයේ සභාපති ආර්.ඕ.ජයතිලක මහතා.2004 මට මතකයි මගේ ළඟ වී කිලෝ 4800ක් තිබුණා. මාස පහක් පමණ තියාගෙන ඉඳලා 1 ඬඨ රුපියල් 10 තමා වී ටික වික්කේ. නමුත් දැන් ඉතාමත් හොඳ මිලක් රජය විසින් නියම කරලා තියනවා. මේ වන විට කුඹුරු කරලා වී විකුණුනාට පස්සේ හොඳ ලාභයක් අත ඉතුරු වෙනවා. අද ගොවියෝ හොඳ ආර්ථික ශක්තියකින් ජීවත් වෙනවා. ගොවීන්ට ඉලක්කයක් තියාගන්න පුළුවන් අද පවතින වී මිල එක්ක.අම්පාර රජවැව ගොවි සංවිධානයේ සභාපති බී.කේ.බී.සරත් මහතාවී මිල ඉහළ යාම නිසාත්, පොහොර සහනාධාරය නිසාත් වී විකුණන්න වෙළෙඳ පොළක් තියන නිසාත් වී මිල රුපියල් 35 කරපු නිසාත් ගොවියන් සතුටින් තමා වී වගාව කරන්නේ. මේ විශේෂයෙන්ම ලංකාව වගේ විශාල ගොවි ජනතාවක් ඉන්න මේ රටේ ගොවියන් ආරක්ෂා කරපු වර්තමානයේ බිහි වූ එකම නායකයා ජනාධිපතිතුමා කියලා කියන්න පුළුවන්.අම්පාර දමන ආර්.බී.12 ගොවි සංවිධානයේ සභාපති එච්.හේවාවිතාරණමේ ගොවි සංවිධානයේ ගොවියෝ 500කට ආසන්න ප්‍රමාණයක් ඉන්නවා. මම ගොවි සංවිධානය භාරගන්න කොට මේ සංවිධානය විනාශ වෙලා තිබුණේ.මොකද වී ගොවිතැන පිළිබඳව කිසිම බලාපොරොත්තුවක් ගොවියෝ තුළ තිබුණේ නෑ. ඒකට හේතුව පොහොර නිසි ලෙස ලැබුණේ නෑ. වී මිලක් හරියට නෑ. මුළු ලංකාවේම ප්‍රධාන ගැටලුවක් වුණේ වී මිලදී ගැනීමේ ගැටලුව.ගොවියෝ වහ බිව්වා. වී ගිනි තිබ්බා. මහපාරට වී හැලුවා. ඒ තත්ත්වය නැති කරලා ගොවියාගේ අතමිට සරු කරන්න වී මිල ඉහළ දැමීම ගොවියෝ දිරිමත් කිරීමට පිටිවහලක් වුණා.අම්පාර එරගම මුදලිසාර් ගොවි සංවිධානයේ ලේකම් යූ.කේ.නිහාල් මහතාඅපේ ගොවි සංවිධානයේ ගොවියෝ 450ක් විතර ඉන්නවා. අක්කර 1050ක් වගා කරනවා. ගොවි සංවිධානයේ වැඩි සාමාජික පිරිස මුස්ලිම් අය. අම්පාර දිස්ත්‍රික්කයේ ව්‍යාපාර මට්ටමින් වී ගොවිතැන කරන්නේ බොහෝ දෙනෙක් මුස්ලිම් අය. ඒ අය වී වගාව කරන්න ගොඩක් වියදම් කරනවා. පසුගිය කාලේ මේ ප්‍රදේශයේ අක්කර සිය ගණන් පුරන් වුණා ගොවිතැන් කරන්නේ නැතුව. නමුත් අද එහෙම නෙවේ. කුඹුරක් අඳකමටවත් ඉල්ලා ගන්න බෑ. කොහොම හරි කුඹුරු අයිතිකාරයා කුඹුරු කරනවා. මොකද දැන් හොඳ ලාභයක් වී ගොවිතැනින් ගන්න පුළුවන්නේ. ගොවියාට නිසි තැන දෙන්න මේ රජය කටයුතු කරලා තියෙනවා. වී අලෙවි මණ්ඩලයට හොඳ ගබඩා පහසුකම් තව තවත් වැඩි කරන්න අවශ්‍යයි. රජය දුන් පොහොර සහනාධාරය නිසා නිෂ්පාදන වියදම ගොඩක් අඩු වෙලා තියනවා. ඒ සමඟම ගොවීන් හොඳ මිලකට වී විකුණලා අතමිට සරුකරගන්නේ ආණ්ඩුවේ මේ වැඩ පිළිවෙළ නිසා. ඒ නිසා මුස්ලිම් ගොවි ජනතාවත් ජනාධිපතිතුමාට උපහාර පිරිනමනවා.වීරගොඩ ගොවි සංවිධානයේ උප ලේකම් කේ.ජී.එම්.චන්ද්‍රසේන මහතාමම අවුරුදු 40ක් විතර කුඹුරු කරනවා. මේ අවුරුදු ගාණටම කරේ නොමැරී ජීවත්වීමයි. අපිට ආර්ථික වශයෙන් දියුණු වෙන්න බැරි වුණා. නමුත් දැන් මේ රජයේ වී මිල වැඩි කිරීම නිසා ටික ටික දියුණු වෙන්න පුළුවන්. දැන් තමයි බය නැතුව කුඹුරක් කරන්න පුළුවන් වෙලා තියෙන්නේ.අපේ ගොවි සංවිධානයේ සියලු දෙනා බොහෝ මහන්සියෙන් සතුටින් වී වගාව කරනවා. අද කිසි ගැටලුවකින් තොරව හොඳ මිලකට වී ටික විකුණා ගන්න පුළුවන් වෙලා තියෙනවා. වී ගොවියා සූරාකමින් අසීමිත ලෙස මුදල් හම්බකරන්න වී මෝල් හිමියන්ට අද ඉඩක් නෑ. අතිගරු ජනාධිපතිතුමාගෙන් ඉල්ලීමක් කරනවා කෘෂි රසායනිකවල මිලත් අඩු කරන ක්‍රමයක් හදලා දෙන්න කියලා.නිහාල් පී. අබේසිංහ - අමිල ප්‍රභාත් වනසිංහ - ඩී. ජී. ලලිත් දෙහිගොල්ල (අම්පාර දිස්ත්‍රික් විශේෂ) ගාමිණි ඔබේසේකර (පොලොන්නරුව විශේෂ) බන්දුල සෙනෙවිරත්න (වවුනියාව සමූහ)සනත් ගමගේ (ලුණම සමූහ) සේයාරු - අමිල ප්‍රභාත් වනසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>10</day>
    </date>
    <link>http://www.silumina.lk/2013/02/10/_art.asp?fn=af1302102</link>
    <topic>“එපා එපා මස් කන්නට කිරි අම්මාගේ”</topic>
    <author>විස්තර හා ඡායාරූප විජේරත්න හෙන්නායකවැල්ලවාය සමූහ</author>
    <content>ලක්ෂ 10 ක් අතින් ගෙවාගව ඝාතනාගාරය වසා දැමූප්‍රාදේශීය සභා සභාපතිපර පණ නැසීම වරදක් බව කොයි ආගමේත් කියයි. බුදුදහම අනුව පන්සිල්වල මුල්ම ශික්ෂා පදය ‘පාණාතිපාතා වේරමණී ශික්ඛාපදං සමාදියාමි” යන්නයි. එසේ වුවත් මේ දිනවල අපේ සමහර මාධ්‍ය අපේ රටේ සිදුවූ දරුණු ඝාතන පිළිබඳව වාර්තා කරයි. මේ සමහර ඝාතනවලට සමහර ප්‍රාදේශීය දේශපාලනඥයෝ හවුල් බවට ද මත පළවෙමින් තිබේ. මීට පෙර ද තවත් සමහර ප්‍රාදේශීය දේශපාලනඥයන්ට මිනීමැරුම්, වංචා, දූෂණ ආදී චෝදනා එල්ලවී තිබිණි.මෙවන් සමයකදී අපේ රටේ ගව පරපුරේ ප්‍රාණය සුරැකීම පිණිස තම බල ප්‍රදේශයේ ගව මස් අලෙවිහල ගව ඝාතනාගාරය රුපියල් ලක්ෂ 10ක් වැයකර වසා දැමූ ප්‍රාදේශීය සභාවක සභාපතිවරයෙක් අපට හමුවිය. ඔහු සිදු කර ඇත්තේ වැල්ලවායේ ගව මස් කඩය හා ගව ඝාතකාගාරය විවෘත නොකර ඊට අදාළ ටෙන්ඩරය තමා මිලදී ගැනීමයි.මේ සද්කාර්යයට පෙරමුණ ගත් ඔහු වැල්ලවායේ ප්‍රාදේශීය සභාවේ සභාපති රෝහණ වන්නිආරච්චි මහතායි. ඔහු මේ මුදල් වැයකර ඇත්තේ ඔහුගේ සභාපතිත්වයෙන් යුත් රෝහණ වන්නිආරච්චි පදනමෙනි.මෙරට පමණක් නොව එතෙර පවා ප්‍රාදේශීය දේශපාලනඥයන්ට මෙන්ම රාජ්‍ය නොවන පරිසර සංවිධානවලට ද අලුත්ම ආදර්ශයක් දුන් මේ ප්‍රාදේශීය සභා සභාපතිවරයා සහ එම පදනම කළ මෙහෙය මෙරට බෞද්ධයන්ගේ ද අමන්දානන්දයට හේතුවක් වී තිබේ.මෑත ඉතිහාසය වන තුරුම සිංහල සමාජයේ ගැමියාත්, ගවයාත් අතර පැවතියේ සුවිශේෂී බැඳීමකි. ඇතැම් විට පවුලක බර කරට ගත්තේ ගවයාය. ගමනට බිමනට වගේම දර දිය අදිමින් පවුලේ ආර්ථිකය සරු කරන්නටත් ගොම පොහොර ටිකෙන් ගොවිබිම සරු කරන්නටත් ගවයාගෙන් ලැබුණු සහයෝගය සුවිශාලය.ඕවිටේ, වෙල්එළියේ වැවෙන තණකොළ ටිකෙන් නොමිලයේම ආහාර ටික සරිකර ගන්නා ගවයා තම ශක්තිය වැය කළේ හාම්පුතාගේ ආර්ථිකය සවිමත් කරන්නටය.වැලිවිට සෝරත හිමිතම පැටවුන් වෙනුවෙන් එරෙන කිරි ටික මිනිස් දරුවන් වෙනුවෙන් පැකිලීමකින් තොරවම පරිත්‍යාග කරන එළදෙන සිංහල සමාජයේ කිරි අම්මා යන අන්වර්ථ නාමය ලබන්නීය. තමන්ගේ පවුල හා බැඳුණු ගවයා සුරකින්නට එකල ගැමියා දිවි හිමියෙන් කැප වුණේය. ගවමස් කෑම තරයේ ප්‍රතික්ෂේප කළ ඔහු එබඳු අය පිළිකුල් කළේය.අතීතයේ පමණක් නොව වර්තමානයේ ද විශේෂයෙන් ගැමි ජිවිතය හා ගවයා අතර ඇත්තේ සුවිශේෂී බැඳීමකි. විශේෂයෙන් සිංහල බෞද්ධ සමාජය ගවමස් විකිණීම දැකීම පවා පිළිකුලෙන් බැහැර කරන්නේය.මරණයට කැපවුණු ගවයන් නිදහස් කරන්නට බොහෝ බෞද්ධයින් විශාල මුදලක් වෙන්කරන්නේ තම හිතෛෂීවන්තයා වෙනුවෙන් උපන් කරුණාවෙන්ය.පස්ගෝරස රටට දෙන ගව පරපුර සුරැකීමටත් රටේ ප්‍රාදේශීය දේශපාලනඥයනට ව්‍යාපාරිකයනට ආදර්ශයක් දීමටත් කටයුතු කළ මේ ප්‍රාදේශීය සභා සභාපතිවරයා පසුගිය දිනක අප හමුවේ තම කතාව පැවසුවේය.”ප්‍රාණ ඝාතයෙන් වැළකී සිටීම බුදුරජාණන් වහන්සේ විසින් දේශනා කොට වදාළ පංචශීලයේ මුල්ම සිල්පදයයි. ප්‍රාදේශීය සභාවෙන් ටෙන්ඩර් මඟින් මස්කඩයක් පවත්වාගෙන යාමට කටයුතු යෙදීම තුළින් සිදුවන්නේ ප්‍රාණඝාතයට අනුබල දීමක්. මෙය තේරුම් ගත් ආනපල්ලම රෝයල් කොන්ක්‍රීට් වර්ක්ස් හි අධිපති ටී.ආර්.රංජන් ද සිල්වා මහතා 2012 වසරේ මස්කඩය සඳහා වන ටෙන්ඩරය රුපියල් ලක්ෂ 14ට මිලට ගෙන මස් කඩයවසා දමා ඇති මස් වෙළෙඳසැලවසා දැමීමෙන් පූර්වාදර්ශයක් දුන්නා.එය අඛණ්ඩව පවත්වාගෙන යාමේ අරමුණෙන් මගේ සභාපතිත්වයෙන් යුත් රෝහණ වන්නිආරච්චි පදනම මෙවර රුපියල් ලක්ෂ 10ක් වූ මෙම වසරේ ටෙන්ඩරය මිලට ගෙන මස්කඩය හා ගව ඝාතකාගාරය වසා දැමීමට පියවර ගත්තා. ඒ තුළින් සභාවට ආදායම ද ලැබෙන අතර වසරකට ගවයන් 1500කට පමණ අභයදානය ද ලැබෙනවා” යයි වැල්ලවාය ප්‍රාදේශීය සභා සභාපති රෝහණ වන්නිආරච්චි මහතා පැවැසීය.වන්නිආරච්චි පදනම වසර කීපයක සිට සමාජ සත්කාරවල යෙදෙනවා. ඒවා අතර ඉගෙනීමෙහි දක්ෂ දිළිඳු පවුල්වල දරුදැරියන්ට අධ්‍යාපන කටයුතු සඳහා මුදලින් ආධාරවැල්ලවායේ ප්‍රාදේශීය සභාවේ සභාපති රෝහණ වන්නිආරච්චි කිරීම, දිළිඳු පවුල් උදෙසා සෙවිළි තහඩු ලබාදීම, මරණයට කැපවූ ගවයන් නිදහස් කිරීම, හඳපානාගල දහම් පාසලේ ගුරු භවතුනට දීමනාවක් ලබා දීම, මහආරගම මාතෘ සායනයේ මවුවරුන්ට මාසිකව පෝෂ්‍යදායී ආහාර වේලක් ලබාදීම ආදී පුණ්‍යකර්ම වෙනවා. තවද පදනම හරහා ගවයන් සුරැකීමේ අරමුදලක් පිහිටුවා එමඟින් ගවයන්ට අභයදානය දීමට කැමති පින්වතුන් දායක කර ගැනීමට අදහස් කරනවා. මේ පිළිබඳව ප්‍රදේශයේ ආගමික නායකයෝ ද සිය සතුට පළකරති.වැල්ලවාය ප්‍රාදේශීය ශාසනාරක්ෂක මණ්ඩලයේ සභාපති ශාස්ත්‍රපති වැලිවිටියේ සෝරත හිමි පැවසුවේ ගව සම්පත සිංහල බෞද්ධ ජනතාව අතීතයේ සිටම දිවිහිමියෙන් රැකගත් අගය කළ දෙයක් බවයි. එය සම්පතක් වන්නේ මිනස් ජීවිතයට ඉමහත් ප්‍රයෝජනයක් ගවයාගෙන් ලැබෙන බැවිනි. දරු සම්පත බෝග සම්පත මෙන්ම ගව සම්පත ද මනුෂ්‍යයාගේ ජීවිතය හා ඒකාබද්ධව පවතින්නක්. එබැවින් ගව ඝාතනය සාප ලබන ක්‍රියාවක් ලෙස ද ගව මස් පරිභෝජනය නුසුදුසු ක්‍රියාවක් ලෙස ද අනාදිමත් කාලයක සිට සැලකිල්ලට යොමු වී තිබුණ සංස්කෘති ලක්ෂණයක්. සියල්ල මුදලට යටකර ලාභයට ගිජු වී ක්‍රියා කරන්නවුන් ලාභය වෙනුවෙන් ඕනෑම දෙයක් කිරීමට කැමැති වෙනවා.ආගම ධර්මය සමාජ මූල ධර්ම පාරම්පරික සිරිත් විරිත් එහිදී මුදලට යටපත් කර දමනවා. එවන් සමාජ පසුබිමක තම පෞද්ගලික ධනය වැය කර වැල්ලවාය ගව ඝාතනාගාරයේ හා ගව මස් වෙළඳ සලේ ටෙන්ඩරය මිලදීගෙන ඒවා වසා දැමීමට පියවර ගැනීම වැල්ලවාය ප්‍රාදේශීය සභාවේ සභාපති දේශබන්ධු රෝහණ වන්නිආරච්චි මහතා සිදුකළ උතුම් ක්‍රියාවක්. එය සැමගේ පැසසුමට ලක්විය යුතුය. එය රටට ආදර්ශයක්. 2012 වර්ෂයේ එම ගවඝාතකාගාරය හා මස් වෙළෙඳසල තම පෞද්ගලික ධන පරිත්‍යාගයෙන් මිලට ගෙන වසා දමා මෙම උතුම් ක්‍රියාවට පූර්වාදර්ශයක් දුන් වැල්ලවාය ව්‍යාපාරික රංජන් ද සිල්වා මහතා කෘතවේදීව මෙහිදී සිහිපත් කරනවා.මහා සංඝරත්නයේ ද අනුශාසනා පරිදි 2013 දී වැල්ලවායෙන් ගව ඝාතනය තුරන් කළ රෝහණ වන්නිආරච්චි මහතාට රත්නත්‍රයේ ආශිර්වාදය ප්‍රාර්ථනා කරමු. ප්‍රදේශයේ මහා සංඝරත්නයේ ප්‍රශංසාව ද එතුමා වෙත පිරිනමන බව ද සෝරත හිමියෝ පැවසූහ.රංජන් ද සිල්වාවැල්ලවාය රෝයල් කොන්ක්‍රීට් වර්ක්ස් හි අධිපති රංජන් ද සිල්වා මහතා ද මේ වැඩපිළිවෙළේ පුරෝගාමී නායකත්වයක් දරයි.” 2012 වසරේ වැල්ලවායේ මස් කඩය හා ගව ඝාතකාගාරය ප්‍රාදේශීය සභාවෙන් ටෙන්ඩර් ක්‍රමය මත රුපියල් ලක්ෂ 14ක් ගෙවා වසා දැම්මා. මා දන්නා තරමින් ඒ වසර තුළ ගවයින් 1500ට පමණ ජීවිත දානය ලැබුණා. මට එය ලොකු සතුටක්. සසර ගමන කෙටි කරගන්න මුළු පවුලටම එමඟින් සෙත සැලසෙන බව මට විශ්වාසයි. ඇතැම්මු කියනවා කොයි සතාත් සමානයි කියා. එහෙම නෑ. ගවයාගේ විශේෂයක් තියෙනවා. අම්මා හැරුණ විට අපට කිරිදෙන ඊළඟ අම්මා ගවදෙන කිරිඅම්මා කෙනෙක්.හින්දු භක්තිකයන්ගේ පූජනීය වස්තුවක් ගවයා. ගවයන් මරණ හැටි හා උන් මරු විකල්ලෙන් දඟලන හැටි දැක තියනවා. ඒ නිසා මා මුලින් කළේ මට හැකි අයුරින් මරණයට කැප වූ ගවයන් මුදල් දී නිදහස් කිරීමයි. පසුව මා තීරණය කළා වසරකට මස්කඩය ටෙන්ඩර මඟින් ලබාගන්න. එය සාර්ථක වුණා. ආරම්භයේ විරෝධතා ද ආවා. අද මා ගොඩාක් සතුටු වෙනවා ප්‍රාදේශීය සභා සභාපති රෝහණ වන්නිආරච්චි මහතා මස්කඩය හා ගව ඝාතකාගාරය තම පෞද්ගලික මුදල් යොදවා වසා දැමීමට පියවර ගැනීම පිළිබඳව මා දන්නා දින සිටම එවැනි සත්කාරවල යෙදෙන මහත්මයෙක්. එතුමාගේ ගව ඝාතනය වැල්ලවායෙන් තුරන් කිරීමේ සංකල්පයට මාද හැකි අයුරින් සහාය වෙනවා.” සිල්වා මහතා කීය.විස්තර හා ඡායාරූප විජේරත්න හෙන්නායකවැල්ලවාය සමූහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>10</day>
    </date>
    <link>http://www.silumina.lk/2013/02/10/_art.asp?fn=af1302103</link>
    <topic>ලෝකයෙන් සැඟවී අවුරුදු 40ක් මහ කැලයේ සිටි පවුලක්</topic>
    <author>දයා ඩී. ෆොන්සේකා</author>
    <content>ඇරුණු දොරෙන් මෑත් වූයේ මහලු මිනිසෙකි. වයස අසූව ඉක්මවා සිටි ඔහු හැඳ සිටියේ ගෝනි කඩමාල්ලකින් මැසූ කලිසමකි.ඔහු දුටු විද්‍යාඥයන් පිරිස මදක් පසුපසට ගියේ නෙත් අදහා ගත නොහැකිවයි. හරියටම එය සුරංගනා කතාවක් මෙනි.ඔහු පසුපසින් ආයේ තරුණ විය ඉක්මවූ දරුවන් සිව්දෙනෙකි. ඔවුහු කාලයා විසින් අමතකව හරිනු ලැබූ පවුලක් බව වටහා ගන්නට එහි ගිය විද්‍යාඥයන්ට වැඩිවෙලා ගියේ නැත.ඒ 1978 වසරයි. සයිබීරියාවේ ටායිගා කඳුකර වනාන්තරයයි. මෙය නොඉඳුල් වනාන්තරයකැයි සිතා ඒ පිළිබඳ අධ්‍යයනය කරන්නට ආ භූගෝල විද්‍යාඥයන්ට මේ පිරිස ඇස ගැසුණේ අහම්බෙනි.වනාන්තරය පිළිබඳව අධ්‍යයනය කිරීමට ගිය භූගෝල විද්‍යාඥ කණ්ඩායමට වනාන්තරයට ඉහළින් හෙලිකොප්ටරයෙන් යද්දී මේ පිරිස ඇස ගැසුණේ අහම්බෙනි. මහා වනාන්තරය මැද පැලක් අටවා තිබෙනු දුටු ඔවුහු පුදුම වූහ. මේ නොඉඳුල් වනාන්තරයේ මිනිසුන් කොයින්ද?හෙලිකොප්ටරය ආරක්ෂිත ස්ථානයක ගොඩබස්වා ඔවුහු මේ පැලට ගොඩවූහ. මුලින් ම ගියේ කණ්ඩායමේ නායිකා ගැලීනා විස්මෙන්ස් කියාය.මහලු මිනිසා ඔවුන් දෙස බැලුවේ බියපත් මුහුණින් ය.“සීයේ අපි ඔයාලව බලන්නයි ආවේ කොහොමද සුවඳුක්?”ඇය ඇසුවා ය. එහෙත් මහලු මිනිසා එක්වරම උත්තර දුන්නේ නැත. ඒ වෙනුවට භූවිද්‍යාඥ පිරිස සිය පැල තුළට කැඳවීය.“එන්න ඔබලා හුඟාක් දුර ඉදලනෙ ආවේ. ඉතින් කොහොමද?”තමන් කවුදැයි වියපත් මිනිසාට හඳුන්වාදුන් ගැලීනා කතාව පටන් ගත්තා ය.දියණිය අගාෆි සමග කාප්අගාෆි සොයුරිය නටාලියා සමගජීවත්වන නිවෙසමියගියවුන්ගේ සොහොන් කොත්මහලු මිනිසා ද තමන් පිළිබඳව එළිදරව් කළේ ඉන්පසුව ය.මිනිස් වාසයෙන් තොර අඩි 6000 ක් ඉහළ කඳු අතර මෙසේ සැඟවී සිටීමට හේතුව මහලු මිනිසා කීය.ඔහුගේ නම ‘කාප් ලයිකොව් ය. මිනිසුන් නැති වෘකයන් වලසුන් ඇති මේ වනාන්තරයට ඔවුන් ආයේ 1936 වසරේදී ය. කොමියුනිස්ට් වාදයට රුසියාව නතුව කොමියුනිස්ට් පාලනය යටතේ හොඳින් ගොවිතැන් බත් කරගෙන සිටි සිය සොහොයුරාට කොමියුනිස්ට් භටයන් විසින් වෙඩි තබා මරා දැමූ පසුව සිය බිරිය වූ අකුලිනා හා එවකට නවවැනි වියේ සිටි පුතු සැවින් හා දුව නවාලියා ද කැටුව සුළු අඩුම කුඩුම කීපයක් ද සමඟ ‘ටායිගා’ වනාන්තරයට ඔහු පිවිසියේ දැඩි කළ කිරීමෙනි.එහිදී වනාන්තරයේ ලී දඬු අටවා පැලක් අටවාගත් ඔවුහු එහි පදිංචි වූහ.අනතුරුව කාප්ට හා අකුලිකාට තවත් පුතෙකු හා දුවෙකු ලැබිණ. 1940 දී උපන් පුතු දිවිත්‍රි ය. 1943 උපන් දියණිය අගාෆියා වූවා ය.ඔවුන්ගේ පැලට ඇතුළු වූ භූ විද්‍යාඥ පිරිස දෙස මේ දරුවන් බැලුවේ අමුතු සතුන් පිරිසක් දෙස බලන්නාක් මෙනි.විස්මන්ස්කායා මහලු මිනිසාට ජෑම් පාන් හා තේ දුන්නා ය.“මේ ගොල්ලො මේවා කාල නැහැ” මහල්ලා කීයේ තමා පිටුපසින් සිටි පවුලේ දුව ඇතුළු පිරිස දෙස බලමිනි.“ඔබා”“මං නම් කාලා තියෙනවා. ඒත් මේ ගොල්ලො කාල තියා මේවා දැකලවත් නැහැ” මහල්ලා කීයේ ය.ඔහුගේ දූවරුන් දෙදෙනා එකිනෙකා කතා කළේ ඉතා සෙමිනි.මදින් මද ඔවුන්ගේ කතාව එළියට එන්නට විය. කාප් ලයිකොව් රුසියානු පල්ලියේ මූලධර්මවාදියෙකි. ඔහු මහා පීටර් සමය ගැන කතා කළේ අද ඊයේ සිදුවූවා මෙනි. ඉන්පසු ලෝකයේ සිදුවූ දේවල් ඔවුහු නොදත්තේ ය. දෙවන ලෝක යුද්ධය මෙන් ම ලෝකයේ සිදුවූ වෙනස්කම් රූපවාහිනිය දුරකථන යාන වාහන සියල්ලමත් ඔවුන්ට ආගන්තුක ය.වනාන්තරයෙන් පිටත පිළිබඳව යමක් සුළුවෙන් හෝ දන්නේ වැඩිමල් දරුවන් දෙදෙනා ය.අනිත් දරු දෙදෙනා පිටස්තර ලෝකයක් ගැන දැන සිටියේ නැත.අකුලිකා තමන් ළඟ තිබූ බයිබලයෙන් දරුවන්ට කතා කියා දුන්නා ය. ඒවායින්ම ලියන්නට කියන්නට ද ඇය ඔවුන්ට ඉගැන්වූවා ය.ලිවීම සඳහා ඇය භාවිත කළේ බරම් අත්තකින් කපාගත් කෝටුවකි. තීන්ත සඳහා ගස්වල ඉස්ම භාවිතා කළා ය. රුසියාවේ ප්‍රදේශ නගර ගැන ඔවුන් දැන සිටියේ නමින් පමණි.ඔවුන්ට විනෝදාස්වාදයක් වූයේ තම තමන් රාත්‍රියේ දුටු සිහින එකිනෙකාට කියා ගැනීම ය.වනාන්තරයට එනවිට ගෙනා ධාන්‍ය බීජ කීපයක් වගා කොට ගන්නා තුරු ඔවුන්ට ජීවත්වන්නට සිදුවූයේ කැලේ ගස්වල කොළ පොතු කමිනි. කොළ පොතු නැතිවූ විට බඩගින්නට තමන්ගේ සපත්තුවල හම් පවා ආහාරයට ගන්නට ඔවුන්ට සිදුවිය.එහෙත් ඔවුන්ගේ තුන්වැනි දරුවා වන දිමිත්‍රි වියපත් වනවිට දක්ෂ දඩයක්කරුවෙක් විය. ඔහු ඉන්පසු සතුන් මරා දෙමාපියන් හා සහෝදරියන්ගේ කුසගිනි නිවී ය. ඔවුන් ගෙදරින් ගෙනා කේතල් දෙක වසර ගණනාවක් ම භාවිතා කළේ ඉතා ප්‍රවේසමෙනි.ගෙනා ඇඳුම් අවසන් වෙද්දී ගස්වල පොතු වලින් හා රළු ගෝනිවලින් ඇඳුම් සකසා ගන්නට සිදුවිය.ඔවුන්ට තම නිවස අසලින් ගලා ගිය දිය පාර ඉතා සුන්දර දසුනක් මෙන් ම පිරිසිදු දිය ලබා ගැනීමට ද උපකාරී විය.ආහාර සඳහා ගස්වල පොතු ගෙඩි පමණක් නොව කොළ හා දලු පවා ගැනීමට ඔවුන්ට සිදුවිය.තමන් ගෙනත් තිබූ ධාන්‍ය පැළවූ පසු අල හා ධාන්‍ය යොදා මිශ්‍රණයක් සාදා සිය ආහාරය සපයා ගැනීමට හැකිවීම ඔවුන්ට පහසුවක් විය.සතුන් දඩයම් කිරීමට දුනු හී හෝ තුවක්කු නැති නිසා දිවිත්‍රිට සතුන් පසුපස බොහෝ දුර එලවා ගෙන යාමට සිදුවිය. වෙහෙස වූ සතුන් අල්ලා මරා ගැනීම ඔහුගේ ක්‍රමයයි. නිරුවත් දෙපාවලින් වනාන්තරයේ දිවීම ඉතා දුෂ්කර ක්‍රියාවකි.1960 ගණන් වනවිට ආහාර සපයා ගැනීම ඔවුන්ට අපහසු විය. අකුලිනා දරුවන්ට ආහාර සපයාදී තමා නිරාහාරව සිටියා ය. එසේ නිරාහාරව සිටීම නිසා ඇය මිය ගියා ය.ලයිකොට් සමඟ මිත්‍ර වූ විද්‍යාඥයන් පිරිස ඔහු සිය කඳවුරට රැගෙන යාමෙන් පසු නවීන උපකරණ හා නවීන ජීවිතයේ ආශ්චර්යයන් දුටු ඔහු මවිතයෙන් මවිතයට පත් විය.කෙසේ වෙතත් නවීන ලෝකයේ පහසුකම් ප්‍රතික්ෂේප කළ ඔවුහු වනාන්තරයේ ම හුදකලා වූහ.1981 දී සැවින් හා නටාලියා වකුගඩු අක්‍රියවීමෙන් මිය ගියා. ඉන්පසුව මිය ගියේ දිවිත්‍රි ය. ඔහුට නිව්මෝනියාව වැලදිණි. ඉන්පසුව තාත්තා අගාෆිය මහා වනාන්තරයේ තනිවූහ.1988 පෙබරවාරි 16 දින අගාෆිය ද තනිකොට කාප් ලියතොව් මියගියේ සිය බිරිය මිය ගොස් වසර 28 කට පසුව ය.අගාෆිය ඔහු වනාන්තරයේ වළලා දැමුවේ මේ භූ විද්‍යාඥ කණ්ඩායම ද සමඟ එකතු විය. ඇය ඔවුන් සමඟ ඒම ද ප්‍රතික්ෂේප කළා ය.වසර 25 ක් ගත වූ පසුව ද අගාෆිය තාමත් ටායිගා මහා වනාන්තරය මැද තනිව ජීවත් වන්නීය. ඒ ඇයගේ ලෝකයයි. ඇය පැතූ ඇය දන්නා ඇයට අවශ්‍ය ලෝකයයි.අන්තර්ජාලය ඇසුරිණි.දයා ඩී. ෆොන්සේකාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>10</day>
    </date>
    <link>http://www.silumina.lk/2013/02/10/_art.asp?fn=af1302104</link>
    <topic>අපරාධ වැඩිද ප්‍රචාරය වැඩිද?</topic>
    <author>අරුණි මුතුමලී</author>
    <content>ජනමාධ්‍ය හා ප්‍රවෘත්ති අමාත්‍යාංශයේ ලේකම් චරිත හේරත්ජනමාධ්‍යය කියන සම්පූර්ණ කලාපය තුළ විශාල මූල්‍යමය බලයක් හා ආධිපත්‍යයක් මේ කාර්තුව තුළ ලෝකයේම නිර්මාණය වෙලා. ඒ බලයේ ඇති සුවිශේෂත්වය නිසාම මේ ජනමාධ්‍ය කලාපයේ කටයුතු විධිමත් වීම අත්‍යවශ්‍යයි. විශේෂයෙන් රාජ්‍ය හා පෞද්ගලික අංශ දෙකටම මැදිහත්වීමක් ඇති මාධ්‍ය කලාපයේ එක් අතකින් නියාමනයකුත් අනිත් අතින් ආචාරධර්ම පද්ධතියකුත් කළමනාකරණය කළ යුතුව තිබෙනවා.නියාමනය කියන්නේ නෛතික පද්ධතියයි. ආචාරධර්ම කියන්නේ ඊට වෙනස් එකඟතාවකටයි. මම විශ්වාස කරන්නේ මුලින්ම ශක්තිමත් ආචරධර්ම පද්ධතියකින් එක් එක් මාධ්‍ය ආයතනවල වගකීම ස්ථාපිත කරගත යුතුයි.දෙවැනි තලයේ දී නෛතික නියාමන ක්‍රමයකට යොමු විය හැකියි.නිදසුන් කිහිපයක් ගතහොත් – දූදරුවන් සම්බන්ධ සිදුවීම්වලදී කුඩා දරුවකු සියදිවි නසාගැනීම ප්‍රචාරය වුණා. කාන්තා හිංසනය සම්බන්ධ සිදුවීම් නම් ගම් සහිතව ස්වාධීනත්වය රහස්‍යභාවය ආරක්ෂා නොවන පරිදි වාර්තා කළා. සැකකරුවන් වැරැදිකරුවන් ලෙස නම් කෙරුණා. පෞද්ගලික කුඩා සිදුවීම් සමස්ත සමාජයේ පොදු කරුණක් ලෙස විද්‍යාමාන වුණා.මෑතදීම වූ සිදුවීම ස්වාමීන් වහන්සේ නමක් ඝාතනය කිරීමයි. එය හුදකලා වූ සිදුවීමක් වුණත් එය වාර්තා වුණේ සමාජ ගතවූ සංසිද්ධියක් ලෙසයි.ඈත ගමක හුදෙකලාව සිදුවන යම් සිදුවීමක් සමස්ත සමාජයේම කඩාවැටීමක් ලෙස ගැනීම සමාජ විද්‍යාත්මකව වුවද ගත් කල එසේ පුළුල් නොවිය යුතුයි.එයින් මා කියන්නේ නෑ තොරතුරු දැනගැනීමේ හා වාර්තා කිරීමේ අයිතිය නැහැ කියා. නමුත් ඒ වාර්තාකරණයේ වගකීමක් තිබෙනවා. මොකද මාධ්‍ය මඟින් ලබා දෙන පළල් චිත්‍රය නිසා සමාජයටම වන්දි ගෙවන්න සිදු වෙනවා නම්, කුඩා දරුවන්, කාන්තාවන් හට වින කරන විකෘති සමාජයක් ලෙස හුවා දැක්වෙනවා නම් එය ඉතාම ප්‍රශ්නකාරී තත්ත්වයක්.යුද්ධයෙන් පසු ප්‍රවෘත්ති හිඟවීමක් තිබේද කියන්න මා දන්නේ නෑ. නමුත් සමාජයේ වැඩියෙන් අලෙවි වන ප්‍රවෘත්ති ලෙස මෙවැනි හිංසාකාරී බිහිසුණු ක්‍රියාවක් රසයක් ගෙන දෙන ලෙස කීම සමහර පුවත්පත් හා නාළිකාවල පුරුද්දක් වෙලා. ඒවා රඟපාලා පෙන්වන්නත් ප්‍රවණතාවක් ඇතිවෙලා.මෑතක වාහනයකට හසුවූ පුද්ගලයකුගේ හිස ඇස රෝද සමඟ පෙන්වූයේ ම්ලේච්ඡ අන්දමින්. එය මරණයට පත්වූ අයගේ පවුලේ සාමාජිකයන්ට පවා ගැටලුවක්.මේ වැනි දේ නිසා සමහරු සියදිවි නසා ගන්නට පෙර දිවිනසාගැනීම ප්‍රචාරය කළ යුතු නාළිකාව පවා නම්කර දිවිනසා ගෙන තිබෙනු අපට වාර්තා වුණා. දියුණු රටක මරණයට පත්වීම පිටුපස තිබෙන සමාජ දේශපාලන කරුණ ලිවිය හැකි නමුත් එය අමු අමුවේ ප්‍රචාරය කර රටම කම්පනයට පත්කිරීම මාධ්‍ය ආචාරධර්මවලට පටහැනියි. මේ නිසාම සියලු මාධ්‍ය ආයතනවල ප්‍රවෘත්ති අධ්‍යක්ෂවරු හා ප්‍රවෘත්ති කර්තෘවරු හමුවී අප සාකච්ඡා කළා.දැනට වැඩි ‘රේටින්ස්’ ගැනීම සඳහා ඇතිවී තිබෙන තරගයක් මෙය. එය සමනය කරන්න මාධ්‍ය ආචාරධර්ම පද්ධතියක් නොබෝ දිනකින් හඳුන්වා දෙනවා. එහි පළමු කෙටුම්පත ජනතා අදහස් සඳහා ඉදිරිපත් කිරීමට නියමිතයි.එ.ජා.ප. උප නායක ජෝශප් මයිකල් පෙරේරාඅද තිබෙන දූෂණ අපරාධ රැල්ල රටපුරා පැතිරෙනවා. ස්වාමීන්වහන්සේ කෙනකු ඝාතනය කිරීම මෑතක සිදුවූ එක සිදුවීමක් පමණයි. ඊට පසුවත් බුද්ධ ප්‍රතිමාවකට හානි කර තිබෙන බවක් ප්‍රවෘත්තිවල මා දුටුවා. මෙවැනි දේ නිතර සිදුවීම බුද්ධ ශාසනයට විශාල හානියක්. ඒ වගේම අනෙක් ආගම්වලටත් එවැනි දේ සිදුවීම විශාල ප්‍රශ්නයක්.කෙසේ වෙතත් මේ සියල්ලටම මුල නිසි අධ්‍යාපනයක් මේ රටේ නොමැති කමයි. ආගමික පසුබිමක් නැති අධ්‍යාපනය නිසා සිදුවන මෙවැනි දේ වළක්වන්නට නම් දැන්වත් ආගමික පාසල් ඇති කිරීමට පියවර ගත යුතුයි. සියලුම ආගම්වලට අයත් පූජකවරු මඟින් ආධාර ලබන ආගමික පාසල් ඇති කිරීමට අවස්ථාව දිය යුතුයි. එසේ නොකර මොන ආකාරයේ නීති රීති ගෙනාවත් වැඩක් නැහැ.පවතින දූෂණ හා අපරාධ පිළිබඳව විද්යුත් මෙන්ම මුද්‍රිත මාධ්‍ය මඟින් ප්‍රචාරය කරනවා. පොලිසිය කියනවා එය නතර කිරීම අපහසුයි කියා. ඒ නිසා මෙයට ස්ථිරසාර විසඳුමක් ඇති කළ හැක්කේ ඉහත කියූ අධ්‍යාපන ක්‍රමය වෙනස් කිරීමෙන් පමණයි.විශේෂයෙන්ම වර්තමානයේ අපරාධ රැල්ල මර්දනය කළ නොහැකිවන්නට අධිකරණයේ, නීතියේ කඩාවැටීම වගේම පොලිසිය ආදි ආයතනවල ප්‍රශ්න හේතුවනවා. එය වැළැක්විය හැක්කේ 17 වැනි සංශෝධනය මඟින් පාර්ලිමේන්තුව ශක්තිමත් කිරීම මඟිනුයි. ඒ අනුව ස්වාධීන කොමිෂන් පත්කර පොලිසිය, මැතිවරණ කොමිසම, මූලික අයිතිවාසිකම් ආදී දේ පාර්ලිමේන්තුවට වගකියන තත්ත්වය ඇති කළ යුතුයි. එසේ නැත්නම් දේශපාලනඥයන් මේ දූෂණ වංචා අපරාධවලට ඇඟිලි ගසද්දී පොලිසියට නිහඬව සිටීමට සිදුවනවා.අනෙක් අතට යුද්ධයකින් පසු මෙවැනි වාතාවරණයක් සාමාන්‍යයෙන් ඇතිවනවා. ලෝකේ හැමතැනම ඒ දේ සිදුවුණා. ආයුධ මානසිකත්වය කියන්නේ ප්‍රජාතන්ත්‍රවාදයෙන් ඈත් වූ ක්‍රමයක්. එවිට මිනිසුන් හුරුවන්නේ දෙවියන් බුදුන් වඳින්න නොවේ. පිස්තෝල තුවක්කු සමඟ සෙල්ලම් කරන්නයි. මෙය නීතිරීතිවලින් පමණක් හදන්න බෑ. විශේෂයෙන් අලුත් පරපුර නිවැරැදි මඟට ගත හැක්කේ නීතිය හා ආගම යන දෙකම සංකලනය වූ අධ්‍යාපනයකින්. දේශපාලනඥයන්ට මේ රැල්ල මැඬපවත්වන්න බැහැ. ඒ කටයුත්ත කළ හැක්කේ ආගමික නායකයින්ට පමණයි. ඒ නිසා එයට අවස්ථාව සලසා දී රජයේ ආධාර ලබන ආගමික පාසල් ඇති කිරීමට දැන්වත් අවස්ථාව උදා කරගත යුතුයි.කොළඹ විශ්වවිද්‍යාලයේ සමාජ විද්‍යා අධ්‍යයන අංශයේ ජ්‍යෙෂ්ඨ මහාචාර්ය එස්. ටී.හෙට්ටිගේඅද අප රටේ තිබෙන්නේ දුර දක්නයකින් බලා කරන මාධ්‍ය වාර්තා කරණයක්. ඒ නිසා සිදුවීමේ වටපිටාව හෝ වෙනත් පැතිකඩ පිළිබඳව බොහෝවිට අවබෝධයක් නැහැ.යම් ආකාරයකින් පවුලේ 3 දෙනකු ඝාතනය කළා කීවොත් ප්‍රවෘත්තිමය වැදගත්කම පටන් ගන්නේ එතැන සිටයි. නමුත් අප රටේ ඉඩම් ආරවුල් වැඩි නිසා ප්‍රශ්නය ඇතිවන්නේ වසර තිහ හතළිහකට පමණ පෙර සිට විය හැකියි. ඒ කාලය තුළ ප්‍රශ්නය විසඳුනේ නැත්තේ අප ආයතනවල තිබෙන අකාර්යක්ෂමතාව නිසයි. ඉඩම් ආරවුල් විසඳන, අපරාධ මැඬලන ආදී සියලු ආයතන හා නිලධාරීන් මේ පිළිබඳ කලින් පිළිතුරක් සෙව්වාද?වයස හැටක පුද්ගලයකු ගෙල වැළලා මියැදුනා නම් එය ප්‍රවෘත්තියක් වන්නට පෙර වසර හැටක් පුරා ඔහුට තිබූ පීඩනය ඉවත් කරන්නට අදාළ ආයතන හෝ පුද්ගලයන් කළේ කුමක්ද කියන කරුණ පිළිබඳව අප අවධානය යොමු කළ යුතුයි. ඒ නිසා අපේ රට වගේම අපේ ජනමාධ්‍යයත් අනෙක් ආයතනත් කල්පනා කළ යුතුයි වතුරෙන් උඩට එන දේ පමණක් නොව වතුර යට තිබෙන දේ පිළිබඳවත් සැලකිලිමත් වන්න.අද අප භුක්ති විඳින්නේ මීට පෙර විවිධ ක්‍ෂේත්‍රවල ලබාගත් ජයග්‍රහණවල ප්‍රතිඵලයි. රෝග නිවාරණය සඳහා ගත් පියවර නිසා අද අප එහි ප්‍රතිඵල භුක්ති විඳිනවා. නමුත් අපරාධ වැළැක්වීමට අද පියවර ගන්නවා නම් ඒ මොනවාද? අපරාධයක් වෙන්න කලින් සිදුවන බොහෝ දේ පිළිබඳ ඒ පවුල හෝ ආයතනය තුළ ඇතිවන විවිධ ආරාවුල් ඒ පිළිබඳ ප්‍රදේශයේ අය දන්නා දේ පිළිබඳ අදාළ ආයතන සක්‍රිය ලෙස කටයුතු කරනවාද?පාසල් දරුවන්ට ඇති පීඩනය වැළැක්වීමට උපදේශන සේවාවක් කාර්යක්ෂමව පිහිටවිය යුතුය කියා කාලාන්තරයක් තිස්සේ කීවත් එය සිදුවී නැහැ. පාසල් ළමයින් අතර ඇතිවන ගැටලු විභාග අසමත්වීම් ආදියෙන් ඇතිවන පීඩනය වළක්වා ගන්නට, අධ්‍යාපන ක්‍රමයේ ප්‍රශ්න නිසා ‘එල්ලෙන්න වැලක්’ නැතිව අනාථ වන ළමයින් බෙල්ලේ වැල දා ගැනීම වළක්වන්නට ක්‍රමවේදයක් නැහැ.සමාජයේ සිදුවන අපරාධ සිදුවීම් කීපයක් ගෙන විශ්ලේෂණය කළහොත් ඉදිරියේ දී ඒවා වැළැක්වීමට ගත යුතු පියවර සොයා ගත හැකියි. ඒ සඳහා ආයතන සක්‍රිය විය යුතුයි.ඒ වගේම ලංකාවේ අද පවතින මාධ්‍ය වසංගතය නිසා එම ක්‍ෂේත්‍රයේ සදාචාරයක් හෝ වෘත්තීයමය දියුණුවක් නැහැ. මාධ්‍ය හැසිරවීමට නොදන්නා අය එහි නිපුණතාව හෝ සමාජයීය හා සදාචාරාත්මක රාමුව හඳුනා නොගත් නිසාත් අප රටේ ජනතාවට අවශ්‍ය පමණට වඩා මාධ්‍ය තිබීම නිසාත් යම් එක් කරුණක් පිළිබඳ කිහිපවරක්ම අසන්න දකින්න ලැබීම ගුණාත්මක බවට හානියක් වෙලා.අපේ රටේ ‘කිචිබිචි’ නාළිකා සියල්ල එකම විදිහටයි කටයුතු කරන්නේ. පුවත්පත්වලත් එකම දේ තිබෙන්නේ. දියුණු රටවල පුවත්පත් දෙකතුනයි පවතින්නේ. අපේ සමහර රූපවාහිනී නාළිකා දෙස බලන්න ලැජ්ජයි. මේ අයට ප්‍රවෘත්ති විහිළුවක් වෙලා. සමහරු කියනවා සත්‍ය වාර්තා කරන්නේ තම නාළිකාව පමණයි කියලා. එතකොට මරණයක් පිළිබඳව වුණත් අනෙක් නාළිකා කියන්නේ බොරුද?මේ රටේ අප කුඩා කාලයේ මිනීමැරුමක් කියන්නේ ඉතා අහඹු සිදුවීමක්. අද ජනමාධ්‍යවල දකින අයුරින් ඒවා අප දැක්කේ නැහැ. නමුත් පසුගිය දශක 3 – 4 තුළ යුද්ධය නිසාත් 1977න් පසු ඇතිවූ සමාජ දේශපාලන ආර්ථික පරිවර්තනය නිසාත් රට අමානුෂිකකරණය වී තිබෙනවා. එදා බස්වල අප සමඟ ගිය මන්ත්‍රීවරුන් වෙනුවට 1980 පමණ වන විට පැජරෝ සංස්කෘතියටත් ඉන්පසු සිදුවූ පරිවර්තනත් නිසා දේශපාලනය උඩුයටිකුරු වුණා. සමාජයේ ස්ථාවර සම්බන්ධතා ජාලයක් නැති වෙලා දරුවන් දෙමාපියන් තැන් තැන්වල විසිරිලා. ඒ තත්ත්වය තුළ සාපරාධී ක්‍රියා බලාපොරොත්තු විය හැකියි. සදාචාරයට වඩා ලද අවස්ථාවෙන් තමන් තෘප්තිමත් වීමට මිනිසුන් හුරුවෙලා. ටෙලි නාට්‍යවලින් පවා පෙන්වන්නේ ඊට උල්පන්දම් දෙන කතා. මම හිතන්නේ අද පවතින මාධ්‍යවලින් සියයට 10 ක් තිබුණා නම් අප රටට ඉතාම සෑහෙන බවයි. අප පාලනය වන්නේ කුඩා කාලයේ අවශෝෂණය වන කරුණු සහ අන් අයගේ සම්බන්ධතා මත උකහාගන්නා කරුණු අනුවයි. වේගවත්ව පරිසරයේ සිදුවන වෙනස්කම් අනුව ඒ උකහා ගැනීම් ද වෙනස්වෙලා. මෙයට ක්ෂණික විසඳුම් නැහැ.ආයතනික සමුදාය ස්ථාවර හා කාර්යක්ෂම කර ගැනීමත් ජනමාධ්‍යයට අනුව හැඩ ගැසීමට වඩා සමාජය විසින් සමාජය මෙහෙයවන රටක් බවට පත්වීමත් විය යුතුයි. කල්පනා කර වැඩ කිරීමට පුළුවන්කම තිබියදී කල්පනා නොකර වැඩ කිරීම නිසා රටක් වශයෙන් මුහුණ දීමට සිදුවන ගැටලු පිළිබඳ අවධානය යොමු කළ යුතුයි.පොලිස් මාධ්‍ය ප්‍රකාශක පොලිස් අධිකාරි ප්‍රශාන්ත ජයකොඩිඅපට ලැබී ඇති සංඛ්‍යාලේඛන අනුව මනුෂ්‍ය ඝාතන වැඩිවීමක් හෝ අපරාධ රැල්ලක් නැහැ. මොකද 2011 වසරේ මිනිස් ඝාතන සිදුවී තිබෙන්නේ 720ක්. නමුත් එය 2012 වසරේ දී 641 දක්වා අඩු වී තිබෙනවා. ඒ කියන්නේ 79ක අඩුවක්. නමුත් අපරාධවල සාහසිකභාවය වැඩිවෙලා. මිනිසුන්ගේ මනුෂ්‍යත්වය ගිලිහී ගොසින්. මෙය වෙනස් කිරීමට ආකල්පමය වෙනසක් ඇති කළ යුතුයි.ප්‍රධාන වශයෙන් ම විද්යුත් මාධ්‍ය මඟින් යම් අපරාධ සිද්‍රවීමක් වාර්තා කරන විට එය ත්‍රිමාණ රූපවලින් වගේම රංගනයෙන් පෙන්වනවා. එවිට මනුෂ්‍ය සන්තානයේ ඇතිවන්නේ අපරාධ මානසිකත්වයක්. නිරන්තර දකින්නේ අපරාධ සිදුවන ආකාරයයි. සමහර පුවත්පත්වල ප්‍රවෘත්ති ශීර්ෂ 16න් 12ක් පමණම අපරාධවලට වෙන්කරලා. විද්යුත් මාධ්‍යවල ප්‍රවෘත්ති සඳහා වැය කරන කාලයෙන් අඩකට වඩා අපරාධ වාර්තා සවිස්තර ලෙස පෙන්වනවා. ඇතැම්විට අධිකරණය මඟින් පුද්ගලයා වැරැදිකරු කරන්නට පෙර මාධ්‍යවලින් වැරැදිකරු කර අවසන්. මෙය අධිකරණ ක්‍රියාවලියටත් අපහසුවක්.තිස්සමහාරාම වැවේ බෝට්ටුව පෙරලුණු වෙලාවේ එය වීඩියෝ කළා මිසක ඒ පිරිස බේරාගන්න ඉදිරිපත් වුණේ නෑ. එයින් පෙනී යන්නේ සිදුවීමක ප්‍රවෘත්තිමය වටිනාකම මිස ජීවිතවල වටිනාකම ගැන තැකීමක් වුණේ නැති බවයි. හදිසි අනතුරක් වුණත් එහෙමයි. රෝහලට ගෙන යෑමට වඩා මාධ්‍ය තරගයට ඉදිරිපත් වෙන්නයි අවශ්‍ය. ඒ සමඟම මේ දේවලින් මිනිසුන් වැරැදි කරන්න පොලඹවනවා.පසුගිය කාලසීමාවල ළමයි එල්ලී මැරුණු ආකාරය රඟපා පෙන්වූවා. එහි ප්‍රතිඵලය ලෙස තවත් ළමයෙක් දෙන්නෙක් එල්ලී මැරුණා. ස්වාමීන් වහන්සේගේ ඝාතනය වාර්තා කළ යුතුයි. ඒ වගේම අනෙක් දේවල් ද වාර්තා කළ යුතුයි. නමුත් අපරාධ පිළිකුල් කරන සමාජය වෙනුවට අපරාධවලට ආශා කරන පිරිසක් ඒ නිසා ඇති විය යුතු නැහැ. ඒ නිසා සිදුවීමක ප්‍රවෘත්තිමය වටිනාකම මිස ඉන්පසු සිදුවන සමාජ අගතිය පිළිබඳව සිතා මාධ්‍යකරුවන්ගේ ආචාරධර්ම පද්ධතියට අනුව අපරාධ වාර්තා කළ යුතු අතරම නිරවද්‍ය වාර්තාකරණයට ද යොමු විය යුතුයි. අනෙක අපරාධයට සම්බන්ධ පාර්ශ්වවල අනන්‍යතාව හෙළිදරව් කිරීම ඉතා නොගැළපෙන දෙයක්. තොරතුරු වාර්තා කළ යුතු වුවත් එහිදී බුද්ධිමත් වීමත් අවශ්‍යයි.රටක පශ්චාත් යුද සමය ඉතා වැදගත්. ඒ කාලය තුළ යුද මානසිකත්වය නැති කිරීමට කටයුතු කළ යුතුයි. වසර 30ක් තිස්සේ මිනිසුන් මැරුණු හැටි පෙන්නුවා. අවසානයේ බෝම්බයක් පිපුරුණාම ‘විකට් කීයක් ගියාද?’ කියලා අහන ගාණට සමාජය පුරුදු වුණා. එවැනි තත්ත්වයකින් ගොඩ ගන්න නම් යහපත් ආකල්ප ගොඩනැඟිය යුතුයි.ඒ සඳහා හොඳම උදාහරණය ඉන්දියාවේ අබ්දුල් කලාම් හිටපු අගමැතිවරයා කියූ කාරණයයි. එනම් ඊශ්‍රායලයේ හැමදාම වගේම ගාසා තීරයේ බෝම්බයකින් හයදෙනකු මැරුණු විට එහි පුවත්පත් එම ප්‍රවෘත්තිය මැද පිටුවක කුඩාවට පළ කරන අතර මුහුදු වතුර පිරිපහදු කර ගොවිතැන් කිරීමට යොදා ගන්නා ගොවියකු පිළිබඳව මුල් පිටුවේ ලොකුවට වාර්තා කර තිබුණා.එසේ සමාජයට යහපත් දේ ජනමාධ්‍ය මඟින් සමාජගත කළ යුතුයි. එසේ නැතිව ග්‍රීස් යකා වැනි ඊනියා යකුන් මැවීම හෝ ලිංගික අපරාධවලට ගොදුරු වූවන්ගේ නම් ගම් හෙළි කිරීම මාධ්‍යයේ වගකීම නොවේ.ඒ වගේම මේ සමාජයේ යහපත් ආකල්ප ගොඩනැඟීමට ආගමික සිද්ධස්ථාන ආදිය එකතු වී ජීවිතයට ආදරය කරන්න මිනිසුන්ට ඉගැන්විය යුතුයි.අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>10</day>
    </date>
    <link>http://www.silumina.lk/2013/02/10/_art.asp?fn=af1302105</link>
    <topic>රන් අකුරින් ලියැවුණු නිදහස් දිනයක්</topic>
    <author>රංජිත් සියඹලාපිටිය</author>
    <content>අපි පසුගියදා හැටපස් වැනි නිදහස් දිනය පසු කලෙමු. නිදහස ටිකක් වයස්ගත වෙලා ය. ඒ වුණත් නිදහසේ හොඳ ම කාලය 2008න් ආරම්භ වූ දශකය බව කිය වේ. ඒ ඇයි ද යැයි සිතා බැලීම නිදහස භුක්ති විඳින පුරවැසියන් ලෙස අපගේ වගකීම යි.අධිරාජ්‍යවාදයෙන් මිදී නිදහස් වීමේ අවස්ථාව වර්ෂ එක්දහස් නවසිය හතළිස් අටක් වූ පෙබරවාරි මස හතරවැනිදා උදාවිය. 1815 වසරේ මාර්තු 2 දින දක්වා පැවැති සිංහලේ නම් රාජධානිය, ලංකා රාජධානිය(ච්ධථඪදඪධද ධට ඛ්ඥරතධද) යන නමින් නැවත පිහිටුවන ලදී.එදා පැවැති විවිධ හා විචිත්‍ර උත්සව හා පින්කම් මාලාව මුළු මහත් ලක් දෙරණම සතුටු වගුරුවන විලාශයක් මවා පෑවේ ය. එදා පැවැති ඒ අසිරිමත් පළමු නිදහස් උලෙළ ජාතියේ උතුම් සැමරුමක් ම විය. පෙබරවාරි හතරවැනිදාට ඉකුත් මධ්‍යම රාත්‍රියේ ලංකාව යටත් විජිතභාවයෙන් මිදී අනෙකුත් නිදහස් ජාතීන් අතරට එක්වීය. නැවත පිහිටුවූ ලංකා (සිලෝන්) රාජ්‍යයේ (ශ්‍රී වික්‍රම රාජසිංහ රජුගෙන් පසු අහෝසිව පැවැති) රජ තනතුර නැවත ඇති කරන ලදී. ලංකා රාජධානියේ රජ ලෙස ඍධ් වැනි ජෝර්ජ් රජතුමා අභිෂේක ලද අතර එය නාමමාත්‍රික රජ තනතුරකි. අග්‍රාමාත්‍යවරයා වූයේ ඩී.එස්.සේනානායක මැතිතුමන් ය. රජතුමන්ගේ පදිංචිය වෙනත් රටක බැවින් රජතුමන් නියෝජනය පිණිස අග්‍රාණ්ඩුකාරවරයා ලෙස සර් හෙන්රි මේසන් මුවර් දිවුරුම් දුන්නේ ය.ලංකාව ස්වාධීනත්වයට පත් වූ මේ ඓතිහාසික දිනය රජයේ නිවාඩු දිනයක් වශයෙන් ප්‍රකාශ කරන ලදී. ප්‍රථම වරට ලංකා පාර්ලිමේන්තු මන්දිරයේ කොඩි ගසෙහි සිංහ කොඩිය හා ඉංග්‍රීසි කොඩිය එකට එකක් නොපරදින සේ එදින ලෙළ දුනි. බොහෝ විහාරස්ථාන හා දේවස්ථානවල ආගමික පුද පූජා පවත්වන ලදී. එක්දහස් නවසිය හතළිස් අටේ පෙබරවාරි හතරවැනිදා ඇරැඹී දහහත්වන දින අවසන් වීමට නියමිත වූ උත්සවමාලාවේ අති උත්කර්ෂවත් දිනය පෙබරවාරි දහවැනිදා උදාවීය.එදින ස්වාධීන ලංකාවේ ප්‍රථම පාර්ලිමේන්තු සභාවාරය කොළඹ ටොරින්ටන් චතුරශ්‍රයේ ඉදිකරන ලද නව රැස්වීම් ශාලාවේ දී පැවැත්විණි. එම ගොඩනැඟිල්ල මඟුල් මඩුවේ ගෘහ නිර්මාණ ශිල්පය අනුකරණය කොට ;ගාඩනඟා තිබුණි. මෙම උත්සවයේ ප්‍රධානත්වය උසුලන ලද්දේ ඍධ් වැනි ජෝර්ජ් මහ රජතුමාගේ සොහොයුරු ග්ලෝස්ටර් ආදිපාදවරයා ය. එදින උත්සවයෙන් පසු දහතුන්වැනි දින මහනුවර මඟුල් මඩුවේ පැවැති උත්සවයේ දී ග්ලෝස්ටර් ආදිපාදවරයා පත්තිරිප්පුවේ සිට සිංහ ධජය ඔසවා ලංකාව නිදහස් රාජ්‍යයක් බවට ප්‍රකාශ කළේ ය.ලේ බිඳකුදු නොසොල්වා ලබා ගත් නිදහසක් බව කවුදෝ උදම් අනනවා මට මතක ය. මට නම් එය කිසි සේත් පිළිගන්නට බැරිය. සුද්දන්ට මේ රට අල්ලාගෙන සාරය උරා බී අවුරුදු 133කට පසුව අපව නිදහස් කිරීමට නිකම්ම සත්ව කරුණාව පහළවීම පුදුමයකි.සුද්දාට යටත් විජිත පාලනයෙන් අයින් වීමට සිදුවූයේ යටත්විජිත ඇතිකර ගත් දා සිට ඒ රටවල ස්වදේශීය ජනතාව ඇති කළ පීඩනයේ කූට ප්‍රාප්තියට දෙවන ලෝක සංග්‍රාමයේ නිමවීමත් සමඟ පත්වීම නිසා ය. අපේ රට ගත හොත් පළමු නිදහස් අරගලය වූ 18 කැරැල්ලේ දී දිවි දුන් කැප්පෙටිපොළ මහ නිලමේ ගේ දේහයෙන් ගැලූ රුධිරයේ සිට බදුල්ලේ දී එල්ලා මැරූ වැදි නායක අරුමාගේ මුවින් පිට වූ අවසන් හුස්ම පොදේ සිට, කස පහර 300 දඬුවමකට හා යදම් බැඳ බරපතළ වැඩට ලක්වූ හතර කෝරළයේ සුරලාගේ වේදනාත්මක ශාප හඬේ සිට, මරණ දඬුවමට ලක් වූ රාමසාමි දෙමළ සහෝදරයාගේ එඩිතර සුසුමේ සිට ඉන් පසුව එකී නොකී නිදහස වෙනුවෙන් විවිධ කැපකිරීම් කළ සියලු දෙනාගේ ලෙයින් කඳුළින් සුසුමින් සැදුණු බලවේගය මහා කුණාටුවක් සේ සුද්දන් වෙත පතිත වීම නිසා අකුලාගෙන යන කාලය හරි යැයි ගෙන ආ පණිවුඩයත් සමඟ ය.ඔවුන් දුන් නිදහස වඩාත් අර්ථාන්විත වූයේ 1972 අප රට ශ්‍රී ලංකා ප්‍රජාතාන්ත්‍රික සමාජවාදී ජනරජය බවට පත් කරමින් අපේ ව්‍යවස්ථාව වෙනස් කරමින් ජනරජයක් බවට පත් වීමත් සමඟ ය. 72 පෙර අපේ කටයුතු සම්බන්ධව අවසාන තීරණ ගැනීම් ඇතුළුව අධිකරණ තීන්දු පවා තිබුණේ ඔවුන් අතේ ය.එසේ වුවත් නිදහස යන්න 1980 දශකයේ ආරම්භයේ සිට රට තුළට ත්‍රස්තවාදයත් සමඟ නිදහස යන වචනය නාම මාත්‍රයක් විය. නිදහසින් බලාපොරොත්තු වන ප්‍රධානතම කරුණ වූ ජීවත්වීමේ අයිතිය ද ත්‍රස්තවාදය උදුරාගෙන තිබුණි.එසේ අහිමි වූ නිදහස යළි සනාථ කරන්නට රණවිරුවන් 30000කගේ ජීවිත පූජා කරන්නට සිදු විය. මහින්ද රාජපක්ෂ ජනාධිපතිතුමාගේ නායකත්වය නොමැති වූවා නම් තාමත් අපට සැබෑ නිදහසක් නැත. රට නිදහස් කරගෙන ත්‍රස්තවාදීන්ට නැත්නම් ඔවුන්ගේ සිහින ඊළමේ අගනගරය සේ හඳුන්වා දී තිබූ ත්‍රිකුණාමලයේ ම නිදහස් උත්සවය පැවැත්වීමට ලැබීම මේ රටේ නිදහස පිළිබඳ ඉතිහාසය රන් අකුරින් ලියැවෙන්නේ ඒ නිසා ම ය. ජනාධිපතිතුමා ඛ්යූ පරිදි එසේ ලබා ගත් නිදහස රැක ගැනීම අප කාගේත් වගකීමයි. ඒ සඳහා සිංහල, දෙමළ, මුස්ලිම් වශයෙන් වූ අපි අපේ අසල්වැසියා කෙරෙහි පූර්ණ විශ්වාසයෙන් කටයුතු කිරීම ඉතා ම වැදගත් බවයි එතුමා සඳහන් කළේ.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>10</day>
    </date>
    <link>http://www.silumina.lk/2013/02/10/_art.asp?fn=af1302106</link>
    <topic>බ්‍රිතාන්‍යයේ ජාතිභේද අවුස්සන්න ඉඩක් නෑ</topic>
    <author/>
    <content>නැඟෙනහිර ලන්ඩනයේ ප්‍රදේශයකදී සමලිංගිකයෙකු මෙන් හැඳ පැලඳගත් ලන්ඩන් වාසියකුට තර්ජනය කොට එය මුස්ලිම්වරුනට අයත් ප්‍රදේශයක් බව පවසා වහාම ඉවත් වන්නැයි තර්ජනය කළ මුස්ලිම් තරුණයින් දෙදෙනකු ලන්ඩන් පොලීසිය විසින් පසුගියදා අත්අඩංගුවට ගන්නා ලදී. තවද එම ප්‍රදේශයේම මිනි සායක් හැඳගත් සුදු තරුණියකට දෙකකුල් ආවරණය කරගන්නා ලෙසත්, බියර් කෑනයක් අතින් ගත් තරුණයකුගෙන් එය උදුරා එම ප්‍රදේශයේ බීම තහනම් බවත් පැවසූ පුද්ගලයින් කීපදෙනෙක් පොලිස් ඇසට අසුනොවී සැඟවී සිටිති.බ්‍රිතාන්‍යයේ ප්‍රථම මුස්ලිම් සංවිධානය බිහිවූයේ 1889 දී වුවද පල්ලියක් බිහිවී තිබුණේ 1860 සිටය. ඒ වේල්සයේ කාඩිෆ් වරායට පැමිණෙන යේමන නාවිකයන්ට ආගමික කටයුතුවල යෙදීම සඳහාය. එදා මෙදා තුර බ්‍රිතාන්‍යය පුරා ඉස්ලාම් ආගම පැතිර ගිය අතර 1961 දී ගණනින් 7ක් වූ මුස්ලිම් පල්ලි ප්‍රමාණය 2010 වන විට 1500ක් දක්වා වර්ධනය වී තිබේ.2011 දී පවත්වන ලද බ්‍රිතාන්‍ය සංගණනයෙන් හෙළිවූ පරිදි ඉස්ලාම් ආගම ඇදහීම දෙවැනි වන්නේ ක්‍රිස්තියානි ආගමට පමණි. එම වසර වන විට බ්‍රිතාන්‍යයන් 60,000ක් ඉස්ලාම් ආගම වැලඳගෙන ඇති අතර එයින් 66%ක් කාන්තාවන් යැයි ගණන් බලා තිබේ. බ්‍රිතාන්‍ය මුස්ලිම් ජනගහනයෙන් 7%ක් තමන් බ්‍රිතාන්‍ය ජාතිකයන් යැයි සිතන අතර 81%ක් සිතනුයේ මුස්ලිම් ජාතිකයන් ලෙස යැයි ප්‍රකාශ වී තිබේ. තවද බ්‍රිතාන්‍යයේ උපත ලද මුස්ලිම්වරුන්ගෙන් සියයට 28ක් තමන් ශරියා නීතිය යටතේ ජීවත් විය යුතු යැයි විශ්වාස කරති. ශරියා නීතියට අනුව සොරකම් කළ විට අත කපා දැමේ. ඉස්ලාම් ආගම හැර යන්නවුන්හට එම නීතිය යටතේ ලැබෙනුයේ මරණ දඬුවමය.බ්‍රිතාන්‍ය පාර්ලිමේන්තුවට මුල්වරට මුස්ලිම් මන්ත්‍රීවරයෙක් පත්වුණේ 1997 දීය. ඒ ස්කොට්ලන්තයේ ග්ලාස්ගෝ ආසනය දිනාගත් මොහොමඩ් සර්වාය. ඔහු ඉපිද ඇත්තේ පකිස්තානයෙහිය. එම ආසනයේ සිදුවූ මැතිවරණ දූෂණයකට චෝදනා ලද ඔහු 2010 වසරේ ඉන් ඉවත්වී තම පුත්‍රයා මන්ත්‍රී තනතුරට පත්කර ගන්නට කටයුතු සම්පාදනය කළේ ය. ඔහු පාර්ලිමේන්තුවේ දිවුරුම් දුන්නේ කුරාණයේ අත තබාය.1997 දී එකක් වූ මුස්ලිම් මන්ත්‍රී සංඛ්‍යාව 2001 වන විට දෙකක් ද, 2005 දී හතරක් ද, 2010 දී අටක් ද වී තිබේ. මේ අතර මුස්ලිම් කාන්තා මන්ත්‍රීවරියක ද සිටී. මේ අතර කම්කරු පාක්ෂික මන්ත්‍රීවරයකු වූ සහිඩ් මලික් පවසන පරිදි තව වසර 30කින් බ්‍රිතාන්‍යයේ මුස්ලිම් අගමැතිවරයෙක් බිහිවන්නට ද ඉඩ ඇත. ඔවුන් මුස්ලිම් පාර්ලිමේන්තුවක් ඉල්ලා සිටියේ වැඩි ඈතකදී නොවේ.දැන් කිසිදා ඇති නොවූ තරමට බ්‍රිතාන්‍ය ජාතිකත්වය පිළිබඳව කතාබහ ඇතිවී තිබේ. 1982 දී බිහිවූ බ්‍රිටිෂ් නැෂනල් පක්ෂයත් 2009 දී බිහිවූ ඉන්ග්ලිශ් ඩිෆෙන්ස් ලීගයත් එක්තරා දුරකට පැමිණ ඇති බව පෙනේ. නැෂනල් පක්ෂයේ අභිප්‍රාය බ්‍රිතාන්‍යයට එන සංක්‍රමණිකයින් වැළැක්වීම වුවද ඩිෆෙන්ස් ලීගයේ පරමාර්ථය වන්නේ බොහෝ දුරට බ්‍රිතාන්‍යයේ නැඟී එන මුස්ලිම් අන්තවාදය හා ගැටීමය. 2009 යුරෝපීය සංගමයේ මැතිවරණයේ දී නැෂනල් පක්ෂයට ආසන දෙකක් හිමිවූ අතර 2010 මහ මැතිවරණයේ දී එකම අසුනක්වත් ලබාගත නොහැකි විය. ඊට පක්ෂව ලැබී තිබුණේ මුළු දැමූ ඡන්ද ප්‍රමාණයෙන් 1.9%ක් පමණි. බ්‍රිතාන්‍ය සුද්දන්ගේ අන්තවාදයට විරුද්ධව ඔවුන්ගේම සගයන් විසින් දුන් පිළිතුරයි. බ්‍රිතාන්‍යයේ ජාතිවාදයට ඉඩ නැත. අන්තවාදී මුස්ලිම්වරුන්ගේ කටයුතු හෙළා දැකීම එහි බොහෝ මුස්ලිම් ආයතනයන්ගෙන් සිදුවේ. ඔව්හු ද ජාතිවාදය හෙළා දකිති. ලෝකයේ බොහෝ රටවල මුස්ලිම් අන්තවාදීනට ඉඩක් නැත. බහුතර මුස්ලිම් ජනතාව ඔවුන් ප්‍රතික්ෂේප කරන හෙයිනි. ඕනෑම ආගමක, දර්ශනයක අන්තවාදීන්ට සිදුවන්නේ එයයි. බහුතර ජනතාවකගේ හැඟීම් අවුස්සා ගිනි අවුළුවන්නට මාන බැලීම ජාතියක් වශයෙන් සුවදායක නැත. ලොව නිදහස්ව ඉපිද නිවහල්ව ජීවත්ව මියයාම අප කාගේත් බලාපොරොත්තුව වන්නේය. කතාකිරීමේ නිදහස මෙන්ම තමන් කැමැති ආගමක් ඇදහීමේ නිදහස ද කිසිසේත්ම බාධාවනට මුහුණ පෑ යුතු නොවේ. “ඔබ තෙපලන එකද වචනයකටවත් මම එකඟ නොවෙමි. එහෙත් එය පැවසීමට ඔබට ඇති අයිතිය සුරැකීමට මම මරණය දක්වා සටන් කරමි” මෙසේ කීවේ ප්‍රංශ දාර්ශනික වොල්ටෙයාර්ය.ශ්‍රී ලංකා ආණ්ඩුක්‍රම ව්‍යවස්ථාවේ 14 වැනි වගන්තියේ 1 ඊ අනුව, තනිවම හෝ වෙනත් අය සමඟ එක්වී තමන් කැමැති ආගමක් ඇදහීමට, ඉගැන්වීමට, පුද පුජා පැවැත්වීමට නිදහස ලබා දී තිබේ. එම වගන්තියෙන් මිදෙන්නට අපට හැකියාවක් නැත. එහෙත් යමකුට ශාරීරික හිංසා පමුණුවා වෙනත් ආගමකට හරවා ගැනීමට උත්සාහ කරනවා නම් එවැන්නක් වහාම වැළැක්විය යුතුය. නොඑසේ නම් අන්‍ය ආගමික ආයතනවල කාර්යභාරය වැළැක්වීමට උත්සාහ කිරීම කනගාටුදායකය. අන්‍ය ආගමිකයෙක් බුද්ධාගම වැලඳ ගන්නා විට බෞද්ධයන් සතුටුවනවාක් මෙන් ම අන්‍ය ආගමිකයන් ද එවැනි ක්‍රියාවකින් සතුටට පත්වෙති.බ්‍රිතාන්‍යයේ සංඛ්‍යාලේඛනවලට අනුව ක්‍රිස්තියානි, ඉස්ලාම්, හින්දු, සික්, යුදෙව් සහ බෞද්ධ යන ආගම් සහ දර්ශන සංඛ්‍යා වශයෙන් පෙළ ගැසී තිබේ. එහි කිසිම ආගමක් නොඅදහන විශාල සංඛ්‍යාවක් ද සිටිති. ඔවුන් සියලු දෙනාම බොහෝ සාමකාමී සහජීවනයක යෙදී සිටිති. ඉඳහිට අන්තගාමීන් එක්කෙනෙක් දෙදෙනෙක් මෙම සාමකාමී බව බිඳින්නට උත්සාහ කරති. එවැන්නකට බ්‍රිතාන්‍ය පොලිසියෙන් සමාවක් නැත.කිසිම ආකාරයක ජාතිබේද ඇවිස්සෙන කර්තව්‍යයකට බ්‍රිතාන්‍ය සමාජයේ අද ඉඩක් නැත.නීතිඥ අනුර හෑගොඩකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>10</day>
    </date>
    <link>http://www.silumina.lk/2013/02/10/_art.asp?fn=af1302107</link>
    <topic>කළු දෝංකාරය</topic>
    <author>කීර්ති මෙන්ඩිස්පිංතූර - චමින්ද නිරෝෂණ</author>
    <content>කාලයාගේ වැලි තලාවෙන් යට වී සදා අබිරහස් බවට පත්වන බොහොමයක් මනුෂ්‍ය ඝාතන පොලිස් නිලධාරීන්ගේ දක්ෂතාව නිසා අනාවරණය කරගත හැකි අවස්ථා එමටය.ඉකුත් වසරේ දෙසැම්බර් 14 වැනි දින රාජාංගනය උස්සාන යාය එක ප්‍රදේශයේ සිදුවූ මනුෂ්‍ය ඝාතනය ද එවැන්නකි. නාඳුනන තුවක්කුකරුවකු විසින් වෙඩි තබා මරා දැමුවේ එක්දරු පියෙකු වූ උපුල් තුෂාර නමැත්තෙකි. තිස්පස් හැවිරිදි උපුල් මැරුම් කෑවේ මිතුරකුගේ උපන්දින සාදයකට ගොස් සිටියදීය. වෙඩි තැබීම වෙද්දී වේලාව රාත්‍රී හතට පමණ ඇත. හතර වටින්ම ඇත්තේ ගන අඳුරය. සාදයට එක්වූ මිතුරන් මත්පැන් බොමින් සතුටින් ගතකළ මොහොතක්ය. වෙඩි ප්‍රහාරය එල්ල වීමත් සමඟ සාදය ද එතැනම නතර විය.සිද්ධිය සම්බන්ධයෙන් පොලීසිය පරීක්ෂණ ඇරැඹීය. ඒත් වෙඩි තැබු පුද්ගලයා ඇසින් දුටු කිසිවෙක් නොවූහ. තුවක්කුකරු හඳුනාගත්තේ නම් ඒ මියගිය උපුල් පමණක්ය. සමහරු හිතුවේ සාදයට පැමිණි කවුරුන් හෝ රතිඤ්ඤා පත්තු කරන බවකි. ඒත් ඊට විනාඩි ගණනකදී සිදු වූයේ නොසිතූ දෙයකි.“කවුද කෙනෙක් ආවා... අතේ තුවක්කුවක් තිබුණා... ජනක කියලා කතාකළා...”උපුල් තුෂාරපොලීසියට ලැබුණු එකම සාක්කිය මෙය විය.ජනක යනු පි‍්‍රයසාදය පැවැති නිවෙසේ හිමිකරුය. ජනක වෙනුවට ඉදිරියට ගියේ උපුල්ය. මදක් වෙරි මතින් සිටි උපුල් ඇයි මොකද... මොකටද ජනක... කියා තුවක්කුකරුගෙන් විමසුවේ කේන්තියෙන්ය. තුවක්කුකරුට උපුල් අවශ්‍යව සිටියේ නැත. අවශ්‍ය ජනකය. ඒත් ජනක මේ සියල්ල දුටුවේය. පැමිණ සිටින අය අත තුවක්කුවකි. ජනක නිහඬ විය. තුවක්කුකරු ඉදිරියට පැමිණ උපුල් තුෂාරට වෙඩි තබා පලා ගියේය.වෙඩි තැබීමත් සමඟ සාදයට පැමිණි අය හිස්ලුලූ අත දිව ගියහ. තුවක්කුකරු දුවන ජනක දුටුවේ ඔය අතරය. ජනක දිව යන දෙසට වෙඩි පත්තු විය. එතැන තිබු වතුර ඇළට පැන ජනක පණ බේරා ගත්තේය. වතුරට වෙඩි කිහිපයක් තැබු තුවක්කුකරු පැමිණි මෝටර් සයිකලයට නැගී පලා ගියේය.පොලීසිය සතුව තිබුණේ මේ තොරතුරු කිහිපය පමණකි. ඝාතකයා පැමිණ ඇත්තේ ජනක මරා දමන්න මිස උපුල් මරා දමන්නට නොවන බව දත් නිලධාරීහු ජනකගෙන් මේ සම්බන්ධයෙන් කරුණු කාරණා විමසූහ. තමා දන්න තරමින් තමා මරන්න තරම් සතුරෙකු නැති බව ජනක පොලීසියට කීවේය. දින දෙක තුන ගත විය.ඝාතකයා සතුව ටී පනස් හය ගිනි අවියක් ඇත. මෙහි භයානකත්වය දත් දිසා බාර ජ්‍යෙෂ්ඨ නියෝජ්‍ය පොලිස්පති ජගත් අබේසිරිගුණවර්ධන මහතා වහා කොට්ඨාසයේ උසස් නිලධාරීන් කැඳවා ඝාතකයාත් ගිනිඅවියත් අත්අඩංගුවට ගන්නා ලෙස උපදෙස් දුන්නේය. දක්ෂ කාර්යශූර නිලධාරියෙකු වූ ජ්‍යෙෂ්ඨ නියෝජ්‍ය පොලිස්පතිවරයා වසම බාර සහකාර පොලිස් අධිකාරී ධර්මසේන රත්නායක මහතාට මේ පිළිබඳ සියලු රාජකාරිමය වගකීම පවරා පරීක්ෂණ අරඹන ලෙස නියෝගයක් ද දුන්නේය. වරින්වර සහකාර පොලිස් අධිකාරිවරයා ගෙන්වා පරීක්ෂණවල ප්‍රගතිය ද සොයා බැලීය.ඝාතනය සම්බන්ධ සෙවීම සඳහා පොලිස් කණ්ඩායම් කිහිපයක් පත්කළ සහකාර පොලිස් අධිකාරිවරයා ඊට අමතර රහසිගත තොරතුරු පසුපස ද යමින් නිලධාරීන් උනන්දු කළේය. මෙසේ දින ගණනක් ගතවෙද්දී හිරගෙදර ඇතුළින් ලැබු තොරතුරක් මත තඹුත්තේගම අපරාධ විමර්ශන අංශය බාර ස්ථානාධිපතිවරයා පරීක්ෂණයක් ඇරැඹුව ද ඉන් ඵලක් නොවීය. ඝාතනයට සම්බන්ධ ගිනිඅවිය සඟවා ඇති තැන මෙන්ම වෙඩි තැබීම සිදු කළ තැනැත්තා ද තමා දන්නා බවට සිරකරුවෙකු විසින් ස්ථානාධිපතිවරයාට දෙනු ලැබු ඇමතුමක් පසුපස පැන්නුව ද එය සාර්ථකයක් ගෙන නොදුන්නේය. ඒත් පරීක්ෂණ නතර නොවීය. කුමක් හෝ හෝඩුවාවක් සොයමින් සිටි සහකාර පොලිස් අධිකාරිවරයාට විමර්ශන කටයුත්තක් බාරවෙන්නේ ඔය අතරය.නොච්චියාගම පදිංචි පුද්ගලයකු තමාට සිදුවන කරදරයක් ගැන කොළඹ පොලිස් මූලස්ථානයට දැනුම් දීමක් කරන්නේ ඔය අතරය. මූලස්ථානය ඒ පිළිබඳ පරීක්ෂණ බාර කරන්නේ සහකාර පොලිස් අධිකාරී රත්නායක මහතාටය. හේතුව පැමිණිලිකරු එම වසමේ පදිංචි වී සිටීමය. ඒ අනුව අදාළ පුද්ගලයා කැඳවූ ඒ. ඇස්. පී. මහතා ඔහුට සිදුවන හිරිහැර ගැන එකින් එක විමසා සිටියේය. එහිදී එක්තරා පුද්ගලයකු ගැන තොරතුරක් ලැබුණේය. ඒ සේනාධීරය.“මිනිහා දැන් ඉන්නෙත් වරෙන්තු පිට... සර්.”ඔහු සහකාර පොලිස් අධිකාරිවරයාට කීවේය. සියල්ල සාවධානව අසා සිටි සහකාර පොලිස් අධිකාරිවරයා හීන් සීරුවේ වරෙන්තු පිට සිටින සේනාධීර ගැන සෙව්වේය.“ මිනිහාට වරෙන්තු නිකුත් කරල තියෙන්නේ. එකක් තමයි ටී පනස්හයේ ගිනිඅවියක් ළඟ තබා ගැනීම... අනෙක මීගමු බන්ධනාගාර බස් එකට වෙඩි තැබීම ගැනත් මිනිහා රිමාන්ඩ් වෙලා තිබුණා... ඒ වෙඩි තියලා තියෙන්නෙත් ටී පනස් හයකින්. ඒ නිසා රාජාංගනයේ වෙඩි තැබීමටත් මිනිහාගේ සම්බන්ධයක් ඇති කියලා හිතලා අපි හීන්සීරුවේ මිනිහා ගැන සෙව්වා...”සහකාර පොලිස් අධිකාරිවරයා කීවේය. පොලීසිය කෙතරම් සූක්ෂම ලෙස ඔහු ගැන සොයන්නට පටන්ගත්ත ද සේනාධීරට මේ බව දැනගන්නට වැඩි වේලාවක් ගියේ නැත. ඒ සමඟම සේනාධීර අතුරුදහන් විය.තවත් සති දෙක තුනක් මෙසේ ගත විය. නිලධාරීහු පරීක්ෂණ අත් නොහළහ. සේනාධීර ද හොයාගන්නට නැත. ඒ අතරතුර කෙනෙක් නොච්චියාගම පොලීසියට පැමිණ ස්ථානාධිපතිවරයා හමු විය. ““සර් මම චන්දන. මම තමයි රාජාංගනය මර්ඩර් එක කළේ. ඒ නිසා මම බාරවෙන්නයි ආවේ.”ඔහු නිලධාරියාට කීවේය. පොලීසිය අන්දුන් කුන්දුන් විය. පොලීසිය චන්දන නමැත්තා වහා සහකාර පොලිස් අධිකාරිවරයා වෙත ඉදිරිපත් කරන්නට විය. ඒ ඇස් පී මහතා චන්දනගෙන් දීර්ඝ ලෙස ප්‍රශ්න කළේය. ඔහු වෙඩි තැබීම ගැන එකක් නෑර කීවේය. තමා බයිසිකලය පැදවූ බවත් තමාගේ මිතුරකු වෙඩි ප්‍රහාරය එල්ල කළ බවත් ඔහු කීවේය. ඔහු කියන කතාව අතරතුර සහකාර පොලිස් අධිකාරිවරයා ද නොයෙකුත් හරස් ප්‍රශ්න ඇසුවේය. තම මිතුරා ගුවන් හමුදාවෙන් පැන ආ අයෙකු බවත් ඔහු කීවේය.“එතකොට උඹලා වෙඩි තිබ්බයින් පස්සෙ මොකක්ද කළේ?”දිසා බාර ජ්‍යෙෂ්ඨ නියෝජ්‍ය පොලිස්පති ජගත් අබේසිරිගුණවර්ධනසහකාර පොලිස් අධිකාරී ධර්මසේන රත්නායක“අපි බයිසිකලේ නැගලා එහෙම්ම ආවා සර්.”“එතකොට උඹලා ජනක පස්සෙ ගියේ නැද්ද”එතැනදි චන්දන නිරුත්තර විය. තුවක්කුකරු ජනක පසුපස ගොස් එළව එළවා වෙඩි තැබු අයුරු ඒ ඇස් පී ගේ මතකයේ විය.“මේකා බොරු කියන්නේ... මූ නෙමේ නියම මිනිහා මේකව අරගෙන ගිහින් ප්‍රශ්න කරන්න”නොච්චියාගම පොලීසියේ අපරාධ විමර්ශන අංශය බාර ස්ථානාධිපතිවරයා සැකකරුගෙන් දීර්ඝ ලෙස ප්‍රශ්න කළේ ඉන් පසුවය. දිගින් දිගටම ප්‍රශ්න කිරීම් මත ඔහු ඇත්තම කීවේය.“මම ඔය කිසිම දෙයකට සම්බන්ධ නැහැ සර්. කොටින්ම කියනවානම් මම කාටවත් වෙඩි තිබ්බෙත් නැහැ සර්.” සැකකරු කියාගෙන ගියේය.“එහෙනම් ඇයි ඇවිත් බාර වුණේ”“සේනාධීර කිව්වා නිසයි සර්. මෙහෙම කළේ”“උඹ කොහොමද සේනාධීර හඳුනන්නේ.”“ඇතුළේදී සර්. අපි දෙන්නම මීගමු හිරගෙදර හිටියේ එකට”චන්දන ඉන්පසු කීවේ වෙනත් කතාවකි. චන්දන මීගමුව හිරගෙදරට ගියේ මිනුවන්ගොඩ සිදුකළ මනුෂ්‍ය ඝාතනයක් නිසාය. සේනාධීර ඇතුළට ගියේ මීගමුව බන්ධනාගාර බසයට කළ වෙඩි තැබීම හේතුකොට ගෙනය. දෙන්නා ඇතුළේදී හොඳ මිතුරෝ බවට පත්වූහ.කාලය මෙසේ ගෙවී ගියේය. චන්දනට පෙර සේනාධීරට ඇප ලැබුණේය. ඔහු සිය ගම වූ නොච්චියාගමට ආවේය. ඊට සති කිහිපයකට පසු චන්දනට ද ඇප ලැබිණි. ඒත් චන්දන ගමට යන්නට බිය විය. කවුරුන් හෝ තමා මරා දමනු ඇතැයි සිතු ඔහු එළියේ සිට මැරුම් කනවට වඩා ඇතුළට වී සිටීම ගුණදායක යැයි සිතුවේය.චන්දනට සිය පැරැණි මිතුරා මතකයට ආවේ ඔය අතරය. ඔහු සේනාධීර සොයා නොච්චියාගමට ආවේය.“මට ගමට යන්න බයයි. උඹ මට උදව්වක් කරපන්. උඹ දන්න පොලීසියේ මහත්තයෙක් ඉන්නවානම් කියලා මාව මේ පැත්තේ පොලීසියට බාර කරපන්”ඒ වන විට රාජාංගනයේ වෙඩි තැබීම සම්බන්ධයෙන් පොලීසිය සේනාධීර පසුපස පන්නමින් සිටියේය. සේනාධීරට කදිම උපායක් ආවේ එවිටය.“හරි. මම උඹට උදව් කරන්නම්. හැබැයි උඹ මටත් උදව්වක් කරන්න ඕන.”“මොකක්ද”“මේ පැත්තේ වුණු මර්ඩර් එකකට පොලීසියෙන් මාව හොයනවා. උඹ ඒක බාරගනින්... මම සෙට් කරලා දෙන්නම්”චන්දන සිය මිතුරා වූ සේනාධීරගේ කීමට එකඟ විය. ඔහුට අවශ්‍ය තව ටික කලක් ඇතුළට වී සිටීමටය. චන්දන පොලීසියට බාර වන්නේ ඒ අනුවය. පොලීසිය චන්දන කී කතාව සටහන් කරගත්තේය. ඔහුව අධිකරණයට ඉදිරිපත් කොට රිමාන්ඩ් ගත කළේය. ඉන් පසුව පොලීසිය කළේ සැඟව සිටි සේනාධීර සෙවීමය. වැඩි කලක් ගියේ නැත. සේනාධීර ද පොලීසියට කොටු විය.සේනාධීර අත්අඩංගුවට ගනිද්දී පොලීසිය උපුල් තුෂාරගේ ඝාතනය සම්බන්ධයෙන් බොහෝ දේ දැනගෙන සිටියේය. එහෙත් පොලීසිය සේනාධීරගෙන් ද දීර්ඝ ලෙස ප්‍රශ්න කරන්නට විය.“ජනක මගේ එයාෆෝස් එකේ යාළුවගේ නංගිගේ අතින් ඇදලා බලහත්කාරයෙන් ත්‍රීවිලර් එකට දාගන්න හදලා තිබුණා. මට ඒ යාළුවා ඇවිත් හඬ හඬා කිව්වා. ජනකට මොනවාහරි කරන්න ඕනැ කියලා. ඒ නිසා තමයි අපි දෙන්නා එදා ගිහින් වෙඩි තිබ්බේ. මම තමයි සයිකලේ පැද්දේ. එයාෆෝස් යාළුවා තමයි වෙඩි තිබ්බේ.පොලීසිය ඔහු කියන දේත් සටහන් කරගත්ත ද තරුණියකගේ අතින් ඇදීම නිසා මෙලෙස සංවිධානාත්මකව ගොස් වෙඩි තැබීම ගැන සැකයක් පොලීසියට ඇතිවී තිබිණ.කෙසේ වෙතත් ඔහුගෙන් දීර්ඝ ලෙස ප්‍රශ්න කිරීමෙන් පසු ඝාතනයට උපයෝගී කරගත් ටී පනස්හය තුවක්කුවත් ජීව උණ්ඩ 22 සහිත මැගසිනයත් නොච්චියාගම දුනුපොත ප්‍රදේශයේ වෙල් යායක වළ දමා තිබියදී සොයා ගත හැකි විය. මෝටර් සයිකලය හා හෙල්මට් දෙක ද පොලීසිය සොයා ගත්තේය.සේනාධීර කොටුවී සති දෙක තුනක් යද්දී පොලීසිය නොච්චියාගම නගරය තුළදීම සැකකාර ගුවන් භටයා ද අල්ලා ගත්තේය. ජනකට වෙඩි තැබුවේ මන්දැයි පොලීසිය ඔහුගෙන් ප්‍රශ්න කරන්නට විය. ඔහු කීවේ තවත් කතාවකි.“සංගීත සංදර්ශනයකදී පොඩි ආරවුලක් ඇතිවුණා. ඒක කළේ ජනක. ඒ නිසයි වෙඩි තියන්න ගියේ...”පොලීසිය ඔහුගේ කතාව විශ්වාස කළේ නැත. ඒ අනුව යළි දීර්ඝ ලෙස ප්‍රශ්න කරන්නට විය. ඒ ප්‍රශ්න කිරීමේ දී ඕනෑම ජගතෙකුට තවදුරටත් බොරු කියා සිටින්නට නොහැකිය. ඔහු ඇත්තම කීවේය.“අපි ජනක මරලා ඉවරවෙලා... තව දෙතුන් දෙනෙකුට කතා කරලා අපි තමයි ජනක මැරුවේ. අපිට සල්ලි දීපන්... නැත්නම් උඹටත් ඒකමයි කරන්නේ කියලා කප්පම් ගන්නයි ලෑස්ති වුණේ සර්.”“මොනවා.”“ඔව් සර්... අපිට සල්ලි හොයාගන්න ක්‍රමයක් නැති නිසයි එහෙම කරන්න හැදුවේ. ඔහු පසුව එසේ කප්පම් ගැනීමට සූදානමින් සිටි ප්‍රදේශයේ දේශපාලඥයකු හා ධනවත් ව්‍යාපාරිකයන් කිහිප දෙනෙකුගේ නම් ගම් ද හෙළි කළේය.පරීක්ෂණ නිම වෙද්දී උපුල් තුෂාරගේ මැරුම් කා ඇත්තේ නිරපරාදේ බව ද හෙළි විය. ජනකගේ ජීවිතය බේරුණේය. තවත් මනුෂ්‍ය ඝාතන කිහිපයක් සිදුවන්නට කලින් මෙහි සුලමුල සොයාගෙන සැකකරුවන් සියල්ල අත්අඩංගුවට ගැනීමට පොලීසිය ලැබූ ජයග්‍රහණයක් විය..දිසා බාර ජ්‍යෙෂ්ඨ නියෝජ්‍ය පොලිස්පතිවරයාගේ සාර්ථක උපදෙස් අනුගමනය කිරීමත් සහකාර පොලිස් අධිකාරී ධර්මසේන රත්නායක මහතාගේ දක්ෂ මඟ පෙන්වීමත් නිසා නොච්චියාගම පොලීසියේ අපරාධ විමර්ශන අංශයට මීට සෘජුව දායක වී සැකකරුවන් සියල්ල කොටුකර ගැනීමට හැකි විය.උතුරුමැද දිසා බාර ජ්‍යෙෂ්ඨ නියෝජ්‍ය පොලිස්පති ජගත් අබේසිරිගුණවර්ධන මහතාගේ පූර්ණ අධීක්ෂණය මත අනුරාධපුර කොට්ඨාස බාර පොලිස් අධිකාරී මහේෂ් සේනාරත්න, තඹුත්තේගම සහකාර පොලිස් අධිකාරී ධර්මසේන රත්නායක යන මහත්වරුන්ගේ උපදෙස් මත නොච්චියාගම පොලිස් ස්ථානාධිපති උපාලි තලගල, අපරාධ විමර්ශන අංශයේ ස්ථානාධිපති උප පරීක්ෂක වී. කේ. උභයනන්ද, සැරයන් චන්ද්‍රසේන (29791), කොස්තාපල්වරුන් වූ පතිරාජ (47014), හේරත් (33555), සරත් (47934), තිලක් (47924), දයානන්ද (39646) හා කුඹුරාවෙල (35096) යන නිලධාරීහු පරීක්ෂණවලට එක්ව සිටියා. තඹුත්තේගම, මූලස්ථාන පොලිස් පරීක්ෂක උපුල් සෙනෙවිරත්න අපරාධ විමර්ශන අංශය භාර ස්ථානාධිපති පොලිස් පරීක්ෂක ලක්ෂ්මන් ඇතුළු කණ්ඩායමක් ද පරීක්ෂණවලට සහාය දුන්හ.පොලිස් පරීක්ෂණ ඇසුරෙන් ලිපිය සකස් විය. සැකකරුවන්ගේ පුද්ගල නාම මනඞකල්පිත ඒවාය.කීර්ති මෙන්ඩිස්පිංතූර - චමින්ද නිරෝෂණකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>10</day>
    </date>
    <link>http://www.silumina.lk/2013/02/10/_art.asp?fn=af1302108</link>
    <topic>“වැරැදිකාරයන් අල්ලල කූඩුවට දැම්ම පමණින් අපරාධ වළක්වන්න බෑ”</topic>
    <author>සටහන සහ ඡායාරූපයටිරෝනි වෑවලගේ</author>
    <content>ගල්කිස්ස කොට්ඨාසය බාර පොලිස් අධිකාරී රවීන්ද්‍ර කරවිටඒ 1996 වසරේ සිංහල අවුරුද්දයි. නැකත් උදාවට රටේ අන් සෑම ප්‍රදේශයක මෙන්ම බදුල්ල ද රතිඤ්ඤා හඬින් ගිගුම් දුන්නේ ය. බැලූ බැල්මට සියල්ල සාමාන්‍ය විය. නිසල විය. එහෙත් නිසල දිය ගැඹුරු බව රවීන්ද්‍ර අත්දැකීමෙන් ම දැන සිටියේ ය. මිනිස් සමාජයේ නීතිය හා සාමය රැකීම රාජකාරිය ලෙසින් කරන පොලිස් නිලධාරීන්ට නිශ්චලත්වයට වඩා කුණාටු හොඳින් හුරු ය.අවුරුදු උදාවේ උණුසුම මැකී යාමටත් පෙර බදුල්ල මූලස්ථාන පොලිස් පරීක්ෂක රවීන්ද්‍ර කරවිට වෙත පැමිණිල්ලක් ලැබුණි. ඉන් කියවුණේ නගරාසන්නයේ ඉන්ධන පිරවුම්හලක කළමනාකාරවරයා සහ ඔහුගේ ඥාති පුත්‍රයා ආගිය අතක් නොමැති බවයි. කළමනාකාරවරයා අවුරුදු දිනයේ ද ඉන්ධන පිරවුම්හලේ සේවයට ගොස් තිබිණි. ඥාති පුත්‍රයා එහි ගොස් තිබුණේ කළමනාකාරවරයා නිවෙසට කැටුව ඒමට ය.රවීන්ද්‍ර පරීක්ෂණ ඇරැඹුවේ ය. දිනක්, දෙකක් ගත විය. හෝඩුවාවක් හමු වූයේ නැත. මේ අතුරුදන් වීම ප්‍රදේශයේ ජනතාව අතර නොසන්සුන් බවක් වර්ධනය වීමට තුඩු දී තිබිණි. ඉන්ධන පිරවුම්හලේ සේවකයන් විරෝධතාවක් පැවැත්වූයේ තම කළමනාකාරවරයා අතුරුදන් වීමට හේතුව සොයා දෙන ලෙස බල කරමිනි. කළමනාකාරවරයාත් සමඟ අතුරුදන් වූ රුපියල් ලක්ෂ පහක මුදල ඉන්ධන පිරවුම් හලේ දෛනික ආදායම විය. සේවකයන් බොහෝ නොසන්සුන්ය.ප්‍රදේශවාසීන් නොසන්සුන් ය. එහෙත් රවීන්ද්‍ර සන්සුන් ය. කිනම් අපරාධයක් වුවද, කොතරම් ගැටලු සහගතව ගැට ගැහී පැටලී තිබුණ ද කෙළවර දක්වා පාදා ගත හැකි පොටක් කොයි මොහොතක හෝ හමුවන බව ඔහු දැන සිටියේ ය. විරෝධතාවේ නියැළී සිටි ඉන්ධන පිරවුම් හලේ සේවකයන්ට තේ පැනින් සංග්‍රහ කරන එම ඉන්ධන පිරවුම් හලේම කළමනාකරු වශයෙන් මීට පෙර අවස්ථාවකදී සේවය කළ පුද්ගලයා වෙතට ඔහුගේ අවධානය යොමු විය. හැසිරීම සැක සහිත ය. එහෙත් තහවුරු කර ගැනීමට සාක්ෂි තිබිය යුතු ය. ඔත්තුකරුවන්, සාක්ෂිකරුවන් උපයා ගැනීමට රවීන්ද්‍ර සතු වූ මනා හැකියාවක් ද විය. එම හැකියාව අවසන් තුරුම්පුව ලෙසින් තබා ගත් ඔහු ඉන්ධන පිරවුම් හලේ සේවකයන් දිනා ගැනීමට තම පොලිස් නිලධාරීන් යෙදවූයේ ය. දිනෙන් දින ගෙවී ගිය ද සෙමෙන් ලැබුණු ප්‍රතිඵල සාර්ථක විය. පොලීසිය විසින් ගොඩනඟන ලද විශ්වාසය මත ඉන්ධන පිරවුම් හලේ සේවකයන් ඇසින් දුටු සාක්ෂි දුන්නේ ය.අවුරුදු දිනයේ ලත් ආදායම වන රුපියල් ලක්ෂ පහ ද රැගෙන ඉන්ධන පිරවුම් හලේ කළමනාකාරවරයා නිවසට යාමට පිටත් වූයේ ඥාති පුත්‍රයා ද සමඟිනි. ඔහු යන මග අසල වූ නිවසක පදිංචිව සිටි හිටපු කළමනාකාරවරයා ඔහුට කතා කළේ අවුරුදු සතුට වෙනුවෙන් සංග්‍රහයක් භුක්ති විඳීමට ය. එහෙත් අවසාන ප්‍රතිඵලය වූයේ හිටපු කළමනාකාරවරයාගේ යකඩ පොලු පහරට ගොදුරු වූ ඉන්ධන පිරවුම්හල් කළමනාකරු සහ ඔහුගේ ඥාති පුත්‍රයා මරු වැලඳ ගැනීම ය.ලක්ෂ පහ මිනීමරුවා අතට පත් විය. මළ සිරුරු දෙක රාත්‍රියේම ගෙන ගොස් අත ඇරුණේ ඇල්ල වැල්ලවාය මාර්ගයේ අඩි හැත්තෑවක් පමණ ගැඹුරු ප්‍රපාතයකට ය. එසේ වුවද උදා වන රාත්‍රියේ අඳුර මැද පිරවුම් හලේ එක් සේවකයකු සිද්ධිය දැක ඇත. රවීන්ද්‍ර කරවිට ගේ දක්ෂතාවය මත ඔහුගේ විශ්වාසය දිනා නොගන්නට මේ මරණ කිසිදා හෙළි නොවනු ඇත. ඒ මරණ බිය හේතුවෙන් මේ සාක්ෂිකාරයා තමා දුටු දේ කිසිවකුට නොකියන්නට ඔහු දැඩි සේ තීරණය කර තිබූ බැවිනි.එහෙත් එවැනි තීරණ පවා වෙනස් කරවීමේ හැකියාවක් මේ දක්ෂ පොලිස් නිලධාරියා සතු විය. වැරැදිකරුවන් ග්‍රහණයට ගැනීම මෙන්ම මිනිසුන්ගේ විශ්වාසය දිනා ගැනීම ද නීතියට ගරු කරන, නීතිය රකින, නීතියෙන්ම රැකෙන රවීන්ද්‍රගේ දෛනික රාජකාරියේ සුලබ සිදුවීම් වන්නේ ය. මිනීමරුවො දඬුවම් ලදහ. රවීන්ද්‍ර කරවිට නම් වන පොලිස් නිලධාරියා තම වෘත්තිය ජීවිතයේ තවත් එක් සිදුවීමක් එලෙසින් අවසන් කළේ ය.“පොලිස් නිලධාරියකුගේ ජීවිතයේ මෙවැනි අත්දැකීම් හරිම සාමාන්‍යයි. ඒත් සැමට සාධාරණ සේවයක් සලසන්න පොලිස් නිලධාරියා මැදිහත් වෙන්න අවශ්‍යයි. කටුක වුණත් වෘත්තියට අදාළ සිදුවීම් බැහැර කරන්න බැහැ. ඔහු නීතිය හා සාමය රකිනතුරු මහජනතාව බලාගෙන ඉන්නවා. සිද්ධියක් වුණාම මිනිස්සු ඉන්නේ පොලීසිය එනකල්නේ. පොලිස් නිලධාරියා තමන්ගේ වගකීම හරියට ඉටු කළ යුතුමයි. පොලීසියට බැඳෙන ඕනැම කෙනෙක්ගේ සාර්ථකත්වයට බලපාන්නේ මේ කාරණය තමයි.”ඔහු සරල වචන මඟින් තම නිහතමානීත්වය විදහා පෙන්වයි. පොලිස් සේවය රවීන්ද්‍රට පවුලේ උරුමයක් වැනිය. ‘මගේ තාත්තත් පොලිස් කාරයෙක්’ තම පවුල හා පොලීසිය අතර ඇති සබැඳියාව සිහිපත් කරමින් ඔහු පවසයි. ආරූඪ කරගත් නම්බු නාම ඒ සරල වචන අතරේ නැත. ‘යථාර්ථයත් එක්ක ජීවත් වෙන්න ඕනෙ. අපි කවදා හරි මේ සේරම තියලා ගෙදර යන්න ඕනේ. බොරුවට නම්බු ගන්න හදන්න ඕනේ නෑ වෘත්තියට නිගාවක් දෙන්නෙ නැතුව ජීවත් වෙනවානම් එච්චරයි.’ ඔහු යළිත් පවසන්නේය. සැබවින්ම පරිණත බව යනු මෙය ම නොවන්නේ ද? වසර තිස් හතරක සේවා කාලය තුළ ලැබු අත්දැකීම් හේතුවෙන් තමා ලැබු පරිණත භාවය උපාධි දෙක තුනකට වඩා ඇගැයිය යුතු බවට ඔහු නිහඬ උදාහරණ සපයන්නේ ය.“උපන් ගම විදිහට සලකන්න වෙන්නෙ අනුරාධපුරය. මොකද මම ඉපදෙනකොට අපේ අම්මලා පදිංචි වෙලා ඉඳලා තියෙන්නෙ අනුරාධපුරයේ. පොලීසියේ රස්සාව නිසා තාත්තට රට පුරා යන්න සිද්ධ වුණා. නුවර ස්ථිර පදිංචියට එනකල් අපිත් තාත්තා එක්ක තැනින් තැනට ගියා. මට අයියලා දෙන්නයි. අක්කලා තුන් දෙනයි. නුවර පදිංචියත් එක්ක මම ශාන්ත සිල්වෙස්ටර් විද්‍යාලයට ඇතුළත් වුණා. උසස් පෙළ කළේ කලා විෂයන් ගෙන්. පස්සේ මම හෝටල් පාසලට සම්බන්ධ වුණා. මේ වෙනකොට මගේ අයියත් පොලීසියේ’ මමත් එක පාරක් පොලිස් සේවයට අයදුම් කළා. ඒත් තේරුණේ නැහැ. 1979 අවුරුද්දේ දවසක අම්මා මට පත්තර කොළයක් කපලා එව්වා. ඒකේ තිබුණේ පොලිස් සේවයට බඳවා ගන්න තිබුණ දැන්වීම. මම අයදුම් කළා. ඒ සැරේ මාව තේරුණා.”ඒ අන්දමින් කරවිට පරපුරේ තවත් සාමාජිකයෙක් ශ්‍රී ලංකා පොලීසියට එක් වන්නේ ය. කළුතර පොලිස් අභ්‍යාස විද්‍යාලයෙන් පුහුණුව නිම කොට උප පොලිස් පරීක්ෂකවරයකු ලෙසින් රවීන්ද්‍ර රාජකාරි අරඹන්නේ ය. එතැන් සිට මේ රටේ ප්‍රධාන උප ප්‍රධාන නගර රැසකම ජීවත්වන ජනතාව රවීන්ද්‍ර කරවිට පොලිස් නිලධාරියාගේ සේවය ලබන්නේ ය.“මුලින්ම සේවය කළේ මාතර. ඊළඟට අවට නගර කීපයකම පොලිස් ස්ථානවලට මාරුවීම් ලැබුණා. දෙනියාය, අකුරැස්ස වගේ. 1984 දී ඌරුබොක්ක ප්‍රදේශයේ අලුත් පොලිස් ස්ථානයක් ස්ථාපිත කළා. ඒකේ ස්ථානාධිපති වුණේ මම. 1988 ප්‍රචණ්ඩ ක්‍රියා ආරම්භ වෙනකොට මම මාවරල ප්‍රදේශයේ පොලිස් ස්ථානාධිපති. ඒත් ටික කාලෙකින්ම නුවරඑළියේ උඩුපුස්සැල්ලාවට මාරු වුණා. වතු කම්කරු ජනතාව මේ ප්‍රචණ්ඩ ක්‍රියාවලට සහභාගි වුණේ ඉතාම අඩුවෙන්. ඒත් යම් යම් සිදුවීම්වලට මුහුණ දෙන්න මට සිදු නොවුණාම නොවෙයි. අනූව දශකයේ වැඩි කාලයක් ගත වුණේ නුවරඑළිය, මොනරාගල, බදුල්ල වගේ ප්‍රදේශවල. 96 දී වව්නියාවෙත් සේවය කළා. රාජකාරී ජීවිතයේ දී ප්‍රථම වරට කොළඹ නගරයේ සේවය කරන්න ලැබුණේ 1998 දී. ඒ ග්‍රෑන්ඩ්පාස් පොලිස් ස්ථානයේ ස්ථානාධිපති වශයෙන්. අවුරුදු හතරක් එක දිගට ග්‍රෑන්ඩ්පාස් ප්‍රදේශය බලා ගත්තා. සහකාර පොලිස් අධිකාරී වුණාට පස්සෙ කොළඹ අපරාධ කොට්ඨාසයට ගියා අධ්‍යක්ෂ වශයෙන්. එතන සේවය කළ කාලය තුළ ලබපු අත්දැකීම් ඉතාම විශාලයි. කොළඹ දකුණ බාර පොලිස් අධිකාරිවරයා වශයෙන් පත්වීම් ලැබුවේ 2010 දී. 2011 ඉඳන් ගල්කිස්ස කොට්ඨාසය බාරව ක්‍රියා කරනවා.”මේ සේවා ස්ථාන අතරට තවත් නම් කිහිපයක්ම එක් විය යුතු බව රවීන්ද්‍ර සිහිපත් කරන්නේ ය. වසර තිස් හතරක් යනු සුළු කාලයක් නොවේ. වරක් ඔහු සංවිධානාත්මක අපරාධ අංශයේ අධ්‍යක්ෂ ලෙසින් ද සේවය කර ඇත්තේ ය.අපරාධ පරීක්ෂණ විෂයෙහි රවීන්ද්‍ර කරවිට සතුව ඇත්තේ සුවිශේෂී පරිණත බවකි. දක්ෂකමකි. නිරතුරුව ප්‍රචණ්ඩ ක්‍රියා, කෲර මනුෂ්‍ය ඝාතන සිදුවන කොළඹ දකුණ ප්‍රදේශය බාර පොලිස් අධිකාරිවරයා වශයෙන් වසර කීපයක් තිස්සේම සාර්ථක සේවයක් ලබා දීමට ඔහුට හැකියාව ඇත්තේ ද එබැවිනි. අපරාධ සහ අපරාධකරුවන් දෙස මධ්‍යස්ථ ලෙස බැලීමටත් නිවැරැදිකරුවා සහ වරදකරුවා ඉතා ඉක්මනින් හඳුනා ගැනීමටත් හැකි තරමේ අත්දැකීම් මඟින් පරිණත වූ දැනුමක් රවීන්ද්‍ර සතුය. පෙර සේම ඔහු ඒ සම්බන්ධයෙන් ලබා දෙන්නේ සරල පිළිතුරකි.“අපරාධ වාර්තා වූ සැණින් ඒ සම්බන්ධයෙන් කටයුතු කරනවා. අපරාධ විසඳනවා. ඒත් මම හැම තිස්සෙම කියන්නේ කළ යුත්තේ අපරාධ වැළැක්වීම කියලයි. බොහෝ අපරාධ පහසුවෙන්ම විසඳන්න පුළුවන්.ඔහු තම සාර්ථකත්වයේ රහස්වලින් ටිකක් අප පාඨකයන් වෙනුවෙන් පවසන්නේ ය. මේ වන විට ද ඔහු යටතේ පරීක්ෂණ පැවැත්වෙමින් පවත්නා අපරාධ බොහෝ ය. ඒ අතරින් ඇතැම් සිදුවීම් රටම කම්පාවට පත් කළ ඒවා ය. අගතියට පත් වූ මිනිසුන් පමණක් නොව ඇසූ දුටුවන් පවා යුක්තිය ඉල්ලා හඬ නැඟු සිදුවීම් ය. එහෙත් රවීන්ද්‍ර රාජකාරියේ දී හැඟීම්බර නොවන්නේ ය. රාජකාරිය නම් රාජකාරියම වන්නේ ය. එය හැඟීම් මත පදනම් නොවන්නේ ය.“අපරාධ පරීක්ෂණයේදී මම බොහෝ දේ ඉගෙන ගත්තේ අනුර සේනානායක මහත්මයාගෙන්. සරත් ලූගොඩ මහත්මයාගෙන් මම ලබපු අත්දැකීම් ප්‍රමාණයත් විශාලයි. සැකකරුවන්ගෙන් ප්‍රශ්න කරන අන්දම, ඇත්ත සොයා ගන්නා අන්දම සම්බන්ධයෙන් මම අත්දැකීම් ලැබුවේ, ගුරු හරුකම් ලැබුවේ අනුර සේනානායක මහත්මයාගෙන්. එතුමාගේ එක් විශේෂ සංකල්පයක් තමයි සැකකරුවන්ට මානුෂිකව සැලකීම. විශේෂයෙන්ම එතුමා ත්‍රස්තවාදය පැවැති යුගයේ දී ත්‍රස්තවාදී සැකකරුවන්ට හොඳින් සලකලා ඔවුන්ව දිනා ගන්න කටයුතු කළා. මට මතකයි ඒ දවස්වල දිගින් දිගටම කොළඹ නගරයේ බෝම්බ පිපිරුණා. දෙහිවල දී දුම්රියක බෝම්බයක් පිපිරුණා. අපි ඒ බෝම්බ සිද්ධියට වගකිවයුතු ත්‍රස්තවාදියා අල්ලා ගත්තා. ඔහු කිව්වා දෙහිවල ප්‍රදේශයේ තවත් බෝම්බ කීපයක් සඟවලා තියෙනවා කියලා. මම ත්‍රස්තවාදියාවත් අරගෙන තවත් නිලධාරීන් කීප දෙනකුත් එක්ක දෙහිවලට ගිහින් සඟවලා තිබ්බ බෝම්බ සොයා ගත්තා. ඒත් එක්කම මම මගේ ප්‍රධානියා වූ අනුර සේනානායක මහත්මයාට දුරකථන ඇමතුමක් දීලා කිව්වා බෝම්බ හොයා ගත්තා කියලා. ඊට පස්සේ අපි ආපහු එන්න ලැහැස්ති වුණා. එතකොටම අනුර සේනානායක මහත්මයා මට කතා කළා. ‘රවීන්ද්‍ර කරදරයක් නෑ නේද’ කියලා ඇහුවා. මම කිව්වා ‘නෑ සර් අපි මේ එන්නයි හදන්නේ’ කියලා. පස්සෙයි මම දැනගත්තේ ඒ වෙලාවෙම දෙහිවල තවත් බෝම්බයක් පුපුරලා තියනවා. මගේ ජ්‍යෙෂ්ඨ නිලධාරියා මා ගැන බයවෙලා තියෙනවා. ඒකයි හොයලා බැලුවේ.”ඔහු පවසන්නේ තමා ජ්‍යෙෂ්ඨ නිලධාරීන්ගේ එවන් සැලකිල්ලට භාජනය වූවා සේම තමා ද තම කනිෂ්ඨ නිලධාරීන් ගැන උපරීම සැලකිල්ල යොමු කරන බවයි.“මම මඩකලපුව පොලිස් ස්ථානයට මාරුවෙලා ගිහින් දවස් හතරකින් පුදුර් ලංකා බැංකු ශාඛාව කොල්ල කෑවා. මම සිද්ධිය වාර්තා වුණු මොහොතේ ඉඳන් පරීක්ෂණ ආරම්භ කර දවස් හතරකින් සියලු තොරතුරු අනාවරණය කර ගත්තා. පස් දෙනෙක් අත්අඩංගුවට ගත්තා.”ජයග්‍රහණවල අඩුවක් නම් රවීන්ද්‍රට ඇත්තේම නැත. අපරාධකරුවන්ට ඔහුගෙන් බේරීම අපරාධය සිදු කරනවාට වඩා බෙහෙවින්ම අසීරුය. වඩා වැදගත් වන්නේ ඔහු අපරාධකරුවන් දෙස බලනා සංවේදී දුෂ්ටිකෝණයයි.“අපරාධකරුවෙකු වෙන්න මූලික හේතුවක් වෙන්නේ දරිද්‍රතාව. මත්පැන්, මත්ද්‍රව්‍යවලට ඇබ්බැහි වුණාමත් අන්තිමට නතර වෙන්නේ හොරෙක්, අපරාධකාරයෙක් වෙලා. සමහර මිනිස්සු තමන්ට නැති වීරත්වයක් මවා ගන්නවා. වටේ ඉන්න මිනිස්සුත් වක්‍රාකාරයෙන් එවැනි චරිත පෝෂණය කරනවා. එවැනි මිනිස්සුන්ගෙන් තමයි පාතාලය හැදෙන්නේ. මේ සියලු චරිත අවසාන වෙන්නේ ඛේදවාචකයන් ගෙන්. දරිද්‍රතාවය, මත්ද්‍රව්‍ය ඇබ්බැහිය නිසා අපරාධකාරයෝ වෙන පුද්ගලයෝ අල්ලලා කූඩුවට දැම්මට අපරාධ වළක්වන්න බැහැ. බොහෝ දෙනෙක් නැවතත් හිටපු තැනටම යනවා. මේ මිනිසුන් විධිමත් ක්‍රමවේදයක් යටතේ මහා පරිමාණයෙන් පුනරුත්ථාපනය කළ යුතුයි.”කොතරම් බැරෑරුම් ලෙස අදහස් දැක්වුවද සරල බව ඔහු වෙතින් ඉවත් වන්නේ නැත. කතාබහ නැවතිල්ලේය. හදිසියක් නැත. ඉවසීම ජීවිතයෙන් පුරුදු පුහුණු කර ඇත්තා සේය. එපමණක් ද නොව ඔහු සතුව මනා සංගීත රසඥතාවයක් ද පවතින්නේය. “පොලිස් නිලධාරීන් විදිහට අපි ළඟට එන මිනිසුන්ට හොඳට සවන් දෙන්න ඕනේ. බොහෝ ප්‍රශ්න පැවසීම තුළින්ම මිනිසුන්ගේ හිත් නිදහස් වෙනවා. ඒ නිසා පොලිස් නිලධාරියෙකුට පුළුවන් ඇතැම් ප්‍රශ්න ප්‍රාථමික මට්ටමේදීම විසඳා දෙන්න. අද මිනිසුන් දැනුවත්. ඒ නිසා පොලිස් නිලධාරීන් වඩාත් දැනුවත් විය යුතුයි. ගතානුගතික පොලිස් සේවයෙන් අපි මිදෙන්න ඕනේ. දැන් මිනිස්සු ගරු කරන්නේ නිල ඇඳුමේ තරුවලට නෙමෙයි. වැදගත් විදිහට සලසන සේවයට. වැදගත් විදිහට සේවය සලසන නිලධාරීන්ට. පොලීසියේ සේවය අමාරුයි. ඒත් ඒ අමාරු වෘත්තිය තෘප්තිමත් රැකියාවක් බවට පත් කර ගන්නත් දක්ෂ, නීති ගරුක පොලිස් නිලධාරියාට හොඳටම ඉඩකඩ තියනවා.” ඔහු පොලිස් සේවය ගැන එලෙසින් තම අදහස් පවසන්නේය. ඒ අදහස් මහා දර්ශනයක, මතවාදයක ඉඟි අප වෙත සපයන්නේ නොවේ ද?සටහන සහ ඡායාරූපයටිරෝනි වෑවලගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>10</day>
    </date>
    <link>http://www.silumina.lk/2013/02/10/_art.asp?fn=af1302109</link>
    <topic> පුංචි සකුණි දැන් සුවෙන්</topic>
    <author>සුනිල් දයා අල්විස්ඡායාරූප විමල් කරුණාතිලක</author>
    <content>සකුණි සංකල්පනී ට වයස දැන් අවුරුදු පහමාරකට වැඩියි. සකුණි ඉපදුනේ 2007 මැයි මාසයේ 9 වැනිදාය.අඩු උපත් දරුවෙකු ලෙස හෝමාගම රෝහලේදී උපත ලැබූ සකුණි ඊට පසු හෝමාගම රෝහලෙන් කොළඹ රිජ්වේ ආර්ය ළමා රෝහලට මාරු කර එවන ලද්දේ විවිධ රෝග සංකූලතා නිසාය.රිජ්වේ ළමා රෝහලේදී විශේෂඥ වෛද්‍යවරු මේ බබා හොඳින් පරීක්ෂා කර බැලූවිට බබාගේ ප්‍රධාන රෝගාබාධයන් හඳුනා ගත්තා.මේ බබාට තිබුණ ප්‍රධානතම රෝගාබාධය ලෙස වෛද්‍යවරු හඳුනා ගත්තේ ඇගේ හුස්ම ගන්න ශ්වසන මාර්ගයත් ආහාර ගන්නා ආහාර මාර්ගයත් දෙකක් ලෙස වෙන වෙනම පිහිටා තිබීම වෙනුවට එකක් ලෙස පිහිටා තිබීමයි.මෙවැනි තත්ත්වයක් දරුවන් විසිදහසකගෙන් එක් අයෙකුට පැවතිය හැකි බවයි වෛද්‍ය මතය වන්නේ. කෙසේ නමුත් මේ අසාමාන්‍ය පිහිටීම නිසා සකුණිට සිදු වුණේ විවිධ සංකූලතා සමඟ විටින්විට අසනීප වීම නිසා වැඩිපුරම රෝහල්ගතව සිටින්නටය.සකුණි ඉපදුණ දවසේ ඉඳලම අවුරුදු පහමාරක් වෙනතුරුත් මේ නිසා ඇගේ කටින් බත් හෝ වෙනත් කෑමක් බීමක් ගන්න පුළුවන් කමක් ලැබුණේත් නැහැ. හැබැයි සකුණිට අපි සියලු දෙනාටම වගේ අද වන විට සාමාන්‍ය විදියට හුස්ම ගන්නත් කටින් කන බොන දෙයක් ගන්නත් ළමා රෝහලේ උගුර කන නාසය පිළිබඳ විශේෂඥ වෛද්‍ය සමන් යසවර්ධන මහතා ප්‍රමුඛ වෛද්‍යවරු සකුණි ප්‍රතිකාර ලැබූ 12 වාට්ටුවේ හෙදි සොහොයුරිය සහ අනිකුත් හෙද කාර්ය මණ්ඩලය ද කැපවිමෙන් සිදු කළ සාමූහික ක්‍රියා මාර්ගයක ප්‍රතිඵලයක් වශයෙන් පුළුවන්කම ලැබී තිබේ.අද අවුරුදු පහමාරක් ඉක්මවන සකුණි ළමා රෝහලට අඩු උපත් දරුවෙකු ලෙස ඉපදී දිනකට පසු රැගෙන ඒමෙන් පසුව එදා සිට මේ දක්වා අවුරුදු පහමාරක පමණ කාලයක් සිදු කළ වෛද්‍ය ප්‍රතිකර්ම අවසානයේ සකුණිගේ එකට බද්ධ වී තිබුණ හුස්ම ගන්නා ශ්වසන මාර්ගයේ නාළය හා ආහාර ගන්නා ආහාර මාර්ගයේ නාළය වෙන වෙනම පිහිටන ආකාරයට යළි සකස් කළ විස්මිත සැත්කම ගැන ද විශේෂඥ වෛද්‍ය සමන් යසවර්ධන මහතා කරුණු විස්තර කළේය.සකුණි දැන් සනීපවෙලා ගෙදර ගිහිල්ලා. ප්‍රධාන සැත්කම සිදු කළාට උදරයේ බටය අපි ඉවත්කර දැමුවත් උගුරේ තිබෙන බටයක් තවම ඉවත් කළේ නැහැ. ඒකත් අපි ඉක්මනින්ම සකුණිට රෝහලට එන්න කියලා ඉවත් කරනවා.සැත්කම සිදුකළාට පසුව සකුණිට දැන් අපි වගේ හුස්ම ගන්නටත් කෑමබීම කටින් ගන්නටත් පුළුවන්. ගැටළුවක් ඇතිවෙලා නැහැ. සායනවලටත් එන්න කියලා සකුණි ගැන අපි බලනවා.මේ දරුවා ඉපදිලා ඊට පසු දිනයේ අපේ රෝහලේ 12 වාට්ටුවට ඇතුළත් කළාම සකුණිව අපි හොඳින් පරීක්ෂා කළා.විශේෂඥ වෛද්‍ය සමන් යසවර්ධනනදීෂා පි‍්‍රයදර්ශනීප්‍රධාන හෙදි සොහොයුරිය මානෙල් ප්‍රනාන්දුසංකූලතා හුඟාක් දරුවාට තිබුණා. උණගතිය සමඟ සෙම, හුස්ම ගැනීමේ දැඩි අපහසුව, දරුවා නිල්පැහැ ගැනීම, කිරි බිව්වහම ආහාර මාර්ගයට නොගොස් පෙනහළුවලට යාම, කිරි පිට උගුර යාම, පෙනහළුවලට දියර යාම නිසා පෙනහළු හැකිලීයාම ඇතුළු සංකූලතා රාශියක් බබාට තිබුණා.අපි මුලින්ම සිදු කලේ බබාගේ හුස්ම ගැනීමේ පහසුවට උගුර ළඟ සිදුරක් ඇතිකර බටයකුත් උදරයට බටයකුත් යෙදීමයි. දරුවා අඩු බර ඇතිව උපන් දරුවෙක් නිසා වැඩි හරියක් ඒ දවස්වල හිටියේ රෝහලේ.එයාට අන්තිමට කරන ලද සැත්කම සඳහා අවුරුදු පහමාරකට අධිත කාලක් අපට බලා ඉන්නට සිදු වුණේ සංකූලතා වැඩි නිසා. මේ දරුවා ශල්‍යාගාරයට සැත්කම කරන්නට රැගෙන ගියත් අසනීප තත්ත්වයන් මතුවෙන නිසා සැත්කම කරන්න බැරිව කල් දමන්න සිද්ධ වෙනවා.අපේ වෛද්‍යවරු හෙද කාර්ය මණ්ඩලය දරුවා වෙනුවෙන් හුඟාක් මහන්සි වුණා ජීවිතය රැක දෙන්න. අන්තිමට දරුවා වෙනුවෙන් අපි සිදු කළ බැරෑරුම් වූත් හාස්කමක් බඳු වූත් සැත්කම නිසා දරුවා සුවය ලබා අද වනවිට එයාට එයාගේ ගෙදරට යන්න පුළුවන් වුණා. ඒක දරුවගේ ලොකු භාග්‍යයක්. අපේ සතුටට කරුණක්.ප්‍රධාන සැත්කම කරන අවස්ථාව දක්වාම මේ දරුවා අපි රෝහලේ රඳවා ගෙන සිටියේ නැහැ. ගෙදර යැව්වා. දරුවාට හුස්ම ගන්න අපහසුවන අවස්ථාවලදී විදුලි බලයෙන් ක්‍රියාත්මක කරන රුපියල් 20,000 කට අධික මිලක් වටිනා “සකර්’ යන්ත්‍රයක් ද නිවසේදී පාවිච්චියට අපි ලබා දුන්නා.මෙවැනි යන්ත්‍ර කිහිපයක් අපිට වාර්ෂිකව පරිත්‍යාග වශයෙන් ලබා දෙන්නේ බීව අන්තර්ජාතික පාසල් ආයතනයයි. ලෝක ළමා දිනය නිමිතිකරගෙන මේ ආයතනය අපිට සෑම වසරකම මෙවැනි යන්ත්‍ර කිහිපයක් ලබාදීම සිදුකරනවා.මුදල් වියදම් කරන්න අමාරු පවුල්වල මෙවැනි රෝගී අවස්ථාවල පසුවන දරුවන්ට අපි මේ යන්ත්‍ර ලබා දෙනවා නිවසේ පාවිච්චියට. සැත්කම සිදුකරන කාලය දක්වා. සැත්කමෙන් පසු මේවා නැවත රෝහලට ලබා ගෙන අලුත් බට යොදා තව රෝගී දරුවෙකු උදෙසා පාවිච්චියට ගන්නවා.විදුලිය බලයෙන් මෙන්ම පැගීමෙන් නිපදවා ගන්නා හුළං බලයෙන් ද මේ යන්ත්‍ර තිබෙන නිසා විදුලිය නැති නිවසක හුස්ම ගැනීමේ අපහසුවෙන් මෙවැනි සැත්කම් සිදු කළ යුතු දරුවන් වෙනුවෙන් මේ යන්ත්‍ර තිබෙනවා.මේ වගේ සකර් යන්ත්‍රයක් සකුණිට ලබාදී සකුණිගේ අම්මාට යන්ත්‍රය ක්‍රියාත්මක කරන ආකාරය හා පාවිච්චි කරන අයුරු ප්‍රායෝගික ලෙසින් පුහුණු කිරීමට 12 වාට්ටුවේ ප්‍රධාන හෙදි සොහොයුරිය වන මානෙල් ප්‍රනාන්දු මහත්මිය ප්‍රධාන අනෙකුත් හෙදියන් කැපවීමකින් සහාය ලබා දුන්නා. කාර්ය මණ්ඩලයේ ද සහායත් ලැබුණා.මේ දරුවා වෙනුවෙන් දැන් කරාපිටියේ රෝහලේ සේවය කරන වෛද්‍ය එස්. කස්තුරි සහ ළමා රෝහලේ සේවය කරන ප්ලාස්ටික් ශල්‍ය විශේෂඥ වෛද්‍ය රොමේස් ගුණසේකර යන මහත්වරු ද උගුර කන නාසය පිළිබඳ වෛද්‍ය එම්.එස්.එස්. රිස්නි යන වෛද්‍යවරු ද විශාල සහයෝගයක් ලබාදී ඇත.සකුණිගේ අම්මා නදීෂා පි‍්‍රයදර්ශනී (34), තාත්තා නිශාන්ත ද කොස්තා (36) පදිංචිය කුලසෙවණ පාර, කොට්ටාව, පන්නිපිටිය ලිපිනයේය. සකුණි පවුලේ කුළුඳුල් දරුවා.සකුණිගේ අම්මා දුව ගැන කිව්වේ දුක හිතෙන මෙහෙම කතාවක්. මගේ දරුවා ඉපදිලා අවුරුදු පහමාරකට වැඩියි. හෝමාගම රෝහලේදීයි දුව ලැබුණේ. 2007 මැයි 9 වැනිදා පසුදා ඉඳලා එනම් මැයි 10 වැනිදා ඉඳලා 2007 දෙසැම්බර් 31 වැනිදා දක්වාත් දුව හිටියේ රිජ්වේ ළමා රෝහලේ.දරුවා වෙනුවෙන් අපි හුඟාක් දුක් වින්ඳා කැපකිරීම් කළා. කිරි දෙන කාලෙ පහුවුණාට පස්සේ මගේ දුවට කටින් කෑම කවන්න බැරි නිසා උදරයට දමා තිබුණ බටයට ආහාර දුන්නේ බ්ලෙන්ඩරයෙන් දියර බවට පත්කරලයි. ඒත් හැම ආහාරයක් ම නොවෙයි. අපිත් දරුවාට පේන්න කෑවේ බිව්වේ නැහැ.දරුවාට තිබෙන අසනීප තත්ත්වය හා නිතරම රෝහලේ ප්‍රතිකාරවලට යොමු වෙන්න සිදු වෙන නිසා මට හරි හැටි රස්සාවක් කරන්න අවස්ථාවක් ලැබුණේ නැහැ. මහත්තයා විතරයි රස්සාව කරන්නෙ.‘සකර්’ යන්ත්‍රයඅපි දෙන්නගේම අරමුණ වුණේ දරුවා කොහොම හරි සනීප කර ගන්න. අපේ බලාපොරොත්තුව අරමුණ ඉටු වුණා. දරුවා සනීප වුණේ අපේ හාස්කමකට දස්සකමකට වඩා දෙවිවරු බඳු වෛද්‍යවරු කණ්ඩායමකගේ උපකාරයත් 12 වාට්ටුවේ ප්‍රධාන හෙදිය ඇතුළු හෙදියන් සියලු දෙනාගේ ම ලැබුණ ඇප උපස්ථාන නිසයි.ඒ නිසා විශේෂඥ වෛද්‍ය සමන් යසවර්ධන මහතා ප්‍රමුඛ ඒ සියලු දෙනාට ම මගෙත් මහත්තයාගෙත් අනේක වාරයක් ස්තුතියත් සමඟ රෝගී වන මෙවැනි තවත් දරුවන්ට ප්‍රතිකාර සත්කාර කරන්නට චිරාත් කාලයක් නිරෝගීව සිටින්න ශක්තිය වාසනාව ලැබෙන්නට කියලා ප්‍රාර්ථනා කරනවා.අසනීප තත්ත්වය නිසා දුව මොන්ටිසෝරි පාසලකට ගියත් දිගටම යන්න බැරි වුණා. මේ අවුරුද්දට දුව එක ශ්‍රේණිය පන්තියක් සඳහා පාසලකට ඇතුළත් කළ යුතුව තිබුණා. ඒකත් බැරිවුනේ දරුවාගේ අසනීප තත්ත්වය නිසයි.දැන් දුවට සනීප තත්ත්වය දිනෙන් දින හොඳයි. තවත් ටිකක් කල් ගිහින් රෝහලටත් පෙන්නලා දුවව පාසලකට දැමීමත් අපි සිදු කළ යුතුව තිබෙනවා. කඳුළු සමඟින් හිටපු අපිට දුව එහා මෙහා ගෙදර දුව පනිමින් ඉන්න කොට ඇතිවන්නේ දරාගන්න බැරි සතුටක්. පාසලකට දරුවා ඇතුළත් කර ගැනීමේ උත්සාහයත් ජයගෙන දුව වෙනුවෙන් කඳුළු සලමින් මෙතෙක් කල් සිටි මමත් සැමියත් දුවත් සමඟ දුවගේ අනාගතය ජය ගන්නත් ඉදිරියට නොපැකිලව කටයුතු කරනවා. දුවගේ සනීපයත් සතුටත් අපේ සතුටයි.රිජ්වේ ආර්යා ළමා රෝහලේ අධ්‍යක්ෂ වෛද්‍ය රත්නසිරි හේවගේ මහතාට විශේෂ ස්තූතිය පිරිනමමි.සුනිල් දයා අල්විස්ඡායාරූප විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>10</day>
    </date>
    <link>http://www.silumina.lk/2013/02/10/_art.asp?fn=af13021010</link>
    <topic>පොල්, කොස්, මිනිස්, නොමිනිස්</topic>
    <author>ඉසවි හා අමල්</author>
    <content>මෙය කලකට පෙර සිදුවූවකි.එදා වේල පිරිමසා ගන්නට ක්‍රමයක් නැතිව සිටි අයකු අසල වත්තකින් කොස් ගෙඩි දෙකක් කඩාගත්තේ දරුවන්ගේ කුස ගින්දර නිවීමටය. එහෙත් වතුහිමියා ඔහුට විරුද්ධව නීතිය ඉදිරියට ගියේය. එවකට සිටි කීර්තිමත් විනිසුරුවරයෙක් මෙයට අපූරු තීන්දුවක් දුන්නේය. කොස්ගෙඩි දෙක කඩාගත් මිනිසාට තුන් මසක සිර දඬුවමක් නියම කළ එතුමා පැමිණිලිකරුට චූදිතයා නිදහස්ව පැමිණෙන තුරු ඔහුගේ දරු පවුල නඩත්තු කරන ලෙස නියම කළේය.කාලය ගෙවී ගියද එදා මෙන්ම අද ද මෙවැනි සිදුවීම් සිදුවේ. වෙනසකට ඇත්තේ ඒ සිදුවීම් සිදුවන ආකාරයේ වෙනස පමණි.පසුගිය දවසක හොරණ ප්‍රදේශයේ පුද්ගලයකු පොලිසියේ ලොකු මහත්මයකුගේ වත්තට පැන කොස්ගෙඩි දෙකක් කඩාගත්තේය. පොලිසියේ මහත්තයා නීතිය ඉදිරියට ගියේය. එම සිදුවීම මැකී යනවාත් සමඟම අසන්නට ලැබුණු මේ පුවත මතුකර දෙන්නේ සොරකමේ ආදීනව පිළිබඳව නොවේ; මේ දුප්පත්කමේ ඛේදවාචකයයි.පාසලේ තීන්ත ආලේප කිරීමට කියා රුපියල් අටසීයක මුදලක් සොයා ගැනීමට හොරණ ප්‍රදේශයේ දහතුන් හැවිරිදි පාසල් දැරියක අනුන්ගේ වත්තකින් පොල්ගෙඩි අටක් අහුලා ගත්තේ යැයි කියන සිදුවීමට ඇය රුපියල් පනස්දහසක ශරීර ඇපමත නිදහස් කර හැරිණ.දුගී දුප්පත්කමේ පතුලේ ජීවත්වන මේ දැරියගේ කතාව කාගෙත් හද සසල කරන්නකි. ඒ සසල කිරීමම දැරිය වෙනුවෙන් පෙනී සිටි නීතිඥවරු දැරියටත් මවටත් උදේ ආහාරත්, නිවෙසට බඩු මල්ලක් පිරිනැමීමට තරම් කාරුණික වූහ.නීතිය ගැන කතාකිරීම අපට අදාළ නොවේ. මේ දැරියගේ කතාවත් සමඟ මතුව එන අතුරු කතා බොහෝය.මීට අවුරුදු විස්සකට තිහකට පෙර අපේ පාසල් කාලයේ දී නම් අපට නිවෙස්වලින් මුදල් ඉල්ලාගෙන යාමේ අවශ්‍යතාවක් නොතිබුණි. ඇතැම්විට පොතක් පතක් අඩුපාඩුවක් වූ විට ඇතැම් ගුරුවරු දරුවන්ට පිහිට වූහ. පොල් අතු මඩුවේ හෝ ගසක් යට සෙවණක හිඳ දරුවන්ට මනා ලෙස අධ්‍යාපනය දීමට ගුරුවරු සමත්වූහ. අද මෙන් එදා සුපිරි පාසල් ගමේ පාසල් යනුවෙන් දෙකට බෙදීමක් තිබුණේ නැත. එහෙත් අද පාසල් පද්ධතියේ එවැන්නක් නැත. ගුණාත්මක බව කෙසේ වෙතත් බාහිර ආටෝපය, ඇතැම් පාසල්වල මෝස්තරයක් බවට පත්ව ඇත.මේ නිසාම බොහෝ පාසල්වල සෑම කටයුත්තකටම පෙර මුලට එන්නේ මුදල්ය. දුගී දුප්පත්කමේ පතුලටම ගොස් සිටින දැරිය අන්සතු වත්තකින් පොල්ගෙඩි අටක් අහුලාගැනීම දැරිය උසාවියට කැන්දාගෙන යාමට තරම් වරදක් වූයේ කෙසේද? රටේ මහා පරිමාණයේ සොරකම් සිදුවෙද්දී ඇස් පියාගෙන සිටින පොලිසියට මේ දැරිය මහා හෙරක වූයේ කෙසේද?දැරිය කළ ක්‍රියාව උසාවියට නොගොස් බේරා ගැනීමට නොතිබුණේද? මෙය අවවාද කර ගොඩින් බේරා ගැනීමට හැකියාවක් නොතිබුණේද? ගම්වල මෙවැනි සුළු සිද්ධි බේරුම් කරගැනීමට පොලිසිවලට යා යුතුද? වයස අවුරුදු දහතුනක දැරියක උසාවියට ගෙන යාමට හැකියාවක් ඇත්ද?”මම පොල්ගෙඩි දෙකයි අහුලා ගත්තේ. පොල්ගෙඩි අටක් ඇහින්දේ නැහැ”දැරිය එසේ කියන්නීය. දැරිය ඇහින්දේ පොල්ගෙඩි දෙක නම් එය පොලිස් පොතේ පොල්ගෙඩි අටක් යනුවෙන් ලියැවුණේ ඇයි දැයි ප්‍රශ්නයකි.එදා දවස ගෙවාගන්නට වත්කමක් නැති පවුලක උපන් දැරිය උසාවි යාමේදී ඇය වෙනුවෙන් පෙනී සිටින නීතිඥයින්ට මුදල් ගෙවන්නට හැකියාවක් කොයින්ද? දැරිය වෙනුවෙන් ඉදිරිපත්වූ නීතිඥවරු දැරියගේ දුක අවබෝධ කරගත්තෝය.දැරියගේ සිදුවීම පිළිබඳව දැනගත් මහින්ද රාජපක්ෂ ජනාධිපතිතුමා ද සිය කාරුණික අවධානය ඒ වෙත යොමු කළේය.මේ අවිහිංසක දැරියට පමණක් නොව රටේම පාසල් දරු දැරියන් වෙනුවෙන් එතුමා ගත් ක්‍රියාමාර්ගය මාපියන්ගේ ද සැනසිල්ලට හේතුවකි. ජනාධිපතිතුමාගේ නියෝගයෙන් පාසල් කටයුතු සඳහා දරුවන්ගෙන් මුදල් අය කිරීම වහාම නතර කරනු ලැබිණි.මින්පසු විදුහල්පතිවරුන්ට ඕනෑ ඕනෑ හැටියට දරුවන්ගෙන් මුදල් අයකිරීමට ලැබෙන්නේ නැත. එවිට මුදල් ගසාකන ඇතැම් විදුහල්පතිවරුන්ගේ පොකැට්ටුව පිරෙන්නේ ද නැත.දැන් සියල්ල සිදුවී හමාරය. දැරිය අසුලා ගත්තේ පොල්ගෙඩි අටක් යැයි පොලිසිය කියද්දී ඊටත් වඩා පාසල් දරුවන්ගේ මුදල් ගසා කෑ විදුහල්පතිවරු ගොන්නක් ගැනම වාර්තා වේ. ඊට දැරිය ඉගෙනුම ලබන පාසලේ විදුහල්පතිවරයා ද අයත් යැයි තතු දත්තෝ පවසති.කෙසේ වෙතත් මේ අහිංසක දැරිය උසාවියට කැන්දාගෙන යන්නට තරම් මේ නිලධාරීන්ගේ හදවත් මෙතරම් දරදඬු වූයේ කෙසේද? මෙවැනි සුළු සිදුවීමක් ගොඩින් බේරා ගැනීමට අවවාදයෙන් අනුශාසනාවෙන් බේරාගැනීමට පොලිසියට, හා වතු හිමියාට නොහැකි වූයේ මන්ද?කාලයේ හැටියට නම් මෙකල පොල් යනු වටිනා කියන දෙයකි. ඒ පොල් මිල ඉහළ ගොස් ඇති බැවිනි. එහෙත් රුපියල් තුන්සිය ගණනක් වටිනා පොල් ගෙඩි අටකට වඩා මේ දැරියගේ ආත්මගරුත්වය වටිනා බව වැඩිහිටියනට නොවැටහුණේ මන්ද?නන්නාඳුනන රටකදි බෙල්ල කපා දැමූ රිසානා වෙනුවෙන් ද, ගෙදර සුරතලයට හදන බලුපැටවුන් වෙනුවෙන් පණ දෙන්නට හදන මිනිසුන් සිටින රටක, මහා පරිමාණයේ සොරකම් මැරකම් කර පලායන මිනිසුන් සිටින රටක පාසලේ තීන්ත ආලේප කිරීමට මුදල් සොයන්නට පොල් අහුලා ගත් දැරිය මහා වරදකාරියක ලෙස පෙනුණේ ඇයි?අපි සාධාරණත්වය පතා දෙවියන් ළඟට යද්දී දෙවියන් ද දෙවොල හැර දමා යන්නට යාම කෙතරම් නම් ඛේදවාචකයක්ද?ඉසවි හා අමල්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>10</day>
    </date>
    <link>http://www.silumina.lk/2013/02/10/_art.asp?fn=af13021011</link>
    <topic>ලෝකය  මල්යායක් වෙනකම් පුතේ මං බලන් ඉන්නවා</topic>
    <author/>
    <content>දකුණු පළාතේ රන්න පැත්තේ තියන මේ පුංචි ඉස්කෝලෙට මම ආවෙ හිතකින් නම් නෙවි. ගෙදර ඉඳල ඉස්කෝලෙට යන්න බැරි නිසා කොහොම හරි නවාතැනක් සොයා ගන්නත් වුණා. ඒක හොයා ගත්තේ හරිම අමාරුවෙන්.ඒත් ඉස්කෝලෙ දැක්ක ගමන්ම මට හිතුණ ආපු ගමන එතරම් නරක නෑ කියල. ඒකට හේතු ගොඩක් තිබුණා. ඇත්තම කියනව නම් මම පුංචි කාලෙ ඉඳල කැමැත්තක් ඇති නිස්කලංක බව ඒ අවට තිබුණ. ඒ විතරක් නෙවි. කාගෙවත් ඇඟිලි ගැහිල්ලක් නැතිව පාඩුවෙ ‘රාජකාරිය’ කරන්න පුළුවන් කියල හැඟීමකුත් ඇති වුණා.ලොකු මහත්තය බොහොම පි‍්‍රය මනාප කෙනෙක්. ටයිපටි ඇඳලා දිලිසෙන මේසයක් ඉදිරියේ වාඩිවෙලා ඉන්න ගාම්භීර පෙනුමැති කෙනෙකු වෙනුවට ළඟට ගිහින් ඕනම දෙයක් ගැන කතා කරන්න පුළුවන් අපේම පන්තියේ කෙනෙක්. මුළු ඉස්කෝලෙටම හිටියෙ ළමයි හැට අට දෙනයි. ඒ පුංචි පැටවුන්ගේ හැම මුහුණකම ඇඳී තිබුණෙ ජීවිතේ දුක්බර බවේ රේඛා. මේ පුංචි පැටව් ඉගෙන ගන්නෙ කඳුළු අතරින් කියල නිතර මට හිතුණ. කාටත් මොකක් හරි ලොකු අඩුපාඩුවක් තිබුණ.ඇඳුම් නෑ. පොත්පත් නෑ. එහෙමත් නැත්නම් ලෙඩ දුක්. ඒ සේරටම හරියන්න කන්න නැතිකම, සමහර පැටව් ඉස්කෝලෙ ආවෙ බඩගින්නේ. ලොකු මහත්තය ඒ ගැන අපූරු කතාවක් කිව්ව. මේ දරුවො දවල්ට කන්න මොනව හරි ඔතාගෙන එනව. බත් ටිකක්, කුරක්කන් රොටියක්, ඉරිඟු ටිකක්, නැත්නම් හැලපයක් වගේ. ඒත් මොකවත්ම ගේන්නෙ නැති ළමයෙක් හිටිය. ලොකු මහත්තය දවසක් කෑම පැකට් දෙකක් ගෙනාව. අර දරුවට රහසින් අඬගහල කෑම පැකට් එක ජනේලය ළඟ තියනව කන වෙලාවට අරගෙන යන්න කියල කිව්වා. දරුව මුලදී ලැජ්ජාවෙන් වගේ හිටිය. පස්සෙ හෙමින් හෙමින් ඇවිත් කෑම පැකට් එක අරගෙන දුවල ගියා.එදා ඉඳල ලොකු මහත්තය අමතර කෑම පැකට් එකක් ගෙනත් ජනේල් පත්ත උඩ තියනව. අනිත් ළමයින්ට නොදැනෙන්න අර ළමය ජනේලෙට පිටින් ඇවිත් කෑම පැකට් එක අරගෙන යනව.මේ වගේ හුඟක් දේවල් සිද්ධ වුණ. තුන්වෙනි වසරේ හිටිය පුංචි ලසන්ති ඒ වගේ දුප්පත් කමේ දැති රෝදවලට අහුවුණු තවත් අසරණ පැටික්කියක්. නිතරම පන්තියෙ වැඩවලට ආසාවෙන් සහභාගි වුණ දැරියක්. ඒත් හිටි ගමන් පාසල් ඒම නතර වුණා. සිදාදියෙ වගේ නෙවි. මෙහේ සිදු වෙන්නෙ ළමයෙකු පාසලට නොපැමිණියොත් ලොකු මහත්තයා ඔහු සොයා ඔහුගේ නිවසට යාමයි.ලසන්ති සොයා අපි එයාගෙ ගෙදර ගිය ගමන මට කවදාවත් අමතක වෙන්නෙ නැහැ. ලසන්ති පාසල් නොඑන්නේ කෙතේ කරල් අහුලන්නට උදව් වෙන නිසා යයි එයාගෙ අම්මා පාසලට දන්වා තිබුණා. ඒත් ලොකු මහත්තයා ඒ පිළිතුරෙන් සෑහීමට පත්වුණේ නෑ. අපි ගියේ දූවිල්ලෙන් පිරුණු වැලි පාරක. පාර දෙපැත්තෙම තිබුණු ගස්වැල් අව් කාස්ටකේට වේලිලා කරවෙලයි තිබුණෙ. කුඩා පොල් වතු ලඳු කැළෑ කුඹුරු යාය මැද්දෙන් අපි ලසන්තිගෙ ගෙදරට ආව.ඒක පුංචි පැල්පතක්. පැල්පත තුළින් නැලවිලි ගීයක් ඇහෙනව. ‘උඹෙ අම්මා කොතන ගියා.... කිරි එරවා එන්න ගියා....’ අපි හෙමින් සීරුවෙ ගේ ඇතුළට එබිකම් කරල බැලුව. කටුමැටි පොළොවට බිම එලූ පන් පැදුරෙ ලේ කැටියෙක්. දෙපැත්තෙන් පුංචි පැටික්කියො දෙන්නෙක්. එක්කෙනෙක් ලසන්ති. අනිත් එක්කෙනා එයාගෙ බාල නගා. අපේ සද්දෙ ඇහුණ ගමන්ම ගීය නැවතුණ. ලසන්ති බයෙන් වගේ අපි ඉදිරියට ආව.අපට ඇත්තටම අහන්න තිබුණෙ ඇයි ලසන්ති බොරු කියන්නේ කියලයි. ඒත් අපි ඇහුවෙ ‘කෝ ලසන්ති අම්මා?’ කියලයි.’අම්ම වැඩට ගිහින් මහත්තය. පුංචි මල්ලියා බලා ගන්නෙ අපි.’ ඉන්පස්සෙ එතැන තිබුණෙ නිහැඬියාව. වරදට සමාව ඉල්ලන පුංචි දයාබර ඇස්. බැගෑපත් ඉරියව්. මේ තමයි ලසන්තිලගෙ ජීවිතය. අම්මා පනම් හතරක් හොයන්න ගිය වෙලාවට පවුලට උර දීල ඉන්න එක තමයි මේ ‘පුංචි වැඩිහිටියන්ගෙ‘ අධ්‍යාපනය. ඔවුන් ජීවිතය ගැන ඉගෙන ගන්නෙ කටේ කිරි සුවඳ යන්නත් ඉස්සෙල්ල. ඉගෙන ගන්නෙ පොතින් පතින් නෙවි සැබෑ ජීවිතයෙන්මයි. ජීවිතය හා අධ්‍යාපනය අතරට තුන්වැන්නෙක් ඕන නැහැ. තවත් දවසක ඉරගල වැටෙන යාමෙට ගියා තවත් ‘පුංචි හොරෙක්’ අල්ලන්න. ධම්මික පාසල් එන්නෙ නැත්තෙ මොකදැයි සොයන්න. අපි යන කොට කළුවර ගලා ගෙන එනව. වෙල්යායෙ ඈත කෙළවරින් අපූරුවට හඳ පායගෙන එනව. මුළු පළාතම විවේක ගන්නව. ගොයම් සුවඳ අවට වාතයට මුසු වෙල. පැල් කොටය වුණත් දකින්න ලැබෙන්නෙ තරමක් ඈතින්. ඒවායෙ මනුෂ්‍යයෙක් ඉන්නවද කියල දැනෙන්නෙ ළඟට ගියාමයි. ඒවා ඇතුළ පුංචි එළි දැල්වෙනව.අපි ඒ දරුවගේ ගේ තියන ඉසව්වට ගිහින් විපරම් කරල බැලුව. අපි දැක්ක ඉස්සෙල්ල වගේම පුංචි පැලක්. ගේ ඇතුල කෙනෙකුට හැරෙන්නවත් ඉඩක් නැති ගාණයි. අපි පැලට ගොඩ වෙල ඇතුළට යනවද නොයනවද යන දෙගිඩියාවෙන් හිටිය. එතකොටම පුංචි එකෙක් එළියට ආව. අප දැක්ක ගමන් ආපසු ගෙට වැදුණා.ඊළඟට ආවේ අපට ඕන එක්කෙනා. පුංචි ධම්මික. හතර වසරෙ ඉන්නෙ. දවස් ගාණකින් ඉස්කෝලෙ ඇවිත් නෑ. අපිව දැක්ක ගමන් පුංචි එකාගේ ඇස් කඳුළුවලින් පිරුණ. එයාට සැර පරුෂ වේ යයි හිතන්න ඇති. ’බය වෙන්න එපා දරුවො. අපි ආවෙ ඔයා ඉස්කෝලෙ ආවෙ නැති එක ගැන හොයන්න නෙවි. මේ ළඟට යන ගමන් ගොඩ වැදුණ.’ ලොකු මහත්තය කිව්ව.ධම්මික කියල තිබුණෙ වෙලේ කරල් අහුලන නිසා නතර වෙනව කියල. සමහර විට ඇත්ත වෙන්නත් ඇති. ’කෝ ධම්මික අම්මයි තාත්තයි?’තාත්ත නෑ මහත්තය. අම්ම කුලී කරන්න ගිහින් තව ආවෙ නෑ.’ ගමේ අය වෙල් වැඩ නැති කාලෙට කුලී වැඩට යනව. කුකුළා අතින් අරගෙන ගියාම ඉර වෙලෙන් පාස් වුණාමයි අඳුරත් එක්ක ගෙට ගොඩ වෙන්නෙ. ඇත්තම කියනව නම් අපට අහන්න ප්‍රශ්න ඉතුරු වෙලා තිබුණෙ නෑ. ඒවට පිළිතුරු ඇස් ඉදිරිපිටම තිබුණ. ඒත් අපි ඇහුව.’ධම්මික මොකද කරන්නෙ?’’කන්න දෙයක් හැදුව මහත්තය’අපි ගෙතුළට කර පොවල බැලුව. ලිප උඩ හැලියක් තියල තිබුණ. ඒකෙ ඇතුළෙ අමුහාල් මිටක් වතුර එක්ක නටනව. (බාල වර්ගයේ ධාන්‍ය) ඒවයින් ඔවුන් කැඳත් හදනව.’මල්ලිට හුඟක් බඩගිනියි කියනව. ඒක නිසා කැඳත් හැදුව එයාට දෙන්න. දවල්ටත් කන්න දෙයක් තිබුණෙ නැහැ මහත්තය!’පුංචි පැටව් දෙන්නම අපි දිහා බලන් හිටියෙ පුළුවන් නම් දීපන්කො උත්තර කියන්න වගෙ. අපට දැනුණෙ අපිත් උන් ඉස්සරහ නිරුවතින් ඉන්නව වගෙ. අනේ ඇත්තට අපි මේ උගන්නනව කියල කරන විගඩමේ තේරුම මොකක්ද? මේ මිනිස්සු කුසට අහරක් නැතිව දුක් විඳිනව. උන්ට ඉතිහාසෙ ගණිතය සමාජ අධ්‍යයනයෙන් ඇති පලේ මොකක්ද?අපි හිස් අතින් ආපහු ආව. හඳපාන අපි පස්සෙන් පන්න පන්න අපට හිනාවුණා. ගස්වැල් ලැජ්ජාවෙ මූණු පහතට නවාගෙන හිටිය. වෙල්යාය වෙනදාට වඩා විශාලවයි පෙනුණෙ. ගුරුවරු වන අපි ඒ වෙල්යාය මැද ඇවිදින කණු දෙකක් වගේ.ඇත්තම කියනව නම් ඉගෙන ගන්නෙ උගන්නන්න ආපු අපියි. උන් ජීවිතය තුළින් ජීවිතය ගැන ඉගෙන ගන්නව. ඒකට පොත් පත් පාසල් ඕන නෑ. අපිත් ඒ පැටියන් ගෙන් ජීවිතය ගැන ඉගෙන ගන්නව.ඒත් අපේ රටේ ලොකු මහත්තුරු අධ්‍යාපනය කියන්නෙ වෙනත් දේකට. ලස්සන පන්ති කාමර, ටයිපටි සපත්තු, ක්‍රියාකාරකම්, වැඩමුළු, ජනපි‍්‍රය පාසල්, පි‍්‍රය නොවන පාසල් ඔන්න ඕවට. අර ගම්වල ඉන්න පුංචි පැටවුන්ගෙ ශිල්ප හැදෑරීම තේරුම් ගන්න ඔවුන්ට මෙදා කපේදි ලැබෙන්නෙ නෑ. සේරටම ඉස්සෙල්ල මේ දරුපැටියන්ගෙ ගිනි ගෙන දැවෙන ආත්ම නිවල ඉන්න ඕන.ඇත්තම කියනව නම් අපි දෙන්න එදා රෑට කෑවෙ නෑ. අපි අපේ කෑම පැකට් ආයේ ගිහින් ධම්මිකලට දීල ආව. නැත්නම් දවසකට හරි මේ අපරාධයට දායක වීමේ වරදින් මිදෙන්න අපට බෑ. ඒත් දරුවනේ පරාක්‍රම කොඩිතුවක්කු කවියා කීව විදියට ගලක් උඩින් වාඩි වුණාම ඒක පුටුවක් වෙන එක විතරක් නෙවි මේ ලෝකය නුඹලාට මල් යායක් වෙන දවස එන කම් අපි බලාගෙන ඉන්නව.ලීලානන්ද වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>10</day>
    </date>
    <link>http://www.silumina.lk/2013/02/10/_art.asp?fn=as1302101</link>
    <topic>තෝරු-මෝරු පරව් මැදින් කැලණිපුරේ ‘මුහුද යටින්’</topic>
    <author>ඉනෝකා පෙරේරා බණ්ඩාර</author>
    <content>තෝරු-මෝරු පරව් මැදින් කැලණිපුරේ ‘මුහුද යටින්’දකුණු ආසියාවේ ප්‍රථම මුහුදු උමඟේ චාරිකාවක්  වතුර බිඳුවක් හෝ නොගෑවී මම මුහුද පතුලේ ඇවිද යමින් සිටිමි. ඇත්තටම කීවොත් සිහිල් දිය රළකට හසුවී ඔහේ පාවෙමින් – ඇදී යමින් සිටිමි. සිතට බියක් නැත. අප සිටගෙන ඉන්නා පැතැලි පඩි පෙළ ඇදී යන හෙයින් වෙහෙසක් ද නැත.තෝරු - මෝරු - පරව් මතු නොව, ඈත එපිට ගැඹුරු මුහුදේ සිට මෙහි ආ නා නා ප්‍රකාර මඩුවෝ ද මගේ ඉහට උඩින් පීනා යති.අර්ධ කවාකාර වීදුරු ආරුක්කුවට දබරැඟිල්ල තබා උන් අල්ලන්නට සිතෙන බොළඳ ආසාවට ඉඩ හරින්නට මම දෙවරක් නොසිතමි. ඒ, අසාර්ථක වෑයමක් බව නොදැන නොවේ.අඟල් තුනක ඝනකමක් ඇති මේ වීදුරුවේ, ගෑවී නොගෑවී යන හුරුබුහුටි වවුල් මඩුවාගේ මුව මඩළේ වූ සිනාසෙන අයුරට හිත ඇදී ගිය ආසාවෙනි.සුදෝ සුදු බඩවතෙහි පිහිටා ඇති පුළුල් මුවත්, ඌ හුස්ම ගන්නා අයුරුවත් වීදුරු ආරුක්කුව යට සිට දකින අපට අමුතුය. අපූරුය.තැලුම් කෑ විට රිදුම් දෙන මඩු වලිගය පිළිබඳ අසා තිබුණත් ඌට පිටුපසින් ඇදී යන මේ සිහින් වල්ගයට එතරම් හපන් කමක් කරන්නට හැකි දැයි හිත විපිළිසර වෙයි.එහා කොන සිට මෙහා කොනටත්, දිගටත් හරහටත් නිදහසේ පීනා යන තෝරු - මෝරු, විටෙක එහි ඇති ගල් පර අස්සේ මොනවදෝ සොයයි. උමඟ යටින් යන මිනිසුන් සමූහයා පිළිබඳ වගක් උන්ට නැත.ගැඹුරු මුහුදේ අත්දැකීමක් වන හෙයින් ඒ තෝරු මෝරු අස්සේ හාල් මැස්සන් හමු නොවේ.මේ සියලු දේ සිතමින් – නරඹමින් උමඟ යට සිටින තත්පර 50 කදී, ට්‍රැවලේටය, එසේත් නැතිනම් ‘ඕටමේටඩ් වෝක්’ නොහොත් පැතලි පඩි පෙළ, අඩි 36 ක් දිග උමඟේ එහා කෙළවරට ඇදී ගොස් හමාරය.ඔබ දුක් විය යුතු නැත.කැමැති නම් වටෙන් පැමිණ, යළිත් වරක් හෝ කිහිපවරක් මේ මුහුදු උමඟේ අසිරිය විඳින්නට ඔබට තහනමක් නැත.දර්ශන ද සොයිසාමුහුදු වතුර ලීටර ලක්‍ෂ තුනක් රැඳී තිබෙන මේ කෘත්‍රිමව තැනූ සාගරයේ මැදින් වැටී ඇති උමඟ දිගේ ඇවිද යන ඔබේ සිත, කුහුලින් නොපිරුනෝතින්, එය අරුමයකි.’සිංගප්පූරුවෙ නම් මේ ටනල් තියෙන්නෙ ඇත්තම මුහුද යට...’බොහෝ දෙනකු සිතා සිටියද ඇත්ත එය නොවේ. මුහුදේ ඇතිවිය හැකි නොයෙක් වෙනස්වීම්, ජල තරංගවල බලපෑම් වැනි කාරණා නිසා විශාල ලෙස මහජනතාව ගැවසිය හැකි උමං මඟක් නිර්මාණය කිරීම ප්‍රායෝගිකව පහසු කටයුත්තක් නොවේ.ලෝකයේ මෙවැනි මුහුදු උමං මාර්ග ඇති රටවල් ගණන අතළොස්සකි. එයිනුත් අපට ළඟින් ම ඇති සිංගප්පූරුවට යන්නට නම් රුපියල් තිස් හතළිස් දාහක්වත් වැයවේ.සිංගප්පූරුවේ ඇති මුහුදු උමඟේත් ඒ, ආකාරයටම කැලණිය, බියගම පාරේ බොල්ලෑගල ඉදිවූ මේ මුහුදු උමගේත් ප්‍රමිතිය, හැඩරුව, තත්වය හැරුණුකොට ඇත්තේ, එකම එක වෙනස්කමක් පමණි. ඒ, දිගෙහි වෙනස පමණි.උමඟ යට සිටින අපට උඩින් සහ දෙපසින් එක් රැස්ව ඇති මේ ජල කඳෙහි උස අඩි 9 කි. මාළු 200 ක් පමණ නිදහසේ එහා මෙහා පිහිනා යන්නේ එවැනි ජල ධාරිතාවක් ඇති විසල් වපසරියක් නිසාය. මුහුදු රැල්ලේ මෙන් පෙණ උපදවන්නට වෙනම ක්‍රමවේදයකි.වෝටර් වර්ල්ඩ් හි සිටින ලොව අති සුන්දර හා දුර්ලභ දස දහසක් පමණ වන මත්ස්‍ය එකතුවෙන් තෝරා බේරා ගෙන හා ගැඹුරු මුහුදේ සිට මෙහි ගෙනැවිත් වතුරට හුරු කළ තෝරු, මෝරු, මඩුවන් මෙහි නිත්‍ය හිමිකරුවන් මෙනි. නීරෝගී උන් සිත් සේ සැරිසරත්.උස්වැටකෙයියාවේ සිට ගෙන එන මුහුදු වතුර ලීටර, ලක්‍ෂ ගණනින් පෙරී, ශුද්ධවී, මේ ටැංකිය වෙත මුදා හැරෙයි. සතියකට වරක් වතුර මාරුකිරීම් සිදුවේ. අඩි 9 ක් ගැඹුරු මේ ජල වපසරියට බැස වීදුරු සහ ටැංකිය සුද්ද පවිත්‍ර කරන්නට විශේෂ කිමිදුම්කරුවෙකි.වීදුරු යැයි කීවාට මේ උමඟ උඩින් ඇත්තේ කවාකාර ඇක්‍රලික් පැනලියකි. ඒ සඳහා ඇක්‍රලික් ෂීට්, තාප උදුනේ රත් කර කවාකාරව නවා සාදා ගැනුණේ විශේෂ ක්‍රමවේදයකටය. වීදුරු මෙන් දස ගුණයක සවි ශක්තියක් ඇති මේ ඇක්‍රලික් යනු ප්ලාස්ටික් විශේෂයකි. කිසිදු කහ ගැහීමක් නොවන මේ ඇක්‍රලික් පැනලයට එය සෑදූ නිෂ්පාදන සමාගම ජීවිත කාලයටම (life time guaranted) වග කියන බව දර්ශන පවසයි. වෝටර් වර්ල්ඩ් නිර්මාණය කළ දර්ශන ද සොයිසා, මේ මුහුදු උමඟෙහි ද හිමිකරුවාය.මෙවැනි අත්දැකීමක් ලබන්නට සිංගප්පූරු යා නොහැකි අපේ රටේ බහුතරයක් සාමාන්‍ය ජනතාවට සිහිනයක්ව තිබූ මේ අත්දැකීම, රුපියල් 240 ක් ගෙවා කැලණියට විත් විඳගන්නට සැලසූ සතුටින් දර්ශනගේ සිත පිරී ගොසිණි. ළමයින්ට ඊටත් අඩු මුදලෙකි.’වෝටර් වර්ල්ඩ්’ අත්දැකීම මතින් මත්ස්‍ය ලෝලීන්ට හා පාසල් දරුවන්ට නැවුම් අත්දැකීමක් ගෙනා ඔහු, මේ සියල්ල සඳහා බොහෝ කැපවීම් කළේය.මේ සියල්ල ඇරැඹෙනුයේ පාසල් සිසුවකුව සිටි සමයේදී ඇඟට ආ, මාළු ඇතිකරන පිස්සුවෙනි.”එතකොට මං හිටියේ කොළඹ ආනන්දෙ අටේ පන්තියේ. ඉස්කෝලෙ ඇරිලා ආ ගමන් මං නවතින්නෙ මාළු ටැංකි ළඟ. මාළු පැටව් බෝ කරලා ටිකෙන් ටික පුංචි ව්‍යාපාරයක් මං ගොඩ නැඟුවා. දෙමව්පියන්ට බරක් නොවී මගේ වියදම් පිරිමහගන්න එයින් මට පුළුවන් වුණා. මගේ අම්මා, තාත්තා, අක්කා හැමෝම උපාධිධාරින්.උසස් පෙළින් පස්සෙ අලෙවිකරණය පිළිබඳ හදාරන්න ගියත් ඒක අතෑරලා ආයේ මං පටන් ගත්තෙ සුරතල් මත්ස්‍ය ව්‍යාපාරය. නිකම්ම නිකන් සුරතල් මසුන් ව්‍යාපාරයකට වඩා වෙනස් මගක ගිහින් අලුත් අත්දැකීමක් විදියටයි, මං මහජන මින් මැදුරු සංකල්පය අපේ රටට හඳුන්වා දුන්නේ.ඒ කාලේ සිංගප්පූරුවේ මුහුදු උමඟ දිගේ යන වාරයක් පාසා මං කල්පනා කළේ අපේ රටේ කොහොමද මෙහෙම ටනල් එකක් හදන්නෙ කියලා.දැකලා බලලා ඇවිත් පැය එකසිය ගණන් දවස් ගණන් මං කොම්පියුටරය ඉස්සරහා ගෙවන්න ඇති.මුහුදු වතුර, යොදන මාළු, ටැංකි, ෆිල්ටර්ස්, ගල් මල් (Rock work) වර්ණ, ආලෝක පද්ධති ජල ව්‍යාපෘතිය, නඩත්තුව, ආහාර මෙකී නොකී දහසක් දේ හිතන්න වුණා.සිංගප්පූරුවේ ආකාරයට ම අංක එකේ ප්‍රමිතියට මේ දැවැන්ත නිර්මාණය කරන්න බාර ගත්තේ ජපන් ඉංජිනේරු සමාගමක්. ඇණ මුරිච්චියේ ඉඳලා ගෙනාවේ ඔවුන්.මේ ඇක්‍රලික් පැනලයේ එක කොටසක බර ටොන් එකක්.විශේෂ දැවැන්ත ක්‍රේන් එකකින් තමයි මේ ටොන් තුනක් බර ඇක්‍රලික් පැනල්, දශමයක හෝ ජල කාන්දුවක් ඇති නොවන සේ එකිනෙකට සම්බන්‍ධ කොට ලේසර් කිරණ මඟින් වෑද්දුම් කටයුතු කළේ.මේ බර දරා සිටින දෙපැත්තේ කෙටි බිත්ති දෙකත් සුවිශේෂ කොන්ක්‍රීට් ආධාරකයක්. අපේ රටට, දේශීය උරුවට එන්නයි ඒ දෙපස මැටි පැහැ ගැන්වූයේ.ඇමරිකාව, කැනඩාව, ජපානය, නවසීලන්තය, තායිලන්තය කියන රටවල් පහක දායකත්වය මේ සඳහා අප යොදා ගත්තේ විශේෂඥ දැනුම, අමුද්‍රව්‍ය, තොරතුරු, ජල ව්‍යාපෘති ඇතුළු අංශ ගණනාවක් සඳහා.පැය 24 පුරාම ක්‍රියාත්මක ආලෝක පද්ධති, ජල පෙරනයන්, මාළුන්ට අවශ්‍ය උෂ්ණත්වය සුරැකීම ඇතුළු අත්‍යාවශ්‍ය කාරණා ගණනාවක් ඔබ මේ දකින සුන්දරත්වයට යටින් දවස පුරා ක්‍රියාත්මක වෙනවා.මේක කඩා වැටෙයිද කියල සමහරු අහනවා. ඇත්තටම ඒක අනියත බියක්. කෝටි ගණනක් වැය කොට මේ උමං මඟ නිර්මාණය කළේ වසර 100 කට වැඩි වගකීමක් එක්ක.ඒ නිසයි වීදුරු වෙනුවට මිල අධික ඇක්‍රලික් වලින්ම පැනලය හැදුවේ. ඕනෑම කම්පනයකදි මේ ඇක්‍රලින් පැනලය නැවෙනවා විනා කැඩීමක් හෝ පිපිරීමක් වෙන්නේ නැහැ.අනික, ඉතා ඉහළ ලෙස පවත්වාගෙන යන වායු සමන ක්‍රියාවලිය. මේ උමඟට ඇතුළු වෙද්දී සිහිල් දිය රැල්ලක ගසාගෙන යනවා වැනි හැඟීම උපදින්නේ ඒ නිසා.ට්‍රැවලේටර් එකේ ඇදිලා යනකොට ඒ හැඟීම තවත් තීව්‍ර වෙනවා. පාසල් දරුවන් තමයි හුඟක් ම මේ අත්දැකීම නැවත නැවත විඳින්නේ.කුරුලු උයන, වෝටර් වර්ල්ඩ් මත්ස්‍ය ලෝකය, මුහුදු උමග බලමින් දවසම වුවත් ගත කරන්න කෙනකුට මෙහි බාධාවක් නැහැ. ගෙදරින් කෑම ගේන එක අපි තහනම් කරලත් නැහැ.මොකද හැමෝටම එක වගේ වියදම් කරන්න බැරි නිසා. එකම දේ අපි ඉල්ලන්නේ මේ හරිත පරිසරය විනාශ නොකර අපවිත්‍ර නොකර මේ සියල්ල විඳින්න කියලයි..මේ හැබෑ වුණේ මං අවුරුදු පහ හයක පටන් දැකපු හීනයක්. ලෝකයේ විශාලම මහජන මින් මැදුර 10 ඇතුළට අපේ රටේ නමත් ඇතුළු කරන එකයි මගේ ඊළඟ ඉලක්කය.මේ සියල්ල නඩත්තු කරන්න විශාල කැප කිරීමක් කරන්න වෙනවා. මේ ඉන්න විශාල මාළු එකතුවට දවසට දෙපාරක් කෑම දෙන්න ඕනෙ. බෙහෙත් දෙන්න ඕනෙ. අනෙකුත් නඩත්තු කටයුතු නිසියාකාරව සිදුවෙන්න ඕනෙ.ඒ සඳහා කැපවූ හොඳ දක්ෂ කාර්ය මණ්ඩලයක් ඉන්නවා. රස්සාවට වඩා මාළුන්ට ආදරේ කරන, ඉන් තෘප්තියක් ලබන අයයි මෙහෙ සේවය කරන්නේ..”දර්ශන කියන්නාසේ මෙය එක්තරා විදියක මාළු අනාථාගාරයකි.මත්ස්‍ය ලෝලීන් සතුව ඇති, රුපියල් දහස් ගණන් වටිනා සුරතල් මසුන් ඇතැම්විට රැක බලා ගැනීමේ අපහසුව මත වෝටර් වර්ල්ඩ් වෙත ගෙනැවිත් බාර දෙයි.කෙතරම් වැඩ තිබුණද අක්කර පහක් පුරා විහිදෙන මේ වෝටර් වර්ල්ඩ් බිමේ දිනපතා ඇවිද යාම දර්ශනගේ සිරිතයි. මත්ස්‍ය ලෝකයේ මේ විසිතුරු දැක මිනිසුන් ලබනා තෘප්තිය දෑසින් දකින ඔහු අපමණ සතුටු වෙයි.රටේ කොතැනක සිටියත් මත්ස්‍ය ලෝලීන්ට ඇති වන ගැටලුවලදී, ඔහු www.waterworldlanka.com වෙබ් ලිපිනය හරහා ඔවුන්ට නොමිලයේ උපදෙස් හා පිළිතුරු ලබාදෙයි.කොතැනක හෝ සුරතල් මසෙකු මිය යනවා දකින්නට අකැමැති දර්ශන, බහ තෝරන අවධියේ පටන් මාංශ භක්‍ෂණයෙන් ඈත්වූයේ මාළුන් කෙරෙහි උපන් අනුකම්පාවෙනි.ඉදින්... වෝටර් වර්ල්ඩ් යනු ඔහුගේ ජීවිතයේම කොටසකි.සිය දරුවන් තරමට මේ මාළුන්ට ද සෙනෙහෙ ඇති ඔහු, දිනෙක ලෝකයේ හොඳම මින් මැදුරු දහය අතරේ, අපේ රටේ නම ද තබනු ඇත.එය, මත්ස්‍ය ලෝලීන්ටත් රටටත් ඔහු හදවතින්ම දෙන පොරොන්දුවකි.ඉනෝකා පෙරේරා බණ්ඩාරඡායාරූප – ගීත් ද මැල්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>10</day>
    </date>
    <link>http://www.silumina.lk/2013/02/10/_art.asp?fn=as1302102</link>
    <topic>යහපත් සිතුවිලි නිසා කය ද මනස ද සුවපත් වේ</topic>
    <author>රමණී සුබසිංහ</author>
    <content>යහපත් සිතුවිලි නිසා කය ද මනස ද සුවපත් වේ‘ආරෝග්‍ය පරමා ලාභා’‘උතුම්ම ලාභය නිරෝගී සම්පත ය’ තථාගත බුදුරජාණන් වහන්සේ විසින් කොසොල් රජු මුල්කොට දේශනා කළ මේ උතුම් සදහම් පෙළ වර්තමානයේ ද කායික මානසික සුවය බලාපොරොත්තු වන සැමට එක සේ ගැළපෙන්නේ ය. ධර්ම මාතෘකාවට පිවිසීමට පෙර සාමාන්‍ය ජන සමාජය ඇසුරින් සරල නිදසුනක් ගෙන බලමු. ශෝකී වතින් හිස් අහස දෙස බලා සිටින කෙනෙකුගෙන් මෙසේ විමසන්න.‘ඇයි ඔබ දුකින් වගේ පසුවන්නේ’ බොහෝ විට ඔහු මෙසේ පවසනු ඇත.‘මමවත් දන්නේ නෑ හේතුව මොකක් ද කියලා. ඒ වුණත් කියාගන්න බැරි තරම් මහා බරක්, අඳුරක්, මොකක්දෝ මහා පාළුවක් මට දැනෙනවා. වෙලාවකට හිස හැරුණ අතේ යන්න හිතෙනවා. තවත් වෙලාවකට දැන් ජීවත් වුණා ඇති ද කියා හිතෙනවා.”ආචාර්ය මිරිස්සේ ධම්මික ස්වාමීන් වහන්සේමෙසේ පවසමින් දීර්ඝ හුස්මකින් ළය සැහැල්ලු කරගන්නට උත්සාහ ගන්නා අය බොහෝ අවස්ථාවන් හි ඔබට හමු වී ඇත. ඇතැම් විට එවැනි අවස්ථාවකට ඔබටත් මුහුණ දෙන්නට සිදු වූවා විය හැකිය.වත්මන් සමාජයේ හඳුන්වන ආකාරයට ආතතිය, ක්ලමතය, දොම්නස හා මානසික පීඩාකාරී ස්වභාවයන්ට හසුව කායික මානසික පීඩාවන්ට නතු වී දුකට පත් වූ අය ගේ ප්‍රවණතාවයක් අද අපි දකිමු. ඊට විසඳුමක් දකින්නට අපි මේ ලෝකයේ පහළ වූ ශ්‍රේෂ්ඨතම මනුෂ්‍ය රත්නය වූ තථාගත බුදුපියාණන් වහන්සේ ගේ ශ්‍රී සද්ධර්මයට සමීප වෙමු. උන් වහන්සේ දේශනා කොට වදාළේ,‘සංතුට්ඨි පරමං ධනං’ මානසික සංතෘෂ්ඨිය උතුම්ම ධනය වන බවයි.ඒ මානසික සුවය බලාපොරොත්තු වන සියලු දෙනා පළමුකොට කළ යුතු වන්නේ සිත පිරිසුදුව පවත්වා ගැනීම ය. කලබලකාරී පරිසරයක ජීවත්වන ඔබ එසේ සිත පිරිසුදු කර ගන්නේ කෙසේදැයි කලබල නොවිය යුතුය. වත්මන් හි බොහෝ දෙනෙක් පවසන ලෙස ‘ගෘහස්ථ පරිසරයෙහි හිමිදිරිය මාර යුද්ධයක් වගේ’ ය. ගෘහණිය වැඩ අරඹන්නේ ම ‘අත් දහසක් තිබුණත් මේ වැඩ නම් ඉවර කරන්නට බැරිවේ ය’ යි සිතමිනි. තවත් විටෙක ‘හුස්ම ගන්නවත් වෙලාවක් නැතැ’ යි යන්ත්‍රයක් සේ වැඩ කරන්නී ය. අහර පිස මුවට ගත්ත ද ගිලෙනවා විනා විටෙක එහි රසයවත් නොදන්නී ය. දවස අවසන් කරන්නේ ද ‘මගේ ඔළුව හොඳටම අවුල් වෙලා’ යි මැසිවිලි නඟමිනි. භාග්‍යවතුන් වහන්සේ දේශනා කළ අයුරින් මෙසේ කයින් මනසින් වෙහෙසට පත්ව සිටින සාමාන්‍ය ලෝකයා අතර සිත කය සුවපත්ව පවත්වා ගැනීම සැබෑම සුවයකි. එවැනි සුවයක් සොයනා කෙනකුට භාග්‍යවතුන් වහන්සේ ගේ චරිතය විමසීමම සිතට සැනසුමකි.යම් පුද්ගලයෙක් බුදුරජාණන් වහන්සේ කෙරෙහි අවබෝධයෙන් යුතු ප්‍රසාදයක් හෙවත් ශ්‍රද්ධාවක් ඇති කර ගන්නේ ද ඒ නිසාම ඔහු‘ලභති අත්ථවේදං - ලභති ධම්ම වේදං’ජීවිතය හා එහි පැවැත්ම කෙරෙහි මනා වූ අවබෝධයෙන් ලබන සුවපත් වූ බවක් ඇති කර ගන්නේ ය. බුදුරජාණන් වහන්සේ කෙරෙහි පැහැදීම යනු තමා ගේ ජීවිතය හා පැවැත්ම කෙරෙහි සත්‍යාවබෝධයක් ඇති කර ගැනීමයි.රාගය නම් වූ ඇලීම, ද්වේෂය නම් වූ තරහව හෙවත් ගැටීම, මෝහය නම් වූ මුලාව සම්පූර්ණයෙන් ම බැහැර කළ බැවින් ද, රහසින්වත් පව් නොකළ හෙයින් ද, සියලු දෙවි මිනිසුන් ගේ ආමිෂ ප්‍රතිපත්ති පූජාවන්ට සුදුසු වන හෙයින් ද අප තථාගතයන් වහන්සේ අරංහං නම් වන සේක. අප ද රාගය හෙවත් ඇලීමෙහි, ද්වේෂය හෙවත් තරහවෙහි, මෝහය හෙවත් මුලාවෙහි ද ඇති භයානක වූ ආදීනව නුවණින් දැන ගත යුතු ය. මේ ජීවිතයේ ඇතිවන්නා වූ බොහෝ විනාශයන්ට මුල රාග ගින්න නොවේදැයි ඔබ ම සිතා බලන්න. ද්වේෂ ගින්න නොවේදැයි සිතන්න. අනිත්‍ය, දුක්ඛ, අනාත්ම නම් වූ තිලකුණු දහම අමතක කොට මේ මගේ ය, එය ස්ථිර ය, සදාකාලික ය ආදී වශයෙන් සිතමින් පවත්නා මුලා වූ සිත නිසා තමාටත්, අනුන්ටත්, වන විපත් ගැන සිතන්න. මුලා වූ සිතිවිලි නිසා මවුපියන් අමතක කරන දරුවන්, ස්වාමි භාර්යාවන් අමතක කරන මිනිසුන් පමණක් නොව මිනිසත්කම අමත කරන අය පවා කොපමණ පිරිසක් මේ සමාජයේ සිටිනවා ද?අප තථාගතයන් වහන්සේ තෘෂ්ණාව ප්‍රහානය කිරීම යනුවෙන් පාරමිතා ධර්ම ලෙස පුරුදු පුහුණු කරනු ලැබුවේ මේ භයානක වූ විපත් නතර කිරීම නොවේ ද? එමෙන් ම භයානක විපත්වලට හේතුව බැහැර කිරීම නොවේ ද? යම් කෙනෙක් රාගාධී කෙලෙස්වල භයානක බව අවබෝධ කොට ගෙන තම ජීවිතය පැවැත්වීමට සිතන විට ඒ සිත තුළ සංසිඳුණු බවක් ඇති වේ. ඒ වගේ ම කුරා කුහුඹුවකුටවත් දැන දැනනම් මම විපතක් නොකරමි යන අදහසින් හැකි පමණින් ජීවිතය පවත්වා ගන්නට උත්සාහ කරයි.‘ලභති ධම්මෝප සංහිතං පාමොජ්ජං’ යනුවෙන් එය ධර්මයේ පැහැදිලි කරයි. එසේ ප්‍රමුදිත බවක් ලබන්නාට මහත් වූ නිරාමිශ පී‍්‍රතියක් ඇති වන්නේ ය. මේ ස්වභාවය ඉතා උතුම් වූ මානසික සුවපත් වීමකි. සූත්‍ර දේශනාවල මෙම මානසික ස්වභාවය පැහැදිලි කරන්නේ,‘චිත්ත පස්සද්ධි’ සිතෙහි නිවීමක් හැටියටය. එනම් පෘථග්ජන සිත් හි හටගන්නා වූ රාගාධී ගිනි නිවී මනසේ ඇතිවන සංසිඳීමය. සිත නිවෙන විට කය ද නිවෙන්නට පටන් ගනී. එය දක්වන්නේ ‘කාය පස්සද්ධි’ යනුවෙනි. මේ තත්ත්වය යටතේ මනස දිගින් දිගටම මහත් වූ සැනසීමක් ලබන්නට පටන් ගනී.සිතත් කයත් මෙසේ මහත් වූ සැනසීමක් ලබන විට ‘චිත්ත මුදුතා’ සිත මටසිලිටු වන බව එනම් සිත කරුණාවට පත්වන බවත්, ඒ නිසාම ‘කාය මුදුතා’ කය ද මෘදු වන බවත් ධර්මයේ සඳහන් ය. එනම් කුසලයට, හොඳ දේට යොමුවන බවය. මෙයින් අපට පැහැදිලි වන්නේ යහපත් වූ සිතිවිලි පහළ කර ගැනීම නිසා,මනස සුවපත් වීම නිසා කය ද නිරෝගී වන බවය. මේ දහම් පෙළ අපට පෙන්වා දෙන්නේ මනස හැකිතාක් දුරට පිරිසුදුව පවත්වා ගන්නට හැකි නම් කය ද නිරෝගී වන බව ය. වත්මන් හි බොහෝ දෙනා පෙළන දියවැඩියාව, අධික රුධිර පීඩනය, තරබාරුව ආදි විවිධ රෝගයන්ට මූලික හේතුව ආහාර හෝ කායික පැවැත්ම ම හෝ නොවේ. මානසික ආතතිය ලෙස දක්වන සිතෙහි ඇතිවන අනාරක්ෂිත බව, නොසන්සුන්කම, අසරණ බව, වියවුල් ස්වභාවය සහ සිතෙහි තෙරපීම ද ඊට හේතු වේ.මේ සඳහා බුදුරජාණන් වහන්සේ දී ඇති ප්‍රධානම උපදේශය වන්නේ හැකිතාක් දුරට කුසල ධර්ම පුරුදු පුහුණු කරනා ලෙසයි. ඒ යහපත් සිතිවිලි හෙවත් කුසල ධර්ම ඔබ මනසින් ද කයින් ද නිරෝගීව තබනු ඇත.ඔබ විසල් මාලිගයක දිවි ගෙවුවද, සැතපීමට රනින් කළ යහනාවක් තිබුණ ද, වැලඳීමට රාජ භෝජන තිබුණ ද? රාත්‍රියේ නිදි නොඑන්නේ නම්, ගතට සුවයක් නොදැනේ නම්, කුසගිනි නොවේ නම් පෙර කී සැප සම්පත්වලින් පලක් නොවන්නේ ය. ඔබ සිත ඇලීම් ගැටීම් ආදී කෙලෙස් ධර්මවලින් පීඩාවට පත්ව ඇති බැවිනි. එහෙත්; උත්සාහය, අධිෂ්ඨානය, නුවණින් කටයුතු කිරීම හා ලද දෙයින් සතුටු වීමත් ඔස්සේ තමාට සතුටු විය හැකි ධර්මානුකූල ජීවිතයක් පවත්වන්නේ නම් ඔබ ජීවත්වන, පැල්පත් ද, සැතපෙන පැදුරු කඩමාල්ල ද ඔබට සැපයක් සුව නින්දක් ගෙනෙනු ඇත. රාජ භෝජන නොවුණත් ඉතා ස්වල්ප වූ සැහැල්ලු ආහාරය ඔබ ගේ දිව පමණක් නොව කුස ද සුවපත් කරනු ඇත. එයම මනසින් ද කයින් ද ලබන උතුම් වූ නිරෝගි සම්පත්තියකි. සැපතකි. අප තුළ ඇති මේ කායික මානසික සුවය ලබන්නට ඔබටත් මහත් වූ කරුණාවෙන් අධිෂ්ඨාන කරමි.රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>10</day>
    </date>
    <link>http://www.silumina.lk/2013/02/10/_art.asp?fn=as1302103</link>
    <topic>කොත්තු රොටී ආහාර සංස්කෘතිය නැති කළ යුතුයි</topic>
    <author>ලිව්වේ -සේමාලි කැල්ලපත</author>
    <content>කොත්තු රොටී ආහාර සංස්කෘතිය නැති කළ යුතුයිමුළුතැන්ගෙය හෙවත් ගැමි වහරෙන් කියැවෙන කුස්සිය නිවෙසක ප්‍රධානතම හා අත්‍යවශ්‍ය අංගයයි. අතීතයේ දී නිවෙස ආසන්නයේම වෙනමම පිහිටි මේ ඉවුම් ගෙය පසුව නිවෙසට යාබදව තනා ඊටත් පසු නිවෙස ඇතුළතම අංගයක් බවට පත්විය. නිවෙසේ වෙන කුමන අංග නොතිබුණත් බාගෙට තැනූ නිවෙසක වුව මුළුතැන්ගෙය නම් අත්හැරෙන්නේම නැත.මෙහි එන අංග උපාංග ද කලින් කලට වෙනස් වී ඇතැම් අංග ගිලිහී තවත් අංග එක්වීමක් සිදුවිය. මුළුතැන්ගෙයක් යනු නිවෙසක හුදෙක් අංගෝපාංගයක් පමණක් නොවේ. නිවෙසේ සාමාජිකයන්ගේ පෝෂණ අවශ්‍යතා පිරිමැහෙන ස්ථානයයි. පෝෂණ අවශ්‍යතාව පමණක් නොව ගෙදර සාමාජිකයන් එකට එක්වන ගෙදර දියණියට ඉවුම් පිහුම් ගැන අත්පොත් තබන ස්ථානය ද මෙතැනයි. එනිසාම නිවෙසක මුළුතැන්ගෙයට අත්වන්නේ විශේෂ ස්ථානයකි.ඒ මුළුතැන්ගෙයෙහි අද සිදුවී ඇති වෙනස්කම් හා ඒ නිසා පෝෂණයේ සිදුව ඇති අඩුපාඩු ගැන කතාබහට එක්වූයේ කෘෂිකර්ම අමාත්‍යාංශයේ ජාතික ආහාර ප්‍රවර්ධන මණ්ඩලයේ සභාපතිනී කුමුදුනී ගුණසේකර මහත්මියයි.“කුස්සිය කියන වචනය කිව්වහම අපට මතක් වෙන්නේ ගම්බද පිටිසර ගෙදරක් දුමක්. අටුවක් සහිතව හොඳට අතුගාපු කුඩා මුළුතැන්ගෙයක්. මෙහි එළිපත්තේ කොළපතක තැබූ වතුර කළගෙඩියක්, අතුල්පතකින් වහපු මිරිස් ගලක් වංගෙඩියක් මෝල්ගහක් තියෙනවා. ‘කිචන්’ කිව්වම අපේ සිතට එන්නේ ඊට වඩා වෙනස් හැඟීමක්. එහි පැන්ට්‍රි කබඩ්, විද්යුත් උපකරණ, ජල කරාම පිඟන් ගඩොල් අල්ලලා දිලිසෙමින් තියෙනවා.එදා තිබුණු ගම්බද කුස්සිය ඒ මිදුල ඒ පරිසරය දැන් අපෙන් ගොඩක් ඈත්වෙලා. ඒ කුස්සිය ගම්බදට පමණක් සීමාවෙලා. නාගරීකරණය නිසා ඒ සියලු දේ වෙනස් වෙලා. ඉස්සර කාන්තාවන්ට ගම්බද කුස්සිය පිළිවෙළට පිරිසුදුව තබාගන්න පුළුවන්කම තිබුණා. ඇයට තිබුණේ ගෘහය සංවිධානය කිරීම පමණයි. දැන් කාන්තාවට මුළු පවුලම සංවිධානය කරන්න වෙලා. ඇය රැකියාවට යන්න ඕනැ. දරුවන්ගේ අධ්‍යාපන අවශ්‍යතා හොයා බලන්න ඕනැ. විභාග ගැන මහන්සි වෙන්න ඕනැ. ඉස්සර එහෙම නැහැ. ඇළෙන් දොළෙන් ගොඩවී ඇවිත් ගෙදර වැඩ කටයුතු බලාගෙන ඉන්නැයි ඒ ගෘහණියට තිබුණේ. දැන් එහෙම බෑ.ඒ නිසා දැන් ගෘහණිය කුස්සිය ලෙහෙසි කරගන්න අලුත් පහසුකම්වලට නැඹුරු වෙනවා. පිටරටින් අනුකරණ එනවා. විද්යුත් උපකරණ, පිඟන් ගඩොල්, පැන්ටි‍්‍ර කබඩ්, ජල කරාම සහිත මුළුතැන්ගෙවල් බිහි වෙනවා. සමහර කාන්තාවන්ට ලජ්ජයි පරණ කුස්සිය තියාගන්න. තමන්ගේ යාළුවන්ට පේනවට කැමැති නැහැ. ඒ නිසා ඇය උත්සාහ කරන්නේ ජනපි‍්‍රය මුළුතැන්ගෙයක් හදා ගන්නයි. එහි වරදක් නැහැ.මෙවැනි දේවල වෙනසක් දකින්න නම් ආකල්ප වෙනස්වීමක් ඇතිවෙන්න ඕනැ. විශාල දැනුම් සම්භාරයක් සමඟ මේ අනුකරණය කිරීම හා ඇබ්බැහි වීම නවත්වන්න ඕනැ.ඇබ්බැහි වීමට හේතුව තමයි වඩාත් සාර්ථකව, පෝෂණය රැකෙන ලෙස පිරිමැස්මට ගෙදර ආහාර අවශ්‍යතාව සපයා ගන්නවාට වඩා බඩ පිරෙන දෙයක් හදනවනම් එච්චරයි යන මතයේ සිටීම.මිරිස් තුනපහ අඹරමින්හවස වැඩ ඇරී යන ගමන් ආප්ප ටිකක් කොත්තු රොටියක් කඩෙන් අරන් යනවා. මෙතනින් සිදුවන විනාශය ගැන හිතන්නේ නැහැ. මේ සියල්ල බැඳී පවතින්නේ අපේ මුළුතැන්ගෙය සමඟයි. ලස්සනට මුළුතැන්ගේ තිබුණට ඇය කන්නේ කඩෙන්. කඩෙන් ගෙනියන දෙයෙහි තියෙන්නේ මොනවා ද? එළවළු මස් මාළු පිරිසුදු ද? ඒ ගැන ඇය හිතන්නේ නැහැ. අපේ රටේ දැන් බොහෝ පැතිරී ඇති මේ සංස්කෘතිය වෙනස් වෙන්න ඕනෑ.කුස්සිය හරහා එන මේ අලුත් ආහාර සංස්කෘතියේ විපාක බොහොමයි. ඉස්සර අපේ අයට ලෙඩ රෝග අඩුයි. දැන් අයට ප්‍රෙෂර්, දියවැඩියාව, කොලස්ටරෝල් මේ සියල්ලටම හේතුව ආහාර රටාව. ඉස්සර සෙනඟ හොඳට කය වෙහෙසලා වැඩ කළා. කෘත්‍රිම දේ ආහාරයට එක් කළේ නෑ.ඉස්සර වත්තේ වැවෙන කොස් ටික අවාරෙදි ගන්න මිදුලේ පැදුරක වට්ටියක දමලා වේලුවා. කල්තබා ගන්න ද්‍රව්‍ය මේවායේ නැහැ. ඉස්සර ගෙදරක අටුවක් දුමක් තිබුණා. බොහෝ ආහාර ද්‍රව්‍ය කල්තබා ගන්න අටුවේ දමා දුමේ දමා වේලා ගත්තා. ඒවාට කෘමීන් ආවේ නැහැ. දැන් කෘමීන් ආවොත් බේත් ගහනවා. ඉස්සරටයි අදටයි වඩා හැමදේම වෙනසක් තියෙනවා. එදා බවභෝගවල වැඩි කොටස විවිධ ක්‍රමවලින් කල්තබා ගත්තා. අද එහෙම නැහැ. අද තියෙන්නේ එදිනෙදා යැපීමට අවශ්‍ය දේ පමණයි. එදා කල්තබා ගත් ආහාර ද්‍රව්‍ය හිඟ කාලෙට අගේට පිරිමසා ගත්තා. අද මුළුතැන්ගෙයින් දුම් අටුව ඉවත්ව ඇතුවා සේම අරපිරිමැස්මට තබාගත් ආහාර බවභෝගත් දකින්නට නැහැ.ඉස්සර නිවෙසක ලුණු පොල්කටුව නිවෙසක මුළුතැන්ගෙයි ඉතා වැදගත් තැනක් ගත්තා. පොල්කටුවේ මදක් ලොකුවට ඇති පිරිමි බෑගය ලුණු පොල්කට්ට ලෙස ගත්තා. එයට ලුණු කැට දමා වතුර දමා පාවිච්චි කළා. එය තබා තිබුණේ ළිප ළඟ. ඒ වටේට ලුණු බැඳිලා. අද බොහෝ ගෙවල්වල ලුණු පොල්කටුව නැහැ. ඒ වෙනුවට තියෙන්නේ මේස ලුණු. ලුණු වතුර දැමූ වීදුරු බෝතලයක්. ඉස්සර වෑංජනයට දැම්මේ ලුණු වතුර. දැන් ලුණු කුඩු. වංගෙඩි මෝල්ගස් මිරිස් ගල දැන් ඇතැම් මුළුතැන්ගෙවල්වල නැති තරම්. ගෘහණියට ඒවා සමඟ හැප්පෙන්න වෙලාවක් නැහැ.ආහාර වේලට මැල්ලුමක් අවශ්‍ය වුණොත් එළියට බැස්සාම කඩාගන්න වත්ත වටේට වර්ග කීපයක පළා තියෙනවා. සමහර ඒවා වැටට හිටවලා. අඩුම වශයෙන් පළා වර්ග දෙකක් තුනක්වත් වත්ත වටේ තියෙනවා. එදා ගෘහණිය වෙළෙඳ පොළෙන් පළා මිලට ගත්තේ නැහැ. වෙළෙඳ පොළෙන් ගන්න පළාවල තියෙන පිරිසුදුකම ගැන හිතන්නෙ කීයෙන් කී දෙනා ද? ඒවා අමුවෙන් ආහාරයට ගන්න පුළුවන් ද?ගම්බද මුළුතැන් ගෙයක්කුරුම්බා පොල් තමයි එදා පොල් සම්බෝලයට රොටියට එක්කර ගත්තේ. පැසුණු පොල්වල මේදය වැඩියි. ඉස්සර මිනිස්සු ඉබේම මේවාට හුරුවෙලා හිටියා. සැම වත්තකම ඒ කාලෙ දෙහි ගහක් තිබුණා. දෙහි වාරෙට ගෘහණිය අනිවාර්යෙන්ම ලුණු දෙහි දානවා. කල්තබා ගන්න වැලි මුට්ටියට දමනවා. අද සමහරු දෙහි වේලන්නේ සීනි දාලා. දෙහි වේලන්න සීනි ඕනැ නැහැ. දැන් ක්ෂණික ක්‍රම තියෙනවා. ඉස්සර දෙහි වේලුවේ හතරට පළලා ලුණු දාලා කොළ පොතක දමා අව්වේ තියලයි. කාර්යබහුල දැන් ගෘහණිය එක දවසෙන් ලුණු දෙහි හදන ක්‍රම දන්නවා.ඒ ලෙස ඉස්සර අපේ අය ඉතාමත් ස්වභාවිකව පරිසරය හා සමඟ අනුබද්ධව ජීවත්වුණා. එදා අප ගත් ස්වාභාවික ආහාර වර්තමානයේත් ස්වභාවිකව සකස් කරගන්න පියවර ගත යුතුයි. අපට නැත්තේත් එයයි. අපි බලන්නේ කොත්තු රොටියක් ආප්පයක් පරාටියක් කාලා එදා වේල පිරිමසා ගන්නයි. ඊළඟ දවසේ තමයි ඊළඟ වේල ගැන හිතන්නේ. මෙය අපෙන් ඉවත්විය යුතුයි.අපි ඉස්සර අයගෙන් ගත යුතු පාඩම් රැසක් තියෙනවා. විසබීජ නැතිව කන්න හුරු විය යුතුයි. දරුවන් වැඩෙද්දී රෝගීන් බවට පත්නොකර මුල සිටම නිරෝගී දරුවකු බවට පත් කිරීමට කටයුතු කරන්න ඕනැ. ගෙදර තාත්තාට ප්‍රෙෂර් නම් තාත්තාට ලුණු නොදා උයා අනිත් අයට ලුණු දානවා. එහෙම හොඳ නැහැ. හොඳ නැති දේ කාටවත්ම හොඳ නෑ. මේ හැම දෙයක්ම මද පමණින් ගැනීම පවුලේ සෞඛ්‍යයට හොඳයි.ගෙදර පහේ ටික ඉස්සර අය ගෙදරම හදාගත්තා. ගෙදරක පහේ කුඩු හදද්දී ඒ කාලෙ මුළු පළාතම සුවඳයි. පහේ වෙන වෙනම සෝදා වේලලා කුඩු කරලා පහේ කුඩු හදා ගත්තා. ඒත් දැන් ගෘහණිය පහේ කුඩු ගන්නේ කඩෙන්. පහේ කුඩුවලට පිදුරු කුඩු කර මිශ්‍ර කර තිබුණා යැයි පසුගිය දිනවල ප්‍රවෘත්තියක් තිබුණා.වෙළෙන්දා ව්‍යාපාරිකයා දැනගන්න ඕනැ දෙවියනේ මේක දෙන්නෙ මිනිසුන්ට කන්න. අපේ රටේ මිනිස්සුන්ට ඒ නිසා මේක හොඳට පිරිසුදුවට හොර බොරු නොකර දෙන්න ඕනැ කියා නිෂ්පාදකයා සිතිය යුතුයි. එතැන යහපත් වෙළෙඳාමක් තියෙන්න ඕනැ. කහවල තියෙන්නේ මොනවා ද සැබෑ කහ කුඩු ද නැත්නම් ඩයි මිශ්‍ර කහ කුඩු ද කියා සැකයක් ඇතිවෙනවා. පහේ කුඩු ටිකක් ගෙදර හදාගන්න එක මහ ලොකු දෙයක් නෙවෙයි. ඇයි ගෘහණියට ඒ සඳහා පැයක් වැය කරලා ගෙදර අයගේ සෞඛ්‍ය රැකගන්න බැරි.මමනම් කියන්නේ ඒවා අපම කරගන්න ඕනැ. ඉස්සර වගේ වංගෙඩියේ දමා කොටන්න ඕනැ නැහැ. දැන් සෑම ගෙදරකම බ්ලෙන්ඩර් තියෙනවා. මෙය ඉතා සුළු දෙයක්. ඇයි එහෙම කරන්න බැරි. අපි කන දේ ඇයි අපට හදාගන්න බැරි. අපි සාමාන්‍යයෙන් බිම වැටුණු දෙයක් කන්න කැමැති නැහැ. ඒත් අර වගේ වෙළෙඳ පොළේ තියෙන නිෂ්පාදන ගෙනත් කනවා. වෙනස ඒවා නිෂ්පාදනය කරනවා ඇහැට නොපෙනෙන එක විතරයි.ආහාරවලට එදා අපි ගරු කළා. වී ඇටයක්වත් ඉස්සර ඉවත දැම්මේ නෑ. ළිපේ තියන්න ගන්න සහල් ටිකේ වී ටික අහුලලා එකතු කළා. ඒ එකතු වෙච්ච වී ඇට ටික තලාගෙන ඊළඟට සහල්වලට එකතු කරගත්තා. දැන් එහෙම නෙවෙයි වී විතරක් නෙවෙයි සහල් ටිකක් බිමට වැටුණත් අතුගාලා දානවා. මේ ඉවත දමන්නේ සහල් ටික පමණක් නොවෙයි තමන්ගේ සල්ලි කියා හිතන්නෙ නැහැ. අමාරුවෙන් රැයක් දවාලක් නොබලා හම්බ කරන සල්ලි තමයි මේ ඉවත දාන්නේ. මේවා අපට ඉස්සර සිට ආ ගුණධර්ම. අද කුස්සියත් එක්කම ඒවත් ගිලිහිලා.ඉස්සර බත් කන්නට ඉස්සෙල්ලා බත් අනලා සතුන්ට ගුලියක් වෙන් කළා. දැන් එහෙම නෑ. කාලා ඉතිරි ටික ඩස්ෆින් එකට දානව අඩු ගාණේ සතෙකුට කන්නවත් නෑ. ආදරය, කරුණාවත් මුළුතැන්ගෙයින් ගිලිහිලා. ඒ විතරක් නෙවෙයි පවුලේ එකමුතුකම. ඉස්සර මුළුතැන්ගෙය හරහා පවුලේ එකමුතුකම ගොඩ නැඟුණා.අද කතාබහකෘෂිකර්ම අමාත්‍යාංශයේ ජාතික ආහාර ප්‍රවර්ධන මණ්ඩලයේ සභාපතිනීකුමුදුනී ගුණසේකරලිව්වේ -සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>10</day>
    </date>
    <link>http://www.silumina.lk/2013/02/10/_art.asp?fn=as1302104</link>
    <topic>නිම්වළල්ල</topic>
    <author>දයා ඩී. ෆොන්සේකා</author>
    <content>නිම්වළල්ල“මට ඕනැ සෑම ගැහැනු ළමයකුටම සෑම දරුවකුටම අධ්‍යාපනය ලබා දීමටයි.” මෙසේ කීවෙ තලේබාන්වරුන් විසින් හිසට වෙඩි තබා අසාධ්‍ය තත්ත්වයේ සිට සුව වී ආ මලාලා යුසුෆ්සි නම් 15 හැවිරිදි පකිස්තාන් පාසල් දැරියයි.මේ පාකිස්තාන් දැරිය අසාධ්‍ය තත්ත්වයේ සිට එක්සත් රාජධානිය වෙත ගෙන ගියේ ප්‍රතිකාර සඳහායි. එහිදී පැය පහක සැත්කමකින් හිස් කබලට ටයිමේනියම් තහඩුවක් බද්ධ කොට බිඳී ගිය හිස්කබල යළි සකස් කිරීමෙන් පසු ඇය දැන් සුවය ලබාගෙන එනවා. දැන් ඇගේ වම් කන නිසි පරිදි ක්‍රියාත්මක වෙනවා. ඇයට දැන් කතා කරන්නට පුළුවන්.සුවය ලබා ඇඳ මත සිටින ඇය තාමත් නිර්භීතයි. පෙර පරිදි තලේබාන් වරුන්ට එරෙහිව කතා කරනවා. ඒ විතරක් නොවෙයි කාන්තා අයිතිවාසිකම් ගැනත් ඇය කතා කරන්නේ ජීවිතය තියෙනතුරු තමා අසාධාරණයට එරෙහිව කතා නොකර නොසිටින බව ඒත්තු ගන්වමින්.ඇය ප්‍රථම වරට කතා කළ වීඩියෝ පටයක් පසුගියදා එළි දැක්වූවා.“මට අද මං ජීවත්වන බව තේරෙනවා. මට දැන් කතා කරන්න පුළුවන්. මට දකින්න පුළුවන්. මට හැමදෙනාවම දකින්න පුළුවන්. මං දවසින් දවස හොඳ තත්ත්වයට හැරෙනවා. මං වෙනුවෙන් බාල මහලු සියලු දෙනාම යාඥා කළා. දෙවියන් මට දෙවැනි ජීවිතයකුත් දුන්නා. මගේ දෙවැනි ජීවිතයෙන් මං මිනිසාට සේවය කරනවා. මට ඕනා ජනතාවට සේවය කරන්නයි. මට ඕනැ සෑම ගැහැනු ළමයෙක්ම පිරිමි ළමයෙක්ම ඉගෙන ගන්නවා දකින්නයි. ඒ සඳහා මං ‘මලාලා’ අරමුදල යොදාගන්නවා.ඉංගි‍්‍රසියෙන් කතා කළ ඇය ඉදිරියටත් තමන් ජනතාව වෙනුවෙන් කතා කරන බව පැවසුවා.“මගේ ප්‍රතිකාර ගැන කියනවානං ඒවා මුලින්ම පටන්ගත්තේ පකිස්තානයේදී. ඔවුන් ඉතා හොඳින් ප්‍රතිකාර කළා. ඉන් පසුව බ්‍රිතාන්‍යයේදී කළ ප්‍රතිකාරවලින් මා දැන් සුවය ලබමින් සිටිනවා.“බර්මින්හැම් නගරයේ ප්‍රතිකාර වලින් පසු මාස හතරකින් මගේ මුහුණේ වම් පැත්ත හොඳින් ක්‍රියාත්මක වෙනවා. ඉක්මනින්ම මට සම්පූර්ණ සුවය ලැබේවි.මට වෙදකම් කළ වෛද්‍යවරුන් හා සාත්තු සේවිකාවන් ඉතා හොඳයි. ඔවුන් මට ආදරයෙන් සාත්තු කළා. ඔවුන් මා ආදරයෙන් බලාගත්තා. ඔවුන් මගේ දෙමව්පියන් වගෙයි. ඔවුන්ගේ වෙද හෙදකම්වලිනුයි මා සුවය ලබන්නේ.” පසුගිය වසරේ ඔක්තෝබර් 9 දා පකිස්තානයේදී තලේබාන් වරුන් විසින් පාසල් බස් රියෙන් එළියට ඇද ඇගේ හිසට වෙඩි තැබුවේ ඇය ඔවුන්ට එරෙහිව කතා කළ නිසා.ඒ වෙඩි පහර ඇගේ වම් ඇස හා හකු පාඩා අතරින් ගියේ ඇගේ මොළය නූලෙන් බේරා දෙමින්. පකිස්තානයේදී ඇගේ හිසේ තිබු උණ්ඩ ඉවත් කොට පසුව බ්‍රිතාන්‍යයට ඇය ගෙනගියා. ඇගේ පියාට බ්‍රිතාන්‍යයේ පකිස්තානු තානාපති කාර්යාලයේ රැකියාවක් ලබා දුන්නේ ඇය බලා ගැනීමට පහසුවන නිසායි.ඇගේ පියා වන සයිඋඩීන් මව වන ටුර්පෙකායි හා සොහොයුරන් දෙදෙනාත් තාම එංගලන්තයේ ආරක්ෂා සහිතව සිටිනවා.“ඇගේ සැත්කම ඉතා සාර්ථකයි. දැන් ඇය හොඳින් කතා කරනවා” රෝහල් ප්‍රකාශකයෙක් පැවසුවා.දැන් ‘නව මලාලා අරමුදල’ පිහිටුවා තිබෙනවා. එය මේ දිරිය දැරිය තම ඉදිරි ජීවිතය සැපවත් කිරීමට පිහිටුවුවත් ඇය බලාපොරොත්තු වන්නේ එයින් පකිස්තාන දරු දැරියන්ට අධ්‍යාපනය ලබාදීමේ වැඩ පිළිවෙළක් හදන්නයි. මේ රාජ්‍ය නොවන අරමුදලට බොහෝ සංවිධාන එකතු වෙලා.දයා ඩී. ෆොන්සේකාඔහු විලියම් කෙන්වෙල්. වයස අවුරුදු 25 යි. ඔස්ට්‍රේලියන් ජාතිකයෙකු වූ ඔහු වසර ගණනාවක සිටම දිනකට එක්තරා පැණිබීම වර්ගයක් ලීටර් 8 බැගින් බිව්වා. ඔහු පැණි රසට හරි පෙරේතයි.මෙසේ පැණිබීම වලට ඇබ්බැහි වූ ඔහුගේ දත් එකින් එක හැලෙන්නට පටන් ගත්තා.”ඕස්ට්‍රේලියානු හෝටල් සේවකයෙකු වූ විලියම්ට දන්ත විශේෂඥයන් කොතෙක් කීවත් ඔහු ඊට කන්දුන්නේ නැහැ.කොතරම් පැණි රස බීවා ද කිවහොත් අන්තිමේ දී ඔහු ලේ විස වීමට භාජනය වුණා.“මං දවසකට ඒ පැණිබීම වර්ගය ලීටර් 6 ක් හා 8 ක් අතර ප්‍රමාණයක් බීවා. මට ඒවා නැතිවම බැරි වුණා. මගේ කටේ දත් එකින් එක වැටෙන්නට ගත්තා. අන්තිමේදී ඉතුරු වුණේ දත් දහතුනක් පමණයි. මං ඒවාත් ගලවලා දැම්මා. දැන් මගේ කටේ දත් නැහැ. බොරු දත් කුට්ටමක් විතරයි තියෙන්නෙ.”ඕස්ට්‍රේලියාවේ උතුරු ඇඩිලේඩ් හි සිට සැතපුම් 15 ක් දුරින් ඇති සැලිස්බරි හි සිටින ඔහු පැණිබීම බොන්නට පුරුදු වුණේ හෝටලයේ වැඩ කරද්දී. ඔහු වතුර පානය කළේ ම නැහැ. වතුර වෙනුවටත් පානය කළේ පැණි බීමයි.මේ නිසා ලේ විසවීමට පාත්‍රවූ දැන් ඔහු සිටින්නේ රෝගී තත්ත්වයෙනි.ඔස්ට්‍රේලියානු සෞඛ්‍ය විශේෂඥයන් දැන් විලියම් ගේ කථාව තරුණයන්ට පෙන්වන්නේ පැණි බීම බීමේ විපාක කියා දෙන්නටයි.ඔවුන් තරුණ පරපුර පැණිබීම බීමෙන් වලක්වන්නට උදාහරණයක් ලෙස විලියම් කෙන්වෙල්ගේ කතාව පෙන්වා දෙනවා.ඕස්ට්‍රේලියානු වෛද්‍ය අධ්‍යයන ආයතනයේ දොස්තර ජේසන් ආම් ෆීල්ඩ් දැන් ළමයින්ගේ හා තරුණයන්ගේ දන්ත සෞඛ්‍යය රැක ගැනීම සඳහා පැණි බීම බෝතල් හා භාජනවල ඒවා දත්වලට අහිතකර බවට දැන්වීමක් පළ කරන්න යැයි සෞඛ්‍ය බලධාරීන්ට බලකරනවා.ඕස්ට්‍රේලියාවේ ළමයින් 16000 ත් යොදා ගෙන ඔහු විසින් කරන ලද අධ්‍යයනයක දී ඒ දරුවන් අතරින් අවුරුදු 5 - 16 අතර දරුවන් ගෙන් සියයට 56 ක් ම පැණිබීම වලට ඇබ්බැහි වී ඇති බව සොයා ගත්තා. ඔවුන් දිනපතා අඩු වශයෙන් පැණි බීම බෝතලයක්වත් පානය කරනවා.විලියම් කෙන්වෙල් ද දොස්තර ජේසන් ගේ යෝජනාවට කැමැතියි. දරුවන් පැණිබීම වලින් බේරා ගන්නට මේ අනතුරු ඇඟවීම කළ යුතු බව ඔහු ද දැන් පිළිගන්නවා.දයා ඩී.ඇමෙරිකාවේ මොන්ටානා ප්‍රදේශයේ පිහිටි පපා ජෝන් ගේ පිට්සා හෝටලයට ඔහු කඩා වැදුණේ මංකොල්ලයකටයි. මුහුණ කළු රෙදි කැබැල්ලකින් ආවරණය කරගෙන පැමිණි හෙතෙම මුදල් අයකැමි වෙතට කුඩා කඩදාසි කැබැල්ලක් දුන්නේය. එහි සඳහන්ව තිබුණේ වහාම මුදල් ලබා දෙන ලෙසටයි.කිසිවක් සිතාගත නොහැකිවූ අයකැමියා ලාච්චුව විවෘතකොට මුදල් ලබා දෙන්නට සූදානම් වුණේ අවිනිශ්චිත බියක් සහිතවය. එහෙත් සිදුවූයේ කිසිවෙකුටත් අදහා ගත නොහැකිවූ දෙයකි.මංකොල්ලකෑමට පැමිණි තැනැත්තා හිටිහැටියේම හඬා වැලපෙන්නට වූයේය. තමා මේ අන්දමේ දෙයකට යොමුවූයේ තමාගේ බිරිය හා දරුවා වෙනුවෙන් බව කියා සිටියේ කඳුළු වගුරුවමිනි.අයකැමි නිලධාරියා මංකොල්ලකරුවාට කරුණාවන්තව කථා කරමින් ඔහුට හා ඔහුගේ බිරියට හා දරුවාට පිට්සා පාර්සලයක් තෑගි කළේය. සිද්ධිය ඇසූ ප්‍රදේශයේ ප්‍රධාන පොලිස් නිලධාරි ට්‍රොයි මැක් ගී, “අයකැමියා ප්‍රශ්නය තේරුම් අරගෙන ඉතාම හොඳින් ප්‍රශ්නය විසඳුවා.” යැයි පැවසීය.නොකියා සමාගමට නරක කාලයක් ඇවිත් වගේ. සෙසු දුරකථන සමාගම්වලට පවතින ඉල්ලුම වැඩිවීම නිසා මේ ඉරණමට මුහුණදීමට සිදුවී ඇතැයි වාර්තාවේ.වෙළඳ පොළේ පවතින වෙනත් දුරකථන වලින් දැක්වෙන නව තාක්‍ෂණ දියුණුව සමඟ කරට කර නොසිටීම ද මෙයට තවත් හේතුවක් වී ඇත්තේය.මේ තත්ත්වයෙන් ගොඩ ඒමට නොකියා සමාගම නව දුරකථනයක් කෞතුක වස්තුවක් ලෙස නිපදවා වෙළඳපොළට ඉදිරිපත් කිරීමට තීරණය කර ඇති අතර කෞතුක වස්තු එකතු කරන ලෝලයින්ගේ අවධානයට යොමු කරනු සඳහා “නොකියා ලුමා” නම්වූ දුරකථනය කෞතුක භාණ්ඩයක ස්වරූපයෙන් නිපදවා ඇත.වෙනත් දුරකථනවල විශිෂ්ට ගණයේ නව අංගෝපාංග දැකිය හැකි වුවත් “නොකියා ලුම්බා” දුරකථනයේ පවතින පැරැණි හැකියා මට හොඳටම ඇති. ඒ වගේ ම ඒ දුරකථනයේ චාම් ස්වරූපයටත් මම හරිම කැමතියි.” යනුවෙන් බොහෝ දෙනෙකු ප්‍රකාශ කිරීම නිසා මෙබඳු තීරණයකට මුල් වූ බවත් මෙමඟින් පළමු වසර තුළදී පාරිභෝගිකයින් 5000 ක් 10,000 ක් පමණ බලාපොරොත්තු වන බවත් කියනු ලැබේ.දරුවන්ට අම්මලා තාත්තලාගේ කෙනෙහිලිකම්, නපුරුකම්, වෛරය වැනි හැඟීම් ගැන වැටහීමක් නැති බව අප දන්නා සත්‍යයකි. මේ සති අටක් වයසැති සිංහ පැටවුන්ට වගේ ම සයි බිරියානු කොටි පැටවුන්ටත් තම තමන්ගේ දෙමවුපියන් අතරේ පවතින ප්‍රශ්න හා වෛරයන් ගැන හැඟීමක් නැති බව ජර්මනියේ සැක්සනි ප්‍රදේශයේ සත්ව උද්‍යානයක වෙසෙන සිංහ කොටි පැටවුන් එකිනෙකා සමඟ සෙල්ලම් කරන ආකාරයෙන් සනාථ වේ. සයිබීරියානු කොටි ග්‍රහණය ක්‍රමයෙන් අඩුවී යෑමට මූලිකවී ඇත්තේ නීති විරෝධි ලෙස මෙම සතුන් විනාශ කිරීමට පෙලැඹී සිටීමයි.එහෙත් මේ පැටවුන් වාසනාවන්ත වූයේ උන් යුක්රේනයේ සත්වෝද්‍යානයක උපත ලැබූ නිසායි. මෙම ඡායාරූපය ඔවුන්ගේ සතුට, පී‍්‍රතිය හා එකිනෙකා කෙරේ පවත්නා ඇඟලුම්කම් හොඳින් පෙන්නුම් කරන බව පෙනේ.ඉන්දියාවේ ස්වර්ණාභරණ කර්මාන්තයට වසර 5000 ක් පිරීම නිමිතිකොට ගෙන ප්‍රධාන පෙළේ මෝටර් රථ සමාගමක් වන ටාටා ව්‍යාපාරයෙන් රත්තරං යොදා නිමකරන ලද මෝටර් රථයක් නිෂ්පාදනය කර ඇත.ටාටා නැනෝ වර්ගයට සමාන ලෙස නිපදවා ඇති මේ මෝටර් රථයට කැරට් 22 රත්තරං කිලෝග්‍රෑම් 80 ක් ද, රිදී කිලෝග්‍රෑම් 15 ක් හා මැණික් හා වෙනත් අඩු වටිනාකමක් සහිත ගල්වර්ග ද යොදා ගනු ලැබිණ.මේ මෝටර් රථයේ වටිනාකම පවුම් මිලියන 2.9 පමණ විය හැකි බවට ගණන් බලා ඇත.රැකියාවක් නැතත් එංගලන්තයේ ලැන්කැෂයර් ප්‍රාන්තයේ ජීවත් වූ කෙන් විල්මන් සෑම දිනකම මැජ් නමැති තම සුරතල් සුනඛයා සමඟ වෙරළේ ඇවිදීමට යන්නේ ව්‍යායාමක් වගේ ම හොඳ වාතාශ්‍රයක් ලබා ගැනීම සඳහායි.එදා කෙන් සහ මැජ් එසේ ඇවිද ගෙන යද්දී හිටි හැටියේ ම මැජ් මොකක්දෝ දෙයක් දැක බුරන්නට පටන් ගත්තේ ය. පරික්‍ෂා කර බැලූ කේන්ට හමුවූයේ රාත්තල් 6 ක් පමණ බරැති වමනේ ගොඩකි. එය තල්මසෙකුගේ වැමැරීමක් වූ අතර එය ගලක ස්වරූපයක් ගත්තේය.මේ ගඳගහන වමනේ කුට්ටිය රැකියා විරහිත කේන් විල්මන් ට ස්වීප් ටිකට් එකක් ඇදුනාක් බඳු විය. මේ වමනේ ගොඩ පවුම් 100,000 ක් පමණ වටිනාකමක් ඇති අතර එහි ඇති ඇම්බර්ගි‍්‍රස් නම් වූ ද්‍රව්‍යයය සුවඳ විලවුන් නිපදවීම සඳහා යොදා ගන්නා බව ඔහු දැනගත්තේ ඉන්ටර්නෙට් මාර්ගයෙනි.මේ අතර ප්‍රංශ ජාතික ව්‍යාපාරිකයෙක් මේ තල්මස් වමනය මිලදී ගැනීමට පවුම් 43,000 ක් ඉදිරිපත් කළ නමුත් එය එම ගණනට වඩා වටිනා බැවින් විල්මන් එය විකිණීම ප්‍රතික්‍ෂෙප කළේය. එය පවුම් 50,000 ක් පමණ වටින බව ඔහු විශ්වාස කරන අතර එවැනි අගයක් පෙන්වන අයෙකු එනතුරු මෙම තල්මස් වමනය ආරක්‍ෂාකාරි ලෙස තබා ගන්නා බව කේන් විල්මන් පවසයි.රෝහණ ආර්යරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>10</day>
    </date>
    <link>http://www.silumina.lk/2013/02/10/_art.asp?fn=as1302105</link>
    <topic>නෙළුම් විල</topic>
    <author/>
    <content>නෙළුම් විලමගේ දරුවන් දෙදෙනාගෙන් අයෙක් යම් ආබාධ තත්ත්වයක පසුවෙයි. ඔහු මේ වන විටත් ප්‍රතිකාර ලබමින් සිටියි. ඔහු සුවපත් කරගැනීම පිණිස මා මේ වන විට විශාල මුදලක් වැය කොට තිබේ.ප්‍රතිකාර ලබා දෙනු පිණිස ණය ලබාගෙන ඇති බැවින් මේ වන විට මගේ රැකියාවෙන් අතට ලැබෙන්නේ ඉතා සීමිත මුදලකි. පවුලේ නඩත්තුවට එය නොසෑහෙන බැවින් අමතර යමක් උපයා ගැනීම අවශ්‍යම වූවකි.මට අත්කම් භාණ්ඩ නිමැවීමේ හැකියාව ඇත. රැකියාව ද කරන අතර එය අමතර ආදායම් මාර්ගයක් ලෙස දියුණු කර ගත හැකි බව මගේ යටිහිත කියයි. ඒ සඳහා ග්‍රයින්ඩරයක් සහ ඩ්‍රිල් මැෂිමක් වුවමනා වෙයි. ඊට අමතර මුදලක් එකතු කර ගැනීම සිහිනයකි.මේ භාණ්ඩ ලබාදීමට හැකි අයෙක් වෙත් නම් ‘නෙළුම්විල’ මාර්ගයෙන් අපට පිහිට වන ලෙස ඉල්ලමි.දරු දෙදෙනකු රටට දීමට පෙරුම් පුරන යහපත් පියකුගේ මේ ප්‍රාර්ථනය සඵල කර ගැනීමට පිහිට වීම පිනකි.අනන්‍යතාව හෙළි කිරීමට අකැමැති පියකු විසින් යොමු කරන ලද ලිපියක් ඇසුරිනි. 0112429265 ඔස්සේ සිළුමිණ සේමාලි කැල්ලපත මහත්මිය ඇමතීමෙන් අදාළ පියාගේ දුරකථන අංකය ලබාගත හැකිය.පාරමී අනුත්තරා දසනායක, කුලි / කොස්වත්ත ගාමිණී මහ විදුහලේ ශිෂ්‍යයාවකි. පසුගිය 5 වසර ශිෂ්‍යත්ව විභාගයෙන් එම පාසලේ සමත්වූ ශිෂ්‍යාවන් නව දෙනා අතරින් පාරමී ද එක් අයෙකි. 2009 වසරේ සිට මේ දක්වා ඇය සිළුමිණ පුවත්පතේ “ටිකිරි හමුවට” නොයෙක් මාතෘකා යටතේ ලිපි, රචනා එවන්නට පුරුදුව සිටියාය. ඇය එවා පළවූ බොහෝ රචනාවලට සමහර අවස්ථාවන්හිදී පළමුවන ස්ථානය හිමිවිය.මේ ලිපි, රචනා පාසලේ විදුහල්පති ඇතුළු ආචාර්ය මණ්ඩලයේ අවධානය දිනා ගත්තේ ය. රචනා එකතු කොට පොතක් සාදා විද්‍යාලයීය පුස්තකාලයට පරිත්‍යාග කිරීමේ කාර්යයට ඇගේ සීයා පියවර ගත්තේය.”සිඟිති මගේ පුවත්පත් ලිපි” නමැති මේ පොත කොස්වත්ත ගාමිණී මහ විදුහලේ පුස්තකාලයට භාරදීම අංශ ප්‍රධානී ආචාරිනී බී.එම්. කරුණා බාලසූරිය ගුරුතුමියගේ මඟ පෙන්වීම යටතේ පසුගියදා සිදුවිය.පාරමී අනුත්තරාගේ මේ සිඟිති රචනා පොත අද විද්‍යාලයීය ආචාර්ය මණ්ඩලයේ හා සහෝදර සිසු දරු දැරියන්ගේ නෙත ගැටෙන සේ විද්‍යාලයීය පුස්තකාලයේ ඇත.බිංගිරිය - කොස්වත්තේ විශ්‍රාමලත් ආචාර්ය, සාමවිනිසුරු ඩී.එන්. දිසානායක මහතා විසින් යොමු කරන ලද ලිපියක් ඇසුරිනි.ඔහුගේ විවාහ උත්සවයෙන් පසු මට ඔහු මුණ ගැසුණේ ඉකුත් දෙසැම්බරයේ ය. ඒ, මා ගිනි ගත් මැද පෙරදිග රැකියාවෙන් කෙටි නිවාඩුවක් ලැබ මව් බිම බලා ආ කාලය.ගේට්ටුව ද ඉදිරි දොර ද වසා තිබුණත් පිටු පස වැට හරහා වැටී තිබුණු අඩි පාර දිගේ මා කුස්සිය පැත්තට යනවිට හැර තිබුණු පිටුපස දොර අසල කුඩා දරුවෝ දෙදෙන සෙල්ලම් කරමින් සිටියහ.මා දුටු හැටියේ ම ඔවුන් ගෙතුළට ඇදුණේ “තාත්තෙ කවුද මාමෙක් ඇවිත්!” කියා ගෙන ය.“කවුද?” කියාගෙන පිටුපස දොර අරා හිටගත් ඔහු දුටු හැටියේ මට බකස් ගා හිනා ගියේ ය. ඔහුගේ උඩුකය නිරුවත් ය. සුපුරුදු කණ්ණාඩි කුට්ටම පැලඳ සිටි ඔහු තුන් කාලේ කලිසමක් හැඳ පොල් කටු හැන්දක් අතින් ගෙන සිටියේ ය.මුලින් ම විස්මයෙන් පිරී ගොස් තිබූ ඒ මුහුණ ඊළඟ නිමේෂයේ ළගන්නාසුළු හිනාවෙන් උතුරා යද්දී නොදැනුවත්වම අපි මොහොතක් ක්ෂණිකව වැලඳ ගතිමු.ඒ මොහොතේ දරුවන් අප දෙස බලා සිටියේ පුදුමයෙනි.රස කැවිලි සහ තෑගි බෝග පාර්සලය ලොකු දූ අත තැබූ මම පොඩි පුතු වඩාගෙන ම කුස්සි දොරින් ඇතුළු වීමි.“මං මේ පරිප්පු හොද්ද උය උයා හිටිද්දි තමයි ඔයා ආවෙ.” කී මිතුරා වහා ළිප ළඟට වැදී හොද්ද හැඳි ගා බා ගෑස් ළිප නිවා දැමුවේ ය.“කෝ නෝන? මඟුල් ගෙදරින් පස්සෙ දැක්කෙවත් නෑනෙ?”“අද එයා වැඩනෙ. මම තමයි ගෙදර.”“අපි අවුරුදු කීයකින්ද මේ දැක්කෙ?”“පහකින් හයකින්”“ඔව් ඔව් දැන් අපේ දූටම අවුරුදු පහක්නෙ. එයා දැන් මොන්ටිසෝරිත් යනව.”“හැබෑට! කාලෙ ගෙවෙන ඉක්මන!”මම පොඩි පුතා බිම තබා හුරතල් ලෙස සිනා පාමින් සිටි ලොකු දූ වඩා ගතිමි. ඇය කෝළ ගතියෙන් දැනලන්නට වූ හෙයින් ඉක්මනින් ම බිමින් තැබීමි.“මාමෙ ඔයා ගෙනාපු චොකලට් කන්ඩ දෙන්නෙ බත් කෑවට පස්සෙ නේද?”මිතුරා ගේ බස මට තේරුම් ගියේ ය.“ඔව්. ඔව්. ඉස්සෙල්ලම බත් කන්ඩ ඕනෑ. ඊට පස්සෙ තමයි චොකලට් කන්නෙ” මම කීමි.දරුවන් ද එය විශ්වාස කළා සේ ය.“හා දැන් හොඳ බබාල වාගෙ දෙන්නම සබන් දාල අත හෝද ගන්ඩ!” කියමින් මිතුරා කෑම මේසය පිළියෙල කරන්නට වූයේ ය. වහා අත සෝදා ගත් දරුවෝ පුටු දෙකක හිඳ ගත්හ.“ඔන්න මාමෙ අද අපේ දුවයි, පුතයි බඩ පිරෙන්ඩ පරිප්පුයි බතුයි කන්ඩයි යන්නෙ. මොකද දන්නවද රහස? තාත්ත අද හුඟාක් රස පරිප්පු හොද්දක් හදල තියනවනේ. මාමත් ඔන්න ඔය පුටුවෙන් වාඩිවෙලා බලන්ඩකො අපේ දුවයි, පුතයි බත් කන ලස්සන!”මම ද හිඳ ගතිමි. මිතුරා දරු දෙදෙනාට අනා බත් කටින් කට කැවුවේ ය.“බඩ පිරීගෙන එනව තාත්තෙ චොකලට් කන්ඩත් බඩේ ඉඩක් තියාගන්න ඕනනේ” යි කියූ දැරිය නැගිට වතුර පොදක් බීවා ය.“ඔව්. ඔව්. මටත් ඇති” යි කී පුතු ද නැගිට වතුර උගුරක් බීවේ ය.දරුවන් ගේ ආශාව වූයේ චොකලට් කෑම බව තේරුම් ගත් මිතුරා මා ගෙනා පාර්සලය ලිහා ඉන් චොකලට් පෙති දෙකක් අතට ගත්තේ ය.“දැන් චොකලට් කන්ඩ කලින් හොඳ දූයි පුතයි වගේ මේ මාමට කියන්ඩ අම්ම උයන පරිප්පු ද රස - තාත්ත උයන පරිප්පු ද රස” කියල.“අම්ම උයන පරිප්පු” කියමින් දරුවෝ පියාගේ අතේ වූ චොකලට් දෙක උදුරා ගෙන ගෙට දිවූහ.ඔන්න බලපං මචං මං අහගත්තු දේ!” මිතුරාගේ මුහුණ වෙනස් විය.“ඒ වුණාට තාත්ත අම්මට වැඩිය රසයට උයනවනේ” ඔහු ගෙතුළට ඇසෙන්නට කීවේ ය.“තාත්ත රසට උයනව තමයි. ඒ උනාට අම්ම කවන කොට තමයි රස වැඩි” දරුවෝ චොකලට් හපමින් ගෙතුළ සිට කෑ ගෑහ.මේ පරිප්පු හොද්දේ රහස කුමක් දැයි දැන ගැනීමේ කුහුල මසිත වැඩිණි. ඒ කුමක් දැයි මම මිතුරාගෙන් විමසීමි. ඔහු එය මට පැහැදිලි කරන්නට වූයේ දරුවනට නෑහෙන ලෙස පරිස්සම් වෙමිනි.ඔහු කියන පරිදි සිය බිරිය අතිසංවේදී තැනැත්තියකි. ඒ සංවේදීකම නිසා ම ඇගේ වැඩ අනවශ්‍ය පරිදි ඉක්මන් වෙයි. ඇය ලූනු මිරිස් කපන්නට ගිය විට ඇඟිලි කපා ගනියි. පොල් ගාන විට අත තුවාල කර ගනී. උණු බඳුනක් ළිපෙන් බාද්දී අත පුච්චා ගනී. මෙය සතියකට කිහිප වතාවක් ම සිදුවෙයි.කලබල නොවී නිවාඩුව වැඩ කරන්නැයි ඔහු කිහිප වරක් ම ඇයට කියා තිබේ. “කෝ දෙන්ඩකො. කලබල නොවී මෙන්න මෙහෙම කරන්ඩකො’ යි ඔහු කියා දෙනවාට ද ඇය කැමැති නැත.“ඔයා පිරිමියෙක්නෙ. ඔයා පැත්තකට වෙලා ඉන්ඩකො. මම උයන්නංකො” කියන ඇය ඔහු පසෙක හිඳුවයි. ඒ ටිකකින් ඇය මොකක් හෝ හානියක් කරගනී. ඔහුට සිදුවන්නේ පසෙකට වී හිඳ සිටීමට නොව, තුවාලයකට බේත් දැමීමට ය.ඒ කතාව ඇසූ මම විස්මයට පත්වීමි. හිනා වීමට හෝ දුක්වීමට නොහැකිව ගොළු වීමි.“ඉතින් සුගත් මේ ටිකත් අහන්ඩකො” මිතුරා තව දුරටත් පැහැදිලි කිරීම් කරන්නට විය.“අපේ දරුවො දෙන්න කන්ඩ කැමැති පරිප්පු විතරමයි. දිව්‍ය ලෝකෙන් රස මසවුළු ගෙනාවත් උන් කන්නෙ නෑ. පරිප්පුමයි ඕනෑ. ඒක ඉතින් දරුවන්ගෙ ආසාවනේ. ඒ හින්ද අපිත් එයාලට පරිප්පුම උයල දෙනව. ඉතින් වැඩේ මේකනේ. අපේ නෝනගෙ අතිසංවේදී ඉක්මන්කම හින්ද හොද්දට ලුණු ඇඹුල් ලූනු මිරිස් තුනපහ හරියකට වැටෙන්නෙ නෑ. නමුත් දරුවො සුමානෙම කන්නෙ එයා උයන අර රස නැති පරිප්පු හොද්ද. ඒක හින්ද ඔන්න අද මං ගෙදර ඉන්න දවසෙ හොඳ පරිප්පු හොද්දක් හදල දරුවන්ට හොඳට කැව්ව. ඔයත් ඒක දැක්කනේ. පරිප්පු හොද්ද සුවඳ ගහන්ඩම ඉව්ව. ලුණු මිරිස් ගාණට දාල ලූනුත් ලියල කරපිංචත් දාල සුදු ලූනු පෙත්තකුත් ලියල දාල සුවඳ එන්ඩ පුංචි කුරුඳු පෙත්තකුත් දැම්ම. ඒක ඇත්තටම පදමට ඉදිච්ච රස පිරිච්ච පරිප්පු හොද්දක්. ඒත් මේ ළමයි කියනවනේ අර අම්ම උයන කොලිටියෙන් බාල පරිප්පු හොද්ද මීට වැඩිය රසයි කියල. මේක මොන දෙයියට ද කියන්නෙ? ඔහු මගේ මුහුණ දෙස බලාගෙන සිටියේ පිළිතුරක් සොයා ගැනීමට ය.“පොඩි උන්නෙ! ඔයා දුක් වෙන්ඩ එපා! ඔයාගෙ යුතුකම ඔයා කරන්ඩකො” මම කීමි.“මම දුක්වෙන්නෙ නෑ. දරුවන්ගෙ මනස මම තේරුම් අරගෙනයි තියෙන්නෙ” ඔහු කීවේ ය.“අපි පුංචි කාලෙ අපේ අම්ම කවන කොයි දේත් අපට රසයිනේ. කෑම කොච්චර කටුක වුණත් ඒකට මවු සෙනෙහස මිශ්‍ර වුණාම ඒ කෑම දරුවන්ට පුදුම විදිහට රසයි. මෙතනත් සිද්ධ වෙන්නෙ ඒක. ඒක මං තේරුම් අරගෙනයි ඉන්නෙ. ඒකට තාත්තල දුක්වෙන්ඩ නෙමේ ඕනෑ සන්තෝස වෙන්ඩ!ඒ අවස්ථාවේ ඔහුගේ මුහුණ වඩාත් තැන්පත්ව තිබිණ. එය සන්සුන් ය. පිරිපුන් ය.මම ඔහුගේ දෑත මගේ දෑතින් තරයේ මිරිකා ගතිමි. සැබෑ පියකු දැක ගැනීමේ සතුට මගේ සිරුර පුරා දුවන්නට විය.  බහරේන්හි සුගත් කේ. ඥානවර්ධන මහතා විසින් යොමු කරන ලද ලිපියක් ඇසුරිනිකෑගල්ලේ සිඟිත්තන් හට නුවණ දෙන පාසල් බිමේ සෙනෙහේ අතු රිකිලි ඇන මාගල් වගේ රන් අස්වනු පිරී එන බෝකල් නොවේ මෑතයි පල ලබන දිනපින්බර පාසලක මැවෙනා අසිරි සිරී නංවා ළමා සිත් සන්තෝසයෙන් පිරී දැන් නම් බලන්නට ලෝකය දසත හැරී ’අංකුර’ නැඟෙන එක වළකාලන්ට බැරීඋදහස් ලොවක දරු දැරියන් එකට ගැටී මදහස් නොලැබ සෝ ගින්නෙන් පෙළෙන හැටී අදහස් පුංචි දරුවන්ගේ ඉවත වැටී නිදහස් කෙරුම නම් මුළු ලෝකයට වටීතුන් සිත නිවී සාහිත කෙත රස වේවා ’අංකුර’ නැඟී මහ පල රුක් බිහි වේවා රන්පත් ලෙළෙන සිහිලෙන් ගත සැනසේවා සුන්දර ළමා ලොව මිණි පහනක් වේවා!කෑගල්ලේ පුස්සැල්ලේ ගාමිණී මහා විද්‍යාලයයේ ඩබ්.අයි.වීරකෝන් විසින් යොමු කරන ලද ලිපියක් ඇසුරිනි.නෙළුම් විල, සිළුමිණ,ලේක්හවුස්, කොළඹකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>10</day>
    </date>
    <link>http://www.silumina.lk/2013/02/10/_art.asp?fn=av1302106</link>
    <topic>මාරියා කැරේ හඬා වැටේ</topic>
    <author/>
    <content>මාරියා කැරේ හඬා වැටේ‘ඇමරිකන් අයිඩ්ල්’, ඇමෙරිකාවේ අතිශය ජනපි‍්‍රය සංගීත වැඩ සටහනක්. මේ වැඩ සටහන සඳහා එක්වන ආධුනික ගායක ගායිකාවන් ගයන ගීත විනිශ්චය කරන්නට ප්‍රවීණ ගායක ගායිකාවන් සිව් දෙනෙකු සිටිනවා.පසුගියදා පටිගත වූ අලුත්ම වැඩ සටහනේ විනිශ්චය මණ්ඩලයේ සාමාජිකාවක ලෙස සුපිරි ගායිකා මාරියා කැරේ ද සහභාගි වුණා.වැඩ සටහනට එක්වූ 21 වියැති මැතිව්ස් ෆර්නැන්ඩස් නම් වූ ආධුනික ගායකයා නිසා මාරියාට හඬන්නටත් සිදුවුණා. ඒ ඔහු පැවසූ කතාවක් නිසා. මේ තරුණයා සාමාන්‍ය ප්‍රමාණයට වඩා මිටි අයෙක්.ඒ නිසා ඔහු තම ගීතය ගායනා කරන්නට කලින් විනිශ්චය මණ්ඩලයෙන් විමසුවේ ගීත තරගයට සහභාගි වන්නන් ගේ උස ගැනත් සලකා බලනවා ද කියායි. විනිශ්චය මණ්ඩලයේ පිළිතුර වුණේ ‘නැහැ’ යන්නයි.ඉන් පසුව, ඔහු තම සිරුර මිටිවීම ගැන වෛද්‍යවරු පැවසූ අදහස් ද ප්‍රකාශ කළා. එයින් අනතුරුව ඔහු ගැයූ ගීතයට මාරියා කැරේට නොහඬා සිටිය නොහැකි වුණා.යොවුන් ගායිකා සෙලීනා ගෝමස්, ජස්ටින් බීබර් ගෙන් වෙන්වූ බවට ස්ථිර ආරංචියක් බොලිවුඩ්පුරෙන් ලැබුණා.මීට කලින් දැනගන්නට ලැබුණේ ජස්ටින් සහ සෙලීනා ටික කාලයක් වෙන්වී සිටියත් නැවතත් එක්වී රට රටවල්වලට සංචාරය කළ බවයි.මේ සංචාරය අගදී දෙදෙනා වෙන්වූ බවක් ආරංචි වුණත් එහි ඇත්ත නැත්ත නිසැකවම දැන ගන්නට ලැබුණේ නැහැ.සමහරු නම් පවසන්නේ සෙලීනා මෙලෙස ජස්ටින් වෙතින් ඈත්වන්නේ ඔහු තමන් වෙත ඇත්තටම ආදරය කරන්නේ දැයි දැනගන්නටලු. කොහොම වෙතත් මේ දිනවල ජස්ටින් නම් කාලය ගත කරන්නේ පුදුම දුකකින්ලු.පසුගිය ජනවාරි 29 දා පැවැත්වුණු සංගීත ප්‍රසංගයකදී ඔහු ගීත ගායනා කළ ආකාරයෙන්ම ඒ බව තේරුම් ගන්නට හැකිවූ බවයි, ඔහුගේ හිතවතුන් පැවසුවේ.මේ අතර, ජස්ටින් ගෙන් වෙන් වූවාට පසුව තමන් දැන් හරිම සතුටකින් කාලය ගත කරන බවයි සෙලීනා ප්‍රසිද්ධියේ කියා තිබුණේ. ජස්ටින් ගෙන් වෙන්වූ දිනවල දුක් ගීත අසමින් සිටි සෙලීනා දැන් පුදුම සතුටකින් සාදවලට සහභාගි වන බව ඇයගේ මිතුරියන් කිහිප දෙනෙකු ප්‍රකාශ කළා.හොලිවුඩයේ ජනපි‍්‍රය නිළියක සහ නිරූපිකාවක වන සොෆියා වර්ගාරා සහ චිත්‍රපට නිෂ්පාදක නික් ලොයෙබ් අතර කාලයක පටන් පෙම් සබඳකමක් පැවතුණා. මෑතකදී ඔවුන්ගේ මේ සම්බන්ධයට නැවතීමේ ලකුණ වැටුණා. කවුරුත් හිතුවේ යළි ඔවුන් දෙදෙනා එක් නොවේවි ය කියලයි.ඒත් පසුගිය සතිය වන විට සොෆියා සහ නික් යළි හාද වුණේ කවුරුවත් නොසිතූ විලසින්. දැන් නැවතත් මේ දෙදෙනා පෙර ලෙසින්ම කුරුලු ජෝඩුවක් මෙන් කල් ගෙවනවා.ළඟදීම අලුත් නිවෙසක පදිංචියට යන්නටත් සොෆියාගේත් නික් ගේත් අදහසක් තියෙනවාලු. ඒ නිසා වෙන්න ඇති ලොස් ඇන්ජලීස් නගරයෙන් පදිංචියට සුදුසු නිවෙසක් සොයන්නේ. ඔවුන් දෙදෙනාගේ බ්‍රෝකර් කටයුතු කරන තැනැත්තා මේ වන විට බෙවර්ලි හිල්ස් සහ බ්‍රෙන්ටවුඩ් ප්‍රදේශවලින් ද සුදුසු නිවෙසක් සොයා තිබෙනවා.ප්‍රවීණ චිත්‍රපට අධ්‍යක්ෂ ස්ටීවන් ස්පිල්බර්ග් 2012 වසරේ සිනමාකරුවා ලෙස ගෞරව සම්මානයෙන් පුදනු ලැබීමට නියමිතව සිටිනවා. ඔහුට මේ සම්මානය පිරිනැමෙන්නේ.මෙම 16 දා පැවැත්වෙන ඒ. සී. ඊ. එඩී එවෝර්ඩ් සම්මාන උලෙළේදීයි. (American Cinema Editor’s Eddie Awards)මෙවර මේ උලෙළ පැවැත්වෙන්නේ ලොස් ඇන්ජලීස් නගරයේයි.මෙහිදී, ස්පිල්බර්ග් දශක හතරක කාලයක් තිස්සේ සිනමාව වෙනුවෙන් දැක්වූ මාහැඟි දායකත්වය අගය කිරීමට ද නියමිතයි. “ස්පිල්බර්ග් අපට සිටින දක්ෂතම අධ්‍යක්ෂවරයෙක්.පේ‍්‍රක්ෂකයන් තුළ අමතක නොවන චිත්‍රපට නිර්මාණය කරන්නට ඔහු සමත් වුණා. ඒවා හරිම නිර්මාණාත්මක සහ අපේ සංස්කෘතිය සමඟ බද්ධ වන නිර්මාණ්.” ස්පිල්බර්ග් අගයමින් ඒ. සී. ඊ. එඩී එවෝර්ඩ් පාලක මණ්ඩලයේ සාමාජිකයෙකු එලෙස ප්‍රකාශ කළා.ලිපිකාරිනියන් තිදෙනා තම කාර්යාලයේ ම කොටසක දිවා ආහාරය ගනිමින් සිටියෝ ය.’ඔයගොල්ලො දන්නවද අපේ තාත්තට අගලවත්ත රබර් අක්කර දහයක් තියෙනවා.’ අනුලා එහිදී තම මිතුරියන් සමඟ කීවේ උඩඟු හිනාවක් පාමිනි.’ඇයි අනේ, අපේ තාත්තට තියෙනවානෙ නුවර ලොකු රෙදි සාප්පුවක්.’ චම්පා ඇස් නටවා වහා කීවාය.අනුලා සහ චම්පා සමඟ අහර බුදිමින් සිටි තනුජා ද නිකං ඇරියේ නැත. ඇය තම යෙහෙළියන් දෙස බලා සිනාසී මෙසේ කීවාය.’ඇයි, අපේ තාත්තටත් තියෙනවා, දැන් කාලෙක ඉඳලා, අර්සස්.’’කරූ, ඔයාට පේනවද අර ඈත ගහ යට ඉන්න ජෝඩුව? කවුදෝ කෙල්ලෙක් එක්ක ඒ ඉන්නෙ අපෙ අයියා. එයා දකින්ඩ කලින් අපි වෙනින් පැත්තකට පැන ගමු අනේ.’කරුණාසේන ගේ අතේ දැවටී මල්වත්තේ සක්මන් කරමින් සිටි අමිතා හිටි හැටියේ නැවතී ඈතට අත දිගු කරමින් නොඉවසිල්ලෙන් කීවාය. ’ඔයා ඒකට කලබල වෙන්ඩ එපා බබෝ. ඔයගොල්ලන්ගෙ අයියත් එක්ක ඒ ඉන්නෙ අපෙ නංගි.’ කරූ සැහැල්ලුවෙන් කීවේය.’පෝර මිටි 3 ක බර රාත්තල් 600 ක් නං එක පෝර මිටියක බර කීයද නිශ්ශංක?’ පන්තියේ ගණිතය පාඩමේදී ගුරුතුමා එක් ශිෂ්‍යයකු දෙස තම අත දිගු කරමින් ඇසීය.’මට වඩා හොඳට ඕක දන්නෙ සුජිත් තමයි සර්.’ නිශ්ශංක හිස කසමින් කීවේය.’සුජිත් දන්නවා නං උඹ නොදන්නෙ කොහොමද බූරුවෝ?’ ගුරුතුමා කෝපයෙන් ගිගුරුවේය.’සුජිත්ලගෙ තාත්තා සමූපකාරෙ මැනේජර්නෙ සර්. එයා සතියකට සැරයක් පෝර මිටියක් උස්සනවා නෙ.’ නිශ්ශංක පිළිතුරු දුන්නේ ය.විරුද්ධ පක්‍ෂයේ අය තම ජීවිතයට අනතුරක් කරතැයි බියෙන් පසුවූ මන්ත්‍රීතුමා, කළුතන්ත්‍රි මහතා හමුවී තම ආරක්‍ෂාවට බලගතු සුරයක් දමා ගත්තේය. මන්ත්‍රීතුමා ගේ ජාතික ඇඳුමේ අතක් ඔසවා වැලමිටට ඉහළින් සුරය බඳිමින් කළුතන්ත්‍රි ගුරුන්නාන්සේ මෙසේ කීවේය.’මේ යන්තර රාජයා තමුන්නාස්සෙගෙ අතේ තියෙනකං එක තුවක්කුවකින් නෙමෙයි තුවක්කු දහයකින් වෙඩි තිබ්බත් මන්ත්‍රීතුමාගෙ මවිල් ගහකටවත් හානියක් කරන්ඩ, කිසිම ජගතෙකුට බෑ. ඕං. අත්දුටුවයි, සත්‍යයි.’’ඒත් ගුරුන්නාන්සෙ උන් වෙඩි තියන්නෙ නැතුව තුවක්කු මිටෙන් කෙළලා ඇරියොත් හෙම...’ මන්ත්‍රිතුමා බියෙන් වටපිට බලා රහසින් ඇසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>10</day>
    </date>
    <link>http://www.silumina.lk/2013/02/10/_art.asp?fn=av1302105</link>
    <topic>හිනා කතා</topic>
    <author/>
    <content>හිනා කතාලිපිකාරිනියන් තිදෙනා තම කාර්යාලයේ ම කොටසක දිවා ආහාරය ගනිමින් සිටියෝ ය.’ඔයගොල්ලො දන්නවද අපේ තාත්තට අගලවත්ත රබර් අක්කර දහයක් තියෙනවා.’ අනුලා එහිදී තම මිතුරියන් සමඟ කීවේ උඩඟු හිනාවක් පාමිනි.’ඇයි අනේ, අපේ තාත්තට තියෙනවානෙ නුවර ලොකු රෙදි සාප්පුවක්.’ චම්පා ඇස් නටවා වහා කීවාය.අනුලා සහ චම්පා සමඟ අහර බුදිමින් සිටි තනුජා ද නිකං ඇරියේ නැත. ඇය තම යෙහෙළියන් දෙස බලා සිනාසී මෙසේ කීවාය.’ඇයි, අපේ තාත්තටත් තියෙනවා, දැන් කාලෙක ඉඳලා, අර්සස්.’  ’කරූ, ඔයාට පේනවද අර ඈත ගහ යට ඉන්න ජෝඩුව? කවුදෝ කෙල්ලෙක් එක්ක ඒ ඉන්නෙ අපෙ අයියා. එයා දකින්ඩ කලින් අපි වෙනින් පැත්තකට පැන ගමු අනේ.’කරුණාසේන ගේ අතේ දැවටී මල්වත්තේ සක්මන් කරමින් සිටි අමිතා හිටි හැටියේ නැවතී ඈතට අත දිගු කරමින් නොඉවසිල්ලෙන් කීවාය. ’ඔයා ඒකට කලබල වෙන්ඩ එපා බබෝ. ඔයගොල්ලන්ගෙ අයියත් එක්ක ඒ ඉන්නෙ අපෙ නංගි.’ කරූ සැහැල්ලුවෙන් කීවේය.  ’පෝර මිටි 3 ක බර රාත්තල් 600 ක් නං එක පෝර මිටියක බර කීයද නිශ්ශංක?’ පන්තියේ ගණිතය පාඩමේදී ගුරුතුමා එක් ශිෂ්‍යයකු දෙස තම අත දිගු කරමින් ඇසීය.’මට වඩා හොඳට ඕක දන්නෙ සුජිත් තමයි සර්.’ නිශ්ශංක හිස කසමින් කීවේය.’සුජිත් දන්නවා නං උඹ නොදන්නෙ කොහොමද බූරුවෝ?’ ගුරුතුමා කෝපයෙන් ගිගුරුවේය.’සුජිත්ලගෙ තාත්තා සමූපකාරෙ මැනේජර්නෙ සර්. එයා සතියකට සැරයක් පෝර මිටියක් උස්සනවා නෙ.’ නිශ්ශංක පිළිතුරු දුන්නේ ය.  විරුද්ධ පක්‍ෂයේ අය තම ජීවිතයට අනතුරක් කරතැයි බියෙන් පසුවූ මන්ත්‍රීතුමා, කළුතන්ත්‍රි මහතා හමුවී තම ආරක්‍ෂාවට බලගතු සුරයක් දමා ගත්තේය. මන්ත්‍රීතුමා ගේ ජාතික ඇඳුමේ අතක් ඔසවා වැලමිටට ඉහළින් සුරය බඳිමින් කළුතන්ත්‍රි ගුරුන්නාන්සේ මෙසේ කීවේය.’මේ යන්තර රාජයා තමුන්නාස්සෙගෙ අතේ තියෙනකං එක තුවක්කුවකින් නෙමෙයි තුවක්කු දහයකින් වෙඩි තිබ්බත් මන්ත්‍රීතුමාගෙ මවිල් ගහකටවත් හානියක් කරන්ඩ, කිසිම ජගතෙකුට බෑ. ඕං. අත්දුටුවයි, සත්‍යයි.’’ඒත් ගුරුන්නාන්සෙ උන් වෙඩි තියන්නෙ නැතුව තුවක්කු මිටෙන් කෙළලා ඇරියොත් හෙම...’ මන්ත්‍රිතුමා බියෙන් වටපිට බලා රහසින් ඇසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>10</day>
    </date>
    <link>http://www.silumina.lk/2013/02/10/_art.asp?fn=av1302107</link>
    <topic>දැන් මගේ ජීවිතය සම්පූර්ණයි</topic>
    <author>ගාමිණී සුසන්ත ඡායාරූපය - ටෙනිසන් එදිරිසිංහ</author>
    <content>දැන් මගේ ජීවිතය සම්පූර්ණයිඕෂධී හේවාමද්දුමගේ‘තරුවක් සමඟ වරුවක් ‘විශේෂාංගයට අද අප එක්කර ගන්නේ රංගන ශිල්පිනී ඕෂධී හේවා මද්දුමගේ ය. ඕෂධී අපට සිටින දක්ෂතම රංගන ශිල්පිනියකි; එසේම නර්තන ශිල්පිනියකි. ඕෂධී වාසනාවන්ත රංගන ශිල්පිනියක ලෙස හැඳින්වීම ද නිවැරැදිය. ඒ ඉතා කෙටි කාලයක් තුළ ටෙලි නාට්‍ය මෙන්ම චිත්‍රපට ක්ෂේත්‍රයේ ද හොඳ චරිත නිරූපණය කිරීමේ අවස්ථා කීපයක්ම ඇය ලද නිසාය. ඕෂධී උතුම් මව් පදවිය ලැබුවේ ළඟදීය. අප ඕෂධී සමඟ කතාබහට එක්වූයේ ඇයගේ නවතම තොරතුරු දැනගැනීමේ අරමුණෙනි.මොන වගේ කලා කටයුතුවල ද ඔබ මේ දවස්වල නිරත වෙලා ඉන්නේ...?කිසිම කලා කටයුත්තක මේ දවස්වල යෙදිල නැහැ. කරන ලොකුම වැඩේ තමයි පුතත් එක්ක ඉන්න එක; පුතාව බලාගන්න එක.දැන් පුතාට මාස කීය ද?දැන් මාස තුන සම්පූර්ණ වුණා විතරයි.මවක් වීම ගැන මොනවද ඔබට හිතෙන්නෙ...?ඕනෑම ගැහැනියක් බලාපොරොත්තු වෙන පදවිය තමයි මව් පදවිය. ඒ පදවිය මටත් ලැබුණා. මම හරිම සතුටින් දැන් කාලය ගෙවන්නේ. ජීවිතය සම්පූර්ණයි කියල දැන් මට හිතෙනවා.අනාගතයේ දී පුතා කලාවට සම්බන්ධ වෙනවට ඔබ කැමැති ද?මමයි මගේ සැමියයි දෙන්නම කලාවට සම්බන්ධ නිසා මගේ පුතා තුළත් කලා හැකියාව ඇති. නමුත් අපි පුතාව කිසිම දේකට බලෙන් යොමු කරන්න අදහසක් නෑ. එයා කැමැති, දක්ෂ ක්ෂේත්‍රය අනාගතයේ දී එයා තෝරා ගනීවි.ඔබේ එන්න තියෙන නිර්මාණ...?‘වෙරෝනිකා’, ‘සුන්දර විරාමයක්’, ‘ළවැලිතලා මල් පිපිලා’ වැනි ටෙලි නාට්‍ය 8 කට වැඩි ප්‍රමාණයක් එන්න තියෙනවා. මම රඟපෑ ශි‍්‍ර ‘සිද්ධාර්ථ ගෞතම’ චිත්‍රපටය මේ දිනවල තිරගත වෙනවා.‘ශි‍්‍ර සිද්ධාර්ථ ගෞතම’ චිත්‍රපටයේ රඟපාන්න ලැබීම ගැන ඔබට මොනවද හිතෙන්නෙ.ශි‍්‍ර සිද්ධාර්ථ ගෞතම චිත්‍රපටයේ රඟපාන්න ලැබීම ඉතාම ලොකු ගෞරවයක් විදියටයි මම සලකන්නේ. විශාල සිනමා නිර්මාණ ප්‍රමාණයකට දායක වෙන්න නොලැබුණාට ඓතිහාසික, හොඳ, උතුම් සිනමා නිර්මාණ කීපයකටම දායක වෙන්න මට අවස්ථාව ලැබුණා. මේ චිත්‍රපටයේ මම නිරූපණය කරන්නේ සුජාතා සිටු දියණියගේ චරිතය.මෙහි ඔබේ රංගනයට ලැබෙන ප්‍රතිචාර කොහොම ද?මෙම චිත්‍රපටය පුරාම සුජාතා සිටු දියණියගේ චරිතය නොතිබුණත් චිත්‍රපටය නරඹපු පේ‍්‍රක්ෂකයින්ගේ අවධානය දිනාගැනීමට මගේ රංගනයට හැකි වෙලා තියෙන බව පේ‍්‍රක්ෂක ප්‍රතිචාරවලින් පැහැදිලි වෙනවා. ගොඩක් දෙනෙක් කතා කරල කියනව ඔවුන්ගේ හිත්වල මැවිල සිටිය සුජාතාව මගේ රංගනයෙන් දුටුව බව. ඒ ගැන මම සතුටු වෙනවා.ජීවමානව සිටි ඓතිහාසික චරිතයක් නිරූපණය කිරීම අසීරුයි නේද?ඇත්තෙන්ම ඔව්. සෑම බෞද්ධ අයෙකුගේම සිත් තුළ සුජාතා සිටු දියණිය ජීවත් වෙනවා. මගේ රංගනයෙන් ඔවුන්ගේ සිත් තුළ ඉන්න කෙනා දකින්නේ නැතිනම් මගේ රංගනය ඔවුන් ප්‍රතික්ෂේප වෙනවා. ඉතින් පේ‍්‍රක්ෂකයින්ගේ බලාපොරොත්තු බිඳ දමන්නේ නැතිව එවැනි චරිතයක් නිරූපණය අසීරු කටයුත්තක්.ඔබ ආගමට ළැදි කෙනෙක් ද?මම බෞද්ධයෙක්. මම ආගමට ළැදියි. නමුත් මම නිතර පන්සල් යන කෙනෙක් නෙමෙයි. මම ගොඩක් දවස්වලට පන්සල් යන්නෙ සතියේ දිනවල රෑට. එතකොට සෙනඟ අඩුයි. සෙනඟ වැඩි වෙලාවට ගියාම මට වඳින්නත් නෑ; පන්සලට ආව අනෙක් අයට වඳින්නත් නෑ. ඒ මොකද ගොඩක් දෙනෙක් මා එක්ක හිනාවෙන්න කතා කරන්න හදන නිසා. ඒ පේ‍්‍රක්ෂකයින්ගේ ආදරය. නිතර පන්සල් නොගියාට මම ආගම දහමට අනුව ජීවත් වෙනවා.ඔබ මෙගා ටෙලි නාට්‍යවලට දායක වෙන්නෙ නැත්ද?මෙගා ටෙලි නාට්‍ය ආරම්භ වුණු මුල්ම කාලෙ මම ‘කාව්‍යා’ ටෙලි නාට්‍යයට සම්බන්ධ වුණා. ඒක තමයි මගේ පළමු සහ අවසාන මෙගා ටෙලි නාට්‍යය. මම මෙගා ටෙලි නාට්‍යවලට සම්බන්ධ නොවෙන්නේ වෙනත් හොඳ ටෙලි නාට්‍යවලට සම්බන්ධ වීමේ අවස්ථාව එයින් මඟ හැරෙන නිසා. මෙගා ටෙලි නාට්‍යවල වැඩ එක දිගටම කෙරෙනවනෙ.ටෙලි නාට්‍යයක් නිෂ්පාදනය කරන්න අදහසක් නැත්ද?ඉතාලියත් සමඟ කළ හවුල් නිෂ්පාදනයකට අපි දායක වුණා. ඒ ‘වෙරෝනිකා’ ටෙලි නාට්‍යය. තවම ඒක විකාශය වුණේ නෑ. ඒක විකාශනය වුණාට පසුව මමත් මගෙ සැමියත් ටෙලි නාට්‍යයක් නිෂ්පාදනය කරන්න බලාපොරොත්තු වෙනවා.නැවතත් කවදද කලා කටයුතුවලට දායක වෙන්නෙ?පුතාට දැන් මාස 3 ක් සම්පූර්ණ වුණු නිසා රූපවාහිනී නාළිකාවක නිවේදන කටයුතුවලට ළඟදී ඉඳල සහභාගි වෙනවා. පුතාට මාස 6 ක් වුණාට පසුව රූපගත කිරීම්වලටත් දායක වෙන්න බලාපොරොත්තු වෙනවා.ගාමිණී සුසන්ත ඡායාරූපය - ටෙනිසන් එදිරිසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>10</day>
    </date>
    <link>http://www.silumina.lk/2013/02/10/_art.asp?fn=av1302108</link>
    <topic>හර්බජන් සිං ගෙන් සින්දුවක්</topic>
    <author>ෆවුස් මොහොමඩ්</author>
    <content>හර්බජන් සිං ගෙන් සින්දුවක්“මම ගැයූ මුල්ම ගීතය යූ ටියුබ් එකෙන් බලන්න.” මේ ඉන්දියා ක්‍රිකට් පිලේ ප්‍රබල දඟ පන්දු යවන්නා වන හර්බජන් සිං පසුගියදා ට්විටර් වෙබ් අඩවියේ තැබු සටහනක්.මේ සටහනත් සමඟ ලොව පුරා සිටින ඔහුගේ ක්‍රීඩා ලෝලීන් හර්බජන්ගේ ගීතය සොයා බලන්න උනන්දු වුණා.ඒක පන්ජාබ් ගීතයක්. ගීතයේ නම ‘එක් සුනේහා’ මේ ගීතයේ ප්‍රචාරක කටයුතුවලට යුවරාජ් සිං හා විරාත් කෝලිගෙත් සහාය ලැබී තිබුණා.32 හැවිරිදි හර්බජන් නිතර නිතර මාධ්‍යයට පුවත් මවන්නෙක්. ඔහු වරක් විස්කි වෙළෙඳ නාමයක ප්‍රවර්ධන වැඩසටහනක නිරූපණයක් හේතුවෙන් හිස බැඳි සම්ප්‍රදායික ජටාව පවා ඉවත් කළා.ගීත ගායනයට අමතරව හර්බජන් දැන් චිත්‍රපටි නිෂ්පාදනයටත් යොමුවෙලා. තමා නිෂ්පාදනය කරන චිත්‍රපටි 2 කට දැනටමත් අධ්‍යක්ෂවරුන් තීරණය කර ඇති බව ඔහු කියනවා. හැබැයි ඒවා විකට චිත්‍රපටි කියලයි හර්බජන් කියන්නේ.ලෝක පූජිත බටහිර ඉන්දියා ක්‍රිකට් ක්‍රීඩකයකු වූ විවියන් රිචඩ්ස් පසුගියදා වීඩියෝ පටයකට රංගනයෙන් දායක වුණා.ඒ වීඩියෝ පටය ටොයෝටා වෙළෙඳ දැන්වීමක් සඳහායි. මේ වෙළෙඳ දැන්වීමේ රඟපෑමට රිචඩ්ස් සමඟ කොදෙව් දූපත්වලින් බිහිවූ තවත් විශිෂ්ට ක්‍රීඩකයන් දෙදෙනෙකු වන මයිකල් හෝල්ඩින් හා ජොයෙල් ගානර් එක්වුණා.70 දශකය අගභාගයේ හා 80 දශකයේ දී අන්තර්ජාතික ක්‍රිකට් පිටියේ රජුන් ලෙස ප්‍රකටව සිටි බටහිර ඉන්දියා කොදෙව් පිලේ ප්‍රබලතම ක්‍රීඩකයන් ලෙස රිචඩ්ස්, හෝල්ඩින් හා ගානර් ප්‍රචලිතව සිටියා.දශක තුනකට ආසන්න කාලයකට පස්සේ මේ තිදෙනා කණ්ඩායමක් හැටියට ඔස්ට්‍රේලියාවට පැමිණි සිටියා. ඒ එම ටොයෝටා වෙළෙඳ දැන්වීමේ රූගත කිරීමට සහභාගි වීමටයි.ප්‍රංශ පාපන්දු පිලේ හිටපු නායක සිනෙඩින් සිඩෑන්ගේ පුතා වන එන්සෝ සුප්‍රකට රියල් මැඩ්රිඩ් කණ්ඩායමේ අවුරුදු 18 න් පහළ කණ්ඩායමට ක්‍රීඩා කරනවා.ඔහු පසුගියදා පැවැති තරගයකදී ප්‍රතිවාදී පිලේ ක්‍රීඩකයකුට මුහුණට පා පහරක් එල්ල කිරීමේ හේතුවෙන් රතු කාඩ්පතකින් දඬුවම් ලබා තරගයෙන් ඉවත් වුණා.ඔහු දැන් තම පියාගේ කලහකාරී හැසිරීම දැන් ප්‍රදර්ශනය කරන්න පටන් අරගෙන කියලයි හැමෝම කියන්නේ.2006 වසරේ පාපන්දු ලෝක කුසලාන තරගමාලාවේ අවසන් මහා තරගය අතරතුර දී ප්‍රතිවාදී කණ්ඩායමේ මාර්කෝට හිසෙන් පහරදීමේ හේතුවෙන් සිඩෑන් මහත් අපකීර්තියට පත්ව සිටියා.ඉන්දියා ක්‍රිකට් පිලේ යොවුන් ක්‍රීඩකයකු වන රෝහිත් ෂර්මා හා බොලිවුඩ් නිළි සොෆියා මරියා අතර ඇති පෙම් පලහිලව්ව ගැන කාලයක ඉඳලා නොයෙකුත් ආරංචි පැතිරුණත් ඒ සියල්ල අසත්‍යයක් කියලයි දෙන්නම කිව්වේ. ඒත් රෝහිත් සමඟ පෙම් සම්බන්ධතාවක් ඇති බව පසුගියදා සොෆියා පිළිගත්තා.ඊට හේතු වූයේ සොෆියා හා පෙම් සම්බන්ධතාවක් නැති බව ඔහු ප්‍රසිද්ධියේම ප්‍රකාශ කිරීමයි. ඒකට ඇගේ හිත හොඳටම රිදිලා. ඔහු මහත්මයෙක් වගේ මේ සම්බන්ධය පිළිගත යුතු බවයි සොෆියා කියන්නේ.හැබැයි දැන් නම් දෙන්නා තරමක් විරසක බවයි වාර්තා වෙන්නේ. තමාට ඕන කරන්නේ මීටත් වඩා හොඳ මහත්මා ගතිගුණවලින් පිරුණු අවංක කෙනෙක් තමන්ගේ සහකරු කරගැනීමට කියලයි ඇය කියන්නේ.ෆවුස් මොහොමඩ්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>10</day>
    </date>
    <link>http://www.silumina.lk/2013/02/10/_art.asp?fn=av1302109</link>
    <topic>එහෙම හරියන්නෙ කොහොමද?</topic>
    <author>එඩ්වඩ් චන්ද්‍රසිරි</author>
    <content>එහෙම හරියන්නෙ කොහොමද?ආර්.එම්. අබේනායක ප්‍රවීණ නාට්‍යවේදී ආර්.ආර්. සමරකෝන් ගේ සමීප හිතවතෙකි. වෘත්තියෙන් ලංගමේ කාර්මික ශිල්පියකු වූ හේ සමරකෝන් දැන හඳුනාගෙන ඔහු හා ඇසුරට වැටුණේ ඔහුගේ නාට්‍ය නැරඹීමෙන් ලද අසීමිත වින්දනය නිසාම ය.සමරකෝන් ඇසුරේ නිතර පසු වූ හේ පසුව සමරකෝන් මෙන් ම කීමෙහි බිණීමෙහි සමතකු වූයේ නිරායාසයෙනි. පසුකලෙක සමරකෝන් වෙතින් ‘කැලණි පාලමේ’ භූමිකාවක් ද ලද හේ දශක තුනකට අධික කාලයක් තිස්සේ ඒ සදහා රංගනයෙන් දායක විය.සමරකෝන් ගේ ‘දූවිලි’ නාට්‍යයේ ද රඟපෑ හේ පසුකලෙක ‘සූත්‍ර’ නමින් නාට්‍යයක් ද නිෂ්පාදනය කෙළේ ය.දක්ෂ ගුරුවරයකු යටතේ ඉංග්‍රීසි භාෂාව ප්‍රගුණ කළ අබේනායක කලක් ස්වයං අධ්‍යයනයක ද යෙදී ලංගමයෙන් සමුගෙන සිසුන් හට ඉංග්‍රීීසි භාෂාව උගන්වන්නට පටන්ගත්තේ ය. මාස දෙකක පමණ කාල පරාසයක ‘කැලණි පාලම’ නාට්‍ය දර්ශන ද නොවූයෙන් සමරකෝන් හට එම කාලයේදී අබේනායක මුණ නොගැසුණි. හේ එක් සවස් යාමයෙක කටුබැද්දට ගොස් සමරකෝන් මුණ ගැසුණේ ය.“හප්පේ උඹ දැක්ක කල්! කොහොමද ඉතින් අලුත් තොරතුරු හෙම?” සමරකෝන් සිනාසෙමින් විමසුවේ ය.“මම රස්සාවෙන් අස්වුණා. මිස්ටර් සමරකෝන්.” අබේ සාලයේ පුටුවකට බර දෙමින් කීවේ ය.“මොනවා! රස්සාවෙන් අස්වුණා? ඇයි යෝදයො එහෙම හදිසි තීරණයක් ගත්තෙ? එතකොට මොනවද උඹ දැං කරන්නෙ?” සමරකෝන් පුදුම වෙමින් ඇසීය.“මම දැන් ළමයින්ට ඉංග්‍රීසි උගන්නනවා. “ අබේනායක පිළිතුරු දුන්නේ උද්දාමයකිනි.“ආ ඇත්ත ද? ඒක හොඳයි.” සමරකෝන් කීවේ තරමක සාවඥ ස්වරයකිනි.“සඳුදා ඉඳලා සිකුරාදා වෙනකම් එක දිගටම පන්ති. සතිය පුරාම විවේකයක් ඇත්තෙම නෑ” අබේනායක කීවේ තරමක ආඩම්බරයකිනි.“ඇයි බං එතකොට සෙනසුරාදා - ඉරිදා? උඹේ වැඩක් පළක් කරගන්ඩ උඹට දවස් දෙකක් ම ඉතුරුයිනෙ.” සමරකෝන් කිවේ ය.“මොන පිස්සුද? ඒ දවස් දෙකේම මම පන්තියකට යනවා, ඉංග්‍රීසි ඉගෙන ගන්ඩ නැත්තං කොහොමද උගන්නන්නෙ! අබේනායක කීවේ බැරෑරුම් ස්වරයකිනි.අබේනායක ‘කැලණි පාලමේ’ චරිතයක් ලැබූ නමුදු එය බැණුම් නොඅසා නිරූපණය කිරීමට මුල් කාලයේදී අසමත් වූයේ ය. සමරකෝන් නාට්‍යය නරඹා ඔහුට නියමිත චරිතයේ ගති ලක්ෂණ පහදා දෙයි. රංගනය පිළිබඳ උපදෙස් දෙයි. අබේ කරබාගෙන ඒවා අවධාරණය කර ගනියි. ඔහුට එකී චරිතයේදී කීමට නියමිත වූයේ සුළු දෙබස් ප්‍රමාණයක් පමණි.දිනක් සමරකෝන් ‘කැලණි පාලම’ නරඹමින් සිටියදී අබේනායක අතින් එම ස්වල්ප වූ දෙබස් ද වැරදුණි. කෝපයෙන් තම දෙතොල් සැපූ සමරකෝන් වහා වේදිකාව පිටුපසට ගියේ ය. ජවනිකාව නිමවා අබේනායක ද ඒ මොහොතේ ම එතැනට ආවේ ය.අබේ, මොකද්ද බං මේකෙ තේරුම? එක වචන දහයයි උඹට කියන්ඩ තියෙන්නෙ. ඒකවත් හරියට කියාගන්ඩ උඹට තවම බැහැනෙ. ඒ වචන දහය හරියට කියන්නෙ නැහැනෙ.’ සමරකෝන්, අබේ දුටු විගස ඇඟට කඩා පනිමින් කීවේ ය.“මට වැරදුණා තමයි. ඒක මම පිළිගන්නවා. ඒ වුණාට වචන දහය වැරැද්දුවයි කියල මිස්ටර් සමරකෝන් කිව්වේ නං බොරුවක්. මොකද මම වචන තුනක් ම හරියට කිව්වනෙ.” අබේ බැරෑරුම් මුහුණක් මවා ගනිමින් කියද්දී කෝපය අමතක වී සමරකෝන්ට සිනා පහළ වුණි.එය සමරකෝන් ගේ අභාවයෙන් පසු පැවති ‘කැලණි පාලම’ නාට්‍යයේ ගම්පහ දර්ශනයයි. එහි ආරක්ෂක නිලධාරියාගේ චරිතය රඟපෑ එල්සන් දිවිතුරගම ද අනතුරුව එම චරිතය රඟපෑ ආර්. තලේසිංහ ද ජීවිතයෙන් සමුගෙන සිටි බැවින් ඒ සඳහා ගීතා කාන්ති ජයකොඩි ගේ වැඩිමහල් සොහොයුරකු වූ කමල් ජයකොඩි තෝරා ගැනුණි. ප්‍රසිද්ධ වේදිකාව නුහුරු වූයෙන් ඔහු එහිදී මඳක් වික්ෂිප්තව සිටියේ ය.“කමල් ඔයා බය වෙන්ඩ එපා. මුලින් ම රඟපාන කොට ඔහොම තමයි. රිලැක්ස් වෙලා චරිතෙ කරන්ඩ. දර්ශන හය හතක් කරන කොට ඔය අඩුපාඩු හරි යයි. ‘කැලණි පාලමේ’ මැම්බර්ගේ චරිතයට ආධුනිකයකු වුව ද පළපුරුදු නළුවකු වූ තිලක් කුමාර රත්නායක කීවේ ඔහු අස්වසන අටියෙනි.“අඩුපාඩු හරි යයි.” එහෙම හරියන්නෙ කොහොමද හලෝ. දැන් මම ‘කැලණි පාලමේ’ මේ චරිතෙ අවුරුදු 30 ක් තිස්සෙ කරනවා. කෝ, අඩුපාඩු හරි ගියාද?” පැත්තක සිටි අබේනායක කීවේ ය.සමරකෝන් ජීවතුන් අතර සිටියදී ඉහත සිදුවීම වුණි නම් ඔහු මෙසේ කියනවා ඇත. “ඒකනෙ මෙයාට ආර්.එම්. අබේනායක කියන්නෙ.” “ඒ කිව්වේ? කිසිවකු ප්‍රශ්න කරනවා ඇත. එවිට සමරකෝන් මෙසේ පිළිතුරු දෙනු ඇත.” ආර්.එම්. කියන්නෙ “රඟපානවා මදි කියන එකනෙ.”එඩ්වඩ් චන්ද්‍රසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>10</day>
    </date>
    <link>http://www.silumina.lk/2013/02/10/_art.asp?fn=av13021010</link>
    <topic>පරම්පරා තුනක ඉර හඳ තරු 18 වැනිදා පායයි</topic>
    <author>තුෂාරි නේරංජා</author>
    <content>පරම්පරා තුනක ඉර හඳ තරු 18 වැනිදා පායයිපරපුරෙන් පරපුරට කලාවට උරුමකම් කියන්නට ලැබෙන්නේ අතළොස්සකටයි. එවන් වාසනාවක් හිමිකර ගත් පරපුරක් ගැන කතා කරන්නට ලැබීමත් වාසනාවක්.මේ විදිහට ඉරයි, හඳයි, තරුයි එකතු වෙලා ප්‍රසංගයක් පවත්වන්නට පරම්පරා තුනක සීයලා, අම්මලා, තාත්තලා, පුංචි දුවා දරුවන් එක්කාසු වෙන සුන්දර රාත්‍රියක් ගැන අපිට අසන්නට ලැබුණා. මේ ප්‍රසංගය නම් කොට තිබෙන්නේ “ඉර හඳ තරු” ලෙසයි.මෙහි ඉර තමයි සිංහල සංගීතයේ දැවැන්තයෙකු වන විශාරද වික්ටර් රත්නායකයන්. හඳ තමයි ඔහුගේ ආදරණීය දරුවන් සිවුදෙනා. තරු තමයි ඔහුගේ පුංචි මුනුපුරු මිනිබිරියන්. මේ හැමදෙනාම එකතු වෙලා අපූරු ප්‍රසංගයක් පවත්වන්නට සැලසුම් කොට තිබෙනවා.මේ ප්‍රසංගය නර්තනයෙන්, ගායනයෙන්, වාදනයෙන් අලංකාරවත් වෙනවා. මේ ඉර හඳ තරු වික්ටර් රත්නායක මියැසි දායාදය පවත්වන්නේ මේ මස 18 වැනි දා කොළඹ මියුසියස් විද්‍යාලීය ශ්‍රවණාගාරයේ දීයි.මෙහි දී වික්ටර් රත්නායකයන් ගේ ජනපි‍්‍රය ගීත වගේම මෙන්ම ඔහු ජනපි‍්‍රය ප්‍රවීණ ගායක ගායිකාවන් උදෙසා නිර්මාණය කළ ගීත හා ළමා ගීත ද ගායනා කෙරෙනවා. මේ නිර්මාණ සියල්ලටම දායක වන්නේ ඔහුගේ දරු මුනුපුරන් වීම මෙහි කැපී පෙනෙන විශේෂත්වයක් වෙනවා.පසුගිය දා පැවැති රාජ්‍ය ටෙලි නාට්‍ය සම්මාන උලෙළේ දී හොඳම නිළියට හිමි සම්මානය දිනා ගනු ලැබුවේ දක්ෂ චරිතාංග නිළියක වන චතුරිකා පීරිස් විසිනුයි.‘ස්වයංජාත’ ටෙලි නාට්‍යයේ චතුරිකා ඉදිරිපත් කළ රංගනය වෙනුවෙන් මෙම සම්මානය හිමි වීම සුවිශේෂී වෙනවා. මේ සම්මානයේ සතුට භුක්ති විඳින ගමන්ම ඒ සතුට බෙදා හදා ගන්නට චතුරිකා අපිත් එක්ක එකතු වුණා.“මම එහි රඟපෑවේ වයස අවුරුදු 20 සිට 60 පමණ දක්වා දිවෙන කාන්තා චරිතයක්. ඒ චරිතය ඉතාම නිවුණු චරිතයක්. ඇය තරුණ වියේ සිට මහලු විය දක්වාම ජීවිතයේ ප්‍රශ්නවලට මුහුණ දෙන්නේ ඉතාම සංයමයකින් යුතුවයි.මම ඉතාම කැපවීමෙන් කළ රංගනයකට මේ විදිහට සම්මාන ලැබීම සතුටක්. ඒ වගේම මේ දවස්වල මම හුඟාක්ම කාර්ය බහුලයි. ඒ ‘මහ සමයම’ වේදිකා නාට්‍යය නිසා. එහි මම විෂ්ණු දෙවඟන චරිතය රඟ දක්වනවා. මේ නිසා ඒ වෙනුවෙන් මේ දවස්වල වෙහෙසෙනවා.පසුගිය දා පැවැති සුමති සම්මාන උලෙළේ දී ප්‍රවීණ කලාකරු ජයලත් මනෝරත්නයන් ගේ පුතු භානුක මනෝරත්නටත් සම්මානයක් හිමි වුණා. භානුකගේ නම නිවේදනය වෙත් දී ඔහුට හිමි සම්මානය ලබා ගැනීමට වේදිකාවට ගොඩවුණේ සම්මානයේ සැබෑ හිමිකරු භානුක නෙවෙයි.ඔහුගේ ආදරණීය පියා ජයලත් මනෝරත්නයි. ජයලත් තම පුතුට හිමි සම්මානය ලබාගෙන ඉතාම සතුටින් වේදිකාවට ආචාර කළා. සම්මානයේ සතුට විඳිමින්ම ජයලත් අපිත් එක්ක කතාබහ කළා.භානුක මේ දවස්වල ඉන්නේ ඕස්ට්‍රේලියාවේ. ඔහු ඕස්ට්‍රේලියාවේ දී නිර්මාණය කරමින් නිෂ්පාදනය කළ ‘තෙස්පියානුවාගේ නරකෙස’ (වයසට ගිය රංගන ශිල්පියා) දෘශ්‍ය ගීතය වෙනුවෙන් වසරේ හොඳම දෘශ්‍ය ගීතයට (Video Music)හිමි සම්මානය ලැබුණා.මේ සම්මානය දුරු රටක වෙසෙන භානුකට හිමි වීම ගැන ඇත්තටම සතුටුයි. ඔහු ඕස්ට්‍රේලියාවේ හිටියත් කලා නිර්මාණවලට ඉතාම සතුටින් දායක වෙනවා. කලා නිර්මාණවල යෙදෙනවා.මේ දෘශ්‍ය ගීතයේ පද රචනය කපිල කුමාර කාලිංග ද සංගීතය කසුන් කල්හාර ද රූප රචනය රුක්මල් නිරෝෂ් ද ගායනය හිරණ්‍යා මනෝරත්න විසින්ද සිදු කළා. පළමු වතාවට ලංකාවෙන් පිට රටක සිට නිර්මාණය කෙරුණු ගීතයකට මේ විදිහට සම්මානයක් හිමිවීම සුවිශේෂී කරුණක්.”චන්දන ලියනාරච්චි මේ යුගයේ ජනපි‍්‍රයතම ගායකයෙක්. චන්දන ගේ නවතම ගීතය “මගෙ ආදරේ තරම්...” මේ දවස්වල හරිම ජනපි‍්‍රයයි. ඒ වගේම චන්දනගේ ජීවිතයේ අලුත්ම වෙනසක් සඳහා ඔහු මේ දවස්වල සූදානම් වන බව අපට දැනගන්නට ලැබුණා.“මම මේ දවස්වල තරමක් කාර්යබහුලයි. මගේ විවාහ මංගල්‍යයට සූදානම් වෙනවා. ඒ වගේම ගීත ඇල්බමයක් නිර්මාණය කිරීම වෙනුවෙනුත් වෙහෙසෙනවා. ඒ වෙනුවෙන් ගීත කිහිපයක්ම නිර්මාණය කළා.”ඔබේ අතගන්න ඒ වාසනාවන්තිය ගැනත් කතා කරමු ද? මම යෝජනා කළා.“ඇගේ නම නදීශිකා ශ්‍රීදේවි. අපි විවාහ වෙන්නේ වසර ගණනාවක පැවැති පේ‍්‍රම සම්බන්ධතාවකින් පසුවයි. ඇගේ ගතිගුණවලට මම හුඟාක් කැමැතියි.”පසුගිය දිනෙක අපේ ප්‍රවීණ රංගන ශිල්පියෙක් ලොකු අකරතැබ්බයකට මුහුණ පෑවා. ඔහු ප්‍රවීණ නළු විමල් කුමාර ද කොස්තා. විමල් මේ දවස්වල තැනෙන නවතම චිත්‍රපටයකට දායක වෙනවා.රූගත කිරීම්වලට පෙර ඔහු දින කීපයක්ම ගතකර තිබුණේ එම චිත්‍රපටයේ නිෂ්පාදක රාජා රණසිංහ ගේ ගෙදරයි. රූගත කිරීම්වලට දින දෙකකට පමණ පෙරාතුව විමල් සිය නිවෙසට ගොස් ඒමට පිටත්ව තිබෙනවා.අවාසනාවකට විමල්ව රැගෙන ගිය ත්‍රීරෝද රිය නවත්වා තිබූ බස්රථයක ගැටී තිබෙනවා. විමල් කුමාර ද කොස්තා එයින් තුවාල ලැබුවා. ඔහුව හඳුනාගත් ඔහුගේ රසිකයින් වහාම ඔහු වතුපිටිවල රෝහලට ඇතුළත් කළා.එහිදී ඔහුගේ තුවාල කීපයකට මැහුම් දැම්මා. රෝහලේ නේවාසිකව ප්‍රතිකාර ගැනීමටත් සිදුවුණා. නමුත් විමල්ට සිහි වුණේ ඔහු භාර ගත් චිත්‍රපට චරිතයයි. එහි රූගත කිරීම්වලට ඔහුට පසුදා යා යුතුම වුණා.තුවාල කොතරම් වේදනා ගෙන දුන්නත් ඔහු රෝහලෙන් බලෙන්ම ටිකට් කපාගෙන රූගත කිරීම්වලට සහභාගි වුණා. තමා භාරගත් වගකීම අකුරටම ඉෂ්ට කිරීමට ඔහුට අවශ්‍ය වුණා. තුවාල පිටින්ම ඔහු රූගත කිරීම්වලට සහභාගි වුණා.මේ හැමදේම දැනගත් රාජා රණසිංහ ඉක්මනින් විමල්ව පෞද්ගලික රෝහලකට රැගෙන ගොස් ප්‍රතිකාර ලබා දුන්නා. මේ ගැන දැනගත් හුඟ දෙනෙක් විමල් වැනි ප්‍රවීණ කලාකරුවන් තමන්ගේ කලා නිර්මාණවල කොතරම් කැපවීමකින් වගකීමකින් මෙන්ම ආදරයකින් දායක වෙනවා ද කියලා ඒ ගැන සුබවාදීව කතා කළා.තුෂාරි නේරංජාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>10</day>
    </date>
    <link>http://www.silumina.lk/2013/02/10/_art.asp?fn=av13021013</link>
    <topic>විජය -ජෝති දෙන්නා ළඟම එකම විදියේ මනුස්සකමක් තිබුණා</topic>
    <author>ගාමිණී සුසන්ත</author>
    <content>විජය -ජෝති දෙන්නා ළඟම එකම විදියේ මනුස්සකමක් තිබුණා- පද්මසිරි කොඩිකාරවිජය මිය ගොස් වසර 25 කි. ජෝති මිය ගොස් වසර 26 කි. එපමණ කාලයක් ගත වුව ද මෙම කලාකරුවන් දෙදෙනා තවමත් ලාංකේය කලා කාමී හදවත්වල අමරණීයව ජීවත්වෙති.ජෝතිත් විජයත් සමරන මේ මොහොතේ ඔවුන් දෙදෙනා පිළිබඳව මතකය අවදි කිරීමට චිත්‍රපට සහ ටෙලිනාට්‍ය නිෂ්පාදකවරයකු අධ්‍යක්ෂවරයකු වන පද්මසිරි කොඩිකාර මහතාට අපි ඇරයුම් කළෙමු. ඒ; මෙම කලාකරුවන් දෙදෙනා ඉතා ළඟින් ඇසුරු කිරීමේ භාග්‍ය පද්මසිරි කොඩිකාර ලැබූ නිසා ය. මෙහි සටහන්වන්නේ පද්මසිරි කොඩිකාර මහතා අප සමඟ පැවසූ විජයත් ජෝතිත් පිළිබඳ සුන්දර මතකයන් ය.“විජය කුමාරතුංගයන් මට මුලින් ම හමුවුණේ 1971 වසරේදී; ඒ මම සමුද්‍රා චිත්‍රපට සමාගමේ වැඩවලට සම්බන්ධ වෙලා සිටි කාලයේ දී. ඒ දවස්වල ‘හතර දෙනාම සූරයෝ’ චිත්‍රපටය සමුද්‍රා චිත්‍රපට සමාගම නිෂ්පාදනය කළා.මගෙ ගම නිල්පනාගොඩ. විජයගෙ අම්මගෙ ගම මැඩෑමුල්ල. විජයගෙ තාත්ත සීදූවෙ. මැඩෑමුල්ල කියන්නෙ නිල්පනාගොඩට අල්ලපු ගම. හැබැයි අල්ලපු ගමේ කියල 1971 ට ඉස්සර විජයත් මමත් අතරේ දැන හැඳුනුම්කමක් තිබුණේ නෑ.1971 දී විජය හඳුනා ගත්තට පසුව ඔහු මිය යනතෙක් ම අපි ඉතාම කිට්ටුවන්තයින්ව සිටියා. සිනමාවේදී පමණක් නෙමෙයි ඔහුගේ දේශපාලන කටයුතුවලදීත් පෞද්ගලික ජීවිතයේ යම් යම් අවස්ථාවලත් මම විජයගේ ළඟින් ම සිටි චරිතයක් වුණා. විජය ඇසුරු කරන්නට ලැබීම මගේ ජීවිතයේ මා ලද භාග්‍යයක් ලෙස සලකනවා.විජය කුමාරතුංග කියන්නේ ඉතාම උතුම් මිනිස් ගතිගුණ තිබුණු පුද්ගලයෙක්. අද සමාජයේ අප ඇසුරු කරන මිනිසුන් දෙස බලන විට විජය තුළ තිබූ උතුම් ගතිගුණ අසලටවත් ළංවෙන්න බොහෝ දෙනෙකුට හැකියාව නෑ.ඒ උතුම් මනුස්ස ගතිගුණ විජයට උපතින් ම ලැබුණු ඒවා. තම පවුලේ උදවියට, සිනමා ක්ෂේත්‍රයේ සහෝදර ශිල්පීන්ට පමණක් නෙමෙයි ඔහුට සමාජයේදී හමුවන සෑම පුද්ගලයකුට ම වාගේ ඔහු දයාව කරුණාව පෑවා. ඒකට උදාහරණ ඕනෑ තරම් දෙන්න පුළුවනි.විජය මිය යන්න මාස කීපයකට ඉස්සර ඔහුගේ අතේ මුදල් නැති නිසා ඔහු බැංකුවෙන් ණයක් ගත්තා. ඒ දේශපාලන වැඩවලට වියදම් කරන්න.එහෙම ඉන්න විට දවසක් විජය ගෙ සහෝදර කලා ශිල්පියෙක් විජය හමුවෙන්න ඇවිත් චෙක් එකක් දීලා සල්ලි අරගෙන ගියා. මම ඒ සිදුවීම දැක්කා. ඒ හිතවත් සිනමා ශිල්පියා ගියාට පසුව විජය ඒ ශිල්පියා දුන්නු චෙක් එක ඉරල කුණු කූ®ඩෙට දැම්මා. මම විජයගෙන් ඇහුවා ඇයි එහෙම කළේ කියලා. එතකොට විජය කිව්ව මම ඒ චෙක් එක ඉරල දැම්මේ ඒකෙ සල්ලි නැති නිසයි කියලා. ඒ ශිල්පියා මාස කීපයකට සැරයක් ඒ විදියට චෙක් එකක් ගෙනත් දීල සල්ලි අරගෙන යවනලු.නමුත් ඒ චෙක් වල සල්ලි නැතිකම විජයත් දන්නවලු. ඒ දැන දැනත් ඒ පුද්ගලයාට සල්ලි දුන්නේ ඔහු ගැන අනුකම්පා කරලයි. මෙයින් පේනවා විජය නැති බැරි අය කෙරෙහි කෙතරම් අනුකම්පා කළා ද කියන එක.විජය වගේ ම තමයි ජෝතිත්. ඔහුත් හරියට හිත උණු වෙන මිනිසුන්ට ගොඩක් ආදරය කළ කලාකරුවෙක්. සරමක් ඉල්ලගෙන ජෝති ළඟට ආව මනුස්සයෙකුට තමන් ඇඳගෙන සිටි සරම ගලවල දුන්නු එක කලා ක්ෂේත්‍රයම දන්න සිදුවීමක්.ඒක සිදුවෙන වෙලාවෙ ජෝති ළඟ හිටියෙ මම. මම දවසක් ජෝති හම්බවෙන්න මාලිගාවත්තෙ මහල් නිවාසවල තිබෙන ජෝතිගෙ ගෙදරට ගියා. එහෙම යන කොට ජෝති හිටියෙ තුවායක් ඇඳගෙන. මම ඇහුව “ඇයි ජෝති මේ තුවායක් ඇඳගෙන කියල. එතකොට ජෝති කිව්ව “වයසක සීය කෙනෙක් ඇවිත් සරමක් ඉල්ලුවා. ඒ වෙලාවෙ වෙනත් සරමක් ගේ හරියෙ නොතිබුණු නිසා මම ඇඳගෙන හිටිය සරම ඒ මනුස්සයට දුන්න” කියල. අන්න ඒ වගේ මිනිස්සුන්ට පුදුම විදියට ආදරය කළ පුද්ගලයින් දෙදෙනෙක් තමයි විජයත් ජෝතිත්.ජෝතිට රට පුරාම රසික රසිකාවියො සිටිය වගේ ම රටපුරාම යාළුවො සිටියා. ඒ තරම් යාළුවො පිරිසක් හිටිය කෙනෙක් ගැන මම කියන්න දන්නෙ නෑ. ඈත ගමක සංගීත සංදර්ශනයට ආරාධනාවක් ලැබුණම ඒ ආරාධනය කළ පුද්ගලයා ජෝතිගෙ යාළුවෙක් වෙනවා. ඊළඟ අවුරුද්දේ ජෝති සින්දු කියන්න ඒ ගමට යන්නේ අර යාළුවගෙ ඉල්ලීමට.ජෝතිත් විජයත් අතර තිබුණු තවත් විශේෂ ගතිගුණයක් තමයි ඔවුන් සතුව තිබුණු මතක ශක්තිය. ජෝතිට තමන්ගේ ගීත ඉස්පිල්ලක් පාපිල්ලක්වරද්දන්නේ නැතිව වසර 10 කට 15 කට පසුව වුණත් ගායනා කිරීමේ හැකියාව ජෝතිට තිබුණා. ජෝති ගැයූ බොහොමයක් ගීත ජෝතිට සිදුවූ සිදුවීම් ඇසුරෙන් ලියවුණු ගීත. කොපමණ කලක් ගියත් ඒ ගීතය රචනා කිරීමට හේතු වුණු කාරණාව පිළිබඳව හොඳ මතකයක් ජෝතිට තිබුණා. විජයගෙ මතකයත් ඒ වගේමයි. විජයට අවුරුදු කීපයකට ඉස්සර වෙලා මුණ ගැහිලා වචනයක් හෝ කතා කළ පුද්ගලයකු ගැන වුණත් පුදුම මතකයක් විජයට තිබුණා. ඒ වගේ ම විජය තමන්ට අතදුන් පුද්ගලයින්ව කිසිදා අමතක නොකළ කෙනෙක්.මම නිෂ්පාදනය කළ “සූරයන් අතර වීරයා”, “යුගයෙන් යුගයට” කියන චිත්‍රපට දෙකේම විජය රඟපෑවා. චිත්‍රපටයක රූපගත කිරීම් කරනවිට විජයට ඕන ඒවා උපරිම හොඳින් කරන්න. ඒකට ඔහුගේ උපරිම සහයෝගය ලබාදෙනවා.  මගේ ‘සූරයන් අතර වීරයා’ චිත්‍රපටය අධ්‍යක්ෂණය කළේ රෝයි ද සිල්වා. මෙහි එක දර්ශනයක් තියෙනවා ප්‍රෙඩී සිල්වා, බන්දු සමරසිංහ සහ ක්ලීටස් මෙන්ඩිස් රඟපාන. මේ දර්ශනය රූපගත කරන හැටි විජය බලාගෙන සිටියා.එහි පළමු දර්ශනය අධ්‍යක්ෂවරයා OK කළා. නමුත් විජය පැත්තක ඉඳල කිව්ව “නැහැ රෝයි ඒ ෂොට් එක ආපසු ගමු, මේ ගොල්ල ඒක හොඳට කරනව“ කියල. ඒක විජයට අයිති කාර්යයක් නෙමෙයි. නමුත් විජයට ඕනෑ කළේ වැඩේ හොඳට කෙරෙන්නයි. ඒක අහපු රෝයි නැවත ඒ දර්ශනය ගත්තා. කිව්ව වගේ ම දෙවැනි ෂොට් එක ඉතාම ලස්සනට ආවා. විජයත් චිත්‍රපට කීපයක් ම නිෂ්පාදනය කළා. ඒ චිත්‍රපට හදන අවස්ථාවල මමත් විජය සමඟ සිටියා. ඔහු ඔහුගේ චිත්‍රපට හදන විට දක්වන උනන්දුවට වඩා උනන්දුවක් මගේ චිත්‍රපට හදද්දී දැක්වූවා. මගේ චිත්‍රපට වලට ඔහු විශාල දායකත්වයක් ලබාදුන්නා.විජය සතුව තිබුණු තවත් උතුම් ගති ලක්ෂණයක් තමයි තම මවට බිරිඳට සහ දරුවන්ට දැක්වූ අසීමිත ආදරය. අපි හැමදෙනාම තමන්ගෙ අම්මලට ගොඩක් ආදරෙයි. නමුත් අපි අපේ අම්මලට දක්වන ආදරයත් විජය තමන්ගෙ අම්මට දක්වපු ආදරයත් අතරේ විශාල වෙනසක් තියෙනව කියල මම හිතනව. ඒකට හොඳ උදාහරණයක් මට මතකයි. ඒ මින්නේරියේ අතුරු මැතිවරණය පැවැති කාලය. විජයත් මමත් ඡන්ද වැඩවල යෙදිල හිටියා. එදා අපි හිටියෙ හිඟුරක්ගොඩ. එදා රෑ මට විජය කතා කරල කිව්ව කොළඹ ගිහිං එමුද කියල. හා කියල මම විජයත් එක්ක කොළඹ එන්න පිටත් වුණා.හිගුරක්ගොඩින් පිටත්වන විටත් රෑ 10 යි. ඔහු මේ රෑ යන්නෙ අම්මව බලන්න. ඡන්ද වැඩ නිසා අපි දෙන්නටම හරිම වෙහෙසයි; නිදි මතයි. දෙන්න මාරුවෙන් මාරුවට වාහනය එළවගෙන කොළඹ තලකොටුවෙ ගෙදරට ආවා. එතකොට පාන්දර ජාමෙ. අපි එතකොට අම්මා හොඳටම නිදි. ගෙදර බලාගන්න අය ඇවිත් දොර හැරියට පස්සෙ විජය කෙලින් ම ගියේ අම්මගෙ කාමරේට. එතකොට අම්මාව බලාගන්න ගෑනු කෙනා ඇහුව “මහත්තයා ලොකු නෝනට කතා කරන්නද” කියල.විජය එතකොට කිව්ව “එපා; අම්මව නින්දෙන් ඇහැරවන්න එපා” කියල. ඊට පසුව විජය නෙට් එක අස්සෙන් අම්ම දිහා බලාගෙන ටික වෙලාවක් හිටියා. පසුව “යමු කොඩිකාර” කියල මට කිව්ව. අපි ආපහු හිඟුරක්ගොඩ ගියා.  විජය හිගුරක්ගොඩ ඉඳල මහ රෑම කොළඹ ආවේ අම්මව බලල යන්න. තම මවට දක්වන එවැනි ආදරයත් මම වෙනත් දරුවකු තුළ දැකල නැහැ. අපිට හිතන්නවත් බැරි මව් සෙනෙහසක් විජයට තම මව කෙරෙහි තිබුණා.ඒ වගේ ම තමයි විජය තම දරුවන්ට සහ බිරිඳ වන චන්ද්‍රිකා මැඩම්ට දක්වපු ආදරය. විජයගෙ නිවෙසේ රියදුරන් දෙදෙනෙක් හිටියා. එක්කෙනෙක් චන්ද්‍රිකා මැඩම්ගේ වාහනයට. අනෙක් රියදුරා විජයගෙ වාහනයට.  ඒ කවුරු සිටියත් දරුවන් දෙන්නව පාසල් ගෙනියන්නේ විජය. දරුවන්ගේ පාසල්වලට ගිහිල්ල විජය සෑම විටම උත්සාහ කළේ අනික් දෙමව්පියන් වගේ ම සාමාන්‍ය තාත්ත කෙනෙක් වෙන්න. දුව පාසල් ගියේ මියුසියස් විද්‍යාලයට.ඒ ලංකාවේ යුද්ධය තදින් ම පැවතුණු කාලය. පාසල් වලත් බෝම්බ බිය තිබුණු කාලය. ඒ දවස්වල පාසලේ දරුවන්ගෙ මවුපියන් දින බෙදාගෙන තම දරුවන්ගේ ආරක්ෂාවට සෝදිසි කිරීම්වල යෙදෙනව. එදා දුව වෙනුවෙන් විජය පාසල ළඟ සෝදිසි කිරීම්වලට යන්න ඕන දවස.ඔහු ගියේ මාත් එක්ක. එතැනට ගිහිං අනෙක් තාත්තල වගේ ම විජයත් සෝදිසි කිරීම්වල යෙදුණා. එතැනදී වුණේ මහ සෙනඟ පිරිසක් එතැනට රැස්වීමයි. මහා වාහන තදබදයක් පාසල ඉදිරිපිට ඇතිවීමයි. ඒ විජය බලන්න.  ඒ වෙලාවෙ විදුහල්පති තුමිය ඇවිත් කිව්ව මිස්ටර් විජය ඔයා මෙතන ඉන්න එපා. ඔයා යන්න කියල. ඊට පස්සෙ විජය ගෙදර ආවා. එයින් විජය පෙන්නුම් කළේ තම දරුවන්ගේ වැඩ කටයුතු වලට තමන් උපරිමයෙන් දායක වෙන බවයි.විජය මියගොස් වසර 25 ක් ගත වෙලත් විජයට අපේ සමාජයේ මිනිසුන් තවමත් හරිම ආදරෙයි. ඒ විජය තුළ තිබුණු උතුම් මිනිස් ගතිගුණ සමාජයට හොඳින් දැනුණු නිසා. ඔහු පිට පිටම පස්වතාවක් සිනමාවේ ජනප්‍රියම නළුවා බවට පත් වුණේ ජනතාව ඔහුට ආදරය කළ නිසා; ඔහු ජනතාවට ආදරය කළ නිසා.ජෝති ගැනත් කියන්න තියෙන්නේ මේ දේමයි. දැන් ඔහු මියගොස් වසර 26 ක් ගතවෙලා. නමුත් ලංකාවේ සෑම ගුවන් විදුලි නාලිකාවකම දිනකට වැඩිපුරම ප්‍රචාරය වෙන්නේ ජෝතිගේ ගීත. ජෝති තවමත් අපේ රටේ මිනිසුන්ගේ හදවත් තුළ ජීවත්වෙනවා. නමුත් මේ උතුම් දක්ෂ කලාකරුවන් වූ මනුෂ්‍යයින් දෙදෙනාම ඔවුන් ජීවත්ව සිටියදී නිසි ඇගයීමකට ලක් වුණා ද කියන එකයි ගැටලුව.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>10</day>
    </date>
    <link>http://www.silumina.lk/2013/02/10/_art.asp?fn=av13021014</link>
    <topic>විජය ලියූ එකම ගීතය</topic>
    <author>ජෝජ් රොබ්සන් ද සිල්වා</author>
    <content>විජය ලියූ එකම ගීතයමුළු හදින්ම මම ආදරෙයි...!මුළු හදින්ම මම ආදරෙයි සදා නොවෙනස් වෙනා ලෙසින් මුළු සිතින්ම මම ආදරෙයි සදා නොවෙනස් වෙනා ලෙසින්සදා දැවෙන ගිනි කන්දක් වාගේ ඔබෙ ගත මා හැඳිනුවා ගලා හැලෙන දිය ඇල්ලක් වාගේ ඔබෙ සිත මා හැඳිනුවා ඔබගෙ හදේ මා සදා රැඳෙන්නම් ඔබගෙ සිතේ මා සදා රැඳීසන්ධ්‍යා වීරසිංහඉපිද මියෙන ආත්මයක් ගාණේ සසර පුරා සැරි සරන තුරා සුසුම් හෙළන හැම මොහොතක් ගාණේ මෙලොවේ මා හිඳින තුරා ඔබව පමණි මා සොයලා එන්නේ ඔබගෙ සිතේ මා සදා රැඳීපද රචනය - විජය කුමාරණතුංග තනු නිර්මාණය - උපාලි කලාපි‍්‍රය සංගීතය - රංජිත් ඩයස් ගායනය - සන්ධ්‍යා වීරසිංහමානව හිතවාදී විජය කුමාරණතුංග කලාකරුවාණන්ගේ හඬින් ගායනා කළ ගීත කොතෙකුත් ඔබ ශ්‍රවණය කර ඇතත් විජය සිය හදේ හැඟුම් අකුරු කෙරූ මේ එකම ගීතය නම් ඔබ තවමත් රස විඳ නැතුවා විය හැකි ය.එහෙත් මෙතෙක් ප්‍රසංග වේදිකා, ගීත පට සහ තැටි වලින් පමණක් “ගී මිහිර” ගෙනා විජයගේ මේ ගී සංකල්පනාව දැන් විද්‍යුත් මාධ්‍ය තුළින් අපට රසවිඳින්න හැකි වී ඇති අතර විසිපස් වැනි විජය කුමාරණතුංග ගුණානුස්මරණය වෙනුවෙන් පෙබරවාරි 17 වැනිදා ජාතික රූපවාහිනියේ “හඳ රැඳි ගී” වැඩ සටහනින් ද විකාශය වීමට නියමිතව ඇත.එහෙයින් මෙවර ගී මිහිරෙන් අපි විජය ලියූ “මුළු හදින්ම මම ආදරෙයි සදා” ගීතය නිර්මාණය වූ අයුරු ගායිකා සන්ධ්‍යා වීරසිංහ සමඟ කතාබහ කරමු.“මට මුලින්ම විජය කුමාරණතුංගයන් මුණ ගැසුණේ මගේ වයස අවුරුදු එකොළහේ දී නාරාහේන්පිට, සිලෝන් ස්ටුඩියෝවේදියි. ‘කුණ්ඩලකේශි’ චිත්‍රපටයේ රූපගත කිරීමකදියි ඒ. මමත් එදා එහි කෙටි චරිතයක් නිරූපණය කළා.ඉන් වසර කිහිපයකට පසු මට එතුමා සමඟ මහජන පක්ෂයට සම්බන්ධව කටයුතු කරන්න අවස්ථාව ලැබීම නිසා තමයි මේ ගීතය නිර්මාණය වීමේ පසුබිම සකස් වුණේ. පක්ෂයේ සම්මේලන, සම්මන්ත්‍රණ, රැස්වීම් ආදියට කතරගම, අනුරාධපුර, මහියංගණය, යාපනය වැනි දුර පළාත්වලට යද්දී ගීත ගයමින් යන පුරුද්දක් අපේ තිබුණා.එවැනි එක් අවස්ථාවකදී ‘ඔයාට ලස්සන කටහඬක් තියෙනවා’ කියා එතුමා මගේ කටහඬ හරියට අගය කළා. ඉන්පසු ‘මමත් ඔයාට සින්දුවක් ලියලා දෙන්න ද නංගී’ කියලත් ඇහැව්වම එතුමා ඒ වන විට ගීත ලියා නොතිබුණු හින්දා මං හිනා වුණා මට විහිළුවක් කරනවා වෙන්න ඇති කියා හිතලා.”“මං හිනාවෙද්දී එතුමා නැවතත් ‘ඇයි හිනාවෙන්නේ, මොකද අපිට සින්දු ලියන්න බැරි ද’ කියා ඇසුවා. එවිට මට තේරුණා එය විහිළුවක් නොවන වග. පසුව එතුමා මට මේ ගී පද රචනය දුන්නා. මුලින්ම 1978 දී නිසඳැසක් විදිහට මේ සංකල්පනාව එතුමා අතින් ලියැවී තියෙන්නේ එතුමාගේ හිතට තදින්ම දැනුණු සත්‍ය අත්දැකීමක් නිසයි. පසුව 1983 දී එය ගීතයකට සුදුසු ලෙස රචනා කරලයි මට දුන්නේ.මානව දයාවෙන් මෙන්ම කලා කුසලතාවෙන් පිරිපුන් එතුමාගේ අතින් ලියැවුණු එකම ගී පද රචනය ගයන්න තරම් මා වාසනාවන්තියක් වීමෙන් එදා මා ලද සතුට තවමත් නිමා වී නැහැ.”“මට මගේ පණ වැනි මේ ගීතය ‘සොඳුරු දසුනේ’ නම් වූ මගේ ප්‍රථම ගීත තැටියටත් ඇතුළත් කළ අතර මා ගී ගයන සෑම ප්‍රසංග වේදිකාවකදීම නොවරදවාම ගයනවා.එම නිසා මුලින්ම ලාල් තේනබදුගේ තනුවකටත් දෙවනුව උපාලි කලාපි‍්‍රයගේ තනුවකටත් වශයෙන් දෙවරක්ම ‘මුළු හදින්ම මම ආදරෙයි’ ගීතය දෙවිදිහකට නිර්මාණය කළා. ප්‍රසංග වේදිකාවල ගී ගයද්දී පවා මාව හඳුන්වා දෙන්නේ ‘විජය කුමාරණතුංග ලියූ එකම ගීතය ගයන ගායිකාව‘ ලෙසිනුයි. එමෙන්ම ලබන 17 වැනිදා ජාතික රූපවාහිනියෙන් විකාශය වන සිරිතුංග පෙරේරා ගේ ‘හද රැඳි ගී’ වැඩ සටහනෙන් ද මේ ගීතය ඔබට රසවිඳින්න හැකි වේවි.”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>10</day>
    </date>
    <link>http://www.silumina.lk/2013/02/10/_art.asp?fn=av13021015</link>
    <topic>අද සිටින නළු නිළියන්ට විජය ගෙන් ලබාගත හැකි ආදර්ශ බොහොමයි</topic>
    <author>තුෂාරි නේරංජා වික්‍රමසිංහ</author>
    <content>අද සිටින නළු නිළියන්ට විජය ගෙන් ලබාගත හැකි ආදර්ශ බොහොමයිමාලනි ෆොන්සේකාසිංහල සිනමාවේ එක් පරිච්ඡේදයක හිමිකරුවෙක් ලෙස විජය කුමාරතුංග කියන මානව හිතවාදී කලාකරුවාව, මම දකිනවා. මම කැමැතියි විජය මට මුණගැසුණු ඒ අතීතය ගැන මුලින්ම සඳහන් කරන්න. මම 1968 ‘පුංචි බබා’ චිත්‍රපටයේ රඟපාමින් සිනමාවට අවතීර්ණ වෙනවා.ඉන් වසරකට පසු ඒ කියන්නේ 1969 දී විජය ‘හන්තානේ කතාවෙන්’ සිනමාවට අවතීර්ණ වෙනවා. ‘මේ දෑස කුමට ද’ චිත්‍රපටයේදී තමයි මට විජයව මුලින්ම හමුවුණේ. ඒ චිත්‍රපටයේ අධ්‍යක්ෂ තිමති වීරරත්න විජයව මට හඳුන්වා දුන්නා මතකයි.එතැන් පටන් විජය මියයන තුරුම දැඩි මිත්‍රත්වයක්, කිට්ටුවන්තකමක් අපි අතර තිබුණා. මමයි විජයයි මුලින්ම එකට රඟපෑවේ ‘මේ දෑස කුමටද’ චිත්‍රපටයෙන් වුණත් ඊට පෙරාතුව ‘හතර දෙනාම සූරයෝ’ චිත්‍රපටය තිරගත කෙරුණා.එතැන් පටන් ‘විජය - මාලනී’ නමින් සිංහල සිනමාවේ එක් පරිච්ඡේදයක් වෙන් කෙරුණා. ‘සංගීතා’, ‘තුෂාරා’, ‘සුසී’ වැනි අපි දෙදෙනා එක්ව රඟපෑ චිත්‍රපට එකල බොක්ස් ඔෆිස් වාර්තා පවා පිහිටුවන්නට සමත් වුණා.විජය තමයි සිංහල සිනමාවේ මා දුටු ලස්සනම තරුණයා. ඒ වගේම හොඳ රංග ශෛලියකින් යුතු සැහැල්ලු පෙම්වතා. ඒ වගේ කෙනෙක් අපි ආත්ම ගණනාවක් බලන් හිටියත් ආයෙත් බිහි වන්නේ නැහැ. විජේ නැති ඒ පාඩුව, ඔහු නැති රික්තය පුරවන්න කාටවත්ම බැහැ. පෞද්ගලිකවත් පොදුවේත් විජය නැති අඩුව මම දකිනවා.විශේෂයෙන්ම චිත්‍රපටවලදී මට ලැබුණු හොඳම පෙම්වතා විදිහට මම විජයව දකිනවා. මුල් කාලීන චිත්‍රපටවලදී මගේ පෙම්වතුන් ලෙස රඟපෑවේ ජෝ අබේවික්‍රම, ආනන්ද ජයරත්න, ටෝනි රණසිංහ, ගාමිණී ෆොන්සේකා වගේ නළුවන්. නමුත් මට හොඳින්ම ගැළපුණ පෙම්වතා වුණේ විජයයි. එය අපි දෙදෙනා එක්ව රඟපෑ චිත්‍රපට සාර්ථක වීමට, ජනපි‍්‍රය වීමට ප්‍රබල හේතුවක් වුණා.ඒ වගේම චිත්‍රපට ලෝකය ගත්තහම එක් අයෙකුගේ ජනපි‍්‍රයත්වය තවත් අයෙකුට බලපානවා වගේ විජය ගේ ජනපි‍්‍රයත්වයට මාවත් මගේ ජනපි‍්‍රයත්වයට විජයවත් බලපාන්න ඇති.මම දකින විශේෂ ගුණයක් විජය තුළ තිබුණා. ඒ තමයි නිහතමානී බව. ඔහු හැමදාමත් ජීවත් වුණේ මහ පොළොවේ පය ගසාගෙන. ඔහුට සමාජයේ කුල මල භේද තිබුණේ නැහැ. විජය පොඩි මිනිහා ගේ ඉඳල ධනවතා දක්වාම ආශ්‍රය කළා.‘රජ දවසක්’කතාබහ කළා. චිත්‍රපට දර්ශන තලයකදී වුවත් විජය කවදාවත්ම ජනපි‍්‍රයත්වයෙන් හිස උදුම්මාගෙන හිටියේ නැහැ. ඔහු සුළු කාර්මික ශිල්පියාගේ ඉඳලා අධ්‍යක්ෂ දක්වාම කතාබහ කළේ මිතුරන් විදිහට. විජය නළුවෙක් විදිහට ජනපි‍්‍රය වූ දා සිට අද දක්වාම විජය දොසක් කියන කෙනෙක් කිසිදාක මම දැකලා නැහැ.ඒ තරම්ම ගෞරවයක් ආදරයක් විජයට හැමෝගෙන්ම ලැබුණා. අදටත් ලැබෙනවා. වර්තමාන නළු නිළියනට විජයගෙන් ලබාගත හැකි ආදර්ශ එමටයි. උතුරෙත් දකුණෙත් ජනතාව ආදරය කළ, ජනතාව පිළිගත්ත දැවැන්ත චරිතයක් තමයි විජය. මට හිතෙන විදිහට විජය නැති අඩුව අපිට තවමත් දැනෙනවා. ඔහු තුළ තිබුණු මානව හිතවාදී බව, පරිත්‍යාගශීලී බව අදට හොඳ ආදර්ශයක්.විජය මියගොස් වසර 25 ක් ගතවුණත් ඔහුගේ මතකය අද ඊයේ මෙන් මගේ හිතේ පවතිනවා. ජනතාවගේ හදවත් තුළත් පවතිනවා. තව අවුරුදු 100 ක් ගියත් විජය අපට අපි මියයන තුරුම අමතක කරන්න බැරි චරිතයක්. ඔහුගේ මතකය හැමදාමත් අප අතර තියේවි.විජය කලාකාරයෙක් විදිහට සිනමාව ගැන රඟපෑම් ගැන හොඳ අවබෝධයක්, වැටහීමක් තිබුණු ප්‍රවීණයෙක්. බොහෝ වෙලාවට මට මතකයි විජය කැමැති වුණේ නැහැ ටෙලි නාට්‍යවල රඟපාන්න. ඔහු කිව්වේ “ජනපි‍්‍රය නළු නිළියන් රූපවාහිනියේ රඟපානවාට මම විරුද්ධයි.සංගීතාකුසලතා ඇති නවකයන්ට ටෙලි නාට්‍ය උචිතයි. ජනපි‍්‍රය නළු නිළියන්ට ටෙලි නාට්‍ය සුදුසු නැහැ” කියලා. ඒ වගේම ඔහු ඒ කාලෙ සිනමා පුවත්පත්වල රඟපෑම් පිළිබඳව, සිනමාව ගැන ඉතාම හරවත් සාකච්ඡා පවත්වා තිබෙනවා.කලාව ගැන පෘථුල දැක්මක් විජය තුළ තිබුණා. මට මතකයි, ඒ කාලේ විශේෂයෙන් මමත් විජයත් සිනමාවට අවතීර්ණ වන සමයේ අද වාගේ රංගනය හදාරන්න අවකාශ තිබුණෙ නැහැ. අපි ඒවා හැදෑරුවෙ ස්වඋත්සාහයෙන්. විජය තුළ සිනමාවේ ඉදිරිය පිළිබඳවත් සුබවාදී ආකල්පයක් තිබුණා. ඔහු සිනමාව රැක ගැනීමට කැපවී කටයුතුªකළ කෙනෙක්.විජයගේ ගායන හැකියාව ගැනත් මා මෙහිදී කතා කළ යුතුමයි. ඔහු හැමදාමත් ගීත ගායනා කළේ ආත්ම තෘප්තිය සඳහා මිස වාණිජ අරමුණකින් නොවෙයි. අදටත් විජය ගේ ගීත අපි අහන්නේ පුදුම ආසාවකින්. තමන්ටම ආවේණික ගැඹුරු කටහඬක් විජයට තිබුණා.සිනමාවේ සංකීර්ණ චරිත රඟපාමින් තමන් ප්‍රතිභාසම්පන්න නළුවෙක් බව විජය ප්‍රකට කළේ චිත්‍රපට ස්වල්පයකයි. එයට හේතුව තමයි ඔහුගේ අලස බව. හොඳ චරිත රඟ දැක්වීමට ඔහු එතරම්ම උනන්දු වුණේ නැහැ.ඒ නිසා රංගනයේ දී විජය මගෙන් බැණුම් පවා අහලා තිබෙනවා. සීරියස් විදිහට චරිත නිරූපණය කරන්න කියලා, මම ඔහුට උපදෙස් දුන්නු වාර අනන්තයි. නමුත් විජය දක්ෂ චරිතාංග නළුවෙක් කියලා අපට ඔප්පු කළ චිත්‍රපටත් තිබෙනවා.‘අහස් ගව්ව‘, ‘එයා දැන් ලොකු ළමයෙක්’, ‘බඹරු ඇවිත්’, ‘පාර දිගේ’ ‘කැඩපතක ඡායා’, ‘මරුවා සමඟ වාසේ’, ‘මධු සමය’ වැනි චරිතවල අප දුටුවේ විජය කුමාරතුංග ඉක්මවා ගිය චරිතයි. ඔහු වැනි දක්ෂතා සපිරි නළුවෙක් සිංහල සිනමාවට අහිමි වීම දරා ගන්න අමාරුයි’තුෂාරි නේරංජා වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>10</day>
    </date>
    <link>http://www.silumina.lk/2013/02/10/_art.asp?fn=av13021016</link>
    <topic>මුලින් මට ‘සර්’ කියු විජය අන්තිමට කතා කළේ ‘මචං’ කියලා</topic>
    <author>සු. මි.</author>
    <content>මුලින් මට ‘සර්’ කියු විජය අන්තිමට කතා කළේ ‘මචං’ කියලාසුගතපාල සෙනරත් යාපාජනකාන්ත නළු විජය කුමාරතුංග සිනමාවට පිවිසියේ ‘හන්තානේ කතාව‘ චිත්‍රපටයෙනි. එය සුගතපාල සෙනරත් යාපා ගේ අධ්‍යක්ෂණයකි. මේ සුගත්, විජය පිළිබඳ දක්වන අදහස්.විජයව සිනමාවට හඳුන්වල දුන්නේ ඔබ. ඒක සිංහල සිනමා ඉතිහාසයේ සුවිශේෂ සංසිද්ධියක්.ඔව්. මා කළේ ඒ හඳුන්වා දීම පමණයි. ඉන් එහාට මම ඔහුට කරපු දෙයක් නැහැ. ටෝනි රණසිංහ, ස්වර්ණා මල්ලවආරච්චි හැරුණුකොට අන් බොහෝ චරිත සඳහා අපි නළු නිළියන් තෝරාගත්තේ සම්මුඛ පරීක්ෂණයකින්.අපට අයැදුම්පත් 540 ක් පමණ ලැබුණා. විජයත් මේ සම්මුඛ පරීක්ෂණයෙන් සමත් වූ කෙනෙක්. චිත්‍රපටයේ එන බන්දු නම් වූ කෙළිලොල් විශ්ව විද්‍යාල සිසුවාගේ චරිතයට අපි විජයව තෝර ගත්තා. ඒ සඳහා අපි විජයට ගෙව්වේ රුපියල් හත්සිය පනහයි.ඒ කාලේ අපි නැවතිල හිටියේ ගලහ පාරේ පේරාදෙණි සරසවියට නුදුරින් පිහිටි බේකරියක උඩ තට්ටුවේ. ආපහු හැරිලා බලද්දි ඇත්තටම ඒක හරිම සුන්දර අත්දැකීමක්. මට මතක හැටියට විජය ඔය දවස්වල උප පොලිස් පරීක්ෂක තනතුරකට ඉල්ලුම් කර තිබුණා.ඔහු එයින් සමත්ව කටුකුරුන්ද පොලිස් අභ්‍යාස විද්‍යාලයටත් ගියා. නමුත් පෞද්ගලිකව මම කැමැති වුණේ නැහැ, ඔහු එවැනි රස්සාවක් කරනවට. මෙතරම් දුර යයි කියලා නොහිතුවත් ඔහුට දීප්තිමත් අනාගතයක් තිබෙන බව එදා මට දැනුණා.තමුසෙට ඔය පොලීසියේ රස්සාව හරියන්නේ නැහැ; දිගටම චිත්‍රපටවල රඟපෑවොත් හොඳ අනාගතයක් තිබෙනවා. ඒ නිසා ඔය වැඩේ අතහැරලා දිගටම සිනමාවේ ඉන්නවා කියලා මම විජයට කිව්වා.‘හන්තානේ කතාව’ තිරගත වෙනකොට විජය චිත්‍රපට 24 කට ගිවිසුම් අත්සන් කර තිබුණා. චිත්‍රපට 17 ක රඟපාමින් සිටියා. මං හිතන්නේ මේක වාර්තාවක් වෙන්න ඕනැ. මුල් දවස්වල විජය මට කතා කළේ ‘සර්’ කියලා. පස්සේ ‘මිස්ටර් සුගත්’ කිව්වා. ඊටත් පස්සේ නිකම්ම ‘සුගත්’ කිව්වා. අන්තිමෙට ඔහු කතා කළේ ‘මචං’ කියලයි.විජය සිනමා නළුවෙක් විදියට ජනපි‍්‍රය වුණේ පුදුමාකාර විදියට. ඔහුගේ ගමන්මඟ ඔබ දැක්කේ කොහොම ද?විජය ජනපි‍්‍රය වුණේ වාණිජ චිත්‍රපටවලින්. ඒ කියන්නේ ‘තුෂාරා’, ‘හතරදෙනාම සූරයෝ’, ‘සංගීතා’ වගේ චිත්‍රපටවලින්. ඒක අපි පිළිගන්න ඕනැ. හැබැයි ඔහු හුදෙක් ජනපි‍්‍රයම නළුවෙක් විතරක් නෙමේ. ඔහු දක්ෂ චරිතාංග නළුවෙක්. සමහරු ඒක පිළිගන්න කැමැති නැහැ. ඒ කුහකකම.ඔබේ හැම චිත්‍රපටයකටම වගේ විජය සම්බන්ධ වුණා?ඔව්. විජය රඟනොපෑවේ මගේ ‘ඉන්දුට මල් මිටක්’ චිත්‍රපටයේ විතරයි. ඒත් ඔහු එහි ගීතයක් ගායනා කළා ලතා වල්පොලත් එක්ක. ඒක තනිකර ආචාර්ය පේ‍්‍රමසිරි කේමදාසගේ තෝරා ගැනීමක්. මොකද ඔහු දැන හිටියා විජයගේ ගායන හැකියාව ගැන.‘හන්තානේ කතාව’ඒ විජය ඔහුගේ ‘සිතිජය’ නම් වූ ඔපෙරාවට සම්බන්ධව සිටි බැවින්. මා අධ්‍යක්ෂණය කිරීමට සැලසුම් කළ ‘51 වැනි අක්කරය’ චිත්‍රපටය නිෂ්පාදනය කිරීමට සූදානම්ව සිටියේ විජයයි. එහෙත් ඔහුගේ ඝාතනයෙන් එය වැළකී ගියා.පෞද්ගලිකව ගත්තම ඔබ විජයව දැක්කේ කොයි විදියට ද?විජය තරම් නිහතමානී පුද්ගලයෙක් මම තවත් දැක නැහැ. මං හොඳ උදාහරණයක් දෙන්නම්. ඔහු’හන්තානේ කතාව‘ චිත්‍රපටයේ සම්මුඛ පරීක්ෂණයට ආවේ තමන්ගෙ අක්කාගේ කරාබු කුට්ටම උගස් තබාගත් මුදලින්.ඒ බව නොසඟවා කියන්න තරම් ඔහු නිහතමානි වුණා. ඒ වගේම ඔහුගේ මාතෘ පේ‍්‍රමයත් අතිඋදාරයි. ඔහු මෙන් මවට අසීමිතව ආදරය කළ පුතකු ලොව තවත් නොමැති තරම්. ඔහුට ‘අම්මා’ තමන්ගෙ පණ වගෙ වුණා.ඔබට අවසාන වතාවට විජය මුණගැසුණු දවස මතක ද?ඔහු ඝාතනය කිරීමට සතියකට දෙකකට පමණ උඩ දී මා සේවය කළ රජයේ චිත්‍රපට අංශයේ දී මට විජය මුණගැසුණා. ඒ අවස්ථාවේත් මා විජයට කීවේ පරිස්සම් වෙලා ඉන්න කියලයි. මොකද මෝඩයෙක් කුප්පන එක කපටිකමට ඒ තරම්ම අමාරු දෙයක් නොවන බව මම ඔහුට කිව්වා. එවිට විජය දුන්නු උත්තරේ මේකයි.“දේශපාලනය කරනකොට ඔහොම තමයි සුගත්. හොඳ නරක දෙකටම මුහුණ දෙන්න වෙනවා.”සු. මි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>10</day>
    </date>
    <link>http://www.silumina.lk/2013/02/10/_art.asp?fn=av13021017</link>
    <topic>‘විජය ගී ලකුණ’ ඔහුගේ සෑම ගීතයකම තිබුණා</topic>
    <author>ජෝජ් රොබ්සන් ද සිල්වා</author>
    <content>‘විජය ගී ලකුණ’ ඔහුගේ සෑම ගීතයකම තිබුණා- මහාචාර්ය, සංගීත් නිපුන් සනත් නන්දසිරිසීතලේ නිසංසලේ පාවීයන් පවන් රැලේ තුන් යාමේ ඈ සොයා ගීයක් වන්න ඇගේ සවන් යුග පුරා...!(පද - මහාචාර්ය සනත් නන්දසිරි)“මා පද රචනයෙන් මෙන්ම තනු නිර්මාණයෙනුත් විජය ගැයූ ගීත සඳහා නිර්මාණ දායකත්වය සපයා තිබෙනවා. ‘සීතලේ නිසංසලේ’ එවැනි එක් ගීතයක්. විජය ගයා ජනපි‍්‍රය වූ ‘පායා සීත රැයේ’ ගීතයේ තනුව නිර්මාණය කළෙත් මමයි.එමෙන්ම විජය රිදි තිරයේ නිරූපණය කළ පළමු චිත්‍රපට ගීතය වූ ‘හන්තානේ කතාව‘ චිත්‍රපටයේ ‘අනන්ත වූ දෙරණ සළා’ ගීතය පසුබිමේ ගැයුවෙත් මමයි. ඒ සියලුම මතක සැමරුම් අතරේ ගායන ශිල්පියෙකු වශයෙන් විජයව මා දකින්නේ සංගීතය හදාරා නොතිබුණත් සහජයෙන් උරුම කරගත් මනා කුසලතාවයක් තිබුණු ගායකයෙකු ලෙසයි.”විජය ගීත ගායන නෛපුණ්‍යතාව තිබුණු ගායන ශිල්පියෙක්. තමන්ගේ හඬින් ගයන ගීතයක් රසික ජනතාව අතරට ගෙන යාමේදී ගායන ශිල්පියෙකු සතුව තිබිය යුතු වන අනන්‍යතාව විජයට තිබුණා. ‘විජය ගී ලකුණ’ ඔහු ගැයූ හැම ගීතයකම තිබෙනවා. විජය තවදුරටත් ජීවත් වී උන්නා නම් රංගන ශිල්පියෙකු වශයෙන් ලැබූ ජනප්‍රසාදය ම ගායන ශිල්පියෙකු වශයෙන් ද ඔහු ලබනවා නිසැකයි.”- මහාචාර්ය සුනිල් ආරියරත්නදඟ ගෙයි දඬුවම් සියුමැලි වැඩි නම් අලුගෝසුවනේ එල්ලාපං කටු ඉඹුලේ අප එල්ලාපං...!(පද - මහාචාර්ය සුනිල් ආරියරත්න)විජය වෘත්තීය ගායකයෙක් නොවූවත් ඔහුට ම අනන්‍ය වූ කටහඬක් තිබුණු ගායකයෙක්. විජය ගී ගැයුවේ ඔහුගේ ආත්ම තෘප්තියටයි. ඔහු තුළ මා දුටු වඩා වැදගත් ම ගුණාංගය වූයේ ගීත පදමාලා වල ශක්තිය හඳුනා ගැනීමයි.විචාරකයින් ‘විරෝධාකල්ප’ යන විශේෂණ පදයෙන් හැඳින්වූ මගේ ගී පද රචනා ගැයීමට මුලින් සිටියේ නන්දා මාලනී සහ ගුණදාස කපුගේ පමණයි.ඔවුන් දෙදෙනා අතරට විජය ද එකතු වීම නිසා මා රචනා කළ විරෝධාකල්ප ගී ගැයීමට තවත් ගායකයෙකු මට ලැබුණා. එහි ප්‍රතිඵලය තමයි ‘වේදනා’ ගීත එකතුව. ඇත්තෙන්ම කිව්වොත් එම ගීතවල අන්තර්ගතය පිළිබඳ ගෞරවය හිමි විය යුත්තේ විජයටයි.විජයට අවශ්‍යව තිබුණේ එකම පේ‍්‍රම ගීතයකින් හෝ තොරව සමාජය අත්විඳින දුක් වේදනා සිය හඬින් ප්‍රකාශ කරන්නටයි. ‘වේදනා’ කැසට් පටයට එම නම යෙදුවේත් විජය විසින් මයි. විරෝධාකල්ප ගීත සිය ප්‍රබල හඬින් ගැයූ විජයට ආදරය පිළිබඳව ආදර ගීත ගයන්නත් ආදරණීය හඬක් තිබුණු බවයි මගේ හැඟීම.- සරත් ද අල්විස්ගායකයෙකු වශයෙන් විජය වාසනාවන්ත ගායකයෙක්. විජය ගැයූ හැම ගීතයක්ම රසිකයින් පිළිගන්නා වාසනා මහිමයක් ඔහුට තිබුණා. අද අපේ සංගීත ක්ෂේත්‍රයේ තවත් විජය කුමාරණතුංගලා බිහි වී සිටින්නේ ඔහු ගායනා කළ ගී සඳහා රසිකයින්ගේ පිළිගැනීම සහ ආදරය හිමි වීම නිසානේ. ගායකයෙකු ලෙසින් විජය වාසනාවන්ත ගායකයෙකු වුණා වගේම අව්‍යාජ කලාකරුවෙකු ද වුණා.මුහුණට පණ දෙන්න කතා කරලා යන්න ඇරලා ‘කවුද මචං ඒ...?’ කියලා ළඟ ඉන්නා අයගෙන් අහන සමහරුන්ගේ වැනි ගතිගුණ විජයට තිබුණේ නැහැ. අවුරුදු ගාණකට පසුව හමු වුණ ද හරි මතකයක් තියා ගෙන සහෝදර කලාකරුවන් හඳුනා ගන්න අව්‍යාජ මනුස්සකමක් විජය ළඟ තිබුණා.වැඩකට ආවාම එතැන සැප පහසුකම් සොයා නොබලා කැපවීමෙන් පැවරුණු කටයුත්ත ඉටු කිරීමත් විජයගේ තවත් විශේෂ ගුණාංගයක් වුණා. දේශපාලනඥයෙකු නොවී විජය කලාකරුවෙකු පමණක් ම වී හිටියා නම් කොච්චර හොඳ ද කියා මට හිතෙනවා. එහෙනම් විජය තවමත් අප අතර ඉන්නවානේ.- දමයන්ති ජයසූරියසිනාවකින් පුතුගෙ මුවේ ඉහේ මලක් පිපී ගියේ බලොලියන් බාල ලියේ පායන පුන්සඳ එළියේ...!(පද - සුනිල් සරත් පෙරේරා) (චිත්‍රපටය - ආරාධනා)විජය කුමාරණතුංගයන් සම්පූර්ණයෙන්ම දේශපාලන වැඩ කටයුතුවල නිරතව අවිවේකීව සිටිද්දී තමයි ‘ආරාධනා’ චිත්‍රපටයේ මා සමඟ ‘සිනාවකින් පුතුගෙ මුවේ’ ගීතය ගයන්න පැමිණියේ.රැස්වීම් වල කතා කරලා ගී ගයන්න බැරි තරම් උගුරේ අපහසුවකින් උන්නත් ගීතය පටිගත කරන්න යොදා ගෙන තිබුණු වෙලාවටම එතුමා ශබ්දාගාරයට ඇවිත් ‘අනේ නංගියේ’ උගුර නම් අමාරුයි. ඒත් මේ වැඩේ දැන් කරන්නම ඕනිනේ’ කියලා පටිගත කිරීමට සහභාගි වුණේ හරිම සුහදශීලීවයි.එතුමා සුහදශීලී ආදරණිය මනුස්සයෙකු බව මම එදා අත්දැක්කා. මොනතරම් අපහසුකම් තිබුණත් එදා මේ ගීතය පටිගත කිරීමේදී විශාල කැපවීමකින් එතුමා කටයුතු කළා. එතුමා දක්ෂ ගායකයෙකු බවත් එදා මං තේරුම් ගත්තා.චිත්‍රපට පසුබිම් ගීත ගායනයට එච්. ආර්. ජෝතිපාලයන් නැති වුණාට පසු විජය කුමාරණතුංගයන් විසින්ම එතුමා වෙනුවෙන් ගීත ගායනා කිරීමෙන් එම දක්ෂතාව සනාථ කර තිබෙනවා.- මංජුල වර්ණකුලසූරියපායා සීත රැයේ පාවී නිල් අඹරේ දිලෙනා තරුවේ තනි වූ තරුවේ ඈ නෑ මා සෙවනේ...!(පද - කුලරත්න ආරියවංශ)අවුරුදු විසි පහකට පෙර විජය කුමාරණතුංග කලාකරුවාණන් වියෝ වෙද්දී මම අවුරුදු 12 ක පමණ කුඩා ළමයකුවයි උන්නේ. එතුමාව මම කවදාවත් ජීවමානව දැකලා නැහැ. එහෙත් මා අද වෘත්තීය ගායකයෙකු වී ඉන්නේ එතුමාගේ ප්‍රතිභාවෙනුයි. ඒ - එතුමා ගායනා කළ ගීත එතුමාගේ හඬට සමාන හඬකින් ගායනය කරමිනුයි.එතුමාට කිසිදාක දැක නැති මට එතුමාගේ ගීත සමාන හඬකින් ගයන්න ලැබීම භාග්‍යයක් ලෙසයි මට හිතන්නේ. මා රැකියාවක් සඳහා විදේශයකට යාමට සිටියදී තමයි එතුමාට උපහාර පිණිස එතුමාගේ ගී ගයන්න මට අවස්ථාව ලැබුණේ.එතුමාගේ ගී ගැයීමෙන් මේ රටේම ජීවත් වෙන්න තරම් මුදලක් උපයාගන්න මට හැකිවීම නිසා ඉන්පසු මා විදේශ රැකියාවට යාමේ අදහස අත්හැරලා දිගටම එතුමාගේ ගීත ගායනා කළා.අදටත් මට මේ රටේ මෙන්ම විදේශ රටවලත් ප්‍රසංගවල එතුමාගේ ගීත ගයන්න ආරාධනා ලැබෙනව. මෙම ගීත තවමත් ගීතලෝලීන්ගේ ආදරය දිනාගෙන තිබෙන්නේ එතුමාගේ ගායන කුසලතාවයෙන් සහ කටහඬින් මේ ගීතවලට දී ඇති ජීවය නිසයි.ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>10</day>
    </date>
    <link>http://www.silumina.lk/2013/02/10/_art.asp?fn=av13021018</link>
    <topic>විජය රටටම ආදරේ කළ මානව හිතවාදියෙක්</topic>
    <author>ඉනෝකා පෙරේරා බණ්ඩාර</author>
    <content>විජය රටටම ආදරේ කළ මානව හිතවාදියෙක්- ජීවන් කුමාරතුංගපියා තරම්ම ඔබට ආදරේ කළ විජය බාප්පා සමුගෙන 25 ක් වසරක් ගෙවී ගිහින්...ඔව්. ඒත් මතකය අද ඊයෙ වගේ. ඒ ආදරය-සෙනෙහස අහිමි වීමේ පාඩුව මට, පවුලේ අයට වගේම සීදුවටම දැනෙනවා. රටටත් දැනෙනවා.ඒ, මහජන නියෝජිතයෙක්, කලාකාරයෙක් නිසා විතරක් නෙවෙයි, ඔහු රටටම ආදරේ කළ මානව හිතවාදියෙක් නිසා.පුංචි කාලෙ ඔබට දැනුණු ‘බාප්පා’ තවමත් හිතේ ඉන්නව ද...ඇයි නැත්තේ, බාප්පගෙත් මගේත් වයස පරතරය අවුරුදු 15 යි. මං කොටහේනෙ පල්ලියෙ මොන්ටිසෝරියට යද්දී, බාප්පා ශාන්ත බෙනඩික්ට් විද්‍යාලයේ ජ්‍යෙෂ්ඨ ශිෂ්‍යයෙක්.ඒ දවස්වල මාවත් අයියවත් පාසල් එක්ක ගියේ ගමේ ආච්චි කෙනෙක්. අපිට කලින් ඉස්කෝලෙ යන බාප්පා, මරදාන දුම්රිය පොළේ යාළුවොත් එක්ක ඉන්නවා හැමදාම අපි දකිනවා. ඉතින් අපි සන්තෝසෙ වැඩිකමට ‘බාප්පේ!’ කියලා කෑගහනවා.ගෙදර ඇවිත් අපේ අම්මටයි තාත්තටයි කියනවා, ‘මුන් දෙන්නා හින්දා මගේ යාළුවොත් මට දැන් බාප්පේ කියල විහිළු කරනවා...’ කියලා. ඒ කාලෙත් සීදුවේ තරුණයන් අතර බාප්පා ජනපි‍්‍රය චරිතයක්.ඒත් ඉඳහිට ‘ගෝරි’ත් දාගත්තා. ඒ වෙලාවට දෙගොල්ල යාළු කළේ අපේ තාත්තා. සීදුවේ ‘සමරැස්’ එල්ලේ කණ්ඩායමට බාප්පා සෙල්ලම් කළ වගත් මට මතකයි.තාත්තලා - බාප්පලා යන විනෝද ගමන්වලට අපිවත් එක්ක ගියා.මේ විනෝද ගමන්වලදී බාප්පා ලස්සනට සින්දු කියනවා මට මතකයි. සීදුවේ රඟ දැක්වූ නාට්‍යයක කළ සුළු චරිතයකින් තමයි, මම බාප්පාගේ රංගනය ඉස්සර වෙලාම දුටුවේ.ඉස්කෝලෙන් අස්වුණාට පස්සෙ බාප්පා පොලීසියට බැඳෙන්නෙ හුඟක් උත්සාහ කළා.‘ඉන්ටවීව්’ එකටත් ගියා. ඒත් දේශපාලන බලපෑමක් නිසා ඒ අවස්ථාව ගිලිහිලා ගියා. බාප්පගෙ ජීවිතේ එක්ක බැඳුණු ඔය වගේ අතීත සිදුවීම් ඕනෙ තරම් තවම මගේ මතකයේ තියෙනවා.ඒ සියල්ලට වඩා මිහිරි මතකයක් පෙනෙන්නෙ, මං පුංචි සන්ධියේ මගේ පිංතූරයක් නැහැ කියලා අඬද්දී, මාව ලෑස්ති කරලා පාපැදියේ තියාගෙන බාප්පා සීදුවේ චිත්‍රා ස්ටුඩියෝවට එක්ක ගිහින් පිංතූරයක් අරගත්ත සිදුවීම. ඒ පිංතූරේ තවම තියෙනවා. බාප්පගෙ ආදරණීය මතක සටහන් අතරෙ ඒ සිදුවීම මට හරිම අමරණීයයි.චිත්‍රපට නළුවකු තරම්ම ජනාදරයක්, දේශපාලනයේදීත් ඔහුට හිමි වුණ රහස පිළිබඳ ඔබට හිතෙන්නේ...මනුස්සකම හැරෙන්න වෙන කිසිදු රහසක් එහි නැහැ. ඇති - නැති දුප්පත් - පොහොසත් හැමෝම තුළ ඔහු කෙරෙහි තිබුණේ පුදුම බැඳීමක්. ඔහුගේ සිනහව - කතාව - මනුෂ්‍යයින් වෙනුවෙන් පෙනී සිටීම, කරදරයකදී කර නොහැරීම වැනි උතුම් ගුණාංග නිසා ඔහු වටා රොද බැඳුණු මහා පිරිසක් හිටියා. ඔහුගේ කඩවසම් සහ ආකර්ෂණිය බවට පෙම් බැඳි තවත් පිරිසක් හිටියා. කොහොම වුණත් ජේ. ආර්. ජයවර්ධන වැනි රාජ්‍ය නායකයෙක් පවා ඔහු හඳුනාගත්තේ, මානව හිතවාදි මනුෂ්‍යයෙක් විදියට. ඔහුට යම් හිංසාවක් කළ කවුරු වුණත් අවසානයේ සිත් තැවුලට පත්වුණා. මොකද ඔහු එතරමටම මිනිසත්කමට ගරු කළා. ඒ වෙනුවෙන් පෙනී හිටියා.දේශපාලනයේ, මතක හිටින යමක් කරන්නට තරම් කාලයක් ඔබට තිබුණ ද...ඔහු දේශපාලනයේ නියැළුණු කෙටි කාලයේ වුණත් එදා ඔඩු දුවමින් තිබූ වර්ගභේදවාදය වෙනුවෙන් කතා කළා. අද මේ වර්ගභේදවාදී ප්‍රශ්නයට ඉදිරිපත් වන බොහෝ විසඳුම්, එදා ඔහු පෙන්වා දුන් ඒවා. ඔහුව මරා දැම්මෙත් ඒ විසඳුම් පිළිබඳ යළි යළිත් කතා කළ නිසා.ඇත්තටම විජය කුමාරතුංගයන් අද හිටියා නම් උතුරත් දකුණත් යා කරන පාලමක් වන්නේ ඔහුයි.ඔබේ දේශපාලන ජීවිතයේ මඟ හෙළි කළේත් ඔහු...මම අද යම් තැනෙක ඉන්නවා ද, ඒ මගේ බාප්පා හෙළි පෙහෙළි කර දුන් මඟ ඔස්සේ ආ ධෛර්යවත් ගමනක ප්‍රතිඵලයක් ලෙසයි. එතුමා ගොඩනැඟු සියල්ල, මට ආශිර්වාදයක් මෙන්ම යෝධ ශක්තියක් වුණා.වරදට දඬුවම්කොහොම වුණත් දේශපාලනය කියන්නේ අපේ පරම්පරාව පුරාම ඈඳුණු දෙයක්. විජය බාප්පාගේ සීයා ගමේ වෙල් විදානේ. බාප්පාගේ තාත්තා ගම්මුලාදෑනියෙක්. ඔවුන් දෙදෙනාම යම් ප්‍රමාණයකට දේශපාලනයේ නියැළි අය. මගේ තාත්තාත් (විජයගේ අයියා සිඩ්නි) ගමේ කැපී පෙනුණු සමසමාජ පාක්ෂිකයෙක්.විජය බාප්පා කුඩා කාලයේ පාපැදියක නැඟී සමසමාජ පක්ෂයේ ‘ජනදින’ පත්තර විකුණා තිබෙනවා. ඒක තමයි ඔහුගේ දේශපාලන ජීවිතයේ ආරම්භය. ‘ගෙදර වැඩක් නැහැ... උඹ පිටමයි...’ කියලා අපේ තාත්තගෙන් බැණුම් අහන තරමට ඔහු ඒ තුරුණු වියේදීත් සමාජ සේවේ යෙදුණා මට මතකයි.මේ ගෙවුණු 25 වසර පුරා ඔහු නිසි ඇගැයීමකට ලක්වුණා කියා ඔබ සිතනව ද...පවුලක් හැටියට ඒ ගෞරවය මේ ගෙවුණු කාලය පුරා අපි ඔහුට පුද කළා. විජය කුමාරතුංග අනුස්මරණ රෝහල ඉදි කළේ ඒ වෙනුවෙන්. අද ඒ රෝහලින් සිදුවන සේවාව, ලෙඩුන්ට ලබා දෙන සහනය - සුවය මොනතරම් ද. ඒ පිනම ඇති එතුමාට. සුපුරුදු පරිදි එතුමාගේ ගමේ සිදු කරන සියලු පින්කම් මෙවරත් එලෙසම සිදු වනවා.ඒ වගේම එතුමා වෙනුවෙන් බිහිකරගෙන තිබෙන විවිධ කලා සංසද, සංවිධාන, විවිධ මට්ටමේ පින්කම් සිදු කරනවා. මියගොස් වසර 25 ක් ගතවෙලත් මිනිසුන් තුළ ඔහු වෙනුවෙන් උපන් ආදරයේ වෙනසක් නැහැයි කියලා දැනෙනකොට හැම මොහොතකම හිතෙන්නේ අපේ බාප්පා හිටියානම් කියලා.මේ සියල්ලට අමතරව පෙබරවාරි 18 වැනිදා බී එම් අයි සී එච් හිදී විශාල සැමරුම් උත්සවයක් පැවැත්වෙනවා.පවුල් මට්ටමින්, කලා හා දේශපාලනික මට්ටමෙන් මේ සැමරුම් උලෙළ පැවැත්වීමටයි සියලු කටයුතු සූදානම් වෙන්නෙ.හිටපු ජනාධිපතිනිය, ඔබේ පුංචි අම්මා. පවුල් අතර බැඳීම් තවමත් එහෙම ද...ඔව්. නිතර මුණ නොගැසුණත් ඒ ඥාති මිත්‍රකම් තවම එහෙමමයි. විමුක්ති - යශෝධරා කෙරෙහි වුණත් ඒ සමීප බව තිබෙනවා. කොහොමටත් බාප්පා අපිට සැලකුවේ බොහෝම ආදරයෙන්. බාප්පට තියෙන ළෙන්ගතුකම - ආදරය, බාප්පගේ ජීවිතේ සමීපතමයන් වූ ඔවුන් කෙරෙහි නිබඳ බැඳී තිබෙන්නක්.ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>10</day>
    </date>
    <link>http://www.silumina.lk/2013/02/10/_art.asp?fn=av13021011</link>
    <topic>විජයගේ බතික් ඇඳුම නිර්මාණය කළේ මම</topic>
    <author>ඉසවි ඡායාරූපය-දුෂ්මන්ත මායාදුන්න</author>
    <content>විජයගේ බතික් ඇඳුම නිර්මාණය කළේ මම- කොල්වින් සෙට්ටිනායකහැත්තෑව දශකය වන විට බතික් මෙරට බෙහෙවින් ජනප්‍රිය කර්මාන්තයකි. ඒ ජනප්‍රියත්වයට එක් හේතුවක් වූයේ එවක සිටි සිනමා හා සංගීත ලෝකයේ තරු බතික් ඇඳුම්වලින් සැරසී සිටීම ය.අසූව දශකය වන විට මෙරට බෙහෙවින් ජනප්‍රියව සිටි විජය කුමාරතුංග ද බතික් ඇඳුමකින් සැරසුණේය. ඔහු වඩාත් සොඳුරුව පෙනුණු එම ඇඳුමින් හැඩවූ ඡායාරූපය එවක පළවූ සිනමා සඟරාවක මුල් කවරය සැරසුවේ ය.අනපේක්ෂිත මොහොතක සිදුවූ විජය ඝාතනයත් සමඟ ඔහුගේ ඡායාරූපවලට විශේෂ තැනක් හිමි විය. අපූරු බතික් ඇඳුමෙන් සැරසුණු විජයගේ සේයාරූ ඇතැම් නිවෙස්වල තවමත් සුරක්ෂිතව ඇත.එදා විජය හැඩ ගැන්වූ ඒ සොඳුරු බතික් ඇඳුමේ නිර්මාණකරු ප්‍රවීණ චිත්‍ර ශිල්පී කොල්වින් සෙට්ටිනායක ය.එකල බුද්ධි බතික් ආයතනයට සම්බන්ධව කටයුතු කළ ඔහු වර්තමානයේ යළිත් බතික් කර්මාන්තයට පිවිස සිටී.“ලංකාවට බතික් කර්මාන්තය හඳුන්වා දුන්නේ සෝමා උඩබාගේ මහත්මිය. ඇය පනහේ දශකයේ අගභාගයේ දී පමණ තමයි මෙය ලංකාවට හඳුන්වා දුන්නේ.හැත්තෑව, අසූව දශකය වන විට මෙය හරිම ජනප්‍රියයි. විපුල ධර්මවර්ධන බුද්ධි කීර්තිසේන, එරික් සූරියසේන යන අය මේ කාලේ බතික් කර්මාන්තයේ ප්‍රමුඛයෝ.ඒ කාලේ සිනමා නළු නිළියෝ අතරත් බතික් ජනප්‍රියයි. කොහොම හරි එම බුද්ධි බතික් ආයතනය යටතේ වැඩ කරන කාලේ තමයි විජය සඳහා බතික් කමිසය හා සරම නිර්මාණය කළේ. විජයත් එම නිමැවුමට ඉතාම කැමැති වුණා. විජයත් එම නිමැවුමට ඉතාම කැමැති වුණා. ඒ වගේ ම එය ඔහුට හොඳ පෙනුමක් ලබාදුන්නා.එදා වගේ ම අදටත් බතික් කර්මාන්තයට හොඳ ඉල්ලුමක් තියෙනවා. බතික් වලින් ඇඳුම් පමණක් නොව ඊට එහා ගිය වෙනත් නිර්මාණාත්මක දේ කරන්න පුළුවන්.ඒ වගේ ම මෙය හස්ත කර්මාන්තයක් හැටියට ලංකාවට විශාල ආදායමක් ඉපැයිය හැකි ලෙස වර්ධනය කරන්නත් පුළුවන්. ඒ සඳහා තරුණ පරම්පරාවම අතර මෙම ශිල්පය කෙරෙහි වැඩි නැඹුරුවක් ඇති කිරීමයි වැදගත් වන්නේ.”බතික් හා බැදුණු තම අත්දැකීම් සිහිකරන කොල්වින් එසේ පවසන්නේ ය. ඔහු දැනට ජාතික ශිල්ප සභාවේ බතික් කර්මාන්තය සම්බන්ධ උපදේශකයෙකු ලෙස ද කටයුතු කරයි.ඉසවි ඡායාරූපය-දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>10</day>
    </date>
    <link>http://www.silumina.lk/2013/02/10/_art.asp?fn=av13021012</link>
    <topic>විජේ මල්ලිගෙ කොලොම</topic>
    <author/>
    <content>විජේ මල්ලිගෙ කොලොමචංගුමීට අද මොකද වෙන්නේ? විජේ මල්ලි මේ නිව්ස් කෑල්ල දැක්කේ අඟහරුවාදා (5) ඩේලි පේපර් එකක. ‘සුජාත දියණි’ උන්මාදෙ ගෙවල්වල පැතිරිලා මාර අප්සෙට් සීන්ස්ලු.ඔෆීස් ඉවරවෙලා ගෙදර එන ලේඩීස් කට්ටියට බස් එක, ට්‍රේන් එක ලේට් වුණොත්, අර අහිංසක බස් මල්ලිලට, ට්‍රේන් සර්විස් එකේ අයියලට අන්කල්ලට දෙහි කපනවලු නියමෙට.කොහොමින් කොහොම හරි වෙලාවට ගෙදර ආවොත්, ලේඩීස් කට්ටියට අමතක වෙනව කියන්නෙ රෑට වැඩ ඇරිලා ගෙදර එන හස්බන්ඩ්ට, ටියුෂන් ගිහින් එන ළමා ළපටින්ට පොල් සම්බෝලයක් එක්ක බතක් මාළුවක් වත් හදන්න. ඔය ජාතියෙ එක එක උන්මාද එනවා, යනවා.විජේ මල්ලි නම් ඕවයින් අප්සෙට් වෙන්නෑ. චංගුමී නැත්නම් ‘ඔෂීන්’ වගේ ඩබ් කරපු ටෙලි මෙගාස් බලන් ඉන්නකොට විජේ මල්ලිට එක කාරණාවක් මතක් වෙනවා. ඒක තමයි, මේ ජාතියෙ මෙගා ටෙලිස් හදන්න අපේ ඔස්තාද්ලට බැරි ඇයි කියන එක.මෙගා ටෙලියෙ නෙවි වැරැද්ද තියෙන්නෙ අපේ ටෙලි ස්ක්‍රිප්ට් රයිටර්ස්ලට හරි හමන් මෙගා ස්ටෝරියක් ලියාගන්න බැරි එකෙයි. චංගුමීගෙ උන්මාදෙ ඉලෙක්ට්‍රොනික් මීඩියා එක දිගේ පැතිරිලා යනකොට ප්‍රින්ට් මීඩියා කට්ටිය ගැන ඊයෙ පෙරේදා ෆේස් බුක් එකේ කවුද බුවෙක් සිරා කතාවක් දාලා තිබුණා.මේ මෑන්ස් කියන්නෙ තරුණ කොල්ලෙකුගෙ හරි කෙල්ලෙකුගෙ හරි උත්සාහයක්, නිකමට කියමුකො කවිපොතක්, කෙටිකතා පොතක්, නවකතාවක්, සින්දුවක්, සින්දු කැසට් එකක් ගැන සින්ගල් කොලම් සෙන්ටිමීටර් තුනක හතරක නිව්ස් එකක් දාන්න අදිමදි කරන අපේ හුඟාක් ජර්නලිස්ට්ලට නයි කෙල්ලෙක් රටම අන්දවලා නයා යවන සීන් එකට කපල පුරවල පබිලිසිටි දෙනවලු.වැඩේ ඇත්ත තමයි මල්ලී. ඒ වුණාට ඔය බුක් ලෝන්ච් ගැන ෆිල්ම් සෙමිනාර්ස් ගැන පත්තරවල ඉඩ වෙන්කරලා පත්තර විකුණගන්න පුළුවන් ද කියලා පත්තර කට්ටිය හිතනව ඇතිනේ. ඒකනේ ඒ ගොල්ලො නිතරම චංගුමීල, රොෂාන්, චතුරිකා ගයාන්ල, සනත්ලා ආ එතකොට උපේක්ෂාල ගැනම ලීඩ් නිව්ස් දෙන්නෙ.ෆෙ‍්‍රන්ට් පේජ් පික්චර් ස්ටෝරීස් දාන්නෙ. චතුරිකා රොෂාන් දැන් ඩිවෝස්ලු. උපේක්ෂා ළමයට ඩිවෝස් එක ලැබිලලු. සනත්ගෙ නිව්ලි වෙඩඩ් බ්‍රයිඩ් අලුත බැඳපු මනමාලිට සනත්ගෙ පරණ ෆැමිලි රිලේෂන්ෂිප්ස් අල්ලන්නෙ නෑලු.පව් නේ මෙයා කට්ටිය ගැන කල්පනා කරාම. අපේ සිනමා ෆීල්ඩ් එකේ, ඔය ඩ්‍රාමා ෆීල්ඩ් එකේ එහෙම කාලෙකට ඉස්සර ඕනතරම් ඔය ජාතියෙ කේසස් තිබුණා. ඒත් කවදාවත් ඒ කනෙක්ෂන්ස් ගැන නිව්ස් ලීඩ්ස් ගියේ නෑ. ඒකට දැන්නේ වැඩේ නැඟල යන්නෙ.අද අඟහරුවාද (5) තව මාර නිව්ස් එකක් දැක්කා පත්තරේ. වැලිකඩ ප්‍රිසන් එකේ ඩිටේනීස්ලා, රැඳවියො එකතු වෙලා ග්‍රේට් වැඩක් කරල තිබුණා. රුපියල් දෙලක්ෂ තිස්දාස් ගාණක් එකතු කරල පරිත්‍යාග කරල තියෙන්නෙ, අපේ හෙල්ත් සර්විස් එකට පින්සිද්ධ වෙන්න නමුත් ලියන්න පුරුදුවෙලා හිටපු වම් අත අහිමි වෙච්ච ඌරුබොක්ක පැත්තෙ අචලා ප්‍රියදර්ශනී ලෝ ස්ටුඩන්ට් නංගිට.සිරකරුවෝත් මනුෂ්‍යයෝය කියල කියන එකේ නියම මීනින්ග් එක සහසුද්දෙන්ම ඔප්පු කරන්න මේ වැලිකඩ ටීම් එක කළේ නිදහස් දවස්වල තමන්ගෙ ලන්ච් ඇන්ඩ් ඩිනර්වලට ඩිපාර්ට්මන්ට් වෙන්කරන සල්ලි ටික එකතුකරල අචල නංගිගෙ පවුලෙ අයට දීලා බඩගින්නෙ ඉඳලා ඒ අයගෙ මනුස්සකම රටටම පෙන්නපු එක. ඉතින් කෝ මේ වැඩේ ජොබ් එකකට නිව්ස් කවරේජ් එකක්.අපේ රටේ හෙල්ත් සර්විස් එක කොයිතරම් එෆිෂයන්ට් ද කිව්වොත් දැක්කනේ ඇක්ෂන් ගත්ත ඉක්මන. අත කැපුනට සමාව ඉල්ලුවා. ඉන්ක්වයර් එකක් තිබ්බා රොබෝ අතක් දුන්නා. ඔය ජාතියෙ බයි මිස්ටේක් එකකින් බෙල්ලක් එහෙම ගියොත්, බයවෙන්න දෙයක් නෑ බෙල්ලට බෙල්ලක් ලැබෙනවා ෂුවර්, හැබැයි ඉන්ක්වයරි එකකට පස්සෙ. විජේ මල්ලිට මේ සීන් එකත් එක්ක සමිතා සමන්මලී නංගී මතක් වුණා.අඩුගානෙ ඒ නංගි අචල නංගිව බලන්න ගියා. ඒ වුණාට අපේ රටේ වැලිකඩ ඉන්න කට්ටියට වඩා සංවේදී කියන වර්ල්ඩ් ක්ලාස් ආර්ටිස්ට්ල කොච්චර කෝටියක් ඉන්නවද? කෝ කාගෙවත් මීටරේට මේ වගේ දුක හිතෙන කැරැක්ටර් එකක් අහුවුණේ නෑනේ.අහුවෙන්නෙත් නෑ. රුපියල් ලක්ෂ ගණනින් නෙවි සත අලුක්කාල ගානෙ එකතු කරල හරි පොඩි ෆන්ඩ් එකක් හදල දෙන්න එළියට එන්න කාටවත් ඕන වුණේ නෑනේ. රත්තනදෙණියේ මේධානන්ද පොඩිහාමුදුරුවො අචල නංගි මුණගැහිලා අද (5) පත්තරේකට ලියුමක් ලියල තිබුණා. අන්තිමට අචල නංගි මෙහෙම කියල තිබුණා. “වඳින්නෙ කොහොමද හාමුදුරුවනේ මම?”කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>10</day>
    </date>
    <link>http://www.silumina.lk/2013/02/10/_art.asp?fn=av13021019</link>
    <topic>රූපවාහිනී ‘ගී මුතුª අවසන් තරගය දා</topic>
    <author/>
    <content>රූපවාහිනී ‘ගී මුතුª අවසන් තරගය දාශ්‍රී ලංකා ජාතික රූපවාහිනි සංස්ථාව මගින් සංවිධානය කරන ලද ‘ගී මුතු’ ළමා ගායන තරගාවලියේ අවසන් මහා තරගය පසුගියදා ජාතික රූපවාහිනියේදී පැවැත්විණි.දිවයින පුරා සිටින වයස අවුරුදු 8 - 18 අතර වයසේ පසුවන දරුවන් දොළොස් දහසක් මූලික වටයට සහභාගි වූ මෙම වැඩසටහනේ අවසන් මහා තරගයට සහභාගි වූයේ දරු දැරියන් විසි හතර දෙනෙකි.අවසන් මහා තරගයේ ප්‍රධාන ආරාධිත අමුත්තිය ලෙස ජනාධිපති ආර්යා ශිරන්ති රාජපක්ෂ මැතිනිය සහභාගි වූ අතර ජයග්‍රාහක ජයග්‍රාහිකාවන්ට ත්‍යාග ප්‍රදානය කිරීම ද සිදුවූයේ එතුමිය අතිනි.ගී මුතු ළමා ගායනා වැඩසටහන රූපවාහිනී සභාපති මොහාන් සමරනායක මහතාගේ අධීක්ෂණය සමඟ සුරනිමල ජිනේන්ද්‍රසිංහගේ නිෂ්පාදනයකි.ජ්‍යෙෂ්ඨ මාධ්‍යවේදී බන්දුල පද්මකුමාර මහතා විසින් ස්වර්ණවාහිනිය ඔස්සේ ඉදිරිපත් කරන ‘මුල් පිටුව‘ට වසර 10 ක් සපිරීම නිමිතිකොට ‘මුල් පිටුව නම් වූ ප්‍රවණතාව’ නමින් කෘතියක් පළවී ඇත.එඩ්වින් ආරියදාස, මහාචාර්ය තිස්ස කාරියවසම්, බන්දුල නානායක්කාරවසම්, මහාචාර්ය ආරියරත්න ඇතුගල, රන්ජන් අමරරත්න, කරුණාදාස සූරියආරච්චි, නිහාල් පීරිස්, වික්‍රමබාහු කරුණාරත්න, ගුණසිරි සිල්වා, ජැක්සන් ඇන්තනි, ආචාර්ය රෝහණ ලක්ෂ්මන් පියදාස, මහාචාර්ය සුනිල් ආරියරත්න, සුනිල් මිහිඳුකුල, උපුල් ජෝශප් ප්‍රනාන්දු, ගාමිණි සුමනසේකර ඇතුළු ප්‍රමාණික විද්වතුන් රැසකගේ සාරවත් ලිපි එකතුවකින් පෝෂිත ‘මුල් පිටුව නම් වූ ප්‍රවණතාව‘ කෘතිය කර්තෘ ප්‍රකාශනයකි.පසුගිය අවදියේ විචාරක සංවාදයට බඳුන් වූ අශෝක හඳගමගේ ‘විදු’ චිත්‍රපටයේ ඩිජිටල් සංගත තැටිය (ඩී. වී. ඩී.) පසුගියදා එළි දුටුවේය. මෙය බත්තරමුල්ල සී. ඇන්ඩ් එස්. හෝම් මූවිස් ඉදිරිපත් කිරීමකි.ජයලත් මනෝරත්නගේ 11 වැනි වේදිකා නාට්‍යය වන ‘බූරුවා මහත්තයා’ නාට්‍යයේ පෙළ දැන් මුද්‍රිත පොතක් ලෙස එළිදැක ඇත. මෙය මරදානේ එස්. ගොඩගේ සහ සහෝදරයන්ගේ ප්‍රකාශනයකි.මෙම 12 දාට යෙදෙන අමරණීය ගායන ශිල්පී එච්. ආර්. ජෝතිපාල කලාකරුවාණන්ගේ 77 වන ජන්ම දිනය නිමිත්තෙන් එච්. ආර්. ජෝතිපාල මිතුරු සමාජය සහ ගුණ සමරු පදනම සංවිධානයෙන් යුතුව එදින පෙරවරු 10 ට මාලිගාවත්ත - එච්. ආර්. ජෝතිපාල මාවතේ පිහිටි ජෝති පිළිරුව අභියස දී වියළි ආහාර ලබාදීම සහ අධ්‍යාපනය ලබන කුඩා සාමණේර ස්වාමීන් වහන්සේලා වෙත පොත් පත් බෙදා දීමේ පින්කම ද සිදු කරන අතර, පිළිරුවට මල්දම් උපහාර පිදීමට ද කටයුතු සැලසුම් කර ඇත.එම සංගමයේ සාමාජික සාමාජිකාවන් පමණක් ජෝතිමත් ගීත ගායනා කරන “ජෝති ජන්ම දින සැමරුම් ප්‍රසංගය” එදින සවස 6 ට කොළඹ නව නගර ශාලාවේ දී පැවැත්වේ.පසුගිය දා පැවැති රාජ්‍ය ටෙලි නාට්‍ය සම්මාන උලෙළේ 2012 වසරේ හොඳම සංගීත වැඩසටහනට හිමි සම්මානය දිනා ගැනීමට ස්වාධීන රූපවාහිනියේ විකාශය වන ‘සංහිඳ’ සංගීතමය වැඩසටහන සමත් විය. මෙය උදය කුමාර තෙන්නකෝන්ගේ අධ්‍යක්ෂණයක් හා නිෂ්පාදනයකි. මීට පෙරාතුව ද පසුගිය වසරේ පැවැති සුමති ටෙලි සම්මාන උලෙළේ හොඳම සංගීත වැඩසටහනට හිමි සම්මානය ‘සංහිඳ’ වැඩසටහන සඳහා හිමි වී තිබීම ද සුවිශේෂී කරුණකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>10</day>
    </date>
    <link>http://www.silumina.lk/2013/02/10/_art.asp?fn=av13021020</link>
    <topic>ස්පිල්බර්ග් පැරද වූ ප්‍රාණ ඇපකාරයෝ</topic>
    <author/>
    <content>ස්පිල්බර්ග් පැරද වූ ප්‍රාණ ඇපකාරයෝඇමෙරිකාවේ ගෝල්ඩන් ග්ලෝබ් චිත්‍රපට හා රූපවාහිනී සම්මාන උලෙළ පසුගියදා නිමාවට පත්වූයේ ඒ පිළිබඳව මාධ්‍යකරුවන් හා විචාරකයින් කියූ අනාවැකි බොහෝමයක් පුස්සක් කරමිනි. ගෝල්ඩන් ග්ලෝබ් සම්මාන ලැයිස්තුවෙන් කියැවුණේ එම විනිශ්චය මණ්ඩලය මාධ්‍ය අනාවැකි පමණක් නොව ස්ටීවන් ස්පිල්බර්ග් වැනි සිනමා යෝධයින් පවා එතරම් ලොකුවට නොසලකන බවකි.නිර්දේශිත 7ක් ලබමින් කා තුළත් බලාපොරොත්තු දැල්වූ ස්පීල්බර්ගේ ‘ලින්කන්’ චිත්‍රපටයට ලැබුණේ එකම එක සම්මානයකි. ලින්කන්ගේ චරිතය රඟපෑ ඩැනියෙල් ඩේ ලීවිස්ට හොඳම නළුවාට හිමි සම්මානය හිමි වූ අතර සංගීතමය චිත්‍රපට අංශයේ හොඳම රංගනයට හිමි සම්මානය “ලෙ මිසරාබ්ලේ” හි ප්‍රධාන චරිතය වෙනුවෙන් හියු ජැක්මන්ට ප්‍රදානය කෙරුණි.හොඳම චිත්‍රපටය හා අධ්‍යක්ෂණය වූයේ බෙන් ඇෆ්ලෙක්ගේ ‘ආර්ගෝ’ ය. එහි තිරනාටකය ලියැවෙන්නේ 1979 දී ඉරානයේ ඇමෙරිකානු තානාපති කාර්යාලයේ සිටි සේවක මණ්ඩලයෙන් 50 දෙනකු ප්‍රාණ ඇපකරුවන් ලෙස පැහැරගෙන යාමේ සිද්ධිය ආශ්‍රයෙනි. එහිදී සය දෙනෙක් පලාගොස් කැනඩා තානාපති කාර්යාලයේ සැඟවෙති.එම සය දෙනාගේ කණ්ඩායම, රහසින් ඇමෙරිකාවට ගෙන ඒමේ සැලසුම සෑදීම, ටෝනි වෙන්ඩේස් නමැති සී.අයි.ඒ. විශේෂඥයෙකුට පැවරෙයි. දස අතේ කල්පනා කරන වෙන්ඩේස්ට උපක්‍රමයක් පහළ වන්නේ ඔහු තම පුතා සමඟ විද්‍යා ප්‍රබන්ධ චිත්‍රපටයක් නරඹමින් සිටියදීය.කැනේඩියානු චිත්‍රපට කණ්ඩායමක්, ඉරානය පසුබිම් කරගෙන ‘ආර්ගෝ’ නමැති විද්‍යා ප්‍රබන්ධ චිත්‍රපටයක් නිපදවීමට සැරසෙති. තානාපති කාර්යාලයේ සැඟව සිටින ඇමෙරිකානුවන් සය දෙනා කැනේඩියානු චිත්‍රපට කණ්ඩායම සේ (සැබෑ පුද්ගලයින්ට අනුරූපව) වෙස් ගැන්විය යුතුය.මෙම සැලසුම ක්‍රියාත්මක කෙරෙන නමුදු අවසාන මොහොතේ ඉරාන බලධාරීන්ට සැක සිතෙයි. එහෙත් චිත්‍රපට කණ්ඩායම ඒ වන විටත් ස්විස් ගුවන් යානයක් තුළය. ගමන වැළැක්වීමට ඉරාන බලධාරීන් විධිවිධාන යොදන අතරේම යානය ගුවන්ගත වෙයි.’ආර්ගෝ’ චිත්‍රපටයේ එන මෙන්ඩේස් නමැති මෙක්සිකානු ජාතික - සී.අයි.ඒ. විශේෂඥයා ලෙස රඟපෑවේ ද, අධ්‍යක්ෂ බෙන් ඇෆ්ලෙක් ය. තමන් නිපදවන චිත්‍රපට බොහෝමයක රඟපෑම ඔහුගේ සිරිතකි. 2006 දී ‘හොලිවුඩ්ලන්ඩ්’ චිත්‍රපටය අධ්‍යක්ෂණය කළ ඔහු එහි රඟපෑම වෙනුවෙන් හොඳම සහාය නළුවා ලෙසින් සම්මානයට පාත්‍ර විය.තිර රචකයකු හා නිෂ්පාදකවරයකු ද වන බෙන්, විචාරක අවධානය දිනා ගත්තේ 1997 දී ‘ගුඩ් විල් හන්ටින්’ අධ්‍යක්ෂණයත් සමඟිනි. එහි තිරනාටකය ඔහුට ඇකඩමි, ග්ලෝබ් හා ඔස්කාර් සම්මාන ත්‍රිත්වයම ලබාදීමට සමත් වෙයි.බෙන් අෆ්ලෙක්, දේශපාලන හා සමාජ කටයුතු කෙරෙහි ද නැඹුරුවක් දක්වන්නෙකු ලෙස ප්‍රකටය. මෙවර ලද අනපේක්ෂිත් ග්ලෝබ් සම්මානය ඔහු සතුටට පත් කරන්නක් නමුදු ඒ සමඟම අශුභ පුවතක් ද දැනගන්නට ලැබුණි. එනම් ඔස්කාර් සම්මාන උලෙළේ නිර්දේශිතය ඔහුට ලැබී නැති බවය.මෙවර, ග්ලෝබ් සම්මාන නාමාවලියේ තවත් පෙරළි කාරයකු වූයේDjango Unchained නොහොත් ‘ජැන්ගෝ නිදහස් කිරීම’ චිත්‍රපටයේ තිරනාටකය වෙනුවෙන්, සම්මාන ලබන ක්වෙන්ටින් ටැරන්ටිනෝය.ඔහු එම ගෞරවයට පාත්‍ර වන්නේ ‘ලින්කන්’ තිර රචක ටෝනි කුෂ්නර් හා ‘ආර්ගෝ’ තිර රචන ක්‍රිස් ටෙරියෝ අබිබවා ලමිනි. අධ්‍යක්ෂවරයකු මෙන්ම, නළුවෙකු ද වන ටැරන්ටිනෝ ඔහු අධ්‍යක්ෂණය කළ ‘පල්ප් ෆික්ෂන්’ චිත්‍රපටයේ තිර නාටකය සඳහා සම්මානයට පාත්‍ර වූ අතර හොඳම අධ්‍යක්ෂණය සඳහා ද දෙවරක් ම නිර්දේශ විය.රඟපෑම ඉගෙනීම සඳහා පාසල් වියේ සිට ම වෙහෙස වූ නමුදු සිනමාකරණය සඳහා තමන් නැඹුරුවූයේ වීඩියෝ සාප්පුවක සේවය කරන කාලයේ බව ටැරන්ටිනෝ පවසයි.”සමහරු මගෙන් අහනවා මම චිත්‍රපටි පාසලකට (Film School) ගියාද කියලා. මට කියන්න තියෙන්නෙ මම චිත්‍රපට බලන්න ගියා කියල විතරයි.” ඔහු සිනාමුසුව කියයි.’ජැන්ගෝ අන්චේන්ඩ්’ තිර නාටකය සඳහා, ටැරන්ටිනෝ පසුබිම් කරගත්තේ, ඇමෙරිකාවේ වහල් මෙහෙය පැවැති සමයයි. 1858 දී, ඇමෙරිකාවේ දකුණු දිග ප්‍රදේශයක වෙසෙන ‘ජැන්ගෝ’ නමැති වහලා නිදහස ලැබූ පසු තම බිරිය ද නිදහස් කර ගැනීමට උත්සාහ කරයි.විචාරකයින් මෙම චිත්‍රපටය ලේබල් කරනුයේ ඇමෙරිකානු ‘වෙස්ටර්න්’ චිත්‍රපට වර්ගයට ම අයත් ‘ස්පැනට් වෙස්ටර්න්’ ශානරයටය.’ස්පැනට් වෙස්ටර්න්’ යනු ඉතාලි සම්භවයක් ඇති ඇමෙරිකානු අධ්‍යක්ෂවරුන් නිපද වූ, ප්‍රචණ්ඩ ක්‍රියා බහුල චිත්‍රපටය. මෙම ‘ලේබලය’ ඇලවෙන්නේ සර්ජියෝ ලියෝනේ ගේ ඩොලර්ස් චිත්‍රපට ත්‍රිත්වයේ සම්ප්‍රාප්තියත් සමඟ ය.ප්‍රචණ්ඩත්වයට මුල් තැනක් දීම හා කළු ජාතිකයින්ට අපහාස වන අන්දමේ යෙදුම් භාවිතා කිරීම පිළිබඳව ටැරන්ටිනෝ ගේ චිත්‍රපට දෝෂාරෝපණවලට ද ලක්වෙයි. සිනමාවේ ප්‍රචණ්ඩත්වය හා සමාජය අතර සබඳතාවක් නොමැති බව ටැරන්ටිනෝගේ මතයයි. ඒ පිළිබඳව ‘චැනල් 4’ සාකච්ඡාවක දී, එහි ක්‍රිෂ්ණන් ගුරු මූර්ති ප්‍රශ්න කළ විට, ටැරන්ටිනෝ පිළිතුරු දීමෙන් වැළකුණේය.තමන් නිර්මාණාභාසය ලැබූ චිත්‍රපට ගැන කීමේදී, පිලිපීන සිනමාව ගැන දැඩි ඇල්මෙන් සඳහන් කරන ටැරන්ටිනෝ, කමල් හසන්ගේ ‘ආලවන්දන්’ චිත්‍රපටය ද එම ලැයිස්තුවට එක් කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>10</day>
    </date>
    <link>http://www.silumina.lk/2013/02/10/_art.asp?fn=av13021021</link>
    <topic>“සුජාත දියණිය” මෙතරම් ජනපි‍්‍රය ඇයි ?</topic>
    <author>ජෝජ් රොබ්සන් ද සිල්වා</author>
    <content>“සුජාත දියණිය” මෙතරම් ජනපි‍්‍රය ඇයි ?ශි‍්‍රයන්ත මෙන්ඩිස්ටෙලි නාට්‍යයක් කිව්වම එය යම්කිසි සමාජ මෙහෙවරක් ඉටු කළ යුතු නිර්මාණයක් විය යුතු බවයි මගේ විශ්වාසය. එම සමාජ මෙහෙවර ඉටු කරන ටෙලි නාට්‍යයක් තමයි ‘සුජාත දියණිය’. මෙහි ඇතුළත් වන්නේ කොරියානු ජන සමාජයේ ඈත ඉතිහාසයේ සත්‍ය කතාවක්.එහි වීරවරියක් (චංගුමි) සිටිනවා. දැන් ලෝ ප්‍රකට නිළියක්ව සිටින ‘ලී යංග් අයි’ නිරූපණය කරන ‘චංගුමී’ චරිතය වීරවරියක් වන්නේ නොපසුබට දිරිය, වීර්ය හා සවිය නිසයි. මෙවැනි වීරවරියන් පිළිබඳ කතා තේමා සහිත නිර්මාණයන්ට අපේ පේ‍්‍රක්ෂකයින් ඉතා කැමැතියි.ස්ත්‍රියකගේ දිරිය, සවිය සහ වීරත්වය අපූර්ව අයුරින් පෙන්වා දෙන ‘සුජාත දියණියව‘ (චංගුමීව) ලාංකේය සමාජය ආසාවෙන් වැළඳ ගන්නේ ඒ නිසයි.මහාචාර්ය ප්‍රණීත් අභයසුන්දර“මීට ඉහත අපි නැරඹූ ‘ඔෂීන්’ ටෙලි නාට්‍යය මෙන්ම ‘සුජාත දියණිය’ වෘත්තාන්තයේත් නිර්ව්‍යාජ බවක් පෙනෙනවා.ඇද වැටෙන විට නැඟිටින්නට දරන වීරිය හා ධෛර්යය සමඟ මුසු වූ කතා රසයක් මෙහි අන්තර්ගත වෙලා. ආහාර, ඇඳුම් පැලඳුම්, ගෙවල් දොරවල්, වගා බිම්, ආචාර ධර්ම ඇතුළු සියල්ලෙන් වෙනත් සංස්කෘතික ලක්ෂණ පෙන්නුම් කළත් ඒවා ඉගෙන ගන්න ආසා හිතෙනවා දැක්කම.විශේෂයෙන්ම ඔවුන්ගේ ජීවිතය ගැන ඇති දැනීම අපට ඉගෙනගන්න හොඳ පාඩමක් වගෙයි. අධ්‍යාපනික සහ සංස්කෘතික වටිනාකමක් කතා රසයට එකතු වෙලා ඇති හෙයින් ‘සුජාත දියණිය’ ජනපි‍්‍රය සංස්කෘතියේ විචිත්‍රවත් නිර්මාණයක් බවට පත් වී තිබෙන වග රහසක් නොවේ.”“ජනපි‍්‍රය සංස්කෘතිය නරක නැහැ. ජනපි‍්‍රය සංස්කෘතිය ඇතුළේ තමයි ‘සුජාත දියණිය’ ගමන් කරන්නෙත්. දෘෂ්‍ය රූප භාවිතයේ දී අපේ ටෙලි නාට්‍යවල බොහෝ දුර්වලකම් පැවතියත් ‘සුජාත දියණිය’ එවැනි දුර්වලකම් නොමැති නිර්මාණයක් වීම ද විශේෂත්වයක්.‘සුජාත දියණිය’ (චංගුමී) අභියෝග ගැටලු රැසකට මුහුණ දෙන ආධ්‍යාත්මික ශික්ෂණයක් තිබෙන කාන්තා චරිතයක්. අපේ අම්මලා, බිරිඳ, දියණියන්, සොහොයුරියන් සහ අපෙන් ඉගෙන ගන්නා ශිෂ්‍යාවන් කෙරේ ළෙන්ගතුකමක් වැනි හැඟීමක් ‘චංගුමී’ මේ නිර්මාණය නරඹද්දී අප සිත්හි උපද්දවනවා.එය වැදගත් නොවේ ද? අද මිනිස්සු ඉන්නේ ටෙලි නාට්‍ය, අන්තර් ජාල වෙබ් අඩවි, face book වැනි දේ සමඟයි. මේ රටේ නිසරු නිර්මාණ වැඩියි. ඉතින් ඒ අතර ‘සුජාත දියණිය’ නිසරු නැහැ කියා හිතෙනවා. සරු බවක් හැඟෙනවා.”ජගත් වික්‍රමසිංහ“අපේ ගෙදර අම්මයි, ගයානියි (බිරිඳ) සහ දරුවෝ තුන්දෙනායි ඔක්කොම ‘සුජාත දියණිය’ නොවරදවාම නරඹනවා. අනික් වැඩ සටහන්වලට වඩා දරුවන් මෙය අනිවාර්යෙන්ම නරඹනවා.විශේෂයෙන්ම පවුලේ සියලුම දෙනාට එකට හිඳගෙන නරඹන්න පුළුවන් ආදර්ශවත් ටෙලි නාට්‍යයක් නිසයි ‘සුජාත දියණිය’ මෙපමණ ජනපි‍්‍රය. බලන්න, අපේ රටේ නිර්මාණය කරන ටෙලි නාට්‍යවලදී වගේ කාන්තාව සමච්චලයට, හිරිහැරයට හෝ හිංසාවට පත් කරවන අනවශ්‍ය අවිනීත දර්ශන මෙහි නැහැ.ස්ත්‍රී පුරුෂයන් අතර අන්‍යෝන්‍ය ගෞරවය සහ ආචාරශීලී භාවය ආදර්ශවත් ලෙස මෙහිදී භාවිත කෙරෙනවා.පුන්සිරි සොයිසාඅපේ පවුලේ හැමදෙනාම සතියේ දිනවල හැන්දෑවේ හරියටම 6.30 ට රූපවාහිනිය ඉදිරිපිට ‘සුජාත දියණිය’ නරඹන්න නොවරදවාම ඉඳ ගන්නවා. මගේ පවුලේ හැම දෙනාටම හොඳ කතා රසයක් ලබා දෙන කතාවක් මෙහි ඇතුළත් වී තිබෙනවා.පෞද්ගලිකව මගේ පවුල ගැන සලකද්දී හැමෝම මේ කතාවෙන් රසයක් ලබනවා වගේම මේ රටේ සෑම පවුලකම සියලු සාමාජික සාමාජිකාවන් ද හොඳ රසයක් මෙයින් ලබනවා ඇති කියා මං හිතනවා.එම රසය අපට ලබා දෙන අපේ හඬ කැවීම් ශිල්පීන් සහ ශිල්පිනියන්ගේ සාර්ථකත්වය නිසාත් පවුලේ සැමට එකට ඉඳගෙන නරඹා රස විඳිය හැකි ටෙලි නාට්‍යයක් වී ඇති නිසාත් ‘සුජාත දියණිය’ මේ තරම් ජනපි‍්‍රය බවයි මගේ හැඟීම.”මෙහි රඟපාන විදේශීය නළු නිළියන් අපට ආගන්තුකයින් වුවද ඔවුන් ආගන්තුකයින් ලෙස අපට නොහැඟෙන්නේ අපේ හඬ කැවීම් ශිල්පීන්ගේ දක්ෂතාව නිසයි.”මුතු තරංගාමේ ටෙලි නාට්‍යයට මුලින්ම මගේ සිත නම් ආකර්ෂණය වුණේ ඇන්ජලින් ආන්ටි ගායනා කරන ‘ගහකොළ මල් ගල් ගැසී බලා සිටිනවා’ ගීතය නිසාවෙනුයි.පුංචි කාලේ ඉඳලම මං අහලා පුරුදු ඇන්ජලීන් ආන්ටිගේ කටහඬින් මේ ගීතය වෙනස්ම ශෛලියකින් ගායනා කෙරෙද්දී මට හිතා ගන්නවත් නොහැකි වුණා - මේ ඇන්ජලින් ආන්ටිම ද කියලා. ඕනෑම ශෛලියක ගීත ගයන්න පුළුවන් හැකියාවක් ඇති ඇන්ජලින් ආන්ටි ශෝකාකූල ස්වරයකින් හැඟිම්බරව මෙම තේමා ගීතය ගායනා කර ඇති අයුරු හරිම අපූරුයි.”“ඇන්ජලින් ආන්ටි ගයන ගීතයේ වචන සහ තනුව හරි සරලයි. ඒ නිසා පුංචි ළමයින්ට පවා මෙය ගයන්න පුළුවන්කම තිබීමත්, දැනටමත් බොහෝ ළමයි මේ ගීතය ගායනා කරන අයුරු අහන්න ලැබීමත් නිසා මෙහි ජනපි‍්‍රයත්වය කොතරම් ද කියා අපිට හිතාගත හැකියි.ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>10</day>
    </date>
    <link>http://www.silumina.lk/2013/02/10/_art.asp?fn=av13021022</link>
    <topic>සොළොස්මාන සිනමා කුණ්ඩලියේ ‘සමීප රූපය’</topic>
    <author/>
    <content>සොළොස්මාන සිනමා කුණ්ඩලියේ ‘සමීප රූපය’පසුගිය දිනවල මගේ පුස්තකාලයේ පත පොත නියමිත පිළිවෙළකට අසුරාලීමේදී මට ඉතා වැදගත් සඟරාවක් හමු විය. එහි නම ‘ක්ලෝස් - අප්’ (Close - Up) ය. එහි පළමු කලාපය පළ වී ඇත්තේ 1963 වර්ෂයේ මැයි - ජූනි - ජූලි තෛ‍්‍රමාසිකයක් වශයෙනි.මෙය සොළොස්මාන සිනමා කුණ්ඩලියේ (Cinema Sixteen Society) ප්‍රකාශනයකි. එම සංගමයේ සභාපතිවරයා වශයෙන් නම සඳහන් කර ඇත්තේ කේ. මුරලිධරන් ය. මුරලිධරන් කොළඹ චිත්‍රපට සංගමය 1945 දී පිහිටුවීමෙහිලා ද පුරෝගාමී වූවෙකි.ඔහු පසුව ඉන්දියාවේ පදිංචියට ගිය අතර මෙයට වසර කීපයකට පෙර මට ඔහු මදුරාසියේ දී හමු විය. උප සභාපතිවරයා වශයෙන් කටයුතු කර ඇත්තේ ෆිලීෂියන් ප්‍රනාන්දු ය. සමලේකම්වරුන් නීල් අයි. පෙරේරා සහ එස්.එන්. සුබ්‍රමනියම් ය.භාණ්ඩාගාරික වශයෙන් කටයුතු කර ඇත්තේ කේ. සුබසිංහ මෙනවියයි. ‘ක්ලෝස් - අප්’ සඟරාව සංස්කරණය කර ඇත්තේ සිරිල් බී. පෙරේරා වන අතර සහාය සංස්කාරක නීල් අයි. පෙරේරා ය.සිනමා කුණ්ඩලියේ කාර්යාලය පවත්වාගෙන ගොස් ඇත්තේ දෙහිවල වෛද්‍ය පාරේ නීල් අයි. පෙරේරා පදිංචිව සිටි නිවෙසේ ය. වසර ගණනාවක් ලංකා චිත්‍රපට විචාරක හා ලේඛක සංගමය සඳහා භාවිතා කරන ලද්දේ ද මෙම ලිපිනයම ය.එවකට ශ්‍රී ලංකාවේ අග්‍රාමාත්‍යවරිය වූ සිරිමා ආර්.ඩී. බණ්ඩාරනායක මැතිනිය 1963 අප්‍රේල් 8 යන දාතම සහිතව පණිවුඩයක් නිකුත් කරමින් මෙසේ සඳහන් කර ඇත.“ඔබගේ සංගමය සිනමා රසාස්වාදනය නැංවීම සඳහා කැප වෙමින් වඩා හොඳ සිනමා කර්මාන්තයක් මෙරට ගොඩනැංවීමට අපේක්ෂා කිරීම ඇත්තෙන් ම කාලීන අවශ්‍යතාවකි” තවත් පණිවුඩයක් 1963 මාර්තු 21 දාතම සහිතව නිකුත් කරමින් එවකට ඉන්දීය අග්‍රාමාත්‍යවරියකව සිටි ඉන්දිරා ගාන්ධි මෙලෙස සටහන් කළාය.“වෙනත් රටවල චිත්‍රපට ප්‍රදර්ශනය කොට ඒවා පිළිබඳ සාකච්ඡා කරමින් චිත්‍රපට සංගම් ඉටු කරන්නේ ගුණාත්මක චිත්‍රපට සඳහා රුචිය වර්ධනය කිරීමයි.” තවත් පණිවුඩයක් එවකට කොළඹ පුරපති වී.ඒ. සුගතදාස නිකුත් කර ඇත. සඟරාව ආරම්භයේ දී ම ‘ක්ලෝස් - අප්’ (සමීප රූපය) පිළිබඳ රොජර් මැන්වෙල් නමැති සිනමා විශාරදයාගේ නිර්වචනයක් දක්වා ඇත.සොළොස්මාන සිනමා කුණ්ඩලිය 1962 අග භාගයේ දී ස්‍රප්‍රකට බ්‍රිතාන්‍ය සිනමා ලේඛිකා මාරි සීට්න් විශේෂ දේශනයක් සඳහා මෙරටට ගෙන්වා ඇත. ඇය චිත්‍රපට සංගම් ව්‍යාපාරය ගැන කෙටි ලිපියක් මෙම සඟරාවට ලබා දී ඇත.මෙම සඟරාවේ සංස්කාරකවරයා වූ සුප්‍රකට කලා විචාරකයෙකු වූ සිරිල් බී. පෙරේරා ලියා ඇති “සිනමාව ආත්ම ප්‍රකාශන මාධ්‍යයක් වශයෙන්” යන ලිපිය අදට වුව ද ඉතා මැනවින් ගැළපේ. “මා දැක ඇති ඉතාලි චිත්‍රපට” නමින් සත්‍යජිත් රායි ලිපියක් ලියා ඇත. ඔහු එම ලිපියේ අවසාන ඡේදයේ මෙලෙස සඳහන් කරයි.“Bicycle Thieves සිනමාවේ මූලධර්ම යළි සොයා යාමකි. ඩි සිකා ඉතා විවෘතව ඔහු චාලි චැප්ලින්ට ණය ගැති බව සඳහන් කර ඇත. එහි ඉතා සරල, විශ්වීය තේමාව, රූප සත්කාරය, අවම නිෂ්පාදන වියදම අපගේ ඉන්දියානු සිනමාකරුවන් උගත යුතු ය.ඔවුහු අද තාක්ෂණික නිපුණතාව අන්ධානුකරණය කරති. සිනමාව වැනි ජනප්‍රිය මාධ්‍යයක නිරත වූවන් උකහාගත යුත්තේ ජීවිතය සහ එහි මූලයන් ය. ශිල්පීය ආටෝපය තේමාවට කෘත්‍රිමතාවක් ආරෝපණය කරයි. ඉන්දියානු සිනමාකරුවන් ජීවිතය සහ යථාර්ථය දෙසට හැරී බැලිය යුතු ය. ඔවුන්ගේ පරමාදර්ශය ඩිසිකා මිස ඩි මිල් නොවිය යුතු ය” (ඩි මිලි යනුවෙන් රායි හැඳින්වූයේ සිසිල් බී.ඩිමිල් ය)ලෙස්ටර් ජේම්ස් පීරිස් සමඟ නීල් අයි. පෙරේරා ගේ සංවාදයක් ද, චිත්‍රපට සංගම් ක්‍රියාකාරිකයෙකු වූ එමෙන් ම විදග්ධ කලා විචාරකයෙකු වූ එල්.ඕ. ද සිල්වා The Minority Audience නමැති ලිපියෙන් චිත්‍රපට සංගම් විසින් උසස් සිනමා කෘති නරඹමින් හා සාකච්ඡා කරමින් 20 වන සියවසේ බිහිවූ අලුත්ම කලාව වන සිනමාව ශාස්ත්‍රීයව හදාරන පරම්පරාවක් බිහි කළ යුතු බව සඳහන් කර ඇත.මෙම ලිපිවලට අමතරව “නාටකීය චිත්‍රපටය තුළ සංගීතය” ගැන වෝල්ටර් රුබ්ස්මෙන් ගේ හා “බ්‍රිතාන්‍ය චිත්‍රපට සංගම් ව්‍යාපාරය පිළිබඳ Indian Film Culture සඟරාවෙන් උපුටා පළ කරන ලද ලිපියකින් ද මෙම කලාපය සමන්විත වී ඇත. මෙම සඟරාවේ කලාප දෙකකට වඩා පළ නොවීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>10</day>
    </date>
    <link>http://www.silumina.lk/2013/02/10/_art.asp?fn=av13021023</link>
    <topic>ඔයාගෙ නරි නාටක ආරංචි වුණොත් ඔය කෙල්ලව බැඳගන්නව බොරු</topic>
    <author/>
    <content>ඔයාගෙ නරි නාටක ආරංචි වුණොත් ඔය කෙල්ලව බැඳගන්නව බොරුකිසිම ගැහැනියක ගෙන් නොලැබූ ඒ සුවිශේෂ වූ සිදුවීම ධනුකගේ හදවතට රිදීමක් ගෙන දුන්නේ ය. ලෝචනාගේ උණුසුම් සුරත තදින් මිරිකා අත්හැර ඔහු සුසුමක් හෙළුවේ ය.“ඔයා කවදාවත් මැරි කරන්න කියල ගර්ල් කෙනෙක් ව ආශ්‍රය කළේ නැද්ද?”ඒ අමුතු ප්‍රශ්නයෙන් ධනුක කලබලයට පත් වූ බව ලෝචනා හොඳින් දුටුවා ය.“මැරි කරන්න කියල ගෑනු ළමයි ආශ්‍රය කරන්න මෑතක් වෙනතුරු මට අවශ්‍යතාවයක් තිබුණේ නැහැ.”“ඒ කියන්නේ එහෙම අදහසක් නැතුව ඕන තරම් ගර්ස්ල ඇසුරු කළා කියන එකද?”“මමත් ඔය ප්‍රශ්නෙම ඔයාගෙන් ඇහැව්වොත් ලෝචනා දෙන උත්තරය මොකක්ද?”“ඔයා මට කැමැති නම්, මාව මැරි කරන්න තරම් කැමැත්තක් තියේ නම් විතරක් මම ඒ ප්‍රශ්නෙට පිළිතුරු දෙන්න සූදානම්.”“එහෙම නම් ඔයාට ඒ ප්‍රශ්නෙට උත්තර දෙන්න වෙනවා.”“එහෙම නම් ඔයා මාව මැරි කරන්න සූදානම්. අනිත් අතට ඔයා මට කැමැති හන්දනේ අද ආවේ. ඒත් ඒ ප්‍රශ්නයට මෙහෙම පිළිතුරු දෙන්න මම සූදානම් නෑ.”“ඒක දිග කතාවක්... එහෙමද?”“ඒකම නෙවෙයි. කොටස් වශයෙන් කියන්න මම කැමැති නෑ. ඒක ඒ තරම් දිග කතාවකුත් නෙවෙයි.”“එහෙම නම් අපි කොහේට හරි යමු?”“මාත් කැමැතියි ඒ වගේ නිදහසේ කතා කරන්න. ඒත්... අද නෙවෙයි. මම අම්මගෙන් අහන්න ඕන. ඔයා ඊළඟට මාව බලන්න එන දවස මට කියන්න. මම සූදානම් කරන්නම්.”“හෙට?”ධනුකගේ ක්ෂණික ප්‍රශ්නයෙන් ලෝචනා මඳක් පසුබෑවා ය.“එච්චර හදිස්සි වෙන්න එපා ධනුක.. ඒක ඒ තරම් ලොකු ප්‍රශ්නයකුත් නෙවෙයි.”ධනුකට ඉබේම එසේ කියවීම ගැන ලෝචනා වැඩි උනන්දුවක් නොදැක්වූවා ය. අතීතයේ ලත් පාඩම්වලින් හොඳ අත්දැකීමක් ලබා සිටි නිසා අතේ දුර ප්‍රමාණය සැලකීම වඩා හොඳ බව ඒ නිගමනය කළා ය.පැයක පමණ කාලයක් ලෝචනාගේ නිවෙසේ ගතකර ආපසු ඒමට සූදානම් වෙද්දී ඈ තුළ කිසියම් වෙනසක් වේ යැයි ඔහු බලාපොරොත්තු වූවේ ය. ලෝචනා වුණත් බුද්ධිමත් යුවතියක් වශයෙන් හා ගුරුවරියක් ලෙසින් තීරණ ගැනීමේදී දූරදර්ශී වන බව ඔහු දුටුවේ ය.ඇය තමාට ගැළපෙන බව ධනුක කල්පනා කළද, ඈ පිළිබඳව අබමල් රේණුවක ආදරයක් හෝ කැමැත්තක් ඇති නොවන්නේ මන්ද? ඇගේ රූමත් බව බුද්ධිමත් බව අභිබවා කුමක්දෝ පාලන ස්වරූපයක් ඔහු දුටුවේ ය. ධනුක ඇසුරු කළ සෑම යුවතියක් ම ඉතා කඩවසම් ය. රූමත් ය. එමෙන් ම හොඳ නිලතල හෙබවූ අය වූහ. ලෝචනා ද එවැනි තැනැත්තියකි. තමාගේ සිතට නුහුරු සිතිවිල්ලක් ඇති කරවීමට ලෝචනා සමත් නොවූයේ මන්ද?සාරවත් කුඹුරු යායක් පසුකර කුඩා දිය ඇල්ලක් ළඟ වාහනය නැවැත්වූ ඔහු, පිහිල්ලක් දමා තිබූ දිය දහරාවේ පෙන බුබුළු දෙස බලා සිටියේ ආශාවෙනි. නිල්මිණි ජීවත් වූ ගමේ ද මෙවැනි දිය කඩිති තිබූ බව ඔහුට මතකය.ඇගේ දිගැටි නිදිබර දෑස් තුළ තම හදවත නතර වූයේ කෙසේ ද? රැයක් නිදි මරා නිල්මිණි ගැන සිහිපත් කිරීමට තරම් නැවුම් හැඟීම් හදවතට ඇතුළු වූයේ කෙසේ ද? කිසිදු අනුබලයක් හෝ අවසරයක් නොමැතිව ඈ තුරුළු කොට සිප ගන්නා විට ඇගේ දෙනෙත් විසල් වී තමා දෙසට යොමු වූයේ මරණයට කැපවූ මුවැත්තියක විලසින් ය.ලෝචනා එසේ ළයට තුරුළු කර සිප ගැනීමට නොසිතුණේ මන්ද? ඈ වෙතින් හමා ආ අපූරු වත්සුණු සුවඳින් තමාගේ හැඟීම් සසල නොවූයේ මන්ද?පිහිල්ලට දෝත දිගු කර සීතල දිය උගුරු කිහිපයක් බී මුහුණ තෙමා ගත් පසු ඔහුට හොඳ ජවයක් ලැබුණි.නැවත ලෝචනා හමුවීමට තරම් උද්යෝගයක් නොමැති වුවත් එය කළ යුතුව ඇත.“කොහොමද මල්ලී ලෝචනා හොඳට කතා බස් කළා ද?”සොහොයුරිය මඟ බලා සිටියා මෙනි. ධනුක ලෝචනා දුන් සැපදිල්ලා පිරුණ බෑගය ශීලා අත තැබුවා ය.“ෂාහ්... තෑගිත් දීල තියෙන්නෙ. ඉතින් කියන්නකෝ මොනවද ඒ අය කිව්වේ.“ඒ ගොල්ලො විශේෂ යමක් කිව්වෙ නැහැ. ඔය පරණ කතා ටිකක් කිව්වා. අපේ නෑදෑයො ගැන...”“මං අහන්නේ උඹ ලෝචනා එක්ක කතා කළේ නැද්ද කියලා?”“අක්කට පිස්සු ද? මං ගියේ ලෝචනාගේ අම්මා තාත්තා බලන්න නෙවෙයි. ඔයාට ඕනෑ ලෝචනයි මායි කතා කළේ මොනවද කියල දැනගන්නද?”“විහිළු කර කර ඉන්නවකෝ මේ, ඔය මඟුල නම් කල් දාන්ඩ බෑ. ඔයාගෙ නරි නාටක ආරංචි වුණොත් ඔය කෙල්ලව බැඳගන්නව බොරු.”“මගෙ මොනව ආරංචි වෙන්නද අක්කේ. ඔය පරණ කතා දැන් ඕන නැහැනේ.”“පරණ කතා? ඒ මොනව වුණත් ඔයා මං කියන විදිහට කරන්නම ඕන ධනුක. අපි ඉක්මනට දිනයක් දාගෙන මේ වැඩපිළිවෙළක් කරමු.”“ඔයාට තියෙන හදිස්සිය මනමාලයටවත් නෑ” සිනාසෙමින් කියමින් ධනුක කාමරයට රිංගා ගත්තේ ය.“ධනුකව ඉක්මනට කසාද බන්දවන්න ඕන වසන්ත.”“හඳහන් ගැළපුණා. දෙන්න කැමැතියි. ඉතින් අපි මේක ඉක්මන් කළාට කමක් නෑ.”මම කියන්නෙත් ඒකයි. අර ලන්සි කෙල්ලගෙ පටලැවිල්ල ආරංචි වෙන්න කලින් අපි එන්ගේජ්මන්ට් එක ගනිමු.”පසුදා උදෑසන ධනුක කාර්යාලයට ගියේ ඉවෝන්ට මේ සිදුවීම් සියල්ල පැවසීමට යි.“මම ඒ කෙල්ලට කැමැති නැහැ ඉවෝන්...”ඔහු කතාවට මුල පිරුවේ ය. ඉවෝන් ගේ දෙතොලේ සිනහවක් ඇඳී යනු ඔහු බලාගෙන ය.“ඔයාට හරි සතුටුයි නේද?”ධනුක ඍජුව ඈ දෙස බලා ඇසුවේ ය.“මට සතුටක් නෑ. දුකකුත් නෑ. ඔය දෙකේම වෙනසක් නෑනේ.”“මොකක්ද ඒ කතාවේ තේරුම?”ධනුකගේ මුහුණට නොමනාපයක සේයාවක් නැගුණි.“තේරුම? මං කියන්නම්. මම සතුටු වුණා කියලා ඇති වැඩේ මොකක්ද? ඔයා කවදාවත් මාව මැරි කරන්නැහැනේ.”“මම ඔයාව රවට්ටල නැහැ ඉවෝන්. මම ඔයාට හොඳ වැටුපක් ගෙවනවා. ඔයාට සලකනවා. නමුත් මව ඔයාව මැරි කරනව කියල නැහැ.”“හරි හරි දැන් ඇයි ඔයා ඒ ගර්ල්ට කැමැති නැත්තේ?”“ඒක මටත් තේරෙන්නෑ ඉවෝන්. ඒ ළමයගෙ කිසිම අඩු පාඩුවක් නෑ.”“ඔයා ඒ ගර්ල්ව මැරි කරන්න ධනුක. මං ගැන අමතක කරන්න. ඔයා හොඳ හස්බන්ඩ් කෙනෙක් වේවි.”“බලමු...” යි ධනුක මේසය මත වූ ලිපි ගොනු කෙරෙහි සිත යොදවන්නට පටන් ගත්තේ ය. ඉවෝන් සිය අසුන වෙත ගොස් වාඩි වූවේ ධනුක ගැන සානුකම්පිත හැඟීම් ඇති කරගෙන ය.ජනප්‍රියම මෙන් ම දක්ෂ නීතිඥවරයකු ලෙස ධනුකට ලැබෙන නඩු ප්‍රමාණය අවසානයක් කරගත නොහැකි තරම් ය. ඔහු තම සේවාදායකයන්ට සැලකුවේ අමුතු ආකාරයේ සැබෑ අවංක හා ළෙන්ගතු බවකින් ය. මේ කාරණය ඔහුට බොහෝ වාසිදායක වූවා පමණක් නොවේ. ඔහුගේ නම ලොකු පොඩි වෙනසක් නොමැතිව කා අතරත් ජනප්‍රිය වීමට හේතුවක් ද වූවේ ය.ඉවෝන් මේ සඳහා දුන් සහයෝගය අතිමහත් ය. කාර්ය මණ්ඩලය පස් දෙනකුගෙන් සමන්විත වූවද, ඒ හැමටම වඩා ඉවෝන් කැපවී සේවය කළා ය. උපතින් ම බර්ගර් ළඳක් වුවත් ඈ තුළ හෙළ ගති පැවතුම් බොහෝ සෙයින් තිබුණි. මේ නිසා ම දෙදෙනා අතර ඇති වූ අනියම් සම්බන්ධය ද ඉතා දැඩිවීම පුදුමයක් නොවේ.ඉවෝන් අවංකවම ධනුකට ආදරය කළ බව සත්‍යයකි. ධනුක තුළ ද ඈ පිළිබඳ දැඩි විශ්වාසයක් මෙන් ම කැමැත්තක් තිබුණි. ඈ ඒ තරම්ම බුද්ධිමත් ය. ඕනෑම මාතෘකාවක් හෝ ගැටලුවකදී ඉවෝන් එය නිරාකරණය කිරීමට තරම් ඉදිරියෙන් සිටියා ය.අද හවසට නාලිකා බැලීමට යා යුතු යැයි ධනුකට සිතුණි. නොයෙකුත් ප්‍රශ්න පැන නැඟීමට ප්‍රථම ඔහුගේ සම්පූර්ණ අවධානය ලබා සිටියේ නාලිකා ය.දිනපතා ඇයට කතා කිරීමෙන් පමණක් ඔහුට සෑහීමකට පත්වීමට නොහැකි වී තිබුණි. නිල්මිණි දැකීමත් සමඟ ඒ අවශ්‍යතාව වෙනත් මුහුණුවරක් ගත්තේ ය. නාලිකා ද පෙරළා කළ ආදරය සියලු ප්‍රශ්න අමතක කිරීමට තරම් ප්‍රමාණවත් සුවයක් ලබා දුන්නේ ය.සුපිරි වෙළෙඳ සලකින් ඇයට පලතුරු විශේෂයෙන් ම නාලිකා ප්‍රිය කරන කෑම වර්ග රැසක් ගත් ධනුක ඇඳිරි වැටීමට ඔන්න මෙන්න තිබියදී ඇගේ නේවාසිකාගාරයට ගියේ ය.පාලිකාව සඳහා සූදානම් කරගත් වටිනා ත්‍යාගයක් ඔහු අත විය. අන් අයට සීමිත වූ නිදහස ඔහුට නොමැති නිසා ධනුක පැකිලීමකින් තොරව එහි ආලින්දයේ පුටුවකට බර දුන්නේ ය.“ආ මේ අපේ ධනුක මහත්තයනේ... මදැයි අපිව මතක් වෙන්න ගිය කල්?පාලකවරියගේ උණුසුම් පිළිගැනීමෙන් ධනුක ජවයක් ලැබීය.“හැබෑට මිස්ටර් රත්මල්ගොඩ මොකද එක පාරටම නාලිකා බලන්න ඒම අඩු කළේ? අපෙන් මුකුත්...”ඈ වචන ගිල ගනිමින් අමුතු බැල්මක් හෙළුවා ය. ධනුක කල්පනා කළේ ඇයට දෙන පිළිතුරයි.“නාලිකා කැමැති නෑ වැඩිපුර එනවට. එයාට ප්‍රශ්නවලට උත්තර දෙන්න පුළුවන් කමක් නැහැ කියලා.”“ආ එහෙමද? නෑ මම හිතුවේ අපෙන් මොනව හරි ප්‍රශ්නයක් ඇති වුණාද කියලයි.”නාලිකාගේ සිනහව ධනුකගේ සිත සන්සුන් කළේ ය. ඔහු නැගිට ඇගේ උරහිස වටා සුරත යවමින් වට පිට බැලුවේ තවත් කවුරුන් හෝ සිටී දැයි පිරික්සීමට මෙනි.“මම ඉක්මනට යනවා. ඔයා හොඳින් විභාගෙට මුහුණ දෙන්න නාලිකා. පළමු වතාවෙන් ම හොඳ රිසල්ට් ගන්න”“මාමි...”ඔහු කතාව නතර කළ වහාම නාලිකා සුරතල් ලෙස මිමිණුවා ය.“මං ආහම මාත් එනවා ලෝචනා නැන්දි බලන්න.”ධනුක ඔහු අත තිබූ බෑගය නාලිකා අත තැබුවේ කිසිවක් නොකියා ය.“ඇහුණද ඔයාට? ලෝචනා නැන්දි හරි ලස්සනයිලු නේද?”“ලස්සනයි”ධනුක එවර කීවේ ඇගේ උරහිසෙන් සුරත මුදා ගනිමිනි.“නාලිකා මොනවත් ඕනෑ නම් කියන්න.”යාමට සූදානම් වූ ධනුකට, නිල්මිණි ආවා නම්... යැයි කිහිප වරක් ම සිතුණි. බෑගය තුරුළු කරගත් නාළිකාගේ මුහුණ සිපගත් වහාම ඔහු කාරයට නැඟී දොර වසා ගත්තේ ය.නාළිකා පියගැට පෙළ නැංගේ ධනුක මාමාගේ වෙනස්වීම ගැන පුදුම වෙමින් ය. ඔහු කලබලයේ ආපසු දිව යන්නට ඇත්තේ නිල්මිණි හමුවේ යැයි බියෙන් විය යුතු ය. ලෝචනා හමුවීමත් සමඟ ඔහුගේ සිතෙන් තම මිතුරිය ඉවතට විසිවී ගියා විය හැක. නාළිකාගේ මුවට සිනහවක් නැඟුණේ ඉබේටම මෙනි.ලබන සතියට...කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>10</day>
    </date>
    <link>http://www.silumina.lk/2013/02/10/_art.asp?fn=av13021024</link>
    <topic>‘දහසක් සිතුවිලි- කෝටියක් පසුතැවිලි’</topic>
    <author/>
    <content>‘දහසක් සිතුවිලි- කෝටියක් පසුතැවිලි’සිනමා පුවත්පත් කලාවේදියකු වශයෙන් අවුරුදු තිහක, තිස්පහක පමණ කාලයක් කටයුතු කිරීමේ ප්‍රතිඵල වශයෙන් මට පැරණි සිනමා ශිල්පීන් රාශියක් දැන හඳුනා ගන්ට අවස්ථාව ලැබී තිබෙනවා.ඒ ඇල්ෆ‍්‍රඩ් එදිරිමාන්න, සන්ධ්‍යා කුමාරි වැනි නළු නිළියන්, ලෙනින් මොරායස්, රොබින් තම්පෝ වැනි චිත්‍රපට නිෂ්පාදක අධ්‍යක්ෂවරුන් විතරක් නෙමෙයි සෝමපාල රණවීර, ජේ. කේ. චාල්ස් පෙරේරා (මුල්ම සිනමා සඟරාව වූ ‘තරුව‘ පළ කළේ ඔහු) ඒ අතර සිටිනවා. ඉන් කීපදෙනකු සමඟ මා ලද අත්දැකීම් ටිකක් මෙසේ ඔබ හා බෙදා හදා ගැනීම වැදගත් ය කියා මා හිතනවා.පේ‍්‍රම්නාත් මොරායස් චිත්‍රපට නළුවෙක්; ඒ වගේම අධ්‍යක්ෂවරයෙක්. මහා නළු ගාමිණි ෆොන්සේකා සිනමාවට හඳුන්වා දීමේ ගෞරවය හිමිවන්නේ ඔහුට. ඔහු මට ‘සරසවිය’ පුවත්පත සඳහා සම්මුඛ සාකච්ඡාවක් දීමට එකඟ වුණේ එක් කොන්දේසියක් ඇතිව.ඒ තමයි තමා යෝජනා කරන ශිර්ෂ පාඨය (හෙඩිම) අදාළ ලිපියට දැමිය යුතු ය යන්න. එවක උපකතුවරයකු පමණක් වූ මට ඒ යෝජනාව ක්‍රියාත්මක කිරීමේ බලයක් තිබුණේ නැහැ.මම මේ කාරණාව එවක ‘සරසවිය’ පුවත්පතේ කර්තෘව සිටි තිලකරත්න කුරුවිට බණ්ඩාර වෙත යොමු කළා. ඔහු කීවේ ‘සම්මුඛ සාකච්ඡාව කරන්න. ශිර්ෂ පාඨයේ වගකීම තමා භාරගන්නම්” කියායි. පේ‍්‍රම්නාත් මොරායස්ගේ යෝජිත ශිර්ෂ පාඨය වුණේ මෙයයි.‘දහසක් සිතුවිලි - කෝටියක් පසුතැවිලි’ඔහු ඒ වන විට මොන තරම් කලකිරීමකින් යුතුව සිටියා ද යන්න පිළිබඳ කිසියම් හැඟීමක් ඒ ශිර්ෂ පාඨයෙන් ඔබට ලැබෙතැයි මා සිතනවා.මා කලින් කීවාක් මෙන් මහා නළු ගාමිණි ෆොන්සේකා සිනමාවට හඳුන්වල දුන්නේ ඔහු. මම ඒ ගැන පේ‍්‍රම්නාත්ගෙන් එදා විමසු අයුරු මට මතකයි.“චිත්‍රපට නළුවකු වීමේ ආශාවක් ගාමිණිට ඒ කාලේ තිබුණේ නැහැ. ඔහු දක්ෂව සිටියේ චිත්‍ර ශිල්පයටයි. ඔහු මගේ ළඟට ආවේ වෙළෙඳ ප්‍රචාරක ආයතනයක රැකියාවක් ඉල්ල ගෙන. ඇත්තටම ගාමිණි නළුවෙක් වුණේ මගේ වුවමනාවට.ගාමිණි මුලින්ම රඟපෑවේ මං හදපු වෙළෙඳ ප්‍රචාරක චිත්‍රපටයක. ඒ ‘හයිඩ්‍රාමනි’ ආයතනය නිෂ්පාදනය කළ ‘ඩිප්ලොමැට්’ කමිසය පිළිබඳ ව වූ වෙළෙඳ ප්‍රචාරක චිත්‍රපටයක්. ඊට පස්සේ මං ගාමිණිව සිනමාස් අධිපති කේ. ගුණරත්නම් වෙත යොමු කළා.ගාමිණි දැකපු ගමන් ගුණරත්නම් කිව්වේ ‘මිනිහා හොඳයි බොක්සිංවලට’ කියායි. ඊට පස්සේ මං ගාමිණිව සිරිසේන විමලවීර වෙත යොමුකළා. ඔහුත් ගාමිණිගේ වටිනාකම තේරුම් ගත්තේ නැහැ. ඔහු කිව්වේ “මිනිහා හොඳයි කැමරාව තල්ලු කරන්න” කියායි.පස්සේ තුන්වැනි වතාවට ගාමිණිව ලෙස්ටර් ජේම්ස් පීරිස් වෙත යොමු කළා. ලෙස්ටර් විතරයි ඔහු තෝරගත්තේ. ඔහු ගාමිණිව ‘රේඛාව‘ චිත්‍රපටයට සම්බන්ධ කරගත්තා. ඒ කාර්මික ශිල්පියකු විදියට. ඒ වන විට ගාමිණිට තිබුණේ එකම එක සුදුසුකමයි. ඒ රියැදුරු බලපත්‍රයක් තිබීම. මොකද බොහෝ අවස්ථාවල ෆියට් ස්ටේෂන් වැගන් කාර් එක එලෙව්වේ ගාමිණි.”චිත්‍රපට නිෂ්පාදක එස්. ඩී. එස්. සෝමරත්න මට හමුවූ තවත් අපූරු චරිතයක්. ‘ඩිංගිරි මැණිකා’, ‘දෙයියන්ගෙ රටේ’, ‘චණ්ඩාලි’ යන චිත්‍රපට හැදුවෙ ඔහු. ඒ වන විට සෝමරත්න මහතා චිත්‍රපට නිෂ්පාදනයෙන් ඈත්ව සිටියා. මා ඔහු මුණගැසුණේ අලුත්කඩේ උසාවි සංකීර්ණයේ. ඔහු වෘත්තියෙන් නීතිඥවරයකුව සිටියා. (ඒ වගේම කාලයක් සෙනෙට් මන්ත්‍රිවරයකු වශයෙන්ද කටයුතු කළා)සම්මුඛ සාකච්ඡාවෙන් පස්සේ ඔහු නැඟිටලා කලිසම් සාක්කුවට අත යැව්වා.“අයිසේ මම දැන් මේකට කීයක් ගෙවන්න ඕනැ ද?”ඔහු මගෙන් ඇසුවා. මං නිරුත්තර වුණා.“අපිට මේ ලිපියට ගෙවීමක් කරනවා. ඒ නිසා ප්‍රතිපත්තියක් විදියට අපි මේ විදියට සල්ලි ගන්නෙ නැහැ.”මම පිළිතුරු දුන්නා.“ඒ වුණාට අයිසේ සමහර අය ගන්නවනේ.”මම ආයෙත් නිරුත්තර වුණා. කෙසේ වෙතත් මගේ ස්ථාවරය පෙන්වා දීමෙන් පස්සේ ඔහු මා කවුදැයි තේරුම් ගත්තා. ඊට පස්සෙ ඔහු කියු දෙයයි මෙතැනදි ඉතා වැදගත්.“පුතා ඔයාට මොකක් හරි උදව්වක් ඕනැ වුණොත් ඕනැ වෙලාවක මට කතා කරන්න”ඒත් මට කවදාකවත් ඔහුගෙන් උදව්වක් අවශ්‍ය වුණේ නැහැ.රොබට් ජයවර්ධන මට මුණගැහුණේ අහම්බෙන්. ඔහු තමයි ලංකාවේ මුල්ම සිනමා පුවත්පත (‘සිනමා’) පත්තරේ කර්තෘ. ඔහු මට මුණ ගැහෙන අවස්ථාව වන විට ගොඩනැඟිලි කොන්ත්‍රාත්කරුවකුව සිටියා. කරුණාසේන ජයලත්ව පුවත්පත් කලාවට හඳුන්වල දුන්නේ රොබට්. ඒ වගේම ජයවිලාල් විලේගොඩ, සිරිල් බී. පෙරේරා, අමරනාත් ජයතිලක, උපාලි වනිගසිංහ යන අයගෙත් මුල් ගුරුවරයා ඔහු.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>10</day>
    </date>
    <link>http://www.silumina.lk/2013/02/10/_art.asp?fn=av13021025</link>
    <topic>‘අ හෙන් ඉන් ද වින්ඩ්:’ ඔශුගේ චිත්‍රපටයේ මුල් ජපන් තිර රචනය මුල් වරට ඉංගි‍්‍රසියට</topic>
    <author>සුනිල් මිහිඳුකුල</author>
    <content>‘අ හෙන් ඉන් ද වින්ඩ්:’ ඔශුගේ චිත්‍රපටයේ මුල් ජපන් තිර රචනය මුල් වරට ඉංගි‍්‍රසියටශ්‍රේෂ්ඨ ජපන් සිනමාකරුවකු වූ යසුජිරෝ ඔශු ගේ ‘අ හෙන් ඉන් ද වින්ඩ්’ (A HEN IN THE WIND) නම් වූ චිත්‍රපටයේ මුල් ජපන් තිරනාටකය දැන් ඉංගී‍්‍රසියට පරිවර්තනයව පොතක් ලෙස පළව ඇත. මෙම තිර නාටකය ඉංගි‍්‍රසියට නැඟුණු පළමු අවස්ථාව මෙය වෙයි. මෙම පරිවර්තන කාර්යය කරනු ලැබ ඇත්තේ ජපන් චිත්‍රපට තිරනාටක සාහිත්‍යය පිළිබඳ ප්‍රාමාණිකයකු වන මහාචාර්ය ආරිය රාජකරුණා විසිනි.විග්‍රහයේ පහසුව තකා මහාචාර්ය රාජකරුණා පරිවර්තනය කර ඇති තිරනාටක කෘති කොටස් දෙකකට බෙදා දැක්විය හැකිය. එකක් මුල් ජපන් තිර නාටකවල ඉංගි‍්‍රසි පරිවර්තනය; දෙවැන්න එම තිරනාටකවල සිංහල පරිවර්තනය.ඉංගි‍්‍රසියට පරිවර්තනය වූ තිර නාටකවලට නිදසුන් ලෙස ඔශුගේ ‘අර්ලි සමර්’, තෙයිනොසුකේ කිනුගාසාගේ ‘අ ක්‍රේසි පේජ් ඇන්ඩ් ක්‍රොස් රෝඩ්’, කෙන්ජි මිසොගුචිගේ ‘ලයිට් ඩිස්ට්‍රික් ඕර් ස්ට්‍රීට් ඔෆ් ශේම්’ යන චිත්‍රපට තිර රචනා දැක්විය හැකිය.එසේම සිංහලට පරිවර්තනය වූ ජපන් චිත්‍රපට තිරනාටක ලෙස ගත හැක්කේ ‘ශ්‍රේෂ්ඨ ජපන් චිත්‍රපට කතා’, ‘රෂොමොන්’, ‘අපායේ දොරටුව‘, ‘හොල්මන් කතා වස්තුවක්’, ‘විවාහය’ හා ‘අපුරූ ඉරිදා දවසක්’ යන කෘතිය. ‘ශ්‍රේෂ්ඨ ජපන් චිත්‍රපට කතා’ පොතට අකිර කුරොසවගේ ‘ඉකිරු’ චිත්‍රපටයේත් ඔශුගේ ‘තෝකියෝ ස්ටෝරි’ චිත්‍රපටයේත් තිර රචනා ඇතුළත් වෙයි.‘රෂොමොන්’ හා ‘අපූරූ ඉරිදා දවසක්’ යනු කුරොසවගේ සිනමා කෘති දෙකක තිරකතාය. ‘අපායේ දොරටුව‘, තෙයිනොසුකෙ කිනුගායාගේ ‘ගේට් ඔෆ් හෙල්’ චිත්‍රපටයේ තිරනාටකයයි කෙන්ජි මිසොගුචිගේ ‘උගෙත්සු මොනොගතරි’ නම් වූ සිනමාපටයේ තිර නාටකයයි, ‘හොල්මන් කතා වස්තුවක්’ ලෙස හැඳින්වෙන්නේ. ‘විවාහය’, ඔශුගේ ‘අර්ලි සමර්’ චිත්‍රපටයේ තිර රචනාව වෙයි.යථෝක්ත පරිවර්තන අතරින් ‘රෂොමොන්’ චිත්‍රපටයේ තිරනාටකය සුවිශේෂ කෘතියක් ලෙස අප සැලකිල්ල ලබයි. එසේ වන්නේ මෙම චිත්‍රපටයට පාදක වූ කෙටිකතාවත් ඒ ඇසුරෙන් රචිත සාහිත්‍ය තිර රචනාවත් අවසානයට ලියැවුණු කාර්මික (රූපගත) තිරනාටකයත් එකම පොතකට සංග්‍රහ වූ පළමු අවස්ථාව මෙය වීමය. එසේම මෙම දෙවර්ගයේම තිර රචනා වෙන වෙනම විදේශ බසකට නැඟුණු පළමු අවස්ථාව ද මෙය ලෙස සැලකෙයි.තිර නාටකය යනු චිත්‍රපට නිර්මිතයේ මූලික පදනම බව අමුතුවෙන්ම කිව යුතු නැත.ජපානය වැනි රටවල තිර නාටක, සාහිත්‍ය කෘති ලෙස සලකා රසාස්වාද කරනු දක්නා ලැබේ. තිර නාටක රචකයෝ ද ලෝකයේ ශ්‍රේෂ්ඨ කලාකරුවන්ගේ ගණයට වැටෙති. කාල් මේයර් (‘ද කැබිනට් ඔෆ් ඩොක්ටර් කැලිගරි’, ‘ද ලාස්ට් ලාෆ්’ වැනි චිත්‍රපටවලට තිර නාටක ලීවේ ඔහුය) ලෝකයේ එදා මෙදා තුර පහළ වූ ශ්‍රේෂ්ඨතම තිර නාටක රචකයා ලෙස ඇතැම් සිනමාකලා විද්වත්හු සලකති. සිසාරේ සැවටිනි (බයිසිකල් තීෆ්) හර්මන් ජේ. මැන්කිවිස් (සිටිසන් කේන්) තවත් විශිෂ්ට ගණයේ තිරකතා රචකයන් දෙදෙනෙකි.බොහෝ චිත්‍රපට අධ්‍යක්ෂවරු තිර නාටක තමන්ම රචනා කරගනිති. සර්ජි අයිසන්ස්ටයින්, කාල් ඩ්‍රෙයර්, ශොන් වීගෝ, චාලි චැප්ලින්, ඉංග්මාර් බර්ග්මාන්, මයිකලාන්ජිලෝ අන්තෝනියෝනි, සත්‍යජිත් රායි, අකිර කුරොසව, යසුජිරෝ ඔශු, ඇල්ෆ්‍රඩ් භිච්කොක්, ෆ‍්‍රැන්ශුවා ටෲෆෝ, ෆෙඩ්රිකෝ ෆෙලිනි යන අය ඊට නිදසුන් ය. ඇතැම් අවස්ථාවලදී පමණක් ඔවුහු වෙනත් රචකයන්ගේ ද සහාය ලබා ගනිති. කුරෝසාව හා ඔශු එබඳු අධ්‍යක්ෂවරුන් දෙදෙනෙකි.අධ්‍යක්ෂවරයකු නියත වශයෙන්ම තමාම තිර නාටකය ලියාගත යුතු බව ශ්‍රේෂ්ඨ ඉන්දීය සිනමාකරු සත්‍යජිත් රායි වරක් ප්‍රකාශ කර සිටියේය.මහාචාර්ය රාජකරුණා“චිත්‍රපටකරණයේ මුල් වචනයත් අවසාන වචනයත් කියන්න පුළුවන් වෙන්නේ රචකයාටයි. මේ සඳහා ඇති අනිත් විකල්පය තමා ‘රචකයා’ - ‘අධ්‍යක්ෂවරයා’. එහෙත් ‘රචක’ කියන වචනය කෙරෙහි විශේෂ අවධානයක් යොමුවන්න ඕනෑ”එසේ කීවේ තවත් ලෝක පූජිත සිනමාකරුවකු වූ ඕසන් වෙල්ස් ය. ‘සිටිසන් කේන්’ චිත්‍රපටයේ තිරනාටකය වෙල්ස් හා හර්මන් ජේ. මැන්කිවිස් යන දෙදෙනාගේ එකමුතුවෙන් ලියැවුණකි. කෙසේ වෙතත් මෙම චිත්‍රපටයේ තිරනාටකය මුද්‍රිත කෘතියක් ලෙස එළිදැක්වුණු අවස්ථාවේ හර්මන් ඊට දක්වා ඇති නිර්මාණශිලි දායකත්වය කෙතරම් දැයි සිනමා විද්‍යාර්ථින්ට මනාව ප්‍රත්‍යක්ෂ වූයේය.ඊට සමාන උදාහරණයක් සිංහල සිනමාවෙන් ද දෙත හැකිය. ඒ නම්, අජිත් තිලකසේන ගේ ‘පාර දිගේ’ තිර නාටකයයි. මේ තිරරචනයත් චිත්‍රපටයත් එකිනෙකට ගෙන සැසඳීමෙන් මා කියන මේ කරුණ ඔබට වටහාගත යැයි සිතමි.ඔශුගේ ‘අ හෙන් ඉන් ද වින්ඩ්’ අපේ රටට - අපේ සමාජයට අතිශය කාලෝචිත තිරනාටක කෘතියකි. එහි කතා පුවත සැකෙවින් මෙපරිදිය.දුප්පත් ගැහැනියක් යුද්ධයට ගිය සැමියා යළි එනතුරු බලා සිටී. අසනීප වන දරුවා බේරා ගැනීම සඳහා ඇයට ගණිකාවක වීමට සිදු වෙයි. මෙය දැනගන්නා ඇගේ සැමියා ඇයට තදබල ලෙස පහර දෙයි. අවසානයේ කෝපය සන්සිඳුණු පසු ඔහු ඇගෙන් සමාව අයැදියි.ඔශු මෙම චිත්‍රපටය තැනුවේ 1948 දීය. ඒනම්; දෙවැනි ලෝක මහා සංග්‍රාම පසුබිමේදීය. ඕනැම යුදමය සමාජ පරිසරයක මෙවන් අත්දැකීම් බහුලව සිදුවනු ඇත. ඔශු එදෙස බලන්නේ මහත් මානව දයාවකිනි. මෙය හැකි ඉක්මනින් සිංහල බසින් ද පළ විය යුතු කෘතියක් බව ද පෙන්වා දෙනු කැමැත්තෙමි.මහාචාර්ය රාජකරුණා 1986 සිට මේ දක්වා ගතවූ විසිපස් වසර තුළ ජපන් චිත්‍රපට තිර නාටක ගණනාවක්ම ඉංගි‍්‍රසියට ද සිංහලට ද පරිවර්තනය කොට පළකර ඇත. එහෙත් ඒ එකම කෘතියක්වත් මෙරට විද්වත් සමාජයේ සම්භාවනාවට ලක්ව නොමැත. අවම වශයෙන් ඒවාට කිසිදු රාජ්‍ය මට්ටමේ හෝ වෙනත් මට්ටමකින් සාහිත්‍ය සම්මානයක්වත් ලැබී නැත. ගීත රචනා පොත් සඳහාත් සම්මාන පිරිනමන අපේ රටේ තිරනාටක කෘති සම්මාන සඳහා සලකා නොබැලේ. එසේ සලකා බැලුවේ නම් දැනට ප්‍රකාශිත ‘තුංමංහන්දිය’, ‘විරාගය’, ‘පාර දිගේ’, ‘හංස විලක්’, ‘සිසිල ගිනිගනි’ ‘පුරහඳ කළුවර’ වැනි තිරනාටක සම්මානනීය වන්ට ඉඩ තිබිණි.අපේ සිනමාව ගැන ඉංගි‍්‍රසි බසින් ලිපි හා පොත්පත් ලියන මහාචාර්ය විමල් දිසානායක වැනි සිනමා විද්වතුන් මහාචාර්ය රාජකරුණාගේ මෙම නිර්මාණාත්මක කාර්ය සාධනය ගැන අකුරක්වත් ලියා නොතිබීම ද කනගාටුවට කරුණකි. එක්කෝ එය නොදැක්කා සේ සිටීම හෝ එය මඟහැර සිටීම හෝ නොමනාය. එවැන්නකින් පාඩුව සිදුවන්නේ අපේ සිනමාවටම වන බැවිනි.සුනිල් මිහිඳුකුලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>10</day>
    </date>
    <link>http://www.silumina.lk/2013/02/10/_art.asp?fn=av13021026</link>
    <topic>සෝනම් ගේ පේ‍්‍රමය නිමා වෙයි</topic>
    <author>සුජීව තේවහෙට්ටිගේ</author>
    <content>සෝනම් ගේ පේ‍්‍රමය නිමා වෙයිඑදා බොලිවුඩ් තිරය විචිත්‍රවත් කළ අනිල් කපූර් ගේ දියණිය, සෝනම් කපූර්, මෙදා බොලිවුඩ් සිනමාව වර්ණවත් කරන්නේ රසික සිත් අමන්දානන්දයට පත් කරවමින්. මාධ්‍ය මඟින් ඇයගේ සිනමා රැඟුම් විවරණය කෙරෙන්නේ නිරතුරුවමයි. ඒත්, ඇයගේ සැබෑ ජීවිතයේ පෙම් රැඟුම් නම් අනාවරණය වන්නේ කලාතුරකින්.මේ යොවුන් නිළියගේ පෙම් සබඳකම් ගැන බොහෝ දෙනෙකු තුළ දැනුමක් නැහැ. ඇයත් ඒවා ගැන කතාබහ කරන්නෙ නැහැ. ඒ වුණත් ඇය පෙම්වතියක් වී සිටියා. ඇය ආදරය කළේ පනිත් මල්හොත්‍රාටයි.මේ කඩවසම් තරුණයා ජනපි‍්‍රය නළුවෙකු නම් නොවෙයි. ඔහු වඩාත් සම්බන්ධව සිටියේ චිත්‍රපටවල සහාය අධ්‍යක්ෂණයටයි. කරන් ජොහාර් ගේ ‘කභි කුෂි කභි ඝම්’, ‘නිඛිල් අද්වානිගේ ‘කල්හෝ නා හෝ’, අමොල් පලේකාර් ගේ ‘පහේලි’ වැනි චිත්‍රපටවල ඔහු සහාය අධ්‍යක්ෂවරයකු ලෙස කටයුතු කළා.ඔහු බොලිවුඩයේ ජනපි‍්‍රය ඇඳුම් නිර්මාණ ශිල්පියෙකු වන මනිෂ් මල්හොත්‍රාගේ ඥාති පුත්‍රයෙක්. පනිත් ගේ කුලුඳුල් අධ්‍යක්ෂණය, ‘අයි හේට් ලව් ස්ටෝරි’ චිත්‍රපටයයි. එහි ප්‍රධාන චරිතයක් නිරූපණය කළේ සෝනම් කපූර්.මේ චිත්‍රපටය 2010 දී රූපගත කරද්දීයි පනිත් සහ සෝනම් පෙමින් බැඳුණේ. විශේෂයෙන්ම මේ චිත්‍රපටයේ දර්ශන කිහිපයක් නවසීලන්තයේ දී රූපගත කෙරුණු අවස්ථාවේ දී මේ හාදකමට මුල් පිරුණු බවයි පැවසෙන්නේ.එදා සිට වසර කිහිපයක් පෙම්වතුන් ලෙස හමුවූ පනිත් සහ සෝනම් මීට සති කිහිපයකට උඩදී වෙන්වූ බව බොලිවුඩ්පුරයෙන් දැනගන්නට ලැබුණා. මීට කලින් අවස්ථා කිහිපයකදීම දෙදෙනා අතර නොයෙකුත් මත ගැටුම් ඇතිවී විරසකව සිටි බවත් පැවසෙනවා.ඒ වුණත්, ප්‍රසිද්ධ උත්සව අවස්ථාවලදී දෙදෙනා සහභාගි වුණේ එකටයි. ඒ නිසා සෝනම් සහ පනිත් ගැන ඒ තරම් කටකතා පැතිරුණේ නැහැ. කොහොම වූණත් පසුගියදා පැවති විද්‍යා බාලන් සහ සිද්ධාර්ත් රෝයි කපූර් ගේ විවාහ මංගල උත්සවයට පනිත් සහ සෝනම් සහභාගි වුණේ වෙන් වෙන්ව බවයි ඊට සහභාගි වූ සමහරු ප්‍රකාශ කළේ.මේ පෙම් සබඳකම නිමාවට පත්වන්නට මූලිකවම බලපා ඇත්තේ සෝනම් ගේ දෙමව්පියන් යැයි කරුණු දන්නා උදවිය පවසා තිබෙනවා. සෝනම්ගේ මව (සුනීතා) සහ පියා (අනිල් කපූර්) මේ සම්බන්ධව මුල පටන්ම කොහෙත්ම කැමැත්තක් දක්වා නැහැ. ඔවුන්ගේ අදහස වී ඇත්තේ පනිත් කොහෙත්ම සෝනම්ට නොගැළපෙන අයෙකු බවයි. මේ වන විට සෝනම්, පනිත් ගෙන් වෙන් වී සිටින නිසා එයින් වඩාත්ම සතුටට පත්ව සිටින්නේ ඇයගේ දෙමව්පියන් යැයි ඔවුන්ගේ සමීපතමයන් පවසනවා.සුපිරි කිං ඛාන් හෙවත් ශාරුක් ඛාන් ලියූ ලිපියක් නිසා පසුගිය සතියේ භාරත දේශයත් පාකිස්තානයත් උණුසුම් වුණා. ඔහු විසින් ‘අවුට්ලුක් ටර්නින් පොයින්ට්’ නම් වූ සඟරාවකට ලියන ලද ලිපියක ඇතුළත් වූ කරුණු මේ තත්ත්වයට බලපෑවා.මාධ්‍ය මඟින් ප්‍රකාශ වූයේ තමන් මුස්ලිම් ජාතිකයෙකු නිසා ඉන්දියානු සමාජයෙන් තමන් හට අසාධාරණකම් සිදුවන බව ශාරුක් සඳහන් කළ බවයි. මේ ගැන ඉන්දියාවේ සහ පාකිස්තානයේ දේශපාලන නායකයන් අතර පවා උණුසුම් වචන හරඹ සිදුවෙද්දී ශාරුක් සිටියේ එංගලන්තයේ ලන්ඩන් නගරයේයි. ඔහු ලන්ඩනයේ දී මෙලෙස ප්‍රකාශ කළා...“මට නම් තේරෙන්නෙ නැහැ, මේ කලබැගෑනියට හේතුව මොකක්ද කියලා. මම තමයි ඒ ලිපිය ලිව්වේ. මම ඒ ලිපියේ සටහන් කළ දේ නෙමෙයි හුඟ දෙනෙක් කියලා තිබුණේ. ඇත්තටම මම කිව්වේ සමහර අවස්ථාවලදී පටු ජාති, ආගම් ආකල්පවලින් ඔළුව පුරවා ගත්ත අය ටික දෙනෙක් ඉන්දියාවේ සිටින මුස්ලිම් ජාතිකයන් අපහසු තත්ත්වයට පත් කරනවා කියලයි. ඒ බව මම මේ ලිපියේ කීප තැනකම සඳහන් කළා.”“මගේ දෙමව්පියන් ඉන්දීය ජාතිකයන්. මම ඉපදුණේ ඉන්දියාවේ. ඒ ගැන මම ගොඩක් සතුටු වෙනවා. ඒ වගේම ආඩම්බර වෙනවා. මාව විවේචනය කරපු අය මගේ ලිපිය හරියට කියවලා නැහැ. ඒ නිසයි මේ කලබලය ඇතිවුණේ.මම ඒ අයට කියන්නේ කරුණා කරලා ඒ ලිපිය ආයෙත් කියවන්න කියලයි. අපිට ඉන්දියාව තුළ පුදුමාකාර නිදහසක් තියෙනවා. අපිට ආරක්ෂාව ගැන කිසිම ප්‍රශ්නයක් නැහැ. මගේ පවුලේ අය, මගේ ඥාතීන් හරියට පුංචි ඉන්දියාවක් වගෙයි.” ශාරුක් එලෙස ප්‍රකාශ කළේ දැඩි හැඟුම්බර හඬකින්.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>10</day>
    </date>
    <link>http://www.silumina.lk/2013/02/10/_art.asp?fn=am1302101</link>
    <topic>ඔබේ දරුවා දන්ත සායනයට රැගෙන යාමට පෙර දැනගත යුතු කරුණු</topic>
    <author>සාගරිකා දිසානායක ජයසිංහ</author>
    <content>ඔබේ දරුවා දන්ත සායනයට රැගෙන යාමට පෙර දැනගත යුතු කරුණුමහරගම දන්ත චිකිත්සක අභ්‍යාස විද්‍යාලයේදන්ත ශල්‍ය වෛද්‍ය මයොන්දි මංජුලා සමරසිංහදන්ත සායනය වෙනත් සායනයක් වගේ නොවෙයි. වෙනත් රෝගයකට බෙහෙත් ගන්නට රෝහලට හෝ වෛද්‍යවරයා වෙත යන දරුවාට දකින්නට ලැබෙන පරිසරයට වඩා දන්ත සායනයකදී දරුවාට අහන්නට දකින්නට ලැබෙන දේ වෙනස්.විශාල අඬු විහිදාගත් අමුතු ආකාරයේ හාන්සි පුටු, අඬු කතුරු කන්නාඩි, දීප්තිමත් ආලෝකයක් සහිත විශාල විදුලි බුබුළු, මුඛ වාඩම් බැඳගත් වෛද්‍යවරුන් සහ හෙදියන්. මේ සියල්ල දරුවාගේ සිතට චකිතයක් බියක් මුසු කරන කාරණා.දත් පිරවීම දත් ශුද්ධ කිරීම වගේ ම දත් ගැලවීමත් දරුවාට වේදනාකාරී, අප්‍රසන්න අත්දැකීම්. මේ සියල්ලත් සමඟ දන්ත සායනය පිළිබඳව දරුවාගේ සිතේ මැවෙන චිත්‍රය එතරම් සුබවාදී එකක් නොවෙයි.කුඩා දරුවන්ගේ යහපත් සෞඛ්‍ය තත්ත්වයක් පවත්වා ගැනීම සඳහා මුඛ සෞඛ්‍ය ඉතාම වැදගත්. යහපත් මුඛ සෞඛ්‍යයක් පවත්වා ගැනීම සඳහා දරුවාගේ දත් මතු වූ දා පටන් ම ඒ ගැන සැලකිලිමත් විය යුතු යි. දරුවාගේ දත්වල යම් ගැටලුවක් ඇත්නම් දන්ත සායනයට දරුවා රැගෙන යන්නට ම සිදුවෙනවා. දන්ත සායනයකට ඔබේ දරුවා රැගෙන යාමට සිදු වුවහොත් ඒ සඳහා දරුවා සතුටින් සහභාගි කරවා ගන්නට පෙර සූදානමක් අවශ්‍ය වෙනවා.දන්ත සායනය යනු දරුවාට ප්‍රිය මනාප ස්ථානයක් බවට පත් කරවා ගෙන තමාගේ අවශ්‍යතාව හරියාකාරව ඉටු කරගන්නට මවුවරුන් ගේ සහය අත්‍යවශ්‍යයයි.දන්ත සායනයට යන්නට පෙර නිතර නිතර දරුවාට ඒ බව පවසමින් “බයවෙන්න එපා, රිදෙන්නේ නෑ” යැයි කියමින් දත් ගැලවීම හෝ පිරවීම වේදනාකාරී අත්දැකීමක් නොවන බව හැඟවීමට උත්සාහ කරන්න එපා. එවිට කිසිවක් නොදැකම දන්ත සායනයේදී තමාට “රිදෙන යමක්” එහිදී සිදුවන්නට ඉඩ ඇති බවට දරුවා තුළ සැකයක් ඉපදෙන්නට පුළුවන්. “රිදෙන්නේ නෑ” කීමෙන් ම ‘රිදීම’ පිළිබඳ ඉඟියක් දරුවාට දැනෙන්නට පුළුවන්.දන්ත සායනයට මුල් වරට පැමිණෙන දරුවාට එහි ඇති හැම දේම අලුත්. ඒ අලුත් පරිසරයට දරුවාටම හුරුවෙන්නට ඉඩ හරිනවා වෙනුවට නිවසේ සිටම ඒ පිළිබඳ බියකරු චිත්‍රයක් දරුවාගේ සිතේ ඇඳගන්නට ඉඩ තියන්නට එපා. “කෑගැහුවොත් ඔයාට ඉන්ජක්ෂන් කටුවෙන් අනියි” වැනි කියමන්වලින් කල්තියාම දරුවා බිය ගන්වන්නට එපා.අද කාලෙ පුංචි දරුවන් එදා වගේ නොවෙයි. බොහෝ විට ඔවුන් රූපවාහිනියෙන් හා වෙනත් මාධ්‍ය මගින් දන්ත සායන හා ඒවායෙහි ඇති උපකරණ හා පරිසරය දැක ඇතිවාට සැක නෑ. ඔවුන් සතු මේ දැනුම ධනාත්මකව භාවිතා කරන්නට මවුපියන්ට හැකිය.දරුවා දන්ත සායනයට ගෙන යන්නට පෙර ඔහු හෝ ඇය ප්‍රිය කරන සරල ආහාරයක් ලබාදෙන්න. දත් ගැලවූ පසුව හෝ පිරවූ පසු බොහෝ වේලාවකට ආහාරයක් ලබා දීමට නොහැකි වේ යැයි සිතා දරුවාගේ කුස පමණට වඩා පිරෙන තුරු කිරි හෝ වෙනත් ආහාර ලබා නොදිය යුතුය.දත් ශුද්ධ කිරීමේදී, පිරවීමේදී හෝ ගැලවීමේ දී දරුවාට වමනය යෑමට එය හේතුවේ. දරුවා ඉල්ලන විට ලබා දීම සඳහා ප්‍රමාණවත් තරම් වතුර ගෙන යාම ද කළ යුතු ය. ඇතැම් විට තමන් ගේ වාරය එනතුරු බොහෝ වේලාවක් රැඳී සිටීමට සිදුවේ. එසේ සිටින අතර වාරයේ දරුවාට මුත්‍රා කිරීමේ හෝ වැසිකිළියට යාමේ අවශ්‍යතාවක් ඇති වීමට පුළුවන.එවිට තමාගේ වාරය අතපසු වේ යැයි සිතා බොහෝ මවුවරු “පොඩ්ඩක් ඉවසන්නැ”යි කියමින් දරුවාගේ අවශ්‍යතාව පමා කරති. එවිට සිදුවන්නේ දරුවා අසහනයට පත්වීම හෝ දරුවාගේ වාරය එළැඹෙන විට දන්ත ආසනය මත ම දරුවාට මුත්‍රා පිටවීම ය. එවැනි අපහසුතාවකට මුහුණ දෙනු වෙනුවට ඔබ කළ යුත්තේ සායනයේ සිටින හෙදියකට හෝ සාත්තු සේවිකාවකට පවසා දරුවා ගේ අවශ්‍යතාව ඉටු කරදීමය.සායනයට ඇතුළු වීමට බැරි යැයි හඬමින් පෙරළි කරන්නේ නම් එදින දරුවා ආපසු නිවෙසට ගෙන යාම සුදුසු ය. එදිනට දරුවා රවටා ගෙන වෛද්‍යවරයා සහ හෙදියන් දරුවාට හඳුන්වා දෙමින් සායනයේ ඇති යන්ත්‍ර සූත්‍ර පෙන්වමින් ඒවා පිළිබඳ ඇති බිය අඩු කිරීමෙන් සායනය දරුවාට හුරුපුරුදු බවක් ඇති කරගන්න.දෙවන වතාවේත් එලෙසම කලබල කරයි නම් දරුවාට පොඩි තරවටුවක් දමා දත පෙන්වීමට උත්සාහ කළ යුතු ය. නැතහොත් දරුවා සිතන්නේ හැඬීමෙන් ජයගත හැකි බවය.කිසියම් දන්තාබාධයක් හේතු කොටගෙන දරුවාගේ මුහුණ ඉදිමී ඇත්නම් සායනයට යන තුරු වේදනා නාශක පැලැස්තර ඇලවීම නොකළ යුතුය.එවැනි පැලැස්තර ඇලවීම නිසා ඉදිමීමට වෙර දරන පටක තදවීමෙන් දරුවාගේ මුඛයට ඊට වැඩි හානියක් වීමට ඉඩ තිබේ. දරුවාගේ දතක ;ව්දනාවක් ඇතැයි හැඟුණු විට නිවසේ වෙනත් අයකුට ලබාදුන් වේදනා නාශක හෝ බෙහෙතක් දරුවාට නොදිය යුතු ය. වේදනාව සමනය කිරීම සඳහා පැරසිටමෝල් ඖෂධය ලබාදීමේදී කුඩා දරුවන්ට එය පහසුවෙන් ම අධිමාත්‍රාවක් වීමට ඉඩ ඇත. එහෙයින් දන්තාබාධයක් සැදුණු විට අත්බේත් හෝ ගොඩ වෙදකම් නොකර වෛද්‍ය උපදෙස් ලබා ගැනීම වඩාත් සුදුසුය.සාමාන්‍යයෙන් කුඩා දරුවකුගේ දන්ත විකෘතිතා ඇති වූ විට, දන්ත ව්‍යසනයට ගොදුරු වූ විට හෝ දත්වල වෙනත් ආබාධයක් ඇති වූ විට දන්ත සායනයට යාමට සිදුවේ. නැතහොත් දත් මතු වී සම්පූර්ණ වූවිට අවම වශයෙන් මාස හයකට වරක් වත් දන්ත සායනය වෙත ගොස් දරුවාගේ මුඛ්‍ය පරීක්ෂා කළ යුතුය.ඇතැම් දරුවන් ගේ කිරි දත්වලට මතුපිටින් ස්ථිර දත් මතුවේ. එවැනි අවස්ථාවක කිරිදත ගලවා ස්ථිර දත ඒමට ඉඩ සලස්වා දිය යුතු ය. පූර්ව දන්ත සංරක්ෂණය සඳහා ෆ්ලෝරයිඩ් ආලේපය ගැල්වීම සඳහා ද ඇතැම් දරුවන් සායනයට ගෙන ඒමට සිදුවේ. එවැනි දරුවනට දන්ත සායනය ප්‍රියජනක ස්ථානයක් බවට පත්කිරීම මවගේ වගකීමකි. සායනයේදී වෛද්‍යවරුන් හා හෙදියන් සමඟ සුහද වීමට දරුවාට උදව් කළ යුතුය.අපස්මාරය ඇදුම වැනි රෝග සඳහා දිගටම බෙහෙත් ලබාදෙන්නේ නම් දන්ත ප්‍රතිකාර ඇරැඹීමට පෙර ඒ බව වෛද්‍යවරයාට පවසන්න. යම් කිසි ඖෂධයකට දරුවා අසාත්මිකතාවක් දක්වන්නේ නම් ඒ බව ද කල්තියා පැවසීම සුදුසු ය. දන්ත ප්‍රතිකාර අතරමඟ ඇතැම් විට දරුවා වමනය කිරීමට ඉඩ තිබේ. එවැනි හදිසි අවස්ථාවක් සඳහා සූදානමින් පැමිණීම වැදගත්ය.තමාගේ මුඛයේ වේදනාව දෙන දත නියමාකාරයෙන් පෙන්වීමට ඇතැම් දරුවකුට දැනීමක් නැත. එවන් අවස්ථාවක ආබාධය ඇත්තේ කවර දතේ ද යන්න හඳුනා ගැනීමේ හැකියාව සහ දැනුමක් දන්ත වෛද්‍යවරයා සතුය. එහෙයින් වැරැදි දතට බෙහෙත් කරාවි යැයි මවුපියන් බිය ගැනීමට අවශ්‍ය වන්නේ නැත.ප්‍රතිකාර අවසන් වූ විට ආහාර පාන ලබාදිය යුතු වේලාව සහ ආකාරය වෛද්‍යවරයාගෙන් අසා දැනගත යුතු ය. සායනය තුළ සිටින විට සහ ඉන්පසුව ද දරුවාගේ යහපත් හැසිරීම පිළිබඳ ඇගයීම වටී. අයහපත් හැසිරීම පිළිබඳ යළිත් මෙනෙහි කොට දරුවාට සැරවැර කිරීම නොසුදුසු ය. දරුවා හොඳීන් දන්ත ප්‍රතිකාර ලබාගත් විට ඔහු හෝ ඇය සතුටු කිරීමට ටොෆි චොක්ලට් හෝ පැණිරස දෙනවා වෙනුවට දරුවා ප්‍රිය කරන ස්ටිකරයක් වැනි යමක් තෑගි කිරීම සුදුසුය.දත් ගැලවීමෙන් හෝ වෙනත් ප්‍රතිකාරයකින් පසු එම ස්ථානයෙහි ඇති පුළුන් කැබැල්ල ඉවතලා මෘදු ආහාරයක් ප්‍රතිකාරය නොකළ පැත්තෙන් විකා කෑමට දෙන්න. දත් පිරවීමේදී ඒ ඒ පිරවිලි අනුව කළ යුතු පසු සත්කාර විවිධ වේ. ඒ පිළිබඳ නිසි උපදෙස් සායනයෙන් පිටවීමට පෙර අසාගැනීම වැදගත්ය.සාමාන්‍යයෙන් දතක් පිර වූ පසුව ඒ පැත්තෙන් දිනක් පමණ යනතුරු සැපීම නුසුදුසු ය. එය කුඩා දරුවන්ට කළ නොහැකි නිසා රෝස්ට් පාන් වැනි තද ආහාර වර්ග දරුවාට දීමෙන් වළකින්න. දත් ගැලවූ පසුව හෝ පිරවූ පසුව අධික උණුසුම හෝ සිසිලෙන් යුතු ආහාර පාන හෝ ලුණු ඇඹුල් අධික ආහාර ලබාදීමෙන් වැළකීම සුදුසු ය. ඉහත සඳහන් සරල කරුණු පිළිබඳව දැනුවත් වීමෙන් වඩාත් සාර්ථක ලෙස දන්ත ප්‍රතිකාරවලින් ප්‍රතිඵල ලබාගත හැකි වේ.සාගරිකා දිසානායක ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>10</day>
    </date>
    <link>http://www.silumina.lk/2013/02/10/_art.asp?fn=am1302102</link>
    <topic>දරුවන්ට ඉගැන්වීමේදී පරෙස්සම් වෙන්න</topic>
    <author>සෞඛ්‍ය අධ්‍යාපන කාර්යාංශයේ සැපත සඟරාව ඇසුරෙනි</author>
    <content>දරුවන්ට ඉගැන්වීමේදී පරෙස්සම් වෙන්නකොළඹ විශ්වවිද්‍යාලයේ සිංහල අංශයේමහාචාර්ය සරත් විජේසූරියදුර්වල ළමයින් නැති පාසල, පාසලක් නොවේ. පාසල එවිට නිරෝගී අයට සාත්තු කරන රෝගී අය පිටමං කරන රෝහලක් වැනිය.වෛද්‍ය උපාධිය හෝ ඉංජිනේරු උපාධිය කෙසේ වෙතත්, උසස් පරමාර්ථ ඇතිව නිදහස් මිනිසුන් ලෙස ජීවත්වීමට ළමයින්ට ඉගැන්විය යුතුය.දයාබර ගුරුතුමිය වෙතටයි.ඉගැන්වීම සැබැවින්ම කලාවකි. ඉගෙන ගැනීම ආශ්වාදයකි. ගුරුවරයා පහනකි. අඳුර දුරු කරන්නෙකි.ශිෂ්‍යයා ඒ ආලෝකයෙන් දිවි මඟ අර්ථසම්පන්නව තරණය කරන්නෙකි.යම් ගුරුවරයකු හොඳින්ම ඉගැන්වීමේ කාර්යයෙහි නිමග්න වී නම් ශිෂ්‍යයා ගුරුවරයා අබිබවා සිටී. පියා තම පුතු උරමත තබාගත් විට පියා ඇල්ලිය හැකි ය. පියාගේ උස පුතුට ලැබී ඇත. ශිෂ්‍යයාගේ දැනුම දීප්තිමත් වන්නේ ඒ විලසිනි.ඉගැන්වීම සහ ඉගෙන ගැනීම සම්බන්ධව වටහාගත යුතු වැදගත් කරුණු කීපයක් අද අපේ පාසල් සංස්කෘතියෙහි පවත්නා ඇතැම් ගැටලු අධ්‍යයනය කරන විට ඉස්මතු වෙයි.දරුවකුගේ මවුපියන්ගේ සමාජ ආර්ථික පසුබිම, දරුවකුගේ බාහිර හැඩහුරුකම යහපත් ගුරුවරයාට කිසිසේත් වැදගත් නැත. දරුවකු ඉගෙනීමෙහි දක්වන උනන්දුව අඩු නම්, කැපවීම අඩු නම් ඕනෑකම නොපෙනේ නම් ඒ ගැන අවධානයෙන් පසුවීමෙන් කරුණු අවබෝධ කරගෙන අවශ්‍ය පියවර ගැනීම ගුරුවරයකුගේ වගකීමකි.ඉගැන්වීමේ ක්‍රියාවලියෙහි නිර්මාණශීලී පිබිදීම වැඩෙන්නේ එකී වගකීමට සංවේදී වන තරමට ය. එසේ නොවුණොත් ප්‍රතිඵල අනර්ථකාරීය. එය රටක සමාජ සංවර්ධනය අඩාළ කරන්නකි.දිගු කලක් සේවය කළ ගුරු භවතුන් පිරිසකගෙන් මම ප්‍රශ්නයක් ඇසුවෙමි.”ඔබ ඔබේ වෘත්තීය ජීවිතය අද සිහිකරන විට සතුටු වන්නේ ද?””ඔව් ඇත්තටම ඔව්.””ඊට හේතු කවරේද?””අපෙන් ඉගෙනගත් ළමයි හුඟක් ඉහළ තැන්වල ඉන්නවා. දොස්තරලා, ඉංජිනේරුවො, ගණකාධිකාරිවරු. ඒ විතරක් නෙමේ මහාචාර්යවරුත් ඉන්නවා.”මම මෙසේ ද ඇසුවෙමි.”හිරගෙට යන්නට තුඩු දෙන අයුරින් කටයුතු කරමින් සිටි කිසිවකු හෝ ඔබ නිසා යහපත් පුරවැසියකු ලෙස අද ජීවත් වන්නේ ද? ඔබෙන් ඉගෙනගත් යම් කෙනකු සිරගෙදරක හෝ සමාජ විරෝධී කටයුත්තක යෙදී සිටින්නේ ද?සියලු දෙනාගේ මුහුණුවලින් අමනාපයක් දිස්වේ.ඒ කිම?සාරවත් අස්වැන්න අපට සතුටකි. ඊට අයිතිවාසිතම් කියන්නට අපි සතුටු වෙමු. එහෙත් නිසරු ඵල අපට නොසතුටකි. ඊට අපේ යම් සම්බන්ධයක් හෝ අපි සිහිකරන්නට අකමැත්තෙමු.විෂය කරුණු ඉගැන්වීම මෙන්ම දරුවකු යහපත් පුරවැසියකු ලෙස සමාජයට එක්කිරීම ද පාසල සතු වගකීමකි. ඒ වගකීම ඉටු කළ යුත්තේ ආදරයෙනි. මේ වනාහි දරුවන් තුළ ආකල්ප වර්ධනය උදෙසා නිර්මාණශීලීව මැදිහත්වීමකි.ගුරුවරයා සහ ගුරුවරයාගේ ඵලදායී බව ගැන සිදුකර ඇති අධ්‍යයනයක දක්වා ඇති අදහස් කිහිපයක් මෙසේය.හොඳ ගුරුවරුන් තුළ ආදර්ශවත් ලක්ෂණ කීපයක් දැක්විය හැකි ය. ඔවුහු සිය වටා පිටාව ගැන විමසිලිමත් වෙති. සිය වෘත්තීය ගැන මුල්බැසගත් දෘඪතර විශ්වාස ඔවුන් වෙත ඇත. සහෝදර ගුරුවරුනට අප්‍රිය සහගත වන සීමා කිරීම්, අඩුපාඩු, අගෞරව සිය වෘත්තිය තුළ ඇතැයි ඔවුහු නොදනිති. ඔවුන්ට සිය ශිෂ්‍යයන් මහත් සේ ප්‍රිය මනාප වේ.ඉගැන්වීමේ විශිෂ්ටත්වය යමෙකුට උරුමවන්නක් නොවේ. හොඳ ගුරුවරු උපතින් එසේ වෙතත් ඔවුන් අතරින් වැඩි දෙනා කාලය වැය කරමින් මහන්සි වී වැඩ කිරීමෙන් ප්‍රත්‍යවේක්ෂණයෙන් සහ ඉගැන්වීම හා සිය ශිෂ්‍යයන් පිළිබඳ ධනාත්මක ආකල්ප මඟින් තැනුණු අයයි.ගුරු ඵලදායිතාව එක් චර්යාවක් නොව විවිධ වූ ගුරු චර්යා හේතුවෙන් ඇතිවන්නකි. උදා: ඔවුන්ගේ පෞරුෂය, ආකල්ප, චිත්ත ධෛර්යය, ගුරු ශිෂ්‍ය අන්තර් ක්‍රියා, ඔවුන් ඇති කරන පන්ති කාමර වාතාවරණය සහ ඔවුන්ගේ මනා මානසික සෞඛ්‍යය සහ සමායෝගය යනාදියයි.ගුරුවරයා කටයුතු කරන්නේ ලිපිගොනු සමඟ නොවේ. සජීවී දරුවන් සමඟ ය. ලිපිගොනුවල සිදුවන අඩුපාඩු නිවැරැදි කළ හැකිය. එහෙත් දරුවකුගේ ජීවිතයට යම් වරදක් සිදුවුවහොත් එය නිවැරදි කළ නොහැකි ය. මේ අවබෝධය ඉතා උසස් අයුරින් පවත්වා ගත යුතු ය. එය පාසලක යහ පැවැත්මට ද ශිෂ්‍ය ජීවිත ප්‍රභාවත් කිරීමට ද අවශ්‍යම තත්ත්වයකි.ඉගැන්වීමේ ක්‍රියාවලිය යනු හුදු වැඩක් නිම කිරීම නොවේ. එය වැදගත් කටයුත්තක් උදෙසා ලිපියක් තැපැල් කිරීම හා සමානය. ලිපිය තැපැල් කිරීමෙන් සෑහීමකට පත්විය නොහැකිය. ලිපිය අදාළ ස්ථානයට ලැබුණේ ද? ඊට ප්‍රතිචාර කවරේද? යහපත් ප්‍රතිචාර නොලැබෙන්නේ නම් ඒ කිම? ඒ සඳහා ඊළඟ පියවර කුමක් විය යුතුද?යහපත් ගුරුවරයා තමා ඉගැන්වූ විෂය කරුණු පමණක් නොව ආකල්ප වර්ධනය උදෙසා කළ කටයුතුවල ද සාධනීය සඵලතාවන් ගැන විමසිලිමත් වෙයි.අති දුෂ්කර පළාතක පාසලකට විදුහල්පතිවරයකු ලෙස දඬුවම් මාරුවක් නිසා යන්නට සිදුවූ පුද්ගලයකු ගැන විස්තරයක් කියන්නට සිතේ.ඒ පුද්ගලයා මාරුවීම් අවලංගු කර ගැනීමට කිසි උත්සාහයක් නොදැක්වී ය. ඔහු මාරුව අභියෝගයක් කර ගත්තේය. පාසලේ ගුරු භවතුන් විසිහතර දෙනෙක් සිටියහ. ශිෂ්‍ය සංඛ්‍යාව හාරසිය තිහකි. ගුරු භවතුන් දැඩි කලකිරීමෙන් පහළ මානසික මට්ටමක සිටියේ කෙතරම් වෙහෙසක් ගත්තද ශිෂ්‍ය ශිෂ්‍යාවන්ගේ ප්‍රගතියක් නැති නිසාය.මේ පාසලේ සාමාන්‍ය පෙළ විභාගයට මුහුණදීමට දරුවන්ට තිබුණු ප්‍රධාන ප්‍රශ්නය බඩගින්න බව නව විදුහල්පතිවරයා අවබෝධ කර ගත්තේය. ඔහු තමා කලින් සේවය කළ පාසලේ හඳුනාගෙන සිටි මාපියන් කීපදෙනකු හමුවිය.සැබැවින්ම ඔහු අපේක්ෂා කළ තත්ත්වයට වඩා යහපත් ප්‍රතිචාර ලැබුණි. විදුහල්පතිවරයා ගුරු මණ්ඩලයෙන් ඉල්ලා සිටියේ විභාගයට පෙනී සිටින දරුවන්ට දිවා ආහාර පිළියෙල කර ගැනීමට සහායයි. ඒ සහාය ඉහළම මට්ටමකින් හිමි විය. මේ ගැන දැනගත් දරුවන්ගේ මවුපියෝ උපරිම ශ්‍රම දායකත්වයක් පිරිනැමූහ.විදුහල්පතිවරයාගෙන් ඉගෙන ගත් උසස් පෙළ විභාගයට වාඩි වී ප්‍රතිඵල අපේක්ෂාවෙන් සිටි ශිෂ්‍යයන් පස්දෙනකු ඔහු තම ගුරු නිවාසයට කැඳවා ගත්තේය. ගණිතය සහ ඉංග්‍රීසි ඉගැන්වීම විදුහල්පතිවරයා මුලින්ම ආරම්භ කළේය. ඊට හේතුව ඒ සඳහා නිසි ගුරුභවතුන් නොසිටීමයි. තමා කැඳවාගෙන ආ ආදි ශිෂ්‍යයන් පස්දෙනා හවුල් කරගෙන ශිෂ්‍යයන් දහනව දෙනා කණ්ඩායම් පහකට බෙදා අභ්‍යාස කිරීමේ කාර්යයට මුල් තැනක් දුන්නේය.ඒ වන විට පසුගාමී මානසිකත්වයකින් සිටි ගුරුවරු තම තමන්ගේ පන්තිවල ඉගැන්වීමේ කටයුතු කෙරෙහි වෙනදාට වඩා ප්‍රිය මනාප හැඟීමකින් කටයුතු කරන්නට පටන් ගත්හ.සාමාන්‍ය පෙළ පන්තියට උගන්වන ගුරුභවතුන් විදුහල්පතිවරයා සමඟ මෙන් ඔහුගේ ආදි ශිෂ්‍යයන් සමඟ ද සමීපව කටයුතු කිරීමට දැක්වූයේ ලොකු උනන්දුවකි. මේ සියලු කටයුතු නිසා පාසල වෙනස් වූයේ දැඩි නියඟය වැසි ලැබීමත් සමඟ අහවර වී නිල්ල මතුවෙන්නා සේය.දැන් පාසලේ බොහෝ කටයුතු සිදුවෙයි. වෛද්‍ය සායන, ගුරු පුහුණු සම්මන්ත්‍රණ, රසවින්දන වැඩසටහන් විදුහල්පතිවරයා ලොකු කැපවීමකින් සංවිධානය කළේ ය. ඔහුට අවශ්‍ය සම්පත් දායකත්වය පමණක් නොව ඊට අවශ්‍ය සියලු අනුග්‍රහයන් ද ලබා ගැනීමට කිසි අපහසුතාවක් නොවීය.ඔහු නියම නායකයෙක්ම විය. වසර එක හමාරක් තුළ විදුහල්පතිවරයා හා ආදි ශිෂ්‍යයන් පහළොස් දෙනෙක් වරින් වර කැඳවා ගත්තේ ය. වසර එකහමාර ගත වූ තැනදි ශිෂ්‍යත්ව විභාගයට පෙනී සිටි දරුවන් තිහකගෙන් දහහතර දෙනකු ඉහළ ලකුණු ලබාගෙන තිබුණි. සාමාන්‍ය පෙළ විභාගයට පෙනී සිටි දරුවන් දහනවදෙනාගෙන් උසස් පෙළ පන්තියට එකොළොස් දෙනෙක් සුදුසුකම් ලැබූහ. ඉංග්‍රීසි සහ ගණිතය යන විෂයයන් දෙකට විශිෂ්ට සාමාර්ථ පස් දෙනකුට හිමි වී තිබිණි.ඉගැන්වීම නායකත්වය නිර්මාණශීලී බව සමබර වූ විට දරුවන් පමණක් නොව ගුරුභවතුන් ද පිබිදෙන බව ඒ කතාවෙන් පැහැදිලි වේ. ඒ සඳහා අවශ්‍ය පෞරුෂය තම ආකල්ප සාධනීය ලෙස ගොඩනඟා ගැනීමෙන් උරුම කරගත හැකිය.ස්ලැන්ඩර් (1968) මේ සම්බන්ධව අවධානය ලක් කරන වැදගත් කරුණු හතරක් තිබේ.1. හැඟීම් පිළිගනී. තර්ජනාත්මක බවින් තොරව ශිෂ්‍ය හැඟීම් ධනාත්මක හෝ සෘණාත්මක විය හැකි ය. පුරෝකථනීය හෝ සිහි කැඳවීම් ස්වරූපයේ හෝ විය හැකිය.2. ප්‍රශංසා කරයි. දිරිගන්වයි. ශිෂ්‍ය ක්‍රියා හෝ චර්යාවට ප්‍රශංසා කරයි. ආතති මුදා හැරීමේ විහිළු කරයි. එහෙත් වෙනත් පුද්ගලයෙකු පරදුවට තබමින් නොවේ “ම් හ්ම්, ඉතින් කියන්න” යනාදිය ද මේ ගණයට අයත්ය.3. ශිෂ්‍ය අදහස් පිළිගනී. භාවිත කරයි. ශිෂ්‍යයකු විසින් දක්වන ලද අදහසක් පැහැදිලි කරයි. ඒ මත ගොඩනඟයි. සංවර්ධනය කරයි.4. ප්‍රශ්න විචාරයි. ශිෂ්‍යයකුගේ පිළිතුරු අපේක්ෂාවෙන් අන්තර්ගතයෙන් හෝ ක්‍රියා පිළිවෙළ පිළිබඳව ප්‍රශ්න විචාරයි.මේ සියල්ල පවසන්නේ ඉගෙනුම් ඉගැන්වීම් ක්‍රියාවලිය නිසි උණුසුමකින් සප්‍රාණිකව පවත්වා ගෙන යා යුතු බවයි. එවිට ගුරු සිසු සබඳතාව නිරායාසයෙන්ම ශක්තිමත් වේ. ඒ තුළ ගොඩනැඟෙන විනය දරුවකුගේ ජීවිතයටම ආලෝකයකි.ගුරුවරයකුගේ අභ්‍යන්තර ස්වයං සංවර්ධනයට තුඩුදෙන මූලික සම්බන්ධතා වර්ග හතරක් ඇති බව අසරොව් (1988) දක්වයි. ද්‍රව්‍යමය ලෝකය, තාක්ෂණය සංස්කෘතිය ආදිය කෙරෙහි ඔහු දක්වන ආකල්පය ඉන් පළමු වර්ගයයි. පුද්ගලයන්, ළමයින් සහ ඔවුන්ගේ දෙමාපියන්, සහෝදර ගුරුවරුන්, පාසල් පරිපාලකයන් තමා අවට සිටින්නන් විශේෂයෙන්ම ගැටලුවට මැදි වී සිටින්නන් හා දුෂ්කර කාලයක් අත්දකින්නන් කෙරෙහි ඔහු දක්වන ආකල්ප දෙවන වර්ගයයි. තුන්වැන්න ස්වභාවධර්මය කෙරෙහි ඔහුගේ ආකල්පය ගුරුවරයකු ලෙස ඔහු තමා පිළිබඳව දරන සවිඥානක බව හතරවන වර්ගය වේ.වෙනත් ඕනෑම කෙනෙකු පරිද්දෙන්ම ගුරුවරයකු සතුව සංකීර්ණ පෞරුෂයක් ඇත. ඔහුගේ මනෝවිද්‍යාත්මක අවශ්‍යතා, ආකල්ප, පූර්ව විනිශ්ච, ගැටුම් සහ පුද්ගල සමාජීය අගයයන් ශිෂ්‍ය චර්යා කෙරෙහි බලගතු අයුරින් බලපෑමක් කරන චර්යා රටා බවට පරිවර්තනය වේ. ශිෂ්‍යයන් අභිමුඛව සිටින ගුරුවරයාට ප්‍රතිචාර දක්වන්නේ තමන්ගේ අවශ්‍යතා අගයයන් හා පූර්ව අත්දැකීම් අනුසාරයෙනි.ගුරුවරයාගේ පුද්ගලික සමායෝගය දෙයාකාරයකින් වැදගත් වෙයි. ගුරුවරයකු ලෙස ඔහුගේ නිපුණතාව සහ ඔහුගේ ශිෂ්‍යයන්ගේ සංවර්ධනය කෙරෙහි එය බලපාන බව පළමු කරුණය. දෙවැන්න ගුරුවරයාගේ මනා මානසික සෞඛ්‍යය සඳහා එහි ඇති වැදගත්කමයි. මානසික සෞඛ්‍යය හොඳින් රැකගැනීම වෙනත් කවරකටත් වඩා ගුරුවරයෙකුට වැදගත්ය. අද බොහෝ විට ගුරුවරු තරහා යන බව පවසති. තරහක් කේන්තියක් ඇතිවීම යනු මානසික පීඩනය පාලනය කර ගැනීමට අසමත් වීමයි.සෞඛ්‍ය අධ්‍යාපන කාර්යාංශයේ සැපත සඟරාව ඇසුරෙනිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>10</day>
    </date>
    <link>http://www.silumina.lk/2013/02/10/_art.asp?fn=am1302103</link>
    <topic>“මගේ දරුවාට මෙහෙම කරන්නේ ඊරිසියාවටයි”</topic>
    <author/>
    <content>“මගේ දරුවාට මෙහෙම කරන්නේ ඊරිසියාවටයි”මනෝ විද්‍යා උපදේශකමේජර් සුසන්ත ද සිල්වා(විශ්‍රාමික)අපි අපේ ගමේ ඉතා හොඳ ගෞරවයක් තියාගෙන ඉන්න සල්ලි භාගෙ තියෙන අය. අපි කාගෙන්වත් මොනවත් ඉල්ලලා නැහැ. මගෙ කෙල්ල ඉගෙන ගන්නවට ඉරිසියාවෙ තමයි නෑයො මෙහෙම දෙයක් කරලා තියෙන්නෙ. එයාලගෙ ඇස්වල කටු අනිනවා වගෙයි, අපි දියුණු වෙනවා බලාගෙන ඉන්න බැරිව මේවා කරන්නෙ.”දිනක් මා හමුවට පැමිණි මැදිවියේ කාන්තාව එක දිගටම කියාගෙන ගියේ තම දියණිය ගැන දුක් ගැනවිල්ලකි.“අපි දන්න හැම වෛද්‍ය ප්‍රතිකාරයක්ම කළා. අන්තිමේදී දේවාල, කෝවිල් ගාණේ ගියා. අත දිග හැරලා වියදම් කරලා ලොකු තොවිලයකුත් කළා. නමුත් ළමයා තවත් පෙර වාගෙමයි. මට ඕන දුවව ඉස්සර වගේ කඩිසර දක්ෂ ළමයෙක් කරගන්නයි. අපේ තරහාකාරයො කරලා තියෙන විනය අයින් කරලා දෙනවා නම් කීයක් ගියත් කමක් නැහැ.”මම ඇයට බාධා නොකොට සියල්ල පවසන්නට ඉඩ හැරියෙමි. මවගෙන් හා පියාගෙන් කියැවුණු තොරතුරු අනුව සඳුනි වයස 11 වසර ශ්‍රේණියේ ඉගෙනුම ලබන 16 හැවිරිදි රූබර යුවතියකි. පවුලේ එකම දරුවා බැවින් ඇයට සියලු සැප සම්පත් ලැබී තිබිණි. මුලදී ඉගෙනීමට දක්ෂ, ක්‍රියාශීලී ළමයෙකු වූ ඇය දැනට වසරක පමණ කාලයක සිට අදක්ෂ, අලස දරුවෙකු බවට පත්ව සිටී.උදෑසන බලෙන් මෙන් ඇහරවා පාසලට යැව්වත් එහිදී ද ඉතා මලානිකව නිදිබර ගතියෙන් පසුවන ඇයගේ හැසිරීම ඉතාම සෙමිනි. පාසල් වැඩ කටයුතු අතපසුවී ඇත. නිතරම පාහේ කාමරයට වී තනියෙන් සිටීමට ඇය ප්‍රියකරයි.මවුපියන්ගෙන් කරුණු එක්රැස් කරගත් මම සඳුනි සමඟ ඉතා කුලුපඟව සාකච්ඡා කළෙමු. පළමු දිනයේ දරුවා වැඩි යමක් නොපැවසුව ද දෙවැනි දිනයේදී ඇයගෙන් අසන ලද චර්යාව සම්බන්ධ ප්‍රශ්න සමඟ ඇයගේ හැසිරීමට හේතු සාධක සොයා ගැනීමට හැකිවිණි.ඇත්ත වශයෙන් ම ඇය ගොදුරුව සිටියේ යම් භූත දෝෂයකට හෝ කොඩිවිනයකට නොව බොහෝ විට නූතනකරණ වියේ ළමයින් ගොදුරුවන ඇබිබැහිවීමකටයි.පවුලේ එකම දරුවා වූ නිසා මාපියන් සඳුනිට අවශ්‍ය බොහෝ දේ නො අඩුව ලබාදී තිබිණි. මෙයින් ජංගම දුරකථනය හා පරිගණකය සඳුනිගේ වඩාත් සිත්ගෙන තිබිණි. පාසලේ 9 ශ්‍රේණියේ අවසාන විභාග ප්‍රතිඵලය වෙනුවෙන් මව ලබාදුන් ත්‍යාගය වූ පරිගණකයම ඇයට අද මහා වදයක් ගෙන දී ඇත.සඳුනි රාත්‍රියේ දී අන්තර්ජාලයේ බොහෝ වෙලා සැරිසරන්නට පුරුදුව සිටියා ය. එහිදී ඇය මාපියන්ගේ නිරීක්ෂණයකින් තොරව රාත්‍රියේදී මෙසේ තමාට අවශ්‍ය අනවශ්‍ය සියලු දේ පරිගණකයෙන් නැරඹුවා ය. එක් අවස්ථාවකදී යෙහෙළියකගෙන් ලද තොරතුරක් මත ඇතුළු වූ අසභ්‍ය වෙබ් අඩවියක් හරහා ඇය ස්වයං වින්දනයකට ද ඇබ්බැහි වී සිටියා ය. මෙය රෝගී තත්ත්වයක් නොවුවද ඕනෑම දෙයක් ඕනෑවට වඩා සිදුවන විට එහි අතුරු ප්‍රතිඵල භයානක විය හැකිය.අලුයම යාමය වනතෙක් අන්තර්ජාලයේ සැරිසරන සඳුනි උදෑසන අවදි වන්නේ ඉතා අපහසුවෙනි. පාසලේ දී නිදාගැනීම ස්වභාවිකය.සියලු තත්ත්වයන් හඳුනා ගැනීමෙන් පසු සඳුනිට මේ තත්ත්වයෙන් මිදීමේ අවශ්‍යතාව තේරුම් කර දුන්නේ ය. ඉන්පසු අවශ්‍ය කරුණු පමණක් මවුපියන්ට ද දන්වා නිවසේ වාතාවරණය ද වෙනස් කරවූවෙමි.පසුව සඳුනිගේ ද උපරිම සහයෝගය මත උපදේශන ශිල්ප ක්‍රම හා මෝහන ප්‍රතිකාර ක්‍රියාවලියකින් සඳුනි ඒ තත්ත්වයෙන් මුදාගත හැකි විය. ඉතා ඉක්මනින් සඳුනි නැවතත් පුරුදු පරිදි දක්ෂ, ක්‍රියාශීලී දරුවෙකු බවට පත්වූවාය.මේ සිදුවීමෙන් මාපියන් උගත යුත්තේ ළමයින්ට දෙන තෑගි සීමා කිරීමට නොව නිතර ඔවුන් එම දේ සමඟ සිදු කරන ගනුදෙනුව පිළිබඳව සුපරීක්ෂාකාරීව සිටීමයි. ළමයි ගැන හොඳ අවධානයකින් සිටියහොත් මෙවැනි බොහෝ ප්‍රශ්න මඟහරවා ගත හැකිවේ.මේ සිදුවීම ද එවැනි අපූරු කතාවකි.දිනක් අවුරුදු 10 ක පමණ ගැහැනු දරුවෙකු ද සමඟ මාගේ කාර්යාලයට පැමිණියේ වයස 35 ක තරම් වූ ඇඳී ගිය බොහෝ ලෙස විඩාවට පත්ව අපිළිවෙළට හැඳ සිටි පුද්ගලයෙකි.“මහත්මයා, මම මේ ළමයත් එක්ක මැරෙන්න යන ගමන්. ඊට ඉස්සෙල්ලා උපදෙසක් ගන්නයි ආවේ.” ඔහුගේ කියමන මගේ දෙසවන් තුළ කිහිප විටක් දෝංකාර දෙන්නට විය. මම මොහොතක් නිහඬව සිට ඔහු දෙස බලා මඳ සිනහවකින් සංග්‍රහ කොට වාඩිවෙන්න යැයි අතින් සංඥා කළෙමි. ඔහු ළමයාව එළියේ තිබූ පුටුවක වාඩි කොට මා හමුවට පැමිණ ඔහුම දොර වසා අසුන් ගත්තේ ය. මම හොඳ සූදානමින් යුතුව ඔහු දෙස බලා සිටියෙමි.ඔහු හොඳ හුස්මකින් හිත පුරවාගෙන කතාවට එකතු විය.“මම බැඳලා අවුරුදු 12 ක් වෙනවා. මම ගුරුවරයෙක්. මාපියන්ගේ යෝජනාවකට අනුව තමයි අපි කසාද බැන්දේ. අපට එක දරුවයි ඉන්නෙ. මම තවමත් රැකියාව කරනවා. මට දැන් ඒකත් හරියට කරගන්න විදිහක් නැහැ. මගේ ළමයව හදාගන්නත් බැරි තත්ත්වයට ඇවිල්ලයි තියෙන්නෙ. ළමයා නිසා තමයි මම මේ තරම් කාලයක් පවුල් කෑවේ. නමුත් දැන් ළමයා ලොකුයි. එයා අහන දේවලටත් මට උත්තර දෙන්න බැරිවෙලා තියෙන්නෙ” ඔහු එක දිගට කියාගෙන යයි.මා ඔහුට සවන්දි ඔහුගේ හිත තරමක් දුරට හෝ සැහැල්ලු වනතුරු බලා සිටියෙමි. ඔහු කී කරුණු අනුව මට සිතුණේ බිරිය යම් වෙනත් පුරුෂයකු සමඟ ඇති සම්බන්ධයක් නිසා ඔහු කලකිරීමට පත්ව ඇති බවයි. නමුත් මා වැරදිය.“ඉතින් දැන් මොකද වෙලා තියෙන්නෙ? බිරිය ඔබට සලකන්නෙ නැද්ද? නැත්නම් එයා සැරපරුෂ ද? අපිරිසිදු ද?” මම ප්‍රශ්න කිහිපයක් ඔහුගෙන් ඇසුවෙමි. මේ වනවිට හිතේ තිබුණු බර තරමක් සැහැල්ලු කොටගෙන තිබූ ඔහු සෙමින් පිළිතුරු දීම ආරම්භ කෙළේය.“නැහැ, එයා මට හොඳට සලකනවා. එයා හරි ලස්සනයි, පිරිසුදුයි. ඉතාමත් කාරුණිකවයි කතා කරන්නෙ. ළමයටත් ආදරෙයි. වෙනත් පිරිමියෙක් දිහා ඇහැක් ඇරලා බලන්නෙ නැහැ.” මේ පිළිතුරත් සමඟ මගේ පෙර නිගමනය සුනුවිසුනු විය. මේ මනුස්සයට පිස්සු ද කොහෙද? මට එසේ සිතුණ ද එය ද නිවැරදි නොවන බව මට ක්ෂණිකව හැඟිණි.“මොකක්ද එහෙම නම් ප්‍රශ්නය?” මම තවත් කල් නොයවා උත්තර සොයාගන්නට සිතුවෙමි.“එයාට පාසල් යන කාලේ පහළ පන්තියක සිටිය ගැහැනු යහළුවෙක් ඉන්නවා. අපි කසාද බඳින දවසෙත් ඒ යාළුවා ආවා.ඊට පස්සෙත් දිගටම සතියට දෙපාරක් වගේ අපේ ගෙදරට ආවා. අපි බැඳලා ළමයා ලැබෙන්න ඉන්න කොට තමයි මම දැනගත්තෙ මේ දෙන්නගෙ සම්බන්ධෙ ලිංගික ඇසුරක් කියලා.ඔහු තව බොහෝ දේ පැවසීය. මම ඔහුට බොහෝ දේ පවසා සිත යම් මට්ටමකට ගත්තෙමි. ඔහු මැරෙන්නට යන ගමන නවතා දරුවා සමඟ නිවස බලා ගියේ, පසුදිනක බිරිය සමඟ පැමිණෙන පොරොන්දුව පිටයි. කී පරිදිම පසුදිනම ඔහු බිරිය සමඟ මා හමුවිය.ඇය පාසල්වියේදී නේවාසිකාගාරයේ නැවතී සිටියදී එසේ සමලිංගික ඇබ්බැහිවීමකට ලක්වී සිටියාය. ඇයට මනෝවිද්‍යාත්මක උපදේශන ක්‍රම හා මෝහන ප්‍රතිකාර ක්‍රම උපයෝගී කරගනිමින් මේ තත්ත්වයෙන් මිදීමට මාර්ගය පෙන්වා දුන්නෙමි.ඇගේ යෙහෙළියට ද දුරකථනය මඟින් ලබාදෙන ලද උපදේශන ක්‍රම විධි අනුව ඇය ද මෙම තත්ත්වයෙන් මිදීමට මෙම කාන්තාවට උපකාරීවීමට එකඟ විය. සැමියාව ද කළ යුතු බොහෝ දේ පිළිබඳව දැනුවත් කිරීමෙන් පසු වාර කිහිපයක හමුවීමෙන් පසු මෙම තරුණ යුවළගේ ප්‍රශ්නය බොහෝ දුරට සමනය වී තිබිණි.ඇයගේ යෙහෙළිය මේ ප්‍රශ්නය සාකච්ඡා කිරීමට නොපැමිණියද ඇය ද එම නිවසට තනිව නොපැමිණීමෙන් මෙම ක්‍රියාවලියට සක්‍රීයව දායක වී තිබිණි.මේ වනවිට එම යුවළ ඉතා සතුටින් ජීවිතය ගෙවති. යම් ඇබ්බැහිවීමකින් නිසි කල මිදිය නොහැකි වුවහොත් එය අන් අයගේ ජීවිතවලට ද බලපායි. එවැනි දේවලින් මිදීමට උපදේශන ක්‍රම හා මෝහන ප්‍රතිකාර ලබාදීම ඉතා සාර්ථක ප්‍රතිඵල ගෙනදෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>10</day>
    </date>
    <link>http://www.silumina.lk/2013/02/10/_art.asp?fn=ay130210</link>
    <topic>හිරිමල් හිරු</topic>
    <author/>
    <content>                                                                                   සංස්කාරක, හිරිමල් හිරු, සිළුමිණ,ලේක්හවුස්, කොළඹ 10 ලිපිනයට ඔබේ නිර්මාණ එවන්න. එහිදී අපට ඔබ හා සම්බන්ධ විය හැකි දුරකතන අංකයක් ද ලියා එවන්නට අමතක නොකරන්න.  විසල් අහස මත සිතුසේ පියාසලන්නට නුඹට හැකියාව තියෙනවා. නිලට දිලෙන තුරුපත් මත හිඳ නිදහස් සුළඟේ පහස ලබන්නට තරම් නුඹ හරිම පින්වන්තයි. ඒත් චූටි කුරුල්ලෝ... නුඹ තරම් සැහැල්ලුවෙන් ජීවිතය දෙස බලන්නට මට වරම් නෑ.නුඹ වගේ නිදහස් සුවයේ සිසිල ලබන්නට මම පින් කරලා නෑ. මම ගොඩාක් අසරණයි කියලා මට හිතෙනවා. හරියට මම කුඩු කරපු කිරිල්ලියක් වගේ. කවුළුවෙන් එපිට බලාගෙන හිටපු මගේ මුවින් දිගු සුසුමක් පිටවුණා. ඇත්තටම මගේ ජීවිතය මොනතරම් අකාරුණික ද මට හිතුණා. දෛවය මොන තරම් නපුරු විදිහට ද මට සරදම් කරන්නෙ. මගේ සිත ඇතුළෙන් සියුම් ඉකිබිඳුමක් මතුවුණා.චූටි කුරුල්ලෝ නුඹ දන්නෙ නෑ. හඬන සිත මොනතරම් වේදනාකාරී ද කියලා. නුඹගෙ හැඟුම්බර වූ ගී හඬ දිව ඔසුවක් වගේ මගේ හදවත සනසනවා. නුඹ දන්නෙ නෑ ඉකිබිඳිනා මගේ හදවත සනසවන්නට නුඹගේ ඔය සුමියුරු හඬට තිබෙන්නෙ පුදුම හැකියාවක්. හැමදාමත් හැන්දෑවට තුරු සෙවණේ හිඳගෙන මගේ දුක වෙනුවෙන්ම ගීත ගයනව ද මගේ සිත හඬගෑවා.ඇත්තටම ලොව ඇති සුන්දරත්වය දැක ගන්නට වරම් නැති වූ මා හට දෑසක් ලැබුණේ ඇයි ද කියලා මට හිතෙන වාර අනන්තයි. ඒ වගේම මාව මේ අන්දමට හිර කරලා තැබුවත් මගේ සිතුවිලි කවදාවත්ම සිර කරන්න බෑ කියලා මම දන්නවා.මගේ අත්තටුවලට විලංගු දැම්මට මගේ සිතුවිලිවලට විලංගු දාන්න කවදාවත්ම බැහැයි කියලා තේරුම් ගන්නවා නම් ජීවිතය මොනතරම් ලස්සන වෙයි ද කියලා මට හිතුණා.මීරිගම කල්හාරි පුෂ්පා තමරා කාන්ති ලොවම එරෙහිව මගේ සිත රිදවු විටක සිතට දිරිගෙන සිහිව ජීවිතය ඉන්ද්‍රඛීලයක් මෙන්ම නොසෙල්වී සිටියේ නුඹය... හදවතට හොරා... දැනී දුක... නුඹේ නිල් දෙනුවනට ගඟක් සේ කඳුළු ගැලුවා මතක ද මන්දා... ළය තෙත්ව නෙතඟ කඳුළින් නුඹේ පිනි දෑස දැක ලොවට හොරා හැඬුවා මගේ පුංචි සිත ඈත හිම අරණක තපස්වරු සැම මැද බවුන් වඩනා සේය මට පිවිතුරු නුඹේ සෙනෙහසපූගොඩ ගයානි ගනේපොළ  දෙනෙත කෙළිලොල්ය නමුදු ඔබ කිරි දරුවෙක් නොවේ ගමන දඟකාරය නමුදු කොලු ගැටයෙක් ද නොවේ සැබැවින්ම ඔබේ බැල්ම නිරහංකාරය නමුත් ඔබ සත්‍ය සොයන තාපසයෙක් ද නොවේ මම ඔබට ණයගැති වෙමි නමුදු ඔබ මගේ අඹ යහළුවෙක් ද නොවේ මම ඔබට පේ‍්‍රම කරම් ද, ආශා කරම් ද නොදනිමි මන්ද ඔබ මගේ පෙම්වතා නොවේ  නාරම්මල ඉෂානි සමරතුංග  යා දෙක නොරත රත විලසින් එක් වූවා දුව සහ පුතා සැනසීමක් ගෙන ආවා නොගැළපෙන දීගේ එක්වනු බැරි වූවා දස වසරක් ගියා දෙදෙනම වෙන් වූවා ආලය පැණි රසයි යුග දිවිය තිත්තය තේරුම් නොගත් හදවත් නිති විරසකය පිය සෙනෙහස නැති හදවත් දුක්බරය බුදු බණ අනුව නොගියොත් දිවියම දුකයමුරුතැන්නේ - ජේ. එම්. ජයකොඩි බණ්ඩාර  මංගල පෝරු වියන් තොරන් බැඳ රතු පලස් මතින් නෑ හිතවතුන්ගේ සුබ පැතුම් සමඟ යුග දිවියක් ඔබ අරැඹුව ද, එක සිතින්ම සුබ පතන්නට තිබුණා මට පෙර දිනයක ඔබේ අත ගන්නට පෙරුම් පිරු නුඹේ පෙම්වන්තිය නොවුණානම් මාවැලිසර බුද්ධිකා කහඳවල  හුයේ ඇමුණු මුතු පොටක් සේ මම සහ ඔබ දවාලයි ඔබේ හදවත අළුගොඩේ සැඟවුණු ගිනි පුපුර සේ දුප්පත්කමින්උසුලගනු බැරුව වියෝව හඬා වැලපී පලක් වේ දෝ යළි යළි සිතීමෙන් හදවතේ වේදනාව බුර බුරා නැඟෙද්දී, ඔබ පතයි අළුගෝසු තනතුරඑපා පතනට ලබාගන්නට එම ධුරන්ධරය පියාණෙනි  මාතර වෙලේගොඩ සී. එම්. ඩයස්  බෙර සක් හඬ මධ්‍යයේ ගජනාක පිරිවර සමඟ උත්සව ශාලාවට ඇතුළු වූවේය. දේශාභිමානී ගෞරව සම්මානයෙන් පිදුම් ලද ඔහුට දැනුණේ රජ වූවාක් බඳු හැඟීමකි. මොහොතකින් බෙර පද තාලයට පා තබමින් සුරූපී තරුණියෝ ඔහු ඉදිරියේ රඟන්නට වූහ. ‘දෙව්පුර ඇතෙකි...’ ගජනායක ද බෙර පද තාලයට පා සොලවයි.හදිසියේම ආරක්ෂක නිලධාරියෙක් ජංගම දුරකථනයක් ඔහු වෙත ගෙන ආවේය. ‘ඔව්... වැඩේ හරි බොස්. good  එතකොට බඩු? ඒවා ඔක්කොම හරි බොස්. ok well done ඔහු සතුටින් ඉපිළ ගියේය. දෑස් තණ්හා එළියෙන් බැබළෙන්නට විය. දැන් කාලය ඉක්මවා ඔහු පා සොලවයි. උමතුවෙන් මෙන් අත වූ මුදු පිරිමදියි.දැන් ඔහුට බෙර හඬ නෑසෙයි. සුරූපි නලඟනුන් ද නොපෙනෙයි. කුරිරු සතුටින් ඉපිළ ඔහු දෑස් පියා ගත්තේය. ටික වේලාවකින් යමකින් ඇඟ සිදුරු වන්නාක් බඳු තියුණු වේදනාවක් ඔහුට දැනිණි. ඔහු දෙනෙත විවර කළෝය. හිස ඒ මේ අතර හරවා වටපිට බැලුවේය. නමුත් ඔහුට කිසිවක් නොපෙනිණි. සවන් යොමා බැලුව ද කිසිවක් නෑසිණි. තමා අන්ධව, බිහිරිව ඇති බව දැනිණි. ඔහු කලබලයෙන් දිව යන්නට විය.රළු පරළු බාධකවල හැපි පා රිදුම් දෙයි. උණුසුම් රුධිරය ඒ තුවාලවලින් ගලා යයි. මුරුගසන් වරුසාවක් බඳු වේදනා වැස්සකින් ඔහුගේ ගත රිදුම් දෙයි. ඔහුගේ හදවත වේගයෙන් සැලෙයි. ටිකින් ටික මරණ බය ඔහුට ඇතිවෙයි. බියෙන් ඇළලී ඔහු වේගයෙන් අන්ධකාරයේ දිව ගියේය.නමුත් තම ශක්තිය හීන වී යනු ඔහුට දැනිණි. රළු පොළව මත ඔහු ඇද වැටුණේය. ඔහුගේ සවනට වේදනාබර කෙඳිරියක් යාන්තමින් ඇසෙන්නට විය. දෑස ඉදිරියේ වැතිර සිටින අන්ධ, මිහිරි සද්දන්තයාගේ රුව ඡායාවක් සේ ඔහුට පෙනිණි. ඔහුගේ වේදනාබර හඬ ගජනායකගේ සවන් පුරා ගිගුම් දෙන්නට විය. ඒ සමඟම ශරීරයම ගිනි ගන්නාක් බඳු වේදනාවකින් ඔහු අවදි වූවේය. බියපත්ව දෑස් කරකවා වටපිට බැලුවේය. ‘සර්... සර්... ඉක්මනට ambulance  එකකට එන්න කියන්න. සර්... සර්...’ දෑස් බොඳ වී බිඳින් බිඳ ඒ හඬ දුරස්ව යනු ගජනායකට දැනිණි.කිසිදාක අප විශ්වයේ හුදෙකලා වී නැත. කිසිදා මනුෂ්‍යයා කිසිවක් දිනුවේ ද නැත. සොබාදහමට අවනත නොවන කිසිවක් ද නැත. ඒ... මනුෂ්‍යයා ද සොබාදහමේ නිමැවුමක් නිසාවෙනි. සියල්ල මවන්නටත් බිඳින්නටත් හැක්කේ සොබාදහමටම පමණි.  පේරාදෙණිය තිලිණි අනුරුද්ධිකා  රිසානාගේ පවුලට, රන් ආලේපිත නිවසක් තනා දුන්නත් ඇති ඵලය කුමක් ද?දයාබර දියණිය, මරණය දෝත දරාගෙන මැදපෙරදිග යාමට නො සිතා, රට තුළ යමකුට එම සේවය ලබා දෙන්න.මිරිස් පැළයක්වත් හිටවන්න පුරුදුවෙන්න. තම ගෙදර රැඳී පුංචියට හරි යමක් කරයි නම් ඔබත් ආරක්ෂා වේ.ඔබේ දරු පවුලත් ආරක්ෂා වේ. ඔබේ පවුලේ අයට දුකක් ද ඇති නොවේ.කඩවත සුජාතා ගුණවර්ධන  දියුණුවේ නිවහල්ව අහසට පියඹන්න තටු සලන ලංකා අරුත්බර කුරුල්ලාකරුණාරත්න අත්තනායක  උදාවෙන හිමිදිරිය, නැඟෙන හිරුමඬල, හැඟෙනා සිතුවිල්ල, නුඹ වේය ඒ මගේ සිතුවිල්ල ගෙවන මැදියම, නිසල සඳවට, දිලෙන තරු කැට, ගෙනෙයි මා හට ඔබේ මතකය නිසල මොහොතක, මවන සිත්තම, ඔබේ රුව වේය මට, සුන්දරම වූ දසුන  ගම්පහ නෙත්මි සෙව්වන්දි  සිතුවිල්ලක්මැයි ක්ෂණයකින් නැසී වැනසී යා හැකි  පරගම්මන - නන්ද  ඇඳෙයි රුව... මැකී යයි... යළි ඇඳෙයි... මැකී යයි මැකි මැකී යළි ඇඳෙයි යළි යළිත් මැකී යයි  මාලනී සී. වන්නිසේකර  තරූ හැමදාම රෑට පායන එස්.එම්.එස්. අරුණට පෙර පරවයන තරු රෑන  එස්.එම්.එස්. දමිත් සඳනුවන් කීර්ති  අපි හැම සැරේම යන්නේ විනෝද චාරිකා. ඒ නිසා මේ වතාවේ කියමින් අපේ ආයතනයේ කළමනාකාරතුමා කතාව පටන් ගත්තා. අවසානෙදි කාගේ කාගෙත් කැමැත්ත මත තීරණය කළා මහරගම පිළිකා රෝහලට යන්න. අදයි ඒ දවස. අපි උදෙන් ම ලෑස්ති වෙලා තීන්ත පින්සල් අරගෙන බස් රථයට ගොඩ වුණේ රෝහල පිළිසකර කිරීම අදිටන් කරගෙනයි.වෛද්‍යවරයාගේ සහ කළමනාකාරතුමාගේ කෙටි පිළිසඳරින් පසුව අපේ වැඩ බෙදුවේ කළමනාකාරතුමා විසින්මයි. අක්මා රෝගී අංශය වෙනුවෙන් යම් දෙයක් කිරීමට මටත් අවස්ථාව ලැබුණා. බොහොම අවිහිංසකව හිතේ වේදනාවෙනුයි මේ අය ඉන්නේ කියා හිතමින් අපි වැඩ පටන් ගත්තා.මොහොතකින් සරත් තුෂාර කියලා, මිසී ඇවිත් කතා කළාම ලස්සන කුමාරයෙක් වගේ තරුණයෙක් ඒ මිසී ළඟට ගියේ මා අබියස තිබූ ඇඳ අසලින්මයි. ඒ නම ඇහෙද්දි ම මාව ගැස්සිලා ගියේ වසර දහයක් තරම් දුර අතීතයටයි. දෙයියනේ මේ මගේ ආදරය. මගේ ජීවිතේ. මං පණටත් වැඩිය ආදරය කරපු මගෙ මැණික. මේ මං තීන්ත ගාන ඇඳ එයාගේ. දැං මගේ වස්තුව මරණෙට නියම වුණු මුව පොව්වෙක් වගේ දහදුක් විඳවනවා.මං සරත් අයියාව අඳුරගත්තේ සාමාන්‍ය පෙළ පන්තියේදී. දැං මං රැකියාවක් කරන තරුණියක්. අපේ ආදර කතාවම වසර පහකට වඩා පරණයි. දුම්වැටි තදින් ම හෙළා දැකපු මා අබියස ඔහු දුම්වැටි පූජනීයත්වයෙන් සැලකුවා. හරියට දුරියන් වගේ. කෙනෙක්ට දුරියන් ගඳයි කෙනෙක්ට සුවඳයි. ඒත් එදා එහෙම මගේ පණටත් වැඩිය එයාට ආදරය කරපු මට වඩා දුම්වැටි වැදගත් වුණා. දුම්වැටි ද, ආදරය ද කියලා ඇසූ මට පිළිතුර ලෙස ඔහු තෝරාගත්තේ ඒ පිළිලය. ඒ නිසා අදටත් මං තනිකඩව. මගේ මුළු ආත්මෙම සරත් වෙනුවෙන්ම ඉදිරියටත් තියේවී.ඒ කෙසේ වෙතත් අද ඔහුගේ මලානික වත දුටු මට වාවගන්නට බැරි වුණා. මා මෙතෙක් කල් අනුමාන කළේ ඔහු සාර්ථක ජීවිතයක් ගත කරනවා ඇත කියායි. එනමුත් දුම්වැටි සියලු සිතිවිලි උඩු යටිකුරු කළ අරුමය?දුම්වැටි අතැර යළි මා සොයා සරත් එන දිනයක් එනතුරා මා කල් ගෙවූයේ ඇඟිලි ගනිමින්. නමුත් ඔහු මතට නොව මෙමට තිත තැබුවේ කිසිඳු සංවේදී බවක් නැතිවයි. අද මත, ඔහුගේ දිවියට තිත තබන්නට හරි බරි ගැසෙන්නේත් තෙතමනයක් නැතිවමයි.තව දුරටත් එම වාට්ටුව තුළ රැඳී සිටීම මට අපහසුවක් වූ හෙයින් කළ යුතු උචිත ම මෙන්ම කළ හැකිව ඉතිරුව තිබූ එකම දේ වුණු වාට්ටුවෙන් පිටවීමට මා තීරණය කළේ හදවත් පිළිකාවකට ගොදුරු වුවකු ලෙසින්.  මිනුවන්ගොඩ ප්‍රමෝදනී මධුමාලි රත්නසූරිය මා මෙලොවට ආ - දිනේ පටන් ඔබ අනේක දුක්කම්කටොලු දරාගෙන ජීවිතයේ ඝන අඳුර - මැදින් ඔබ අපව කැටුව ආ - ගමන අගේ බිය සැක නොමැතිව - පා ඔසවන්නට ඇටපල් කළුවර - ඉරා දමන්නට පිටුපස සිට ආලෝකය - හෙළි කළ පියාණෙනි ඔබ - කොහිද ගියේ  සිංහපුර යූ. ඩී. සිරිපාලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>10</day>
    </date>
    <link>http://www.silumina.lk/2013/02/10/_art.asp?fn=aj1302101</link>
    <topic>නැණ ගුණ තිළිණ ව්‍යාපෘතියට මෙවරත් කැල්ටෙක්ස් දායකත්වය</topic>
    <author/>
    <content>නැණ ගුණ තිළිණ ව්‍යාපෘතියට මෙවරත් කැල්ටෙක්ස් දායකත්වයමෙරට අඩු වරප්‍රසාදලාභී පාසල්වල ඉගෙනුම ලබන දරුදැරියන්ගේ දැනුම වැඩිදියුණු කිරීම සඳහා රජය විසින් ක්‍රියාත්මක නැණ ගුණ තිළිණ පොත් බෙදාදීමේ ව්‍යාපෘතියට, කැල්ටෙක්ස් තෙවැනි වතාවටත් අනුග්‍රහය දක්වයි.කැල්ටෙක්ස් සමාගම නැණ ගුණ තිළිණ ව්‍යාපෘතිය යටතේ රුපියල් මිලියනයකට වඩා වැඩි ආයෝජනයක් කරමින් ඊට දායක වෙයි.එහි තවත් පියවරක් ලෙස කැල්ටෙක්ස් අනුග්‍රහයෙන් ලියැවුණු “ජලය සහ මිනිසා” නමැති වටිනා ග්‍රන්ථය එක් පාසලකට පොත් 05 බැගින් දිවයිනේ සෑම පාසලකටම නොමිලයේ බෙදා හැරීමේ ව්‍යාපෘතියක නිරතව සිටී. ෂෙවරොන් ලුබ්රිකන්ට්ස් ලංකා පීඑල්සී හි කළමනාකාර අධ්‍යක්ෂ / ප්‍රධාන විධායක නිලධාරී කිෂූ ගෝමස් මහතා මෙසේ කියා සිටියේය.අඩු වරප්‍රසාදිත පාසල් දරු දැරියන්ගේ භාෂාමය හා බුද්ධි සංවර්ධනය වෙනුවෙන් මෙවැනි ව්‍යාපෘතීන් මනා පිටිවහලක් වේ. මෙවැනි ව්‍යාපෘතීන් හරහා සමාජය වෙත යමක් ලබාදීමට අපට ද අවස්ථාවක් ලැබී තිබෙන අතර එමඟින් පරිපූර්ණ වූ ආර්ථිකයක් කරා යන ගමනට අනගි පිටිවහලක් වීමට අපට හැකියාව ලැබේ.  Project Management Solutions (PMS) ආයතනය විසින් ව්‍යාපෘති කළමනාකරණය පිළිබඳ ඩිප්ලෝමා පාඨමාලාවක් මහනුවර දී ආරම්භ කරයි.PMS ආයතනය ඇමෙරිකාවේ Project Management Institute (PMI) ආයතනයේ ලියාපදිංචි පුහුණු ආයතනයක් වන අතර එම පාඨමාලාව එම ආයතනයේ තත්ත්ව පාලනය හා අධීක්ෂණය යටතේ පැවැත්වේ.මේ පාඨමාලාවේ කාලසීමාව මාස 6 ක් වන අතර, දේශන සෙනසුරාදා දිනයන්හි දී පැවැත්වේ. පාඨමාලාවේ ඉගැන්වෙන විෂයන් ඇමෙරිකාවේ PMI ආයතනය විසින් මුද්‍රිත ව්‍යාපෘති කළමනාකරණ ග්‍රන්ථයේ අඩංගු විෂයන් වේ.මෙම විෂයන් පෞද්ගලික, රාජ්‍ය හා රාජ්‍ය නොවන සංවිධානවල ඕනෑම මාදිලියේ ව්‍යාපෘතියක් සාර්ථකව නිම කිරීම සඳහා අවශ්‍ය නවීන ව්‍යාපෘති කළමනාකරණ මෙවලම් හා ශිල්ප ක්‍රම වලින් සමන්විත වේ.  Dialog Television, පළමු වරට පෙර ගෙවුම් රූපවාහිනී සේවාව හඳුන්වා දෙයි.මාසික ගාස්තුවකින් තොරව, රූපවාහිනිය නරඹන ප්‍රමාණය සඳහා මුදල් ගෙවිය හැකි මෙම විප්ලවීය රූපවාහිනී සේවාව මඟින් ඩයලොග් ග්‍රාහකයින්ට තමන්ට අවශ්‍ය රූපවාහිනී චැනල් තෝරාගෙන දෛනික ගාස්තු යටතේ මුදල් ගෙවා ලොව පුරා චැනල 70 ක් තෝරා ගැනීමේ අවස්ථාව උදා වේ.මෙම සේවාව යටතේ හඳුන්වා දී ඇති පැකේජයන් අතරින් රුපියල් තුනක අවම දෛනික ගාස්තුවක සිට ඉහළට දෛනික ගාස්තු පැකේජ ලබාගත හැකි අතර ශ්‍රී ලාංකික පාරිභෝගිකයින්ට අසමසම වූ ජාත්‍යන්තර තත්ත්වයේ සැටලයිට් රූපවාහිනී සේවාවක් ඉතා පහසු මිලට ලබාදීම Dialog Television සමාගමේ අපේක්ෂාව වේ.  ගෘහස්ත මට්ටමින් ආහාර තාක්ෂණික ක්ෂේත්‍රය තුළ නියැළී සිටින කාන්තාවන් තෝරාගෙන ඒ සම්බන්ධයෙන් ඔවුනට දේශීය හා විදේශීය වශයෙන් විධිමත් පුහුණුවක් ලබාදීමේ වැඩපිළිවෙළක් ‘සභා ශ්‍රී ලංකා’ සංවිධානය ආරම්භ කොට ඇත.සාර්ක් සංවර්ධන අරමුදලේ අනුග්‍රහයෙන් සැදුණු සාර්ක් රටවල ගෘහස්ත නිෂ්පාදිකාවන්ගේ ව්‍යාපාර ජාලය ‘සභා’ නමින් හැඳින්වේ. මෙම ව්‍යාපාර ජාලය මේ වනවිට සාර්ක් කලාපයට අයත් රටවල් අටෙන් ඉන්දියාව හැර ඉතිරි රටවල් හතේ ම සාර්ථක ලෙස ක්‍රියාත්මක වන අතර මේ ව්‍යාපෘතියේ ශ්‍රී ලංකා ශාඛාව ‘සභා ශ්‍රී ලංකා’ නමින් 2009 වසරේ සිට ක්‍රියාත්මක වේ.මේ වැඩසටහන යටතේ ආහාර තාක්ෂණික පුහුණුව, කළමනාකරණ පුහුණුව හා අලෙවිකරණ සහ පිරිවැයකරණය පුහුණුව, ඇසුරුම් කරණ පුහුණුව යන අංශ සම්බන්ධයෙන් දේශීය විදේශීය රටවල ක්ෂේත්‍ර අධ්‍යයන චාරිකා ඇසුරෙන් වැඩමුළු පැවැත්වීම සිදුකරන බව ‘සභා ශ්‍රී ලංකා’ සංවිධානයේ ප්‍රධාන විධායක නිලධාරි චෝපාදිත්‍ය එදිරිසිංහ මහතා කියයි.කල්තබා ගැනීමකින් තොරව මෙම ආහාර වර්ග නිෂ්පාදනය කිරීම මෙහි ඇති විශේෂත්වයකි. සුළු පරිමාණ ගෘහස්ත නිෂ්පාදිකාවන්, දක්ෂ ව්‍යවසායිකාවන් ලෙස දේශයට දායාද කිරීමත් එතුළින් ශ්‍රී ලාංකීය ආහාර නිෂ්පාදන රසලෝකයට හඳුන්වා දීමත් ‘සභා ශ්‍රී ලංකා’ හි ප්‍රධාන පරමාර්ථය වේ.මේ පිළිබඳ වැඩි විස්තර දැනගැනීමට උනන්දුවක් දක්වන්නන්හට ‘සභා ඇසෝසියේෂන්’, නො. 42, ධම්මාධාර මාවත, රත්මලාන යන ලිපිනයෙන් හෝ 0112510722 දුරකථනයෙන් ඒ පිළිබඳව තොරතුරු ලබාගත හැකිය.  තොරතුරු සන්නිවේදන තාක්ෂණ ක්ෂේත්‍රයේ ආධුනික ව්‍යවසායකයන් සවිබල ගැන්වීමේ අරමුණින්, ශ්‍රී ලංකා වාණිජ මණ්ඩලයේ ’Spark iT’  නමින් සුවිශේෂ ව්‍යාපෘතියක් ක්‍රියාත්මක කර තිබේ.මේ හරහා තොරතුරු සන්නිවේදන තාක්ෂණ ක්ෂේත්‍රයේ නවක ව්‍යවසායකයන්ට ව්‍යාපාරයන් ආරම්භ කිරීමටත් තම ව්‍යාපාරයන්හි තිරසාර සංවර්ධනයක් ඇති කරගැනීමටත් අවස්ථාව උදාවී තිබේ.පුද්ගලික ක්ෂේත්‍රයේ ආයෝජකයින්ගේ අනුග්‍රහය මෙන්ම තම ව්‍යාපාරයන්හි අනාගත වර්ධනය සඳහා අවශ්‍ය සැලසුම් වෙනුවෙන් උපදේශනය ලබාදීමද මෙහිදී සිදු කෙරෙනු ඇත. එසේම මෙහිදී හොඳම ව්‍යාපාර සැලසුම් ඉදිරිපත් කරන ආධුනික තොරතුරු සන්නිවේදන තාක්ෂණ ව්‍යවසායකයින්ට තම ව්‍යාපාරය සංවර්ධනය කරගැනීම සඳහා ‘ආයෝජන සම්මානය’ වශයෙන් රුපියල් මිලියන 1.0 ක මූල්‍යමය ප්‍රතිපාදනයක් ලබා දෙනු ඇත.තිරසාර ආර්ථික සංවර්ධන ක්‍රියාවලියේ ප්‍රතිඵල ලබමින් එම ක්ෂේත්‍රය පසුගිය දශකයක පමණ කාලයේදී සුවිශාල වර්ධනයක් අත්කර ගෙන තිබේ. තොරතුරු කාක්‍ෂණ ක්ෂේත්‍රය තව දුරටත් සවිබල ගැන්වීමට ‘Spark iT’ ව්‍යාපෘතිය හරහා ව්‍යාපාර සංවර්ධනය සහ මූල්‍ය සහයෝගය ලබාදීම යන අංශයන් වෙතින් සහයෝගය ලබා දෙනු ඇත.‘Spark iT’ ව්‍යාපෘතිය හරහා නවක ව්‍යවසායකයන්ගේ ව්‍යාපාරික සංකල්ප සහ ව්‍යාපාරයන් හඳුනාගැනීමටත් දැනට පවත්වාගෙන යන ව්‍යාපාරයන් තව තවත් සංවර්ධනය කර ගැනීමටත් අවස්ථාව ලැබෙනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>10</day>
    </date>
    <link>http://www.silumina.lk/2013/02/10/_art.asp?fn=aj1302102</link>
    <topic>මැලිබන් සීනි නැතිව බිස්කට් හදයි</topic>
    <author/>
    <content>මැලිබන් සීනි නැතිව බිස්කට් හදයිමැලිබන් බිස්කට් පුද්ගලික සමාගමේ පර්යේෂණ සහ සංවර්ධන සාමාන්‍යාධිකාරිනී වර්ණා ප්‍රනාන්දු, විකිණුම් සහ අලෙවි ප්‍රධාන විධායක නිලධාරී රවී ජයවර්ධන, නිෂ්පාදන සාමාන්‍යාධිකාරී සරත් ද සිල්වා, පෝෂණවේදී හෙට්ටිගෙදර සහ වෙළෙඳ නාම කළමනාකාර දුවින්ද්‍ර කොරෙයා මහත්ම මහත්මීහු.වසර ගණනාවක පර්යේෂණයන්ට හා අධ්‍යයනයන්ට අනුව, මැලිබන් බිස්කට් නිෂ්පාදන පුද්ගලික සමාගමේ සභාපති ඒ. ජී. රත්නපාල සමරවීර මහතාගේ මඟ පෙන්වීම යටතේ ශ්‍රී ලංකාවේ ප්‍රථම සීනි රහිත බිස්කට් නිෂ්පාදනය හඳුන්වා දෙයි.“මෙම නිෂ්පාදනය දියුණු කිරීම එතරම්ම පහසු කාර්යයක් නොවුණේ සීනි යනු බිස්කට්වල රසවත්භාවය මතු කරන්නට පමණක් නොව ඒවායෙහි පෙනුම වර්ධනයට, රසය ඉහළ නැංවීමට, වර්ණය හා මතුපිට ස්වභාවයේ වර්ධනයට මෙන්ම පිරවුම්කාරකයක් ලෙසින් ද ක්‍රියා කරනා සංඝටකයක් වන නිසයි.” යනුවෙන් මැලිබන් බිස්කට් හි තත්ත්ව ආරක්ෂණ සහ පර්යේෂණ සංවර්ධන සාමාන්‍යාධිකාරිණී වර්ණා ප්‍රනාන්දු මහත්මිය පවසා සිටියාය.ඒ අනුව මැලිබන් බිස්කට් මුහුණ දුන් ප්‍රධානතම අභියෝගය වූයේ ඉහත කී කිසිවකට හානියක් නොවන අයුරින් සීනි සංඝටකය ඉවත් කිරීමයි.මෙහිදී සීනි වෙනුවට භාවිත කෙරූ විකල්ප රසකාරකයන් වූයේ පිරවුම්කාරකයක් හා රසකාරකයක් ලෙස යොදාගැනෙනා මල්ටිටෝල් සහ පැණි රසය ලබා දීම සඳහා යොදා ගැනෙනා ස්පෙලෙන්ඩා තත්ත්ව නාමයේ සුක්‍රලෝස් යන රස කාරක වේ.මෙම දෙවර්ගයම ස්වභාවික ආකාරයෙන් සීනි රසය ලබා දීමට සමත්ය. තිරිඟු පිටි, ලූණු, එළවළු තෙල් හැරුණු කොට බිස්කට්වල සෞඛ්‍ය හිතකර භාවය තව දුරටත් ඉහළ නැංවීම සඳහා ධාන්‍යමය ඉරිඟු සහ තිරිඟු තන්තු ආදිය ද මෙහි අඩංගු වන බව මැලිබන් තත්ත්ව කළමනාකාර දුවින්ද්‍ර කොරෙයා මහතා පැවසීය.  යන්ත්‍ර ආධාරයෙන් කලපු අන්දර ඉවත් කරද්දි. වනජීවි සංරක්ෂණ දෙපාර්තමේන්තුවේ අධ්‍යක්ෂ ජනරාල් එම්. ඩී. රත්නායක. LOLC සමූහයේ නියෝජ්‍ය සභාපති ඉෂාර නානායක්කාර මහත්වරු ද ඒ අවස්ථාවට සහභාගි වූහ.බූන්දල තෙත් බිම් පරිසර පද්ධතිය පසුගිය වසර කිහිපයක් තිස්සේ මුහුණ දෙන ප්‍රබල පාරිසරික අභියෝගයක් ඇත. එනම් උද්‍යානය තුළ ශීඝ්‍රයෙන් පැතිරී යන විදේශීය ආක්‍රමණශීලී ශාකයි.කලපු අන්දර හා පතොක් බුන්දල ජාතික උද්‍යානයේ විශාල ප්‍රදේශයක් පුරා පැතිරී ඇති අතර උද්‍යානයේ වන සතුන්ගේ වාසස්ථාන ශීඝ්‍රයෙන් විනාශ කරනු ලබයි.එමඟින් සතුන්ට අවශ්‍ය ආහාර හිඟ වීමත්, වාසභූමි අහිමි වීමත් නිසා ජෛව විවිධත්වයට දැඩි බලපෑමක් එල්ල වේ. LOLC සමූහ ව්‍යාපාරයේ සමාගමක් වන යුනයිටඩ් ඩෙන්ඩ්‍රෝ පුද්ගලික සමාගම ආක්‍රමණශීලී කලපු අන්දර හා පතොක් ඉවත් කිරීමේ හා වනජීවි වාසස්ථාන සුපෝෂණය කිරීමේ ව්‍යාපෘතියේ ක්‍රියාවට නංවයි.ව්‍යාපෘතියේ ප්‍රධාන අරමුණ වන්නේ බූන්දල ජාතික උද්‍යානය පුරා ශීඝ්‍රයෙන් පැතිරී යන කලපු අන්දර හා පතොක් ශාක ඉවත් කර එම ප්‍රදේශ නැවතත් සතුන්ට නිදැල්ලේ සැරි සැරීමට හැකි වාසස්ථානයක් බවට පත් කිරීමයි. ඒ යටතේ කලපු අන්දර හා පතොක් හෙක්ටයාර් 454 ක ඉවත් කරන අතර ව්‍යාපෘතියේ අපේක්ෂිත කාලය වසර 05 කි.එසේ ඉවත්කර ගන්නා කලපු අන්දර හා පතොක් ශාක කොටස් විදුලි උත්පාදනයට යොදා ගන්නා අතර එමඟින් උත්පාදනය කරන විදුලිය ජාතික විදුලි බල පද්ධතියට එකතු කෙරේ. මේ කාර්ය වනජීවි සංරක්ෂණ නිලධාරීන්ගේ පූර්ණ අධීක්ෂණය යටතේ වන සත්ත්ව හා වෘක්ෂලතා ආරක්ෂක ආඥා පනතේ විධිවිධානවලට අනුකූලව සිදු කරනු ඇත.එසේම මේ වන විටත් එම ව්‍යාපෘතිය සම්බන්ධව මූලික පාරිසරික ඇගැයීමක් සිදුකර ඇති අතර එහි නිර්දේශවලට අනුකූලව ආක්‍රමණශීලී කළපු අන්දර හා පතොක් ඉවත් කිරීමට කටයුතු කරනු ලබයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>10</day>
    </date>
    <link>http://www.silumina.lk/2013/02/10/_art.asp?fn=aj1302103</link>
    <topic>Bread Talk පාරිභෝගිකයන්ට නොමිලේ මෝටර් රථ පරික්ෂාවක්</topic>
    <author/>
    <content>Bread Talk පාරිභෝගිකයන්ට නොමිලේ මෝටර් රථ පරික්ෂාවක්2013 පෙබරවාරි පළමු වනදා සිට 17 වනදා දක්වා සිය ශාඛාවන්වලට පැමිණෙන පාරිභෝගිකයින් හට නොමිලයේ මෝටර් රථ පරීක්ෂාවක් සිදු කරගැනීම සඳහා Bread Talk විසින් ඉඩ සලසා ඇත්තේ Hybrid Motors Lanka සමඟින් එක්ව කටයුතු කරමිනි.මෙම ප්‍රවර්ධන වැඩසටහන 16 සහ 17 යන දෙදින තුළ ලිප්ටන් සර්කස් හි පිහිටි Bread Talk ප්‍රධාන වෙළෙඳසලේ දී පැවැත්වේ.පෙබරවාරි පළමු වනදා සිට රුපියල් 2000කට වැඩි අගයකින් යුත් මිලදී ගැනීම් කරනු ලබනා පාරිභෝගිකයන් මේ සඳහා වලංගු වේ. මෙම අනගි අවස්ථාව ලබා ගැනීම සඳහා උනන්දු වන පාරිභෝගිකයකු වෙතොත් ඔහුට හෝ ඇයට  Bread Talk හිදී සිය මිලදී ගැනීම් සිදු කරන අවස්ථාවේදී ඊට ලියාපදිංචි විය හැකිය.Bread Talk කළමනාකාර අධ්‍යක්ෂ යටිල විජේමාන්න පැවසුවේ, “අපි සෑම විටම උත්සාහ දරන්නේ නිර්මාණශීලීව සිතමින් අපූරු යමක් අපගේ පාරිභෝගිකයින්ට ලබා දීමටයි. මෙය තවත් එවන් මූලාරම්භයක්. මට විශ්වාසයි අපගේ පාරිභෝගිකයින් මින් විශාල වශයෙන් ප්‍රතිලාභ ලබනු ඇති බව“ යනුවෙනි.මෙම වාහන පරීක්ෂණය අතරම Bread Talk  විසින් සෞඛ්‍යයට හිතකර ආහාර පැකේජයක් ද හඳුන්වා දෙනු ලබයි. එයට තිරිඟු පිටි, හරිත තේ, සූරියකාන්ත ඇට ආදියෙන් නිපදවූ විවිධ වර්ගයේ පාන් සහ බනිස් වර්ග අන්තර්ගත වේ.  සිබිල් වෙත්තසිංහ මහත්මිය විසින් නාම පුවරුව නිරාවරණය කරමින්.NORTHWOOD Global College  හි පාසල් / අධ්‍යයන සබඳතා ප්‍රධානී කුමාරි වික්‍රමසිංහ, BMV Global හි කළමනාකාර භාරකරු රමනා ප්‍රසාද්, Virtusa හි උප සභාපති / සාමාන්‍යාධිකාරී මධු රත්නායක සහ Orange  Electric හි කළමනාකාර අධ්‍යක්ෂ කුෂාන් කොඩිතුවක්කු මහත්ම මහත්මිහු ද මෙහි වෙති.කලා ශිල්පිනි සිබිල් වෙත්තසිංහ මහත්මියගේ සහ ඩී. එස්. සේනානායක නිර්මාතෘ විදුහල්පති ආර්. අයි. ටී. අලස් මහතාගේ සහභාගිත්වයෙන් නොර්ත්වුඩ් ග්ලෝබල් පාසල බොරැල්ල කොටා පාරේ, ඇරැඹෙයි. බත්තරමුල්ල මහවත්ත පාරේ නව පාසල් ගොඩනැඟිල්ලක් සඳහා මුල්ගල තැබීම ද එදිනම සිදුවිය.“සාරධර්ම ඔප් නැංවීම” යන ආදර්ශ පාඨයෙන් යුත් මෙම විදුහල සඳහා මේ වන විටත් බොහෝ සිසුන් පිරිසක් ලියාපදිංචි කර ඇත.අධ්‍යාපනය ලබාදීම පමණක් සිය සංකල්පය කර නොගනිමින්, ශ්‍රී ලාංකේය ගුණාත්මක වටිනාකම් රැක ගැනීමේ අරමුණ ද පෙරටු කොට ගත් මෙහි නිල ඇඳුම වන්නේ වෙනත් පාසල්වල පවතින පිළිගත් නිල ඇඳුමම වීම විශේෂයකි.මෙම වසරේදී පෙර පාසල් අධ්‍යාපනයේ සිට 6 වන ශ්‍රේණිය දක්වා පන්ති පැවැත්වෙන අතර 2014 වර්ෂය වන විටදී මෙය 7 වන ශ්‍රේණිය දක්වා වර්ධනය කිරීමට අපේක්ෂිතය.සිසුන් 30 දෙනෙකුට පමණ අධ්‍යාපනය ලැබිය හැකි පන්ති කාමර මෙහි පවතින අතර බ්‍රිතාන්‍ය මෙන්ම දේශීය විෂය මාලාවන් අන්තර්ගත කාලපරිච්ඡේදයන් අතරින් එක් කාල පරිච්ඡේදයක් රොබෝ විද්‍යාව සඳහා ද වෙන් කර ඇත්තේ 5 වන ශ්‍රේණියෙන් ඉහළ සිසුන් වෙනුවෙන් වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>10</day>
    </date>
    <link>http://www.silumina.lk/2013/02/10/_art.asp?fn=aj1302104</link>
    <topic>‘කැලණි විසුර’ විදුලි කාර්මිකයන් දැනුවත් කිරීම මෙවර අනුරපුරේ දී</topic>
    <author/>
    <content>‘කැලණි විසුර’ විදුලි කාර්මිකයන් දැනුවත් කිරීම මෙවර අනුරපුරේ දීකැලණි කේබල්ස් සමාගම, දිවයින පුරා විසිරී සිටින විදුලි කාර්මිකයන් නව උපක්‍රම හා තාක්ෂණික විධි පිළිබඳව දැනුවත් කිරීමේ වැඩමුළු මාලාවෙහි 2013 වසරේ පළමුවැන්න අනුරාධපුරයේ කැසරෝල් උත්සව ශාලාවේ දී පසුගියදා පැවැත්විණි.විදුලි රැහන් එළීමේ ඵලදායිතාවකින් යුත් නව උපක්‍රම හඳුන්වාදීමේ අරමුණෙන් මාසික ව දිවයිනේ විවිධ ප්‍රදේශයන් හි පැවැත්වෙන මෙම වැඩමුළු මාලාව කැලණි කේබල්ස් සමාගම විදුලි කාර්මිකයන් දැනුවත් කිරීම හා ඔවුන්ගේ සුබසාධනය වෙනුවෙන් දියත් කළ ‘කැලණි විසුර’ නම් ‘විදුලි කාර්මික සුබසාධන රන් මෙහෙවර’ නම් ආයතනික සමාජ සත්කාරක වැඩසටහන යටතේ පැවැත්වෙන්නකි.වෙළෙඳනාම ප්‍රවර්ධන කළමනාකරු, චන්න ජයසිංහ මහතා පැවසුවේ, ‘කැලණි විසුර’ විදුලි කාර්මික සමාජය තුළින් එහි සාමාජිකයන්ගේ පහ වසරේ ශිෂ්‍යත්වය සමත් වූ දරුවන්ට විශ්ව විද්‍යාල ප්‍රවේශය දක්වාම මාසිකව මූල්‍යමය පහසුකමක් සැපයීමක් වාර්ෂිකව සිදු කෙරෙනවා යනුවෙනි.  කැලණි කේබල්ස් සමාගමේ, වෙළෙඳ ඉංජිනේරු, සංජීව ගුණතිලක මහතා විදුලි රැහන් එළීමේ නව තාක්ෂණික උපක්‍රම පිළිබඳ ව දේශනයක් පැවැත් වූ අවස්ථාව.  කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>10</day>
    </date>
    <link>http://www.silumina.lk/2013/02/10/_art.asp?fn=aj1302105</link>
    <topic>සෙලාන් බැංකුවට පත්වෙති</topic>
    <author/>
    <content>සෙලාන් බැංකුවට පත්වෙතිනිහාල් ජයමාන්නසෙලාන් බැංකුවේ නව සභාපතිවරයා වශයෙන් ජනාධිපති නීතිඥ නිහාල් ජයමාන්න මහතා පත්කර තිබේ.ඒ මහතා සෙලාන් බැංකුවේ ජ්‍යෙෂ්ඨ ස්වාධීන අධ්‍යක්ෂවරයකු ද වේ.එසේම ඉෂාර නානායක්කාර මහතා බැංකුවේ නව නියෝජ්‍ය සභාපතිවරයා වශයෙන් පත්වීම් ලැබ තිබේ.සෙලාන් බැංකුවේ කටයුතු සඳහා ශ්‍රී ලංකා මහ බැංකුව මැදිහත් වීමෙන් පසුව එහි ව්‍යාපාරික කටයුතු නව අධ්‍යක්ෂ මණ්ඩලයක් යටතට පැවරීමෙන් අනතුරුව එහි පළමු අධ්‍යක්ෂ මණ්ඩල සාමාජිකයින් වූ සිව්දෙනාගෙන් එක් අයෙකු වන්නේ ද නිහාල් ජයමාන්න මහතාය.ඉෂාර නානායක්කාරLOLC සමාගමේ නියෝජ්‍ය සභාපතිවරයා වශයෙන් මූල්‍ය ක්ෂේත්‍රය තුළ නමක් දිනා ඇති ඉෂාර නානායක්කාර මහතා ලංකා ඔරික්ස් ෆයිනෑන්ස් පීඑල්සී හි අධ්‍යක්ෂ, කොමර්ෂල් ලීසිං ඇන්ඩ් ෆිනෑන්ස් පීඑල්සී හි සභාපති හා මෙරට විශාලතම පෞද්ගලික අංශයේ ක්ෂුද්‍ර මූල්‍යයන ආයතනයක් වන LOLC මයික්‍රෝ ක්‍රෙඩිට් සමාගමේ අධ්‍යක්ෂ යන තනතුරු හොබවනු ලබයි.මීට අමතරව ඔහු කාම්බෝජයේ විශාලතම ක්ෂුද්‍ර මූල්‍ය ආයතනයක් වන PRASAC හි අධ්‍යක්ෂවරයකු ලෙසින් ද කලාපයේ ක්ෂුද්‍ර මූල්‍යයන ප්‍රජාව වෙනුවෙන් ක්‍රියාකාරී මෙහෙයක් ඉටුකොට තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>10</day>
    </date>
    <link>http://www.silumina.lk/2013/02/10/_art.asp?fn=aj1302106</link>
    <topic>ලංකා හොස්පිටල්ස් සර්ටිස් ලංකා ගිවිසුමක</topic>
    <author/>
    <content>ලංකා හොස්පිටල්ස් සර්ටිස් ලංකා ගිවිසුමකසීමාසහිත ලංකා හොස්පිටල්ස් සමාගම සහ සර්ටිස් ලංකා හෝම් නර්සින්ග් ඇන්ඩ් ස්විෆ්ට් කෙයාර් සමාගම සමඟ අවබෝධතා ගිවිසුමක් පසුගියදා අස්සන් තබනු ලැබීය. එම ගිවිසුමට අනුව සර්ටිස් ලංකා පාරිභෝගිකයින්ට සහ ඔවුන්ගේ පවුල්වල උදවියට රෝහල් සේවා සඳහා විශේෂ වට්ටම් හා පහසුකම් හිමි වේ. ලංකා හොස්පිට්ල් සමාගමේ ප්‍රධාන විධායක නිලධාරී ලකිත් පීරිස් මහතා විසින් එම ගිවිසුමේ පිටපත සර්ටිස් ලංකා ව්‍යාපාර සමූහයේ ප්‍රධාන විධායක අධ්‍යක්ෂ විපුල් හෙට්ටිගේ මහතාට බාරදුන් අයුරු.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>10</day>
    </date>
    <link>http://www.silumina.lk/2013/02/10/_art.asp?fn=aj1302107</link>
    <topic>අමානා බැංකුවට ග්ලෝබල් කොමර්ස් එක්සලන්ස් සම්මානය</topic>
    <author/>
    <content>අමානා බැංකුවට ග්ලෝබල් කොමර්ස් එක්සලන්ස් සම්මානයකොළඹ දී පැවැති ලෝක වාණිජ විශිෂ්ටත්ව සම්මාන ප්‍රදානෝත්සවයේදී, ත්‍රස්තවාදය පැවති ඉතා අසීරුම අවධියේ දී ශ්‍රී ලංකාව වෙත විදේශ විනිමය ගෙන ආ ආයතනයක් ලෙස අමානා බැංකුව “ග්ලෝබල් කොමර්ස් එක්සලන්ස්” සම්මානයට පාත්‍ර විය. අමානා බැංකුවේ කළමනාකාර අධ්‍යක්ෂ ෆයිසාල් සාලේහ් මහතා, මහ බැංකුවේ අධිපති අජිත් නිවාඩ් කබ්රාල් මහතා වෙතින් සම්මානය ලබා ගනිමින්.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>10</day>
    </date>
    <link>http://www.silumina.lk/2013/02/10/_art.asp?fn=aj1302108</link>
    <topic>සති මැද ගනුදෙනු ඉහළට</topic>
    <author>තාරක වික්‍රමසේකර</author>
    <content>සති මැද ගනුදෙනු ඉහළටසතිය ආරම්භක සඳුදා ජාතික නිදහස දිනය වූ හෙයින් වෙළෙඳ පොළ ගනුදෙනු සඳහා විවෘත නොවුණි.ගනුදෙනු සිදුවූයේ 5 වැනිදා අඟහරුවාදායි. මිලියනය ඉක්මවා කොටස් අලෙවි වූ සමාගම් අතර ඇක්සස් ඉන්ජිනියරින් (1049962) කොමර්ෂල් බැංකුව (1117721) එස් එම් බී ලීසිං (5615070) එස් එම් බී ලීසිං (ඡන්ද බලය රහිත) 1181425 සියෙරා කේබල් (1056805) අලෙවි විය.මිල ඉහළ යාම් අතරින් සෙලින්කෝ ඉන්ෂුවරන්ස් (ඡන්ද බලය රහිත) කැපී පෙනුණි. ඒ රුපියල් 310 ක කොටසක් රුපියල් 320 ක් දක්වා ඉහළ යමිනි. ලංකෙම් සිලොන් රුපියල් 156.20 සිට 164.40 ක් දක්වා රුපියල් 8.20 කින් ඉහළ ගියේය.මිල පහළ යාම් අතරින් ටී සර්විසස් කැපී පෙනුණි. ඒ රුපියල් 665.00 සිට 650.00 ක් දක්වා රුපියල් 15 කින් මිල පහළ යාමෙනි.ඩිමෝ කොටසක මිල රුපියල් 609.00 සිට 600.80 ක් දක්වා රුපියල් 8.20 කින් පහළ ගියේය. එහෙත් දිනයේ කොටසක මිල රුපියල් 610 ක් දක්වා ද ඉහළ ගොස් තිබුණි. ගනුදෙනු සංඛ්‍යාව 4404 ක් ලෙස දැක්වුණි. ඒ පෙර දිනයේ (පෙර සතියේ) අවසානයේ දැක්වුණ ගනුදෙනු 3717 ඉක්මවා ඉහළ යාමකි.සමස්ත කොටස් මිල දර්ශකය ද එදින ඒකක 5781.30 ක් ලෙස දැක්වුණි. එය පෙර සතිය අවසානයේ දැක්වුණේ ඒකක 5799.69 ක් ලෙසය. එස් ඇන්ඩ් පී එස් එල් 20 දර්ශකය දැක්වුණේ ඒකක 3203.91 ක් ලෙසය.ඒ පෙර දිනට වඩා ඉහළ යාමකි. පසු දින එනම් බදාදා (06) ගනුදෙනු යළි ඉහළ ගියේය. ඒ පෙර දින දැක්වුණු ගනුදෙනු සංඛ්‍යාව වූ 4404 වෙනුවට 4826 ක් ගනුදෙනු වාර්තා කරමිනි.එදින කොමර්ෂල් බැංකුව (1410193) එච් එන් බී (4571318) වැලිබල් වන් (1013312) මිලියනය ඉක්මවා කොටස් අලෙවි වූ සමාගම් අතර විය.සෙලින්කෝ ඉන්ෂුවරන්ස් කොටසක මිල රුපියල් 902.70 සිට රුපියල් 936.20 ක් දක්වා රුපියල් 33.50 කින් ද ෂර්ලිමාර් රුපියල් 900 සිට 1000 ක් දක්වා රුපියල් 100 කින් ද ඉහළ ගියේය.ගෙස්ටෙට්නර් කොටසක මිල රුපියල් 216.90 සිට 202.30 ක් දක්වා රුපියල් 17.30 කින් පහළ ගියේය. එදින සමස්ත කොටස් මිල දර්ශකය දැක්වුණේ ඒකක 5780.09 ක් ලෙසය. එස් ඇන්ඩ් පී එස් එල් 20 දර්ශකය දැක්වුණේ ඒකක 3217.39 ක් ලෙසය.සිලොන් ටුබෙකෝ කම්පැණි පී එල් සී කොටසකට රුපියල් 6.50 ක් ලාභාංශ ලෙස ගෙවනු ලබන බවට සමාගම නිවේදනය කර තිබුණි.මහ බැංකුව විසින් ජනවාරි මස 01 වැනිදා සිට ස්ථාවර තැන්පතු පොළිය අඩු කරන්නැයි උපදෙස් ලබා දී ඇති හෙයින් වෙළෙඳ පොළ ගනුදෙනු තවත් ඉහළ යනු ඇතැයි තැරැව්කාර සමාගම් පවසා සිටී.එසේ වුවත් ප්‍රාදේශීය වශයෙන් පිහිටුවා ඇති කොටස් වෙළෙඳ පොළ ශාඛා මඟින් ගනුදෙනුකරුවන් මීට වඩා උනන්දු කරවීමට කටයුතු යොදන්නේ නම් එය මහඟු පිටිවහලක් වනු ඇත.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>17</day>
    </date>
    <link>http://www.silumina.lk/2013/02/17/_art.asp?fn=aa1302171</link>
    <topic>ෂෙල් වෙඩි කතාව බොරු</topic>
    <author>සුනිල් දයා අල්විස්, දයා ඩී.ෆොන්සේකා</author>
    <content>සුනිල් දයා අල්විස්, දයා ඩී.ෆොන්සේකාඑල්.ටී.ටී.ඊ. ත්‍රස්තවාදීන් හා රජයේ හමුදා අතර පැවැති අවසාන යුද්ධයේ දී හමුදාව විසින් ප්‍රමාණය ඉක්මවා කාලතුවක්කු ප්‍රහාර එල්ල කිරීම නිසා සිවිල් වැසියන් විශාල සංඛ්‍යාවක් මිය ගිය බවට චැනල් -4 නාළිකාව හමුදාවට එරෙහිව උගත් පාඩම් හා ප්‍රතිසංවිධාන කොමිසමට ඉදිරිපත් කරන ලද චෝදනා යුද හමුදාවේ පරීක්ෂණ උසාවිය ප්‍රතික්ෂේප කරයි.එම චෝදනා සම්බන්ධ කරුණු පරීක්ෂා කිරීමට හමුදාපති මේජර් ජෙනරාල් ජගත් ජයසූරිය මහතා විසින් මේ යුද හමුදා මූලික පරීක්ෂණ උසාවිය පත්කරනු ලැබිණ.මේජර් ජෙනරාල් ක්‍රිෂාන් ද සිල්වා මහතාගේ සභාපතිත්වයෙන් පත්කරන ලද මෙම මූලික පරීක්ෂණ උසාවිය හමුදා නිලධාරීන් පස්දෙනකුගෙන් සමන්විත විය. අන්තර්ජාතික මානුෂ්‍යවාදී නීතිය පිළිබඳව 1990 වර්ෂයේ සිටම හමුදා සෙබළුන් දැනුවත් කිරීමට ජ්‍යෙෂ්ඨ හමුදා නිලධාරීන් ක්‍රියා කළ බවද සිවිල් වැසියන්ට සිදුවිය හැකි හානි පිළිබඳව දැඩි අවධානය යොමු කර සිටි බවත් මෙහිදී සියලුම සම්මත ක්‍රම අනුගමනය කරන ලෙසට හමුදා භට පිරිස්වලට තරයේ උපදෙස් ලබාදීම ද සිදුකර තිබෙන බව ද මේ උසාවියේ මූලික පරීක්ෂණවලදී අනාවරණය වී තිබේ.හමුදාව වෙඩිමුක්ත කලාප පිළිබඳව උසස් මූලස්ථානවලින් කරන ලද දැනුම්දීම්වලට අවනතව හමුදාව ක්‍රියාත්මක වී ඇතත් ත්‍රස්තවාදීන් එම කලාපවල සිට ප්‍රහාර එල්ල කරන අවස්ථාවලදී පවා හමුදාව ඊට ප්‍රතිප්‍රහාර එල්ල නොකර සිටීමෙන් හමුදා අණ පිළිපැද ඇත. කොටි ත්‍රස්තවාදීන් විසින් ඉවක් බවක් නොබලා පලා යන සිවිල් වැසියන්ට හා සිවිල් වැසියන් පලායන්නේ යැයි සැක කරන ලද මාර්ගවලට වෙඩි තැබීමත් නුපුහුණු කාලතුවක්කුකරුවන් විසින් එල්ල කරන ලද කාලතුවක්කු උණ්ඩ සිවිල් ජනයා බහුල ප්‍රදේශවලට පතිතවීමත් නීතිවිරෝධී ලෙස එල්.ටී.ටී.ඊ.ය විසින් ලබාගත් ප්‍රමිතියෙන් තොර කාලතුවක්කු මඟින් එල්ල කරන ලද ප්‍රමිතියකින් තොර උණ්ඩ පතිත කිරීම ආදී කරුණු නිසා සිවිල් ජනතාව දැඩි අවදානමට ලක් කිරීමට එම කරුණු හේතුවී ඇතැයි ද හෙළි වී තිබේ. මෙකී මූලික පරීක්ෂණ උසාවි වාර්තාව මෙහි සභාපති මේජර් ජෙනරාල් ක්‍රිෂාන්ත ද සිල්වා මහතා විසින් යුද හමුදාපති වරයාට බාර දී ඇති අතර හමුදාපතිවරයා මෙකී වාර්තාව නිරීක්ෂණය කොට ආරක්ෂක ලේකම් ගෝඨාභය රාජපක්ෂ මහතා වෙත බාරදීමට නියමිතය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>17</day>
    </date>
    <link>http://www.silumina.lk/2013/02/17/_art.asp?fn=aa1302172</link>
    <topic>ලේක්හවුස් ආදි කර්තෘ සමරුව</topic>
    <author/>
    <content>ලේක්හවුස් ආයතයේ නිර්මාතෘ ඩී.ආර්. විජයවර්ධන ශ්‍රීමතාණන්ගේ 127 වන ජන්ම දින සංවත්සරය ලබන සෙනසුරාදාට (23) යෙදී ඇත.මේ නිමිත්තෙන් ලේ්ක්හවුස් ආයතනය වාර්ෂිකව පවත්වන පිරිත් පින්කම මෙවරද ලබන සිකුරාදා (22) රාත්‍රි 10 ට ලේ්ක්හවුස් ආයතනයේදී පැවැත්වේ. කොටුවේ සම්බුද්ධාලෝක විහාරාධිපති ශ්‍රී ලංකා පාලි හා බෞද්ධ විශ්වවිද්‍යාලයේ මහෝපාධ්‍ය මහාචාර්ය ඉත්තදෙමලියේ ඉන්ද්‍රසර හිමියන්ගේ ප්‍රධානත්වයෙන් කැලණි විශ්වවිද්‍යාලයේ කුලපති විද්‍යාලංකාර පරිවෙනාධිපති වැලමිටියාවේ කුසලධම්ම මාලිගාකන්ද විද්‍යොදය පරිවෙනාධිපති බලංගොඩ සෝභිත නාහිමිවරු ප්‍රමුඛ මහා සංඝරත්නයේ සහභාගිත්වයෙන් පරිත්‍රාණ ධර්ම දේශනාව පැවැත්වේ.පසුදින (23) දහවල් මහා සංඝරත්නය උදෙසා සපිරිකර සංඝගත දක්ෂිණාවක් ද පිරිනැමේ. ලේක්හවුස් පාලනාධිකාරිය සහ ආයතනයේ සියලුම සේවක සේවිකාවන්ගේ ද සහාය ඇතිව බෞද්ධ සංගමය මේ පින්කමේ සංවිධාන කටයුතු සිදු කරයි. මෙම පින්කමට ලේක්හවුස් සභාපති ප්‍රවීණ මාධ්‍යවේදී බන්දුල පද්මකුමාර මහතා ප්‍රමුඛ අධ්‍යක්ෂ මණ්ඩලයේ සාමාජිකයෝද සහභාගි වෙති.කර්තෘට ලියන්න | මුද්‍රණය සඳහා</content>
  </post></root>